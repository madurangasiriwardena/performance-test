<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312042</link>
    <topic>කොළොන්නාව නිවාස 1320ක වැඩලබන අගෝස්තුවට පෙර අවසන්</topic>
    <author>මැදකොළඹ සමූහ - වයිමන් හෙට්ටිආරච්චි</author>
    <content>නාගරික සංවර්ධන අධිකාරිය මඟින් කොළොන්නාව ඡන්ද කොට්ඨාසයේ දැන් ඉදිකරගෙන යන නිවාස 1320ක් ලබන වසරේ අගෝස්තු මාසයට පෙර ජනතා අයිතියට පැවරීමට හැකිවන ලෙස ඒවායේ ඉදිකිරීම් කටයුතු නිමකරන බව එම අධිකාරිය ප්‍රාදේශීය සම්බන්ධීකරණ කමිටුවේ සභාපති පාර්ලිමේන්තු මන්ත්‍රී ආර්. දුමින්ද සිල්වා මහතා වෙත ලිඛිතව දැනුම් දී තිබේ.තම අධිකාරියේ ව්‍යාපෘති විශාල ප්‍රමාණයේ ඒවා බැවින් ඒවායේ වැඩ නිම කළ යුත්තේ ටිකින් ටික බවද මන්ත්‍රීවරයා ඇසූ ප්‍රශ්නයකට පිළිතුරු දෙමින් නාගරික සංවර්ධන අධිකාරිය දන්වා සිටී. අඩු ආදායම්ලාභීන්ට හොඳම තත්ත්වයේ නිවාස ලබා දෙන බව ද ප්‍රකාශිතය. 2013 වර්ෂයේ නිම කිරීමට බලාපොරොත්තු වන නිවාස වන්නේ සාලමුල්ල 31 වත්ත නිවාස බවද දන්වා ඇත.එහි ඉදිවන නිවාස සංඛ්‍යාව 36කි.ඉදිවෙමින් පවතින සෙසු නිවාස මේවාය.සාලමුල්ල නිවාස 108, කොළොන්නාව රජයේ කර්මාන්ත ශාලාවේ නිවාස 676 (එහි තට්ටු තුනක වැඩ අවසන් කර ඇත) අංගොඩ රෝහල් භූමියේ නිවාස 500ක් ඉදිවන අතර එහි වැඩ 40%ක් නිමවී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312043</link>
    <topic>දිප්පිටිය රාජගිරි විදුහලටමුරකරුවකුගේ සේවය ඕනෑ</topic>
    <author>අරණායක විශේෂ පී.ඒ. මීගහමුලහේන</author>
    <content>අරනායක දිප්පිටිය, රාජගිරි මහා විද්‍යාලයේ උසස්පෙළ විද්‍යා, ගණිත, වාණිජ හා කලා යන විෂයන්ගෙන් යුත් දහසකට ආසන්න සිසු - සිසුවියෝ ඉගෙනුම ලබති.මේ විදුහලට මෙයට වසර දෙකකට ආසන්න කාලයක සිට ස්ථිර මුරකරුවකු නොසිටීම විශාල අඩුපාඩුවකි.වසර දෙකක් වැනි වකවානුවක සිට ගුරුදෙගුරු සමිතිය හරහා සිසුන්ගේ මවුපියන්ගෙන් එකතුකරගන්නා මුදලින් තාවකාලික මුරකරුවකු යොදා ඇතත්, ඔහු වයෝවෘද්ධ පුද්ගලයෙකුවීම නිසා ඔහුගෙන් අවශ්‍ය සේවයක් ලබා ගැනීමද විශාල ගැටලුවක්ව පවතී.මේ ගැන බලධාරීන්ගේ අවධානය යොමුවිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312044</link>
    <topic>මහනුවර-කටුගස්තොට මාර්ගයමංතීරු හතරක් යටතේ පුළුල් වෙයි</topic>
    <author>මහනුවර උතුර විශේෂ මහානාම ගලහිටියාව</author>
    <content>මහනුවර - කටුගස්තොට මාර්ගය මංතීරු හතරක් සහිතව පුළුල් කිරීමට මාර්ග සංවර්ධන අධිකාරිය සැලසුම් කර ඇත.මේ වන විට දිවයින පුරා ආරම්භ කර ඇති මාර්ග සංවර්ධන වැඩපිළිවෙළට සමගාමීව කටුගස්තොට මාර්ගයද සංවර්ධනය කිරීමට කටයුතු කෙරෙන බව මාර්ග සංවර්ධන අධිකාරියේ මහනුවර දිස්ත්‍රික් ඉංජිනේරු මහේන්ද්‍ර විජේපාල මහතා පවසයි.මේ මාර්ගය පුළුල් කිරීමේදී දැනට පවතින ඓතිහාසික මහයියාව උමග ප්‍රමාණවත් නොවන බැවින් ඒ හා සමානව තවත් උමගක් එම ස්ථානය අසලම ඉදිකිරීමට සැලසුම් කර ඇති අතර, මේ සංවර්ධන කටයුතු සඳහා වැය කිරීමට අපේක්ෂිත මුදල රුපියල් මිලියන 138කි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312045</link>
    <topic>මානින්ගමුව ‍ගමටවිදුලිය ලැබෙන්නේ අඩුවෙන්</topic>
    <author>වයඹ පළාත් සංචාරක - සේන ඉදිරිසිංහ</author>
    <content>අඩු විදුලි ධාරිතාවක් පවතින මානින්ගමුව ගම්මානයට වැඩි විදුලි ධාරිතාවක් ලබාදෙන මෙන් ප්‍රදේශවාසී විදුලි පාරිභෝගිකයෝ අදාළ බලධාරීන්ගෙන් නොයෙක් වර ඉල්ලා සිටියද මෙතෙක් එය ඉටුවී නැතැයි ඔවුහු කියති. මේ ගම්මානයට විදුලිය ලැබෙන්නේ මාවතගම විදුලිය ට්‍රාන්ස්පෝමරය මගිනි.එහෙත් මේ ප්‍රදේශයේ නිවෙස් වැඩි ප්‍රමාණයක් ඇතිහෙයින් විදුලිය පරිභෝජනය වැඩි නිසා රාත්‍රී 10.00 පමණ වනතෙක් අඩු විදුලිය ධාරිතාවක් පවතී. බොහෝ දෙනා පවසන්නේ විදුලිය ට්‍රාන්ස්පෝමරය ප්‍රමාණවත් නැති බවයි.පවතින අඩු විදුලි ධාරිතාව නිසා නිවෙස්වල විදුලි බුබුළුවල ආලෝකය අඩුවී පවතින අතර විදුලියෙන් වැඩ කරන යන්ත්‍ර සූත්‍රද ක්‍රියාත්මක කරවීමට නොහැකි බවද ප්‍රදේශ වාසීහු පවසති.විදුලි ගැටලුවට කඩිනමින් විසඳුම් ලබාදෙන මෙන් ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312046</link>
    <topic>රිළවුන් සහ දඬුලේනුන්ගෙන්ගම්වැසියන්ට කරදර</topic>
    <author>අරණායක විශේෂ පී. ඒ. මිගහමුලහේන</author>
    <content>දැනට වසර එකහමාරක පමණ කාලයක සිට අරණායක ප්‍රදේශයේ ගම් රැසකට රිළවුන් හා දඬුලේනුන්ගෙන් හානි සිදුවන නිසා වගා කටයුතු කර ගැනීමට නොහැකිව එම ජනතාව දැඩි අසීරුතාවට මුහුණපා සිටිති.පොල්, කෙසෙල්, පුවක් මෙන්ම අලබතල, මඤ්ඤොක්කා ආදිය මෙන්ම සියලුම බෝග වර්ග මෙසේ ඔවුන්ගේ ග්‍රහණයට ලක්වේ.නිවෙස්වල වහල අතරින් ගෙට රිංගා ගන්නා මේ රිළවුන් විසින් බත් මුට්ටි පවා රැගෙන යාමේ තත්ත්වයකට පෙළැඹී තිබේ.මෙයින් වඩ වඩාත් උවදුරට පත්වී ඇත්තේ අරණායක ප්‍රදේශයට අයත් ගල්බෝක්ක, එලඟිවිටිය, ගැටබේරිකන්ද, හත්ගම්පල, බුළුගම්මන , දෙබත්ගම, ඌරාකන්ද, නාරන්ගම්මන ආදී ගම්වල ජනතාව බවද අනාවරණය වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312047</link>
    <topic>නාගොඩ නගරය මැද්දේ මරුකපොල්ලක්</topic>
    <author>නාගොඩ විශේෂ- එන්. විජේරත්න</author>
    <content>නාගොඩ හතරමං හන්දියට ආසන්නයේ කළුතර - මතුගම ප්‍රධාන මාර්ගයේ පිහිටි දුරකථන (මෑන්හෝල් ) රුහැන් වළලා ඇති ස්ථානයක් අද වන විට ඉතා අනතුරුදායක ස්ථානයක් බවට පත්ව තිබේ.මේ ස්ථානයේ තාර තට්ටු ගැලවී නිරන්තරයෙන් ජලයෙන් පිරී පවතී. වර්ෂා දිනවල දී මෙතැන සම්පූර්ණයෙන්ම වැසි ජලයෙන් පිරීයයි.එවැනි අවස්ථාවල යතුරු පැදිකරුවන් , පා පැදිකරුවන් මෙන්ම පයින් ගමන් කරන්නන්ද, අනතුරුවලට ලක්වීමට ඇති අවස්ථාවන් වැඩිය.කළුතර - මතුගම ප්‍රධාන මාර්ගයේ නිරතුරු විශාල වශයෙන් රථ වාහන ගමන් ගන්නා බැවින් මෙම අනතුරුදායක මෙම ස්ථානය පිළිබඳ අදාළ බලධාරීන්ගේ අවධානය යොමු විය යුතු බව ප්‍රදේශවාසීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312048</link>
    <topic>කාටවත්ම වැඩක් නැතිහේකිත්ත රෝහලේලෙඩවුණු තැපැල් කණුවයි මේ</topic>
    <author>හැදල විශේෂ ජූලියන් කෝරාල</author>
    <content>කිසිදු ප්‍රයෝජනයකට නොගෙන තැපැල් කණුවක් රෝහල් භූමියේ පවතී.මෙවන් තැපැල් කණුවක අවශ්‍යතාව හේකිත්ත විහාරය පිහිටි ප්‍රදේශයේ පවතී.මේ තැපැල් කණුව එම ප්‍රදේශයේ ස්ථාපිත කිරීමෙන් මහජනයාට විශාල සේවයක් ඉටුවන බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r1312049</link>
    <topic>කඩ්ඩෙන් බැන්න පුහුණුකරුසිංහල තේරෙන් නැද්දැයි අහලා</topic>
    <author>එල්.පී‍. තිලකරත්න - පොල්ගහවෙල සමූහ</author>
    <content>ක්‍රීඩා තරගයක් පැවැත්වෙන අතරතුර සිදුවූ රසවත් සිද්ධියකි මේ.මහනුවර හා කුරුණෑගල දිස්ත්‍රික් පාසල් දෙකක් අතර පැවැත්වෙන පැසිපන්දු තරග අවස්ථාවකි. මේ තරගයේ කාලයෙන් හරි අඩක් නිමවන විට එක් පාසල් කණ්ඩායමකට වැඩි වාසි අත්වෙමින් පැවැතිණි.වහා කෙටි විවේකයක් විනිසුරු වෙතින් ලබාගත් ලකුණු අඩු කණ්ඩායමේ පුහුණුකරු තම කණ්ඩායමේ ක්‍රීඩකයන්ට ඉංග්‍රිසි භාෂාවෙන් උපදෙස් මෙන්ම දුර්වල ක්‍රීඩකයන්ට තදින් දෝෂාරෝපණය කරන ලදී. ඇතැම් අවස්ථාවක ඉතාමත් තද වචන භාවිත කරමින් ක්‍රීඩකයන්ට ඉංග්‍රීසියෙන් ඔහු බැන්නේය.කෙටි විවේකයෙන් පසු තරගය ආරම්භ විය. විනාඩි කිහිපයක් ගතවිය. ලකුණු අඩු කණ්ඩායම තවත් දුර්වල අයුරින් ක්‍රීඩා කරන්නට විය. මේ ගැන ඉතාමත් දැඩි ලෙස කිපී සිටි අදාළ කණ්ඩායමේ පුහුණුකරු තවත් කෙටි විවේකයක් ලබාගත්තේය.එකවරම තම කණ්ඩායමේ ක්‍රීඩකයන් සිංහලෙන් ඇමැතීය.“අයිසේ තමුසෙලාට සිංහල තේරෙන්නේ නැත්ද? තමුසෙලාට මම දැන් උපදෙස් දුන්නා නේද? ක්‍රීඩා කරන හැටි.” ආදි ලෙස සිංහල භාෂාවෙන් තදින් උපදෙස් දෙන ලදී. මේ ‍ෙදබස දෙස බලා සිටි තරග නැරැඹීමට පැමිණි අයට මහත් සිනා උපදවන්නට විය. එයට හේතුව පරාජිත කණ්ඩායමේ ක්‍රීඩකයන්ට ඉතා තදින් ඉංග්‍රීසි වචනයෙන් බැණ වැද “තමුසෙලාට සිංහල තේරෙන්නේ නැතිද? ඇසීමයි. මේ පුහුණුකරුගේ ක්‍රියාව තරගය නරඹන්නන්ගේ නොමඳ සිනහවට හේතු විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r13120410</link>
    <topic>වැඩි වැඩියෙන් කන්නහරි හරියට වවන ‘කටුආතා’</topic>
    <author>බුලත්කොහුපිටිය සමූහ ඩබ්ලිව්. රෝහණ</author>
    <content>ඌන භාවිත පලතුරක් වන කටු අනෝදා වගාව කෑගල්ල දිස්ත්‍රික්කය තුළ ප්‍රචලිත කිරීමට සබරගමුව පළාත් කෘෂිකර්ම අමාත්‍යාංශය පියවර ගෙන තිබේ.මේ යට‍ෙත් කෑගල්ල රෝහල් භූමියේ කටු අනෝදා පැළ 1000ක් පමණ රෝපණය කර ඇති බව කෑගල්ල නියෝජ්‍ය කෘෂිකර්ම අධ්‍යක්ෂ ධනංජලි බංඩාර මෙනවිය පවසයි.ඉදිරියේ දී රඹුක්කන වල්ගම ප්‍රදේශයේ පොල් වගාව ආශ්‍රිතව ද කටු අනෝආ සිටුවීමට කටයුතු කරන බවද ඇය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r13120411</link>
    <topic>බුලත්සිංහල ග්‍රාම සංවර්ධනනිලධාරියෙක් නෑ</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල පාර්ලිමේන්තු බල ප්‍රදේශයේ පිහිටි මදුරාවල ප්‍රාදේශීය සභා ලේකම් කාර්යාලයේ ග්‍රාම සංවර්ධන අංශයේ කටයුතු සඳහා මාස කීපයක් තිස්සේ ග්‍රාම සංවර්ධන නිලධාරියකු නැත.මේ නිසා ප්‍රදේශයේ ගම්මානවල ග්‍රාම සංවර්ධන සමිති මඟින් ක්‍රියාත්මක කරනු ලබන විවිධ සංවර්ධන කටයුතු අඩාළ වී ඇතැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=r13120412</link>
    <topic>අලව්ව ප්‍රාදේශීය සභාවේඅය වැය පරාදයි</topic>
    <author>අලව්ව විශේෂ ඒ. කීර්තිසේන</author>
    <content>අලව්ව ප්‍රාදේශීය සභාවේ 2013 අය වැය යෝජනාව ඡන්ද දෙකකින් පරාජය විය.යෝජනාවට විරුද්ධව ඡන්ද 7ක් ප්‍රකාශ වූ අතර පක්ෂව ලැබුණේ ඡන්ද පහකි.බලයේ සිටින ශ්‍රී ලංකා නිදහස් පක්ෂයේ මන්ත්‍රීවරුන් හයදෙනෙක්ම මෙහිදී අය වැය යෝජනාවට විරුද්ධව ඡන්දය දීම විශේෂ සිද්ධියක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=s1312041</link>
    <topic>ආසියානු ශූර සිංගප්පූරුව හමුවේශ්‍රී ලංකාව යළිත් වරක් පසුබසී</topic>
    <author>ප්‍රින්ස් ගුණසේකර සිංගප්පූරුවේ සිට</author>
    <content>ආසියානු නෙට්බෝල් ශූර සිංගප්පූරුව හා අනුශූර ශ්‍රී ලංකාව ඉතිහාසයේ නෙට්බෝල් ක්‍රීඩාවෙන් එක හා සමාන දක්ෂ කණ්ඩායම් දෙකක් වුවද ශ්‍රී ලංකා ක්‍රීඩිකාවන්ගේ අනවශ්‍ය කළබලකාරීත්වය වාසියට හරවාගත් සිංගප්පූරු ක්‍රීඩිකාවෝ ඊයේ ටෝයෝ පායෝ ක්‍රීඩාංගණයේ පැවැති තරගයෙන් ලකුණු 60-43ක ජයක් ලැබීය.නේෂන් කුසලාන නෙට්බෝල් තරගාවලියේ ශ්‍රී ලංකාව සහභාගීවූ තෙවැනි තරගය මෙය වූ අතර පෙරේදා ප්‍රබල ඇමෙරිකාව පරාජය කර හොඳ මානසික තත්ත්වයකින් සිටියද ඊයේ දිනයේ ඒ සියල්ල වෙනතකට හැරවුණි.තරගයේ පළමු කාර්තුවේදී සිංගප්පූරුව ලකුණු 21-11ක් ලෙස ඉදිරියෙන් සිටි අතර දෙවැනි කාර්තුවේදී ලකුණු 18-10ක් විය. තෙවැනි කාර්තුව ආරම්භයේදී ශ්‍රී ලංකාව ඉදිරියෙන් සිටියද සිංගප්පූරුව සිය සුපුරුදු රටාවට නැවැත පැමිණ 16-8ක් ලෙස එය නිම කළේය. සිවුවැනි කාර්තුවේදී ශ්‍රී ලංකාව ඉදිරියෙන් සිටිමින් ලකුණු 14-10ක් විය.ශ්‍රී ලංකාව හා සිංගප්පූරුව අතර පසුගිය වසරේ කොළඹ පැවැති තරගයෙන් ලකුණු 48-47ක තියුණු ජයක් සිංගප්පූරුව ලැබූ අතර එම වසරේම සිංගප්පූරුවේදී ගයාත්‍රී ලංකාතිලකගේ නායකත්වයෙන් යුතු ශ්‍රී ලංකා පිල එයට කදිම ප්‍රතිප්‍රහාරයක්දී ලකුණු 65-52ක ජයක් ලැබීය.එබැවින් සිංගප්පූරුව ශ්‍රී ලංකාව හමුවේ වැඩිම ලකුණු පරතරයකින් ජයගත් තරගයක් ලෙස ඊයේ තරගය වාර්තා විය.සිංගප්පූරු නෙට්බෝල් පිලට එංගලන්තයෙන් ආනයන කළ ඔලිවියා ෆ්ලැනර්ගන් ශ්‍රී ලංකා පරාජය පසුපස සිටියාය.වින්ග් ඩිෆෙන්ස් ස්ථානයේ ක්‍රීඩා කළ ෆ්ලැනර්ගන් ශ්‍රී ලංකා මැද පෙළ ක්‍රීඩිකාවන් ආක්‍රමණය කරමින් ගෝල් ෂූටර් දෙසට එන පන්දුව උදුරා ගත්තාය. ඇයගේ වේගවත් හා අලංකාර ක්‍රීඩා විලාශයේ බලපෑමේ ප්‍රතිඵලය වූයේ ශ්‍රී ලංකාවට ගෝල් උත්සහයන් 51ක් පමණක් ලැබෙනවිට සිංගප්පූරුව ගෝල් උත්සහයන් 78ක් ලබා වැඩි වාසියක් ගැනීමය.තරගයේ දෙවැනි කාර්තුවේදී ගෝල් ෂූටර් තර්ජනී සිවලිංගම් ඉවත් කොට එම ස්ථානයට තිසාලා අල්ගම කැඳවූ අතර තුන්වැනි කාර්තුවේදී ශ්‍රී ලංකා ක්‍රීඩිකාවන් දෙදෙනෙකු ආදේශ කළහ.ගෝල් ඇටෑක් සෙමිණි අල්විස් වෙනුවට කාංචනා ජයවීර, සෙන්ටර් ක්‍රීඩිකා තිළිණි වත්තේගෙදර වෙනුවට ගයාංජලී අමරවංශ එම ආදේශ විය. එහෙත් අවසන් කාර්තුවේදී කලින් ඉවතට ගිය තර්ජනී, සෙමිණි හා තිළිණි යන ක්‍රීඩිකාවන් තිදෙනාම නැවැත කලින් ස්ථානවලටම කැඳවීමට පුහුණුකාරිනිය තීරණය කළාය.කෙසේ වුවද ඊයේ දිනයේ සිංගප්පූරුව ශ්‍රී ලංකාව මෙතෙක් සහභාගීවූ තරග තුනෙන් 2ක් පරාජයවී තරගයක් ජයගෙන ලකුණු 2ක් ලබා සිටින හෙයින් අද පැවැත්වෙන අයර්ලන්ත තරගයත් 6වැනිදා පැවැත්වෙන උගන්ඩා තරගයත් ජයගතහොත් අවසන් තරගයට පැමිණීමේ බලාපොරොත්තු ඇතිකර ගැනීමට හැකිවන බව ශ්‍රී ලංකා පුහුණුකාරිනී සොමිතා ද අල්විස් මහත්මිය පැවැසුවාය.ඇය සඳහන් කරන්නේ සිංගප්පූරුවට එරෙහිව ශ්‍රී ලංකා ක්‍රීඩිකාවන් උපරිමය ලබා දුන් බවයි. “මැද පෙළ ක්‍රීඩිකාවන්ට පීඩනයක් ඇතිවුණා. එහෙත් අපේ ළමයි තරගය අතහැරියේ නෑ. ඒ නිසයි අවසන් කාර්තුව අපි දින්නේ. ඉදිරි තරග දෙක හොඳින් කරන්නයි දැන් බලාපොරොත්තුව” සොමිතාද අල්විස් මහත්මිය පැවැසුවාය.සිංගප්පූරු පුහුණුකාරිනී නවසීලන්ත ජාතික රූත් එයිට්ක්න් මහත්මිය තරගයෙන් අනතුරුව පැවැසූවේ පළමු කාර්තුවේදීම ශ්‍රී ලංකාවට වඩා ඉදිරියෙන් සිටීමට හැකිවීම ජයග්‍රහණය පහසු වූ බවයි. ශ්‍රී ලංකා ක්‍රීඩිකාවන් හොඳින් තරගයට පිවිසුණද එම රිද්මය සිංගප්පූරු ක්‍රීඩිකාවන්ගේ තාක්ෂණය හමුවේ බිඳී ගිය බව ඇයගේ විශ්වාසය වී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=s1312042</link>
    <topic>මහාචාර්ය අර්ජුනට නව තනතුරක්</topic>
    <author/>
    <content>ජාතික ක්‍රීඩා වෛද්‍ය ආයතනයේ අධ්‍යක්ෂ ජෙනරාල් තනතුරෙන් පසුගියදා ඉවත්වු මහචාර්ය අර්ජුන ද සිල්වා මහතා තහනම් උත්තේජක නිවාරණ ආයතනයේ නව සභාපතිවරයා ලෙස පත්ව සිටී.තහනම් උත්තේජක භාවිතයට එරෙහිව ජාත්‍යන්තර සම්මුති බලාත්මක කිරීම, ක්‍රීඩා ක්ෂේත්‍රයේ තහනම් උත්තේජක භාවිතය වැළැක්වීම සඳහා පාසල්, ක්‍රීඩා සමාජ, ජාතික ක්‍රීඩා සංගම් දැනුවත් කිරීම අරමුණු කරගනිමින් මේ නව ආයතනය පිහිටුවා තිබේ.වෛද්‍යවරුන් වන හිරිඳු විජේසිංහ, සී.තුරෙයිරාජා, බී‍.වී.එස්.එච්.බෙනරගම මහත්ම මහත්මීන් සමග නීතිඥ පණ්ඩුක කීර්තිනන්ද මහතා නව ආයතනයේ අධ්‍යක්ෂවරුන් ලෙස පත්කර ඇති අතර නිල බලයෙන් ක්‍රීඩා අමාත්‍යාංශයේ අතිරේක ලේකම් සමන් ප්‍රියන්ත බණ්ඩාර, ක්‍රීඩා අධ්‍යක්ෂ ජෙනරාල් රංජනී ජයකොඩි, ක්‍රීඩා විද්‍යා ආයතනයේ අධ්‍යක්ෂ ශාන්ත වීරසිංහ මහත්ම මහත්මීන්ද අධ්‍යක්ෂ මණ්ඩලයට පත්කර ඇත. එහි අධ්‍යක්ෂ ජෙනරාල්වරයා ලෙස වෛද්‍ය සීවලී ජයවික්‍රම මහතා පත්කර තිබේ.තහනම් උත්තේජන භාවිතය වැළක්වීම සඳහා වෙනම ආයතනයක් ස්ථාපිත කිරීම මෙරට ක්‍රීඩාවේ අනාගතය වෙනුවෙන් ගත් වැදගත් තීන්දුවක් බවත්, කිසිවකුගේ බලපෑම්වලට යටත් නොවී ස්වාධීන ආයතනයක් ලෙස තහනම් උත්තේජන නිවාරණ ආයතනයට කටයුතු කරනු ඇතැයි බලාපොරොත්තු වන බවත් නව නිලධාරීන්ට පත්වීම් ලිපි ප්‍රදානය කරමින් ක්‍රීඩා ඇමැති මහින්දානන්ද අලුත්ගමගේ මහතා පැවැසීය. මේ අවස්ථාවට ක්‍රීඩා අමාත්‍යාංශයේ ලේකම් අනුර ජයවික්‍රම මහතාද සහභාගී විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=s1312043</link>
    <topic>අයි.සී.සී‍.යේ සම්මාන 2ක් සංගක්කාර අබියස</topic>
    <author>-ෆවුස් මොහොමඩ්</author>
    <content>අන්තර්ජාතික ක්‍රිකට් කවුන්සිලය (අයි.සී.සී.) මගින් මේ වසරේ පැවැත්වීමට නියමිත අයි.සී.සී.ක්‍රිකට් සම්මාන උළෙලේ ප්‍රධානතම සම්මාන දෙකකට සුපිරි පිතිකරු කුමාර් සංගක්කාර නිර්දේශවී සිටියි.පසුගිය වසර දෙකක් පුරා අයි.සී‍.සී.යේ සම්මාන පිට සම්මාන දිනූ සංගක්කාර මෙවර නිර්දේශවී ඇත්තේ ශ්‍රීමත් ගාෆීල්ඩ් සෝබර්ස් නමින් පිරිනැමෙන වසරේ ක්‍රීඩකයා සම්මානයට හා වසරේ එක්දින ක්‍රීඩකයා සම්මානයටය.අයි.සී‍.සී. සම්මාන උළෙලේ පසුගිය වසර 2දීම අන්තර්ජාලය මගින් තෝරා ගන්නා ජනතා සම්මානය සංගක්කාරට හිමිවූවද මෙවර එම සම්මානයට ඔහු නිර්දේශ නොවූ අතර එම සම්මානය දැනටමත් ඉන්දියා නායක මහේන්ද්‍ර සිං දෝනිට හිමිවී ඇතැයි අයි.සී.සී‍.ය ඊයේ නිවේදනය කළේය.2011 වසරේ සම්මාන උළෙලේ දී වසරේ එක්දින ක්‍රීඩකයා හා ජනතා සම්මානය දිනාගත් සංගක්කාර පසුගිය වසරේ දි වසරේ ක්‍රීඩකයා, වසරේ ටෙස්ට් ක්‍රීඩකයා හා ජනතා සම්මාන යන සම්මාන ත්‍රිත්වයම දිනා ගනිමින් කැපී පෙනෙන ක්‍රීඩකයා බවට පත්විය.‍මේ මස 14වැනිදා ඉන්දියාවේ මුම්බායි නුවර පැවැත්වීමට නියමිත මෙවර සම්මාන උළෙලේ වසරේ ක්‍රීඩකයා සම්මානය සඳහා අයි.සී.සී.යේ නිර්දේශ කළ කෙටි නම් ලැයිස්තුවට සංගක්කාර සමග එංගලන්තයේ ජේම්ස් ඇන්ඩර්සන් සහ ඇලිස්ටෙයාර් කුක්, දකුණු අප්‍රිකාවේ හෂීම් අම්ලා, ඔස්ට්‍රේලියාවේ මයිකල් ක්ලාක් සහ ඉන්දියාවේ මහේන්ද්‍ර සිං ‍දෝනි ඇතුළත්ව සිටිති.වසරේ එක්දින ක්‍රීඩකයා සම්මානය සඳහා සංගක්කාර සමග පාකිස්තානයේ සයීඩ් අජ්මාල් සහ මිස්බා උල් හක් හා ඉන්දියාවේ මහේන්ද්‍ර සිං දෝනි, ෂිකර් ධවාන් හා රවීන්ද්‍ර ජඩේජා එක්වී සිටිති. මෙවර සම්මාන උළෙලේ වසරේ ටෙස්ට් ක්‍රීඩකයා සම්මානය සඳහා දකුණු අප්‍රිකාවේ හෂීම් අම්ලා හා ඩේල් ස්ටේන්, එංගලන්තයේ ජේම්ස් ඇන්ඩර්සන්, ඉන්දියාවේ රවිචන්ද්‍රන් අශ්වින් හා චේතස්වර් පුජාරා සහ ඔස්ට්‍රේලියාවේ මයිකල් ක්ලාක් නිර්දේශ වී සිටිති.සංගක්කාරට අමතරව මෙවර සම්මාන උළෙලේ විස්සයි20 ක්‍රීඩකයා සම්මානයේ නිර්දේශිත නම් අතරට එක්වීමට අජන්ත මෙන්ඩිස් සමත්ව සිටියි. ඔහු පසුගිය වසරේ ශ්‍රී ලංකාවේ පැවැති විස්සයි20 ලෝක කුසලාන තරගාවලියේ සිම්බාබ්වේ පිලට එරෙහිව ලකුණු 8කට කඩුලු 6ක් දවාලීමෙන් මේ සම්මානයට නිර්දේශ වී ඇත. ඊට අමතරව පාකිස්තානයේ උමාර් ගුල්, නවසීලන්තයේ මාටින් ගප්ටිල් හා බ්‍රෙන්ඩන් මැකලම් ද මේ සම්මානයට නිර්දේශ වී සිටිති.ක්‍රීඩාවේ ජීවගුණය රඳා‍ පවත්වා ගැනීම වෙනුවෙන් මහේල ජයවර්ධන ද සම්මානයකට නිර්දේශවී සිටීම විශේෂත්වයකි. පසුගිය වසරේ නොවැම්බර් මාසයේ නවසීලන්තයට එරෙහිව ගාල්ලේ පැවැති ටෙස්ට් තරගයේ ලකුණු 91ක් ලබා සිටියදී කඩුලු රකින්නා වෙත උඩපන්දුවක් ලබාදීමෙන් මහේල දැවීගියේය. එහෙත් තම දැවී යාම ප්‍රධාන විනිසුරු සංඥා කරනතුරු බලා‍ ‍නොසිට ආපසු හැරී ක්‍රීඩාගාරය වෙත යාම හේතුවෙන් මේ සම්මානය සඳහා ඔහු නිර්දේශවී සිටියි. මහේලට අමතරව බංග්ලාදේශයේ ෆර්හාඩ් රීසා ද මේ සම්මානයට නිර්දේශවී ඇත.පසුගිය වසරේ සම්මානයට පාත්‍රවූ කුමාර් ධර්මසේන මෙවරත් වසරේ විනිසුරු සම්මානයට නිර්දේශ වී සිටීම කැපී පෙනේ.පුද්ගලයන් 32කුගෙන් සමන්විත ස්වාධීන කමිටුවක් මගින් මේ තෝරාගැනීම සිදුකොට ඇත. මේ වසරේ අගෝස්තු මස 25වැනිදායින් නිමාවන මාස 12ක කාලපරිච්ඡේදයක් තුළ අන්තර්ජාතික ක්‍රිකට් කරලියේ දස්කම් දැක්වූ ක්‍රීඩක ක්‍රීඩිකාවන් මේ සම්මාන සඳහා අවධානය යොමුකර තිබිණි.මේ අතර සම්මාන උළෙලට සමගාමීව වසරේ ටෙස්ට් හා එක්දින කණ්ඩායම් ද අයි.සී.සී.ය මගින් නිවේදනය කර තිබේ. ශ්‍රී ලංකාව වෙනුවෙන් කුමාර් සංගක්කාර, තිලකරත්න ඩිල්ෂාන් හා ලසිත් මාලිංග එක්දින කණ්ඩායමට ඇතුළත්ව සිටිති. ඇලිස්ටෙයාර් කුක් ටෙස්ට් කණ්ඩායමේ ද, මහේන්ද්‍ර සිං දෝනි එක්දින කණ්ඩායමේ ද නායකත්වයට පත්කොට ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=s1312044</link>
    <topic>හලාවත හමුවේ එන්.සී.සී පිලට පහසු ජයක්</topic>
    <author>නිරෝෂාන් ප්‍රියංකර</author>
    <content>අන්තර් සමාජ එක්දින ක්‍රිකට් තරගාවලිය යටතේ හලාවත ක්‍රීඩා සමාජය සමග ඊයේ පැවැති තරගයෙන් කඩුලු 6ක පහසු ජයක් හිමිකර ගැනීමට උපුල් තරංගගේ නායකත්වයෙන් යුත් එන්.සී.සී පිල සමත්විය.තරගාවලියේ දෙවැනි දිනයේ තරගයක් ලෙසින් කොළඹ එස්.එස්.සී පිටියේ පැවැති තර‍ගයේ කාසියේ වාසිය දිනාගත් එන්.සී.සී පිලේ ආරාධනයෙන් පළමුව පන්දුවට පහරදුන් හලාවත පිල ඕවර 44.3කදී ලකුණු 152කට දැවී ගියේය.උමේස් කරුණාරත්න නොදැවී රැස්කළ ලකුණු 63ඉනිමේ වැඩිම ලකුණු විය. පන්දු යැවීමේදී සොහාන් බොරලැස්ස හා තරිඳු කෞෂාල් කඩුලු 3 බැගින් දවාගත්හ.ලකුණු 153ක ජයග්‍රාහී ඉලක්කය ඕවර 33කදී කඩුලු 4ක් දැවී තිබිය සපුරාලීමට එන්.සී.සී පිලට හැකිවිය. නිරෝෂන් දික්වැල්ල ලකුණු 40ක් හා ඇන්ජලෝ පෙරේරා නොදැවී ලකුණු 40ක් රැස් කිරීමට සමත්විය.ධනංජයගෙන් ශතකයක්ධනංජය ද සිල්වාගේ විශිෂ්ට ශතකය හේතුවෙන් ගුවන් හමුදා පිල සමග කළුතර දී පැවැති තරගයෙන් ලකුණු 97ක ජයක් හිමිකර ගැනීමට රාගම ක්‍රීඩා සමාජය සමත්විය. පළමුව පන්දුවට පහරදුන් රාගම පිල ඕවර 50 තුළදී කඩුලු 6කට ලකුණු 294ක් රැස්කළ අතර පිළිතුරු ලෙස ගුවන් හමුදා පිලට ඕවර 50 අවසානයේදී ලබාගත හැකිවුයේ ලකුණු 197ක් පමණි.මයිකල් වැන්ඩොට් සමගින් ඉනිම ඇරඹු ධනංජය ද සිල්වා පළමු කඩුල්ලට ලකුණු 56ක් එක් කළේය. මයිකල් වැන්ඩොට් පළමු කඩුල්ල ලෙස පිටියෙන් ඉවත්වනවිට රැස්කරගෙන සිටියේ ලකුණු 4ක් පමණි. ධනංජය සමගින් තෙවැනි කඩුල්ලට එක්වු ඉයන් ඩැනියෙල් ලකුණු 105ක සබඳතාවක් පිහිටුවීය. ඩැනියෙල් ලකුණු 52කට දැවී යෑමෙන් එම සබඳතාය බිඳ වැටුණි. ඩැ‍නියෙල් පන්දු 72කදී හතරේ පහර 5ක් හා හයේ පහරක් එල්ල කර තිබිණි.පන්දු 129කට මුහුණදුන් ධනංජය ද සිල්වා හතරේ පහර 23ක් සමගින් ලකුණු 132ක් රැස් කළේය. ඊයේ දිනයේ තරගාවලියේ වාර්තා වු එකම ශතකයද එය විය. මේ අතර ඊයේ බ්ලූම්ෆීල්ඩ් පිටියේ පැවැති එස්.එස්.සී හා බ්ලූම්ෆීල්ඩ් අතර තරගයෙන් එස්.එස්.සී පිලට කඩුලු 4ක ජයක් හිමිවිය. පළමුව පන්දුවට පහරදුන් බ්ලූම්ෆීල්ඩ් පිල ඕවර 41.5කදී ලකුණු 133කට සීමාවිය. පිළිතුරු ඉනිමේදී එස්.එස්.සී පිලේ කඩුලු 6ක් බිඳ වැටුණු අතර ඕවර 28.2කදී තරගය ජය ගැනීමට ඔවුන්ට හැකිවිය.කෝල්ට්ස් පිටියේ පැවැති තරගයේදී කොල්ට්ස් පිල හමුවේ කඩුලු 5ක පරාජයක් කොළඹ ක්‍රීඩා සමාජයට අත්විය. කොළඹ පිල ලකුණු 182කට දැවී ගිය අතර ඕවර 31කදී ජයග්‍රාහී ඉලක්කය සපුරාලීමට කෝල්ට්ස් පිලට හැකිවිය. කොළඹ ඉනිම බිඳ දැමු තිසර පෙරේරා කඩුලු 4ක් දවාගත්තේය. ලකුණු 183ක ඉලක්කය හඹායෑමේදී භානුක රාජපක්ෂ ලකුණු 61වාර්තා කළ අතර මිලින්ද සිරිවර්ධන නොදැවී ලකුණු 58ක් වාර්තා ‍කළේය.බදුරලිය ක්‍රීඩා සමාජය කඩුලු 3කින් පරාජය කිරීමට යුද හමුදා පිල සමත්විය. බදුරලිය පිල ලබාදුන් 150ක ජයග්‍රාහී ඉලක්කය තවත් ඕවර 17ක් ඉතිරිව තිබියදී සපුරාලීමට යුද හමුදා පිලට හැකිවිය. වරාය අධිකාරි පිල සමග මුවර්ස් පිටියේ පැවැති තරගයෙන් ලකුණු 13ක ජයක් හිමිකර ගැනීමට මුවර්ස් පිලට හැකිවිය. මුවර්ස් පිල ලකුණු 214ක් රැස්කළ අතර පිළිතුරු ලෙස වරාය පිලට ලබාගත හැකිවුයේ ලකුණු 201ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=s1312045</link>
    <topic>ආසියානු බේස්බෝල් රිදී පදක්කම ශ්‍රී ලංකාවට</topic>
    <author/>
    <content>බටහිර ආසියා සිවුකොන් බේස්බෝල් තරගාවලියේ රිදී පදක්කම දිනා ගැනීමට ශ්‍රී ලංකාව සමත්විය.අවසන් මහා තරග‍යේ දී තරග වට 3-0ක් ලෙස ශ්‍රී ලංකාව පරාජයට පත්කළ පාකිස්තානයට රන් පදක්කම හිමිවිය.මූලික වටයේ දී නේපාලය හා ඇෆ්ගනිස්තානය පරාජය කළ ශ්‍රී ලංකාව අවසන් තරගයට පිවිසියේ අපරාජිතවය.පාකිස්තානය ද නේපාලය හා ඇෆ්ගනිස්තානය පරදවා අපරාජිතව අවසන් තරගයට එක්විය. ශ්‍රී ලංකාව, පාකිස්තානය, ඇෆ්ගනිස්තානය හා නේපාලය සහභාගිවූ මේ තරගාවලිය පසුගියදා පාකිස්තානයේ ලාහෝර් නුවර දී පැවැත්විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=s1312046</link>
    <topic>ජනපති පදවි ප්‍රාප්ති මැරතන් තරගයේවැඩි ගෞරව නාවික හා යුද හමුදාවට</topic>
    <author/>
    <content>ජනපති පදවි ප්‍රාප්ති සැමරුම් මැරතන් තරගාවලියේ පිරිමි විවෘත අංශයේ ජය හිමිකර ගැනීමට නාවික හමුදාවේ ධම්මික ප්‍රදීප් අනුරසිරි සමත්විය. ඔහු ගතකළ කාලය පැය 2කුත්, මිනිත්තු 30ක් හා තත්පර 39ක් විය. එහි කාන්තා ශූරතාව දිනාගනු ලැබුවේ නාවික හමුදාවේ ඉරේෂා ලෝරන්ස් විසිනි. පැය 3කුත්, මිනිත්තු 9ක් හා තත්පර 9ක් ඇයට ගතවිය.පශු සම්පත් අමාත්‍යංශයේ මිල්කෝ ආයතනයේ අනුග්‍රහයෙන් ක්‍රීඩා අමාත්‍යංශය සංවිධානය කළ මේ තරගාවලියේ පිරිමි අර්ධ මැරතන් තරගය යුද හමුදාවේ ලයනල් සමරජීව (පැ.1:මි.12:තත්.1) දිනාගත්තේය. යුද හමුදාවේ නිලූකා ගීතානී (පැ.1:මි.23:තත්.6)කාන්තා අංශයේ ජය හිමිකර ගත්තාය.අවුරුදු 20න් පහළ බාලක තරගයේ ජය හිමිවූයේ බී‍.ඒ.සඳරුවන්ටය. එහි දෙවැනි තැන ශෙහාන් ප්‍රේමලාල් දිනාගත් අතර ආර්.එල්.එච්.පුංචිහේවා තුන්වැනි ස්ථානය අත්කර ගත්තේය. ජයමාලී රණසිංහ බාලිකා තරගය ජයගත් අතර සුපුනි සමන්මලී දෙවැනි තැන ලබා ගත්තාය.තුන්වැනි ස්ථානය දිනාගනු ලැබුවේ මහේෂිකා මධුමාලි විසිනි. බත්තරමුල්ල වෝටර්ස් ඒජ් පිවිසුම අසළින් පසුගියදා ආරම්භ කළ මේ තරගය පැලවත්ත බුද්ධදාස ක්‍රීඩාංගණය අසළින් නිමාවට පත්විය. මිල්කෝ ආයතනයේ උපසභාපති සංජය ලීලාරත්න, ක්‍රීඩා අමාත්‍යංශයේ නි‍යෝජ්‍ය ක්‍රීඩා අධ්‍යක්ෂ සජිත් ජයලාල් මහත්වරුන්ගේ ප්‍රධානත්වයෙන් තරගය ආරම්භ වූ අතර මිල්කෝ ආයතනයේ සභාපති සුනිල් වික්‍රමසිංහ මහතා තරගයේ අවසන් අවස්ථාවට එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=f1312041</link>
    <topic>රට නිෂ්පාදන ආර්ථිකයකටයොමු කළ අය-වැයක්</topic>
    <author>සාකච්ඡා කළේ ධම්මික සෙනෙවිරත්න</author>
    <content>2014 වර්ෂය වෙනුවෙන් ඉදිරිපත් වූ අය - වැය ලේඛනය පිළිබඳවත්, ශ්‍රී ලංකාවේදී පැවැති 23වෙනි පොදු රාජ්‍ය මණ්ඩලීය සමුළුව පිළිබඳ හා ඊට එරෙහිව විපක්ෂය මතු කරන විවේචන ගැනත්, බ්‍රිතාන්‍ය අගමැති ඩේවිඩ් කැමරන් ශ්‍රී ලංකාවට එරෙහි ජාත්‍යන්තර විමර්ශනයක් ගැන කළ ප්‍රකාශය හා චැනල් - 4 මාධ්‍ය භාවිතය ගැනත් වැවිලි කර්මාන්ත අමාත්‍ය හා මානව හිමිකම් පිළිබඳ ජනාධිපතිතුමාගේ විශේෂ නියෝජිත මහින්ද සමරසිංහ මහතා සමඟ කළ සාකච්ඡාවකි.* මෙවර අය - වැයෙන් රජයේ ආර්ථික වැඩපිළිවෙළ පිළිබිඹු නොවන බවට විපක්ෂයේ විවේචනයක් තියෙනවා. මේ ගැන ඔබ මොකද කියන්නෙ?2005 න් පසු ඉදිරිපත් කළ අය - වැය වගේම 2014 වර්ෂය සඳහා ඉදිරිපත් කළ අය වැයෙනුත් රජයේ ආර්ථික වැඩපිළිවෙළ පැහැදිලියි. මෙය මහින්ද චින්තන ඉදිරි දැක්මට අනුව, රට නිෂ්පාදන ආර්ථිකයක් කරා යොමු කරවමින් ඉදිරිපත් වූ අය - වැයක්. ජාතික ආර්ථිකයක් ගොඩනැඟීමට දිරිදෙන යෝජනා මෙවර අය - වැය යෝජනා පිළිබඳ අගතිගාමී නොවී බැලුවොත් පැහැදිලිව පෙනෙනවා.රටේ සෑම ක්ෂේත්‍රයකම පාහේ මෙන්ම ජනතාවගේ අදහස් හා යෝජනා සැලකිල්ලට ගනිමින් පිළියෙල වූ මේ අය - වැයෙන් සෑම සමාජ කොටසක් දෙසටම පාහේ අවධානය යොමු කෙරෙනවා.රාජ්‍ය සේවකයන්ගේ ජීවන වියදම් දීමනාව රුපියල් 1200/=කින් වැඩි කරන අතර, පෞද්ගලික අංශයටත් සාධාරණ ලෙස එම දීමනා වැඩිකරන ලෙස ජනාධිපතිතුමා ඉල්ලා සිටියා. ඒ සමඟම කාන්තා ව්‍යවසායකයන්ට රුපියල් ලක්ෂ දෙකහමාරක පොලී රහිත ණය මුදලක් ලබාදීමටත් යෝජනා කළා.මේ උදාහරණ කිහිපයක් පමණයි.කෘෂිකාර්මික, වැවිලි කර්මාන්ත ආදී ක්ෂේත්‍රයන්හි උන්නතිය උදෙසා මෙන්ම එම ක්ෂේත්‍රයන්ගේ දායත්වය ආර්ථික වර්ධනය තවදුරටත් වේගවත් කිරීම සඳහා අවධානයක් ඉන් යොමු කෙරෙනවා. ආසියාවේ ශීඝ්‍ර ආර්ථික වර්ධන වේගයක් සහිතව ඉදිරියට එන රටක් හැටියට රටේ අනාගත ආර්ථික ඉලක්ක ජයගැනීමට අවශ්‍ය දැක්ම මෙන්ම යෝජනාද මේ අය - වැයේ අන්තර්ගතයි.මේ විදිහට බලනකොට 2014 වර්ෂය සඳහා ඉදිරිපත් වූ අය - වැය ජනතාවාදී අය-වැයක් බව අපට පැහැදිලිව කියන්න පුළුවන්. විපක්ෂයේ ඔය විවේචන හැමදාමත් ඔහොමයි. ඔවුන් කිසිම හොඳක් දකින්නේ නෑ. අඩුම තරමේ අය - වැය පිළිබඳ නිසි හැදෑරීමක්වත් නොකර සිදුකරන විවේචනවලින්, උද්ඝෝෂණවලින් ඔවුන් කරන්නේ තමන්ගේ දේශපාලන කුහකකම ප්‍රදර්ශනය කිරීමයි. විපක්ෂයේ ඔය ක්‍රියා පිළිවෙතට ජනතාව දක්වන ප්‍රතිචාරය ඉදිරි මැතිවරණ‍වලදී බලාගන්න පුළුවන්.* ශ්‍රී ලංකාවේදී පැවැත්වුණු 23 වෙනි පොදු රාජ්‍ය මණ්ඩලීය සමුළුව ගැන පසුවිපරමක් කළ හැකිද?කිසි කෙනෙකුට විවේචන කරන්න බැරි තරමට අපි ඉතාමත් සාර්ථක සමුළුවක් පැවැත්වූවා. සමුළුව සඳහා සහභාගිවුණු රාජ්‍ය නායකයන්ගෙන් සහ සාමාජික රටවල් නියෝජනය කරමින් සහභාගි වූ ඉහළ පෙළේ නියෝජිතයන්ගෙන් අපි බලාපොරොත්තු වුණාටත් වඩා හොඳ ප්‍රතිචාරයක් ලැබුණා. සංවිධානාත්මකව ඉතා ඉහළ මට්ටමේ සමුළුවක් පවත්වන්නට හැකිවීම ගැන අපි කවුරුත් සතුටුවිය යුතුයි.ජනාධිපතිතුමා මේ සමුළුවේ මූලාසනය රටට ආඩම්බර විය හැකි අන්දමට මෙහෙය වූ හැටි අපි දුටුවා. පොදු රාජ්‍ය මණ්ඩලීය සමුළු ඉතිහාසයේ කිසිවකුටත් දෙවෙනි නොවන අන්දමෙන් මේ කටයුතු කරන්න පුළුවන් වුණා.එය අප ර‍ෙට් ප්‍රතිරූපය ඉහළ නැංවීමට බලපෑවා. කෙනෙක්, දෙන්නෙක් හැරුණාම මේකට සහභාගිවුණු සියලු දෙනා අපේ රටේ සැබෑ චිත්‍රය හඳුනාගත් බවත් පැහැදිලියි.රාජ්‍ය නායක සමුළුවට සමගාමීව පැවැත්වුණු ව්‍යාපාර සමුළුව , තරුණ සමුළුව, ජනතා සමුළුව කියන අනෙකුත් සංසදවල රැස්වීම්ද ඉතා සාර්ථකව පවත්වන්න පුළුවන් වුණා. ව්‍යාපාර සමුවට විශාල සහභාගීත්වයක් තිබුණා. එය පැවැත්වීමේ වාසිදායක ප්‍රතිඵල ඉදිරි කාලයේ රටට නෙළාගැනීමට හැකියි. ඇතැම් පාර්ශවයන් ශ්‍රී ලංකාව ගැන එල්ල කළ පදනම් විරහිත චෝදනා, විවේචන මැද ඒවා අබිබවා මෙරට පොදුරාජ්‍ය මණ්ඩලීය රාජ්‍ය නායක සමුළුව ඉතාමත් සාර්ථකව පවත්වන්නට හැකිවූ බව කියන්න අවශ්‍යයි.දෙවසරක කාලසීමාවක් සඳහා අපේ ජනාධිපතිතුමා මේ සභාපති තනතුරට පත්වීම ඉතාමත් වැදගත් අවස්ථාවක්, එමෙන්ම එය අපේ රටේ අභිමානයට කාරණයක්. එතුමා සභාපතිත්වයට පත්වෙන්නේ රටවල් 53ක් සාමාජිකත්වය දරන ජාත්‍යන්තර එකතුවක. මේ සෑම සාමාජික රටක් වෙනුවෙන්ම ඒ රටවල ජනතාව වෙනුවෙන්ම පෙනී සිටින්නට පොදු රාජ්‍ය මණ්ඩලීය රාජ්‍ය නායක සමුළුවේ සභාපතිවරයා හැටියට ජනාධිපතිතුමාට අවස්ථාව ලැබී තිබෙනවා. එම කාර්යභාරය ඉහළින්ම ඉටුකිරීමට එතුමාට හැකියාව වගේම ශක්තියක් තිබෙනවා.* මීට කලින් සභාපතිත්වය දරපු ඔස්ට්‍රේලියාවේ ටෝනි ඇබට් අගමැතිතුමා ලංකාව දිහා යථාර්ථවාදී දෘෂ්ටියකින් බලද්දී බ්‍රිතාන්‍යයේ කැමරන් අගමැතිතුමා අනුන්ගේ දෘෂ්ටි කෝණයකින් රට දිහා බලමින් මානව හිමිකම් ගැන පාඩම් උගන්වන්නට යාම ගැන ඔබ ප්‍රතිචාර දක්වන්න කැමැති මොනව විදිහටද?ඔස්ට්‍රේලියාවේ අගමැතිතුමා ලංකාවට ආවෙ බොහොම අවකංව. මේ සමුළුවට සහභාගිවෙන්න ඔස්ට්‍රේලියාවට සැඟවුණු න්‍යාය පත්‍රයක් තිබුණේ නෑ. බ්‍රිතාන්‍යයේ තරම් නොවුණත් ඔස්ට්‍රේලියාවෙත් දෙමළ ඩයස්පෝරාවේ නියෝජනයක් තියෙනවා. හැබැයි ඒ අය සතුටු කරන්න නෙවෙයි ඇබට් අගමැතිතුමා වැඩ කළේ. නමුත් බ්‍රිතාන්‍යය කැමරන් අගමැතිතුමා මුල පටන්ම මේ සමුළුවට සහභාගිවෙන්න තීරණය කළේත්, මෙහාට ඇවිත් කළේත්, එහෙ ඉන්න අන්තවාදී දෙමළ ඩයස්පෝරාව සතුටු කරන්න බව පැහැදිලිව පෙන්නුම් කළා.තමන්ට ඒකෙන් ලැබෙන දේශපාලන වාසිය ගැනයි එතුමා බැලුවේ. එතුමාට මීට වඩා බුද්ධිමත්ව හා රාජ්‍යතාන්ත්‍රිකව කටයුතු කරන්න තිබුණා. එසේ නොකිරීමෙන් අගෞරවයක් වෙන්නෙ පොදු රාජ්‍ය මණ්ඩලයේ නායකත්වය දරන දෙවන එළිසබෙත් රැජිනට වගේම බ්‍රිතාන්‍යයටමයි.පොදු රාජ්‍ය මණ්ඩලයේ පරමාර්ථවලට වඩා කැමරන් අගමැතිතුමාට වැදගත් වුණේ ‍ෙද්ශපාලන වාසියයි. සමුළුවේ සමාරම්භක උත්සවයට සහභාගිවුණායින් පස්සෙ එතුමා මුළු දවසක්ම ගත කළේ යාපනයේ.කැමරන් අගමැතිතුමාගෙ මේ ක්‍රියා කලාපය ගැන සමුළුවට සහභාගිවුණු සෙසු නායකයන්ගේ පවා ප්‍රසාදයක් නෑ. පොදු රාජ්‍ය මණ්ඩලීය පරමාර්ථවලට අනුවත් රටක අභ්‍යන්තර ස්වාධීනත්වයට මැදිහත්වීම අනුමත කෙරෙන්නේ නෑ. එසේ තිබියදීත් මෙතුමා ලබා දුන්නේ වැරැදි පූර්වාදර්ශයක්. අනෙක තමයි එතුමා මේකට ආවෙ චැනල් - 4 කැලම් මැක්රේ, ජොනතන් මිලර් වගේ අන්තවාදී අදහස් තියෙන අයත් එක්කයි. ඔවුන් මේක වාර්තා කළෙත් ඉතාම පටුපරමාර්ථ ඇතිවයි. තමන්ගේ දේශපාලන න්‍යායපත්‍රයට අනුවයි.* මානව හිමිකම් රැකීම පිළිබඳ ඔවුන් ඉදිරිපත් කරන අදහස් මඟින් ඔවුන්ගේම අතීත භාවිතාව ප්‍රශ්න කිරීමත් සිදුවුණත් අගමැති කැමරන් එය නොතකා හැර තිබෙනවා නේද?බ්‍රිතාන්‍ය, උතුරු අයර්ලන්තයේදී මානව හිමිකම් රැකපු හැටි දැන් ලෝකය දන්නවා. ඔවුන් ඇෆ්ගනිස්ථානයේදී ඉරාකයේදී මානව හිමිකම් රැක්කේ කොහොමද කියලත් ලෝකයාම දැක්කා. බ්‍රිතාන්‍ය සොල්දාදුවන් කළ මානව හිමිකම් උල්ලංඝනය කිරීම් ගැන ජාත්‍යන්තර පරීක්ෂණයක් කළාද? ටෝනි බ්ලෙයාර් අගමැතිවරයාගේ කාලයේදී ඉරාකයේ සමූහ සංහාරක අවි තිබෙන බවට අසත්‍ය චෝදනා එල්ල කරලා ඉරාකය ආක්‍රමණය කළා.විශාල විනාශයක් කළා. ජනාධිපති සදාම් හුසේන්ගේ පාලනය පෙරළා දැමුවා. විශාල යුද්ධයක් කරලා පසුව තහවුරු වුණා කිසිම සමූහ සංහාරක අවියක් එහෙ තිබුණෙ නෑ කියලා. මේ ගැන විරෝධය එල්ල වෙන කොට චිල්කොට් කොමිසම පත් කළා. මේ කොමිසමේ වාර්තාව කෝ? කවදා හරි මේක එළියට දැම්මත් මුළු වාර්තාවම එළියට දෙන්නෙත් නෑ. බ්‍රිතාන්‍යයේ ආරක්ෂාවට බලපාන නිසා එය කරන්න බෑ කියලා, ඔවුන්ට උත්තරයක් තියෙනවා. මේක තමයි ජනාධිපතිතුමා කිව්වෙ වීදුරු ගෙවල්වල ඉඳගෙන ගල් ගහන්න එපා කියලා.* දැනුටමත් රජය ජාත්‍යන්තර විමර්ශනයක් දැඩි ලෙස ප්‍රතික්ෂේප කර තිබෙනවා නේද?ජාත්‍යන්තර විමර්ශන මොකටද? උගත් පාඩම් හා ප්‍රතිසන්ධානය සඳහා වූ කොමිසම එල්.එල්. ආර්.සී. ඒ වාර්තාවත් ප්‍රසිද්ධ කළා. ඒක පාර්ලිමේන්තුවට ඉදිරිපත් කළා. එතකොට ඒ නිර්දේශ ක්‍රියාත්මක කරමින් තිබෙනවා.ඔය ජාත්‍යන්තර විමර්ශනවල වාර්තාව මොකක්ද කියල දැන්මම කියන්න පුළුවන්. මොකද දරුස්මාන් වාර්තාව දාලා ඔවුන්ට වැරදි පූර්වාදර්ශ දීලයි තියෙන්නෙ. ඔය වාර්තා හදන්නෙ ඒකට පත්කළ අයවත් නෙවෙයි. රිමෝට් කන්ට්‍රෝල් ක්‍රමේට තමයි ඕවා හැදෙන්නෙ.ඒ නිසා ජාත්‍යන්තර විමර්ශන කියල වෙන්නෙ මොකක්ද කියල අපි දන්නවා. ඉන්දියාවේ හිටපු විනිසුරුවරයකු වන භගවතී විනිසුරුතුමාගේ ප්‍රධානත්වයෙන් පත්කළ කොමිසමේ වාර්තාව පිළිගන්න බෑ කියල භගවතී විනිසුරුතුමාම කිව්වා.බොහෝ දෙනෙක් නොදන්න තව කාරණයක් කියන්න මම කැමතියි. ලුවිස් ආබර් මහත්මිය මානව හිමිකම් මහ කොමසාරිස්වරිය ලෙස සිටියදීත් පරීක්ෂණ කොමිසමේ සාමාජිකයා හැටියට ඇය නම් කළේ දරුස්මාන්, ඊට පසුව බැන් කී මූන් එ.ජා. මහ ලේකම් තුමාත් පත් කළේ ඔහුවයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=f1312042</link>
    <topic/>
    <author>සටහන ඉරෝෂිණි දීපිකා</author>
    <content>දරුවන්ගේ ලොව කලඑළි කරනු වස්, සිංහල හෝඩියේ සිට කතන්දර කියවීමට හුරුවන තෙක් බස රසවත්ව ඉගෙන ගැනීමට මංපෙත් විවර කරවන ඔහු, මහැඳුරු ජේ. බී. දිසානායක නම් වෙයි. අකුරු මිහිරේ සිට ‘එකෝමත් එක රටක’, ‘ගැමි නැණ නුවණ’, ‘සිංහල ප්‍රස්තාව පිරුළු ’ ඈ නෙක් කෘති සමඟින් ළමා සිත් හඳුනාගත් ඔහු සමඟ, එම කෘති පිළිබඳ කළ කතා බහකි මේ.* ඔබ ළමයින් වෙනුවෙන්ම රචනා කළ ‘එකෝමත් එක රටක’ සහ ‘ගැමි නැණ නුවණ’ පොත් පෙළ පිළිබඳ කතා‍ කළොත් ?‘එකෝමත් එක රටක’ සිංහල පොත් 30ක් මේ වනවිට රචනා කර තිබෙනවා. ඒ වගේම ගැමි නැණ නුවණ පොත් පෙළක් රචනා කෙරුණා. මේ දෙවර්ගයට ම අදාළ කෘති සිංහල, ඉංග්‍රීසි මාධ්‍ය දෙකෙන්ම රචනා කර තිබෙනවා. සමහර පොත් දමිළ භාෂාවටත් පරිවර්තනය කෙරුණා.මේ කෘති නිර්මාණය කළේ දරු දැරියන් උදෙසායි. ඒ අය‍ට අද වනවිට පැරැණි ප්‍රස්තා පිරුළු , ජන කතා පිළිබඳ අසා දැනගන්න විදිහක් නෑ. සමරවිට වැඩිහිටියො ප්‍රස්තා පිරුළකින් කියවෙන කතාව මොකක්ද කියලා දන්නේ නෑ. සමහරු දන්නවා වුණත්, පවත්නා කාර්ය බහුල බව නිසා ඒවා කියා දීමට අවස්ථාවක් නෑ.මෙන්න මේ නිසා පොඩි දරුවන්ට කතාවක් කියාදෙන ආකාරයට, ඉතා රසවත්ව, සරල බසින් මේ කතා මා රචනා කළා. ඒ කුඩා ‍පොත් පෙළ අලංකාර ලෙස නිර්මාණය සඳහා ප්‍රවීණ චිත්‍ර ශිල්පීන්ගේ සහයෝගය ලබා ගත්තා. කුඩා දරු දැරියන්ට කියවා රස විඳිය හැකි පරිදි මේ පොත් නිර්මාණය කෙරුණා.එකෝමත් එක රටක පොත් පෙළ මඟින් අපේ ජන සංස්කෘතිය තුළ ඇති ජන කතා සමහරක් ඉදිරිපත් කළා. ගමරාල දිව්‍යලෝකෙ ගිය හැටි, ඉර හඳ සහ මාවී , මහදැනමුත්තා, ගමරාලයි යක්කුයි, කොට්ටෝරුවයි යාළු‍වොයි, මහදැනමුත්තාගේ කුඹුරු වැඩ, අන්දරේ - රජ වාසල කවටයා, ගමරාලයි මහ යකයි, මහදැන මුත්තයි ගෝලයොයි, මොනරයි අවිච්චියයි, දෝණියන්දාට තෑගි පිට තෑගි, අව්වයි වැස්සයි නරියගෙ මඟුලයි, රන් කැකිරේ කතන්දරේ, මහ ගං වතුරයි ලබු ගෙඩියයි, මුවායි යාළුවොයි, අහස් මාලිගා , අන්දරේ සීනි කෑ හැටි, කපුරු හාමි පුත්තලම් ගිය හැටි , නරියයි කිඹුලයි, රජ්ජුරුවන්ගෙ තේරිවිලි තුන වැනි කතා පොත්, මේ පෙළට අයත් වෙනවා.ගැමි නැණ නුවණ මඟින් අපේ ජන සමාජයේ පවත්නා ප්‍රස්තා පිරුළුවලට අදාළ කතා ඉදිරිපත් කිරීම සිදුවුණා. පුහුල් හොරා, ආඬ් හත්දෙනාගෙ කැඳ හැළිය, කැකිල්ලේ රජ්ජුරුවෝ, කොහාටද මේ ගඟ ගලන්නේ, අබරා සිල් ගත්ත හැ‍ටි, බල්ල‍ෙග වැඩේ බූරුවා කිරීම, පරංගියා කෝට්ටේ ගියා වගේ, කළ හොඳ පස්සෙන් එළවීම, කළුවා මාරපං ගිය හැටි වගේ ප්‍රස්තා පිරුළු මේ සඳහා යොදා ගැණුනා.* මෙවැනි පොත් පෙළක් නිර්මාණය කිරීමේ අරමුණ මොකක්ද?ගැමි නැණ නුවණ කියන පොත් පෙළේ අරමුණ වුණේ , සිංහල ගැමියාගේ නැණ නුවණ, කතන්දර මඟින් දරුවන්ට හඳුනා ගැනීමට මඟ සැකසීමයි. එකෝමත් එක රටක පොත් පෙළ මඟින් බලාපොරොත්තු වුණේ, දරුවන්ගේ ආස්වාදය සඳහා සිංහල ජන කතා සමහරක් සිතුවම් සමඟින් ඉදිරිපත් කිරීමයි. මේ කතා කියවීමෙන් සිංහල ගැමියාගේ නිර්මාණ ශක්තිය ගැන වගේම, පාරම්පරික ගමේ ජීවින රටාව ගැනත් ළමයාට දැන ගැනීමට , අවබෝධ කර ගැනිමට හැකියාව ලැබෙනවා.කියවීමෙන් ළමා පරපුර ඈත්වෙලා කියන අදහස අද සමාජයේ බරපතල විදිහට කතා වෙනවා. මේ වගේ පොත් පෙළක් කිරීමේ අනෙක් අරමුණ වුණේ ළමා පරපුර කියවීමට හුරු කරවා ගැනීමයි. මේ පොත් පෙළ කියවන දරුවන්ට, කියවීම ආස්වාදජනක අත්දැකීමක් කර ගැනීමට හැකියාව ලැබෙනවා.මේ කෘති රචනා කිරීමේ දී මං බොහෝ විට කතාව කියා දෙනවාට අමතරව, වටපිටාවේ දැනුමත් එයට එක් කිරීමට කටයුතු කළා. ඒ වගේම තමයි, කතාව අවසන් කළේ ඒ කතාවෙන් කියවෙන ආදර්ශය පිළිබඳ ළමයින් දැනුවත් කරමිනුයි.    අපි දරුවන්ට ගුණ නැණ දෙකම ලබා දෙන්න ඕනෑ. ඒ නිසා තමයි මේ විඳිහට කතා ලිවීමට තීරණය කළේ . කතාව කියන අතරේ එදා ඒ ජන සංස්කෘතියේ සැටි සුබා කියා දීමටත් අමතක නොකළේ ඒ නිසයි.* ප්‍රස්ථා පිරුළු වගේම මේ කෘති මඟින් කතා කෙරෙන ජන කතා අපේ ජන සංස්කෘතිය තුළ අදටත් නිධන්ගතව පවතිනවා. ඒ කතා විවිධ පුද්ගලයන් නොයෙක් ආකාරයෙන් රචනා කර, කෘති ලෙස සමාජගත කරනවා. එසේ කිරීම ඔබ දකින්නෙ කොයි විඳිහටද?ප්‍රස්තා පිරුළු හෝ ජන කතා කෘති ලෙස රචනා කිරීමේ වරදක් නෑ. ඒත් අප ඒ දේ හරියට කරන්න ඕනෑ. කතාව විකෘති කරන්නෙ නැතිව, එසේ නැතිව කරන්නන් වාලේ කිරීම එතරම් සුදුසු නෑ. මං මේ කෘති පෙළ නිර්මාණය කිරීමේ දී කතාව වෙනස් කරන්නෙ නැතිව, අපේ සංස්කෘතික අගය කියා දෙමින් , මේ කාර්ය කළා. මං බණ කියන්න ගියෙ නෑ.පුංචි දැරුවන්ගේ ළමා මනසට උචිත පරිදි මේ කටයුත්ත කළා. එහිදී කෘතිවලට යොදාගත් චිත්‍ර පවා ළමයින්ගේ සිත් ආකර්ෂණය වන පරිදි ඉරිදිපත් කිරීමට පියවර ගත්තා. මේ කාර්යයේ දී සිබිල් වෙත්තසිංහ, නිරුපමා මහගමසේකර, ජගත් කේ.ජී. පුංචිහේවා , මංජුල කරුණාතිලක , ආරියසිරි කොඩිතුවක්කු , ප්‍රගීත් අබයධීරි , සමන් කළුබෝවිල වැනි චිත්‍ර ශිල්පිනියන්ගෙන් සහ චිත්‍ර ශිල්පිනියන්ගෙන් ලැබුණු සේවය අගය කළ යුතුයි.* දරුවන්ට ලිවීම පහසු කටයුත්තක් නොවන බව සමහරු පවසනවා. මේ ගැන ‍ඔබේ මතය?ළමයින් වෙනුවෙන් කෘතියක් නිර්මණය කිරීමේ දී එය කළ යුත්තේ ළමයාගේ සිතැඟි වටහා ගෙනයි. එහෙම කළේ නැත්නම් ළමයින් අතරින් එම කෘති ප්‍රතික්ෂේප වෙන්න පුළුවන්. ඒ නිසා ළමා කතා පොත් නිර්මාණශීලී වෙන්න ඕනෑ. ඒ වගේම ළමයින්ගේ රුචිකත්වය වැ‍ෙඩන පරිදි වර්ණ භාවිත කෙරෙන්න ඕනෑ. පින්තූර මඟින් කතාව කියවෙන්න ඕනෑ. කෘතිය බැලූ බැල්මට ප්‍රිය මනාප වෙන්න ඕනෑ.ළමයින් වෙනුවෙන් පොත් ලිවීම පහසු කටයුත්තක් නෙමෙයි. ඒ අයගෙ පොත් හදිසියේ ලියන්න බෑ.සැලකිල්ලෙන් ලියන්න ඕනෑ. වැරැදි අකුරු ලියන්න හොඳ නෑ. එහෙම වුණොත් ඒ අය දිගින් දිගටම පොතේ තිබුණ විදිහට ඒ වරද කරන්න පුළුවන්. කතා කරන බසින් ලියන්න ඕනෑ. රසය දෙන්න, දැනුම දෙන්න කටයුතු කරන්න ඕනෑ. නොදැන ලියන්න හොඳ නෑ. එක්තරා ළමා පොතක තිබුණා නරියයි, නරි නයිදෙයි ගමනක් යනවා කියලා. මේ කෘතියේ රචකයා නරි නයිදෙ කියලා හිතලා තියෙන්නේ නරියටමනෙ. මේ වගේ නොදන්න දේ ලියන්න හොඳ නෑ. ඒකෙන් වෙන්නෙ පරපුරක් ම නොමඟ යාමයි.* මහාචාර්යවරයෙක් විදිහට වැඩිහිටියන් උදෙසා කෘති ලියූ ඔබට ළමයින් වෙනුවෙන් කෘති ලිවීමේ අදහසක් පහළ වුණේ කො‍ෙහාමද?මං අවුරුදු 45 ක්ම විශ්වවිද්‍යාලෙ ඉගැන්නුවා. ඒ කාලෙදි විෂයට අදාළ පර්යේෂණ කරලා ‍පොතපත ලිව්වා. භාෂාව, වාග් විද්‍යාව, අක්ෂර වින්‍යාසය ගැන මං කෘති බොහොමයක් රචනා කළා. විශ්‍රාම යාමට කිට්ටුවෙලා මට හිතුණා ළමයින් වෙනුවෙන් පොත් පෙළක් කළ යුතුයි කියලා. මට මිනිබරියන් හතර දෙනෙක් ඉන්නවා. මේ අයට සිංහල ඉගෙන ගන්න මඟ සකසා දෙන්න ඕනෑ කියලා මට හිතුණ. ඒ අනුව ළමා පරපුර වෙනු‍ෙවන්ම ළමා කෘති රචනා කළා.මං පාසලේ දී සිංහල ඉගෙන ගත්තෙ කෂාය බොනවා වගෙයි. ඉ‍ෙගන ගන්න ඕන නිසා ඉගෙන ගත්තා මිසක් ඒ දේ කළේ කැමැත්තකින් නෙමෙයි. මං හිතුව මගේ මිනිබිරියට‍ එහෙම විය යුතු නෑ කියලා. ඒ අයට මේ භාෂාව රසවත්ව කැමැත්තකින් ඉගෙන ගන්න සැලැස්විය යුතුයි කියා හිතුවා. අකුරු ලිවීම ආරම්භ කරන කුඩා අවදියේ දී අකුරු ලිවීමේ ප්‍රශ්න ඇතිවන නිසා ‘අකුරු මිහිර’ කෘති රචනය මඟින් අකුරු ලිවීම රුචිකත්වයක් ඇතිව කිරීමට මඟ සකසා දුන්නා. අපේ හෝඩි පොත් 100ක් ගත්තොත් 100ම එක වගේ සාම්ප්‍රදායික ක්‍රමයට යන්නෙ.‘ආ’ යන්නෙන් ‘ආච්චි’ කිව්වා. ඒත් ආච්චි ගැන ප්‍රතිරූපෙ ළමා මනසෙ ඇන්දෙ කොහමද? හැරමිටියක් අරන් යන, කුදු ගැහුණු, අත පය රැළි වැටුණු, කොණ්ඩෙ සුදු කාන්තා රූපයක්. ඒත් හැම ආච්චි කෙනෙක්ම ඒ විඳිහ නෑනෙ. මේ වගේ පොත් අරගෙන ළමයා හෝඩි පොත ඉක්මනින් ම කියවා අවසන් කරනවා. අපි හිතනවා ළමයා හොඳට අකුරු දන්නවා කියලා. ඒත් දරුවා කළේ අකුරු කියවිම නෙමෙයි. පින්තූර කියවීම, පින්තූර නැතිව කියවන්න කිව්වොත් , එයාට වචන කියන්න බෑ. කියවීමේ නිපුණතාව නෑ.වෙන විදිහකට කිව්වොත් අපි ළමයාට හෝඩිය ඉගැන්නුවොත් ළමයා හිතන්න ගන්නවා. ඒ නිසා අකුරු මිහිරේ හෝඩිය ළමයාට ලිවීමට පහසු ට, ර, වගේ අකුරුවලින් පටන් ගත්තා. ඒකෙ අ, ආ, ඉ ව‍ගේ අකුරු පසුව ඉදිරිපත් කළා. මේ නිසා ළමයින්ට ඉක්මනින් ඉගෙන ගන්න පුළුවන්. අකුරු මිහිර ඒ ඒ වයස් කාණ්ඩ වෙනුවෙන් පොත් පහක් ලෙස ඉදිරිපත් කළා. මීට අමතරව ළමයින් වෙනුවෙන් සිංහල තේරවිලි පොතකුත් ඉතා අලංකාර අන්දමින් ඉදිරිපත් කළා.සමහරු හිතනවා මහාචාර්යවරු ලියන්නෙ හරබර පොත්නෙ. මේවා මහාචාර්යවරුනේගේ වැඩ නෙමෙයි කියලා. ඒත් ළමයින්ට ලිවීමෙන් මං තෘප්තියක් ලැබුවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=f1312043</link>
    <topic>ඔටා දමන තවත් කතා පොජ්ජක් !</topic>
    <author>රන්ජන් අමරරත්න</author>
    <content>ඉර පොජ්ජෙන් ඉර පොජ්ජට වන පොජ්ජෙන් වන පොජ්ජට වැව් පොජ්ජෙන් වැව් පොජ්ජට ගල් පොජ්ජෙන් ගල් පොජ්ජටඉර පොජ්ජෙන් මන්දො විලා වන පොජ්ජෙන් මන්දො විලා වැව් පොජ්ජෙන් මන්දො විලා ගල් පොජ්ජෙන් මන්දො විලාශ්‍රී ලංකාවේ ආදිවාසීන් හෙවත් වැද්දන් පිළිබඳ කථාන්දරය තවත් වසර සිය ගණනක් යනතුරු එක දිගට පවතිනු ඇත. වැදි ජනයා ක්‍රිකට් සෙල්ලම් කිරීම සුදුසු ද? වැදි නායකයාට කැබ්රියක් අවශ්‍ය ද? වැනි අමුතු ප්‍රශ්න නඟන සමාජයම පෙරළා ඔවුන්ගේ අතීතයට එබී බලති. වැද්දා යනු “විදින්නා” යන අර්ථයෙන් ව්‍යවහාරයට පැමිණි වචනයක් බව කියති. සමාජ ක්‍රම - විකාශයත් සමඟ වැදි පරපුර ද නවීකරණයට ලක්වූහ. දුන්න, පොරොව වෙනුවට ජංගම දුරකථනය භාවිත කරන තැනට වැද්දා පත්ව සිටී. කුමක් වුව ඔවුන්ගේ දිවි පැවැත්ම කටුක ය. එහෙත් රසවත් ය.ශ්‍රී ලංකාවට කඩා වැදුණු විදේශීය ලේඛකයෝ ද, පර්යේෂකයෝ ද වැද්දන් පිළිබඳ සත්‍ය තොරතුරු සේම, අසත්‍ය ප්‍රබන්ධ ආදිය ද ලියා තැබූහ. දේශීය ලේඛකයන් අතින් එවැන්නක් සිදුවූයේ කලාතුරෙකින් ය. එක අතෙකින් වැදි සංස්කෘතිය පිළිබඳ හදාරන කිහිප දෙනෙක් සිටිති. තව අතෙකින් ඔවුන් මූලික කොට ප්‍රබන්ධ ගොතන කිහිප දෙනෙක් ද අපට සිටිති. මේ දෙවන කාණ්ඩයට අලුතින්ම එක් වැ ඇති තැනැත්තා අනුර වික්‍රමසිංහ යැයි සිතේ.අනුර වික්‍රමසිංහ මහතාගේ අභිනව නවකතාව ‘වනචාරිනී’ ලෙස නම් කොට තිබේ. ඊට පාදක කොටගෙන ඇත්තේ නූතන සමාජ පෙරැළිය හමුවේ පාරම්පරික වැද්දා මුහුණ දෙන අභියෝගය යි. වනාන්තර එළි-පෙහෙළි වෙයි. හෝටල් ඉදිවෙයි.වනය වැදින් පාරවල් දිවෙයි. වනය හා වැද්දා අතර පැවැති අන්තර්පරායන සම්බන්ධය බිඳගෙන නවීකරණය නම් අලුත් පාර වන මැදින් ද, වැව් මැදින් ද, ගල් මැදින් ද හීයක් සේ ගමන් කරයි. කළ හැක්කක් නැත. වැද්දා දුර්වල ය. නවීකරණය බලවත් ය.සමාජ විද්‍යාත්මක අංශයෙහි ලා ගතහොත් මේ කතාව විෂය ක්ෂේත්‍ර කිහිපයක් ආවරණය කරයි.I. වැදි පරපුරේ භාෂාව ඇතුළු සංස්කෘතික අධ්‍යයනයII. සංවර්ධනය හා ආදිවාසීන් අතර පවත්නා ගැටුමIII. පවුල, පරපුර හා සම්මිශ්‍රණය පිළිබඳ ගැටලුIV. වනය, ඇදහීම් හා මිනිසා අතර පවත්නා සම්බන්ධය,වනචාරිනී නවකතාව ඉදිරිපත් කැරෙන්නේ “රත්තී” නම් වැදි ගැහැනියගේ ආත්ම කථනයක් ලෙසට ය. රත්තී තම පැටි අවදියේ සිට අම්මා කෙනකු දක්වා වැඩෙන අන්දම ද, එතැන් සිට කිරිඅම්මා කෙනකු සේ මරණය තෙක් ජීවිතයට මුහුණදෙන අන්දම ද කතාවෙන් නිරූපණය කෙරේ. මේ ආත්ම කථනය නිර්මාණය වී ඇත්තේ වැදි භාෂාව, ඔවුන්ගේ රූපක හා පාරම්පරික චින්තනය ද උපයෝගී කරගෙන ය. එහෙත් පාඨකයා ඉන් වෙහෙසට පත් නොවේ. වැදි භාෂාව දැන සිටිය ද, නො දැන සිටිය ද වින්දනයට බාධාවක් නැත. කතුවරයා ඉතා මහන්සියෙන් අපූරු භාෂාවක් ගොඩනඟා තිබේ. එය මටසිලිටිය. භාවපූර්ණ ය.“අතරමං වුණොත් හොයනවා බොරුය. එය හරියට ගමේ ඇති වැවට ඉඳිකටුවක් දමා හොයන්න තටමනවාට සමාන ය” (පිටුව - 36)“කෙතට බැන්ද පඹය වගේ ඉවසපන්!” (පිටුව - 44)“මං දන්නවනෙ පඩේ අ‍‍‍ඬේයි දොරේ අ‍ඬේයි තරම!” (පිටුව - 55)“කණාට අහුවුණු බලුමැක්කි වගේ” (පිටුව - 55)“කට්ට රත්තරන් වුණත් ඇනෙනව නම්; ඇති වැඩේ මොක (පිටුව - 80)“අලත් නෑ; අල කෑ කොළත් නෑ!” (පිටුව - 101)“වැද්දටයි - රජාටයි කොහෙද නෑකම්!” (පිටුව - 103)“බල්ල මස් දැක්කට; පොල්ල දැක්කෙ නෑ! (පිටුව - 121)“විදින ගුල්ල රන් පළඳනාවටත් විදිනවා!” (පිටුව - 212)“හැම බල්ලට ම ගූ කන්න බෑ!”කතුවරයා වැදි භාෂාවෙන්, ග්‍රාමීය භාෂාවෙන් හා නූතන වහරින් ද උපහැරණ ගෙන අපූරු - සරල - සුගම නිර්මාණාත්මක භාෂාවක් ගොඩනඟා තිබේ. එය නවකතාවේ සමාජ අර්ථ සමඟ ද, යටිපෙළ සමඟ ද මනාව ඒකාබද්ධ වෙයි.“මගේ ලෙන පාළු සොහොන් කනත්තක් සේ නිහඬ ය. කට අඬකටවත් උන්නේ තිරිසන් සතුන් ඉතරය. උනුත් නොහිටින්න මා මියැදී කලකි. කෑටි කෙල්ලවත් හිටියා නම්; මට මෙහෙව් තනිකමක් නො දැනේ. පාළුව - තනිකම මට ‍අරෝ කොරන තරමට, මයෙ හඳුන්පොත නොදැනීම යා වෙන්නේ කෑටි කෙල්ලනේ ළමා කාලෙට ය.”(පිටුව - 231)රත්තී තම පරපුර වෙනුවෙන් ද උරුමය වෙනුවෙන් ද බොහෝ කැපවීම් කරන ධෛර්යයවන්ත - අවංක වැදි කාන්තාවෙකි. ඇගේ ජීවිතය පුරාවට ම ඇත්තේ බලවත් වූ වේදනාවෙකි. එම වේදනාව දැනවීම සඳහා උචිත භාෂාවක් හා ගැළපෙන රිද්මයක් කතුවරයා විසින් පවත්වාගෙන යනු ලැබේ. අනුර වික්‍රමසිංහ ශෝකාන්ත කතාවලට වැඩි නැඹුරුවක් දක්වන බව ඔහුගේ ප්‍රබන්ධවලින් පෙනී යයි.“වනචාරිනී” කතාව ද ඛේදයකින් කෙළවර වේ.නව ප්‍රබන්ධයක් ලෙස ගත් කල ‘වනචාරිනී’ කතාවේ විශේෂතා කිහිපයක් ඇත.(I) චරිත නිරූපණය(II) භාවපූර්ණ භාෂාව හා මන්දගාමී-ශෝකී රිද්මය(III) මනුෂ්‍යත්වය හා මානව සම්බන්ධතා සියුම් ලෙස විවරණය කිරීම(IV) පරිසරය සංකේතයක් ලෙස භාවිත කිරීම.නවකතාවේ ප්‍රධාන චරිතය රත්තී නම්; අයෝමය වැදි ගැහැනිය වුව තවත් විශේෂ චරිත කිහිපයක් මේ කතාව තුළ එයි. අප්පච්චී බියෙන් - සැකයෙන් හා කාම ඊර්ෂ්‍යාවෙන් ජීවිතය නන්නත්තාර කරගත් වැද්දෙකි. අම්මණ්ඩී නොපෑහෙන දීගයක පැටලී ජීවිතයේ විවිධ අකරතැබ්බවලට මුහුණ දෙන අතෘප්තිමත් ගැමි ගැහැනියෙකි. උක්කුවා නූතන ලෝකය සොයා යන්නෙකි. ඔහු ළඟ සදාචාරයක් නැත. අම්මා පවා විකිණීම උක්කුවාගේ සිරිත වේ. ස්වර්ණා මැඩම් නූතන වෙළෙඳ පන්තිය නියෝජනය කරන මුල අමතක සංකර ගැහැනියෙකි.අනුර වික්‍රමසිංහ මහතා සිය පූර්ව නව කතා වලට වඩා මේ අභිනව කෘතියේ දී චරිත නිරූපණය ගැන විශේෂයෙන් සැලකිල්ල දක්වා තිබේ. රත්තී නම් ප්‍රධාන චරිතය සිය වරිගය හා උරුමය මරණය දක්වා ම ආරක්ෂා කරන අභීත කාන්තාවක ලෙස නිරූපණය වේ. රත්තී පරමාදර්ශී චරිතයක් සේ ගත හැකිය.“ මගේ ගම දිනෙන් - දින අසානාසී වෙමින් තිබුණේ යැයි කීම මුසාවක් නොවේ”“පසුගිය කාලය පුරාවට ගෙවෙන දින ගණන් මට නිච්චි නොවීය. ඒත් දැන් වෙද්දී ගෙවෙන කාලය මට දැනුණේ හීන්සැරේ ගාටන්නා සේය.”මේ නවකතාවේ සුවිශේෂී චරිතය වූ රත්තී කෙරෙහි අභිමානයක්ද, ශෝකයක්ද, තවත් විටෙක බරපතළ ආදරයක්ද ඇති වේ. වනචාරිනී නවකතාව පුරාම ඇති තවත් සුවිශේෂී ලක්ෂණයක් වන්නේ වනාන්තරය හා ජීවිතය අතර ඇති සම්බන්ධය ඉතා සූක්ෂම ලෙස සම්බන්ධ කිරීමය. වනාන්තරයේ බිඳ වැටීම මිනිසාගේ ද බිඳ වැටීම ලෙස දක්වා තිබේ.සංවර්ධනය මුවාවෙන් සිදුවන බරපතළ පරිසර හානිය අනාගතයේ දී මිනිසා වනසන ක්‍රියාවලියක් බවට පත්වන්නේ යැයි පරිසර සංවිධාන මේ වනවිටත් අනතුරු හඟවා තිබේ. නූතන ලෝකයේ බරපතලම සංවාදය ඇත්තේ ද පරිසර විනාශය හා එය මිනිසාගේ පැවැත්මට බළපාන ආකාරය ගැනය. ඊට සම්බන්ධ සිදුවීම් ගණනාවක් වනචාරිනී නවකතාවේ එය වැදි පරපුරටම යම් සබඳතාවක් දක්වන ස්වර්ණා මැඩම් වැව මත්තේ ඉදිකළ හෝටලය පාලනය කරන අන්දම, කැළෑව විනාශ කරන අන්දම පමණක් නොව වැදි පරපුර අලෙවි කරන ආකාරයත් මේ ක්‍රියාවලියේ උච්චතම අවස්ථාව නිරූපණය කරයි.වනචාරිනී කතාවේ එන තවත් සුවිශේෂී ලක්ෂණයක් වන්නේ අතිශය ගැඹුරු මානව සම්බන්ධතාය. රත්තී හා අප්පබිබී අතර ඇති සම්බන්ධය, රත්තී හා කෑටි කෙල්ල අතර පවතින බැඳීම, රත්තී හා කොටි දෙනට දක්වන ආදරය ඊට නිදසුනක් ලෙස පවතී. කෑටි කෙල්ලගෙන් එක වචනයක් ගැනීම සඳහා රත්තී දීර්ඝ කාලයක් බලා සිටී. එහෙත් මරණය තෙක්ම ඇයට එම වචනය ලැබෙන්නේ නැත. මරණ මංචකයේ දී ඇයට ඇසෙන්නේ තමන් අපේක්ෂා කළ වචනයට හාත්පසින්ම වෙනස් වූ වචනයෙකි. එය සමාජ පරිවර්තනයේ ප්‍රතිඵලයක් ද නැතහොත් මනුෂ්‍යත්වය කඩා වැටීම පිළිබඳ ඉඟියක් ද යන්න කිසිවකුට හඳුනාගත නොහැකිය.වනචාරිනී නවකතාව විශිෂ්ට ගණයේ නව කතාවක් සේ ඔසොවා තැබීමට තරම් ඉක්මන් නොවිය යුතු වුව එය ඉතා රසවත් ආකර්ෂණීය ප්‍රබන්ධයක් බව ඉඳුරා කිව යුතුය. කතුවරයා ඒ සඳහා බරපතළ අභ්‍යාසයක යෙදී ඇති බවද පෙන්වා දිය යුතුය. නව කතාව යනු එක්තරා ව්‍යාපෘතියෙකි. එම ව්‍යාපෘතිය ජයගත හැක්කේ වෙළඳ පොළ සාධක මෙන්ම තාක්ෂණික සාධක ද ජය ගැනීමෙන් ය. අනුර වික්‍රමසිංහ මහතා එම නූතන ප්‍රවණතා හඳුනාගෙන කටයුතු කරන බවක් පෙනී යයි. ඔහුට සාර්ථක අනාගතයක් ඇති බව පෙනෙන්නට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=f1312044</link>
    <topic>ලොව වැඩිම කාලයක් රජ කිරුළේ සිටින තායිලන්ත රජුගේ උපන් දිනය හෙටයි</topic>
    <author>අයන්ති විතාන</author>
    <content>සියම් දේශය එනම් තායිලන්තය ද ශ්‍රී ලංකාව ද ථෙරවාදී බෞද්ධ රටවල් ය. වසර දහස් ගණනක් පුරා මේ රටවල් දෙක අතර පවතින සබඳතාව තවත් තහවුරු කරන පිංකමක් හෙට (5 වැනිදා) කොටහේන දීපදුත්ථාරාමයේ දී සිදු කෙරේ. ඒ තායිලන්ත රජු භූමිබෝල් අදුල්යාදේජ් රජතුමාගේ 87 වැනි උපන් දිනය යෙදීම නිමිත්තෙනි.ඒ වෙනුවෙන් තත් විහාරස්ථානයේ දී විශේෂ කේශ ධාතු ප්‍රදර්ශනයක් ජනාධිපතිතුමාගේ ප්‍රධානත්වයෙන් හෙට ආරම්භ කෙරෙන අතර මහජන ප්‍රදර්ශනය 6-7 දිනවල දී පැවැත් වේ.1950 මැයි 5 වැනිදා තායි රාජකීය සිහසුනේ කිරුළු පළන් භූමිබෝල් අදුල්යාදේජ් හෙවත් ix වැනි රාමා රජු කීර්තිමත් චක්‍රීවංශයේ 9 වැනි රාජකීයයා ය. ඔහු උපත ලද්දේ 1927 දෙසැම්බර් 5 වැනිදා ඇමරිකා එක්සත් ජනපදයේ මැසචුසෙට් කේම්බ්‍රිජ් හිදී ය.ඔහු මහිදොල් අදුල්යාදේජ් කුමරුගේ බාල පුත්‍රයා ය. එමෙන්ම ලොව දැනට වැඩිම කාලයක් රජකම් කරන රජතුමා ද වෙයි. ලොව වැඩිම කාලයක් රජකම් කිරීමේ දෙවැනි තැන හිමිවන්නේ මහා බ්‍රිතාන්‍යයේ එලිසබෙත් රැජිනට යි.භූමිබෝල් කුමරු බැංකොක් නුවර මේටර් දේය පාසලෙන් ප්‍රාථමික අධ්‍යාපනය ලබාගත් අතර ස්විස්ටර්ලන්තයෙන් තම ද්විතියික අධ්‍යාපනය ලබා ගත්තේ ය. 1946 ජුනි 9 වැනිදා ඔහුගේ වැඩිමහල් සොයුරු ආනන්ද මහිදෝල් රජු අකාලයේ මිය යාම නිසා භූමිබෝල් කුමරු වයස අවුරුදු 18 දී සිහාසනාරූඪ විය.තම වැඩිමහල් සොහොයුරාගේ හදිසි අභාවය පිළිබඳ තම හද තුළ පැවැති දැඩි ශෝකය ඔහුගේ පෞද්ගලික ලිපියක මෙසේ සඳහන් වී තිබිණි.“එක මොහොතක් වත් මට ඔහු ගැන සිතමින් සිටීම නතර කළ නොහැකි යි. මගේ ජීවිතය තිබෙන තුරු මගේ සොහොයුරාගෙන් මා වෙන් නොවේ යැයි මා විශ්වාස කළා. නමුත් එය අභාග්‍ය සම්පන්න ඉරණමක්. මම කිසිදාක රජ කෙනෙක් වෙන්න සිතුවේ නැහැ. මා සිතුවේ ඔබගේ ළබැඳි බාල සොහොයුරා වීමට පමණයි.”හදිසියේ ම රාජාභිෂේක පදවි ලැබීම නිසා උසස් අධ්‍යාපනය නිම කිරීමට නොහැකි වූ ඔහු නැවතත් ස්විස්ටර්ලන්තයට ගොස් තම අධ්‍යාපන කටයුතු සම්පූර්ණ කර ගත්තේ ය. එහිදී ඔහු රජ කෙනකු වීමට අවශ්‍ය නීතිය සහ ‍ෙද්ශපාලන විද්‍යාව හදාරණ ලදී.උසස් අධ්‍යාපනය අවසන් කරමින් සිටි අවධියේ දී පැරිසියේ දී දුර ඥාති සබඳතාවක් පවතින ප්‍රංශයේ තායි තානාපතිවරයාගේ දියණිය හඳුනා ගැනීමෙන් පසු භූමිබෝල් රජතුමා 1950 අප්‍රේල් 28 වැනිදා ඇය හා විවාහ විය. භූමිබෝල් රජතුමා දැන් දරුවන් සිව් දෙනෙකුගේ පියෙකි.1950 මැයි 05 වැනිදා භූමිබෝල් අද්යුල්යාදේජ් රජුගේ මෞලි මංගල්‍යය බැංකොක් නුවර රජ මාලිගයේ දී පැවැත්විණි. එදිනට ඔහු තම බිරිඳ වන සොම්දෙජ් ප්‍රා බොරෝමරාජිණි රැජින බවට පත් කළේ ය. සෑම වසරකම මැයි 05 වැනිදා මෞලි මංගල්‍යය දිනය එරට වැසියන් සමරන අතර එය ප්‍රසිද්ධ නිවාඩු දිනයක් ද වේ.පුරා වසර 67 ක් පුරා මහජනතාවගේ ප්‍රසාදය දිනා ගනිමින් මහජනතාවගේ රජු ලෙස ජනතාව ගේ නොමද ආදරයට පාත්‍රවෙමින් හෙතෙම අදට ද රජ කිරුළ දරයි.භූමිබෝල් රජතුමා තායි ජනතාවගේ මෙතරම් ගෞරවාදරයට පාත්‍ර වී තිබෙන්නේ පසුගිය දශක හය ඇතුළත ග්‍රාමීය දුප්පත් ජනතාවගේ ජන ජීවිතය නංවාලීමට ගෙන ගිය නව සංවර්ධන ව්‍යාපෘති නිසාවෙනි. 3000 ට අධික වූ මෙම ව්‍යාපෘති කෘෂිකාර්මික, ප්‍රතිසංස්කරණ, ජල සංරක්ෂණය, විකල්ප පාසල්, මත්ද්‍රව්‍ය ඇබ්බැහිවූවන් පුනරුත්ථාපනය, සෞඛ්‍ය යන ක්ෂේත්‍ර ඔස්සේ සිදු කර ඇත.“මම රජ කරන්නේ සියම් ජනතාවගේ යහපත සහ සතුට වෙනුවෙනි” යන්න ඔහු ක්‍රියාවේ යොදවා ඇත. පසුගිය දශක හය ඇතුළත තායි ජනතාවට සිදුකළ සේවය තුළින් මේ බව මනාව ප්‍රකට වේ.‍ෙම් ආකාරයට මිලියන හැටක ජනතාවගේ නොමද ආදරයට පාත්‍ර වී සිටින තායිලන්ත රජතුමා තමාගේ ජීවිතය බුදුදහමට අනුව හැඩගස්සවාගත් ධාර්මික රජ කෙනෙක් ලෙසට ද ප්‍රකට ය.ඔහුගේ මිත්තණියගේ අභාවය නිසා භූමිබෝල් රජු වැඩිහිටි ඥාතියකුගේ මරණයෙන් පසුව පැවිදිවීමේ චාරිත්‍රය සඳහා දින පහළොවකට (1956 ඔක්තෝබර් 22 වැනිදා) බොවොන් නිවෙස පන්සලේ දී පැවිදි බිමට ඇතුළත් විය.ජනතාවගේ මානුෂික ගුණාංග වැඩි දියුණු කර ගැනීමට සහ ආධ්‍යාත්මික ගුණ වගාව වැඩි දියුණු කර ගැනීමට නිතර නිතර උපදෙස් දෙන තායිලන්ත රජතුමා ජනතාවට ඇහුම්කන් දීමට ද කැමැත්තක් දක්වන්නෙකි.විරුද්ධවාදීන් සමඟ නිකරුණේ ගැටුම්වලට නොයාම ද තමාගේ බලය අනිසි ලෙස පාවිච්චි නොකිරීම ද හේතුවෙන් ඔහු මේ තරම් ජනතාවගේ ආදරයට පාත්‍ර වී ඇති බව ජාත්‍යන්තර ටයිම්ස් සඟරාව පෙන්වා දෙයි. එමෙන් ම රජතුමාගේ විශේෂ ගුණාංගයක් ලෙස කේලාම් නොඇසීමේ ප්‍රතිපත්තිය ද ජනතාව අගය කරති. ස්වභාවික ආපදාවල දී තායිලන්ත රට වැසියන්ට රජුගේ නොමද දායකත්වය ලැබී තිබේ.1962 දී මිනිස් ජීවිත 900 ට අධික ප්‍රමාණයක් බිලි ගනිමින් තායිලන්තයේ පළාත් 20 ට බල පෑ “හැරියට්” කුණාටුවෙන් සිදු කළ විනාශයේ දී භූමිබෝල් රජු ඔහුගේ අනුග්‍රහය යටතේ “රාජපජානුග්‍රෝ” පදනම පිහිටුවන ලදී. 2004 දී සුනාමියෙන් දකුණු තායිලන්තයට සිදු වූ හානිය සඳහා ඔහු ගේ පෞද්ගලික ධනයෙන් බාත් මිලියන 30 ක් ලබා දී ඇත.එමෙන් ම තායිලන්තයේ ආර්ථිකය බිඳ වැටුණු අවස්ථාවක දී තායිලන්ත වැසියන් ගත කළේ ඉතාම අඳුරු යුගයක්. මැදහත් පැවැත්ම, වගකීම් සහිත පරිභෝජනය, බාහිර බලපෑම් නිසා පහසුවෙන් ප්‍රකෘති තත්ත්වයට පත්වීම අවධාරණය කරන “පිරිවැසුම් ආර්ථිකය” යන ආර්ථික සංකල්පය රජු විසින් එහිදී ක්‍රියාත්මක කරන ලදී. එදා සිට වර්තමානය දක්වා තායිලන්තය සංවර්ධනය කරා යන්නේ මේ සංකල්පය ඔස්සේ යි.එම සංකල්පය නිසාත්, ජන කේන්ද්‍රීය වූ තිරසාර සංවර්ධන වැඩපිළිවෙළ නිසාත් එක්සත් ජාතීන් ගේ මානව සංවර්ධනය සඳහා පිදෙන යාවජීව සම්මානයෙන් ද ඔහු පසුගිය දා පුදනු ලැබීය.යම් යම් කාල සීමාවන් තුළදී රට තුළ සිදු වූ දේශපාලනික අස්ථාවර සහ අර්බුද මධ්‍යයේ වුවද තායි ජනතාව ගේ ගෞරවය හා විශ්වාසය දිනාගෙන සිටීමට රජු සමත් වුණේ ඔහුගේ යහපත් ක්‍රියා කලාපය නිසාවෙනි.ග්‍රාමීය ජනතාවගේ ජන ජීවිතය නංවාලීම උදෙසා රජතුමා විසින් ගෙන යනු ලබන සංවර්ධන ව්‍යාපෘති “රාජකීය සංවර්ධන ව්‍යාපෘති” යටතේ පාලනය සිදු කෙරේ. මෙම සංවර්ධන ව්‍යාපෘති ක්‍රියාත්මක වන ස්ථාන රජතුමාගේ නිරන්තර අධීක්ෂණයට ලක්වන අතර විවිධ ක්ෂේත්‍ර ගණනාවක් මෙම ව්‍යාපෘති යටතේ ආවරණය කෙරේ. මෙම ව්‍යාපෘති කාණ්ඩ අටකට බෙදා වෙන්කර තිබේ. ඒවා නම් කෘෂිකර්ම, පරිසරය, මහජන සෞඛ්‍යය, රැකී රක්ෂා, උසස්වීම්, ජල සම්පත්, සන්නිවේදනය, මහජන සුබ සාධනය සහ වෙනත් ලෙසට යි.මේවායින් භූමිබෝල් රජතුමා අරමුණු කර තිබෙන්නේ ඉක්මණින් අවශ්‍යතා සපුරාලීම නොව අනාගත පරම්පරාව උදෙසා තිරසාර සංවර්ධනය යි. මුල් අවධිවල දී මෙම ව්‍යාපෘති ක්‍රියාත්මක කරනු ලැබුවේ රජතුමාගේ පෞද්ගලික අරමුදල් මඟිනි. ඒවා සතුටුදායක තත්ත්වයට පැමිණෙන විට වැඩිදුර සංවර්ධනය සඳහා රජයට බාර කෙරේ.භූමිබෝල් රජතුමා ජනතාවගේ සුබ සිද්ධිය සඳහා කැප වූ සැබෑ දේශප්‍රේමියෙක් වන්නා සේම ඔහු බොහෝ ක්ෂේත්‍රයන් තුළ දක්ෂ පරිණත පුද්ගලයෙක් ද වේ. රජතුමා ජෑස් සංගීතඥයෙක් වන අතර වයස අවුරුදු 32 දී ඔහු සංගීතය සහ කලාව පිළිබඳ මියෙන්හා ආයතනයේ ගෞරව සාමාජිකත්වය ද ලැබීය. එපමණක් නොව ඔහු චිත්‍ර ශිල්පියෙක්, ඡායාරූප ශිල්පියෙක්, කර්තෘවරයෙක් මෙන් ම පරිවර්තකයෙක් ද වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=f1312045</link>
    <topic>දනන් සුවසෙත වෙනුවෙන් කැපවන කෑගල්ල රතුකුරුසය</topic>
    <author>ජයසිරි මුණසිංහ</author>
    <content>ලොව දෙවැනි තැනට විශාලතම මානුෂීය සංවිධානයේ නියෝජිතයෝ වන ශ්‍රී ලංකා රතුකුරුස සමාජයේ කෑගල්ල ශාඛාව මේ වනවිට දිස්ත්‍රික්කයේ පොදු ජනතාවගේ අවශ්‍යතා ඉටුකරලීමට දැවැන්ත කාර්යභාරයක් සිදු කරලමින් සිටියි.2013 නිමාවීමට ආසන්න මොහොතේ සිය ශාඛාව මඟින් ඉටුකළ ප්‍රජා සත්කාරක සේවා රැසක් පිළිබඳව කෑගලු දිසාවේ මාධ්‍යවේදීන් දැනුවත් කිරීමට නොබෝදා පියවර ගත් කෑගල්ල ශාඛාවේ ප්‍රධානීහු එය හුදෙක්ම ප්‍රචාරය සඳහාම නොව ජනතාව දැනුවත් කිරීම අරඹයා අකුරු කරන්නායි අපගෙන් ඉල්ලා සිටියේය.කෑගල්ල දිස්ත්‍රික්කයේ සෑම මැතිවරණ කොට්ඨාසයක් පුරාම විහිදුණු හා සමසේ බෙදීයන අයුරින් සංවිධානය කර තිබූ මේ සත්කාරක සේවා මඟින් සහන ලැබුවෝ විශාල පිරිසකැයි කෑගල්ල දිස්ත්‍රික් ලේකම් සහ රතුකුරුස ශාඛාවේ සභාපති තුසිත පී. වනිගසිංහ මහතා ප්‍රකාශ කෙළේය.ජාතික ලේ බැංකුවට අවශ්‍ය ඕනෑම මොහොතක ලේ අවශ්‍යතාවය සපුරාලීමට ලේ තොග තැන්පතුවක් ලෙස තිබිය යුතුය. ඒ සඳහා එම ආයතනයට අවශ්‍ය ලේ සපයා ගනුයේ රටපුරා ජංගම ලේ දන්දීමේ ව්‍යාපාර පවත්වමිනි. මේ අනුව කෑගල්ල රතු කුරුස සමාජය විසින් ජාතික ලේ අවශ්‍යතාවය සපුරාලීමට ගත වූ මාස 11 කාලය තුළ සාර්ථක ලේ දන්දීමේ කඳවුරු තිහකට ආසන්න ප්‍රමාණයක් සංවිධානය කොට තිබේ. මීට අමතරව කෑගල්ල දිස්ත්‍රික්කයේ ජනතාවගේ සෞඛ්‍ය ආරක්ෂාව සුරක්ෂිත කරනු පිණිස ද විවිධ වැඩසටහන් මෙමඟින් ක්‍රියාවට නංවා ඇත.රාජ්‍ය නොවන සංවිධානයක් ලෙස අප රටේ පාසැල් පද්ධතියේ කටයුතුවලට සහ පාසැල් දූ දරුවන්ගේ සහභාගීත්වය ඇතිව ප්‍රජා සේවා පැවැත්වීමට රජයේ අනුමැතිය ලත් ප්‍රධානම සංවිධානයක් ලෙස රතුකුරුස සමාජය නම් කළ හැකියැයි මේ මාධ්‍ය හමුව ඇමැතූ කෑගල්ල ශාඛාවේ විධායක නිලධාරී ආනන්ද උයන්වත්ත මහතා සඳහන් කෙළේය.ප්‍රදේශයේ වැඩිහිටියන්ගේ, දුවා දරුවන්ගේ අවශ්‍යතා සපුරාලීමට පිහිටුවා තිබෙන සමාජ සත්කාරක සේවා සපයන ආයතනවල පිරිසිදුභාවය, පහසුකම් වැඩිදියුණු කිරීම හා සේවාලැබිය යුත්තෝ සතුටින් තබා ගැනීම අරඹයා ශ්‍රමදාන වැඩසටහන් පවත්වා තිබෙන රතුකුරුස සමාජය ඩෙංගු මර්දනය පිළිබඳ දැනුවත් කිරීමේ වැඩසටහන් රැසක් ක්‍රියාත්මක කොට ඇත.අද වනවිට අප රටේ බොහෝ පිරිසක් විවිධ රෝගාබාධවලට ලක්වීමේ අනතුරක් මතුව තිබේ. ඒ මන්ද ජනතාවගේ ජීවන තත්ත්වය, ඇවැතුම් පැවැතුම්, ගතිසිරිත්, ආහාර පරිභෝජන රටාවේ සිදුවී ඇති විවිධ විෂමතා ඊට මුල් වී තිබේ. මේ තත්ත්වයන් මත හදිසි අවස්ථාවලදී රෝගී භාවයට පත්වන පිරිසට රෝහලක් කරා රැගෙන යෑමට ප්‍රථම කිසියම් ප්‍රථමාධාරයක් ලබාදිය යුතුව තිබේ.එම අවශ්‍යතාවය මැනැවින් හැඳිනගත් රතුකුරුස සමාජය ප්‍රථමාධාර පුහුණුකිරීමේ කඳවුර ගණනාවක් පවත්වා කෑගල්ල ජනතාවට පිහිට වී තිබේ. ඊට අමතරව කෑගල්ල දිස්ත්‍රික්කයේ පවත්වන විවිධ ආගමික උත්සව, ක්‍රීඩා උළෙල, විශේෂ ජන හමු අවස්ථාවලදීද විපතට හෝ කිසියම් සහනයක් අවශ්‍ය වූ මොහොතක ජනතාවට උදව් කිරීමට මේ කණ්ඩායම් සැදී පැහැදී සිටියි.කෑගල්ල දිස්ත්‍රික්කය කෘෂිකාර්මික කටයුතු බහුලව සිදු කරන දිස්ත්‍රික්කයෙකි. එහි ගොවිතැන් උන්නතියට , ගොවි ජනතාවගේ සුබ සෙත සැලැසීමට හොඳම ගොවි සමිතිවලට උපකරණ ප්‍රදානය කිරීමට මේ ප්‍රජා සේවා සංවිධානය මුල් වූ අවස්ථා තිබේ. ඒ අනුව ගොවි සමිතිවලට අත්ට්‍රැක්ටර් පවා පිරිනැමූ අවස්ථා ඇතැයි දිස්ත්‍රික් සභාපති තුසිත පී. වනිගසිංහ මහතා කියා සිටියේය.පාසැල් දරුවන්ට ප්‍රථමාධාර පුහුණුව ආපදා පිළිබඳ පුහුණුව, ගිනි අනතුරු, රෝගීන් අනතුරුවලින් බේරා ගැනීමට පුහුණුව, සමාජ රෝග හා ඒඩ්ස් මර්දනය පිළිබඳව දැනුවත් කිරීම, සාරධර්ම, සන්නිවේදන නිපුණතා මෙන්ම ගැටුම් නිරාකරණය කර ගැනීම පිළිබඳව පුහුණුව ලබාදීමට කටයුතු කර තිබේ.පාසල් දරුවන්ගේ නායකත්ව හැකියාව වර්ධනය කරලීමට විවාද හා ප්‍රශ්න විචාරාත්මක වැඩසටහන්, ගවේෂණ චාරිකා චිත්‍ර තරඟ, නාට්‍ය තරඟ පවත්වා තිබේ. එමෙන්ම ළමා අපචාර අවම කිරීම සඳහා පාසල් දරුවන්, දෙමාපියන් දැනුවත් කොට ඇත. තරුණ කඳවුරු, ශිෂ්‍යත්ව වැඩසටහන්, ක්‍රීඩා වැඩසටහන්,සිදුකොට තිබේ.ස්වභාව දහමට අවනත පරිසරයක් රටේ තිබිය යුතුය. පාසල් දරුවන්ට ඒ බව මුල සිට කියා දී පරිසරය හරිත බිමක් බවට පත්කිරීමට වැඩිහිටියෝ අද දවසේ කටයුතු කළ යුතුය. පැළ සිටුවීමේ ව්‍යාපෘති, ප්‍රජාශාලා ඉදිකිරීම පිරිසිදු පානීය ජලය ජනතාවට ලබාදීමට ග්‍රාමීය ජල යෝජනා ක්‍රම සාර්ථකව ක්‍රියාත්මක කොට තිබේ.අක්ෂි සායන, ශරීරාංග දන්දීමේ කටයුතු පිළිබඳවද අවශ්‍ය ක්‍රියාකාරකම් සිදුකොට ඇති කෑගල්ල දිස්ත්‍රික් රතු කුරුස සමාජය මඟින් දිස්ත්‍රික්කයට ලබාදෙන සේවා අගය කිරීම අපගේ යුතුකමකි. වගකීමකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>04</day>
    </date>
    <link>http://www.dinamina.lk/2013/12/04/_art.asp?fn=f1312046</link>
    <topic>පොළොව කොටන තැන-පාර හදන තැන මිනිසුන් අගයන මහාභිමානී</topic>
    <author>සාකච්ඡා සටහන චන්දිමා එදිරිමාන්න</author>
    <content>‘මහාභිමානී’ වැනි නිර්මාණශිලි වැඩසටහනක් ක්‍රියාත්මක කළ යුතුයි කියන අදහස තුළ හිඳිමින් ඉදිකිරීම් ක්ෂේත්‍රයේ විශිෂ්ටයින් ඇගයීමට ලක් කළ යුතුයි කියා හිතුණා. පොළොව කොටන තැන, පාර හදන තැන දෙවියෝ වැඩ ඉන්නවා නම් දාඩිය හෙළන මිනිසුන් ළඟ දෙවියෝ ඉන්නවා නම්, ඒ මිනිසුන් අගයන්න සම්මාන උළෙලක් පවත්වන එක සුදුසුයි කියා හිතුණා.මේ ගෙවීයන යුගය ඉදිකිරීම් ක්ෂේත්‍රයේ ස්වර්ණමය යුගය බව බොහෝ දෙනෙකුගේ මතයයි. කලක් තිස්සේ එක තැන පල්වෙමින් තිබුණු ඉදිකිරීම් ක්ෂේත්‍රය උදා වූ ස්වර්ණමය යුගය තුළ ජයග්‍රහණ රැසක් ලබාගනිද්දී ඒ ලැබූ ජයග්‍රහණ අගයන්නට විෂය භාර අමාත්‍යවරයා ඉතා නිර්මාණශීලි වැඩසටහනක් පිළියෙළ කළේය.ඉදිකිරීම් ක්ෂේත්‍රය තුළ සුවිශේෂ දක්ෂතා ප්‍රකට කළ ආයතන හා පුද්ගලයින් හඳුනා ගනිමින් එම ආයතන හා පුද්ගලයින් අගයන සුවිශේෂ සම්මාන පිරිනැමීමේ “මහාභිමානී සම්මාන උළෙල” එම නිර්මාණශීලි වැඩසටහනයි.හෙට (05) බණ්ඩාරනායක ජාත්‍යන්තර සම්මන්ත්‍රණශාලා පරිශ්‍රයේදී පැවැත්වෙන “මහාභිමානී සම්මාන උළෙල” ගැන කතා බහකට අපි එහි ප්‍රධාන නිර්මාණවේදියා වන ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාට ඇරියුම් කළෙමු.“මහාභිමානී” ගැන විමල් වීරවංශ ඇමැතිවරයා මහත් අභිමානයෙන් දිනමිණ සමඟ කළ සම්මුඛ සාකච්ඡාවයි මේ.*මුලින්ම අපි ඉදිකිරීම් ක්ෂේත්‍රය වර්තමානයේදී ලබා ඇති ප්‍රගතිය ගැන කතා කරමු. ඔබේ තක්සේරුවට අනුව අපේ රටේ ඉදිකිරීම් ක්ෂේත්‍රය ලබා ඇති ප්‍රගතිය වර්ධනීය තත්ත්වයක් ද?පැහැදිලිවම මේ වනවිට අපේ රටේ ඉදිකිරීම් ක්ෂේත්‍රය ඉතාම වර්ධනය ඉසව්වක් වෙත ගමන් කරමින් සිටිනවා. දශක තුනක යුද්ධය නිමාවීමෙන් පසු රටේ ඇති වූ සාමකාමී බව හා දේශපාලන ආර්ථික ස්ථාවරත්වය මේ වර්ධනයට හේතුවයි. සංඛ්‍යා ලේඛනවලට අනුව මේ වනවිට සියයට 21.5ක අති විශිෂ්ට වර්ධනීය ඉලක්කයක් ඉදිකිරීම් ක්ෂේත්‍රය තුළ අප ඇතිකරගෙන තිබෙනවා.ජනාධිපති මහින්ද රාජපක්ෂ මහතාගේ දූරදර්ශී නායකත්වය හා “මහින්ද චින්තන ඉදිරි දැක්ම” වැඩසටහනට සමගාමීව ඉදිකිරීම් ක්ෂේත්‍රය සඳහා සහන හා පහසුකම් රැසක් සපයා තිබෙනවා.විශේෂයෙන්ම රට පුරා සිදුවන විවිධ ඉදිකිරීම් හිදී දේශීය ඉදිකිරීම්කරුවන් සඳහා වැඩි අවස්ථාවක් ලබාදී තිබෙනවා. මේ තත්ත්වය තුළ දේශීය ඉදිකිරීම්කරුවන් මහත් උද්යෝගයකින් හා ජවයකින් යුතුව තම ක්ෂේත්‍රයේ කටයුතු කරන බවක් පෙනී යනවා.*මේ ඉදිකිරීම්කරුවන් අගයන මහාභිමාන සම්මාන උළෙල ඔබේ සංකල්පයක් අනුව ක්‍රියාත්මක වන්නක්. මෙම සම්මාන උළෙල ගැන පැහැදිලි කළොත්...මේ වනවිට රටේ විවිධ ක්ෂේත්‍රයන්හි දක්ෂතා දක්වන ප්‍රකට කරන ආයතන හා පුද්ගලයන් වෙත සම්මාන ලබා දෙන වැඩසටහන් ක්‍රියාත්මක වෙනවා.‘මහාභිමානී’ වැනි නිර්මාණශිලි වැඩසටහනක් ක්‍රියාත්මක කළ යුතුයි කියන අදහස තුළ හිඳිමින් ඉදිකිරීම් ක්ෂේත්‍රයේ විශිෂ්ටයින් ඇගයීමට ලක් කළ යුතුයි කියා හිතුණා. පොළොව කොටන තැන, පාර හදන තැන දෙවියෝ වැඩ ඉන්නවා නම් දාඩිය හෙළන මිනිසුන් ළඟ දෙවියෝ ඉන්නවා නම්, ඒ මිනිසුන් අගයන්න සම්මාන උළෙලක් පවත්වන එක සුදුසුයි කියා හිතුණා.‘මහාභිමානී’ කියන්නේ ඒ දෙවිවරුන් අගයන උළෙලයි. අපි ඉදිකිරීම් ක්ෂේත්‍රයේ ඉන්න සියලු ශිල්පීන්ට ආරාධනා කරනවා එදිනට මේ උත්සවය සඳහා සහභාගී වෙන්න කියලා. ඉදිකිරීම් ක්ෂේත්‍රය තුළ ඉන්න පිරිස් අනිකුත් ජයග්‍රහණ ලැබූ පිරිස් වගේම සුවිශේෂී පිරිසක්. එවැනි අය අගය කරනවිට ඉදිකිරීම් ක්ෂේත්‍රයේද අති දැවැන්ත පුනර්ජීවයක් ඇති වන බවට මා විශ්වාස කරනවා.*මෙහිදී සම්මාන ලබා දෙන්නේ කුමන අංශවලට ද කියා දැනගන්න කැමතියි.අංශ ගණනාවක් යටතේ සම්මාන දෙන්න තරග පැවැත්වූවා.ඒ අනුව අපි හොඳම ඉදිකිරීම් ශිල්පීන්ට සම්මාන ලබා දෙනවා. පෙදරේරු, වඩු, පයිප්ප නළ ආදී ‍ක්ෂේත්‍රයේ ශිල්පීන් සඳහාත්, ඒවගේම ඉදිකිරීම් ආයතන සඳහාත් සම්මාන ලබාදෙනවා, වෘත්තියකයන් සඳහා සම්මාන ලබා දෙනවා.පරිසර හිතවාදී ඉදිකිරීම්, බලශක්ති හිතවාදී ඉදිකිරීම් හා ශිල්පීන් අංශ ගණනාවක් යටතේ මෙම සම්මාන ලබා දෙන්න කටයුතු කරනවා. ඒ වගේම එම සම්මාන ජනාධිපතිතුමා අතිනුයි ලබාදෙන්නේ.*“මහාභිමානී” සම්මාන උළෙලේදී ඉදිකිරීම්කරුවන් අගයන්නේ කුමන ආකාරයෙන්ද?ඔවුන්ට වටිනා සම්මාන සහතික හා ත්‍යාග පිරිනමන්න කටයුතු කරනවා. ඔවුන්ගේ සේවයට අවශ්‍ය කරන පිළිගැනීම හා ගෞරවය, අභිමානය මෙම උළෙලේදී අපි ඔවුන්ට ලබා දෙනවා. එයයි ඔවුන්ට අවශ්‍ය කරන අපිට ලබාදිය හැකි උපරිම ඇගයීම.මහාභිමානී වැනි දැවැන්ත කර්තව්‍යයක් මේ දැවැන්ත කර්තව්‍ය සමඟ ඔබ හා අමාත්‍යාංශය එක්ව අත්වැල් බැඳගත් අනෙකුත් ප්‍රධාන පාර්ශ්වකරුවන් ගැනත් දැනගන්න කැමැතියි.මේ සඳහා ජාතික ඉදිකිරීම් සංගමය හා ඉක්ටැඩ් (ICTAD) ආයතනය සම්බන්ධ වෙනවා.මුලදී එම ආයතන දෙක සමඟ අපි පටන්ගත්තේ ඉදිකිරීම් ක්ෂේත්‍රය අගයන සම්මාන උළෙලක් පමණයි. ඉන් සියලු ක්ෂේත්‍ර අමරණීය නොවන නිසා අපි මෙය “මහාභිමානී” සම්මාන උළෙල බවට පත් කළා.*මින් ඉදිරියේදී සෑම වසරකම “මහාභිමානී” පවත්වන්න ඔබගේ අදහසක් තියෙනවාද?ඔව්, අපි මෙම වැඩසටහන සාර්ථකව කරලා තවත් වර්ධනය කරගෙන ලබන වසරේදීත් පවත්වනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312051</link>
    <topic>බිරිය හා උතුරු පළාත්විපක්ෂ නායක අත්අඩංගුවට</topic>
    <author>විජයානි එදිරිසිංහ සහ රක්ෂණ ශ්‍රියන්ත උතුරු පළාත් සමූහ නිමල් රත්නායක</author>
    <content>ඩෙල්ෆ්ට් ප්‍රාදේශීය සභාවේ සභාපති ඩැනියෙල් රෙක්සියන් මහතා පසුගියදා (26) අභිරහස් ලෙස ඝාතනය කර තිබූ අතර ඒ සම්බන්ධ පරීක්ෂණ පැවැත්වූ රහස් පොලිසිය මේ සිද්ධියට සැකපිට සභාපතිවරයාගේ බිරිය, උතුරු පළාත් සභාවේ විපක්ෂ නායක කන්දසාමි කමලේන්ද්‍රන් සහ ඔහුගේ කාර්යාලයේ හිතවතෙකු වන ලන්ඩන් සයින්ද්‍රන් යන තිදෙනා ඊයේ (04) අත්අඩංගුවට ගෙන තිබේ.සභාපතිවරයාගේ බිරියගේ අනුදැනුම මත ඉහත සැකකරුවන්ගේ සැලසුමකට අනුව එම අපරාධය සිදුවී ඇති බවට තොරතුරු රහස් පොලිසිය මඟින් මේ වන විට අනාවරණය කරගෙන ඇත.තවද මේ ඝාතනයට යොදා ගත් මිලිමීටර් 09 වර්ගයේ පිස්තෝලයක්ද එම උණ්ඩ 11ක්ද සොයාගෙන ඇති අතර සැකකරුවන් දෙදෙනා ඝාතනය සිදුකර පලාගිය යතුරුපැදියද අත්අඩංගුවට ගෙන තිබේ.උතුරු පළාත් සභාවේ විපක්ෂනායක කන්දසාමි කමලේන්ද්‍රන් සහ ඝාතනයට ලක්වූ ප්‍රාදේශීය සභාවේ සභාපතිවරයාගේ බිරිඳ වූ ඇනීඩා රෙක්සියන් අතර අනියම් සබඳතාවක් පවත්වාගෙන ගොස් ඇති අතර එහි ප්‍රතිඵලයක් මත මේ ඝාතනය සැලසුම් කර ඇත.ඝාතනය සියදිවි නසා ගැනීමක් බව පෙන්වා මේ සිදුවීම යට‍පත් කිරීමට බිරිඳ උත්සාහ දරා ඇතත් අපරාධ පරීක්ෂණ දෙපාර්තමේන්තු නිලධාරීන් හමුවේ අපරාධයේ තොරතුරු සියල්ල අනාවරණය වී ඇත.සභාපතිවරයා පසුගිය 26 වැනිදා දහවල් හිසට වෙඩි වැදී නිවස අසල ගරාජයේ වැටී සිටියදී ඔහුගේ පුතා විසින් මවට දැන්වීමෙන් පසු ඇය ඔහු රෝහල්ගත කර ප්‍රකාශ කර ඇත්තේ සියදිවි හානි කරගෙන ඇති බවය.මේ ඝාතනය සම්බන්ධ සියලු තොරතුරු හෙළිකරගන්නා ලෙසට පොලිස්පති එන්.කේ. ඉලංගකෝන් මහතා රහස් පොලිසියට ලබාදුන් උපදෙස් මත අපරාධය සිදුවී දින පහක් ඉක්ම යාමටත් පෙර අපරාධයේ සියලු තොරතුරු රහස් පොලිසිය හෙළිකරගෙන තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312052</link>
    <topic>කොළඹ පැල්පත්වාසීන්ටනිවාස 60000ක ව්‍යාපෘතියක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>කොළඹ නගරයේ සිටින පැල්පත්වාසීන් වෙනුවෙන් තවත් නිවාස 60,000ක ව්‍යාපෘතියක් ආරම්භ කරන බව සභානායක, වාරිමාර්ග හා ජල සම්පත් කළමනාකරණ ඇමැති නිමල් සිරිපාල ද සිල්වා මහතා පාර්ලිමේන්තුවේදී ඊයේ (04) ප්‍රකාශ කළේය.පැල්පත්වාසීන් කොළඹ නගරයෙන් ඉවත් කිරිමට ආණ්ඩුව කිසිසේත් බලාපොරොත්තු නොවන බව පෙන්වා දුන් ඇමැතිවරයා ඔවුන්ට අවශ්‍ය නිවාස ලබාදිම රජයේ ප්‍රධාන අරමුණ බවද අවධාරණය කළේය.කොළඹ නගරයේ සිටි පැල්පත්වාසීන් සඳහා දැනට දෙමටගොඩ තට්ටු නිවාස ව්‍යාපෘතියෙන් නිවාස ලබාදී ඇති බව ද, සියලුම දෙනාට නිවාස ලබාදීමේ මහින්ද ච්න්තන වැඩපිළිවෙළ ඉදිරියටත් ක්‍රියාත්මක බවද සභානායකවරයා කීවේය.කොම්පඤ්ඤවීදියේ සිටි ජනතාවට පමණක් වන්දි ලබාදීමට කටයුතු කළ බවද එයින් කැමැති ජනතාවට නිවාස ලබාදීමට රජය පියවර ගෙන තිබෙන බවද ඇමැතිවරයා කීය. මැලේ වීදියේ ඉදිකරන තට්ටු නිවාස සංකීර්ණයේ බිම් මහලේ සහ පළමුවන මහලේ ව්‍යාපාරික ස්ථානවලට ලබා දෙන බව කී නිමල් සිරිපාල ද සිල්වා මහතාමැලේ වීදියේ ව්‍යාපාරිකයින්ටද කිසිදු අසාධාරණයක් ඇති නොවන බවද පෙන්වා දුන්නේය.විපක්ෂ නායක රනිල් වික්‍රමසිංහ මහතා ස්ථාවර නියෝග 23(2) යටතේ සිදු කළ ප්‍රකාශයකට පිළිතුරු දෙමින් ඇමැතිවරයා මේ බව ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312053</link>
    <topic>කොළඹ සිට බදුල්ලට හා ගාල්ලටශීඝ්‍රගාමී දුම්රිය දෙකක්</topic>
    <author>ශීලා උඩුවර</author>
    <content>පාසැල් නිවාඩුව හා එළඹෙන උත්සව සමයේ ගමන් බිමන් යන ජනතාවගේ ගමන් පහසුව සඳහා මේ මස 7 වැනිදා සිට 2014 ජනවාරි මස 2 වැනිදා දක්වා කොළඹ කොටුව සිට බදුල්ල දක්වාත් , කොළඹ කොටුව සිට ගාල්ල දක්වාත් විශේෂ ශීඝ්‍රගාම් දුම්රිය දෙකක් ධාවනයට යොදවන බව දුම්රිය ගමනාගමන අධිකාරි එල්. ඒ. ආර්. රත්නායක මහතා පැවසීය.කොළඹ සිට බදුල්ල දක්වා මේ මස 8 වැනිදා සිට ජනවාරි 2 දක්වාත් , කොළඹ සිට ගාල්ල දක්වා මේ මස 7 වැනිදා සිට ජනවාරි 1 වැනිදා දක්වාත් මේ විශේෂ දුම්රිය ධාවනය කෙරේ.ප්‍රවාහන ඇමැති කුමාර වෙල්ගම මහතාගේ උපදස් මත දුම්රිය සාමාන්‍යාධිකාරි බි. ඒ. පී. ආරියරත්න මහතාගේ මෙහෙයවීමෙන් මේ දුම්රිය ධාවනයට ‍යෙදවේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120516</link>
    <topic>මහාභිමානී 2013 අදජනපති ප්‍රධානත්වයෙන්</topic>
    <author>චන්දිමා එදිරිමාන්න</author>
    <content>ඉතිහාසයේ ප්‍රථම වරට මෙරට ඉදිකිරීම් ශිල්පීන් වෙනුවෙන් පවත්වනු ලබන මහාභිමානී 2013 ජාතික ඉදිකිරීම් සම්මාන උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් අද (5) පස්වරු 4 ට සුගතදාස ගෘහස්ත ක්‍රීඩාංගණයේ දී පැවැත්වේ.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ සංකල්පයකට අනුව මෙරට ඉදිකිරීම් ක්ෂේත්‍රයේ විවිධ අංශවල ශිල්පීන් දිරිමත් කරමින් ඔවුන් ඇගයීමටමේ ජාතික සම්මාන උළෙල සංවිධානය කරනු ලබන්නේ ඉදිකිරීම් අභ්‍යාස හා සංවර්ධන (ඉක්ටෑඩ්) ආයතනය හා ශ්‍රී ලංකා ජාතික ඉදිකිරීම් සංගමය විසිනි.ඉදිකිරීම් ක්ෂේත්‍රයේ ශිල්පීන් හා වෘත්තිකයන් පිළිබඳ ඇති සාම්ප්‍රදායක ප්‍රතිරූපය ඉවත් කරමින් ඉහළ සාමාජීය ඇගයීමක් ලබාදීමත් ඉදිකිරීම් ක්ෂේත්‍රයට තරුණ ජවය වැඩි වශයෙන් ආකර්ෂණය කරගැනීමත් මෙහි මූලික අපේක්ෂාවයි. ඊට අමතරව ඉදිකිරීම් ක්ෂේත්‍රයේ නියුතු කාර්මික ශිල්පීන් බහුවිධ හැකියාවන්ගෙන් හා තාක්ෂණයෙන් සවිබල ගැන්වීම ද තවත් අරමුණකි.විශිෂ්ටතම ඉදිකිරීම් යන්ත්‍ර මෙහෙයුම් ශිල්පියා (විශිෂ්ටතම එස්කැවේටර් ක්‍රියාකරවන්නා), විශිෂ්ටතම ඉදිකිරීම් යන්ත්‍රෝපකරණ කාර්මික ශිල්පියා, විශිෂ්ටතම පෙදරේරු ශිල්පියා, විශිෂ්ටතම ටයිල් ඇතුරුම් ශිල්පියා, විශිෂ්ටතම ජලනළ කාර්මික ශිල්පියා, විශිෂ්ටතම පින්තාරු ශිල්පියා, විශිෂ්ටතම විදුලි කාර්මික ශිල්පියා, විශිෂ්ටතම කම්බි නැවුම් ශිල්පියා, විශිෂ්ටතම වඩු කාර්මික ශිල්පියා, විශිෂ්ටතම බහුවිධ නිපුණතා ශිල්පියා ආදී සියලු ක්ෂේත්‍රය නියෝජනය වන ආකාරයට ශිල්පීන්ගේ භූමිකාව මෙම උළෙලේ දී ඇගයුමට ලක්කෙරේ.මේ අනුව ජයග්‍රාහකයන් සඳහා මිලියන 5 කට අධික වටිනාකමකින් යුත් මුදල් ත්‍යාග සහ සහතිකපත් පිරිනැමීමට නියමිතයි. විශිෂ්ටතම ශිල්පීන් 10 දෙනාට ජනාධිපති මහින්ද රාජපක්ෂ මැතිතුමා අතින් සහතික පත් හා සම්මාන පිරිනැමීමට කටයුතු සංවිධානය කර ඇත.අවසන් තරගයේ ජයග්‍රාහකයන් සඳහා සම්මාන පිරිනැමීමේ උළෙල අති උත්කර්ෂවත් ලෙස සුගතදාස ගෘහස්ත ක්‍රීඩා සංකීර්ණයේ දී ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වේ.එහි දී ඉදිකිරීම් කර්මාන්තයට අදාළ සියලු පාර්ශ්වයන් විවිධ ක්ෂේත්‍රයන්හි ප්‍රභූවරුන්, ජනප්‍රිය කලාකරුවන් ඇතුළු දේශපාලන නායකයන්ගේ සහභාගීත්වයෙන් මෙම උළෙල පැවැත්වීමට නියමිතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120517</link>
    <topic>කිරිපිටි දැන්වීම්රෝහල්වල බෑ</topic>
    <author>සන්ධ්‍යා කරුණාරත්න</author>
    <content>කිරිපිටි වර්ග ප්‍රවර්ධනය කරන කිසිදු දැන්වීම් පුවරුවක් රෝහල් පරිශ්‍රයන්හි ප්‍රදර්ශනය නොකරන ලෙස රෝහල් අධ්‍යක්ෂවරුන්ට සෞඛ්‍ය අමාත්‍යාංශය දැනුම් දී ඇත. ඇතැම් විට කිරිපිටි සමාගම් රෝහලට කිසියම් උපකාරයක් කිරීමෙන් පසුව කිරිපිටි වර්ගයේ නම පුවරුවක සඳහන් කර ප්‍රදර්ශනය කරන බවත් එමඟින් කිරිපිටි වර්ගය දරුවන්ට ලබාදීමට දෙමාපියන්ට බලපෑමක් ඇති කරවන බවත් ‍අමාත්‍යාංශය පවසයි.ළදරු කිරි ආහාර, සෝයා කිරි, කිරි පිටි, මෝල්ටඩ් අඩංගු කිරි, කිරි පොවන බෝතල්, සූප්පු රෝහල් පරිසරය තුළ තහනම් කළ යුතු බවට ද රෝහල් අධ්‍යක්ෂවරුන්ට උපදෙස් ලබා දී ඇත.මවු කිරිවලින් ලැබෙන සෞඛ්‍ය ආරක්ෂාව සෙසු කිරිපිටිවලින් නොලැබෙන බවත් දරුවකු ඉපදී මාස හයක් ගත වන තෙක් අනිවාර්යයෙන්ම මවුකිරි පමණක් ලබාදිය යුතු බවත් අමාත්‍යාංශය පවසයි.මවුකිරි ලබා ගැනීම දරුවාගේ මානව අයිතිවාසිකමක් වන අතර දකුණු ආසියානු රටවලින් මවු කිරි දෙන හොඳම රට වශයෙන් ශ්‍රී ලංකාව වාර්තාගත වන්නේ යැයි ද අමාත්‍යාංශය ප්‍රකාශ කරයි.දරුවකු ඉපදී මාස හයෙන් පසුව වයස අවුරුදු දෙකක් සම්පූර්ණ වන තෙක් මවුකිරි සමඟ වෙනත් අමතර ආහාර ලබාදිය යුතු බව ද අමාත්‍යාංශය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120518</link>
    <topic>දිවි නැඟුම දෙපාර්තමේන්තුවජනවාරි සිට ක්‍රියාත්මකයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>දිවි නැඟුම දෙපාර්තමේන්තුව ජනවාරි 01වැනිදා සිට ක්‍රියාත්මක බව ආර්ථික සංවර්ධන ඇමැති බැසිල් රාජපක්ෂ මහතා පාර්ලිමේන්තුවේ දී ඊයේ (4) ප්‍රකාශ කළේය.දිළිඳුකමින් තොර ශ්‍රී ලංකාවක් නිර්මාණය කිරීමේ අරමුණින් පාර්ලිමේන්තුවේ දී සම්මත කරගත් මෙම පනතට අනුව ශ්‍රී ලංකා සමෘද්ධි අධිකාරිය, උඩරට සංවර්ධන අධිකාරිය සහ දක්ෂිණ සංවර්ධන අධිකාරිය එක් දෙපාර්තමේන්තුවක් බවට පත් කොට එය විධිමත්ව සහ කාර්යක්ෂමව පවත්වාගෙන යාමට රජය අපේක්ෂා කරයි.ශ්‍රේෂ්ඨාධිකරණය ලබා දී තිබෙන නිර්දේශ සහ දේශපාලන පක්ෂ විසින් ඉදිරිපත් කළ සංශෝධන ද සහිතව මෙම පනත් කෙටුම්පත පාර්ලිමේන්තුව වෙත ඉදිරිපත් කරන ලද අතර එමඟින් රටපුරා පවුල් ලක්ෂ 18 කට ප්‍රතිලාභ හිමිවෙයි.දිවි නැඟුම වැඩසටහන යටතේ මේ වසර තුළ කර්මාන්ත අංශයෙන් කුඩා ව්‍යවසායකයන් 30,000 ක් පමණ පුහුණුකර කර්මාන්ත ඇති කිරීමට අවශ්‍ය පියවර ගැනීමටත්, ඔවුන්ට අවශ්‍ය ප්‍රාග්ධනය සහ මූල්‍ය පහසුකම් රජයේ බැංකු හරහා ලබාගත හැකි ක්‍රමවේදයන් සඳහා දායකත්වය සැළසීමට සැළසුම්කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120519</link>
    <topic>සමන්-බින්දුසමථයට</topic>
    <author>නුවන් කොඩිකාර සහ රක්ෂණ ශ්‍රීයන්ත</author>
    <content>ගායක සමන් ද සිල්වා හා දකුණු පළාත් සභා ඇමැති බින්දු වීරසිංහ මහතා ඊයේ (4) බොරැල්ල පොලීසියේ දී සමථයකට පත් ව තිබේ.දකුණු පළාත් සභා ඇමැති බින්දු වීරසිංහ මහතා ගායක සමන් ද සිල්වා මහතාට පහරදීම සම්බන්ධ සිද්ධියට අදාළව ප්‍රකාශයක් ලබා දීමට බොරැල්ල පොලිසීයට පැමිණි අවස්ථාවේ ගායක සමන් ද සිල්වා මහතා ද පොලීසියට පැමිණ තිබෙන අතර එහි දී දෙදෙනා මෙසේ සමථයකට පත් වූ බව බොරැල්ල පොලිසිය පවසයි.ගායක සමන් ද සිල්වා හා පළාත් සභා ඇමැති බින්දු වීරසිංහ මහත්වරු සිද්ධිය සම්බන්ධයෙන් පොලිසියට කරුණු දැක්වීමෙන් අනතුරුව සිංහල ක්‍රමයට ආචාර කරමින් සමථයකට පත් වූ බව පොලිස් මාධ්‍ය ප්‍රකාශක, ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.බස්නාහිර පළාත් භාර ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා ඉදිරියේ ඔවුන් සිද්ධිය සම්බන්ධයෙන් කරුණු දක්වා ඇති අතර ඒ මහතා ඉදිරියේ දී ම සමථයකට පත් වී ඇත.වැලිකඩ බන්ධනාගාර ක්‍රීඩාංගණයේ දී පසුගිය 30 රාත්‍රී පැවැති සංගීත සංදර්ශනයක් අතරතුර ඇමැති බිංදු වීරසිංහ මහතා තමාට පහරදුන් බවට ගායක සමන් ද සිල්වා මහතා බොරැල්ල පොලිසියට පැමිණිල්ලක් කර තිබිණි.මේ පිළිබඳ ගායක සමන් ද සිල්වා මහතාගෙන් දිනමිණ කළ විමසීමක දී ඒ මහතා කියා සිටියේ දෙපිරිස අතර සාකච්ඡා කිරීමේන් අනතුරුව සිද්ධිය සමථයකට පත්කර ගත් බවයි. එහෙත් මින් ඉදිරියට මෙවැනි සිද්ධීන් සිදුවීමට ඉඩ නොදෙන බවත් ඒ වෙනුවෙන් පළමු වෙඩි මුරය පත්තු කිරීමට හැකි වූ බවත් සමන් ද සිල්වා මහතා පැවැසීය.සිද්ධිය ඇති වූ මොහොතේ සිට කලාකරුවන් හා මාධ්‍ය තමන් තනි නොකළ බව පැවැසූ ඒ මහතා ඊට සිය කෘතඥතාව පළ කරන බව හෙතෙම කීවේය.දකුණු පළාත් ඇමැති බින්දු වීරසිංහ මහතාට කතා කිරීමට දිනමිණ කිහිපවරක් උත්සහ කළ ද එතුමන් සම්බන්ධ කරගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312054</link>
    <topic>වැඩි මිලට බීම වර්ග විකිණූවෙළෙඳුන් 111කට වැඩ වරදී</topic>
    <author/>
    <content>පාරිභෝගික අධිකාරිය විසින් පසුගිය දින දෙකේ සිදු කළ වැටලීම්වලින් සිසිල් බීම උපරිම ශීත කළ මිලට වඩා වැඩිමිලට අළෙවි කළ වෙළෙදුන් 111 දෙනෙකු ටනීතිය ක්‍රියාත්මක කරන බවට පාරිභෝගික අධිකාරිය පවසයි.කොළඹ, මහනුවර, කුරුණෑගල, අනුරාධපුර, ගම්පහ, බදුල්ල, නුවරඑළිය, කළුතර, රත්නපුර හා ගාල්ල යන දිස්ත්‍රික්කයන්වල සිදු කළ වැටලීම් මඟින් උපරිම ශීත කළ මිලටවඩා වැඩි මිලට සිසිල් බීම අලෙවි කළ පුද්ගලයන් හමුවූ බව සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පවසයි.මේ ආකාරයෙන් උත්සව සමයන්වල පාරිභෝගිකයා රවටමින් අධික මිල ගණන්වලට භාණ්ඩ අලෙවි කරන වෙළෙඳුන් සොයා පාරිභෝගික අධිකාරියේ වැටලීම් ඒකක දිගින් දිගටම වැටලීම් සිදු කරන බවත්, පාරිභෝගිකයා ආරක්ෂා කරමින් වංචනික වෙළෙඳුන් සොයා නීතිය ක්‍රියාත්මක කරන ලෙසත් ඇමැතිවරයා පාරිභෝගික අධිකාරියේ සභාපතිවරයාට නියෝග කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312055</link>
    <topic>සහකාර බන්ධනාගාර අධිකාරිපැමිණිල්ල ඉවත් කර ගනී</topic>
    <author>බුද්ධිකා ඉඹුලාන සහ රක්ෂණ ශ්‍රියන්ත</author>
    <content>වැලිකඩ බන්ධනාගාර ක්‍රීඩාංගණයේ පැවැති සංගීත සංදර්ශනයේදී ජනප්‍රිය ගායක සමන් ද සිල්වා මහතාට පහරදීම සම්බන්ධ ගැටුම වැළැක්වීමට ගත් උත්සහයේදී, ඇමැති චන්ද්‍රසිරි ගජධීර මහතාගේ මාධ්‍ය ලේකම් ඉරෝෂන් ප්‍රීතිකුමාර නැමැත්තා තමන්ට පහර දුන් බවට මැගසින් බන්ධනාගාරයේ සහකාර බන්ධනාගාර අධිකාරී හේමන්ත ප්‍රියංකර මහතා බොරැල්ල පොලිසියට පැමිණිල්ලක් කර තිබුණි. එය තවත් දුර දිග නොගෙනයන ලෙස පෙරේදා (03) බොරුල්ල පොලිසියට දැන්වූ බව බොරුල්ල පොලිස් ස්ථානාධිපති එච්.බී දිසානායක මහතා දිනමිණට පැවසීය.තමන්ට පහර දුන් බව සත්‍ය නමුදු රාජ්‍ය සේවකයකු වූ මේ මාධ්‍ය ලේකම්වරයා පිළිබඳ ඉදිරියට දැඩිව නීතිමට කටයුතු නොකරන ලෙස ඔහු පොලිස් ස්ථානාධිපති වරයාගෙන් ඉල්ලා ඇත.මේ අතර බන්ධනාගාර කොමසාරිස් ජනරාල්වරයා දිනමිණට පවසා සිටියේ තමන් හමුවූ හේමන්ත ප්‍රියංකර මහතා පැමිණිල්ල ඉල්ලා අස්කර ගත් බවට ප්‍රකාශ කළ බවය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312056</link>
    <topic>දකුණු ආසියාවේ හොඳම අධ්‍යාපන සේවාව ශ්‍රී ලංකාවේ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>දකුණු ආසියාවේ හොඳම අධ්‍යාපන සේවාවක් තිබෙන රට ශ්‍රී ලංකාව බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (04) ප්‍රකාශ කළේය.ජාත්‍යන්තර ප්‍රමිතීන්ට අනුව ගත්විටත් ශ්‍රී ලංකාවේ අධ්‍යාපනය ඉහළ මට්ටමක පවතින බවද ඇමැතිවරයා පෙන්වා දුන්නේය.අමාත්‍යාංශ නිවේදනයක් නිකුත් කරමින් ඇමැතිවරයා මේ බව සඳහන් කළේය. අපේ රටේ ප්‍රාථමික අධ්‍යාපනයට ඇතුළත්වීමේ ප්‍රතිශතය සියයට98.3ක් බවද, එය සංවර්ධිත රටවල් අතර ගත්විට සම මට්ටමක පවතින බවද ගුණවර්ධන මහතා කීවේය.යම් යම් මාධ්‍ය වැරැදි ප්‍රචාරණයන් සිදු කරන බවද එහි සංඛ්‍යා දත්ත නිවැරැදි නොවන බවද හෙතෙම පැවසීය.මහින්ද චින්තන ඉදිරි දැක්ම යටතේ වසා දමා තිබූ පාසල් විවෘත කරමින් අධ්‍යාපනයේ ගුණාත්මකභාවය වැඩි කිරීමට ආණ්ඩුව පියවර ගෙන ඇති බවද බන්දුල ගුණවර්ධන මහතා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312057</link>
    <topic>කටුනායකදී අල්ලා ගත් කොතල හිඹුටු ආයුර්වේදයට</topic>
    <author>නිමල් රාජපක්ෂ</author>
    <content>ජපානයට අපනයනය කිරීමට සුදානම් කර තිබියදී කටුනායකදී රේගු නිලධාරීන් අත්අඩංගුවට ගෙන තිබු රුපියල් ලක්ෂ ගණනක් වටිනා කොතල හිඹුටු හා සුදු හඳුන් තොගයක් ඊයේ (04) ආයුර්වේද දෙපාර්තුමේන්තුවට බාර දෙන ලදි.මෙසේ බාරදුන් තොගයේ කොතල හිඹුටු කිලෝ ග්‍රෑම් 323ක් තිබු බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312058</link>
    <topic>කොල්ලුපිටිය OIC හා අපරාධ අංශ ලොක්කාටඅගවිනිසුරු ඉදිරියේ පෙනි සිටීමට නියෝග</topic>
    <author>නෙල්කා මැදගෙදර</author>
    <content>රාත්‍රී සේවා මුරය අවසන් කර නවාතැන බලා යමින් සිටියදී කිසිදු හේතුවක් නොමැතිව අත්අඩංගුවට ගෙන පොලිස් සිර මැදිරියෙහි රඳවා තැබූ හෝටල් සේවකයන් පස් දෙනාගෙන් විවෘත අධිකරණයේදී සමාව ගැනිම සඳහා අගවිනිසුරුවරයා ප්‍රමුඛ විනිසුරු මඩුල්ලක් ඉදිරියෙහි ලබන මාර්තු මස 24 වැනිදා පෙනී සිටින ලෙස කොල්ලුපිටිය පොලිස් ස්ථානාධිපතිවරයාට සහ අපරාධ විමර්ශන අංශයෙහි ස්ථානාධිපතිවරයාට ශ්‍රේෂ්ඨාධිකරණය ඊයේ (04) නියෝග කෙළේය.මිට පෙර අගවිනිසුරුවරයා ප්‍රමුඛ විනිසුරුමඩුල්ලක් විසින් කරනු ලැබු නියෝගයක් අනුව එම සේවකයන්ගෙන් සමාව ගැනිම සඳහා කොල්ලුපිටිය පොලිස්ථානාධිපති මංගල දෙහිදෙනිය මහතා සහ අපරාධ විමර්ශන අංශයෙහි ස්ථානාධිපති උප පොලිස් පරීක්ෂක එම්.පි. අයි. ඩී. කුලසේකර යන පොලිස් නිලධාරීන් ශ්‍රේෂ්ඨාධිකරණයට පැමිණ සිටියද එම නඩුව කැඳවූ විනිසුරු මඩුල්ලෙහි සාමාජිකයකු ලෙස අගවිනිසුරු මොහාන් පීරිස් මහතා ඊයේ (04) කටයුතු කෙළේ නැත. මෙම පොලිස් නිලධාරිට එරෙහිව ගොනු කර තිබූ මූලික අයිතිවාසිකම් පෙත්සමක් කැඳවූ අවස්ථාවේ ශ්‍රේෂ්ඨාධිකරණ විනිසුරු ඊවා වනසුන්දර මහත්මිය විසින් මේ නියෝගය කරන ලදි.තමන් නිරපරාදේ අතඅඩංගුවට ගැනිමට එරෙහිව කොල්ලුපිටිය "සන්හීල්"හෝටලයෙහි සේවය කරන එම්. විසල් රදීස පෙරේරා, එම්. සුනිල් කරුණාතිලක, එස්.ඩබ්ලිව්. රොක්සන්, පී. සමන් කුමාර සහ ජී. චමින්ද කුමාර විසින් මේ පෙත්සම ගොනු කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n1312059</link>
    <topic>කැටයම් චින්තකගේ අවසන් කටයුතු රජයේ වියදමින්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>කඹුරුපිටිය මාස්මුල්ල ප්‍රදේශයේ පොලිස් කොස්තාපල් සහ බිරිඳ ඝාතනයට සම්බන්ධ ප්‍රධාන සැකකරු කැටයම් චින්තකගේ මළ සිරුර ඥාතීන් භාරගැනීම ප්‍රතික්ෂේප කිරීම නිසා එම මළ සිරුර රජයේ වියදමින් (05) දින මාතර පොදු සුසාන භූමියේ මිහිදන් කිරීමට නියමිතව ඇත.මේ සිද්ධියේදී මීට පෙර මියගිය සැකකරුවන් තිදෙනාට අවසන් ගෞරවය දැක්වීමට ප්‍රාදේශීය ජනතාව සහභාගීවී නැති බවද හෙළි වේ.පසුගිය මස 16 වන දින කඹුරුපිටිය මාස්මුල්ල ප්‍රදේශයේ නිවසේදී පොලිස් කොස්තාපල් සුනිල් සහ බිරිඳ සමන්මලී ඝාතනය කිරීමෙන් පසු කුපිත වූ ජනතාව පසුගිය මස 18 වන දින රාත්‍රියේ මාස්මුල්ලේ පිහිටි ප්‍රධාන සැකකරු කැටයම් චින්තකගේ නිවස ගිනි තබා තිබුණි.කැටයම් චින්තක පෙරේදා (03) මාස්මුල්ල නයිගලකන්දේදි විශේෂ කාර්ය බළකාය එල්ල කළ වෙඩි තැබීමෙන් මිය යාමෙන් පසු ගමේ ජනතාව රතිඤ්ඤා පත්තු කරමින් කිරිබත් උයා කමින් ප්‍රීති ඝෝෂා පැවැත්වූ අතර චින්තකගේ මව වන හේවා නැතන්ගේ මාලනී නැමැත්තියගේ නිවසද පෙරේදා (03) රාත්‍රී 11.30ට පමණ ගමේ පුද්ගලයින් ගිනිතබා විනාශ කර ඇත. චින්තකගේ මව වන මාලනී නැමැත්තිය ‍තම පුත්‍රයාගේ සිරුර භාරගැනීම ප්‍රතික්ෂේප කරමින් එම සිරුර ගමට ගෙන ගිය හොත් ගමේ අනවශ්‍ය කලබලයක් ඇතිවෙන නිසා එය රජයේ වියදමින් වල දමන ලෙස කඹුරුපිටිය පොලිසියෙන් ඉල්ලීමක් කර තිබුණි.කඹුරුපිටිය මාස්මුල්ල ප්‍රදේශයේ ජනතාවට රාත්‍රී 8.30න් පසු භීතිය ගෙනදුන් කැටයම් චින්තක නැමති අවිගත් මංකොල්ලකාර පුද්ගලයා ඝාතනය වීමත් සමඟ මෙතෙක් නොසන්සුන්ව තිබු ගම දැන් සන්සුන්වී එම ප්‍රදේශයේ ජනජීවිතය සාමාන්‍ය තත්ත්වයට පත්වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120510</link>
    <topic>විශ්වය හමුවේ අපේ රට බැබළෙන්නේ ප්‍රෞඪ ඉතිහාසය නිසයි</topic>
    <author>මානෙල් පුෂ්ප කුමාරි</author>
    <content>මුළු මහත් විශ්වය හමුවේ ශ්‍රී ලංකාව වැනි කුඩා දිවයිනක් බැබළෙන්නේ අතීත ප්‍රෞඪ ඉතිහාසය නිසා බවත් එම ප්‍රෞඪ ඉතිහාසය අනාගතය උදෙසා රැකගැනීමට ශ්‍රමය, කාලය හා ධනය කැප කළ ශ්‍රේෂ්ඨ ලංකා පුත්‍රයන් ඇගයීම උරුම ප්‍රසාද ප්‍රණාම උළෙල මඟින් සිදු කරනු ලබන බවත් ජාතික උරුමයන් පිළිබඳ ඇමැති ආචාර්ය ජගත් බාලසූරිය මහතා ප්‍රකාශ කළේ ය.ඇමැතිවරයා මේ බව ප්‍රකාශ කළේ හෙට පැවැත්වෙන ප්‍රසාද උළෙල පිළිබඳව ඊයේ (4) එම අමාත්‍යාංශ ශ්‍රවණාගාරයේ පැවැති ප්‍රවෘත්ති සාකච්ඡාවේ දී ය.මේ උතුම් කර්තව්‍ය මඟින් අපි බලාපොරොත්තු වන්නේ රටේ උරුමය වඩාත් හොඳින් ආරක්ෂා කිරීම සඳහා අනාගත දරු පරපුරට ආදර්ශයක් ලබාදීමයි. ඒ වගේම මේ ලංකා පුත්‍රයන්ගේ අනාගත ජීවිතයට මේ සම්මාන ප්‍රදානෝත්සවය ඉමහත් ආශීර්වාදයක් ද වන බවත් හෙතෙම කීය.මෙසේ සම්මානයට පාත්‍රවන විද්වතුන් දස දෙනා අතරට පුරාවිද්‍යා, ලේඛනාරක්ෂක, ඉතිහාසය,වාස්තු විද්‍යාව ආදී විවිධ ක්ෂේත්‍රවල උරුමයන් ආරක්ෂා කිරීමට කැපවූ ශ්‍රෙෂ්ඨ පුද්ගලයෝ ද සිටිති. අප අමාත්‍යාංශය දෙවැනි වරටත් සංවිධානය කරනු ලබන උරුම ප්‍රසාද ප්‍රණාම උළෙල ඉතා සුවිශේෂී අවස්ථාවක් වශයෙන් මෙහිදී සඳහන් කළ හැකිය.ජනාධිපති මහින්ද රාජපක්ෂ මහතා විසින් ජාතික උරුමයන් සුරැකීම සඳහා වෙනම අමාත්‍යාංශයක් පිහිටුවනු ලැබුවේ ද එය රටේ අනන්‍යතාව පිළිඹිබු කරන කැඩපතක් වූ බැවිනි. මෙරට ජාතික උරුමයන් ජාත්‍යන්තර තලයට ගෙන ගිය අපේ විද්වතුන් මෙසේ ඇගයීමට ලක්කිරීම භාග්‍යයක් බවත් ජගත් බාලසූරිය මහතා සඳහන් කළේ ය.මෙවර පැවැත්වෙන උරුම ප්‍රසාද ප්‍රණාම උළෙලේදී සම්මානයෙන් පිදුම් ලබන්නෝඋරුම ප්‍රසාද ප්‍රණාම - රජත සම්මානය - පොදු අංශයගම්පොළ , වැලිගල්ල උඩඅළුදෙණිය රජමහා විහාරාධිපති ගංගොඩ චන්දාලෝක හිමි (උඩඅළුදෙණිය පුරාණ විහාර පරිශ්‍රයේ දී හමුවූ 300 කට අධික පුරා වස්තු ජාතික කෞතුකාගාර දෙපාර්තමේන්තුවට ප්‍රදානය කිරීම) , ජයන්ත සමරසිංහ මහතා (රසායන විද්‍යාඥයෙකි. පුරාවිද්‍යා ස්මාරක සංරක්ෂණයට තම කාලය හා ශ්‍රමය කැප කිරීම හා තම පෞද්ගලික ධන පරිත්‍යාගයෙන් ජාතික උරුම ස්ථාන සංරක්ෂණය කිරීම), සමන්ත ගුණසේකර මහතා ( නියෝජ්‍ය රේගු අධ්‍යක්ෂ ශ්‍රී ලංකා රේගු දෙපාර්තමේන්තුව- ප්‍රධාන නිවාරණ නිලධාරියා ලෙස කටයුතු කරමින් ලක් දෙරණට අහිමිවීමට තිබූ පුරාවස්තු රැසක් රැක ගැනීම.තම වෘත්තිය කටයුතුවලට අමතරව පුරාවිද්‍යාත්මක වටිනාකමින් යුතු ජාතික උරුමයන් සුරැකීමේ කටයුතුවල නිරතවීම.), තිස්ස නාගොඩවිතාන මහතා ( පැරැණි චිත්‍රපට සංරක්ෂක, ඉපැරණි චිත්‍රපට රැස් කිරීම හා සංරක්ෂණය කිරීම සහ ඊට අදාළ දැනුම බෙදා හැරීම),එල්.වී එච්.ද.මැල් මහතා (කැණීම් සහායක, කම්කරුවකු ලෙස පුරාවිද්‍යා දෙපාර්තමේන්තුවේ සේවය කළ මොහු පුරාවිද්‍යා කැණීම් සම්බන්ධව හා ලංකාවේ යකඩ නිෂ්පාදනය පිළිබඳව ප්‍රමාණික දැනුම් ඇත්තෙකි.)ස්වර්ණ සම්මාන - විද්වත් අංශය විද්‍යාජෝති ගැමුණු සිල්වා මහතා ( ඉංජිනේරුවරයෙකි.රාජ්‍ය ඉංජිනේරු සංස්ථාවේ හිටපු සභාපති නාගරික සංවර්ධන අධිකාරිය, තම ඉංජිනේරු ශිල්ප ඥානය යොදා ගනිමින් ඓතිහාසික සිද්ධස්ථාන ප්‍රතිසංස්කරණයට දායකවීම,පුරාවිද්‍යා ස්ථාන සංරක්ෂණය සඳහා සෘජුව දායකත්වය ලබාදීම), ආචාර්ය තෙල්මා ගුණවර්ධන මහත්මිය (හිටපු කෞතුකාගාර අධ්‍යක්ෂ,ජාතික කෞතුකාගාරය, කෞතුකාගාර මැදිරි නවීකරණය කිරීම,දළදා මාළිගාවේ රාජා ඇතා මියගිය පසු එම සිරුර සජීවී ලෙස සකසා ප්‍රදර්ශනයට තැබීම), මහාචාර්ය ටී.ජී. කුලතුංග මහතා (ශ්‍රී ජයවර්ධනපුර විශ්ව විද්‍යාලයේ ඉතිහාසය හා පුරාවිද්‍යා‍ව පිළිබඳ මහාචාර්යවරයෙකි.මධ්‍යම සංස්කෘතික ත්‍රිකෝණයේ සමාරම්භක සමාජිකයකු වන මොහු එදා සිට අද දක්වාම පුරාවිද්‍යා ක්ෂේත්‍රයේ උන්නතිය වෙනුවෙන් කටයුතු කරනු ලබයි.), මහාචාර්ය නිමල් ද සිල්වා මහතා ( මොරටුව විශ්ව විද්‍යාලයේ වාස්තු විද්‍යාව පිළිබඳව මහාචාර්යවරයකු වූ මොහු පුරාවිද්‍යාවේ වාස්තු විද්‍යා සංරක්ෂණයට සෘජුවම මැදහත් වූවෙකි. මධ්‍යම සංස්කෘතික අරමුදලේ හිටපු සභාපති),ආචාර්ය කේ.ඩී.ජී.විමලරත්න මහතා (හිටපු ලේඛනාගාර අධ්‍යක්ෂ,ජාතික ලේඛනාරක්ෂක දෙපාර්තමේන්තුව,එක්සත් ජාතීන්ගේ ලේඛනාරක්ෂක හා ජාත්‍යන්තර කමිටුවේ සාමාජිකයකු වේ.)මෙහිදී එම අමාත්‍යාංශයේ ලේකම් නන්දා වික්‍රමසිංහ මහත්මියද මේ පිළිබඳව අදහස් දැක්විය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120511</link>
    <topic>වැඩි මිලට විකිණීමට සඟවා තිබූ කිරි පිටි 12000kg අත්අඩංගුවට</topic>
    <author>විජයානි එදිරිසිංහ</author>
    <content>වැඩි මිලට විකිණීමට සඟවා තැබූ කිරිපිටි කිලෝ ග්රෑම් දොළොස් දහසක් සහ කල් ඉකුත් වී දින වෙනස්කර අලෙවි කිරීමට සූදානම්කර තිබූ චීස් කිලෝ ග්රෑම් දෙදහසක් පාරිභෝගික අධිකාරිය මඟින් ඊයේ (04) දහවල් වැලිසර ප්‍රදේශයේදී සොයාගෙන තිබේ. වැඩි මිලට විකිණීම සඳහා කිරිපිටි සඟවා තබා ඇති බවට ලැබුණු තොරතුරු මත එසේ සඟවන ලද කිරිපිටි වහාම සොයා බලන ලෙසට අමාත්‍ය ජොන්ස්ටන් ප්‍රනාන්දු මහතා විසින් දෙන ලද උපදෙස් මත සිදුකළ වැටලීමක ප්‍රතිඵලයක් වශයෙන් මෙම කිරිපිටි තොගය හා චීස් සොයා ගැනීමට හැකිවී තිබේ.කිරිපිටි මිල වැඩි කිරීමේ අදහසින් ව්‍යාපාරික ආයතන සඟවා ඇති කිරිපිටි සොයා මේ වනවිට පාරිභෝගික අධිකාරිය රටපුරා මෙහෙයුම් සිදු කරයි.මෙසේ කිරිපිටි සඟවා තිබී අසුවුවහොත් එම ව්‍යාපාරිකයින්ට එරෙහිව නීතිය තදින්ම ක්‍රියාත්මක කරන ලෙසටද අමාත්‍යවරයා පාරිභෝගික අධිකාරියට උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120512</link>
    <topic>DCD පරීක්ෂණ ප්‍රමාද කර නෑ</topic>
    <author>උපාලි කරුණාරත්න සහ චමීර ඇල්ලදෙනිය</author>
    <content>කිරිපිටිවල DCD පරීක්ෂණ ප්‍රමාද කර නොමැති බව කාර්මික තාක්ෂණ ආයතනය ( ITI ) ප්‍රකාශ කරයි.මෙරටට ගෙන්වන සියලුම කිරිපිටි DCD පරීක්ෂාවට ලක් කිරීමට අත්‍යවශ්‍ය බව සෞඛ්‍ය අමාත්‍යාංශය පසුගිය ජූලි මාසයේ දී නිවේදනය කළේය. ඒ අනුව සෞඛ්‍ය අමාත්‍යාංශය ලබාගන්නා කිරිපිටි නියැදි පරීක්ෂා කිරීමේ වගකීම ITI ආයතනය වෙත පැවරිණ. ශ්‍රී ලංකාවට ගෙන්වන සෑම කිරිපිටි බහාලුමකම නියැදි වරාය රේගුවේදීම සෞඛ්‍ය අමාත්‍යාංශයේ නිළධාරීන් විසින් ලබා ගන්නා අතර එය පරීක්ෂා කිරීම සඳහා ITI ආයතනයට ලබා දෙයි.ITI ආයතනය වෙත එලෙස ලබා දෙන කිරිපිටි සාම්පල අඛණ්ඩ පරීක්ෂණයට ලක් කිරීම සඳහා වෙනම ඒකකයක් සහ නිළධාරී මඬුල්ලක් කටයුතු කරන අතර අවශ්‍යතා මත රාත්‍රී කාලයේ ද පරීක්ෂා කිරීම් සිදු කරන බව එහි අධ්‍යක්ෂ ආචාර්ය සිරිමල් ප්‍රේමකුමාර මහතා පැවසීය.ෆොන්ටෙරා බ්‍රෑන්ඩ් සමාගමට අයත් මෙට්‍රික් ටොන් 2200 ක් DCD පරීක්ෂාව ප්‍රමාද වීම හේතුවෙන් රේගුවේ හිර වී ඇතැයි යන්න පිළිබඳ අදහස් දක්වමින් ආචාර්ය සිරිමල් ප්‍රේමකුමාර මහතා පවසන්නේ සෞඛ්‍ය අමාත්‍යාංශය විසින් තම ආයතනයට පරීක්ෂා කිරීම සඳහා ලබා දී ඇති ෆොන්ටෙරා බ්‍රෑන්ඩ්ස් ලංකා සමාගමට අයත් සියලුම කිරිපිටි සාම්පලවල අවසන් පරීක්ෂණ වාර්තාව කිසිදු ප්‍රමාදයකින් තොරව සෞඛ්‍ය අමාත්‍යාංශයට ලබා දී ඇති බවයි.මේ වන විට තම පරීක්ෂණාගාර තුළ ෆොන්ටෙරා බ්‍රෑන්ඩ් ලංකා සමාගමට අයත් කිසිදු නියැදියක් නොමැති බවත් ඊට පෙර අවස්ථාවල ලබා දුන් සෑම නියැදියකම පරීක්ෂණ ප්‍රතිඵල සෞඛ්‍ය අමාත්‍යාංශයට යොමු කර ඇති බවත් ITI ආයතනයේ අධ්‍යක්ෂවරයා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120513</link>
    <topic>කිළිනොච්චියට නව රෝහලක්</topic>
    <author>මහින්ද අලුත්ගෙදර</author>
    <content>කිළිනොච්චිය, පලෙයි කොට්ඨාසයේ නව රෝහලක් ස්ථාපිත කිරීම සඳහා අමෙරිකා එක්සත් ජනපද රජය රුපියල් ලක්ෂ 690 ක් වැය කරයි.අන්තර්ජාතික සංවර්ධනය සඳහා වූ අමෙරිකා එක්සත් ජනපද ආයතනය සහ උතුරු පළාත් සභාවේ සෞඛ්‍ය සහ දේශීය ඖෂධ පිළිබඳ අමාත්‍යාංශය විසින් ඉදිකළ මේ රෝහල පසුගියදා ජනතා අයිතියට පත් කෙරිණි. නව රෝහල හදිසි අනතුරු ඒකකයකින්, ඇඳන් 24 කින් සමන්විත වාට්ටු සංකීර්ණයකින් (බාල චිකිත්සා වාට්ටුවට සහ මාතෘ වාට්ටු ඇඳන් 12 බැඟින්) සහ ඖෂධාගාරයකින් සමන්විත බව ශ්‍රී ලංකාවේ අමෙරිකා එක්සත් ජනපද තානාපති කාර්යාලය පවසයි. ඊට අමතරව රෝහලේ බාහිර ඒකකය මඟින් නිවාරණ සෞඛ්‍ය සේවාවන් ද සපයනු ලැබේ.මේ නව රෝහල ප්‍රදේශවාසීන් දහස් ගණනකට ඉහළ ප්‍රමිතියේ සෞඛ්‍ය සේවාවන් ලබාගැනීමට ප්‍රවේශයක් බව අන්තර්ජාතික සංවර්ධනය සඳහා වූ අමෙරිකා එක්සත් ජනපද ආයතනයේ අධ්‍යක්ෂිකා ෂෙරී කාලින් මහත්මිය ප්‍රකාශ කරන්නීය.ඉක්මන් ප්‍රතිකාර, හදිසි වෛද්‍ය සත්කාර සහ මුළු පවුලටම නිවාරන සෞඛ්‍ය සේවාවන් ලබාදීමට මේ මඟින් හැකි බව ද ඇය පෙන්වාදෙයි. ශ්‍රී ලංකාවේ අමෙරිකා එක්සත් ජනපද තානාපති කාර්යාල ප්‍රජා හමුදා සහාය අංශය, ශ්‍රී ලංකා සෞඛ්‍ය අමාත්‍යාංශය, උතුරු ප්‍රදේශ සෞඛ්‍ය සේවා අධ්‍යක්ෂ, ලෝක සෞඛ්‍ය සංවිධානය සහ විවිධ ඉංජිනේරුවන්ගේ සහ විශේෂඥයන්ගේ සහාය මේ සඳහා ලැබී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120514</link>
    <topic> එතනොල් කන්ටේනර් හතක් රේගු දැලේ</topic>
    <author>නිමල් රාජපක්ෂ</author>
    <content>මැලේසියාවේ සිට බණ්ඩාරගම ප්‍රදේශයේ රසායනික ද්‍රව්‍ය අපනයන සමාගමකට ගෙන්වු රුපියල් මිලියන අසුදෙකක් වටිනා එතනොල් කන්ටේනර් හතක් සමඟ සැකකරුවකු රේගු නිලධාරීන් විසින් අත්අඩංගුවට ගෙන තිබේ.පසුගිය සිකුරාදා මෙරටට ගෙන්වු කන්ටේනර් හත ඔරුගොඩවත්ත අංගනයේ තබා තිබු අතර ඊයේ (04) පෙරවරුවේ කන්ටේනර් විවෘත කළ අවස්ථාවේ එහි තිබී එතනොල් ලීටර් 74480 ක් සොයාගත් බව රේගු මාධ්‍ය ප්‍රකාශක ලෙස්ලි ගාමිණී මහතා පවසයි.බැරල් 392ක අඩංගු එතනෝල් තොගයට අමතරව තාර බැරල් 168ක් ද රේගු නිලධාරීන් සොයාගෙන ඇත.තීරුබදු නොගෙවා මෙරටට ගෙන්වු එතනෝල් තොගය නිසා ශ්‍රී ලංකාවට රුපියල් මිලියන 112 ක බදු ආදායමක් අහිමි වී ඇතැයිද ලෙස්ලි ගාමීණී මහතා පවසයි.රේගු අධ්‍යක්ෂ ජෙනරාල් ජගත් පී විජේවීර මහතාගේ උපදෙස් මත සිද්ධිය පිළිබද විමර්ශන සිදු කරති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120515</link>
    <topic>පාකිස්තානයත් සමඟ එක්වීනව සීනි කම්හලක් අරඹයි</topic>
    <author>අනුර ප්‍රේමලාල්</author>
    <content>පාකිස්තානයත් සමඟ එක්වී නව සීනි කර්මාන්ත ශාලාවක් ශ්‍රී ලංකාවේ ආරම්භ කිරීමට කටයුතු සූදානම් වෙමින් තිබෙන බව සීනි කර්මාන්ත සංවර්ධන අමාත්‍යාංශය ප්‍රකාශ කරයි.සීනි කර්මාන්ත සංවර්ධන ඇමැති ලක්ෂ්මන් සෙනෙවිරත්න මහතා සහ පාකිස්තානු කර්මාන්ත, නිෂ්පාදන වෙළඳ ඇමැති ගුලාම් මුර්තාෂා ජැටෝයි මහතා අතර ඊයේ (3) එම අමාත්‍යාංශයේ පැවැති සාකච්ඡාවේ දී මේ තීරණය ගෙන තිබේ.මෙම සාකච්ඡාවෙන් පසු මාධ්‍ය වෙත අදහස් දැක්වූ සීනි කර්මාන්ත සංවර්ධන ඇමැති ලක්ෂ්මන් සෙනෙවිරත්න මහතා දෙරට අතර ශක්තිමත් ආර්ථික සබඳතාවක් ගොඩනඟා ගැනීමටත් ඉදිරි වසර කිහිපය තුළ දී අමෙරිකානු ඩොලර් බිලියනයක් දක්වා වෙළඳ කටයුතු වර්ධනය කර ගැනීම පිළිබඳ මෙහි දී සාකච්ඡා පැවැත්වුණු බව පැවසුවේය.වැඩිදුරටත් අදහස් දැක්වූ ඇමැතිවරයා මෙසේ ද පැවසීය. පැල්වත්ත සහ සෙවනගල සීනි කර්මාන්ත ආයතනවල නිෂ්පාදන කටයුතු සිදු කළේ මහා භාණ්ඩාගාරයෙන් ණය ලබා ගෙනයි. එම ණය නැවත පිය වූ එකම ඇමතිවරයා මමයි.සීනි පිටරටින් ගෙන්වීමට වසරකට රුපියල් මිලියන 60,000ක පමණ විදේශ විනිමයක් වැය වන අතර මේ වන විට සී/ස ලංකා සීනි (පෞද්ගලික) සමාගමේ කළමනාකාරිත්වය යටතේ පැල්වත්ත සහ සෙවනගල සීනි කර්මාන්ත ආයතන දෙකෙහි ශීඝ්‍ර දියුණුවක් පසුගිය වසර තුළ අත්පත් කර ගැනීමට හැකිවිය.එමෙන්ම දැනට අක්‍රියව පවතින කන්තලේ සීනි කර්මාන්ත ආයතනය යළි ආරම්භ කිරීම අරමුණු කෙටගෙන ආයෝජකයන් හඳුනා ගැනීමට අදාළ වසර තුළ දී ක්‍රියා කළ අතර ඒ සඳහා අමාත්‍ය මණ්ඬලයේ අනුමැතිය ලබා ගැනීමෙන් අනතුරුව එම කර්මාන්ත ශාලාවේ කටයුතු කඩිනමින් එළඹෙන වසර තුළ ආරම්භ කිරීමට මූලික කටයුතු සැලසුම් කර ඇතැයි ද ඉකුත් වසරේ අය-වැය වර්තාව ඉදිරිපත් කරමින් ජනාධිපති මහින්ද රාජපක්ෂ මහතා සීනි කරමාන්තය සඳහා යෝජනා කළ ඉඩම් හෙක්ටයාර් 130,000 ක් ශ්‍රී ලංකාවේ උක් වගාව සාර්ථකව ක්‍රියාත්මක කළ හැකි ඉඩම් හෙක්ටයාර් 120,000 ක් පමණ හඳුනාගෙන එම ඉඩම් උක් කර්මාන්තය සංවර්ධනය සඳහා වෙන් කර ගැනීමට ඇමැති මණ්ඬල අනුමැතියට ඉදිරිපත් කරඇත.මේ අවස්ථාවට අමාත්‍යාංශ ලේකම් උදය සෙනෙවිරත්න මහතා ද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120520</link>
    <topic>වසර සියයකටත් වඩා ඉපැරණි ලොව ප්‍රථම රබර් පර්යේෂණායතනය</topic>
    <author/>
    <content>වසර සියයකටත් වඩා ඉපැරණි ලොව ප්‍රථම රබර් පර්යේෂණායතනය වන ශ්‍රී ලංකා රබර් පර්යේෂණායතනයට වසර 100ක් ඉක්මවූවත්, මේ තාක් ආයතනයේ අවශ්‍යතාවන්ට සපුරාලන ශ්‍රවණාගාරයක් නොතිබුණ අතර, එම අවශ්‍යතාව සපුරාලන්නට වත්මන් වැවිලි කර්මාන්ත ඇමැති මහින්ද සමරසිංහ මහතාට හැකි විය. ශ්‍රී ලංකා නිදහස් සේවක සංගමය මඟින් කළ ඉල්ලීමකට අනුව ඒ සඳහා විශාල මුදලක් වැයකර නවීන ශ්‍රවණාගාරයක් පසුගිය නොවැම්බර් මස පළමුවැනිදා සේවක අයිතියට පත් කරනු ලැබූයේ ජනපතිගේ සුරතිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120521</link>
    <topic>භාරත ඝාතන සිද්ධියේරහස් පොලිස් සාක්කිය ප්‍රතික්ෂේප කරයි</topic>
    <author>සිරන්ජනි කුමාරි</author>
    <content>භාරත ලක්ෂ්මන් ප්‍රේමචන්ද්‍ර මහතා ඝාතනය කිරීමේ සිද්ධිය සම්බන්ධයෙන් පැවැත්වු පොලිස් පරික්ෂණයන්ට අදාළව පිටු 33කින් යුතු රහස් පොලිස් සාක්කිය කොළඹ අතිරේක මහෙස්ත්‍රාත් ප්‍රියන්ත ලියනගේ මහතා විසින් ඊයේ (4) ප්‍රතික්ෂේප කරනු ලැබීය.විත්තිය විසින් අධිකරණය වෙත පුරා පැය තුනකට ආසන්න කාලයක් රහස් පොලිසියේ සාක්කිය සම්බන්ධයෙන් මතු කරන ලද විරෝධතා සළකා බලමින් මහෙස්ත්‍රාත්වරයා මේ නියෝග කළේය.සාක්කි අංක 28 යටතේ සිද්ධිය සම්බන්ධයෙන් විමර්ශන පැවැත්වු නිලධාරියා වන රහස් පොලිසියේ ප්‍රධාන පොලිස් පරික්ෂක මෙරිල් රංජන් ළමාහේවා මහතා ලඝු නොවන විභාගය වෙත ඉකුත් (2) වන දින දිවුරුම් ප්‍රකාශයක් මඟින් සිය සාක්කිය අධිකරණය වෙත ඉදිරිපත් කරනු ලැබීය.මෙය අසම්පූර්ණ දිවුරුම් ප්‍රකාශයක් හා සාක්කිකරුවන් නොකැඳවා ඔහුන්ගේ සාක්කි ඇතුළත් කොට ඇති බවට විත්තියමූලික විරෝධය දක්වමින් අධිකරණය හමුවේ කරුණු දක්වා සිටියේ ය.මේ දිවුරුම් ප්‍රකාශයේ මූලික නීතිමය අවශ්‍යතා ඉටු කර නොමැති බව පැවසු මහෙස්ත්‍රාත්වරයා දේපළ සොයාගැනීම සම්බන්ධයෙන් තහවුරු සාක්කි හා දිවුරුම් ප්‍රකාශය ආරම්භයේ දිවුරා ප්‍රකාශ කරමි ,ප්‍රතිඥා දෙමි යන මුද්‍රිත කොටස් ඒ ආකාරයෙන් ම ගොනු කර ඇති බවත් දිවුරුම් ප්‍රකාශය අවසානයේ දී ද දිවුරා ප්‍රකාශ කරමි හා ප්‍රතිඥා දෙමි යනුවෙන් සඳහන් කොට ඇති බව පැවසී ය.තවද දිවුරුම් ප්‍රකාශයේ සඳහන් කරුණු දිවුරුම් ප්‍රකාශයකින් හෝ සාක්කියකින් තහවුරු කර නැති බව පැවසු මහෙස්ත්‍රාත්වරයා සාක්කි අඥා පණතේ ප්‍රතිපාදනවලට අනුකුලව නැවතවරක් නීත්‍යානුකුල දිවුරුම් ප්‍රකාශයක් ඉදිරිපත් කරන ලෙසට රහස්‍ පොලිසියට නියම කළේය.පාර්ලිමේන්තු මන්ත්‍රී දුමින්ද සිල්වා මහතා ‍හැර සෙසු විත්තිකරුවන් ඊයේ අධිකරණය හමුවේ පෙනී සිටි අතර ඝාතනයට ලක් වු භාරත ලක්ෂ්මන් ප්‍රේමචන්ද්‍ර මහතාගේ බිරිය හා සහෝදරිය අධිකරණය වෙත පැමිණ සිටියා ය.විත්තිකරුවන් වෙනුවෙන් ජනාධිපති නීතිඥ හේමන්ත වර්ණකුලසුරිය , ,අනිල් සිල්වා , ජයන්ත වීරසිංහ ,අනුජ ප්‍රේමරත්න,ලීලාන් වීරකොන් ,සංජය ගමගේ ,හසිත විපුලනායක,ප්‍රේමසිරි පෙරේරා ,ජීවනී කාරියවසම් ඇතුළු නීතිඥ මඬුල්ලක් පෙනී සිටි අතර පැමිණිල්ල වෙනුවෙන් රජයේ අධිනීනිඥ තුසිත මුදලිගේ සමඟ රහස් පොලිසියේ සහකාර පොලිස් අධිකාරි ශානි අබේසේකර හා ස්ථානාධිපති මෙරිල් රංජන් ළමාහේවා ,පොලිස් පරික්ෂක සුදත්, කොස්තාපල් සුරංග ,සිල්වා ,කුමාර යන අය පෙනී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120522</link>
    <topic>වර්ධරාජා පෙරුමාල් කෝවිලේ නැතිවූරන් තොගය ගැන වාර්තාවක් දෙන්න</topic>
    <author>මහින්ද අලුත්ගෙදර</author>
    <content>යාපනය, වලිකාමම් බටහිර පිහිටි සිරි වර්ධරාජා පෙරුමාල් කෝවිලේ තිබී සොරා ගත් රත්රන් තොගය සම්බන්ධයෙන් විශේෂ පරීක්ෂණයක් සිදුකොට වහාම වාර්තාවක් ලබා දෙන්නැයි ජනාධිපති මහින්ද රාජපක්ෂ මහතා පොලිස්පතිවරයාට නියෝග කරයි.මීට වසර කිහිපයකට පෙර මේ සොරකම සිදුව තිබෙන අතර එහි දී කොවිලේ තිබී රත්රන් පවුම් 175 ක් පමණ සොරාගෙන තිබෙන බව ද මේ සම්බන්ධයෙන් කිසිඳු පරීක්ෂණයක් මෙතෙක් සිදුවී නොමැති බවද ජනාධිපති මාධ්‍ය අංශය සඳහන් කරයි.වලිකාමම් බටහිර ප්‍රාදේශීය සභාවේ හිටපු සභාපති එන්. තිරිලෝගනාදන් මහතා අරලියගහ මන්දිරයේ දී ඊයේ (4) ජනාධිපති මහින්ද රාජපක්ෂ මහතා හමු වූ අතර එහි දී ඒ මහතා ජනාධිපතිවරයාගෙන් කළ ඉල්ලීමක ප්‍රතිඵලයක් වශයෙන් අදාළ රත්රන් තොගය සම්බන්ධයෙන් වහාම පරීක්ෂණයක් පැවැත්වීමට පියවර ගෙන තිබේ.ඒ අවස්ථාවේ දී ම දුරකථනයෙන් පොලිස්පති එන්.කේ ඉලංගකෝන් මහතා ඇමතූ ජනාධිපති මහින්ද රාජපක්ෂ මහතා සිරි වර්ධරාජා පෙරුමාල් කෝවිලේ රත්රන් තොගය සොරා ගැනීම සම්බන්ධයෙන් වහාම පරීක්ෂණයක් පවත්වා තමාවෙත වාර්තාවක් සපයන ලෙස ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=n13120523</link>
    <topic>නිර්මාංශ ආහාර අලෙවි කරනආයතනවලට ප්‍රමිති සහතිකයක්</topic>
    <author>උපාලි කරුණාරත්න සහ මහින්ද අලුත්ගෙදර</author>
    <content>නිර්මාංශ ආහාර අලෙවි කරන ආයතන සඳහා සහතිකයක් නිකුත් කිරීමට ශ්‍රී ලංකා ප්‍රමිති ආයතනය තීරණය කරයි.ඒ අනුව මෙම සහතිකය එළඹෙන 11 දින සිට නිකුත් කිරීමට තීරණය කර ඇතැයි ශ්‍රී ලංකා ප්‍රමිති ආයතනයේ අධ්‍යක්ෂ ජනරාල් ආචාර්ය ලලිත් සෙනෙවීර මහතා දිනමිණට පැවැසීය.නිර්මාංශී යනුවෙන් නම් කරන ආපන ශාලාවලට මෙම සහතිකය ලබා ගැනීමෙන් පාරිභෝගික විශ්වාසය වඩාත් තහවුරු කර ගැනීමට හැකි වන බව ද ප්‍රමිති ආයතනය පවසයි. මෙම සහතිකය ලබාගත් බව සඳහන් ආයතනවලින් නිර්මාංශ ආහාර ගන්නා ජනතාවට ඉතා විස්වාසවන්තව ආහාර ලබා ගත හැක.නිර්මාංශ ආහාර ලබා දෙන ස්ථාන හඳුනා ගැනීමට පැහැදිලි ක්‍රමවේදයක් නොමැති බැවින් මේ සහතික ක්‍රමය තුළින් පොදු ජනතාවට විශාල සේවයක් සැලසේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312051</link>
    <topic>ස්විස් ජාතිකයකුගේ ගමන් මල්ලෙන්ඇ.ඩොලර් 400ක් උස්සලා</topic>
    <author>කොච්චිකඩේ විශේෂ - ඩී. මිහිදුකුල</author>
    <content>සංචාරක කලාපයක් ලෙස ප්‍රසිද්ධ මීගමුවේ තරුපහේ හෝටලයක නවාතැන් ගෙන සිටින ස්විස් ජාතිකයකුගේ ගමන් මල්ලක තිබූ අමෙරිකානු ඩොලර් 400ක් සොරකම් කළේ යැයි කියන සිද්ධියක් සම්බන්ධයෙන් සැකපිට එම හෝටලයේ සේවකයන් දෙදෙනකු මීගමුව පොලිසිය අත්අඩංගුවට ගෙන ඇත.මෙහි එක් අයෙක් එම විදේශිකයා ලැගුම්ගෙන සිටි කාමරය භාරකරුවන අතර අනෙක් තැනැත්තා හෝටලයේ පරිපාලකවරයෙකි.විදේශිකයා සතු ගමන් බෑගයක් කාමරයේ තිබියදී එම කාමර භාර සේවකයා එම බෑගයේ තිබූ ඩොලර් 400ක මුදල සොරකම් කර ඇතැයි සිද්ධිය සම්බන්ධයෙන් මීගමුව පොලිසිය කළ විමර්ශනවලදී අනාවරණය වී තිබුණි. සොරකම් කළ ඩොලර් 400න් 100ක් කාමර සේවකයා පරිපාලකට ලබාදී ඇත.කාමර සේවකයා සොරකම් කළ ඩොලර්වලින් 300ක් කාමරයක කවුළුවක් උඩ සඟවා තිබියදී මීගමුව පොලිසියේ විමර්ශන නිලධාරින් සොයාගෙන තිබුණි.කොට්ඨාස පොලිස් අධිකාරි ජයන්ත ලියනගේ සහකාර පොලිස් අධිකාරි මීගමුව (1) අනුර ප්‍රේමශාන්ත යන මහත්වරුන්ගේ උපදෙස් පිට මීගමුව මූලස්ථාන පොලිසියේ ස්ථානාධිපති ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය යටතේ මීගමුව පොලිසියේ පරිපාලන අංශයේ ස්ථානාධිපති පොලිස් පරීක්ෂක ඒ. ඩී. එම්. සිරිල් (පාලන) උප පොලිස් පරීක්ෂක ගමගේ, උප පොලිස් පරීක්ෂක පුන්‍යසේන පොලිස් කොස්තාපල්වරුන් වන 69103 රත්නායක 61088 රුවන් චාමර යන නිලධාරි කණ්ඩායම සැකකරුවන් අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312052</link>
    <topic>හිස ගලක් මත ති‍බෙන අයුරින් සැමියා පෙරළී සිටිනවා දුටුවා</topic>
    <author>මංජුල හිරිපිටිය - හෝමාගම සංචාරක</author>
    <content>සැමියා දිය නෑමට ගොස් ඒමට පරක්කු නිසා නිවෙසට පැමිණි ආරියරත්න අයියාට නිවෙසේ සිටින්නට කියා ඇළ දෙසට යන විට සැමියා හිස ගලක් මත තිබෙන අයුරින් පෙරළී සිටිනවා දැක්කා.මා ළඟට ගොස් කථා කළත් සැමියා කථා කෙළේ නැතැයි පාදුක්ක රෝහලේ පැවැති මරණ පරීක්ෂණයකදී මිය ගිය අයගේ බිරිය වන දෙමටගොඩගේ දෝන සිලින් ට්‍රිෂ්ටි (51) යන අය සාක්කි දෙමින් පැවැසුවාය.මෙසේ මියගොස් ඇත්තේ තුම්මෝදර වග පදිංචිව සිටි දෙමටගොඩගේ නිමල් (58) යන අය වේ.මේ පිළිබඳ මරණ පරීක්ෂණය පාදුක්ක හදිසි මරණ පරීක්ෂක වෛද්‍ය සාමවිනිසුරු නන්දසේන පන්නිපිටිය මහතා විසින් සිදු කළ අතර, සාක්කිකාරිය මෙසේද කීවාය.අප විවාහ වී වසර තිහක් පමණ වෙනවා. දියණියක සිටින අතර ඇය විවාහ වී, රුවන්වැල්ල ප්‍රදේශයේ සිටිනවා.සැමියා රැකියාව වශයෙන් ගොවිතැන් හා කුලී වැඩ කළා.සිද්ධිය වූ දින උදෑසන 9.00ට පමණ අප නිවෙසේ පිහිටි ඉඩමේ රඹුටන් ගසක් ගපා එහි කොටස් ලොරි රථයකට පැටෙව්වා. අනතුරුව නිවෙසේ මඳ වෙලාවක් ඉඳ සවස 4.00ට ආසන්නව සැමියා දිය නෑමට ඇළට ගියා. සවස 4.00ට පමණ සැමියා සමඟ වැඩ කළ ආරියරත්න අයියා නිවෙසට පැමිණ ඇසුවා කෝ නිමල් අයියා කියලා. එවිට මම කිව්වා ඇළට ගියා නාන්නට කියා.සැමියා ඒමට පරක්කු නිසා නිවෙසට පැමිණ ආරියරත්න අයියාට නිවෙසේ සිටින්නට කියා ඇළ දෙසට යන විට සැමියා හිස ගලක් මත තිබෙන අයුරින් පෙරළී සිටිනවා දැක්කා. මා ළඟට ගොස් කථා කළත් සැමියා කථා කෙළේ නැහැ.අනතුරුව අවට අයගේ අ‍ාධාරයෙන් සැමියා පාදුක්ක රෝහලට රැගෙන ආවා. එහිදී දැන ගන්නට ලැබුණා සැමියා මියගොස් ඇති බව.පශ්චාත් මරණ පරීක්ෂණය පාදුක්ක රෝහල් අධිකාරී වෛද්‍ය ක්ලිෆර්ඩ් ගුණතිලක මහතා විසින් සිදු කරන ලදී.ඉදිරිපත් වූ සාක්කි හා වෛද්‍ය වාර්තා අනුව ක්ලාන්ත වී වැටී දියේ ගිලීමෙන් සිදු වූ හදිසි මරණයක් බවට මරණ පරීක්ෂකවරයා නිගමනය කෙළේය.හංවැල්ල පොලිසියේ පො.කො. චතුරංග මහතා සාක්කි මෙහෙය විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312053</link>
    <topic>අත්තනගල්ල කුකුළු ගොවිපොළටපැමිණිල්ලක්</topic>
    <author>අත්තනගල්ල විශේෂ - ජයවීර සුගතපාල</author>
    <content>අත්තනගල්ල හක්පිටිය කුකුළු ගොවිපොළෙන් නිකුත්වන දුර්ගන්ධය හා ඉන් වන පරිසර දූෂණය පිළිබඳව හක්පිටිය ගම්වාසීන් විසින් අත්තනගල්ල ප්‍රාදේශීය සම්බන්ධීකරණ කමිටුව වෙත කරුණු ඉදිරිපත් කර ඇත. මේ ගොවිපොළේ කුකුළන් ප්‍රමාණය 25,000ක් පමණ වන බවද, ගොවිපොළ සඳහා පරිසර බලපත්‍රයක් ලබාගෙන නොමැති බවද ගම්වාසීහු පවසති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312054</link>
    <topic>ත්‍රිරෝද රථ රියැදුරන්ගේසුබ සාධනයටලක්ෂ 20ක් වෙන් කරයි</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>බස්නාහිර පළාත්සභා මන්ත්‍රී ගාමිණි ද සිල්වා මහතා සිය පළාත්සභා ප්‍රතිපාදන යටතේ රුපියල් ලක්ෂ 20ක මුදලක් ත්‍රිරෝද රථ රියැදුරන්ගේ සුබසාධනය හා වෘත්තීය හැකියා නැංවීමත් ඔවුන්ගේ ආර්ථික ශක්තිය වැඩිදියුණු කිරීමත් සඳහා වන ව්‍යාපෘතියක් උදෙසා වෙන් කොට ඇත.මේ ව්‍යාපෘතියේ එක් අංගයක් ලෙස ත්‍රිරෝදරථ රියැදුරන්ට දේශීය හා විදේශීය සංචාරකයන්ට සේවා සැපයීම සඳහා මනා පුහුණුවක් ලබාදීමේ වැඩසටහන් මාලාවක් පැවැත්වූ අතර පළාතේ ත්‍රිරෝද රථ රියැදුaරන් 400 දෙනෙක් ඊට සහභාගි වූහ.සියලුම රියැදුරන්ට සහතික පත් හා ත්‍රිරෝදරථ ටයර් කට්ටලය බැගින් බෙදාදීමද පිළියන්දල සෝමවීර චන්ද්‍රසිරි ක්‍රීඩාංගණයේදී පැවැති උත්සවයකදී සිදුවිය. ඉදිරියේදී මේ සඳහා එක්වීමට බලාපො‍ෙරාත්තු වන සියලුම ත්‍රිරෝද රථ රියැදුරන්ටද මේ අවස්ථාව ලබා දෙන බව මන්ත්‍රිවරයා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312055</link>
    <topic>රාජ්‍ය සේවකයන්ටනිවාස ණය</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල අරණායක ඇතුළු කෑගල්ල දිසා බලප්‍රදේශයේ ගම්මාන නගරවල වෙසෙන රාජ්‍ය සේවකයන්ට ජාතික නිවාස සංවර්ධන අධිකාරිය මඟින් නිවාස ඉදිකැර ගැනීමට ණය මුදල් ලබාදීමේ වැඩසටහනක් සබරගමුව පළාත් ප්‍රධාන ඇමැති මහීපාල හේරත් මහතාගේ සංකල්පයක් මත ආරම්භ කර ඇත.මෙහිදී මේ වැඩසටහන යටතේ රාජ්‍ය සේවකයන් 422 දෙනකුට ණය ලබාදී ඇති අතර ඒ සඳහා රුපියල් දස ලක්ෂ තුන්සිය හැත්තෑහතක මුදල් ප්‍රමාණයක් ණය ලෙසට නිකුත් කැර ඇත. මේ ණය මුදල් ඉකුත් සතිඅන්තයේ සබරගමුව පළාත් සභා ප්‍රධාන ඇමැති මහීපාල හේරත්, තොරතුරු තාක්ෂණ විදුලි සංදේශ කටයුතු පිළිබඳ ඇමැති රංජිත් සියඹලාපිටිය මහත්වරුන්ගේ සහභාගිත්වය මත සිදුකළ බවද එම වැඩසටහන් මෙහෙයවන නිලධාරිහු පැවසුහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312056</link>
    <topic>දැයට කිරුළ ජංගම සේවයෙන්ඉල්ලීම් ඉටුකරයි</topic>
    <author>රඹුක්කන උතුර සමූහ - විපුල එස්. කුමාරතුංග</author>
    <content>රඹුක්කන පැවැති දැයට කිරුළ ජංගම සේවා 89න් රඹුක්කන විදාතා සම්පත් මධ්‍යස්ථානය වෙත ලැබුණු විවිධ ඉල්ලීම් 291ක් අතරින් ඉල්ලීම් 185කට විසඳුම් ලබාදීමට හැකිවූ බව රඹුක්කන විදාතා සම්පත් මධ්‍යස්ථාන ක්ෂේත්‍ර නිලධාරි සම්පත් ගුණතිලක මහතා පැවැසීය.දැයට කිරුළ ජංගම සේවාවන් වෙත ලැබුණු ඉල්ලුම්පත් අතර, පුහුණු පාඨමාලා සඳහා වැඩි ඉල්ලුම්පත් සංඛ්‍යාවක් ලැබී තිබිණි.එම ඉල්ලුම්පත්‍ර ලාභීන්ගේ ඉල්ලීම්වලට වැඩි අවස්ථාවක් ලබාදෙමින් මේ මස 11 වැනි දින කේක් සකස් කිරීම, 14 වන දින ඉදල් කොසු නිෂ්පාදන පාඨමාලාව සහ 18 දින සබන් නිෂ්පාදන පාඨමාලා පැවැත්වෙන බව ගුණතිලක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312057</link>
    <topic>පොල්කිරි අයිස්ක්‍රීම්රස බලන දිනය අත ළඟ</topic>
    <author>බුලත්කොහුපිටිය සමූහ - ඩබ්ලිව්. රෝහණ</author>
    <content>පොල් සංවර්ධන මණ්ඩලයේ කෑගල්ල ප්‍රාදේශීය කාර්යාලය හා ලුණුවිල පොල් පර්යේෂණ ආයතනය එක්ව පොල්කිරි ආශ්‍රිතව අයිස්ක්‍රීම් නිෂ්පාදනය කිරීමේ වැඩසටහනක් කෑගල්ල පොල් සංවර්ධන නිලධාරි කොට්ඨාසයේ මීපිටිය කප්රුක ප්‍රාථමික ආශ්‍රිතව ආරම්භ කර තිබේ.පොල් ගෙඩියකින් අයිස්ක්‍රීම් කෝප්ප 15ක් පමණ නිෂ්පාදනය කර ගත හැකි බව එහි ප්‍රකාශකයෙක් පැවැසීය. ඉදිරියේදී මේ වැඩසටහන කෑගල්ල දිස්ත්‍රික්කය පුරාම ව්‍යාප්ත කිරීමට කටයුතු කරන බව ද හෙතෙම පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312058</link>
    <topic>ආබාධ සහිත පුද්ගලයන් දහසකටඇස් කණ්ණාඩි - ආධාරක උපකරණ</topic>
    <author>කඩුවෙල සමූහ සමන්ති මිරියගල්ල</author>
    <content>ජාතික වෘත්තීය සමිති කටයුතු සහකාර ලේකම්වරුන්ගේ සංගමයේ මෙහෙයවීමෙන් සමාජ සේවා අමාත්‍යාංශය සමඟ එක්ව ජනපති පදවිප්‍රාප්තිය හා ජන්ම දින සැමරීම නිමිති කරගෙන සංවිධාන කරන ලද ආබාධිත පුද්ගලයන් සඳහා ආධාරක උපකරණ බෙදාදීමේ වැඩසටහනක් පසුගියදා සෙත්සිරිපාය දෙවැනි අදියර සංකීර්ණයේ දී පැවැත්විණි.මෙහිදී ආබාධිත පුද්ගලයන් සඳහා නොමිලේ රෝද පුටු, අක්ෂි කාච හා අත්වාරු ප්‍රදානය කරන ලද අතර, දහසකට අධික පිරිසක් සඳහා ඇස් කණ්ණාඩි ප්‍රදානය කිරීම ද සිදු විය.මෙම අවස්ථාවට සමාජ සේවා අමාත්‍යාංශයේ ලේකම් එමිල්ඩා සිරිවර්ධන, අතිරේක ලේකම් සෝමා ජයසිංහ, ජාතික වෘත්තීය කට: සහ: ලේකම්වරුන්ගේ සංගමයේ ලේකම් ප්‍රේමසි‍රි ජයරත්න, සභාපති ප්‍රේමනාත් සමරතුංග, ජේ. එම්. පුංචි බණ්ඩා, චන්ද්‍රසිරි සූරියආරච්චි මහත්වරුන්, සහකාර ලේකම්වරුන්, රාජ්‍ය නිලධාරීන් ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r1312059</link>
    <topic>අඩු ආදායම් ලබන පළාත් පාලන ආයතන සවිබල ගැන්වීමට පියවර</topic>
    <author>මැද කොළඹ සමූහ වයිමන් හෙට්ටිආරච්චි</author>
    <content>වර්ෂයකට රුපියල් මිලියන 10ට වඩා අඩු ආදායම් ලබන තම පළාතේ ඇති පළාත් පාලන ආයතන 5ට මුදල් හා සෙසු ආධාර ලබාදී එම ආයතන බල ගන්වා ශක්තිමත් කිරීමට බස්නාහිර පළාත් සභාව පියවර ගෙන තිබේ.ආදායම් අඩු නිසා එම ප්‍රදේශවල ජනතාව බලාපොරොත්තු වන නිසි සේවය සැපයීමට එම ආයතන අපොහොසත් වීම නිසා මෙසේ අතදීමට තීරණය කර ඇති බව ප්‍රධාන ඇමැති ප්‍රසන්න රණතුංග මහතා පවසයි.පළාත් පාලන ආයතන 12ක අඩක් නිම කළ ආදාහනාගාර මුදල් නොමැතිකමින් ඒවා අතරමග නැවතී තිබුණ අතර භාණ්ඩාගාරය සමඟ සාකච්ඡා කර රුපියල් මිලියන 67ක් ලබාගෙන ඇති ප්‍රධාන ඇමැතිවරයා මෙම වර්ෂය අවසන් වීමට පෙර ඒවා සියල්ලෙහි වැඩ අවසන් කිරීමට දැනටමත් පියවර ගෙන තිබේ.කලින් සඳහන් කළ අඩු ආදායම් සහිත පළාත් පාලන ආයතන 5 සඳහා මුදල් යම් ප්‍රමාණය බැගින් ලබාදී එම ප්‍රදේශවල සති පොළවල්, මාතෘ සායන, කුඩා බෙහෙත් ශාලා සහ ත්‍රිරෝද රථ ගාල් ඇති කිරීම සඳහාද ආධාර ලබාදීමේ වැඩපිළිවෙළ ලබන වසරේ සිට ආරම්භ කිරීමට ප්‍රධාන ඇමැතිවරයා ක්‍රියා කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r13120510</link>
    <topic>විහාර පිවිසුම් මාර්ග 11ක් සංවර්ධනය කරයි</topic>
    <author>වයඹ පළාත් සංචාරකසේන ඉදිරිසිංහ</author>
    <content>කුරුණෑගල ප්‍රාදේශීය සභා බල ප්‍රදේශයට අයත් විහාරස්ථාන පිවිසුම් මාර්ග 11ක් මග නැගුම යටතේ කොන්ක්‍රීට් කැට අල්ලා සංවර්ධනය කර තිබෙන බව ප්‍රාදේශීය සභාවේ සභාපති පැට්‍රික් කරුණාසිංහ මහතා පැවැසීය.බුදනාපිටිය, තිරගම ඝණරඹ, කටුපිටිය, බෝගමුව, බෝධිගම, වරද්දන නැලව, මැද්දේගම, ගිසිලිය හා තල්කොට යන විහාරස්ථානවලට යන පිවිසුම් මාර්ග මෙසේ සංවර්ධනය කැර ඇත.මේ සඳහා වැයකර ඇති මුදල රුපියල් ලක්ෂ හැටකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r13120511</link>
    <topic>ගල්පාත මහදුරුපිටියේ අසරණ මවකට දිරිය පියසෙන් නව නිවෙසක්</topic>
    <author>හල්තොට සමූහ - විනීතා මානෙල් ගමගේ</author>
    <content>ගල්පාත - මහදුරුපිටියේ ඒ. මිලට් රසාදරි (60) මහත්මිය සැමියා මියගිය පසු තම දරු දෙදෙනා සමඟ තනිවූවේ කිසිම හව්හරණක් නොමැතිව ය. ඇගේ දියණිය ශානිකා රංජීවනි (23) පපුවේ ලේ කැටි ගැසීමේ රෝගී තත්ත්වයෙන් පීඩා විඳින අතර බාල පුතු සංජීව පුෂ්පකුමාර (21) මානසික රෝගී තත්ත්වයෙන් පසුවන තරුණයෙකි.මොවුන් තිදෙනාට නිදහසේ වැටී ඉන්නට නිවහනක් තිබුණේද නැත. ඥාති නිවෙසක අසීරුවෙන් දිවි ගෙවන මෙම පවුල පිළිබඳ මහදුරුපිටිය සමෘද්ධි සංවර්ධන නිලධාරි කේ. කේ. මල්ලිකා මහත්මියගේ අවධානය යොමු වීමෙන් 2012 දිරිය පියස නිවාස ව්‍යාපෘතිය සඳහා මෙම පවුල තෝරා ගැනීමට කටයුතු යෙදිණි.මිල්ලනිය ප්‍රාදේශීය ලේකම් කාර්යාලයේ සමෘද්ධි සමාජ සංවර්ධන පදනම මඟින් රුපියල් විසිපන්දාහක්ද දිරිය පියස වැඩසටහන මඟින් රුපියල් ලක්ෂයක මුදලක්ද ලබාදීමෙන් නිවසේ වැඩ කටයුතු ආරම්භ කෙරිණි. ගල්පාත දොන් කරෝලිස් ආයතනය ඇතුළු පරිත්‍යාගශීලීන්ගේ ධන හා ශ්‍රම පරිත්‍යාග මත නව නිවසේ වැඩ කටයුතු කඩිනමින් අවසන් කිරීමට හැකි වූයේ මිල්ලනිය ප්‍රාදේශීය ලේකම් බුද්ධිනි ගුණවර්ධන මහත්මියගෙන් ලැබුණු සහයෝගය මතය.බණ්ඩාරගම ශ්‍රී.ල.නි.පක්ෂ සංවිධායක අධිනීතිඥ ජානක ප්‍රියන්ත බණ්ඩාර මහතා ඇතුළු ආරාධිත පිරිසකගේ සහභාගිත්වයෙන් පසුගියදා එම නව නිවෙස රසාදරි මහත්මිය ඇතුළු දරුවන් වෙත බාරදීම සිදුකෙරුණේ චාම් උත්සවයකිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=r13120512</link>
    <topic>කෑගල්ලේ මාර්ග 3972ක්සංවර්ධනයට පියවර</topic>
    <author>කෑගල්ල සමූහ - පී. එම්. පී. පොල්වත්ත</author>
    <content>2016 වර්ෂය වන විට කෑගල්ල පළාත් පාලන ආයතන බලප්‍රදේශ තුළ ග්‍රාමීය මාර්ග 3972 ක් පමණ සංවර්ධනය කිරීමට පියවර ගෙන ඇති බව කෑගල්ල දිසාපති තුසිත පී. වනිගසිංහ මහතා පැවසීය.මේ අනුව මාර්ග කිලෝමීටර් 3985 ක් පමණ සංවර්ධනය කෙරේ.මේ වන විට ග්‍රාමීය මාර්ග කිලෝමීටර් 2142 ක් පමණ කාපට් කර හා කොන්ක්‍රීට් කරමින් වැඩ අවසන් කර ඇත.මෙම වැඩපිළිවෙළ අනුව කෑගල්ල නගර සභාව, කෑගල්ල ප්‍රාදේශීය සභාව, ගල්ගමුව ප්‍රාදේශීය සභාව, බුලත්කොහුපිටිය ප්‍රාදේශීය සභාව, රුවන්වැල්ල ප්‍රාදේශීය සභාව, අරණායක, රඹුක්කන, වරකාපොළ, දැරණියගල, මාවනැල්ල, දෙහිඕවිට යන ප්‍රාදේශීය සභා ද නගර සභා ද වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312051</link>
    <topic>අයර්ලන්තය පරාජය කළ ශ්‍රී ලංකාව  මුල් කණ්ඩායම් හතරට පිවිසෙයි</topic>
    <author>ප්‍රින්ස් ගු ණසේකර සිංගප්පූරුවේ සිට</author>
    <content>නේෂන් කුසලාන නෙට්බෝල් ශූරතාවලියේ ශ්‍රී ලංකාවට ජයග්‍රහණය අත්‍යවශ්‍යවූ අයර්ලන්තය සමග තරගයෙන් ලකුණු 65-49ක විශිෂ්ට ජයක් ඊයේ වාර්තා විය. අයර්ලන්තය පසුගිය වසරේදී ශ්‍රී ලංකාව ඉදිරියේ ලකුණු 73-60කින් පරාජයවී සිටි අතර මෙවර එයටත් වඩා වැඩි ලකුණු පරතරයකින් ශ්‍රී ලංකාව ජයග්‍රහණය තහවුරු කර ගැනීම කැපී පෙනුණි.සිංගප්පූරුවේ ටොයෝ පායෝ ගෘහස්ථ ක්‍රීඩාංගණයේ පැවැත්වෙන මේ තරගාවලියේ තරග 4කින් තරග දෙකක් ජයගත් ශ්‍රී ලංකා ක්‍රීඩිකාවෝ ලකුණු සටහනේ මුල් කණ්ඩායම් හතරට පිවිස සිටිති.අද මේ තරගයේ විවේක දින බැවින් හෙට පැවැත්වෙන උගන්ඩාව සමග තරගය ජයගතහොත් ශ්‍රී ලංකාවට ලකුණු 6ක් ලැබෙනු ඇත. සිංප්පූරුව, උගන්ඩාව හා පැපුවා නිව් ගිනියාව අවසන් කණ්ඩායම් 4ට දැනටමත් පිවිස සිටින අනෙක් කණ්ඩායම් වේ.ශ්‍රී ලංකා පිල වෙනුවෙන් ගෝල් ෂූටර් තර්ජනී සිවලිංගම්, ගෝල් ඇටෑක් සෙමිණි ද අල්විස්, සෙන්ටර් තිළිණි වත්තේගෙදර, වින්ග් ඇටෑක් මරීෂා ප්‍රනාන්දු, ගෝල් ඩිෆෙන්ස් ගයනී දිසානායක, ගෝල් කීපර් තිසාල් අල්ගම හා වින්ග් ඩිෆෙන්ස් සුරේඛා කුමාරී එක් වූහ.සිවුවැනි කාර්තුවේ අවසන් මිනිත්තු හතර තුළදී සෙන්ටර් ගයාංජලී අමරවංශ, ගෝල් ෂූටර් කාංචනා ජයවීර හා ගෝල් අටෑක් චතුරාංගනී මල්කාන්ති ආදේශ කළහ.තරගයේ පළමු කාර්තුවේදී ශ්‍රී ලංකා පිලේ පළපුරුදු ක්‍රීඩිකාවන් කරන ලද අතපසුවීම් කිහිපයක් හේතුවෙන් 17-13ක් ලෙස අයර්ලන්තය ඉදිරියෙන් සිටියේය.නායිකා මරීෂා ප්‍රනාන්දු හා උප නායිකා සෙමිණි ද අල්විස් ගෝල් ෂූටර් තර්ජනී සිවලිංගම්ට පන්දු යොමු කිරීමේදී දිගින් දිගටම කළ වැරදි හේතුවෙන් පන්දුව අයර්ලන්ත ආරක්ෂක පෙළ ක්‍රීඩිනාවන් දැහැගැනීම එම පසුබැසීමට ප්‍රධාන හේතුවක් විය. එමෙන්ම පා පිළිබඳ නීතියද එම කාර්තුවේ අවස්ථා 4කදී පමණ මේ දෙදෙනා උල්ලංඝණය කිරීම පළපුරුදු ක්‍රීඩිකාවන් ලෙස නොකළ යුතුව තිබුණි.දෙවැනි කාර්තුවේදී සියලු වැරදි හදාගෙන පිටියට පිවිසි ශ්‍රී ලංකා ක්‍රීඩිකාවෝ එම කාර්තුව නිමාවීමට මිනිත්තු 5ක් තිබියදී අයර්ලන්තය පසුකොට ලකුණු 21-10ක් ලෙස ඉදිරියට පැමිණියහ. තෙවැනි කාර්තුවේදී අයර්ලන්තයට තව තවත් පීඩනය වැඩි කිරීමට ගෝල් ඩිෆෙන්ස් ගයනී දිසානායක හා ගෝල් කීපර් තිසාලා අල්ගම සමත්වූ අතර ලකුණු තත්ත්වය 16-9ක් ලෙස ශ්‍රී ලංකාව ඉදිරියෙන් සිටියේය.තරගය නිමාවීමට තිබූ අවසන් මිනිත්තු 15දී අයර්ලන්ත ක්‍රීඩිකාවන් තරගයට හොඳින් අවතීර්ණවී ලකුණු පරතරය අඩු කරගත් හෙයින් ශ්‍රී ලංකාව ලකුණු 15ක් ලබා ගනිද්දී අයර්ලන්තය ලකුණු 13ක් ලබා ගත්තේය.ගෝල් ෂූටර් තර්ජනී සිවලිංගම් උත්සහයන් 63කදී ලකුණු 62ක්, ගෝල් ඇටෑක් සෙමිණි ද අල්විස් උත්සහයන් 2කදී ලකුණක් හා ආදේශක ගෝල් ෂූටර් කාංචනා ජයවීර උත්සහයන් 3කදී ලකුණු 2ක් ලබා ගත්හ.තරගයෙන් අනතුරුව ශ්‍රී ලංකා පුහුණුකාරිනී සොමිතා ද අල්විස් මහත්මිය පැවැසූවේ මෙතෙක් පැවැති සෑම තරගයකදී මෙන්ම අයර්ලන්ත තරගයේදීත් ක්‍රීඩා පිටිය තුළ අත්වැරදීම් සිදුවූ බවයි. “අපේ ක්‍රීඩිකාවන්ගේ මුල් කාර්තුවේදී වැරදි සිදුවුණා.ඒ දුර්වලතාව හදා ගන්න අවශ්‍යයි. ඒකට හේතුව අනවශ්‍ය කළබලයයි. තර්ජනීගේ උසෙන් අපි උපරිම ප්‍රතිඵල ගන්නවා. ඒක අද වාසියක් වුණා. අපේ ඩිෆෙන්ස් ලයින් එක අද හොඳට ක්‍රීඩා කළා” පුහුණුකාරිනිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312052</link>
    <topic>වොලිබෝල් ශූරතා දිනූ රත්නාලෝක බාලිකාවන්ට උපහාර පිදීම හෙට</topic>
    <author/>
    <content>සමස්ත ලංකා වොලිබෝල් තරගාවලියේ බාලිකා ශූරතාවක් දිනාගත් රත්නපුර, රක්වාන රත්නාලෝක මහා විද්‍යාලයේ වොලිබෝල් කණ්ඩායමට උපහාර දැක්වීමේ උත්සවයක් හෙට (6) එම විද්‍යාලයේදී පැවැත්වේ.සබරගමුව පළාත් සභාවේ සභාපති කංචන ජයරත්න මහතාගේ මෙහෙයවීම මත උපහාර උත්සවය පැවැත්වෙන අතර ඒ සඳහා විදුලිබල හා බලශක්ති ඇමැතිනි පවිත්‍රා වන්නිආරච්චි මහත්මිය හා රක්වාන ශ්‍රී ලංකා නිදහස් පක්ෂ සංවිධායක, පාර්ලිමේන්තු මන්ත්‍රී රංජිත් සොයිසා මහතා ඇතුළු පළාතේ දේශපාලඥයින් මෙන්ම දෙමව්පියන්, ප්‍ර‍දේශවාසීන් සහභාගී වීමට නියමිතය.නාවලපිටිය ජාතික ක්‍රීඩාංගනයේ පසුගියදා පැවති ඩී.එස්.අයි සමස්ත ලංකා වොලිබෝල් තරඟාවලියේදී රත්නාලෝක මහා විද්‍යාලයේ 14 පහළ බාලිකා වොලිබෝල් කණ්ඩායම ශූරතාව අත්කර ගත්තේය.ඒ සඳහා කටයුතු කරනු ලැබුවේ එම විද්‍යාලයේ ආචාර්ය පුස්වැල්ලේ පඤ්ඤාලෝක ස්වාමීන් වහන්සේ විසිනි. උන්වහන්සේට ද එදින විශේෂ උපහාරයක් පිරිනැමීමට නියමිතය‍.විදුහල්පති ඇතුළු ආචාර්ය මණ්ඩලය ද මෙහිදී විශේෂ ඇගයීමට ලක් කෙරෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312053</link>
    <topic>වේල්ස් කුමර රාජකීය තරගයජය පරාජයෙන් තොරයි</topic>
    <author>ඩිල්වින් මෙන්ඩිස්-මොරටුව ක්‍රීඩා</author>
    <content>වේල්ස් කුමර විදුහල සහ පානදුර රාජකීය විදුහල අතර පැවැති අවු.13න් පහළ පළමු පෙළ ක්‍රිකට් තරගය ජය පරාජයෙන් තොරව නිමාවිය.පානදුරේදී පැවැති තරගයේ පළමුව පන්දුවට පහරදුන් වේල්ස් කුමර පිල කඩුලු 7කට ලකුණු 165ක් රැස් කළේය.අයහපත් කාලගුණය හේතුවෙන් තරගය නතර කරනවිට පිළිතුරු ඉනිම ක්‍රීඩා කරමින් සිටි පානදුර රාජකීය පිල කඩුලු 6කට ලකුණු 84ක් ලබා සිටියේය.වේල්ස් කුමර-165/7 රවීෂ පීරිස් නොදැවී 37, සුවත් මෙන්ඩිස් 36 (චමත් අභයවික්‍රම 28/2)පානදුර රාජකීය-84/6 කවින්ද ඩිල්ශාන් නොදැවී 16 (සුධාරක පතිරණ 25/2).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312054</link>
    <topic>කනිෂ්ඨ මලල ක්‍රීඩා ශූරියන්ටසබරගමු මහ ඇමැතිගෙන් තෑගි</topic>
    <author/>
    <content>ඉන්දියාවේ පැවැති කනිෂ්ඨ මලල ක්‍රීඩා උළෙලේදී රන් හා ලෝකඩ පදක්කම් දිනාගත් කෑගල්ල සාන්ත ජෝශප් බාලිකාවේ ශිවන්ති කුමාරි රත්නායක සහ ආර්.එම්.රුමේෂිකා කුමාරි රත්නායක ක්‍රීඩිකාවන්ට උපහාර පිදීමේ හා තිළිණ ප්‍රධානය කිරීමේ උත්සවයක් පසුගියදා එම විද්‍යාලයේදී පැවැත්විණි.සබරගමු පළාත් මහ ඇමැති මහිපාල හේරත් මහතාගේ ප්‍රධානත්වයෙන් පැවැති උත්සවයේදී ශිවන්ති කුමාරිට මුදල් ත්‍යාගවලට අමතරව කෑගල්ල නගර සභා ක්‍රීඩාංගණයට යාබදව පර්චස් 10ක (ලක්ෂ 30) ඉඩම් කොටසක් රජ‍යෙන් පරිත්‍යාග කෙරිණි.ඊට අදාළ හිමිකම් පත ප්‍රධාන ඇමැතිවරයා අතින් පිරිනැමුණි. නිවාස හා ඉදිකිරීම් ඇමැති විමල් වීරවංශ මහතා සමග එක්ව සාකච්ඡා කොට එම ඉඩමේ නිවසක් ඉදිකිරීමට කටයුතු කිරීමට අපේක්ෂිත බවද මහ ඇමැතිවරයා මෙහිදී පැවැසීය.රුමේෂිකා හටද මුදල් ත්‍යාග පිරිනැමුණු අතර මේ දෙදෙනාට එම තිළිණවලට අමතරව මසකට රුපියල් 10000 බැගින් පෝෂණ දීමනා දෙකක් ද මහීපාල හේරත් ජනසහන පදනමින් පරිත්‍යාග කෙරෙණි. එම දීමනාව වසරක් පුරා අඛණ්ඩව ලබාදීමට කටයුතු කරන බවද ‍ඇමැතිවරයා පැවැසීය.ශිවන්ත කුමාරි දකුණු ආසියානු තරගාවලියේදී මිටර් 400 රන්පදක්කම දිනාගත් අතර රුමේෂිකා මීටර් 100 හා 200 ලෝකඩ පදක්කම් හිමිකර ගත්තාය. 400 සහය දිවීමේ තරගයේදී රන් පදක්කම දිනාගැනීමට ශ්‍රී ලංකා කණ්ඩායමට හැකිවිය.විද්‍යාලයේ ක්‍රීඩා භාර ආචාරිනී කේ.ඩී.නන්දාවතී මහත්මියට විද්‍යාලයීය ආදි ශිෂ්‍ය සංගමය විසින් මුදල් පිරිත්‍යාගයක්ද මෙහෙදී සිදු කෙරිණි. මේ අවස්ථාවට විදුහල්පතිනි මල්ලිකා රණසිංහ, ප්‍රාදේශීය සභා මන්ත්‍රී ගාමන් පතිරණ මහත්ම මහත්මීන්ද සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312055</link>
    <topic>ගලිගමුව ම.ම විද්‍යාලයේ වොලිබෝල් ශූරියන්ට උපහාර</topic>
    <author/>
    <content>සමස්ථ ලංකා පාසල් ‍වොලිබෝල් තරගාවලියේ අවු.16න් පහළ බාලිකා ශූරතාව දිනාගත් ගලිගමුව ම.ම. විද්‍යාලයේ වොලිබෝල් කණ්ඩායමට උපහාර පිදීමේ උත්සවයක් පසුගියදා එම විද්‍යාලයේදී පැවැත්විණි.සබරගමු පළාත් මහ ඇමැති මහීපාල හේරත් මහතාගේ ප්‍රධානත්වයෙන් පැවැති උත්සවයේදී පාසලේ සෙසු ක්‍රීඩාවන් සඳහා උපකරණ ‍පරිත්‍යාගයක්ද සිදු කෙරිණි. ගලිගමුව විදුහලට නව ක්‍රීඩාගාරයක් ඉදිකිරීමටද කඩිනමින් පියවර ගන්නා බව ඇමැතිවරයා මෙහිදී සඳහන් කළේය.මේ අවස්ථාවට පළාත් සභා මන්ත්‍රී හර්ෂ සියඹලාපිටිය මහතාද එක්විය.මෙවර නාවලපිටියේ පැවැති පාසල් වොලිබෝල් තරගාවලියේදී ශූරතා තුනක් හා අනුශූරතාවක් දිනාගැනීමට සබරගමුව පාසල් සමත්වීම කැපී පෙනුණි.ගලිගමුව ම.ම විදුහලට අමතරව රක්වාන රත්නාලෝක, රුවන්වැල්ල රාජසිංහ විදුහල් ශූරතා දිනාගත් අතර 16න් පහළ බාලිකා අවසන් තරගයේදී ගලිගමුව විදුහල හමුවේ පරාජයට පත්වු ඇහැලියගොඩ ධර්මපාල විදුහල අනුශූරතාව හිමිකර ගත්තේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312056</link>
    <topic>මලල ක්‍රීඩා පුහුණු සැසිය 10-11 දිනවල</topic>
    <author/>
    <content>ශ්‍රී ලංකා මලල ක්‍රීඩා සංගමය හා මලල ක්‍රීඩා පුහුණුකරුවන්ගේ සංගමය එක්ව සංවිධානය කරනු ලබන පුහුණු වැඩමුළුවේ පළමුවැන්න මේ මස 10 හා 11‍දෙදින ජාතික ක්‍රීඩා විද්‍යා ආයතනයේ දී පැවැත්වේ.එහි දෙවැනි පුහුණු සැසිය ලබන 13දා වවුනියාවේ දී පැවැත්වීමට නියමිතය.ඉන්දියාවේ බැංග්ලෝර් නුවර මලල ක්‍රීඩා පුහුණු මධ්‍යස්ථානයේ ප්‍රධාන පුහුණුකරු වන ආචාර්ය ලක්ෂ්මි ෂා මෙහෙයවනු ලබන මේ පුහුණු සැසියට සහභාගිවීමට අපේක්ෂිත පුහුණුකරුවන් වයි.කේ.කුලරත්න මයා, ශ්‍රී ලංකා මලල ක්‍රීඩා සංගමය, 100/8, පදනම් මාවත, ටොරින්ටන් චතුරස්‍රය, කොළඹ 7 ලිපිනයට අයැදුම්පත් එවන‍ ලෙස මලල ක්‍රීඩා සංගමය දන්වා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312057</link>
    <topic>රත්නාලෝක වොලිබෝල් 7දා</topic>
    <author/>
    <content>රත්නපුර රත්නාලෝක ක්‍රීඩා සමාජය මෙහෙයවනු ලබන රත්නා‍ලෝක අතීතාභිමාන උපහාර වොලිබෝල් තරගාවලිය මේ මස 7වැනිදා රුක්මලේ සමගි ක්‍රීඩා පිටියේ දී පැවැත්වේ. දේශීය වොලිබෝල් පිටියේ විශිෂ්ටතම කණ්ඩායම් රැසක් මේ තරගාවලියට සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312058</link>
    <topic>සය සාමාජික ක්‍රිකට් රත්නපුරේ දී</topic>
    <author>දයා විජේරතන</author>
    <content>බටුගෙදර වික්ටර් ක්‍රීඩා සමාජය සංවිධාන කරන චමිල් කත්‍රිආරච්චි අභියෝගතා කුසලාන විවෘත සය සාමාජික සැහැල්ලු පන්දු ක්‍රිකට් තරගාවලිය මේ මස 7-8 දෙදින රත්නපුර නගර සභා ක්‍රීඩාංගණයේදී පැවැත්වේ.තරගාවලියේ ජයග්‍රාහකයන්ට කුසලානය සමගින් රු.50000ක්ද, අනුශූරයන්ට කුසලානය සමගින් රු.25000ක් ද පිරිනැමෙන බව සංවිධායකයෝ පවසති.දක්ෂතම පන්දු යවන්නා, පිතිකරු තරගාවලියේ වීරයාටද ත්‍යාග පිරිනැමේ.චමිල් කත්‍රිආරච්චි මහතා රත්නපුර මහ නගර සභාවට තේරී පත්වී වසර 2ක් පිරිම නිමිත්තෙන් සංවිධානය කරන තරගාවලියේ ජය සංකේත ප්‍රදාන‍ය රත්නපුර ශ්‍රී.ල.නි.ප ප්‍රධාන සංවිධායක රාජ්‍ය පරිපාලන හා ස්වදේශ කටයුතු ඇමැති ජෝන් සෙනවිරත්න මහතාගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s1312059</link>
    <topic>මැලේසියාවේ පැවැති පොදුරාජ්‍ය මණ්ඩලයීය බර ඉසිලීමේ ශූරතාවලියේ . . .</topic>
    <author>ඡායාරූපය – ගාමිණි ඔබේසේකර පොලොන්නරුව විශේෂ</author>
    <content>මැලේසියාවේ පැවැති පොදුරාජ්‍ය මණ්ඩලයීය බර ඉසිලීමේ ශූරතාවලියේ පදක්කම් දිනූ ‍පොලොන්නරුවේ ක්‍රීඩක ක්‍රීඩිකාවන් පිළිගැනීමේ උත්සවයක් පසුගියදා පොලොන්නරුවේ දී පැවැත්විණි. එහිදී සෞඛ්‍ය ඇමැති මෛත්‍රීපාල සිරිසේන මහතා ක්‍රීඩක ක්‍රීඩිකාවන් සමග. දිනුදා අබේසේකර (රන් හා රිදී), ඩී.වී.ආර්.පලඟසිංහ (රන්) හා ඉසුරු සේනාධීර (‍‍ලෝකඩ) මෙහිදී අගැයීමට ලක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=s13120510</link>
    <topic>සමස්ත ලංකා අවුරුදු 13න් පහළ හොකී තරගාවලිය පසුගියදා . . .</topic>
    <author>ඡායාරූපය – උදේනි රාජපක්ෂ</author>
    <content>සමස්ත ලංකා අවුරුදු 13න් පහළ හොකී තරගාවලිය පසුගියදා මාතලේ බර්නාඩ් අලුවිහාරේ ක්‍රීඩාංගණයේ දී පැවැත්විණි. එහිදී මහනුවර ස්වර්ණමාලී බාලිකා විදුහල් කණ්ඩායම 'ඩී' කාණ්ඩයේ 'සිල්වර් ස්ටාර්' ශූරතාව අත්කර ගැනීමට සමත්විය.ජයග්‍රාහී කණ්ඩායම (පසුපෙළ වමේ සිට) ඩී.ජේ.ප්‍රකාශ් මයා (පුහුණුකරු), කුසලානි හංචිකා, උදේශී හේවගේ, උමේධා කුලරත්න, තරුෂී ශ්‍යාමෙන් (නායිකාව), අමාලි ඉමන්තිකා, ඔෂධී විජේසිංහ, දිලුක්ෂිකා නිශ්ශංක,‍ නෙත්මි තරුෂිකා, වසන්ති කුමාරි මිය (ක්‍රීඩා භාර ආචාරිනී) - ඉදිරිපෙළ (වමේ සිට) අනූෂා කුමාරි, ත්‍රිලක්ෂනා දිල්ෂානී, සචිත වික්‍රමසිංහ, පබසරා රුහුණ‍ගේ, උමානී අමෝද්‍යා, නිකිලා සරනී, ඒවන්කා වික්‍රමසිංහ, චමෝදි රුක්ෂිකා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=f1312051</link>
    <topic>භාණ්ඩාගාරයෙන් ඉවතට ගත් අයවැය</topic>
    <author>රාම්</author>
    <content>2014 අය වැය ලේඛනය සම්බන්ධයෙන් ඇති වී තිබෙන කථිකාවත තවමත් අවසන් වී නැහැ. පාර්ලිමේන්තුවේ පැවැත්වෙන අයවැය විවාදය මීට එක් ප්‍රධාන හේතුවක්. මේ වන විට අය වැය අතිවිශාල වැඩි ඡන්ද ප්‍රමාණයකින් සම්මත වී අවසන්.වෙන් වෙන් වශයෙන් අමාත්‍යාංශවලට වෙන් වන මුදල් සම්බන්ධයෙන් කාරක සභා විවාදය දැන් ඇරැඹිලා. සමහර අමාත්‍යාංශ විවේචනය කිරීමට ද විපක්ෂය මෙම විවාදය උපයෝගි කර තිබෙන බව පෙනෙනවා.සමස්තයක් වශයෙන් රටේ සමාජ ආර්ථික පසුබිම පිළිබඳ විවාදය මතුවන්නේ අය වැය හරහා බව අමුතුවෙන් කිවයුතු නැහැ. වෙනදා මෙන් අද අය වැය ලේඛනයක කාර්යභාරය වසරකින් අවසන් වන්නේ නැහැ. මෙවර අයවැය වුවද තෙවසරක් ඉලක්ක කර ගනිමින් සකස් වී තිබෙනවා.වෙනස් සම්ප්‍රදායක්වත්මන් රජය 2005 දක්වා පැවැති අයවැය ලේඛන සකස් කිරීමේ සම්ප්‍රදායට වඩා වෙනස් පිළිවෙතක් අනුගමනය කළා. එය වඩාත් ජනතාවාදි බව කිව යුතුයි. එම වෙනස මෙවර වෙනදාටත් වඩා හොඳින් දක්නට ලැබුණා. එදා දක්නට ලැබුණේ මුදල් අමාත්‍යාංශයේ හා මහා භාණ්ඩාරගාරයේ නිලධාරීන් ලෝක බැංකුව හා ජාත්‍යන්තර මුල්‍ය අරමුදල, වාණිජ මණ්ඩලය වැනි පෞද්ගලික අංශයේ සාම්ප්‍රදායික ආයතනවල අදහස් විමසමින් සකස් කළ වාර්ෂික අයවැය ලේඛනයක්.එහෙත් ජනාධිපති මහින්ද රාජපක්ෂ මහතා මුදල් අමාත්‍යවරයා ලෙස එම සම්ප්‍රදාය වෙනස් කර තිබෙනවා. කෙටියෙන් සඳහන් කරන්නේ නම් එතුමා අය වැය පිළියෙල කිරීමේ සම්ප්‍රදාය මහා භාණ්ඩාරයෙන් ඉවතට ගෙන තිබෙනවා.ඒ අනුව ප්‍රථමයෙන් පුවත්පත් දැන්වීම් මගින් ජනතාවගෙන් යෝජනා විමසනවා. දෙවනුව එතුමා මුදල් අමාත්‍යාංශයේ නිලධාරීන් සමඟ සංවිධානය වූ ජන කොටස් හමුවීම තවත් විශේෂත්වයක්.වෘත්තීය සමිති, වෘත්තීයවේදීන්ගේ සංවිධාන, කලාකරුවන්ගේ සංවිධාන ආදිය පමණක් නොව ස්වයංරැකියාවල නිරත වූවන්ගේ සංවිධාන පවා හමු වීමේ සම්ප්‍රදායක් මේ අයවැය ලේඛන සැකසීමේ දී දක්නට ලැබෙනවා. විශේෂයෙන් ම ස්වයංරැකියාවල නිරත වූවන්ගේ කාන්තා සංවිධානවල අදහස් ද මෙවර අය වැය ලේඛනය සකස් කිරීමේ දී ද සැලකිල්ලට ගෙන තිබීම වැදගත්.අයවැයට පෙරාතුව ජනතාවගේ අදහස් විමසීම පමණක් නොව එමඟින් මතු වන යෝජනා අයවැය තුළට ගෙන ඒමට ද සමත් වීම තුළින් වඩාත් නම්‍යශීලි අයවැයක් සකසා ගැනීමයි රජයේ අරමුණ වී තිබෙන්නේ. මෙවර අය වැය ලේඛනය ඉදිරිපත් කිරීමට සාකච්ඡා වාර එකසිය ගණනක් පවත්වා ඇති බව දැන ගැනීමට තිබෙනවා.ඉතා කුඩා ව්‍යාපාර ගෙනයන අයට සමෘද්ධී කාඩ් පතක් නිකුත් කරමින් කරනු ලබන ලියාපදිංචියකින් අනතුරුව පළාත් පාලන සභා මට්ටමින් අය කරනු ලබන බද්දෙන් නිදහස් කිරීම මෙවර අය වැය සැකසීමේ දී ස්වයං රැකියා ලාභීන්ගෙන් මතු වූ යෝජනාවක් . මේ සඳහා පළාත් පාලන අයතනවලට අහිමි වන බදු වෙනුවෙන් මධ්‍යම රජයෙන් උදව් කිරීමට ද සුදානම්.මේ අය වැය ලේඛනය විවේචනය කරන විපක්ෂය කෙසේ වෙනත් අයවැය ලේඛනයට පක්ෂව කතා කරන ආණ්ඩුවේ අයවත් අය වැය සකස් කිරීමේ මේ ජනතාවාදී ස්වරූපය ගැන කතා කරන බවක් පෙනෙන්නට නැහැ.වියදම් කළමනාකරණයසාමාන්‍යයෙන් ගත් කල 2005 පිහිටවනු ලැබු මහින්ද රාජපක්ෂ රජයට මේ වන විට වසර 8ක් ගත වී තිබෙනවා. මේ වසර 8න් වසර 4ක් ම රජය ක්‍රියාත්මක වූයේ යුද්ධය සමඟින්. සාමය උදා කිරීමේ මානුෂීය මෙහෙයුම ඇරඹුණේ ද යුද්ධය පැවැති වසර 4ක කාලය තුළ දී බව අමුතුවෙන් කිව යුතු නැහැ. 2009න් පසු රටට පූර්ණ සාමය උදාකිරීමත් සමඟම යුද්ධයට කළ වියදම අද ආයෝජනයක් වී තිබෙනවා. ඊට හේතුව පසුගිය සමයේ උදා වූ සාමකාමී වතාවරණය රටේ දැවැන්ත සංවර්ධනයකට හේතු වී තිබීම නිසායි.මේ නිසා සමස්තයක් වශයෙන් ගත් කල පසුගිය 8 වසර තුළ ඊට පෙර යුගයට වඩා රට ඉදිරියට ගොස් තිබෙන බව සාධාරණව කල්පනා කරන ඕනෑම කෙනෙක් පිළිගන්නා සත්‍යයක්. එය සිදු වී තිබෙන්නේ කෙසේ ද ? සාමාන්‍යයෙන් රටක ආර්ක සංවර්ධනය මනින ජාත්‍යන්තරව පිළිගත් මැනීම් තිබෙනවා. ඉන් කීපයක් සලකා බැලීමේ දී වුවද මේ සත්‍යය පැහැදිලි යි.1978 සිට වසර 25ක් තිස්සේ මේ රටේ එ්ක පුද්ගල ආදායම පැවැතියේ අ‍ෙමරිකානු ඩොලර් 1000කට අඩුවෙනි. 2005 එය පැවතියේ ඇමරිකානු ඩොලර් 1124ක් ලෙස. එහෙත් පසුගිය වසර 8ක කාලය තුළ එය 3300ක් වී තිබෙනවා. 2005 වන විට මේ රටේ විරැකියාවේ අනුපාතය පැවැතියේ 7.5%ක් ලෙස. අද එය 4.5%ක් දක්වා අඩු වී තිබෙනවා.2006 පැවැතියේ උද්ධමනය 11.5%ක් ලෙස. මේ වන විට 5.5%ක් දක්වා අඩු වෙලා. නිදහසින් පසු ප්‍රථම වරට රටේ ආර්ථික සංවර්ධන වේගයට වඩා අඩු වේගයකින් බඩු මිල වැඩි වීමේ වේගය පවත්වා ගෙන යෑම ආර්ථික වශයෙන් අත්පත් කරගෙන තිබෙන ජයග්‍රහණයක්. මේ අතර 2005 වන විට මේ රටේ දුප්පත්කමේ අනුපාතය 15.5%ක්ව පැවැති නමුත් අද එය 6.4%ට අඩු වෙලා.එසේ ම නොකඩවා වසර 8ක් තිස්සේ 6%කට වැඩි ආර්ථික සංවර්ධන වේගයක් මීට පෙර වාර්තා කර තිබුණේ නැහැ. මේ අතර 2010 හා 2011 වර්ෂවල එය 8% ඉක්මවා තිබීම ද රහසක් නොවෙයි. එසේ ම ගෙවී ගිය 8 වසර තුළ 7%ක් හා 7.5%ක් යන වර්ධනීය අගයන් ද වාර්තා කර තිබුණා. මෙවරද 2013 ආර්ථික වර්ධනය 7% ඉක්මවා යනු ඇතැයි අනුමාන කරනවා. මේ සියල්ල සිදු වන්නේ දැවැන්ත සහනාධාර පැකේජයක් ජනතාවට ලබා දෙමින්.පොහොර සහනාධාරය, පාසල් නිල ඇදුම්, නොමිලේ පාසල් පොත් හා සමෘද්ධි දීමනා ආදීය මීට ඇතුළත්. එ සඳහා මෙවර අයවැය ලේඛනය මගින් වෙන් කර ඇති මුදල රු. බිලියන 284.7යි. 2013 (රු.කෝටි 28470) මේ වසරට වඩා රුපියල් බිලියන 28ක වැඩිවීමක්. අඩු ආදායම්ලාභීන්ගේ ආර්ථික මට්ටම ඉහළට ඔසවා තැබීමටත් මේ සහනාධාර වැඩපිළිවෙළ හේතු වුණා.යටිතල පහසුකම්යටිතල පහසුකම් සංවර්ධනයට වැය කරනු ලබන මුදල් ද 2005න් පසු ඉහළ අගයක් ගනු ලැබුවා. මෙවර එ් සඳහා වෙන් කර ඇති මුදල රුපියල් බිලියන 594.4යි. රටේ මාර්ග පද්ධතිය මේතරම් වර්ධනය වී ප්‍රතිසංස්කරණය වූ කාල වකවානුවක් නොමැති තරම්.අධිවේගී මාර්ග පවා අපට හමු වන්නේ 2005න් පසුවයි. විදුලිය සැපයීම හා ජල සම්පාදනයෙන් ද දක්නට ලැබෙන්නේ ඉහළ වර්ධනයක්. සමහර දිස්ත්‍රික් මේ වන විටත් සියයට සීයක් විදුලියෙන් ස්වයං පෝෂිත වී අවසන්. මෙම සංවර්ධන ක්‍රියාවලිය මඟින් ම මේ වන විට ශ්‍රී ලංකාව මධ්‍ය ආදායම්ලාභී රටක් බවට පත් වී අවසන්. මේ නිසා අපට සහනාධාර ලබා දෙන්නේ නැහැ. ණය ලබා ගැනීම ද වෙනදා ට වඩා ඉහළ පොළී අනුපාතයට යටත්වයි සිදුවන්නේ.සංවර්ධනය සඳහා ණය නොගන්නා රටක් ලෝකයේ දක්නට ලැබෙන්නේ නැහැ. සමහර දියුණු සංවර්ධිත රටවල පවා. අපට වඩා දළ දේශීය නිෂ්පාදිතයට සාපේක්ෂව ණය හා පොළිය ගෙවීමේ අනුපාතය වැඩියි. 2004 මේ රටේ ණය සේවා අනුපාතය සියයට සිය ඉක්මවා ගියා. නැතිනම් 105%ක් ලෙස වාර්තා වී තිබුණා. ඉන් අදහස් කරන්නේ රුපියල් 100/=ක ආදායමක් ලබන විට රුපියල්105% ණය වාරිකය හා පොලිය වෙනුවෙන් වැය කිරීමට සිදු වීමයි. මේ නිසා වෙනත් කිසිම සංවර්ධන කටයුත්තක් සඳහා මුදල් ඉතිරි වුණේ නැහැ. රටේ ණය බර වැඩි යැයි සඳහන් කරන වර්තමානයේ එවැනි තත්ත්වයක් දක්නට ලැබෙන්නේ නැහැ.අධිවේගී මාර්ග, නව වරාය, නව ගුවන් තොටුපළවල් සමඟින් සිදු වෙමින් පවතින පුළුල් සංවර්ධිත ක්‍රියාදාමයක් තුළ වුව ද අපේ ණය බර 79%ක මට්ටමක කළමණාකරණය කර ගැනීමට එය සමත් වෙලා. එසේ ම මෙවන් ණය සේවා අනුපාතයකට සරිලන දැවැන්ත සංවර්ධනයක් රටේ සිදු වෙමින් පවතින බව සත්‍යයක්. ඊට හේතුව මේවා පරිභෝජනය සඳහා ගනු ලබන ණය නො වීමයි.සාමාන්‍යයෙන් පවුලක වුව ද ණය ගෙවීමේ ශක්තිය ඇති වන්නේ ආදායම් මාර්ගවල හා වැඩිවීම මත. රටේ දක්නට ලැබෙන්නේ ද එවන් තත්ත්වයක්. රටේ වත්කම 2005ට සාපේක්ෂව වැඩිවෙමින් පවතින නිසා ණය ගෙවීමේ ප්‍රශ්නයක් මතු වන්නේ නැහැ.එසේ ම ජනතාවගේ ජීවන වියදමට බලපාන ආකාරයේ බදු ප්‍රතිසංස්කරණ සම්බන්ධයෙන් ද විවේචනයක් පවතිනවා. එහෙත් දේශීය වශයෙන් නිපදවන අත්‍යවශ්‍ය පාරිභෝගික භාණ්ඩවලට බදු අය කිරීමත් දක්නට ලැබෙන්නේ නැහැ. ඒ වෙනුවට විදේශයෙන් ගෙන්වනු ලබන පාරිභෝගික භාණ්ඩවලට බදු අය කරන්නේ දේශීය නිෂ්පාදන රැක ගැනීමේ හා වැඩිකර ගැනීමේ අරමුණින් බව පැහැදිලියි.ආදායම් වැඩිවීමවිපක්ෂය මෙවර අයවැය විවාදය ජීවන වියදම, ණය බර වැනි පටු කරණා කීපයකට කොටු කර තිබෙන බව පෙනෙනවා. ජීවන වියදම ගැන කතා කරන විට විවිධ ක්ෂේත්‍රවලින් ජනතාවගේ ආදායම වැඩි වී ඇති ආකාරය කතා නොකිරීමටත් සමහර අය වගබලා ගෙන තිබෙන බව පැහැදිලියි.රටක් අය වැයක් ඉදිරිපත් කරනු ලබන්නේ සමාජ ආර්ථික සංවර්ධන ක්ෂේත්‍රයේ පුළුල් පරාසයක් අවාරණය වන අයුරින්. එවන් පසුබිමක අයවැය පිළිබඳ සමාලෝචනය ද එම කාලයේ සිට සලකා බැලිය යුතු බව අමුතුවෙන් කිව යුතු නැහැ. එහෙත් මෙවර අයවැය විවාදයේ දී එවැන්නක් දක්නට ලැබුණේ අය වැය කතා කීපයකින් පමණක් බව කනගාටුවෙන් වුව ද කිවයුතු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=f1312052</link>
    <topic>සුදර්ශිෙය් නුග ගස එදත් අදත්මා ළඟ සිටියා</topic>
    <author>සාකච්ඡා කළේ සමදරා ජයසිංහ</author>
    <content>'සංඛනාදේ' ඒක පුද්ගල ගී ප්‍රසංගය8වැනිදා සවස 6.30ට නෙළුම් ‍ෙපාකුණ රඟහලේදීකලෙක දී බෙරහ‍ඬේ තාලයට පාද තැබූ ඔහු සිය කටහඬින් පෙළහර පෑම අරඹා දශක හතරක් ගතවී හමාරය. බෙරහඬ පරයමින් නැඟී ආ ඒ කටහ‍ඬේ ගැබ්වී ඇත්තේ ජවසම්පන්න බවට මුසුවූ අපේ කමයි. ‘පුංචි දඟකාරියට මල්වියනක් බැඳ - පෙරුම් පුරාගෙන ආ සංසාරේ, ජීවිතය ගෙන වන්දනාවක යන ඔහු, වාසගම් දෙකේ ගායකයා ලෙස ප්‍රකට, සේනානායක වේරලියද්ද ය. අභියෝග හමුවේ නොසැලී පෙරට ආ ඔහු වටකර ජයසක් හඬ රැව් දෙද්දී සිය තෙවැනි ඒක පුද්ගල ගී ප්‍රසංගය ‘සංඛ නාදේ’ සමඟ මේ මස 8 වැනිදා සවස 6.30ට නෙළුම් ‍ෙපාකුණට පැමිණෙන, ගායන ශිල්පී සේනානායක වේරලියද්ද අද මෙසේ අප හා කතා බහට එක්විය.සංඛ නාදේ’ ප්‍රේක්ෂකයන් අතරට ගෙන එන්නේ කොහොමද ?සංඛ නාදේ කියන්නේ මගේ සංගීත දිවියේ පවත්වන තෙවැනි ඒක පුද්ගල සජීවි ගී ප්‍රසංගය. මීට පෙර මල් වියනෙන් හා සංඛ රාවේ නමින් ප්‍රසංග දෙකක් පවත්වා තිබෙනවා. අලුත් ගීත කිහිපයක් රසිකයන් අතරට ගෙන ඒමටත්, දැඩි රසික ඉල්ලීම මතත් වසර පහළොවකට පසුයි මේ ප්‍රසංගය පවත්වන්නේ. මේ මස 8 වැනිදා සවස 6.30ට නෙළුම් පොකුණ රඟහලේදී සංඛනාදේ පවත්වනවා. ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් තමයි මෙය පැවැත්වෙන්නේ.මීට පෙර පැවැත්වූ ප්‍රසංගවලට වඩා සංඛනාදේ වෙනස් මුහුණුවරකින් යුක්තද?නැටුම්, ගැයුම්, වැයුම් සමඟ සොඳුරු හෝරා කිහිපයක් රසිකයන් සමඟ ගතකළ හැකි ප්‍රසංගයක් පවත්වන්න මම උත්සහ කරන්නේ මෙහිදී මගේ ගීත 25ක් පමණ ගායනා කිරීමට මම බලාපොරොත්තු ‍ෙවනවා. ඒ අතරට අලුත් ගීත කිහිපයක් එකතු ‍ෙවනවා. මෙය සජීවි ගී ප්‍රසංගයක්. අත්වැල් ගායනා සමඟ වාදන ශිල්පීන් රැසකගේ වාද්‍ය වෘන්දය සම්බන්ධ කරගෙන මෙහිදී මම සජීවීව ගීත ගයනවා.ඔබ ගැයූ ගීත ප්‍රමාණය සියයකට අධිකයි. මේ අතරින් ගීත 25ක් තෝරා ගත්තේ කොහොමද?එය නම් තරමක් අසීරු කටයුත්තක් වුණා. මගේ ළඟින්ම ඉන්න හිතවතුන් මේ ගීත තෝරාගන්න උදව් කළා. මා ගැයූ ගීත අතරින් බොහෝමයක් මා විසින්ම තනු නිර්මාණය කළ ගීත. පුංචි දඟකාරියේ, පෙරුම් පුරාගෙන ආ සංසාරේ, සාගරය බඳු ඇතුළු ගීත බොහෝමයක් එයට ඇතුළත්. රසිකයන් අතර ජනප්‍රිය ගීතත් නිතර නෑසෙන ගීතත් එදිනටමා ගායනා කරනවා. ඒත් තවත් ගීත මෙයට ඇතුළත් කරන්න කියලා තවමත් මගේ හිතවතුන්ගෙන් ඉල්ලීම් ලැබෙනවා. .ඔබ අද ප්‍රසංග වේදිකාව නැතුවම බැරි ගායකයෙක් වී අවසන්. මෙලෙස වේදිකාව ග්‍රහණය කරගන්නේ කොහොමද?මට කරන්න පුළුවන් උපරිමයෙන් වේදිකාවේදී රසිකයන්ට රසවින්දනය ලබා දෙනවා. ෂෝ එකකට ගියාම කන්න බොන්න ඉල්ලලා මම කරදර කරන්නේ නැහැ. ගීතයට දෙකකට සීමා කරලා නැහැ. ඇතැම් විට ගීත 5ක් 6ක් ගයන අවස්ථා තිබෙනවා. මම නැටුම් ශිල්පියෙක් නිසා ගීත කියන විට මම නටනවා. ඇතැම් අය එයට බැන්නත් ප්‍රේක්ෂකයෝ මා සමඟ එකඟයි. මම වේදිකාවට නඟින්නේ වේදිකාවට පමණක් නොවෙයි. වාදන ශිල්පීන්ටත් හිස නමා ආචාර කරලයි.මට විතරක් මේ ගමන තනියම යන්න බැහැ. ඒ ගමනට විශාල සහයෝගයක් ලබා දෙන්නේ වාදක ශිල්පීන්. ඒ නිසා ඒ ගෞරවය ඔවුන්ට ලැබිය යුතුමයි. මේ හැම දේම නිසා වේදිකාවේ තාමත් මගේ නම කියැවෙනවා.ඔබේ හඬ පුරා ඇත්තේ අපේ දේශීය අනන්‍යතාවය කිව්වොත් මා නිවැරැදිද?මම විශ්වාස කරන්නේ එය මගේ පියාගෙන් මට ලැබුණු දායාදයක් කියලායි. මගේ පියා නැටුම් ගුරුවරයෙක් ඒ වගේම ඔහුට හොඳින් කවි ගායනා කරන්නත් පුළුවන්. ම‍ගේ අයියාත් නැටුම් ගුරුවරයෙක්. එදා සිටම බෙර හඬට කවි හඬට මගේ සිත හුරුවුණා.ජානවලින් ලැබූ දේ වගේම ගැට බෙර 5, 6ත් වාදනය වන තැන උස් හඬින් තානම කියන්න. හුරු වූ මගේ කටහඬට ඒ ජවය ලැබුණේ ඒ නිසයි. උච්ච ස්වරයෙන් ගායනා කිරීමේ හැකියාව ලැබුණෙත් ඒ නිසයි. පරිසරය සමඟ බුදුදහම සමඟ, ඒකාබද්ධ වී ගැමිකම හා අපේකම අවබෝධ කරගෙන සිටි මට මගේ නිර්මාණවලටත් ඒ හැඩය එකතුකරන්න හැකිවුණා. මේ කටහඬ මට ලැබුණේ පෙර පිනකින් කියලයි මට හිතෙන්නේ. හැඩේ දන්න මට වැඩේ එතරම් අමාරු නැහැ.ඇතැම් ගායන ශිල්පීන් ඔබේ හඬ අනුකරණය කරනවා නේද?එහෙම දෙයක් තියෙනවා. හැබැයි මගේ එයට කිසිම විරුද්ධත්වයක් නැහැ. එයින් මට දැනෙන්නේ සතුටක්. මගේ හඬ එතරම් වටිනවා කියලා මට හිතෙනවා. මගෙන් පසු පරපුරක් හැදිලා තිබෙනවා. මගේ ගීත නිවැරැදිව කවුරු හෝ ගායනා කරනවානම් මට සතුටුයි.ඇතැම් අය මට කිව්වා නීතිමය පියවර ගන්න කියලා. ඒත් කලාව වගේ සුන්දර තැනක ජීවත්වන මම කාටවත් වෛර, ද්වේෂ කරන්නේ නැහැ. පුළුවන් අය මම මගේ ගීත ගැයුවාවේ. ඒත් අනුකරණය නොකර අනුගමනය කරන එක නිවැරැදිව කරනවා නම් වරදින්නේ නැතුව ඉදිරියට යා හැකියි.මෙතෙක් ආ ගමන් මඟ දෙස හැරී බැලීමේදී අද දැනෙන්නේ කෙබඳු හැඟීමක්ද?විශාල ආත්මාභිමානයක් හා තෘප්තියක් දැනෙනවා. මම අතීතය සමඟ ජීවත්වන අයෙක් නොවෙයි. නමුත් මගේ අතීතයට මම ආදරෙයි. අභියෝග බාධක මැද්දේ ඉවසිලිවන්තව ආ ගමනක් එය අද මම පුහුණුවීම් කරන මේ සුදර්ශි ශාලාවේ නුග ගස එදත් මා සමඟ සිටියා.එදා කලාකරුවේ බොහෝ දෙනෙක් මට මුණ ගැසුණේ මේ නුග ගස යටදී. මගේ ගීත සඳහා තනු නිර්මාණය වුණේ මෙතැනදී රජරට සේවය හරහා එදා මට ලැබුණු අවස්ථාව නිසයි අද මම මෙතැන ඉන්නේ. එදා මා වැයූ ඩෝල්කිය අදටත් මා සුරැකිව තබාගෙන ඉන්නේ.ඔබේ ගීත අතරින් ඔබ වඩාත් ප්‍රිය කරන ගීතය කුමක්ද කියා මා ඇසුවොතින්?එයට පිළිතුරු දෙන්න නම් මට අපහසුයි. මොකද මගේ ගීත හැම එකකටම මම ආදරෙයි. පුංචි දඟකාරියේ ගීතය ගැයීමටත් ප්‍රථම මම ගැයූ ගීත තිබුණා. රජරට ගුවන් විදුලියෙන් හා ගුවන් විදුලි සංස්ථාවේ ඒ ශ්‍රේණියේ ගායන ශිල්පියකුලෙස එදා ගැයූ හැම ගීතයක්ම මගේ ගමනට අත්වැල සැපයුවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=f1312053</link>
    <topic>ප්‍රේමයේ ශෝකී මිහිරසමනල සංධ්වනිය</topic>
    <author>ෂාමිනි කරුණාරත්න</author>
    <content>වාදීෂගේ සොඳුරු සමනළ සිහිනය ගීතවත් සංධ්වනියක් කළ සමනළ සංධ්වනිය චිත්‍රපටය අති සංවේදී, නැවුම් සිනමා අත්දැකීමකි. සාම්ප්‍රදායික සමාජයක කතා කරන්නට බිය ඉසව්වක් විනිවිද ගවේෂණයට ජයන්ත චන්ද්‍රසිරි නම් මහා සිනමාවේදියා නොපසුබට වී ඇත.උපක්‍රමශීලී වී ඇත. එනිසා අමුතු ආරක, අසම්ප්‍රදායික නිර්මාණ ප්‍රයත්නයකට සමාජයෙන් එල්ලවන වපරැස, ගල්මුල් වෙනුවට මල් හා ප්‍රශංසා සමනල සංධ්වනිය පෙර මඟ රැ‍ඳේ. එයට චිත්‍රපටය පුරාම විහිදෙන හිත් සසල කරවන හෘදයාංගමභාවය ද, අති සුමිහිරි සංගීතය හා ගායනය ද ඉවහල් වූ බව නොරහසකි. සමනල සංධ්වනිය වරෙක ප්‍රේම සංධ්වනියකි. වරෙක ගීතමය සංධ්වනියකි.යශෝධා විමලධර්ම හැරුණුකොට නවක ප්‍රතිභාපූර්ණ නළුවන් දෙදෙනකුම සිනමාවට හඳුන්වා දීමට සමනල සංධ්වනිය දායක වීම පැසසිය යුතුය. ළමා වාදීෂ හා තුරුණු වාදීෂ සිනමාවේ මවන රංගන ශිල්පීන් දෙදෙනා වයස පරතරය ද අබිබවමින් කරට කර චරිත නිරූපණයක යෙදෙයි. වාදීෂ ප්‍රේක්ෂක හිත්වල සදාතන සිහිවටනයක් කරන්නට ළමා, තුරුණු නළුවන් දෙදෙනා සපයන දායකත්වය අනභිභවනීයය. ළමා වාදීෂ නළුවා සහ තුරුණු වාදීෂ නළුවා අතරින් කෙනෙකුගේ රංගනය වඩා පැසසීම නොවටනේය.එකිනෙකා අබිබවන ප්‍රේක්ෂකයන් ඇඳ බැඳ ගන්නා රංගනයන්, ඔවුන් ඉදිරිපත් කරයි. අතිරේක චරිතවලින් වාදීෂගේ පියා සහ සොයුරා චරිත නිරූපණය කරන නළුවෝ දක්වන රංගනය වාදීෂගේ චරිතයට බලවත් පිටිවහලක්ව ඇත. බුද්ධදාස විතානආරච්චි කෙටි නමුත් සාර්ථක රංගනයක නියැළෙයි. පුබුදු චතුරංගගේ රංගන දිවියේ නව හැරවුමක් දිස්වේ. ඔහු තුළ සැඟව තිබූ රංගන කෞෂල්‍ය මෙතෙක් කිසිවෙක් උපුටා නොගත් බව සමනළ සංධ්වනිය නරඹන විට පෙනේ.පුන්‍යා චරිතය රඟන ය‍ශෝධා විමලධර්ම සුපුරුදු පරිදිම ප්‍රේක්ෂක සිත් පහන් කරයි. ඇගේ අවිහිංසක මන්දස්මිතය සේම‍ සෝබර පසුබිම් කථනය ප්‍රේමයේ ශෝකය තීව්‍ර කරවයි. පුන්‍යා සොඳුරු සුවිනීත ළඳකව, සෑහෙන කලක් ප්‍රේක්ෂක මනස සනසන බව නිසැකය. යශෝධාගේ රංගන දිවියට තවත් විශිෂ්ට රංගනයක් එකතු විය.සරල, කෙටි දෙබසින් සමනල සංධ්වනියේ හැඟුම්බර බව තීව්‍ර විය. කථා රසය උද්දීපනයට එය ඉවහල් විණි.ප්‍රේක්ෂක සිත් අමන්දානන්දයට පත්කරන ගීත හා සංගීතය සමනළ සංධ්වනියේ කතා කළ යුතු විශිෂ්ට අංශයයි. සංගීත ඔපෙරාවක අත්දැකීම හා මුසුව කතාව ගලා යන්නේ සුන්දර සිහිනයක් පරිද්දෙනි. අමරසිරි පීරිස්ගේ ගායනයේ මිහිර රචනයට නඟනු බැරිමය. සාර්ථක ගේය පද රචනයකි. සමනළ සංධ්වනියේ ශෝකී ද්වනියේ හඬ එහි ගැබ්ව ඇත. නවක ගායනා ද සුමිහිරිය. නුහුරු ගීතමය චිත්‍රපටයක අපූර්වත්වය සමනළ සංධ්වනිය ප්‍රේක්ෂකයාට ලබා දුනි. නවක සංගීතඥයාගේ හෙට දවස තාරකාවක් බඳුය.ඔහු ජයන්ත චන්ද්‍රසිරි සිනමාවේදියා සිනමාවට තිළිණ කළ විචිත්‍ර ත්‍යාගයකි.හාස්‍ය දනවන ජවනිකා දෙකක් සමනල සංධ්වනිය තුළ දිස්වේ. උයනේ මැරයන්ගේ ක්‍රියාකාරකම මඳක් අභව්‍ය වුව, අති සංවේදී අත්දැකීමක් රසවිඳින ප්‍රේක්ෂක මනෝභාවයන් ලිහිල් කිරීමට එය උපකාර කර ගත්තාදෝයි සිතේ. බෝඩිමේ සිදුවීමත් ඒ පරිදිමය. එහෙත් මැරයන්ගේ චරිත නිරූපණ කදිමය. අති සාර්ථකය.නව ආරක සොඳුරු චිත්‍රපටයක් ශ්‍රී ලාංකේය ප්‍රේක්ෂකයන්ට ලබා දුන් සිනමාවේදී ජයන්ත චන්ද්‍රසිරිට ද, නිෂ්පාදන සහායකට ද, ප්‍රේක්ෂක ස්තූතිය හිමිවිය යුතුය. ඒකාකාර තේමා රැගත් සිනමා ටෙලිනාට්‍ය දැක හෙම්බත්ව සිටින ප්‍රේක්ෂකයාට සමනළ සංධ්වනිය ආශීර්වාද ද්වනියක්ව ඇසේ. පෙනේ. ආයාසකර ප්‍රචාරණයෙන් තොරව මුවින් මුවට ගෙන යන රස පණිවිඩ ප්‍රේක්ෂකයා සමනල සංධ්වනිය වටා රොක් කළ බව නොරහසකි. වයස් බේද රහිතව කවුරුනුත් ජීවිතයට උරුම ඒ මානුෂීය අත්දැකීම ළඟ නෙතින් නොහඬා එහෙත් හැඬූ බව නිසැකය.අඛණ්ඩව හැඟුම්බරව ගලා යන රූප රාමු ප්‍රේක්ෂක නෙත සිත තරව වැළඳගන්නා නිසා, කාලය ගෙවෙනවා නොදැනේ. කලාත්මක, හෘදයාංගම සිනමා සංග්‍රහයක ප්‍රේක්ෂකයෝ කිමිදෙයි. දේශීය සිනමාවේ පුනර්ජීවනය උදෙසා සමනල සංධ්වනිය මහඟු දායකත්වයක් සපයයි. ජයන්ත චන්ද්‍රසිරි සිනමාවේදියාට ඒ ගෞරවය පිදීමට නොමසුරු විය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>05</day>
    </date>
    <link>http://www.dinamina.lk/2013/12/05/_art.asp?fn=f1312054</link>
    <topic>තෙවැනි ඇසින් ලොව දකින ශ්‍රියන්ත</topic>
    <author>මහේෂි කෝෂිලා</author>
    <content>එගොඩඋයන ශ්‍රී සුනන්දෝ පනන්දෝ මහා විද්‍යාලයෙන් අකුරු උගෙන ඡායාරූපකරණයේ නියැළෙන ඔහු නමින් ශ්‍රියන්ත චතුරංග ප්‍රනාන්දු ය. ඡායාරූපකරණය පිළිබඳ දැනුමක් නොමැතිව මිතුරකුගේ මංගල උත්සවයක් ප්‍රථම වරට ඡායාරූප ගතකළ ඔහු කැමරා කාචයෙන් මවන දසුන් අපූරුය.සහජයෙන්ම උරුම කරගත් කලා හැකියාවන් උපයෝගී කරගනිමින් ඡායාරූපකරණයේ නියැළෙන මොහු අතින් නිමවුණු මංගල ඡායාරූප ඇල්බම් ගණන අති විශාලය. ජීවිතයේ විශේෂ අවස්ථා නව කෝණයන් ඔස්සේ මතක සැමරුම් පොතට එකතු කිරීමට දස්කම් පානා ශ්‍රියන්ත වෘත්තීය ජීවිතයේ මේ තාක් දුර පැමිණීමට උපකාර කළවුන් සිහිපත් කරන්නේ ස්තූති පූර්වකවය.සිය තෙවැනි ඇස වන කැමරා කාචයෙන් මවනා රූප රාමු අනර්ඝත්වයෙන් යුතු වේ. ඔහුගේ සියලු පැතුම් ඉටු වේවා’ යි “දිනමිණ” අපි පතන්නෙමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312061</link>
    <topic>මෙවැන්නක් සිදු වූ පළමු අවස්ථාව</topic>
    <author>ශීලා උඩුවර, නිමල් රාජපක්ෂ</author>
    <content>දෙමටගොඩ දුම්රිය අංගණයේ නවතා තිබු දුම්රිය එන්ජිමක් රියැදුරකු නොමැතිව හදිසියේම මුහුදුබඩ දුම්රිය මාර්ගයේ ඊයේ (5) අලුයම 1.45 ට පමණ ධාවනය වී තිබේ.එන්ජිම දෙමටගොඩ සිට විනාඩි හතළිහක කාලයක් දුම්රිය ස්ථාන අටක් පසුකරමින් රියැදුරකු නොමැතිව මෙසේ ධාවනය වී ඇත.එන්ජිමට ධාවනය වීම සඳහා අවශ්‍ය මාර්ග සංඥා ද ලැබී තිබීම පුදුම සහගත සිද්ධියකි.දුම්රිය එන්ජිම පාලනයකින් තොරව අනතුරුදායක ලෙස රියැදුරු නොමැතිව ගමන්ගත් බව දැන ගැනීමත් සමඟම කලබල වූ දුම්රිය පාලක අංශයේ නිලධාරීන් දුම්රිය රත්මලාන දක්වා ධාවනය වීමට ඉඩ සලසා තිබේ. රත්මලාන අංගණයට ප්‍රවෙශ වන ස්ථානයේ දී රියැදුරෙක් එංජිමට ගොඩ වී එය නවතා ගත් බව දුම්රිය පාලක මැදිරිය සඳහන් කරයි. කෙසේ වුවද හදිසි අවස්ථාවක දී එන්ජිම නවතා ගැනීමේ ක්‍රමෝපායක් ලෙස රත්මලාන දුම්රිය අංගනයට ඇතුළුවන ස්ථානයේ දුම්රිය මඟ හරස් කිරීමට කොට සූදානම් කර තිබී ඇත.මේ සම්බන්ධයෙන් දුම්රිය සාමාන්‍යාධිකාරි බි.ඒ.පි. ආරියරත්න මහතා වහාම ක්‍රියාත්මක වන පරිදි අදාළ දුම්රියට සම්බන්ධ රියැදුරු හා රියැදුරු සහායකගේ සේවය ඊයේ අත්හිටුවනු ලැබීය.මේ පිළිබඳව පරීක්ෂණයක් පැවැත්වීමට නියෝජ්‍ය ගමනා ගමනා අධිකාරි ඒ.ඩි.ජි සෙනෙවිරත්න මහතාගේ ප්‍රධානත්වයෙන් තුන් දෙනෙතුගෙන් යුත් කමි‍ටුවක් ද ආරියරත්න මහතා පත් කළේය.මෙවැනි සිදුවීමක් මීට පෙර කිසිම දිනක සිදු වී නැති බවත් මෙය තාක්ෂණික දෝෂයක් ද නැතහොත් රියදුරුගේ වරදක් ද යන්න පිළිබඳ පරීක්ෂණයක් පැවැත්වෙන බවත් ආරියරත්න මහතා පැවසීය. ධාවනය වූ එන්ජිමට තිරිංග නිදහස්වීමෙන් ප්‍රධාන මාර්ගයට එන්ජිම අවතීර්ණය වී ඉදිරියට ගමන්ගෙන ඇති බවට දුම්රිය රියදුරු සංගමය සැක කරයි. ධාවනය වූ එන්ජිම පන ගන්වා තිබී ඇති අතර රියැදුරකු එහි සිට නැත. වෙනත් දිනවල ද මෙසේ පනගනවා එන්ජිම දුම්රිය මඟේ නවතා තිබෙන බවත් මෙවැනි අනතුරක් සිදු වූ පළමු අවස්ථාව මෙය බවත් එම දෙපාර්තමේන්තුව සඳහන් කරයි. මෙම ෂන්ටින් වර්ගයේ එන්ජින් මගී ප්‍රවාහන දුම්රිය සඳ හා යොදා නොගනී.දුම්රිය රියැදුරු නොමැති අවස්ථාවක දී ස්වයංක්‍රීයව දුම්රිය නවතා ගැනීම‍ට හැකි යාන්ත්‍රනයක් දුම්රිය එන්ජින්වල තිබෙන අතර එම ක්‍රමය මෙසේ ධාවනය වූ එන්ජිමේ ක්‍රියාත්මක නොවීම ගැටලු සහගත බවත් ඊට හේතුව කුමක්ද යන්න සොයා බලන බවත් පාලන අධිකාරිය පැවසීය.දිවා කාලයේ මෙය සිදුවූයේ නම් විශාල අනතුරක් සිදුවීමට ඉඩ තිබුණු අතර මධ්‍යම රාත්‍රියේ මගී දුම්රිය ගමනා ගමනය අවම නිසා අනතුරක් සිදු නොවුණු බව බලධාරියෙක් පැවසීය. මේ දුම්රිය එන්ජිම ධාවනය වීම නිසා එම ම‍ඟේ ගමන් ගැනීමට නියමිත දුම්රියන්ට සිද්ධිය දැනුම් දී ඒවා ධාවනය පාලනය කර අනතුරක් සිදුවීම වළකා ලීමට දුම්රිය පාලක මැදරිය ක්‍රියාකර ඇත.රියැදුරකු නොමැතිව ධාවනය වීම හේතුවෙන් එහි සේවය කළ ෂන්ටිං දුම්රිය රියැදුරා වන ඩබ්ලිව්. සුමනරත්න හා රිය සහායක ආර්. ඒ. ඩී. සුනිල් යන දෙදෙනාගේ වැඩ තහනමට ලක්කිරීමට දුම්රිය බලධාරීන් තීරණය කොට තිබිණ..නමුත් ඔවුන්ට සේවය අත්හිටුවීමේ ලිපි ලැබීමට පෙර ජලශක්ති ධාවනාගාර නිලධාරීන් දුම්රිය වැඩ වර්ජනයක් පැවැත්වීමට සූදානම් වීමත් සමඟ ඔවුන්ගේ වැඩ තහනම නතර කර ඇතැයි ද වාර්තා විය. වැඩ තහනම ඉවත් කිරීමත් සමඟ ධාවනාගාර සේවකයින් පැවැත්වීමට ගිය වැඩ වර්ජනය ද නතර කොට යළි සේවයට පැමිණියහ.ජලශක්ති ධාවනාගාරයට ෂන්ටිං එන්ජිමේ යතුර බාර දී පැය දෙකකට පසුව දුම්රිය එන්ජිම ධාවනය වූයේ නම් එහි වගකීම දැරිය යුත්තේ එහි සේවය කළ රියැදුරාද ? ධාවනාගාරයේ යතුරු බාරගත් අය ද යන්න තීරණය කළ යුතු යැයි කුකුසක් පවතියි.පැයට කිලෝමීටර් පහක, දහයක වේගයකින් දුම්රිය එන්ජිමක් ධාවනය වීමේ දී මගී වාහනයක් හෝ මගියකු හැපුණේ නම්, ඉදිරියෙන් දුම්රියක් පැමිණියේ නම් විශාල විනාශයකට වනු නොඅනුමානය. දුම්රිය සේවකයන් පවසන්නේ රියැදුරු හා රිය සහායකට දඬුවම් නොකොට වගකිවයුතු පුද්ගලයන්ට දඬුවම් ලබා දෙන ලෙසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312062</link>
    <topic>රුපියල් කෝටි අටක කිරි-පිටි පැකට් 260,000ක් සීදූවේ ගබඩාවකින් අල්ලයි</topic>
    <author>විජයානි එදිරිසිංහ</author>
    <content>රුපියල් කෝටි අටක පමණ වටිනාකමකින් යුත් කිරිපිටි පැකට් දෙලක්ෂ හැටදහසක තොගයක් සහිත ගබඩාවක් සීදූව ප්‍රදේශයේදී සොයාගත් පාරිභෝගික අධිකාරිය එම ගබඩාවට ඊයේ (05) දහවල් සීල් තබා තිබේ.මහා පරිමාණයෙන් මෙරටට කිරිපිටි ආනයනය කරන ප්‍රසිද්ධ සමාගමක් මේ කිරිපිටි තොගය සඟවා ඇත්තේ රටපුරා කිරිපිටි හිඟයක් ඇති කර ඒවා වැඩි මිලට විකිණීමේ අරමුණෙන් බව පාරිභෝගික අධිකාරිය පවසයි.සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා මීට දින දෙකකට ඉහත දී ප්‍රකාශ කර තිබුණේ රට පුරා සඟවා ඇති කිරිපිටි තොග සොයා මෙහෙයුම් සිදු කර ඒවා පාරිභෝගික අධිකාරියේ භාරයට ගන්නා බවයි. ඒ අනුව පෙරේදා (04) සහ ඊයේ (05) කළ වැටලීම් වලින් පමණක් කිරිපිටි කිලෝ ග්‍රෑම් ලක්ෂ තුනකට ආසන්න ප්‍රමාණයක් සොයා ගැනීමට හැකි වූ බව එම අමාත්‍යාංශයේ මාධ්‍ය ලේකම් නිපුන් ඒකනායක මහතා දිනමිණට පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312063</link>
    <topic>කිරිපිටි මිල වැඩි කර ගන්න තොග හංඟා බොරු කියන්න එපා</topic>
    <author>චින්තා රණසිංහ</author>
    <content>කිරිපිටි මිල වැඩි කිරීමට අවශ්‍ය නම් තොග හැංගීමෙන් හෝ කිරිපිටි හිඟයක් ඇති බවට මාධ්‍ය හරහා අසත්‍ය ප්‍රචාර ගෙන යාම නවතා දමන ලෙස එම සමාගම්වලින් තාක්ෂණ හා පර්යේෂණ ඇමැති පාඨලී චම්පික රණවක මහතා ඉල්ලා සිටී.මාධ්‍ය හා ඇතැම් දේශපාලනඥයන් සමඟ එක්ව ගේම් ගැසීමෙන් එම සමාගම් මවා පෑමට උත්සාහ කරන අන්දමේ කිරිපිටි හිඟයක් මෙරට නොමැති බවත් කිරිපිටිවල ඩීසීඩී අඩංගුද නැත්ද යන්න සම්බන්ධයෙන් රජයේ සියලුම වගකිව යුතු ආයතන අවධානයෙන් පසු වන බවත් ඇමැතිවරයා පවසයි.සෞඛ්‍ය අමාත්‍යාංශයේ ආහාර පාලකවරයා ශ්‍රී ලංකා කාර්මික තාක්ෂණික ආයතනයට පරීක්ෂා කිරීම සඳහා ලබා දෙන කිරිපිටිවල ඩීසීඩී අඩංගුදැයි තහවුරු කර දීමට එම ආයතනය පියවර ගත් බවත් ඉදිරියේ දී ද එම වැඩපිළිවෙළ ක්‍රියාත්මක කරන බවත් ඇමැතිවරයා සඳහන් කළේ ය.කොළඹ, විද්‍යා පදනමේ පැවැති මාධ්‍ය සාකච්ඡාවක දී ඇමැතිවරයා ඊයේ (5) මේ අදහස් පළ කළේ ය. සම්පූර්ණයෙන්ම සෞඛ්‍යාරක්ෂිත බවට සහතික කළ කිරිපිටි පරිභෝජනය කිරිමට රජය ජනතාවට අවස්ථාව දී ඇති බවත් කිරිපිටි සම්බන්ධයෙන් ඇති වූ ගැටලුකාරී තත්ත්වය ප්‍රයෝජනයට ගනිමින් ව්‍යාපාරික හා දේශපාලන වාසි ලබා ගැනීම වැරැදි සහගත ක්‍රියාවක් බවත් ඇමැති රණවක මහතා ප්‍රකාශ කළේ ය. 2013 ජූලි මාසයෙන් පසුව ගෙන් වූ කිරිපිටි තොගවල ඩීසීඩී අඩංගු නොවූ බවත් ඉන් පෙර ගෙන් වූ කිරිපිටි තොගවල ඩීසීඩී අඩංගුව තිබූ බවත් ඇමැතිවරයා සිහිපත් කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312064</link>
    <topic>අය වැය විවාදයට විපක්ෂයේ කථිකයන් නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>අය වැය තුන්වන වර කියවීමේ විවාදයේ විපක්ෂය වෙනුවෙන් කතාකිරීමට නියමිත කිසිම මන්ත්‍රිවරයකු සභා ගැබේ නොසිටීම නිසා පාර්ලිමේන්තුවේ දී ඊයේ (5) නොසන්සුන්තාවක් හට ගැනිණි.විපක්ෂයෙන් විවාදයට එක්වීමට නියමිත කතිකයන් නොසිටීම නිසා ආණ්ඩු පක්ෂයෙන් විවාදය ආරම්භ කරන ලෙස විපක්ෂයේ ප්‍රධාන සංවිධායක ජෝන් අමරතුංග මහතා ඉල්ලා සිටියේය.එහිදී නැගි සිටි ආණ්ඩුපක්ෂ ප්‍රධාන සංවිධායක දිනේෂ් ගුණවර්ධන මහතා, විවාදය ගෙනාවේ විපක්ෂයෙන්. විපක්ෂයේ කතිකයන් නැතිනම් ඡන්දයට ගිහින් මේ වැය ශීර්ෂය සම්මත කරගමු යැයි කීවේය.විපක්ෂයේ කතික ලැයිස්තුවේ නම සඳහන් නොවූ කුරුණෑගල දිස්ත්‍රික් මන්ත්‍රී (එජාප) අකිල විරාජ් කාරියවසම් මහතාට විවාද කිරීමට අවස්ථාව ලබා දෙන ලෙස විපක්ෂයේ ප්‍රධාන සංවිධායකවරයාගේ ඉල්ලීමට අනුව එම මන්ත්‍රිවරයා විවාදය ආරම්භ කළේය. ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312065</link>
    <topic>ඔස්ට්‍රේලියාවේ සංක්‍රමණ නීති තව තවත් දැඩි වෙයි</topic>
    <author>මහින්ද අලුත්ගෙදර</author>
    <content>පවතින සංක්‍රමණ නීති තව දුරටත් දැඩි කිරීමට ඔස්ට්‍රේලියානු රජය පියවර ගෙන ඇත. ඒ අනුව නීත්‍යානුකූල නොවන අයුරින් ඔස්ට්‍රේලියාවට පැමිණෙන ඕනෑම පුද්ගලයකුට මීට පෙර නොතිබූ ආකාරයෙන් දැඩි ක්‍රියාමාර්ග ගන්නා බව එරට රජය පවසයි.ඔස්ට්‍රේලියානු ආගමන හා දේශ සීමා ආරක්ෂණ ඇමැති ස්කොට් මොරිසන් මහතා මේ සම්බන්ධයෙන් සඳහන් කර ඇත්තේ පසුගිය ජූලි මස 19වැනි දිනට පෙර ඔස්ටේ‍්‍රලියාවට නීතිවිරෝධී ලෙස පැමිණි සංක්‍රමණිකයන්ට පනවා තිබූ ස්ථීර ආරක්ෂක වීසා ක්‍රම ඇතුළු සංශෝධන රැසක් ක්‍රියාත්මක කිරීමට පියවර ගෙන තිබෙන බවයි.නීති විරෝධී ලෙස බෝට්ටු මගින් ඔස්ට්‍රේලියාවට පැමිණෙන කිසිදු සංක්‍රමණිකයකුට කිසිවිටෙකත් ඔස්ට්‍රේලියාවේ ස්ථීර රැකවරණ ලබා නොදෙන බව පෙන්වා දී තිබෙන ඇමැතිවරයා නීති විරෝධී ලෙස පැමිණෙන සංක්‍රමනිකයන්ට වීසා ලබා නොදෙන අතර ඔවුන් පැපුවා නිව්ගිනියාවට හෝ නාවුරු දුපත්වලට මාරුකර යවන බවද ප්‍රකාශකර ඇත.කෙසේ වෙතත් ජාවාරම්කරුවන්ට නොරැවටෙන ලෙස ද ස්කොට් මොරිසන් මහතා ජනතාවගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312066</link>
    <topic>රන් අබරණ පැන්නීමට ගිය කතුන් 3ක් දැලේ</topic>
    <author>කුමාරසිරි ප්‍රසාද්ගුවන් තොටුපොළ</author>
    <content>රුපියල් විසිහය ලක්ෂ විසිපන් දහසක් වටිනා නිම නොකළ රන් අබරණ තොගයක් ඉන්දියාවට රැගෙන යාමට උත්සාහ කළ කාන්තාවන් තිදෙනකු ඊයේ අලුයම අත් අඩන්ගුවට ගත් බව රේගුව කියයි.වළලු දහතුනක් හා මාල තුනක් මේ අතරවේ. බර ග්‍රෑම් 525කි. නිතර විදේශ ගත වන මෙම කාන්තාවන් තිදෙනා මුම්බායි බලා යාමට පැමිණ සිටියදී මෙසේ රේගුවට කොටුවූ බව රේගු මාධ්‍ය ප්‍රකාශක ලෙස්ලි ගාමිණී මහතා කීය. ගුවන් තොටුපොළ රේගුව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312067</link>
    <topic>රජරට සරසවියේ සිසුන් 22කට වසරක අත්හිට වූ සිර දඬුවම්</topic>
    <author>අනුරාධපුර මධ්‍යම විශේෂ</author>
    <content>රජයේ දේපළට අලාභ සිදුකිරීම ඇතුළු චෝදනා හතරකට අධිකරණය හමුවේ වරදකරුවන් වු ශ්‍රි ලංකා රජරට විශ්ව විද්‍යාලයේ සිසු සිසුවියන් විසිදෙදෙනකුට වසර බැගින් වු සිර දඬුවම් අනුරාධපුර අතිරේක මහේස්ත්‍රාත් අතිරේක දිසා විනිසුරු චන්දිම එදිරිමාන්න මහතා නියම කළේය.නියම කළ වසරක සිර දඬුවම වසර 5කට අත්හිටුවීමට ද මහේස්ත්‍රාත්වරයා නියෝග කළේය.දඬුවම් නියම වුයේ පොළොන්නරුව මිහින්තලය , කුලියාපිටිය, හිගුරක්ගොඩ, මාතලේ, දෙහිඅත්තකණ්ඩිය, මැදවච්චිය, අනුරාධපුර ප්‍රදේශවල පදිංචිකරුවන් වන ඩබ්.ඒ.එම් උඩදෙනිය, ඩබ්.ඒ.එම් ලොවී, පී.ජී.එස් කුමාර, ඩී.එන් වීරසිංහ, බී.ආර්.කේ ජයසුන්දර, එන්.එල් නානායක්කාර, මාලිංග ජයමහ, සුනේත්‍රා කුමාරී, තුෂාර රුවන් කුමාර, ජීවන්ත නුවන්, සුසන්ත නවරත්න, ඒ.උදයංගනී,ප්‍රියංකා දමයන්ති, කේ.එස් කරුණාරත්න, නිලංක දර්ශන, යු.ජී.එස් බංඩාර, ජී.ආර.එස්.කේ කොස්තා, රසික දිල්හාර පතිනායක, සරත් කුමාර , ඩබ්.ඩී.එන් ලයනල්,එච්.එල්.ඩබ්. ස්වර්ණතිලක, එස්.පී.එන්.ඩී සමරසිංහ යන සිසු සිසුවියන්ටය.2010 වසරේ ඔක්තොම්බර් මස 25වන දින හෝ ඊට ආසන්න දිනක දී මිහිනත්ලය පිහිටි ශ්‍රි ලංකා රජරට විශ්වවිද්‍යාලයේ නීති විරෝධී රැස්වීමක සාමාජිකයන් වී සිසුන් පිරිසකට අතින් පයින් පහර දී තුවාල සිදුකිරීම සාපරාධි බිය ගැන්වීම හා මිහින්තලය රජරට විශ්ව විද්‍යාලයට අයත් රුපියල් 95575ක් වටිනා රජයේ දේපළවලට අලාභ හානි කිරීම යන චෝදනාවලට මේ සිසු සිසුවියන් විසිදෙදෙනා වරදකරුවන් විය. එක් චෝදනාවකට මාස තුන බැගින් චෝදනා හතරට මහේස්ත්‍රාත්වරයා මාස 12ක සිර දඬුවම් නියම කළේය.විත්තිකරුවන් 2010 ඔක්තොම්බර් මස 25වන දින රජරට විශ්ව විද්‍යාලයේ වසර අවසාන විභාගයට සහභාගි වු සිසු සිසුවියන්ට අතින් පයින් පහර දී තුවාල සිදුකර විභාගය කඩාකප්පල් කර ගොඩනැඟිල්ලට ගල් මුල්වලින් පහර දී ඊට අලාභ හානි සිදුකළ බවට අංක 711 දෙවන පියවර අනුරාධපුර ලිපිනයේ පදිංචි රජරට විශ්ව විද්‍යාලයේ කළමනාකරණ පීඨයේ පීඨාධිපතිවරියක වන ජේෂ්ඨ කතිකාචාර්ය එම්.ආර්.සීතා පද්මිනී මහත්මිය ඇතුළු දොළොස්දෙනකු මෙම සිද්ධිය සම්බන්ධයෙන් මිහිනත්ලය පොලීසියට පැමිණිල්ලක් ඉදිරිපත් කර තිබුණි.ඉන් අනතුරුව සැකකාර සිසුන් විසිදෙදෙනා අත්අඩංගුවට ගෙන අධිකරණයට ඉදිරිපත් කිරීමෙන් අනතුරුව ඇප මත මුදා හුරුණු අතර වසර 3ක වැඩි කාලයක් නඩුව අධිකරණයේ විභාග විය.නඩුව විභාගයට ගත් අවස්ථාවේ නඩුවේ 5වන හා 6වන පැමිණිලිකරුවන් වන යු. එස් .ඒ මධුෂා නිලක්ෂි සහ අංක 10 මිහිදුපුර අනුරාධපුර ලිපිනයේ පදිංචි සුධාරි මනෝරත්න යන දෙදෙනා අධිකරණය හමුවේ පෙනී සිටි අතර එදින විත්තිකරුවන්ගේ ප්‍රහාරයට ලක්ව තුවාල ලැබු බව අධිකරණයට දන්වා සිටියහ.පැමිණිලිකරුවන්ගෙන් වන්දි මුදල් අවශ්‍ය වන්නේදැයි මහේස්ත්‍රාත්වරයා විමසු අතර වන්දි මුදල් අවශ්‍ය නොමැති බව ඔවුන් අධිකරණය හමුවේ කියා සිටියහ.එහිදී විවෘත අධිකරණය ඇමතු මහේස්ත්‍රාත්වරයා කියා සිටියේ විශ්වවිද්‍යාල විනය කමිටුව මගින් සිසුන් කිහිපදෙනෙකුගේ ශිෂ්‍යභාවය වසර 3කට අහෝසි කිරීම හා පෙර වැරැදි කිසිවක් නොමැති වීමත් වරද පිළිගෙන රජයේ දේපළවල අලාභය වු රුපියල් 95575ක මුදල මීට පෙර ගෙවීම සම්බන්ධයෙන් අවධානය යොමු කර දඩුවම් නියම කරන බවයි.නඩුව විභාගයට ගත් අවස්ථාවේ 8 , 17 සහ 21 යන විත්තිකරුවන් අධිකරණය හමුවේ පෙනී නොසිටි අතර ඔවුන්ට ලබන වසරේ පෙබරවාරි මස 20 වන දින අධිකරණය හමුවේ පෙනී සිටින ලෙසත් මෙම නඩුවේ තෙවන විත්තිකරුට නැවතත් ඇඟිලි සළකුණු ලබා දෙන ලෙස ද මහේස්ත්‍රාත්වරයා නියෝග කළේය.මිහින්තලය පොලීසියේ ස්ථානාධිපති පොලිස් පරීක්ෂක රුක්මල් රත්නායක මහතාගේ උපදෙස් මත උ.පො.ප ජී.ඩබ්ලිව්. රණසිංහ මහතා පැමිණිල්ල වෙනුවෙන් අධිකරණයට කරුණු දැක්වු අතර විත්තිකරුවන්ගේ අයිතිවාසිකම් වෙනුවෙන් ජ්‍යෙෂ්ඨ නීතිඥ කරුණාරත්න හේරත් මහතාගේ උපදෙස් මත නීතීඥ රෝහණ ප්‍රේමලාල් මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312068</link>
    <topic>බෙහෙත්වල දින වෙනස් කරන හොර ජාවාරමක් වටලයි</topic>
    <author>නිමල් රාජපක්ෂ, උපාලි කරණාරත්න</author>
    <content>නාවල ‍ඖෂධ ගෙන්වන ආයතනයක් වටලා ඖෂධවල කාලය ඉකුත්වීමේ දිනය වෙනස් කරමින් සිටි දෙදෙනකු සමඟ ‍ඖෂධ පෙට්ටි 4814ක් වලාන මධ්‍යම දූෂණ මර්දන අංශයේ නිලධාරින් විසින් අත්අඩංගුවට ගැනුණු බව ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි.වැටලීම සිදුකරන අවස්ථාවේ කාලය ඉකුත්වීමේ දිනය වෙනස් කළ ඖෂධ ඇසුරුම් කිරීම සඳහා සකස් කළ හිස් පෙට්ටි දහදාහකට ආසන්න ප්‍රමාණයක් සොයා ගැනීමට පොලිසිය සමත්වී ඇත.පානදුර වලාන දූෂණ මර්දන ඒකකයට ලැබුණු තොරතුරකට අනුව සෞඛ්‍ය අමාත්‍යාංශයේ වෛද්‍ය හා තාක්ෂණික අංශයේ නිලධාරින්ගේ සහාය ඇතිව කළ වැටලීමේදී අදාළ සමාගමේ අධ්‍යක්ෂවරුන් තිදෙනකුට හා සේවකයින් දෙදෙනකුට නීතිමය ක්‍රියාමාර්ග ගැනීමට නියමිතය.අහිංසක රෝගීන්ගේ ජීවිතවල වටිනාකම නොහඳුනන කූට වෙළෙඳුන්ගෙන් ප්‍රවේශම් වන ලෙස පොලිසිය ජනතාවගෙන් ඉල්ලා සිටින අතර මෙවැනි ස්ථාන ඇත්නම් ළඟම ඇති පොලිසියට දැනුම් දෙන ලෙසද අජිත් රෝහණ මහතා පවසයි.සිද්ධිය පිළිබඳ පානදුර වලාන දූෂණ මර්දන ඒකකයේ නිලධාරින් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n1312069</link>
    <topic>ජාතික පෝෂණ ප්‍රතිපත්තිය මොණරාගල දී අද එළි දකී</topic>
    <author>මහින්ද අලුත්ගෙදර</author>
    <content>ජාතික පෝෂණ ප්‍රතිපත්තිය එළි දැක්වීම ජනාධිපති මහින්ද රාජපක්ෂ මහතාගේ ප්‍රධානත්වයෙන් මොණරාගල මහජන පුස්තකාල ශ්‍රවණාගාරයේ දී අද (6) සිදුකෙරේ.සෞඛ්‍ය අමාත්‍යාංශය මගින් ප්‍රකාශ කරන ජාතික පෝෂණ ප්‍රතිපත්තිය අනුව යමින් ජතික පෝෂණ කවුන්සලයක් පිහිටුවා ශ්‍රී ලංකාවේ පෝෂණ ගැටලු සම්බන්ධයෙන් විසඳුම් ලබා දීම සඳහා ජනාධිපති මහින්ද රාජපක්ෂ මහතාගේ උපදෙස් හා මඟ පෙන්වීම පරිදි මෙම ජාතික සැලැස්ම සකස්කර ඇති.මේ සම්බන්ධයෙන් වන ජාතික පෝෂණ සභාවක් පසුගිය 2011 වසරේ දී ස්ථාපිත කර තිබේ. අමාත්‍යාංශය 16ක විෂය ක්ෂේත්‍ර මත පදනම්ව පෝෂණ මට්ටම ඉහළ නැංවීමේ අරමුණින් ඒ ඒ අමාත්‍යාංශ වෙනුවෙන් හඳුනා ගත් ප්‍රමුඛ ක්ෂේත්‍රයන්ට ගැලපෙන පරිදි මෙම ක්‍රියාකාරී සැලැස්ම සකස් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120610</link>
    <topic>ඔක්ටේන් 92 පෙට්‍රල් ජනවාරියේ සිට රට පුරා</topic>
    <author>නුවන් කොඩිකාර</author>
    <content>ලබන ජනවාරි පළමුවැනා දා සිට ගුණාත්මක බවින් වැඩි ඔක්ටේන් අනූදෙක නව පෙට්‍රල් රට පුරා බොදුම්හල්වලට නිකුත් කිරීමට ආරම්භ කරන බව ලංකා ඛණිජ තෙල් නීතිගත සංස්ථාව පවසයි.ඔක්ටේන් අනූව පෙට්‍රල්වලට වඩා ඔක්ටේන් අනූදෙක පෙට්‍රල් ගුණාත්මකභාවයෙන් වැඩි වුවද දැනට ඔක්ටේන් 90 මිලට ම නිකුත් කරන බව සංස්ථාව කියයි.මෙම ඔක්ටේන් අනූ දෙක පෙට්‍රල් පරිසරයට හිතකර මෙන්ම රථ වාහන එන්ජින්වලට ද හිතකර බව පර්යේෂණවල දී තහවුරු වී ඇති බව ඛණිජ තෙල් නීතිගත සංස්ථාව ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120611</link>
    <topic>ලිංගික අල්ලස් ඉල්ලු සැරයන්ගේ වැඩ තහනම්</topic>
    <author>‍කළුතර මධ්‍යම සමූහ</author>
    <content>කාන්තාවකගෙන් ලිංගික අල්ලස් ඉල්ලූ බව කියන උතුරු කළුතර පොලිසියේ සැරයන්වරයකුගේ සේවය වහාම ක්‍රියාත්මක වන පරිදි අත්හිටුවිමට කළුතර සහකාර පොලිස් අධිකාරි සුගත් ගලගමගේ මහතා පියවරගෙන ඇත. උතුරු කළුතර කැලිඩෝ වෙරළේ බීමත්ව සිටි බව කියන පුද්ගලයකු පොලිස් අත්අඩංගුවට පත්ව සිටියදී ඔහුට ඇපදීමට පැමිණි කාන්තාවකගේ දුරකථන අංකය ඉල්ලාගෙන ඇයගෙන් ලිංගික අල්ලස් ඉල්ලුවේ යැයි කියන සිද්ධියක් මීට හේතුවී තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120612</link>
    <topic>සිරකරුවකුට තහනම් භාණ්ඩ දෙන්න ගියැයි 13 තෙක් රිමාන්ඩ්</topic>
    <author>කළුතර මධ්‍යම සමූහ</author>
    <content>කළුතර බන්ධනාගාරයේ සිට කළුතර මහේස්ත්‍රාත් අධිකරණයට රැගෙන ආ සිරකරුවකුට හෙරොයින්, දුම්කොළ හා ජංගම දුරකථනයක් දීමට තැත් කළ පුද්ගලයකුට අදාළ චෝදනාවට වරද පිළිගත් අතර දෙසැම්බර් මස 13 දින දක්වා ඔහු රක්ෂිත බන්ධනාගාරගත කරන ලෙස නියම කළ කළුතර ප්‍රධාන මහේස්ත්‍රාත් අරුණ අළුත්ගේ මහතා ඔහුට දඬුවම් නියම කිරීම එදිනට කල් තැබීය.මෙසේ රක්ෂිත බන්ධනාගාරයට නියම වූයේ දකුණු කළුතර, කිතුලාව, මෙනේරිගම පදිංචිකරුවකු වූ වෑවලගේ සුරංග ලක්මාල් නම්වූ අයෙකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120613</link>
    <topic>කොටසර වෙහෙරේ බුදු පිළිමය සමඟ අතුරුදන් හිමි නමගේ සිරුර සොයා ගනී</topic>
    <author>ඌව පළාත් සමූහ මාපා බණ්ඩාර</author>
    <content>බිබිල - කොටසර පියංගල රාජමහා විහාරයේ තිබී මීට දින හතලිස් පහකට පෙර සොරුන් ගෙනගිය බුදු පිළිමයත් සමඟම අතුරුදන් වූ විහාරවාසී හිමිනමකගේ මෘත ශරීරය ත්‍රිකුණාමලය නිලාවේලි මූදු තීරයේ ළඳු කැලෑවක තිබියදී සොයාගත් බව ඌව පළාත් නියෝජ්‍ය පොලිස්පති රොෂාන් ප්‍රනාන්දු මහතා පැවසීය.විහාරස්ථානයේ තාවකාලිකව වැඩ විසූ බුදුපිළිම සොරකමට අනුබල දුන් බව කියන දිවුලතලාවේ ධම්මිස්සර හිමි (20) පිළිමය සොරාගත් දිනට දින දෙකකට පසු අතුරුදන් වී ඇති බවට විහාරාධිපති බදුල්ලගම්මන ගුණරතන හිමියෝ බිබිල පොලීසියට පැමිණිලි කර තිබේ.අතුරුදන් වූ ධම්මිස්සර හිමි පසුගිය ඔක්තෝබර් 14 දින මහියංගන බතලේයාය තම ගමටත් සිද්ධියට සම්බන්ධ ප්‍රධාන සැකකරුවන් පදිංචි හසලක උඩවෙල ගමටත් ගොස් තිබෙන බවත් එහි ගිය පසු පිළිමය සොරකම් කළ බව කියන සැකකරුවන් ඉදිරියේ පැළඳගෙන සිටි සිවුර ගලවා ගිනි තබා කමීසයක් හා කලිසමක් ඇඳගෙන එහි සැකකරුවකු සමඟ මහරගම ප්‍රදේශයේ පුද්ගලික වැඩපොළකට ගිය බවට අත්අඩංගුවට ගත් සැකකරුවකු බිබිල පොලීසියේ දී පාපොච්චාරණය කර තිබේ.අපවත් වූ ධම්මිස්සර හිමිට උඩවෙල ප්‍රදේශයේ ප්‍රේමවන්තියක්ද සිටි බවට පොලිසිය තොරතුරු සොයාගෙන තිබෙන අතර සොරකම සම්බන්ධයෙන් අත්අඩංගුවට ගත් ප්‍රධාන සැකකරු එම දෙදෙනාට උදව් කර තිබෙන බවටද තොරතුරු සොයාගෙන තිබේ.කොළඹ මහරගම ප්‍රදේශයේ දින කිහිපයක් සිද්ධියට සම්බන්ධ සැකකරුවකු සමඟ නවාතැන් ගෙන සිටියදී ප්‍රධාන සැකකරු ත්‍රීවිලර් රථයකින් පැමිණ වෙස් වලාගෙන සිටි හිමිනම මරා දමන්නට අවශ්‍ය යැයි කියා රැගෙන ගිය බව අත්අඩංගුවට ගත් එක් සැකකරුවකු පොලිසියට පවසා තිබේ.බිබිල පොලිස් ස්ථානාධිපති පොලිස් පරීක්ෂක චන්දන බස්නායක මහතා සහ මඩොල්සිම පොලිස් ස්ථානාධිපති පොලිස් පරීක්ෂක චන්දන ජයතිලක යන මහත්වරුන් සැකකරුවන් හා පිළිමය අත්අංගුවට ගැනීමෙන් අනතුරුව අතුරුදන් ධම්මිස්සර හිමි සොයා පරීක්ෂණ පවත්වන අතරතුර ඊයේ 05 දින නාඳුනන මළ සිරුරක් පොලොන්නරුව මහ රෝහලේ තිබෙන බවට ලැබුන තොරතුරක් මත බිබිලේ පොලීසියේ නිලධාරීන් කණ්ඩායමක් සමඟ අතුරුදන් වී සිටි හිමිනමගේ පියා සමඟ රෝහලට ගොස් මෘත ශරීරය හඳුනාගෙන තිබේ.පසුගිය ඔක්තෝබර් 21 දින කළු කලිසමක් හා කමීසයක් පැළඳ සිටි නාඳුනන තරුණ මළ සිරුරක් ත්‍රිකුණාමලය නිලාවේලි මුහුදු තීරයේ ළඳු කැලෑවක තිබියදී කුච්චිවේලි පොලීසිය විසින් සොයා ගැනීමෙන් අනතුරුව ත්‍රිකුණාමලය සහ අනුරාධපුර රෝහල් වෙත මෘත ශරීරාගාරයේ ඉඩ පහසුකම් නොතිබුන නිසා පොළොන්නරුව මහ රෝහලට ගෙනවිත් තිබියදී බිබිල පොලිස් ස්ථානාධිපතිවරයාට ලැබුණ තොරතුරක් මත අතුරුදන් ධම්මිස්සර හිමිගේ මෘත ශරීරය සොයාගෙන තිබේ.විහාරස්ථානයේ තිබූ පෞරාණික වටිනා කමකින් යුත් බර කිලෝ 106ක් සහ උස අඩි දෙකයි අඟල් දෙකක් වෙත රන් ආලේපිත ලෝහමය බුදු පිළිමයේ දකුණු අතේ අඟල් හතරක කොටසක් කපා හසලක උඩවෙල බරවර්ධන ඔයේ අඩි හතක් යට මඩ වළක සඟවා තිබියදී පොලිසිය සොයාගෙන තිබේ.සොරකමට සම්බන්ධ සැකකරුවන් සිවු දෙනකු හා ලොරි රථයක්, යතුරු පැදියක්, ග්‍රයින්ඩරයක් හා කපා වෙන්කර තිබූ පිළිමයේ අතේ කොටස් කැබලිද පොලිසිය අත්අඩංගුවට ගෙන අධිකරණයට ඉදිරිපත් කර තිබේ.ඌව පළාත් නියෝජ්‍ය පොලිස්පති රොෂාන් ප්‍රනාන්දු මහතාගේ පූර්ණ උපදෙස් මත මඩොල්සිම පොලිස් ස්ථානාධිපති පොලිස් පරීක්ෂක චන්දන ජයතිලක මහතා සහ බිබිල පොලිස් ස්ථානාධිපති චන්දන බස්නායක මහත්වරුන් සොරකම සම්බන්ධයෙන් සියලු තොරතුරු සොයා ගැනීමෙන් අනතුරුව එයට සහයදුන් ගෝනගංආර සහ මැදගම පොලිස් ස්ථානාධිපති වරුන් සමග මොණරාගල පොලිස් අධිකාරි ලයනල් ගුණතිලක, සහකාර පොලිස් අධිකාරී උදිත් ලියනගේ යන මහත්වරුන් වැටලීමට සහාය දී තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120614</link>
    <topic>ගුටිබැට හුවමාරුවකින් පසු කොස්තාපල් ඇතුළු දෙදෙනෙක් රෝහලේ</topic>
    <author>කළුතර මධ්‍යම සමූහ</author>
    <content>කළුතර ගල්ලස්සහේන ප්‍රදේශයේදී සිදුවූ ගුටි බැට හුවමාරුවකින් පසු තුවාල ලැබු දොඩම්ගොඩ පොලිසියේ පොලිස් කොස්තාපල්වරයකු අසල්වාසියකු කළුතර නාගොඩ මහ රෝහලට ඇතුළත් කර ඇත. පෞද්ගලික ආරවුලක් මුල්කරගෙන දෙදෙනා අතර ගුටි බැට හුවමාරුව සිදුවී ඇතැයි කියති. දකුණු කළුතර පොලිසිය මේ පිළිබඳව වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120615</link>
    <topic>සබරගමු පරිවේණාධිපතිවරු ජනපතිට තුති පුදති</topic>
    <author/>
    <content>මෙවර අයවැයෙන් පිරිවෙන් ගිහි පැවිදි සිසුන් සඳහා ඉතිහාසයේ පළමුවරට වැඩි මුදලක් වෙන් කිරීම පිළිබඳ සබරගමුවේ පරිවේනාධිපතිවරු ජනපතිදුට තුති පුදති. අ.පො.ස උසස් පෙළ ප්‍රතිඵල වලින් මෙවර දිවයිනේ පළමු තැනට පත් සබරගමුව ගිහි පැවිදි සිසුන් සඳහා පවත්වන ප්‍රාචීන පණ්ඩිත විභාගයෙන්ද දිවයිනේ පළමු තැනට පත්වේ.මෙම තොරතුරු හෙළිදරව් වූයේ පෙරේදා (04) පරකඩුව පුස්සැල්ල කළමනාකරණ පුහුණු සංවර්ධන මධ්යහස්ථානයේ පැවති සබරගමු පළාතේ පරිවේණාධිපතිවරු සඳහා වූ කළමනාකරණ පුහුණු දෙදින වැඩමුළුවේදීය.සබරගමු පළාතේ පිරිවෙන් වල පරිවේණාධිපතිවරු සඳහා පැවති මෙම සේවාස්ත කළමනාකරණ පුහුණුව සබරගමු මහ ඇමති මහීපාල හේරත් මහතාගේ උපදෙස් මත සංවිධාන කරන ලද්දකි. සබරගමු පළාතේ පිරිවෙන් 90ක් ඇති අතර ඉන් 48ක් රත්නපුර දිස්ත්‍රික්කයේ සහ ඉතිරි 42 කැගල්ල දිස්ත්‍රික්කයේ පවත්වාගෙන යයි.මෙම පිරිවෙන් පද්ධතිය තුළ ගිහි පැවිදි සිසුන් 8509ක් ඉගෙනුම ලබන අතර ඒ අතුරෙන් 3230ක්ම පැවිදි සිසුහු වෙති. සබරගමුවේ පිරිවෙන් 90 හි පැවිදි ගුරුවරු 342ක් ද ගිහි ගුරුවරු 391 ක්ද සේවය කරති.පසුගිය 3 හා 4 දෙදින පුරා පුහුණූ මධ්‍ය ස්ථානයේ පැවති මෙම සේවාස්ථ කළමනාකරණ පුහුණු වැඩමුළුවට සබරගමුවේ පරිවේණාධිපති භික්ෂූන් වහන්සේලා 90 දෙනෙකු සහභාගී වූ අතර මහ ඇමැති මහීපාල හේරත් මහතා ප්‍රධාන ආරාධිතයා වශයෙන් අවසන් සමුළුව ඇමතීය.මෙහිදී මහ ඇමැතිවරයා සඳහන් කළේ පිරිවෙන යනු අනාදිමත් කලක පටන් මෙරට දැනුමේ කේන්ද්‍රස්ථානය වූ බවය.පිරිවෙන් අධ්‍යාපනය ඔස්සේ නැණනුවණ පමණක් නොව ගුණදහම්ද ප්‍රගුණ කෙරෙන බැවින් පිරිවෙන් ඔස්සේ දැයට දායාද වන පැවිදි මෙන්ම ගිහි සිසුවන්ද සමාජයට ඵලදායක පුරවැසියන් වන බව මහ අැමැතිවරයා සඳහන් කළේය.විද්‍යෙදය හා විද්‍යාලංකාර මහ පිරිවෙන් දෙක පසුකාලීනව ශ්‍රී ජයවර්ධනපුර සහ කැලණිය විශ්ව විද්‍යාල බවට පත්වෙමින් මෙරටට සමාජ සංස්කෘතික සහ දේශපාලන වශයෙන් මහ මෙහෙයක් සිදු කළ බව කී හේරත් මහතා අපේ යතිවරයාණන් වහන්සේ වෙතින් මෙරට අධ්‍යාපනයට සිදුවන අනූපමේය සේවය අගයමින් කැලණිය, සබරගමුව, ඌව, වෙල්ලස්ස, ශ්‍රී ජයවර්ධනපුර ,රුහුණු ඇතුළු විශ්ව විද්‍යාලවල බහුතරයක කුලපති ධූරයන්ගෙන් භික්ෂූන් වහන්සේ පිදීමට කටයුතු කර ඇතැයි ද කීය.ජාතික අයවැයක් ඔස්සේ පිරිවෙන් අධ්‍යාපනය සඳහා මෙවර අයවැයෙන් පළමුවරට මූල්‍ය ප්‍රතිපාදන වෙන් කරමින් ජනාධිපති මහින්ද රාජපක්ෂ මැතිතුමා එම අධ්‍යාපනය කෙරෙහි තම අවධානය මෙන්ම ඒවා නගාසිටුවීම සදහා ඇති කැපවීමද අවධාරණය කර ඇතැයි මහ ඇමැතිවරයා වැඩිදුරටත් පැවසීය.මෙහිදී සබරගමු පළාතේ සහකාර අධ්‍යාපන අධ්‍යක්ෂ කොත්මලේ විජිතවංශ හිමිපාණන් සඳහන් කළේ මෙතෙක් පිරිවෙන් වල ඉගෙනුම ලබන එක් ගිහි සිසුවෙකුට රජය දිනකට ලබාදුන් මුදල සිව් ගුණයකින් ද පැවිදි ශිෂ්‍යයකුට වැය කළ මුදල දෙගුණයකටත් වඩා ද වැඩි කිරීමට ජනාධිපතිතුමා මෙවර අය-වැය ඔස්සේ කටයුතු කළ බවය.එමෙන්ම පිරිවෙන් වල සේවයේ නිරත ගිහිපැවිදි ගුරුවරුන්ට රජයේ පාසැල් වල ගුරුවරු ලබන සමාන වැටුප් අවස්ථා ලබාදීමට මෙවර අයවැය හරහා කටයුතු කිරීම පිළිබඳවද සබරගමු පළාතේ පරිවෙනාධිපතිවරු සහ පිරිවෙන් ගුරුවරුන්ගේ ප්‍රසාදය පළ කරන බවද විජිතවංශ හිමි සඳහන් කළහ.මේ වන විට සබරගමු පළාත උසස් පෙළ ප්‍රතිඵල වලට සාපේක්ෂව දිවයිනේ සියලු පළාත් අභිභවා පළමු තැනට පත්වී ඇති අතර මෑතක ප්‍රතිඵල පිටවු ප්‍රා චීන පණ්ඩිත විභාගයෙන් වැඩිම ලකුණු ලැබු පළමු දස දෙනාගෙන් සතර නමක්ම සබරගමුවේ පිරිවෙන් වල ඉගෙනුම ලබන ශිෂ්‍ය භික්ෂූන්වහන්සේලා වෙති. දිවයිනේ සිසු පළාත් 08ට හිමි වී ඇත්තේ ඉතිරි ස්ථාන හතර පමණකැයිද උන්වහන්සේ හෙළිදරව් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120616</link>
    <topic>ලේකම්තුමාගේ හොඳ හිත අරගන්න</topic>
    <author>(මහව සමූහ)</author>
    <content>පලුගස්වැව ප්‍රාදේශීය ලේකම් කාර්යාලය විවෘත කළ දින රාත්‍රිය මුළුල්ලේ සර්වරාත්‍රික පරිත්‍රාණ ධර්ම දේශනාවක් පැවැත්විණි. පසුදින සංඝගත දක්ෂිනාවක්ද විය.මේ සාංඝික දානය අවසානයේ පැවැත්වූ පුණ්‍යානුමෝදනා ධර්මදේශනා අවස්ථාවේදී ‘පෘතග්ජන’ වචනය අවස්ථා රැසකදීම භාවිතා විණි. දේශනාව අවසන් වූ පසුව මේ වචනය පිළිබඳව ග්‍රාමනිලධාරීන්, ක්ෂේත්‍ර නිලධාරීන් හා ප්‍රාදේශීය ලේකම් කාර්යාලයේ ලිපිකරුවන් අතර සංවාදයක් හටගැනිණි.මේ විවාදය ඇතිවූයේ ‘පෘතග්ජන’ යන වචනයේ තේරුම කුමක්ද යන්න සම්බන්ධයෙනි. එහි යථා අර්ථය නිවැරදිව දන්නා එක් නිලධාරියෙක් හුදු විනෝදය තකාම ප්‍රකාශ කර සිටියේ ‘පෘතග්ජන’ යනු ඉතා වටිනා ඖෂධ වර්ගයක් බවය. එය ඒ අසලම පිහිටි රිටිගල කන්දේ බහුලව දැකගත හැකි බවය. ඉන් නොනැවතුණු එම නිලධාරියා මෙසේද කියා සිටියේය. “මේ වටිනා ඖෂධය පැළ වර්ගයක්. ඒකෙ තියෙන ඖෂධය ප්‍රාදේශීය ලේකම්තුමාගේ අම්මාගේ අසනීපයකට කසාය කරලා බොන්න දෙන්න අත්‍යවශ්‍ය වෙලා තියෙනවා. ඒ නිසා ප්‍රාදේශීය ලේකම්තුමා දවස් කිහිපයක්ම ඒක හොයලා දෙන්න කියලා කිහිප දෙනෙකුටම කියනවා මට ඇහිලා තියෙනවා. මේ වැඩේ කරලා දෙන්න පුළුවන් වුණොත් ලේකම්තුමාගේ හොඳහිත දිනාගන්න මේක හොඳ අවස්ථාවක්.”මෙය කනවැකුණු ග්‍රාමනිලධාරී මහතෙක් තවත් පිරිසක්ද එකතු කරගෙන ඉක්මනින්ම ක්‍රියාත්මක විය. බයිසිකල් හා මෝටර් බයිසිකල්වලින් වහාම රිටිගල බලා පිටත් වූ පිරිස මහ මුකලාන පීරමින් මේ ‘පෘතග්ජන’ ඖෂධ පැළෑටිය සොයන්නට පටන් ගත්හ.පිරිස පිටත් කර යැවූ ග්‍රාමනිලධාරි මහතා ප්‍රාදේශීය ලේකම්තුමා වෙත ගොස් ඉතා යටහත් පහත්ව මෙසේ කීවේය.“සර්, වාහනය පොඩ්ඩකට දෙනවද. අර, ඔබතුමාගේ මෑණියන්ට අවශ්‍ය ‘පෘතග්ජන’ ඖෂධය රිටිගල තියෙනවා. මම හොයාගෙන එන්නම්.”මේ වදන් ඇසීමෙන් ප්‍රාදේශීය ලේකම්තුමාට ටිකක් කේන්ති ගියේ ඔහු පසුගිය රාත්‍රිය පුරාම නිදිවර්ජිතව සිටි නිසාවෙනි. එහෙත් ඒ ග්‍රාමනිලධාරි සමග තිබූ සුහදත්වය නිසා ඉවසීමෙන් කාරණය තේරුම් කර ගත්තේය.“කවුද කිවුවේ ‘පෘතග්ජන’ කියන්නේ ඖෂධයක් කියලා” ප්‍රාදේශීය ලේකම්වරයා ඇසුවේය.“ සර් සිරිවර්ධන මහත්තයා තමයි කීවේ” ග්‍රාමනිලධාරි මහතා පිළිතුරු දුන්නේය.ලේකම්වරයාට කාරණාව තේරිණි. මඳ සිනහවකින් මෙසේ කීවේය.“අයියෝ ඕක විහිළුවක්. එහෙම ඖෂධයක් ඇත්තේ නැහැ. ඒ වගේම මගේ අම්මාට ‘පෘතග්ජන’ ඕන කියලා මම කීවෙත් නැහැ.”ලේකම්වරයාගේ ඒ ප්‍රකාශයත් සමග සියලු දෙනා කොක්හඬලමින් සිනාසෙන්නට වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120617</link>
    <topic>අභ්‍යාවකාශ තාක්ෂණය පිළිබඳ පස් අවුරුදු සැළැස්ම ක්‍රියාත්මක කිරීමේ පළමු නියමු රට ශ්‍රී ලංකාව</topic>
    <author>චින්තා රණසිංහ</author>
    <content>ආසියානු කලාපීය රටවල සංවර්ධනය සඳහා සකස් කර ඇති අභ්‍යාවකාශ තාක්ෂණය පිළිබඳ පස් අවුරුදු සැළැස්ම ක්‍රියාත්මක කිරීමේ පළමු නියමු රට ලෙස ශ්‍රී ලංකාව තෝරාගෙන තිබේ.එක්සත් ජාතීන්ගේ ආසියා ශාන්තිකර කලාපිය ආර්ථික හා සමාජ කොමිසම (UNESCAP) මඟින් කලාපීය රටවල ධරණිය සංවර්ධන ක්‍රියාවලිය සඳහා එම තාක්ෂණ භාවිතයන් යොදා ගැනීමේ ශක්‍යතාවය සංවර්ධනය කිරීමේ අරමුණ වෙනුවෙන් ‍එම පස් අවුරුදු සැළැස්ම සකස් කර ඇත.එම වැඩපිළිවෙළට අමතරව කෘෂිකාර්මික නියඟයන් පුරෝකථනය සඳහා අභ්‍යාවකාශ තාක්ෂණය යොදා ගැනීමේ කලාපීය යාන්ත්‍රනය ක්‍රියාත්මක කිරීමේ නියමු රට ලෙස ද තෝරා ගෙන ඇත්තේ ශ්‍රී ලංකාවයි.තාක්ෂණ හා පර්යේෂණ ඇමැති පාඨලී චම්පික රණවක මහතාගේ ප්‍රධානත්වයෙන් විද්‍යා පදනමේ දී ඊයේ (05) පැවැති මාධ්‍ය හමුවක දී මේ තොරතුර අනාවරණය කෙරිණ.අභ්‍යාවකාශ තාක්ෂණ යෙදවුම් ජාතික සංවර්ධන කාර්යන් සඳහා යොදා ගැනීමේ ශක්‍යතා සංවර්ධනය සඳහා දායකත්වයක් ලබා දීමේ හැකියාව මේ සැළසුම් ද්විත්වයටම හැකියාව ඇති බවට UNESCAP ආයතනයට යෝජනා කර ඇත්තේ තාක්ෂණ පර්යේෂණ ඇමැති පාඨලී චම්පික රණවක මහතා විසිනි.අභ්‍යාවකාශ සන්නිවේදන තාක්ෂණය ඇමරිකාව, චීනය, ජපානය වැනි දැවැන්ත රටවල් ඇතුළු රටවල් 20 ක පමණ අභ්‍යාවකාශ තාක්ෂණ ක්ෂෙත්‍රය ජයගෙන ඇති බවත් මේ වැඩපිළිවෙළ ක්‍රියාත්මක කිරීමට ශ්‍රී ලංකාව තේරී පත්වීමෙන් අභ්‍යාවකාශ තාක්ෂණයට දොරටු විවර වීමක් බවත් ඇමැතිවරයා මේ අවස්ථාවට සහභාගී වෙමින් ප්‍රකාශ කළේ ය.ශ්‍රි ලංකාවේ විශේෂ භූගෝලීය පිහිටීම හඳුනාගත් බ්‍රිතාන්‍ය ජාතික ආතර් සී ක්ලාක් මහතා ශ්‍රී ලංකාව අභ්‍යාවකාශ තාක්ෂණය ජයග්‍රහනය කරන බවට අනාවැකි පළ කළ බව සිහිපත් කළ ඒ මහතා මෙය ඒ සඳහා දොරටු විවර වීමක් යැයිද සඳහන් ‍කළේ ය.එම වැඩපිළිවෙළ ක්‍රියාත්මක කිරීමත් සමඟ ශ්‍රි ලංකාවේ සන්නිවේදන තාක්ෂණයේ සංවර්ධනය සනිටුහන් කරමින් සන්නිවේදන චන්ද්‍රිකාවක් නිර්මාණය කිරීමට කටයුතු සැළසීමට රජය කටයුතු කරන බව ඇමැති රණවක මහතා ප්‍රකාශ කළේ ය. ඒ සඳහා නාසා ආයතනය ඇතුළු විදේශ‍යේ සේවයේ නියුතු ශ්‍රි ලාංකීය විද්‍යාඥයින්ගේ සහයෝගය ලබා ගැනීමට කටයුතු කරන බව ද හෙතෙම කීය.දුරස්ථ අධ්‍යාපනයේ සිට සංවර්ධනය දක්වා සන්නි‍වේදන තාක්ෂණ ක්‍රමවේද යොදා ගන්නා බවත් ඇමැතිවරයා කීවේය. UNESCAP කොමිසම හරහා සේවාව ලබා ගැනීම ඉතා අසීරු කටයුත්තක් බව පෙන්වා දුන් ඇමැතිවරයා ඉදිරියේ දී එම පහසුකම් ඉතාමත් පහසුවෙන් ලබා ගැනීමට අපේ රටට අවස්ථාව උදා වන බවත් කීය.‍කෘෂිකර්ම, කාලගුණ, ආපදා කළමනාකරණ, අපනයන කෘෂිකර්ම දෙපාර්තමේන්තු ඇතුළුව සියළුම ආයතන සඳහා සෘජුව හෝ වක්‍රව සන්නිවේදන තාක්ෂණයේ සහයෝගය අත්‍යාවශ්‍ය දෙයක් බවට පත්ව ඇති බව හෙතෙම සිහිපත් කළේ ය.අභ්‍යාවකාශගත සන්නිවේදන චන්ද්‍රිකා භාවිතයෙන් පරිසර හා කාලගුණික විපර්යාස, කෘෂිකාර්මික කටයුතු, ධීවර කටයුතු, ජලාශ්‍රිත ප්‍රදේශ, ඛණිජ සම්පත්, ඉඩම් සහ වගා බිම් කළමනාකරණය, නගර හා ග්‍රාම නිර්මාණ සැළසුම්, සාගර තොරතුරු, සංවර්ධන ව්‍යාපෘති, ප්‍රවාහන ඇතුළු සියළුම ක්ෂෙත්‍රවලට අදාල තොරතුරු දත්ත හා සංඛ්‍යාලේඛන මෙන්ම ඡායාරූප ලබා ගැනීමට අභ්‍යාවකාශ තාක්ෂණයේ දියුණුව ලෝකයට අත්‍යාවශ්‍ය දෙයක් බවට පත්ව ඇති බව ඇමැතිවරයා වැඩි දුරටත් පෙන්වා දුන්නේය.මේ අවස්ථාවට සහභාගී වූ ආතර් සී ක්ලාක් ආයතනයේ ප්‍රධාන විධායක නිලධාරී සනත් පනාවැන්න මහතා, UNESCAP කොමිසමේ නිලධාරීන් ශ්‍රී ලංකාව සිය වැඩපිළිවෙළ ක්‍රියාත්මක කිරීම සඳහා සුදුසුම රට ශ්‍රි ලංකාව බවට තීරණය කළ බවත් මේ පිළිබඳ දළ සැළැස්ම සකස් කිරීම සඳහා ඉදිරි දිනවල දී එම නිලධාරීන් ශ්‍රී ලංකාවට පැමිණීමට නියමිත බවත් සඳහන් කළේය.UNESCAP කොමිසම හරහා විවිධ රටවල් සමඟ ඒකාබද්ධව අභ්‍යාවකාශ යෙදවුම් හා සන්නිවේදන අංශයේ උපකාර, ඥාණය ලබා ගැනීමට අවස්ථාව හිමි වන බව ද කීවේය. ‍විවිධ රටවල් මෙතෙක් කක්ෂගත කොට ඇති සන්නිවේදන චන්ද්‍රිකා දහස් ගණනක් ඇති බවත් ඉන් ක්‍රියාත්මක මට්ටමේ පවතින්නේ පන්සියයක් පමණ සංඛ්‍යාවක් බවත් සඳමන් ක‍ළ ඒ මහතා, පසුගිය දා පෘථිවියට වරින් වර කඩා වැටුණු අභ්‍යාවකාශ ද්‍රව්‍ය අතර විනාශ වූ චන්ද්‍රිකා කැබලි ද වූ බව ද වැඩිදුරටත් ප්‍රකාශ කළේ ය.ඉකුත් මාසයේ බැංකොක් නුවර එක්සත් ජාතීන්ගේ සම්මන්ත්‍රන මධ්‍යස්ථානය තුළ UNESCAP කොමිසම මඟින් පැවැත් වූ කලාපීය අභ්‍යාවකාශ යෙදවුම් වැඩපිළිවෙළ සඳහා වූ අන්තර් රාජ්‍ය උපදේශක කමිටු රැස්වීම සහ කලාපීය අභ්‍යාවකාශ යෙදවුම් ක්‍රියාකාරී සැළැස්ම පිළිබඳ ප්‍රධාන තීන්දු ගැනීමේ රැස්විම්වල දී ‍මේ තීරණ ගෙන තිබේ.කලාපීය අභ්‍යාවකාශ යෙදවුම් වැඩසටහන තුළ ශ්‍රී ලංකාව නියෝජනය කරන කේන්ද්‍රීය ආයතනය ලෙස නවීන තාක්ෂණය පිළිබඳ ආතර් සී.ක්ලාක් ආයතනය කටයුතු කරන අතර ඉහත ක්‍රියාවලිය පිළිබඳ තීරණ ගැනීමේ සභාපතිත්වය හිමි වී තිබෙන්නේ ආතර් සී ක්ලාක් ආයතනයේ ප්‍රධාන විධායක නිලධාරී සනත් පනාවැන්න මහතා වෙත වීම ද විශේෂත්වයකි‍..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120618</link>
    <topic>බස්ගාස්තු වැඩි කරන සංශෝධන සොයා බැලීමට නීතිපතිවරයාට උසාවි එන්නැයි නොතිසි නිකුත් කෙරේ</topic>
    <author>නෙල්කා මැදගෙදර</author>
    <content>බස්ගාස්තුව සියයට 7කින් වැඩි කරමින් ඉකුත් ඔක්තෝබර් මාසයේදි කරනු ලැබූ බස් ගාස්තු සංශෝදනය සහ ඊට හේතුවු කරුණු සම්බන්ධයෙන් සැබෑ තත්ත්වය සොයා බැලීම සඳහා අධිකරණයට සහය විමට ලබන ජනවාරි මස 17 වැනිදා අධිකරණයෙහි පෙනි සිටින ලෙස නීතිපතිවරයාට නියෝග කරමින් අභියාචනාධිකරණය ඊයේ (05) නොතිසි නිකුත් කෙළේය.එලෙස සියයට හතකින් බස් ගාස්තු වැඩි කිරීමට ගනු ලැබූ තීරණය බල රහිත කරන ලෙස ඉල්ලා ගොනුකර තිබූ පෙත්සමක් සලකා බැලූ අභියාචනාධිකරණය මෙලෙස නොතිසි නිකුත් කෙළේය.ලංකා පෞද්ගලික බස් හිමියන්ගේ සංගමයෙහි සභාපති ගැමුණු විජේරත්න, එම සංගමයෙහි ලේකම් ඩබ්ලිව්. ජී. විජේතුංග, උප සභාපති ජේ.එම් ජයවීර විසින් ගොනු කළ මෙම පෙත්සම උපාලි ගුණරත්න සහ මාලනී ගුණරත්න යන අභියාචනාධිකරණ විනිසුරු මඩුල්ල ඉදිරියෙහි කුඳවන ලදි.කර තිබේ.පෞද්ගලික ප්‍රවාහන සේවා ඇමැති සී.බී රත්නායක, ජාතික ගමනා ගමන කොමිසම , එහි සභාපති රොෂාන් ගුණවර්ධන සහ නිතිපතිවරයා පෙත්සමෙහි වගඋත්තරකරුවෝ වෙති.වාර්ෂික බස් ගාස්තු සංශෝදනය අනුව 2013 වසර සඳහා සියයට දහයකින් බස් ගාස්තු වැඩි කරන ලෙස පෙත්සම්කරුවන් ඉල්ලිමක් කර තිබේ.එහෙත් බස් ගාස්තු ඉකුත් 2013 ඔක්තෝබර් මස 25 දින සිට සියයට දහයකින් වැඩි කිරිමට වගඋත්තරකරුවන් තීරණය කර ඇතැයි පෙත්සම්කරුවෝ පවසති.එහෙත් ඒ සම්බන්ධයෙන් කටයුතු කිරිමට ජාතික ගමනා ගමන කොමිසමට කිසිදු නිතිමය බලයක් නැතැයි පෙත්සමෙහි සඳහන් වේ‍.1991 වසරේ දි ජාතික ගමනා ගමන කොමිසම පිහිටුවන ලද පනත මගින් බස් ප්‍රවාහනය සම්බන්ධයෙන් රජයට උපදෙස් දිම මිස බස් ගාස්තු සංශොදනය සම්බන්ධයෙන් මැදිහත් විමට නොහැකි යැයි පෙත්සම්කරුවෝ පෙන්වා දෙති. එබැවින් වාර්ෂික බස් ගාස්තු සංශෝදයේදි වගඋත්තරකරුවන් ඊට මැදිහත් වීමෙන් වළක්වන නියෝගයක් නිකුත් කරන ලෙස පෙත්සමෙන් ඉල්ලා තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120619</link>
    <topic>මහජන සෞඛ්‍ය හෙද උසස් වීමට එරෙහිව පවුල් සෞඛ්‍ය සේවා නිලධාරිනියන්ගේ විරෝධතාව අසාධාරණයි</topic>
    <author>සන්ධ්‍යා කරුණාරත්න</author>
    <content>මහජන සෞඛ්‍ය හෙද සොයුරියන්ට සෞඛ්‍ය අමාත්‍යාංශයෙන් ලබාදී තිබෙන විශේෂ ශ්‍රේණියේ හෙද උසස් වීමට එරෙහිව පවුල් සෞඛ්‍ය සේවා නිලධාරිනියන් ගෙන යන විරෝධතාව අසාධාරණ බව රාජ්‍ය සේවා එක්සත් හෙද සංගමය පවසයි.මේ විරෝධතාව නිසා සෞඛ්‍ය ක්ෂේත්‍රයේ අනවශ්‍ය ගැටුම්කාරී තත්ත්වයක් ඉදිරියේදී නිර්මාණය වනු ඇති බව ද එම සංගමය පවසයි.මේ ගැටලුව බස්නාහිර පළාතට වැඩිපුරම බලපා ඇති අතර අඳාළ ගැටලුව සාකච්ඡා මාර්ගයෙන් විසඳා ගැනීමට කටයුතු කරන බව සංගමයේ බස්නාහිර පළාතේ සංවිධායිකා සන්ධ්‍යා ගුණරත්න මහත්මිය පැවැසුවාය.හෙද ප්‍රතිලාභ අඩු වැඩි වශයෙන් ලැබෙන විට පවුල් සෞඛ්‍ය සේවා නිලධාරිනියන්ටත් ලැබෙන බවත් තමන්ගේ සේවාව ඔවුන්ගේ යහපතට මිස අයහපතට නොපවතින බවත් ඇය ප්‍රකාශ ක‍ළාය.මහජන සෞඛ්‍ය හෙද සොයුරියන්ගේ නිල ඇඳුම පවුල් සෞඛ්‍ය සේවා නිලධාරිනියන් ද ක්ෂේත්‍රයේ යන විට අඳින බවත් එමඟින් පවුල් සෞඛ්‍ය සේවා නිලධාරිනිය සහ මහජන සෞඛ්‍ය හෙද සොයුරිය වෙන් කර හඳුනා ගැනීමට නොහැකි බවත් ඇය කීවාය.ඔවුන්ට හිමි නිල ඇඳුම කුමක්ද යන්න පවසා ඇති සෞඛ්‍ය අමාත්‍යාංශයේ චක්‍රලේඛය ඉක්මවා යමින් වෙනත් නිල ඇඳුමක් භාවිතා කිරීම වැරදි සහගත වන්නේ යැයි ද ඒ මහත්මිය පැවැසුවාය.රෝග නිවාරණය, ප්‍රතිශක්තිකරණ වැඩසටහන ඇතුළු ප්‍රාථමික සෞඛ්‍ය සංරක්ෂණ සියලුම වැඩසටහන් සාර්ථකව ක්‍රියාත්මක කිරීමට මහජන සෞඛ්‍ය හෙද සොයුරියන් දායකත්වය ලබාදෙයි. හෙද අභ්‍යාස විද්‍යාලයේ අවුරුදු තුනක පුහුණුවෙන් පසුව වසර පහකට නොඅඩු කාලයක් රෝහල් සේවයේ යෙදේ. තරඟ විභාගයකින් පසුව කළුතර ජාතික සෞඛ්‍ය විද්‍යායතනයේමාස හයක සූතිකා පුහුණුවක් ද ඇතුළුව අවුරුදු එක හමාරක පුහුණුවක් ලබාදී පළමු ශ්‍රේණියේ හෙද නිලධාරිනියක් විදියට සෞඛ්‍ය වෛද්‍ය නිලධාරි කාර්යාලයේ පත්වීම ලබයි.ප්‍රාථමික සෞඛ්‍ය සංරක්ෂණ කටයුතුවලදී පවුල් සෞඛ්‍ය සේවා නිලධාරිනියන් බොහෝ දායකත්වයක් ලබා දෙන බවත් එමඟින් මෙරට සෞඛ්‍ය සේවාවට වැඩි ප්‍රගතියක් උදා කර දෙන බවත් රජයේ පවුල් සෞඛ්‍ය සේවා සංගමයේ ප්‍රධාන ලේකම් දේවිකා කොඩිතුවක්කු මහත්මිය පැවැසු‍වාය.දුඹුරු කරවාටිය සහිත සුදු ගවුම තමන්ගේ නිල ඇඳුම බවත් ජාත්‍යන්තරය පවා පිළිගත් තමන්ගේ නිල ඇඳුම කිසිම ආකාරයකින් වෙනස් කිරීමට තම සහෝදර නිලධාරිනියන් කටයුතු කර නොමැති බවත් ඇය ප්‍රකාශ කළාය.මහජන සෞඛ්‍ය හෙද නිලධාරිනියන්ට උසස් වීම් ලබාදීම සම්බන්ධයෙන් තම නිලධාරිනියන්ගේ කිසිදු විරුද්ධත්වයක් නොමැති බව ද තමන්ගේ රාජකාරිවලට බාධා නොකරන ලෙස ඔවුන්ගෙන් ඉල්ලීමක් කරන බව ද ඒ මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120620</link>
    <topic>මේ ‍රටේ තුන්වන බලවේගයක් හදන්න ගිය හැම කෙනාම ඛේදවාචකයකට ගොදුරු වුණා</topic>
    <author/>
    <content>මේ ‍රටේ තුන්වන බලවේගයක් හදන්න ගිය හැම කෙනාම ඛේදවාචකයකට ගොදුරු වු බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා කීවේය.කුමාර් රූපසිංහ, නන්ද එල්ලාවල, විජය කුමාරතුංග, චන්ද්‍රිකා කුමාරතුංග මහත්ම මහත්මීන් තුන්වන බලවේගයක් හදන්න උත්සහ කළද එය අසාර්ථක වු බවත් ඇමැතිවරයා ප්‍රකාශ කළේය.හෙතෙම මේ අදහස් පළ කළේ අලුත්ගම ආරියවංශ මහා විද්‍යාලයේ පැවැති ශ්‍රී ලංකා නිදහස් පක්ෂ ජ්‍යෙෂ්ඨ සාමාජික උපහාර සම්මාන පිදීමේ උත්සවය සහභාගී වෙමිනි.රාජිත සේනාරත්න පදනම මගින් සංවිධාන කළ මෙම උත්සවයේදී ශ්‍රී ලංකා නිදහස් පක්ෂයේ ජ්‍යෙෂ්ඨතම සාමාජිකයින් 50 දෙනකුට හා ජ්‍යෙෂ්ඨතම සාමාජිකාවන් 86 දෙනකුට උපහාර සම්මාන පිරි නැමිණි.එහිදි සේනාරත්න මහතා මෙසේද කීවේය.ඒ වගේම ශ්‍රී ලංකා නිදහස් පක්ෂයේ ඕනෑම උත්සවයකට යද්දි එය පැළඳ යන්නයි කියල තිබෙන්නේ.ඔබ දන්නවා. ශ්‍රී ලංකා නිදහස් පක්ෂය කියන්නේ 1952 බණ්ඩාරනායක මහතා බිහි කළ පක්ෂ්‍යක්. ඔහු එම පක්ෂය බිහි කරලා එක්සත් ජාතික පක්ෂයෙන් අයින්වෙලා යද්දි එකම මන්ත්‍රීවරයයි ඔහුත් සමඟ ඉවත් වෙලා අවේ. ඒ තමයි ඩී.ඒ. රාජපක්ෂ මහතා. බණ්ඩාරනායක මහත්තයා කිවුවේ ඒ වෙලාවේ මගේ පිටුපසින් කවුද එනවා වගේ දැනුණා. මට හිතුණේ හෙවනැල්ල එනවා කියලයි. ඔහු නොකියා කිවුවේ ඩී.ඒ. රාජපක්ෂ මහතා ඔහුගේ හෙවණැල්ල කියලයි. ඒ තමයි මහින්ද රාජපක්ෂ ජනාධිපතිතුමන්ගේ තාත්තා.බණ්ඩාරනායක මහතා පක්ෂය බිහි කිරිමෙන් පසු 1956 සඟ, වෙද, ගුරු,‍ගොවි හා කම්කරු පංච මහා බලවේගය ඇති කරලා ඒ සමාජ විප්ලවය ආරම්භ කළා. ඒ වගේම මේ සැගවුණු බලවේග එළියට අරන් මහා විප්ලවක් කළා. ඒ විප්ලවය නිසාම ඔහුට වැඩි කාලයක් ජීවිත ගමන යාමට හැකි වුණේ නැහැ.ලෝකයේ හැමදාම වෙනසක් ඇති කළ සියලු දෙනාටම මේ තීන්දුව ලැබුණා. අමෙරිකාවේ ඒබ්‍රහම් ලින්කන් තමයි එරට වහල් ක්‍රමයට විරුද්ධව නැගී සිටියේ. ඒ වගේම අප්‍රිකාවේ මාර්ටින් ලුතර් කින් තමයි වර්ණවාදයට එරෙහිව නැගී සිටියේ. ඔහුවත් වෙඩි තියලා මරා දැම්මා. ඒ වගේම ලෝකයේ සාමය වෙනුවෙන් සටන් කළ ජෝන් එෆ් කෙනඩිව මරා දැම්මා. ලෝකයට අවිහිංසාවාදි විප්ලවයක් කරන්න සිටි මහත්මා ගාන්ධිවත් මහා දැම්මා. ඒ නිසා සමාජ විප්ලවක් කිරීමට කෙනෙක් එළියට බහිනවා නම් ඒ සඳහා තම ජීවිතය වුවත් පදන්න හැකි වෙන්න ඕනේ. එහෙම ආත්ම ශක්තියක් නැති කෙනෙකුට සමාජ පරිවර්තනයක් කරන්න බැහැ. ඒ අයට නායකයෝ කියන්නේ.‍ ඒ නම තමයි ඉතිහාසයට එක් වෙන්නේ.එස්.ඩබ්ලිව්. ආර්.ඩී. බණ්ඩාරනායක මහතාගේ අභාවයෙන් පසුව පක්ෂය ආයාලයේ යන්නට ගිය වෙලාවේ එතු‍මාගේ ආදරණීය බිරිඳ සිරිමාවෝ බණ්ඩාරනායක මැතිණිය මේ පක්ෂයට නායකත්වය දුන්නා. එදා ඉදලා මිය යන තුරු මේ පක්ෂය‍ වෙනුවෙන් ඇය සිටියා. ඒ විදිහට කැප වෙලා තමයි මේ පක්ෂය ඉදිරියට ගෙන ආවේ. මේ වෙද්දි අවුරුදු 62 ක් වෙනවා පක්ෂයට. එක්සත් ජාතික පක්ෂය මේ රට අවුරුදු 34 ක් පාලනය කරලා තිබෙනවා. මේ ප්‍රධාන පක්ෂ 2 ක් ගැන බණ්ඩාරනායක මහත්තයා ශ්‍රී ලංකා‍වේ නිදහස් පක්ෂය පිහිටුවන වෙලාවේ කීවා ඇයි මේ පක්ෂය පිහිටුවන්නේ කියලා. එතුමා කිව්වා ශ්‍රී ලංකා නිදහස් පක්ෂය පිහි‍ටුවන්නේ නම් මේ රටේ ප්‍රජාතන්ත්‍රවාදී බලවේගයක් තිබෙනවා එක්සත් ජාතික පක්ෂය කියලා.රටේ වෙනසක් ඇති කිරීමට මමත් හැම බලවේගයකටම සහය දුන්නා. මේ හැම වැඩපිළිවෙළක්ම අවසානයේ මුලිකත්වය දුන්නේ මේ රටේ දුප්පත්කම නැති කරන්නයි. තුන්වන බලවේගයක් ආගිය අතක් නැති කාලේ නැවත යු.එන්.පී ශ්‍රී ලංකා ද්වන්ධ සටන ආරම්භ වුණා. බණ්ඩාරනායක මහත්තයා එදා ශ්‍රී ලංකා නිදහස් පක්ෂය පිහිටුවීමේදී කිවු දේ අදටත් වලංගුභාවයක් තිබෙනවා. ඒ නිසා ඈත පේන තෙක් මානයේ තුන්වන බලවේගයක් නැහැ.එදා මෙදා තුර මේ පක්ෂය මෙපමණ දුරක් ආවේ ඔබේ දහඩිය මහන්සියෙන්. ශ්‍රී ලංකා නිදහස් පක්ෂයට යුතුකමක් තිබෙනවා මේ මැතිවරණ ක්‍රම වෙනස් කරලා මේ රටේ අහිංසක මිනිස්සුන්ට ගමෙන් පාර්මේන්තුවට එන්න කලදසාව උදා කරන්න. එදාට පාර්ලිමේන්තුව හරිම ලස්සන වේවී. එදාට පාර්ලිමේන්තුවේ කතා කරන කොට තමා ගැන කතා කරන මුදලාලිලා වෙනුවට ගැමි දුක ගැන කතා කරන ජන දුක හදුනන ගුණවත් පිරිසක් ඇවිති පාර්ලිමේන්තුව ලස්සන වේවී.මේ අවස්ථාවට රාජිත සේනාරත්න පදනමේ සභාපති විශේෂඥ වෛද්‍ය සුජාතා සේනාරත්න, අමාත්‍යාංශ ලේකම් ආචාර්ය ඩී.එම්.ආර්.බි.දිසානයක, ජාතික ජලජ සම්පත් සංවර්ධන හා පර්යේෂණ නියෝජිතායතනයේ සභාපති වෛද්‍ය සයුරු සමරසුන්දර, බස්නාහිර පලාත්සභා මන්ත්‍රීවරුන් වන පියල් නිශාන්ත, රංජිත් සෝමවංශ, බේරුවල උප නගරාධිපති සජිත් දේවප්‍රිය, බේරුවල ප්‍රාදේශීය සභාවේ සභාපති ප්‍රසන්න සංජීව ඇතුලු මහත්ම මහත්මීහු සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120621</link>
    <topic>හොර නෝට්ටුවලින් කැසිනෝ ගැසූ ඇපකරු උසාවි නාවාට වරෙන්තු</topic>
    <author/>
    <content>රුපියල් දෙදහසේ හොර නෝට්ටුවක් කැසිනෝ ක්‍රීඩාවට යොමු කිරීමේ වරදට ඇප ලබා සිටි සැකකරුවකුට අධිකරණයේ පෙනී නොසිටීම නිසා ඔහුට වරෙන්තු නිකුත් කළ කොටුව මහේස්ත්‍රාත් හා අතිරේක දිසා විනිසුරු තිළිණ ගමගේ මහතා ඔහුගේ ඇපකරුට ඊළඟ නඩු දිනයේ අධිකරණයේ පෙනී සිටින ලෙස නොතීසි නිකුත් කළේය.කොල්ලුපිටියේ රාත්‍රී කැසිනෝ ශාලාවක ආරක්ෂක නිලධාරියකු වන ආරියතිලක වාහල තන්ත්‍රි නමැති අයකු විසින් කරන ලද පැමිණිල්ලකට අනුව කොල්ලුපිටිය පොලිසිය මඟින් මොහු කොටුව මහේස්ත්‍රාත් අධිකරණයට ඉදිරිපත් කිරීමෙන් පසු ඇප ලබා සිට ඇත.පසුගිය නොවැම්බර් මස දෙවෙනි දින රාජකාරියේ යෙදී සිටි අවස්ථාවේ කැසිනෝ ක්‍රීඩාවට පැමිණි අයකු විසින් රුපියල් දෙදහසේ හොර නෝට්ටුවක් ඉදිරිපත් කළ බව මුදල් භාරව සිටි අය තමාට දැනුම් දුන් බවත් ඔහු පරීක්ෂා කිරීමේදී ඔහුගේ කලිසම් සාක්කුවේ තවත් දෙදහසේ (2000/-) හොර නෝට්ටු දෙකක් තිබූ බවත් පැමිණිලිකරු සිය පැමිණිල්ලෙන් කියා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=n13120622</link>
    <topic>මුවමස් ළඟ තබාගත්තාට දඩ</topic>
    <author>@ මාතලේ දිස්ත්‍රික් සමුහ ඒ.ඒ.එල්.ඩයස්</author>
    <content>දඹුල්ල පොලිස් විශේෂ කාර්ය බළකාය සහ වනජිවි සංරක්ෂන නිලධාරින් කණ්ඩායමක් විසින් දඹුල්ල කණ්ඩලම පෙදෙසේ සිදුකරනලද වැටලිමකදි නීති විරෝධි ලෙස මුවමස් සහ ඌරුමස් කිලෝග්‍රෑම් තුනක් ළඟ තබාගන සිටි පුද්ගලයන් දෙදෙනෙකු අත්අඩංගුවට ගෙන ඇත.අනතුරුව මොවුන් දඹුල්ල දිසා විනිසුරු සහ මහේස්ත්‍රාත් සංජිව රම්‍යසිරි මහතා වෙත ඉදිරිපත් කිරිමෙන් පසු චෝදනාවන්ට වරදකරුවන්වුයෙන් එක් අයෙකුට රු.20000/= බැගින් රු.40000/= ක දඩයක් නියමකරන ලදි. මෙසේ මෙම චෝදනාවන්ට වරදකරුවන්වුයේ එම පෙදෙසේම පදිංචි ඩි.එම්. නිශාන්ත අබේසිංහ සහ එමි.ජි. අනුර සුගතපාල යන දෙදෙනාය.මින්නේරිය ජාතික වන උද්‍යානයේ අඩවි වන ආරක්ෂක මහින්ද විජේසිංහ මහතා විසින් මෙහි පැමිණිල්ල මෙහයවනලදි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312061</link>
    <topic>පිදුරංගල මිනිසුන්ට ඇයි මේ කුඩම්මාගේ සැලකිලි?</topic>
    <author>හල්තොට සමූහ -වීනිතා මානෙල් ගමගේ</author>
    <content>මිල්ලනිය පිදුරංගලවත්ත ජන උදාන ගම්මානයේ පදිංචිකරුවන් සඳහා පොදු කටයුතු ඉටුකර ගැනීමට ප්‍රජා ශාලාවක් නොමැති වීම විශාල අඩුවක් බව ඔවුන් පවසති.1999 වසරේ දී චන්ද්‍රිකා බණ්ඩාරනායක කුමාරතුංග පාලන සමයේ මේ ගම්මානය ස්ථාපිත කර ඇති අතර පර්චස් 17ක පමණ බිම් කට්ටිවල දැනට‍ පවුල් 147ක් පමණ පදිංචි වී සිටිති.1999 වසරේ දී පොදු කටයුතු සඳහා වෙන් කළ ඉඩමේ ප්‍රජා ශාලා ගොඩනැගිල්ලක් ඉදිකිරීමට කටයුතු කර ඇතත් එය මේ වන විටත් වහලක් නොමැති බිත්ති කිහිපයකට සිමා වූ හිස් එකක් බවට පත් වූයේ කාගේ වරදින් දැයි ඔවුහු ප්‍රශ්න කරති.බිත්තිවල දිය සෙවෙල බැඳී අව පැහැ වී පතුරු ගැල වී යමින් තිබෙන මේ විශාල ගොඩනැගිල්ලට යට කළ මුදල ගඟට කැපු ඉණි බවට පත් වී ඇතැයි මේ වැසියෝ පවසති.හොඳින් ආවරණය කළ ළිඳක් ගොඩනැගිල්ල අසල ඇතත් එයින් ජලය ලබා ගන්නා කිසිව‍කුත් නොමැත.එහෙත් මේ ගම්මානයට එදා සිටම විශාල ජල හිඟයක් පැවැති අතර දැනටත් කඳු මුදුනේ පදිංචි පවුල් 10කට උග්‍ර පානීය ජල ගැටලුවකට මුහුණ දිමට සිදු වී ඇත. කළු ගඟ යෝජනා ක්‍රමයෙන් මෑතක දී ගමට ජලය ලබා දීමට කටයුතු කර ඇතත් ඒ ප්‍රධාන මාර්‍ගය දෙපස වීම නිසා අතුරු මාර්‍ගවල ජනතාවට එය සිහිනයක් බවට පත් වී තිබේ.මාර්‍ග පද්ධතිය පිළිබඳව ද කතා කළ යුත්තේ කණගාටුවෙනි. වසර 14ක් පුරා මේ ගමේ ජනතාව බලා සිටින්නේ ගමට පාරක්, දරුවන්ට සෙල්ලම් පිට්ටනියක්, බීමට වතුර ටිකක් මෙන්ම උත්සවයක් රැස්වීමක් පැවැත්වීමට ස්ථානයක් බව වගකිවයුත්තන්ට අමුතුවෙන් මතක් කළ යුතුව නැත. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312062</link>
    <topic>මිල්ලනියේ ගොවි මහත්තුරු පොහොර ගන්න විඳපු දුක අහවරයි</topic>
    <author>හල්තොට සමූහ විනිතා මානෙල් ගමගේ</author>
    <content>මිල්ලනිය ගොවිජන සේවා බල ප්‍රදේශයට අයත් ගල්පාත, පාතකඩ, මහදුරුපිටිය, බටගොඩ ආදි ඉතා දුෂ්කර ග්‍රාමීය ප්‍රදේශවල ජනතාවට පොහොර සහනාධාරය ලබා ගැනීමට මිල්ලනිය ගොවිජනසේවා මධ්‍යස්ථානය කරා පැමිණීම කළ යුතුය. කි.මි. 10ක් 15ක් වැනි මඟ ගෙවා විශාල මුදලක් වැය කර පැමිණ ඒ සඳහා වරුවක් පමණ ගත කිරීම ඔවුන්ට දුෂ්කර කටයුත්තක් වී තිබිණි. මේ අපහසුතාව මඟ හරවා ගැනීමට පසුගියදා මිල්ලනිය ප්‍රාදේශීය ලේකම් බල ප්‍රදේශයේ 639 පාතකඩ වසමේ පොහොර ගබඩාවක් සහ බහුකාර්ය ගොඩනැඟිල්ලක් ඉදිකර ජනතා අයිතියට පත් කිරීම බණ්ඩාරගම ශ්‍රී.ල.නි.ප ප්‍රධාන සංවිධායක ජානක ප්‍රියන්ත බණ්ඩාර මහතාගේ ප්‍රධානත්වයෙන් සිදු විය.2012 ගම නැඟුම වැඩසටහන යටතේ ආර්ථික සංවර්ධන අමාත්‍යාංශය මඟින් ක්‍රියාත්මක කළ එක ගමකට එන වැඩක් ව්‍යාපෘතිය යටතේ රුපියල් ලක්ෂ 10ක් ප්‍රතිපාදන මේ සඳහා වෙන් කර තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312063</link>
    <topic>බෝගමුවේ ගාමිණීගෙන් තවත් සද්ක්‍රියාවක්</topic>
    <author>ගම්පහ සංචාරක නිමල් ජයසිංහ</author>
    <content>10 වැනි සියවස අගභාගයේ දී සොළී පාලනයට යටත්ව පැවැති යුගයේ බෞද්ධ වෙහෙර විහාර සොළීන් විසින් කෲර ලෙස විනාශ කරනු ලැබූවත්, සොළීන් විසින් ආරක්ෂා කළ එක් විහාරයකි ඓතිහාසික වෙල්ගම් රජමහා විහාරය.පසුගිය දශක ගණනාවක පැවැති කොටි ත්‍රස්තවාදීන්ගේ සැහැසි ක්‍රියාවලට මේ පුදබිමද නිරතුරුවම ග්‍රහණයවිය. විහාර භූමිය අවට පදිංචි සිංහල ගම්වාසීන් පමණක් නොව, යුද සමයේ දිවි හිමියෙන් මේ විහාරය රැකගත් වෙල්ගම රජමහා විහාරාධිපති අම්පිටියේ සීලවංශ තිස්ස හිමිපාණන්ට ද ත්‍රස්තවාදීන් බරපතළ තුවාල සිදුකළ අතර ප්‍රදේශවාසීන්ද ඝාතනයට ලක්විණි.අනුරාධපුර, පොළොන්නරුව, දඹදෙණිය රාජ සමයෙහි බොදුනුවන්ගේ මුදුන්මල්කඩ වූ වෙල්ගම් රජමහා විහාර සංකීර්ණය හා මනාවතුනුවර අද නටබුන් වී ඇති අයුරු දුටුවන්ගේ සිත් සසල කරවන්නකි. මහජන ආධාරය මත යැපෙන තත්ත්වයට පත්ව ඇති ‍වෙල්ගම් විහාරය සහ වෙල්ගම් වෙහෙර ගම්මානය නැවත ගොඩනැංවීමට විහාරාධිපති අමරපුර මහානිකායේ නැ‍ඟෙනහිර තමන්කඩුව දෙපළාතේ ප්‍රධාන සංඝනායක අම්පිටියේ සීලවංශ තිස්ස ස්ථවිරයන් වහන්සේ අපමණ වෙහෙසක් දරති.මේ විහාරස්ථානය ගැන ‍තොරතුරු දැනගත් ‘ලේක්හවුස්’ පුවත්පත් ආයතනයේ සේවය කරන මුළු දිවයිනටම සාමවිනිසුරු යක්කල අලුත්ගම බෝගමුවේ ගාමිණී හෙට්ටිආරච්චි මහතා දැනට සිවුවසරක් තිස්සේ වාර්ෂිකව මේ පුදබිමට බෝගමුව ප්‍රදේශයේ තම ඥාතීන්, හිතවතුන් ද එකතුව වන්දනාමාන පිණිස පැමිණීම සිරිතක් වී ඇත. එම විහාරස්ථානයට වැඩම කරවන සංඝයාවහන්සේ විෂයෙහි සංඝගත දක්ෂිණාවක් පිරි නැමීම, විහාරස්ථ දහම් පාසලේ දරු දැරියන්ට පාසල් උපකරණ, කුඩ ආහාර සහ රසකැවිලි ප්‍රදානය කිරීම ද එහිදී සිදුවෙයි. ආර්ථික පීඩනයෙන් පසුවෙන මාපියන්ට තම දරුවන් වෙනුවෙන් වාර්ෂිකව සිදුකෙ‍ෙරන මේ ප්‍රදානයන් ආශිර්වාදයක් බව ඔවුහු පවසති.මේ සද්කටයුතු සඳහා ගාමිණී හෙට්ටිආරච්චි මහතා ද සේවය කරන ‘ලේක්හවුස්’ ආයතනයේ හිතවතුන්ගෙන්ද ලැබෙන්නේ නොමඳ සහයකි. ගාමිණී හෙට්ටිආරච්චි මහතා සහ එම මහත්මිය සිය නැසීගිය මාවුපියන්ට පින් පිණිස පවත්වන මේ පුණ්‍යකර්මයේ දී ඉතා දුෂ්කරව ශාසනික සේවයක ‍ෙය‍ෙදන වෙල්ගම් රජ මහා විහාරාධිපති වහන්සේ ප්‍රමුඛ විහාරවාසී හිමිවරුන් වෙනුවෙන් අවශ්‍ය ආහාරපාන සකසා ගැනීමට අවශ්‍ය භාණ්ඩ පූජා කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312064</link>
    <topic>කුණුහරුප බැලුවාට 5000ක දඩයක්</topic>
    <author>ගම්පහ සංචාරක නිමල් ජයසිංහ</author>
    <content>අසභ්‍ය ලිංගික දර්ශන ඇතුළත් ජංගම දුරකථනයක් ළඟ තබාගත් පුද්ගලයකු මල්වතු හිරිපිටිය පොලිසිය මඟින් අත්අඩංගුවට ගෙන ගම්පහ අධිකරණයට ඉදිරිපත් කරනු ලදුව වරද පිළිගත් හෙයින් රුපියල් 5000/-ක දඩයක් ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කළේය.අසභ්‍ය දර්ශන ඉවත්කොට ජංගම දුරකථනය අයිතිකරුට මුදා හැරීමට ද නියෝග කළේය. දඩ නියම වූයේ ගුණපාල නමැත්තෙකුටය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312065</link>
    <topic>ගව ගාල් හරිහැටි හදාගන්න ගම්පහ කිරි ගොවීන්ට ආධාර</topic>
    <author>ගම්පහ මධ්‍යම සමූහ පී. ඒ. ඔලිවර් පෙරේරා</author>
    <content>ගම්පහ දිස්ත්‍රික් වෛද්‍ය කාර්යාලය මඟින් පශු වෛද්‍ය කොට්ඨාස 3ක කිරි ගොවින් හට ගව ගාල් ඉදිකිරීම සඳහා දිවිනැඟුම වැඩසටහන යටතේ සියයට පනහක ආධාර ලබා දෙන බව පශු වෛද්‍ය නිලධාරිනි කේ. ඒ. ජී. කටුගම්පල මහත්මිය පවසා සිටී.කටාන, වැලිසර, දොම්පේ කොට්ඨාස හරහා ගව නිවාස ඉදිකර ගැනීම සඳහා එක් ගොවියකුට රුපියල් 30,000ක මුදල් ආධාර ලබා දීමට කටයුතු යොදා ඇත.මේ ප්‍රතිපාදන දෙනු ලබන්නේ දිවි නැඟුම වැඩසටහන යටතේ තෝරා ගත් කිරි ගොවි මහතුන් පිරිසකටය.පිරිසුදුව කිරි නිෂ්පාදනය කිරීමට හා ඵලදායිතාව ඉහළ නැංවීම සඳහා අවශ්‍ය පියවර ගැනීමට මේ දිනවල කිරි ගොවීන් සමඟ සාකච්ඡා පවත්වන බව පශු නිලධාරිනි කටුගම්පල මහත්මිය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312066</link>
    <topic>බස්නාහිර සිසුන්ට සහනයක් ලෙස තවත් සිසු සැරිය බස් 150ක් ධාවනයට</topic>
    <author>මැදකොළඹ සමූහ වයිමන් හෙට්ටිආරච්චි සහ නිරුෂි විමලවීර</author>
    <content>තම දරුවන් වෑන් රථවලින් පාසල් යැවීම සඳහා මාසිකව රුපියල් 4000ක් පමණ වැය කළ මවුපියන්ට එය රුපියල් 800 දක්වා අඩු කර ගැනීමේ සහනදායි වැඩපිළිවෙළක් බස්නාහිර පළාත් සභාව මගින් ආරම්භ කොට ඇත.මෙම සහනය ලබාදෙන්නේ පළාත් සභාව මඟින් ධාවනය කරවන බස්රථ යෙදවීමෙනි. පළාත් සභාව මගින් අරඹන ලද මෙම ‘සිසු සැරිය ව්‍යාපෘතිය’ යටතේ එක් සිසුවකුගෙන් අය කෙරෙන්නේ සාමාන්‍ය බස් ටිකට්පත් ගාස්තුවෙන් බාගයකි.මෙම ව්‍යාපෘතිය යටතේ බස්රථ 80ක් ධාවනයේ යොදවා ඇති අතර ඉදිරි මාස දෙක තුළදී බස් රථ 150ක් මේ සඳහා යෙදවීමට බලාපොරොත්තු වන බව ප්‍රධාන ඇමැති ප්‍රසන්න රණතුංග මහතා කියයි.වෑන් රථ 06ක ගමන් කළ හැකි සිසුන් ප්‍රමාණය එක් බස් රථයකින් ගෙන යාහැකි නිසා එය පළා‍ෙත් වාහන තදබදය අඩු කිරීමටද හැකියාව ලැබී තිබෙන බවද ප්‍රධාන ඇමතිවරයා පවසයි. මේ අතර බස් නැවතුම් පොළවල් 10ක් සම්පුර්ණයෙන් ඉදිකර මේ වන විට ජනතා අයිතියට පවරා තිබේ. මේ සඳහා වැයකර ඇති මුදල රුපියල් මිලියන 419කි. ඉදිරි වර්ෂයේදී තවත් බස් නැවතුම් පොළවල් හතක් ඉදිකිරීමට සැලැසුම් කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312067</link>
    <topic>පෙම්වතුන් දෙදෙනා ගුටි ඇන ගනී තරුණිය ඇළට පනී</topic>
    <author>පමුණුගම සමූහ - ඩී. එන්. බී. කිරිහෙට්ටි</author>
    <content>පෙම්වතුන් දෙදෙනාගේ රණ්ඩුවට මැදිවූ පෙම්වතිය පාලමකින් ඇළකට පැනීමේ සිද්ධියක් පමුණුගමින් වාර්තා වේ.මවුපියන්ගේ කැමැත්ත අනුව විවාහවීමට දින නියමකරගත් තරුණයකු හා තරුණියක් එක කැදැල්ලකට යෑමට පෙරුම්පුරන අවස්ථාවේදී තරුණිය වෙනත් තරුණයකු සමග හාදවී ඇත.මෙම දෙදෙනා ජංගම දුරකථනයෙන් කතා කරමින් සිටි අතර දිනක් පමුණුගම හැමිල්ටන් ඇළ පාලම උඩ අඟර දඟර පාමින් සිටියදී විවාහවීමට පොරොන්දුවූ තරුණයා රැකියාව අවසන්ව බසයෙන් බැස එනවිට හමුවී තිබේ.තම පෙම්වතිය සමග පෙම්බස් දොඩවමින් සිටි තරුණයාට පහරදීමට පටන් ගත්තේය. දෙදෙනාම පොරබදමින් රණ්ඩුවන කොට කිසිත් කර කියා ගත නොහැකි පෙම්වතිය පාලමෙන් ඇළට පැන ඇත.මේ දුටු අය වහාම ඇළට පැන මෙම තරුණිය බේරාගෙන නිවෙසට බාර දී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312068</link>
    <topic>නගර සභාවෙන් ලබාදෙන පාසල් පොත් ප්‍රදේශයෙන් බැහැරපුද්ගලයන් අතට</topic>
    <author>@කෝට්ටේ මධ්‍යම සමුහ නන්ද ඒකනායක</author>
    <content>කෝට්ටේ මහ නගර සභාව මගින් වසර ගණනාවක සිට නගර සභා බල ප්‍රදේශයේ පාසල් දරුවන්ට ලබාදුන් පාසල් අභ්‍යාස පොත් ප‍්‍රදේශයෙන් බැහැර පුද්ගලයන් අතට ද පත්වීම නිසා නගර සභාවට විශාල පාඩුවක් සිදුවී තිබේ.ගතවු වසර කිහිපය තුළ දී පමණක් අභ්‍යාස පොත් ලබාගැනීම සදහා ඉල්ලුම් පත් 18,000 ක් පමණ නිකුත්කර ඇති නමුත්, එතරම් සිසුන් ප්‍රමාණයක් නගරසභා බල ප්‍රදේශය තුළ නොමැති බවට තොරතුරු අනාවරණයවී තිබේ.මීට පෙර සෑම වසරකම ග්‍රාම නිලධාරි නිර්දේශය මත අභ්‍යාස පොත් ලබාදීම සිදුවිය. නමුත් මෙවර සිසුන් ඉගෙනුම ලබන විදුහලේ විදුහල්පති සහතිකය මත පමණක් පොත් නිකුත් කිරීමට පියවර ගැනීම නිසා මෙම තොරතුරු වාර්තාවී තිබේ.මෙයට පෙර සෑම වසරකම රුපියල් ලක්ෂ 80 කට ආසන්න මුදලක් මෙම ව්‍යාපෘතිය සදහා වැය කළත් නව වැඩ පිළිවෙල යටතේ රුපියල් ලක්ෂ 50 කින් පමණ අභාස පොත් ලබාදීමට හැකියාව පවතින බව නගරාධිපති ජනක රණවක මහතා නගර සභාවේදී පැවති මාධ්‍ය සාකච්ඡාවකදී පැවසීය.නගර සභා බල ප‍්‍රදේශයේ සිටින සමහර ග්‍රාම නිලධාරීන්ගේ නොසැලකිලිමත් බව මීට හේතවී ඇතැයි ද පුත්තලම ප්‍රදේශයේ පදිංචි සිසුන් කිහිප දෙනෙක් ද පසුගිය වසරේ මෙම අභ්‍යාස පොත් ලබාගෙන ඇති බවට තොරතුරු වාර්තා වන බව ද කී රණවක මහතා නගර සභාවේ මුදල් අනවශ්‍ය ලෙස වැය කිරීමට ඉදිරියේදී ඉඩ නොතබන බවද කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r1312069</link>
    <topic>කැස්බෑව කසළ අංගනය පුත්තලමට</topic>
    <author/>
    <content>කැස්බෑව ආසනයේ කරදියාන ප්‍රදේශයේ දැනට පවත්වාගෙන යනු ලබන කසළ අංගනයේ පවතින ගැටලුව නිරාකරණය කිරීම සඳහා එම කසළ අංගනය පුත්තලම ප්‍රදේශයට රැගෙන යෑමට රජය පියවර ගෙන ඇති බව කැස්බෑව නගර සභාවේ සභාපති දේශබන්දු ලක්ෂ්මන් පෙරේරා මහතා පැවසීය.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මැදිහත්වීමෙන් හා කම්කරු හා කම්කරු සබඳතා ඇමැති ගාමිණී ලොකුගේ මහතාගේ අදහසකට අනුව එම කසළ අංගනය පුත්තලම ප්‍රදේශයට රැගෙන යෑම සඳහා නව ව්‍යාපෘතියක් මේ වනවිට සකස් කර ඇති බවද සභාපතිවරයා සඳහන් කළේය.කැස්බෑව නගර සභාවේ සභාපති ලක්ෂ්මන් පෙරේරා මහතා මේ බව පැවසුවේ එම නගර සභාවේ 2014 වර්ෂය සඳහා වූ අය වැය ප්‍රකාශය ඉකුත් 03 වැනිදා එම සභාවට ඉදිරිපත් කරමිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r13120610</link>
    <topic>වයඹ ‘සිසු සැරිය’ බස් රථවල සිසුන් ගජරාමෙට බූරු ගහලා</topic>
    <author>එම්. මහරුෆ් - කුරුණෑගල දකුණ සමූහ</author>
    <content>වයඹ පළාතේ “සිසු සැරිය” බස් රථවල බූරුවා ගසන බව වයඹ ප්‍රධාන ඇමැති දයාසිරි ජයසේකර මහතා පසුගියදා පෙරවරුවේ වයඹ පළාත් සභාවේදී පැවැසීය. වයඹ ප්‍රධාන අමාත්‍යාංශයේ වැය ශීර්ෂය සම්මත කිරීමේදී පිළිතුරු කතාව කරමින් ප්‍රධාන ඇමැතිවරයා ඒ බව කීය.මේ සිසු සැරිය බස් රථවල භාවිතා කරන කොළ සෙට් එක සම්පූර්ණයෙන්ම වෙනස් එකක් බව කී ප්‍රධාන ඇමැතිවරයා එහි භාවිතා වන්නේ වෙනම කාඩ් පැක් එකක් බවද කීය. මේවා නැවැත්වීමට පියවර ගතයුතු බව කී ඒ මහතා,සියලු සිසු සැරිය බස්රථ පරීක්ෂා කරන්නට පියවර ගත යුතු බවද කීය.කැසිනෝ පිළිබඳ ප්‍රධාන ඇමැතිවරයා එහිදී කරුණු දැක්වූ අතර, එම අවස්ථාවේදී විපක්ෂය හා ආණ්ඩු පක්ෂය අතර උණුසුම්කාරී වාතාවරණයක් ඇතිවිය.තව වසර විස්සක් ‍රනිල් වික්‍රමසිංහ සිටියහොත් එජාපයේ අයට බූරුවා ගහන්නට හා බේබි කපන්නට සිදුවන බවද ප්‍රධාන ඇමැතිවරයා උණුසුම් වාතාවරණය හමුවේ කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r13120611</link>
    <topic>හොර කට්ටඩියකු ගෙට පැන මිණිපිරිය අරන් පලා ගිහින්</topic>
    <author>@ අනුරාධපුර මධ්‍යම විශේෂ</author>
    <content>මිහින්තලය ප්‍රදේශයේ කාන්තාවක් රවටා ඇය සහ ඇගේ දරුවන් පස්දෙනා සතුව තිබු රුපියල් ලක්ෂ පහක රන් ආභරණ වංචා කර ඇගේ මිනිබිරියකද රැගෙන පළා ගොස් සිටි තරුණ කට්ටඩියකු අනුරාධපුර මුලස්ථාන පොලීසියේ විශේෂ අපරාධ විමර්ශන අංශය මගින්පසුගියදා අත්අඩංගුවට ගෙන ඇත.මිහින්තලය පොලිස් වසමේ පදිංචි කාන්තාවක් කළ පැමිණිල්ලකට අනුව විමර්ශන සිදුකර මිහින්තලය බෝගහයාය ප්‍රදේශයේ පදිංචි 22 හැවිරිදි කට්ටඩියා විශේෂ අපරාධ විමර්ශන අංශය මගින් අත්අඩංගුවට ගෙන ඇති අතර ඔහු විසින් වංචා කළ බව කියන රුපියල් ලක්ෂ 5ක් පමණ වටිනා රන්ආභරණ විශාල ප්‍රමාණයක්ද උකස් බඩු ගන්නා ස්ථානයක උකස් කර තිබියදී සොයාගෙන ඇත.සැකකාර කට්ටඩියා, මීට මාස 10කට පෙර හිතවතකු මගින් පැමිණිලිකාරිය හදුනාගෙන ඇති අතර පැමිණිලිකාරියගේ තුන්වන දියණියගේ සුවනොවෙනා හිසරදයක් මොහු විසින් සුවපත් කර ඇති බවද පොලීසිය පවසයි.මේ තරුණියට වසර ගණනාවක සිට තදබල හිසරදයක් තිබී ඇති බවත් වෛද්‍යවරුන්ගෙන් කොතරම් ප්‍රතිකාර ලබා ගත්තත් එය සුව නොවුනු අවස්ථාවේදී මේ කට්ටඩියාගෙන් පිහිට ලබාගෙන ඇති බවත් මොහු නිවසේ යාගයක් පවත්වා ඉඩමේ වළලා තිබු තඹ පත්‍රයක ලියු කොඩිවිනයක් ගොඩ දමා ඇති බවද පොලීසිය පවසයි.යාගයෙන් අනතුරුව නිවැසියන්ට රන් ආභරණ පැලඳගෙන සිටියදී ශරීරය ඉදිමී කසන රෝගයක් වැළදීම නිසා ඊටද ප්‍රතිකර්මයක් සිදුකරන ලෙස ඔවුන් කට්ටඩියාගෙන් ඉල්ලා ඇති අවස්ථාවේ නිවැසියන් පැළද සිටි සියලු රත්ත්‍රං බඩු ගලවා රැගෙන ගොස් ජීවම් කළ යුතු බව පවසා ඇත.කරාඹු ජෝඩු6ක් , කරමාල6ක්, මුදු 20ක් , වළලු 2ක් , පන්චායුධ4 ක්, ඇතුළු රන් ආභරණ තොගයක් ජීවම් කිරීම සඳහා කට්ටඩියාට ලබා දී ඇත. දිගින් දිගටම රන් ආභරණ නොලැබීම සම්බන්ධයෙන් නිවෙස් හිමියා කට්ටඩියාගෙන් විමසීම් කර ඇතත් ඒවා තවම ජීවම් කරන බව පවසමින් භාන්ඩ ලබාදීම මගහැර ඇත. මේ කාලය අතරතුරදී පැමිණිලිකාරියගේ වැඩිමහල් දියණියගේ 18 හැවිරිදි දියණිය සමඟ කට්ටඩියා ආදර සම්බන්ධයක්ද ඇති කරගෙන ඇයවත් රැගෙනම පළා ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=r13120612</link>
    <topic>දකුණේ පොලිස් නිලධාරින් 70කට විරුද්ධව පැමිණිලි</topic>
    <author>@ දකුණු පළාත් සංචාරක එස් දීයගහගේ</author>
    <content>අයුතු ලෙස බලය පාවිචිචි කිරීම, පක්ෂග්‍රාහිවිම, අයුතු ලෙස රදවා තබා ගැනිම සහ උදාසීනත්වය යන චෝදනා සමිබන්ධයෙන් මේ වසරේ ගතවූ මාස එකොළහට දකුණු පළාතේ පොලිස් නිලධාරීන් හැත්තෑ දෙනෙකුට විරුද්ධව පැමිණිලි ලැබි ඇතැයි ජාතික පොලිස් කොමිසමේ දකුණු පළාත් අධ්‍යක්ෂ ජී හේවාවිතාරන මහතා පැවැසීය. මේ අනුව ගාල්ල දිසාවේ පොලිස් නිලධාරීන් හතළිස් දෙනෙක්, මාතර දිසාවේ විසි දෙනෙක් සහ හම්බන්තොට දිසාවේ එකොලොස් දෙනෙකුට විරුද්ධව පැමිණිලි ලැබි ඇතැයිද ඒමහතා කීය.මේ පැමිණිලි හැත්තෑවෙන් පනස් පහක විමර්ශන කටයුතු අවසන් කොට අවශ්‍ය පියවර ගැනිම සදහා ජාතික පොලිස් කොමිෂමේ කොළඹ ප්‍රධාන කාර්යාලය වෙත ඉදිරිපත් කොට තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=s1312061</link>
    <topic>නේෂන් කුසලාන නෙට්බෝල් මූලික වටයේ අවසන් තරග අද</topic>
    <author>ප්‍රින්ස් ගු ණසේකර සිංගප්පූරුවේ සිට</author>
    <content>නේෂන් කුසලාන නෙට්බෝල් ශූරතාවලියේ උගන්ඩාව හා ශ්‍රී ලංකාව අතර මූලික වටයේ අවසන් තරගය ටෝයෝ පායෝ ගෘහස්ථ ක්‍රීඩාංගණයේදී අද පැවැත්වෙයි.පසුගිය කාලයේ ජාත්‍යන්තර තරගවලට එක්නොවීම හේතුවෙන් ලෝක නෙට්බෝල් කණ්ඩායම් ශ්‍රේණිගත කිරීම්වලට හසු නොවූ උගන්ඩාව මේ තරගාවලියේදී ඉතා ප්‍රබල දස්කම් දක්වමින් සිටින හෙයින් ශ්‍රේණිගත කිරීම්වල 23 වැනි ස්ථානයේ සිටින ශ්‍රී ලංකා පිලේ තර්ජනවලට කෙසේ මුහුණ දෙනු ඇතැයි දැක බලා ගැනීමට බොහෝ දෙනෙකු උනන්දුවෙන් පසුවෙති.මේ තරගයේදී ශ්‍රී ලංකාවේ ජය ගතහොත් උගන්ඩාව පහළට වැටී පැපුවා නිව් ගිනි කණ්ඩායමට අවසන් තරගයට පැමිණීමේ අවස්ථාව උදාවීමද තවත් තීරණාත්මක අවස්ථාවකි. ලකුණු සටහනේ ඉදිරියෙන්ම සිටින සිංගප්පූරුව අවසන් මහා තරගයට සුදුසුකම් ලැබීමේ අවස්ථාව දැනටමත් උදාකරගෙන ඇති අතර අද ඔවුන්ට තවත් පහසු තරගයක් ලෙස සැලකෙන ඇමෙරිකාව මුණ ගැසේ.පැපුවා නිව් ගිනි හා උගන්ඩාව සම ලකුණු මට්ටමක පසුවන හෙයින් අවසන් මහා තරගයට පැමිණීමේ පීඩනයෙන් පසුවේ. පැපුවා නිව් ගිනි කණ්ඩායමට අද ඇත්තේ දුර්වල අයර්ලන්තය බැවින් ජයග්‍රහණය පහසු වනු ඇතැයි විචාරක මතයවී තිබේ.දැනට ලකුණු 4ක් ලබා සිටින ශ්‍රී ලංකාව අද තරගයෙන් ජයගෙන ලකුණු 6ක් ලෙස ඉදිරියට පැමිණ, පැපුවා නිව් ගිනි පිල අයර්ලන්තය ඉදිරියේ නොසිතූ පරාජයක් ලැබුවහොත් ශ්‍රී ලංකාවට අවසන් මහා තරගයට සුදුසුකම් ලැබීමේ වාසනාව උදා වේ.එලෙසින් තරගාවලියේ විශාල පෙරැළීයක් නොවුණහොත් ශ්‍රී ලංකාව තුන්වැනි හෝ සිවුවැනි ස්ථාන තේරීමේ තරගයට හෙට ක්‍රීඩා කළ යුතු වේ. පසුගිය වසරේ පැවැති මේ තරගාවලියේදී ශ්‍රී ලංකාව සිවුවැනි ස්ථානයට පත්වූ අතර මෙවර තුන්වැනි ස්ථානය දිනා ගැනීමේ අධිෂ්ඨානයෙන් පසුවේ.ජාත්‍යන්තර තරග 76කට මුහුණදී අත්දැකීම් බහුල, සෙන්ටිමීටර් 200ක් උසැති ලොව උසම ගෝල් ෂූටර් තර්ජනී සිවලිංගම් උගන්ඩාවට ප්‍රබල තර්ජනයක් බැවින් ඇය වෙතට පන්දුව යොමු කිරීම් සීමාවන ලෙස ආක්‍රමණය දැඩි කිරීම උගන්ඩාවේ සැලසුමවී තිබේ.එම ආක්‍රමණය හමුවේ ශ්‍රී ලංකා පිලේ මැද පෙළ ක්‍රීඩිකාවන් කල්පනාකාරී තීන්දු ගෙන ප්‍රතිවාදීන්ට තර්ජනයක් කළ නොහැකි උසකින් සිටින තර්ජනීට පන්දුව සැලසුම් සහගතව යොමු කළහොත් උගන්ඩා තරගය ජය ගැනීම අපහසු නොවනු ඇත.මෙහි මූලික වගකීම නායිකා මරීෂා ප්‍රනාන්දුට හා සෙමිණී ද අල්විස් ගත යුතුවේ. සෙන්ටර් ස්ථානයට නවකයින් වූවත් තිළිණි වත්තේගෙදර හා ගයාංජලී අමරවංශ මෙතෙක් තරගවලදී හොඳින් දස්කම් දක්වමින් සිටින හෙයින් මැද පෙළ ශක්තිමත් කිරීමේ භාරදූර වගකීම් ඇත්තේ පළපුරුදු ක්‍රීඩිකාවන් සතුවය.ශ්‍රී ලංකාව සහභාගීවූ තරග හතරකදී උත්සහයන් 248කදී ගෝල් ලකුණු 227ක් ලබාගත් අතර එයින් ගෝල් මැෂිම තර්ජනී සිවලිංගම් උත්සහයන් 193කදී ලකුණු 185ක් ලබා ගැනීමට සමත් වූවාය.ශ්‍රී ලංකාවට එරෙහිව අනෙක් කණ්ඩායම් හතර ලකුණු 222ක් ලබා සිටින හෙයින් ආක්‍රමණය කිරීම්වල දුර්වලතා මඟ හරවා ගැනීමට සැලසුම් කළ යුතුවේ. ගෝල් ඩිෆෙන්ස් ගයනි දිසානායක හා ගෝල් කීපර් තිසාලා අල්ගම යුගලයට එහි ප්‍රධාන වගකීම අද පැවැරී ඇත.උගන්ඩාව මේ තරගාවලියේ දක්වන ලද දස්කම් හේතුවෙන් ලබන වසරේ පැවැත්වෙන පොදු රාජ්‍ය මණ්ඩලීය ක්‍රීඩා තරගාවලියට සුදුසුකම් ලබා ගැනීමට සමත්වීම ඔවුන් ලබා ඇති මානසික සහනයකි. උගන්ඩා පිලේ බොහෝ ක්‍රීඩිකාවන් එරට බාස්කට්බෝල් ක්‍රීඩාවේ නියැලෙන බැවින් නෙට්බෝල් පිටියේ අණසක පැතුරවීමට පහසුවක් ලැබී ඇත.ශ්‍රී ලංකා පුහුණුකාරිනී සොමිතා අල්විස් මහත්මිය පවසන්නේ යොවුන් ක්‍රීඩිකාවන්ගෙන් සමන්විත තම කණ්ඩායම මෙතෙක් පැමිණි ගමන් මඟ පිළිබඳ තමා සතුටට පත්වන බවයි.“අද තරගය ජය ගැනීම අපට වැදගත්.කොහොම වුනත් අපට අවසන් තරගයට යන්න අපහසු බව පේනවා. මේ තරගාවලියේදී අපේ ක්‍රීඩිකාවන් ඉතාම වේගවත්. ඒ නිසාම වැරදීම් සිදු වුණා. අද ඒ වැරදි හදාගෙන උගන්ඩාවට හොඳ තරගයක් දෙන්න බලාපොරොත්තු වෙනවා” අල්ව්ස් මහත්මිය පැවැසුවාය.   අද පැවැත්වෙන තරග : අයර්ලන්තය-පැපුවා නිව් ගිනියා, ශ්‍රී ලංකාව-උගන්ඩාව, සිංගප්පූරුව-ඇමෙරිකාව.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=s1312062</link>
    <topic>ලේක්හවුස් ඒකාබද්ධ පිලට ක්‍රිකට් ශූරතාවක්</topic>
    <author/>
    <content>ලේක්හවුස් කර්තෘ මණ්ඩල ඒකාබද්ධ ක්‍රිකට් කණ්ඩායම හා ට්‍රෝජා ‍වොරියර්ස් පිල අතර පළමුවරට පැවැති ඕවර විස්සයි20 ක්‍රිකට් තරග‍යෙන් ලකුණු 20ක ජයක් හිමිකර ගත් ලේක්හවුස් කර්තෘ මණ්ඩල ඒකාබද්ධ ක්‍රිකට් පිල පුස්සැල්ලාව අභියෝගතා කුසලානය අත්කර ගැනීමට සමත්විය.යක්කල අනුර මැදි විදුහල් ක්‍රීඩාපිටියේ දී පසුගියදා පැවැති මේ තරගයේ පළමුව පන්දුවට පහරදු න් ලේක්හවුස් පිල ඕවර 18.2කදී ලකුණු 175ක් රැස් කළ අතර ට්‍රෝජා පිල ඕවර 17.4කදී ලකුණු 155කට දැවීගියේය.තරගයේ වීරයා සම්මානය ලකුණු 53ක් රැස් කළ ලේක්හවුස් කණ්ඩායමේ ඩී. එල්. රංජිත් දිනා ගත්තේය. ට්‍රෝජා කණ්ඩායම වෙනුවෙන් ලකුණු 73ක් ලබාගත් කවික්ෂ හොඳම පිතිකරු ලෙස සම්මාන දිනූ අතර ලේක්හවුස් කණ්ඩායමේ නාමසිරි කඩුලු 4ක් බිඳ දමමින් හොඳම පන්දුයවන්නාගේ සම්මානය දිනාගත්තේය.මාංචුව පුවත්ප‍තේ කර්තෘ කීර්ති මෙන්ඩිස්, තිනකරන් පුවත්පතේ කර්තෘ තිල්ලේනාදන් හා ලේක්හවුස් ආයතනයේ සහකාර මෙහෙයුම් කළමනාකාර ෂමින්ද මහත්වරු අතින් ත්‍යාග ප්‍රදානය සිදුකෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=s1312063</link>
    <topic>ඩයලොග් ජාත්‍යන්තර ගොල්ෆ් තරගාවලිය ඇරැඹේ</topic>
    <author/>
    <content>ඩයලොග් එන්‍ටප්‍රයිසස් ජාත්‍යන්තර ගොල්ෆ් තරගාවලිය ආසියාවේ වෘත්තීය මට්ටමේ ගොල්ෆ් ක්‍රීඩකයන් 100කට අධික පිරිසකගේ සහභාගිත්වයෙන් කොළඹ රාජකිය ‍‍ගොල්ෆ් පිටියේ දී ආරම්භ කෙරිණි. වෘත්තීය ‍ගොල්ෆ් ක්‍රීඩකයන්ගේ වාර්ෂික ශූරතාවලියේ අවසන් අදියරේ තරගාවලියක් ලෙස මෙය පැවැත්වේ.වෘත්තීය ගොල්ෆ් ක්‍රීඩකයන්ගේ ඉන්දියා තරග සංචාරය (PGTI) ලෙස වසරක් පුරා පැවැත්වෙන ශූරතාවලියේ එක් තරගාවලියක් වන මේ තරගාවලියේ ශූරයාට අමෙරිකානු ‍ඩොලර් 12,000ක මුදලක් පිරිනැමෙන අතර සමස්ත තරගාවලියේ ජයග්‍රාහකයන්ට ලැබෙන ත්‍යාග මුදල් ප්‍රමාණය ඩොලර් 65,000ක් වේ.ඉන්දියා ගොල්ෆ් තරග කාල සටහනේ අතිශය වැදගත් තරගාවලියක් ලෙස සැලකෙන මේ තරගාවලිය ශ්‍රී ලංකාවේ පැවැත්වීම සතුටට කරුණක් බවත්, මෙතෙක් පැවැති තරගවලදී සාර්ථක දස්කම් දැක්වූ ආසියාවේ ප්‍රබල ක්‍රීඩකයන්ට මෙය නව අත්දැකිමක් බවත් තරගාවලිය සම්බන්ධව පෙරේදා කොළඹ රාජකීය ‍‍ගොල්ෆ් පිටියේ පැවැති මාධ්‍ය හමුවේ දී පී.ජී.ටී.අයි. තරග අධ්‍යක්ෂ උත්තම සිං මන්ඩි මහතා ප්‍රකාශ කළේය.ජාත්‍යන්තර මට්ටමේ ගොල්ෆ් ක්‍රීඩකයකු වන මිතුන් පෙරේරා වැනි තවත් ක්‍රීඩකයන් ශ්‍රී ලංකාවෙන් බිහිවීමට මෙවැනි ජාත්‍යන්තර තරග ඉවහල් වනු ඇතැයි තරගාවලියේ අනුග්‍රාහක ඩයලොග් එන්ටප්‍රයිසස් ආයතනයේ ප්‍රධාන විධායක ජෙරමි හක්ස්ටබල් මහතා මෙහි දී පැවැසීය. ලබන වසරේ ශ්‍රී ලංකාවේ පැවැත්වීමට නියමිත තරග සඳහා මේ තරගාවලිය කදිම අත්දැකීමක් වනු ඇතැයි ද ඔහු කියා සිටියේය.තරගාවලියට නව මුහුණුවරක් එක් කරමින් මෙවර ක්‍රිඩකයන්ගේ පහරවල් සඳහා නොව රැස් කරගන්නා ලකුණු අනුව ජයග්‍රාහකයන් තෝර ගැනීමට නියමිතය.දින 4ක් පුරා පැවැත්වෙන මේ තරගාවලිය ඊයේ ආරම්භ වූ අතර ලබන 8වැනිදා නිමාවට පත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=s1312064</link>
    <topic>ඔලිම්පික් කමිටුවේ සභාපතිවරයාගේ ක්‍රියාවට ක්‍රීඩා සංගම්වල විරෝධය</topic>
    <author/>
    <content>ජාතික ඔලිම්පික් කමිටුවේ සභාපතිවරයා විසින් 1973 අංක 25 දරණ ක්‍රීඩා පනතේ විධිවිධාන වලින් ජාතික ඔලිම්පික් කමිටුවේ ස්වාධීනත්වයට යම් බලපෑමක් සිදුවී ඇති බවට එහි විධායක කමිටුවේ අනුමැතියකින් තොරව හා ක්‍රීඩා සංගම්වල විමසීමකින් තොරව ජාත්‍යන්තර ඔලිම්පික් කමිටුවට දන්වා යවන ලද ලිපිය සම්බන්ධයෙන් ජාතික ඔලිම්පික් කමිටුවට අයත් ක්‍රීඩා සංගම් සහ අනෙකුත් සියලු ක්‍රීඩා සංගම් සිය විරෝධතාව ක්‍රීඩා ඇමැති මහින්දානන්ද අලුත්ගමගේ මහතා වෙත පළකර ඇතැයි නිවේදනයක් නිකුත් කරමින් ක්‍රීඩා අමාත්‍යංශය පවසයි.ක්‍රීඩා ඇමැති මහින්දානන්ද අලුත්ගමගේ මහතා හමුවීමට පෙරේදා (4) සවස පැමිණි ක්‍රීඩා සංගම් ප්‍රධානීහු මේ බව පවසා ඇතැයි එම නිවේදනයේ සඳහන් වෙයි.එම නිවේදනයේ වැඩි දුරටත් මෙ‍සේ සඳහන් වේ. දේශපාලනය හා ක්‍රීඩාව යනු ඉසව් දෙ‍කක් බැවින් එයට මැදිහත් නොවුනු බවත් ඒ අනුව හැම විටකම මෙය නිවැරදිව ගෙනයන්නට තමන් උත්සාහ කළද තමාට වැරදි චෝදනාවක් එල්ල වී තිබෙන බවත් ක්‍රීඩා ඇමැති මහින්දානන්ද අලුත්ගමගේ මහතා මෙහිදි කියා සිටියේය. ක්‍රීඩාවේ උන්නතිය වෙනුවෙන් මේ වනවිට දැවැන්ත සංවර්ධන වැඩපිළිවෙළක් දියත්කර ඇති අතර, සියළුම පළාත්වල ක්‍රීඩා යටිතල පහසුකම් සංවර්ධනය කර ඇත.වැඩිදුරටත් අදහස් දැක්වු ක්‍රීඩා ඇමැතිවරයා පැවැසුවේ 1973 අංක 25 දරණ ක්‍රීඩා පනතට නව රෙගුලාසි හඳුන්වාදීමට කටයුතු කළේ මෙරට ජාතික ක්‍රීඩා සංගම් විසින් තමාගෙන් දිගින් දිගටම කරන ලද ඉල්ලීමක් අනුව බවත්ය.මේ තත්ත්වය සම්බන්ධයෙන් එහිදී අදහස් දක්වමින් ජාතික ඔලිම්පික් කමිටුවේ හිටපු මහ ලේකම් එච්.යූ.සිල්වා මහතා කියා සිටියේ ක්‍රීඩා සංගම්වල ස්වාධීනත්වයට බලපෑම් එල්ල විය හැකි රෙගුලාසි වෙනස් කිරීමට ස්විස්ටර්ලන්තයේ ලූසේන් නගරයේ පිහිටි ජාත්‍යන්තර ඔලිම්පික් කමිටු කාර්යාලයේ දී ක්‍රීඩා ඇමැතිවරයා එකඟවීම පිළිබඳව ප්‍රශංසාව පළ කරන බවයි.ජාතික ඔලිම්පික් කමිටුවේ විධායක කමිටුවේ අනුමැතියෙන් තොරව සිදුවන යම් යම් අක්‍රමිකතා පිළිබඳව ඇමැතිවරයා දැනුවත් කිරීමට සුදානම් බව පැවැසු ඒ මහතා එම තත්ත්වයන් නිවැරදි කිරීමට මැදිහත්වන ලෙසද ඇමැතිවරයාගෙන් ඉල්ලා සිටියේය.වොලි‍‍බෝල් සම්මේලනයේ සභාපතිතුමන් අදහස් දක්වමින් සඳහන් කළේ ක්‍රීඩා පනතේ රෙගුලාසි සංශෝධනය කිරීමට පාර්ලිමේන්තු පක්ෂ-විපක්ෂ ඡන්ද 225ම හිමිවු බවයි.කෙසේ නමුත් එම සංශෝධනවලට යම් යම් ගැටළු ඇතැයි ජාතික ඔලිම්පික් කමිටුවේ සභාපතිවරයා පැවසීමත් සමග එහි විධායක කමිටුව විසින් යෝජනා කර තිබුණේ එම ගැටළුකාරී තත්ත්වයන් ක්‍රීඩා ඇමැතිවරයා හමුවී සාකච්ඡා කළ යුතු බවයි.එමෙන්ම ජාතික ඔලිම්පික් කමිටුවේ ගිණුම් වාර්තා විගණනය කිරීම පිළිබඳව කිසිසේත්ම විරෝධතාවයක් එම කමිටුව නොදැක්වු බවත් හෙතෙම පැවැසීය. නමුත් එම අදහස් නොපිළිගනිමින් ජාත්‍යන්තර ඔලිම්පික් කමිටුවට ලිපියක් යොමු කිරීමට ජාතික ඔලිම්පික් කමිටුවේ සභාපතිවරයා ක්‍රියාකිරීම කිසිසේත් අනුමත කළ නොහැකි බව වොලිබෝල් සම්මේලනයේ සභාපතිවරයා අවධාරණය කළේය.වැඩි දුරටත් අදහස් දක්වමින් ඒ මහතා පවසා සිටියේ ජාතික ඔලිම්පික් කමිටුවේ ව්‍යවස්ථාවේද යම් යම් වෙනස් කිරීම් සිදුකර ඇති බවට ද තොරතුරු ලැබී ඇති බවයි.එසේ ව්‍යවස්ථාවේ සංශෝධන සිදු කරන්නේ නම් විශේෂ මහා සභා රැස්වීමක් කැඳවා එහි අවසරය ලබා ගැනීම අනිවාර්යයෙන් සිදු කළ යුතු බවය. නමුත් එවැන්නක් සිදු නොකොට කමිටුවේ ව්‍යවස්ථාව සංශෝධනය කිරීම දැඩි ගැටළු සහගත තත්ත්වයක් යැයි පෙන්වා දෙන ඒ මහතා මේ පිළිබඳව වැඩිදුරටත් කියා සිටියේය.පසුගියදා ස්විස්ටර්ලන්තයේ ලූසේන් නගරයේදී ජාත්‍යන්තර ඔලිම්පික් කමිටු නිලධාරීන් හමුවු ක්‍රීඩා ඇමැතිවරයා එහිදී ඉතා සුහදශීලීව හා නම්‍යශීලීව පැවැත්වු සාකච්ඡා හේතුවෙන් ශ්‍රී ලංකාවේ ක්‍රීඩාවට මුහුණදීමට සිදුව තිබු අවධානම්කාරී තත්ත්වයකින් මුදාගත් බව මේ අවස්ථාවට එක්වෙමින් ජාතික ඔලිම්පික් කමිටුවේ උප සභාපති ඩයන් ගෝමස් මහතා පැවැසීය. එසේ නොමැතිව ක්‍රීඩා අමාත්‍යවරයා ද ආවේගශීලීව කටයුතු කළේ නම් කෙටි කාලයකට හෝ ශ්‍රී ලංකාවේ ක්‍රීඩාව තහනම් වීමට පවා ඉඩ ප්‍රස්ථා තිබුණු බව ගෝමස් මහතා අවධාරණය කළේය. රටටත්, ක්‍රීඩාවටත් ආදරය කරන අමාත්‍යවරයෙක් ලෙස මහින්දානන්ද අලුත්ගමගේ මහතා එම අවස්ථාවේ දී කටයුතු කිරීම හේතුවෙන් එවැනි අවදානම්කාරී තත්ත්වයකින් රට බේරා ගැනීමට හැකියාව තිබුණු බව ද ඩයන් ගෝමස් මහතා වැඩි දුරටත් සඳහන් කළේය.රගර් සංගමයේ සභාපතිවරයා සහ ශ්‍රී ලංකා ක්‍රිකට් ආයතනයේ ලේකම්වරයා ද කියා සිටියේ ජාතික ඔලිම්පික් කමිටුවේ සභාපතිවරයාගේ අත්තනෝමතික ක්‍රියා කලාපය තරයේ හෙලා දකින බවය. ක්‍රීඩාවේ උන්නතිය වෙනුවෙන් ගන්නා ඕනෑම තීරණයකට තම සහයෝගය ලබා දෙන බවත් ඔවූහූ කියා සිටියහ.එම නිවේදනයට අනුව අශ්වාරෝහක සංගමයේ සභාපති සුරංජිත් ප්‍රේමදාස, බැඩ්මින්ටන් සංගමයේ සභාපති සුරාජ් දන්දෙනිය, කායවර්ධන සංගමයේ සභාපති කපිල කුමාර මහත්වරු ද, පාපන්දු සම්මේලනයේ සභාපති හා වුෂූ සංගම‍යේ සභාපතිවරුන් ද, මෙහිදී ජාතික ඔලිම්පික් කමිටුවේ සභාපතිවරයාට සිය විරෝධතාව පළ‍කොට ඇත.මේ සාකච්ඡාවේදී සියලු ක්‍රීඩා සංගම්වල ප්‍රධානීන් ක්‍රීඩා ඇමැතිවරයාට පවසා ඇත්තේ කිසිදු ක්‍රීඩා සංගමයක අවශ්‍යතාවක් හෝ ඔලිම්පික් විධායක සභාවේ ඉල්ලීමක් ද නොමැතිව ජාතික ඔලිම්පික් කමිටුවේ සභාපතිවරයා ගත් ඒකපාර්ශවික තීරණය නිවැරදි නොවන බවයි. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=s1312065</link>
    <topic>පොලිස්-ගුවන් තරගය අද</topic>
    <author>ෆවුස් මොහොමඩ්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ සිවුවැනි වටය අරඹමින් ‍‍පොලිසිය හා ගුවන් හමුදා කණ්ඩායම අද (6) රත්මලාන ගුවන් හමුදා ක්‍රීඩා පිටියේ දී තරග බිමට පිවිසෙති‍. මෙවර තරගාවලියේ මෙතෙක් තරග තුනකට සහභාගිවී කිසිදු ජයග්‍රහණයක් නොලබා ප්‍රසාද ලකුණු සටහනේ 9වැනි ස්ථානයේ පසුවන ගුවන් හමුදා කණ්ඩායම අද සිය පළමු ජයග්‍රහණය අපේක්ෂාවෙන් පසුවෙයි. පොලිස් කණ්ඩායම තරග තුනකින් එක් තරගයක් ජයගත් අතර තරග දෙකක් පරාජයට පත්වීය.ඒ අනුව සිවුවැනි වටයේ ප්‍රසාද ලකුණු සටහනේ ඉහළට යාමට අද තරගයේ ජයග්‍රහණය පොලිස් කණ්ඩායමට ද එක සේ වැදගත්ය.තරගාවලියේ තුන්වැනි වටය නිමාවට පත්වනවිට ප්‍රසාද ලකුණු සටහනේ තුන්වැනි ස්ථානය අත්කරගත් හැව්ලොක්ස් ක්‍රීඩා සමාජය හා හයවැනි තැන පසුවන සී.ආර්.පිල හෙට (7) හැව්ලොක්ස් පිටියේ දී තරග වදිති. රාත්‍රී තරගයක් ලෙස පැවැත්වෙන මේ තරගය හෙට පස්වරු 6.30ට ආරම්භ කෙරේ. ප්‍රසාද ලකුණු සටහනේ පස්වැනි තැන සිටින අප්කන්ට්‍රි ලයන්ස් කණ්ඩායම සමග හම්බන්තොට ෂාක්ස් පිල හෙට නාවලපිටියේ දී තරග වැදීමට නියමිතය.‍මේ අතර ප්‍රසාද ලකුණු සටහනේ පෙරමුණේ පසුවන මහනුවර ක්‍රීඩා සමාජය හා දෙවැනි තැන සිටින නාවික හමුදා පිල අතර තරගය ලබන 8වැනිදා නිත්තවෙල දී පැවැත්වේ. සිවුවැනි වටය නිමාවනවිට තරගාවලියේ පෙරමුණ ගන්නා කණ්ඩායම තීරණය වන මේ තරගය අතිශය උණුසුම් මුහුණුවරක් ගනු ඇත.මෙතෙක් පැවැති තරගවල දි අපරාජිතව සිටින කණ්ඩායම් දෙකක් වන මහනුවර හා නාවික හමුදා පිල අතරින් සිය අපරාජිතභාවය රැක ගන්නා කණ්ඩායම මෙහිදී තීරණය කෙරෙනු ඇත. ප්‍රසාද ලකුණු සටහනේ සිවුවැනි තැන සිටින යුද හමුදා පිල සහ සී.එච්.කණ්ඩායම අතර තරගය ද 9වැනිදා සී‍.එච්.පිටියේදි පැවැත්වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=f1312061</link>
    <topic>විදුර, මුදල් ලැබෙන වෙලාවට සංවර්ධන ව්‍යාපෘති කඩිනම් කරන්න නැත්නම් අපි ප්‍රමාදයි...</topic>
    <author>අන් දොස් සොයන්නේ</author>
    <content>ජනාධිපති මහින්ද රාජපක්ෂ මහතා ගිය සෙනසුරාදා හොරණට පැමිණියේය. උත්සව හා රැස්වීම් කිහිපයක් යොදාගෙන තිබීම ඊට හේතු විය. සෙනසුරාදා උදේ 10.30ට පමණ හෙලිකොප්ටර් යානයකින් හොරණ නගර සභා පිටියට පැමිණි ජනාධිපතිතුමා ඇමැති නිර්මල කොතලාවල, හොරණ නගරාධිපති ග්‍රැන්විල් රාජපක්ෂ විසින් ඉතා උණුසුම් අයුරින් පිළිගත්තෝය. නිර්මල කොතලාවල මහතා සමඟ මෝටර් රථයේ නැගුණු ජනාධිපතිතුමා හොරණ විද්‍යාරත්න විශ්වවිද්‍යා පීඨය බලා පිටත් විය.සර්, අපි නගර සභාවට ගිහින්ද විද්‍යාරත්නෙට යන්නෙ නිර්මල කොතලාවල මහතා ඇසීය.ඒ වැඩේ කෙරෙන්නේ සුබ මුහුර්තයකට, අනෙක හාමුදුරුවන්ට දානෙත් ප්‍රමාද වෙනවා. එහි දරුවොත් බලාගෙන ඇති අපි විද්‍යාරත්නෙට යමු ජනාධිපතිතුමා කීය.හොරණ විද්‍යාරත්න විශ්වවිද්‍යා පීඨයේ තෙමහල් රංගශාලාව විවෘත කෙරුණේ ජනාධිපතිතුමාගේ සුරතින්ය.ජනාධිපතිතුමනි, මේ උත්සවය සංවිධාන කළාම මේක කඩාකප්පල් කරන්නයි සමහරු හැදුවේ. සමහරු ඔබතුමා නොපැමිණෙන බවත් කීවා යැයි පීඨාධිපති ඕපල්ලේ ඤාණසිරි හිමියෝ කීහ. “හොඳ වැඩවලට ගල් මුල් එනවා ඒ ගැන සැ‍ෙලන්න හොඳ නැහැ” ජනාධිපතිතුමා කීය.ජනාධිපතිතුමා අසලට පැමිණි ජ්‍යෙෂ්ඨ ඇමැති රත්නසිරි වික්‍රමනායක මහතා සර්, සර් වෙනුවෙන් අපේ ගෙදර දිවා භෝජන සංග්‍රහයක් සූදානම් කළා. සර් ඒකට එනවා නේද යැයි ඇසීය. නගර සභාවට ගිහින් එන්නම් ජනාධිපතිතුමා ඉතා ළෙන්ගතු අයුරින් කීය.නිර්මල කොතලාවල, බන්දුල ගුණවර්ධන මහත්වරු සමඟ ජනාධිපතිතුමා හොරණ නගර සභාවට පියමං කළේය. පරණ දිසා ගොඩනැගිල්ල නගර සභාව ලෙස ප්‍රතිසංස්කරණය කොට තිබුණේ අලංකාර අයුරින්ය.හොරණ නගරයේ උස් ස්ථානයක පිහිටි නගර සභාව දෙස බලා සිටි ජනාධිපතිතුමා මේ ස්ථානය මගේ ජීවිතේ සුවිශේෂී මතක සටහන් ගොනු කළ ස්ථානයක්. හොරණ දිසා අධිකරණයට මම එදා ආවේ නීතිඥයෙක් ලෙස නඩුවලට පෙනී සිටින්න. මේ තැන මට ම‍ෙග් මතක එක්රැස්කරන තැනක්. නමුත් එදා තිබූ අධිකරණ‍ෙය් සේයාවක්වත් අද මේ තැන නැහැ ජනාධිපතිතුමා කීවේ ඉතා හැඟීම්බර අයුරින්ය.නගර සභාවේ සභා ගර්භයට ඇතුළු වූ ජනාධිපතිතුමා මේක පුංචි පාර්ලිමේන්තුවක් වගේනේ. මේකෙ කතා කරන්න දෙයක් නැහැ නගරාධිපතිතුමා ඔයාලා හොඳටම වැඩේ කරලා තියෙනවා. වැඩේ කෙරෙන්නෑ කියලා පෙත්සම් ගැහුවේ මේ වගේ කටයුතු ඉෂ්ට සිද්ධ වෙන අවස්ථාවකදීද, හැම සභාවක්ම මේ වගේ දැකුම්කළු ආකාරයට හදන්න ඕනෑ ජනාධිපතිතුමා නගරාධිපතිවරයාට කීය.ඔයාලගේ සතිපොළ හා වෙළෙඳ පොළ ඉදිකිරීමට අදාළ මුදල් ලබා දෙනවා. ඔයාලා මේ ආකාරයෙන් විශිෂ්ට ලෙස ඒවා ඉදිකරනු ඇතැයි මා විශ්වාස කරනවා යැයිද ජනාධිපතිතුමා කීවේය. නගරාධිපතිවරයා, රොෂාන් කුරුප්පු ඇතුළු මන්ත්‍රීවරු සමඟ සභා ගර්භයේදී ඡායාරූපයකට පෙනී සිටීමටද ජනාධිපතිතුමා අමතක නොකළේය.අපිට හදිස්සියි සර්රත්නසිරි බලාගෙන ඇති අපි එහෙනම් යමු නේද ජනාධිපතිතුමා ඇසීය. ජනාධිපතිතුමා සමීපයට පැමිණි නිමල් ලන්සා, යසපාල කෝරළගේ පළාත් මන්ත්‍රීවරු දුටු ජනාධිපතිතුමා දැන් වැඩේට ඇඳගෙන දැයි ඇසීය. සර් සිංහල අලුත් අවුරුද්දට කලින් අපිට ඡන්දය ඕනෑ යැයි යසපාල කෝරළගේ මහතා කීවේය. සිංහල අවුරුද්දට කලින්: ජනාධිපතිතුමා සිනාසෙමින් ඇසීය.ජනාධිපතිතුමා ප්‍රමුඛ පිරිස විදුර වික්‍රමනායක මහතාගේ නිවසට දිවා භෝජනය සඳහා පැමිණියහ. රත්නසිරි වික්‍රමනායක, විදුර වික්‍රමනායක මහත්වරු ජනාධිපතිතුමා ඉතා සුහදව පිළිගත්තේය. “සර් කැමැති නිසා දේශීය ගමේ ආහාර වේලක් සර්ට සූදානම් කළේ යැයි රත්නසිරි කීය.බොහෝම හොඳයි ඒක ජනාධිපතිතුමා කීවේය. දිවා භෝජනයෙන් පසු පිරිස සමඟ සුහද කතාබහකට එක්වීමට ජනාධිපතිතුමා අමතක නොකළේය.විදුර මුදල් ලැබෙන වෙලාවට සංවර්ධන ව්‍යාපෘති කඩිනම් වෙන්න ඕනෑ, නැත්නම් අපි ප්‍රමාදයි ජනාධිපතිතුමා කීවේය.මම දන්නවා සර් ඒ ගැන ටිකක් විදුර කීය. එහෙනම් සංවිධායකයෝ ඒකරාශී වෙලා සමඟියෙන් වැඩ කරන්න ජනාධිපතිතුමා සඳහන් කළේය.සර් මේ පාසලටත් මහින්දෝදය විද්‍යාගාරයක් දෙන්න පුළුවන් නම් විශාල කාර්යභාරයක් එමඟින් කරන්න පුළුවන්, විදුර වික්‍රමනායක මහතා කීය.බන්දුල විද්‍යාගාරයක් දෙන්න පුළුවන්ද ජනාධිපතිතුමා බන්දුල ගුණවර්ධන දෙසට හැරෙමින් ඇසීය. සර් ඔබතුමා මුදල් වෙන්කරනවා නම් මට ලබාදිය හැකියි, බන්දුල ගුණවර්ධන මහතා කීය. ජනාධිපතිතුමා විදුර වික්‍රමනායක මහතාගේ කනට කොඳුරා රහසක් කීවේ විදුර වික්‍රමනායක මහතා සිනා සාගරයක ‍ගිල්වමින්ය.කැස්බෑවේ මරණෙට යන්න ඕනෑ ජනාධිපතිතුමා කීවේ රත්නසිරි වික්‍රමනායක දෙස බලමින්ය. හොරණ සියලු දෙනා හොඳින් ඉන්න ඒ වගේම සමඟියෙන් ඉන්න. ජයවේවා කියමින් ජනාධිපතිතුමා කැස්බෑව බලා පිටත්විය.දුකේදී හිඳිමින්ජනාධිපතිතුමා මේ සතියේ වැඩියෙන්ම කාලය ගත කළේ අවමඟුල් උත්සව සඳහා සහභාගිවීමටය. ඒ අතර ජාතික නිදහසේ පුරෝගාමියකු වූ පොන්නම්බලම් අරුණාචලම්ගේ මුණුපුරා වන හිටපු භාණ්ඩාගාර ලේකම්වරයකු වූ බාලකුමරන් මහදේව නොහොත් බකු මහදේවන් මහතා, ඩී. එස්. සේනානායක විද්‍යාලයීය ආරම්භක විදුහල්පති ආර්. අයි. ටී. අලස්, ආයුර්වේද අමාත්‍යාංශයේ හිටපු ලේකම් වෛද්‍ය උපාලි පිලපිටිය, ප්‍රසිද්ධ ව්‍යාපාරිකයකු වූ දුනිදු අබේසිරි විජේරත්න මහත්වරුන්ගේ අවමංග්‍යයන් ඒ අතර විය.ආර්. අයි. ටී. අලස් මහතා අභාවප්‍රාප්ත වී සුළු මොහොතකින් ජනාධිපතිතුමා ඒ මහතාගේ බොරැල්ලේ පිහිටි නිවසට පැමිණියේ නිවැසියන්ද පුදුමයට පත්කරවමින්ය. අවමංගල්‍ය ආයතනයට හා පොලිසියට මරණය පිළිබඳ දැනුම් දුන්නේ ජනාධිපතිතුමාය.ටිරාන් ඔයාගේ තාත්තා මේ රටේ අධ්‍යාපනයට සිදුකළ මෙහෙවර සුළුපටු නැහැ. ඒවගේ අමිල සේවයක් කළ කෙනෙක් වෙනුවෙන් හඬා දොඬන එක එතුමාට කරන මදිකමක් යැයි ජනාධිපතිතුමා ටිරාන් අස්වසමින් කීය. ඔව් සර්, තාත්තාගේ සේවය මිල කළ නොහැකියි දෙනෙතින් කඳුළු රූරා වැටෙද්දී ටිරාන් කීවේය.ජනාධිපතිතුමා අලස් මහතාගේ බිරිඳ වූ රෝහිනි අලස් හා හර්ෂ අලස් මහත්වරු හා පවුලේ ඥාතීන් සමඟ අවමඟුල් කටයුතු ගැන කතා කළේය. සඳුදා දැයෙන් සමුගත් කෘතහස්ත අධ්‍යාපනඥයාට අවසන් ගෞරව දැක්වීම සඳහා ඉරිදා ද දහස් සංඛ්‍යාත ජනගඟක් ඒ මහතාගේ නිවසට පැමිණෙමින් සිටියහ.ආරක්ෂක ලේකම් ගෝඨාභය රාජපක්ෂ, උදය ගම්මන්පිල මහත්වරුන්ද ඒ අතර ප්‍රධාන තැනක් ගත්හ. එම අවස්ථාවේදී ජනාධිපතිතුමා දෙවැනි වරට අලස් මහතාගේ නිවසට පැමිණියේ අලස් මහතාගේ දේහයට අවසන් ගෞරව දැක්වීම සඳහාය.දෑත් එක්කොට ශෝකය ප්‍රකාශ කළ ජනාධිපතිතුමා ටිරාන්ගේ උරහිස ස්පර්ශ කරමින් ටිරාන් මෑත ඉතිහාසයේ මෙහෙම සෙනඟක් මම දැකලා නැහැ. අලස් මහත්තයා කොච්චර හොඳට උගන්නලද කියලා මේ එන ජනතාවගෙන්ම පේනවා යැයි කීය.කෑගල්ල දිස්ත්‍රික්කයේ මැතිවරණ කොට්ඨාස නවය ආවරණය වන පරිදි ළමා හා මාතෘ සායන 36ක් ඉදිකිරීමේ කටයුතු ආර්ථික සංවර්ධන ඇමැති බැසිල් රාජපක්ෂ මහත‍ාගේ උපදෙස් මත ආරම්භ විය. රුපියල් ලක්ෂ 120ක් වැයකොට ඉදිකෙරෙන සායනයන්හි ප්‍රගති සමාලෝචන රැස්වීම පසුගියදා කෑගල්ල දිස්ත්‍රික් ලේකම් කාර්යාලයේදී පැවැත්විණි.මහ ඇමැති මහීපාල හේරත්, ඇමැතිවරුන් වන රංජිත් සියඹලාපිටිය, අතාවුද සෙනෙවිරත්න මහත්වරු ඇතුළු ප්‍රදේශයේ දේශපාලන ක්‍රියාකාරීන් රැසක් ඊට එක් වී සිටියහ. එහිදී අමාත්‍ය ලේකම් අජිත් ශාමින්ද සායන ගොඩනැගිල්ල හදන්න සමහර මැතිවරණ කොට්ඨාස ගෙපල කපලත් නැහැ.නමුත් රඹුක්කන දැන් ගොඩනැගිල්ල හදලා වහලෙත් ගහලා යැයි කීවේය. හරි පුදුමයිනේ, එහෙනම් අපි කට්ටිය රඹුක්කනට විසිට් එකක් දාලා මෙච්චර ඉක්මනින් ඒක කළේ කොහොමද කියල හොයල බලමු. ඒ ආදර්ශය අනිත් අයටත් කියමු යැයි රංජිත් සියඹලාපිටිය මහතා කීය.ගිය එක්කෙනෙක්වත් ආපහු ආවේ නෑඑක්සත් ජාතික පක්ෂයේ අලුතින් පිහිටුවන ලද නායකත්ව මණ්ඩලය මඟින් පක්ෂයේ ආසන සංවිධායකවරු පත්කිරීම ඇතුළු කාර්ය භාරයන් රැසක් පසුගිය සතියේ සිදුකළේය. එහි සභාපති කරු ජයසූරිය මහතා හා හරීන් ප්‍රනාන්දු මහත්වරු ගිය ඉරිදා පැවැති මීගමුව නව ආසන සංවිධායක රොයිඩ් ප්‍රනාන්දු මහතාගේ ප්‍රථම රැස්වීම සඳහා සහභාගී වූයේ විපක්ෂ නායක රනිල් වික්‍රමසිංහ මහතාගේ උපදෙස් මතය.රැස්වීමට ප්‍රධාන ආරාධිතයා ලෙස පැමිණී කරු ජයසූරිය මහතා අසලට එජාප පාක්ෂිකයන් රැසක් ඒකරාශී වූහ. ‘සර් ඔබතුමා නායකත්ව මණ්ඩලයේ සභාපති ධුරය ලබාගැනීම ගැන අපිට සතුටුයි. නමුත් ඔබතුමා ඔබතුමාගේ බෑනාවවත් තාම එජාපයට ගැනීමට කටයුතු කළේ නැහැනේ යැයි, මීගමුව එජාප පාක්ෂිකයන් රැසක් කරු ජයසූරියට එරෙහිව උණුසුම් අයුරින් අදහස් දැක්වීය.නොසිතූ අවස්ථාවක සිදු වූ සිද්ධියෙන් කලබල වූ ජයසූරිය මහතා අපි පක්ෂයෙන් ගිය සැමට නැවත පක්ෂයට බැ‍ඳෙන ලෙස විවෘත ආරාධනාවක් කළා. අපි විශ්වාස කරනවා පක්ෂයෙන් ගිය බොහෝ දෙනෙක් නැවත එජාපයට සම්බන්ධ වෙයි කියා යැයි කරු ජයසූරිය මහතා තතු පැහැදිලි කළේය.මොන පිස්සුද සර්, සර් එක්ක ගිය 17න් එක්කෙනෙක්වත් තාම ආවාද? සර් 17 එක්ක ගියා තනියම ආවා. අහිංසක පාක්ෂිකයෝ තමා හැම දෙයින්ම හෙම්බත් වෙන්නේ යැයි, තවත් පාක්ෂිකයෙක් කීවේ දැඩි ආවේගශීලීවය.අන්දමන්ද වී සිද්ධිය දෙස දෑස් අයා බලා සිටි හරින් ප්‍රනාන්දු මහතා අපි දැන් තර්ක විතර්ක නොකර පක්ෂයේ උන්නතිය වෙනුවෙන් එකා මෙන් නැඟී සිටිමු යැයි කීමෙන් තත්ත්වය මදක් සමනය විය. පාර්ලිමේන්තු ලොබියේදී රංජිත් මද්දුමබණ්ඩාර මහතාට හදිසියේ බුද්ධික පතිරණ මන්ත්‍රීවරයා මුණ ගැසුණි. කොහොමද බුද්ධික වාසදේස, රංජිත් මද්දුමබණ්ඩාර මහතා විමසීය.හොඳින් රංජිත් අයියා, ඔයාට කොහොම දැයි බුද්ධික පතිරණ මහතා කීවේ ඉතා ළෙන්ගතු අයුරින්ය. බුද්ධික සමීපයට තවත් ළං වූ රංජිත් මද්දුමබණ්ඩාර මහතා ‘නායකතුමාගේ කාමරේ හිටපු මාපිලා මාතර පැත්තෙන් ආවයි කියන්නේ ඇත්ත දැයි විමසිල්ලෙන් ඇසීය. අනේ මංදන්නෑ රංජි අයියා ඕවා යැයි බුද්ධික පතිරණ මහතා කීය. කොට පුංචි හීනි මාපිලෙක් කිව්වම මන් හිතුවා ඔයාවත් ගෙනාවද කියා යැයි රංජිත් මද්දුමබණ්ඩාර මහතා සිනා සෙමින් ඇසීය.බුද්ධික පතිරණ මහතා ඊට පිලිතුරක් දීමටත් මත්තෙන් ඒ අසලට සේන්දු වූ සුජීව සේනසිංහ මහතා සිනාවට එක්වෙමින් කීවේ ඇත්තටම බුද්ධික ඔයා ඔය මාපිලාව දාගෙන ආවේ සාක්කුවෙද, එහෙමත් නැත්නම් පොඩි බෑග් එකකද යැයි ඇසුවේ සිනා සාගරයක ගිල්වමින්ය.අනේ මට ලෙඩ නම් දාන්න එපා බුද්ධික පතිරණ කීවේ බිඳුණු හඬින්ය.ඔයා නැහැ කිව්වට බුද්ධික නියම වෙලාවට නියම තැනට කොහාමද මාපිලෙක් ආවේ යැයි රංජිත් නැවත කීවේ සිනාසෙමින්ය.අපිට තවත් ප්‍රශ්නයක්විජිත හේරත් මහතාට ශ්‍රේෂ්ඨාධිකරණ නීතිඥයෙක්ගෙන් විශේෂ දුරකථන ඇමතුමක් පසුගියදා ලැබිණි. “මන්ත්‍රීතුමා” නීතිපති දෙපාර්තමේන්තුවේ හිටපු අතිරේක සොලිසිටර් ජනරාල්වරයෙක් මහාධිකරණ විනිසුරුවරයෙක් ලෙස පත් කරලා. අපිට ඒක ප්‍රශ්නයක් වෙලා යැයි නීතිඥයා කීය.ඔබතුමාලගේ සහාය අපිට තිබෙනවා නම් ඒ ගැන සොයන්න අපිටත් පුළුවන් යැයි විජිත හේරත් මහතා නීතිඥවරයාගේ ඇමතුමට තුති පුද කරමින් කීවේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>06</day>
    </date>
    <link>http://www.dinamina.lk/2013/12/06/_art.asp?fn=f1312062</link>
    <topic>දරුවා මතට ඇබ්බැහි වෙන්නේ වැඩිහිටියන්ගේ වරදින්</topic>
    <author>සටහන</author>
    <content>පාසල් දරුවන් අතරට මත්ද්‍රව්‍ය පැමිණීම පිළිබඳ ප්‍රවෘත්ති මේ දිනවල අපට නිතර අසන්නට ලැ‍බේ. රටේ අනාගතය බාර ගැනීමට සිටින අපේ ළමා පරපුර මත් රකුසාගෙන් බේරා ගැනීමේ වැදගත්කම හා ඒ සඳහා ගතයුතු ක්‍රියාමාර්ග පිළිබඳ රත්මලාන ශ්‍රී ධර්මාරාම පුරාණ විහාරවාසී කොටනෙළුවේ පුඤ්ඤානන්ද හිමියන් සමඟ කළ සාකච්ඡාවකි මේවර්තමාන සමාජයේ මහා ව්‍යසනයක්ව පවතින මේ මත්ද්‍රව්‍ය ගැටලුව අද ඊයේ ඇතිවූවක් නොවෙයි නේද?ඔව්, මත්ද්‍රව්‍ය කියන්නේ බුද්ධ කාලයේ පටන් අද දක්වා පවතින දෙයක්. ඒ නිසා එය සියයට සියයක් ලෝකයෙන් නැතිකරන්න පුළුවන් කියලා කියනවා නම් එය මුසාවක්. නමුත් අපිට එය අවම කරන්න පුළුවන්. පාසැල් දරුවන් මතට ඇබ්බැහි වුණා කියලා ‍‍බොහෝ දෙනෙක් කතා කරනවා.බො‍හෝ දරුවන් මතට ඇබ්බැහි වෙලා තිබෙන්නේ වැඩිහිටියන්ගේ වරදින්. ඒ නිසා අපේ ළමා පරපුර මේ මත්ද්‍රව්‍යවලින් ආරක්ෂා කරගැනීම සමස්ත සමාජයේම වගකීමක්. විශේෂයෙන් මෙහිදී රජයට මවුපියන්ට සහ ගුරුවරුන්ට විශාල කාර්යභාරයක් පැවරෙනවා.පාසල් කාලය තුළ දරුවන් මත්ද්‍රව්‍යයට යොමු වීමට බලපා ති‍බෙන කාරණා ලෙස ඔබ වහන්සේ දකි‍න්නේ මොනවාද?ගොඩාක් මවුපියන් හිත‍න්නේ ළමයින්ට කන්න දුන්නම ඔක්කොම හරි කියලා. ඒ නිසා පාසලට යනකොට ළමයට යම්කිසි මුදලක් දෙනවා. නමුත් ඒ සල්ලිවලින් දරුවා මොනවද කෑවේ කියලා අහන්නේ නෑ. ළමයා සල්ලිවලින් මොනවද කළේ කියලා මවුපියන් දන්නේ නෑ.මේක ලොකු අඩුවක්. අඩුම වශයෙන් මවුපියන් ඒ ගැන අහනවානම් දරුවන් බොරු නොකියා ඉන්නවත් උත්සාහ කරනවා. ඒ වගේම ගොඩාක් පාසල්වල විවේක කාලයේදී ළමයි මොනවද කරන්නේ කියලා ගුරුවරු හොයලා බලන්නේ නෑ. ඒ වෙලාවෙදි ඇතැම් ළමයි ක්‍රීඩා කරනවා.තවත් අය කතා කර කර ඉන්නවා. තව කොටසක් අධ්‍යාපන කටයුතුවල යෙදෙනවා. ඒ වගේම ඇතැම් ළමයි යාළුවෝ අල්ලගෙන නරක වැඩවලට යොමු වෙනවා. ඒ නිසා මම හිතන්නේ පාසලේ විවේක කාලයේදිත් දරුවන් මොනවද කරන්නේ කියලා ගුරුවරුන්ගේ අධීක්ෂණය අවශ්‍යයි. සමහර පාසල්වල ගුරුවරු නැති කාල පරිච්ඡේදවලදී කිසිදු අධීක්ෂණයක් සිදුකෙරෙන්නේ නෑ, එවැනි අවස්ථාවලදිත් දරුවන් නරක වැඩවලට යොමු වෙනවා.කුඩා දරුවන් මත්ද්‍රව්‍ය භාවිතයට යොමුවෙන්න මාධ්‍යයෙනුත් යම් බලපෑමක් සිදුවෙන බවට මතයක් තිබෙනවා. එම මතය කොතරම්දුරට නිවරැදිද?මෙහිදී මාධ්‍යටත් ලොකු කාර්යභාරයක් පැවරෙනවා. ඉස්සර මත්ද්‍රව්‍ය පාවිච්චි කරන රූපරාමුවලට කොටු දැම්මා. අද ඒ දේවල් බොඳ කරලා පෙන්නවා. නමුත් ඒ දේවල්වලින් සිදුවෙන්නේ ළමයා තුළ තිබෙන කුතුහලය වැඩි කිරීමයි. ඒ ආකාරයට කොටු දාලා බොඳ කරලා පෙන්වද්දී ඒ සඳහා ළමයින්ගේ ආකර්ෂණය වැඩි වෙනවා.මම නම් හිතන්නේ ඉදිරියට කරන නිර්මාණය සඳහා එවැනි දර්ශන භාවිත නොකර ඉන්නවානම් අමුතුවෙන් කොටු දාන්නවත් බොඳ කර පෙන්වන්නවත් අවශ්‍ය වෙන්නේ නැහැ. ටෙලිනාට්‍යයක, චිත්‍රපටියක වුනත් වීරයා දහදෙනෙකුට විතර ගහලා දුම්වැටියක් බොනවා පෙන්නනවා.එතකොට ළමා මනසට යන්නේ හොඳම වීරයා වෙන්නනම් දුම්වැටියක් බොන්න ඕන කියන පණිවිඩයයි. ඇත්තටම එවැනි නිර්මාණ අපේ මාධ්‍ය මඟින් පෙන්වන්න පෙන්වන්න අපේ ළමයින් දුරාචාරයට යොමුවීම වළක්වන්න බැහැ.ඒ‍ වගේම නළු නිළියන් කියන්නේ ආදර්ශවත් පිරිසක්. මිනිස්සු ඒ චරිතවලට ආදරය කරනවා. ඒ නිසා අවිඥානිකව ඒ චරිත අනුකරණයට හුරුවෙනවා. ඒකත් බරපතළ තත්වයක්. අද බලන්න ඇතැම් ටෙලිනාට්‍ය, චිත්‍රපටිවල පෙන්වනවා කාන්තාවන් හෝටල්වලට ගිහින් බීලා නටන දර්ශන. ඒවා දකින ළමයින් තුළ ඒ දේවල් හරි කියන ආකල්පය ගොඩනැ‍ගෙනවා. ඒ නිසා එවැනි නිර්මාණ කරද්දි මීට වඩා වැඩිහිටියන් සැලකිලිමත් විය යුතුයි.දරුවන් මත්ද්‍රව්‍ය භාවිතයට වැඩිවශයෙන් යොමුවන්නේ වැඩිහියන් අනුකරණයෙන් නම් වැඩිහිටියන් ඒ සඳහා කළ යුත්තේ කුමක්ද?අදවනවිට අපේ සමාජයේ නොදැනුවත්වම මත්ද්‍රව්‍යයට ඉඩක් දෙනවා. ඒක කවුරුවත් හිතන්නේ නෑ. බීපු මනුස්සයෙක් සහ බීපු නැති මනුස්සයෙක් අතර යම් කතාබහක් ඇති වුනොත් ගොඩක් අය ගන්නේ බීපු මනුස්සයාගේ පැත්ත. ඒ මනුස්සයා බීලානේ කියලා බීපු නැති මනුස්සයාව එළවනවා.මේ දේවල් අපේ සමාජයේ නොදැනුවත්වම සිදුවන දේවල්. ඒ වගේම ඇතැම් තාත්තලා කියනවා මං බිව්වට කමක් නෑ මගේ පුතා බොන්න ඕනේ නැහැ කියලා. නමුත් දරුවන් මවුපියන් අනුකරණය කරනවා. පේන්න නොබිව්වත් හොර රහසේ හරි එය අත්හදා බලන්න දරුවන් උත්සාහ කරනවා.ඒ නිසා වැඩිහිටියන් දරුවන්ට ආදර්ශසම්පන්නව හැසිරෙන්න ඕනා. තවත් සමහර තැන්වල තාත්තා බොන්නේ නැහැ ඒත් පුතා බොනවා. එවැනි තත්වයක් ඇති වෙලා තිබෙන්නේ දරුවට නිවරැදි මඟපෙන්වීමක් ලබා නොදුන් නිසයි. ඒනිසා දරැවාට මත්පැන් මත්ද්‍රව්‍ය ආදීනව කියා දෙන්න ඕනෑ.අද බොහෝ දෙනා දුක සතුට හැම දෙයක්ම සමරන්න මත්ද්‍රව්‍ය යොදා ගන්නවා. ඒ දේවල්වලට මත්ද්‍රව්‍ය අවශ්‍යම ද?අපි දකින ලොකුම අපරාධය ඒක. ගොඩාක් අය උපන්දිනය, රැකියාවක් ලැබීම, විභාගයක් සමත්වීම,දරුවා වැඩිවියට පත්වීම මේ හැමදේම සමරන්නේ මත්ද්‍රව්‍යවලින්. ළමයින්ට මේ විෂමාචාර උගන්වන්නේ අම්මලා තාත්තලාමයි. ඊට පස්සේ දරුවන්ට බැණලා වැඩක් නැහැ.ඇයි මේ මිනිස්සු සතුට වෙනුවෙන් බොන්නේ. ඒ සතුට තේ මේසයකදී බෙදාහදාගන්න අපේ මිනිස්සු පෙලබෙන්නේ නැත්තේ ඇයි? බිස්කට් එකක් කාලා තේ එකක් බීලා සින්දුවක් කියලා සතු‍ට සමරනවා නම් කොච්චර හොඳද? නමුත් අද ගොඩාක් අය දුක සතුට සියල්ල සමරන්නේ බීලා මත්වෙලා. අද මගුල් ගෙදර,මළ ගෙදර,දාන ගෙදර, පිරිත් ගෙදර මේ හැම තැනදිම ප්‍රමුඛත්වය දෙන්නේ බීමට.අද ඇතැම් නෝනලත් හිතනවා සෝෂල් වෙන්න නම් පොඩ්ඩක් බොන්න ඕන කියලා. ඒ නිසා කිසිදු ලැජ්ජාවක් නැතුව කාන්තාවනුත් අද හෝටල් ගානේ ගිහින් බොනවා. ඉතින් ඒ අය කොහොමද දරුවන්ට උපදෙසක් දෙන්නේ.ආශ්චර්යයට යන්න අපි පාරවල් ගොඩනැඟිලි විතරක් හැදුවට මදි.මොන ආශ්චර්යයට ගියත් ළමයින්ගේ ආධ්‍ය­ාත්මය හැදෙන්නේ නැත්නම් වැඩක් නෑ.තවත් ඇතැම් අය නිවාඩු ගත කරන්න නුවරඑළි යනවා. ගමන ලෑස්ති කරපු වෙලාවේ පටන් ඒ අය කතා කරන්නේ ගිහින් බොන විදිහ ගැනයි. සීතල නැතිවෙන්න බොනවා නම් ඒවා පොඩි දරුවන්ටත් කාන්තාවන්ටත් පොවන්න ඕන නේද? ඇයි පිරිමි අයට විතරද සීතල දැනෙන්නේ.මේවා මිනිස්සු වාසියට හදාගත්තු කතා.මත්පැන් පානය කරන බොහෝ දෙනා තමන් කරන වැරදි සාධාරණීකරණය කර ගැනීමට විවිධ කරුණූ ගෙනහැර දක්වන අවස්ථා තිබෙනවා.ඒ පිළිබඳ පැහැදිලි කළොත්?දුක, සතුට සියල්ලම සමරන්න අද ගොඩාක් දෙනා භාවිතා කරන්නේ මත්පැන්. සමහර නෝනලා කියනවා අපේ මහත්තයා ගොඩාක් මහන්සි වෙනවා. ඇගේ අමාරු නැති වෙන්න ටිකක් බිව්වට කමක් නෑ කියලා. ඇගේ අමාරුවට මත්පැන් හොඳ නම් කාන්තාවනුත් බොන්න ඕනනේ.මොකද කාන්තාවනුත් දවස තිස්සේම වෙහෙස මහන්සි වෙනවා. ඒ වගේම තවත් සමහර අය කියනවා කාපු බීපු වෙලාවට කියන කරන ඒවා ගණන් ගන්න එපා කියලා. මනුස්සයෙක් මත්පැන් පානය කළ පමණින් සිහි කල්පනාව නැති වෙනවා කියන එක මම නම් පිළිගන්නේ නැහැ.සිහි කල්පනාව නැතිවෙනවා නම් බීපු මනුස්සයෙක් බස් එකේ ගිහින් තමන්ගේ ගේ ළඟින් බැහැලා හරියට ගෙදර යන්නේ කොහොමද? ඒ වගේම ඇතැම් අය බීපු වෙලාවට බිරිඳගේ පෙර වැරදි පවා මතක් කර දෙමින් ඇය පහර දෙනවා. සිහිය නැත්නම් ඒ දේවල් මතක තියෙන්නේ කොහොමද? සිහිය නැත්නම් අල්ලපු ගෙදරට ගිහින් අල්ලපු ගෙදර කාන්තාවට පහර දෙන්න ඕන නේද?අපේ රටේ මත්ද්‍රව්‍ය නිවාරණයට විවිධ වැඩසටහන් ක්‍රියාත්මක වුනත් ඒ‍වායේ ප්‍රතිඵල දකින්න නැහැ නේද?ලෝකයේ අනෙකුත් රටවල සිගරට් පෙට්ටියක් ගත්තොත් එය හරි පිළිකුල්.නමුත් අපේ රටේ සිගරට් පෙට්ටිය හරි ආකර්ෂණීයයි. සිත්ඇදගන්නා සුළුයි. ඒනිසාත් ගොඩාක් අය එයට යොමු වෙනවා. ඒ වගේම නිවාඩු දවසට බාර් වහනවානම් කල්තියාම ඒ පිළිබඳ ජනතාව දැනුවත් කරනවා.ඒ තුළින් සමාජයට ගෙනයන්නේ බාර් වහන නිසා කල් ඇතුව අරන් තියාගන්න කියන පණිවිඩයයි. මේ දේවල් රාජ්‍ය මැදිහත් වීමෙන් හෝ වළක්වන්න ඕනා. දැන් පාරවල්වල දුම්බොන පිරිස් නම් ටිකක් අඩුයි.ඒ සඳහා ‍පොඩි බයක් මිනිස්සු තුළ තිබෙනවා. නමුත් දුම් බීම තහනම් කියලා ගහලා තිබුණත් ඇතැම් රියදුරන් බස් එකේ දුම් බොනවා අපි දැකලා තියෙනවා. මම හිතන්නේ අපි බණ කියලා විතරක් මේ දේවල් නැති කරන්න බැහැ. මේවට නීතිරීතිත් අවශ්‍යයි. ආගමට අපායට බය නැතිනම් පුද්ගලයන් තුළ දණ්ඩ බය තියෙන්න ඕනා. දඬුවමින් මිනිසුන් පාලනය කරන්න පුළුවන්.ළමා පරපුර මේ මත් උවදුරෙන් ගලවා ගන්න වැඩිහිටියන් වශයෙන් ගතයුතු ක්‍රියාමාර්ග මොනවාද?අම්මලා තාත්තලා වගේම ගුරුවරු ආදර්ශ සම්පන්න වෙන්න ඕනා. දරුවන්ට දඩුවම් දෙනවාට වඩා ඔවුන්ට හොඳ නරක කියා දීමයි වැදගත් වෙන්නේ. නමුත් සොරකම බොරුව පුරුදු කරන්නේ අම්මලා තාත්තලාමයි. පොඩි කාලේ පටන්ම දරුවන්ට අවංකව කටයුතු කරන්න පුරුදු කරන්න.එහෙම වුනොත් දරුවෝ හොර රහසින්වත් වැරදි වැඩකට පෙලභෙන්නේ නෑ. අම්මා තාත්තා දරුවාගේ මිතුරෙක් වෙන්න. දරුවන්ට ආදරය සෙනෙහස නොඅඩුව ලබාදෙන්න. දරුවන් ගොඩක් වැරදි වැඩවලට පෙලභෙන්නේ අම්මා තාත්තාගෙන් ලැබෙන්න ඕන ආදරය සෙනෙහස නොලැබුණුවිටයි.ඒ වගේම දරුවන් වැඩිවශයෙන් ආගම දහමට යොමු කරන්න. දහම් අධ්‍යාපනය ලබා‍දෙන්න. සමවයස් කණ්ඩායම් හෝ කවුරුන් මොනවා කරත් අවංකව නිවරැදිව කටයුතු කරන්න දරුවා පුරුදු පුහුණු කරන්න..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120721</link>
    <topic>හරියටම අවුරුදු 100කට පෙරත් දෙසැම්බර් 5වැනිදා මහ රෑ දුම්රිය එන්ජිමක් රියැදුරු නැතිව දුවලා</topic>
    <author>චන්දන ජයවීර</author>
    <content>රියැදුරකු නොමැතිව දුම්රිය එන්ජිමක් පෙරේදා (5 දා) ස්වයංක්‍රීයව ධාවනය වූ පරිද්දෙන් හරියටම මෙයට වසර 100කට පෙර එවැනිම දිනක දුම්රියක් ඉබේ ධාවනය වී ඇත. මෙම සිදුවීම් දෙක අතර පුදුමසහගත සමානකමක් ඇතැයි දුම්රිය සේවකයෝ විශ්වාසය පළ කරති.මෙයට වසර සියයකට පෙර 1913 දෙසැම්බර් 05දා මාලිගාවත්ත දුම්රිය අංගණයේ නවතා තිබූ දුම්රිය එන්ජිමක් රියැදුරකු නොමැතිව ඉබේ ධාවනය වී ඇත. දුම්රිය දෙකම ධාවනයවී තිබෙන්නේ අලුයම 1.45ට පමණ වන අතර, එකම දුම්රිය නැවතුම්පළක සිටය.ස්වයංක්‍රීයව දුම්රිය ධාවනවූ දින දෙකම එකම දින වීම තවත් විශේෂත්වයකි. දුම්රිය දෙකම මාලිගාවත්ත සිට කොටුව දෙසට ධාවනයවී ඇත. මෙම සිදුවීම් දෙකෙහිදීම කිසිම පුද්ගලයකුට කවරාකාරයක හෝ අනතුරක් සිදු නොවීම ද විශ්මයජනක සිදුවීමක් ලෙස දුම්රිය සේවකයෝ දක්වති.මුල්වරට දුම්රිය ඉබේ ධාවනය වූ අවස්ථාවේ එය කැලණිවැලි මාර්ගයේ සිට මාළිගාවත්ත, මරදාන පසුකර කොටුව දුම්රිය ස්ථානය ආසන්නයේ පිහිටි හින්දු කෝවිල ආසන්නයේදී නැවතී ඇති බව වාර්තාවේ. එහිදී එම දුම්රිය මඟ දෙපස නවත්වා තිබූ බඩු කරත්තවල හැපෙමින් කිලෝමීටර් 3.5 පමණ ගමන් කර ඇත. එදා “සත තුනේ දිනමිණ” සිද්ධිය වාර්තා කළේ මෙහෙමයි.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120722</link>
    <topic>පිටකොටුවේ ගින්නෙන් කඩ 100ක් විනාශයි</topic>
    <author>නිරූෂි විමලවීර, රක්ෂණ ශ්‍රියන්ත</author>
    <content>පිටකොටුව බෝධිරාජ මාවත අසල ඊයේ (06)දා රාත්‍රී 8.00 පමණ ඇති වූ හදිසි ගිනි ගැනීමකින් රෙදිපිළි, සපත්තු හා බෑග් ආදී දෑ ඇතුළත් වෙළෙඳ කුටි සියයක් පමණ සම්පූර්ණයෙන්ම ගිනිගෙන විනාශයට පත්ව තිබේ.මෙම ගිනි ගැනීම පැට්‍රල්මැක්ස් ලාම්පුවකින් සිදුවූ බවට විශ්වාස කෙරෙන අතර උත්සව සමය වෙනුවෙන් ගෙන එන ලද රෙදිපිළි ඇතුළු භාණ්ඩවලින් මෙම කුටි පුරවා තිබූ බවත්, ගින්නෙන් රුපියල් කෝටි ගණනක හානියක් සිදුව ඇති බවත් වෙළෙඳ සල් හිමියෝ පවසති.ඊයේ රාත්‍රී ඇති වූ මෙම ගින්න මැඩ පැවැත්වීමට ගිනි නිවන හමුදා භටයන් දැඩි ප්‍රයත්නයක් දැරූ අතර ඊට ආරක්ෂක හමුදා, පොලිසිය හා මහජනතාවගේ නොමසුරු සහාය ලැබිණි. ගින්නෙන් මුළු ප්‍රදේශයම දුමෙන් වැසී ගොස් තිබුණු අතර ගින්න සිදුවූ ප්‍රදේශය අවට විදුලියද විසන්ධි වී ගොස් තිබුණි.මෙම ගින්නෙන් බෝධිරාජ මාවතේ සිට කුමාර වීදිය (5 වන හරස් වීදිය) දක්වා මීටර් 300 පමණ භූමි ප්‍රමාණයක පිහිටි පදික වෙළෙඳ කුටි විනාශයට පත්ව තිබේ.මේ අතර පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පැවසුවේ ගින්නෙන් කඩ කාමර 60ක් – 70ක්පමණ විනාශයට පත්ව ඇති බවත්, ගින්න ඇතිවීමට හේතුව මෙතෙක් අනාවරණය වී නැති බවත්ය. ඊයේ රාත්‍රී 9.30 වනවිට ගින්න සම්පූර්ණයෙන්ම නිවා ඇති බවද, එහිදී සිදුවූ හානිය පිළිබඳ ගණන් බලා නැති බවද කී ඒ මහතා, සිද්ධිය පිළිබඳ පුළුල් පොලිස් පරීක්ෂණයක් අරඹා ඇති බවද අනාවරණය කෙළේය. සිද්ධිය ඇසින් දුටු කඩ කාමර හිමියෙක් වන කේ. එම්. අබේරත්න මහතා,“එකපාරටම ගින්න ඇතිවුණා. විනාඩි ගානකදී කඩ ඔක්කොටම ගින්න පැතිරුණා. කඩ සේරම ගිනි ජාලාවක් බවට පත්වෙන්න ගතවුණේ කෙටි කාලයයි. නත්තල් හා අලුත් අවුරුදු වෙනුවෙන් කඩවල රෙදිපිළි, සපත්තු හා බෑග් වැනි භාණ්ඩ වලින් පුරවා තිබුණා. මේ ගින්න ඇතිවුණේ කොහොමද කියා හිතා ගන්නත් අමාරුයි. අපේ අවුරුදු වෙළෙඳාම සම්පූර්ණයෙන්ම ඉවරයි. නවගිරි හෝටලය ළඟින් ඇරඹි ගින්න 5 වන හරස් වීදියේ පිහිටි ලොතරැයි කූඩුව දක්වා ව්‍යාප්ත වුණා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120723</link>
    <topic>නෙල්සන් මැන්ඩෙලාගේ අභාවයටජනපති සොව පළ කරයි</topic>
    <author/>
    <content>නෙල්සන් මැන්ඩෙලා නමැති ශ්‍රේෂ්ඨ දකුණු අප්‍රිකානු පුත්‍රයාට හා කෘතහස්ත දේශපාලනඥයාට පොදු රාජ්‍ය මණ්ඩලයේ අප විසින් පිදිය හැකි ඉහළම උපහාරය වන්නේ ඔහු විසින් දැඩිව රැකගත් ප්‍රජාතන්ත්‍රවාදයේ, විවිධත්වයේ හා එකමුතුවේ හරයයන් ආරක්‍ෂා කිරීම බව පොදු රාජ්‍ය මණ්ඩලයේ වර්තමාන සභාපති, ශ්‍රී ලංකා ජනාධිපති මහින්ද රාජපක්‍ෂ මහතා පවසයි. ජනාධිපතිවරයා මෙසේ ප්‍රකාශ කරන්නේ දකුණු අප්‍රිකාවේ හිටපු ජනාධිපති නෙල්සන් මැන්ඩෙලා මහතාගේ අභාවය පිළිබඳ ශෝක පණිවිඩයක් දකුණු අප්‍රිකානු ජනාධිපති ජේකොබ් සුමා මහතා වෙත නිකුත් කරමිනි.නූතන අප්‍රිකාවේ පියා වන නෙල්සන් මැන්ඩෙලා මහතාගේ දුක්බර අභාවය පිළිබඳ අප්‍රිකානු ජනරජයට හා ජනතාවට විශේෂයෙන් පවුලේ සාමාජිකයන්ට පොදු රාජ්‍ය මණ්ඩලයේ වත්මන් සභාපති ලෙස අපගේ හෘදයාංගම ශෝකය පුද කරන බවත් ජනාධිපතිතුමා සිය පණිවිඩය මඟින් කියා සිටී.අද්‍යතන ඉතිහාසයේ මානව ගරුත්වය උසස්ම හරය හා විශාරද දේශපාලන ඥානය නියෝජනය කළා වූ නෙල්සන් මැන්ඩෙලා මහ‍තාගේ නායකත්වය යටතේ 1994 දී සිදු වූ දකුණු අප්‍රිකාවේ පුනරාගමනය සමග පොදු රාජ්‍ය මණ්ඩලය වඩාත් පෝෂණය වූ බව ජනාධිපතිතුමා පෙන්වා දෙයි. පිළිකුල් සහගත වර්ණභේදවාදී භාවිතය අවසන් කිරීම සඳහා සිය කීර්තිමත් ජීවිතයෙන් වැඩි කාලයක් බන්ධනාගාරගතව සිටීම තුළින් දකුණු අප්‍රිකානු ජනතාවට සේම පොදු රාජ්‍ය මණ්ඩලයේ විශාලතම නියෝජනය වන අප්‍රිකානු මහද්වීපයට ද එතුමා නව ජීවිතයක්, ගරුත්වයක් හා නිදහසක් රැගෙන ආ බවත් නෙල්සන් මැන්ඩෙලා මහතා විසින් ඉතිරිකර යන දායාදය ඇත්ත වශයෙන්ම ඉක්මවායාමට අපහසු වූවක් යැයි ද ජනාධිපතිතුමා වැඩිදුරටත් කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120724</link>
    <topic>බස්නාහිර-වයඹ-මධ්‍යමඅය-වැය සම්මතයි</topic>
    <author>නිරූෂි විමලවීර, වයිමන් හෙට්ටිආරච්චි, අසේල කුරුළුවංශ කුරුණෑගල මධ්‍යම සමූහ</author>
    <content>බස්නාහිර, වයඹ සහ මධ්‍යම පළාත් සභාවල 2014 වාර්ෂික අය-වැය ඡන්ද විමසීම ඊයේ (6) පැවති අවස්ථාවේ දී පාලක එක්සත් ජනතා නිදහස් සන්ධානය විශිෂ්ට ලෙස ජයග්‍රහණය කළේය.බස්නාහිර පළාත් සභාවේ අය වැයට පක්ෂව ඡන්ද 64ක් ලැබුණු අතර විරුද්ධව ඡන්ද 21ක් ලැබිණි. ජනතා විමුක්ති පෙරමුණ ඡන්දය විමසන අවස්ථාවේ දී සභාවෙහි නොසිටියහ. ඒ අනුව වැඩි ඡන්ද 43කින් අය වැය සම්මත විය.වයඹ පළාත් සභාවේ අය වැය වැඩි ඡන්ද 35කින් සම්මත වූ අතර මධ්‍යම පළාත් සභාවේ අය වැය වැඩි ඡන්ද 37කින් සම්මත විය. වයඹ සහ මධ්‍යම පළාත් සභාවල විපක්ෂය ඡන්දය දීමෙන් වැළකී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312071</link>
    <topic>පහේ ශිෂ්‍යත්ව තරග විභාගය ලබන වසරේ දී පමණයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පස්වන ශ්‍රේණියේ ශිෂ්‍යත්ව තරග විභාගය ලබන වසරේ දී පමණක් පැවැත්වෙන අතර ඉන් පසු එම විභාගය දරුවන්ගේ සාධන මට්ටම පරීක්ෂා කර දිළිදු පවුල්වල දරුවන්ට ශිෂ්‍යාධාර ලබාදීමට පමණක් සීමා කිරීමට ආණ්ඩුව බලාපොරොත්තු වන බව අධ්‍යාපන ඇමැති බන්දුල ගුණවර්ධන මහතා දිනමිණට විශේෂ ප්‍රකාශයක් කරමින් ඊයේ (06) පැවසීය.ශිෂ්‍යත්ව විභාගය තරග විභාගයක් ලෙස පැවැත්වීමෙන් දරුවන්ගේ ළමා කාලයට බාධා පැමිණෙන බවට ජාතික අධ්‍යාපන කොමිසම සිය නිර්දේශ ජනාධිපති මහින්ද රාජපක්ෂ මහතාට ඉදිරිපත් කර ඇති අතර එම නිර්දේශ තමන් වෙත ලබා දී ඇති බවත් එම නිර්දේශ ලබන වසරේ සිට ක්‍රියාත්මක කිරීමට අපේක්ෂා කරන බවත් ගුණවර්ධන මහතා කීවේය.ඒ අනුව ශිෂ්‍යත්ව තරග විභාගය ලබන වසරේ දී පමණක් පැවැත්වෙන අතර ඉන්පසු සාධන මට්ටම පරීක්ෂා කිරිමේ විභාගය පැවැත්වෙන බව ද ඇමැතිවරයා කියා සිටියේය.ජනප්‍රිය පාසල් මෙන්ම සංවර්ධනය කරන මහින්දෝදය පාසල් දහස කරා ශිෂ්‍යත්ව විභාගය සමත් වන දරුවන් යොමු කරන බවද ඇමැතිවරයා අවධාරණය කළේය.ශිෂ්‍යත්ව විභාගය නිසා දරුවන්ට බර පැටවීම රජයේ ප්‍රතිපත්තිය නොවන බවද ගුණවර්ධන මහතා වැඩිදුරටත් කීය.ශිෂ්‍යත්ව තරග විභාගය ලබන වසරේ දී පමණයි.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312072</link>
    <topic>අප්‍රිකාවේ රිදී හඬමිලින වෙයි</topic>
    <author/>
    <content>දකුණු අප්‍රිකාවේ වර්ණභේද වාද විරෝධී අරගලයේ ප්‍රතිමූර්තිය හා 20 වැනි සියවසේ දේශපාලන ලෝකයේ දැවැන්ත චරිතයක් වූ නෙල්සන් මැන්ඩෙලා පෙරේදා රාත්‍රියේ අභාවප්‍රාප්ත වූ බව එරට ජනාධිපති ජේකොබ් සුමා එම රාත්‍රියේම ජාතිය අමතමින් ප්‍රකාශ කෙළේය.මියෙන විට 95 වැනි වියේ පසුවූ මැන්ඩෙලා නොබෙල් සාම ත්‍යාග ලාභියකු සේම දකුණු අප්‍රිකාවේ පළමුවැනි කළු ජාතික ජනාධිපතිවරයා ද වූයේය. දශක තුනකට වැඩි කාලයක් සිය අරගලය වෙනුවෙන් සිරබත් කෑ ඔහු පෙණහලු ආසාදනයකින් දිගු කලක් තිස්සේ පෙ‍ෙළමින් සිටි අතර පෙරේදා ජොහැන්ස් බර්ග් හි පිහිටි සිය නිවසේදී පවුලේ ඥාතීන් අභිමුව අවසන් හුස්ම හෙළීය.සංවේගයට පත් එරට ජනාධිපති ජේ්කොබ් සුමා රාත්‍රියේම සිය රටවැසියන්ට හා සෙසු ලෝකයට සජීවි රූපවාහිනී විකාශනයක් ඔස්සේ මේ කනගාටුදායක ප්‍රවෘත්තිය ප්‍රකාශයට පත් කෙළේය." අපේ ප්‍රජාතන්ත්‍රීය රාජ්‍යයේ නිර්මාතෘ වන ආදරණීය නායක නෙල්සන්රොලිහ්ලාහ්ලා මැන‍්ඩෙලා අභාවප්‍රාප්ත වී තිබේ. අපේ රටට ශ්‍රේෂ්ඨ පුත්‍රයකු අහිමි වී ඇත. අපේ ජනතාවගේ පියා ඔවුනට අහිමි වී ඇතැ'යි ප්‍රකාශ කළ ජේකොබ් සුමා මැන්ඩෙලාගේ අවසන් කටයුතු රාජ්‍යගෞරව සහිතව සිදුකරන බවත් ඉන්පසුවත් පවතින පරිදි ජාතික ධජය අඩ කුඹු කැර තබන ලෙසත් රටවැසියන්ගෙන් ඉල්ලා සිටියේය.දිගුකලෙක පටන් ඔහුගේ මරණය අපේක්ෂා කෙරී තිබුණේ පෙණහලු ආසාදනයක් හේතුවෙන් රෝහල් ගතව සිටි සමයේ සිටය. ඔහු තෙමසක්ම දැඩි සත්කාර තත්ත්වයෙන් නිවසේද පසුවිය. එහෙත් ඔහුගේ අභාවය රටම කම්පනයට පත්කිරීමට හේතු වී තිබේ.වර්ණ‍භේද වාද විරෝධී අරගලයේදී එක්සත් ජනපදය හා බ්‍රිතාන්‍ය ඔහු ත්‍රස්තවාදියකු ලෙසෙ හංවඩු ගසා තිබුණද පසුව ඔවුන්ද ඔහු‍ ශ්‍රේෂ්ඨ නායකයකු ලෙස පිළිගෙන තිබිණ.27 වසරක් බන්ධනාගාර ගතව සිටි ඔහු ඉන් නිදහස ලද්දේ 1990 දීය. ඉන්පසු අප්‍රිකානු ජාතික කොංග්‍රසයට නායකත්වය දෙමින් සුළු තර සුදුජාතික පාලකයින් සමග සාකච්ඡා මාර්ගයට අවතීර්ණය වී 1994 පැවති බහුවාර්ගික මැතිවරණයෙන් ජයගෙන එරට පළමුවැනි කළු ජාතික ජනාධිපතිවරයා බවට පත්විය.එක්වාරයක් පමණක් ජනාධිපති පදවිය හෙබවීමෙන් පසු දේශපාලනයෙන් ඉවත්ව ඒඩ්ස් මර්ධන ව්‍යාපාරයකට නායකත්වය දෙමින් 2004 දී මහජන කටයුතුවලින්ද විශ්‍රාම ලැබීය.ලෝක නායකයින් සියල්ලන්ම පාහේ මේ වනවිටත් ඔහු, සාමයේ, සමගියේ , ප්‍රජාතන්ත්‍රවාදයේ හා බහුවාර්ගික සමාජ එකමුතුවේ ප්‍රතිමූර්තියක් ලෙස හඳුන්වමින් ඔහුගේ අභාවය ගැන සංවේගය පළ කැර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312073</link>
    <topic>උගත් පාඩම් හා ප්‍රතිසන්ධාන කොමිසමේනිර්දේශ ගැන තානාපතිවරු දැනුවත් කරති</topic>
    <author>ධනුෂ්ක ගොඩකුඹුර</author>
    <content>උගත් පාඩම් හා ප්‍රතිසන්ධාන කොමිෂන් සභාව විසින් ඉදිරිපත් කරන ලද නිර්දේශ ක්‍රියාත්මක කරන අකාරය පිළිබඳව ශ්‍රී ලංකාවේ සිටින විදේශ තානාපතිවරු හා මහ කොමසාරිස්වරුන් දැනුවත් කෙරේ. ජනාධිපති ලේකම් ලලිත් වීරතුංග මහතා විදේශ කටයුතු අමාත්‍යාංශයේ දී රාජ්‍ය තාන්ත්‍රිකයන් පෙරේදා (05) හමු වී රජය මේ සම්බන්ධයෙන් ක්‍රියාකරමින් සිටින ආකාරය පිළිබඳව ඔවුන් දැනුවත් ෙකළේය.උතුරු පළාතේ ඉඩම් ගැටලු විමර්ශනයට ඉඩම් කොමසාරිස්වරයාගේ ප්‍රධානත්වයෙන් බලධාරි මණ්ඩලයක් පත්කර ඇතැයි ලලිත් වීරතුංග මහතා එහිදී පැවසීය.අවතැන්වූවන් යළි පදිංචි කරවීමට රජය ගෙන ගිය සාර්ථක වැඩපිළිවෙළ පිළිබඳව ද රාජ්‍ය තාන්ත්‍රිකයන් මෙහිදී දැනුවත් කෙරිණ.ද්විභාෂා ප්‍රවීණතාවය සඳහා ගෙන ඇති ක්‍රියා මාර්ග ද විස්තර කෙරිණ. ජාතින් අතර සංහිඳියාව සඳහා ජාතික ක්‍රියාකාරී සැලැස්මක් ක්‍රියාවට නැංවේ. මේ සම්බන්ධයෙන් ලබා ඇති ප්‍රගතිය ද මෙහිදී වැඩිදුරටත් පැහැදිලි කෙරිණ.1982 සිට මේ දක්වා මිය ගිය, අතුරුදහන් වූ සහ දේපළ හානි වූවන් පිළිබඳ සොයා බැලෙන සංගණනය පිළිබඳව ද මෙහිදි රාජ්‍ය තාන්ත්‍රිකයන් දැනුවත් කෙරිණ.උගත් පාඩම් හා ප්‍රතිසන්ධාන කොමිෂන් සභාව විසින් ඉදිරිපත් කරන ලද නිර්දේශ ක්‍රියාත්මක කිරිමේ ජාතික ක්‍රියාකාරී සැලැස්මේ සභාපතිවරයා වන්නේ ද ලලිත් වීරතුංග මහතායි.විදේශ කටයුතු ඇමැති මහාචාර්ය ජී එල් පීරිස් මහතා ද මෙම කරුණු පැහැදිලි කිරීමට එක් විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312074</link>
    <topic>දැයට කිරුළේ ඉදිකිරීම් ජනවාරියේ බාර දෙන්න</topic>
    <author>තිළිණි අධිකාරි</author>
    <content>කුලියාපි‍‍‍ටිය පැවැත්වෙන දැයට කිරුළ ප්‍රදර්ශනයට සමගාමිව ඉදිවන සියලු ඉදිකිරිම් විධිමත්ව නිමකර ජනවාරි 15 වන විට බාරදෙන ලෙසට ඇමති රංජිත් සියඔලාපිටිය මහතා දැයට කිරුළ ඉදිකිරිම් සම්බන්ධව කටයුතු කරන නිලධාරින්හට දැනුම්දිමක් කළේය.දැයට කිරුළ ප්‍රදර්ශන භුමියෙහි රථගාල් සඳහා ඉඩකඩ ප්‍රමාණවත් නොවන අවස්ථාවලදි පුද්ගලික ඉඩම් ඒ සඳහා යොදාගන්නේ නම් ඒ සඳහා නොවටිනා අයකිරිම් කරගැනිම‍ට ඉඩ නොතබන ලෙසද එයින් සමස්ත දැයට කිරුළ ප්‍රදර්ශණයේම නමට හානිවිය හැකි බවද ඇමතිවරයා පවසා සිටියේය.විදුලි සංදේශ හා තොරතුරු  තාක්ෂණ ඇමැති රංජිත් සියඹලාපිටිය මහතා මේ බව ප්‍රකාශ කළේ වයඹ විශ්වවිද්‍යාලිය මුල්‍ය පීඨයේදි ඊයේ (05) පැවැත්වු දැයට කිරුළ 8 වැනි ප්‍රගති සමාලෝචන රැස්වීමට සහභාගී වෙමිනි.වැඩිදුරටත් අදහස් දක්වමින් ඇමැතිවරයා මෙසේද ප්‍රකාශ කළේය. කුලියාපිටිය අධ්‍යාපන කේන්ද්‍රයටම දැයට කිරුළින් ප්‍රතිපාදන ලැබීම ගැන අපි සතුටු වෙනවා. දරුවන්ට සාර්ථක ඵලදායි වැඩපිළිවෙළක් ඉතිරි කරලයි අපි ප්‍රදර්ශනය අවසානයේ කුලියාපිටියෙන් යන්නේ. දැයට කිරුළ ජංගම සේවා මඟිනුත් ජනතාවගේ ගැටලු බොහොමයක් නිරාකරණය කරගැනීමට හැකිවෙලා තියෙනවා.ජනාධිපතිතුමා ඇතුළු අපි නිරන්තරයෙන්ම ජනතාවගේ ගැටලු නිරාකරණය කරමින් සාර්ථකව මෙම ප්‍රදර්ශනය ඉදිරියට ගෙනයාමටයි කටයුතු කරන්නේ.මෙම අවස්ථාවට එක්වූ තැපැල් දෙපාර්තමේන්තු‍ නිලධාරීහු දැයට කිරුළට සමගාමීව ජනාධිපතිතුමා අතින් සමරු මුද්දරයක් නිකුත් කිරීමට නියමිත බවද පැවසූහ.කුරුණෑගල දිස්ත්‍රික් ලේකම් එච්.එම්.පී. හිටිසේකර, වයඹ පළාත් ස භා ලේකම්තුමා, කුලියාපිටිය නගරාධිපති ලක්ෂ්මන් අධිකාරි ඇතුළු දේශපාලන තන්ත්‍රයද, රාජ්‍ය නිලධාරීහු හා ත්‍රිවිධ හමුදා නිලධාරීහුද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312075</link>
    <topic>බාල රත්රන් වෙළෙඳ පොළට</topic>
    <author>චින්තා රණසිංහ</author>
    <content>රත්‍රන් මිල ශීඝ්‍රයෙන් පහත වැටීමත් සමඟ පාරිභෝගිකයන්ට ප්‍රමිතියෙන් තොර බාල රත්‍රන් විකිණීමේ පැමිණිලි ලැබී ඇති බව ජාතික මැණික් ස්වර්ණාභරණ අධිකාරිය කියයි.ඊයේ (06) වන විට කැරට් 24 රන් පවුමක මිල රුපියල් 43,500 ක් දක්වා තවත් පහත වැටී ඇති අතර කැරට් 22 ක රන් පවුමක විකුණුම් මිල රුපියල් 40,000 ක් දක්වා පහත වැටී ඇති බව එම අධිකාරියේ උපදේශක සී.එදිරිසිංහ මහතා පැවැසීය.රන් මිලෙහි පහළ යාමත් සමග එවැනි බාල රත්‍රන් විකිණීමේ ජාවාරම් සිදු විය හැකි බවත් එවැනි සිදුවීමක් වුවහොත් කොළඹ, කොල්ලුපිටියේ පිහිටි ජාතික මැණික් හා ස්වර්ණාභරණ අධිකාරියට ලිඛිතව පැමිණිලි කරන ලෙසත් එදිරිසිංහ මහතා සඳහන් කළේ ය. 0112390652 දුරකථන අංකය ඇමතීමෙන් වැඩිදුර තොරතුරු ලබා ගත හැකි බවත් හෙතෙම සඳහන් කළේ ය.පාරිභෝගිකයන් මිල දී ගන්නා රත්‍රන්වල නියම ප්‍රමිතිය මැන බැලීමේ පර්යේෂණ අංශයක් කොළඹ පිහිටි මැණික් හා ස්වර්ණාභරණ අධිකාරියේ තිබෙන බවත් එවැනි මධ්‍යස්ථානයක් ලබන වසරේ දී ගාල්ලේ ආරම්භ කිරීමට අධිකාරිය කටයුතු කරගෙන යන බවත් ඒ මහතා පැවැසීය. එවැනි පර්යේෂණ මධ්‍යස්ථාන කිහිපයක් ආරම්භ කිරීමට අධිකාරිය අදහස් කරන බව ද හෙතෙම කීය.රන් බිස්කට් ආනයනය කිරීමේ දී රජය පවරා තිබූ 10% ක බදු මුදල මෙවර අය වැයෙන් 7 1/2 % ක් දක්වා අඩු කිරීමත් සමඟ මෙලෙස රන් මිලෙහි පහළ ගොස් ඇති බවත් ලෝක වෙළඳපොළ මිල ගණන් අනුව එය සුළු වෙනසකට ලක් වනු ඇති බවත් ඒ මහතා පැවැසීය. ඉකුත් සතියේ කැරට් විසිහතර රන් පවුමක මිල රුපියල් 46,200 ක් දක්වා පහළ ගොස් තිබූ අතර කැරට් විසි දෙක රන් පවුමක මිල රුපියල් 42500 ක් දක්වා පහළ ගොස් තිබූ බව ඒ මහතා වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312076</link>
    <topic>මධ්‍යම පළාත් සභා අය-වැයවැඩි ඡන්ද 37කින් සම්මතයි</topic>
    <author>අසේල කුරුළුවංශ</author>
    <content>මධ්‍යම පළාත් සභාවේ හයවැනි සැසිවාරයේ මංගල අයවැය වැඩි ඡන්ද 37කින් ඊයේ (06) සභා සම්මත විය.අය වැයට පක්ෂව ආණ්ඩු පක්ෂයේ සියලු මන්ත්‍රීවරු ඡන්දය ලබාදුන් අතර විපක්ෂය ඡන්දය දීමෙන් වැළකී සිටියේය. මධ්‍යම පළාත් සභාවේ සභාපති මහින්ද අබේකෝන් මහතාගේ ප්‍රධානත්වයෙන් ඊයේ (06) පළාත් සභාව රැස්වූ අතර මධ්‍යම පළාත් ප්‍රධාන ඇමැතිවරයාගේ කතාවෙන් පසු එක් එක් අමාත්‍යාංශයන්ට අදාළ වැය ශීර්ෂයන් සඳහා ඡන්ද විමසීම සිදු ෙකළේය.සියලු අමාත්‍යාංශ වැය ශීර්ෂයන් වැඩි ඡන්ද 37කින් සම්මත විණි. මධ්‍යම පළාත් ප්‍රධාන ඇමැති සරත් ඒකනායක මහතා ඉකුත් 25 වැනිදා වසර 2014 සඳහා මධ්‍යම පළාත් සභාවේ අයවැය කතාව සිදු කළ අතර ඊට අදාළ විවාදය දින 07ක් පුරා පල්ලේකැලේ පළාත් සභා සංකීර්ණයේදී පැවැත්විණි.මධ්‍යම පළාත් රාජ්‍ය සේවය කාර්යක්ෂම කිරීම තුළින් වඩා යහපත් මහජන සේවාවක් සිදු කිරීමට පෙළ ගැස්සීම පළාත් සභාවේ අරමුණ බව මෙහිදී ප්‍රධාන ඇමැති සරත් ඒකනායක මහතා කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312077</link>
    <topic>රාජ්‍ය ආරක්ෂාවට තර්ජනයක් වනකට කතා පතුරුවන්නන්ට වැඩ වරදී</topic>
    <author>චන්ද්‍රිකා පෙරේරා</author>
    <content>රාජ්‍ය ආරක්ෂාවට තර්ජනයක් වන ලෙස කටයුතු කරන හා ජනතාව කලබල වන අන්දමින් කතා පතුරුවන පුද්ගලයින් සහ කණ්ඩායම් කීපයක් සම්බන්ධයෙන් කරුණු හෙළිව ඇත. මේ අය පිළිබඳ විශේෂ පරීක්ෂණයක් ආරම්භ කැර ඇති බව රාජ්‍ය බුද්ධි අංශය සඳහන් කරයි.මේ අනුව ආණ්ඩුව අපහසුතාවයට ලක් කිරීමට හෝ නීතිය හා සාමය කඩකිරීමට කිසිවෙක් හෝ සංවිධානයක් ක්‍රියා කරන්නේ නම් ඒ පිළිබඳ නිසි පරීක්ෂණ පවත්වා සැකකරුවන් අත්අඩංගුවට ගෙන රටේ පවතින නීති රාමුව තුළ නිසි දඬුවම් ලබාදීමට කටයුතු කරන ලෙස ආරක්ෂක ලේකම් ගෝඨාභය රාජපක්ෂ මහතා රාජ්‍ය ආරක්ෂක හා බුද්ධි අංශය වෙත උපදෙස් ලබා දී තිබේ.දකුණේ සිංහල අන්තවාදී පිරිස් හා පුද්ගලයින් කීපදෙනකු මෙසේ රාජ්‍ය විරෝධී කටයුතු වල නිරතවන බවටත් කතා පතුරන බවටත් තොරතුරු ලැබී ඇති අතර අන්තවාදී මුස්ලිම් කල්ලි කීපයක්ද මේ අයුරින් සිටින බවටත් බුද්ධි අංශය වෙත තොරතුරු ලැබී තිබේ.2010 වසරට පෙර අවි පාවිච්චි කරමින් මිනිස් ඝාතන පවා සිදුකර ඒ කටයුතු එල්.ටී.ටී.ඊ. යේ ඝාතන ලැයිස්තුවට බැරකර සැඟව සිටි මේ අන්තවාදී මුස්ලිම් කල්ලි සම්බන්ධයෙන් මුල් කාලීනව කරුණු සොයා බැලීමේ හැකියාව අවම විය.නැඟෙනහිර ප්‍රදේශය මූලික කරගනිමින් මේ අය කටයුතු කරන බවට හඳුනා ගෙන ඇති අතර පසුගිය කාලයේ වූ ත්‍රස්තවාදී ව්‍යාප්තිය හේතුවෙන් එහි පරීක්ෂණ ඇනහි‍ට තිබිණු බව බුද්ධි අංශ ජ්‍යෙෂ්ඨ නිලධාරියෙකු "දිනමිණ‍"ට කීය.ත්‍රස්තවාදය නිමාවීම සමඟම අන්තවාදී මුස්ලිම් කණ්‍ඩායම් නිකාය වාදී නාමයන්ගෙන් පෙනී සිටිමින් කටයුතු කරන බවට අනාවරණය කැරගෙන තිබේ.ඝාතන ක්‍රියා නවතා දේශන පවත්වමින් අන්තවාදී නිකායවාදීන් ලෙස පෙනී සි‍ටින බව හඳුනා ගෙන ඇති අතර කොළඹ ප්‍රදේශයේ ද මේ කල්ලි ආගමික කණ්ඩායම්වලට මුවා වී ක්‍රියා කරන බව බුද්ධි අංශ තොරතුරු හෙළිකරයි.මේ වන වි‍ට මොවුන්ගේ ක්‍රියාකාරීත්වය ප්‍රධාන ආගමින් බැහැර නිකාය වාදී ආගමික ස්වරූපයක් වෙයි.එල්.ටී.ටී.ඊ. සංවිධානය පැවැති සමයේ විවිධ නාමයන්ගෙන් මේ කල්ලි ක්‍රියාත්මක විය."ඔසාමා,නොක්ස්,ජෙටී ආදී නාමයන් සහිත ව 2010ට පෙර ක්‍රියාත්මක වූ මේ මුස්ලිම් කල්ලි වර්තමානය වන විට ඉතා ප්‍රවේශම් සහගත පියවරක් අනුගමනය කරමින් රහසේ සංවිධානය වන බව නිරීක්ෂණය වී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312078</link>
    <topic>ඝාතනය නොකරන්න ලක්ෂ 3ක කප්පමක් ගත්මැර කල්ලි සාමාජිකයා බඩුත් සමඟ දැලේ</topic>
    <author>කළුතර මධ්‍යම සමූහ</author>
    <content>තම සොයුරියන් දෙදෙනා ඝාතනය කිරීමට රුපියල් ලක්ෂ හතක කොන්ත්‍රාත්තුවක් ලබා දුන් පුද්ගලයකු හා පසුව එම ඝාතනය නොකර සිටීමට එම සොයුරියන් දෙදෙනාගෙන් ලක්ෂ තුනක කප්පම් මුදලක් ලබාගත් මැර කල්ලියක සාමාජිකයකු කළුතර කොට්ඨාස අපරාධ විමර්ශන ඒකකය මඟින් පෙරේදා (05) අත්අඩංගුවට ගෙන තිබේ.කොන්ත්‍රාත්තුව දුන් බව කියන සැකකරු පයාගල ඇනගම ගාලුපාරේ පිහිටි හෝටලයක භාරකරු ලෙස ක්‍රියා කළ සියඹලාණ්ඩුව ප්‍රදේශයේ පදිංචිකරුවෙකි.කප්පම් කල්ලියේ සාමාජිකයා යුද හමුදාවෙන් පලා ආ ආ සෙබළකු වන අතර දැනට මග්ගොන මුංහේන ප්‍රදේශයේ පදිංචිකරුවෙකි.මෙම හෝටලයේ අයිතිකාරිය එම සැකකරුගේ සහොයුරිය වන අතර ඇය ප්‍රංශ ජාතික පොලිස් නිලධාරියකු සමඟ විවාහ වී දැනට ප්‍රංශයේ පදිංචිව සිටී.මාපියන් මිය ගිය පසු සහෝදර සහෝදරියන් අට දෙනා රැක බලාගෙන ඔවුන්ට සැපවත් ජීවිතයක් ගත කිරීමට කටයුතු යොදා ඇත්තේ ඇය බව අනාවරණය වී ඇත.ඇය සැකකාර සොහොයුරාව වයස අවුරුදු 5 සිට රැක බලාගෙන ඇති අතර ත්‍රිරෝද රථයක්, යතුරුපැදියක් මිලට ගෙන දී නිවසක්ද තනාදී ඔහුගේ විවාහ මංගල්‍යයද තම වියදමින් කරදී හෝටලය බලා ගන්නවාට මසකට රුපියල් පනස් දහසක වැටුපක්ද ගෙවා ඇති බවත් රුපියල් ලක්ෂ 2ක් වැය කැර ඔහුට සුපවේද පාඨමාලාවක් කිරීමට උදව් කැර ඇති බවත් හෙළිදරව් වී ඇත.එම සැකකරු විවාහ වී සිටිනුයේ ජාතික සිවිල් ආරක්ෂක බළකායේ නිලධාරිනියක සමඟ බවද හෙළිදරව් වී තිබේ.සැකකරු හෝටලයේ ආදායම අනිසි ලෙස පරිහරණය ‍කරන බවට හෝටලය හිමි සොයුරියට දැනුණු හෙයින් ඇය හෝටලයේ භාරකාරත්වය සැකකාර සොහොයුරාගෙන් ඉවත් කැර තවත් සොහොයුරියකට හා ඇගේ සැමියාට පවරා තිබේ.සැකකරු සොයුරියන් දෙදෙනා සහ මස්සිනා සමඟ වෛර බැඳ ඇත්තේ ඉන් පසුවය.සහෝදරියන් දෙදෙනා සහ මස්සිනා ඝාතනය කරවා හෝටලයේ අයිතිය තමාට ලබාගැනීමට සිතූ සැකකරු ඒ සඳහා රුපියල් ලක්ෂ 7ක මුදලක් තිදෙනකුට දී ඇත.තිදෙනකු ඝාතනය කිරීමට රුපියල් ලක්ෂ 7ක මුදල ප්‍රමාණවත් නොවන බව කල්පනා කළ එම තිදෙනා මින් තවත් මුදලක් සොයා ගැනීමට සිතූහ.ඒ අනුව හෝටලයේ භාරකරු යුවළට දුරකථනයෙන් කතා කැර ඔවුන් මරා දැමීම සඳහා කොන්ත්‍රාත්තුවක් ලැබී ඇති බවත් මරා නොදැමීමට නම් රුපියල් ලක්ෂ 3ක කප්පම් මුදලක් අවශ්‍ය බවද පවසා ඇත. සැකකරුවන්ගේ අරමුණ වී ඇත්තේ කප්පම් මුදලත් ගෙන ඝාතනය සිදු කිරීම බව පොලිස් පරීක්ෂණවලදී අනාවරණය වී තිබේ. හෝටලයේ නව භාරකාර යුවළ තමාගෙන් පුද්ගලයකු කප්පම් ඉල්ලන බවට පයාගල පොලිසියට පැමිණිල්ලක් කැර තිබුණි.කළුතර කොට්ඨාස භාර පොලිස් අධිකාරී රොෂාන් ද සිල්වා මහතා මේ පිළිබඳව පරීක්ෂණ පැවැත්වීමට කළුතර කොට්ඨාස අපරාධ විමර්ශන ඒකකයට භාර කෙළේය.ඒ අනුව කළ සැලසුමකට අනුව පෙරේදා (05) කප්පම් මුදල් රැගෙන යාම සඳහා හෝටලයට පැමිණි සැකකරුව සැඟවී සිටි පොලිස් නිලධාරීන් අත්අඩංගුවට ගෙන ඇත.ඔහුගෙන් ලද තොරතුරු අනුව මෙම ඝාතන කොන්ත්‍රාත්තුව දුන් පුද්ගලයා අත්අඩංගුවට ගැනීමට පොලිසිය සමත් විය.මෙම සැකකරුවන් ළඟ තිබී රුපියල් ලක්ෂ 3ක මුදල් මෙන් සැකසූ කඩදාසි පාර්සලයක්ද රම්බෝ වර්ගයේ පිහියක්ද ජංගම දුරකථන 3ක්ද අත්අඩංගුවට ගෙන තිබේ.සැකකරුවන් තිදෙනා ඊයේ (06) කළුතර මහේස්ත්‍රාත් අධිකරණයට ඉදිරිපත් කිරීමට නියමිතව සිටි අතර තවත් සැකකරුවන් දෙදෙනකු අත්අඩංගුවට ගැනීමට පොලිසිය පරීක්ෂණ පවත්වයි. බස්නාහිර උතුර නියෝජ්‍ය පොලිස්පති සුමිත් එදිරිසිංහ සහ කළුතර කොට්ඨාස භාර පොලිස් අධිකාරී රොෂාන් ද සිල්වා යන මහත්වරුන්ගේ උපදෙස් මත කළුතර කොට්ඨාස අපරාධ විමර්ශන ඒකකයේ ස්ථානාධිපති උප පොලිස් පරීක්ෂක සමන් ශ්‍රී පද්මලාල්, පයාගල පොලිසියේ අපරාධ විමර්ශන අංශයේ ස්ථානාධිපති උප පොලිස් පරීක්ෂක ධම්මික, සැරයන්වරුන් වන වීරසේන (55202) දයාසේන (26019) ජයන්ත (17668) ගුණවර්ධන (4492) කොස්තාපල්වරුන් වන සරත් (16269) විතාන (55063) සමීර (74503) මුනසිංහ (50880) හා ගමගේ (80169) යන මහත්වරු මේ පිළිබඳව වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n1312079</link>
    <topic>බලය ලබා ගැනීමේ අරමුණෙන් කොතරම් හොඳකටයුත්තක් කළත් එය විනාශයට මුල වෙනවා</topic>
    <author>මහින්ද අලුත්ගෙදර වැල්ලවාය සිට</author>
    <content>බලය අරමුණු කරගෙන කටයුතු කරනේනේ නම් ප්‍රතිපත්ති වෙනස් වීම හරහා කුමන හොඳ කාර්යයක් කළ ද විනාශයට පත්විය හැකි බව කතානායක චමල් රාජපක්ෂ මහතා පැවසීය.පාර්ලිමේන්තුවේ විවිධ පුද්ගලයන් තම ප්‍රකාශ ඉදිරිපත් කරන බව පෙන්වා දෙන ඒ මහතා රටේ සිදුවන කටයුතු සම්බන්ධයෙන් හොඳ කියන, නරක කියන සහ වර්ණනා කරන පිරිස් සිටින බවද, මෙවැනි දෑ නොදකින් තවත් පිරිසක් සිටින බවද කීය.රට වෙනුවෙන් කටයුතු කරන විට හොඳ නරක දෙක සම්බන්ධයෙන් කතා කරමින් සියලු පාර්ශව එක්ව සමඟියෙන් හා සහයෝගයෙන් කටයුතු කළයුතු බවද ඒ මහතා පැවැසීය.කතානායකවරයා මේ බව සඳහන් කළේ වැල්ලවාය මහින්ද රාජපක්ෂ සම්මන්ත්‍රණ ශාලාවේ දී ඊයේ (6) පැවැති ආබාධ සහිත තැනැත්තන් සඳහා වූ ජාත්‍යන්තර දිනය - 2013 සැමරීමේ ජාතික උත්සවය අමතමිනි.“අන්තර්කරණ නිර්බාධක සමාජයක් කරා” යන්න තේමාව කරගනිමින් පැවැති මේ සැමරුම් උත්සවය සමාජ සේවා අමාත්‍යාංශය සහ ඌව පළාත් සභාව එක්ව සංවිධාන කෙරිණි.මෙහිදී වැඩි දුරටත් අදහස් පළ කරමින් කතානායක චමල් රාජපක්ෂ මහතා මෙසේ ද කීය.ශ්‍රී ලාංකීය ජාතිය ඉතිහාසයේ සිට ආබාධිත පුද්ගලයන් වෙනුවෙන් සළකන පිරිසක්. පෘතුගීසි, ලන්දේසි සහ ඉංග්‍රීසි ජාතිකයන් ශ්‍රී ලංකා ආක්‍රමණය කිරීමත් සමඟ ඒ තත්ත්වයන් අපෙන් ඈත්වී ගියා.වත්මන් රජයේ මහින්ද චින්තන ප්‍රතිපත්තිය අනුව මේ රටේ ආබාධිතයන් වෙනුවෙන් වැඩපිළිවෙළ රැසක් ක්‍රියාවට නංවා තිබේ. ඉදිකරන සෑම ගොඩනැඟිල්ලක් සඳහාම ආබාධිත පුද්ගලයන්ගේ අවශ්‍යතා වෙනුවෙන් ද වෙන්වන පරිදි නිර්මාණය වියයුතු බවට නීති සකස්කර තිබෙනවා.ජනාධිපති මහින්ද රාජපක්ෂ මහතාගේ නායකත්වය යටතේ මේ කටයුතු සාර්ථකව සිදුවෙනවා.යුද ගැටුම් පැවැති කාලසීමාවේ දී රණවිරුවන් සේම උතුරු නැඟෙනහිර ඇතුළුව රටේ සෑම ප්‍රදේශයක ම පුද්ගලයන් දහස් ගණනක් ආබාධිත තත්ත්වයට පත් වූණා. ඔවුන් රැක ගැනිම අභියෝගයක් වූවද ඔවුන් වෙනුවෙන් විශේෂ අවධානය යොමු කර තිබෙනවා.ශ්‍රී ලංකාවේ වෙසෙන ආබාධිත පුද්ගලයන් ජයග්‍රාහී පිරිසක් වශයෙන් සමාජය ඉදිරියට රැගෙන යාම වත්මන් රජයේ අරමුණයි.බණ්ඩාරවෙල ශ්‍රී සුදර්ශී විශේෂ පාසලේ ඉගෙනුම ලබන දරු දැරියන් පිරිසක් සංස්කෘතික අංග කිහිපයක් ඉදිරිපත් කළ අතර දෘෂ්‍යාබාධිත විශ්වවිද්‍යාල දරුවන් වෙනුවෙන් පරිගණක ප්‍රදානය කිරීම හා විශේෂ පාසල්වල ඉගෙනුම ලබන සිසුන්ගේ යටිතල පහසුකම් සංවර්ධනයට රුපියල් ලක්ෂ දෙක බැගින් මුදල් ප්‍රදානය කිරීම ද කතානායක චමල් රාජපක්ෂ මහතා අතින් සිදුවිණි.ඊට අමතරව ආබාධිත පුද්ගලයන් වෙනුවෙන් ඉදිකළ නිවාස වල යතුරු බාරදීම, මහ සඟරුවන වෙනුවෙන් පරිගණකයක් පිරිනැමීම, ආබාධිත පුද්ගලයන් සඳහා රැකියා පත්වීම් ලිපි ප්‍රදානය කිරීම, සමරු කළඹ එළි දැක්වීම සහ ලෝක සෞඛ්‍ය සංවිධානය මඟින් ආබාධිතයන්ට හිතකාමී නගරයක් වශයෙන් තෝරාගත් වැල්ලවාය නගරය වෙනුවෙන් සහතික පත්‍රය පිරිනැමීම ද මෙහි දී සිදුවිය.සමාජ සේවා ඇමැති ෆීලික්ස් පෙරේරා, පාර්ලිමේන්තු කටයුතු ඇමැතිනී සුමේධා ජී ජයසේන, පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර, උව පළාත් ආණ්ඩුකාර නන්ද මැතිව්, මහ ඇමැති ශෂින්ද්‍ර කුමාර රාජපක්ෂ, සමාජ සේවා නියෝජ්‍ය ඇමැති චන්ද්‍රසිරි සූරියආරච්චි, සමාජ සේවා අමාත්‍යාංශයේ ලේකම් එමිර්ඩා සුකුමාර් මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120710</link>
    <topic>ISO 9001 : 2008 තත්ත්ව පාලන ජාත්‍යන්තර සහතිකය . . .</topic>
    <author>ඡායාරූපය - චන්දන පෙරේරා.</author>
    <content>ශ්‍රී ලාංකීය ජනතාවට අභිමානවත් සේවාවක් ඉටු කිරීමට ගෙන යන වැඩපිළිවෙළ සහ විධිමත් කළමනාකරණ හා සැලසුම් උදෙසා ISO 9001 : 2008 තත්ත්ව පාලන ජාත්‍යන්තර සහතිකය දිනා ගැනීමට විදේශ රැකියා ප්‍රවර්ධන සහ සුබසාධන අමාත්‍යාංශය සමත් වී ඇත. අමාත්‍යාංශයක් විසින් ප්‍රථම වරට දිනා ගත් එම සහතිකය විදේශ රැකියා ප්‍රවර්ධන සහ සුබසාධන ඇමැති ඩිලාන් පෙරේරා මහතා ජනාධිපති මහින්ද රාජපක්ෂ මහතා වෙත අරලියගහ මන්දිරයේ දී පෙරේදා (5) පිළිගැන් වූ අවස්ථාව..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120711</link>
    <topic>‘අපේ ගමෙන්’සාර්ථක ප්‍රතිඵල</topic>
    <author/>
    <content>ආර්ථික සංවර්ධන ඇමැති බැසිල් රාජපක්ෂ මහාතගේ සංකල්පයෙන් ජනකලා කේන්ද්‍ර පරිශ්‍රයේ ඉදිකළ ' ‍අපේ ගම ' ව්‍යාපෘතිය සාම්ප්‍රදායක කර්මාන්ත හා කුඩා ව්‍යවසාය සංවර්ධන අමාත්‍යාංශය, ජාතික උරුමයන් පිළිබඳ අමාත්‍යාංශය, උද්භිද උද්‍යාන හා පොදු විනෝදාත්මක කටයුතු පිළිබඳ අමාත්‍යාංශය සහ කර්මාන්ත හා වානිජ කටයුතු පිළිබඳ අමාත්‍යාංශය සමඟ ඒකාබද්ධව ක්‍රියාත්මක කළ ජාතික ව්‍යාපෘතියකි.ආර්ථික සංවර්ධන ඇමැති බැසිල් රාජපක්ෂ මහතාගේ පූර්ණ අධීක්ෂණය යටතේ මේ ගම්මානයේ සියලු කටයුතු නිර්මාණය වී තිබේ.ජාතික ශිල්ප සභාව යටතේ ක්‍රියාත්මක කළ ශිල්ප ගම්මානයේ ශිල්පීන් ද අපේ ගම හා අනුයුක්ත කර ඇති අතර ශිල්පීන්ගේ නිෂ්පාදන කටයුතු සඳහා වැඩි දියුණු කළ පහසුකම් සමඟ නිෂ්පාදන අලෙවි කුටි ලබා දී තිබේ. මෙමගින් ඉහළ ප්‍රතිලාභ අත්කර ගැනීමට ශිල්පීන්ට අවස්ථාව උදා කර දීමට රජය කටයුතු කෙරිණි.හස්ත කර්මාන්ත මණ්ඩලය, ජාතික ශිල්ප සභාව හා ජාතික මෝස්තර මධ්‍යස්ථානය මෙන්ම අනෙකුත් ආයතන ද ඒකාබද්ධව අපේගම පරිශ්‍රයෙහි කළමනාකාරීත්වය හා මීට අදාළ සියලුම කටයුතු සිදු කරමින් පවතී. එමගින් ශිල්පීන්ට තම කුටියේ භාණ්ඩ නිෂ්පාදනය කිරීමටත් නිර්මාණ ප්‍රදර්ශනය කිරීමටත් නිෂ්පාදන භාණ්ඩ අලෙවි කර ගැනීමටත් අවශ්‍ය පහසුකම් හා අවකාශ ලැබී තිබේ.‍අපේ ගම භූමිය වඩාත් ආකර්ෂණීය කරවීමෙන් ශිල්පීන්, නරඹන්නන් හා පාරිභෝගිකයන්ට ඉමහත් පහසුවක් ද සැලසී ඇති අතර දේශීය වශයෙන් ප්‍රචලිත හස්ත කර්මාන්ත රැසක් අපේ ගම ව්‍යාපෘතිය සමඟ ඒකාබද්ධවීමෙන් දේශීය හස්ත කර්මාන්ත පිළිබඳ දැනුමක් ලබා ගැනීමට අපේක්ෂා කරන්නන්ට එකම ස්ථානයක දී එම දැනුම ලබා ගත හැකිය.සාම්ප්‍රදායක ගම්මාන ආකෘතියක් මත සැකසී ඇති නිසා සංචාරක ව්‍යාපාරයට ද එය බෙහෙවින් ඉවහල් වන බව කිව යුතු ය.භාණ්ඩ නිෂ්පාදනය හා අලෙවියත්, ප්‍රදර්ශනයත් යන ක්‍රියාවලියේ කේන්ද්‍රස්ථානයක් වටා ඒකරාශී කරන ගම්මානයෙන් පාසල් ශිෂ්‍යන්ට දැනුම ලබා දීමේ මධ්‍යස්ථානයක් ලෙසත් මෙය හඳුනාගත හැකිය. සාම්ප්‍රදායක ගමක ඇති ලක්ෂණවලින් සමන්විතවීම නිසා සංචාරකයන්ට ද ශ්‍රී ලාංකීය සංස්කෘතිය පිළිබඳ පුළුල් අවබෝධයක් ලබා දෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120712</link>
    <topic>යුද්ධයෙන් අවතැන් වූ පිරිසට සහන ෙදන ගමන් රජය ‘උගත් පාඩම්’ නිර්දේශත් ක්‍රියාත්මක කරනවා</topic>
    <author>රෝෂන් තුෂාර</author>
    <content>යුද්දයෙන් අවතැන් වු උතුරු නැඟෙනහිර ජනතාවට සහන සැලසීම කඩිනම් කර ඇති රජය උගත් පාඩම් හා ප්‍රතිසංවිධාන කොමිෂන් සභා නිර්දේශ ක්‍රියාත්මක කරමින් සිටින බව අධිකරණ ඇමති රවුෆ් හකීම් මහතා එක්සත් පාතීන්ගේ විශේෂ මානව හිමිකම් නියෝජිතයන් හමුවේ ඊයේ (6) පැවසීය.එක්සත් ජාතීන්ගේ මානව හිමිකම් හා අවතැන්වුවන් පිළිබඳ විශේෂ නියෝජිත චලෝක බෙයානි මහතා ඇතුළු නියෝජිත පිරිස අධිකරණ අමාත්‍යාංශ ශ්‍රවනාගාරයේ දි හමුවු අවස්ථාවේ දි මේ අදහස් පළ කළේය.වසර තිහක යුද්දය නිමා කළ රජය එම පළාත්වල පුද්ගලයන් නැවත පදිංචි කිරම ආරම්භ කළා එම කටයුතු මේ වන විට අවසන් වෙමින් පවතිනවා. මේ වන විට සියලු දෙනා අතර සංහිදියාව ඇති වෙලා යැයි හෙතෙම කීය.නැවත පදිංචි කළ ජනතාව මුහුණ දෙන මුලික ගැටලු පිළිබඳව ද මෙහිදී විශේෂ නියෝජිතයෝ අවධානය යොමු කළහ. එම ගැටලු නිරාකරණයට රජයක් ලෙස පියවර ගෙන ඇති බව අමාත්‍යවරයා ඹවුන් හමුවේ ප්‍රකාශ කළේය.එම ප්‍රදේශවල යටිතල පහසුකම් සංවර්ධනයට ගෙන ඇති පියවර හා ඔවුන්ගේ නීතිමය කටයුතු පහසුවෙන් කරගැනීමට කර ඇති කාර්යයන් එකින් එක විස්තර කිරිම ද හකීම් මහතා කටයුතු කළේය.ජනතාව අතර උද්ගත ඉඩම් ගැටලු විසදිමට සමථ මණ්ඩල මගින් ලැබෙන දායකත්වය හා නීති ආධාර කොමිෂන් සභාව සිදුකරන කාර්යයන් ද මෙහිදි විස්තර කෙරිණි. අවතැන් වුවන්ගේ ඉඩම් සහ දේපළ නැවත ඔවුන්ගේ අයිතියට ලබා ගැනීමට හැකිවන පරිදි පනත් කෙටුම්පත් සකසන බවද විදේශ නියෝජිතයන් දැනුවත් කරමින් ඇමැතිවරයා පැවැසීය. විශේෂයෙන් රජය මගින් එම ප්‍රදේශවල නව අධිකරණ පිහිටුවමින් යුක්තිය පසිදලිමේ ක්‍රියාවලිය සාක්සාත් කිරීමට දියත් කළ දැවැන්ත ක්‍රියාදාමය මෙහි දී විශේෂ නියෝජිතයන්ගේ අවධානය යොමු කිරීමට හකිම් මහතා කටයු තු කළේය .මෙම විශේෂ නියෝජිත හමුවට පාර්ලිමේන්තු මන්ත්‍රී හසන් අලි, මුතාලිබාවා ෆාරුක්, අධිකරණ අමාත්‍යාංශයේ නීති උපදේශක එම්.එම්. එම් සල්මාන් හා නීතිඥ පායිස් යන මහත්වරු සහභාගි වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120713</link>
    <topic>සීනි නිපැයුම සියයට පනහ දක්වාවැඩි කිරීම අපේ ඉලක්කයයි</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>සීනි පිටරටින් ගෙන්විමෙදි මෙරටින් ඇදි යන මුදල් ප්‍රමාණය නවත්වන්න නම් මෙරට සීනී නිෂ්පාදනය වැඩි කළ යුතුයි. ඒ සදහා වසා දමා තිබු කර්මාන්තශාලා නැවත ඇරැඹීමත් නව කර්මාන්තශාලා ඇති කිරිමත් සිදු කළ යුතු බවත් වසාදමා ඇති කර්මාන්තශාලාවලින් කන්තලේ කර්මාන්ත ශාලාව පමණක් විවෘත කරන්න තිබෙනවා. එයත් ඉදිරි මාසයේදි වීවෘත කරන්න ගිවිසුම් අත්සන් කිරිමට නියමිත බව සිනී කර්මාන්ත සංවර්ධන ඇමැති ලක්ෂමන් සෙනවිරත්න මහතා පැවසිය.අමාත්‍යවරයා මේ බව ප්‍රකාශ කළේ අම්පාර හිඟුරාන සිනි කර්මාන්ත ශාලාව නිරික්ෂණය (05) කිරිම සදහා එහි ගිය අවස්ථාවේදිය. වැඩි දුරටත් අදහස් දැක් වු අමාත්‍යවරයා මෙසේද කීය.2012දි නැවත සිනී නිෂ්පාදනය ආරම්භ කරනු ලැබු හිඟුරාණ සිනී කර්මාන්ත ශාලාව අද වන විට සියට සියකින් වැඩිවී තිබෙනවා.මේ කර්මාන්ත ශාලාව ආරම්භ කරන විට ලංකාවේ සිනී නිෂ්පාදනය වුයේ සියයට හතරක ප්‍රමාණයක් .නමුත් අද වන විට එය සියට දහය දක්වා වැඩි වී තිබෙනවා.ඉදිරියේදි සීනී නිෂ්පාදනය සියයට පනහ දක්වා වැඩි කිරිම ඉලක්කය වී තිබෙනවා .නව කාර්මාන්තශාලා විවෘත කරන්න සුදුසු ඉඩම් පිළිබද අවධානය යොමු කර තිබෙනවා.එහෙම වුනොත් අලුතින් ආරම්භ කරන නව කර්මාන්ත ශාලාවකට සෘජු රැකියා දහසක් පමණ නිර්මාණය වෙනවා.වක්‍ර රැකියා විශාල ප්‍රමාණයක් ඇති වන බවත් ඇමැතිවරයා පැවසිය.උක් ගොවින්ට ඇතිවී තිබෙන ගැටලු පිළිබදවද අමාත්‍යවරයාගේ අවධානය යොමු කරන ලද අතර එහිදි තම වගාවන්ට ඌරන්ගෙන් සිදුවන හානි වැඩි වී තිබෙන බවත් වගා සදහා පොහොර නිසි වේලාවට ලැබිය යුතු බවත් ගොවින් විසින් පෙන්වා දෙන ලදි.කර්මාන්ත ශාලාවේ සේවය කරන දහසක් පමණ වු කාර්මික ශිල්පින් සදහා ඉදිරි කාලයේදි වැටුප් වර්ධනය කිරිමටත් අවධානය යොමු කරන බව අමාත්‍යවරයා පැවසිය. 2012 වර්ෂයේදි ඇරඹුණු කර්මාන්තශාලාවේ නිෂ්පාදනය මෙට්‍රික් ටොන් 3320 වු අතර 2013 වර්ෂයේදි මෙම ප්‍රමාණය මෙට්‍රික් ටොන් 10535 විය.මේ අනුව 2014 වර්ෂයේදි නිෂ්පාදනය වැඩිකිරිමට හැකි අයුරින් උක් වගාව ප්‍රදේශයේ වගා කර තිබෙන බවත් සිනී මෙට්‍රික් ටොන් 20000ක් දක්වා නිෂ්පාදනය වැඩිකිරිමට හැකි බවත් හිඟුරාණ ගල්ඔය සිනී සමාගමේ ප්‍රධාන විධායක අධ්‍යක්ෂ ආර.එම්.ගාමිණි රත්නායක මහතා පැවසිය.ලබන වසරේදි සිනී නිෂ්පාදනයට අමතරව විකල්ප නිෂ්පාදන සදහා කර්මාන්තශාලාව වැඩි දියුණූ කිරිමට කටයුතු කර තිබෙන බවද උක් වගාකරුවන් 3450ක් මෙම නිෂ්පාදන ඉලක්කය සපුරාලිමට සහාය ලබාදෙන අතර 2014 වර්ෂයේදි උක් වගාව ව්‍යාප්ත කිරිම මගින් හෙක්ටයාර 4900ක් දක්වා වැඩි වන බවත් ඒ මහතා සදහන් කළේය. මෙම අවස්ථාවට ලංකා සිනි සමාගමේ සභාපති කිර්ති කොටගම මහතා සහ ප්‍රදේශයේ දේශපාලන නියෝජිතයෝ එක්වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120714</link>
    <topic>ලෝකයේ දරුණුතම ත්‍රස්තවාදය දණ ගැස්සවූ ශ්‍රී ලංකාව අද ආසියාවේ ශක්තිමත්ම ප්‍රජාතන්ත්‍රවාදී රාජ්‍ය ලෙසින් ඉදිරියට යනවා</topic>
    <author>ධනුෂ්ක ගොඩකඹුර</author>
    <content>ලෝකයේ දරුණුතම ත්‍රස්තවාදය දණ ගැස්සවීමට සමත් වූ ශ්‍රී ලංකාව අද ආසියාවේ ශක්තිමත්ම ප්‍රජාතන්ත්‍රවාදී රාජ්‍යය වශයෙන් ආසියාවේ ආශ්චර්ය කරා ගමන් කරමින් සිටින බව ජනාධිපති මහින්ද රාජපක්ෂ මහතා පැවසීය.‍තුනෙන් දෙකක බලයක් සහිත පාර්ලිමේන්තුවක් සමඟින් සංවර්ධනයට අත්‍යාවශ්‍ය දේශපාලන ‍ස්ථාවරත්වයක් අද රට තුළ ඇති බව පැවසූ ජනාධිපතිවරයා අප පසු කරමින් සිටින්නේ ඉතිහාසයේ දැවැන්ත විපර්යාස රැසක් සිදුවන යුගයක් බවත් ප්‍රකාශ කළේය.ජනාධිපතිවරයා මේ අදහස් පළ කළේ මහාභිමානී 2013 ජාතික ඉදිකිරීම් සම්මාන උළෙලේ ප්‍රධාන ආරාධිතයා වශයෙන් පෙරේදා (05) එක්වෙමිනි.ඉතිහාසයේ ප්‍රථම වරට මෙරට ඉදිකිරීම් ශිල්පීන් ඇගයීම උදෙසා පවත්වනු ලබන මහාභිමානී සම්මාන උළෙල අතිඋත්කර්ෂවත් අයුරින් කොළඹ, සුගතදාස ගෘහස්ථ ක්‍රීඩංගණයේදී පැවැත්විණ.‍ඉදිකිරීම් අභ්‍යාස හා සංවර්ධන ආයතනය හා ශ්‍රී ලංකා ජාතික ඉදිකිරීම් සංගමය සංවිධාන කළ මෙම සම්මාන උළෙලේදී ඉදිකිරිම් ක්ෂේත්‍රයේ අංශ රැසක් සඳහා සම්මාන ප්‍රදානය කෙරිණ.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේ ද පැවැසීය.මම අද ඉතාම සතුටු වෙනවා ඔබ නිසා. මහාභිමානී සම්මාන ප්‍රදානෝත්සවයට සහභාගී වෙලා තමුන්නාන්සේලා අමතන්නට අවස්ථාව ලැබීම ගැන මම විමල් විරවංශ මහතාට මගේ ස්තුතිය පුද කරනවා. ඔබ දන්නවා මේ යුගය තමයි ඉතිහාසයේ දැවැන්ත විපර්යාස රාශියක් ලංකාවේ සිදුවන යුගය බව.අපිට පුළුවන් වුණා ලෝකයේ තිබුණු දරුණුතම ත්‍රස්තවාදය ලංකාවේදී දණ ගැස්සවීමට අපට හැකියාව ලැබුණා. ඒ වගේම ලංකා‍ව ආසියාකරයේ තිබෙන ශක්තිමත්ම ප්‍රජාතන්ත්‍රවාදී රාජ්‍යයක් බවට පත් කරන්නට අපට හැකියාව ලැබුණා. අද තුනෙන් දෙකක බලයක් සහිත පාර්ලිමේන්තුවක් තිබෙන නිසා සංවර්ධනයට අත්‍යාවශ්‍ය දේශපාලන ස්ථාවරත්වයක් තිබෙන ආසියාතික රට බවට පත් ව තිබෙනවා. ඒ ආසියාවේ ආශ්චර්ය කරා යන ගමනේ ප්‍රථම පියවර.මේ සියල්ලෙන්ම ලැබෙන ප්‍රයෝජනය ඔබ දන්නවා. වරායන් කිහිපයක් අපි ඉදිකරනවා. හම්බන්තොට, ඔලුවිල් වගේ වරායන් ඉදිකර තිබෙනවා. අලුතෙන් ජාත්‍යන්තර ගුවන්තොටුපළක් අධිවේගී මාර්ග දෙකක් අවසන් කර තිබෙනවා. මොරගහකන්ද, රඹකැන් ඔය වගේ විශාල ජලාශ ඉදිකර තිබෙනවා.අනුරාධපුරය, පොළොන්නරුව රජ දවසින් පසුව ජලාශ ප්‍රතිසංස්කරණය කරලා ජනතාවගේ ප්‍රයෝනයට ගෙන තිබෙනවා. නොරොච්චෝලේ, ඉහළ කොත්මලේ, කෙරවලපිටිය වගේ මහා විදුලි බලාගාර ඉදිකර තිබෙනවා. එකපැත්තකින් ගාලු පාරේ ගියත් කොළඹ- නුවර පාරේ ගියත් මඩකලපුව, වවුනියාවේ ගියත් රට හැමතැනම දකින්නට තිබෙන්නේ සංවර්ධනයයි. ඇමැතිතුමා කිව්වා වගේ මුළු ලංකාවම අද එකම වැඩබිමක් බවට පත් වෙලා තිබෙනවා.ඒ නිසයි පළමු වතාවට මේ ඉදිකිරීම් ක්ෂේත්‍රයේ සංවර්ධනය සියයට 21ක් බවට පත් ව තිබෙන්නේ. මේ වගේ ඵෙතිහාසික යුගයක ඉදිකිරීම් ක්ෂේත්‍රයේ නිරත වන අය තමයි ඔබ. ඔබ අගය කිරීම ඉතාම කාලෝචිත ක්‍රියාවක් ලෙස මා දකිනවා. මේ වගේ යුගයක මේ රටේ කර්මාන්තකරුවෝ, ඉදිකිරීම් ක‍්ෂේත්‍රයේ නියැලෙන අය උපරිම වශයෙන් ශක්තිමත් විය යුතුයි.ඉදිකිරීම් ක්ෂේත්‍රයේ ආර්ථික ශක්තිය අතින් දැවැන්තයන් බිහි වෙන්න ඕනේ. අපි දන්නවා විදේශීය කොන්ත්‍රාත්කරුවන්ට මොන ආකාරයෙන් මුදල් ලැබෙනවාද කියලා. ඒවා මේ රටේ රඳවා ගන්න තමයි අපි මහන්සි විය යුත්තේ. අපිට ඒක කරන්න පුළුවන් වෙන්නේ අපේ රටේ දැවැන්තයන් ගොඩනැඟුනොත් විතරයි කියලයි මම විශ්වාස කරන්නේ.රටට , රට වෙනුවෙන් යමක් කරපු අය තමයි අද සම්මාන ලබා ගන්නේ.මේ ක්ෂේත්‍රය තුළ සියයට 71ක්ම ආදරයක් තියෙන පිරිසක්ඉන්නේ ‍නොයෙක් ශිල්පීන්. අපි විශේෂයෙන් අද මේ හැමකෙනකුගේම දැනුම වැඩි කරන්නට අපි කටයුතු කරනවා. මම මේ අයගෙන් ඇහුවා කීයක් විතර මාසයකට හොයනවා ද කියලා. ඇත්ත කිව්වාද දන්නේ නැහැ , ඒත් උපාධිධාරීයකු ලබනවා වගේ දහගුණයක පමණ ආදායමක් මේ අය ලබනවා කියලා දැන ගන්නට ලැබුණා.ඒක අපිට සතුටක්. අපි එදා වෘත්තීය පුහුණු අධිකාරිය හදලා ඒක හඳුන්වා දුන්නේ ජීවිතයට හැකියාවක්- හැකියාවට රැකියාවක් කියලයි. අපිට ඒ ක්ෂේත්‍රය ශක්තිමත් කරන්නට එදා හැකියාවක් ලැබුණා. අද මේ පිටරට යන්න ඕනේ නැහැ. මේ රට තුළ මේ අයට ‍දොරගුළු විවෘත වෙලා තිබෙනවා.ලංකාව ගැන පමණක් නොසිතා අපි ලෝකයේ සම්බන්ධකම් පවත්වාගෙන යන රටවල්වලට අපි ඇතුළු විය යුතුයි. එතකොට තමයි අපි දියුණු වෙන්නේ. අපි අප්‍රිකාවේ රටවල් සමඟ සම්බන්ධ වෙලා තානාපති කාර්යාල විවෘත කළා. සමහරු අපිට හිනා වෙනවා. නමුත් අපි ගියාම දකිනවා අලුත් ඉදිකිරීම් අවස්ථා උදා වෙලා තිබෙනවා. ලංකාවේ අයෝජකයන්ට ඔවුන් දොර ඇරලා තිබෙනවා. ‍අපි මේ ගැනත් කල්පනා කළ යුතුයි. අපි ධීවරයන්ට කාර්මික ශිල්පියකු වන්නට හැකි වන පරිදි සාගර විශ්ව විද්‍යාලයක් ආරම්භ කළා. අලුත් තාක්ෂණ විශ්ව විද්‍යාලයක් ආරම්භ කරලා නව ක්ෂේත්‍රයක් අපි අධ්‍යාපන ක්ෂේත්‍රයේ විවෘත කරනවා.කලා, විද්‍යා, වානිජ විෂයය ධාරාවලට සීමා වී තිබුණු අධ්‍යාපනයට අපි තාක්ෂණ විෂයය හඳුන්වා දුන්නා. වසර දෙක අවසන් වන විට ඒ තරුණයන් යම්කිසි වෘත්තියකයට දෑත් හුරු කරගනිමින් සහතිකයක් ලබමින් තමයි එළියට එන්නේ. අද ඒ සඳහා අපි කටයුතු කර තිබෙනවා. අපි එදා අසමත් කියලා සමාජයෙන් ඈත් කළ අය සමතුන් බවට පත් කරගෙන රටේ සංවර්ධනයට දායක කරගන්නට අවස්ථාව උදා කර දී තිබෙනවා. මේ ‍ක්ෂේත්‍රය අගයන්නට ලැබීම ගැන අපි ඉතාමත් සතුටු වෙනවා. මේ හැම ක්ෂේත්‍රයකම වෘත්තිකයකු වශයෙන් නව ශක්තියකින් ධෛර්යකින් කටයුතු කරන්නට හැකි වේවා යැයි පතනවා.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා. - අද මම විශ්වාස කරනවා ශ්‍රී ලංකා ඉදිකිරීම් ක්ෂේත්‍රයේ දිගු කලක් සිට තිබුණු ප්‍රමුඛ අවශ්‍යතාවක් සම්පූර්ණ වන දවසක්. මේ රටේ ඉදිකිරීම් කර්මාන්තය යුද්ධය අවසන් වූ පසුව වැඩි වර්ධන වේගයක් හිමි කරගෙන, වැඩි මානව සම්පතකට රැකියා සපයන, ජාතියේ විශාල පිරිසකට ප්‍රතිලාභ හිමි කරදෙන කර්මාන්තයක් බවට පත්ව තිබෙනවා.ජනාධිපතිතුමාගේ නායකත්වයෙන් වීරෝදාර රණවිරුවන් මේ පින් බිමට සාමය උදා කළ නිසා, මේ දේශයේ ආර්ථිකයට නිදහසේ හුස්ම ගන්න පුළුවන් වාතාවරණයක් උදා කළ නිසා, නිදහස හා දේශපාලන ස්ථාවරත්වය උදා වුණ නිසා, යුද්ධයෙන් පසුව ගෙවුණු වසර දෙක තුළ වැඩිම මුදලක් ආයෝජන කළ නිසා අද මුළු රටම එකම මහා වැඩ බිමක් බවට පත්ව තිබෙනවා.අද මේ රටේ කොතැන ගියත් මේ සංවර්ධනය දැක බලා ගන්න පුළුවන්. අලුතෙන් තැනෙන මංමාවත්, පාලම්, හෝටල්, දැවැන්ත ගොඩනැගිලි කියා පාන්නේ ඒ කථාවයි. මේ රටේ සමාජ, ආර්ථික ගමනේ සාමය සහ ස්ථාවරත්වය එකට උදා වූ එකම කාලය තමයි මේ ගෙවෙන්නේ. අධිරාජ්‍යවාදීන්ගෙන් පසුව මේ රටේ කවදාවත් සාමය හා ස්ථාවරත්වය එකට තිබ්බේ නැහැ.නිදහසින් පසුව ගෙවුණු දශක ගණනාව ඇතුළේ රටේ ප්‍රාණවත්ව සාමය හා ස්ථාවරත්වය එකට මුණගැහුණු කාලපරිච්ඡේදය තමයි මේ ගෙවෙන්නේ. සාමය හා ස්ථාවරත්වය එකට අත්වැල් බැඳ ගන්න රට නැගිටිනවා. ඒ නැගිටින රටේ වැඩිම වේගයෙන් වර්ධනය වන කර්මාන්තය බවට ඉදිකිරීම් කර්මාන්තය පත් වෙනවා. ඒ නිසයි යුද්ධය නිමා කළ රට, සාමය හා ස්ථාවරත්වය උදා වූ රට දැවැන්ත සංවර්ධන කාලපරි‍ච්ඡේදයක් පසු කරමින් තියෙන්නේ.එදා තිබුණේ ඉදිකිරීම් කර්මාන්තකරුවන්ට වැඩ නැහැ කියන අඳෝනාව. අද තියෙන්නේ වැඩ වැඩියි කියන අඳෝනාව. ඉදිකිරීම් කර්මාන්තයේ විනාශ වෙමින් තිබුණු රාජ්‍ය ආයතනය අද කවරදාටත් වඩා දැවැන්ත සංවර්ධනයක් වෙමින් දැවැන්ත ලාබ ලබනවා. මහා පරිමාණ පමණක් නොව කුඩා පරිමාණ ඉදිකිරීම් කර්මාන්තකරුවනුත් අද නැඟී සිටිනවා. මේ සියලුදෙනා යටතේ අද ලක්ෂ සංඛ්‍යාත සේවක පිරිසක් සේවය කරනවා. ඒ නිසා මේක ඵෙතිහාසික මොහොතක්.සිමෙන්ති, කළු ගල්, ගඩොල්, වැලි වගේ රළු අමුද්‍රව්‍ය සමඟ ගැටෙමින් දැවැන්ත නිර්මාණ කරන අය එකම වේදිකාවකට ගෙනැත් ඔවුන් දිරිගන්වන්නයි අපගේ මේ උත්සාහය. ප්‍රධාන පෙළේ ඉදිකිරීම් ප්‍රධානීන් සහ නිලධාරීන්, ජාතික ඉදිකිරීම් සංගමයේ නියෝජිතයන්, රාජ්‍ය ආයතනවල නිලධාරීන් විතරක් නොවෙයි එම ක්ෂේත්‍රයේ සේවය කරන විශාල පිරිසකුත් අද මෙතැන ඉන්නවා. නැටුම්, ගැයුම් තරගවලින් දිනන අයට වටිනා තෑගි සහ සමාජ පිළිගැනීමක් දෙමින් කළා වගේම මේ ඉදිකිරීම් ක්ෂේත්‍රයේ සිටින දක්ෂයන් ඇගයීමේ වැඩපිළිවෙළ අපි අද ආරම්භ කරනවා.ජනාධිපතිතුමා එදා බලයට පත් වන විට මේ රටේ යුද හමුදා සාමාජිකයන් හැඳින් වූයේ ආමිකාරයා කියලයි. ග්‍රාමාරක්ෂකයාට ගම්බට්ටා කිව්වා. කොටින්ට ගහන්න බැරි හමුදාවක් ලෙස අපේ හමුදාව හංවඩු ගැහුවා. යුද හමුදාවේ අභිමානය ‍ගොඩනැගුවේ නැහැ. ජනාධිපතිතුමා යුද්ධයේ දිගු ගමන ආරම්භ කළේ මේ අභිමානය ගොඩනඟලයි. යුද හමුදා සාමාජිකයාගේ ප්‍රතිරූපය ගොඩනගලා රණවිරුවා කියන ගෞරවාන්විත තත්ත්වය උදා කරලයි එතුමා යුද්ධය පටන් ගත්තේ. ඒක තමයි යුද්ධය ජයග්‍රහණය කිරීමේ ප්‍රධානතම සාධකය.මේ රටේ ඉදිකිරීම් ක්ෂේත්‍රයේ ලක්ෂ ගණනාවක් සේවකයන් සිටිනවා. ඒ අය අතර සිටින දක්ෂ සේවකයන්ට සමාජයේ තිබෙන පිළිගැනීම වැඩිකිරීම තුළින් අපේ ජනතාවට වඩාත් ගුණාත්මක සේවාවක් ලබා ගන්න පුළුවන්. උසස් සේවාවක් මහජනතාවට ලබා ගැනීමට හැකි වීම අපේ කාර්යයෙන් ලැබෙන එක ප්‍රතිලාභයක්. බුදුන් වහන්සේ දේශනා කරලා තිබෙනවා කෙනතු කරන රැකියාව අනුව උසස් හෝ පහත් වන්නේ නැති බව. ඒ සමානාත්මතා දර්ශනය අනුව යමින් අපි කටයුතු කරනවා. මහා වංශයේ සඳහන් වෙනවා එදා දුටුගැමුණු රජතුමා වෙහෙර විහාර, වාර් කර්මාන්ත කරපු අයට තමන් පෞද්ගලිකව සත්කාර කරලා ගෞරව කරපු බව.සේවය ඇගයීම අපේ ජාතිය අතීතයෙන් උරුම වූ දෙයක්. අද මේ කරන්නේ එම උරුමය නැවතත් අනාගතයට රැගෙන ඒමයි. අද මේ රටේ ඉදිකිරීම් ක්ෂේත්‍රයේ වර්ධන වේගය සියයට 20ක්. නිදහසින් පසු ප්‍රථම වතාවට තමයි ඉදිකිරීම් ක්ෂේත්‍රය මේ වගේ වර්ධනයක් අත්පත් කර ගත්තේ. ඉස්සර මේ වේගය තිබුණේ සියයට 5යි. 2012දී සියයට 20ක් වූ මේ වර්ධනය 2013 ඊටත් වැඩි වන බවක් මිස අඩුවීමක් නම් පෙන්නුම් කර නැහැ.ජනාධිපතිතුමා මේ රටේ වෘත්තීය, තාක්ෂණ හා කාර්මික අධ්‍යාපනය නංවන්න දැවැන්ත ආයෝජනයක් කර තිබෙනවා. මවුවරුන් පිටරට යවන ශ්‍රී ලංකාවක් වෙනුවට පුහුණු කාර්මිකයන් ලෝකයේ තමන්ට හිමි තැන සොයා යන අනාගත ශ්‍රී ලංකාවක් බිහි කරන්නට ජනාධිපතිතුමා කටයුතු කරමින් සිටිනවා. ඒ සඳහා නව පාඨමාලා, උපාධි හඳුන්වාදෙමින් යනවා වගේම ඉතිහාසයේ ප්‍රථම වතාවට තාක්ෂණ විෂයය උසස් පෙළ විෂයය ධාරාවක් ලෙස හඳුන්වා දී තිබෙනවා.ඉතාම සැලසුම් සහගත ගමනක් අද මේ ක්ෂේත්‍රයේ සිදුවෙනවා. ඒ සඳහා මේ කාර්මික ශිල්පීන්ගේ ප්‍රතිරූපය ඉහළ නැංවීම මහත් පිටුවහලක්. ජනාධිපතිතුමා පෞද්ගලික අංශයේ සේවකයන්ට විශ්‍රාම වැටුපක් ලබා දෙන්න සූදානම් වුණාම ඇඟළුම් සේවකයන් වැරැදි අදහසකින් යුක්තව විරුද්ධ වුණා. මම ඉල්ලා සිටිනවා ජනාධිපතිතුමනි, එපා අයට නොදී ඒ වැටුප මේ ක‍්ෂේත්‍රයේ නියැලෙන සේවකයන්ට දෙන ලෙස. අද මේ උළෙල සංවිධාන කළේ රජයේ මුදල්වලින් නොව මේ රටේ පෞද්ගලික අංශයේ අනුග්‍රාහකයන්ගේ දායකත්වය ඇතිව බවත් අපි සිහිපත් කළ යුතුයි.ජ්‍යෙෂ්ඨ ඇමැති පියසේන ගමගේ මහතා. - පසුගිය කාලයේ ඇමැතිවරයකු වශයෙන් මටත් මේ ක‍්ෂේත්‍රය සමඟ සමීපව කටයුතු කරන්නට ලැබුණා. මේ ක්ෂේත්‍රයේ නියැලෙන දහස් ගණනක් වූ පිරිස දිරිමත් කරන්නට සම්මාන පිරිනැමීම අපි ඉතාමත් අගය කරනවා. ලෝකයේ මොනම රටක වුවත් සංවර්ධනය, දියුණුව රඳා පවතින්නේ ඉදිකිරීම් ක්ෂේත්‍රය මතයි. අද ඉදිකිරීම් ක්ෂේත්‍රයට පුහුණු ශ්‍රමියකයන්ගේ විශාල හිඟයක් තිබෙනවා. ඒ නිසා මේ පුහුණුව ලබා දීමට රජය මැදිහත් විය යුතුයි.ඉදිකිරීම් හා ඉංජිනේරු සේවා අමාත්‍යාංශයේ ලේකම් විමලසිරි පෙරේරා මහතා. - ඇමැතිතුමාගේ උපදෙස් මත මෙවැනි සම්මාන ප්‍රදානෝත්සවයක් සංවිධානය කර ජයග්‍රාහකයන්ට සම්මාන පිරිනැමීමට හැකි වීම ගැන සතුටු වෙනවා. ඔබ සියලුදෙනාම දන්නවා රටේ සංවර්ධනය ගැන අද කතා කරද්දී ඉදිකිරීම් ක්ෂේත්‍රය අමතක කරන්නට බැරි බව. මෙම ක්ෂේත්‍රය යුද්ධය අවසන් කළාට පස්සේ දෙගුණ තෙගුණ වේගයකින් සංවර්ධනය වුණා.මීට පෙර සමාජයේ ඇස නොගැටුණු පිරිසක් ඇගයීමට ලක් කිරීමට හැකි වීම ගැන සතුටු වෙනවා. ඔබ සැම තවදුරටත් මේ රටේ ඇගයීමට ලක් විය යුතුයි. එබැවින් මෙය මහඟු අවස්ථාවක් බව කිව යුතුයි. පුරා මාස තුනක් අව්වේ වැස්සේ ඉඳගෙන මේ කාර්යය සාර්ථක කර ගැනීමට දායක වූ සියලුදෙනාටම මගේ ස්තුතිය පුද කරනවා.ඉදිකිරීම් අභ්‍යාස හා සංවර්ධන ආයතනයේ සභාපති අනුර දසනායක මහතා. - අද දින ඉදිකිරීම් ක්ෂේත්‍රය වෙනුවෙන් සම්මාන පිරිනැමෙනවා. වසරක් පාසා මෙම උත්සවය පැවැත්වීමට අප අදහස් කරනවා. මෙතෙක් කාලයකට ඉදිකිරීම් ක්ෂේත්‍රයේ මෙවැනි සම්මාන උළෙලක් පැවැත් වුණේ නැහැ. මෙම අවස්ථාව ඉදිකිරීම් ක්ෂේත්‍රයේ සුවිශේෂී පියවරක් ලෙසයි මා දකින්නේ.නියෝජ්‍ය ඇමැති ලසන්ත අලගියවන්න, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120715</link>
    <topic>බාලවයස්කාර පිරිමි දරුවන් 6ක් අපයෝජනය කළැයි චීවරධාරියා රිමාන්ඩ්</topic>
    <author>කොච්චිකඩේ විශේෂ</author>
    <content>අඹන්දොළුව ප්‍රදේශයේ ජනප්‍රිය විද්‍යාලයක 7වැනි වසරේ ඉගෙන ගන්නා පිරිමි ළමයි 6 දෙනකුට බරපතළ ලිංගික අතවර කළේ යැයි කියන සිද්ධියක් සම්බන්ධයෙන් අත්අඩංගුවට ගත් ශ්‍රමණවේශධාරියකු මේ 20 වෙනිදා තෙක් රක්ෂිත බන්ධනාගාර ගත කිරීමට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා නියෝග කළේය.මෙසේ රක්ෂිත බන්ධනාගාර ගත වූයේ අඹන්දොළුව ගඟ අසල තාවකාලික කුටියක වාසය කළ අවු. 31 පමණ වයසැති ශ්‍රමණවේශධාරියකි.අදාළ සිද්ධිය පැමිණිලිකර ඇත්තේ එම ළමුන් ඉගෙන ගන්නා විදුහලේ විදුහල්පතිවරයායි.විද්‍යාලයේ 7 වැනි වසරේ සිසුන් අපචාර කටයුත්තක යෙදී ඇතැයි විදුහල්පතිවරයාට දැනගැනීමට ලැබී ඇත. පසුව පන්ති භාර ගුරුතුමිය මඟින් මේ ගැන සොයා බැලීමේ දී සිද්ධිය සනාථ වී ඇත. ළමයින්ගේ මවුපියන් ගෙන්වා එම දරුවන්ගෙන් තොරතුරු විමසීමේදී හිමිනම දරුවන් කුටියට ගෙන්වාගෙන ලිංගික අපයෝජනයට යොදවා ගෙන ඇතැයි පවසා තිබුණි.මොහු දරුවන්ට පලතුරු වර්ග කෑමට දී ඇත. ජංගම දුරකතන හා මුදල් ද දී තිබෙන බව පොලිස් පරීක්ෂණවල දී අනාවරණය වී තිබේ. කුටියේ දී ළමයින්ට ජංගම දුරකතන මඟින් අසභ්‍ය දර්ශන නැරඹීමට අවස්ථාව දුන් බවද ළමයි පොලිසියට ප්‍රකාශ කර ඇත.එක් ළමයෙක් ගසකින් තැඹිලි බෑමට ලණුවක් සොයා ගැනීමට ගඟ අද්දර පිහිටි කුටියට ගොස් ඇත. කුටියේ දොර අරිනවිට විද්‍යාලයේ සිසුන් දෙදෙනෙක් සහ හිමිනම කුටියේ නිරුවත්ව සිටිනු දැක තිබේ. පසුව ඔහුවද කාමරයට දමා දොර අගුළු දැමීමට හිමිනම තැත් කර ඇති අතර දරුවා එම ස්ථානයෙන් බේරී ඇවිත් විස්තර මවුපියන්ට දන්වා ඇත. ළමයි හයදෙනාම මීගමුව දිසා රෝහලේ අධිකරණ වෛද්‍ය නිලධාරි වෙත යොමු කර තිබුණි. සීදුව පොලිසියේ පොලිස් සැරයන් වයි. ටී. අනුර මහතා, කොස්තාපල් එස්. එච්. එස්. රොෂාන් යන නිලධාරීහු සැකකරු අධිකරණයට ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120716</link>
    <topic>ගොළු තරුණයකුට පොලිස් පහර දීම ගැන පරීක්ෂණ</topic>
    <author/>
    <content>පෞද්ගලික පුවත්පත් සමාගමක සේවයේ නියුතු ගොළු තරුණයකුට බොරැල්ල පොලිසියේ නිලධාරීන් පහරදුන් බව කියන සිද්ධිය සම්බන්ධයෙන් කොළඹ දකුණ සහකාර පොලිස් අධිකාරී රොෂාන් ඩයස් මහතාගේ මූලිකත්වයෙන් විශේෂ පරීක්ෂණයක් සිදුකරයි .මේ අනුව ලබන නව වැනිදා සංඥා පරිවර්තකයෙකු මඟින් පහරකෑමට ලක්ව ඇති ගොළු තරුණයාගෙන් ප්‍රකාශ ලබා ගැනීමට නියමිත බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120717</link>
    <topic>නොසැලකිලිමත් බව නිසා ගිනි ඇවිලීහානි වෙනවා</topic>
    <author>නිමල් රාජපක්ෂ</author>
    <content>ජනතාවගේ නොසැලකිලිමත් බව නිසා ගිනිඇවිලීමෙන් දේපළ හා ජීවිත හානි සිදුවනු ඇතැයි ගිනිනිවන දෙපාර්තුමේන්තුවේ නියෝජ්‍ය ප්‍රධාන නිලධාරී (වැඩබලන)පී.ඩී. කේ.ඒ. විල්සන් මහතා පැවැසීය.විල්සන් මහතා එසේ පැවැසුවේ මෝදර පොලීසිය සමඟ ඒකාබද්ධව ගිනිනිවන දෙපාර්තුමේන්තුවේ නිලධාරීන් ‍උතුරු කොළඹ හින්දු පරිපාලන සංගමයේ පැවැති ගිනි නිවාරණ වැඩසටහනකට සහභාගිවු අවස්ථාවේදීය.මෝටරෝලා සොලියුෂන්ස් පදනමේ ප්‍රජාසත්කාරක සේවාවක් ලෙස මේ වැඩසටහන පැවත්විණ‍.මෙහි දී අදහස් දැක්වු විල්සන් මහතා අද බොහෝ දෙනකු සිගරැට් කොට විසිකිරීමෙන් , හඳුන්කූරු නොසැලකිලිමත් ලෙස ගැසීමෙන් ගිනි ඇවිලෙන අවස්ථා බොහෝයි. කුප්පිලාම්පු පෙරලීමෙන් ද ගිනි අවිලෙනවා ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120718</link>
    <topic>ශ්‍රී ලංකා ආරක්ෂක සේවා ප්‍රදර්ශනය ලබන වසරේ දී</topic>
    <author/>
    <content>බ්‍රෙන් ආරක්ෂක සමාගමේ නිර්මාතෘ හා ජාත්‍යන්තර ආරක්ෂක සමාගමක් වන Securitas සමාගමේ ශ්‍රී ලංකා‍වේ සභාපති වන මේජර් අලුවිහාරේ මහතා ශ්‍රී ලංකාවේ ආරක්ෂක සේවා සපයන්නන්ගේ සංගමයේ නව සභාපති ලෙස පසුගිය සිකුරාදා කොළඹ ටාජ් සමුද්‍රා හෝටලයේ පැවති වාර්ෂික මහා සංගමයේදී තේරී පත් විය.මේජර් අලුවිහාරේ මහතා මෙයට වසර 23කට පෙර බ්‍රෙන් ආරක්ෂක ආයතනය ආරම්භ කර එය ඉතා සාර්ථක ව්‍යාපාරයක් බවට පත් කර ලොවපුරා රටවල් 53ක ව්‍යාප්තව ඇති ආරක්ෂක ආයතනයක් වන ස්විඩනය මූලස්ථානය කරගත් ලොව ප්‍රධාන පෙළේ ආරක්ෂක ආයතනයක් වන Securitas සමාගම සමඟ 2010 වසරේ අනුබද්ධව ඉතා සාර්ථකව ආරක්ෂක සේවා සමාගම් අතර ඉදිරියෙන් සිටී.සිය ආරම්භක දේශනයේ දී සියලු සාමාජිකයන් ඇමතූ මේජර් අලුවිහාරේ මහතා කියා සිටියේ පුද්ගලික ආරක්ෂක සේවයේ තත්වය ඉහළ නැංවීම සඳහා සාමාජිකයින් වශයෙන් පෙරමුණ ‍ ගත යුතු බවත් නව දැක්ම යටතේ එය සාක්ෂාත් කර ගැනීම සඳහා සක්‍රීයතාවයෙන් ක්‍රියා කළ යුතු බවයි.ඒ සමඟම පුද්ගලික ආරක්ෂක සේවාව හා ඍජුව සම්බන්ධවන රාජ්‍ය ආරක්ෂක අමාත්‍යාංශය, කම්කරු අමාත්‍යාංශය, පුද්ගලික ආරක්ෂක සමාගම්, වෙනත් ආරක්ෂක සමාගම්, සේවාදායකයින් සහ ඉතාම වැදගත් කොට්ඨාසයක් වන ආරක්ෂක නිලධාරීන්ගේ සිත් දිනා ගැනීම තම අරමුණ බවයි.සිය ධූර කාලයේ ඉදිරි වසර 2 තුළ තම සැලැස්ම විග්‍රහ කළ මේජර් අලුවිහාරේ මහතා පුද්ගලික ආරක්ෂක සේවාවේ ශක්තිමත් භාවය හා SLASSPA ආයතනයේ අභිවෘද්ධිය රඳා පවතින්නේ ද සම්පත් දායකයන් අතර බවද වැඩිදුරටත් විග්‍රහ කළේය.වැඩිදුරටත් අදහස් දැක්වූ මේජර් අලුවිහාරේ මහතා SLASSPA ආයතනයේ මූල්‍ය තත්ත්වය නංවාලීම සඳහා පියවරක් වශයෙන් ආරක්ෂක සේවා සම්බන්ධ ප්‍රදර්ශනයක් සංවිධානය කිරීමට තමා අදහස් කර ඇති බව පවසන ලද අතර මෙය බණ්ඩාරනායක සම්මන්ත්‍රණ ශාලාවෙහි පැවැත්වීමටත් සියලු ම සාමාජිකයන්ට සිය සේවා හා නිෂ්පාදන ප්‍රදර්ශනය කිරීමේ අවස්ථාවක් ඉන් සැලසෙන බවත් මේ ප්‍රදර්ශනය සම්පූර්ණයෙන්ම SLASSPA ආයතනයේ අනුග්‍රහය යටතේ පවත්වන බවත් ඒ සඳහා SLASSPA ආයතනයේ තොරතුරු කේන්ද්‍ර කරගත් ප්‍රදර්ශන කුටියක් නිර්මාණය කරන බවත් පැවසීය.මේ ප්‍රදර්ශනය තුළින් SLASSPA ආයතනයේ නව දැක්ම හා පුද්ගලික ආරක්ෂක සේවාව සම්බන්ධව පුළුල් ප්‍රචාරයක් මහජනතාවට හා ප්‍රජාවට ලබාදිය හැකි බව පෙන්වා දෙන ලදී.පුද්ගලික ආරක්ෂක සේවාවේ ගුණාත්මක භාවය හා තත්ත්වය වැඩිදියුණු කිරීමේ අරමුණින් ශ්‍රී ලංකාවේ ප්‍රථම වරට සංවිධානය කරනු ලබන ප්‍රදර්ශනය මෙය වන අතර මේ තුළින් නූතන ලෝකයේ අනුගමනය කරනු ලබන නවීන ආරක්ෂක ක්‍රම අනුගමනය කරන පුද්ගලික ආරක්ෂක සේවා සපයන ආයතන බිහි වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120719</link>
    <topic>සියයට 6.4ක් වූ ආර්ථික වර්ධනය මේ වසරේ සියයට 7.8කට වැඩි වෙලා</topic>
    <author/>
    <content>ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතා 2013 නොවැම්බර් 25 වනි සඳුදා පාර්ලිමේන්තු අය-වැය විවාදයේ දී කරන ලද කතාව.ගරු නියෝජ්‍ය කාරක සභාපතිතුමනි, අද අපි මේ අය වැය විවාදයට සහභාගි වෙන්නේ වැදගත් කාරණා දෙකක් සිදු වෙලා තිබෙන මොහොතකයි. එකක්, ඉතිහාසයේ පළමුවැනි වරට උතුරේ පළාත් සභාව පිහිටුවලා, උතුරේ ජනතාවට ප්‍රජාතන්ත්‍රවාදී අයිතිය දීලා, අනාගතයේදී ඒ පළාත් සභාවේ බලතල තව තවත් පුළුල් කර ගන්නට අවකාශ ඇති කරන්න කටයුතු කරන මොහොතක. දෙවැනි කාරණය තමයි, දිවංගත බණ්ඩාරනායක මැතිනියගේ ප්‍රධානත්වයෙන් 1976 දී නොබැඳි සමුළුව ලංකාවේ පැවැත්වූවාට පස්සේ ලෝකයේ පුළුල්ම ජාත්‍යන්තර සමුළුව - පොදු රාජ්‍ය මණ්ඩල සමුළුව මේ රටේ පැවැත්වීම. ඒ කරුණු දෙකට පසුව ගෙනා මේ අය වැය ලේඛණයේ විශේෂත්වයක් තිබෙනවා.මගේ මිත්‍ර ආචාර්ය හර්ෂ ද සිල්වා මැතිතුමාගේ කථාවට මම බොහොම ආසාවෙන් කන් දුන්නා. එතුමායි මායි එක පැත්තේ හිටපු කාලයේ එතුමාගේ ඔය වාගේ නොයෙකුත් කථා මම අහලා තිබෙනවා. එතුමා කිව්වා, වර්තන වියදම ගැන. කන්න දෙන කෑම වේලත් ඒකේ අඩංගු වෙනවා කියලා එතුමා එහෙම අර්ථ දැක්වූවා. මම එතුමාගේ පළමුවැනි වාක්‍යය විතරයි කිව්වේ. අතිගරු ජනාධිපතිතුමාගේ අය වැය කථාවේ හයවැනි පිටුවේ රජයේ වර්තන වියදම මොකක්ද කියන එක ගැන සංඛ්‍යා ලේඛන අනුවම පැහැදිලිව කියලා තිබෙනවා. ගරු කථානායකතුමනි, එහි මෙහෙම තිබෙනවා.“ගරු කථානායකතුමනි, රුපියල් බිලියන 1,200ක පමණ රජයේ වර්තන වියදම් රජයේ ආදායමට වඩා වැඩි වෙනවා. අධ්‍යාපන, සෞඛ්‍ය, ග්‍රාමීය සංවර්ධන, පරිපාලන හා ව්‍යාප්ති සේවා මෙන්ම ජාතික ආරක්ෂාව සැපයීමට රජයේ සේවකයින්ගේ වැටුප් රුපියල් බිලියන 390ක් පමණ වෙනවා. තවත්රුපියල් බිලියන 125ක් විශ්‍රාමිකයන් සඳහා ගෙවනවා. පොහොර සහනාධාරය, ඖෂධ හා පුළුල් වූ සුබසාධන වියදම්වලට රුපියල් බිලියන 100ක් පමණ වියදම් වෙනවා. මේ වියදම් ආරක්ෂා කරගත යුතුයි. පොලී සඳහා රුපියල් බිලියන 445ක් වැය වන අතර එයින් රුපියල් බිලියන 360ක්ම වැය වන්නේ දේශීය ණය සඳහා ගත් පොලී සඳහා ය. ඒ වියදම්ද කළමනාකරණය කරගත යුතු වෙනවා.”මෙතැනදී පැහැදිලිව කියනවා, මොකක්ද කරන්නේ කියලා. මෙන්න මෙතැන තමයි තමුන්නාන්සේලාගේ ආර්ථිකයයි, අපේ ආර්ථිකයයි අතර තිබෙන පැහැදිලි වෙනස. මේ වර්තන වියදමේ තිබෙන බොහෝ අංග එක්සත් ජාතික පක්ෂයේ ‍මම හිටපු කාලයේ 2002 – 2004 කාලයේ මම මැති සබයේ හිටියා - අයවැය ලේඛණයේ තිබුණේ නැහැ. ඒකයි මෙතැන තිබෙන වෙනස. අවුරුදු 30ක් තිස්සේ තිබුණු යුද්ධයකට කෝටි ප්‍රකෝටි ගණනක් වියදම් කරලා. ඒ නිසා තැලිලා පොඩි වෙලා තිබුණු ආර්ථිකයක් තමයි 2009 ඉඳලා මේ නැඟිටින්නේ. ඒ නිසා 2002 – 2004 තිබුණු ආර්ථිකයත්, 2007 ඉඳලා එන මේ ආර්ථිකයත් එක විධියට සංසන්දනය කරන්න එපා කියලා මම ආචාර්යතුමාට කියනවා. මම තමුන්නාන්සේගෙන් අහනවා. මේ ඔක්කෝම නරක නම් මේ ආර්ථික දර්ශක වැඩි වෙන්නේ කොහොමද කියලා.මම දේශපාලනයට ආවේ මේ රටේ දිළිඳුකම නැති කරන්න. මම ආවේ සමාජවාදයෙන්. ඒක අධ්‍යයනය කරලා තයි ආවේ. අදත් මගේ පපුවේ තිබෙන්නේ යම් දවසක සම සමාජයක් මේ රටේ බිහි වෙනවාය කියන දර්ශනයයි. මා ආපු ඒ ගමනේ වෙනස්කම් තිබුණ. නමුත් අද යන්නේත් ඒ ගමනට, ඒකේ මුලිකම දේ වන දරිද්‍රතාවට අද මොකක්ද වෙලා තිබෙන්නේ?2006 මේ රටේ දරිද්‍රතාව තිබුණා. දිළින්දන් හිටියා - සියයට 15.2ක් ඒක 2013 වෙන කොට සියයට 6.4ක් වෙලා තියෙනවා.මෙන්න මේවා තමයි මේ ආර්ථික දර්ශකයේ තිබෙන වටිනාකම්, දුප්පත්කම නැති කරලා තිබෙනවා. එය 15.7 ඉඳලා 7.5 දක්වා අඩු කරලා තිබෙනවා. 2005 දී ජනාධිපතිතුමා ආණ්ඩුව භාර ගන්න කොට ඒක පුද්ගල ආදයම තිබුණේ ඩොලර් 1,421ට, නමුත් අද මේ වෙන කොට ඒක ඩොලර් 2,923 යි. තව ඩොලර් 77 යි ඕනෑ වෙන්නේ තුන්දාහේ ඉලක්කය පන්නන්නට. එතකොට සාමාන්‍ය මාසික ආදායම කීයද? 2005 දී රුපියල් 4,896 තිබුණු මාසික ආදායම අද වන විට රුපියල් 11,932 දක්වා වැඩි කරලා තිබෙනවා.විදුලිය ගත්තොත්, මේ රටේ ජනතාවගෙන් සියයට 76.7 කට තිබුණු විදුලිය අද වෙන විට සියයට 94 දක්වා වැඩි වෙලා තිබෙනවා. බස්නාහිර සහ දකුණේ ජනතාවගෙන් සියයට 100කටම අද විදුලිය තිබෙනවා. මධ්‍යම පළාතේ සියයට 98යි. මේ ඊයේ පෙරේදා නිදහස් කර ගත්ත උතුරු පළාතෙත් විදුලිය ලබාදීම සියයට 90 පැනලා තිබෙනවා. මේ ඔක්කොටම මුදල් වියදම් කරලා තමයි මේ ආර්ථිකය මේ තත්ත්වයට ගෙනැල්ලා තිබෙන්නේ. එහෙම නැතුව එදා වාගේ “කටු අත්තේ මල් පිපෙන තුරු බලා ඉන්න” කියලා ජනතාවට කියලා නැහැ. ජනතාවට දෙන්න පුළුවන් සියලු සහනාධාර දීලා තිබෙනවා.ඒ විතරක් නොවෙයි, එදා පානීය ජලය සියයට 75කටයි තිබුණේ. දැන් මිනිස්සුන්ගෙන් සියයට 87.7කට පානීය ජලය ලැබිලා තිබෙනවා. උතුරු මැද පළාතේ ජල පවිත්‍රාගාරයක් ඉදි කරන්න මෙවරත් අය වැයෙන් රුපියල් මිලියන 900ක් වෙන් කරලා තිබෙනවා. ඒ වකුගඩු රෝගයට ගොදුරු වී ඉන්න මිනිසුන්ට ජලය සැපයීම සඳහායි. වැසිකිළි පහසුකම් එදා තිබුණේ සියයට 90යි. ඒක සියයට 94.4 දක්වා අද වැඩි වෙලා තිබෙනවා.එදා රෝහල් 606ක් තිබුණා. අද රෝහල් 790ක් තිබෙනවා. එදා රජයේ පාසල් 9,723ක් තිබුණු අතර අද ඒ ප්‍රමාණය 9,931ක් වෙලා තියෙනවා. 2002 ඉඳලා 2004 වන තුරු තිබුණු ඒ ආණ්ඩුව හුඟක් හොඳ වැඩ කළා. නමුත් මම එකක් කියන්න ඕනෑ. ඒ රජය මේ වාගේ සුබසාධන වැඩ කළේ නැහැ. පාසලක් හැදුවේ නැහැ.ඒ කාරණය මතක තියා ගන්න. එදා මමයි, එස්. බී. දිසානායකයි අග්‍රාමාත්‍යතුමාත් එක්ක මේවා සඳහා කොච්චර කතා කළාද? මේ විධියට ආණ්ඩු ගෙන යන්න බැහැ. තුන්වැනි ලෝකයේ දුප්පත් රාජ්‍යයක් වන අපට ඇමෙරිකාව කරන විධියට ආණ්ඩු කරගෙන යන්න බැහැ කියලා කොච්චර සටන් කළාද? අන්න ඒක තමයි 2004 දී යුඑන්පීකාරයන්ම යුඑන්පී ආණ්ඩුව පරාද කරන්න හේතුව වුණේ.එදා අපේ ආණ්ඩුව බලය ගන්න කොට දුරකථන පහසුකම් තිබුණේ සියයට 23කට. අද එය සියයට 117 දක්වාවැඩි වෙලා තිබෙනවා. අද එක් කෙනාට ටෙලිෆෝන් එකට වඩා තිබෙන මට්ටමට පත්වෙලා තිබෙනවා.සෞඛ්‍ය ක්ෂේත්‍රය ගන්න. එදා වෛද්‍යවරු හිටියේ 12,692යි. අද කීයද? අද වෛද්‍යවරු 18,252ක් ඉන්නවා. එදා හෙදියන් හිටියේ 20,332යි. අද හෙදියන් 30,217ක් ඉන්නවා. Midwife ලා එදා හිටියේ 7,316යි. අද 8,703ක් ඉන්නවා. ඒ විදියට තමයි සෞඛ්‍ය සේවය මිනිසුන්ගේ ජීවත් වීමේ හැකියාව වැඩි කරලා තිබෙන්නේ. ඒ වාගේමයි මාතෘ මරණ සංඛ්‍යාව හර්ෂ ද සිල්වා මන්ත්‍රීතුමනි, ඔබතුමා කියපු බංග්ලාදේශයේ, ඉන්දියාවේ, පකිස්ථානයේ මේ සියලු සෞඛ්‍ය දර්ශක අපට වඩා ඉතා පහළ මට්ටමකයි තිබෙන්නේ.ආර්ථික දර්ශකය පිළිබඳව කතා කළ හැකියි. නමුත් මානුෂික දර්ශක පිළිබඳ කතා කරන්න බැහැ. ඒ නිසා තමයි අද තමුන්නාන්සේලාගේ කැලෑසියේ ආර්ථික විශේෂඥවරු ඒක පුද්ගල ආදායමින් මිනිසුන්ගේ ජීවිතය, රටක දියුණුව මනින්න බැහැ කියලා ති‍ෙයන්නේ. අද ඒගොල්ලන් කියනවා, ඒක පුද්ගල ආදයමින් රටක් දියුණු වනවාද කියලා තීන්දු කරන්න බැහැ කියලා. අපි සමාජ දර්ශක වෙනම ගෙනල්ලා තිබෙනවා.සමාජ දර්ශක අනුව බලනකොට ලංකාවෙ ඉතා ඉහළ මට්ටමක ඉන්න බව මතක තියාගන්න. මාතෘ මරණ සංඛ්‍යාව දාහකට 0.44ක් තිබුණු අතර අද එය 0.31 වන තුරු තවත් අඩු වෙලා තියෙනවා. ඒ විතරක් නොවෙයි. ළදරු මරණ සංඛ්‍යාව දාහකට 11.2 ක් තිබුණා. අද එය 9 දක්වා අඩු වෙලා තියෙනවා. මේ බේරාගෙන තිබෙන්නේ දරුවන්ගේ සහ අම්මලාගේ ජීවිත.ගරු නියෝජ්‍ය කාරක සභා සභාපතිතුමනි, ඒ වාගේම තමයි රැකියා නියුක්තිය. අද මම වගේ උපාධිධාරි කිසි මිනිහෙකු - 2012 වන තුරු pass out වුණු එක උපාධිධාරියෙකු - ගෙදර නැහැයි කියන කාරණය මතක තියාගන්න. හැම උපාධිධාරියෙකුටම රස්සා දීලා තිබෙනවා. එදා 2004 ට ඉස්සර, රනිල් වික්‍රමසිංහ මහත්තයා - විරුද්ධ පාර්ශවයේ නායකතුමා - මම කුරුණෑගලට අඬගහගෙන ගියා උපවාසයක් කරපු තැනකට.ගිහිල්ලා , ඒ උපවාසයේ හිටිය කට්ටියට මම කතා කළා. මම කිව්වා, අපි බලයට ඇවිල්ලා මාසයක් ඇතුළත රස්සා දෙනවා කියලා.නමුත් 2004 අවසාන වන කොටත් එක රස්සාවක් දුන්නේ නැහැ. මෙන්න මෙහෙමයි එදා රනිල් වික්‍රමසිංහ මහත්තයා අප ලජ්ජා සහගත භාවයට පත් කළේ. තමුන්නාන්සේලාගේ ඒ ආණ්ඩුවේ ප්‍රතිපත්තිය ඒකයි. අද මා වගේ උපාධිධාරීන් සියලු දෙනාම පිට කොන්ද කෙළින් තියාගෙන ආණ්ඩුවේ රස්සා කරනවා. මේ රටේ සෑම උපාධිධාරියෙකුටම රස්සාවක් ලැබිලා තියෙනවා ය කියන කාරණය මතක තියා ගන්න.අධ්‍යාපනය ගන්න, සියයට 90.7කට තිබුණු සාක්ෂරතාව අද සියයට 96.4කට ඉහළ ගිහිල්ලා. පරිගණක අධ්‍යාපනය දිහා බලන්න. තමුන්නාන්සේලා මහ ලොකුවට තාක්ෂණය ගැන කතා කරනවා. මේ රටේ දරුවන්ගෙන් සියයට 9.7 කටයි පරිගණක අධ්‍යාපනය තිබුණේ . අද කීයද? සියයට 35 දක්වා අද පරිගණක අධ්‍යාපනය වැඩි කරලා තිබෙනවා. ගුරුවරු සංඛ්‍යාව කීයද? 200,000 හැටියට හිටපු ගුරුවරු සංඛ්‍යාව 244,000 දක්වා වැඩි වෙලා තිබෙනවා. මේ අවුරුද්දෙත් රුපියල් බිලියන 125ක් අධ්‍යාපනය සඳහා වෙන් කරලා තිබෙනවා.ආර්ථික වර්ධනය ගන්න. 2012 දී සියයට 6.4කට තිබුණු ආර්ථික වර්ධනය 2013 වන කොට සියයට 7.8කට වැඩි වෙලා තිබෙනවා. ඒ වාගේම සියයට 5ක්, සියයට 6 අතර ගණනක උද්ධමනය තිබෙනවා. හර්ෂ ද සිල්වා මැතිතුමනි, ඔබ තුමා කිව්වා, එදා උද්ධමනය සියයට 22ක් වෙලා තිබුණා කියලා. ඔව්. ඒ වෙලාවේ යුද්ධය තිබුණා. ඒ වන කොට අපි කැබිනට් මණ්ඩලයේ හිටියේ. අපි හෙට දවස ගෙන යන්නේ කොහොමද කියන එක හිතා ගන්න බැරිව හිටියේ.නමුත් සියයට 22ක තිබුණු උද්ධමනය බඩු මිළ වැඩි වීමේ වේගය. අද අඩු වෙලා තියෙනවා. බඩු මිල වැඩි වීමේ වේගය කවදාවත් අඩු වෙලා නැහැ. ඒක අඩු කර ගැනීම විතරයි අපට අද කරන්න තිබෙන්නේ. අද උද්ධමන වේගය සියයට 5, සියයට 6 අතර තත්ත්වයකට ගෙනැල්ලා තිබෙනවා. උද්ධමනය අඩු කරලා තිබෙන්නේ කොහොමද? ඇයි උද්ධමනය අඩු වෙන්නේ? එක පැත්තකින් රැකියා දෙනවා. ගොවීන්ට පොහොර සහනාධාර දෙනවා. අනික් වගා කරන සියලුම දෙනාට පොහොර සහනාධාරය දෙනවා. සමෘද්ධි සහනාධාරය දෙනවා. මේ සියල්ලම දෙන නිසා තමයි දරිද්‍රතාව, උද්ධමනය අඩු වෙන්නේ.මිනිසුන්ගේ බඩු මිල වැඩි වෙනවා. නමුත් ඔවුන්ගේ ආදායමත් වැඩි වෙලා තිබෙනවා. සහනාධාරත් වැඩි වෙලා තිබෙනවා. ඒ ඔක්කොම මතක තබා ගන්න.දැන් ධීවරයින්ට තෙල් සහනාධාර දෙනවා. ධීවර කර්මාන්තය බද්දෙන් නිදහස් කරලා තිබෙනවා. එයට කිසිම බලපත්‍ර ගාස්තුවක් ගෙවන්නේ නැහැ. රුපියල් බිලියනයක ණය දුන්නා. දැන් තව රුපියල් බිලියන 2ක් වෙන් කරලා තිබෙනවා. එහි පොලිය සියයට 4ක් ආණ්ඩුවෙන් ගෙවනවා.උතුරේ ධීවරයින්ට දෙන ණය මුදලෙන් සියයට 25ක් ආණ්ඩුවෙන් ගෙවනවා. මේවා ඔක්කොම Cancel කළොත් හර්ෂ ද සිල්වා මන්ත්‍රීතුමා කතා කරන 2002 – 2004 කාලයේ දර්ශකයට වඩා පස් ගුණයකින් එහාට ආර්ථික දර්ශකය ඉහළ නංවන්න පුළුවන්. ආර්ථික දර්ශකවලින් මිනිසුන්ට කන්න හම්බවෙන්නේ නැහැ. මිනිස්සු ජීවත් වෙන්නේ නැහැ. ඒක මතක තබා ගන්න. මිනිස්සු ජීවත් වන්නේ මිනිසුන්ගේ ආර්ථික දර්ශකය කොයි තරම් ඉහළ මට්ටමකට ගෙනෙනවාද කියන එක මතයි. එතැනයි තිබෙන්නේ මහින්ද චින්තනයේ තිබෙන වෙනස,ගරු නියෝජ්‍ය කාරක සභාපතිතුමනි, මේ ඔක්කොමත් කරලා 2009 සියයට 9.9ට තිබුණු අයවැය හිඟය 2013 වන කොට සියයට 5.8 දක්වා අඩු කරලා තිබෙනවා. ආදායම් හිඟය සියයට 5 දක්වා අඩු කරලා තිබෙනවා. රාජ්‍ය ණය සියයට 79.1 දක්වා අඩු කරලා තිබෙනවා. ආයෝජන සියයට 6කින් වැඩි වෙලා තිබෙනවා. ඒ විතරක් නොවෙයි. 2009 සිට 2012 දක්වා විදේශ තැන්පතු ඩොලර් මිලියන 1,160 සිට ඩොලර් මිලියන 5,985 දක්වා වැඩි වෙලා තිබෙනවා. 2009 දී අපනයන ආදායම ඩොලර් මිලියන 5,522යි. අද මේ වන කොට ඩොලර් මිලියන 9,774 දක්වා අපනයන ආදායම වැඩි වෙලා තිබෙනවා.හර්ෂ ද සිල්වා මන්ත්‍රීතුමා කෘෂි අපනයනය අඩු වුණාය කිව්වා. එතුමා සියලුම ආර්ථික විශේෂඥයන්ගේ නම් මේ ගරු සභාවේ කිව්වා. ඩිව් ගුණසේකර ඇමතිතුමාගේ ඇ‍ඟෙත් එල්ලුණා. ඩිව් ගුණසේකර ඇමතිතුමා එක්තරා දෙයක් කිව්වා. ඒ දේ ගැන අපිත් කථා කරනවා. ‍යම් යම් මට්ටමින්. ඒකත්, හර්ෂ ද සිල්වා මන්ත්‍රීතුමාගේ ආර්ථික දර්ශනයත් අතර කිසිම සම්බන්ධතාවක් නැති බව විතරක් මා ඔබතුමාට කියන්නම්.ඒ විතරක් නොවෙයි. මන්ද පෝෂණය ගැන බලන්න. 2007 සිට 2010 වන කොට ළදරු මන්ද පෝෂණය අඩු වෙලා තිබෙනවා. අවුරුදු 1 සිට 2 දක්වා ළදරු මන්ද පෝෂණය 2007 සිට 2009 දක්වා වැඩි වුණා. මොකද, ඒ කාල‍ෙය් යුද්ධයක් තිබුණු නිසා. නමුත් 2010 සිට අවුරුදු 1 සිට 2 දක්වා ළදරු මන්ද පෝෂණය අඩු වෙලා තිබෙනවා. ඒ වාගේම අවුරුදු 2 සිට 5 දක්වා දරුවන්ගේ මන්ද පෝෂණය 2009 දක්වා වැඩි වෙලා. ඊට පසුව 2010 සිට 2013 දක්වා එන්න-එන්න අඩු වෙලා තිබෙනවා. මේවා නේද ජනතාවට ඕනෑ? දරිද්‍රතාව, මන්ද පෝෂණය, උද්ධමනය, විරැකියාව යන මේවානේ ජනතාවට බලපාන ඒවා. අනික් ඔක්කොම මේ ගරු සභාව ඇතුළේ අපි කථා කරන ඒවා.හර්ෂ ද සිල්වා මන්ත්‍රීතුමා, මෙය මතක තබා ගන්න. අපි දේශපාලනඥයෝ a + b = x + y කියලා වීජ ගණිතයෙන් ගණන් හදනවා. මිනිස්සු ගණන් හදන්නේ අංක ගණිතයෙන්. ඒක හොඳට මතක තබා ගන්න. අංක ගණිතයෙන් ගණන් හැදුවොත් විතරයි දේශපාලන ගමනක් යන්න පුළුවන් වන්නේ. වීජ ගණිතයෙන් ගණන් හදලා ඔය මොන theory ගැහුවත් a +b = x + y කිව්වාට ඒක මිනිසුන්ට තේරෙන්නේ නැහැ. මිනිසුන්ට තේරෙනවා, 1 + 1 = 2යි කියලා. අන්න එච්චරයි.මේ මහින්ද චින්තනයේ කථා කරන්නේ අංක ගණිතයෙන්, තමුන්නාන්සේලා තවම කථා කරන්නේ වීජ ගණිතයෙන්. එම නිසා ඔය වීජ ගණිතයෙන් අංක ගණිතයට එන්න. එදාට තමුන්නාන්සේලාට ආණ්ඩුවක් ඒවි. 2005 සිට 2008 දක්වා ගැබ්බර මව්වරුන්ගේ මන්ද පෝෂණය වැඩි වුණා. නමුත් 2009 සිට ගැබ්බර මව්වරුන්ගේ මන්ද පෝෂණයත් නැවත අඩු වෙන්න පටන් ගත්තා. යුද්ධය අවසානයේ.ගරු නියෝජ්‍ය කාරක සභාපතිතුමනි, සහනාධාර ගත්තොත්, 2011 දී සහනාධාර වශයෙන් රුපියල් බිලියන 98.9 ක් දුන්නා. 2013 වන කොට රුපියල් බිලියන 129 දක්වා සහනාධාර වැඩි කරලා තිබෙනවා. මේ අය වැය ලේඛණයෙන් ජනතාවගේ සහනාධාර එන්න - එන්නම වැඩි කරලා තිබෙනවා.ඒ වාගේම 2002 – 2004 දක්වා අය වැය ලේඛනවල කොතැනක හෝ සහනාධාර කියන වචනයක් තිබෙනවාද කියලා බලන්න. තුන්වන අය වැය ලේඛනය ඉදිරිපත් කරන කොට මමයි, එස් . බී. දිසානායක ඇමැතිතුමායි ජනාධිපතිතුමාට පැහැදිලිව කිව්වා.රාජ්‍ය සේවකයින්ට රුපියල් 1000ට අඩුවෙන් පඩි වැඩි වීමක් දුන්නොත් අපි දෙන්නම අය වැය විවාදයේදී කථා කරන්නේ නැහැයි කියලා. එහෙම තර්ජනය කරලා තමයි රුපියල් 1,100ක පඩි වැඩි වීමක් ලබා ගත්තේ. නමුත් එදා එක්සත් ජාතික පක්ෂයේ සිටියදී අපි මරදානේ පෙළපාලි ගිහිල්ලා මොකද කිව්වේ? “ පැය 24කින් රුපියල් 3,000 කින් පඩි වැඩි කරනවා”යි කිව්වා. අපට අන්තිමට පාරට බහින්න බැරි වුණා. මා සිටියේ ඔක්කොම වෘත්තීය සමිතිත් එක්කයි. එක්සත් ජාතික පක්ෂයේ මිනිසුන් එදා ඇහුව ප්‍රශ්නවලට උත්තර බඳින්න අපට බැරි වුණා. අන්න එහෙමයි එදා තත්ත්වය තිබුණේ.අපි නිවාස තමයි අඩුවෙන්ම හැදුවේ. එත් බලන්න. 2008 සිට 2012 දක්වා සමෘද්ධිය දිරිය පියස යටතේ ඉතාම දුප්පත් මිනිසුන්ට නිවාස 18,255ක් හදලා තිබෙනවා. ඒ වාගේම NHDA එකෙන් නිවාස 63,735ක් හදලා තිබෙනවා. යුද්ධය අවසාන කරලා ගොඩනැ‍ඟෙන මේ රටේ 2008 සිට 2012 දක්වා නිවාස 81,990ක් හදලා තිබෙනවා. අපේ අනික් අමාත්‍යාංශවලින් තව සුළු සුළු ගණන් නිවාස හදලා තිබෙනවා.ඒ විතරක් නොවෙයි. ග්‍රාමීය සහ වතුකරයේ දුප්පත්ම මිනිසුන්ගේ දෛනික ආදායම සහ පඩිය කීයද කියලා බලන්න. තේ කර්මාන්තයේ ඉන්න කම්කරුවාට 2010 දී දුන්නේ දවසකට රුපියල් 545යි. ඒක 2012 වෙන කොට රුපියල් 691ක් වුණා. රුපියල් 588 කට තිබුණු රබර් කම්කරුවාගේ දෛනික වැටුප රුපියල් 741 ක් වුණා. රුපියල් 700 ට තිබුණු පොල් කම්කරුවාගේ දෛනික වැටුප රුපියල් 887ක් වන තෙක් ඉහළ ගියා. වී වගාවේදී දුන් රුපියල් 658ක දෛනික වැටුප දැන් රුපියල් 787යි. වඩු කාර්මිකයාට දවසකට රුපියල් 1000 ක් ගෙවපු එක දැන් රුපියල් 1248 ක් වෙලා තියෙනවා.අත් උදව්කාරයාට දවසකට රුපියල් 656ක් ගෙව්වත් දැන් රුපියල් 824 ක් ගෙවනවා. දවසකට රුපියල් 994ක දෛනික පඩියක් ගත් පෙදරේරුවා දැන් රුපියල් 1216ක් ගන්නවා. රුපියල් 667ක් ව තිබුණු අත් උදව්කාරයාගේ දෛනික වැටුප 2012 දී රුපියල් 823 යි. මේක තමයි උද්ධමනය . බඩු මිළ වැඩි වෙනවා, ආදායම වැඩිවනවා හැම මිනිහෙකුටම. ගමේ ඉන්නා මිනිහාගේ, වත්තේ ඉන්න වතු කම්කරුවාගේ ආදායම වැඩි වන හැටි බලන්න ලාභ ලබමින් එනවා. පාඩු අඩු කරමින් එනවා.මතක තබා ගන්න එදා එක්සත් ජාතික පක්ෂ රජයේ තිබුණු ප්‍රතිපත්තිය තමයි. “Market decides the economy; market decides the prices” කියන එක. එහෙමයි තිබුණේ. තමුන්නාන්සේලා අපි මේ ආර්ථිකය පා කරලායි තිබුණේ. එකෙන් එක පෞද්ගලිකරණය කරන්න ගියා. එදා තිබුණු කැබිනට් මණ්ඩලය තුළ මම තනියම සටන් කළා පෞද්ගලීකරණයට විරුද්ධව මතක තබා ගන්න. මම ඒ කම්කරුවන්ට මගේ වෘත්තීය සමිතිවලදී කිව්වා , “උඹල නැගිටලා කෑ ගහපන්; විරුද්ධ වෙයන්, මම ඇතුළෙන් මේ සටන ගෙනි යන්නම්” කියලා.අදත් ඒ මිනිස්සු ඒ ගැන කියනවා. නමුත් ඒවා අද ආරක්ෂා වෙලා තියෙනවා. එක රාජ්‍ය ආයතනයක් පෞද්ගලීකරණය කරලා නැහැ. මතක තබා ගන්න. එක රාජ්‍ය ආයතනයක් පෞද්ගලීකරණය කරලා නැහැ. ඒවා විකුණලා බිලියන ගණනාවක් ගත්තා නම් හර්ෂ ද සිල්වා මන්ත්‍රීතුමාගේ ආර්ථික දර්ශකයේ තවත් ඉස්සරහාට යන්න අපට හැකියාව තිබුණා. ඒවා පාඩු ලබන විට ආණ්ඩුවට අරගෙන අද ලාභ ලබන තත්ත්වයට පත්කරලා තිබෙනවා.ආහාර පිළිබඳව බලන්න කෝ. මිනිසුන්ට අවශ්‍ය ප්‍රධානම දේ ආහාර. වී අස්වැන්න දිහා බලන්න. 2004 වී අස්වැන්න තිබුණේ මෙට්‍රික්ටොන් මිලියන 2.6 යි. අද මේ වෙන කොට මෙට්‍රික්ටොන් මිලියන 6.5ක් වෙලා තුන් ගුණයකින් වැඩි වෙලා තිබෙනවා. එදා වී වැපිරීම හෙක්ටයාර 779,000ක් තිබුණු ප්‍රමාණය අද හෙක්ටයාර දසලක්ෂ 67,000ක් දක්වා වැඩි වෙලා තිබෙනවා.හෙක්ටයාර 1කට කිලෝග්‍රෑම් 4,086ක් තිබුණු වී අස්වැන්න අද කිලෝග්‍රෑම් 4,353ක් වෙන තෙක් වැඩි වෙලා තිබෙනවා. මෙට්‍රික්ටොන් 222,000ක් ව තිබූ වී ආනයනය අද මෙට්‍රික්ටොන් 28,000 දක්වා බස්සලා තිබෙනවා. 2012 දී අපි වී මෙට්‍රික්ටොන් 29,000ක් අපනයනය කළා. එතකොට ආනයනය බිංදුවයි.වියළි ආහාර ගත්තොත් 2005 දී රට ලුනු නිෂ්පාදනය තිබුණේ මෙට්‍රික්ටොන් 37,508 යි. නමුත් ඒක මෙට්‍රික්ටොන් 83,561 වෙන තෙක් වැඩි වෙලා රතු ලුනු නිෂ්පාදනය මෙට්‍රික්ටොන් 39,453 යි තිබුණේ. නමුත් එය මෙට්‍රික්ටොන් 73,970 වෙන තෙක් වැඩි වුණා. වියළි මිරිස් නිෂ්පාදනය මෙට්‍රික්ටොන් 10,100යි තිබුණේ. දැන් එය මෙට්‍රික්ටොන් 15,300 දක්වා වැඩි වෙලා තිබෙනවා.බඩ ඉරිඟු නිෂ්පාදනය මෙට්‍රික්ටොන් 35,201යි තිබුණේ. එය මෙට්‍රික්ටොන් 202,315 දක්වා වැඩි වුණා. මෙට්‍රික්ටොන් 4,669ක් ව තිබුණු කුරක්කන් නිෂ්පාදනය මෙට්‍රික්ටොන් 5,984 වෙන තෙක් වැඩි වුණා. මෙට්‍රික්ටොන් 7,808ක්ව තිබුණු මුං ඇට නිෂ්පාදනය මෙට්‍රික්ටොන් 18,950 වෙන තෙක් වැඩි වුණා. මෙට්‍රික්ටොන් 9,157ක් ව තිබුණු කවුපි නිෂ්පාදනය ‍ මෙට්‍රික්ටොන් 14,834 වන තෙක් වැඩි වුණා. බලන්න. එළවළු නිෂ්පාදනය දෙස.පලතුරුවලින් කෙසෙල් නිෂ්පාදනය අරගෙන බලන්න. මෙට්‍රික්ටොන් 403,190ට තිබුණු කෙසෙල් නිෂ්පාදනය දැන් මෙට්‍රික්ටොන් 470,489 යි. ගස් ලබු මෙට්‍රික්ටොන් 17,212ට තිබුණු ගස්ලබු නිෂ්පාදනය දැන් මෙට්‍රික්ටොන් 55,107 යි. එළවළු නිෂ්පාදනය මෙට්‍රික්ටොන් 624,103 සිට 999,268 දක්වා වැඩි වෙලා තිබෙනවා.මේවායේ නිෂ්පාදනය වැඩි වෙනවාය කියන්නේ. කෑමට ගන්නා ආහාර ප්‍රමාණය වැඩි වෙනවා කියන්නේ ආහාර පරිභෝජනය වැඩි වෙලා තිබෙනවා කියන එකයි. එතකොට ආහාර පරිභෝජනය කියන්නේ මොකක්ද? මන්ද පෝෂණය අඩු වෙනවා. මිනිස්සු එදාට වඩා හොඳට අද කෑම වේලක් කනවා. ඒකයි මේකෙන් පෙනෙන්නේ. කෑම විතරක් නොවෙයි. අතුරු පසත් කනවා.ගරු නියෝජ්‍ය කාරක සභාපතිතුමනි, ඒවාගේම 2005 දී පොල් අපනයනය තිබුණේ ඩොලර් මිලියන 75.94 යි. අද ඒක ඩොලර් මිලයන 127.34 දක්වා වැඩි වෙලා තිබෙනවා. ඒ වාගේම පශු සම්පත් අංශය ගැන බැලුවොත්, කිරි නිෂ්පාදනය 2005 දී ලීටර් මිලියන 192.7 යි. අද ලීටර් මිලියන 299.2යි.එතකොට කිරිවල මිල බැලුවොත්, කිරි ලීටරයකට දුන්නේ රුපියල් 19.90යි. අද කිරි ලීටරයක් 50 කට විකුණනවා. මිනිස්සු රුපියල් 50 කට ත් වඩා වැඩි මිලට කිරි ලීටරය විකුණනවා. මොකද, සහතික මිල රුපියල් 50 නිසා, සියයට 15ක් ව තිබුණු කිරිවලින් ස්වයංපෝෂිත භාවය අද සියයට 40 ක් දක්වා වැඩි වෙලා තිබෙනවා. මෙට්‍රික්ටොන් 863,300ක් ව තිබුණු කුකුළු මස් නිෂ්පාදනය අද මෙට්‍රික්ටොන් 12,23,000 දක්වා වැඩි වෙලා තිබෙනවා. මෙට්‍රික්ටොන් 2,139ක්ව තිබුණු බිත්තර නිෂ්පාදනය ‍ මෙට්‍රික්ටොන් 2,252 දක්වා වැඩි වෙලා තිබෙනවා.කර්මාන්ත අංශය අරගෙන බලන්න. 2005 දී දළ දේශීය නිෂ්පාදිතයට දායකත්වය තිබුණේ රුපියල් මිලියන 740.9යි. අද කර්මාන්ත අංශයේ දායකත්වය රුපියල් බිලියන 2.38ක් දක්වා වැඩි වෙලා තිබෙනවා. දළ දේශීය නිෂ්පාදිතයට කර්මාන්ත අංශයේ දායකත්වය තුන් ගුණයකින් වැඩි වෙලා තිබෙනවා. එම වර්ධනයේ percentage එක බැලුවොත් සියයට 8.3 සිට සියයට 10.3 දක්වා වැඩි වෙලා තිබෙනවා. සේවකයෝ මිලියන 1.8ක් සිටිය තැන අද මිලියන 2.1 ක් ඉන්නවා. අලුතෙන් තව ලක්ෂ 3ක් කර්මාන්තවල වැඩ කරනවා. 2005 දී රුපියල් මිලියන 4,935ක් ව තිබුණ අපනයනය 2012 දී රුපියල් මිලියන 7,262 දක්වා වැඩි වුණා.ඊළගට, අපේ බැසිල් ඇමතිතුමා යටතේ පාලනය වන සංචාරක ව්‍යාපාරය ගනිමු. 2010 දි, 580,000ක් තිබුණු සංචාරකයන්ගේ පැමිණීම 2013 වන විට ලක්ෂ 12කට වැඩි වෙලා තියෙනවා. 2010 දී 62,739 ක් වුණු සෘජු රැකියා 2013 දී 140,908 ක් දක්වා දෙගුණයකින් වැඩි වෙලා තිබෙනවා.2010 දී 150,574 ක් වුණු සම්පුර්ණ රැකියා 2013 දී, 338,179ක් වන තුරු වැඩි වෙලා තිබෙනවා. 2010 දී 14,932 ක් තිබුණු හෝටල් කාමර 2013 දී, 28,920 දක්වා වැඩි වෙලා තිබෙනවා. 2010 දී ඩොලර් මිලියන 506 ක් ව තිබුණු විදේශ විනිමය 2013 දී ඩොලර් මිලියන 1,360ක් දක්වා වැඩි වෙලා තියෙනවා. මීට අමතරව තවත් සුභ සාධන, සහනාධාර නිෂ්පාපදනයට අවශ්‍ය සියල්ලම මෙවර අයවැය ලේඛනයෙන් ලබා දෙනවා. ජනාධිපතිතුමා අයවැය කථාව අවසන් කරමින් මෙන්න මේ විධියට සඳහන් කළා. එය 2014 අයවැය කථාවේ අංක 52.3 යටතේ සඳහන් වන්නේ මෙසේයි.“එබැවින් මතු පරපුර වෙනුවෙන් ජාතික සමගිය තහවුරු කරමින් සමාජ හා ආර්ථික සංවර්ධනයක් ඇති කිරීම සඳහා වැඩ කිරීමට එක් වන ලෙස සියලු දෙනාටම ආරාධනා කරනවා.”මෙන්න මේ ජාතික සමඟිය ගොඩනඟන්න. ජාතික සමඟිය ගොඩනඟලා අපේ ද්‍රවිඩ සන්ධානයේ නායකයොත් සමඟ උතුරු නැගෙනහිර ප්‍රශ්නයත් කථා කරලා ඉවර කරන්න. එදාට war crimes අර crimes මේ crimes සම්පුර්ණයෙන්ම අවසන්. අපට තව අවුරුදු 20ක් මේ රට ගොඩනඟමින් ඉදිරියට යන්න පුළුවන් කියමින් මා නිහඬ වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=n13120720</link>
    <topic>ශ්‍රී ලංකා නිදහස් සේවක සංගමයේ 8 වැනි සමුළුව ජනපතිගේ ප්‍රධානත්වයෙන් 10 වැනිදා ඇරැඹේ</topic>
    <author/>
    <content>ශ්‍රී ලංකා නිදහස් සේවක සංගමයේ 8 වැනි ජාතික සම්මේලනය 10 වැනි දා ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් මහරගම තරුණ සේවා සභාවේ ශ්‍රවණාගාරයේදී පැවැත්වේ.1958 වසරේදී ශ්‍රී ලංකා නිදහස් වෙළෙඳ හා කාර්මික ආයතන සේවක සමිතිය යන නමින් ආරම්භ කරන ලද අප සංගමයට මේ වන විට වසර 57ක් පිරීමට ආසන්නය. එදා මෙදා තුර අපට වෘත්තීය ගැටලු හා කාර්මික ආරවුල් මෙන්ම දේශපාලනිකව ද විවිධ බාධක හා අභියෝග වලට මුහුණ දීමට සිදු විය. විශේෂයෙන්ම 1977 න් පසුව එවකට තිබූ ආණ්ඩුව දියත් කළ දරුණු මර්දනය හමුවේ අප සංගමයේ සිටි විශාල පිරිසක් අප හැර ගියහ.1986 වසර අප සංගමයට තීරණාත්මක වසරක් විය. එම වසරේදී සිදු කරන ලද ප්‍රතිසංවිධාන ක්‍රියාවලියක ප්‍රතිඵලයක් වශයෙන් අප පක්ෂයට සම්බන්ධ වෘත්තීය සමිති 37 සමඟ අප සංගමය ඒකාබද්ධ වූ අතර එම ඒකාබද්ධ වූ සංවිධානය ශ්‍රී ලංකා නිදහස් සේවක සංගමය නමින් ලියාපදිංචි කෙළේය. එහිදී සිදුවූ තවත් වෙනසක් වූයේ සංගමයේ සියලුම ක්‍රියාකාරී තනතුරුවලට සේවක නියෝජිතයින් පත්වීම ව්‍යවස්ථාගත කිරීමය.මෙම ප්‍රතිසංවිධානයෙන් අනතුරුව සංගමය ක්‍රම ක්‍රමයෙන් ශීඝ්‍ර වර්ධනයක් කරා ගමන් කරනු දක්නට ලැබිණ. සංගමය තුළ මේ සමගම ක්‍රියාත්මක වූ සේවක අධ්‍යාපන වැඩපිළිවෙළ අපට විශාල ශක්තියක් විය. වෘත්තීය සමිති නායකත්වයේ සාර්ථකත්වයට බුද්ධිය හා දැනුම අත්‍යවශ්‍ය බව අවබෝධ කරගත් අප සංගමය මෙම විෂය අප සංගමයේ ක්‍රියාකාරකම් වල ප්‍රධාන අංශයක් බවට පත් කැර ඇත.අප සංගමයේ 21 වෙනි සියවසේ දර්ශන පාඨය වශයෙන් තෝරාගත්තේ 'සමෘද්ධිමත් ආයතනයක් - තෘප්තිමත් සේවක පිරිසක්' යන්නය. එම දර්ශනය ඔස්සේ යමින් සාකච්ඡාවෙන් හා සම්මුතියෙන් ප්‍රශ්න විසඳා ගැනීමට ක්‍රියා කිරීමේ ප්‍රතිඵලයක් වශයෙන් අද ලංකාවේ වැඩිම සාමූහික ගිවිසුම් සංඛ්‍යාවකට එළඹී ඇති වෘත්තීය සමිතිය බවට අප පත්වී ඇත.අපගේ ජාත්‍යන්තර සබඳතා මේ වන විට විශාල වශයෙන් පුළුල් වී ඇත. ලෝකයේ බොහෝ ජාත්‍යන්තර වෘත්තීය සමිති සංවිධානයන්හි සාමාජිකත්වය අපට ලැබී ඇත. එය පමණක් නොව සංගමයේ ප්‍රධාන ලේකම්වරයා එම සංවිධානයක විධායක සභා ධුරයද දකුණු ආසියා කලාපයේ සභාපති ධුරයද දරයි.අප සංගමය 2006 වසරේදී ආරම්භ කළ සුබසාධන අරමුදල අද ලංකාවේ වෘත්තීය සමිති‍යක් පවත්වාගෙන යන විශාලතම සුබ සාධක ක්‍රමය වේ. පසුගිය වසරේ පමණක් මෙම අරමුදලින් අප සාමාජිකයින්ට ප්‍රතිලාභ වශයෙන් රු. දෙකෝටි පනස් ලක්ෂයකට අධික මුදලක් ලබාදී ඇත.සංගමයේ ශක්තිමත් මූල්‍ය තත්ත්වය ප්‍රයෝජනයට ගෙන මහල් 5කින් යුතු මූලස්ථාන ගොඩනැඟිල්ලක් ඉදිවෙමින් පවතින අතර මෙම වසර අවසානයේදී එහි කටයුතු නිමවීමට නියමිතය.අනාගතයේදී අපගේ කාර්යභාරය වනුයේ ලක්ෂයකට ආසන්න අපගේ සාමාජිකයින්ගේ අයිතිවාසිකම් ආරක්ෂා කරමින් තමන් සේවය කරන ආයතන හා රට ද රැකගනිමින් රටේ සංවර්ධනයේ හවුල්කරුවන් වීම වේ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312071</link>
    <topic>හැමිල්ටන් ඇළේ කසළ මලු :බලධාරීන් ඇයි අහක බලන්</topic>
    <author>හැදල විශේෂ ජූලියන් කෝරාළ</author>
    <content>රුපියල් දසලක්ෂ ගණන් වියදම්කර නෙතට පියකරු දසුන් ලබා දීමට සුදුසු පරිදි සංවර්ධනය කළ හැමිල්ටන් ඇළ මිනිස් ක්‍රියාකාරකම් නිසා නැවතත් දුගඳ හමන පරිසර දුෂණයට ලක් වූ වාරිමාර්ගයක් ලෙස වැඩි කල් නොගොස්ම පවත්වන බවට හැදල ඇලකන්ද ජනතාව මැසිවලි නඟති.දහවල් කාලයේ පවා ඇතැමුන් පොහොර උරවලට දැමූ අපද්‍රව්‍ය මලු මේ ඇළට විසිකරන බව අවට ජනතාව කියති.මේ පිළිබඳව මහජන සෞඛ්‍ය පරීක්ෂකවරුන්ගේ පොලිසියේ, වත්තල ප්‍රාදේශීය සභාවේ පාලකයන්ගේ අවධානය යොමු කර මේ පරිසර දුෂණය වළක්වා ගැනීමට පියවර ගන්නැයි ඔව්හු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312072</link>
    <topic>අධ්‍යාපන චාරීකාවේදී හමුවූ විශේෂ අමුත්තාගෙන් පාසලට වටිනා තෑග්ගක්</topic>
    <author>සබරගමුව සමූහ</author>
    <content>දුරබැහැරින් අගනුවරට අධ්‍යාපන චාරිකා පැමිණෙන පාසල් දුවා දරුවෝ දැන් දැන් අරලියගහ මන්දිරය නැරඹීමද එම චාරිකාවේ එක් අනිවාර්යය අංගයක් බවට පත් කරගෙන සිටිති.කොළඹ කෞතුකාගාරය,වරාය,රත්මලාන ගුවන්තොටුපොළ, ලේක්හවුස් මන්දිරය වැනි දුර බැහැරින් අගනුවරට පැමිණෙන පාසල් දරුවන්ගේ චාරිකා සැලැස්මට ඇතුළත්ව තිබූ එකී ස්ථානයන්ට අමතරව තිබූ අරලියගහ මන්දිරය නැරඹීමද ඊට එක්වූයේ දැයේ සාඩම්බර පියා ජනාධිපතිතුමා එම මන්දිරයේ පදිංචියත් සමඟය.එසේ අරලියගහ මන්දිරයට පැමිණෙන දුරබැහැර පාසල්වල දුවා දරුවෝ රටේ රාජ්‍ය නායකයා වෙතින් නොමද සෙනෙහසත් පමණක් නොව විවිධ තිළිණ ද ලබති.තම පාසලේ විවිධ අඩුපාඩු මේ සාඩම්බර පියාට සැලකර එම අඩුපාඩු සපුරා ගැනීම ද දැන් දැන් දුර බැහැර පාසල්වලින් කොළඹට අධ්‍යාපන චාරිකා සංවිධාන කිරීමේ විශේෂිත අරමුණක් බවට පත්වුවකි.දැදිගම මැතිවරණ කොට්ඨාසයේ දුරබැහැර පිහිටි එලිපන්ගමුව විද්‍යාලයේ දූදරුවන් පිරිසක් පසුගිය දා කොළඹ අධ්‍යාපන චාරිකාවක නිරත අතරතුර අරලියගහ මන්දිරය නැරඹීමටද අමතක නොකළේය.කොළඹ මහනුවර ප්‍රධාන මාර්ගයේ සිට කි.මී.15ක් පමණ දුෂ්කර මාර්ගයක් ඔස්සේ ගමන් කිරීමෙන් පසු හමුවන එලිපන්ගමුව විද්‍යාලයේ හතර අතින් රබර් වතුවලට මැදි වූ කෑගල්ල දිස්ත්‍රික්කයේ දුෂ්කරතම පාසල්වලින් එකකි.එහි ළමයි 80ක් ඉගෙනුම ලබති.සබරගමු පළාත් සභාව එම දරුවන් 80 දෙනා සදහා ගුරු මහත්ම මහත්මීන් 16 දෙනකු ලබාදී ඇති අතර බොහෝ භෞතික පහසුකම් ද ගතවූ කාලය ඇතුළත එකී පාසලට ලබාදී තිබිණී.එහෙත් ජනාධිපතිතුමා හමුවේ අරලියගහ මන්දිරයේදී එම විද්‍යාලයේ දරුවන් තම විද්‍යාලය සදහා කුඩා රංගන ශාලාවක අවශ්‍යතාව ඉදිරිපත් කළේය.දරුවන්ගේ ඉල්ලීමට කන්දුන් ජනාධිපති මහින්ද රාජපක්ෂ මැතිතුමා ඒ මොහොතේම දුරකථනය ඔස්සේ සබරගමු මහ ඇමැති මහීපාල හේරත් මහතා අමතමින් එලිපන්ගමුව විද්‍යාලයේ දුවා දරුවන්ගේ රැගුම්හල් සිහිනය සැබෑවක් බවට පත්කිරීමට පියවර ගන්නැයි දැන්වීය.අගනුවර ගිය එලිපන්ගමුවේ දරුවෝ චාරිකාව නිමවා සිය ගමට ළඟා වීමට මත්තෙන් රංගශාලාව සදහා අවශ්‍ය ඇස්තමේන්තු සහ සැලසුම් සම්පාදනයට මහ ඇමැති මහීපාල හේරත් මහතා අදාළ නිලධාරීන් එම විද්‍යාල භූමියට පිටත් කර යවා තිබිණී.සියලු සැලසුම් නිමා කර අවශ්‍ය ප්‍රතිපාදනද වෙන් කිරීමෙන් පසු රංගශාලාවේ ඉදිකිරීම් කටයුතු පසුගියදා(02) සබරගමු මහ ඇමැති මහීපාල හේරත් මහතාගේ ප්‍රදානත්වයෙන් ආරම්භ විය.මේ සදහා පළාත් සභාව වැය කරන මුදල රුපියල් දහනව ලක්ෂයකි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312073</link>
    <topic>ඩෙංගු මදුරු මර්දනයට වීදී නාට්‍ය</topic>
    <author>@ විපුල එස් කුමාරතුංගරඹුක්කන උතුර සමුහ</author>
    <content>රඹුක්කන මහජන පුස්තකාල පාඨක සමාජ, පුස්තකාල උපදේශක මණ්ඩල හා එහි නිලධාරින් සමග අශෝක මහා විද්‍යාලීය වීදි නාට්‍ය කණ්ඩායම රඹුක්කන නගරයේ ඩෙංගු මදුරු බෝවිම වැළැක්විම පිළිබදව ජනතාව දැනුවත් කිරීමේ විදි නාට්‍යයක් රඟ දැක්විය.ප්‍රාදේශිය සභා සභාපති අතුල හදගම මහතාගේ සහ ප්‍රාදේශිය සභා ලේකම් නලින් පුෂ්ප කුමාර යන මහත්වරුන්ගේ උපදෙස් පරිදි පුස්තකාලාධිපති දේවිකා නිල්මිණි අධිකාරි යන මහත්මියගේ සහ පාඨක සමාජයේ ප්‍රධානත්වයෙන්මෙය පැවැත්විණි. රඹුක්කන ප්‍රාදේශිය සභා භූමිය සහ රඹුක්කන ප්‍රධාන බස් නැවතුම්පොළ භූමිය ඇතුළු ස්ථාන කිහිපයක වීදි නාට්‍ය රඟ දැක්විය.මාරාන්තික ඩෙංගු මදුරු උවදුර පිළිබදව ජනතාව දැනුවත් කිරිමේ අරමුණින් මෙය සංවිධාන කළ බව පුස්තකාලාධිපතිනිය කීවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312074</link>
    <topic>වාද්දුව-තුඩාවේ ළමා නිවාසයවිශිෂ්ට සම්මානයකින් පිදුම් ලබයි</topic>
    <author>පාණදුර සමූහ කපිල සෝමරත්න</author>
    <content>සමස්ත ලංකා බෞද්ධ මහා සම්මේලනය විසින් පාලනය කෙරෙන වාද්දුව මැද පාරේ පිහිටා ඇති තුඩාවේ ළමා සංවර්ධන මධ්‍යස්ථානය 2012 විශිෂ්ට සම්මානයක් ලබාගෙන ඇත.බස්නාහිර පළාතේ ළමා හා පරිවාස දෙපාර්තමේන්තුව විසින් එම පළාතේ ළමා සංවර්ධන මධ්‍යස්ථාන අතර පැවැත්වූ තරගයකින් ප්‍රථම ස්ථානය ලබාගැනීම නිසා තුඩාවේ ළමා සංවර්ධන මධ්‍යස්ථානයට එම විශිෂ්ට සම්මානය ප්‍රදානය කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312075</link>
    <topic>මඟ නැඟුමින් පානදුරේ පාරවල් 15ක්සංවර්ධනයට එක්කෝටි දාහත් ලක්ෂයක්</topic>
    <author>වාද්දූව සමූහ එස් . ආර්. පියදාස</author>
    <content>මඟ නැඟුම වැඩපිළිවෙළ යටතේ පානදුර ප්‍රාදේශීය සභා බල ප්‍රදේශයේ පාරවල් පහ‍ළොවක් (15) කොන්ක්‍රීට් ගල් අල්ලා සංවර්ධනය කිරීම සඳහා රුපියල් එක්කෝටි දාහත් ලක්ෂයක් (රු. 11700000/) ඇස්තමේන්තු කර තිබේ.මෙසේ කොන්ක්‍රීට් ගල් අල්ලා සංවර්ධනය කෙරෙනුයේ පානදුර ප්‍රාදේශීය සභාවේ කෙසෙල්වත්ත කලාපයේ පාරවල් දොළ‍හක් (12) හ‍ා වාද්දූව කලාපය පාරවල් තුනකි.ඒවා නම් වේරවත්ත මිහිඳු මාවත 1 වන පටුමග(රු. 10,00000/) , මිහිඳු මාවත 1වන අදියර (රු. 10,0000/-) වත්තල්පළ වෙදසෙවණ වත්ත පාර (රු.500000/-), ගොරකවිල රුස්මානි ආයතනය අසල අතුරු මාර්ගය (රු. 5,00000/-) වාරණ රත්නවාරියවත්ත පළමු පටුමග 1 වන අදියර (රු. 10,00000/-), වේරවත්ත මිහිඳු මාවත බබුන්වත්ත මාර්ගය 2වැනි අදියර (රු. 10,00000/-) වේරවත්ත මිහිඳු මාවත බබුන්වත්ත 2වන අදියර (රු. 10,00000/-) ගැමුණු මාවත 1වන අතුරු මාර්ගය 1 වන අදියර (රු. 10,00000/-) ගැමුණු මාවත 2 වන අතුරු මාර්ගය 1 වන අදියර (රු. 10,00000/-) ගැමුණු මාවත 1වන අදියර අතුරු ම‍ාර්ගය (රු.10,00000/-) ගොරකාන ශ්‍රී ගංගාරාම විහාරස්ථානය ප්‍රවේශ මාර්ගය 1 වන අදියර (රු. 600000/-) ගොරකාන ශ්‍රී ගංගාරාම විහාරස්ථ ප්‍රවේශ මාර්ගය කොන්ක්‍රීට් ගල් අතුරා සකස් කිරීම (රු. 600000/-) එම ප්‍රාදේශීය සභාවේ වාද්දූව කලාපය වාද්දූව මොල්ලිගොඩ කනිෂ්ඨ විද්‍යාලය ඉදිරිපිට ගුණසේකර මාවත (රු. 500000/-) වාද්දූව මොල්‍ලිගොඩ පැරඩයිස් හෝටලය ඉදිරිපිට ග්‍රාම සංවර්ධන පාර (රු. 500000/) සහ මහ වාද්දූව වේරගම පා‍රේ කොළඹ වත්ත පාර (රු. 500000/-) යන පාරවල්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312076</link>
    <topic>කුඩා රබර් ඉඩම්වලඅතුරු බෝග වගා</topic>
    <author>එච්.කුලතිලක පොරුදන්ඩ සමුහ</author>
    <content>කළුතර දිස්ත්‍රික්කයේ වැසි දින ප්‍රමාණය අධික නිසා රබර් වගා කරුවන්ට දෛනික ආදායම අහිමිවීමෙන් ගැටලු උදාවී ඇත.මෙයට පිළියම් වශයෙන් රබර් වගාව සමග අතුරු බෝග වගාවන් යොදා අහිමිවන ආදායම උපයා ගන්නා අන්දම, ඒ සදහා අතුරු බෝග සමග රබර් වගාවක තිබිය යුතු ප්‍රමිතිය, වගාවට සහ පත්‍ර වලට වැළඳෙන රෝග සහ ඒවාට පිළියම්, භාවිතා කරන පොහොර ප්‍රමාණ යන කරුණු පිළිබදව කුඩා රබර් ඉඩම් හිමියන් දැනුවත් කිරීමේ කේෂ්ත්‍ර වැඩමුළුවක් පසුගියදා හොරණ පොකුණුවිට කොළඹ පාරේ පියසීලි මහත්මියගේ රබර් වගාබිමේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312077</link>
    <topic>මීගමුව නගර ශාලාවේ පැවැතිබස්නාහිර පළාත් පශු සම්පත් සම්මාන උළෙල</topic>
    <author>මහරගම විශේෂ වේහැල්ලේ පියතිලක</author>
    <content>දඩයම් යුගයේ සිටම මිනිසාගේ පෝෂ්‍යදායී ආහාරය වූයේ පශු සම්පත් ආශ්‍රයෙනි. දියුණු ලෝකයේද දිනෙන් දින පශු සම්පත් දියුණු වූ අතර අද ද මිනිසාගේ ආහාරයේ ප්‍රධාන අංගය පශු සම්පත් ආශ්‍රිතව සකස් වේ. බස්නාහිර පළාත් මහ ඇමැති ප්‍රසන්න රණතුංග මහතා එසේ පැවසුවේ ඉකුත්දා මීගමුවේ නගර සභා ශාලාවේ පැවති බස්නාහිර පළාත් පශු සම්පත් සම්මාන උළෙලේදීය.පළාත් ඇමැති නිමල් ලන්සා මහතාගේ සංකල්පයක් අනුව මෙම සම්මාන උළෙල සංවිධානය වූ අතර පිළිගැනීමේ කතාව සෞඛ්‍ය පළාත් අධ්‍යක්ෂිකා වෛද්‍ය ඉන්ද්‍රා අත්තනායක මහත්මිය විසින් කරනු ලැබුවාය.තවදුරටත් අදහස් දැක්වූ මහ ඇමැතිවරයා මෙසේද පැවැසීය.මවු කිරෙන් පසුව මිනිසාට කිරි ලබා දෙන්නේ එළදෙනය. ලෝකය පවතින්නේ හිරු රශ්මිය සහ මව් කිරි නිසා යැයි පැවසේ. මවුකිරෙන් අනතුරුව ලෝකය ජීවත් වන්නේ එළකිරි නිසාය.බස්නාහිර පළාත නගර අධික පළාතක් ලෙස සලකතත් පශු සම්පත් නිෂ්පාදනය අතින් දෙවැනි වන්නේ වයඹ පළාතට පමණි. තවද එළගව, මී ගව, ඌරු, කුකුල් මස්, එළකිරි, එළුකිරි, මීකිරි නිෂ්පාදනය අතින් නවීන යන්ත්‍ර සූත්‍ර ඇත්තේ බස්නාහිර පළාතේය.එළකිරි නිෂ්පාදනය අතින් බස්නාහිර පළාත වසරකට නිෂ්පාදනය කරනු ලබන කිරි ප්‍රමාණය ලීටර් 17955269කි. මී කිරි නිෂ්පාදනය ලීටර් 6759018ක් ඉක්මවයි. ඵළුමස් කිලෝ ග්‍රෑම් 8515585ක් ඉක්මවන අතර ගව මස් ප්‍රමාණය 1633160කි.දිවයිනේ මෙතෙක් පැවැති විශාලතම පශුසම්පත් උළෙල මෙය වියහැකිය. පශුසම්පත් ක්ෂේත්‍රයේ සෑම අංශයක්ම ආවරණය වනසේ මෙම සම්මාන උළෙලේදී සම්මාන පිරිනැමීම විශේෂයෙන් වැදගත් වේ. පළාත් සභාවේ ප්‍රධාන ලේකම් ජේ. එම්. ඩී. ජයන්ති විජේතුංග මහත්මිය සහ අමාත්‍යාංශයේ ලේකම් එස්. ජේ. විජය බන්දු මහතාද සභාව ඇමතූහ.ක්ෂෙත්‍ර 100ක් සඳහා පශුසම්පත් ව්‍යවසායකයින් 214 දෙනෙකුට සම්මාන හා මුදල් ත්‍යාග පිරිනැමිණි.බස්නාහිර පළාතේ ක්‍රියාත්මක පශුසම්පත් නිලධාරී කාර්යාල 32 අතුරින් හොඳම කාර්යාලය ලෙස දොඩංගොඩ කාර්යාලය සම්මානයට පාත්‍රවිය.පළාත් සභා මන්ත්‍රී චන්දන ජයකොඩි, සිසිර ජයකොඩි, සත්ව නිෂ්පාදන හා සෞඛ්‍ය දෙපාර්තමේන්තුවේ අතිරේක අධ්‍යක්ෂක වෛද්‍ය ඕ. පී. ජී. රත්නායක, අධ්‍යක්ෂ සෞඛ්‍ය සේවා වෛද්‍ය ඒ ශිවසොක්ති යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312078</link>
    <topic>ඇල්ලකන්ද වතුයායේ නිවාසසංකීර්ණයක්</topic>
    <author>බුලත්සිංහල විශේෂමිල්ටන් ධර්මසිංහ</author>
    <content>පශු සම්පත් හා ග්‍රාමීය සංවර්ධන අමාත්‍යංශයේ ආධර ඇතිව හොරණ ඇල්ලකන්ද වතුයායේ නිවාස 25 නින් යුත් නිවාස සංකීර්ණයක් ඉදිකිරීමට පියවර ගෙන තිබේ. මේ සදහා එක් නවසකට පර්චස් 7ක බිමි කොටසක් වෙන්කරන අතර නිවාස සංකීර්නය සදහා අවශ්‍යඉඩමි වෙන්කිරීමට කළුතර දිස්තික් මන්ත්‍රී විධුර වික්‍රමනායක මහතා පියවර ගෙන ඇත.මේ සදහා පශු සම්පත් හා ග්‍රාමීය සංවර්ධන අමාත්‍යංශය රුපියල් මිලියන 16 ක් පමණ මුදලක් වෙන් කරනු ඇත.මෙම ඉඩම් කට්ටි කරුවන්ට සිය නිවෙස් තනාගැනිමට බැංකු ණය ලබාදීමටද අපේක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r1312079</link>
    <topic>වෙනිවැල්කැටියගම කාන්තා සමුපකාරප්‍රාදේශිකයේ 13 වැනි සංවත්සරයදා...</topic>
    <author>නාගොඩ විශේෂ - එන්. විජේරත්න</author>
    <content>සී/ස කාන්තාවන්ගේ සංවර්ධන සමුපකාර සමිති (කාන්තා සමුපකාර) වෙනිවැල්කැටියගම ප්‍රාදේශිකයේ 13 වැනි වාර්ෂික සංවත්සරය නාගොඩ ගල්ලස්සපුර ශෛලාරාම විහාරස්ථානයේ දී පැවැත්විණි.කළුතර දිසාවේ ප්‍රධාන අධිකරණ සංඝනායක මහෝපාධ්‍යාය මහගම මේධාලෝක තිස්ස හිමියන්ගේ අවවාද අනුශාසනා පරිදි පැවැති මෙම උත්සවයට ආරාධිතයන්, නිලධාරිනියන් ඇතුළු සාමාජිකාවන් විශාල පිරිසක් එක්වූහ.මෙම සංවත්සර උත්සවයේ දී ප්‍රධාන ආරාධිතයා ලෙසින් සහභාගි වූ කළුතර ප්‍රාදේශීය සභාවේ සභාපති දේශකීර්ති ලක්ෂ්මන් විදානපතිරණ මහතා මෙසේ අදහස් දැක්වීය.අද වනවිට කාන්තාවන් ලෝකය ජයගෙන තිබෙනවා. ගරු සිරිමාවෝ බණ්ඩාරනායක මැතිනිය ලෝකයේ ප්‍රථම අගමැතිනිය ලෙසින් පත්වුණා. කාන්තාවන් අද සෑම ක්ෂේත්‍රයකම උසස් නිලතල දරන තත්ත්වයට පත්වී සිටිනවා.ගමේ සංවර්ධන කටයුතු වලදීත් කාන්තාව පෙරමුණට පැමිණ සිටිනවා. දායක සභාව ගත්තත් කාන්තා නියෝජනය වැඩියි. අද මේ සංවත්සරය සඳහා සුවිශේෂී කාන්තා නියෝජනයක් දක්නට ලැබෙනවා.මෙහිදී ගල්ලස්සපුර ශෛලාරාම විහාරාධිපති කළුතර දිසාවේ ප්‍රධාන සංඝනායක මහෝපාධ්‍යාය මහගම මේධාලෝක තිස්ස හිමියන් අනුශාසනාවක් සිදු කළ අතර තවත් කීපදෙනෙක්ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=r13120710</link>
    <topic>සරත්චන්ද්‍ර ජයකොඩිසම්භාවනා සාහිත්‍ය උත්සවය අද</topic>
    <author>හොරණ සමූහ - බන්ධුල ආර්. ගුලවත්ත</author>
    <content>හොරණ ප්‍රාදේශීය සභාව මෙහෙයවන 2013 සරත්චන්ද්‍ර ජයකොඩි සම්භාවනා සාහිත්‍ය මංගල්‍යය අද දවසපුරා මොරගහහේන නගරයේ දී පැවැත්වේ.රංගන ශිල්පී වික්‍රම සෙනෙවිරත්න, සම්මානලාභී ප්‍රවීණ ලේඛක ජයතිලක කම්මැල්ලවීර, සාහිත්‍ය දේශනයන් පවත්වති.නාට්‍යවේදී ජාලිය රාජපක්ෂ නිර්මාණය කළ සොකරි නාට්‍යය ද මෙදින වේදිකා ගත කෙරේ. සහන් රන්වල කලාකරුවාණන්ගේ ‘ගම අවුලඤ්ඤං’ ප්‍රසංගය ද මෙහිදී ඉදිරිපත් කරනු ලැබේ.දීපව්‍යාප්ත විවෘත සහ පාසල් මට්ටමේ නිර්මාණ තරගාවලියේ ත්‍යාග සහ සහතික ප්‍රදානය ඇමැති නිර්මල කොතලාවල මහතාගේ ප්‍රධානත්වයෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312071</link>
    <topic>නේෂන් කුසලාන නෙට්බෝල් ශූරතාවලියේතෙවැනි තැනට ශ්‍රී ලංකාව අද සටන් බිමේ</topic>
    <author>ප්‍රින්ස් ගු ණසේකර සිංගප්පූරුවේ සිට</author>
    <content>නේෂන් කුසලාන නෙට්බෝල් ශූරතාවලියේ ශ්‍රී ලංකාව ලකුණු 75-38කින් පරාජය කළ උගන්ඩාව අවසන් මහා තරගයට සුදුසුකම් ලබා ගත්තේය. ඒ අනුව උගන්ඩාව හා සිංගප්පූරුව අද පැවැත්වෙන අවසන් මහා තරගයේදී සිංගප්පූරුවේ ටෝයෝ පායෝ ක්‍රීඩාංගණයේදී සටන් වදින අතර ශ්‍රී ලංකාව හා පැපුවා නිව් ගිනියාව අතර තෙවැනි ස්ථානය තෝරා ගැනීමේ තරගයද පැවැත්වේ.මේ ශූරතාවලියේ මූලික වටයේදී ශ්‍රී ලංකාවට පැපුවා නිව් ගිනියාව හමුවූ අතර එහිදී පැපුවා නිව් ගිනියා පිල ලකුණු 76-52කින් ජය වාර්තා කළේය. එහෙයින් දෙවැනි වරට මේ කණ්ඩායම් දෙක එකිනෙකාගේ ශක්තීන් නැවැත උරගා බලන හෙයින් උණුසුම වැඩිවී ඇත.අවසන් තරගයේදී සිංගප්පූරුවට හමුවන උගන්ඩාව මූලික වටයේදී ලකුණු 60-32කින් ජයගත් බැවින් සිංගප්පූරුව යළිත් වරක් තම රටේදී උගන්ඩාවට දෙවැනි වන්නේද යන්න බොහෝ දෙනෙකුගේ අවධානයට ලක්ව තිබේ. උගන්ඩාව ලෝක නෙට්බෝල් ශ්‍රේණිගත කිරීමේදී ස්ථානයක් නොමැති කණ්ඩායමක් වන අතර ගුවන් යානා ප්‍රමාදයක් හේතුවෙන් පළමු දිනයේ නියමිත වේලාවට ක්‍රීඩාංගණයට නොපැමිණීමෙන් ඇමෙරිකාවට නිතරග ජයක්ද පිරිනැමීය.ශ්‍රී ලංකා-උගන්ඩා තරගයේ පළමු කාර්තුවේදී උගන්ඩාව ලකුණු 19-11ක් ලෙස පෙරමුණගත් අතර දෙවැනි කාර්තුවේදී ලකුණු 16-10ක් ලෙස තවත් ශක්තිමත් විය. තෙවැනි කාර්තුවේදී උගන්ඩාව ලකුණු 18ක් ලබා ගනිද්දී ශ්‍රී ලංකාවට ලකුණු 8ක් හිමිවූ අතර අවසන් කාර්තුවේදී 22-9ක් ලෙස උගන්ඩා ක්‍රීඩිකාවෝ වැඩි ලකුණු පරතරයකට පිවිසියහ.තරගය පුරාම උගන්ඩා ක්‍රීඩිකාවන්ගේ ආක්‍රමණය දැඩිවූ හෙයින් ශ්‍රී ලංකා පිලේ පන්දු පාලනයද පීඩනයට ලක්ව තිබුණි. උගන්ඩා ක්‍රීඩිකාවෝ නීති විරෝධී ක්‍රියා 8ක පමණ නියැලුනු අතර ශ්‍රී ලංකා ක්‍රීඩිකාවන් සමග අනවශ්‍ය පරිදි ගැටී අපහසුතාද ඇති කළහ.කෙසේ වෙතත් ශ්‍රී ලංකා පිලේ දුර්වල පන්දු හුවමාරු හා අනවබෝධය හේතුවෙන් අවස්ථා 28කදී පමණ උගන්ඩාව වාසි ලබා ගත්තේය. ගෝල් ෂූටර් තර්ජනී උත්සහයන් 26කදී 25ක්, ගෝල් ඇටෑක් සෙමිණී උත්සහයන් 7කදී 5ක් හා ආදේශ කළ ගෝල් ෂූටර් තිසාලා අල්ගම උත්සහයන් 9කදී ලකුණු 8ක් ලබා ගත්හ. ශ්‍රී ලංකාව උත්සහයන් 42කදී ලකුණු 38ක් ගනිද්දී උගන්ඩාව උත්සහයන් 78කදී ලකුණු 75ක් වාර්තා කළේය.උගන්ඩාවට එරෙහි තරගයේදී ගෝල් ෂූටර් තර්ජනී සිවලිංගම්, ගෝල් ඇටෑක් සෙමිණි ද අල්විස්, වින්ග් ඇටෑක් මරීෂා ප්‍රනාන්දු, සෙන්ටර් තිළිණි වත්තේගෙදර, ගෝල් ඩිෆෙන්ස් ගයනි දිසානායක, ගෝල් කීපර් තිසාලා අල්ගම හා වින්ග් ඩිෆෙන්ස් නවුජලී රාජපක්ෂ මුලින් ක්‍රීඩා පිටියට පිවිසියද මේ තරගාවලියේ මෙතෙක් සිදුවූ වැඩිම ආදේශන ඊයේ සිදු කිරීම කැපී පෙනුණී.පළමු කාර්තුවේ අවසන් මිනිත්තු කිහිපයෙදීම ශ්‍රී ලංකා පිලේ පළමු ආදේශනය සිදුකළ අතර වින්ග් ඩිෆෙන්ස් ක්‍රීඩිකා නවුජලී රාජපක්ෂ වෙනුවට සුරේඛා කුමාරී ආදේශ කළේය.දෙවැනි කාර්තුවේදී සෙන්ටර් තිළිණි වත්තේගෙදර වෙනුවට ගයාංජලී අමරවංශට තැන ලැබුණු අතර ගයනී දිසානායක වින්ග් ඩිෆෙන්ස් ලෙසත් සුරේඛා කුමාරී ගෝල් ඩිෆෙන්ස් ලෙසත් අභ්‍යන්තර ස්ථාන මාරු සිදුවිය.තෙවැනි කාර්තුවේදී ගෝල් ෂූටර් තර්ජනී ඉවතට ගෙන එම ස්ථානය ගෝල් කීපර් ලෙස සිටි තිසාලාට ලබාදී නවුජලී රත්නායක වින්ග් ඩිෆෙන්ස් ස්ථානයට කැඳවීය. එවිට සුරේඛා කුමාරී ගෝල් ඩිෆෙන්ස් ලෙසත් ගයනී දිසානායක ගෝල් කීපර් ලෙසත් ස්ථාන වෙනස් විය.අවසන් කාර්තුවේදී උගන්ඩා ක්‍රීඩිකාවක් සමග ගැටී පාදයේ ආබාධයක් සිදුවීම හේතුවෙන් නායිකා මරීෂා ප්‍රනාන්දු ඉවතට ගිය අතර ගයාංජලී අමරවංශට වින්ග් ඇටෑක් ස්තානයදී සෙන්ටර් ලෙස තිළිණි වත්තේගෙදර ආදේශ කළේය. තරගයෙන් අනතුරුව අදහස් දැක්වූ ශ්‍රී ලංකා පුහුණුකාරිනී සොමිතා ද අල්විස් මහත්මිය පැවැසූවේ තරගය පුරාම ශ්‍රී ලංකා ක්‍රීඩිකාවන්ට පීඩනය එල්ල වූ බවයි.උගන්ඩා ක්‍රීඩිකාවන්ගේ නීති විරෝධී ක්‍රියා ගණනාවක් විනිසුරුවන්ට නොපෙනීම කණගාටුවට කරුණක් බවද ඇය සඳහන් කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312072</link>
    <topic>ජනාධිපති රන් කුසලාන වොලිබෝල් අවසන් තරග අද මහරගම දී</topic>
    <author/>
    <content>ශ්‍රී ලංකා වොලිබෝල් සම්මේලනය¸ ඩයලොග් ආසියාටා සමාගමේ පූර්ණ අනුග්‍රහයෙන් සංවිධානය කළ ජනාධිපති රන් කුසලාන වොලිබෝල් තරගාවලියේ අවසන් මහා තරග අද (7) මහරගම ජාතික තරුණ සේවා සභා ගෘහස්ථ ක්‍රීඩාංගණයේ දී පැවැත්වේ.නාත්තන්ඩිය යුනයිටඩ් ක්‍රීඩා සමාජයේ කාන්තා හා පිරිමි කණ්ඩායම් දෙකක් අවසන් තරග සඳහා සුදුසුකම් ලබාගැනීම විශේෂත්වයකි.යුනයිටඩ් පිල සමග සියඹලාගොඩ කපිල ක්‍රීඩා සමාජය ප.ව.1.00ට කාන්තා අවසන් තරගයට එක්වන අතර යුනයිටඩ් පිරිමි කණ්ඩායම හා බොරලැස්ගමුව බලරැස් ක්‍රීඩා සමාජය පිරිමි අවසන් තරගයේදී ප.ව.3.00ට තරග වැදීමට නියමිතය.තරගාවලියේ ප්‍රධාන ආරාධිතයා ලෙස ක්‍රීඩා ඇමැති මහින්දානන්ද අලුත්ගමගේ මහතා එක්වන අතර ශ්‍රී ලංකා වොලිබෝල් සම්මේලනයේ සභාපති, විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා විශේෂ ආරාධිතයා ලෙසින් එක්වේ.මේ අවස්ථාවට තාරුණ්‍යයට හෙටක් සභාපති පාර්ලි‍මේන්තු මන්ත්‍රී නාමල් රාජපක්ෂ, ක්‍රීඩා අධ්‍යක්ෂ ජෙනරාල් රංජනී ජයකොඩි, ඩයලොග් සමාගමේ ප්‍රධාන විධායක ආචාර්ය හැන්ඩ් විජයසූරිය, ප්‍රධාන අලවිකරණ නිලධාරිනී අමලි නානායක්කාර මහත්ම මහත්මිහුද එක්වීමට නියමිතය.මේ තරගාවලියේ ගියවර පිරිමි ශූරතාව ගම්පහ සියනෑතරු කණ්ඩායම දිනාගත් අතර කාන්තා ශූරතාව කොස්වාඩිය විජය ක්‍රීඩා සමාජයට හිමිවිය. අනුශූරතා දෙබෑගම රන්තරු, රදාවාන බර්ඩ්ස් කණ්ඩායම්වලට හිමිවිය. ජනාධිපති රන් කුසලාන පිරිමි අවසන් මහා තරග"“යුනයිටඩ'” ක්‍රීඩා සමාජය - නාත්තන්ඩිය“බලරැස් “ ක්‍රීඩා සාමජය - බොරලැස්ගමුවජනාධිපති රන් කුසලාන කාන්තා අවසන් මහා තරග"“කපිල” ක්‍රීඩා සාමජය - පොල්ගස්ඔ'විට “යුනයිටඩ”'” ක්‍රීඩා සමාජය” නාත්තන්ඩිය.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312073</link>
    <topic>පාකිස්තානය සමග විස්සයි20 ගැටුමටචන්දිමාල්ගේ කණ්ඩායම ඩුබායි බලා යයි</topic>
    <author/>
    <content>ශාරිරික යෝග්‍යතාව අතින් අංග සම්පූර්ණව ශ්‍රී ලංකා විස්සයි20 ක්‍රිකට් කණ්ඩායම අද අලුයම එක්සත් අරාබි එමීර් රාජ්‍යය බලා පිටත්ව ගියේය.සත්කාරක පාකිස්තානය සමග ලබන 11 හා 13 දිනවල ඩුබායි ක්‍රීඩාංගණයේදී පැවැත්වීමට නියමිත තරග දෙකකින් සමන්විත ජාත්‍යන්තර විස්සයි20 තරගමාලාවට දිනේෂ් චන්දිමාල්ගේ කණ්ඩායම සහභාගි වන්නේ එක් ප්‍රධාන ඉලක්කයක් අරමුණ කර ගෙනය.තරග දෙකම ජයග්‍රහණය කර තමන් සතුව පවතින ජගත් විස්සයි20 අංක 1 තත්ත්වය තව දුරටත් රැක ගැනීම ඔවුන්ගේ ඒකායන අරමුණ වී තිබේ. තරග බිමට පිවිසෙන තුරු නොඉවසිල්ලෙන් බලා සිටින තරමට ශ්‍රී ලංකා ක්‍රීඩකයන්ගේ අධිෂ්ඨානය දැඩි වී තිබේ. පහළොස් දෙනාගේ කණ්ඩායම පසුගිය දින කිහිපයේම පුහුණුකරු ග්‍රැහැම් ෆෝඩ් යටතේ වෙහෙසකාරී පුහුණුවීම්වල නිරතව සිටියහ.දණිස් ආබාධයකට ලක්ව සිටි තුන් ඉරියව්වෙන්ම කැපී පෙනෙන ක්‍රීඩක රමිත් රඹුක්වැල්ල ද දැන් සම්පූර්ණ සුවය ලබා සිටී.විස්සයි20 තරගමාලාවෙන් පසුව එළැඹෙන්නේ දෙපිල අතර තරග පහකින් සමන්විත ජාත්‍යන්තර එක්දින තරගමාලාවයි. මින් පළමු හා තෙවැනි තරග පිළිවෙලින් ලබන 18 හා 22 දිනවල සාජා හි පැවැත්වෙන අතර දෙවැනි තරගය ලබන 20 වැනි දින ඩුබායි හි දී පැවැත්වේ. අනතුරුව සිවුවැනි හා පස්වැනි තරග ලබන 25 හා 27 දිනවල පැවැත්වෙන්නේ අඩුඩාබි හි දී ය.ශ්‍රී ලංකාව හා පාකිස්තානය අතර ත්‍රිත්ව ටෙස්ට් ක්‍රිකට් තරගමාලාව දෙසැම්බර් 31 වැනි දින ඩුබායි ක්‍රීඩාංගණයෙන් ආරම්භ වෙයි.දෙවැනි තරගය ජනවාරි 8 සිට 12 දක්වා අබුඩාබි හි පැවැත්වීමෙන් පසුව ශ්‍රී ලංකා කණ්ඩායමේ පාකිස්තානය සමග 2013-14 තරග සංචාරය අවසන් කරමින් තෙවැනි ටෙස්ට් ගැටුම ජනවාරි 16 සිට 20 දක්වා සාජා ක්‍රීඩාංගණයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312074</link>
    <topic>ජාත්‍යන්තර ක්‍රිකට් තරගාවලිය 13දා ඇරැඹේ</topic>
    <author>නිරෝෂාන් ප්‍රියංකර සහ බන්දුල අලහකෝන්</author>
    <content>කොළඹ සී.සී.සී ක්‍රිකට් පුහුණු පාසල 10 වැනි වරට සංවිධාන කරන නෙල්සන් මෙන්ඩිස් අභියෝගතා කුසලාන ජාත්‍යන්තර ආරාධිත අවු.14න් පහළ ක්‍රිකට් තරගාවලිය මේ මස 13 වැනිදා සිට 23දක්වා පැවැත්වේ.ඉන්දියාවෙන් කණ්ඩායම් 5ක් හා මාලදිවයිනෙන් එක් කණ්ඩායමක්, කොළඹින් කණ්ඩායම් 16ක් සහ අත්තනගල්ල, නාවලපිටිය, පොළොන්නරුව, රඹුක්කන, හඟුරක්කෙත, දිවුලපිටිය ආදි පිටපළාත් කණ්ඩායම් 14ක් තරගාවලියට එක්වෙති.කණ්ඩායම් 36කගේ සහභාගීවන තරගාවලියේ මූලික වටයේ තරග ක්‍රීඩාංගණ 14කදී පැවැත්වෙන අතර කොළඹින් පිට පළාත් වලද තරග පැවැත්වීම විශේෂත්වයකි. ඒ අනුව හික්කඩුව, රත්ගම, අම්බන්ගොඩ, රදැල්ල ප්‍රදේශවලද තරග පැවැත්වීමට නියමිතය.කාණ්ඩ 6ක් යටතේ පැවැත්වෙන මූලික වටයේ තරග ඕවර 30කට සීමාවන අතර අවසන් පූර්ව තරග හා අවසන් තරග ඕවර 45කට සීමාවේ. මූලික වටයෙන් ජය ගන්නා කණ්ඩායම් 2 බැගින් 12ක් අර්ධ අවසන් පූර්වට වටයට සුදුසුකම් ලබනු ඇත.අවසන් පූර්ව තරග 22 වැනිදාත්, අවසන් මහා තරගය 23 වැනිදා සී.සී.සී පිටියේදී පැවත්වෙන අතර ජය සංකේත ප්‍රදානය හිටපු ශ්‍රී ලංකා ක්‍රිකට් නායක මයිකල් තිසේරා මහතාගේ ප්‍රධානත්වයෙන් කොළඹ ආනන්ද විද්‍යාලයීය කුලරත්න ශ්‍රවණාගාරයේදී පැවැත්වීමට කටයුතු යොදා ඇත.ශූරයන්ට නෙල්සන් මෙන්ඩිස් අභියෝගතා කුසලානය සමගින් රන් පදක්කම්ද, අනුශූරයන්ට සී.සී.සී අභියෝගතා කුසලානය සමගින් රිදී පදක්කම් හා තෙවැනි ස්ථානයට ලෝකඩ පදක්කම් පිරිනැමෙන අතර හොඳම පිතිකරු, පන්දු යවන්නා, පන්දු රකින්නා, කඩුළු රකින්නා සහ තරගාවලියේ වීරයාට කුසලාන සමගින් පදක්කම් පිරිනැමේ.හොඳම විනයගරුක කණ්ඩායම, දක්ෂතම පිට පළාත් කණ්ඩායම හා දක්ෂතම විදේශීය කණ්ඩායම සඳහාද විශේෂ කුසලාන පිරිනැමෙන බව සී.සී.සී ක්‍රිකට් පුහුණු පාසලේ සභාපති නෙල්සන් මෙන්ඩිස් මහතා ප්‍රකාශ කළේය.සිංගර් ශ්‍රී ලංකා සමාගමේ ප්‍රධාන අනුගහයෙන් පැවැත්වෙන තරගාවලියට ෆ්‍රී ලංකා ග්‍රැනයිට්, සැම්සුන්, කෝෂ්වේ පෙන්ට්, ස්ටුවර්ට් තේ, අයිඩියල් මෝටර්ස්, පැක් වර්ල්ඩ්, ඒෂියන් ග්‍රැමර් පාසල සමගින් ආයතන රැසක් සහයෝගය දක්වන බවත් ඔවුන්ට තම ස්තුතිය පුද කරන බවත් මෙන්ඩිස් මහතා කියා සිටියේය.පසුගිය වසරේ තරගාවලියේ ශූරතාව සමගින් කොළඹ ලකී රොජර්ස් ක්‍රීඩා පුහුණු පාසල පිට පිට තෙවරක් නෙල්සන් මෙන්ඩිස් අභියෝගතා කුසලානය දිනාගත් බැවින් මෙවර තරගාවලියට නව කුසලානයක් එක් කරන බව නෙල්සන් මෙන්ඩිස් මහතා වැඩිදුරටත් පැවැසීය.පසුගිය වසරේ අනුශූරයන් බවට සී.සී.සී ක්‍රිකට් පුහුණු පාසල පත්වු අතර තෙවැනි ස්ථානය අම්බලන්ගොඩ සිංහ සමාජයට හිමිවිය. මේ පිළිබඳ මාධ්‍ය දැනුවත් කිරීමේ හමුව පසුගියදා රාජගිරිය සවරින් හෝටලයේදී පැවැති අතර ඊට තරගාවලියේ සංවිධායකයන් සමගින් අනුග්‍රාහක ආයතන නියෝජිතයන් හා ක්‍රීඩා කණ්ඩායම් නියෝජිතයන් පිරිසක් සහභාගීවුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312075</link>
    <topic>අන්තර් ලංවිම ක්‍රිකට් අද</topic>
    <author/>
    <content>මීගමුව ප්‍රාදේශීය විදුලි ඉංජිනේරු කාර්යාලයීය ක්‍රීඩා සංගමය සංවිධාන කරන අන්තර් ලංවිම දිවා-රාත්‍රි ක්‍රිකට් තරගාවලිය අද (7) කටුනායක අයෝජන කලාපීය ක්‍රීඩාපිටියේදී පැවැත්වේ.මේ සඳහා ලංකා විදුලි බල මණ්ඩාලයේ ජනක, සම්ප්‍රේෂණ, බෙදාහැරීම් හා ‍අනෙකුත් අංශයන්හි විධායක සිට කාර්මික ශ්‍රේණි දක්වා ක්‍රීඩකයන්ගේ සමන්විත කණ්ඩායම් එක්වේ. තරගාවලියේ ත්‍යාග, කුසලාන හා සියළු පහසුකම් සඳහා අනුග්‍රහය පෞද්ගලික ආයතනයන් මගින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312076</link>
    <topic>හම්බන්තොට ෂාක්ස් රගර් ඇකඩමියට මැක්ඩොනල්ඩ් අනුග්‍රහය</topic>
    <author/>
    <content>හම්බන්තොට ෂාක්ස් ක්‍රීඩා සමාජය මගින් ආරම්භ කරනු ලැබූ රගර් ඇකඩමියට අනුග්‍රාහකත්වය ලබාදීමට මැක්ඩොනල්ඩ් ආයතනය ඉදිරිපත්වී සිටියි. අවුරුදු 12න් පහළ හා 14න් පහළ ක්‍රීඩකයන් පුහුණුවීම් කරන ක්‍රීඩකයන්ට මැක්ඩොනල්ඩ් අනුග්‍රාහක්වය යටතේ ආහාරපාන ලබාදීමට කටයුතු යොදා ඇත.මේ ඇකඩමියේ පුහුණුවීම් කටයුතු සෑම සෙනසුරාදා දිනකම පස්වරු 7.00ට කොළඹ තුරඟ තරග පිටියේ දී පුහුණුවීම් සිදුකෙරේ. මැක්ඩොනල්ඩ් ආයතනයේ අධ්‍යක්ෂ උදේශ් විජේසූරිය මහතා හම්බන්තොට ෂාක්ස් ක්‍රීඩා සමාජයේ ලේකම් සුජානී බෝ‍ගොල්ලාගම මෙනෙවියට අනුග්‍රාහක චෙක්පත පිරිනැමූ අයුරු ඡායාරූපයේ දැක්වේ.මැක්ඩොනල්ඩ් ආයතනයේ මෙහෙයුම් උපදේශක දිලීප පීරිස් සහ හම්බන්තොට ෂාක්ස් ක්‍රීඩා සමාජයේ කළමනාකරු රොනී ඉබ්‍රාහිම් මහත්වරු ද මෙහි වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312077</link>
    <topic>බස්නාහිර පළාත් අන්තර් සමාජ බැඩ්මින්ටන් අද-හෙට</topic>
    <author/>
    <content>බස්නාහිර පළාත් බැඩ්මින්ටන් සංගමය 40වැනි වරට සංවිධාන කරන අන්තර් සමාජ කණ්ඩායම් ශූරතා බැඩ්මින්ටන් තරගාවලිය අද (7) සහ හෙට (8) දෙදින ගල්කිස්ස සාන්ත තෝමස් විද්‍යාලයීය ගෘහස්ථ ක්‍රීඩාගාරයේදී පැවැත්වේ.තරගාවලිය බස්නාහිර පළාත් අන්තර් සමාජ කණ්ඩායම්වලට අමතරව ලියාපදිංචි නොවු ක්‍රීඩා සමාජ හා ආයතනවල කණ්ඩායම් සඳහාද විවෘත වේ. මෙහිදී ක්‍රීඩා සංගම් 43ක් යටතේ කණ්ඩායම් 67ක් තරග වැදීමට නියමිතය. එෆ්.කේ.සී.අයි.ඒෂියා (පුද්), මැලිබන් හා හමීඩියාස් සමාගම්වල සම අනුග්‍රහයෙන් පැවැත්වෙන තරගාවලියේ ජයග්‍රාහී කණ්ඩායම්වලට මුදල් ත්‍යාග, අනුග්‍රාහක ත්‍යාග පදක්කම් හා සහතික පත්‍ර පිරිනැමීමට කටයුතු යොදා ඇත.ශ්‍රී ලංකා බැඩ්මින්ටන් සංගමයේ ශ්‍රේණිගත ක්‍රීඩක ක්‍රීඩිකාවන් රාශියක් මෙවර තරගාවලියට එක්වීම විශේෂත්වයකි.කණ්ඩායම් 4ක් යටතේ පිරිමි කාන්තා තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=s1312078</link>
    <topic>කටුනායක එල්ලේ තරග හෙට</topic>
    <author/>
    <content>කටුනායක සාන්ත සෙබස්තියන් ක්‍රීඩා සමාජය 15 වැනි වරට සංවිධාන කරන ආරාධිත එල්ලේ තරගාවලියේ දෙවැනි වටයේ තරග 4ක් හෙට (8) සීදූව නගර සභා ක්‍රීඩාංගණයේදී පැවැත්වේ.කණ්ඩායම් 16‍යේ තරග මාලාවක් ලෙසින් පැවැත්වෙන මෙහි දෙවැනි වටයේ දී උදම්මිට ගාමිණි-දිවුලපිටිය හැපිබොයිස්, රංගම්මුල්ල එක්සත්-තොටළඟ අරුණ, කොටුවිල නැගෙනතරු-කන්දතොඩුවාව සමුදුර එක්සත් හා වැලිහේන සා.සෙබස්තියන්-කොටුවිල මිත්‍ර කණ්ඩායම් තරග පැවැත්වේ. තරගාවලියේ අවසන් මහා තරග 15 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=f1312071</link>
    <topic>ගොවියෝ ඉන්නේ ගමේ ; කොළඹට ආවේ නළුවෝ</topic>
    <author>සාකච්ඡා ‍කෙළේ උදිත ගුණවර්ධන</author>
    <content>2014 අයවැය. එහි ප්‍රතිලාභ ජනතාවට ලැබෙන්නේ කෙසේද. මෙවර අයවැය පිළිබඳ එල්ලවෙන චෝදනාවලට පදනමක් තිබේද සහ තවත් කාලීන හා සමාජ කරුණු පිළිබඳව, කම්කරු ඇමැති ගාමිණි ලොකුගේ මහතා සමඟ සිදුකළ සාකච්ඡාවකි මේ.මෙවර ඉදිරිපත්ව ඇති අයවැය යෝජනා පිළිබඳව විවිධ මත පළවෙනවා. ආණ්ඩු පක්ෂය නියෝජනය කරන ජ්‍යෙෂ්ඨ දේශපාලනඥයකු විදිහට ඔබේ මතය පැහැදිලි කළ හැකිද?මෙම අයවැය යෝජනා ගෙන බැලූ විට සමස්තයක් විදිහට සංවර්ධන ඉලක්ක මූලික කරගත් අයවැයක් වගේම දුරදිග බලා සැදූ අයවැයක් විදිහට 2014 අයවැය පෙන්වා දීමට පුළුවන්. 2006 සිටම ජනාධිපතිතුමා ඉදිරිපත් කළ අයවැයවල මූලික හරය හා පදනම වෙලා තිබෙන්නේ රටේ දේශීය ආර්ථිකය ශක්තිමත් කිරීම හා සංවර්ධන ඉලක්ක ජය ගැනීම යන කරුණුයි. මෙවර අයවැය මඟිනුත් දිවි නැඟුම, මඟ නැඟුම ඇතුළු ඒ ආශ්‍රිත කරුණු පිළිබඳව තමයි අවධානය යොමුකර තිබෙන්නේ.මෙහිදී එක් පාර්ශ්වයක් පිළිබඳව පමණක් නෙ‍ාවෙයි, වැඩ කරන ජනතාව රජයේ සේවකයන් ඇතුළු සෑම අංශයක් පිළිබඳවම අවධානය යොමුකර තිබෙනවා. රජයේ සේවකයන්ගේත් දීමනා රුපියල් 1200 පමණ ඉහළ දමා තිබෙනවා. ලක්ෂ දොළහක් පමණ රාජ්‍ය සේවකයන්ගේ වැටුප් ප්‍රමාණ ඉහළ දැමුවා. අප පුද්ගලික ආයතනවලින් ද ඉල්ලා සිටියා. අප බලාපොරොත්තු වෙනවා ඒ ඉල්ලීම ඔවුන් ඉෂ්ට කරයි කියලා.ඔබ සඳහන් කරන කරුණු අනුව පෙනෙන්නේ විධිමත් රැකියා කරන්නන්ගේ පමණක් ආදායම් ඉහළ ගොස් ඇති බවයි. මේ ගැන ඔබේ අදහස පැහැදිලි කළ හැකිද?මේ රටේ සැලකිය යුතු ප්‍රමාණයක් කෘෂිකර්මය හා ඒ ආශ්‍රිතවයි තම ජීවිකාව සිදු කරන්නේ. මේ වන විට ඔවුන්ගේ ජීවන තත්ත්වය ද ඉහළ දැමීමට පුළුවන් වෙලා තිබෙනවා. මහා පරිමාණයෙන් නොවෙයි මධ්‍යම පරිමාණයෙන් හා සුළු පරිමාණයෙන් කටයුතු කරන වගාකරුවන්ගේ පවා ආර්ථික ශක්තිය වර්ධනය වෙලා තිබෙනවා.අද පොල් ගෙඩියක් තොග මිලට දෙද්දී රුපියල් විසි අටක් හෝ තිහක් වෙනවා. වී කිලෝවක් රුපියල් තිස් දෙකකට අලෙවි කළ හැකියි. වැවිලි කර්මාන්තයේ විශාල දියුණුවක් ද දැකගැනීමට පුළුවන්කම ලැබී තිබෙනවා. මේ තත්ත්වය නිසා ගැමි ආර්ථිකයේ යම් ඉදිරිගාමී භාවයක් දක්නට තිබෙනවා.ඔබ කියන්නේ බොහෝ කෘෂි නිෂ්පාදනවලින් අප ස්වයංපෝෂිත වී ඇති බවද?අනිවාර්යයෙන්ම අපට බොහෝ අංශවලින් ස්වයංපෝෂිත වීමට පුළුවන්කම ලැබී තිබෙනවා. අද වන විට රට සහල්වලින් ස්වයංපෝෂිත වෙලා තිබෙනවා. ඉරිඟුවලින් ස්වයංපෝෂිතයි. තවත් බොහෝ ද්‍රව්‍ය මෙරටදීම නිෂ්පාදනය කර ගැනීමට අපට පුළුවන් වෙලා තිබෙනවා. මේ ගැන මෙරට බුද්ධිමත් ජනතාව ඉතාමත් හොඳින් තේරුම්ගෙනයි සිටින්නේ. ඒ සඳහා වූ ප්‍රතිචාරයන් මැතිවරණවලදී ආණ්ඩුව ජයග්‍රහණය කිරීමෙන් තහවුරු වෙනවා.ගොවි විශ්‍රාම වැටුප් පිළිබඳව පසුගිය කාලයේදී විවිධ අදහස් පළවුණා. මේ වන විට ගොවි විශ්‍රාම වැටුප් පිළිබඳ අර්බුද‍ෙය් වර්තමාන තත්ත්වය පැහැදිලි කළ හැකිද?ඒ ගැන මෙවර අයවැයේදී ජනාධිපතිතුමා බලවත් අවධානය යොමු කර තමයි යළිත් ගොවි විශ්‍රාම වැටුප ලබාදීමට අවශ්‍ය පසුබිම නිර්මාණය කළේ. ඉදිරි කාලයේදී යළිත් ගොවි විශ්‍රාම වැටුප් ලබාදීමට කටයුතු කර තිබෙනවා.ඒත් ගොවි සංවිධාන දිගින් දිගටම විශ්‍රාම වැටුප් පිළිබඳව ගැටලු සහගත තැන් ගැන කොළඹ දී විරෝධය පළකළා. මේ ගැන ඔබේ මතය පැහැදිලි කළ හැකිද?ගොවියෝ ඉන්නේ ගම්වල. කොළඹට ආවේ ගොවීන් නොවෙයි, නළුවෝ පිරිසක්. මේ අයට ගොවීන් යැයි කීම විහිළුවක්. ඈත ගම්වල සිටින දහස් ගණන් ගොවීන් ජනාධිපතිතුමාට සහය පළකරනවා වගේම අගය කිරීම් ද කරනවා. පසුගිය මැතිවරණ ප්‍රතිඵලවලින් අපට ඒ ගැන පැහැදිලි අවබෝධයක් ලබාගැනීමට පුළුවන්.සාමාජිකයන් සුළුතරයක් සිටිනා ගොවි සංගම් විරෝධය පළකළත් ඒ විරෝධයන් පොදු ගොවි විරෝධයන් විදිහට පෙන්වා දීම සුදුසු නැහැ.මේ කාලයේදී කතාබහට ලක්වෙන තවත් ප්‍රබල කතාබහක් වන්නේ අත්‍යාවශ්‍ය භාණ්ඩ මිල ඉහළ යාම පිළිබඳ කරුණුයි. මේ තත්ත්වය ගැන ඔබේ අදහස පැහැදිලි කළ හැකිද?අත්‍යවශ්‍ය භාණ්ඩ මිල ඉහළ යාමේ කරුණ හා අයවැය සම්බන්ධ කර ගැනීම සුදුසු දෙයක් නොවෙයි. බදු පැනවීමක් කර තිබෙනවා නම් එසේ කර තිබෙන්නේ දේශීය නිෂ්පාදන ප්‍රචලිත කිරීමටත්, දේශීය ආර්ථීකය ශක්තිමත් කිරීමත් මූලික කරගෙනයි. දේශීයව යමක් නිෂ්පාදනය කරද්දී ඒ දේම විදේශයකින් ආනයනය කරනවා නම් දේශීය නිෂ්පාදනයට ඇති තැන එහි ස්ථාවරත්වය නැති වෙනවා. උදාහරණයක් විදිහට ටින් මාළු සඳහා බදු පැනවීම. එමඟින් මෙරට ධීවරයාට, ධීවර කර්මාන්තයට ශක්තියක් ලැබෙනවා.අපට පුළුවන්කම තිබෙන්න ඕනෑ මෙරට ධීවර ක්ෂේත්‍රයෙන් ස්වයංපෝෂිත කිරීමට. අපේ මූලික පරමාර්ථය හා අරමුණ විය යුත්තේ දේශීය දේවල් ශක්තිමත් කිරීමයි. ඒ නිසා තමයි මෙවැනි බදු පැනවීම් සිදුකරන්නේ සහ ඒ සඳහා අවශ්‍ය කරුණු තමයි අයවැය යෝජනා මඟින් සම්පූර්ණ කර තිබෙන්නේ. ඒ නිසා අත්‍යවශ්‍ය භාණ්ඩ මිල ඉහළ යාම් කියන සාධකය ගැන අප බැලිය යුත්තේ වඩාත් මැදහත් හා විමර්ශනාත්මකවයි.තවත් ප්‍රමුඛ කරුණක්ව තිබෙන්නේ රටේ සිදුවන මහා පරිමාණ සංවර්ධන කටයුතු මඟින් ජනතාවට අවශ්‍ය කරන ප්‍රතිලාභ නිසි විදිහට නොලැබෙන බවයි. මේ ගැන ඔබේ අදහස පැහැදිලි කළ හැකිද?මේ විදිහේ අදහස් පළකරන්නේ කුහක පිළිවෙතක් ඇති උදවියයි. මේ අය කිසිම දේක හොඳක් දකින්නේ නෑ. මොන දේ කළත් වැරැදියි. ඒත් ජනතාව අත්දැකීමෙන් දන්නවා මේ ආණ්ඩුව පසුගිය කාලයේදී ‍රටට ප්‍රතිඵලදායක ජනතාවට වැදගත් කාර්යයක් ඉටුකළ බව. අද සෑම මහා මාර්ගයක්ම ඉතාමත් හොඳින් හා අන්තර්ජාතික මට්ටමින් ප්‍රමිතියට අනුව සංවර්ධනය කර තිබෙනවා. එපමණක් නොවෙයි වරාය, ගුවන් තොටුපොළ පමණක් නොවෙයි අධිවේගී මාර්ග ද ඉදිකර තිබෙනවා.මේ සියල්ලෙන්ම රටේ ආර්ථික තත්ත්වය සමාජ වාතාවරණය පිළිබඳ පැහැදිලි චිත්‍රයක් නිර්මාණය කර ගැනීමට පුළුවන්කම ලැබී තිබෙනවා. මේ දේ කවුරුන් කළත් කුමන දේශපාලන පක්ෂයක් කළත් අතිශය වැදගත් දෙයක් විදිහටයි අප දකින්නේ. කොහොමත් ජනාධිපතිතුමාගේ නායකත්වය නොතිබෙන්න මෙරටට මෙතරම් වේගවත් සංවර්ධනයක් අත් කර ගැනීමට පුළුවන් කමක්, ලැබෙතැයි අප සිතන්නේ නැහැ. ඒත් මේ දේවල් ගැන අප කල්පනා කළ යුත්තේ දේශපාලන කුහකත්වයෙන් තොරවයි. එසේ කිරීම මගින් කිසිම දවසක රටකට තිරසාර ගමනක් යාමට පුළුවන්කමක් ලැබෙන්නේ නැහැ.වැඩි වැටුප් ඉල්ලා ඉදිරියේදී අරගලයක් ක්‍රියාත්මක කරන බවට වෘත්තීය සමිති රැසක් අදහස් පළකරනවා. ඔවුන්ගේ මේ ඉල්ලීම් පිළිබඳව ඔබේ අදහස මොන වගේද?වැටුප් ඉහළ දැමීමේ කරුණේදී සෑම අංශයක් ගැන ම අප අවධානය යොමු කළ යුතුයි. ආයතන රැකගන්නා අතර සේවකයාගේ ජීවන තත්ත්වය ද ඉහළ දමන වැඩපිළිවෙළකුයි තිබිය යුත්තේ. ඒත් අද දේශපාලන පක්ෂවල ප්‍රතිපත්තිවල එල්බගෙන සිටින පිරිස් තමයි වෘත්තීය සමිති මඟින් අර්බුද ඇතිකර අස්ථාවර තත්ත්වයන් ඇතිකිරීමට උත්සාහ කරන්නේ. මෙය සිදු නොවිය යුතු දෙයක් ලෙසයි අප සලකන්නේ. ඉල්ලීම් ලබාගැනීම, වැටුප් වර්ධක ලබාගැනීම සහ ආයතනය රැකගැනීම යන හැම අංශයක් පිළිබඳවම අවධානය යොමුකර කටයුතු කළ යුතුයි.ඉදිරියේදී බස්නාහිර පළාත් සභා මැතිවරණය පැවැත්වීමට නියමිතයි. මේ මැතිවරණයට මුහුණ දීමට ආණ්ඩු පාර්ශ්වයේ සැලැසුම් හා සූදානම පිළිබඳව පැහැදිලි කිරීමක් කළ හැකිද?අපට අනෙක් පළාත් ජයග්‍රහණය කළ ආකාරයටත් වඩා ප්‍රබල ජයග්‍රහණයක් බස්නාහිර පළාත් සභා මැතිවරණයෙන් ලබා ගැනීමට පුළුවන්. අද විපක්ෂය මෙන්ම එක්සත් ජාතික පක්ෂය ද, ශක්තිමත් ස්ථාවරත්වයක නැහැ. අර්බුදකාරී තත්ත්වයෙන් පිරුණු නිසි නායකත්වයක් නොමැති දේශපාලන පක්ෂයක් විදිහට එජාපයට ඉදිරි ගමනක් යාමට පුළුවන්කමක් නැහැ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=f1312072</link>
    <topic>අසහාය අප්‍රිකානු සටන්කරුවා නිහඩයි . . .</topic>
    <author>ධම්මික සෙනෙවිරත්න</author>
    <content>වර්ණභේදවාදයට එරෙහි අරගලයේ අසහාය සටන්කරුවා ද, නූතන දකුණු අප්‍රිකාවේ පීතෘවරයා ද වූ නෙල්සන් මැන්ඩෙලා පීඩනයෙන්, මර්දනයෙන්, පසුබෑම්වලින් හා ජයග්‍රහණයන්ගෙන් ද සලකුණු වූ ජීවිත ගමන නිමා කළේය. ඒ වන විට සියවසකට ඉතිරිව තිබුණේ තවත් වසර 5 ක් පමණි. මිනිස් ශිෂ්ටාචාරය තුළ විරළ වශයෙන් හමුවන යුග පුරුෂයෙකු ලෙස ඔහු ඉතිහාසයට එක්විය.නිව්මෝනියා රෝගී තත්ත්වයට ප්‍රතිකාර ලබමින් මාස 3 ක් පමණ රෝහල්ගතව සිටි මැන්ඩෙලා ඉන් අනතුරුව නිවසේදී තවදුරටත් විශේෂ වෛද්‍ය ප්‍රතිකාර යටතේ පසුවිය. ඉකුත් මාස කිහිපය තුළ ඔහු මියගොස් ඇති බවට අවස්ථා කිහිපයකදීම විවිධ මාධ්‍ය ඔස්සේ ප්‍රචාරය වුවද පවුලේ ආරංචි මාර්ග ඒවා ප්‍රතික්ෂේප කර තිබිණි.එහෙත් ඉකුත් බ්‍රහස්පතින්දා, දකුණු අප්‍රිකා වේලාවෙන් රාත්‍රී 9.00 ට පමණ නෙල්සන් මැන්ඩෙලා ජීවිතය අත්හැරි බව ජනාධිපති ජාකොබ් ෂුමා විසින් දකුණු අප්‍රිකානු රූපවාහිනිය ඔස්සේ ලොවට දැනුම් දෙනු ලැබීය.“අපේ ජාතියට සිය ශ්‍රේෂ්ඨ පුතණුවන් අහිමි වුණා...” යනුවෙන් ඔහු ප්‍රකාශ කළේ “කෙසේ වෙතත්, මේ දිනය එළැඹෙන බව අප දැන සිටියා...” යනුවෙන් ද සඳහන් කරමිනි. මැන්ඩෙලා වෙනුවෙන් රාජ්‍ය ගෞරව සහිත අවමංගල්‍ය උත්සවයක් පැවැත්වෙන බව ද ජාතික ධජය අඩකුඹකොට තැබෙන බව ද ජනාධිපතිවරයා ප්‍රකාශයට පත් කළේය.“පියා” අහිමිවීමේ වේදනාව මැඬගත නොහැකි දකුණු අප්‍රිකානුවෝ අප්‍රිකා ජාතික කොන්ග්‍රසයේ ටී-ෂර්ට්වලින් සැරසී ‍ජාතික ධජ අතැතිව මැන්ඩෙලාගේ නිවස වටා රොද බැඳ සිටිති.වර්ණභේද විරෝධී අරගලයේදී මැන්ඩෙලාගේ සමකාලීනයකු වූ ඩෙස්මන්ඩ් ටුටූ පියතුමා කීවේ, මැන්ඩෙලා යනු මනුෂ්‍ය වර්ගයා ලද විශ්මිත ත්‍යාගයක් පමණක් නොවන බවයි. දකුණු අප්‍රිකානුවන් හා අප්‍රිකානුවන් උදෙසා මැන්ඩෙලා සිදුකළ මෙහෙවර ඔහු සිහිපත් කළේය.එක්සත් ජාතීන්ගේ හිටපු මහලේකම් කොෆී අනාන් කියා සිටියේ ලෝකයට මඟපෙන්වූ සදාචාරාත්මක මාලිමාවක් අහිමි වූ බවයි. මානව හිමිකම්, ප්‍රතිසන්ධානය, සැමට යුක්තිය වැනි තේමා ඔස්සේ ඔහුගේ ආදර්ශවත් භූමිකාව කොෆී අනාන් සිහිකර තිබිණි.වර්ණභේද විරෝධී අරගලයේ අසහාය වීරයා වුවද 2008 වර්ෂය දක්වාම මැන්ඩෙලා මෙන්ම සෙසු ක්‍රියාකාරී සගයන් ද අමෙරිකාවේ ත්‍රස්තවාදී ලැයිස්තුවට ඇතුළත්ව සිටියේය. එය වෙනස් වූයේ ඔබාමා බලයට පත්වීමෙන් පසුවයි.මැන්ඩෙලාගේ අභාවය පිළිබඳ ශෝක වෙමින් ජනාධිපති ඔබාමා කියා සිටියේ “ඔහු තවදුරටත් අපට අයිති නෑ... ඔහු ඉතිහාසයට අයත් මිනිසෙක්...” යනුවෙනි. අමෙරිකාවේ පළමු කළු ජාතික ජනාධිපතිවරයා බවට පත්වීමේදී දකුණු අප්‍රිකාවේ පළමු කළු ජාතික ජනාධිපතිවරයා තමන්ට කොපමණ ආභාෂයක් වීද යන්න ඔහු සිහිකර තිබිණි.ධවල මන්දිර ධජය අඩකුඹ කොට තැබීමට ද ඔහු නියෝග කළේය. දකුණු අප්‍රිකාවේ අවසන් සුදු ජාතික ජනාධිපති මෙන්ම මැන්ඩෙලා සිරෙන් නිදහස් කිරීමට නියෝග කළ එෆ්. ඩබ්. ඩී. ක්ලාර්ක් “එක්සත්කරුවාගේ” නික්ම යාම ගැන ශෝක විය.1993 දී නොබෙල් සාම ත්‍යාගය පිරිනැමුණේ නෙල්සන් මැන්ඩෙලාට සහ එෆ්. ඩබ්. ඩී. ක්ලාර්ක් වෙතයි. බ්‍රිතාන්‍ය අගමැති ඩේවිඩ් කැමරන් කීවේ, ලෝකය එළිය කළ මහා ආලෝකය නිවී ගිය බවයි.නිදහස උදෙසාවර්ණභේදවාදයට එරෙහි අරගලයේ යෙදීම වෙනුවෙන් නෙල්සන් මැන්ඩෙලාට ජීවිතාන්ත සිරදඬුවමක් සුළුතර සුදු පාලනය යටතේ නියම විය. සිය ජීවිතයෙන් වසර 27 ක්ම ඔහුට ගෙවා දැමීමට සිදුවූයේ සිරගතවය.ඉන් වසර 18 ක්ම ගෙවී ගියේ සුප්‍රකට රොබින් දූපත් හි සිර කුටියකයි. ඉතිරි වසර 9 තරමක් දුරකට දඬුවම් ලිහිල් වූ අතර අමුත්තන් හමුවීමේ අවකාශය ද ඔහුට ලැබී තිබිණි. දකුණු අප්‍රිකාවේ නව පරිවර්තනයකට මුලපිරෙන්නේ ද නිදහස ලැබීමට අවශ්‍ය පසුබිම නිර්මාණය වන්නේ ද එම වකවානුවේදීය.මේ කාලසීමාව තුළ ජනාධිපති පී. ඩබ්ලිව්. බෝතා මෙන්ම ඔහුට පසු බලයට පත් ජනාධිපති ක්ලාර්ක් ද මැන්ඩෙලා සමඟ සාකච්ඡා කළේය. එහෙත් සිය නිදහස ආණ්ඩුවත් සමඟ ඇතිකරගත් ඩීල් එකක් නිසා සිදුවූවක් නොවන බව මැන්ඩෙලා පැහැදිලිව ප්‍රකාශ කර ඇත. ඔහු තෝරාගත් ක්‍රමය වූයේ වෛරයට අවෛරයෙන් ප්‍රතිචාර දැක්වීමයි.වර්ණභේදවාදයට එරෙහි අරගලය සුදු පාලකයන් විසින් ලෙයින් - යකඩින් - උණ්ඩයෙන් මර්දනය කරන ලද නමුදු, තමා මෙන්ම තම සගයන්ගේද ජීවිත කාලයේ හොඳම වකවානුව සිරකුටියකට සීමා කරන ලද නමුදු අතීතයට වෛර කිරීමෙන්ම ලබාගත හැකි දෙයක් නැති බව මැන්ඩෙලා, ප්‍රායෝගිකව පෙන්නුම් කළේය. අන්තිමේදී මේ ශ්‍රේෂ්ඨ මිනිසා හමුවේ හිස නැමීමට සුදු පාලකයන්ට සිදුවූයේ ද එබැවිනි.1990 දී නිදහස ලැබීමෙන් පසු දකුණු අප්‍රිකානුවන්ගේ නිදහස උදෙසා ඔහු‍ ගෙන ගිය ප්‍රජාතන්ත්‍රීය අරගලය මල්ඵල ගන්වමින් 1994 දී එරට පැවැති, කළු ජාතිකයන්ට එනම් ස්වදේශිකයන්ට ඡන්ද බලය හිමි වූ පළමු ජනාධිපතිවරණයේදී මැන්ඩෙලා, එරට පළමු කළු ජාතික ජනාධිපතිවරයා ලෙස තේරී පත් විය. එහෙත්, ඔහු ධුරයේ රැඳී සිටියේ පළමු ධුර කාලසීමාව තුළ පමණි. 1999 දී ඔහු යළි තරඟ කළේ නැත.දශක නවයහමාරක් වූ ඔහුගේ ජීවිතයේ භූමිකා ගණනාවක් හඳුනාගත හැකිය. සුදු පාලකයන්ගේ වර්ණභේදවාදී පිළිවෙත් තවදුරටත් ඉවසා දරාගත නොහැකිව පළමුව ඔහු තරුණයකු ලෙස අරගලයට අවතීර්ණ වූයේ සාමකාමීවය. එහෙත්, සුදු පාලකයන් උණ්ඩයෙන් හා මර්දනයෙන් දිගින් දිගටම ප්‍රතිචාර දක්වද්දී ඔහු නිදහස උදෙසා අවි අතට ගත්තේය. ඉන් පසුව එළැඹියේ සිරකරුවකු ලෙස ගෙවා දැමූ ජීවිතයයි. ලෝකයේ වැඩිම අවධානයට ලක්වූ දේශපාලන සිරකරුවා ද ඔහුය.සිරගත ජීවිතය තුළදීම නීති ශිෂ්‍යයකු ලෙස ඔහු සිය නීති උපාධිය ද සම්පූර්ණ කළේය. මැන්ඩෙලා‍ සිරගෙදර දොරටුවෙන් පිටතට පැමිණියේ නූතන අප්‍රිකාවේ පළමු පරිච්ඡේදය අරඹමිනි. එතැන් සිට හමුවන්නේ පරිණත මෙන්ම විශිෂ්ට රාජ්‍ය තාන්ත්‍රිකයකුගේ භූමිකාවය.කළු ජාතිකයකු වීම නිසාම මූලික මිනිස් අයිතීන් පවා අහිමි වූ යුගය තමාගේ ද අප්‍රතිහත ධෛර්යය හා කැපකිරීම් මත නිමා වී ඇති අයුරු ඔහු අත්වින්දේය. සිය 80 වෙනි ජන්ම දිනය දා පැවැති ප්‍රසංගයේ දී ඔහුගේ සුරත ගත් අමෙරිකානු ජනාධිපති බිල් ක්ලින්ටන් ඔහු වේදිකාවට කැඳවාගෙන ආවේය.දෙවෙනි එළිසබෙත් මහ රැජන ඔහු පිළිගත්තේ අතට අත දෙමිනි. ඊට බොහෝ කලින් දකුණු අප්‍රිකාවේ අවසන් සුදු ජනාධිපතිවරයා වූ එෆ්. ඩබ්. ඩී. ක්ලාර්ක් මැන්ඩෙලා නිදහස ලැබූ සතුට විඳගත්තේ ඔහු වැළැඳගෙනය.ලෝකය මැන්ඩෙලා වෙනුවෙන් කොපමණ ගරු නාම, අභිදාන භාවිත කළද බොහෝ දකුණු අප්‍රිකානුවන්ට ඔහු ආදරණීය මාඩිබා විය. මාඩිබා යනු ඔහුගේ සම්ප්‍රදායික ගෝත්‍ර නාමයයි. තවත් බොහෝ අප්‍රිකානුවෝ ඔහු ඇමතුවේ “තාත්තා” යන අරුතින් යුතු “ටාටා” යන වදනිනි. මැන්ඩෙලා අයත් ෂෝසා ගෝත්‍රයේ පියා අමතන්නේ ටාටා යනුවෙනි.රොලිල‍හ්ලා මැන්ඩෙලා 1918 ජූලි 18 වැනිදා උපත ලැබුවේ කේප්ටවුන්වලට ආසන්න ම්වෙෂෝ ගම්මානයේ දීය. ඔහුගේ පියා ඔහු 9 හැවිරිදිව සිටියදී මිය යාම නිසා රොලලිහ්ලාට ගෝත්‍ර ප්‍රධානියකුගේ රැකවරණය ලැබිණි. ඔහු සිය ඉගෙනීමේ කටයුතු කළේ ද එම මඟපෙන්වීම තුළිනි.කුනු ප්‍රදේශයේ පිහිටි ප්‍රාථමික පාසලකින් ඔහු අධ්‍යාපනය ලැබීය. අද ලොවම ඔහු හඳුනන “නෙල්සන්” යන නම ඔහුට ලැබුණේ ද පාසලේ දීය. ඒ සෑම පාසල් ළමයකුටම ක්‍රිස්තියානි නාමයක් ලබාදීමේ එවක පැවැති පිළිවෙත යටතේය.ඒ අනුව මේ නම ඔහුගේ ගුරුවරයාගෙන් ලැබුණු එකකි. මූලික අධ්‍යාපනය හමාර කිරීමෙන් පසු කෙටි කලක් ෆෝට් හාරේ යුනිවසිටි කොලීජීයේ ඉගෙනුම ලැබීමට ද නෙල්සන්ට හැකි විය. ඉන් පිටවීමට සිදුවීමෙන් පසු ජොහැන්නස්බර්ග් හි විට්වෝටස්රදන්ඩ් විශ්වවිද්‍යාලයේ නීතිය හැදෑරීමට ඔහු යොමුවිය.ඒ වන විට අප්‍රිකානු විමුක්ති අරගලය දෙසට ඇදී ගොස් සිටි ඔහු විශ්වවිද්‍යාලයෙන් 1948 දී පිටවූයේ උපාධිය නොලබමිනි. අප්‍රිකානු ජාතික කොන්ග්‍රසයේ (ANC) සම්ප්‍රදායිකත්ව‍යට වඩා රැඩිකල් ක්‍රියාමාර්ගයකට යොමුවෙමින් ඊටම අනුබද්ධව තරුණ ලීගයක් පිහිටුවීමට ඔහු අනතුරුව මුල්විය.1956 වන විට මැන්ඩෙලා සහ අප්‍රිකානු ජාතික කොන්ග්‍රසයේ ක්‍රියාකාරීන් රැසකට එරෙහිව රාජ්‍ය විරෝධී චෝදනා එල්ල විය. පස් වසරක් පුරා ඔවුන්ට එරෙහි නඩු විභාගය පැවැත්විණි. ෂාපෙවිල් නගරයේදී සාමකාමී විරෝධතාවක නිරත වූ කළු ජාතිකයන්ට එරෙහිව සුදු පාලකයන් විසින් සිදුකළ දරුණු ප්‍රහාරය ලෝක අවධානයට ලක්වූයේ මේ වකවානුවේ දීය. ෂාපෙවිල් සංහාරයෙන් පසු මැන්ඩෙලා වර්ණභේද විරෝධී අරගලය වඩා සටන්කාමී මාවතකට හැරවීය.ANC යට අනුබද්ධව එහි සන්නද්ධ අංශයක් ගොඩනැඟීමට ද මැන්ඩෙලා පියවර ගත්තේය. තමන්ට සන්නද්ධ ක්‍රියාමාර්ගයක් තේරීමට අවශ්‍ය නොවූ බව ද එහෙත්, සුදු පාලකයන්ගේ අමානුෂීය මර්දනකාරී ප්‍රතිපත්ති හා ක්‍රියාමාර්ග විසින් තමන් එතැනට ඇද දමනු ලැබූ බව ද මැන්ඩෙලා වරින්වර පැහැදිළි කර තිබේ.මේ අවදියේදී අප්‍රකට ජීවිතයක් තෝරාගැනීමට ඔහුට සිදුව තිබිණි. පොලිසිය මඟහැරීම සඳහා ඔහු නොයෙක් උපක්‍රම භාවිත කළේය. 1969 දී ඔහු රහසිගත අවි පුහුණුවක් ලැබීමට මොරොක්කෝවට සහ ඉතියෝපියාවට ගොස් තිබිණි.විදේශගතව සිට ආපසු පැමිණීමේදී ඔහු අත්අඩංගුවට ගැනිණි. නීති විරෝධී ගමන් බලපත්‍රයක් භාවිත කිරීම මෙන්ම රජය පෙරළා දැමීමට තැත්කිරීම පිළිබඳ චෝදනාව ද ඔහුට එරෙහිව ඉදිරිපත් විය. සුප්‍රකට රිවොනියා නඩු විභාගයේදී තමා වෙනුවෙන් පෙනී සිටිමින් මැන්ඩෙලා පැය 4 ක් තිස්සේ උසාවිය ඇමතුවේය.“මං සුදු ආධිපත්‍යයට මෙන්ම කළු ආධිපත්‍යයටත් විරුද්ධයි” එහිදී ඔහු පැවසුවේ තම අරගලය ප්‍රජාතන්ත්‍රවාදී නිදහස් මෙන් ම කිසිදු භේදයකින් තොරව කාටත් සමඟියෙන් ජීවත්විය හැකි සමාජ ක්‍රමයක් බිහිකිරීම උදෙසා බව අවධාරණය කරමිනි. එවැනි සමාජයක් උදෙසා වන අරගලයේදී මිය යාමට වුව තමා සූදානම් බව ඔහු කීවේය.කෙසේ වෙතත්, එය නිමාවූයේ මැන්ඩෙලාට මෙන්ම ඔහුගේ සමීප සගයන්ට ද ජීවිතාන්ත සිරදඬුවම් නියම කරමිනි. සිරගත ජීවිතයේ මුල් කාලසීමාව තුළ තමාටත්, තම සගයන්ටත් බොහෝ කායික හිංසනයන්ට මුහුණදීමට සිදුවූ බව පසු කලෙක මැන්ඩෙලා ප්‍රකාශ කළේය. මැන්ඩෙලා සමඟ ‍රොබන් දූපතේ සිරගතව සිටි කෙහෙලා සුබේන්ට අනුව සිරගෙදරදී ද සිරකරුවන් උදෙසා වඩා හොඳ පහසුකම් ලබාගැනීමට ද මැන්ඩෙලා අරගල කළේය.ඔහු පවසන පරිදි බොහෝ සිරකරුවන් පෞද්ගලික පවිත්‍රතාව ගැන තැකීමක් නොකළ ද, මැන්ඩෙලා සිය සිරකරු ඇඳුම සෝදා පිරිසුදු කර සහ හොඳින් මැද අඳින්නට පුරුදුව සිටියේය. කෙසේ වෙතත් මැන්ඩෙලාට තරමක් පහසුකම් ඇති සිර ජීවිතයක් අත්විඳීමට ලැබුණේ නිදහසට පෙර ගෙවී ගිය අවසන් වසර කිහිපය තුළදී පමණි. සිරගත කරනු ලැබූ මැන්ඩෙලාට පුවත්පත් කියවීමට පවා තහංචි පනවා තිබිණි. එහෙත් සිය බිරිඳ විනී මැන්ඩෙලා මඟින් බාහිර ලෝකය පිළිබඳ දැනගැනීමට ඔහු සමත් විය.ඔහු සිරගතව සිටියදී වර්ණභේද විරෝධී අරගලය පෙරට ගෙන යාමට විනී මැන්ඩෙලා ද දායක වූවාය. එම වකවානුව වන විට ලෝකය පුරා මැන්ඩෙලා නිදහස් කළ යුතු බවට නැ‍ඟෙමින් තිබූ හඬ ද ඔහුගේ නිදහස ඉක්මන් වීමට හේතු විණි. දශක 3 කට ආසන්න සිරගත ජීවිතය නිමා කරමින් 1990 පෙබරවාරි 11 වැනිදා ඔහු නිදහස ලැබුවේ ජනාධිපති එෆ්. ඩබ්. ඩී. ක්ලාර්ක් ගේ නියෝගය පරිදිය.නෙල්සන් රොලිලහ්ලා මැන්ඩෙලා  (1918 – 2013)1918 - ම්වෙෂෝ, කේප් ටවුන්හිදී උපත ලැබීය. 1943 - අප්‍රිකානු ජාතික කොන්ග්‍රසයට එක්වීය. 1956 - වර්ණ‍භේද විරෝධී අරගලයේ යෙදීම නිසා චෝදනා එල්ලවීම. 1962- අත්අඩංගුවට පත්විය . 1964 - ජීවිතාන්ත සිර දඬුවමක් නියම වීම. 1990- සිරෙන් නිදහස් වීම. 1993- නොබෙල් සාම ත්‍යාගයෙන් පිදුම් ලබයි. 1994- දකුණු අප්‍රිකාවේ පළමු කළු ජාතික ජනාධිපති ලෙස පත්වීම. 1999- පළමු ධුර කාලයෙන් පසු ඉවත් වෙයි. 2001- පූර්ස්ථි ග්‍රන්ථි පීළිකාවකින් පෙළෙයි. 2004- ප්‍රසිද්ධ ජීවිතයෙන් විශ්‍රාම ලබයි. 2005- HIV - එඩ්ස් රෝගයට ගොදුරු වී පුතුගේ අභාවය සිදුවීම. 2013- ජීවිතයෙන් සමු ගැනීම. ඊට සිව් වසරකට පසු ඔහු සැබෑ සංහිඳියාව පිළිබඳ පණිවිඩය ලෝකයට කියා දෙමින් සහ ලෝකය අයිති සුදු ජාතිකයන්ට හෝ කළු ජාතිකයන්ට නොව, හදවත් ඇති මිනිසුන්ට බව පෙන්නුම් කරමින් දකුණු අප්‍රිකාවේ අනාගතය භාර ගත්තේය.මේ අතරතුර ඔහු අයහපත් සෞඛ්‍යයෙන් ද පීඩා වින්දේය. 1980 ගණන් වන විට ක්ෂය රෝගය වැළැඳීම නිසා ප්‍රතිකාර ගැනීමට ඔහුට සිදුවිය. ඒ වන විට ඔහු සිරගතව සිටියේය. ජනාධිපති ධුරයෙන් නික්ම මඳ කලක් යන විට පුරස්ථ ග්‍රන්ථි පිළිකාවකින් ද ඔහු පීඩා වින්දේය. කෙසේ වුවද ඒ කිසිවකට ඔහුගේ ජීවිතය යටපත් කළ නොහැකි විය.සොරු ආදරවන්තයාවිමුක්තිකාමියකු ලෙස දැඩි චරිතයක් සේ ඔහු පෙනී ගියද මැන්ඩෙලා යනු සොඳුරු ආදරවන්තයෙකි. නෙල්සන් - විනී ආදර කතාව සුන්දර එකකි. සිරගතව සිටි නෙල්සන්, විනීට ලියූ දීර්ඝ ලිපි ඔහු කොපමණ සංවේදී පුද්ගලයකු ද යන්න කියා දෙයි. කෙසේ වෙතත් විනී මැන්ඩෙලා නෙල්සන්ගේ දෙවන බිරියයි.ඔහුගේ මුල්ම විවාහය සිදුවූයේ 1944 දී එවිලන් මේස් සමඟය. එය 1958 දී කෙළවර විය. ඉන්පසු ඔහුගේ ආදරවන්තිය වූයේ විනී මඩිකිසෙලා ය. 1958 දී සිදුවූ එම විවාහය 1996 දක්වාම පැවැතිණි.මැන්ඩෙලාගේ ජීවිතයේ දිගු කාලීන සහකාරිය ඇයයි. එහෙත් එම විවාහය ද දික්කසාදයෙන් කෙළවර විය. ඉන්පසු 1998 දී මැන්ඩෙලා, මොසැම්බික් හි හිටපු ජනාධිපති සමෝරා මෂෙල් ගේ වැන්දඹුව වූ ගාර්ෂා මෂෙල් සමඟ විවාහ විය. මැන්ඩෙලාගේ ලෙඩ ඇඳ අසලදී ගාර්ෂා මෙන්ම විනී ද දැකගන්නට ලැබීම ඔහුගේ ආත්මයට සහනයක් වූ බවට සැක නැත. මේ විවාහයන්ගෙන් මැන්ඩෙලා දරුවන් 8 දෙනෙකුගේ පියකු බවට පත්විණි.මේ වන විට ඉන් ජීවත්ව සිටින්නේ තිදෙනකු පමණි. 2005 දී HIV - ඒඩ්ස් රෝගයෙන් ඒ වන විට ජීවත්ව සිටි සිය එකම පුතු මැක්ගතෝ මිය යාම ඔහු බලවත් කම්පනයට ලක්කළේය. අනෙක් පුතු මෝටර් රථ අනතුරකින් මියගොස් තිබුණේ 1969 දීය. දේශපාලනයෙන් ඈත්ව සිටි ඔහුගේ කාලය ඒඩ්ස් රෝගයට එරෙහි සටනට ද වැය විය. දරුවන් රැසකගේ පියකු වූවාට අමතරව මුණුබුරන් හා මී මුණුබුරන් 30 ‍තිදෙනකුට සීයා කෙනෙකු ද වීම ඔහු ලැබූ භාග්‍යයකි.2004 දී මැන්ඩෙලා ප්‍රසිද්ධ ජීවිතයෙන් ඈත්විය. එහෙත්, දකුණු අප්‍රිකාව වෙනුවෙන් වූ ඔහුගේ කැපවීම බිඳකුදු අඩු වී නොතිබිණි. 2010 වසරේදී පාපන්දු ලෝක කුසලාන තරගාවලිය දකුණු අප්‍රිකාවට ලබාගැනීම සඳහා ඔහු පුරෝගාමී මෙහෙවරක් කළේය.එය මැන්ඩෙලාට කොපමණ ප්‍රීතිදායක කාරණයක් වී ද යත්, ඔහු ඒ හැඟීම විස්තර කළේ, “මට දැනුණේ හරියට මං අවුරුදු 15 ක ළමයෙක් වගේ කියලා...” යනුවෙනි. එම තරගාවලියේදී යළිත් වරක් මැන්ඩෙලාගේ උද්යෝගී රුව ලෝකයට දැකගත හැකි විය. ඉන්පසු ප්‍රසිද්ධ අවස්ථාවල ඔහු දැකගැනීමට නොලැබිණි.2003 දී අමෙරිකා ජනාධිපති ජෝර්ජ් ඩබ්. බුෂ් ඉරාකය ආක්‍රමණය කිරීම මැන්ඩෙලා හෙළාදුටුවේ ලෝකය භයානක අන්තයකට රැගෙන යාමේ යෙදී සිටින බවට අමෙරිකාවට චෝදනා කරමිනි. ඔහුගේ භාවිතාව වර්ණ ෙභ්ද විරෝධී අරගලයට පමණක් සීමා නොවූ බව ඔහු වරින්වර පෙන්නුම් කර ඇත.නෙල්සන් මැන්ඩෙලා මනුෂ්‍ය වර්ගයා වෙනුවෙන් කළ මෙහෙවර සංකේතාත්මකව අගයමින්, ‍නොබෙල් සාම ත්‍යාගය, භාරත රත්න සම්මානය, ගාන්ධි සාම ත්‍යාගය, ලෙනින් සාම ත්‍යාගය, අමෙරිකානු ජනාධිපති නිදහස් පදක්කම, දෙවැනි එළිසබෙත් රැජනගේ රිදී ජුබිලි හා ස්වර්ණ ජයන්ති පදක්කම ආදී සම්මාන රැසක් ඔහු වෙත පිරිනැමී තිබේ.මිනිස්සු එති යති. ඔහු ද ආවේය. එමෙන්ම ගියේය. එහෙත්, අන් බොහෝ මිනිසුන් මෙන් නොව ඔහු වැනි විරල මිනිසුන් තබා ගිය පියවර ලකුණු ඔස්සේ අදත්, හෙටත් මතුවටත් තවත් මිනිස්සු පියවර තබනවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>07</day>
    </date>
    <link>http://www.dinamina.lk/2013/12/07/_art.asp?fn=f1312073</link>
    <topic>ගුවන සැරූ ශ්‍රී ලංකා සත්කාරයටඑකසිය එකයි</topic>
    <author>පැරණි රත්මලාන ගුවන් තොටුපළ</author>
    <content>12.09.1911 - බ්ලෙරියට් ගුවන් යානය නැව් මඟින් ශ්‍රී ලංකාවට සම්ප්‍රාප්ත වීම25.12.1912 - කොළඹ තුරඟ තරග පිටියෙන් පියාසර කිරීමට බ්ලෙරියට් යානය දරන ලද ප්‍රථම ප්‍රයත්නය07.12.1912 - ‍බ්ලෙරියට් යානය සිය පළමු සාර්ථක ගුවන් ගමන තුරඟ තරග පිටියෙන් ආරම්භ කිරීම07.05.1931 - මුම්බායි සිට ප්‍රථම ජාත්‍යන්තර ගුවන් යානය තුරඟ තරග පිටියට සම්ප්‍රාප්ත වීම1934 - ශ්‍රීමත් ජෝන් කොතලාවල මහතා විසින් කොළඹ පියාසර සමාජය ස්ථාපිත කිරීම07.08.1935 - කොළඹ පියාසර සමාජයේ ප්‍රථම ගුවන් තරගය28.02.1938 - ආණ්ඩුකාර ශ්‍රීමත් ඇන්ඩෲ කල්දෙකොට් විසින් රත්මලාන ගුවන්තොටුපළ නිල වශයෙන් විවෘත කිරීම.28.02.1938 - කොළඹ සහ මුම්බායි අතර ගුවන් පණිවිඩ සේවාවක් දියත් කිරීම.1939 - පුත්තලමේ පලාවි ගුවන් තොටුපොළ හදිසි අවස්ථා සඳහා වන ගුවන් තොටක් වශයෙන් ඉදිකිරීම1942 - රාජකීය ගුවන් හමුදාව විසින් රත්මලාන ගුවන්තොටුපළේ පාලන කටයුතු සියතට ගැනීම.30.03.1943 - ‍කොග්ගල කළපුවට සමුද්‍ර ගුවන් යානාවක් ගොඩබැස්වීම (දියමත ගොඩ බැස්සවිය හැකිය)1945 - ශ්‍රී ලංකාවේ නැවතුමක් සහිතව ඕස්ට්‍රේලියාව සහ එක්සත් රාජධානිය අතර ගුවන් සේවයක් ආරම්භ කිරීම.සිවිල් ගුවන් සේවා දෙපාර්තමේන්තුව විසින් රත්මලාන ගුවන්තොටුපළ පාලනය සියතට ගැනීම.1946 මාර්තු - සිවිල් ගුවන් කටයුතු දෙපාර්තමේන්තුව ස්ථාපිත කිරීම1947 පෙබරවාරි - සන්නිවේදන හා වැඩ අමාත්‍යාංශය යටතේ ඩීසී - 3 ගුවන්යානා තුනක් සමඟින් සි‍ලෝන් එයාර්වේස් සමාගමේ ගුවන් සේවා ආරම්භ කිරීම.1947.12.10 - සිලෝන් එයාර්වේස් යන නම වෙනස් කිරීමෙන් පසු එයාර් සිලෝන් සමාගම විසින් සිය සමාරම්භක ගුවන් ගමන මදුරාසිය වෙත සිදුකිරීම.1948.06.01 - ශ්‍රී ලංකාව විසින් ජාත්‍යන්තර සිවිල් ගුවන් කටයුතු පිළිබඳ සම්මුතියට එකඟතාව පළ කරන ලද අතර, ජාත්‍යන්තර සිවිල්ගුවන් සේවා සංවිධානයේ සාමාජිකයකු බවට පත්වීම.1949 - එයාර් සිලෝන් ගුවන් ගමන් ලන්ඩන් නගරය බලා ආරම්භ කිරීම.1949.12.21 එයාර් සිලෝන් සමාගමේ (VP – CAT ලෙස ලියාපදිංචි) වර්ගයේ යානය ජීවිත හානි සිදුවීමකින් තොරව, එහෙත් යානා බඳ විනාශ වෙමින් තිරුචිරපල්ලි ගුවන්තොටුපොළේදී අනතුරට ලක්වීම.1950.11.06 අග්‍රාමාත්‍ය ගරු ඩී. එස්. සේනානායක මහතා විසින් සිලෝන් ගුවන් ඇකඩමිය විවෘත කිරීම.1960 - ශ්‍රී ලංකාවේ පළමු දේශීය ගුවන් සේවය වන උපාලි ගුවන් සේවය ආරම්භ වීම.1963 - කැනේඩියානු රජයේ මූල්‍යමය ආධාර යටතේ කටුනායක ගුවන්තොටුපළ සංවර්ධන කටයුතු ආරම්භ කිරීම.ගුවන් යානා ධාවන පථය මීටර් 1840 සිට 3368 දක්වා පුළුල් කිරීම, වසරක මගීන් 150,000ක ධාරිතාවකින් යුතු පර්යන්ත ගොඩනැගිල්ල ඉදිකිරීම මෙයට ඇතුළත් වේ.1968.11.15 - කටුනායක ගුවන් තොටුපොළ ජාත්‍යන්තර ගුවන් ගමන් සඳහා විවෘත කිරීම.1971.09.11 - Cender ජර්මන් ගුවන් සේවය මඟින් මෙහෙයවනු ලබන බොයිං 747 ජම්බෝ ජෙට් යානය කොළඹ ජාත්‍යන්තර ගුවන්තොටුපොළේ ගොඩබැස්සවීම.1974.12.40 - යානයේ සිටි පුද්ගලයින් 191 දෙනෙකුට මරු කැඳවමින් මස්කෙළිය සප්ත කන්‍යා කඳු ප්‍රදේශයේදී සිදුවූ මාටින් එයාර් ඩීසී - 8 ගුවන්යානා අනතුර.1976 - නොබැඳි ජාතීන්ගේ ජාතික සමුළුව සඳහා සූදානම් වීමක් වශයෙන් බණ්ඩාරනායක අන්තර්ජාතික ගුවන්තොටුපළේ මුලික රේඩාර් පරීක්ෂණ ඇතිකිරීම.1978.11.15 - යානයේ ගමන් කළ මගීන් 264 දෙනාගෙන් 184 දෙනෙකුට මරු කැඳවමින් අයිස්ලන්ත ගුවන් සේවයේ ඩීසී 8 ගුවන් යානය කිඹුලපිටියේදී අනතුරට පත්වීම.1978.11.07 - රත්මලාන ගුවන්තොටුපළේදී එල්.ටී.ටී.ඊ. ත්‍රස්තවාදීන් විසින් එයාර් සිලෝන් සමාගමේ එච්. එස්. 748 යානය පුපුරුවා හැරීම.1979.09.01 - එයාර් ලංකා සේවයේ උපත සහ එහි බැංකොක් බලා පිටත් වූ සමාරම්භක ගුවන් ගමන.1980 – 1979 අංක 46 දරන ගුවන්තොටුපොළ අධිකාරි පනත ක්‍රියාත්මක කිරීම - සිවිල් ගුවන්තොටුපොළ සංවර්ධනය, මෙහෙයුම් සහ නඩත්තු කටයුතු වෙනුවෙන් ගුවන්තොටුපළ අධිකාරිය ක්‍රියාත්මක කිරීම.1984 - කටුනායක ගුවන් තොටුපොළේ නව ගුවන් ධාවන පථයක ඉදිකිරීම් කටයුතු ආරම්භ කිරීම.1986.05.03 - යානයෙහි සිටි මගීන් 14 දෙනෙකු මරුමුවට පත්කරමින් බණ්ඩාරනායක අන්තර්ජාතික ගුවන් තොටුපොළේදී එල්.ටී.ටී.ඊ. ත්‍රස්තවාදීන් විසින් එයාර් ලංකා ගුවන් යානය පුපුරුවා හැරීම.1986.11.22 - බ්‍රිතාන්‍ය ගුවන් සේවය මගින් මෙහෙයවනු ලබන කොන්කෝඩ් නම් ලොව ප්‍රථම සුපර්සොනික් ගුවන් යානය සිය ලොව වටා ගුවන් ගමන අතරතුරදී බණ්ඩාරනායක අන්තර්ජාතික ගුවන්තොටුපොළට ගොඩබැස්සවීම.1995.09.14 - පිදුරුතලාගල කඳු ප්‍රදේශයේ ද්විතික රේඩාර් පද්ධතියක් යෙදවීම.1995 - ශ්‍රී ලංකාව තුළට සහ ඉන් පිටතට සංචලනය වු මුළු ගුවන් මගීන්, භාණ්ඩ තොග සහ ගුවන්යානා ප්‍රමාණය පිළිවෙළින් 2,000,000 මෙට්‍රික් ටොන් 76, සහ 16,500 ඉක්මවීය.1995 - ශ්‍රී ලංකාව තුළට සහ ඉන් පිටතට සංචලනය වූ මුළු ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 2,000,000 මෙට්‍රික් ටොන් 76 සහ 16,500 ඉක්මවීය.1995 - කටුනායක අන්තර්ජාතික ගුවන් තොටුපොළ, කොළඹ බණ්ඩාරනායක අන්තර්ජාතික ගුවන් තොටුපොළ වශයෙන් යළි නම් කරනු ලැබීය.1997.02.10 - ශ්‍රී ලංකාවේ ආරක්ෂණ පාලන හැකියා පිළිබඳව ICAO මඟින් තක්සේරුවක් කිරීම.1998-04.01 - රජය සමඟ ඇති කරගත් දස වසරක කළමනාකරණ එකඟතාවක් යටතේ, එමිරේට්ස් සමාගම එයාර් ලංකා සමාගමේ පාලනය සියතට ගැනීම.1998.09.29 - ලයන් එයාර් ගුවන් ගමන් අංක 602 ආයතනයෙන් කුලියට ලබාදී තිබූ ඒ. එන්. – 24 වර්ගයේ යානාව යාපනය ගුවන් තොටුපොළින් පියාසර කොට හරියට විනාඩි 10 කින් මගීන් 55 දෙනෙකු ද සමඟ අතුරුදන් වීම.2000.03.13 ශ්‍රී ලංකාවේ ආරක්ෂණ පාලන හැකියා පිළිබඳ ජාත්‍යන්තර සිවිල් ගුවන් සේවා සංවිධානයේ විගණනය.2001.01.24 - එල්.ටී.ටී.ඊ. සාමාජිකයන් කටුනායක ගුවන් හමුදා කඳවුරට ඇතුළු වී, ගුවන් හමුදා අංශයේ යුද ගුවන් යානා අටක් විනාශ කරන ලද අතර, එයාර් බස් ඒ 330 ගුවන් යානයක්, එයාර් බස් 320 – 220 ගුවන් යානයක් හා ඒ 340 එයාර්බස් 2 ක් ද විනාශ කරන ලදී.2002.12.27 - සිවිල් ගුවන් සේවා දෙපාර්තමේන්තුව අහෝසි කිරීම සහ 2002 අංක 34 දරන පනත යටතේ ශ්‍රී ලංකා සිවිල් ගුවන් සේවා අධිකාරිය ස්ථාපිත කිරීම.2003 - ශ්‍රී ලංකාවට පැමිණෙන සහ පිටතට සංචලනය වන සමස්ත ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 3,000,000 මෙට්‍රික් ටොන් 112 සහ 22,500 ඉක්මවීය.2004.11.30 - ශ්‍රී ලංකාවේ ආරක්ෂණ පාලන හැකියා පිළිබඳ ICAO විගණනය.2004 - ශ්‍රී ලංකාව තුළට සහ ඉන් පිටතට සංචලනය වන සමස්ත ගුවන් මගීන්, භාණ්ඩ තොග සහ ගුවන් යානා ප්‍රමාණය, පිළිවෙළින් 4,000,000 - මෙටික් ටොන් 152 සහ 30,000 ඉක්මවීය.2005.11.15 - පියවර 1, අදියර 11 පුළුල් කිරීමේ ව්‍යාපෘතිය යටතේ ගුවන් පාලම් අටක් සහිත ජැටියක් විවෘත කිරීමත් සමඟ, බණ්ඩාරනායක අන්තර්ජාතික ගුවන්තොටුපොළ පුළුල් කිරීමේ ව්‍යාපෘති ආරම්භ වීම.2006.10.27 සම්පුර්ණ වශයෙන් රජයේ හිමිකම ඇති සමාගමක් වශයෙන්, මහා භාණ්ඩාගාරයේ පූර්ණ අරමුදල් සැපයීමෙන් මිහින් ලංකා සමාගම උපත ලැබීම.2007.04.24 - සී/ස මිහින් ලංකා සමාගම විසින් සිය වාණිජ ව්‍යාපාර කටයුතු ආරම්භ කිරීම.2009.11.27 - හම්බන්තොට, මත්තල නගරයේ අන්තර්ජාතික ගුවන්තොටුපොළක් ඉදිකිරීම සඳහා වන ව්‍යාපෘතිය දියත් කිරීම.2010 - ශ්‍රී ලංකාව තුළ සහ පිටතට සංචලනය වන සමස්ත ගුවන් මගින්, භාණ්ඩ තොග සහ ගුවන් යානා ප්‍රමාණය පිළිවෙළින් 5,000,000 මෙට්‍රික් ටොන් 167 සහ 35,000 ඉක්මවීය.2010.07.06 - ශ්‍රී ලංකා රජය විසින් ශ්‍රී ලංකා ගුවන් සේවය තුළ එමිරේට්ස් සමාගමේ කොටස් මිලදී ගන්නා ලදී.2010.10.24 - ශ්‍රී ලංකාවේ ආරක්ෂණ පාලන හැකියා පිළිබඳ ජාත්‍යන්තර සිවිල් ගුවන් සේවා සංවිධානයේ විගණනය.2010.10.24 - ශ්‍රී ලංකාවේ ආරක්ෂණ පාලන හැකියා පිළිබඳ ජාත්‍යන්තර සිවිල් ගුවන් සේවා සංවිධානය මගින් විගණනයක් පැවැත්වීම.2011 - ශ්‍රී ලංකාව තුළ සහ පිටතට සංචලනය වන සමස්ත ගුවන් මගීන්, භාණ්ඩ තොග සහ ගුවන් යානා ප්‍රමාණය පිළිවෙළින් 6,000,000 මෙට්‍රික් ටොන් 200 සහ 43,600 ඉක්මවීය.2001.02.04 – 2010 අංක 10 දරන සිවිල් ගුවන් සේවා පනත බලාත්මක කිරීම.2011.04.25 - වසරකට මගීන් මිලියන 1ක ධාරිතාවක් සහිතව මත්තල ගුවන් තොටුපොළේ මගී පර්යන්තය ඉදිකිරීම සඳහා මුල්ගල තැබීම.2012.01.08 - එමිරේට්ස් සමාගමේ ඒ 380 ගුවන්යානය බණ්ඩාරනායක අන්තර්ජාතික ගුවන් තොටුපොළට ගොඩබැස්සීම.2012.05.24 - ශ්‍රී ලංකාවේ ගුවන් සේවා ආරක්ෂණ පාලන හැකියා පිළිබඳ ජාත්‍යන්තර සිවිල් ගුවන් සේවා සංවිධානය මගින් විගණනයක් පැවැත්වීම.2012.10.16 - ගුවන් ගමන් ක්‍රමාංකනය කිරීමේ නියුතු වන පළමු ගුවන් යානය මත්තල අන්තර්ජාතික ගුවන් තොටුපොළට ගොඩබැස්සවීම.2012 වර්ෂයේ දෙසැම්බර් 07 වැනි දිනට ශ්‍රී ලංකා සිවිල් ගුවන් සේවාවේ සියවස, ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් කොළඹ දී සමරන ලදී. ගුවන් යානයක් ප්‍රථම වරට ගුවන් ගත කර වසර සියයක් සැපිරීම නිමිත්තෙන් විශේෂ ග්‍රන්ථයක් එළිදැක්වීම ද එහිදී සිදුවිය.2013 මාර්තු 18 දින මත්තල මහින්ද රාජපක්ෂ ජාත්‍යන්තර ගුවන්තොටුපළ විවෘත වූ අතර, එය නිදහසින් පසු බිහිවූ ප්‍රථම ජාත්‍යන්තර ගුවන්තොටුපළ වේ. එහිදී 2013 මාර්තු 18 වැනි දින ශ්‍රී ලංකාවේ සිවිල් ගුවන් සේවා ජාතික දිනය ලෙස නම් කිරීම ද ජනාධිපතිතුමා විසින් සිදුකරන ලදී,ශ්‍රී ලංකාවේ ගුවන් සේවා නියාමනය සඳහා ස්ථාපිත කර ඇති එකම රාජ්‍ය ආයතනය වන ශ්‍රී ලංකා සිවිල් ගුවන් සේවා අධිකාරියේ මත්තල විශේෂ කාර්යාලය සඳහා මුල්ගල තැබීම 2013 ජූනි 11 දින සිදුවිය.2013 දෙසැම්බර් 07 වැනි දිනට ජාත්‍යන්තර සිවිල් ගුවන් සේවා දිනය යෙදී ඇති අතර, එදිනට ශ්‍රී ලංකාවේ සිවිල් ගුවන් සේවා කටයුතු ආරම්භ වී වසර 101ක් සැපිරේ.ජාත්‍යන්තර සිවිල් ගුවන් සේවා දිනය සමරන මොහොත වන විට ගුවන් සේවා කර්මාන්තය ශ්‍රී ලංකාව තුළ ආරම්භ වී සියවසක් ගෙවී තවත් වසරක් ගතවී ඇත. එතැන් සිට ආපසු හැරී බැලීමේදී සැබවින්ම අපට සතුටු වන්නට හැකි පසුබිමක් එම කර්මාන්තය තුළ නිර්මාණය වී තිබේ යැයි අපට පැවසිය හැකිය.1912 වසරේ සාර්ථක ගුවන් ගමනක් අත්හදා බලන ලද ශ්‍රී ලංකාව, අද වන විට ලෝකයේ තරගකාරී ගුවන් සේවාවක නිරත වන රටක් බවට පත් වී සිටින්නේය.ත්‍රස්තවාදයට මුහුණ දුන් රටක් වශයෙන් ගුවන් සේවා කර්මාන්තය ද නිරන්තර අර්බුදයට ලක් වූ අතර, එම අභියෝගයට ද අප සාර්ථකව මුහුණ දී ඉදිරියට ගමන් කර ඇත. එදා නිදහසේ පැවැති අහස ද ත්‍රස්තවාදීන්ගේ ග්‍රහණයට ලක්ව, අනතුරුදායක තත්වයක තිබිණි.එහෙත් 2009 ඇති වූ දෙවැනි නිදහස් අරගලයෙන් පසු ගුවන් සේවා කර්මාන්තය දේශීය ආර්ථික සංවර්ධනයේ කැපී පෙනෙන කාර්යභාරයක් ඉටු කරමින් සිටින්නේය. විශේෂයෙන් මෙරට සංවර්ධනයේ ප්‍රධාන අංශයක් සේ සැලකෙන සංචාරක ව්‍යාපාරය ශක්තිමත් කිරීමේදී මේ කර්මාන්තයට පැවරෙන වගකීම සුළුපටු එකක් නොවේ.මේ හේතුව නිසා අද ජාතික ගුවන් සේවාව ලෙස සැලකෙන ශ්‍රී ලංකන් ගුවන් සමාගමේ යානා සංඛ්‍යාව ක්‍රමයෙන් වැඩි වෙමින් පවතින අතර, අනෙක් අතට යානාවල පහසුකම් ප්‍රමාණය ද ලෝක ගුවන් සමාගම් හා තරගකාරීව යෙදීමට හැකි පරිදි වැඩිදියුණු කරමින් පවතී. යුද්ධ සමයේ ජාතික අවශ්‍යතාවන් සඳහා සේවා සපයා ගැනීමට නොහැකි තත්ත්වයක් එමිරේට්ස් පාලන සමයේ පැවැති අතර එම නොහැකියාව මඟහරවා ගැනීමට ජනාධිපතිතුමන් මිහින් ලංකා ගුවන් සේවය ඇරැඹීමට කටයුතු කරනු ලැබීය.කෙසේ වෙතත් ශ්‍රී ලංකාවේ ජාතික ගුවන් සේවය එමිරේට්ස් සමාගමෙන් නැවත පවරා ගැනීමට ද කටයුතු කළ ජනාධිපතිතුමන්, ලෝකයේ ජනප්‍රිය ගුවන් සමාගම් අතරට අපගේ ජාතික ගුවන් සේවය ද පත් කිරීමට කටයුතු කරන්නට ලබා දී ඇති මාර්ගෝපදේශය අතිශය වැදගත් ය.මේ අනුව පසුගිය වසර තුළ අපගේ ගුවන් යානා භාවිත කරන මගීන් සංඛ්‍යාව දිනෙන් දින ඉහළ යමින් සිටින අතර, භාණ්ඩ ප්‍රවාහනය ද ශීඝ්‍ර ලෙස ඉහළ යමින් පවතින ප්‍රවණතාවක් දක්නට ලැබේ.2008 වසරින් පසු නව ගුවන් සමාගම් 11 ශ්‍රී ලංකාව සමඟ තම ගුවන් මෙහෙයුම් කටයුතු අරඹා ඇත. සංචාරකයන් රැගෙන පැමිණෙන විශේෂ ගුවන් යානා සමාගම් නවයක් ද,මෙහෙයුම් කටයුතු සිදුකර ඇත.ගුවන් ප්‍රවාහන ක්ෂේත්‍රයේ සිදු වූ ප්‍රවර්ධනය සංඛ්‍යාත්මකව ගත්කල කටුනායක බණ්ඩාරනායක ජාත්‍යන්තර ගුවන් තොටුපළෙහි සිදු වූ ගුවන් ගමන් පැමිණීමේ සංඛ්‍යාතය 2008 වසරේ සිට මේ දක්වා ගමන් වාර 312 සිට 467 දක්වා 49% කින් ද, එම කාල වකවානුවේද ගුවන් ගමන් පිටත්වීමේ සංඛ්‍යාතය ගමන් වාර 310 සිට 466 දක්වා 50% කින් ද වර්ධනය වී ඇත.2008 – 2012 කාල පරාසය තුළ මෙරටට පැමිණෙන ගුවන් මගීන්ගේ සංඛ්‍යාව විසිතුන්ලක්ෂ අසූතුන්දහස් එකසිය දාහතේ සිට තිස්හයලක්ෂ පහළොස්දහස් පන්සිය හැටහය දක්වා ද (2,383,117 සිට 3,615,566) මෙරටින් පිටත්වන මගීන්ගේ සංඛ්‍යාව විසිතුන්ලක්ෂ පනස්පන්දහස් හයේ සිට තිස්හත්ලක්ෂ පහළොස්දහස් තුන්සිය පනස්තුන (2,355,006 සිට 3,715,353) දක්වා ද වර්ධනය වී ඇත.මේ පිළිවෙළින් 51% ක සහ 57% ක වර්ධනයකි. ඒ සමඟම මෙරටින් ගුවන් බඩු කිලෝග්‍රෑම් මිලියන අනූ හතරකට ආසන්න ප්‍රමාණයක් 2008 වසරේදී අපනයනය කරන ලද අතර, එය 2012 වසර වන විට කිලෝග්‍රෑම් මිලියන එකසිය හයකට ආසන්න ප්‍රමාණයක් දක්වා වර්ධනය වී ඇත. ආනයනය කරන ලද ගුවන් බඩු ප්‍රමාණය කිලෝග්‍රෑම් මිලියන පනස්තුනෙහි සිට කිලෝග්‍රෑම් මිලියන හැට පහ දක්වා වර්ධනය වී ඇත.2008 වර්ෂයේ දී ගුවන් යානා 14 ක් මෙහෙයුම් කටයුතු සඳහා යොදා ගත් ශ්‍රී ලන්කන් ගුවන් සමාගම මේ වන විට ගුවන් යානා 21 ක් යොදා ගනු ලබයි. මිහින් එයාර් ගුවන් සමාගම ගුවන් යානා තුනක් යොදා ගනිමින් තම කටයුතු පවත්වාගෙන යනු ලබයි. මෙරට ලියාපදිංචි කරන ලද ගුවන් යානා සංඛ්‍යාව 2008 වසරේදී 36 ක්ව පැවැති අතර, 2013 වසර වන විට එය 59 දක්වා ඉහළ ගොස් ඇත.බණ්ඩාරනායක ජාත්‍යන්තර ගුවන් තොටුපළ පුළුල් කිරීමේ කටයුතු පියවර කිහිපයකින් තවදුරටත් ක්‍රියාත්මකව පවතින අතර, නොබෝ දිනකින් එහි වාර්ෂික මගී ධාරිතාව මිලියන පහ‍ෙලාව දක්වා ඉහළ යනු ඇත. වසර 100 ඉක්මවන මොහොත වන විට ශ්‍රී ලාංකීක ඉංජිනේරුවන්ගේ සහ නිලධාරීන්ගේ මඟපෙන්වීම සහ අධීක්ෂණය යටතේ මහින්ද චින්තන ඉදිරි දැක්ම තුළින් රටෙහි අනාගත පරපුර වෙනුවෙන් රටෙහි දෙවැනි ජාත්‍යන්තර ගුවන් තොටුපළ ද මත්තල ඉදිකර හමාර වී ඇත.ජාත්‍යන්තර ගුවන් මෙහෙයුම් සඳහා ගුවන් තොටුපළේ යටිතල පහසුකම් මෙලෙස දියුණු වී ඇත. අභ්‍යන්තර ගුවන් පථ ජාලයක් හරහා දේශීය ගුවන් සේවා කර්මාන්තය නඟාසිටුවීමට ද අවශ්‍ය පියවර ගෙන ඇත. රත්මලාන ගුවන් තොටුපළ ජාත්‍යන්තර විධායක මට්ටමේ කුඩා ගුවන් යානා සඳහා 2012 වසරේ සිට පහසුකම් සැපැයූ අතර නොබෝදා ජනාධිපතිතුමාගේ සුරතින් නවීකරණය කරන ලද මගී පර්යන්තයක් ද විවෘත කරන ලදී. භාණ්ඩාගාරය මූල්‍ය ප්‍රතිපාදන යොදා ගනිමින් අම්පාර ගුවන් තොටුපළ නැවත සංවර්ධනය කරන ලද අතර, මඩකළපු ගුවන් තොටුපළ සංවර්ධන කටයුතු සිදුකෙරෙමින් පවතී.ලෝක ගුවන් සේවා දිනය සමරන මේ මොහොතේ, අප දිවයින ගුවන් කේන්ද්‍රස්ථානයක් කිරීම සඳහා දරන්නා වූ ප්‍රයත්නය මල්ඵල ගැන්වෙන දිනය වැඩි ඈතක නොවන බව මා අධිෂ්ඨානයකින් යුතුව ප්‍රකාශ කර සිටීමට කැමැත්තෙමි.ඒ සමඟම 21 වැනි ශත වර්ෂය තුළ ජීවත් වන අප ඊළඟ දශකය වන විට ලෝකයේ ගුවන් සේවා කර්මාන්තයට අවශ්‍ය ශ්‍රමිකයන් නිර්මාණය කර දීමට දායක වීම සඳහා ඊළඟ පරපුර සඳහා ගුවන් සේවා කර්මාන්තය පිළිබඳ දැනුවත් කිරීමේ වැඩසටහන් ක්‍රියාත්මක කරමින් සිටින්නෙමු.විශේෂයෙන් පාසල් ආශ්‍රිත ගුවන්සර සමාජ පිහිටුවමින් ද, ඔවුනට වැඩමුළු පවත්වමින් ද විවිධ ප්‍රදර්ශන සංවිධානය කරමින් ද, ශ්‍රී ලංකා ගුවන් සේවා අධිකාරිය විසින් මේ වැදගත් කාර්ය භාරය ඉටුකරමින් සිටී.එසේ ම ගුවන් සේවා සියවස් සැමරුමේදී ජනාධිපතිතුමන් රටේ දරුවන්ට ලබා දුන් පණිවිඩය වූයේ ඊළඟ දශකවල ගුවන් සේවා කර්මාන්තයට ප්‍රවේශ වීමට දැන් සිටම සූදානම් වන ලෙස ය. එම පණිවිඩය ශ්‍රී ලාංකීය දරුවන් වෙතට ගෙන යමින්, ඔවුන් පෙළගස්වන්නටත්, විදුහල් ආශ්‍රිත ගුවන් සේවා සමාජ වඩාත් ශක්තිමත් කරන්නටත්, ඉදිරියේ දී අපගේ අමාත්‍යාංශය කටයුතු කරනු ඇත.මෙහි සඳහන් වනුයේ ශ්‍රී ලංකන් ගුවන් සමාගම, ශ්‍රී ලංකන් කේටරින් සමාගම, ගුවන් තොටුපළ හා ගුවන් සේවා ශ්‍රී ලංකා සමාගම, ශ්‍රී ලංකා ගුවන් සේවා අධිකාරිය ශ්‍රී ලංකාවේ සියවසක ගුවන් සේවා කර්මාන්තය පෙරට ගෙන යාමට ගනු ලැබූ විවිධ පියවර අතරින් ඉතාම සීමිත ප්‍රමාණයකි.කෙසේ වෙතත් ශ්‍රී ලංකාව ලෝක සිතියමේ පුංචි රටක් ලෙස සටහන් වුව ද, ගුවන් සේවා කර්මාන්තය තුළ පැවැති ජයග්‍රහණ රැසක් අපි අත්විඳිමින් සිටින්නෙමු. ඒ අතර නිරුපද්‍රිත හා ආරක්ෂණය අතින් අපි ආසියාතික රටවලින් ප්‍රමුඛයා වන්නටත්, ආසියාතික ෆැසිපික් හා යුරෝපා රටවල් අතරින් සැලකිය යුතු ස්ථානයකට පත්වීමට හැකි වීමත් අපගේ අභිමානය කියාපාන්නක් බව නොකියාම බැරි දෙයකි. ශ්‍රී ලංකන් ගුවන් සමාගම, ශ්‍රී ලංකන් කේටරින් සමාගම ජාත්‍යන්තරයේ ලබා ඇති විවිධ ජයග්‍රහණ ද තරගකාරී ගුවන් සේවා වෙළෙඳපොළේ අභියෝගාත්මක සාධක ලෙස පෙන්වා දිය හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312091</link>
    <topic>ආසියානු කලාපයේ ඉහළම තැන ඉන්නේ ශ්‍රී ලංකාව</topic>
    <author>සන්ධ්‍යා කරුණාරත්න</author>
    <content>ආසියානු කලාපයේ සෙසු රටවලට සාපේක්ෂව මෙරට කෘෂි රසායන භාවිතය අට ගුණයකින් ඉහළ බව ලෝක සෞඛ්‍ය සංවිධානය පෙන්වාදෙයි.අනවශ්‍ය ලෙස කෘෂි රසායන භාවිතය හේතුවෙන් වකුගඩු රෝගීන්ගේ සංඛ්‍යාව ඉහළ යන බව ද ‍රජයේ වෛද්‍ය නිලධාරීන්ගේ සංගමය පවසයි. පිළිකා, දියවැඩියාව යනාදී රෝග වැඩි වීමට පැහැදිලිවම කෘෂි රසායන භාවිතය හේතු වන බවත් මේ තත්ත්වය යටතේ උතුරු නැ‍ඟෙනහිර ප්‍රදේශවල පමණක් නොව වකුගඩු රෝගය රට පුරා ව්‍යාප්ත වීමේ අවදානමක් පවතින බවත් ඒ මහතා කීය.සෞඛ්‍ය ඇමැති මෛත්‍රීපාල සිරිසේන මහතා ඇතුළු විද්වතුන්, මුදල් අමාත්‍යාංශයේ නිලධාරීන්, ජල සම්පාදන හා ජලාපවාහන අමාත්‍යාංශයේ නිලධාරීන්, රජයේ වෛද්‍ය නිලධාරීන්ගේ සංගමයේ නිලධාරීන් යනාදීන්ගේ සහභාගිත්වයෙන් පසුගියදා (06) මෙරට වකුගඩු රෝගීන්ගේ ඉහළ යාම සම්බන්ධයෙන් විද්වත් කතිකාවතක් පැවැත්විණ.එහිදී මේ කරුණ ඉදිරිපත් කෙරිණ. ජලසම්පාදන හා ජලාපවාහන අමාත්‍යාංශයට මෙවර අයවැයෙන් වෙන් කර ඇති මුදල් භාවිත කරමින් උතුරු නැඟෙනහිර ජනතාවට පිරිසිදු පානීය ජලය ලබාදීමේ සැලැස්මක් ද සකස් කිරීමට මෙහිදී එකඟතාව පළ කළ බව වෛද්‍ය අනුරුද්ධ පාදෙනිය මහතා කීය.ලෝක සෞඛ්‍ය සංවිධානය පෙන්වා දී ඇති ආකාරයට කෘෂි රසායන භාවිතය ඉහළ යාමෙන් වැඩි විය හැකි වකුගඩු රෝගීන් අවම කිරීම සඳහා මූලික ප්‍රතිපත්ති රාමුවක් සෞඛ්‍ය අමාත්‍යාංශය මඟින් සකස් කිරීමට ද මෙහිදී සාකච්ඡා කෙරිණ.උතුරු නැඟෙනහිර ප්‍රදේශයේ ජනතාවගෙන් සියයට 15 ක් වකුග‍ඩු රෝගයෙන් පෙළෙන බවට වාර්තා වී ඇත.ඒ අනුව රට පුරා වකුගඩු රෝගීන් 25,000 ක් පමණ සිටින බවත් දිනකට රෝගීන් 13 දෙනකු මරණයට පත්වන බවට වාර්තා වී ඇති බවත් වෛද්‍ය පාදෙනිය මහතා පැවැසුවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312092</link>
    <topic>ජනපති මැන්ඩෙලාට අවසන් ගෞරව දැක්වීමට ජනපති අද යයි</topic>
    <author>ධනුෂ්ක ගොඩකුඹුර</author>
    <content>දකුණු අප්‍රිකාවේ ශ්‍රේෂ්ඨ නායක, එරට ප්‍රථම කලු ජාතික ජනාධිපති අභාවප්‍රාප්ත නෙල්සන් මැන්ඩෙලා මහතාට අවසන් ගෞරව දැක්වීම සඳහා ජනාධිපති මහින්ද රාජපක්ෂ මහතා සහභාගී වෙයි.නෙල්සන් මැන්ඩෙලා මහතාට අවසන් ගෞරව දැක්වීම සඳහා ජනාධිපතිතුමා අද (09) දකුණු අප්‍රිකාව බලා පිටත්ව යාමට නියමිතය.ආදාහනෝත්සවයේ නිල අවසන් ගෞරව දැක්වීමේ උළෙල දකුණු අප්‍රිකාවේ ජොහැන්නස්බර්ග් නුවරදී මේ මස අනිද්දා 10 පැවැත්වෙන අතර ජනාධිපතිතුමා ද එදින සිය ගෞරවය දැක්වීමටනිල ආදාහනෝත්සව උළෙල ලෙස නම් කර ඇති මෙදින ලොව පුරා රාජ්‍ය නායකයන් අති විශාල සංඛ්‍යාවක් මැන්ඩෙලා මහතාගේ දේහයට අවසන් ගෞරව දැක්වීමට නියමිතය. ඉන් අනතුරුව ජනාධිපතිතුමා කලින් සැලසුම් කර තිබෙන පරිදි නිල සංචාරයක් සඳහා කෙන්යාව බලා පිටත්ව යයි. මෙමස 11 වැනිදා සිට 14 වැනිදා දක්වා ජනාධිපතිතුමා මෙම නිල සංචාරයේ නිරත වනු ඇත.දකුණු අප්‍රිකාවෙන් වර්ග භේදවාදය තුරන් කිරීමට නිර්භීතව සටන් කළ නෙල්සන් මැන්ඩෙලා මහතා පසුගිය 06 වැනිදා අභාවප්‍රාප්ත වූ අතර ඒ මහතාගේ ආදාහනෝත්සවය මෙමස 15 වැනිදා පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312093</link>
    <topic>බෝධිරාජ මාවතේ ගින්න කඩාකප්පල්කාරී වැඩක් නොවේ</topic>
    <author>නිරුෂි විමලවීර සහ රක්ෂණ ශ්‍රීයන්ත</author>
    <content>පිටකොටුව බෝධිරාජ මාවතේ පසුගිය 06 වැනිදා ඇතිවූ ගින්න පොලිස් විමර්ශන හා රජයේ රසපරීක්ෂකවරයාගේ මතය අනුව යම් බාහිර පුද්ගලයකු විසින් කළ සාහසික හෝ කඩාකප්පල්කාරී ක්‍රියාවක් නොවන බවට අනාවරණය වී ඇති බව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී අජිත් රෝහණ මහතා පවසයි.මේ ගින්නෙන් තාවකාලිකව ඉදිකල කඩකාමර 102ක් විනාශවී ඇත. මේ ගින්න සම්බන්ධව පිටකොටුව පොලිසිය සමඟ කොළඹ අපරාධ කොට්ඨාසය විමර්ශන සිදුකළ අතර සාක්ෂිකරුවන් 60 දෙනෙකුගෙන් පමණ ප්‍රකාශ සටහන් කරගෙන තිබේ. එමෙන්ම සිද්ධිය වූ ස්ථානයට ර‍ජයේ රස පරීක්ෂක සරත් ගුණතිලක මහතා පැමිණ පරික්ෂා කර තිබේ. ගින්න හටගෙන ඇත්තේ තාවකාලික කඩපෙලේ තිබූ 77 වෙනි කඩකාම‍රයේ ඇතුළතින් බව සනාථවී ඇත. 77 වෙනි කඩකාම‍රයේ තිබූ පහනකින් ඇතිවූ ගින්නක්ද නැතහොත් එහි තිබූ කුඩා ජෙනරේටරයේ ඉන්ධනවලින් ඇතිවූ ගින්නක්ද යන්න පිළිබඳ පරීක්ෂා කිරීමට එම කාමරයේ තිබු ගිනිගත් ද්‍රව්‍ය සාම්පල රජයේ රස පරීක්ෂකවරයා විසින් ලබා ගෙන ඇති අතර ඊට අදාළව රසායනාගාරයේදී හයිඩ්‍රෝ කාබන් පරීක්ෂාවක් සිදුකර ඉන්ධන වර්ගය සම්බන්ධයෙන් කඩිනම් වාර්තාවක් ලබා දෙන බවට ප්‍රකාශ කර තිබේ.ගිනි ගනු ලැබූ මේ කඩකාමරවල සුද්ද පවිත්‍ර කිරීමේ කටයුතු ඊයේ(8) කොළඹ නගර සභාව විසින් ආරම්භ කළ බව කොළඹ නගරාධිපති ඒ.ජේ.එම්.මුසම්මිල් මහතා දිනමිණට ප්‍රකාශ කළේය.මේ කඩකාමර හිමියන්ට යම් සහනයක් ලබාදිය හැකිද යන්න පිළිබඳ අද (9) නාගරික සංවර්ධන අධිකාරියේ නිලධාරීන් සමඟ සාකච්ඡා කරන බවත් ඉන් අනතුරුව තීරණයකට එළඹෙන බවද ඒ මහතා කීය.එළඹෙන නත්තලට පෙර විනාශ වූ කඩ නැවත ප්‍රතිසංස්කරණයට අවශ්‍ය ක්‍රියාමාර්ග ගන්නා බවද ඒ මහතා වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312094</link>
    <topic>ශ්‍රී ලංකාවේ ඉදි කෙරෙන නව සීනි කම්හලට පාකිස්තාන රජයේ අනුග්‍රහය</topic>
    <author>බන්ධුල ගුණසේකර</author>
    <content>ශ්‍රී ලංකාවේ ඉදිකිරීමට යෝජිත නව සීනි කම්හල සඳහා පූර්ණ අනුග්‍රහය දැක්වීමට පාකිස්තාන රජය එකඟත්වය පළකර ඇති බව ඇමැති ලක්ෂ්මන් සෙනෙවිරත්න මහතා පවසයි.මේ සම්බන්ධයෙන් පාකිස්තාන කර්මාන්ත නිෂ්පාදන හා වෙළඳ ඇමැතිවරයා දැනටමත් එකඟත්වය පළකර ඇති බවද ඇමැතිවරයා කියයි. මෙරටට සීනි ආනයනය සඳහා රජය වාර්ෂිකව රුපියල් කෝටි 6000ක පමණ මුදලක් වැය කෙරෙන බව පෙන්වා දෙන ඇමැතිවරයා සීමාසහිත ලංකා සිමෙන්ති පෞද්ගලික සමාගමේ කළමනාකාරිත්වය යටතේ පැල්වත්ත හා සෙවනගල සීනි කම්හල් පසුගිය වසර තුළ ශීඝ්‍ර ප්‍රගතියක් අත්කර ගෙන ඇති බවද පැවසීය.දැනට අක්‍රීයව පවත්නා කන්තලේ සීනි කම්හල යළි ආරම්භ කිරීම පිණිස ආයෝජකයින් හඳුනා ගැනීමටද පියවර ගෙන ඇති අතර ලබන වසරේ කන්තලේ සීනි කම්හලේ කටයුතු ආරම්භ කිරීමට මූලික සැලසුම් සකස් කර ඇති බවද , උක් වගාව සඳහා යොදා ගැනීමට ඉඩම් හෙක්ටයාර් එක් ලක්ෂ විසි දහසක් අලුතින් හඳුනාගෙන ඇති බවද එම ඉඩම් කර්මාන්තය සඳහා වෙන් කරවා ගැනීම සඳහා ඇමැති ය මණ්ඩල අනුමැතිය ලබා ගැනීමට නියමිත බවද ඇමැති ලක්ෂ්මන් සෙනෙවිරත්න මහතා වැඩි දුරටත් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312095</link>
    <topic>අධ්‍යාපන ‍ක්ෂේත්‍රයේ යාපනයේ හොඳම ප්‍රතිඵල වත්මන් රජයේ විශිෂ්ට ක්‍රියා නිසයි</topic>
    <author>මහින්ද අලුත්ගෙදර බිබිල සිට ......</author>
    <content>අධ්‍යාපන ක්ෂේත්‍රය තුළ, යාපනය දිස්ත්‍රික්කය ඉහළම ප්‍රතිඵල පෙන්වන්නේ එල්.ටී.ටී.ඊ සංවිධානය හෝ දෙමල ජාතික සන්ධානය නිසා නොව වත්මන් රජයේ විශිෂ්ට වැඩපිළිවෙළ නිසා බව ජනාධිපති මහින්ද රාජපක්ෂ මහතා අවධාරණය කරයි.අද වනවිට එම දිස්ත්‍රික්කය අධ්‍යාපනය අතින් සියයට 117ක වර්ධනයක් පෙන්නුම් කරන බව පෙන්වාදෙන ඒ මහතා මෙය කිසිවෙකුගේ ක්‍රියාදාමයක් නිසා නොව අපේ උත්සාහය නිසා බවද ජාතිවාදය අවුස්සමින් මෙවැන්නක් කළ නොහැකි බවද ප්‍රකාශ කරයි.ජනාධිපති මහින්ද රාජපක්ෂ මහතා මේ බව සඳහන් කළේ බිබිල ප්‍රාදේශීය සභා බහුකාර්ය ගොඩනැඟගිලි සංකීර්ණය විවෘත කිරීමෙන් අනතුරුව පැවති ජනහමුව අමතමිනි.අති නවීන පහසුකම්වලින් සමන්විත මේ ගොඩනැඟිලි සංකීර්ණය වෙනුවෙන් වැයකර තිබෙන මුදල රුපියල් මිලියන 40ක් පමණ වන අතර ඒ සඳහා පසුගිය 2011 වසරේදී මුල්ගල තැබීය.මෙහිදී වැඩිදුරටත් අදහස් පළකරමින් ජනාධිපති මහින්ද රාජපක්ෂ මහතා සඳහන් කළේ පොත පතට පමණක් සීමා නොවී ක්ෂේත්‍රය තුළ වෙනක් වියයුතු බවත් විභාගයම පමණක් නොව ගුණධර්ම, සිරිත් විරිත් ආදියද ඉගෙන ගතයුතු බවත්ය.රටපුරා ඉදිකර ඇති දැවැන්ත සංවර්ධන ව්‍යාපෘතිවල ප්‍රතිලාභ අද ග්‍රාමීය ජනතාවද භුක්ති විදින බව පෙන්වා දුන් ජනාධිපති මහින්ද රාජපක්ෂ මහතා නගරයේ පහසුකම් ගමේ ජනතාවටද හිමිවී තිබීම සම්බන්ධයෙන් සතුටු වන බවද වත්මන් රජය ගොවිතැන සහ සාම්ප්‍රදායික උරුමයන් පිළිබඳව දැඩි විශ්වාසවයක් තැබූ රජයක් බවද සිහිපත් කළේය.මේ අතර ඒ මහතා පෙන්වා දුන්නේ රටේ ගොවි ජනතාව ශක්තිමත් කිරීමට රජය සෑමවිටම ක්‍රියා කරන බවත් අපේ දරුවන්ගේ අධ්‍යාපනය තුළ විශාල ප්‍රගතියක් දක්නට ලැබෙන බවත්ය. තුවක්කුව අත දරා සිටි උතුරේ දරුවන්ද අද අධ්‍යාපනයෙන් ඉදිරියටම පැමිණ ඇති බවද සදහන් කළ ඒ මහතා ජාතිවාදය අවුස්සා කිසිසේත්ම රටක් ගොඩනැඟිය නොහැකි බවද සියලුදෙනා එකාවන්ව එක්ව රට ගොඩනැඟගිය යුතු බවද සදහන් කළේය.ඊට අමතරව රටේ අනාගත පරපුර නිරෝගිමත් සහ ශක්තිමත් ජාතියක් ලෙස ගොඩනඟමින් මේ රට සංවර්ධනය කරා ගෙන යාමට සියලුදෙනා කැපවිය යුතු බවද ජනාධිපතිවරයා වැඩිදුරටත් පැවසීය.වනජීවී සම්පත් සංරක්ෂණ ඇමැති විජිත් විජයමුණි සොයිසා, පාර්ලිමේන්තු කටයුතු ඇමැතිනී සුමේධා ජී ජයසේන, පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, පළාත් සභා සහ පළාත් පාලන ඇමැති ඒ.එල්.එම් අතාවුල්ලා, ඌව පළාත් ආණ්ඩුකාර නන්ද මැතිව්, ප්‍රධාන ඇමැති ශෂීන්ද්‍ර රාජපක්ෂ, බිබිල සභාවේ සභාපති චන්ද්‍රෙස්කර බණ්ඩාර මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312096</link>
    <topic>යසුෂි අකාෂි ශ්‍රී ලංකාවේ නිල ගමනක</topic>
    <author>මහින්ද අලුත්ගෙදර</author>
    <content>ජපන් රජයේ විශේෂ නියෝජිත යසුෂි අකාෂි මහතා නිල සංචාරයක් සඳහා ශ්‍රී ලංකාවට පැමිණියේය. ඊයේ (8) ශ්‍රී ලංකාවට පැමිණි ඒ මහතා ලබන 13 දා තෙක් මෙරට රැඳී සිටින බව ශ්‍රී ලංකාවේ ජපාන තානාපති කාර්යාලය පවසයි.ශ්‍රී ලංකාවේ සාමය ගොඩ නැඟීම, පුනරුත්ථාපන සහ ප්‍රතිසංස්කරණය සම්බන්ධයෙන් ක්‍රියාකරන ජපන් රජයේ විශේෂනියෝජිතවරයා උතුරු පළාත් සභා මැතිවරණයෙන් පසුව එම ප්‍රදේශයේ වත්මන් තත්ත්වය මෙන්ම ජාතික ප්‍රතිසංධාන ක්‍රියාවලියේ ප්‍රගතිය, පුනරුත්ථාපනය හා ප්‍රසංසක්රණ කටයුතු සම්බන්ධයෙන් විශේෂ අවධානය යොමුකරන බවද එම තානාපති කාර්යාලය කියයි. ශ්‍රී ලංකාවේ රැදී සිටින කාලය තුළ යසුෂි අකාෂි මහතා, ජනාධිපති මහින්ද රාජපක්ෂ, විදේශ කටයුතු ඇමති මහාචාර්ය ජී.එල් පීරිස් මහත්වරුන් සහ රජයේ වෙනත් නිලධාරීන්ද විපක්ෂ නියෝජිතයින්ද සිවිල් සමාජ සාමාජිකයින්ද හමුවීමට නියමිතව තිබේ. මෙම සාකච්ඡාවලදි ශ්‍රි ලංකාවේ තිරසාර සාමය උදෙසා ජාතික සමඟි සන්ධානය වෙනුවෙන් අඛණ්ඩව ක්‍රියාකිරීමේ වැදගත්කම අවධාරණය කරනු ඇතැයිද ශ්‍රී ලංකාවේ ජපාන තානාපති කාර්යාලය පවසයි. පසුගිය 2002 වසරේදී යසුෂි අකාෂි මෙම තනතුර බාර ගැනීමෙන් අනතුරුව ශ්‍රී ලංකාවට පැමිණෙන 23 වැනි අවස්ථාව මෙය වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312097</link>
    <topic>කොඳු ඇට පෙළේ අස්ථි නොකපා සැරව ගෙඩියක් ඉවත් කරයි</topic>
    <author>අහංගම සමූහ රවිඳ ලසිත දියගහගේ</author>
    <content>පස් හැවිරිදි දරුවකුගේ හිස මතට පොල් ගෙඩියක් වැටීමෙන් අටට පැලී තිබූ එම දරුවාගේ හිස්කබල බද්ධ කොට සම්පූර්ණ සුවය ලබා දුන් කරාපිටිය මහ රෝහලේ ස්නායු විශේෂඥ ශල්‍ය වෛද්‍ය දීපාල් අත්තනායක මහතා පනස් හතර හැවිරිදි පුද්ගලයෙකුගේ සුසුම්නාව ආශ්‍රිතව තිබූ සැරව ගෙඩියක් කොදු ඇට පෙළේ අස්ථි නොකපා විස්මිත සැත්කමක් සිදුකොට එම රෝගීයාට සම්පූර්ණ සුවය ලබාදී තිබේ. කොදු ඇට පෙළ විවර නොකර එහි අස්ථි නොකපා එම සැරව ගෙඩිය ඉවත් කිරීමට හැකිවිම මේ සැත්කමේ විශේෂත්වය වී තිබේ. එමෙන්ම සැත්කමෙන් පසු මාස ගණනක් රෝහල්ගතව සිටිය යුතු රෝගියා මේ විස්මිත සැත්කම නිසා දින දෙකකින් රෝහලෙන් පිටව යාමට තරම් රෝගියාට වාසනාව උරුම වී තිබේ.රෝගියා මුලින්ම රෝහලට ඇතුළු කරනවිට සාමාන්‍ය කැස්සක් තිබුණා. ඊට අමතරව මොහු තුනටියේ අධික වේදනාවකින් පීඩා වින්දා. ක්‍රමයෙන් රෝගියාට ඇවිදිමට අපහසු වුණා. රෝගියාගේ රුධිර පරීක්ෂණයක් කළා. නමුත් විශේෂිත යමක් සොයා ගැනීමට අපහසු වුණා. ඊට පසුව කළ එම්.ආර්.අයි. පරීක්ෂණයේදී රෝගියාගේ කොදු ඇට පෙළට පසුපසින් සහ සුසුම්නාවට ඉදිරියෙන් සැරව ගෙඩියක් ඇති බව සොයා ගත්තේ යැයි මේ සැත්කම සිදුකළ වෛද්‍ය දීපාල් අත්තනායක මහතා දිනමිණ සමඟ කළ සාකච්ඡාවේදී අනාවරණය කළේය.පළමුවෙනි සහ දෙවැනි කටී කශේරුකා දෙක අතර මේ සැරව ගෙඩිය තිබුණා. එම සැරව ගෙඩිය සෙන්ටි මීටර හතරක් උසට සහ සෙන්ටි මීටර් දෙකක් පළලට තිබුණා. සැරව ගෙඩිය සුසුම්නාවේ තෙරපෙන නිසා රෝගියාට අධික වේදනාවක් දැනුණා. නමුත් කොදු ඇට පෙළ කපා මේ සැරවගෙඩිය ඉවත් කළා නම් රෝගියා බොහෝ අපහසුතාවලට මුහුණ දෙන්න වෙනවා. සැත්කමෙන් පසු මාස ගණනක් රෝහලේ නතරවී ඉන්නත් වෙනවා. රෝගියාට ඇවිදීමට ලැබෙන්නේ සති කීපයකට පසුවයි. අඩුම තරමේ වාඩි නොවී පවා දිගු කළක් ඉන්න ඕන. ඒ වගේම බද පටියක් පැළදිය යුතුයි. කොදු ඇට පෙලේ අස්ථි කපා සැත්කම කළ විට රෝගියාට මේ අපහසුතාවලට මුහුණපෑමට සිදුවෙනවා. නමුත් මේ විස්මිත සැත්කම සිදු කළ ආකාරය වෛද්‍ය අත්තනායක මහතා මෙසේ හෙළි කළේය.ප්‍රථමයෙන් රෝගියා ශල්‍යාගාරය තුළදී නිර්වින්දනය කළා. ඊට පසුව මුනින් අතට හරවා වක්‍රාකාරව තබා සැත්කම සිදු කළා. සෙන්ටීමටර් තුනක පමණ කොටසක් හමෙන් විවර කළා. සැත්කම කරන අතරේ විටින් විට එක්ස් රේ ගත්තා. එක්ස් රේ බලමින් සැත්කම සිදු කළා. පළමු සහ දෙවැනි කශේරුකා දෙක අතර තිබුණ සැරව ගෙඩිය කොදු ඇට පෙළ නොකපා ඉවත් කිරිම තමයි මෙහි විශේෂත්වය. අඩු පීඩන යන්ත්‍රයක් උපයෝගී කරගෙන සැරව ඉවත් කළා. පැය දෙකක පමණ කාලයක් සැත්කම කිරීමට ගත වුණා.රෝගියාට සිහිය ලැබුණ පසු ඇවිදීමට සැලැස්සුවා. සාමානය ලෙස රෝගියා මුත්‍රා කළා. සියලු කටයුතු සාමාන්‍ය පරිදි සිදු වුණා. මේ සැත්කමට පැය දෙකක් ගතවුණත් අවශ්‍ය නම් පැය භාගයකින් සැත්කම නිම කරන්න තිබුණා. එහෙම උනානම් රෝගියා බොහෝ අපහසුතාවලට පත්වෙනවා. අඩුම තරමින් මාස දෙක තුනක්වත් රෝහලේ ඉන්න ඕන. නමුත් කොදු ඇට පෙලේ අස්ථි නොකපා සැත්කම සිදුකිරීම නිසා රෝගියා දින දෙකකින් රෝහලෙන් බැහැරව ගියා. එසේ නොවුනා නම් රජයට විශාල වියදමක් දැරීමට සිදුවෙනවා. තවද රෝගියාට මෙන්ම රෝගියාගේ ඥාතීන්ටද මෙය විශාල කරදරයක් වෙනවා යැයිද වෛද්‍ය අත්තනායක මහතා තවදුරටත් සඳහන් කළේය.මේ සැත්කමට මුහුණ දුන් ඒ.එච්. සුනිල් නැමති පනස් හතර හැවිරිදි එක්දරු පියා බද්දේගම වෑනියරවෙල පදිංචිකරුවෙකි.විස්මිත සැත්කමක් මගින් මේ රෝගියාගේ සුසුම්නාව ආශ්‍රිතව තිබූ සැරව ගෙඩිය ඉවත් කිරීමේ පුවත දැනගත්විට අපි ඔහුගේ නිවස සොයා ගියෙමු. එහිදී සැත්කමට මුහුණදුන් සුනිල් ඉතා නීරෝගීව සිටින අයුරු දැකගන්නට ලැබුණි.සුනිල් තම රෝගය පිළිබඳ මෙසේ තොරතුරු හෙළි කළේය. මගේ බිරිද විදේශ රැකියාවකට ගොස් සිටිනවා. අපට එක දුවෙක් පමණක් ඉන්නවා. මීට අවුරුදු දෙකකට පමණ පෙර මගේ තුනටියේ වේදනාවක් ආවා. ඊට පසු පෞද්ගලික වෛද්‍ය ප්‍රතිකාර ගත්තා. නමුත් සුවයක් ලැබුණේ නැහැ. වේදනාව තිබුණත් මම දිගටම පෙදරේරුවෙකු වශයෙන් රැකියාව කළා.රෝගය වැළදී වසර එකහමාරක් පමණ මම වේදනාවෙන් පීඩා විදිමින් සිටිනවිට මගේ දුව අනතුරකට මුහුණපා රෝහල් ගතකළා. ඊට පසු දුව බැලීමට මම රෝහලට ගොස් රෝගීන්බැලීමට යාම සදහා ගේට්ටුව අරින තුරු රැදී සිටියා. ඒ වේලාවේ එක්වරම මගේ කකුල් පණ නැති වී බිම වැටුණා. ඒ සමඟම කලාන්තයක් හැදුණා. එවිට මගේ බෑණා බද්දේගම දිසා රෝහලට රැගෙන ගියා. එහිදී මස්පිඩු පෙරලීමක් කියා බෙහෙත් දුන්නා. නමුත් සුවය ලැබුණේ නැහැ. මාස දෙකකට පමණ පසු වේදනාව ඉවසිය නොහැකි තරමට අසාධ්‍ය වුණා. ඊට පසු කරාපිටිය රෝහලට ඇතුලු කළා. එහිදී විශේෂඥ වෛද්‍ය දිපාල් අත්තනායක මහතා මගේ රෝගය පිළිබඳ දිගින් දිගටම පරීක්ෂණ පවත්වා අවසානයේ මේ සැත්කම කළා.සැත්කම කළොත් මා ඔත්පල වනබව කීපදෙනෙක්ම කිවා. ඒ නිසා මම හරි බයෙන් හිටියේ. නමුත් දෙවියෙක් වැනි දීපාල් අත්තනායක දොස්තර මහත්තයාට පින්සිද්ධ වෙන්න මම විදපු වේදනාවෙන් නිදහස් වුණා. දැන් හරිම සැහැල්ලුවක් දැනෙන්නේ. තව දින කීපයකින් මම මගේ රැකියාවට යාමට බලාපොරොත්තු වනවා යයිද සුවය ලබා සිටින සුනිල් මහතා අප සමඟ පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312098</link>
    <topic>නීතිරීති කැඩූ විදේශිකයන් තුන්දහසක් රටින් පිටුවහල්</topic>
    <author>විජයානි එදිරිසිංහ</author>
    <content>අනවසරයෙන් මෙරට රැඳී සිටිමින් නීති විරෝධී ජාවාරම්වල යෙදුණු පිරිසද වීසා වංචා කළ අයද ඇතුළුව ආගමන විගමන බුද්ධි නිරීක්ෂණ අංශයේ වැටලීම්වලදී අත්අඩංගුවට පත් විදේශිකයන් තුන්දහසකට ආසන්න පිරිසක් පසුගිය වසර තුන තුළ මෙරටින් පිටුවහල් කර තිබේ. ආරක්ෂක ලේකම් ගෝඨාභය රාජපක්ෂ මහතාගේ යෝජනාවක් මත මීට වසර තුනකට පෙර ආගමන විගමන බුද්ධි නිරීක්ෂණ අංශය පිහිටවනු ලැබුවේ ජාත්‍යන්තරයේ සිට මෙරටට පැමිණ මෙහි රැඳී සිටිමින් විවිධ ජාවාරම්වල යෙදෙන ජාවාරම්කරුවන් සහ වීසා නොමැතිව අනවසරයෙන් මෙරට රැඳී සිටින විදේශිකයන් කොටුකර ගැනීම සඳහාය.ආගමන විගමන පනත යටතේ බලතල පවරමින් ආගමන විගමන දෙපාර්තමේන්තුව යටතේ මෙම වැටලීම් අංශය ස්ථාපිත කරනු ලැබිණි.එහි ප්‍රතිඵලයක් වශයෙන් තුන්දහසකට ආසන්න පිරිසක් මෙසේ කොටුකරගෙන මෙරටින් පිටුවහල් කිරීමට හැකිවී ඇත.මෙසේ කොටුවූ පිරිස අතර රටට අහිතකර මත් පැන්, මත්කුඩු ආදි ජාවාරම්වල යෙදෙන අය , මුල්‍ය වංචා, ක්‍රෙඩිට්කාඩ් වංචා, නීති විරෝධී ව්‍යාපාර, ගණිකා ව්‍යාපාර, කළුසල්ලි, ජාවාරම ඇතුළු ජාවාරම්කරුවන් රැසක්ද වෙති.සංචාරක වීසා හරහා මෙරටට පැමිණ රටට එරෙහිව රට අපකීර්තියට පත්කිරීමේ දැවැන්ත කුමන්ත්‍රණ දියත් කිරීමේ යෙදී සිටි පිරිස, ජාතිවාදී ආගම් ප්‍රශ්න, කොටි හිතවාදී කණ්ඩායම් ඇතුළු පිරිසද මීට ඇතුළත් වෙයි.සංචාරක කර්මාන්තය හරහා දේශීය ව්‍යාපාරිකයන් ලබන ආදායමට පහර ගසමින් සංචාරක වීසා හරහා මෙරටට පැමිණ කණ්ඩායම් නීති විරෝධී ලෙස හෝටල් ව්‍යාපාර ජාලයක් ආරම්භ කර මෙරටට හිමි ආදායම යළි ඔවුන් ජාත්‍යන්තරය වෙත ගෙන යාමේ කුමන්ත්‍රණයක යෙදී සිටි රාජ්‍ය නොවන සංවිධාන කණ්ඩායම්ද මෙම වැටලීම්වලදී කොටුකර ගැනීමට හැකිවිණි.මෙම වැටලීම් නිසා කාලයක් තිස්සේ මුල්‍ය වංචා හරහා ජාත්‍යන්තර ජාවාරම්කරුවන්ගේ කේන්ද්‍රස්ථානයක් කරගෙන සිටි ජාවාරම්කරුවන්ද මෙරට තුළ හොර රහසේ රැඳී සිටීමේ අවස්ථාව අහිමි විය.කාලයකට පෙර මෙරටට පැමිණියත් ආපසු මෙරටින් පිට නොවී රැඳී සිටින (Over Stay) නවසියයක පමණ විදේශිකයන් පිරිසක් සොයා මේ වන විට ආගමන විගමන බුද්ධි නිරීක්ෂණ අංශය වැටලීම් සිදුකරයි.සංචාරක වීසා හරහා මෙරටට පැමිණ ගණිකා සේවනයේ යෙදී විශාල වශයෙන් ආදායම් ඉපැයීමේ ජාවාරමේ යෙදුන පිරිමි හා කාන්තාවන් රැසක්ද පිටුවහල් කළ පිරිස් අතර වෙයි. මෙරටට හෝටල්, ව්‍යාපාර, කඩසාප්පු, ගෙවල්,වතු, අදියේ වැඩකළ පිරිසක්ද වෙයි.දිනපතා පැය 24 පුරා මෙම වැටලීම් සිදු කරයි. ආගමන විගමන පාලක ජනරාල් චූලානන්ද පෙරේරා මහතාගේ උපදෙස් මත ආගමන විගමන බුද්ධි නිරීක්ෂණ අංශයේ නිලධාරීන් රටපුරා එම මෙහෙයුම්වල තවදුරටත් නියැළී සිටියි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n1312099</link>
    <topic>අ.පො.ස. සා/පෙළ විභාගය හෙට සිට අයැදුම්කරුවන් 578140ක්</topic>
    <author>නිරුෂි විමලවීර සහ මානෙල් පුෂ්ප කුමාරි</author>
    <content>අ.පො.ස. (සාමාන්‍ය පෙළ) විභාගය මධ්‍යස්ථාන 4300 කදී හෙට (10) ආරම්භ කෙරෙන බව විභාග දෙපාර්තමේන්තුව පවසයි. මේ මස 20 දින දක්වා පැවැත්වෙන විභාගය සඳහා පාසල් හා පෞද්ගලික අයදුම්කරුවන් 5,78,140 ක් සහභාගි වන බව විභාග කොමසාරිස් ඩබ්. එම්.එන්.ජේ.පුෂ්ප කුමාර මහතා ප්‍රකාශ කළේ ය. පාසල් අයදුම්කරුවන් 3,84,056 ක්ද පෞද්ගලික අයදුම්කරුවන් 1,94,084 සහභාගිවන බවද සම්බන්ධීකරණ මධ්‍යස්ථාන 534 ක් රටපුරා ක්‍රියාත්මකබවද කොමසාරිස්වරයා කීය.විශේෂ අධ්‍යාපන මධ්‍යස්ථාන 07ක් රට පුරා ක්‍රියාත්මක බවත් රත්මලාන, තංගල්ල, මාතර, හලාවත, අඹේපුස්ස, කොළඹ හා වැලිකඩ මැගසින් බන්ධනාගාරයේ ඒවා ස්ථාපිත බවත් ඒ මහතා පැවසීය. ප්‍රශ්න පත්‍ර එක්රැස් කිරීමේ ප්‍රාදේශීය මධ්‍යස්ථාන 33ක්ද මධ්‍යම එක්රැස්කිරීමේ මධ්‍යස්ථාන 02ක්ද ක්‍රියාත්මක බව හෙතෙම වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120910</link>
    <topic>ත්‍රස්තවාදයට යළි හිස එසවීමට කිසිසේත් ඉඩ තබන්නේ නෑ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ත්‍රස්තවාදයට යළි හිස එසවීමට අපි කිසිසේත් ඉඩ තබන්නේ නැතැයි ගාල්ල දිස්ත්‍රික් මන්ත්‍රී සජින් වාස් ගුණවර්ධන මහතා (එජනිස) පාර්ලිමේන්තුවේ දී පෙරේදා (7) අවධාරණය කළේය.රජය මේ වන විටත් උගත් පාඩම් හා ප්‍රතිසංධාන වාර්තවේ නිර්දේශ ක්‍රියාත්මක කරමින් සිටින බවද, එය පිළිගැනීමට දෙමළ සන්ධානය අකමැත්තක් දක්වන්නේ ඔවුන්ගේ ඡන්ද අහිමි වන නිසා බවද ගුණවර්ධන මහතා කීවේය.විදේශ කටයුතු අමාත්‍යාංශයේ වැය ශීර්ෂය පිළිබඳ කාරක සභා අවස්ථාවේ විවාදයට එක් වෙමින් ඒ මහතා මෙම අදහස් පළ කළේය. ජන­තාව භෞමික අඛ­ණ්ඩ­තාව, ජාතික ආර්ථි­කය ආදී සෑම අංශ­යක් කෙරෙ­හිම අපගේ විදේශ ප්‍රති­ප­ත්තියේ සඳ­හන් බවද සජින් වාස් ගුණ­ව­ර්ධන මහතා වැඩි­දු­ර­ටත් කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120911</link>
    <topic>කොළඹ දිස්ත්‍රික්කයේ වැඩිම ඩෙංගු රෝගීන් බොරැල්ලෙන්</topic>
    <author> සන්ධ්‍යා කරුණාරත්න</author>
    <content>කොළඹ දිස්ත්‍රික්කයේ වැඩිම ඩෙංගු රෝගීන් සංඛ්‍යාවක් බොරැල්ල ප්‍රදේශයෙන් වාර්තා වී ඇති බව සෞඛ්‍ය අමාත්‍යාංශය පවසයි‍.බොරැල්ල ප්‍රදේශයේ ඩෙංගු මර්දන කටයුතු සාර්ථක කිරීම සඳහා ඊයේ (8) සහ පෙරේදා (7) දෙදින තුළදී වැඩසටහන් රැසක් ක්‍රියාත්මක කළ බව ද අමාත්‍යාංශය ප්‍රකාශ කරයි. සෞඛ්‍ය අමාත්‍යාංශය, ජාතික ‍ඩෙංගු මර්දන වැඩසටහන, බස්නාහිර පළාතේ ක්ෂණික විහිදුම් බලකාය, පාරිසරික පොලිස් ඒකකය, කොළඹ නගර සභාව එක්ව මේ මර්දන වැඩසටහන් ක්‍රියාවට නැංවීය.වැඩසටහන ක්‍රියාත්මක කළ දෙදින තුළදී නිවෙස් 4000 ක් පමණ පරීක්ෂාවට ලක් කළ බවත් මර්දන කටයුතු සඳහා කණ්ඩායම් 11 ක් යෙදවූ බවත් අමාත්‍යාංශය පවසයි.සෞඛ්‍ය ඇමැති මෛත‍්‍රීපාල සිරිසේන මහතාගේ ප්‍රධානත්වයෙන් ඊයේ ඩෙංගු මර්දන වැඩසටහන ආරම්භ කෙරිණ.පසුගිය වසරට සාපේක්ෂව මේ වසරේ දී ඩෙංගු රෝගීන්ගේ සහ මරණවල වාර්තා වීම අඩු කර ගැනීමට හැකි වූයේ මදුරු මර්දන කටයුතු සඳහා සියලු දෙනාගේ සහාය ලබාදුන් නිසා බවත් ඉදිරි කාලය තුළදීත් එක් අරමුණක් ඇතිව මර්දන කටයුතු සාර්ථක කර ගැනීමට ජනතාවගේ සහාය ලබාදෙන්නේ නම් ඩෙංගු මදුරු උවදුර ජය ගත හැකි බවත් ඇමැතිවරයා පැවැසුවේය.කොළඹ නගරයේ ‍මදුරු උවදුර අවම කිරීමට කොළඹ නගරාධිපතිවරයා ලබාදෙන සහාය අගය කළ යුතු බව ද රජය සමඟ එක්ව සිටිමින් ඒ මහතා ලබාදෙන සහාය නිසා රෝගීන් වාර්තා වීම අඩු කර ගත හැකි බව ද ඇමැතිවරයා මෙහි දී මතක් කළේය.පසුගිය වසරේ දී ‍ඩෙංගු රෝගීන් 43,000 ක් වාර්තා වූ අතර මේ වසරේ දී වාර්තා වී ඇත්තේ රෝගීන් 27,000 ක් පමණයි. පසුගිය වසරේදී මරණ 169 ක් ද, මේ වසරේදී මරණ 70 ක් ද වාර්තා වී ඇත. ඒ අනුව ඩෙංගු රෝගීන් වාර්තා වීම සියයට පනහකින් අඩු වී ඇති බව ද සෞඛ්‍ය අමාත්‍යාංශය පෙන්වාදෙයි.‍.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120912</link>
    <topic>බන්ධනාගාර රැඳවියන්ගේ නිෂ්පාදන අපනයනය කරයි</topic>
    <author>අසේල කුරුළුවංශ</author>
    <content>ජාතික ආර්ථිකය ගොඩනැංවීමේ කාර්යයේ පංගුකාරයින් බවට බන්ධනාගාර රැඳවියන්ද පත්කරලමින් ඔවුන්ගේ නිර්මාණ ජාත්‍යන්තර වෙළෙඳ පොළට හඳුන්වාදීම ඊයේ (08) බෝගම්බර බන්ධනාගාරයේදී සිදුකෙරුණි.බන්ධනාගාර කර්මාන්ත නිෂ්පාදන ජාත්‍යන්තර ‍ෙවළෙඳ පොළට හඳුන්වා දෙමින් බෝගම්බර බන්ධනාගාරයේ රැඳවියන් අතින් නිෂ්පාදිත ඉදල් 2400ක් මැද පෙරදිගට අපනයනය කිරීමට නියමිතය. මේ නිෂ්පාදන විදෙස් වෙළෙඳ පොළට හඳුන්වාදීම සඳහා පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතාට බාරදීම ඊයේ (08) බෝගම්බර බන්ධනාගාරයේ ජ්‍යෙෂ්ඨ බන්ධනාගාර අධිකාරි තිස්ස ජයසිංහ මහතා අතින් සිදුකෙරුණි. මෙම අස්ථාවට මධ්‍යම පළාත් ප්‍රධාන ඇමැති සරත් ඒකනායක, අමාත්‍යාංශ ලේකම් ජී.එස්. විතානගේ, බන්ධනාගාර කොමසාරිස් ජනරාල් චන්ද්‍රරත්න පල්ලේගම යන මහත්වරුද සහභාගි වූහ.බන්ධනාගාර රැඳවියන්ගේ නිර්මාණ ඔස්ට්‍රියාව හා කැනඩාව යන රටවල්වලටද ඉදිරියේදී අපනයනය කිරීමට සැලැසුම් කැර තිබේ. බන්ධනාගාර නියාමක ධුරයේ සිටි නිලධාරීන් 46 දෙනෙකු සැරයන් තනතුරට උසස් කැරමින් ඔවුනට උසස්වීම් ලිපි ප්‍රදානය කිරීමද මෙහිදී ඇමැතිවරයා අතින් සිදුකෙරුණි. මෙහිදී අදහස් දැක්වූ පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජධීර මහතා වසර 2014 දී මෙරට ආර්ථික වර්ධන වේගය 7‍.8%ක් දක්වා ඉහළට ගෙන ඒම රජයේ අරමුණ බවත් ඒ සඳහා රැඳවියන්ගේ දායකත්වය ලබා ගැනීම මෙම වැඩපිළිවෙළේ අරමුණ බවත් ප්‍රකාශ කළේය.රැඳවියන්ගේ නිර්මාණාත්මක හැකියාවන් එළිදැක්වීම සඳහා එක් බන්ධනාගාරයක් නිපුණතා කේන්ද්‍රයක් බවට පත්කරන බවත් වයස අවුරුදු 30ට අඩු දක්ෂතා ඇති රැඳවියන් එයට යොමුකර ජාත්‍යන්තර මට්ටමින් පිළිගැනෙන සහතිකයක් ලබාදීමට කටයුතු කරන බවත් පැවසූ ඇමැතිවරයා පල්ලන්සේන බන්ධනාගාරය නිපුණතා මධ්‍යස්ථානයක් බවට කඩිනමින් පත්කරන බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120913</link>
    <topic>දකුණු අප්‍රිකානු නායක නෙල්සන් මැන්ඩෙලාගේ අභාවය පිළිබඳ පාර්ලිමේන්තුවේ සොව පළවේ</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානයක</author>
    <content>දකුණු අප්‍රිකානු නායක අභාවප්‍රාප්ත නෙල්සන් මැන්ඩෙලා පිළිබඳ පාර්ලිමේන්තුවේ පෙරේදා (07) සොව පළ කෙරිණි.ආණ්ඩු පක්ෂ සභානායක හා ඇමැති නිමල් සිරිපාල ද සිල්වා මහතා ශෝක යෝජනාව ඉදිරිපත් කළ අතර, විපක්ෂ නායකවරයාද ඊට එකඟව අදහස් දැක්විය.එම සියලු කරුණු කථානායක චමල් රාජපක්ෂ මහතා ද ඊට එකඟ විය. මෙහදී අදහස් දැක්වූ සභානායකවරයා:- ඔහුගේ දේශපාලන ජීවිතයේ කැපී පෙනෙන සුවිශේෂි ලක්ෂණයක් වූයේ කලු අප්‍රිකානු ජාතීන්ට තමාට එරෙහි විවිධ වඳ හිංසා කරන ලද සුදු ජාතික පාලකයන් ඔවුන්ගේ නියෝජිතයන් පිළිබඳ ද්වේශයෙන් වෛරයෙන් නොබලා ජාතික සංහිදියාව සඳහා හදවතින්ම කැපවීමෙන් කටයුතු කරමින් සමස්ථ දකුකණු අප්‍රිකාව පමණක් නොව අප්‍රිකානු මහාද්වීපයටත් සමස්ථ ලෝකයටත් මේ ශ්‍රේෂ්ඨ ගුණාංග පිලිබඳ කටයුතු කළ නායකයෙකු බවට ඔහු පත් වීමයි. මැන්ඩෙලා මැතිතුමා වෙත 1993 දී පිරි නමන ලද නොබේල් සාම ත්‍යාගයට අමතරව 250 කට වඩා අධික අන්තර්ජාතික ගෞරවය පිරි නමා තිබෙනවා. මේ අතර එක්සත් ජනපදයේ ජනාධිපති වරයා නිදහස පිළිබඳ වූ පදක්කම , සෝවියට් රාජ්‍යයේ ලෙනින් සම්මානය , ඉන්දියාවේ භාරත රත්න සම්මානය එයින් කිහිපයකි.මැන්ඩෙලා මැතිතුමා නායකයෙකු පමණක් නොව එයින් ඔබ්බට ගිය ප්‍රවින රාජ්‍ය තාන්ත්‍රිකයෙකු විය. ඔහු පිළිබදව අමෙරිකානු ජනාධිපති බරක් ඔබාමා වරෙක කියා සිටියේ ඔහු තවදුරටත් අපට අයත් නොවේ. ඔහු අයත් වන්නේ සමස්ථ සමාජයටමය. ඔහු ඉතිහාසය සිය අතට ගෙන විශ්වයේ සාධාරනත්වයේ චක්‍රයත් යුක්තිය දෙසට නැමුණු නායකයෙකු ලෙස හඳුන්වා දිය හැකි බව බරක් ඔබාමා තවදුරටත් ප්‍රකාශ කර සිටි.සමාජ සාධාරණත්වය උදෙසා පතාක යෝධයෙකු මෙන් කටයුතු කළ මේ අසහාය මිනිසා මානව සංහතිය වෙනුවෙන් කළ අනුපමේය සේවය කිසිදා නොමියෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120914</link>
    <topic>ආබාධ සහිත පුද්ගලයන්ගේ වරප්‍රසාද අයිතීන් රැකගැනීමට රජය පියවර අරන්</topic>
    <author>සන්ධ්‍යා කරුණාරත්න</author>
    <content>මෙරට රජය එක්සත් ජාතීන්ගේ ප්‍රඥප්තියට අනුව කටයුතු කරමින් ආබාධ සහිත පුද්ගලයින්ගේ වරප්‍රසාද සහ අයිතීන් ආරක්ෂා කිරීමට පියවර ගන්නා බව සෞඛ්‍ය ඇමැති මෛත්‍රීපාල සිරිසේන මහතා පවසයි. ජාත්‍යන්තර ආබාධිත ප්‍රජාව සඳහා වන දිනය පසුගිය 03 වැනිදාට යෙදී තිබූ අතර වත්මන් රජය ආබාධ සහිත ප්‍රජාව ආරක්ෂා කිරීම සඳහා සියලු ප්‍රඥප්තීන්, මාර්ගෝපදේශන අනුව කටයුතු කරන බව ද ඇමැතිවරයා කීය.ආබාධ සහිත පුද්ගලයන් සඳහා වන අන්තර්ජාතික දිනය නිමිත්තෙන් ක්‍රියාත්මක කර තිබෙන වැඩපිළිවෙළ පිළිබඳවත්, ඔවුන් රැක බලා ගැනීම පිළිබඳවත් දැනුවත් කරමින් පසුගියදා (04) සෞඛ්‍ය අමාත්‍යාංශයේ පැවැති මාධ්‍ය හමුව අමතමින් ඇමැතිවරයා කියා සිටියේය. ආබාධ වීම් ගත් විට හදිසි අනතුරු, රෝගී තත්ත්වයන්, නොසැලකිලිමත්කම වැනි කරුණු නිසා ඇති වන ආබාධිත තත්ත්වයන් සහ සුෂුම්නාවට සිදු වන හානි වාර්තා වේ.සුෂුම්නාව ආශ්‍රිතව ඇති වන අනතුරු සඳහා මෙරට වෛද්‍යවරු විශිෂ්ට ප්‍රතිකාර ලබාදෙන අතර ගොඩනැඟිලි ඉදි කිරීමේදී ආබාධ සහිත පුද්ගලයින් සඳහා ප්‍රවේශ පහසුකම් ලබාදීම සම්බන්ධයෙන් අමාත්‍ය මණ්ඩලය තීන්දුවක් ගෙන ඇති බව ද ඇමැතිවරයා පැවැසුවේය.රාජ්‍ය හා පෞද්ගලික සියලු ඉදි කිරීම්වලදී ආබාධිත ප්‍රජාවගේ පහසුව සඳහා ගොඩනැඟිලි ඉදි කිරීමේදී හා සැලසුම් කිරිමේදී ඔවුන්ට ප්‍රවේශ පහසුකම් ස්ථාපිත වන පරිදි සකස් විය යුතු බවට 2011 වසරේ දී තමා ඉදිරිපත් කළ අමාත්‍ය මණ්ඩල සන්දේශයේ සඳහන් කළ බව ද ඇමැතිවරයා මතක් කළේය. දැනට එම කටයුතු සිදු කරන අතර ඉදිරියට නව නීති ක්‍රියාමාර්ගවලින් මහජනතාවට අවබෝධයක් ලබාදීමට පියවර ගන්නා බව ද ඇමැතිවරයා කීය.ආබාධ සහිත පුද්ගලයන් යනු හැකියාවන් සහිත පිරිසක්ය යන ආකල්පය සමාජය තුළ ස්ථාපිත කළ යුතු ය. ඒ සඳහා ජනතාව දැනුවත් කළ යුතු බව ද ඇමැතිවරයා පැවැසීය.මේ අවස්ථාවට සෞඛ්‍ය ලේකම් වෛද්‍ය නිහාල් ජයතිලක, සමාජ සේවා අමාත්‍යාංශයේ ලේකම් ඉමෙල්ඩා සුකුමාර්, විකලාංග විශේෂඥ වෛද්‍ය නරේන්ද්‍ර පින්ටෝ, සෞඛ්‍ය අමාත්‍යාංශයේ තරුණ ආබාධ සහ වැඩිහිටියන් සඳහා වන ඒකකයේ අධ්‍යක්ෂිකා වෛද්‍ය ලක්ෂ්මි කුමාරතිලක යන මහත්ම මහත්මීහු සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120915</link>
    <topic>පඩියක් මත වාඩිවී සිටි ප්‍රමාණ සමීක්ෂණ නිලධාරිනිය  පිටුපස හැරිලා බලද්දී පහතට වැටී ඉන්නවා දැක්කා</topic>
    <author>@ ඉංගිරිය මධ්‍යම සමූහ ප්‍රියදර්ශනී කහවල සහ හල්තොට සමූහ</author>
    <content>“දුවට අම්මත් නැහැ. අයියලා දෙන්නම විවාහකයි. එක් කෙනෙක් පිටරට. අනෙක් එක්කෙනා හැටන් වල පදිංචිය. දුව වකුගඩු, අක්මාව දන් දෙන්න අත්සන් කරලා කියලා මම දැනගත්තේ මේ සිද්ධිය වෙන්න මාසයකට උඩදි. ඒ ගැන ඇහුවහම කිවුවේ ‘තාත්තේ, මමත් ජීවත් වෙලා මගෙන් පස්සේ තව කෙනෙක් ජීවත් වෙනවා නම් ඒක මොනතරම් පිනක් ද කියලා'. අද මම යන්තමට හරි හිත හදාගන්නේ දුව කරපු දේ නිවැරදියි කියලා හිතලා” යැයි කොළඹ, මරදාන ආනන්ද විදුහල පිටුපස ඉදිකෙරෙන ගොඩනැඟිල්ලක ප්‍රමාණ සමීක්ෂණ නිලධාරිනියක් ලෙස කටයුතු කරමින් සිටියදී එහි ඉහළ මහළකින් ඇද වැටීම නිසා මියගිය 25 හැවිරිදි පුෂ්පි පියුමාලි හතුරුසිංහ මෙනෙවියගේ පියා වන යසසිරි හතුරුසිංහ(60) මහතා පැවැසීය.කොළඹ මහ රෝහලේ දැඩි සත්කාර ඒකකයේ ප්‍රතිකාර ලබමින් සිටියදී මියගිය පියුමාලිගේ අවසන් කටයුතු හොරණ ආදාහනාගාරයේදී ඊයේ(08) සිදුකෙරුණු අතර ඒ සදහා ඇය පදිංචි හොරණ, බැල්ලපිටියේ කපුගොල්ල නිවාස යෝජනා ක්‍රමයේ පදිංචි ජනතාව මෙන්ම දිවයිනේ විවිධ ප්‍රදේශ වලින් පැමිණ සිටි ඇයගේ ඥාති හිතමිත්‍රාදීන් විශාල පිරිසක් සහභාගි වූහ.ඇයගේ සමීක්ෂණය යටතේ වැඩ නිමවී තවත් සතියකින් භාරදීමට නියමිතව තිබූ ගොඩනැඟිල්ලේ ඇයගේ මාරයා සැඟව සිටි බවක් මේ අහිංසක තරුණිය දැන නොසිටියා මෙන්ම ඇය එසේ දැන සිටියා නම් ඇයගේ මාරයා ඇය සොයා පැමිණි විවෘත කරන ලද ජනෙල් පඩියේ පියන මත කිසිදු විටෙක හිඳ නොගන්නට තිබුණි.මේ සම්බන්ධයෙන් අප සමඟ අදහස් දැක්වූ එම ගොඩනැඟිල්ලේ ඉදිකිරීමේ කටයුතු වල නිරත වූ දැරණිගයල පදිංචි ජේ.ඩී.අමරතුංග මහතා, “ඉදිකළ ගොඩනැඟිල්ලේ විවෘත කරන ලද ජනෙල් පඩියක් මත වාඩිවී මියගිය ප්‍රමාණ සමීක්ෂණ නිලධාරිනිය මට යම් උපදෙසක් දුන්නා. මම පිටුපස හැරිලා හිටියේ. එකපාරටම ‘දඩස්’ ගාලා සද්දයක් ඇහුණා. පිටුපස හැරිලා බලද්දී ප්‍රමාණ සමීක්ෂණ නිලධාරිනිය පහතට වැටී ඉන්නවා දැක්කා” යැයි පැවැසීය.මියගිය පියුමාලිගේ සිරුර පිළිබඳ පශ්චාත් වෛද්‍ය පරීක්ෂණය සිදුකළ කොළඹ මහ රෝහලේ සහකාර අධිකරණ වෛද්‍ය නිලධාරී කේ.කේ.‍ජෝසල් මහතාගේ වාර්තාවෙන් කියවෙන්නේ ඉහළ සිට ඇඳ වැටීම නිසා මස්තිෂ්කයට සිදුවූ හානිය මේ මරණයට ‍හේතු වී ඇති බවයි.පියුමාලිගේ සිරුරින් ඉවත් කරන ලද වකුගඩු සහ අක්මාව බද්ධ කිරීමෙන් ‍කොළඹ, මහනුවර සහ රාගම රෝහල් වල සිදුකරන ලද සැත්කම් වලින් දැන් තිදෙනකු මෙලොව ජීවත් වීමේ වාසනා ව ලබා ඇතැයි වෛද්‍යවරු කියති.වයස අවුරුදු 25ක් වැනි ජීවිතයේ සොදුරුතම අවදිය පසුකරමින් සිටි පියුමාලි අකාලයේ මිලින වුවද සිය අවයව වලින් තිදෙනකු හට ජීවය ලබාදුන් ඇය සදා අමරණීය වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120916</link>
    <topic>බීජ පනත වෙනස් කරන්න බැරිකමක් නෑ විවෘත සාකච්ඡාවකින් එයට ඉඩ ලබා ගත හැකියි</topic>
    <author>නුවන් කොඩිකාර</author>
    <content>බීජ පනත යනු වෙනස් කිරීමට නොහැකි දෙයක් නොවන බව කෘෂිකර්ම ඇමැති මහින්ද යාපා අබේවර්ධන පැවැසීය. සියලු පාර්ශව සමඟ විවෘතව සාකච්ඡා කිරීමෙන් අනතුරුව පනතේ අඩංගු කරුණු අවශ්‍ය පරිදි වෙනස් කිරීමට ඉඩකඩ සැලසීමට කෘෂිකර්ම අමාත්‍යාංශය අපේක්ෂා කරන බව හෙතෙම කීවේය.ඇතැම් කණ්ඩායම් බීජ පනත පිළිබඳ ගැටලුවක් රට තුළ මතු කිරීමට උත්සාහ දරන බවත් ඒ මහතා ප්‍රකාශ කෙ‍ළේය. වගා කරන බීජ වල ප්‍රමිතිය සම්බන්ධයෙන් නිතරම දෝෂාරෝපනය එල්ල වන්නේ කෘෂිකර්ම දෙපාර්තමේන්තුවට බවත් හෙතෙම කියා සිටියේය.දකුණු පළාත් සභා කෘෂිකර්ම අමාත්‍යාංශය මඟින් කැකුණදුර සත්ව පාලන පුහුණු මධ්‍යස්ථානයේ සංවිධානය කරතිබු ප‍්‍රදර්ශනයට සහභාගී වෙමින් ඇමැතිවරයා එසේ ප්‍රකාශ කෙළේය.දෙමුහුම් බීජ සඳහා ගොවීන්ගේ ඉල්ලුම වැඩිවීමත් සමඟ දේශීය බීජවල ප්‍රගතියක් හෝ දියුණුවක් දක්නට නොලබුන බව කෘෂිකර්ම ඇමැතිවරයා පැවැසීය. සමහර අවස්ථාවට බීජ නිෂ්පාදනය කර ගබඩාවන්හි තබාගැනීමට සිදු වු බව හෙතෙම කීවේය. බීජ ගබඩා වසා දමා ඇති බවට ඇතමුන් චෝදනා කළද ඒ කිසිම ගබඩාවක් වසා දමා නොමැති බවත් ඒ හැමතැනකම බීජ නිෂ්පාදනය කර ජනතාව වෙත ගෙනයෑමේ වැඩපිළිවළ පසුගියදා ආරම්භ කළ බවද ඇමැතිවරයා කියා සිටියේය.මේ තරම් කාලයක් ජනතාව පුරුදුව සිටියේ සිය දෙපතුලට සමාගම් විසින් ගෙනවිත් දෙන විවිධ බීජ, විශේෂයෙන්ම දෙමහුම් බීජ පාවිච්චි කිරීම බවද අබේවර්ධන මහතා පැවැසීය.එම බීජවල පාවිච්චිය, ආදායම වැඩිවීම හා සමාගමෙන් මිලදි ගන්නා බවට සහතික වීමත් නිසා ගොවීන් ඒ සදහා වැඩි නැඹුරුවීමක් සිදුව ඇති බවත් ඒ මහතා ප්‍රකාශ කෙළේය. එම නිසා කෘෂිකරුම අමාත්‍යාංශයද ජනතාව අතරට බීජ ගෙනයෑමේ වැඩපිළිවළක් ආරම්භ කළ බවත් ගොවීන් ඇනවුම් කරනු ලබන ඕනෑම ප්‍රමාණයක් ඔවුන්ගේ නිවසට ගෙනගොස් දෙන බවත් කෘෂිකර්ම ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120917</link>
    <topic>තුර්කි දූත පිරිසක් සබරගමුවේ සංචාරයක</topic>
    <author/>
    <content>තුර්කියේ ගාෂියාන්ටෙප් සහ ශ්‍රි ලංකාවේ රඹුක්කන යන නගර සහෝදර නගර ලෙසට ප්‍රකාශයට පත් කරමින් පසුගිය ජූලි මස එරටදී ගිවිසුමකට එළඹීමෙන් පසු රඹුක්කන නගරයේ ඉදිරි සංවර්ධන කටයුතු සොයා බලමින් සබරගමු පළාතේ සහ ශී ලංකාවේ සිව් දින සංචාරයක් සඳහා ගාෂියාන්ටෙප් නගරාධිපති ආචාර්ය අසීම් ගුසෙල්බේ (Dr.Asim Guzelbey) ඇතුළු එරට ඉහළ පෙළේ දූත පිරිසක් මේ මස 11 ශ්‍රී ලංකාවට පැමිණීමට නියමිතය.තුර්කියේ ගාෂියාන්ටෙප් නගරය එරට ගිනිකොණ දෙස සිරියානු දේශ සීමා මායිමේ පිහිටියකි. එය එරට කාර්මික සහ කෘෂිකාර්මික වශයෙන් මහත් ප්‍රසිද්ධියක් උසුලයි. එනිසාම තුර්කියේ බැබළෙන තාරකාව හෙවත් (Rising Star of turkey) ලෙසින් එය හැඳින්වේ.මීට අමතරව ගාෂියාන්ටෙප් නගරය ස්වර්ණාභරණ කර්මාන්තය සහ එම නගරයේ පවත්වාගෙන යන දැවැන්ත සත්වෝද්‍යානය නිසාම සංචාරකයින් අතර ආකර්ෂණීය ස්ථානයක් ද වේ.සබරගමුවේ රඹුක්කන සහ තුර්කියේ ගාෂියාන්ටෙප් දෙනගර සමාජ ආර්ථික සංස්කෘතික සහ සංචාරක කටයුතු ඇතුළු ක්ෂේත්‍ර ගණනාවකදී එක්ව කටයුතු කිරීමට පසුගිය ජූලි මස තූර්කියේ ගාෂියාන්ටෙප් නගරයේ දී සබරගමුව මහ ඇමති මහීපාල හේරත් සහ ගාෂියාන්ටෙප් පුරපති අසීම් ගුසෙල්බේ යන මහත්වරු අතර ගිවිසුමකට එළඹිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120918</link>
    <topic>පළමු වසරේ සිට විශ්වවිද්‍යාල අධ්‍යාපනය දක්වා නොමිලයේ පහසුකම් සපයන එකම රට ශ්‍රී ලංකාවයි</topic>
    <author>හෝමාගම සංචාරක මංජුල හිරිපිටිය</author>
    <content>පළමු ව‍සරේ සිට විශ්වවිද්‍යාල අධ්‍යාපන දක්වා නොමිලේ අධ්‍යාපන ලබාදෙමින්, පාසල් සිසුනට නොමිලේ පෙළ පොත්, දිවා ආහාර, නිල ඇඳුම්, ශිෂ්‍යාධාර හා විශ්වවිද්‍යාල සිසුන් සඳහා මහපොළ ශිෂ්‍යත්ව පහසුකම් ලබා දෙන ලෝකයේ එකම රට ශ්‍රී ලංකාව බව අධ්‍යාපන ඇමැති බන්දුල ගුණවර්ධන මහතා පැවැසීය.ඒ මහතා එසේ පැවැසුවේ 2014 වසර සඳහා පාසල් සිසුන්ට පෙළ පොත් බෙදාදීමේ නිල උත්සවයේදීය. එම උත්සවය හෝමාගම මාගම්මන මහ විදුහලේදී පැවැත්විණ.මෙහිදී අදහස් දැක්වූ ඇමැති ගුණවර්ධන මහතා,අද දින මාගම්මන මහ විදුහලට විශේෂ දිනයක් වෙනවා. මෙරට බොහෝ විට ජාතික උත්සව ගන්නේ නගරයේ ජනප්‍රිය ජාතික පාසලකයි. එම සංකල්පය අප වෙනස් කර තිබෙනවා. මෙවර පෙළ පොත් බෙදාදීමේ උත්සවය මේ පාසලේ ගනු ලැබූවේ පසුගිය ශිෂ්‍යත්ව විභාගයෙන් සිවුවන ස්ථානය හිමිකර ගත් සිසුවා නිසායි. මෙවැනි ගම්බද පාසලක සිසුවකු රටේම සිව්වන ස්ථානයට ගෙනඒමට කටයුතු කළ පාසලේ සියලු දෙනාට අපගේ ගෞරවය පුදකර සිටිනවා.හෝමාගම අධ්‍යාපන කලාපයේ පාසල්වලට 2010 වනතුරු, ඊට අවශ්‍ය සම්පත් ලබාදී තිබුණේ නැහැ. මේ නිසා ජාතික මට්ටමේ තරගවලට ඉදිරිපත් වූවත් ජයග්‍රහණ ලබා ගැනීමට හැකිවූයේ නැහැ. මෙරට සෑම මැතිවරණ කොට්ඨාසයකටම ජාතික පාසලක් ආරම්භ කර තිබුණත් හෝමාගමට තිබුණේ නැහැ. මේ වනවිට දකුණු ආසියාවේ විශාලතම ද්විතික ජාතික පාසල හෝමාගම ආරම්භ කර තිබෙනවා. ඒ පිටිපන මහින්ද රාජපක්ෂ ජාතික පාසලයි.2014 වසර සඳහා සියලු පාසල් හා පිරිවෙන් සඳහා පෙළපොත් මුද්‍රණය වෙනුවෙන් රජය මිලියන දෙදහස් පන්සීයක මුදලක් වැය කර තිබෙනවා.අධ්‍යාපන ග්‍රන්ථ ප්‍රකාශන කොමසාරිස් තිස්ස හේවාවිතාරණ මහතා, මිලියන 4.2 ශිෂ්‍ය ප්‍රජාව වෙනුවෙන් පෙළ පොත් කොටස් තිස් අටක් යටතේ පොත් වර්ග හාරසිය තිස් හතක් මුද්‍රණය කර තිබෙනවා. මෙම පොත් සියල්ල බෙදාහැරීමේ මධ්‍යස්ථාන දහ දහස් අසූහතරක් මගින්, පාසල් නවදහස් පහකට රජයේ අනුමත පාසල් අනුඅටකට සහ පිරිවෙන් හත්සිය තිස් හතරකට, සිංහල, දෙමළ හා ඉංග්‍රීසි මාධ්‍ය ඔස්සේ මුද්‍රණය කර බෙදාහැරීමට පියවර ගනු ලැබුවා.‍ෙම් අවස්ථාවට ජ්‍යෙෂ්ඨ ඇමැති ඒ. එච්. එම්. ෆවුසි, නි/අධ්‍යාපන ඇමැති මොහාන් ලාල් ග්‍රේරු, පළාත් සභා මන්ත්‍රී මහේෂ් අල්මේදා, හෝමාගම කලාප අධ්‍යාපන අධ්‍යක්ෂ තිලිණ වීරසූරිය, සැලසුම් අධ්‍යක්ෂ සී. හෙට්ටිආරච්චි, පාසල් පාලන අධ්‍යක්ෂ හේමන්ත ගමගේ, හෝමාගම කොට්ඨාස අධ්‍යාපන අධ්‍යක්ෂිකා කාන්ති මල්ලිකා මාගම්මන විදුහල්පතිනි පී. ඒ. එස්. සඳසිලි යන මහත්ම මහත්මීන් සමඟ අධ්‍යාපන අමාත්‍යාංශයේ නිලධාරින් හා ප්‍රාදේශීය මහජන නියෝජිතයින් රැසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120919</link>
    <topic>ශ්‍රී ලංකාවේ වියළි මිරිස් පාරිභෝජනය මෙ.ටොන් 50000යි ඉන් 35000ක් ආනයනය කරලා</topic>
    <author>@ කේ චන්ද්‍රරත්න මහනුවර දිසා සමුහ</author>
    <content>ශ්‍රි ලංකාවේ වාර්ෂික වියළි මිරිස් පරිභෝජනය මෙට්‍රික් ටොන් පනස් දාහක් පමණ වුවත් එම ප්‍රමාණයෙන් මෙට්‍රික් ටොන් තිස්පන්දාහක් ආනයනය කරන බව කෘෂිකර්ම දෙපාර්තමේන්තුව මගින් හඳුනාගන තිබේ.දැනට දේශිය වශයෙන් වියළි මිරිස් මෙට්‍රික් ටොන් පහළොස් දාහක් පමණ නිෂ්පාදනය කරන අතර එම ප්‍රමාණය මෙට්‍රික් ටොන් පනස්දාහ දක්වා වැඩිකර ගැනිම කෙරෙහි කෘෂිකර්මපොර්තමේන්තුව මේ වන විටත් අවදානය යොමුකොට ඇත1970 හා 80 දශක වලදි දේශිය වියළි මිරිස් අවශ්‍යතාවය දේශිය වශනේ සපුරා ගැනිමට සමත් වු අයුරින්ම යලිත් දේශිය වශයෙන් වියළි මිරිස් නිෂ්පානය වැඩි කිරිමට අවශ්‍ය දැනුම හා පහසුකම් ගොවිජනතාවට ලබා දිම කෙරෙහි කෘෂිකර්ම දෙපාර්තමේන්තුව මේ වන විටත් අවදානය යොමුකර තිබෙන අතර ඒ සඳහා කෘෂිකර්ම දෙපාර්තමේන්තුවට සම්බන්ධ නිලදාරින් දැනුවත් කිරිමටද දෙවනුව එම නිලධාරින් හරහා ගෙන තිබෙන බවද වාර්තා වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120920</link>
    <topic>ග්‍රාමීය ජනජීවිතයේ ගැටලු විසඳීමට ගම තුළින්ම ක්‍රමවේදයන් සෙවිය යුතුයි</topic>
    <author># මහින්ද අලුත්ගෙදර, ඌව පළාත් සමූහ මාපා බණ්ඩාර</author>
    <content>ග්‍රාමීය ජන ජීවිතයේ පවත්නා ගැටලු සඳහා ගම තුළින්ම විසඳුම් සෙවීමේ ක්‍රමවේදයක් අවශ්‍ය බව ජනාධිපති මහින්ද රාජපක්ෂ මහතා ප්‍රකාශ කරයි.රටේ දිළිදුකම තවදුරටත් පහත හෙළිය යුතු බව පෙන්වා දෙන ඒ මහතා වර්තමානය වනවිට රටේ සියලු අංශයන්හි විශාල ප්‍රගතියක් දැකගත හැකි බවද ග්‍රාමීය ජනතාවගේ අවශ්‍යතා ඉටු කිරීමට තම රජය කිසිසේත් පසුබට නොවන බවද ප්‍රකාශ කරයි.බිබිල ජනතාවට දීර්ඝකාලීන අවශ්‍යතාවයක්ව පැවති බිබිල ප්‍රාදේශීය සභා බහුකාර්ය ගොඩනැඟගිලි සංකීර්ණය විවෘත කිරීමෙන් අනතුරුව පැවැති ජන හමුව අමතමින් ජනාධිපති මහින්ද රාජපක්ෂ මහතා මේ බව පැවසීය. බිබිල නව ප්‍රාදේශීය සභා බහුකාර්ය ගොඩනැඟගිලි සංකීර්ණය රුපියල් මිලියන 40 ක් වැය කරමින් සියලු පහසුකම්වලින් සමන්විත අංග සම්පූර්ණ ගොඩනැඟගිලි සංකීර්ණයක් ලෙස ඉදිකර ඇත.මෙහිදී වැඩිදුරටත් අදහස් පළකළ මහින්ද රාජපක්ෂ මහතා,රුපියල් මිලියන 40 ක මුදලක් වැයකරමින් මේ ප්‍රාදේශීය සභාවට බහුකාර්ය ගොඩනැඟිලි සංකීර්ණයක් ඉදිකර තිබෙනවා. වේගයෙන් සංවර්ධනය වන දිස්ත්‍රික්කයක් ලෙස මොණරාගල හඳුන්වන්න පුළුවන්. එය මේ ජනතාවට විශාල ශක්තියක් වෙනවා.මේ රටේ ආර්ථිකය සංවර්ධනය වෙනුවෙන් ඉතිහාසයේ සිට මොණරාගල ජනතාව සහයෝඟය දී තිබෙනවා.ඒ තිබුණු ඉතිහාසය අමතකකර තිබුණා. මේ ප්‍රදේශ ශ්‍රී ලංකාවේ දුෂ්කර ප්‍රදේශය යනුවෙන් සිතියමේ සටහන්කර තිබුණා. දුප්පත්කම, මන්ද පෝෂණය, ආදායම් නොමැතිකම, පොල් අතු සෙවිලි කළ නිවාස, අධ්‍යාපනයේ බිඳවැටීම අදිය මේ දිස්ත්‍රික්කයේ තිබුණා. නමුත් අපි මේ වෙල්ලස්සේ ජනතාවගේ ශක්තිය දන්නවා. ඒ ශක්තියේ ප්‍රයෝජන ලබාගෙන රට සංවර්ධනය කරන්නට පියවර ගෙන තිබෙනවා. අද එහි ඵල රටට ලැබෙනවා.කෘෂිකර්මය කෙරෙහි මහත් විශ්වාසයක් තිබුණා. ඒ නිසාම අද රටතුළ දැවැන්ත වෙනසක් ඇතිව තිබෙනවා. අපි එදා සහල්, කුරක්කන් ආදී සෑම දෙයක්ම විදේශ රටවලින් ගෙනාවා. සහල් ගේන්න පාකිස්තානයට, ඉන්දියාවට, වියට්නාමයට, මියන්මාරයට ඇමැතිවරුන් පිටත්කළා. එවැනි යුගයක් තිබුණා. නමුත් එය වෙනස් වුණා. අද මේ ප්‍රදේශයේ වී අස්වැන්නේ වර්ධනය සියයට 80 ක් පමණ වෙනවා. ඒ වඟේම බඩ ඉරිඟු නිෂ්පාදනයේ විශාල වර්ධනයක් දකිනවා. මෙවැනි නිෂ්පනයන්ගෙන් ලැබෙන මුදල් පැමිණෙන්නේ ඒ ඒ ප්‍රදේශවල ජනතාවටමයි.මෙවැනි සංවර්ධනයට අද මොණරාගල, නැඟෙනහිර, හම්බන්තොට සම්බන්ධ වී තිබෙනවා. නැඟෙනහිර ඔලුවිල් වරායෙන් වඟේම හම්බන්තොට වරායෙන් සහ මත්තල ගුවන් තොටුපළෙන් ප්‍රතිලාභ එම ප්‍රදේශවල ජනතාවටම ලැබෙනවා. ඒ හේතුවෙන් අපේ රටේ රැකියා ව්‍යුක්තිය සියයට 6 දක්වා පහත වැටී තිබෙනවා.මොණරාගල දිස්ත්‍රික්කයේ ජනතාවගේ ඕනෑ එපාකම් ඉටුවනවිට එය අපිටත් අපේ පක්ෂයටත් ලොකු ආඩම්බරයක් වෙනවා. පසුගිය 2011 වර්ෂය වනවිට ඉතිරි වී තිබුණේ මේ දිස්ත්‍රික්කය විතරයි. එය අපිට ලොකු ශක්තියක් වෙනවා. අපි මේ ප්‍රදේශයේ ජනතාව වෙනුවෙන් යුතුකම ඉටුකරන්නට පසුබට වන්නේ නැහැ. මේ ප්‍රදේශයේ ජනජීවිතය සමෘද්ධිය කරා රැගෙන යනවා. අද මේ ප්‍රදේශයේ සිට මාතරට, මහනුවරට, බදුල්ලට ඉතා ඉක්මණින් යන්න පුළුවන්. මාර්ග කාපට්කර තිබෙනවා. මේ වනවිට බිබිලට අංග සම්පූර්ණ රෝහලක් ලැබී තිබෙනවා.සියලු අංශයන් අද වනවිට සංවර්ධනයට ලක්ව තිබෙන බව කියන්න කැමැතියි. අද වනවිට මාතෘ හා ළමා මන්ද පෝෂණය සියයට 39 සිට සියයට 14 දක්වා පහත වැටී තිබෙනවා. එය තවදුරටත් අවම මට්ටමකට ගෙන ඒම වත්මන් රජයේ අරමුණ වී තිබෙනව බව කියන්න කැමැතියි. අද රටේ දුප්පත්කම අඩුවෙලා. විදුලිය, පානීය ජලය ආදී සියලුම පහසුකම් තිබෙනවා.මේ ප්‍රදේශයේ විදුලිය නොමැති පවුල් හතරක් සිටින බව දැනගන්නට ලැබුණා. ඒ පවුල්වලටත් විදුලිය දෙනවා. අපේ දරුවන් සම්බන්ධයෙන් දැන් විශාවාසයක් තබන්න පුළුවන්. ජාතියටම ඒ විශ්වාසය ඇතිව තිබෙනවා. එක් අවස්ථාවකදී අධ්‍යාපනයෙන් ඌව පළාත පළමුවැනියා උණා. අපි මේ වනවිට දැවැන්ත සංවර්ධනයක් කරගෙන යනවා.පසුගිය ත්‍රස්තවාදී සමයේදී කොටින්ගෙන් බැට කෑ ප්‍රදේශ මොණරාගල දිස්ත්‍රික්කයේද තිබුණා. ත්‍රස්ත ප්‍රහාරයකින් මියගිය තම දරුවා වෙනුවෙන් ඔක්කම්පිටියේ පියෙකු හැඩූ ආකාරය මට සිහිපත් වෙනවා. පාසලට යන්න නොහැකි තත්ත්වයක් තිබුණා. අනාගය බාරගන්න ඉන්න දරුවන් එවැනි තත්ත්වයකට මුහුණ දුන්නා. නමුත් අද වනවිට ඒ තත්ත්වයෙන් මිදී හොඳ ප්‍රගතියක් පෙන්නුම් කරනවා.පත පොතට පමණක් සීමා වී කටයුතු කරන්නට බැහැ. අපේ දරුවන්ට පහේ ශිෂ්‍යත්වය, සාමාන්‍ය පෙළ සහ උසස් පෙළ පමණක් ඉලක්ක කර ඉගැන්වීම් කරන්න බැහැ. මෙහි වෙනසක් වියයුතු වෙනවා. පන්සලට ගිය විට හැසිරෙන විදිය, චාරිත්‍ර වාරිත්‍ර පමණක් නොව වැඩිහිටියන්ට සලකන ආකාරය පුරුදු පුහුණු වියයුතු වෙනවා. මේ සම්බන්ධයෙන් අපි කරුණු දැක්වූවිට අතැමුන් එය වැරැදි ආකාරයට අර්ථකථනය කරනවා. වෙනත් විදියට පරිවර්ථනය කරනවා. මේ සම්බන්ධයෙන්ද අපේ අවධානය යොමු වියයුතු වෙනවා.අපි දරුවන්ට නිදහස් දියයුතු වෙනවා. සෙල්ලම් කරන්නත් ඕන. නැතිනම් දරුවන් රෝගීන් බවට පත් වෙනවා. ඇතැම් දරුවන්ට දියවැඩියාව තිබෙනවා. සෙල්ලම් කරන්නේ නැහැ. දහඩිය දාන්නේ නැහැ. ඒ නිසයි මේ ලෙඩ රෝග. දරුවන් අද රූපවාහිනිය ඉදිරියේ නැලවෙනවා. මේ සම්බන්ධයෙන් විශේෂ අවධානයක් යොමු කළයුතු වෙනවා. අපේ වැඩිහිටියන්ද දැන් කම්මැලි වී සිටිනවා.ආරක්ෂක ලේකම් ගෝඨාභය රාජපක්ෂ මහතා දැන් මංතීරු සකස්කර දී තිබෙනවා. ව්‍යායාම කරන්න පුළුවන්. නීරෝගී ජාතියක්, නීරෝගී දරුවෙක් බිහිකළ යුතු වෙනවා. අපි මේ සියල්ල දෙස බැලිය යුතු වෙනවා. අද වනවිට නිවාස 60,000 ක් ඉදිවෙනවා. මෙය ජන ජීවිතයට විශාල ශක්තියක් වෙනවා. අපේ අරමුණ සෑම පවුලකටම නිවෙසක් ලබාදීමයි. මෙය සතියකින්, දෙකකින්, මාසයකින් කරන්න බැහැ. ඉඩම් වර්ධනය වන්නේ නැහැ. ඒ නිසාම කොළඹ අක්කර 500 ක් ගොඩකරන්න සැළසුම්කර තිබෙනවා. මේ නිසා අපි සියලු දේ සම්බන්ධයෙන් සිතිය යුතු වෙනවා.වනජීවී සම්පත් සංරක්ෂණ ඇමැති විජිත් විජයමුණි සොයිසා මහතා,දුෂ්කරතා රැසක් මැද අපි මේ දක්වා පැමිණ තිබෙනවා. දිස්ත්‍රික්කයේ සංවර්ධනය වෙනුවෙන් සියලුම දේශපාලන නියෝජිතයන් සහයෝඟයෙන් කටයුතු කරනවා. ජනතාව අපිගැන අවබෝධයෙන් ඉන්නවා. ඒ වගේම අපි අද නිදහසේ, සාමයෙන් සතුටින් කාලය ගත කරනවා.රනිල් වික්‍රමසිංහ, කරූ ජයසූරිය කුමන සන්ධාන හැදුවද ඒවායේ පැවැත්මක් නැහැ. 1956 වසරේදී බණ්ඩාරනායක මහතා සන්ධානයක් නිර්මාණය කළා. ශ්‍රී ලංකා ඉතිහාසයේ මේ දක්වා හොඳම සන්ධානය නිර්මාණයකර තිබෙන්නේ ජනාධිපති මහින්ද රාජපක්ෂ මහතායි. ජාතික අභියෝගයන්ට සාර්ථකව ඒ මහතා මුහුණ දුන්න නායකයෙක්. මෙවැනි අභියෝගයන්ට සාර්ථක ලෙස ප්‍රතිචාර දක්වන්න මේ රටේ ජනතාව ජනාධිපති මහින්ද රාජපක්ෂ මහතා සමඟ සිටිය යුතු වෙනවා.වෙල්ලස්සේ ජනතාව ඒ මහතා සමඟ ඉන්නවා. වෙල්ලස්සේ කියන්නේ සටන් ඉතිහාසයකට උරුමකම් කියන ප්‍රදේශයක්. කිසිවෙකුට ජයගත නොහැකි සටනක් ජයගන්නට ජනාධිපති මහින්ද රාජපක්ෂ මහතා සමත් වුණා. අද ඒ නිදහස අපි හැමෝම භුක්ති විඳිනවා.බිබිල ප්‍රාදේශීය සභාවේ සභාපති චන්ද්‍රෙස්කර බණ්ඩාර මහතා,පුංචි ගොඩනැඟිල්ලක් තිබුණ බිබිල ප්‍රාදේශීය සභාවට විශාල ප්‍රමාණයේ බහුකාර්ය ගොඩනැඟිල්ලක් ලැබී තිබෙනවා. අපි දූරදර්ශී නායකයෙකු සමඟ එක්ව කටයුතු කරනවා. ජනාධිපති මහින්ද රාජපක්ෂ මහතා අපේ ප්‍රදේශයට විශේෂ සැළකිල්ලක් දක්වනවා. එදා දේශපාලනයේ වැළපුණු යුගයක් පසුකර අද ජයග්‍රාහී ගමනක නිරතව සිටිනවා. විවිධ අභියෝගයන්ට මුහුණ දෙමින් මේ දක්වා පැමිණ තිබෙන බව සඳහන් කරන්නට කැමැතියි.අද වනවිට මේ දිස්ත්‍රික්කයට විශාල සංවර්ධනයකට ලක්ව තිබෙනවා. සෑම අංශයකින්ම ඒ ප්‍රගතිය පෙන්නුම් කිරීම විශේෂත්වයක් වෙනවා යැයි පැවසීය.පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර, පාර්ලිමේන්තු කටයුතු ඇමැතිනී සුමේධා ජී. ජයසේන, පළාත් සභා සහ පළාත් පාලන ඇමැති ඒ.එල්.එම්. අතාවුල්ලා, ඌව පළාත් ආණ්ඩුකාර නන්ද මැතිව්, ප්‍රධාන ඇමැති ශෂීන්ද්‍ර රාජපක්ෂ, පාළාත් සභා සහ පළාත් පාලන නියෝජ්‍ය ඇමැති ඉන්දික බණ්ඩාරනායක මහත්ම මහත්මීන් ඇතුළු පිරිසක් මෙම අවස්ථාවට එක්ව සිටියහ. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=n13120921</link>
    <topic>ආබාධ සහිත පුද්ගලයන් රැකගැනීම වැදගත් සේම එම තත්ත්වයන් ඇතිවීම වළක්වා ගැනීම වඩා වැදගත්</topic>
    <author># මහින්ද අලුත්ගෙදර වැල්ලවාය සිට …</author>
    <content>ආබාධිත පුද්ගලයන් රැක ගන්නවා සේම එවැනි තත්ත්වයක් ඇතිවීමට හේතු සොයා එය වළක්වා ගැනිමට පියවර ගන්නේ නම් පුද්ගලයන් ආබාධිත තත්ත්වයට පත්විම අවම මට්ටමකට පැමිණෙන බව කතානායක චමල් රාජපක්ෂ මහතා අවධාරණය කරයි.විවිධ සිදුවීම අපට වළක්වා ගැනීමේ හැකියාව තිබෙන බව පෙන්වාදෙන ඒ මහතා දුම්පානය, මධ්‍යසාර භාවිතය වැනි ක්‍රියාවන්ගෙන් වැළකී සිටීමේ හැකියාව තිබෙන බවද ඒ තුළ විවිධ රෝගාබාධයන්ට ලක්වීමේ අවස්ථාව මඟහැරී යන බවද පෙන්වා දෙයි.කතානායකවරයා මේ බව සඳහන් කළේ වැල්ලවාය මහින්ද රාජපක්ෂ සම්මන්ත්‍රණ ශාලාවේදී පසුගිය 6දා පැවැති ආබාධ සහිත තැනැත්තන් සඳහා වූ ජාත්‍යන්තර දිනය - 2013 සැමරීමේ ජාතික උත්සවය අමතමිනි. “අන්තර්කරණ නිර්බාධක සමාජයක් කරා” යන්න තේමාව කරගනිමින් පැවැති මේ සැමරුම් උත්සවය සමාජ සේවා අමාත්‍යාංශය සහ ඌව පළාත් සභාව එක්ව සංවිධාන කෙරිණි.මෙහිදී වැඩිදුරටත් අදහස් පළකරමින් කතානායක චමල් රාජපක්ෂ මහතා සඳහන් කළේ, අපි මොණරාගල දිස්ත්‍රික්කයට විශේෂ ස්ථානයක් ලබා දෙනවා. ඒ නිසාම ජනාධිපති මහින්ද රාජපක්ෂ මහතා නියෝජනය කරමින් මේ අවස්ථාවට සහභාගි වෙනවා. 1989 වසරේ සිට මේ දිස්ත්‍රික්කයේ දේශපාලන නායකයන් සමඟ ඉතා සුහඳව කටයුතු කර තිබෙනවා.අද සමරන්නේ ජාත්‍යන්තර දිනයක්. අපේ ශිෂ්ටාචාරය අනුව වැඩිහිටියන්ට නැතිබැරි අයට සේම ආබාධිත පුද්ගලයන්ටද සැලකීම සම්බන්ධයෙන් අපිට ලේ සම්බන්ධතා තිබුණා. ඇත්තටම ශ්‍රී ලාංකීය ජාතිය ඉතිහාසයේ සිටම ආබාධිත පුද්ගලයන් වෙනුවෙන් සලකන පිරිසක් වෙනවා. නමුත් පෘතුගීසි, ලන්දේසි සහ ඉංග්‍රීසි ජාතිකයන් ශ්‍රී ලංකා ආක්‍රමණය කිරීමත් සමඟ ඒ තත්ත්වයන් අපෙන් ඈත්වී ගියා.එදා සිංහල රජ දරුවන්ගේ කාලයේ මේ ප්‍රදේශය ධාන්‍යාගාරයක්. එයින් පසුව මේ දිස්ත්‍රික්කය දුෂ්කර දිස්ත්‍රික්කයක් බවට පත්වුණා. ඒ සමඟම ආබාධිත මෙන්ම මන්ද පෝෂණ තත්ත්වය ඉහළ ගියා. වත්මන් රජයේ මහින්ද චින්තන ප්‍රතිපත්තිය අනුව මේ රටේ ආබාධිතයන් වෙනුවෙන් වැඩපිළිවෙල රාශියක් ක්‍රියාවට නංවා තිබෙනවා. ඉදිකරන සෑම ගොඩනැඟිල්ලක් සඳහාම ආබාධිත පුද්ගලයන්ගේ අවශ්‍යතා වෙනුවෙන්ද වෙන්වන පරිදි නිර්මාණය වියයුතු බවට නීති සකස්කර තිබෙනවා.ජනාධිපති මහින්ද රාජපක්ෂ මහතාගේ නායකත්වය යටතේ මේ කටයුතු සාර්ථකව සිදුවන බවද සදහන් කරන්න කැමැතියි. ඒ වඟේම මේ කාර්යය වෙනුවෙන් මේ රටේ රාජ්‍ය නොවන සංවිධානද විශාල සහයෝඟයක් ලබාදෙනවා. රජයේ මැදිහස් වීම හේතුවෙන් ආබාධිතයන් සම්බන්ධව විශේෂ අවධානයක් යොමුකර තිබෙනවා. මේ වනවිට වැල්ලවාය නගරය තුළ දුම්වැටි විකිණීම තහනම්කර තිබෙනවා. අපිට එය ලොකු ආදර්ශයක්.මේ වැඩපිළිවෙල රටපුරාම සාර්ථක ලෙස ක්‍රියාත්මක කරන්නේ නම් ආබාධිත තත්ත්වයට පත්වන පිරිස පහත වැටෙනවා. ආබාධිත ළමුන් සම්බන්ධයෙන් අවධානය යොමුකළ යුතු වෙනවා. ඔවුන්ට හොඳ අධ්‍යාපනයක් ලබාදිය යුතු වෙනවා. මධ්‍යශාර පානය කිරීමෙන්ද ආබාධිතයන් බවට පත් වෙනවා. යුද්ධය හේතුවෙන් දකුණේ ජනතාව වඟේම උතුරේ වැසියන්ද ආබාධිත තත්ත්වයට පත්වුණා. මේ පිරිස වෙනුවෙන් විශේෂ අවධානයක් යොමුකර තිබෙනවා.සමාජ සේවා ඇමැති ෆීලික්ස් පෙරේරා මහතා,ශ්‍රී ලකාවේ පැවැති යුද්ධය හේතුවෙන් විශාල පිරිසක් ආබාධිත තත්ත්වයට පත්වුණා. හමුදාවේ 21,000 ක් පමණ ආබාධිත තත්ත්වයට පත්වී සිටිනවා.එම කාලයේදී ආබාධිත පිරිස ඉහළ ගියා. යුද්ධය අවසන් වීමත් සමඟ බෝම්බ පිපිරීම් අවසන් වුණා පමණක් නොව ආබාධිත තත්ත්වයට පත්වීමද අවම මට්ටමකට පැමිණ තිබෙනවා. අද අපි බාධා නොමැතිව ඉදිරියට යනවා. පක්ෂ, පාට ආදිය සම්බන්ධයෙන් අවධානය යොමු නොකර සමාජ කටයුතුවල නිරත වෙනවා. ආබාධිත පුද්ගලයන් වෙනුවෙන් අනුකම්පාව පමණක් නොව මැදිහත්වීමද අවශ්‍ය වෙනවා.අපේ රටේ ආබාධිතයන් පිරිස සියයට 7 ක් පමණ වෙනවා. ඔවුන් වෙනුවෙන් රාජ්‍ය අනුග්‍රහය, මැදිහත්වීමක් අවශ්‍ය වෙනවා. නමුත් ඔවුන්ට හුඳෙකලා වන්නට ජනාධිපති මහින්ද රාජපක්ෂ මහතා ඉඩ ලබාදුන්නේ නැහැ. එහිදී නොයෙක් පාර්ශවයන්ගේ සහයෝගය ලබා ගත්තා. ලෝක මට්ටමේ සංවිධානද මේ වෙනුවෙන් උදව් කරනවා. මෙහිදී ආබාධිතයන් අතරින් සුපිරි තරු තෝරන්නටද සමාජ සේවා අමාත්‍යාංශය පියවර ගත්තා. මෙවර අයවැයේදී ආබාධිතයන් වෙනුවෙන්ද ප්‍රතිපාදන වෙන් කරන්නට ජනාධිපති මහින්ද රාජපක්ෂ මහතා තීරණයකර තිබෙනවා.පාර්ලිමේන්තු කටයුතු ඇමැතිනී සුමේධා ජී ජයසේන මහත්මිය, කිසියම් හේතුවක් මත හෝ අපේ රටේ සිටින ආබාධිත පුද්ගලයන්ට සමාජයේ වෙනස්කම් කළයුතු නැහැ. ජනාධිපති මහින්ද රාජපක්ෂ මහතා මේ සම්බන්ධයෙන් හොඳින් ක්‍රියාත්මක වී තිබෙනවා. අපේ සමාජයේදී ඔවුන් වෙන්වුණු පිරිසක් නොව ඇති හැකි පිරිසක් බව සඳහන් කරන්න කැමැතියි. ආබාධිත පුද්ගලයන් වෙනුවෙන් විශේෂ වැඩපිළිවෙලක් කරන්නට ජනාධිපතිවරයා පියවර ගෙන තිබෙනවා.උගත් බුද්ධිමත් පිරිසක් එය නියෝජනය කරනවා. ඔවුන් විශාල කාර්යයක් ඉටුකර තිබෙනවා. ආබාධිතයන් වෙනුවෙන් ප්‍රවේශ මාර්ග හදන්නට රජය පියවර ගෙන තිබෙනවා. ඊට අමතරව සෑම ගොඩනැඟිල්ලකටම පහසුවෙන් යා හැකි පරිදි ඉදිකිරීම් කරනවා. වත්මන් රජය ආබාධිත පුද්ගලයන් වෙනුවෙන් විවිධ වැඩපිළිවෙලවල් රැසක් ක්‍රියාත්මක කර තිබෙනවා. ඒ වඟේම ඔවුන් රටේ ආර්ථිකයට දායක කරගන්නටද හැකියාව ලැබෙනවා.පොල් සංවර්ධන හා ජනතා වතු සංවර්ධන ඇමැති ජගත් පුෂ්ප කුමාර මහතා, මේ සැමරුම් උත්සවය වැල්ලවායේදී පැවැත්වීම සම්බන්ධයෙන් සතුටට පත් වෙනවා. 2009 වර්ෂයට පෙර මේ රටේ පැවැති යුද්ධය හේතුවෙන් විශාල පිරිසක් ආබාධිත තත්ත්වයට පත්වුණා. ඒ තත්ත්වයෙන් රට මුදා ගන්නට ජනාධිපති මහින්ද රාජපක්ෂ මහතාට හැකියාව ලැබුණා. මේ පිරිස වෙනුවෙන් රෙගුලාසි පැනවීමේ අවස්ථාව සඳහා මම සහයෝගය ලබාදුන්නා. මම එක්තරා අවස්ථාවක වැඩබලන ඇමැතිවරයා වශයෙන්ද කටයුතු කළා.වනජීවී හා වන සම්පත් ඇමැති විජිත් විජයමුණි සොයිසා මහතා, මේ විෂය සම්බන්ධයෙන් පළාත් සභාවට පමණක් සීමා නොකොට සංවේදී කරුණු කෙරෙහි ජනාධිපති මහින්ද රාජපක්ෂ මහතා විශේෂ අවධානය යොමුකර තිබෙනවා. ඒ වෙනුවෙන් ඇමැතිවරයෙක්ද පත්කර තිබෙනවා. ශ්‍රී ලංකාවේ සිටින ආබාධිත පුද්ගලයන් වෙනුවෙන් පැහැදිලි වැඩපිළිවෙලක් ක්‍රියාත්මක වෙනවා. එය අගය කළයුතු වෙනවා. අපි අපේ රට කිසියම් තැනෙකට රැගෙන යායුතු වෙනවා. ඒ අනුව තවදුරටත් ඉදිරියට යායුතුයි. එහිදී ආබාධිත පුද්ගලයන් පසෙක දමා ඉදිරියට යන්න බැහැ.මේ ගමන සමස්ත ප්‍රජාව සමඟ ඉදිරියට යා යුතු වෙනවා. අපි සියලු දෙනාම කිසියම් හෝ කරුණක් සම්බන්ධයෙන් යම් දිනෙක ආබාධිතයන් බවට පත් වෙනවා. ලොව සෑම දෙයක්ම ඇති වෙනවා, වෙනස් වෙනවා, නැතිවී යනවා. එදා මේ වෙනුවෙන් පාසල් ගුරුවරුන් හා විදුහල්පතිවරුන් පුහුණු කළා. මේ අය අතර දක්ෂයෝ ඉන්නවා. එය සමාජයේ කොටසක්. ජනාධිපති මහින්ද රාජපක්ෂ මහතාගේ කාර්යයන් අගය කරනවා.ඌව පළාත් ප්‍රධාන ඇමැති ශෂින්ද්‍ර කුමාර රාජපක්ෂ මහතා, ආබාධිත පුද්ගලයන් අපේ ජන සමාජයේ අභිමානවත් පුද්ගලයන් සේ ජීවත් වීමට අවශ්‍ය පරිසරය නිර්මාණය කරදීම මහින්ද චින්තනයේ ප්‍රමුඛ කාර්යයක් වෙනවා. ජාත්‍යන්තර දිනය සැමරීමේ ජාතික උත්සවය සඳහා වැල්ලවාය ප්‍රදේශය තෝරා ගැනීම ඉතාම වැදගත් වෙනවා. මොණරාගල දිස්ත්‍රික්කයේ ගම්මාන 1,324 ක ආබාධිත පුද්ගලයන් 7,595 ක් පමණ ජීවත් වෙනවා. මේ පිරිස වෙනුවෙන් ඌව පළාත් සභාව මඟින් සියලු සහන ලබාදෙනවා. පසුගිය කාලයේදී මොවුන් සම්බධයෙන් තොරතුරු එක්රැස් කර පොතක් සම්පාදනය කළා.ඔවුන් වෙනුවෙන් ආධාර කිරීමේදී එය පහසුවක් වෙනවා. මහින්ද චින්තන ප්‍රතිපත්තියට අනුව ශ්‍රී ලංකා ආබාධිත පුද්ගලයන්ට හිතකාමී රටක් වෙනවා. මේ වනවිට වැල්ලවායේ විශේෂ වැඩසටහන් කරගෙන යනවා. ඒ සඳහා එක්සත් ජාතීන්ගේ සංවිධානය මඟින් වැල්ලවාය නගරය තෝරාගෙන තිබෙනවා. දක්ෂතා පෙන්වන්නට නොහැකිව ආබාධිත පුද්ගලයන් පිරිසක් ඉන්නවා. ඔවුන්ට සහයෝඟය ලබාදෙන්න කිසිවෙක් නැහැ.අපිට අවශ්‍ය වී තිබෙන්නේ එවැනි පිරිසට හොඳ වේදිකාවක් නිර්මාණය කර දෙන්නයි යනුවෙන් සදහන් කළේය.බණ්ඩාරවෙල ශ්‍රී සුදර්ශී විශේෂ පාසලේ ඉගෙනුම ලබන දරු දැරියන් පිරිසක් විසින් සංස්කෘතික අංග කිහිපයක් ඉදිරිපත් කළ අතර දෘෂ්‍යාබාධිත විශ්වවිද්‍යාල දරුවන් වෙනුවෙන් පරිගණක ප්‍රදානය කිරීම හා විශේෂ පාසල්වල ඉගෙනුම ලබන සිසුන්ගේ යටිතල පහසුකම් සංවර්ධනය සඳහා රුපියල් ලක්ෂ දෙක බැඟින් මුදල් ප්‍රදානය කිරීමද කතානායක චමල් රාජපක්ෂ මහතා අතින් සිදුවිය.ඊට අමතරව ආබාධිත පුද්ගලයන් වෙනුවෙන් ඉදිකළ නිවාස වල යතුරු බාරදීම, මහ සඟරුවන වෙනුවෙන් පරිගණකයක් පිරිනැමීම, ආබාධිත පුද්ගලයන් සඳහා රැකියා පත්වීම් ලිපි ප්‍රදානය කිරීම, සමරු කළඹ එළි දැක්වීම සහ ලෝක සෞඛ්‍ය සංවිධානය මඟින් ආබාධිතයන්ට හිතකාමී නගරයක් වශයෙන් තෝරාගත් වැල්ලවාය නගරය වෙනුවෙන් සහතික පත්‍රය පිරිනැමීමද මෙහිදී සිදුවිය.උව පළාත් ආණ්ඩුකාර නන්ද මැතිව්, සමාජ සේවා නියෝජ්‍ය ඇමැති චන්ද්‍රසිරි සූරියආරච්චි මහත්වරුන්ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312091</link>
    <topic>මඟ නැඟුමින් පානදුරේ පාරවල් 15ක් සංවර්ධනයට එක්කෝටි දාහත් ලක්ෂයක්</topic>
    <author>වාද්දූව සමූහ එස් . ආර්. පියදාස</author>
    <content>මඟ නැඟුම වැඩපිළිවෙළ යටතේ පානදුර ප්‍රාදේශීය සභා බල ප්‍රදේශයේ පාරවල් පහ‍ළොවක් (15) කොන්ක්‍රීට් ගල් අල්ලා සංවර්ධනය කිරීම සඳහා රුපියල් එක්කෝටි දාහත් ලක්ෂයක් (රු. 11700000/) ඇස්තමේන්තු කර තිබේ.මෙසේ කොන්ක්‍රීට් ගල් අල්ලා සංවර්ධනය කෙරෙනුයේ පානදුර ප්‍රාදේශීය සභාවේ කෙසෙල්වත්ත කලාපයේ පාරවල් දොළ‍හක් (12) හ‍ා වාද්දූව කලාපය පාරවල් තුනකි.ඒවා නම් වේරවත්ත මිහිඳු මාවත 1 වන පටුමග(රු. 10,00000/) , මිහිඳු මාවත 1වන අදියර (රු. 10,0000/-) වත්තල්පළ වෙදසෙවණ වත්ත පාර (රු.500000/-), ගොරකවිල රුස්මානි ආයතනය අසල අතුරු මාර්ගය (රු. 5,00000/-) වාරණ රත්නවාරියවත්ත පළමු පටුමග 1 වන අදියර (රු. 10,00000/-), වේරවත්ත මිහිඳු මාවත බබුන්වත්ත මාර්ගය 2වැනි අදියර (රු. 10,00000/-) වේරවත්ත මිහිඳු මාවත බබුන්වත්ත 2වන අදියර (රු. 10,00000/-) ගැමුණු මාවත 1වන අතුරු මාර්ගය 1 වන අදියර (රු. 10,00000/-) ගැමුණු මාවත 2 වන අතුරු මාර්ගය 1 වන අදියර (රු. 10,00000/-) ගැමුණු මාවත 1වන අදියර අතුරු ම‍ාර්ගය (රු.10,00000/-) ගොරකාන ශ්‍රී ගංගාරාම විහාරස්ථානය ප්‍රවේශ මාර්ගය 1 වන අදියර (රු. 600000/-) ගොරකාන ශ්‍රී ගංගාරාම විහාරස්ථ ප්‍රවේශ මාර්ගය කොන්ක්‍රීට් ගල් අතුරා සකස් කිරීම (රු. 600000/-) එම ප්‍රාදේශීය සභාවේ වාද්දූව කලාපය වාද්දූව මොල්ලිගොඩ කනිෂ්ඨ විද්‍යාලය ඉදිරිපිට ගුණසේකර මාවත (රු. 500000/-) වාද්දූව මොල්‍ලිගොඩ පැරඩයිස් හෝටලය ඉදිරිපිට ග්‍රාම සංවර්ධන පාර (රු. 500000/) සහ මහ වාද්දූව වේරගම පා‍රේ කොළඹ වත්ත පාර (රු. 500000/-) යන පාරවල්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312092</link>
    <topic>මීගමුව නගර ශාලාවේ පැවැති බස්නාහිර පළාත් පශු සම්පත් සම්මාන උළෙල  </topic>
    <author>මහරගම විශේෂ වේහැල්ලේ පියතිලක</author>
    <content>දඩයම් යුගයේ සිටම මිනිසාගේ පෝෂ්‍යදායී ආහාරය වූයේ පශු සම්පත් ආශ්‍රයෙනි. දියුණු ලෝකයේද දිනෙන් දින පශු සම්පත් දියුණු වූ අතර අද ද මිනිසාගේ ආහාරයේ ප්‍රධාන අංගය පශු සම්පත් ආශ්‍රිතව සකස් වේ. බස්නාහිර පළාත් මහ ඇමැති ප්‍රසන්න රණතුංග මහතා එසේ පැවසුවේ ඉකුත්දා මීගමුවේ නගර සභා ශාලාවේ පැවති බස්නාහිර පළාත් පශු සම්පත් සම්මාන උළෙලේදීය.පළාත් ඇමැති නිමල් ලන්සා මහතාගේ සංකල්පයක් අනුව මෙම සම්මාන උළෙල සංවිධානය වූ අතර පිළිගැනීමේ කතාව සෞඛ්‍ය පළාත් අධ්‍යක්ෂිකා වෛද්‍ය ඉන්ද්‍රා අත්තනායක මහත්මිය විසින් කරනු ලැබුවාය.තවදුරටත් අදහස් දැක්වූ මහ ඇමැතිවරයා මෙසේද පැවැසීය.මවු කිරෙන් පසුව මිනිසාට කිරි ලබා දෙන්නේ එළදෙනය. ලෝකය පවතින්නේ හිරු රශ්මිය සහ මව් කිරි නිසා යැයි පැවසේ. මවුකිරෙන් අනතුරුව ලෝකය ජීවත් වන්නේ එළකිරි නිසාය.බස්නාහිර පළාත නගර අධික පළාතක් ලෙස සලකතත් පශු සම්පත් නිෂ්පාදනය අතින් දෙවැනි වන්නේ වයඹ පළාතට පමණි. තවද එළගව, මී ගව, ඌරු, කුකුල් මස්, එළකිරි, එළුකිරි, මීකිරි නිෂ්පාදනය අතින් නවීන යන්ත්‍ර සූත්‍ර ඇත්තේ බස්නාහිර පළාතේය.එළකිරි නිෂ්පාදනය අතින් බස්නාහිර පළාත වසරකට නිෂ්පාදනය කරනු ලබන කිරි ප්‍රමාණය ලීටර් 17955269කි. මී කිරි නිෂ්පාදනය ලීටර් 6759018ක් ඉක්මවයි. ඵළුමස් කිලෝ ග්‍රෑම් 8515585ක් ඉක්මවන අතර ගව මස් ප්‍රමාණය 1633160කි.දිවයිනේ මෙතෙක් පැවැති විශාලතම පශුසම්පත් උළෙල මෙය වියහැකිය. පශුසම්පත් ක්ෂේත්‍රයේ සෑම අංශයක්ම ආවරණය වනසේ මෙම සම්මාන උළෙලේදී සම්මාන පිරිනැමීම විශේෂයෙන් වැදගත් වේ. පළාත් සභාවේ ප්‍රධාන ලේකම් ජේ. එම්. ඩී. ජයන්ති විජේතුංග මහත්මිය සහ අමාත්‍යාංශයේ ලේකම් එස්. ජේ. විජය බන්දු මහතාද සභාව ඇමතූහ.ක්ෂෙත්‍ර 100ක් සඳහා පශුසම්පත් ව්‍යවසායකයින් 214 දෙනෙකුට සම්මාන හා මුදල් ත්‍යාග පිරිනැමිණි.බස්නාහිර පළාතේ ක්‍රියාත්මක පශුසම්පත් නිලධාරී කාර්යාල 32 අතුරින් හොඳම කාර්යාලය ලෙස දොඩංගොඩ කාර්යාලය සම්මානයට පාත්‍රවිය.පළාත් සභා මන්ත්‍රී චන්දන ජයකොඩි, සිසිර ජයකොඩි, සත්ව නිෂ්පාදන හා සෞඛ්‍ය දෙපාර්තමේන්තුවේ අතිරේක අධ්‍යක්ෂක වෛද්‍ය ඕ. පී. ජී. රත්නායක, අධ්‍යක්ෂ සෞඛ්‍ය සේවා වෛද්‍ය ඒ ශිවසොක්ති යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312093</link>
    <topic>කුඩා රබර් ඉඩම්වල අතුරු බෝග වගා</topic>
    <author>@ එච්.කුලතිලක පොරුදන්ඩ සමුහ</author>
    <content>කළුතර දිස්ත්‍රික්කයේ වැසි දින ප්‍රමාණය අධික නිසා රබර් වගා කරුවන්ට දෛනික ආදායම අහිමිවීමෙන් ගැටලු උදාවී ඇත.මෙයට පිළියම් වශයෙන් රබර් වගාව සමග අතුරු බෝග වගාවන් යොදා අහිමිවන ආදායම උපයා ගන්නා අන්දම, ඒ සදහා අතුරු බෝග සමග රබර් වගාවක තිබිය යුතු ප්‍රමිතිය, වගාවට සහ පත්‍ර වලට වැළඳෙන රෝග සහ ඒවාට පිළියම්, භාවිතා කරන පොහොර ප්‍රමාණ යන කරුණු පිළිබදව කුඩා රබර් ඉඩම් හිමියන් දැනුවත් කිරීමේ කේෂ්ත්‍ර වැඩමුළුවක් පසුගියදා හොරණ පොකුණුවිට කොළඹ පාරේ පියසීලි මහත්මියගේ රබර් වගාබිමේදී පැවැත්වුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312094</link>
    <topic>බලාගෙනයි! ඔළුව පැලෙයි ඉංගිරියේ පයින් යන්න එපා</topic>
    <author>ඉංගිරිය සමූහ</author>
    <content>රථවාහන අනතුරු අවම කිරීම, මාර්ගය තදබදයකින් තොරව පවත්වාගෙන යාම හා ජනතාවට අපහසුවකින් තොරව නගරයේ එහා මෙහා ගමන් කිරීමට පහසු වන ආකාරයට ඉංගිරිය පොලිස් රථවාහන අංශය මඟින් ඉංගිරිය නගර වීථියට අයත් සීමාවේ “ඔත්තේ - ඉර‍ට්ටේ” ක්‍රමය ක්‍රියාත්මක කර ඇත.එහෙත් ගැටලුව වී ඇත්තේ මේ සඳහා නගරයේ මාර්ගය දෙපස ඉදිකර ඇති පුවරු අඩි 4 ක් පමණ අඩු උසකින් සවිකර තිබීමයි.ඉතාමත් තුනී තහඩුවකින් නිර්මාණය කර ඇති මේ පුවරුවේ ඉහළ රවුම් කොටස නගරයේ පදික වේදිකාවේ එහා මෙහා යන ජනතාවගේ හිසෙහි වැදී තුවාල සිදුවීමට ඉඩ ඇති හෙයින් සවිකර ඇති පුවරුවල වටේට රබර් ආවරණයක් යොදන ලෙසත්, නැවත සවිකිරීමේදී සවිකර තිබෙන පුවරුවලට වඩා උසකින් පුවරු සකස් කර සවිකරන ලෙසත්, ඉංගිරිය පොලිස් ස්ථානාධිපතිවරයා අදාළ බලධාරීන් දැනුවත් කළද, එය සකස් කර නොමැති බව නගරවාසීහු පවසති.මේ රවුම් තහඩුව හිසෙහි වැදීමෙන් තුවාල ලැබූ ඇඟලුම් සේවිකාවක් ප්‍රතිකාර සඳහා රෝහල් ගතකළ බව ද පවසන ජනතාව විශාල අනතුරක් වීමට ප්‍රථම වහාම පියවරක් ගන්නැයි ප්‍රදේශවාසීහු බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312095</link>
    <topic>උතුරු-දකුණු තරුණ ජවය මහනුවර දී එකට මුසුවෙයි</topic>
    <author>මහානාම ගලහිටියාව - මහනුවර උතුර විශේෂ</author>
    <content>යෞවන කටයුතු හා නිපුණතා සංවර්ධන අමාත්‍යාංශයේ ජාතික තරුණ සේවා සභාවේ ශ්‍රී ලංකා යූත් තරුණ හුවමාරු වැඩසටහන යටතේ උතුරේත්, දකුණේත් තරුණ පිරිස් අතර සුහදතාව වර්ධනය කිරීමේ අරමුණ ඇතිව දේශීය තරුණ හිත මිතුරු හමුවක් මහනුවර දිස්ත්‍රික්කයේදී පසුගිය 6 දා ආරම්භ විය.මහනුවර හා කිලිනොච්චි දිස්ත්‍රික්කවල තරුණ තරුණියන්ගේ සහභාගිත්වයෙන් ලබන 10 දින දක්වා උඩදුම්බර ප්‍රාදේශීය ලේකම් කොට්ඨාසයේ බඹරබැද්ද ග්‍රාමයේදී මේ වැඩසටහන පැවැත්වේ.ශ්‍රී ලංකාවේ අන්තර් දිස්ත්‍රික් තරුණ පිරිස අතර ජන ජීවිතයේ විවිධ සංස්කෘතීන් හා සමාජ ක්‍රියාවලීන් පිළිබඳ ආකල්පමය අවබෝධයක් ඇතිකරලීම, තරුණ ප්‍රජාව තුළ සමඟියෙන්, මිත්‍රත්වයෙන් හා සහයෝගයෙන් කටයුතු කිරීමේ හැඟීම වර්ධනය කිරීම මඟින් මානව ගරුත්වයෙන් යුතු සදාචාරාත්මක පිරිසක් රටට දායාද කරවීම, අන්තර් දිස්ත්‍රික්ක තුළ ඇති දේශීය කෘෂිකර්ම, කර්මාන්ත නිෂ්පාදන හා ශ්‍රම වෙළඳපොළ පිළිබඳ අවබෝධයක් ඇතිකරලීම තුළින් තරුණ පිරිස ඔවුන්ගේම ආර්ථික ක්‍රියාවලියක නිරතවීමට මඟපෙන්වීම හා ඒ සඳහා අවස්ථාව සලසා දීම මෙම වැඩසටහනෙහි සෙසු අරමුණු වෙයි.මේ දෙපිරිස අදාළ කාලසීමාව තුළ මහනුවර ප්‍රදේශයේ ශ්‍රමදාන, ගවේෂණ, දේශපාලන හා සංස්කෘතික ආදී වැඩසටහන්වලට සහභාගි වන අතර මේ සඳහා කිලිනොච්චි දිස්ත්‍රික්කයෙන් තරුණ තරුණියන් 50 දෙනෙකු සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312096</link>
    <topic>බියර් බී මියගිය කතකගේ මරණයට විවෘත තීන්දුවක්</topic>
    <author>මංජුල හිරිපිටිය හෝමාගම සංචාරක</author>
    <content>බියර් පානය කළ කාන්තාවකට ඒ සමඟ විෂ වර්ගයක් පෙවීමෙන් මියයාම හේතුවෙන් පාදුක්ක රෝහලේ පැවැති මරණ පරීක්ෂණයේ දී මරණය සම්බන්ධයෙන් විවෘත තීන්දුවක් ප්‍රකාශයට පත් කෙරිණි.මියගොස් ඇත්තේ පාදුක්ක අංගම්පිටියේ අංක 395/2 දරන නිවෙසේ පදිංචිව සිටි සීරංගලාගේ වජිරා රුක්ෂාණි ප්‍රනාන්දු (30) නමැති අයය. මේ පිළිබඳ මරණ පරීක්ෂණය පාදුක්ක හදිසි මරණ පරීක්ෂක වෛද්‍ය සාම විනිසුරු නන්දසේන පන්නිපිටිය මහතා විසින් සිදුකළ අතර, මෙහි සාක්කි දුන් දිසානායක මුදියන්සේලාගේ ඇන්ටනී සංක්‍රෝ (51) නමැති අය මෙසේ පැවැසීය.මියගොස් ඇත්තේ 2012 වසරේ සිට ප්‍රේම සම්බන්ධතාවයක් මත, එක් වී පසුව අඹු සැමියන් ලෙස ගත කළ අයයි.මාගේ පෙර විවාහයෙන් මා හට දරුවන් තිදෙනෙකු සිටිනවා. මා ව්‍යාපාරිකයකු වන අතර, සිද්ධිය වූ දින මා‍ගේ ව්‍යාපාරික කටයුත්තක් සඳහා කළුතරට ගියා. එදින සවස 4.00ට පමණ මියගිය අය ඇමතුමක් දී කිව්වා කැක්කුම ඇති දත පෙන්වීමට සවස 6.00ට මීපේ සිටින දන්ත වෛද්‍යවරයා හමුවීමට යනවා කියලා. එහි ගොස් රාත්‍රී 7.30ට පමණ නැවත ඇමතුමක් දී කිව්වා නිවෙසට පැමිණි බව. රාත්‍රී 9.40ට පමණ අසල්වාසියෙකු ඇමතුමක් දී කිව්වා මියගිය අය බියර් වැනි දෙයක් පානය කර එය වැඩි වී පාදුක්ක රෝහලට රැගෙන ගියා කියලා. මා පාදුක්ක රෝහලට පැමිණ බලන විට ඇය මියගොස් සිටියා.මෙහිදී ගම්වාරිගේ කරුණාවතී (53) සීරංගලාගේ රේණුකා (37) නැමැති අය සාක්කි දුන්හ. .සාක්කි හා වෛද්‍ය වාර්තා පරීක්ෂා කිරීමෙන් අනතුරුව මරණය සම්බන්ධයෙන් විවෘත තීන්දුවක් හදිසි මරණ පරීක්ෂකවරයා ලබාදුන්නේය. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312097</link>
    <topic>කුඹුරු ටික ගොඩකර ගෙවල් හදන පොටක්</topic>
    <author>බුලත්සිංහල විශේෂ -මිල්ටන් ධර්මසිංහ</author>
    <content>මදුරාවල ප්‍රාදේශීය ගොවිජන සේවා කොට්ඨාසයට අයත් බැල්ලපිටිය ලී මෝල අසල ප්‍රධාන මාර්ගයට ආසන්නයේ කුඹුරු ඉඩම් කීපයක් ගොඩකර නිවාස තැනීමේ සූදානමක් ඇති බව ප්‍රදේශවාසීහු කියති.මේ කුඹුරු ගොඩකිරීම සඳහා ගොවිජන සේවා දිස්‍ත්‍රික් කාර්යාලයෙන් අවසර ලබාගෙන ඇති බව ඉඩම් හිමියෝ කියා සිටියද ඒ පිළිබඳව කිසිම දැන්වීමක් මදුරාවල ‍ප්‍රාදේශීය ලේකම් කාර්යාලයට හෝ ගොවිජන සේවා කාර්යාලයට ලැබී නැති බව ගොවිජන සේවා කාර්යාලය පවසයි.මේ අනවසර ගොඩනැගිලි ඉදිකිරීම පිළිබඳ බැල්ලපිටිය ප්‍රදේශයේ ගොවීහු මදුරාවල ප්‍රාදේශීය ලේකම්තුමියට දන්වනු ලදුව ඊට තහනම් නියෝගයක් පනවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312098</link>
    <topic>වසර 38ක් පැරැණි නිවෙසක උළු එක් රැයකින් එකපාරට අලුත් වෙලා</topic>
    <author>සුදත් පුබුදු කීර්ති - දෙල්ගොඩ සමූහ</author>
    <content>බියගම මාබිම වලහේන ප්‍රදේශයේ වසර 38කට පෙර ඉදිකළ පැරණි නිවෙසක දුර්වර්ණව පැවති රට උළු සියල්ල එකවර හදිසියේම අසාමාන්‍ය ලෙස අලුත් උළුවල පැහැගැන්වීම නිසා එම ප්‍රදේශවාසීන් විශ්මයට පත්ව ඇත.බියගම මැතිවරණ කොට්ඨාසයේ අංක 276/ ඒ මාබිම වලහේන ග්‍රාම නිලධාරි වසමෙහි පදිංචි ගුණසේන විජේසිංහ (69) මහතාට අයත් නිවසෙහි වහලයේ රට උළු සියල්ල හිටිහැටියේම මෙසේ නව උළුවල පැහැයට වෙනස්වී ඇත.මේ අද්භූත සිද්ධිය පිළිබඳව අප සමඟ අදහස් දැක්වූ එම නි‍වසෙහි හිමිකරු ගුණසේන විජේසිංහ මහතා.මම වෘත්තියෙන් මුද්‍රණ ශිල්පියෙක්. මට දරුවන් දෙන්නෙක් ඉන්නවා. ග්‍රෑන්ඩ්පාස්වල වීරකේසරී පුවත්පත් ආයතනයේ සේවය කරනවා.1976 ජනවාරි මාසේ දිනක තමා මේ නිවෙස ඉදිකරලා වහලයට රට උළු සෙවිලි කළේ. වෙල්යාය ඉස්මත්තේ මෙතන වළක් හැදිලා තිබුණේ. මම තරුණ කාලේ ඒ වළ ගොඩ කරලා කන්දක් හදලා ඒ කන්ද උඩ තමා මගේ නිවෙස ඉදිකළේ.වහලය ගහන්න ඒ කාලේ රු. 350/= යි මට වැය වුණේ. කැලණිය බොල්ලෑගල විජය උළු මෝලෙන් වහලයට උළු ගෙනාවා. උළු දාහටම වැය වුණේ රුපියල් දෙසිය පනහයි. ලොරියට රුපියල් පහයි.කාලයාගේ ඇවෑමෙන් වහලේ උළු සියල්ල දියසෙවල බැඳිලා දුර්වර්ණ වුණා. පසුගිය 05 වැනිදා මම මිදුල අතුගානකොට වහලය දිහෑ බැලුණා. උළුවල පාට වෙනස්වෙලා තිබුණා. ඇස් පිහිදාලා මම නැවතත් බැලුවා. උළු ඔක්කොම අලුත් උළුවල පාට අරන්, මට එය අදහාගන්න බැරි වුණා. මාත් මගේ බිරියත් බුදුහාමුදුරුවන්ට හැමදාම මල් පහන් පූජා කරනවා. ගෙයි සුවඳ දුම් අල්ලනවා. හැකි සෑම විටම දෙන්නම සිල් ගන්නවා. දේව බලයකින් මේ දේ වෙන්න ඇති.විජේසිංහ මහතාගේ බිරිය වන කේ.ජී. ශ්‍රියානි මහත්මිය අප සමඟ මෙසේ කීවේය.අපේ ගෙයි වහලයේ උළු දියසෙවල බැඳිලා කළු පාටට තිබුණේ. පසුගිය (05) දා මම කුස්සියේ වැඩ කරනකොට මහත්තයා මට ඉක්මනට එන්න කියලා කෑ ගැහුවා. එළියට ගිහින් බලනකොට මහත්තය වහලේ දිහා බලන් හිටියා. පරණ උළු ඔක්කොම අලුත් වෙලා. ගෙයි වටේටම ගිහින් වහලේ දිහා බැළුවා. සියලුම උළු අලුත් වෙලා. වටේ පිටේ අසල්වැසියොත් මේ සිද්ධිය බලන්න ආවා. අපි කාටවත් මේ සිදුවීම ගැන මොකුත් හිතාගන්න බැහැ. අපි පන්සිල් රැකලා සිල් අරන් කාටවත් කරදරයක් නැතිවයි ජීවත් වන්නේ. දේව බලයකින් මේ සිදුවීම වෙන්න ඇති.අසල්වැසි නිවෙසේ පදිංචි කේ. ජී. ප්‍රියන්ත මහතාගෙන්ද අප මේ පිළිබඳව විමසූ අතර ඔහු මේ ගැන අදහස් දැක්වූයේ මෙසේයි. මම අසල්වැසි නිවෙසේයි පදිංචි. මගේ ගේ හදලා අවුරුදු 17ක් වෙනවා. අපේ ගෙවල් දෙක වෙන්වෙන්නේ මීටර් 03කින් විතර. විජය උළු මොලෙන්මයි මාත් උළු ගෙනාවේ.මාගේ වහලේ රට උළුවල දුර්වර්ණය ඒ විදිහටම තියෙනවා. ගුණසේන අයියගේ වහලේ උළු පාට වුණේ කොහොමද කියලා හිතාගන්න බැහැ. මේ වුණු විපර්යාසය කාටත් ප්‍රශ්නයක් යැයි ඔහු කීවේය.මේ පිළිබඳ අප විසින් කොළඹ විශ්වවිද්‍යාලයේ භෞතික අංශයේ මහාචාර්ය චන්දන ජයරත්න මහතාගෙන්ද විමසූ අතර ඔහු පවසා සිටියේ.මෙය ලංකාවේ කිසිඳු තැනක සිදු නොවූවක් බවත් විශ්වයේ ඇති උල්කාශ්මවල ඉතා සියුම් කොටස් වැටීමෙන් හෝ අකුණුවල නයිට්‍රජන් ඇසිඩ්වලින් හෝ මෙසේ සිදුවිය හැකි බවත් පරීක්ෂණයක් නොකාට නිරීක්ෂණයකට එළඹිය නොහැකි බවයි. එසේ සිදුවූවානම් නිවෙස අවට තිබෙන ගස්වල පත්‍රවල පැචර්ස් (පුල්ලි) දැකිය හැකි බවත් මහාචාර්යවරයා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r1312099</link>
    <topic>පොලිස් නිලධාරියෙක්ට නෙළූ පෝරිසාදයෝ දෙන්නාට ඇප</topic>
    <author>බලපිටිය සමූහදිලිප් නිශ්ශංක</author>
    <content>කොස්ගොඩ පොලිසියේ අපරාධ අංශයේ පොලිස් කොස්තාපල්වරයකුට පහරදුන් පුද්ගලයන් දෙදෙනකු බලපිටිය වැඩබලන මහේස්ත්‍රාත් ඊසෙඩ් ඊ. ලියාකාන් මහතා වෙත ඉදිරිපත් කිරීමෙන් පසුව රුපියල් ලක්ෂ දෙකක ශරීර ඇපමත මුදා හරින ලෙස නියෝග කළේය.එසේ ශරීර ඇපමත මුදා හරින ලද්දේ අහුන්ගල්ල වතුරේගම පදිංචි සමන්කුමාර සහ සිරිල් ප්‍රසන්න නමැති සැකකරුවන් දෙදෙනාය.රාජකාරිය නිමවී නිවෙසට යමින් සිටි පොලිස් කොස්තාපල්වරයා සැකකාර ව්‍යාපාරිකයාට බැණ වැදීම නිසා ඇති වූ බහින් බස්වීමෙන් අනතුරුව පහරදීම සිදුවී ඇති බවත් පහරකෑමට ලක්වූ පොලිස් කොස්තාපල්වරයා බලපිටිය මූලික රෝහලට ඇතුළත්ව දින දෙකක් ප්‍රතිකාර ලබාගෙන රෝහලින් පිටව ගොස් ඇති බව පැමිණිල්ල වැඩබලන මහේස්ත්‍රාත්වරයාට ඉදිරිපත් කරමින් කියා සිටියේය.අම්බලන්ගොඩ සහකාර පොලිස් අධිකාරී ඒ.ආර්. අයි. මිරැන්ඩු මහතාගේ උපදෙස් මත අහුන්ගල්ල පොලිස් ස්ථානාධිපති ඩබ්.ඒ. මහින්ද මහතා සැකකරුවන් අත්අඩංගුවට ගෙන මහේස්ත්‍රාත්වරයා වෙත ඉදිරිපත්කර තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=r13120910</link>
    <topic>මහනුවර බස් රියදුරන් තිදෙනෙක් බෝගම්බර රථ ගාලේ ගංජා ගහලා</topic>
    <author>අසේල කුරුළුවංශ</author>
    <content>මගී ජීවිත අනතුරට ලක්කරමින් ගංජා පානය කැර බස් රථ ධාවනය කරන පෞද්ගලික බස් රථ රියදුරන් තිදෙනකු හා කොන්දොස්තරවරුන් දෙදෙනකු මහනුවර පොලිසියේ කොට්ඨාස දූෂණ මර්දන අංශය මගින් පෙරේදා (07) අත්අඩංගුවට ගෙන තිබේ.මහනුවර සිට දිගන හා තෙල්දෙණිය බලා ධාවනය ‍කරන බස් රථවල රියදුරන් තිදෙනකු හා කොන්දොස්තරවරු දෙදෙනකු මෙසේ පොලිසිය විසින් අත්අඩංගුවට ගනු ලැබ ඇත.තම ගමන් වාරය පැමිණෙන තුරු බෝගම්බර රථගාලේ බස් රථ ගාල්කර තිබියදී එක් බස් රථයක් තුළ මොවුන් ගංජා පානය කැරමින් සිටි බව පොලිසිය පවසයි.දූෂණ මර්දන අංශයේ ස්ථානාධිපති පොලිස් පරීක්ෂක ප්‍රදීප් කෝට්ටගේ මහතා ඇතුළු කණ්ඩායමක් මෙම වැටලීම සිදුකර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312091</link>
    <topic>නේෂන් නෙට්බෝල් ශූරතාවලියේ ශ්‍රී ලංකාවට සිවුවැනි තැන</topic>
    <author>ප්‍රින්ස් ගුණසේකර</author>
    <content>රටවල් හයක සහභාගීත්වයෙන් පැවැති නේෂන් කුසලාන නෙට්බෝල් ශූරතාවලියේදී ශ්‍රී ලංකා පිලට සිවුවැනි ස්ථානය හිමිවිය. දින හතක් පුරා සිංගප්පූරුවේ ටෝයෝ පායෝ ක්‍රීඩාංගණයේදී පැවැති මේ තරගාවලිය පෙරේදා නිමාවට පත්වූ අතර, ශ්‍රී ලංකාව ලකුණු 60-48කින් පරදා පැපුවා නිව් ගිනියා පිල තෙවැනි ස්ථානයට පත්විය. අටවැනි වරටත් පැවැති මේ තරගාවලියට මුල් වරට එක්වූ උගන්ඩාව සත්කාරක සිංගප්පූරුව ලකුණු 60-32කින් පරදවා නේෂන් කුසලානය සතුකර ගත්තේය. මූලික වටයේදී ද උගන්ඩාව වෙතින් සිංගප්පූරුව පරාජයට පත්වූ අතර අවසන් තරගයේදී එය දැවැන්ත පරාජයක් බවට පත්විය.ලෝක නෙට්බෝල් කණ්ඩායම් ශ්‍රේණිගත කිරීම් ලැයිස්තුවේ නොමැති උගන්ඩා පිල මේ තරගාවලියේ පෙරැළිකාර කණ්ඩායම බවට පත්වී ශූරතාව දිනා ගැනීම බොහෝ දෙනෙකුගේ අවධානයට ලක්විය.නේෂන් කුසලාන නෙට්බෝල් ඉතිහාසයේ ශ්‍රී ලංකාව සිවු වැනි ස්ථානයෙන් ඉහලට පැමිණ නොමැති අතර පසුගිය වසරේද ද සිවුවැනියා බවට පත් විය. ශ්‍රී ලංකා පිලට වයසින් අඩු නවක ක්‍රීඩිකාවන් රැසක් එක්ව සිටි අතර අත්දැකීම් අඩුම කණ්ඩායම ලෙසද සැලකුණි. ශ්‍රී ලංකා පිලේ වටිනාම ක්‍රීඩිකාවට හිමි සම්මානය ගොල් ඩිෆෙන්ස් ස්ථානයේ ඉතා දක්ෂ ලෙස ක්‍රීඩා කළ ගයනී දිසානායකට හිමි විය.ගයනි දිසානායක කොළඹ විශාඛා විදුහලේ අපොස උසස් පෙළ හදාරන සිසුවියක වන අතර ජාතික කනිෂ්ඨ නෙට්බෝල් පිලේ දැක්වූ දක්ෂා මත ශ්‍රී ලංකා පිලට එක්වූවාය. ශ්‍රී ලංකා-පැපුවා නිව් ගිනියා තරගයේදී ශ්‍රී ලංකා ක්‍රීඩිකාවෝ තරගයේ මුල් භාගයේදී ප්‍රබල ලෙස තරගයට අවතීර්ණ වූවද අවසන් කාර්තු දෙකේදී ප්‍රතිවාදී ආක්‍රමණ හා ප්‍රහාර හමුවේ පසු බැසීමට ලක් වූහ.තරගයේ පළමු කාර්තුවේ පැවැති උණුසුම් සටනින් ශ්‍රී ලංකා පිල ලකුණු 14-13ක් ලෙස ඉදිරියට පැමිණයේය. දෙවැනි කාර්තුවේදී වඩාත් ප්‍රහාරාත්මකවූ පැපුවා නිව් ගිනියා පිල ලකුණු 16-12ක් ලෙස ඉදිරියට පැමිණි අතර, තෙවැනි කාර්තුවේදී 13-11ක් ලෙස ශ්‍රී ලංකාව අබිබවා ගියේය. තීරණාත්මක සිවුවැනි කාර්වේදී උගන්ඩා ක්‍රීඩිකාවන්ගේ වේගවත් බව හමුවේ ලකුණු 20-9ක් විය.වෙනදා මෙන් ගොල් ෂූටර් තර්ජනී සිවලිංගම්ට ලකුණු ලැබීම පහසු නොවූ අතර ඇය උත්සහයන් 47කදී ලකුණු 42න් හා සෙමිණි අල්විස් උත්සහයන් 9කදී ලකුණු 6ක් ලබා ගත්තේය. ශ්‍රී ලංකා ක්‍රීඩිකාවන් හුවමාරු කරගනිමින් සිටින පන්දු ඇතම් අවස්ථාවලදී උගන්ඩා ක්‍රීඩිකාවන් උදුරා ගැනීමේ වාසියත් සමග ඔවුන් උත්සහයන් 79කදී ලකුණු 60 වාර්තා කළේය. ශ්‍රී ලංකා පිලේ ආක්‍රමණයන් යම් දුරකට සාර්ථක නොවූයේ නම් උගන්ඩාව තවත් ඉදිරියට යනු ඇත.ශ්‍රී ලංකා පිල වෙනුවෙන් ගෝල් ෂූටර් තර්ජනී සිවලිංගම්, ගෝල් ඇටෑක් සෙමිණි ද අල්විස්, සෙන්ටර් තිළිණි වත්තේගෙදර, වින්ග් ඇටෑක් මරීෂා ප්‍රනාන්දු, ගෝල් ඩිෆෙන්ස් ගයනී දිසානායක, ගෝල් කීපර් තිසාල් අල්ගම හා වින්ග් ඩිෆෙන්ස් නවුජලී රාජපක්ෂ එක් වූහ. කාර්තු හතරේම කිසිදු ආදේශනයක් නොකිරීමද විශේෂත්වයකි.තරගයෙන් අනතුරුව හ්‍රී ලංකා පුහුණුකාරිනී සොමිතා ද අල්විස් මහත්මිය පැවැසූවේ ශ්‍රී ලංකා ක්‍රීඩිකාවන් ඔවුන්ගේ උපරිමය ලබා දුන් බවයි. “ලස්සන තරගයක් දැක බලා ගන්න පුලුවන් වුණා හැම දෙනාටම. ශ්‍රී ලංකා ක්‍රීඩිකාවන්ට අත්දැකීම් අඩු බව ඉතා හොඳින් පෙනුණා.මාස එකහමාරකින් ලද පුහුණුව තරගාවලියේ ප්‍රබල කණ්ඩායම් වලට අභියෝග කරන්න තරම් මදි. අපට හොඳ අත්දැකීම් රාශියක් මේ තරගයේදී ලැබුණා. මේක ලබන වසරේ පැවැත්වෙන ආසියානු ශූරතාවලියට හොදඳ පෙරහුරුවක්” ශ්‍රී ලංකා පුහුණුකාරිනිය පැවැසුවාය.මහා බලවතා අන්තිමයාපස්වැනි හා හයවැනි ස්ථාන තේරීමේ තරගයෙන් ඇමෙරිකාව 61-26කින් පරදා අයර්ලන්තය ජය තහවුරු කරගත්තේය. ඇමෙරිකාව පළමු තරගයට උගන්ඩාව සහභාගී නොවීම හේතුවෙන් නිතරග ජයක් ලැබූ අතර අනෙක් සියලු තරග පරාජයට පත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312092</link>
    <topic>නාවිකයෝ පෙරමුණ ගනිති</topic>
    <author>අන්තර් සමාජ ලීග් රගර්</author>
    <content>අන්තර් සමාජ ඩයලොග් ලීග් පළමු කොටසේ රගර් තරගාවලියේ මෙතෙක් අපරාජිතව පෙරමුණේ පසුවූ මහනුවර ක්‍රීඩා සමාජයට එරෙහිව ලකුණු 21-14ක විශිෂ්ට ජයක් වාර්තා කිරීමට නාවික හමුදා පිල ඊයේ සමත්විය. ඒ අනුව ප්‍රසාද ලකුණු සටහනේ දෙවැනි තැන සිටි නාවික හමුදා පිල අපරාජිතව පෙරමුණට පත්විය. නිත්තවෙල ක්‍රිඩාපිටියේ පැවැති මේ තරගයේ පළමු භාගය නිමාවනවිට ලකුණු 9-7ක් ලෙස මහනුවර පිල ඉදිරියෙන් පසුවූවද දෙවැනි භාගයේ තරගයේ පාලනය සියතට ගත් නාවිකයෝ දැඩි අභියෝගයක් එල්ල කරමින් ජය අත්කර ගත්තේය.ගෝලයක්, උත්සාහක දිනුමක් හා දඬුවම් පහර 3ක් නාවික හමුදා පිල රැස් කළ අතර මහනුවර කණ්ඩායම උත්සාහක දිනුමක් හා දඬුවම් පහරක් එල්ල කළේය.හැව්ලොක්ස් පිලට 29 -23ක ජයක්සී.ආර්.කණ්ඩායමට එරෙහිව ලකුණුඅ 29 -23ක ජයක් අත්කරගත් ලීග් රගර් තරගාවලියේ පසුගිය වසරේ ශූරයන් වන හැව්ලොක්ස් පිල සිය අපරාජිත බව රැක ගැනීමට සමත්විය. හැව්ලොක්ස් පිටියේ පසුගියදා පැවැති මේ තරගයේ පළමු භාගය නිමාවනවිට ලකුණු 13-12ක් ලෙස ඉදිරියෙන් සිටීමට සී.ආර්.පිල සමත්වූවද දෙවැනි භාගයේ හැව්ලොක්ස් පිලේ ක්‍රීඩකයන් ඉතා සාර්ථකව තරගයට අවතීරණ වෙමින් ජයග්‍රහණය වාර්තා කළේය. ගෝල් 3ක්, උත්සාහක දිනුමක් හා දඬුවම් පහරක් මගින් හැව්ලොක්ස් පිලේ ලකුණු සංඛ්‍යාව සම්පූර්ණ වූ අතර සී.ආර්.පිල ගෝල් 2ක් හා දඬුවම් පහර 3ක් වාර්තා කළේය.අප්කන්ට්‍රි ලයන්ස් ජය ගනී‍කෝඩුකාර හම්බන්තොට ෂාක්ස් පිල සමග නාවලපිටියේ දි පසුගියදා පැවැති තරගයෙන් ලකුණු 30-6ක ජයක් ලැබීමට අප්කන්ට්‍රි ලයන්ස් පිල සමත්විය. ගෝල් 2ක්, උත්සාහක දිනුම් 2ක් හා දඬුවම් පහර 2ක් අප්කන්ට්‍රි ලයන්ස් පිලේ ලකුණු සංඛ්‍යාවට එක්වූ අතර හම්බන්තොට ෂාක්ස් පිලට ලබාගත හැකිවූයේ උත්සාහක දිනුම් 2ක් පමණි. තරගයේ පළමු භාගය නිමාවනවිට ලකුණු 16-6කින් අප්කන්ට්‍රි ලයන්ස් පිල ඉදිරියෙන් පසුවිය.පොලිසියට දෙවැනි ජයපොලිස් කණ්ඩායම හා ගුවන් හමුදා පිල අතර රත්මලාන ගුවන් හමුදා පිටියේ පසුගියදා පැවැති තරගයෙන් ලකුණු 20-11ක ජයක් අත්කර ගැනීමට පොලිස් කණ්ඩායම සමත්විය. මෙවර තරගාවලියේ පොලිස් කණ්ඩායම ලැබූ දෙවැනි ජයග්‍රහණය මෙය විය. ගෝල් 2ක් හා දඬුවම් පහර 2ක් පොලිස් කණ්ඩායමේ ලකුණු සංඛ්‍යාවට එක්වූ අතර ගුවන් හමුදාව වාර්තා කළේ උත්සාහක දිනුමක් හා දඬුවම් පහර 2ක් පමණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312093</link>
    <topic>ජාතික බොක්සිං ශූරතාවලිය අද ඇරැඹේ</topic>
    <author>ෆවුස් මොහොමඩ්</author>
    <content>දේශීය බොක්සිං වළල්ලේ ‍සුපිරි ක්‍රීඩක ක්‍රීඩිකාවන් තරග වදින 89වැනි ජාතික කාන්තා හා පිරිමි බොක්සිං ශූරතාවලිය අද (9) සුගතදාස ගෘහස්ත ක්‍රීඩා සංකීර්ණයේ දී ආරම්භ වේ. අද සිට ලබන 13වැනිදා දක්වා දින පහක් පුරා පැවැත්වෙන මෙවර ශූරතාවලියට දෙස් විදෙස් බොක්සිං වළල්ලේ පදක්කම් දිනූ ක්‍රීඩක ක්‍රීඩිකාවන් රැසක් සහභාගි වෙති.ඒ අතර විදෙස් බොක්සිං වළල්ලේ දස්කම් පෑ මංජු වන්නිආරච්චි, අනූෂා කොඩිතුවක්කු, ශිරෝමාලා වීරරත්න සමග වත්මන් ජාතික බොක්සිං ශූරයා වන ගයාන් ජයවීර ද සිටිති. පසුගිය ශූරතාවලියේ හොඳම ක්‍රීඩිකාව වූ මාස් සදර්න් කණ්ඩායමේ ඩබ්.අයි.එස්.එස්.ශෂිකලා සහ තාක්ෂණයෙන් වඩාත්ම කැපීපෙනෙන ක්‍රීඩකයා වූ ගුවන් හමුදාවේ එම්.වයි.එම්.ඩිල්ෂාන් ද මෙවර ශූරතාවලියට එක්වී සිටිති.අවුරුදු 19ත් 40ත් අතර බොක්සිං ක්‍රීඩක ක්‍රීඩිකාවන් වෙනුවෙන් පැවැත්වෙන මේ ශුරතාවලියට ආධුනික, අන්තර්මධ්‍ය, ස්ටබ්ස් පළිහ තරගවල ශූරයන් හා අනුශූරයන් ද, ජාතික කණිෂ්ඨ බොක්සිං තරගාවලියේ ශූරයන් ද සුදුසුකම් ලබා සිටිති. යුද, නාවික, ගුවන්, පොලිස් කණ්ඩායම් සමග මාස් හෝල්ඩිංග්ස් අනුබද්ධිත ස්ලිම්ලයින්, ලීනියා, යුනිචෙලා, සිලුවෙටා හා මාස් සදර්න් බොක්සිං ක්‍රීඩා සමාජ මෙන්ම පාසල් කණ්ඩායම් රැසක් ද මෙවර තරගාවලිය නියෝජනය කරති.ලබන වසරේ ජූලි මාසයේ ස්කොට්ලන්තයේ පැවැත්වීමට නියමිත පොදු රාජ්‍ය මණ්ඩලයීය ක්‍රීඩා උළෙල නියෝජනය කරන ශ්‍රී ලංකා බොක්සිං සංචිතය ‍තෝරා ගැනීම මෙවර ජාතික බොක්සිං ශූරතාවලියෙන් සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312094</link>
    <topic>මාතර-යාපනය ශාන්තුවරයන් යාපනයේ දී අද ක්‍රිකට් සටනේ</topic>
    <author/>
    <content>මාතර සාන්ත තෝමස් කුමර විද්‍යාලය හා යාපනය සාන්ත ජෝන් විදුහල අතර පැවැත්වෙන සීමිත ඕවර ක්‍රිකට් තරඟය අද (9) යාපනයේදී පැවැත්වේ.විද්‍යාල දෙකෙහි ආදි ක්‍රිකට් ක්‍රීඩකයන්ගේ සහභාගිත්වයෙන් පැවැත්වෙන තරඟයට සාන්ත තෝමස් කුමර විද්‍යාලයේ විදුහල්පති ඩබ්ලිව්. බී පියතිස්ස, ක්‍රීඩා භාර ආචාර්ය ජගත් මතඟධීර, ක්‍රිකට් පුහුණුකරුවන් වන චරිත් පල්ලියගුරු, සිසිර වීරසිංහ, ඩි. සී. පී.එම් වෛද්‍යරත්න, ඉසුරු ලොකුගේ යන මහත්වරුන්ද, ආදි ශිෂ්‍ය සංගමයේ නිලධාරී මණ්ඩලයද එක්වෙති.මාතර සාන්ත තෝමස් සහ යාපනය සාන්ත ජෝන් විද්‍යාලයීය ක්‍රිකට් තරඟය අවසන් වරට කොළඹ කෝල්ස් ක්‍රීඩාංගනයේදි 1994 වසරේදි පැවැත්විණි.එහෙත් යුද්ධය හේතුවෙන් 1994 වසරෙන් පසු තරඟ නොපැවැත්වුණු අතර විද්‍යාල දෙකෙහි විදුහල්පතිවරුන් හා ආදි ශිෂ්‍ය සංගම් අතර පැවැති සාකච්ඡාවෙන් අනතුරුව මේ වසරේ සිට යළිත් තරඟය පැවැත්වීමට එකඟතාවය පළකළහ.තරඟයේ සත්කාරක කණ්ඩායම ලෙස යාපනය සාන්ත ජෝන් විදුහල කටයුතු කරන අතර සාන්ත තෝමස් කුමර විද්‍යාලයේ පූර්ණ අනුග්‍රහකත්වය මුල්‍ය ආදි ශිෂ්‍ය කණ්ඩායම විසින් දරනු ලැබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312095</link>
    <topic>ජාතික මේසපන්දු පුහුණුකරු තනතුරට අයැදුම්පත් කැඳවයි</topic>
    <author/>
    <content>ශ්‍රී ලංකා මේසපන්දු සංගමයේ විධායක සභාව මගින් ජාතික පුහුණුකරු තෝරාගැනීම සඳහා අයදුම්පත් කැඳවීමට තීරණය කර ඇත.ඒ අනුව ඕනෑම පුහුණුකරුවකුට තමා විසින් පිළියෙල කරන ලද ජීව දත්ත ඇතුලත් අයදුම් පත්‍රයක් සහ එහි සඳහන් කරුණු සනාථ කිරීමට අවශ්‍ය ලිපිලේඛනවල නිවැරදි බව සහතික කළ ඡායා පිටපත් සමඟ කවරයේ ඉහල වම් කෙලවරේ “මේසපන්දු ජාතික පුහුණුකරු තනතුර” යනුවෙන් සටහන් මේ මස 27 දින හෝ ඊට ප්‍රථම පහත සඳහන් ලිපිනයට ලියාපදිංචි තැපෑලෙන් ලැබීමට සලස්වන මෙන් මේසපන්දු සංගමය දන්වා සිටියි. සියලු අයැදුම්පත් ලේකම්, ශ්‍රී ලංකා මේසපන්දු සංගමය, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය, 2 වන මහල, සෙත්සිරිපාය, බත්තරමුල්ල ලිපිනයට එවන මෙන් සංගමය පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312096</link>
    <topic>කාන්තා ක්‍රිකට් පුහුණු තරග අද සිට</topic>
    <author/>
    <content>ජාතික කාන්තා ක්‍රිකට් පිලේ එළැඹෙන ඉන්දියා සංචාරය සඳහා ක්‍රීඩිකාවන් ‍තෝරාගැනීමේ පුහුණු තරග අද (9) කෝල්ට්ස් පිටියේ දී ආරම්භ කෙරේ. ශ්‍රී ලංකා කාන්තා ක්‍රිකට් පිල හා කාන්තා ක්‍රිකට් සංවර්ධන කණ්ඩායම අතර පැවැත්වෙන මේ තරගාවලියට විස්සයි20 තරග හා එක්දින තරග ඇතුළත්ය. අද සිට ලබන 18දින දක්වා විස්සයි20 තරග පැවැත්වෙන අතර 20වැනිදා සිට 30දින දක්වා එක්දින තරග පැවැත්වීමට නියමිතය. කෝල්ට්ස්, එන්.සී.සී.හා සරවනමුත්තු ක්‍රීඩාපිටියේ තරග පැවැත්වේ.විස්සයි20 තරග 3ක් හා එක්දින තරග 3ක් ඇතුලත් ශ්‍රී ලංකා කාන්තා ක්‍රිකට් පිලේ ඉන්දියා සංචාරය ලබන ජනවාරි මස 14වැනිදා ඇරැඹේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312097</link>
    <topic>අනුජ විහන්සිත් කඩුලූ 7යි</topic>
    <author/>
    <content>වයස 13න් පහළ ක්‍රිකට් තරගාවලියේ තුන්වැනි කොටසේ පන්නිපිටිය ධර්මපාල විදුහල සහ කොට්ටාව උතුර ධර්මපාල විද්‍යාලය අතර පසුගියදා පන්නිපිටියේ දී පැවති තරගයෙන් පන්නිපිටිය ධර්මපාල විද්‍යාලය පළමු ඉනිමේ ජය ලැබීය.කොට්ටාව උතුර ධර්මපාල විද්‍යලයට පළමු ඉනිමේ දී රැස්කර ගත හැකි වූයේ ලකුණු 27ක් පමණි. එහිදී විශිෂ්ට පන්දු යැවීමක නිරත වූ පන්නිපිටිය ධර්මපාල විද්‍යාලයේ අනුජ විහන්සිත් ලකුණු 7කට කඩුලූ 7ක් බිද හෙළීය. තරුෂ පෙරේරා ලකුණු 3කට කඩුලූ 3ක් දවාලීය.පන්නිපිටිය ධර්මපාල විද්‍යාලය සිය පළමු ඉනිමට පන්දුවාර 66කදී කඩුලූ 9කට ලකුණු 353ක් රැස්කිරීමට සමත් විය. නවිනු පෙරේරා හතරේ පහර 30ක් සමග ලකුණු 177ක් ද, ඉසිර වීරක්කොඩි 55ක් ද, ශිනිත් එදිරිසිංහ 35ක් සහ අනුජ විහන්සත් නොදැවී ලකුණු 17ක් ද රැස් කළහ. පන්දු යැවීමේ දී කොට්ටාව උතුර ධර්මපාල විද්‍යාලයේ හිරාන් විදුරංග ලකුණු 77කට කඩුලූ 4ක් දවාලීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312098</link>
    <topic>කොළඹ ආනන්ද විදුහල් ක්‍රිකට් පිලට ලාෆ්ස් හෝල්ඩින්ග්ස් අනුග්‍රහය</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=s1312099</link>
    <topic>කෑගලු විදුහල සා.මරියා ආදි සිසු ක්‍රිකට්</topic>
    <author/>
    <content>කෑගලු විද්‍යාලය-සාන්ත මරියා විද්‍යාලය අතර ආදි ශිෂ්‍ය ක්‍රිකට් සමාජ සුහදතාව වර්ධනය කරගැනීමේ අරමුණින් සංවිධාන කරන විස්සයි 20 ක්‍රිකට් තරගය හා සුහද හමුව මේ මස 15 වැනිදා පෙ.ව 10.00 සිට කෑගල්ල මහජන ක්‍රීඩාංගණයේදී පැවැත්වේ.කෑගලු විද්‍යාල කණ්ඩායම නාමල් සෙනෙවිරත්න විසින්ද ආදි මරියා කණ්ඩායම සංජීව ජයසිංහද මෙහෙයවනු ලබයි.මේ සඳහා විද්‍යාල දෙකෙහි ආදි සිසුන්ට මෙන්ම වර්තමාන සිසුන් හා ගුරුදෙගුරුන්ට ආරාධනා කරන බව සංවිධායකයෝ පවසති. වැඩි විස්තර දු.ක 07195521145 (පසන්) හෝ 0774687023 (ෂෙල්වින්) මගින් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=f1312091</link>
    <topic>ගමේදී උද්ඝෝෂණය කළා නම් ජවිපෙට අමුඩෙත් නැති වෙනවා</topic>
    <author>සාකච්ඡා කළේ</author>
    <content>l ආණ්ඩුවේ අය-වැය ප්‍රතිපත්තිය මොකක්ද ?දිගින් දිගටම අය-වැය ප්‍රතිපත්තිය හැටියට ආණ්ඩුව දැක්කේ දේශීය නිෂ්පාදකයා හා ගොවියා ආරක්ෂා කිරීමයි. ඒ වගේම දේශීය නිෂ්පාදන පුළුවන් තරම් වැඩි කිරීම.l ‘මහින්ද චින්තනය’ යටතේ සකස් කළ අය-වැය ලේඛන අටක් මේ වන විට ඉදිරිපත්කර තිබෙනවා. එහි ප්‍රතිඵල මොනවාද?ප්‍රතිඵල දැන ගන්න අය වැය ලේඛනය බලන්න අවශ්‍ය නැහැ. ඇඟට දැනෙන ඇස්වලට පෙනෙන සංවර්ධනයක් පසුගිය අවුරුදු අටේ සිදුව තිබෙනවා.ජනාධිපතිතුමා අය-වැය කතාවෙදීත් මේ ගැන සඳහන් කළා. මහින්ද රාජපක්ෂ ආණ්ඩුව රට සහලින් ස්වයංපෝෂිත කළා. බඩ ඉරිඟු, උඳු, මුං ඇටවලින් රට ස්වයංපෝෂිත ව තිබෙනවා.l ආණ්ඩුවේ බදු ප්‍රතිපත්තිය ක්‍රියාත්මක වෙන්නෙත් එම අරමුණට අනුවද?ඔව්, අපි ක්‍රියාත්මක කරන්නේ දේශීය නිෂ්පාදකයා ආරක්ෂා කරන බදු ප්‍රතිපත්තියක්.l දේශීය නිෂ්පාදකයා ආරක්ෂා කරන්න බදු පැනවුවත් එයින් මිල ඉහළ යනවා. පාරිභෝගිකයාත් ආරක්ෂා කර ගන්න වැඩපිළිවෙළක් ආණ්ඩුවට තියෙනවද?ඇයි නැත්තේ, පසුගිය වසර කිහිපයේම ස්ථාවර මිලක් ආහාර ද්‍රව්‍යවල රඳවාගන්න පුළුවන් වුණේ වැඩපිළිවෙළක් තිබුණ නිසයි. හාල්මිල පසුගිය කාලෙටම වෙනස් වුණේ නැහැ.අපි ගොවීන් අස්වැන්න නෙළන කාලෙට ඒ වර්ගයේ භාණ්ඩවල බදු වැඩිකරනවා. අල, ලූනු වගේ දේවල් වලට මේ විදිහට බදු ගහනවා. එයින් දේශීය ගොවියා ආරක්ෂා වෙනවා.l කෘෂිකර්ම ක්ෂේත්‍රයට සහන දෙනවාට වඩා කර්මාන්ත ක්ෂේත්‍රයට සහනදීම ජාතික ආර්ථිකයට ඵලදායි කියන මතය ගැන ඔබේ අදහස කුමක්ද?රටේ ආර්ථිකයට මේ ක්ෂේත්‍ර දෙකේම දියුණුව වැදගත්. එකක් නිසා අනෙක අතාරින්න බැහැ. ආහාර නැතිව කොයි දෙයක්වත් කරන්න බැහැ. රජය උත්සාහ කරන්නේ කෘෂිකර්මාන්තයට සම්බන්ධ කර්මාන්ත ගොඩනඟන්නයි. සහල්වලින් ඒ විදිහට බත් ලබාගැනීමට අමතරව, බේකරි නිෂ්පාදනත් කළ හැකියි. බඩඉරිඟුවලින් කෝන්ෆ්ලේක්ස් හදන්න පුළුවන්. රජය ඒ වගේ දේවලට සහයෝගය දෙනවා.l නව පනතක් මඟින් ගොවීන් සතු පෞද්ගලික බීජ රෝපණය කිරීමේ අයිතිය අහෝසි කෙරෙන බවට අදහසක් ඇතිව තිබෙනවා. මෙහි ඇත්තක් තිබෙනවාද?අමූලික බොරුවක්. මේ අය වැයෙන් පොහොර සහනාධාරයට අමතරව බීජ නිෂ්පාදනයටත් සහන ලබාදී තිබෙනවා. ආරක්ෂිත ගෘහ සකස්කර ගන්න අවශ්‍ය මෙවලම්වලට 50%ක සහනාධාරයක් ලබාදී තිබෙනවා. ඒ වගේම ඒ සඳහා අවශ්‍ය කාර්මික උපදෙස් ලබාදීමත් ආණ්ඩුවෙන් කෙරෙනවා.පිට රටින් අනවසරයෙන් ගෙනෙන බීජ නිදහසේ වෙළෙඳ පලේ අලෙවි වෙනවා. ඒවා වළකන්න කිසිම නීතියක් නැහැ. ජාන විකෘති කළ බීජ වගා කිරීම මඟින් අපේ වගාව විනාශ වෙනවා. ඒක නවත්වන්නයි මේ නීතිය ගෙනෙන්නේ. එහෙම නැතිව අපේ ගොවියා තමන්ගේ වගාවෙන් ලබා ගත් වී ටික බිත්තර වී කරල වගා කළාට මේ පනතින් තහනම් කෙරෙන්නේ නැහැ. හැබැයි කාට හරි බීජ විකුණනවා නම් එයට සහතිකයක් දෙපාර්තමේන්තුවෙන් ගන්න ඕනේ. එහෙම නැතිව විකුණන්න තියෙන බීජ හොර ඒව ද කියලා හඳුනා ගන්න වෙන ක්‍රමයක් නැහැ.l පසුගිය දිනවල ලොකු ලූනු මිල අධික ලෙස ඉහළ ගියා. එවැනි තත්ත්වයක් ඉදිරි කාලයේදී ඇති නොවීමට අවශ්‍ය පියවර ඔබ අරන් තිබෙනවාද?අපිට වසරකට ලොකු ලූනු මෙට්‍රික්ටොන් 150, 000ත් 2,00,000 අතර ප්‍රමාණයක් අවශ්‍ය වෙනවා. සමහර කාලෙට අවශ්‍යතාව ලක්ෂ 2ත් පනිනවා. ඒත් තවම නිෂ්පාදනය කරන්නේ 1,00,000-1,25,000ත් අතර ප්‍රමාණයක්. එතකොට නිෂ්පාදනය කරන්නේ අවශ්‍යතාවෙන් 50%ක් පමණයි.ලොකු ලූනු වගා කරන්නේ දඹුල්ලේ විතරයි. මහ කන්නයේ වැස්සට ලූනු නරක් වෙන නිසා ගොවියෝ වගා කරන්නේ එක කන්නයයි. ඒ නිසා ඔක්තෝබර් සිට මැයි දක්වා ප්‍රශ්නයක් ඇතිවෙනවා. නමුත් වැස්ස අඩු පළාත්වල අවාරේ ලූනු වගා කරන්න ගොවියා යොමු කළොත් මේ ප්‍රශ්නයට විසඳුමක් ලබා දෙන්න පුළුවන්.ඒ හින්ද අපි කල්පනා කළා ජනවාරියේ තවාන් දාලා මැයි වන විට අස්වැන්න ගන්න පුළුවන් විදිහට වගා කරන්න ගොවියන් උනන්දු කරන්න. එවැනි වැඩපිළිවෙළකට යන්න මෙවර අය-වැය ලේඛනයෙන් මුදල් වෙන් කර තිබෙනවා. මේ මහ කන්නයේ මන්නාරම, හම්බන්තොට, මොනරාගල, මුලතිව් කියන දිස්ත්‍රික් හතරෙ ලොකු ලූනු වගාව ආරම්භ කළා.l මේ අනුව ඉදිරියේදී ලොකු ලූනු මිල ඉහළ යාම පාලනය කරන්න පුළුවන් ද?ආරම්භයේදී දඹුල්ලේ ලොකු ලූනු වගාවටත් ගොවියා හුරු කළේ අමාරුවෙන්. අක්කර භාගයකින් පටන් ගත්ත වගාව, අද වනවිට හෙක්ටයාර් 8,000ක් පමණ ව්‍යාප්තව තිබෙනවා. ගොවියා පුරුදු වෙච්ච වගාවකින් තවත් වගාවකට හුරු කරවීම අපහසු කටයුත්තක්. නමුත් ලාබ ලැබෙනවා නම් වගාවට හුරුවෙනවා. නියමු ව්‍යාපෘතිය ප්‍රතිඵල සාර්ථකයි. දඹුල්ලේදී ලැබුණේ ග්‍රෑම් 50ක ගෙඩියක්. හම්බන්තොට ලොකු ලූනු ගෙඩියක් ග්‍රෑම් 80ක් විතර වෙනවා.මේ ආණ්ඩුවේ ප්‍රතිපත්තිය ප්‍රශ්නවලට පැලැස්තර දැමීම නෙවෙයි. ස්ථිරසාර විසඳුමක් ඉදිරිපත් කිරීමයි. අපේ ඉලක්කය අනුව කාලයක් යන විට ලොකු ලූනු මිල ස්ථාවර මට්ටමකට ගෙන එන්න පුළුවන්.l දේශීය කෘෂි බීජ වගාව ප්‍රචලිත කිරීමේ වැඩසටහනක් පසුගියදා අමාත්‍යාංශය ආරම්භ කළා. දේශීය වගාවෙන් ලැබෙන ඵලදාව අඩුයි. ඒ නිසා එය ප්‍රචාරක ව්‍යාපාරයක් පමණක් වෙයිද ?අස්වැන්න අනුව බැලුවොත් දේශීය බීජයන්ගෙන් ලැබෙන ළුලදාව අඩු විත්තිය ඇත්ත. නමුත් අපි කල්පනා කරන්නේ මනුෂ්‍යයින්ගේ ශරීර සෞඛ්‍ය පැත්තයි. දැන් වගා කරන්නේ පොහොර හා කෘෂි රසායන ද්‍රව්‍යවලට සංවේදී වැඩි දියුණු කළ බීජ. නමුත් පැරැණි වගාවට පොහොර අවශ්‍ය නැහැ. කලට වේලාවට වගා කරනවා නම් කෘෂි රසායන අවශ්‍යත් නැහැ.l ආණ්ඩුවට හිටි හැටියෙම දේශීය වී වගාව ප්‍රචලිත කිරීම ගැන උනන්දුවක් ඇතිවූණේ ඇයි?අපි මුලින්ම කල්පනා කළේ සහලින් ස්වයංපෝෂිත කරන්නයි. දැන් රට සහලින් ස්වයංපෝෂිතයි. ගුණාත්මක භාවයෙන් වැඩි සහල් නිෂ්පාදනයට යොමු වීම අපේ ඊළඟ බලාපොරොත්තුවයි. මුළු සහල් නිෂ්පාදනයම දේශීය සහල්වලින් සම්පූර්ණ කරගත යුතුයි කියලා අපි කියන්නේ නැහැ. වැඩි දියුණු කළ බීජ භාවිතා කරන අතරම දේශීය සහල් වර්ගත් භාවිතා කළ යුතුයි.l කාලයක් නවතා දමා තිබු ගොවි රක්ෂණ වැඩසටහන ආරම්භ කිරීමට රජය කටයුතු කර තිබෙනවා. ඒත් එය කොපමණ කලක් පවතීද කියලා සැකයක් ඇතිව තිබෙනවා නේද?නැහැ. එහෙම කිසිම සැකයක් තියාගන්න අවශ්‍ය නැහැ. මෙවර අයවැයෙන් ඒ සඳහා අවශ්‍ය මුදල් වෙන්කර තිබෙනවා. කෘෂි රක්ෂණ වැඩසටහන අකර්මණ්‍යව තිබුණේ එයට නිසි පාලනයක් නොතිබුණු නිසයි. එක එක ඇමැතිවරු හිතූ හිතූ විදිහට වැඩ කළා. දැන් ජනාධිපතිතුමා කෘෂි රක්ෂණ වැඩසටහන එතුමා යටතට පවරගෙන, ඊට නිසි විසඳුමක් ලබාදී තිබෙනවා. 2014 වසරේ සිට ගොවි රක්ෂණය ක්‍රියාත්මකයි.l වී මිලදී ගැනීමේ රජයේ වැඩසටහන ගැන පසුගියදා පාර්ලිමේන්තුවෙත් සාකච්ඡා කෙරුණා. එය නියමිත පරිදි ක්‍රියාත්මක වෙන්නේ නැද්ද?රජය වී සම්බා කිලෝව 35/- බැගින් අවම මිලක් නියම කර තිබෙනවා. ඊට වැඩියෙන් පෞද්ගලික අංශයට විකුණන්න පුළුවන්. අද කීරි සම්බා කිලෝව 45/- බැගින් ඔවුන් මිලදී ගන්නවා. ආණ්ඩුව එයට ඇඟිලි ගහන්නේ නැහැ.l ඒත් රජය නියම කරන මිලට වී තොග අලෙවි කරගන්න බැහැයි කියලා ගොවීන් චෝදනා කරනවා නේද?නැහැ. අපි නියම කළ මිලට වී මිලදී ගන්නවා. ඒත් වෙළෙඳපොළ අවශ්‍යතාව අනුව මිල වෙනස් විය හැකියි. මේ දිනවල වී මිල ඉහළ ගිහින් තිබෙනවා. ඉස්සර නම් ගොවියෝ කමතේදීම වී ටික වික්කා. නැත්නම් ණයට හිලව් කළා. දැන් ගොවියා ශක්තිමත්. දරා ගැනීමේ හැකියාව තිබෙනවා. ඔවුන් හොඳ මිලක් ආවහම විකුණනවා. දැන් වී මෝල් හිමියන්ට වුවමනා විදිහට ෙගාවියා නටවන්න බැහැ.l ආණ්ඩුව ජනතාවගේ ආදායම හොඳයි. භාණ්ඩවල මිල ගණන් අඩුයි කියලා පෙන්නන්න හැදුවත් බදු පැනවීම නිසා ජීවන වියදම ඉහළ ගිහින් කියලා විපක්ෂය චෝදනා කරනවා නේද?භාණ්ඩ මිල ඉහළ ගිහින් තියෙනවා නම් එහෙම වෙලා තිබෙන්නේ ආනයනය කරන දේවලයි. සහල් මිල පසුගිය අවුරුදු හතරේම වෙනස් වුණේ නැහැ. පිටරටින් ගෙන්වන සොසේජස්වල මිල ඉහල ගිහින් තිබෙනවා.අපේ රටේ කිරි නිෂ්පාදනය ක්‍රම ක්‍රමයෙන් ඉහළ යනවා. අපි එය ආරක්ෂා කළ යුතුයි. රට කිරිපිටි විකිණුවට මෙහෙ ගව පාලනය දියුණු ෙවන්ෙන නැහැ. පසුගිය කාලේ අපි දැක්කා කිරිපිටි කියලා පිටරටින් එන ඒවායේ තත්ත්වය. මේකට හොඳම පිළිතුර දේශීය කිරි ගොවියා ශක්තිමත් කිරීමයි.l ගොවීන්ගේ ප්‍රශ්න වෙනුවෙන් ජ.වි.පෙ. වීදි බැසීම ඔබ දකින්නේ කොහොමද?ගොවියාට සහන සලසන්න තිබුණු ගොවිජන සේවා මධ්‍යස්ථාන 236න් 187 ක් ගිනි තිබ්බේ ජේ.වී.පී.යයි. ඔවුන්ගේ ඇමැති කෙනෙකුත් හිටියා. නමුත් රට හදන්න එක ශත පහක්වත් වෙන් කළේ නැහැ.l ඒත් ඔවුන් වැව් 1000ක් හැදුවා නේද?හැදුව නම් හොඳයි. ජේ.වී.පී. ශාඛා කාර්යාලවල ඉන්න නිලධාරින්ට කොන්ත්‍රාත් නම් ලැබුණා. ඊට වඩා වැඩක් නම් කෙරුණේ නැහැ. ජේ.වී.පී.ය පිටකොටුවට ඇවිත් උද්ඝෝෂණය කළ එක හොඳයි. ගමට ගිහින් උද්ඝෝෂණය කළා නම් කරපු විනාශයේ හැටියට අමුඩයත් නැතිවයි යන්න වෙන්නේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=f1312092</link>
    <topic>දුප්පත්කමේ පිංතූරය නැතිකර කොළඹ ලස්සන කරනවාට අකමැති ඇයි?</topic>
    <author>ජනතා මිත්‍ර</author>
    <content>කොළඹ” යන නම කෙසේ බිහි වීදැයි ස්ථීර නිගමනයක් නැතත් ඒ පිළිබඳ විවිධ මතවාද ඇති අතර ඇතැම් ජනප්‍රවාද සිත්ගන්නා සුළුයි. පෘතුගීසින්ගේ පැමිණීමත් සමඟ කොළඹ නැව් තොටක් ලෙස වඩාත් ප්‍රචලිත විය. වර්ෂ 1344 දී මාලදිවයිනේ සිට ශ්‍රී ලංකාවට පැමිණි ඉබන් බතූතා කොළඹ හා බටහිර නැව්තොටු ගැන සැලකිය යුතු තොරතුරු වාර්තා කර ඇති බව ඉතිහාසයේ සඳහන්ය. ඊට ආසන්න කාලයක දී චීන අධිරාජ්‍යයාගේ නෞකා හමුදාවේ අධිපතියෙකු වූ වාං තා යුවාන් නම් මුහුදු සෙනෙවියාද කොළඹ ගැන විස්තරයක් ලියා ඇත්තේ මෙසේය.“කොලාංපු” යනුවෙන් ඔහු මෙම ස්ථානය හඳුන්වා ඇති අතර ඉබන් බතූතා එය හැඳින් වූයේ “කලංපු” යනුවෙනි. “කොළඹ” යන්න වඩාත් ‍ෙලසම ස්ථාපනය කරන්නේ පෘතුගීසීන් විසිනි. පෘතුගීසීන් මෙරටට පැමිණීමට ආසන්න කාලයක දී වකට සම්පාදනය වෙමින් රාජාවලියෙහි මෙම ස්ථානය නම් කර ඇත්තේ “කලන්තොට” සහ “කැලණි ගම්තොට” යන නම්වලිනි. කොළඹ එවකට ජීවත් වූවන් හා විදේශීය වෙළෙඳුන් අතර මෙම උච්චාරණ තිබුණු බව කියැවේ.“කොළඹ” යන නාමය පිළිබඳ පළමුවෙන් ම විශේෂ හැඳින්වීමක් කළ ග්‍රන්ථය ලෙස දඹදෙනි යුගයෙහි ලියවුණු සිදත් සඟරාව හැඳින්විය හැකිය. “කොළඹ - කරළු ඈ නිපන් සඳ පියවි නම්” යනුවෙන් එහි සඳහන් කර ඇත. පාලි භාෂාවෙන් “කදම්බ” ලෙස දැක්වෙන්නේ “කොළොන් ගස”යි. එය සිංහලට බිඳී එන විට “කොළඹ” නම් වූවා විය හැකි ය.කොළඹ නාමය පිළිබඳ ජුලියස් ද ලැනරෝල් මහතා තම මතය මෙසේ ඉදිරිපත් ක‍ෙළ් ය. කලකට ඉහත දී රාජකීය ආසියාතික සංගමයේ සඟරා කලාපයකට (J.R.A.S. – CB – 1930) ලැනරෝල් මහතා විසින් ලියන ලද ලිපියක මෙම මතය සඳහන්ව තිබුණි. පුරාතන යුගයේ දී කොළොන්නාව දෙසින් පැමිණි “කොළොන්නා ඔය” නම් ගංගාවක් කොළඹ වරාය මැදින් මුහුදට වැටුණු ස්ථානය කොළොන්තොට නම් වූ බව ඔහු සඳහන් කරයි. කොළඹ නගරය පිළිබඳ ඉතිහාසය සොයා ගිය එස්. ජේ. පෙරේරා පියතුමා ද මෙම මතය පිළිගෙන ඇත.මෙම කෙ‍ාළොන්නා ඔය කැලණි නදියේ පිටාර ජලයද ගෙන මාළිගාවත්තේ වගුරුබිම් මැදින් පැමිණ මරදානේ සාන්ත සෙබස්තියන් කඳු පාමුලින් කයිමන් දොරටුව දෙසට පැමිණ රෙක්ලෙමේෂන් මාවතට (Reclamation Road) සමාන්තරව ගොස් මුහුදට වැටුණු බව පැවසේ. පෘතුගීසීන් විසින් මෙම ගංගාව “සාන්ත ජෝන් ගංගාව” යනුවෙන් හඳුන්වන ලදී. වර්තමාන බේරේ වැව සෑදීමට මෙම ගංගාවේ ක්‍රියාකාරීත්වය බොහෝ සෙයින් හේතුවිය.1505 දී පෘතුගීසීන් ශ්‍රී ලංකාවට පැමිණි පසු කොළඹ යන වර්තමාන නාමය ප්‍රචලිත විය. ලක්දිව පෘතුගීසි යුගය පිළිබඳ විවරණයක් කරන පර්නාවෝ ක්වේරෝස් පියතුමන්ද පවසන පරිදි මෙම නම ස්වදේශීකයින් අතරද වැරැදි උච්චාරණයකින් බිඳී පැමිණ ඇත. කොළ අඹ යනු මෙහි මුල් නමයි.අඹ නැති කොළ පමණක් ඇති සුවිසල් අඹ ගසක් මුල්කොට ගෙන මෙම නාමය ව්‍යවහාර වූ බව ඔහු පෙන්වා දෙයි. මෙම අඹ ගස ශාන්ත ලෝරන්ස් තුඩුව නමින් නම්කොට තිබූ ගල්බොක්ක තුඩුව කොම්සරේට් වීදිය (Commissariat Street) අසල පිහිටා තිබූ බව සඳහන් වේ.පෘතුගීසීන් සඳහන් කරන ආකාරයට මෙම නාමය මෙරට ස්වදේශිකයින් විසින් කොළොම්බස් නම් වූ දේශාටක නාවිකයාට ගෞරව පිණිස තබා ගන්නා ලද්දකි. එබැවින් පෘතුගීසීන් මෙම නාමය සිය ලිඛිත ලියකියවිලිවලට එකතුකර ගත්තේ Columbo යනුවෙනි. (එහෙත් ඔවුන්ගේ ඇතැම් ලේඛනවල Kolahamba Kolombu &amp;gt; Colahambo යන අනියම් රූප ද දැකිය හැකිය) එහෙත් පෘතුගීසීහු Columbo යන උච්චාරණ නාමය දිගටම පවත්වාගෙන ගියහ.ශ්‍රී ලංකාවේ සිරකරුවෙකුව සිට පසුව නිදහස ලැබූ ‍ෙරාබට් නොක්ස් 1679 වර්ෂයේ දී කොළඹට පැමිණියේ ය. එවකට මෙහි පැවතියේ ඕලන්ද පරිපාලනයයි. ඔහු කොළඹ යන නාමය ලියා ඇත්තේ පෘතුගීසීන් ලියු ආකාරයටමය. ඒ අනුව Colombo යන අක්ෂර වින්‍යාසය හා උච්චාරණය පසුව ඉංග්‍රීසි ජාතිකයින් විසින්ද ස්ථාපිත කරනු ලැබීය.‍‍ෙකාළඹ ගැන මෙවැනි විස්තරයක් ඉදිරිපත් කිරීමට හේතු වූ කරුණු කිහිපයක්ම ඇත. ඉතිහාසයේ සිටම කොළඹ නගරය හා ඒ අවට තිබූ තත්ත්වයත් වර්තමානය වනවිට කොළඹ සිදුවෙමින් පවතින විපර්යාසයත් සන්සන්දනය කිරීමේ දී නිවැරදි සංවර්ධනය හඳුනාගෙන තිබෙන්නේ කවුරුන් විසින්ද යන්න තේරුම් ගැනීම එතරම් අපහසු නොවේ. කොළඹ අගනගරය වුවද කොළඹ තුළින් සමාජයේ විවිධ අවස්ථා ප්‍රබලව පෙන්නුම් කෙරෙන අතර එය සමාජයේ ඉදිරි පැවැත්මට ප්‍රධාන වශයෙන් බලපායි.කොළඹ නගරය, කොළඹ දිස්ත්‍රික්කය, බස්නාහිර පළාත මැතිවරණවලදී තීරණාත්මක සාධකයක් වන අතර ඉතිහාසයේ එහි වැඩිවාසි තිබුණේ එක්සත් ජාතික පක්ෂයට බව නොරහසකි. මීට වසර කිහිපයකට ඉහත දී ගමක කුඩා දරුවෙක් එක් ගුරුවරයෙකුගෙන් කොළඹ මොන පාටදැයි කියා විමසා ඇත.“කොළඹ කොළ පාටයි” යනුවෙන් එම ගුරුවරයා ගත් කටටම පවසා තිබේ. කොළඹ යන නම නිසා එසේ කියුවද එසේත් නැත්නම් එවකට පැවති එක්සත් ජාතික පක්ෂ ආණ්ඩුව නිසා එසේ කීවාද? යන්න ගැන හරිහැටි කිව ‍ෙනාහැකිනමුත් එක්සත් ජාතික පක්ෂයේ වත්මන් නායකයින් පවා සිතා සිටින්නේ කොළඹ අයිතිකාරයින් ඔවුන් කියාය.වැඩිම සංවර්ධනයක් කොළඹට කළේ ඔවුන් කියාද? එක්සත් ජාතික පක්ෂයේ නායකයෝ තවමත් සිතති. නමුත් එය මේ වනවිට සිතිවිලිවලට පමණක් සීමාකර ගැනීමට එක්සත් ජාතික පක්ෂයට සිදුවෙන්නේ ඉතිහාසය තුළ වැඩිම සංවර්ධනයක් කොළඹ ඇතුළු මුළු රට පුරා සිදු කිරීමට ජනාධිපතිතුමාගේ උපදෙස් පරිදි එක්සත් ජනතා නිදහස් සන්ධාන ආණ්ඩුව කටයුතු කරමින් සිටින නිසාය.අතීතයේ පටන්ම කොළඹ නගරය විවිධ ජනවර්ග සැරිසැරූ භූමියක් වශයෙන් හැඳින්විය හැකි ය. 1807 වසරේ දී කොළඹ නගරයේ පනස් දහසකට අධික ජනගහනයක් සිටි බව කෝඩිනර්ගේ වා‍ර්තාව හෙළි කරයි. එහෙත් 1814 වසරේදී බ්‍රිතාන්‍ය රජය විසින් කරනු ලැබූ සංගණනය ප්‍රකාරව කොළඹ, පිටකොටුව හා කොටුව ප්‍රදේශවල සිටි ජන සංඛ්‍යාව 26,558ක් විය.කෝඩිනර් සඳහන් කරන ආකාරයට මෙම කාලය වන විට 1802 වර්ෂයේ දී කොළඹ නගරය උතුරින් කැලණි ගඟ සම්බන්ධ කරන ඇළ මාර්ගවලින් ද කෝට්ටේ විල මඟින් ද, දකුණින් වැල්ලවත්ත දක්වා මුහුදින් ද මායිම්ව තිබුණි. කොළඹ කොටුවේ වට ප්‍රමාණය සැතපුම් 1 ¼ක් වූ අතර කොළඹ ප්‍රදේශයේ පැවති නිවාස සංඛ්‍යාව 3420ක් විය.1901 වර්ෂයේ දී ශ්‍රී ලංකාවේ ජනගහනය 3565954 (තිස්පන්ලක්ෂ හැටපන්දහස් නවසිය පනස් හතරකි). වර්ග සැතපුමකට සිටි පුද්ගලයින් සංඛ්‍යාව 141කි. ඒ වනවිට බස්නාහිර පළාතේ ජනගහනය 920,683 (නවලක්ෂ විසිදහස් හයසිය අසූතුනකි).බස්නාහිර පළාතේ වර්ග සැතපුමකට සිටි පුද්ගලයින්ගේ සංඛ්‍යාව 643කි. 1860 දශකයේ මුල් භාගයේ දී කොළඹ නගර සභාව පිහිටුවන විට කොළඹ නගරයේ ජනගහනය 80,000ක් පමණ විය. 1953 වසරේ සංගණනයේ දී කොළඹ නගරයේ ජනගහනය 425881ක් දක්වා ඉහළ ගොස් තිබුණි. නවතම සංඛ්‍යාලේඛන අනුව 2012 වනවිට කොළඹ දිස්ත්‍රික්කයේ ජනගහනය 23,09809 (විසිතුන් ලක්ෂ නවදහස් අටසිය නමයකි)‍.මෙම තත්ත්වයන් යටතේ ‍ෙකාළඹ නගරය ඉදිරියට පැමිණුනද කොළඹ අයිතිකාරයින් කියාගන්නා එක්සත් ජාතික පක්ෂය ඉතිහාසයේ සිටම කොළඹ විධිමත්ව සංවර්ධනය කිරීමට කොළඹ ජනතාවගේ ප්‍රශ්න විසඳීමට, පැල්පත්වාසීන්ගේ ප්‍රශ්න විසඳීමට, වාහන තදබදය අවම කිරීමට , විධිමත් අයුරින් සංවර්ධන සැලසුම් සකස් කිරීමට පියවර ‍ෙනාගත් නිසා මහින්ද රාජපක්ෂ මහතා බලයට පත්වීමට පෙර කොළඹ පැවතියේ පැටළුණු නූල් බෝලයකටත් වඩා අන්ත තත්ත්වයකය.කොළඹ නගරයේ අඩු පහසුකම් ජනාවාසවල (මුඩුක්කු) ජීවත්වන ජනතාව හැමදාම මුඩුක්කුවල සිටිය යුතු බව එක්සත් ජාතික පක්ෂයේ පිළිගැනීමයි. එක්සත් ජාතික පක්ෂය එසේ සිතන්නේ ඇයි? කොළඹ නගරයේ ඉතා අඩු පහසුකම් ජනාවාස (පැල්පත් හා මුඩුක්කු) වශයෙන් හඳුනාගෙන තිබෙන නිවාස සංඛ්‍යාව 68,812කි. මින් නිවාස 40,000කට ආසන්න ප්‍රමාණයක් මුඩුක්කු ගණයට අයත් ය.මෙම නිවාස ඇළ රක්ෂිත, දුම්රිය රක්ෂිත හා වගුරුබිම්වල මෙන්ම රජයේ ඉඩම්වල අනවසරයෙන් ඉදිකරනු ලැබූ වර්ග අඩි 200 – 300ත් අතර අඩු පහසුකම් සහිත ඒවාය. මේවා බොහෝමයක් සිහිපත් කරනු ලබන්නේ මිහිපිට අපායන්ය. බොහෝදෙනෙකුගේ ජීවන වෘත්තිය වී ඇත්තේ කුලී වැඩය. ආර්ථික තත්ත්වයද එතරම් යහපත් නොවේ.ලැබෙන මුදල කළමනාකරණය කරගෙන පවුලේ ජීවන තත්ත්වය ගොඩනැගීම සඳහා මුඩුක්කු පරිසරය විශාල බාධාවකි. මත්කුඩු ජාවාරම, නීති විරෝධී මත්පැන් ඇතුළු නීති විරෝධී ජාවාරම්වලට මෙම මුඩුක්කු පරිසරය හොඳ තෝතැන්නකි.පාතාල ලෝකයට නව සාමාජිකයින් බඳවා ගන්නේ ද මෙම මුඩුක්කු පරිසරයේ තිබෙන පැල්පත්වලිනි. අධික වර්ෂාවකින් පසු ජල මට්ටම ඉහළ ගිය‍ෙහාත් මුලින්ම වතුර දමන්නේ මෙම මුඩුක්කු නිවාසවලටය. දැඩි සුළඟක් හැමුවොත් මුලින්ම වහළවල් ගැලවෙන්නේත් මෙම මුඩුක්කු නිවාසවලය.හදිසි අනතුරුවලින් මුලින්ම හානි සිදු වෙන්නේත් මෙම මුඩුක්කු නිවාසවලටය. වරායේ සිට එළා ඇති තෙල් ගෙනයන නළ මාර්ග ඉහළින් අනවසරයෙන් ඉදිකර තිබෙන එක් නිවසක් පසුගිය දවසක ගින්නකට හසුවීම උදාහරණයකට ගත හැකිය. එවැනි අනතුරුදායක ස්ථානවල මේ ආකාරයෙන් අනවසරයෙන් තවත් නිවාස රැසක් ඉදිකර ඇත.මෙම ජනතාවගේ දුප්පත්කමේ පිංතූරය විකුණාගෙන කෑම ඉතා හොඳ ජාවාරමකි. එම ජනතාව එම දුප්පත්කමෙන් මුදා ගන්නවා වෙනුවට ඔවුන්ගේ දුප්පත්කමේ පින්තූරය විකුණාගෙන කෑම වසර ගණනාවක් තිස්සේ ජයටම සිදු කෙරිණි.වසර 30කට අධික කාලයක් තිස්සේ පැවති යුද්ධය අවසන් කිරීමට ඇතැම් පිරිස් හා ඇතැම් රාජ්‍ය නොවන සංවිධාන (N.G.O.) අකැමැති වූයේ එය හිඟන්නාගේ තුවාලය කරගත් බැවිණි. හිඟන්නාගේ තුවාලය කිසි දිනෙක සුවවනවාට හිඟන්නා අකැමැතිය.තුවාලය සුව වුවහොත් හිඟන්නාට හම්බ කර ගැනීමට නොහැකි වනු ඇත. ඒ ආකාරයෙන් උතුරේ ත්‍රස්තවාදී යුද්ධය අවසන් කිරීමට මීට පෙර රට පාලනය කළ රාජ්‍ය නායක නායිකාවන් එතරම් කැමැත්තක් නොදැක්වූයේ ද එය හිඟන්නාගේ තුවාලය කරගත් නිසාය. එම තුවාලය සුව වුවහොත් රටේ අනෙක් ප්‍රශ්න විසඳීමට සිදුවන නිසා උතුරේ යුද්ධය අවසන් කිරීමට මීට පෙර රට පාලනය කළ ඇතැම් පිරිස් අකමැති වූහ. ඇතැම් රාජ්‍ය නොවන සංවිධානද ඒ මතයම දැරීය‍.නමුත් 2005දී රට බාරගත් මහින්ද රාජපක්ෂ ජනාධිපතිතුමා රට මුළුමනින්ම ත්‍රස්තවාදයෙන් මුදා ගැනීමට අභීතව ක්‍රියා කළේ හිඟන්නාගේ තුවාලය සුව කරමිනි. මේ වන විට එම තුවාලය සුවකර රට සංවර්ධනය කිරීමේ අභියෝගය ජයගැන්මට මහින්ද රාජපක්ෂ මහතා නිවැරදිව ක්‍රියා කරමින් සිටී.එම සංවර්ධන මාවතේ දී නිවාස නොලත් සෑම පවුලකටම නිවාස ලබා දීම මහින්ද චින්තන ඉදිරි දැක්මෙන් පොරොන්දු වූ පරිදි සාර්ථකව ක්‍රියාත්මක වෙමින් පවතී. ‍ෙමහිදී කොළඹ අඩු පහසුකම් ජනාවාසවල ජීවත් වෙන පවුල් සඳහා නිවාස ලබා දී එම ජනතාවගේ ජීවන තත්ත්වය ඉහළ නැංවීම ඉතා වැදගත් වනු ඇති.කොළඹ අඩු පහසුකම් ජනාවාසවල ජනතාවගේ ජීවන තත්ත්වය ඉහළට ඔසවනවාට එක්සත් ජාතික පක්ෂය හා ඇතැම් රාජ්‍ය නොවන සංවිධාන (N.G.O.) අකමැතිය‍. එක්සත් ජාතික පක්ෂයට සැමදාම අවශ්‍ය වන්නේ තමන්බලයට පැමිණීම සඳහා අඩු පහසුකම් ජනතාවගේ ඡන්දය ලබා ගැනීමයි‍‍.එම ජනතාවට යම් යම් කුඩා පොරොන්දු ලබා දී ඡන්දය ලබා ගැනීමට ඉතා පහසුය. අනවසර වෙළෙඳසල් හා නිවාස ඉවත් නොකරන බව එක්සත් ජාතික පක්ෂයේ ප්‍රධාන පොරොන්දුවයි. එවිට ඒ ජනතාව හැමදාම එකම තැනය.ඔවුන්ගේ පරම්පරා ගණනාවක් ම ජීවත් වෙන්නේ මුඩුක්කුවලය. වෙනත් ආණ්ඩුවක් පැමිණයහොත් මෙම පැල්පත් කඩා ඉවත් කරන බවට එක්සත් ජාතික පක්ෂය කටකතා පතුරුවමින් මහජනතාව බිය ගන්වයි. එක්සත් ජාතික පක්ෂයට හැමදාමත් අවශ්‍ය වූයේ ඒ ජනතාව පැල්පත්වලම තබා ගැනීමටය. වත්මන් ආණ්ඩුවෙන් එම ජනතාවට නව මහල් නිවාස සංකීර්ණ ලබා දීම අගය කිරීමට එක්සත් ජාතික පක්ෂය කටයුතු නොකරන්නේ ඒ නිසාය.ඇතැම් රාජ්‍ය නොවන සංවිධානද කොළඹ පැල්පත් ගැටලුව විසඳනවාට දැඩි අකමැත්තක් දක්වන්නේ ඒ පැල්පත් ජනතාවගේ දුප්පත්කමේ පිංතූරය ලෝකයට පෙන්වා මුදල් හම්බ කිරීමේ ජාවාරම ඔවුන්ට නැති වන නිසා ය. එම නිසා එම ජනතාව බිය කරමින් ආණ්ඩුවේ මහල් නිවාස වැඩසටහන විවේචනය කිරීමට ඇතැම් රාජ්‍ය නොවන සංවිධාන (N.G.O.) ඉතා සූක්ෂම වැඩපිළිවෙළක් ක්‍රියාත්මක කරයි.ලෝකයේ සිටි දරුණුතම ත්‍රස්තවාදියා පරාජය කළ ජන නායකයෙකුට කොළඹ අඩු පහසුකම් ජනතාවගේ දුප්පත්කමේ පිංතූරය නැති කිරීම එතරම් අපහසු නොවේ. ඒ සඳහා නිවැරදි දැක්මක් රට හමුවේ තබා එය සාර්ථකව ක්‍රියාත්මක වෙමින් පවතී. මෙම දුප්පත්කමේ පිංතූරය නැති කිරීමේ වගකීම පවරා ඇත්තේ රාජ්‍ය ආරක්ෂක හා නාගරික සංවර්ධන අමාත්‍යාංශයට හා ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයටයි. ආරක්ෂක ලේකම් ගෝඨාභය රාජපක්ෂ මහතාගේ උපදෙස් පරිදි ක්‍රියාත්මක පැල්පත්වාසීන් සඳහා මහල් නිවාස ඉදිවෙන ව්‍යාපෘති හා කොළඹ නගරයේ හා ඒ අවට උද්‍යාන අලංකාර කිරීමේ වැඩසටහන් ඉතා හොඳින් ක්‍රියාත්මක වෙන අතර ඒවායේ ප්‍රතිලාභ මේ රටේ පොදු මහජනතාව භුක්ති විඳිමින් සිටිති.මහින්ද චින්තන ඉදිරි දැක්ම අනුව විමල් වීරවංශ අමාත්‍යවරයාගේ උපදෙස් පරිදි ක්‍රියාත්මක වන ‘ජන සෙවණ’ නිවාස හා ජනාවාස සංවර්ධන මෙහෙයුම මගින්ද කොළඹ පැල්පත්වාසීන්ගේ නිවාස ගැටලු විසඳමින් ඔවුන්ගේ ජීවන තත්ත්වය ඉහළ නැංවීමට වැඩසටහන් රැසක් ක්‍රියාත්මක වේ.අඩු පහසුකම් ජනාවාසවල ජීවත්වන පවුල් 68,812කගේ ජීවන තත්ත්වය ඉහළ නැංවීම සඳහා නාගරික ජනාවාස සංවර්ධන අධිකාරිය මඟින් ජන සෙවණ ස්වශක්ති මානව ජනාවාස සංවර්ධන වැඩසටහන ක්‍රියාත්මක වේ. නිවාස ලබා දෙනවාට අමතරව එම පවුල්වල ජීවන තත්ත්වය ඉහළ නැංවීම ඉතා වැදගත් වේ. වසර 40කට වඩා පැරණි කොළඹ මහල් නිවාස සංකීර්ණ මුළුමනින්ම ප්‍රතිසංස්කරණය කිරීමේ වැඩසටහන තුළින් දහස් ගණන් මහල් නිවාස වැසියනට ප්‍රතිලාභ රැසක් අත්වී තිබේ. කොළඹ ලස්සන වන්නේ නිකම් නොවේ, ජනතාවගේ ජීවීත ද සමඟිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=f1312093</link>
    <topic>මට තට්ටුවක් දැම්මොත් වුෂූ පුළුවන්ද කියලා බලන්න පුළුවන්</topic>
    <author>සංවාද සටහන</author>
    <content>පළමුව කරාතේවලින් පටන් ගෙන ටයිකොන්ඩෝද හදාරා චීනයට නැව් නැග්ගේ ප්‍රකට වුෂූ ශිල්පය හදාරනු පිණිසය. හැන්චු පළාතේ ශාරීරික විශ්වවිද්‍යාලයකින් වුෂූ සටන් කලාවේ මුලකුරු කියවූ හෙතෙම සටනට බිය නැත්තෙකි. මෙවර ගුස්ති පි‍ටුවෙන් ගුස්ති අල්ලන්නේ වසර 40ක් මුළුල්ලේ මෙරට වුෂූ සටන් ශිල්පයේ ප්‍රවීණයකු සහ ප්‍රබල ගුරුවරයකු ලෙස කටයුතු කරන ප්‍රසන්න ජයවීරයි.l ඔබේ ගෝලයො ගුටි කනව කියල කියනව. ඒක ඇත්තක්ද?සටන් ක්‍රම ඉගෙන ගත්ත දවසෙ සිට මම ගුටි කාලත් නැහැ. මගෙ සටන් පරම්පරාවෙ කිසිම කෙනෙත් ගුටි කාල හෝ අසාධාරණයකට ලක්වී ඇතැයි කියා මා සිතන්නෙත් නැහැ. සටන් ඉගෙන ගන්න ශිෂ්‍යයින්ට මම සලකන්නෙ මගෙ දරුවන්ට වගෙයි. මම නියමාකාරයෙන් වූෂු සටන් ශිල්පය ගෝලයින්ට උගන්වනවා.l වෙනත් සටන් ක්‍රම ඔබ ඉගෙන ගෙන තිබෙනවද?මම මුලින්ම හැදෑරුවෙ කරාතේ සටන් ක්‍රමය. ඒ හැත්තෑව දශකයේ. මල්ලවපොර , බොක්ෂින් , චීන අඩි ශිල්ප එදා තිබුණා. චීන අඩි තමයි චීනයෙන් මෙරටට පැමිණි මුල්ම සටන් ක්‍රමය. චීන ජාතික වෙළෙන්දන් එය රැගෙන ආවා. මරදාන ප්‍රදේශයේ එම පරම්පාවන් තවම සිටිනවා.මම කරාතේ මුලින්ම ඉගෙන ගත්තෙ ජී.ඒ.ටී ලිවේරා මහත්මයාගෙන්. ඩී.ඒ වෙල්ගම , ගාමිණී රූපසිංහ මහත්වරුන්ගෙන්ද කරාතේ හැදෑරුවා. කරාතේ ශූරතාත් දිනල තිබෙනවා. කළු පටි ශ්‍රේණිත් ලබා ගත්තා. ටයිකොන්ඩො සටන් ක්‍රමයත් මම ඉගෙන ගත්තා.l වූෂු සටන් ක්‍රමයට හැදෑරීම ආරම්භ කළේ කොහොමද?බොහෝ සටන් ශෛලීන්ගේ ආරම්භය චීනයේ ෂාඕලින් ආරාමයයි. පසුව රටවල් ගණනාවකට ගිය චීන සටන් ශිල්පය විවිධ නම්වලින් හැදින්වූවා. වූෂු සම්බන්ධයෙන් දැනුම ලබා ගන්න ඒ කාලයේ පහසුකම් අඩුයි. මගෙ තාත්තට ( නීතිඥ කිංස්ලි ජයවීර ) හොඳ සම්බන්ධකමක් තිබුන චීන තානාපති කාර්යාලයත් සමඟ. ඒ වගේම ඇල්ලේ ගුණවංශ හිමියන්ගේ පූර්ණ සහයෝගයත් වූෂු ඉගෙනීමට චීනයට යාමේදී මට හිමි වුණා. ශිෂ්‍යත්වයක් මතයි වූෂු හැදෑරීමට මම චීනයට ගියේ.l වූෂු ඇතුළු විවිධ සටන් ක්‍රම මෙරට ප්‍රබලත්වයට පත් වූයේ දේශීය සටන් ක්‍රමයක් වන අංගම් පොර ශිල්පයේ පවතින දුර්වලතා නිසාද?යටත් විජිත සමයේ අංගම්පොර සටන් ශිල්පය විනාශ වෙලා තිබුණා. ඒ නිසයි විවිධ විදේශීය සටන් ශිල්ප මුල්බැස ගත්තෙ. ප්‍රබල දේශීය සටන් ශිල්පයක් තිබුණා නම් විදේශීය සටන් ශිල්ප මෙතරම් වේගවත්ව ඉස්මතු වන්නෙ නැහැ.l චීනයට ගොස් කොහොමද ඔබ වූෂු ඉගෙන ගත්තෙ?හැන්චු කියන පළාතෙ තිබෙන ප්‍රධාන ශාරීරික විශ්වවිද්‍යාලයකින් මම වූෂු හැදෑරුවා. පළමුව මාස තුන හමාරක් පූර්ණකාලීනව හැදෑරුවා. මාත් සමඟ ලෝකයේ රටවල් ගණනාවක සටන් ශිල්පියො වූෂු හැදෑරීමට සම්බන්ධ වුණා. ලෝකයට වූෂු ව්‍යාප්ත කරන්නයි චීනය මෙම පුහුණු වැඩසටහන සංවිධානය කර තිබුණේ. චීන වූෂු සංගමයේ අධීක්ෂණය යටතේයි මෙය පැවැත්වුණේ.එතැන් සිට සෑම වර්ෂයකට වරක්ම වූෂු හැදෑරීමට මම චීනයට ගියා. වර්තමානයේදී ද වූෂු පිළිබඳ විවිධ අධ්‍යයනයන් සඳහා මා චීනයට යනවා. ඒ වගේම මගේ ශිෂ්‍ය ශිෂ්‍යාවන්ව වූෂු පිළිබඳ වැඩි දුර අධ්‍යයනය සඳහා චීනයේ වූෂු උගන්වන ආයතන සමඟ සම්බන්ද කර තිබෙනවා.l මේ රටේ තරුණ පරපුරට වූෂු ඉගෙන ගැනීමෙන් යහපතක් වුණාද?වූෂු විතරක් නොවේ. කරාතේ , ටයිකොන්ඩො වැනි සටන් ශිල්පත් ජනතාවට ඉගැන්වීමෙන් රටට විශාල යහපතක් කරන්න පුළුවන්. සටන් ශිල්පයක් නිවැරදිව හදාරන්නෙකු ප්‍රාණගාත කරන්නෙ නැහැ. මත්පැන් දුම්වැටි පාවිච්චි කරන්නෙ නැහැ. ඔවුන් බොහොම යහපත් ජීවිතයක් ගත කරනවා.චීනය, තායිලන්තය, කොරියාවේ අතීතයේ සම්ප්‍රධායක් තිබුණා පිරිමියෙකු යම් කාලයක් අනිවාර්යයෙන්ම හමුදාවේ සිටිය යුතුයි කියලා. යම් කාලයක් සිවුරේ සිටිය යුතුයි කියලා. මේ දෙක නැත්නම් විවාහ වීමේදී බාධා ඇතිවෙනවා. මේ සෑම පිරිමියෙකුටම යුද පුහුණුව සහ මනා ශික්ෂණයක් තිබෙන නිසා ඒ රටවල ජනතාව යුද්ධයක් පැමිණියත් බිය වුණේ නැහැ.l දක්ෂ වූෂු ගුරුවරයෙකු වන්නෙ කෙසේද?වූෂු සටන් ශිල්පයේ න්‍යායික සහ ප්‍රායෝගික පැත්ත ඉතා නිවැරදිව දැඩි කැපවීමෙන් හදාරන්න ඕනෙ. දක්ෂ ගුරුවරයෙක් වෙන්න අවශ්‍ය නම් තම ගුරුවරයාට හොඳ ශිෂ්‍යයෙකු විය යුතු බව චීන කියමනක් ද තිබෙනවා. වූෂු සටන් ක්‍රමයේ දී වෛද්‍ය , සටන් , ව්‍යායාම් ආදී පැති ගණනාවක් හදාරන්න වෙනවා.l වූෂු ක්‍රීඩාවක් වශයෙන් නේද වර්තමානයේ භාවිත වෙන්නේ?සටනක් කිව්වහම සමහර මිනිස්සු බය වෙනවා. හැබැයි අප සටනට බිය විය යුතු නැහැ. ඉපදෙන්නෙත් සටනක් කරලනේ. ජීවත් වෙන්නත් සටන් කරන්න ඕනෙ. සටන් කලා අධ්‍යාපනය කියන වචනය ගෙනාවෙ මමයි. මේක පුළුල් විෂයක්. වූෂු ක්‍රීඩාවක් වශයෙන් උගන්වන නිසා විවිධ පාර්ශවයන්ගෙ සහයෝගය ලැබෙනවා. අපි සටන් ශිල්පයන් උගන්වන්නෙ මෙහෙ වරෙන් ගහපන් කොටපන් කියන්න නොවෙයි. අතීතයේ වූෂු සටන් ක්‍රමයේ භාවිත කළ ආයුධ අද නම්‍යශීලීව වූෂු ක්‍රීඩාවක් වශයෙන් කිරීමේදී යොදා ගන්නවා.l වූෂු ඉතිහාසය පිළිබඳව කතා කරමු?බෝධිධර්ම හාමුදුරුවො ක්‍රි. ව 520 දි පමණ ඉන්දියාවේ සිට සෙන් බුදු දහම ප්‍රචාරය කිරීමට පා ගමනින් චීනයට පැමිණියා. නවාතැන වශයෙන් උන්වහන්සෙ තෝරා ගත්තෙ පයින් ගස් වලින් ගහන වනාන්තරයක පිහිටි ආරාණ්‍යයක්. ඒකට ඉංග්‍රීසියෙන් කියන්නෙ පයින් ෆොරස්ට් ටෙම්පල් කියා. චීන භෂාවෙන් ෂාඕලින් ආරාමය කියනව.සෙන් බුද්ධාගම තේරුම් ගැනීමට හොඳ බුද්ධි මට්ටමක් තිබෙන්න ඕනෙ. බෝධිධර්ම හාමුදුරුවො ඒ ආරාමයේ සිටි භික්ෂූන් වහන්සේලාට දහම දේශනා කිරීමේදී එම භික්ෂූන් වහන්සේලාගේ විවිධ ශාරීරික දුර්වලතා දුටුවා. සමහරු ක්ලාන්ත වී බිම ඇද වැටී තිබෙනවා. මේ තත්ත්වය නැති කිරීම සඳහා බෝධිධර්ම හාමුදුරුවො ඉන්දියානු යෝග ක්‍රම දහ අටක් එම භික්ෂූන් වහන්සේලාට උගන්වල ඒවා දිනපතා හැදෑරීමට උපදෙස් ලබා දී තිබෙනවා.පසුව චීනයේ විශාල දුර්භික්ෂයක් ඇතිවී ජනතාවගේ දේපල, ආගමික ස්ථානයන්හි දේපල කොල්ලකරුවන් විසින් කොල්ලකෑම් සිදු කළා. එම අවස්ථාවේදී භික්ෂූන් වහන්සේලා ආරාමවල තිබූ වටිනා දේ සඟවා වනගත වී තිබෙනවා. එහිදී සතුන්ගේ සටන් ඉරියව් අධ්‍යයනය කරමින් ඉන්දියානු යෝග ක්‍රම දහ අටද එයට එකතු කර ගනිමින් චයිනීස් කෙම්පො නිර්මාණය කළා. ඒවා කුන්ග්ෆු වූෂු ලෙස සමාජයට පැමිණියා. බෝධිධර්ම හාමුදුරුවො තමයි වූෂු නිර්මාතෘවරයා ලෙස සැලකෙන්නෙ. හැබැයි දඩයම් යුගයේත් ඊට පෙරත් මිනිසා විවිධ සටන් ක්‍රම ගුස්ති ක්‍රම භාවිත කර තිබෙනවා. ඒ කාලයේ චීනයේත් සටන් ක්‍රම භාවිත කළාට ඒවා දියුණු ක්‍රම නෙවෙයි.l මෙරට වූෂු ඉතිහාසය පිළිබඳ කතා කරමු?බොහෝ දෙනෙක් මෙරට වූෂු ඉතිහාසය විකෘති කරන්න උත්සාහ දරන බව පෙනෙනවා. ලංකාවට වුෂු සටන් ක්‍රමය ගෙන ආවෙ මමයි. 1975 වසරේදී මගේ මග පෙන්වීමෙන් ජාතික වූෂු මධ්‍යස්ථානය ආරම්භ කළා.මම මේ වන විට අවුරුදු හතලිහකට ආසන්න කාලයක් වූෂු සටන් ක්‍රමය මෙරට ජනතාවට කියා දෙනවා. මේ රටේ සිටින පරිණත සටන් ශිල්පීන් වූෂුවල නියම ඉතිහාසය දන්නවා.l වර්තමානයේ සිටින නවක සටන් ශිල්පීන් ගුරුවරුන් ඔබ වැනි ජ්‍යෙෂ්ඨ සටන් ගුරුවරුන්ව දැඩි ලෙස විවේචනය කරන අවස්ථා තිබෙනව නේද?විවේචන ඇඟේ වදින්නෙ නැහැ. නමුත් එවැනන් මම දකින්නෙ බාලයන් ලෙසයි. ඔවුන් හඳුන්වන ඕනෙ මානසික අබ්බගාතයන් ලෙසයි.මොවුන් සමග අප එල්ලී යාමට අවශ්‍ය නැහැ.l ඔබ වූෂු සටන් ශිල්පයේ දක්ෂයෙකු නොවේ, එය නියමාකාරයෙන් දන්නෙ නැහැ කියල කවුරුන් හෝ චෝදනාවක් කළොත්?මම ඉන්න තැන, වූෂු සටන් ක්‍රමය උගන්වන ස්ථාන ඕනම කෙනෙකුට සොයා ගන්න පුළුවන්. මම එලියට යන්නෙ ආයුධ අරගෙන නෙවෙයි. ඒ නිසා ඕනෑම කෙනෙකුට මට තට්ටුවක් දාල වූෂු පුළුවන්ද බැරිද කියල බලන්න පුළුවන්.l ඔබට විනාඩියකට අත්පහරවල් සහ පා පහරවල් කීයක් ගහන්න පුළුවන්ද?මේක තීරණය වන්නෙ සටන් ක්‍රමයක් පුහුණුවීමට කරන කැපවීම මතයි. අප සෑම කෙනෙකුටම සීමාවක් තිබෙනවා. පුහුණුවීම්වලදී සීමාව ඉක්මවා ගියොත් ඒක අස්වාභාවිකයි. බෲස්ලී කටයුතු කළෙත් සීමාව ඉක්මවලයි. ලෝක පූජිත සටන් ශිල්පියො ගණනාවක්ම අපට අහිමි වුණේ සීමාව ඉක්මවා සටන් ක්‍රම පුහුණු කරන්න ගිය නිසයි.l වූෂු අංගම්පොර තරම් ප්‍රබල නැහැ කියන මතය ගැන ගැන ඔබ මොකද හිතන්නේ?එහෙම දෙයක් නැහැ. ඕනෑම සටන් ක්‍රමයක ප්‍රබලත්වය පවතින්නෙ එය කරන පුද්ගලයා මතයි. බෲස්ලී ජපානයට ගොස් එරට සටන් ශිල්ප ඉගෙන ගත්තත් ඔහු ප්‍රබලත්වයට පැමිණෙනව.l මරු නිල ශාස්ත්‍රය වූෂුවල තිබෙනවද?වූෂුවලට චීන වෛද්‍ය විද්‍යාව සම්බන්ධ නිසා නිලවලට තමයි ප්‍රබල වූෂු සටන් ශිල්පීන් පහර එල්ල කරන්නෙ.l මාරාන්තික පහරවල් නැද්ද, ඔබ කාටවත් එවැනි පහරවල් එල්ල කර නැද්ද?මාරාන්තික තැනකට වැදුනොත් ඒක මාරාන්තික පහරක්. මට නම් කවදාවත් එවැනි පහරක් එල්ල කරන්න ආවේගයක් ඇවිත් නැහැ. මොකද මම මානසික පාලනය හොදින් හදාරපු පුද්ගලයෙක්.l කරාතේ හෝ ටයිකොන්ඩෝ කළු පටි පස්වන ශ්‍රේණියේ පුද්ගලයෙකු සමඟ සටන් කිරීමට වූෂු ශිල්පය කොච්චර කාලයක් ඉගෙන ගැනීමට සිදු වනවාද?කාලයක් සඳහන් කරන්න බැහැ.කළු පටියේ තත්ත්වය එතරම් වැදගත් නැහැ. මොකද කළු පටි අරන් පුහුණුවීම් කළේ නැත්නම් සටන් කරන්න බැහැ. ප්ලේන් එකක් තෙල් තියෙනකම් උඩ තිබෙනවා. තෙල් ඉවර වුණොත් බිමට කඩා වැටෙනවා. ඒ වගේ තමයි සටන් ශිල්පියෙකු ද පුහුණුවීම්වල නොයෙදුනහොත් සටනකදී පරාජය වෙනවා. ඕනෑම පුද්ගලයෙකු සමඟ සටනකදී වැදගත් වන්නෙ තමන් ඉගෙනගෙන තිබෙන සටන් ශිල්පය නිවැරදිව ප්‍රගුණ කර තිබීමයි. පුංචි මිනිස්සු ද ලෝකයේ විශාල වැඩ කරල තිබෙනව කියන එක අපි හොදින් මතක තබා ගත යුතුයි. බෲස්ලී කියන්නෙ දැවැන්ත මිනිසෙක් නොවෙයි.l ඔබ වින්ග් චුන් සටන් ක්‍රමයද හදාරල තිබෙනව නේද?මහාචාර්ය ඩේවිඩ් වෝගෙන් එම සටන් ක්‍රමය ඉගෙන ගත්ත. මේකත් ප්‍රබල සටන් ක්‍රමයක්. වින්ග් චුන්වල හැම දෙයක්ම මම ප්‍රගුණ කර තිබෙනවා. මේ සටන් ක්‍රමය ක්‍රීඩාවක් වශයෙන් කරන්න බැහැ. බෲස්ලීත් මේ සටන් ක්‍රමය හදාරල තිබෙනවා.l චීනයේ ෂාඕලින් ආරාමයට ගොස් තිබෙනවද?ඔව්, ඒක ඉතාම සුන්දර තැනක්. විශාල භූමි ප්‍රමාණයක එය පිහිටා තිබෙනවා. එහි එක් පැත්තක් විදේශිකයින්ට නැරඹිය හැකියි. ෂාඕලින් ආරාමයේ භික්ෂූන් වහන්සේලා සටන් ශෛලීන් පුහුණු වූ කාමර තිස් හයක් තිබෙනවා. ඒවා හැම එකකම පොළොව ගිලා බැහැල. ඒකෙන් පෙනෙන්නෙ දැඩි කැපවීමෙන් විවිධ අභ්‍යාසයන්හි නිරත වූ බවයි. ඒ වගේම පුහුණුවීම් ක්‍රම තිස් හයක් පෙන්නුම් කරනවා. උතුරු හා දක්ෂිණ ලෙස ගේට්ටු දෙකක්ද එහි තිබෙනවා. උතුරු ගේට්ටුවෙන් පිටවන අය උතුරු සම්ප්‍රධායටත් දකුණු ගේට්ටුවෙන් පිට වන අය දකුණු සම්ප්‍රධායටත් අයත් වෙනවා.විදේශිකයින්ටද එහි පරිශ්‍රයේ සිටින භික්ෂූන්ගෙන් විවිධ පුහුණුවීම් ලබා ගන්න අවස්ථාව ලබා දී තිබෙනවා. මුදල් අය කිරීමක් කරන්නෙ නැහැ. අපි වූෂු සම්බන්දයෙන් ගැටලුවක් ඇසුවොත් පිළිතුරු ලබා දෙනවා. නමුත් ආරාමය ඇතුළටම ගොස් ෂාඕලින් පැ‍රැණි සටන් සම්ප්‍රධායන් බැලීමට නම් අවස්ථාව ලැබෙන්නෙ නැහැ.l කුමන හෝ සටන් ශිල්පයක මෙරට සිටි ජ්‍යෙෂ්ඨයා ලෙස ඔබ හදුන්වන්නෙ කවුද?එක් පුද්ගලයෙකුගෙ නමක් මට කියන්න බැහැ. ඩී.ඒ වෙල්ගම, මැල්කම් අතපත්තු, ජී.ඒ.ටී ලිවේරා, තිස්ස ගුණරත්න, ගාමිණී රූපසිංහ වැනි අයව හඳුන්වන්න පුළුවන්.l ඔබ විවිධ සටන් ක්‍රම ගණනාවක් හදාරා තිබෙනවා. ඒවා එකතු කොට අලුත් සටන් ක්‍රමයක් හැදීමට අදහසක් නැද්ද?කිසිම අදහසක් නැහැ. යම් සටන් ක්‍රමයක රාමුව වෙනස් කළොත් අවුල් සහගත තත්ත්වයක් ඇති වෙනවා. එවැනි දේ කරපු බොහෝ දෙනෙක් අසාර්ථක වුණා. ජිට් කුන් ඩෝ වුවත් සාර්ථකමයි කියල කියන් බැහැ. බෘෘස්ලී ඉන්නකම් සාර්ථක වුණා. වින්ග් චුන් ක්‍රමයටද අලුත් අලුත් දේ එකතු කරන්න ගිහින් අවුල් වුණා.l විවිධ සටන් චිත්‍රපට නරඹා සටන් ශිල්ප උගන්වනවා කියා ඇතැමුන්ට චෝදනා තිබෙනවා නේද?මට කවුරු හරි එහෙම චෝදනාවක් කරනවා නම් මම ඒක ප්‍රතික්ෂේප කරනව. එහෙම අයත් ඇති.l නින්ජා සටන් ක්‍රමය කියන්නෙ මොකක්ද?ලෝක යුද්ධ පැවති කාලයේ ජපානයේ සිරගෙවල් වල සිටි චීන සහ ජපන් ජාතිකයින් එකතු වී ජපානයේ සමුරායිවරුන් හා සටන් කිරීමට නිර්මාණය කරන ලද සටන් ක්‍රමයක් වශයෙන් නින්ජා සටන් ක්‍රම හඳුන්වන පුළුවන්. සමුරායිවරු දස දෙනෙකු හා සටන් කිරීමට එක් නින්ජා කෙනෙකු ප්‍රමාණවත් වුණා.උදාහරණයක් ලෙස නින්ජාවරයෙකු සුපිරි කමාන්ඩෝ සෙබලෙකුට සමාන කරන්න පුළුවන්. සටනකදී විවිධාකාරයෙන් ඔහුට සටන් කළ හැකියි. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=f1312094</link>
    <topic>පෙළ පොතක් නිෂ්පාදනය කරන්නෙ අවුරුදු තුනක් පාවිච්චි කරන්නයි</topic>
    <author>සංවාදය - නිරුෂි විමලවීර</author>
    <content>2015 වසරේදී හඳුන්වාදීමට නියමිත අන්තර්ජාතික අධ්‍යාපන මොඩලය පිළිබඳත්,පෙළ පොත් මුද්‍රණය පිළිබඳත් අධ්‍යාපන ප්‍රකාශන කොමසාරිස් ජනරාල් තිස්ස හේවාවිතාරණ මහතා සමඟ දිනමිණ කළ සංවාදයකි මේ. පාසල් පෙළ පොත් නිසි පරිදි නිසි වේලාවට බෙදා හරින්නේ නැති බවට විවිධ චෝදනා එල්ල වෙනවා. ඒවා අවම කිරිමට ගෙන ඇති ක්‍රියාමාර්ග මොනවාද?චෝදනා එල්ල වුණේ මිට වසර තුන හතරකට පෙරයි . දැන් පෙළ පොත් බෙදා හැරෙන්නේ රාජ්‍ය ප්‍රතිපත්තියකට අනුවයි. ගුණාත්මක බවින් ඉහළ අන්තර්ගතය නිවරැදි විෂය නිර්දේශයට අනූකූල හොද භෞතික තත්ත්වයෙන් යුතු පෙළ පොත් දැන් නිෂ්පාදනය‍ කෙරෙනවා.ඒ නිසා එම චෝදනාව එල්ල වන්නේ නැහැ . විදුහල්පතිවරු ඉල්ලන පෙළ පොත් ප්‍රමාණය නියමිත දිනට පෙර ලබා දීමට අපි පියවර ගන්නවා ‍. 2014 වසරට අදාළ පෙළ පොත් දෙසැම්බර් 06 වෙනිදාට පෙර බෙදා අවසන් කරන්නත් සියලුම කටයුතු සූදානම් කරලයි තියෙන්නේ.අලුතින් පන්ති ආරම්භ කිරිමත්, අවශ්‍ය පෙළ පොත් ප්‍රමාණය නිසි පරිදි දැනුම් නොදීමත් ආදී කරුණු හේතුවෙන් පෙළ පොත් ප්‍රමාද වීමට ඉඩ තිබෙවා. නමුත් අවශ්‍යතාව දැනුම් දී දින 03ක් යාමට පෙර අවශ්‍යතාව සපුරාලීමේ හැකියාව අපට දැන් තිබෙනවා. විෂය නිර්දේශය ගැඹුරු බවටත්, දරුවන්ට එය දරා ගතනොහැකි බවටත් මවුපියන් චෝදනා නඟනවා. එය ලිහිල් කිරීමේ ක්‍රියා මාර්ගයක් ගෙන තිබෙනවාද?විෂය නිර්දේශය පිළිබඳ කටයුතු කරන්නේ ජාතික අධ්‍යාපන ආයතනයයි. පස් වසරකට පසු 1,6 සහ 10 ශ්‍රේණි සඳහා නව විෂය නිර්දේශයක් වසර 2015 දී ගෙන ඒමට සියලු කටයුතු සූදානම් කර තිබෙනවා . පෙළ පොත් සැකසීමේ කටයුතු දැන් ආරම්භ කළා.පර්යේෂණ කර එහි නිගමනවලට අනුව නව විෂය නිර්දේශයේ ඇති ගැඹුරු බව අවම කිරීමට කටයුතු කරනවා. දරුවන්ට ඉගෙනීමට කැමැත්ත ඇතිවන ආකාරයට මේ වන විට එය සකසා අවසන්. දැනට ලියමින් ඇති පෙළ පොත් ලබන වසරේ මැයි මස වන විට නිමා කර ජුනි මස වන විට ඒවා මුද්‍රණය කිරීමට අපේක්ෂා කරනවා. අන්තර් ජාතික මට්ටමේ අධ්‍යාපන මොඩලයක් ඉන්දියානු පෙළ පොත් සැකසීමේ දී යොදා ගන්නවා. ශ්‍රී ලංකාවේ පෙළ පොත් සැකසීමේදී එවැනි ක්‍රමවේදයන් ගෙන ඒමේ අදහසක් නැද්ද?එවැනි අදහසක් අනිවාර්යයෙන්ම තියෙනවා. අධ්‍යාපන ඇමති බන්දුල ගුණවර්ධන මහතාගේ උපදෙස් මත 2015 හඳුන්වා දෙන නව නිර්දේශය අන්තර් ජාතික ප්‍රමිතියට අනුකූලයි. ඊට අදාළව 2014 දී තාක්ෂණ රසායන ක්‍රමවේදයක් යටතේ අන්තර්ජාතික මට්ටමින් මේ කටයුතු සිදු කරනවා.අන්තර්ජාලය ඔස්සේ විෂය නිර්දේශය හා පෙළ පොත් නැ‍රැඹීමේ අවස්ථාව මෙන්ම අන්තර්ජාලය ඔස්සේ පොත් ඇනවුම් කිරීමේ අවස්ථාව උදා වෙනවා. මීට අදාල මෘදුකාංග දැනටමත් සකස් කොට අවසන් . ටෙලිකොම් ආයතනයෙන් ඒ සදහා පූර්ණ සහය ලබා දෙනවා.තානාපති කාර්යාල හරහා ලෝකයේ විවිධ රටවල්වලින් ශ්‍රී ලංකාවේ පෙළ පොත් ඉල්ලා තිබෙනවා. යුරෝපා රටවල හා ඉන්දියාවේ දියුණු කඩදාසි පොතට වඩා දත්ත ඇතුළත් සීඩී තැටියකින් ඉගැන්වීමේ කටයුතු සිදු කරනවා. එමඟින් ළමයාට ධාරණය කර ගැනීමේ හැකියාව වැඩිය.එසේම දරුවන් ඒ පිළිබඳ ඇත්තේ ඉහළ රුචිකත්වයක්. ලබන වසරේ සිට 6 ශ්‍රේණියේ විද්‍යාව විෂය සඳහා මෙම ක්‍රමවේදය හඳුන්වාදීමට සැළසුම් කර තිබෙනවා.අන්තර් ක්‍රියාවලිය සහිත සීඩී තැටිය මඟින් දරුවන්ට ධාරණ ශක්තිය වැඩි වෙනවා. එසේම විෂය කෙරෙහි ඇති උනන්දුව හා කැමැත්තද වැඩිවෙනවා. මෙම CD සෑම පාසලකටම නොමිලේ ලබා දීමට සැළසුම් කර අවසන්. පෙළ පොතට වඩා වැඩි යමක් දරුවාට එමඟින් ලැබෙනවා ඇතැයි විශ්වාස කරනවා. කොම්පියුටර් නොව විදුලි බලයවත් නොමැති පාසල් තිබියදී මෙවැනි ක්‍රමවේදයක් සාර්ථක වනු ඇතැයි විශ්වාස කරනවාද?ඇත්තෙන්ම ඔව්. මහින්දෝදය පාසල් දහසක් නගා සිටුවීමේ වැඩපිළිවෙල රජය දැන් අරඹලා ඉවරයි. ජාතික පාසල් 342ක් සිසුන් 2000 වැඩි පළාත් පාසල් 174ක් සිසුන් 2000 ට අඩු පාසල් 9117 ක් තිබෙනවා. මේ සෑම පාසලකටම පරිගණක තිබෙනවා. සීඩී නැ‍රැඹීම සඳහා අන්තර්ජාලය අවශ්‍ය නැහැ . පරිගණකය පමණක් තිබීම ප්‍රමාණවත්. අමතර දැනුම සදහා පෙළ පොත්වලට අමතරව අතිරේක පොත් මීට පෙර මුද්‍රණය කළා. නමුත් අමතර පොත් දැන් මුද්‍රණය කරන්නේ නෑ නේද ?අපි අමතර පෙළ පොතුත් නිෂ්පාදනය කරනවා. විශ්වවිද්‍යාල ආචාර්යවරු, විෂය පිළිබද දැනුමක් ඇති අය අතිරේක පෙළ පොත් සම්පාදනය කරනවා. එවැනි පෙළ පොත් 560ක් පමණ අපේ දෙපාර්තමේන්තුවෙන් මේ වනවිට මුද්‍රණය කර අවසන්.එම පොත් පහසු මිලට ලබා දීමටත් අප කටයුතු සුදානම් කර තිබෙනවා. යාපනය කොටුව දුම්රියපොළ, මහරගම ජාතිත අධ්‍යාපන ආයතනය, මීපේ නායකත්ව පුහුණු මධ්‍යස්ථානය, පිටකොටුව ඕල්කට් මාවත, ඉසුරුපාය වැනි ස්ථානවලදී ‍එම පොත් ලබා ගත හැකියි.ජංගම රථ මඟින්ද මෙම පොත් බෙදා හැරෙනවා. ඊට අමතරව පහ ශ්‍රේණිය ශිෂ්‍යත්වය, අපොස සාපෙළ ,අපොස උපෙළ පසුගිය විභාග ඇගැයීම් වාර්තා ඇතුළු පොත් අපි නිෂ්පාදනය කරනවා. දරුවන්ගේ ක්‍රියාකාරීත්වය වැඩි වෙන ආකාරයේ එහි දත්ත ඇතුළත්. භාවිතයට ගත් පෙළ පොත් සංරක්ෂණය කිරීමේ වැඩපිළිවෙළක් ක්‍රියාත්මක වෙන්නේ නෑ නේද ?පෙළ පොතක් නිෂ්පාදනය කරන්නේ අවුරුදු තුනක භාවිතය සදහායි. නමුත් ඇතැම් පෙළ පොත් ඉක්මනින් භාවිතයෙන් ඉවත් කෙරෙනවා. පාවිච්චි කරන ළමයි අනුව එය වෙනස් වෙනවා. ලබන වසරේ සිට පෙළ පොත් ඒ.ටී.ජී එස් එම් තාක්ෂණය යටතේ ලැමිනේටින් පිටකවර සහිතව මුද්‍රණය කරනවා.ආසියාව හා යුරෝපා රටවලට වඩා අපේ පෙළ පොත්වල ගුණාත්මකභාවය ඉහළයි. නැවත භාවිතය සදහා ගුරුවරුන් සහ දරුවන් දැනුවත් කිරීම පිළිබද වැඩසටහනක් ඉදිරියේදී ක්‍රියාත්මක කරනවා. පෙළ පොත් ආරක්ෂා කිරීම පිළිබද ජාතික මට්ටමේ චිත්‍ර ප්‍රදර්ශනයකුත් පැවැත්වීමටද සැලැසුම් කර තිබෙනවා. ජයග්‍රාහයකයන්ට වටිනා ත්‍යාග ලබා දීමට නියමිතයි. පෙළ පොත් මිලියන ගණනක් වාර්ෂිකව මුද්‍රණය කරද්දී, පෙළ පොත් මුද්‍රණය පෞද්ගලික ආයතනවලට ලබා දීමෙන් විශාල මුදලක් රජයට අහිමි වෙනවා. ස්ථිර මුද්‍රණාල පහසුකම් ලබා නොගන්නේ මන්ද ?සෑම අවුරුද්දකම පෙළ පොත් මිලියන තිස් අටක් නිෂ්පාදනය කරනවා. මෙවැනි ධාරිතාවක් එකවර, එක ස්ථානය මුද්‍රණය කිරීමට මෙරට කිසිම මුද්‍රණාලයකට හැකියාවක් නැහැ. ඒ අනුව රජයේ මුද්‍රණාලය, රාජ්‍ය මුද්‍රණ නීතිගත සංස්ථාව , ලේක් හවුස් ආයතන ආදී රාජ්‍ය ආයතනවලට පෙළ පොත් මුද්‍රණය සදහා භාර දෙනවා.ඔවුන්ට ද මුද්‍රණය කිරීමට නොහැකි වන ප්‍රමාණය අමතර මුද්‍රණාල දහ හතකට බෙදා දී තිබෙනවා. මෙය එතරම් පහසු කර්තව්‍යයක් නොවෙයි. සෑම වසරකම මුද්‍රණයට පෙර පෙළ පොත නැවත සමීක්ෂණයක් සිදු කෙරෙනවා.උදාහරණයක් ලෙස භූගෝල විද්‍යා විෂය ගතහොත් මත්තල ගුවන්තොටුපොළ, අධිවේගී මාර්ග ආදී නව භූගෝල දත්ත අලුතින් මුද්‍රණය කෙරෙන පෙළ පොතට ඇතුළත් කෙරෙනවා. ඒ අනුව පෙළ පොත මුද්‍රණය සදහා මැයි මස පමණ මුද්‍රණාල වෙත භාර දෙනවා. ඔවුන් තෙමසක් ඇතුළත මුද්‍රණ කටයුතු නිමා කොට නැවත පෙළ පොත් අපට ලබා දෙනවා. එහෙයින් මෙවැනි ධාරිතාවයක් ඇති මුද්‍රණාලයක් අධ්‍යාපන අමාත්‍යංශය යටතට ගැනීම ගැටලු සහගතයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=f1312095</link>
    <topic>වනාන්තරයට ආදරය කළ ස්පිට්ල් වෙදැදුරා</topic>
    <author>සටහන සහ ඡායාරූපය</author>
    <content>සුදු ජාතිකයින් විසින් ලංකාව ආක්‍රමණය කළ පසුව සමහර සුදු ජාතිකයින් විනෝදය සඳහා අලි දඩයම් කරමින් දහස් ගණන් අලි මරා දැමුවේය. අලියාට වෙඩි තැබූ ආකාරයත්, මරණීය වේදනාවෙන් කෑ ගැසූ ආකාරයත් ඇදවැටුණු ආකාරයත් සටහන් තබමින් තමන්ගේ දිනපොතේ පිටු පිරෙව්වේය.හෝර්ටන් තැන්නේ ජීවත් වූ මෙම අලි පරපුර විනාශ කළ මේ සුදු ජාතිකයාගේ සොහොන නුවරඑළිය කනත්තේ තිබෙන අතර වසරකට වරක් දෙවරක් මෙම සොහොන මතට අකුණු ගසනු ලබයි. සතා සිව්පාවාට ආදරයක් නොමැතිව පරිසරයට ආදරයක් නොදැක් වූ මිනිසකුගේ කෙටි කතාවයි ඒ.දමන, බිංගොඩ, මුල්ලේගම, බොක්කබැද්ද, නුවරගල, පොල්ලෙබැද්ද, නිල්ගල, හේනබැද්ද ආදී වනාන්තර ආශ්‍රිතව වැදි සනුහරේ ජීවත්වූ බව ඉතිහාසයෙහි සඳහන් වේ. වැද්දා යන නාමය මෙම මිනිසුන් වෙත ලැබී ඇත්තේ විදින්නා හෝ විද දඩයම් කරන්නා යන අර්ථයෙනි.ආදියෙහි මෙම මිනිසුන් මුවහතක් ඇති ගල් පතුරක් ලීයක ගැට ගසා එමඟින් විදීමෙන් හෝ දමා ගැසීමෙන් සතුන් දඩයම් කළ බව කියැවේ. මොවුන් ගස් යට ජීවත් වෙමින් අහිකුණ්ඨික ජීවිතයක් ගත කළ බව කියැවේ. එහෙත් මරා දමනු ලැබූ සතුන්ගේ මස් වියළා හෝ මී පැණියේ බහා ආහාරයට ගත් බව සත්‍ය කරුණකි. ඒ ඔවුන් විසින්ම පරීක්ෂණ කර සොයා ගත් බව සඳහන් කළ යුතු ය.20 වසරක පමණ කාලයක් ලංකාවේ සිරකාරයෙක්ව උන් රොබට් නොක්ස් නම් සුදු ජාතික මහතා වැද්දන් පිළිබඳ විස්තර වාර්තා කර ඇත. වල්වැද්දෝ ඈත ඝන වනාන්තරවල ජීවත් වූ අතර ගම් වැද්දෝ ගම්වාසීන් සමග ගනුදෙනුවලට පැමිණේ. එසේම සිංහල රජුගේ රාජ්‍ය සේවකයින්ට ඇත් දළ, මී පැණි, මී ඉටි දුර්ලභ බෙහෙත් වර්ග ලබා දී ඒ වෙනුවට ඊතල, රෙදි පිළි, ලුණු ආදිය ලබා ගත් බව කියැවේ. ගම් වැද්දෝ තමන්ට සුදුසු ස්ථානයක් දේවාල යයි නම් කර පුද පූජා පැවැත්වූ අතර වල් වැද්දෝ පුද පූජා ගස් යට තබා නටමින් පූජා පැවැත්වූ බව කියැවේ.වැද්දන්ට අපට මෙන් ළමා කාලයක් නැත. ඔවුන් වයස අවුරුදු පහළොව වන විට ආවාහ විවාහ කර ගනිති. අසනීපයක් ලෙඩක් දුකක් වූ විට නෑ යකුන්ට පුද පූජා පවත්වමින් යාතිකා කරනු ලබයි. එසේම දඩයම් අඩු වන්නේ නම් එවිට ද නෑ යකුන්ට පුද පූජා පවත්වා දඩයම් වැඩි කර ගැනීමට පුද පූජා පවත්වනු ලබයි. කන්දේ යකා යකුන්ගෙන් ප්‍රධාන තැනක් ගන්නා අතර අලි යකාට පුද පූජා පැවැත් වූ විට වල් ඌරන් රැහැනෙන් තනිකර දඩයම සාර්ථක කර ගැනීමට හැකි බව ඔවුන්ගේ විශ්වාසයයි. ‍ළමා යකා ද ප්‍රබල යකෙකි.ක්‍රි. ව. 1881 දෙසැම්බර් මස 09 වනදා තංගල්ලේ දී මෙලොව එළිය දුටු මෙම දරුවාට රිචඩ් ලයනල් ස්පිට්ල් යන නම තැබුවේ ය. මෙම දරුවාගේ මවුපියන් වූයේ ෆෙඩ්රික් ජෝර්ජ් ස්පිට්ල් වෛද්‍යතුමා සහ සීලියා ජැන්ස් ‍මහත්මියයි. වයසින් වැඩෙත්ම මෙම දරුවා කොළඹ රාජකීය විදුහලට ඇතුළත් කරන ලදී.පසුව වෛද්‍ය විද්‍යාලයට ඇතුළත් වූ හෙතෙම 1905 දී L. M. S. (එල්. එම්. එස්.) විභාගය සමත් වූයේ ය. පසු කලෙක වෛද්‍ය උපාධි කීපයක් ම දිනා ගත්තේය. එංගලන්තයට ගොස් FRCS (එෆ්. ආර්. සී. එස්.) උපාධිය සමත්ව 1909 දී ලංකාවට පැමිණියේය. මානව හිතවාදියෙකු වූ ස්පිට්ල් වෙදදුරුතුමා වෛද්‍ය වෘත්තිකයන්ගේ සංගම් තුළින් විශාල සේවයක් කළේය. එලෙසම බර්ගර් ජාතිකයෙකු වූ ඔහු 1936 සිට 1938 දක්වා “ලංකා ඩච් බර්ගර් සංගමයේ” සභාපති ධුරය ද හෙබවූයේ ය. ඔහු එංගලන්ත වෛද්‍ය සභාවේ නිත්‍ය නියෝජිතයා ලෙස ද ක්‍රියා කළේය. කොළඹ මහ රෝග්‍යශාලාවේ සිටි දක්ෂ වෛද්‍යවරයෙකු ලෙස මෙතුමා හඳුන්වා දිය හැකිය.පරිසරයට අසීමිතව ආදරය කළ මෙම වෛද්‍යවරයාගේ ප්‍රධානතම විනෝදාංශය වූයේ වන වැදී වැද්දන්ව ඇසුරු කිරීමයි. සුදු හමක් ඇති මිනිසෙක් මෙම වැදි ජනතාව වෙත ගොස් ඔවුන්ගේ අදහස් හුවමාරු කරගත්තේ කෙසේ ද යනු පුදුම සහගතය. සාමාන්‍යයෙන් වැදි ජනතාව සිංහල ගම්වාසීන් ද රුස්සන්නේ නැත. එහෙත් මෙම “සුදුහූරා” සමඟ මිතුරුව වනය පුරා සංචාරය කරමින් වන සුන්දරත්වය දැකබලා ගැනීමට තරම් මෙම වැද්දෝ ස්පිට්ල් වෙදදුරාට සමීප විය.1930 ගණන්වල ඉතාම අඩු පහසුකම් සහිත කාල වකවානුවකදී අගනුවරට වී පොතක් පතක් කියවමින් සවසට ඉර බසිනවා බලන්නට ගාලු මුවදොර පිටියට යනවාට වඩා හෙතෙම සතා සිවුපාවන්ගෙන් හෙබි සර්පයින්ගෙන් ගහන මැලේරියාව වැනි වසංගත රෝග පවතින ප්‍රදේශවලට ගොස් වැද්දන්ගේ සුව දුක් විමසුවේය. දින ගණන් හරියාකාර ආහාරයක් නොමැතිව කටුකොහොල්වලින් යුත් වනාන්තර පුරා ඇවිද්දේය. වර්තමානයේදී මෙන් බෝතල් කළ ජලය නොබිව් හෙතෙම ගලා යන දියකඩිත්තකින් හෝ වැවකින් ලබාගත් වතුරෙන් පිපාසය සංසිඳවා ගත්තේය. වැද්දන් ආහාරයට ගන්නා යමක් වේද, ඒ ආකාරයෙන්ම ඔහු ද ආහාරපාන පරිභෝජනය කළේය. වෙනසක් නොවූයේ ඔහුගේ ඇඳුමත් සුදු හමත්ය.එකල වැදි නායකයාව සිටියේ “වන්නකු තිසාහාමි” ය. තිසාහාමි සුදු හුරාට බොහෝ සේ ගරුසරු දැක්වූයේය. හිතමිත්‍ර වූයේය. ඇඟෑලුම්කම් පෑවේය. සාමාන්‍යයෙන් වැද්දෝ එසේ නොවෙති. වන්නකු තිසාහාමි ප්‍රමුඛ වැදි ජනතාව පිළිබඳ ඔවුන්ගේ සිරිත් විරිත් හැසිරීම් රටාවන් හා ජන ජීවිතය අළලා වටිනා පොත් රාශියක් ලියන්නට තරම් විවේකයක් ස්පිට්ල් මහතා සොයා ගත්තේය. ඒ අනුව ඔහු විසින් ඉංග්‍රීසියෙන් ලියන ලද පොත් කීපයක් ම පසු කලෙකදී “වන සරණ”, “මැකී ගිය දඩමං”, “සුදු වැද්දා” නමින් සිංහලට පරිවර්තනය කරන ලදුව පාඨකයින් අතරේ මහත් සේ ජනප්‍රිය විය.වන්නකු තිසාහාමි උසින් අඩි හයක් පමණ වූ අති ශක්තිමත් පුද්ගලයෙකු ද විය. දිනකට කිලෝමීටර් දහ ප‍හළොවක් පමණ ඇවිදින අතර බඹර වදයක් හෝ මී වදයක් දුටු විට එම ගසට නැඟීමට හෝ පර්වතයට නැග බඹර වද නෙළා ගන්නට මැළි වූයේ නැත. ඔහු ආදිවාසීන්ගෙන් පැවත එන සම්ප්‍රදායන් හෝ සංස්කෘතියට ද ගරු කළේ නැත. ඔහු ඊතලයට වඩා තුවක්කුවට ආසා කළේය. ඔහු තුවක්කුව ලබා ගත්තේ මඩකළපුව සිට පැමිණෙන වෙළෙන්දන්ට දඩමස් හා කංසා හුවමාරු කර ගනිමිනි. ඔහු විසින් වගා කරනු ලැබූ කංසා හේන් කීපයක් විය. මෙසේ ගනුදෙනු කිරීමට පැමිණෙන මුදලාලිලා තිසාහාමි ඉන්නා ඉසව්වට පැමිණි විට දඩ බල්ලන් බුරන්නට පටන් ගනී. ඒ අනුව උස් ස්ථානයකට නැග ගන්නා තිසාහාමි මෙම ආගන්තුකයින් කවුරුදැයි හඳුනා ගත් පසුව අහසට වෙඩිල්ලක් තබනු ලබයි. මුදලාලිලා තිසාහාමි ඉන්නා ගල්ලෙනට මඳක් දුරින් පිහිටි තවත් ගල්ලෙනකට ගොස් මෙම භාණ්ඩ හුවමාරු කරගනු ලබයි.ඊළඟ වතාවට තමන්ට අවැසි පතොරම් - වෙඩි බෙහෙත්, මූනිස්සම්, රෙදි, ලුණු හා බුලත් පුවක්වලට අවැසි භාණ්ඩ ගැන කතිකාවක් කර ගනු ලබයි. ගනුදෙනු ඒ ආකාරයෙන් සිදු වුවද, තිසාහාමි ඉන්නා ගල්ලෙනට යාම අතිශය තහංචිය. භයංකරය. වැරදීමකින් හෝ එම ගල්ලෙන ඉසව්වට ගියහොත් වෙඩි කා මැරෙන්නට සිදු වේ. ඔහුට විරුද්ධව මිනී මැරුම් චෝදනා රැසක් විය.බදුල්ල උසාවියේදී නඩුව විභාග කෙරිණ. මෙම වැද්දාගේ වයස හා රෝගාතුරභාවය නිසා එල්ලුම් ගසට නියම නොකර බන්ධනාගාර ගතකිරීමට නියම කෙරිණි, ස්පිට්ල් මහතා අධිකරණයෙන් විශේෂ අවසරයක් ලබාගෙන තිසාහාමිගේ දුක සැප විමසා බලන්නට නිතරම බන්ධනාගාරයට ගියේය.බලවත් ලෙස රෝගාතුර වූ තිසාහාමි බදුල්ල මහ රෝහලට ඇතුළත් කරන ලදී. ස්පිට්ල් දොස්තර මහතා නිබඳව ඔහුට උපස්ථාන කළේය. ජීවිතයේ අනියත බව ලොවට කියා දෙමින් නිල්ගල වන පියස හොල්ලාගෙන සිටි වන්නකු තිසාහාමි 1952 අගෝස්තු මස 20 වන දා අවසන් හුස්ම හෙළුවේය. තිසාහාමිගේ සමීපතමයා වූ දොස්තර මහතා තිසාහාමිගේ දේහය මහත් ගරුසරු ඇතිව බදුල්ල නගර මධ්‍යයෙහි තිබෙන සුසාන භූමියේ මිහිදන් කරන ලදී. එපමණක් ද නොව ස්මාරකයක් ද කරවන ලදී.බදුල්ල මහ නගර සභාවේ මේ සුසාන භූමිය මල් වත්තක සිරි ගනියි. නගර සභා පාලකයින්ට ඒ සඳහා මම තුති මල් මිටක් පුද කරමි. හෙක්ටයාර් ගණනාවක් විශාල නිල්ගල නවයෙහි අතපය දිගහැර ජීවත් වූ මේ මිනිසා මෙම අලංකාර භූමියේ නිදනු ලබයි. කළගුණ සැලකීම උතුම් ධර්මතාවයකි. මේ වනචාරී වැද්දාගේ ඇසුර නිසාවෙන් ආර්. එල්. එස්. මහතාට වටිනා පොත් රාශියක් ලියන්නට හැකි විය. ස්පිට්ල් මහතා ඒ වෙනුවෙන් කළගුණ සැලකූ ආකාරය ආදිවාසීන් මෙන්ම ශ්‍රී ලාංකිකයින් ද අගය කළ යුතු වේ.කරුණු සොයා යාමේදී මට උදව් කළ බන්ධනාගාර නිලධාරී කේ. ජේ. සරත්චන්ද්‍ර කුමාර මහතාට මගේ ස්තූතිය පල කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>09</day>
    </date>
    <link>http://www.dinamina.lk/2013/12/09/_art.asp?fn=f1312096</link>
    <topic>සා.පෙළ විභාගයට බිය නොවන්න</topic>
    <author>ධම්මික සෙනෙවිරත්න</author>
    <content>මෙවර අ.පො.ස. සාමාන්‍ය පෙළ විභාගයට පෙනී සිටින සිසු සිසුවියෝ සිය අධ්‍යාපනික ජීවිතයේ තවත් කඩ ඉඩමක් පසු කිරීමට සූදානම්ව සිටිති. වැඩි දෙනෙකුගේ අපේක්ෂාව මේ කඩඉම හැකිතාක් ඉහළින් ජය ගැනීමයි. ඒ අනාගතය වෙනුවෙනි. ඔවුන‍ගේ එම ධෛර්යසම්පන්න අපේක්ෂාව ඒ අයුරින්ම සඵල වේවා යනු අපේ පැතුමයි.මෙරට අධ්‍යාපන ඉතිහාසයේ වැඩි අවධානයක් නැත්නම්, විශේෂත්වයක් හිමිකරගන්නා විභාගය සාමාන්‍ය පෙළ විභාගය ලෙස සැළකිය හැකියි. ඒ, වැඩිම සිසු පිරිසක් ඉදිරිපත්වන විභාගය ලෙස මෙය වාර්තාගත වන බැවිනි. සංඛ්‍යාත්මකව එය පන් ලක්ෂය ඉක්මවයි.හයලක්ෂයට ආසන්නය. මධ්‍යස්ථාන පන්දහසකදී පමණ විභාගය පැවැත්වේ. කොපමණ විශාල සංඛ්‍යාවක් ඉදිරිපත් වූවද, විභාග දෙපාර්තමේන්තුව මේ සිසු දරු දැරියන්ගේ අනාගතය උදෙසා සා/පෙළ විභාගය සාර්ථකව පැවැත්වීමට වග බලාගෙන ඇත. ඒ වෙනුවෙන් වූ පූර්ව සූදානම ඉකුත් දිනවලදී දැනගත හැකිවිය. කෙසේ වෙතත්, එය දින දෙක තුනක් තුළ සපුරාගත හැකි ක්‍රියාදාමයක්ද නොවේ. ඒ වෙනු‍ෙවන් ඊට වඩා වෙහෙසවිය යුතුය.විභාග සම්බන්ධයෙන් ඒවායේ රහස්‍යභාවය රැක ගැනීම අරබයා පසුගිය වකවානුවේ ඇති වූ ඇතැම් ගැටලුකාරී තත්ත්වයන් හමුවේ ආසන්න 5 ශිෂ්‍යත්ව විභාගය, අ.පො.ස. උසස් පෙළ විභාගය මෙන්ම මේ විභාගයේ දීත් දැඩි ආරක්ෂක පියවර විභාග දෙපාර්තමේන්තුව අනුගමනය කර තිබීම අගය කළ යුතුය. අනුමාන ප්‍රශ්න ජාවාරම්වලට වැට බඳිමින් මෙන්ම විභාගයේ දී මුල පටන් අග දක්වාම සිසුන්ගේ මානසිකත්වය බිඳ නොවැටෙන පරිදි පවත්වා ගැනීමට හැකිවන අන්දමින් විභාගයට නිශ්චිත දින ගණනාවකට පෙර උපකාරක සම්මන්ත්‍රණ ආදී සියලු බාහිර ක්‍රියාකාරකම් සපුරා තහනම් කෙරිණි.තවදුරටත් එය විභාගයේ රහස්‍ය භාවය ආරක්ෂා කිරීම සම්බන්ධයෙන් ද බලපවත්නාවූ කාරණයකි. ඇතැම් අවස්ථාවලදී සිසුන් තව දුරටත් විභාගයට ඉදිරිපත් වී සිටින අතරම, විවිධ පටු දේශපාලන හා පුද්ගල අභිමථාර්ථ සපුරාගැනීමේ අරමුණින් යුතුව විභාගය පිළිබඳ විශ්වාසය බිඳදමන අන්දමේ ප්‍රකාශ, නිවේදන, මාධ්‍ය සංදර්ශන ආදිය පැවැත්වෙනු දැකිය හැකිය.මේ සෑම අවස්ථාවකදීම පාහේ තමන්ගේ න්‍යාය පත්‍රයට අනුව මිස සිසුන්ගේ මානසිකත්වයට ඇතිවිය හැකි අනර්ථකාරී බලපෑම පිළිබඳ එවැනි පාර්ශ්වයන්ට අදහසක් නොතිබූ බව පැහැදිළිය. ඒ නිසාද විභාගයට ඉදිරිපත් වන සිසුන් වෙනුවෙන් ඔවුන්ගේ අයිතිය රැක දීමට බලධාරීන් වගබලා ගැනීම වැදගත්ය.මේ පිළිබඳ සඳහන් කළ යුතු කාරණයක් වන්නේ, කවර හෝ කාරණයක් මත යම් අවිනිශ්චිතතාවක් ඇති කර ගැනීමට හෝ මානසිකත්වය බිඳ දැමීමට හෝ ඕනෑම විභාගයකට ඉදිරිපත්වන අපේක්ෂකයකු කටයුතු නොකළ බවයි. මනා සූදානමකින් යුතුව විභාගයට ඉදිරිපත්වන අපේක්ෂකයකුට තමා පිළිබඳ විශ්වාසයක් තිබීමද අවශ්‍යයි. එතෙක් තමා හැදෑරූ විෂයට කරුණු, ආදර්ශ ප්‍රශ්න පත්‍ර ආදියට පිළිතුරු සැපයීමෙන් ලත් සූදානම මෙන්ම කාලයක් තිස්සේ උගත් දෑ පුනරීක්ෂණය කිරීමෙන් ලැබූ පන්නරය විභාගයක දී සාර්ථකව පිළිතුරු සැපයීමට උපකාරී වෙයි. එහෙත් මේ පෙර සූදානම පමණක් උසස් ප්‍රතිඵලයක් ලැබීම සඳහා ප්‍රමාණවත් නොවේ. විෂයය කරුණු නිවැරදිව හා නිරවුල්ව පෙළ ගැස්වීමට හැකියාවද තිබිය යුතුය. මේ හැකියාව මෙන්ම ධාරණ මට්ටමද එක් එක් අපේක්ෂකයන්ට අදාළව විවිධ බව තේරුම්ගත යුතු කාරණයකි.කෙසේ වෙතත් ඔබ මෙවර සාමාන්‍ය පෙළ විභාගයට ඉදිරිපත් වන අපේක්ෂකයකු නම්, මේ වනවිට ඔබ සිටින්නේ විභාගයට සාර්ථකව පිළිතුරු සැපයීමට හැකි මානසිකත්වයක යන විශ්වාසය ඔබ තුළ තිබිය යුතුය.බෝධි පූජා ආදී විවිධ ආගමික වත් පිළිවෙත් මඟින්ද සිදුවන්නේ ඔබට ආශිර්වාද කිරීම සහ යහපත් මෙන්ම නිරවුල් මානසිකත්වයකින් යුතුව පිළිතුරු සැපයීමට හැකි වාතාවරණයක් ඔබ තුළ ඇති කිරීමයි.සඳහන් කළ යුතු තවත් කාරණයක් වන්නේ, විභාගය මහමෙරක් ලෙස හිස මත තබා ගැනීම සුදුසු නැති බවයි. විභාගය මුළු මනින්ම , සැහැල්ලුවෙන් ගතයුතු බව ඉන් අදහස් කෙරෙන්නේ නැත. යම් මට්ටමක පීඩනයක් ඇතිවිට විභාගයේ දී සාර්ථක ප්‍රතිඵලයක්ද ලබා ගැනීමට හැකිවෙයි . එහෙත් එය ප්‍රශස්ත මට්ටමකින් පවත්වා ගත යුතුය.බොහෝ අධ්‍යාපනඥයන් විසින් මේ වනවිටත් පෙන්වා දී ඇති පරිදි විභාග ‍ෙක්න්ද්‍රීය අධ්‍යාපන රටාවක් මඟින් අධ්‍යාපනයේ සැබෑ අරමුණු සාධනය කෙරෙන්නේ නැත. එය මෙරට දීද සංවාදයට ලක්ව ඇති කාරණයකි.ඉදිරි අධ්‍යාපන ක්‍රියාවලිය සම්බන්ධයෙන් මෙන්ම ඇගැයීම උදෙසා ද ඒ ඒ මට්ටම්වලදී විභාග හා පරීක්ෂණ පැවැත්වීම අත්‍යවශ්‍ය කාරණයක් වුවද, සමස්ත අධ්‍යාපන ක්‍රියාවලිය ඒ තුළට යොමු කිරීම අනුමත නො‍ෙකරේ. විභාග කේන්ද්‍රීය අධ්‍යාපනයක් මඟින් ඇතිවිය හැකි අහිතකර බලපෑම පුද්ගලයා සම්බන්ධයෙන් මෙන්ම ඊටත් වඩා සමාජයට බලපෑම් සහගතය.පාසල් හෝ සරසවි තුළින් සමාජයට පිවිසිය යුත්තේ මනසින් මෙන්ම හදවතින් ද සම්පූර්ණ වූ පුරවැසියන්ය. එවැනි පුරවැසියන් සමාජයට මෙන්ම රටටද සම්පතකි. එසේ නැතිව හුදු යන්ත්‍ර වැනි මිනිසුන් අධ්‍යාපන ක්‍රියාවලිය ඔස්සේ සමාජගත වීම ඵලදායී නොවේ. මේ වනවිට මෙරට අධ්‍යාපන ප්‍රතිපත්ති ක්‍රියාවට නැංවීමේ දී මේ පිළිබඳ අවධානය යොමුව තිබීම අගය කළ යුතුය. එහෙත් එය හුදෙක් ප්‍රතිපත්ති සම්පාදකයන්ට පමණක් කළහැකි කාරණයක් ද නොවේ. එහිදී මව්පියන්ට හා ගුරුභවතුන්ට ද පැවරෙන්නේ විශාල වගකීමකි. ශිෂ්‍යාවද මේ වගකීමෙන් නිදහස් වන්නේ නැත.ඉතිහාසයේ වැඩි අවධානයක් යොමු වී ඇති සාමාන්‍ය පෙළ විභාගයෙන්ද, අධ්‍යාපනයේ පරමාර්ථ හඳුනාගත් ලක්ෂසංඛ්‍යාත සිසු පිරිසක් අනාගතය උදෙසා යොමු කෙරෙත්වා යැයි අපි ප්‍රාර්ථනා කරමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121025</link>
    <topic>පානීය ජල බෝතල්වල ප්‍රමිතිය කඩිනමින් සොයා බලනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>පානීය ජල බෝතල්වල ප්‍රමිතිය හා ගුණාත්මකභාවය සොයා බැලීම සඳහා කඩිනමින් මැදිහත් වන බව ආණ්ඩු පක්ෂ ප්‍රධාන සංවිධායක, ජල සම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (9) ප්‍රකාශ කළේය.මේ සම්බන්ධයෙන් සොයා බැලීමේ අයිතිය මෙතෙක් පැවැතියේ වෙනත් ආයතනයකට බවත්, එම අයිතිය තම අමාත්‍යාංශයට ලබා දෙන ලෙස ජනාධිපතිවරයාගෙන් කළ ඉල්ලීමකට අනුව එය තමන් වෙත ලැබී ඇති බවත් ඇමැතිවරයා කීය.තමන් වෙත ලැබී ඇති එම අයිතිය යොදවමින් දිවයින පුරා ඇති සියලුම පානීය ජල බෝතල් ඉදිරියේ දී පරීක්ෂා කරන බවත් ගුණවර්ධන මහතා වැඩිදුරටත් පැවසීය.අය-වැය විවාදයට එක් වෙමින් ඇමැතිවරයා මෙම අදහස් පළ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121026</link>
    <topic>අප්‍රිකානු නායකයාට  බුහුමන් දක්වන්න ජනපති මහින්ද අප්‍රිකා යයි</topic>
    <author>ධනුෂ්ක ගොඩකුඹුර</author>
    <content>දකුණු අප්‍රිකානු හිටපු ජනාධිපති නෙල්සන් මැන්ඩෙලා මහතා පිළිබඳ අනුස්මරණ මෙහෙයට සහභාගීවීමට ජනාධිපති මහින්ද රාජපක්‍ෂ මහතා ඊයේ (9) දහවල් දකුණු අප්‍රිකාව බලා පිටත් විය.ජනාධිපතිතුමා හෙට (10) හා අනිද්දා (11) අවමංගල්‍යය මෙහෙයන්ට සහභාගී වීමට නියමිතය.මැන්ඩෙලා මහතා පිළිබඳ නිල අනුස්මරණ මෙහෙය අඟහරුවාදා ජොහැන්නස්බර්ග් හි එෆ්.එන්.බී. ක්‍රීඩාංගණයේ දී පැවැත්වෙන අතර අවසන් ගෞරව දැක්වීමට වැඩි පිරිසකට අවස්ථාව හිමිකර දීම සඳහා ස්ථාන ගණනාවක අනුස්මරණ මෙහෙයන් පැවැත්වෙනු ඇත.විශේෂ ප්‍රභූන් රාශියක් සමඟින් රාජ්‍ය නායකයෝ විශාල පිරිසක් ක්‍රීඩාංගණයේ පැවැත්වෙන රාජ්‍ය අනුස්මරණ මෙහෙයට සහභාගී වෙති.යුනියන් ගොඩනැඟිල්ලේ තැන්පත් කර ඇති ජනාධිපති මැන්ඩෙලා මහතාගේ දේහයට අවසන් ගෞරව දැක්වීමට ජනාධිපතිතුමා බදාදා ප්‍රිටෝරියා බලා පිටත්ව යයි.දකුණු අප්‍රිකානු චාරිකාවෙන් අනතුරුව සිව් දින රාජ්‍ය චාරිකාවක් සඳහා කෙන්යාව බලා පිටත්වන ජනාධිපතිතුමා කෙන්යානු ජනාධිපති උහුරු කෙන්යාටා මහතා සමඟ ද්විපාර්ශ්වික සාකච්ඡා පවත්වනු ඇත.කෙන්යාවේ ගතකරන කාලය තුළ ජනාධිපතිතුමා එක්සත් ජාතීන්ගේ පරිසර වැඩසටහනේ හා එක්සත් ජාතීන්ගේ හැබිටාට් වැඩසටහනේ නිලධාරීන් සමග වට මේස සාකච්ඡාවකට හා ව්‍යාපාරික සංසදයකට සහභාගී වෙයි.විදේශ ඇමැති මහාචාර්ය ජී.එල්. පීරිස්, සිවිල් ගුවන්සේවා ඇමැති ගීතාංජන ගුණවර්ධන, ඌව පළාත් ප්‍රධාන අමාත්‍ය ශෂීන්ද්‍ර රාජපක්‍ෂ, විදේශ අමාත්‍යාංශයේ අධීක්‍ෂණ මන්ත්‍රී සජින් ද වාස් ගුණවර්ධන සහ ජනාධිපති ලේකම් ලලිත් වීරතුංග යන මහත්වරු ජනාධිපතිතුමා සමග දකුණු අප්‍රිකානු චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121027</link>
    <topic>අවිස්සාවේල්ල සීතාවකපුර නගරාධිපති ජනපති මහින්ද හමුවී සහාය ඉල්ලයි</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>එක්සත් ජාතික පක්ෂ පාලන බලය යටතේ පවතින අවිස්සාවේල්ල සීතාවකපුර නගර සභාවේ නගරාධිපති සුසිල් ප්‍රේමලාල් පින්තු මහතා ජනාධිපති මහින්ද රාජපක්ෂ මහතා අරලියගහ මන්දිරයේ දී ඊයේ (9) මුණගැසුණේය.නගර සභාවේ 2014 වර්ෂය සඳහා වන අය-වැය යෝජනාව පළමු වර ඉදිරිපත් කිරීමේ දී පරාජයට පත් වූ අතර ඉදිරියේ දී දෙවැනි වර ඉදිරිපත් කිරීමට නියමිත බැවින් නගර සභාවේ කටයුතු පවත්වාගෙන යාමට එක්සත් ජනතා නිදහස් සන්ධානයේ මන්ත්‍රීවරුන්ගේ සහයෝගය ලබා දෙන ලෙස නගාරාධිපතිවරයා මෙහි දී ජනාධිපතිතුමාගෙන් ඉල්ලීමක් කළේය.ඒ අනුව සන්ධාන මන්ත්‍රීවරුන්ගේ සහයෝගය ඒ සඳහා ලබා දීමට ජනාධිපතිතුමාගේ අවධානය යොමු විය.රජයේ සංවර්ධන වැඩපිළිවෙළ තමා මහත් සේ අගය කරන බවත් ඒ සඳහා තමාගේ සහයෝගය ලබා දෙන බවත් නගරාධිපතිවරයා මෙ‍හි දී ප්‍රකාශ කළේය.බස්නාහිර පළාත් සභා ඇමැති උදය ගම්මන්පිල, අවිස්සාවේල්ල ශ්‍රී ලංකා නිදහස් පක්ෂ සංවිධායක, පළාත් සභා මන්ත්‍රී සුමිත් විජයමුණි සොයිසා, සීතාවකපුර නගර සභාවේ මන්ත්‍රීවරු ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121028</link>
    <topic>මල් පෝච්චියක සර්පයා සිටි බවට වාර්තාවක්</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණී සේනානායක</author>
    <content>විපක්ෂ නායක කාර්යාලයට ගෙන එන ලද මල් පෝච්චියක සර්පයකු සිටින්නට ඇති බව එම සිද්ධිය සම්බන්ධයෙන් සොයා බැලීමට පත් කළ කමිටු වාර්තාවේ සඳහන් වේ.මින් ඉදිරියට පාර්ලිමේන්තුවට මල් පැළ ගෙන ඒමේ දී ඒවාට කෘමිනාශක යෙදීමට කටයුතු කරන ලෙස ද එම වාර්තාවෙන් නිර්දේශ කර ඇත. විපක්ෂ නායක කාර්යාලයේ සර්පයකු සිටීම පිළිබඳ සොයා බැලීමට සය පුද්ගල කමිටුවක් කතානායක චමල් රාජපක්ෂ මහතා පත් කළේය.එම වාර්තාව වේතධාරී අනිල් පරාක්‍රම සමරසේකර මහතා විසින් පාර්ලිමේන්තු කටයුතු ලේකම් ධම්මික දසනායක මහතාට භාරදී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121029</link>
    <topic>පිටකොටුව ගින්නෙන් පාඩු ලැබූ ව්‍යාපාරිකයන්ට සහන දෙනවා</topic>
    <author>ස්වර්ණා විජේකොන්, චමීර ඇල්ලදෙණිය සහ සුභාෂිණී සේනානායක</author>
    <content>පිටකොටුව බෝධිරාජ මාවතේ ස්වයංරැකියා වෙළෙඳුන්ගේ කඩ කාමර 104ක ඇති වූ ගින්නෙන් හානි වූවන්ට සහන සැලසීමට කටයුතු කරන බව ආර්ථික සංවර්ධන නියෝජ්‍ය ඇමැති සුසන්ත පුංචි නිලමේ මහතා පාර්ලිමේන්තුවේ දී ඊයේ (9) ප්‍රකාශ කළේය.වෙළෙඳසල් හානි වූ වෙළෙඳුන්ගෙන් ලැබෙන ඉල්ලීම මත සලකා බලා අවශතා ඉටු කිරීමට කටයුතු කරන බව ද නියෝජ්‍ය අමැතිවරයා කීවේය.මෙම ගින්න ස්වභාවික හේතුවක් මත ඇති වූවක් ද නැත්නම් කඩාකප්පල්කාරී ක්‍රයාවක් මත සිදුවූවක් ද යන්න මේ වන විට පරීක්ෂණ සිදු කෙරෙන අතර ඉන් අනතුරුව වෙළෙඳ සල් හානි වූවන්ගේ ඉල්ලීම් සලකා බලන බව ද නියෝජ්‍ය ඇමැතිවරයා කියා සිටියේය.හම්බන්තොට දිස්ත්‍රික් මන්ත්‍රී සජිත් ප්‍රේමදාස මහතා මතුකළ ප්‍රශ්නයකට පිළිතුරු දෙමින් ඇමැතිවරයා මේ බව සඳහන් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312102</link>
    <topic>ශ්‍රී ලංකාව පශ්චාත් යුද ගැටුම් සමයේ ලබාගෙන ඇති සංවර්ධනය ආශ්චර්යයක්</topic>
    <author>ධනුෂ්ක ගොඩකුඹුර</author>
    <content>පශ්චාත් ගැටුම් අවධියේ ශ්‍රී ලංකාව අත්කරගෙන ඇති සංවර්ධනය ආශ්චර්යක් බව ජපාන ජ්‍යෙෂ්ඨ රාජතාන්ත්‍රික යසුෂි අකාෂි මහතා ප්‍රකාශ කළේය.ශ්‍රී ලංකාවට වඩා සම්පත් බොහෝ ඇති සමහර සංවර්ධිත රටවල් ශ්‍රී ලංකාව හා එහි සංවර්ධනය පිළිබඳව නොඉවසිල්ලක් පල කිරීම අසාධාරණ බව පැවසූ ඒ මහතා මෙය සාධාරණ හෝ විෂයය මූලික නොවන බවත් අවධාරණය කළේය.ඒ මහතා මෙසේ ප්‍රකාශ කළේ ජනාධිපති මහින්ද රාජපක්ෂ මහතා ජනාධිපති මන්දිරයේදී ඊයේ (09) උදෑසන හමු වූ අවස්ථාවේදීය.උගත් පාඩම් හා ප්‍රතිසන්ධාන කොමිසමේ නිර්දේශ ක්‍රියාත්මක කිරීමේ ප‍්‍රගතිය, සමස්ත සංහිඳියා ක‍්‍රියාදාමය හා ශ්‍රී ලංකාව හා ජපානය අතර පොදු ද්විපාර්ශ්වික සබඳතා ඇතුළු කරුණු රැසක් පිළිබඳව ජනාධිපතිතුමා සහ අකාෂි මහතා මෙහිදී සාකච්ඡා කළහ. අකාෂි මහතා සහ ජනාධිපතිතුමා අතර හමුවක් අවසන් වරට පැවැත් වුණේ මේ වසර මුලදී ජනාධිපතිතුමා ජපානයේ කළ රාජ්‍ය චාරිකාවේ දී ය.සිය පසුබිමෙහි සිට අවස්ථාවන් නිශ්චය කිරීමට සැමදෙනා පෙළඹෙන බව සිය අදහස බවත් අකාෂි මහතා එහිදී වැඩිදුරටත් සඳහන් කළේය. ඇත්ත වශයෙන්ම ඉතා ශීඝ්‍රයෙන් ඉදිරියට ගමන් කිරීම රජයේ හා ශ්‍රී ලාංකිකයන්ගේ අභිප්‍රාය යැයි තමාට සහතික බව පැවසූ අකාෂි මහතා එහෙත් ශ්‍රී ලංකාවේ සීමිත සම්පත් සමගින් රට අත්කරගෙන ඇති ප්‍රගතිය විස්මිත බව කීවේය. ශ්‍රී ලංකාවේ ජපාන තානාපති නොබුහිතෝ හොබෝ මහතා අකාෂි මහතා සමගින් හමුවට එක්ව සිටියේ ය.විදේශ අමාත්‍ය මහාචාර්ය ජී.එල්. පීරිස්, ජනාධිපති ලේකම් ලලිත් වීරතුංග, විදේශ අමාත්‍යාංශයේ ලේකම් කරුණාතිලක අමුණුගම සහ ජපානයේ ශ්‍රී ලංකා තානාපති වසන්ත කරන්නාගොඩ යන මහත්වරු ද හමුවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312103</link>
    <topic>දෝහා සංවර්ධන වැඩපිළිවෙළ අවසන් කිරීමේ කටයුතු කඩිනම් කිරීමට ජී-15 කණ්ඩායම එකඟ වෙයි</topic>
    <author>මහින්ද අලුත්ගෙදර</author>
    <content>දෝහා සංවර්ධන වැඩපිළිවෙළ (Doha Development Ahenda) අවසන් කිරීමේ කටයුතු කඩිනම් කිරීමට ජී-15 කණ්ඩායමට අයත් සාමාජික රටවල එකඟතාවය පළවෙයි.ශ්‍රී ලංකාවේ සභාපතිත්වයෙන් යුතු ජී-15 කණ්ඩායමේ නවවැනි අමාත්‍ය සමුළුවේදී මේ සම්බන්ධයෙන් අවධානය යොමුව තිබෙන බව එක්සත් ජාතීන්ගේ සංවිධානයේ ජිනීවාහි ශ්‍රී ලංකා නිත්‍ය නියෝජිත කාර්යාලය පවසයි.ඉන්දුනීසියාවේ බාලි දූපත්හිදී මේ සමුළුව පැවැති අතර ඒ සඳහා සාමාජික රටවලට අමතරව ලෝක වෙළෙඳ සංවිධානයට අයත් රටවල් 159ක නියෝජිතයෝ සහභාගි වී තිබේ.සංවර්ධනය වන රටවල් සම්බන්ධයෙන් දෝහා සංවර්ධන වැඩපිළිවෙළ ක්‍රියාත්මක කිරීම සඳහා ශක්තිය යෙදවිය යුතු බවට සියලු සාමාජික රටවල් ඉල්ලීමක් කර තිබෙන අතර එම වැඩපිළිවෙළ සම්පූර්ණයෙන්ම ක්‍රියාත්මක කරන ලෙසද ඉල්ලීමක්කර ඇත.ශ්‍රී ලංකාව නියෝජනය කරමින් කර්මාන්ත හා වාණිජ කටයුතු ඇමැති රිෂාඩ් බදියුදීන් මහතා මේ සඳහා සහභාගි වූ බව ජිනීවාහි ශ්‍රී ලංකා නිත්‍ය නියෝජිත කාර්යාලය කියයි.ඊට අමතරව ලෝක වෙළෙඳ සංවිධානයට ප්‍රවේශවීම සඳහා පහසුකම් සැලසීමේ වැදගත්කම සම්බන්ධයෙන්ද මෙහිදී සාකච්ඡාකර තිබෙන අතර ඊට අමතරව රටවල් සියල්ලට පොදුවේ බලපාන කරුණු රැසක් කෙරෙහි අවධානය යොමුකර තිබේ.ජී-15 කණ්ඩායම සාමාජික රටවල් 17 කින් සමන්විත වන අතර ඇල්ජීරියාව, ආර්ජන්ටිනාව, බ්‍රසීලය, චිලී, ඊජිප්තුව, ඉන්දියාව, ඉන්දුනීසියාව, ඉරානය, ජැමෙයිකාව, කෙන්යාව, මැලේසියාව, මෙක්සිකෝව, නයිජීරියාව, සෙනගාලය, ශ්‍රී ලංකාව, වෙනිසියුලාව සහ සිම්බාබ්වේ ඊට අයත් වෙති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312104</link>
    <topic>විදෙස් ගතවන ශ්‍රමිකයන් ගුවන් තොටේ දී ලියාපදිංචිය අහෝසියි</topic>
    <author>මහින්ද අලුත්ගෙදර</author>
    <content>විදේශ රැකියා සඳහා පිටත්ව යන පුද්ගලයන් සඳහා ගුවන් තොටුපළේදී ලියාපදිංචි කිරීම වහාම ක්‍රියාත්මක වන පරිදි නැවැත්වීමට ශ්‍රී ලංකා විදේශ සේවා නියුක්ති කාර්යංශය තීරණය කරයි.ඔවුන්ට හිමි රැකියා ගිවිසුම නිවැරැදිව පරීක්ෂා කිරිම සම්බන්ධයෙන් පවතින බාධා හේතුවෙන් මේ පියවර ගෙන තිබෙන අතර නව නීතිය එළඹෙන ජනවාරි මස පළමුවැනිදා (2014.01.01) සිට ක්‍රියාත්මක වන බව ශ්‍රී ලංකා විදේශ සේවා නියුක්ති කාර්යාංශයේ නියෝජ්‍ය සාමාන්‍යධිකාරි මංගල රන්දෙණිය මහතා "දිනමිණ" ට සඳහන් කළේය.ඕනෑම පුද්ගලයෙකු විදේශ රැකියා සඳහා පිටත්ව යාමට පෙර ශ්‍රී ලංකා විදේශ සේවා නියුක්ති කාර්යංශයේ ලියාපදිංචි වීම අනිවාර්ය වන අතර මේ දක්වා එම ලියාපදිංචිය ගුවන් තොටුපළේදී සිදුකිරීමට අවශ්‍ය පහසුකම ලබාදී තිබිණි. කෙසේ වුවද නව නීතිය යටතේ එම කටයුතු ශ්‍රී ලංකා විදේශ සේවා නියුක්ති කාර්යාංශ ප්‍රධාන කාර්යාලයෙන් හෝ පළාත් කාර්යාලයෙන්ද සහන පියසෙන්ද සිදුකරගත හැකි වෙයි.විදේශ රැකියාවක් සඳහා පිටත්ව යාමට ප්‍රථම අදාළ ශ්‍රමිකයා සම්බන්ධයෙන් වන රැකියා ගිවිසුම පරීක්ෂා කිරීම අත්‍යවශ්‍ය අංගයක් බව පෙන්වාදුන් මංගල රන්දෙනිය මහතා එය අදාළ සේවා යෝජකයා විසින් සැපයූ ගිවිසුමක්ද, වැටුප් ප්‍රමාණය මෙන්ම එහි නිරවද්‍යතාවය ආදී සියලු කරුණු සම්බන්ධයෙන් මෙහිදී අවධානය යොමුකරන බවද සදහන් කළේය.නව වැඩපිළිවෙල ක්‍රියාවට නැංවීමත් සමඟ ගුවන් තොටුපළ වෙත පැමිණීමට ප්‍රථම විදේශ සේවා නියුක්ති කාර්යාංශයේ ලියාපදිංචිය අනිවාර්ය වන අතර රැකියාවක් සඳහා පළමුවරට විදේශ ගතවන්නන් වෙනුවෙන් මෙය ක්‍රියාත්මක බවද විදේශ සේවා නියුක්ති කාර්යාංශය පවසයි.කිසියම් හෝ ශ්‍රමිකයෙකු විදේශ රැකියා සඳහා පිටත්ව යන්නේ රැකියා ගිවිසුමකට අනුව බව පෙන්වාදුන් නියෝජ්‍ය සාමාන්‍යාධිකාරීවරයා ඒ හේතුවෙන් අදාළ ගිවිසුම සම්බන්ධයෙන් වැඩි අවධානයක් යොමුකිරීම අත්‍යවශ්‍ය බවද පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312105</link>
    <topic>මෙරට සෑම පුද්ගලයකුටම පෞද්ගලික සෞඛ්‍ය වාර්තාවක්</topic>
    <author>සන්ධ්‍යා කරුණාරත්න</author>
    <content>මෙරට සිටින සෑම පුද්ගලයකුටම පෞද්ගලික සෞඛ්‍ය වාර්තාවක් (Personal Health Report) ලබාදීමට සෞඛ්‍ය අමාත්‍යාංශය පියවර ගෙන ඇත.සෞඛ්‍ය වාර්තාවක් දැනට පවත්වාගෙන යන්නේ කුඩා දරුවන්ගේ පමණක් වන අතර වැඩිහිටියන්ට එවැනි සෞඛ්‍ය වාර්තාවක් නොතිබීම ඔවුන්ගේ රෝග නිවාරණයට බාධාවක් වී ඇති බව සෞඛ්‍ය අමාත්‍යාංශයේ නියෝජ්‍ය අධ්‍යක්ෂ ජනරාල් (අධ්‍යාපන, පුහුණු හා පර්යේෂණ) වෛද්‍ය සුනිල් ද අල්විස් මහතා පැවැසුවේය.කිසියම් අසනීපයක් වී වෛද්‍යවරයකු වෙත ගිය විට රෝග ඉතිහාසය පිළිබඳ විස්තර මේ සෞඛ්‍ය වාර්තාවේ අඩංගු වීම ප්‍රතිකාර කටයුතුවලට ඉතා පහසුවන්නේ යැයි ද ඒ මහතා ප්‍රකාශ කළේය. රෝගියකුගේ රෝග පසුබිම මෙමඟින් තීරණය කළ හැකි බවත් ඒ අනුව වැළඳී ඇති රෝගය කුමක්ද යන්න නිසියාකාරව හඳුනාගෙන නිසි ඖෂධ ප්‍රතිකාර ලබාදීමෙන් ඉක්මන් සුවය ළඟා කර ගත හැකි බවත් හෙතෙම කීය.පෞද්ගලික සෞඛ්‍ය වාර්තාවක් පවත්වා ගැනීමෙන් පරම්පරා රෝග, බෝ නොවන රෝග, රෝගියාට සිදු කළ සැත්කම් යනාදිය පිළිබඳ අවබෝධයක් ප්‍රතිකාර කරන වෛද්‍යවරයාට ලබා ගත හැකි ය. ප්‍රාථමික සෞඛ්‍ය සේවාව ඉහළ නැංවීමට මේ වැඩසටහන ඉතා වැදගත් වන බව ද වෛද්‍ය අල්විස් මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312106</link>
    <topic>දිල්ලි චිත්‍රපට උළෙලේ සමාරම්භයට ශ්‍රී සිද්ධාර්ථ ගෞතම සිනමා පටය</topic>
    <author>අනුර ප්‍රේමලාල්</author>
    <content>ඉන්දියාවේ 'දිල්ලි ජාත්‍යාන්තර චිත්‍රපට උළලේ ' සමාරම්භක උත්සවයේ ප්‍රදර්ශනය කෙරෙන චිත්‍රපටය වශයෙන් 'ශ්‍රී සිද්ධාර්ථ ගෞතම' සිනමාපටය පෙන්වීමට තෝරාගෙන තිබේ. මේ ජාත්‍යාන්තර සිනමා උ‍ළෙල ලබන මස 21වැනි දින නවදිල්ලියේදි ආරම්භ කෙරේ.මේ සම්බන්ධයෙන් ඉකුත්6දා ශ්‍රී ලංකා ජාතික චිත්‍රපට සංස්ථා පරිශ්‍රයේ පැවැති මාධ්‍ය හමුවකදි අදහස් දැක්වු එම සංස්ථාවේ සභාපති නීතිඥ අශෝක සේරසිංහ මහතා ශ්‍රී ලංකාවත් ඉන්දියාවත් අතර පවතින බෞද්ධ ආගමික හා රාජ්‍ය තාන්ත්‍රික සබැඳියාව පෙන්නුම් කරන අවස්ථාවක් ලෙස පෙන්වා දුන්නේය.එමෙන්ම මෙරට සිනමා නිර්මාණයක් ලැබු මේ සුවිශේෂි අවස්ථාව නිසා දේශිය සිනමාවේ ඉදිරි පියවරක් තැබු අවස්ථාවක් වශයෙන් මෙය පෙන්වාදිය හැකි බව කීවේය.'ශ්‍රී සිද්ධාර්ථ ගෞතම' චිත්‍රපටයේ නිෂ්පාදක ආසියානු ආලෝක පදනමේ සභාපති නවීන් ගුණරත්න මහතා මේ සමාරම්භක උත්සවයේ ප්‍රධාන ආරාධිත අමුත්තා වශයෙන් ශ්‍රී ලංකාවේ ජනාධිපති මහින්ද රාජපක්ෂ මහතාට ආරාධනා කර තිබෙන බව පැවසීය. එබැවින් මේ ආරම්භක අවස්ථාවේ පැවැත්වෙන මාධ්‍ය හමුවටද සහභාගිවි ලෝක සාමය වෙනුවෙන් එතුමාට යම් පණිවුඩයක් ලබාදිය හැකි බව ජාත්‍යාන්තර සිනමා උළෙලේ බලධාරින් පෙන්වාදි තිබේ යැයි ගුණරත්න මහතා කරණු දැක්වූයේය.මේ චිත්‍රපටයේ අධ්‍යක්ෂ නීතිඥ සමන් වීරමන් මහතා චිත්‍රපටය මේ වන විට විදේශ රටවල ප්‍රේක්ෂකයන්ගේ ඉල්ලීම්වලට ඒ රටවල ශ්‍රී සිද්ධාර්ථ ගෞතම චිත්‍රපටය ප්‍රදර්ශනය කරන බව පැවසීය. මේ චිත්‍රපටයේ සිද්ධාර්ථකුමාරයාගේ චරිතය රඟපෑ ඉන්දියානු රංගන ශිල්පි ගඟන් මලික් මහතා මේ සිනමා පටය සාර්ථක කරගැනීමට සහාය දුන් සැමතට කෘතඥතාව පළ කළේය.සඟරුවන, රණවිරුවන් හා ආබාධිතයන් වෙනුවෙන් ශ්‍රී සිද්ධාර්ථ ගෞතම චිත්‍රපටය නොමි‍ලේ ප්‍රදර්ශනය කෙරුණු බව මෙහිදි කියැවිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312107</link>
    <topic>ජවිපෙ නැටූ ගොවි නාඩගමේ ගැටලු විසදීමේ අරමුණක් නෑ</topic>
    <author>අනුර ප්‍රේමලාල්</author>
    <content>කොටුව දුම්රිය ස්ථානය අසලදී පසුගියදා පැවති ජනතා විමුක්ති පෙරමුණේ ගොවි නාඩගම තුළ සැබෑ ගොවි ගැටලු විසඳීමේ පැහැදිලි අරමුණක් නොමැති බව ශ්‍රී ලංකා ගොවි වෘත්තීය සමිති අවධාරණය කරයි.මේ සම්බන්යෙන් ඉකුත් 6දා ශ්‍රී ලංකා පදනම් ආයතනයේ පැවැති මාධ්‍ය හමුවේදි අදහස් දැක්වු එම සමිතියේ සභාපති සනත් ඩන්කන් ප්‍රනාන්දු මහතා එදා ගොවි නාඩගමේ සිටි පිරිස ඉල්ලා සිටි පරිදි වී කිලෝ එකක් නිෂ්පාදනය කිරීම වෙනුවෙන් රුපියල් තිස් එකයි ශත විසිපහක පිරිවැයක් සිදුවෙන බැවින් වී කිලෝ එකක් මිලදි ගැනිමේදි ගොවීන්ට රුපියල් හතළිහක් ලබා දෙන්නැයි කරන ඉල්ලීමට අනුව පාරිභෝගිකයන්ට හාල් කිලෝ එකක් මිලදි ගන්න සිදුවන්නේ රුපියල් අසූවකට බව පෙන්වා දුන්නේය.එහිදි ඔවුන් උද්ඝෝෂණය කරමින් විරෝධය පෑ කරුණු අතර ශීත ගබඩා, අලි වැට , පොහොර සහනාධාරයෙන් බදු ඉවත් කිරිම වැනි ගැටලු විසඳීම ඔවුන්ට අවශ්‍ය නැති අතර මේ ගැටලු සියල්ලටම රජය නිසි විසඳුම් ලබා දෙමින් තිබෙන අතර ඇතැම් ප්‍රශ්න සඳහා දැනටමත් රජය පිළිතුරු සොයා දී ඇතැයි කීවේය.මේ සමිතියේ අනුරාධපුර ශාඛා සභාපති ජි.එම්. තිලකරත්න මහතා සමස්ත ලංකා ගොවි සම්මේලනයට ගොවි ගැටලු විසඳා ගැනිමට සෑබෑ වුවමනාවක් නැති නිසා අපි ඒ සමිතියෙන් ඉවත්වී ‍වැඩක් කරන් මේ සමිතියට සම්බන්ධ වු බව පැවසීය.ගොවීන්ගේ අභිමානය විනාශ කරමින් තම‍ දේශපාලන පක්ෂයේ න්‍යාය පත්‍රය සුරැකීමට පමණක් ක්‍රියාකරන මේ සම්මේලනයේ සැබෑ හෙළුව දැන් රටම දන්න බව පෙන්වා දුන්නේය.ශ්‍රී ලංකා ගොවි වෘත්තීය සමිතියේ උප ලේකම් පාලිත කහඳපිටිය මහතා පොහොර මිටිය රුපියල් තුන්සිය පනහට ලබා දෙන නිසා අද අවශ්‍ය ප්‍රමණයටත් වඩා පොහොර පසට එකතුවන බැවින් කාබනික ‍පොහොර භාවිතය වැඩි කිරීමට පියවර ගත යුතු යැයි ප්‍රකාශ කළේය.එමෙන් මේ ආණ්ඩුව හඳුන්වා දුන් සුවිශේෂී ව්‍යෘපෘතිය වු ගෘහ ආර්ථිකය නැංවීම සඳහා වු දිවි නැඟුම වැඩසටහන අනුව රටේ සියලුදෙනාට කෘෂි කර්මයට දායක කර ගැනිම වගේම වියදම් අඩු කර ගැනීමේ ක්‍රමවේදයක්ද සකස් වෙන බව පෙන්වා දුන් අතර මෙහිදි බදුල්ලේ එම්. ජි. ඩේවිඩ් , පුත්ත‍ලමේ බි.ඩි. සෝමසිරි මහත්වරුද මාධ්‍ය හමුව ඇමතූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312108</link>
    <topic>හොර ඩොලර් නෝට්ටු ළඟ තබා ගත් අයකුට වසර 6ක සිර දඬුවම්</topic>
    <author>කුමුදු හෙට්ටිආරච්චි</author>
    <content>ව්‍යාජ අමෙරිකානු ඩොලර් නෝට්‍ටු හතරක් ළඟ තබා ගැනීම සම්බන්ධයෙන් වරඳ පිළිගත් විත්තිකරුවකුට කොළඹ මහාධිකරණ විනිසුරු ප්‍රීති පද්මන් සූරසේන මහතා විසින් හය වසරක බරපතළ වැඩ සහිත සිර දඩුවමක් ඊයේ (09) නියම කරන ලදී. වෙළඳ ප්‍රචාරක නිලධාරියකු වූ මොහොමඩ් සිබ්ලි නමැති විත්තිකරුට එසේ දඩුවම් නියම කෙරුණි.ව්‍යාජ අමෙරිකානු ඩොලර් නෝට්‍ටු හතරක් ළඟ තබා ගැනීම සම්බන්ධයෙන් විත්තිකරු විවෘත අධිකරණයේදී වරද පිළිගැනීම මත එසේ හය වසරක බරපතළ වැඩ සහිත සිර දඩුවමක් නියම කෙරුණි.ජංගම දුරකථනයක් විකුණූ සිසුවකුට ව්‍යාජ මුදල් නෝට්ටු ලැබීම සම්බන්ධයෙන් සිදු කළ පරීක්ෂණවලදී අනාවරණය කරගත් තොරතුරු මත රහස් පොලිසියේ ව්‍යාජ මුදල් විමර්ශන අංශයේ නිලධාරීන් විසින් මේ විත්තිකරු පිටකොටුවේදී ව්‍යාජ මුදල් නෝට්ටුද සමඟ අත්අඩංගුවට ගෙන තිබුණි.2008-07-04 පිටකොටුවේදී ව්‍යාජව සාදන ලද අමෙරිකානු ඩොලර් නෝට්ටු හතරක් ළඟ තබා ගැනීම සම්බන්ධයෙන් නීතිපතිවරයා විසින් විත්තිකරුට එරෙහිව අධි චෝදනා නඟා තිබුණි. රජයේ අධි නීතීඥ හංස අබේරත්න මහතා පැමිණිල්ල වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n1312109</link>
    <topic>මැන්ඩෙලාට ගෞරව දැක්වීමට මෙරට දෙදිනක ශෝක කාලයක්</topic>
    <author>උදුලා පීරිස්</author>
    <content>නොබෙල් සාම ත්‍යාගලාභී හා දකුණු අප්‍රිකාවේ ප්‍රථම කළු ජාතික ජනාධිපති නෙල්සන් මැන්ඩෙලා මහතාගේ අභාවය හේතුවෙන් අද (10) හා හෙට (11) මෙරට ශෝක දිනයන් ලෙස රජය ප්‍රකාශයට පත් කර තිබේ.මේ නිසා මෙම දින දෙක තුළ රාජ්‍ය හා පෞද්ගලික අංශයෙන් හා සියලුම නිවාසවල ජාතික කොඩිය අඩකුඹු කරන ලෙස රාජ්‍ය පරිපාලන හා ස්වදේශ කටයුතු අමාත්‍යාංශය සමස්ත ජනතාවගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121010</link>
    <topic>මිහින් ලංකා-දිනමිණ දඹදිව වාසනා කුසපත් ඇදීම අද</topic>
    <author>චින්තා රණසිංහ සහ නිමල් රාජපක්ෂ</author>
    <content>සීමාසහිත එක්සත් ප්‍රවෘත්ති පත්‍ර සමාගම (ලේක් හවුස්) සමඟ ඒකාබද්ධව සීමාසහිත මිහින් ලංකා ගුවන් සමාගම පවත්වනු ලැබූ 'මිහින් ලංකා - දිනමිණ දඹදිව වාසනා' කූසපත් තරඟාවලියේ අවසන් ජයග්‍රාහකයන් පස්දෙනා තේරීම අද (10) ට සිදු කෙරේ.ලේක් හවුස් ආයතයේ සභාපති ජ්‍යෙෂ්ඨ මාධ්‍යවේදී බන්ධුල පද්මකුමාර, කර්තෘ මණ්ඩල අධ්‍යක්ෂ සිලරත්න සෙනරත් සහ මිහින් ලංකා ප්‍රධාන විධායක නිලධාරී කපිල චන්ද්‍රසේන මහත්වරුන්ගේ ප්‍රධානත්වයෙන් ලෝක වෙළඳ මධ්‍යස්ථානයේ පිහිටි මිහින් ලංකා ගුවන් සමාගමේ සහ ශ්‍රී ලංකන් ගුවන් සමාගමේ ප්‍රධාන විධායක නිලධාරී කාර්යාලයේ දී පෙරවරු9.30 ට ජයග්‍රාහකයන් තෝරා ගැනීම සිදු කිරීමට නියමිතය.එම මහත්වරුන්ගේ සාමූහික එකඟතාවයෙන් ඉකුත් මාසය පුරා 'දිනමිණ', 'සිළුමිණ' සහ 'බුදුසරණ' පුවත්පත්වල කූපන් පළ කෙරුණු අතර 'මිහින් ලංකා - දිනමිණ දඹදිව වාසනා' තරඟාවලියට කූපන්පත් 5000 කට අධික ප්‍රමාණයක් ලැබුණු බව එම ගුවන් සමාගමේ රාජ්‍ය හා පොදු කටයුතු කළමනාකරු ගාමිණී අබේවර්ධන මහතා පැවැසීය.ජයග්‍රාහකයන් පස්දෙනා වෙත නොමිලේ දඹදිව චාරිකාවක් සඳහා අවස්ථාව ලබා දෙන බවත් ජයග්‍රාහකයන් එම ප්‍රදේශයේ පිහිටි ඩෙල්ටා හෝටලයේ සුවපහසු නවාතැන් හා අහාර පාන සැපයීමට ද කටයුතු යොදා ඇති බවත් ඒ මහතා පැවැසීය.විශ්‍රාමික ජ්‍යෙෂ්ඨ පුරවැසියන්, රාජ්‍ය සේවයේ නියුතු භවතුන්, ආබාධිත රණවිරුවන් සහ රණවිරු යැපෙන්නන් වැනි ‍පුද්ගල කොට්ඨාස සඳහා වාරික ගෙවීමේ පහසුකම සහිතව දෙවසරක් ඇතුළත දඹදිව චාරිකා අවස්ථා දහසක් පමණ ලබා දී ඇති බවත් ඉදිරියේ දී ද සහන මිලට මෙවැනි දඹදිව චාරිකා අවස්ථා ලබා දීමට මිහින් ලංකා ගුවන් සමාගම කටයුතු කරන බවත් ඒ මහතා වැඩිදුරටත් ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121011</link>
    <topic>අනුරපුර නගර සභා අය-වැය සම්මතයි</topic>
    <author>කිත්සිරි වනසිංහ, අමිල ප්‍රභාත් වනසිංහ සහ අනුරාධපුර විශේෂ වෝල්ටර් දයාරත්න</author>
    <content>අනුරාධපුර මහ නගර සභාවේ 2014 වර්ෂය සඳහා වු අය-වැය වැඩිජන්ද නවයකින් සම්මතවිය. ඊයේ (09)පෙරවරුවේ අනුරාධපුර මහ නගරාධිපති එච්.පි. සෝමදාස මහතාගේ ප්‍රධානත්වයෙන් සභාව රැස්වු අතර එහිදි නගරාධිපතිවරයා විසින් අය-වැය යෝජනාව සභාවට ඉදිරිපත් කෙරිණි.අනතුරුව පැවැති ජන්ද විමසිමේදි අය-වැයට පක්ෂව එක්සත් ජනතා නිදහස් සන්ධානයේ මන්ත්‍රිවරු නවදෙනාම ජන්දය භාවිත කළහ. ජන්ද විමසන අවස්ථාවේ විපකෂ නායකවරයා ඇතුළු එක්සත් ජාතික පක්ෂයේ මන්ත්‍රිවරු දෙදෙනකු සභාවේ නොසිටි අතර සභාවේ සිටි එක්සත් ජාතික පක්ෂයේ නන්දන පුෂ්පකුමාර මහතා ජන්දය ප්‍රකාශ කිරිමෙන් වැළැකි සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121012</link>
    <topic>මාලි සුළි කුණාටුව මෙරටින් ගියත් එහි බලපෑම පහව ගිහින් නෑ</topic>
    <author>උදුලා පීරිස්</author>
    <content>බෙංගාල බොක්ක ප්‍රදේශයේ පැවැති මාලි සුළි කුණාටුව චන්ඩ සුළි කුණාටුවක් දක්වා ‍වර්ධනය‍වී දැනට යාපනය සිට කිලෝමීටර් 500ක් පමණ ඊසාන දෙසින් පැවැතියත් එහි බලපෑම තව දුරටත් මෙරටට ඇතිවිය හැකි බව කාලගුණ විද්‍යා දෙපාර්තමේන්තුව අනාවරණය කර සිටී.මඩකලපුව සිට යාපනය දක්වා වෙරළට ඔබ්බෙන් වන ගැඹුරු මුහුදු ප්‍රදේශවල නිරන්තර වැසි හෝ ගිගුරුම් සහිත වැසි ඇතිවිය හැකියැයිද එම දෙපාර්තමේන්තුව පෙන්වා දෙයි. සුළං වයඔ දෙසින් වාමාවර්තනය කැරකෙමින් පැයට කිලෝමීටර් 30-50ත් අතර වේගයකින් ගමන් කරන බවත් මඩකළපුව සිට ත්‍රිකුණාමලය සහ යාපනය හරහා මන්නාරම දක්වා වෙරළට ඔබ්බෙන් වන මුහුදු ප්‍රදේශවලදී මේ සුළගේ වේගය පැයට කිලෝමීටර් 80කින් පමණ ඉහළ යනු ඇතැයිද සෙසු මුහුදු ප්‍රදේශවලදී සුළගේ වේගය පැයට කිලෝ මීටර් 60ක් වේගයකින් ඉහල යනු ඇතැයිද කාලගුණ විද්‍යා දෙපාර්තමේන්තුව කියයි. ‍මේ නිසා මඩකළපුව සිට ත්‍රිකුණාමලය සහ යාපනය හරහා මන්නාරම දක්වා වන වෙරළට ඔබ්බෙන්වන මුහුදු ප්‍රදේශ විටෙක ඉතා රළු හා අනතුරු දායක ස්වභාවයක් ගන්නා බවද දිවයින වටාවන සෙසු මුහුදු ප්‍රදේශ විටක රළු ස්වභාවයක් ගන්නා බවද කාලගුණ විද්‍යාඥ කේ.ඩී. සුජීව මහතා දන්වා සිටි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121013</link>
    <topic>පොලිසියේදී හෙරොයින් පැකට්ටුව ගිල දැමීමට තැත් කළ කත රිමාන්ඩ්</topic>
    <author>සිරිසේන රාජපක්ෂ</author>
    <content>බොරැල්ල පොලිසිය තුළදී මිලි ග්‍රෑම් හයසිය හතළිහක් අඩංගු හෙරොයින් පැකට්ටුවක් ගිල දැමීමට තැත් කළ විවාහක කාන්තාවක් මේ මස 20 වෙනිදා දක්වා රිමාන්ඩ් භාරයේ තැබීමට මාලිගාකන්ද අතිරේක මහේස්ත්‍රාත් රෂන්ත ගොඩවෙල මහතා ඊයේ (9) නියෝග කළේය.බොරැල්ල පොලිසියේ ප්‍රධාන පොලිස් පරීක්ෂක ප්‍රසාද් සිරිවර්ධන මහතාගේ උපදෙස් මත උ.පො.ප. කුමාරසිංහ, පො.කො. 40172 රංග මහත්වරු සැකකාරිය ඊයේ මාලිගාකන්ද මහේස්ත්‍රාත් අධිකරණය වෙත ඉදිරිපත් කරමින් පරීක්ෂණ අවසන් වන තෙක් ඇය රක්ෂිත බන්ධනාගාර ගත කළ ඉල්ලීමකට අනුව සැකකාරිය රිමාන්ඩ් භාරයට පත් කිරීමට මහේස්ත්‍රාත්වරයා නියෝග කළේය.මෙසේ රක්ෂිත බන්ධනාගාරගත කෙරුණේ බොරැල්ල ප්‍රදේශයේ පදිංචිකාරියක් වූ නිලන්ති නයෝමි නැමැත්තියකි.පවුල් ආරවුලකට අදාළව සැකකාරිය හා ඇගේ සැමියා පසුගියදා (8) රාත්‍රි 2.00ට පමණ බොරැල්ල පොලිසියට පැමිණ ඇත. ඒ අවස්ථාවේ තැනට සුදුසු නුවණක් පහළ කරගත් සැමියා තම බිරිඳගේ ඇඳුම් අස්සේ හෙරොයින් තිබෙන බවට පොලිසියට දැනුම් දී තිබේ. එම දැනුම් දීමට අනුව වහාම ක්‍රියාත්මක වූ පොලිසිය කාන්තා පොලිස් නිලධාරිනියක් සහාය අරගෙන සැකකාර කාන්තාව පරීක්ෂණයට ලක්කර ඇත. එම පරීක්ෂාවේදී ඇයගේ යට ඇඳුමේ සඟවා ගෙන තිබූ මිලි ග්‍රෑම් හයසිය හතළිහක් සොයා ගෙන තිබේ. වහාම ක්‍රියාත්මක වූ සැකකාරිය හෙරොයින් පැකට්ටුව කටේ දමාගෙන ගිලීමට සැරසෙද්දී පොලිස් නිලධාරීන් විසින් එය වළක්වා ගෙන තිබේ. බොරැල්ල පොලිසියේ උ.පො.ප. කුමාරසිංහ සහ පො.‍කො. 40172 රංග මහත්වරු පැමිණිල්ල මෙහෙයවීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121014</link>
    <topic>බියගම හොර උපාධි සහතික කඩයේ සැක දෙදෙනෙක් අත්අඩංගුවේ</topic>
    <author>චන්ද්‍රිකා පෙරේරා</author>
    <content>උපාධි ඇතුලු විවිධ සහතිකපත් හා විදේශ කටයුතුවලට අවශ්‍ය ආදායම් බලපත්‍ර සැකසූ බියගම ප්‍රදේශයේ නිවසක් ව‍ටලූ වැල්ලවත්ත වංචා විමර්ශන අංශය පෙරේදා (08) එම සහතික තොගයක් හා ඒවා සැකසීමට යොදාගත් පරිගණකය සමඟ පුද්ගලයන් දෙදෙනකු අත්අඩංගුවට ගෙන තිබේ.වරලත් කළමනාකරණ ගණකාධිකාරිවරුන්ගේ ආයතනයකට ඉකුත් 01දා ඉදිරිපත්කර තිබූ ව්‍යාජ සහතික පත් දෙකක් පිළිබඳ වංචා විමර්ශන අංශයට ලැබුණු පැමිණිල්ලක් අනුව විමර්ශනය කර කඩුවෙල සහ බියගම පදිංචි මේ සැක දෙදෙනා අත්අඩංගුවට ගත් බව පොලිසිය පවසයි. බියගම පදිංචි සැකකරුගේ නිවසේ මේ ව්‍යාජ මුද්‍රණ කටයුතු සිදුකර තිබෙන අතර පරිගණකය ඇතුළු ද්‍රව්‍ය එම නිවසේ තිබී සොයාගෙන තිබේ.ව්‍යාජව සැකසූ ශ්‍රී ජයවර්ධනපුර හා කැලණිය විශ්වවිද්‍යාලවල උපාධි සහතික දෙකක් විදෙස් ගතවන පුද්ගලයන් වෙනුවෙන් ලබා දෙන ආදායම් වාර්තා දෙකක් ඇතුළු ලිපි ලේඛන, ඒවා මුද්‍රණය කළ පරිගණකය, ස්කෑනරය හා ප්‍රින්ටරය එහි තිබී අත්අඩංගුවට ගෙන ඇත.සිද්ධිය පිළිබඳ වැල්ලවත්ත පොලිස් වංචා විමර්ශන අංශය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121015</link>
    <topic>ලබන වසරේ උසස් අධ්‍යාපනයට බිලියන 35ක්</topic>
    <author>@ දිගාමඩුල්ල සමුහ චන්දන ලියනආරච්ච්</author>
    <content>මහින්ද රාජපක්ෂ යුගයේ මෙරට විශ්වවිද්‍යාල සදහා සිසුන් ඇතුළත් කර ගන්නා ප්‍රමාණය සියට තුන්සියකින් වැඩි කිරිමෙන් ශිෂ්‍යයින් 9000 සිට 27000 දක්වා පිරිසක් ඇතුළත් කර ගැනීමට හැකියාව ලැබි ඇති බව උසස් අධ්‍යාපන ඇමැති එස්.බි. දිසානායක මහතා පෙන්වා දෙයි. 2000 වසරේ මුල් කාලය වන විට විශ්ව විද්‍යාල සිසුවෙක් සදහා වෙන් කර තිබුණේ රුපියල් හැටදහසක් හෑත්ත දහසක් පමණ මුදලක්.අද ඒ තත්ත්වය වෙනස් .මහින්ද රාජපක්ෂ ජනාධිපතිගේ යුගය වන විට එක් සිසුවෙක් වෙනුවෙන් රුපියල් ලක්ෂ තුනක මුදලක් වෙන් කර තිබෙනවා.ලබන වසරේ උසස් අධ්‍යාපනයට රුපියල් බිලියන තිස්පහක මුදලක් වෙන් කර තිබෙනවා.විශ්ව විද්‍යාල සදහා නව පීඨ එක් කිරිම නේවාසිකාගාර පහසුකම් සැපයිම වැනි වැඩසටහන් රාශියක් ඉලක්ක කර තිබෙනවා.මේ නිසා අද විශ්ව විද්‍යාල සිසුන්ට විශාල වගකීමක් තියෙනවා.අලුත් දේවල් හදන නව ලෝකයට අලුත් යමක් දෙන අයෙකු මේ විශ්වවිද්‍යාලවලින් බිහි වෙන්න ඕනෑ.අද වෙන කාලෙක වගේ නොවේ .විශ්ව විද්‍යාල දරුවන්ටත් තරගයකට මුහුණ දෙන්න වෙනවා.මේ අය විශ්ව විද්‍යාලයට ඇතුළු වෙන කොට උසස් පෙළ සමතුන් තව එක්ලක්ෂ විසිපන්දහසක් පමණ පිට ඉන්නවා. ඒ අයගෙන් පහළොස් දහසක පමණ පිරිසක් පිටරටවල අධ්‍යාපනය සදහා පිටත් වෙනවා .ඒ අය විශාල දුකක් විදිනවා විශාල වියදමක් දරනවා . අපි එම තත්ත්වය වෙනස් කරන්න තිරණය කළා. විදේශිය විශ්වවිද්‍යාලවල ශාඛා ජාල ඒ වගේම පෞද්ගලික විශ්ව විද්‍යාල මේ රටට හදුන්වා දි තිබෙනවා.ඒ අනුව මෙරට ඉතා හොඳ ඉංජිනේරුවන් වෛද්‍යවරුන් තොරතුරු තාක්ෂණවේදින් නිර්මාණය විම ඉතා වැදගත්. රාජ්‍ය නොවන විශ්ව විද්‍යාල හ ඳුන්වා දිමෙන් මෙරට නිදහස් අධ්‍යාපනය වහලා දාන්න කරන වැඩක් නොවේ අපි නිර්මාණය කරන්නේ .එයට තවත් වටිනාකමක් ඒ එයින් නිර්මාණය කරන්න තරගකාරිත්වයක් නිර්මාණය කරන්න. රාජ්‍ය විශ්වවිද්‍යාල පද්ධතිය තුළ ගුණාත්මකභාවය වැඩි කරමින් රාජ්‍ය විශ්වවිද්‍යාලයෙන් එළියට එන සිසුවාට හොඳ ඉල්ලුමක් ඇතිකිරීමට අවස්ථාව උදාකිරිම මෙහි අරමුණ බව උසස් අධ්‍යාපන ඇමැතිවරයා පැවසිය.ඒ මහතා මේ බව සදහන් කළේ අම්පාර කොන්ඩුවටුවාන යුද හමුදා සටන් පුහුණු පාසලේ නායකත්ව පුහුණුව ලබන විශ්ව විද්‍යාල ප්‍රවේශයට සුදුසුකම් ලැබු 473ක් වු සිසුන් අමතමිනි .තවදුරටත් අදහස් දැක්වු අමාත්‍යවරයා මෙසේද කීය.එදා විශ්ව විද්‍යාල ක්‍රමය විනාශ කරන්න උතුරින් එල්ටිටිඊ සංවිධානය මුලික වුණා .දකුණින් ජනතා විමුක්ති පෙරමුණ මුලික වුණා. ඒ දවස්වල විශ්වවිද්‍යාලවල කුලපති වරු ඝාතනය කළා. දකුණේ ජවිපෙ 84සහ 86 කාලවල සිය ගණනක් විශ්වවිද්‍යාල දරුවන් ඝාතනය කළා.උතුරේ ප්‍රභාකරන් එක් එක් සංවිධානවල සම්බන්ධකම් ඒ දරුවන්ට තිබෙන බව පවසමින් හාරසියකට වැඩි පිරිසක් ඝාතනය කළා .අද ඒ වගේ අය මේවායේ හොල්මන් කරනවා මොනවා වුණත් හොයලා බැලුවම මේ සංවිධාන මෙහෙයවන අය විශ්ව විද්‍යාල දේශනයකටවත් පුස්තකාලයටවත් යන්නේ නැති විභාග ෆේල් වෙවි ඉන්න පිරිසක් .මේ අය තමයි මේ පද්ධතියේ නායකයෝ වෙන්න හදන්නේ .අපි කියන්නේ මේ දරුවන්ට විශ්වවිද්‍යාලයට යන්න අලුත් නිර්මාණ කරන්න පෙළපාළි යන්න උද්ඝෝෂණ කරන්න පාරට බැහැලා කෑ ගහන්න මේවා ඕනෑ නමුත් ඉගෙන ගන්න ඒක තමයි වැදගත් වෙන්නේ ඒක තමයි මේ රටේ විශ්වවිද්‍යාලවලට එන දරුවන්ගේ මවුපියන්ගේ කැමැත්ත .එයට මුල් තැනක් දෙන්න.මෙම නායකත්ව පුහුණුව විශ්වවිද්‍යාල සිසුන්ට හඳුන්වා දෙන්න පෙර විශ්වවිද්‍යාලවල සිසුන් පිට්ටනියකට අඩිය තියන්නේ නෑ. ජිම් එකකට යන්නේ නෑ .මේ නව නායකත්ව පුහුණුවෙන් පසුව සියයට තිහ දක්වා ප්‍රමාණයක් ක්‍රිඩාවල නියළෙනවා .ඒක හොද ප්‍රවණතාවක්.නැගිටින අලුත් ලෝකයේ ශ්‍රි ලංකාවට මේ දරුවෝ අපි සුදානම් කරන්න ඕනෑ. ඒ සදහා විශ්වවිද්‍යාල වෙනස් කරන්න ඕනෑ.ඒ සදහා ආචාර්යවරු මහාචාර්යවරු වෙනස් කරන්න වෙනවා.විශ්වවිද්‍යාල පරිසරය,පහසුකම් ,දරුවන්ගේ ආකල්ප ,පාඨමාලා ,අලුත් පාඨමාලා හඳුන්වා දෙන්න වෙනවා .රැකියා නැති දරුවෝ නිෂ්පාදනය කිරිම අවසන් කරන්න ඕනෑ.ඉංශ්‍රිසි දැනුම වැඩි කරන්න වෙනවා.විශ්ව විද්‍යාලයෙන් පිටවන විට මේ දරුවන්ට ඉතා හොද ඉල්ලුමක් තියෙන්න ඕනෑ.අද එහෙම තත්ත්වක් නෑ උපාධිය තියාගෙන රැකියා සොයමින් සංගම් හදාගෙන දරුවෝ වඩාගෙන යන්න වෙලා මේ ක්‍රමය නවත්වන්න ඕනෑ.මේ නායකත්වයෙන් අපේ රටට අලුත් විදියට හිතන අලුත් දේවල් නිර්මාණය කර ලෝකයට දෙන පිරිසක් ගොඩනැගෙන්න ඕනෑ.ජනාධිපති මහින්ද රාජපක්ෂ මහතා කියනවා වගේ සිතිජයට ඉහළින් ලෝකය දකින්න පුළුවන් දරු පිරිසක් බිහිකරන්න ඕනෑ. ලෝකේ මේ රණවිරුවන්ට වඩා අත්දැකිම් තියෙන පිරිසක් තවත් නෑ.ඔවුන් අවුරුදු ගණනාවක් බංකර්වල ඉඳලා දුක් විඳලා ලබා ගත්ත දැනුම් සම්භාරය අත්දැකිම් සම්භාරයත් ඉවසිමත් නායකයෙක් වෙන්න සුදානම් වෙන අයෙකුට ඉතා වැදගත් බවද අමාත්‍යවරයා පැවසිය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121016</link>
    <topic>සංහිඳියාව උදෙසා ජනපති සමඟ . . .</topic>
    <author>සටහන- අනුර ප්‍රේමලාල්</author>
    <content>සිංහල බෞද්ධ හා මුස්ලිම් ජනතාව අතර සංහිඳියාවක් ඇති කිරීම සඳහා වු හමුවක් ජනාධිපති මහින්ද රාජපක්ෂ මහතා සමඟ සාමය සඳහා වු අන්තර් ආගමික සංවිධානයේ සභාපති මහාචාර්ය කුඹුරුගමුවේ වජිර නාහිමියෝ හා ජාත්‍යාන්තර තරුණ මුස්ලිම් සංවිධානයේ සභාපති අබ්දුල් කාදර් මසුර් මව්ලානා මහතා අතර පසුගියදා අරලියගහ මැදුරේදි පැවැත්විණි.එහිදී ලෝකයේ මුස්ලිම් රටවල් හා ශ්‍රී ලංකාව අතර සුහදත්වය වර්ධනය කරගැනිම සඳහා ජාත්‍යාන්තර මුස්ලිම් සංවිධානය ගෙන ඇති පියවර පිළිබඳවද ජනපති විමසුමට ලක් කළේය. නියෝජිතයෝ ජනපති හමුවේ කරුණු දැක් වු අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121017</link>
    <topic>කඩයට වෙහෙසුණේ පියා මුදලට කෑදරකමින්</topic>
    <author>-තෙන්නකෝන් කුලසේකර</author>
    <content>එප්පාවල ප්‍රදේශයේ පිහිටි තම නිවසේම වෙළෙඳසැලක් පවත්වා ගෙන යන ඔහුට එදින උදා වී තිබුණේ මූසල රාත්‍රියකි. ඒ, තමන් පණ මෙන් ආදරය කළ දියණිය ඇගේ පෙම්වතා සමග හොර රහසේම පැන ගොස් සිටි නිසාවෙනි.අනුරාධපුර උසස් පාසලක සිප් සතර හදාරමින් සිටි දියණිය උසස් පෙළ විභාගයේ ප්‍රතිඵල බලාපොරොත්තුවෙන් සිටියාය . ඇය කලාවැව ප්‍රදේශයේ තරුණයෙක් සමග හාදකමක් පවත්වා ගෙන යන බවට ඔහුට එහෙන් මෙහෙන් ආරංචි වූවද මුදල් හරිහම්බ කිරීමේ චේතනාවෙන් පමණක්ම කල් ගෙවූ මේ වෙළෙඳ ව්‍යාපාරිකයාට දුව යන එන තැන් සොයා බැලීමට කාලයක් තිබුණේ නැත.ඒ අතපසුවීමේ ප්‍රතිඵලය දුවගේ විභාග ප්‍රතිඵලයටත් පෙර ඔහුට ලැබිණි.සිද්ධියෙන් බලවත් සිත් වේදනාවට මෙන්ම කෝපයට ද පත් වූ ඔහු, “දුවගේ හත් දවසේ දානයට එන්න” කියා නෑදෑ හිතවතුනට ආරාධනා කළේය. බිරියගේ සහායට තවත් කාන්තාවන් කිහිප දෙනෙකු කැඳවා ආහාර පිළියෙළ කරන ලෙසට නියෝග කළ ඔහු ‘මතක දානය’ ට එන පිරිසට සංග්‍රහ කිරීම පිණිස මත්පැන් ගෙන ඒමට නගරය ට ගියේය.දියණියගේ මේ හිතුවක්කාරකමෙන් සිත් වේදනාවට පත්ව සිටියේ ඔහු පමණක් නොවේ. ඔහුගේ බිරිය සිටියේ ද හැඬූ කඳුලිනි. එහෙත් තම ස්වාමි පුරුෂයා කරන්නට යන දේ ඇය අනුමත නොකළාය. කවදා හෝ දුව යළි තමන් වෙත එනු ඇතැයි ඇය තරයේ විශ්වාස කළාය. සැමියා නිවසින් පිටව ගිය පසු තමන්ගේ ඇඳුම් පැළඳුම් පොදි බැඳගත් ඇය නිවසින් පිටව ඇගේ ඥාතීන් වෙසෙන නිවසකට යන්නට ගියාය.නගරයේ සිට යළි පැමිණි වෙළෙඳ ව්‍යාපාරිකයා ඇතුළු වූයේ හිස් නිවසකටය.දුවත් නැත. දුවගේ අම්මත් නැත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121018</link>
    <topic>දහම් පාසල් සහ පිරිවෙන්වලට ලබන වසරේදී නව අධ්‍යාපන ක්‍රමයක්</topic>
    <author>නුවන් කොඩිකාර</author>
    <content>විභාග සමත් වීමේ අරමුණින් ක්‍රියාත්මක දහම් අධ්‍යාපන රටාව වෙනුවට නව අධ්‍යාපන ක්‍රමයක් ලබන වර්ෂයේදී දහම් පාසල් සහ පිරිවෙන් සඳහා ‍හඳුන්වා දෙන බව අගමැති ආචාර්ය දි.මු. ජයරත්න මහතා පැවැසීය.දැනට ක්‍රියාත්මක වන දහම් පාසල් අධ්‍යාපන ක්‍රමය නිසා දරුදැරියන් පමණක් නොව ගුරුවර ගුරුවරියන් හා මවුපියන් ද විභාගය සමත් වීමේ සහ සමත් කරවීමේ අරමුණ ඔස්සේ හඹා යන බවත් දහම් පාසල මගින් බලාපොරොත්තු වන්නේ සාරධර්මයෙන් පරිපූර්ණ සමාජයක් නිර්මාණය කිරීම වුවත් මෙම අධ්‍යාපන ක්‍රමය නිසා දරු දැරියන් තරගකාරී විභාග ක්‍රමයකට ප්‍රවේශ වී ඇති බවත් අගමැතිවරයා ප්‍රකාශ කෙළේය.වාරියපොල, ශ්‍රී විසුද්ධාරාම විහාරස්ථානයේ අභිනව බුද්ධ ප්‍රතිමාවේ පත්ඉරු සහ ධාතු තැන්පත් කිරීමේ උත්සවයට ප්‍රධාන ආරාධිතයා වශයෙන් සහභාගී වෙමින් අගමැතිවරයා මේ බව කීවේය.විහාර භූමියට පැමිණ අගමැතිවරයා මහා සංඝරත්නයේ ආශිර්වාද මධ්‍යයේ විහාර මන්දිරයේ සමාධි බුද්ධ ප්‍රතිමාවට පුෂ්ප පූජා කිරීමෙන් පසු පිරිත් සඤ්ඣායනා මැද අඩි 65ක් උසැති යෝජිත බුද්ධ ප්‍රතිමා වහන්සේගේ වාම සිරිපතුලෙහි පත්ඉරු තැන්පත් කළේය.අගමැති දි.මු ජයරත්න මහතා එහිදී මෙසේද ප්‍රකාශ කෙළේය.වර්තමාන දහම් අධ්‍යාපන ක්‍රමය සාර්ථක නොවන්නේ එය විභාගය පමණක් ඉලක්ක කර ගනිමින් කට පාඩම් කිරීමේ ක්‍රමවේදයක් ඔස්සේ ක්‍රියාත්මක වන නිසා. අප දහම් පාසල් මගින් යහගුණයෙන් යුතු දරුදැරියන් පිරිසක් බිහි කළ හැකි යැයි අපේක්ෂා කළත් ඒ අරමුණ වර්තමානයේදී සාර්ථක වී නැහැ.අපි නිතරම උත්සාහ කරන්නේ සාරාධර්මවලින් පරිපූර්ණ සමාජයක් බිහි කිරීමටයි. නමුත් සහතික රැසක් ගොඩ ගසා ගැනීමේ අරමුණ යටතේ ක්‍රියාත්මක වන අධ්‍යාපනයකින් සාරධර්මානුකූල දරුවකු බිහි කිරීමේ හැකියාවක් නැහැ. ඒ නිසා ඉදිරි වර්ෂයේ සිට පිරිවෙන් සහ දහම් පාසල් විධිමත් පරිදි පවත්වා ගෙන යාමේ ක්‍රමවේදයක් නිර්මාණය කරනවා.වර්ෂ 1815දී අධිරාජ්‍යවාදින් මේ රට යටත් කර ගැනීමෙන් පසුවත් අපේ නිදහස සහ අයිතීන් වෙනුවෙන් බෙහෝ දෙනෙකු අභීතව හඩක් නැඟුවා. ඒ අයුරින්ම බෞද්ධ ශාසනයේ ආරක්ෂාව වෙනුවෙන් වාරියපොළ ශ්‍රී සුමංගල හිමියන් මහනුවර ශ්‍රී දළදා මාලිගාවේ මහ මළුවේදී ඉංග්‍රීසී කොඩිය බිම දමා අප වෙනුවෙන් එදා අභීත හඬක් නැඟුවා. උන්වහන්සේ එදා කීවේ බුදු දහම ආරක්ෂා කොට පෝෂණය කළ යුතු බවයි.උන්වහන්සේගේ ඒ ඉල්ලීම අද මෙරට ව්‍යවස්ථාවෙන් පවා තහවුරු කොට තිබෙනවා. බුදු දහමේ ආරක්ෂාවට සහ පැවැත්මට හානි කිරීමට කිසිදු රජයකට අයිතියක් හිමි වන්නේ නැහැ.ජනාධිපති මහින්ද රාජපක්ෂ මහතා බෞද්ධයෙක් වශයෙන් බුදු දහම ආරක්ෂා කිරීමට ඉදිරිපත් වන අතර අප රජය ද බුදු දහමේ පැවැත්ම වෙනුවෙන් නිරතුරුවම ක්‍රියා කරනවා.ඒ නිසයි මහා සංඝරත්නය ආරක්ෂා කර ගත යුත්තේ. වසර 2557ක කාලයක් මහා සංඝරත්නයේ කැප වීම නිසයි අපේ රට, ජාතිය සහ ආගම ආරක්ෂා වූණේ. මහා සංඝරත්නය නොමැති නම් අද මේ ලංකාවේ බුදු දහම තබා සිංහල ජාතියේ පැවැත්මක් නැහැ. එය අපි සැම හොඳින් මතකයේ තබාගත යුතුයි.පාදෙණිය රජ මහ විහාරයේ විහාරාධිපති කටුමුළුවේ ශ්‍රී සුමනරතන හිමි ප්‍රමුඛ මහා සංඝරත්නය ද පාරිභෝගික සුභසාධනය පිළිබද ජ්‍යෙෂ්ඨ ඇමැති එස්.බී.නාවින්න, ඇමැති අනුර ප්‍රියදර්ශන යාපා, වාරියපොල ප්‍රාදේශීය සභාවේ සභාපති ආනන්ද ජයලත් මහත්වරු ඇතුළු ගිහි පැවිදි විශාල පිරිසක් මෙම අවස්ථාවට සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121019</link>
    <topic>වෙල්ලස්සේ මන්ද පෝෂණය ඇත්නම් ඊට වගකිව යුත්තේ ඉංග්‍රීසි ජාතිකයන්</topic>
    <author>මහින්ද අලුත්ගෙදර</author>
    <content>පෝෂණ මට්ටම ඉහළ තලයකට ගෙනැවිත් රටේ මන්ද පෝෂණ තත්ත්වය තුරන් කිරීම වත්මන් රජයේ අරමුණ වී තිබෙන බව කතානායක චමල් රාජපක්ෂ මහතා ප්‍රකාශ කරයි.කතානායකවරයා මේ බව සඳහන් කළේ ජාතික පෝෂණ ක්‍රියාකාරී සැලැස්ම එළිදැක්වීම වෙනුවෙන් මොණරාගල දිස්ත්‍රික් පුස්තකාල ශ්‍රවණාගාරයේදී ඉකුත්දා පැවැති උත්සවයක් අමතමිනි.අංශ කිහිපයකින් සමන්විත මේ ක්‍රියාකාරී සැලැස්ම ඉදිරි වසර තුනක කාලය වෙනුවෙන් ක්‍රියාත්මක වන අතර එළැඹෙන 2016 වසරේදී ශ්‍රී ලංකාව පෝෂණයෙන් සපිරි ජාතියක් බවට පත්කිරීමේ අරමුණින් මෙය හඳුන්වා දී තිබේ. රටේ සෑම ප්‍රදේශයකම සිටින මවුවරුන්ගෙන් ලබා ගන්නා ලද අදහස් මෙන්ම ජාතික පෝෂණ සභාවේ ද අදහස් මත මේ ක්‍රියාකාරී සැලැස්ම නිර්මාණය කර තිබෙන අතර එය අමාත්‍යාංශ 16ක් මගින් අධීක්ෂණය කරයි.ඒ අනුව ජනාධිපති මහින්ද රාජපක්ෂ මහතාගේ නායකත්වයෙන් යුතු ජාතික පෝෂණ සභාව අගමැති, ඇමැතිවරුන්, අමාත්‍යාංශ ලේකම්වරුන් සහ පළාත් ප්‍රධාන අමාත්‍යවරුන්ගෙන් සමන්විත වෙයි.ඔවුන්ගේ අදහස් හා යෝජනා මත මේ සභාවේ ප්‍රතිපත්ති සකස් කර තිබෙන අතර මේ යටතේ ශ්‍රී ලංකවේ පෝෂණ අවශ්‍යතාව සම්බන්ධයෙන් විශේෂ අවධානය යොමු කෙරේ.මේ යටතේ අංශ කිහිපයක් කෙරෙහි අවධානය යොමු කරන අතර නිරක්තිය, අඩු බර උපත් දරුවන්, කාන්තාවන් අතර බර අඩුවීම, අධි බර තත්ත්වයන්, ගෘහස්ථ ආහාර අනාරක්ෂිත බව අවම කිරීම ආදිය ඒ අතර වෙයි.එහිදී චමල් රාජපක්ෂ මහතා මෙසේද කීය. පෝෂණ ප්‍රතිපත්තිය එළිදැක්වූවා සේම අපි එය ක්‍රියාත්මක කළයුතු වෙනවා. මේ වැඩසටහන වෙනුවෙන් මොණරාගල තෝරාගෙන තිබෙනවා. හම්බන්තොට දිස්ත්‍රික්කයට සේම ජනාධිපති මහින්ද රාජපක්ෂ මහතා මොණරාගල දිස්ත්‍රික්කය වෙනුවෙන් ද සේවය කරනවා. ඉංග්‍රීසීන් විසින් මේ සියල්ල වෙන් කිරීමට පියවර ගත්තේ පරිපාලනයේ පහසුව සඳහායි. වෙල්ලස්සේ මන්ද පෝෂණය ඇත්නම් ඊට වගකිව යුත්තේ ද ඉංග්‍රීසි ජාතිකයන්.එදා මේ ප්‍රදේශවල පෝෂණයෙන් අඩුවක් තිබුණේ නැහැ. නමුත් අද තත්ත්වය මීට වඩා වෙනස්.මේ සම්බන්ධයෙන් දැනුවත් කිරීම අවශ්‍යයි. එහිදී මාධ්‍යයට විශාල කාර්යභාරයක් ඉටුකරන්නට හැකියාව තිබෙනවා. අපි සෑම ගෙවත්තකම එළවළු හා පළතුරු වවා ගත යුතු වෙනවා. එය පෝෂණ අවශ්‍යතාවට බෙහෙවින්ම හිතකර තත්ත්වයක්. අද ළඳරුවාට මවුකිරි දිය යුතු නැතැයි ඇතැමුන් විශ්වාස කරනවා. ඒ අනුව අම්මලා වෙළෙඳපොළට ගොස් පිටි කිරි රැගෙන එනවා. මේ වෙනුවෙන් අපේ අවධානය යොමු විය යුතුයි.ජාතික පෝෂණ ක්‍රියාකාරී සැලැස්ම එළිදැක්වීමට සමාගාමීව www.nutrition.gov.lk වෙබ් අඩවිය හඳුන්වා දීමද මීට පෙර පැවැති ප්‍රශ්න විචාරාත්මක තරගයකින් ජයගත් පාසල් දෙකක් සඳහා තිළිණ ප්‍රදානය කිරීම ද කතානායක චමල් රාජපක්ෂ මහතාගේ ප්‍රධානත්වයෙන් සිදුකෙරිණි.මැතිඇමැතිවරු, ඌව පළාත් ඇමැති ශෂින්ද්‍ර කුමාර රාජපක්ෂ, මහත්ම මහත්මීන් ඇතුළු පිරිසක් මෙම අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121020</link>
    <topic>පානීය ජල අවශ්‍යතාව සපුරාලීමට ඒකාබද්ධ වැඩපිළිවෙළක් සකස් විය යුතුයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ජනතාවගේ පිරිසුදු පානීය ජල අවශ්‍යතාව සපුරාලීමට ජල සම්පාදන, ජල කළමනාකරණ, පරිසර ඇතුළු අමාත්‍යාංශ ඒකාබද්ධ වැඩපිළිවෙළක් සකස් විය යුතු බව ආණ්ඩු පක්ෂ ප්‍රධාන සංවිධායක, ජලසම්පාදන හා ජලාපවහන ඇමැති දිනේෂ් ගුණවර්ධන මහතා පාර්ලිමේන්තුවේ දී ඊයේ (9) ප්‍රකාශ කළේය.වේත්‍රධාරි අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (9) පෙරවරු 9.30 රැස්විය.මන්ත්‍රීවරුන් ඉදිරිපත් කළ පෙත්සම් මහජන පෙත්සම් කාරක සභාවට යොමු කෙරිණි. වාචික පිළිතුරු අපේක්ෂාවෙන් මන්ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ.2014 විසර්ජන පනත් කෙටුම්පත තෙවන වර කියවීම හෙවත් අය වැය කාරක සභා අවස්ථාවේ විවාදය ආරම්භ විය.ජලසම්පාදන හා ජලාපවහන අමාත්‍යාංශයේ වැය ශිර්ෂය සාකච්ඡාවට ගැනිණි.විවාදය ආරම්භ කරමින් කතා කළ කුරුණෑගල දිස්ත්‍රික් මන්ත්‍රී ගාමිණි ජයවික්‍රම පෙරේරා මහතා (එජාප):-ජලය සලකන්නේ ජනතාවගේ හදවත ලෙසයි.මේ රටේ තරම් ජලය වෙනුවෙන් පනත් සම්මත කළ රටක් ලෝකයේ නැහැ. මේ වන විට ජල පනත් 51ක් සම්මත කර තිබෙනවා. මේවා ක්‍රියාත්මක කරන්න ආයතන 40ක් තිබෙනවා. නමුත් මේ පනත් නිසි ආකාරව ක්‍රියාත්මක කරන්න නිලධාරීන් දන්නේ නැහැ. ගංගා 103ක් තිබෙනවා. එයින් සියයට 93ක් ජලය මුහුදට යන්නේ.ජල සම්පාදන හා ජලාපවහන නියෝජ්‍ය ඇමැතිනී නිරූපමා රාජපක්ෂ මහත්මිය:- මේ අමාත්‍යාංශයේ වගකීම විශාල ලෙස වැඩි වෙලා. සෑම නිවසක්ම පානීය ජලය ඉල්ලනවා. මේ වසරේ මුල් මාස නවය තුළ රුපියල් මිලියන 389ක් අප ලාභ ලැබුවා. නව ජල සබඳතා 16,660ක් අපි ලබා දුන්නා. සෑම පළාතක්ම ආවරණය වන පරිදි නව ජල ව්‍යාපෘති පුළුල් කළා. ජල නළ මඟින් සිදු වූ නාස්තිය ඩොලර් මිලියන 300ක් යෙදවූවා. වකුගඩු රෝගීන් බහුල වූ නිසා ක්‍රමවත් වැඩපිළිවෙළක් යටතේ ජලය ලබා දුන්නා. විශාල ජල සැපයුම් ප්‍රමාණයක් නඩත්තු කිරීමේ වැඩපිළිවෙළක් අප ආරම්භ කර තිබෙනවා. 2013 වසරේ ආරම්භ කළ ජල යෝජනා ක්‍රම අවසන් කර ජනතාවට ලබාදී තිබෙනවා. තවත් යෝජනා ක්‍රම 13ක වැඩ නිමවෙමින් තිබෙනවා.දකුණු පළාතේ ඇති ජල ප්‍රශ්නය 2017 වන විට සම්පූර්ණයෙන් අවසන් කරනවා. කොළඹ මළ අපවාහන ව්‍යාපෘතියත් අලුත්වැඩියා කරමින් තිබෙනවා. මේ වන විට ජල සම්බන්ධතා 1,688,561 ලබා දී තිබෙන අතර 2016 වන විට එය දෙගුණ කිරීමටත් වසර 2020 දී ජල සම්බන්ධතා ලක්ෂ 40ක් ලබාදීමට කටයුතු කරනවා.පත්කළ මන්ත්‍රී අනුර දිසානායක (ප්‍රජාස):- සමහර ජල ව්‍යාපෘති ග්‍රීන් ටෙක් ආයතනයට පවරා තිබෙනවා. මෙයට හේතුව කුමක්ද? ව්‍යාපෘති 39ක් ආරම්භ කර තිබුණත් ඇතැම් ඒවා අහිත කරයි. අධික පොලියට අධික ණය ගැනීමෙන් රට ණය උගුලකට හිරවෙලා. රතුපස්වල සිද්ධියෙන් තහවුරු වුණේ මේ රටේ ජනතාවට පානීය ජලය ලබාගැනීමට ඇති අයිතිය අහිමි වූ බවයි. අද රජරට පුරාම වකුගඩු රෝගයෙන් වෙලිලා.යාපනය දිස්ත්‍රික් මන්ත්‍රී චන්ද්‍ර කුමාර මුරුගේසු මහතා (එජනිස):- අපේ ප්‍රදේශවලට පිරිසුදු ජලය ලබාදීමේ වැඩසටහන් ක්‍රියාත්මක කරනවා. කිලිනොච්චියේ තිබූ විශාල ජල යෝජනා ක්‍රමය කොටි සංවිධානය අවසාන මොහොතේ දී විනාශ කළා. අද වන විට එම ප්‍රදේශවලට ජලය ලබාදීම සම්බන්ධයෙන් ස්තුති කළ යුතුයි. ඉරණමඩු ජල යෝජනා ක්‍රමයට රුපියල් මිලියන 20,000ක් පමණ වැය වෙනවා. වසර 10ක් තිස්සේ මෙය ආරම්භ කර ගත නොහැකිව තිබුණා. පටු දේශපාලන වාසි තකා මෙයට බාධා කිරීමටත් ඇතැම් අය කටයුතු කළා.මඩකළපු දිස්ත්‍රික් මන්ත්‍රී පොන් සෙල්වරාසා මහතා (දෙජාස):- ආදායම් නැති අයට පවා ජලය නොමිලේ ලබාදීමට ඇති ඉඩ කඩ නැතිවෙලා.ජලය සැපයුම් ලබාදීමෙන් ජල සම්පාදනයට විශාල මුදලක් උපයා ගත හැකියි. මුදල් නොගෙවා ජලය ලබා ගන්නා සියයට 20ක් පමණ ජනතාවට ඉදිරියේ දී මුදල් ගෙවා ජලය ලබා ගන්න සිදු වේවි.යෝධ ජල යෝජනා ක්‍රම ඇති වීම ප්‍රශංසනීයයි.මෙය නැහැ කියා අපි කියන්නේ නැහැ.දිගාමඩුල්ල දිස්ත්‍රික් මන්ත්‍රී ශ්‍රියානි විජේවික්‍රම මහත්මිය (එජනිස):- ජපන් ආධාර යටතේ රුපියල් මිලියන 6500ක අපේ ප්‍රදේශයේ ව්‍යාපෘතියක් මේ වන විට කඩිනමින් ක්‍රියාත්මක කර තිබෙනවා. මේ මඟින් ගම්මාන රැසකට ජලය ලබාදීමට හැකි වෙනවා. ජයිකා ව්‍යාපෘතිය තුන්වන අදියර යටතේ ක්‍රියාත්මකයි. මේ මඟින් අම්පාර දිස්ත්‍රික්කයේ වැඩි ප්‍රමාණයක් ආවරණය කළ හැකියි. ප්‍රමාණවත් නොවන ජල හිඟය සපුරන්න වැඩකටයුතු රාශියක් කරගෙන යනවා.මහවැලිය ආරම්භ කිරීමේ දී තිබූ ව්‍යාපෘති 4ක් ජනතාවගේ පරිභෝජනයට නුසුදුසු තත්ත්වයක පවතී. මේවා මණ්ඩලයට අරගෙන විධිමත්ව ජනතාවට ලබාදෙන්න.කුරුණෑගල්ල දිස්ත්‍රික් මන්ත්‍රී නලින් බණ්ඩාර මහතා (එජාප):- ජල සම්පාදන අමාත්‍යාංශය සඳහා රුපියල් මිලියන 34701ක් වෙන් කර තිබෙනවා.මෙවර වෙන් කර ඇත්තේ මිලියන 3420යි.ගියවර වෙන් කළ මුදලවත් මෙවර වෙන් කර නැහැ. වත්මන් ජලම්පාදන අංශයේ ඉංජිනේරුවන් දැවැන්ත ජල ව්‍යාපෘති ගණනාවක් යෝජනා කර තිබෙනවා.නමුත් මේවා සඳහා මුදල් වෙන් කර නැහැ.මාර්ග ජලනළ ,සෑදීමේ දී විදුලිබල , මාර්ග ආදී ආයතන ඒකාබද්ධ කර ජාතික ප්‍රතිපත්තියක් සකස් කළ යුතුයි.දිගාමඩුල්ල දිස්ත්‍රික් මන්ත්‍රී ෆයිසර් කාසීම් මහතා(එජනිස):- අෂ්රොෆ් මහතා ජලසම්පාදන මණ්ඩලය හරහා අපේ පළාත්වලට, මුහුදු බඩ පළාත්වලට ජලය ලබා දීමට කැප වුණා. එතුමා ඕස්ට්‍රේලියානු ආධාර ඇතිවයි මෙය ක්‍රියාත්මක කළේ.වත්මන් ජලසම්පාදන ඇමැතිවරයාට අපි ස්තුතිවන්ත විය යුතුයි.එතුමාත් ජනතාවගේ ජල ප්‍රශ්නය වෙනුවෙන් මැදිහත් වී කටයුතු කරනවා.සමාජ සේවා ඇමැති ෆීලික්ස් පෙරේරා මහතා:- මෙවර අයවැයෙන් ජල සම්පාදන අංශය සඳහා විශාල මුදලක් වෙන් කර තිබෙනවා.වතුර මිල අධික දෙයක්. ලෝක මට්ටමෙන් වුද පවතින ජල ප්‍රතිශතය අඩුයි. දිනේෂ් ගුණවර්ධන පවුලත් රාජපක්ෂ පවුල වගේ .රාජපක්ෂ පවුල මේ රට වෙනුවෙන් විශාල සේවයක් ඉටු කර තිබෙනවා. ගුණවර්ධන පවුලත් විශාල සේවයක් කර තිබෙනවා. කුසුමා ගුණවර්ධන පිලිප් ගුණවර්ධන යුවළ පාර්ලිමේන්තු ආවේ දරුවා කුසේ දරාගෙන. වකු ගඩු රෝගය නිසා ජල සම්පාදන අංශයට චෝදනා කරනවා. වකුගඩු රෝගයට ආසනික් බලපානවා. ඒ වගේම රසායනික පොහොර භාවිතය නිසාත් මේ තත්ත්වය ඇති වෙනවා. මේ තත්ත්වයත් සමඟ වකුගඩු රෝගය ඇති වෙනවා. ඒ නිසා මේ සම්බන්ධයෙන් අපිට වැඩි අවධානයක් යොමු කරන්නට සිදු වෙනවා. අද දිනමිණේ එවැනි පුවතක් සඳහන් වෙනවා.සෞඛ්‍ය සඳහා අපිට විශාල මුදලක් වැයකරන්ට සිදු වෙනවා. රෝග නිවාරණයට ජලය ඉතා වැදගත්. දිනේෂ් ගුණවර්ධන මහතා ජලසම්පාදනය වෙනුවෙන් විශාල වැඩකොටසක් ඉටු කරනවා.අනුරාධපුර දිස්ත්‍රික් මන්ත්‍රී පී හැරිසන් මහතා (එජාප):- මහා පරිමාණ ජලාශ වටා අද හෝටල් ඉදි කෙරෙනවා.තිසාවැවට මුත්‍රා මිශ්‍ර වෙනවා.තිසාවැව පමණක් නෙවෙයි වැව්වලට මේ ගැටලුව තිබෙනවා.නිවෙස්වලින් පිටවන අපද්‍රව්‍ය හෝටල් වලින් පිටවන අපද්‍රව්‍ය ආදිය මේ වැව් වලට එකතුවෙනවා. ඒ වගේම වැව්වලට කෘෂි රසායන මිශ්‍ර වෙනවා. ජනතාවගේ ජල ප්‍රශ්නයේ දී දිනේෂ් ගුණවර්ධන මහතාට ලොකු වගකීමක් තිබෙනවා. පානීය වතුර බෝතල් ව්‍යාපෘති රට පුරා තිබෙනවා. මේවායේ ප්‍රමිතිය ගැන ප්‍රශ්න තිබෙනවා.ජල සම්පාදන හා ජලාපවහන ඇමැති දිනේෂ් ගුණවර්ධන මහතා:- ජනතාවට ආරක්ෂිත පානීය ජලය ලබාදීම අපගේ අමාත්‍යාංශයේ වගකිමයි.අපගේ ජනාධිපතිවරයා රට භාරගන්නා විට නළජල සම්බන්ධතා තිබුණේ ලක්ෂ නවයයි.නමුත් අද එය මිලියන පහ දක්වා වර්ධනය වී තිබෙනවා.2016 වනවිට අපගේ ජනතාවගෙන් සියයට හැටක් වෙනුවෙන් නළ ජල සම්බන්ධතා ලබාදීමට අපේක්ෂා කරනවා. මෙවර අයවැය ප්‍රගතිශිලි අයවැයක්.3800ක් පමණ වූ ප්‍රජා ජල ව්‍යාපෘති අපි ආරම්භ කර තිබෙනවා.අපගේ ජනතාවට මුළුමනින්ම නළ ජල සම්බන්ධතා ලබා දීමට සැලැසුම් කර තිබෙනවා.විසල් මහනුවර, විසල් ද‍ඹුල්ල, බදුල්ල, හාලිඇල, මඩකළපුව ජල ව්‍යාපාති රැසක් දීපව්‍යප්ත මට්ටමින් ඇති කර තිබෙනවා. කුඩා ජල ව්‍යාපෘති 40ක්ද ඇති කිරීමට සැලසුම් කර තිබෙනවා.උතුරු පළාතේ ග්‍රාම සේවා වසම් 17ක් සඳහා ජලය සැපයීම වෙනුවෙන් විශාල මුදලක් වෙන් කර තිබෙනවා. දකුණු ඉවුර, ජාඇල මීගමුව ජල ව්‍යාපෘතිවල වැඩ අවසන්. රාජාංගණය ප්‍රදේශයේ කුඩා ජල ව්‍යාපෘතියක් ආරම්භ කළා. එයින් පවුල් 5000කට ජලය ලබා දෙනවා. අනුරාධපුර දිස්ත්‍රික්කයේ ජල පවිත්‍රාගාර 8ක් ඇති කරනවා. මෙය ඉතා වැදගත්. අපගේ ජනතාව වෙනුවෙන් සිදු කරන මහඟු මෙහෙවරක්.වකුගඩු රෝගීන්ගේ රෝග නිවාරණය සඳහා පිරිසුදු ජලය පානය ඉතා වැදගත් බව හඳුනා ගෙන තිබෙනවා. ඒ නිසා මේ ව්‍යාපෘති වෙනුවෙන් ඔබගේ විමධ්‍යගත අරමුදල් පවා ලබා දෙන ලෙස මා ඉල්ලා සිටිනවා. අපගේ පසට පොස්පේට් අතිරික්තයක් එකතු වෙමින් තිබෙනවා. මේක අහිතකරයි. අපගේ ජනතාවට පිරිසුදු ජලය වහ වහා ලබාදිය යුතුයි.කිලිනොච්චි ජල තටාගය පොළවට සමතලා කර තිබුණේ. මන්නාරමත් ඒ වගේමයි. මේවා අපි ප්‍රතිසංස්කරණය කළා. ඉරණමඩු ජල ව්‍යාපෘතිය අපි උතුරේ ජනතාවට ලබාදුන්නා. උතුරේ ජනතාව වසර 70ක් පුරා මෙය ඉල්ලා සිටියා.වැය ශීර්ෂ සම්මත විය...</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121021</link>
    <topic>ගෘහ සේවයට විදේශ ගතවන කාන්තාවන්ගේ වැටුප් වැඩි කිරීමට රජය මැදිහත් වී තිබෙනවා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ගෘහ සේවයට විදේශගත වන කාන්තාවන්ගේ වැටුප් වැඩි කිරීමට ඔවුන්ගේ සුබසාධනය වැඩි කිරීමට රජය මැදිහත් වී ඇති බව විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා පාර්ලිමේන්තුවේ දී ඊයේ (9) ප්‍රකාශ කළේය.දිවා විවේකයෙන් පසුව නියෝජ්‍ය කාරක සභා සභාපති චන්ද්‍ර කුමාර මුරුගේසු මහතාගේ ප්‍රධානත්වයෙන් පස්වරු 1.00ට යළි රැස්විය.ළමා සංවර්ධන හා කාන්තා අභිවෘද්ධි, විදේශ රැකියා ප්‍රවර්ධන හා සුබසාධන අමාත්‍යාංශවල වැය ශීර්ෂය විවාදයට ගැනිණි.විවාදය ආරම්භ කරමින් කතා කළ කොළඹ දිස්ත්‍රික් මන්ත්‍රීනී රෝසි සේනානායක මහත්මිය (එජාප):- මේ රටේ ළමා හා කාන්තා අපචාර වැඩිවෙන්නේ දිළිදුකම නිසයි. කාන්තාව සවිබල ගැන්වීමේ වැඩසටහන් විධිමත්ව ක්‍රියාත්මක වෙන්නේ නැහැ. ශ්‍රී ලංකාවේ ළමා ගණිකාවන් 40,000ක් ඉන්නවා. එය කනගාටුදාය තත්ත්වයක්. වීදි දරුවන් ලක්ෂයක් ඉන්නවා. පසුගිය වසර හතර තුළ ස්ත්‍රී දූෂණ 9,482ක් සිදු වෙලා. ළමා හා කාන්තා හිංසන දිනෙන් දින වැඩි වෙනවා. එය වැළැක්වීමට රජය නිසි ක්‍රියාමාර්ග ගෙන නැහැ.ගම්පහ දිස්ත්‍රික් මන්ත්‍රී සුදර්ශනී ප්‍රනාන්දුපුල්ලේ මහත්මිය (එජනිස):- කාන්තාවන් අද තම පවුලට ප්‍රමුඛතාව දෙන නිසා දරුවන් රැකබලා ගැනීම සඳහා රැකියාවෙන් ඉවත් වෙලා. මේ තත්ත්වය අවම කිරීම සඳහා කාන්තාවන් බහුතරයක් සිටින කාර්යාලවල දිවා සුරැකුම් මධ්‍යස්ථාන පිහිටුවීමට යෝජනා කරනවා.ළමා හා කාන්තාවන් වෙනුවෙන් වෙනත් අමාත්‍යාංශවලිනුත් ප්‍රතිපාදන වෙන් කර තිබෙනවා. පවුල බලගැන්වීමේ දී එහි ප්‍රතිඵල ලබාගන්නේ කාන්තාවන් විසිනුයි. ඒ අනුව රජය, කාන්තාවන් හා දරුවන් වෙනුවෙන් විශාල ප්‍රතිපාදන ප්‍රමාණයක් වෙන් කර තිබෙනවා.මුල් ළමාවිය සංවර්ධනය හා පරිවාස කටයුතු වෙනුවෙන් වෙන් කර ඇති මුදල් අමාත්‍යාංශයට පරිබාහිරව සිදු වේ. විශේෂ අවශ්‍යතා ඇති දරුවන් සඳහා ඔවුන්ගේ උත්පත්තියේ සිට වර්ධනය දක්වා වැඩසටහන් ක්‍රියාත්මක කිරීම අවශ්‍යයි.මඩකළපු දිස්ත්‍රික් මන්ත්‍රී එස් යෝගේෂ්වරන් මහතා (දෙජාස):- දරුවන්ගේ අපචාර වැඩි වීමට හේතුව වී ඇත්තේ මව හෝ පියා විදේශ ගත විමයි. කාන්තාවන් මැද පෙරදිග දී සිදුවන හිංසනයන්ට අමාත්‍යාංශය නිසි ක්‍රියාමාර්ග ගෙන නැහැ. කාන්තන්කුඩි ප්‍රදේශයේ වසය අවුරුදු 15ක සිසුවියක් වයස අවුරුදු 60ක පුද්ගලයකුට විවාහ කර දී තිබෙනවා. ඒ පිළිබඳව කිසිදු පියවරක් ගෙන නැහැ.කුරුණෑගල දිස්ත්‍රික් මන්ත්‍රී නිමල් විජේසිංහ මහතා (එජනිස):- විදේශ රැකියා ප්‍රවර්ධන අමාත්‍යාංශය නිවැරැදි ගමන් මඟක ඉදිරියට යමින් සිටිනවා.මේ රටට වැඩියෙන්ම විදේශ විනිමය ගෙන එන්නේ විදේශ ගතවන අපේ කාන්තාවයි.පත් කළ මන්ති අනුර කුමාර දිසානායක මහතා (ප්‍රජාස):- මතුපිටින් පෙන්වන්නේ අපේ රටේ වේගවත් සංවර්ධනයක් සිදු වන බවයි. මින් අහිතකර බලපෑම් රැසක් ඇතිවෙලා තිබෙනවා. අපේ රටේ බහුතරයක්ගේ දෛනික ආදායම ඩොලර් දෙකට අඩුයි. අද අපේ රටේ තිබුණු යහපත් පවුල් ඒකකයට මොකද වෙලා තියෙන්නේ.දිගාමඩුල්ල දිස්ත්‍රික් මන්ත්‍රි ශ්‍රියාණි විජේවික්‍රම මහත්මිය මුලසුනට පැමිණියාය:-කුරුණෑගල දිස්ත්‍රික් මන්ත්‍රි තාරානාත් බස්නායක මහතා (එජනිස):- මේ රටේ ආර්ථිකය ශක්තිමත් කරන විදේශගත ශ්‍රමිකයන් අසීමිත ලෙස වෙහෙසෙනවා. මේ අමාත්‍යාංශය පිහිටුවලා විදේශ ශ්‍රමිකයන්හට සිදුකරන වැඩපිළිවෙළ අපි මුලින් තිබෙනවා දුටුවේ නැහැ.මේ රට සංවර්ධනය කරා ගමන් කරවීමට මේ ශ්‍රමිකයන් සුවිශාල දායකනත්වයක් දක්වනවා.හම්බන්තොට දිස්ත්‍රක් මන්ත්‍රි සජිත් ප්‍රේමදාස මහතා (එජාප):- අපේ රටේ ආර්ථිකයට ජාතික නිෂ්පාදනය විශාල දායකත්වයක් කාන්තාව ලබා දෙනවා.වැවිලි කර්මාන්ත ක්ෂේත්‍රයේ කාන්තා ශ්‍රම බළකායෙන් සියයට 42ක් ඉන්නවා. පළාත් පාලන පනතේ කාන්තාවන්ට සියයට 25ක නියෝජනයක් ලබා දී තිබෙනවා.කාන්තාවන් දිනවන්ට ඕන කියා එළියේ කතා කළාට පාර්ලිමේන්තුවේ කතා කරන්නේ නැහැ. මොන මන්ත්‍රීතුමිය ද කතා කළේ මේ සම්බන්ධය.මූලාසනයේ සිට ශ්‍රියාණි විජේවික්‍රම මහත්මිය:- මන්ත්‍රිතුමා අපි කාන්තාවන් සම්බන්ධව කතා කළා.ප්‍රේමදාස මහතා:- මුලාසයේ සිට මට බාධා කරන්න එපා. අයවැය විජ්ජාවේ තියෙනවා කාන්තාවන්ට පොලී රහිත ණයක් දෙන බවට. සිංහල,ඉංග්‍රිසි භාෂා දෙකෙන් අදහස් දෙකක් තිබෙන්නේ.අයවැය කතාව පුස්සක්. ගැබිණි මවුවරුන්ට පෝෂණ මල්ලක් දෙනවලු.පාසල් දරුවන්ට ආහාර වේලවත් දෙන්නේ නැහැ.සභාවේ ඝෝෂා............ඇයි නැත්තේ. ගැබිණි මවුවරුන්ට පෝෂණ මල්ල ලබා දෙනවා. බොරු කියන්න එපා.ලලිත් දිසානායක මහතා:- මේ සභාවට බොරු කියන්නේ ඇයි?. 2012 සහ 2013 වසරවල රුපියල් මිලියන ගණන් වෙන් කළා පාසල් සිසුන්ට ආහාර වේල ලබා දිමට. මෙතුමා සභාව නොමඟ යවනවා.පත් කළ මන්ත්‍රිනී කමලා රණතුංග මෙනවිය (එජනිස):- සජිත් ප්‍රේමදාස මහත්තයා හරිම ආදරෙන් කාන්තාව ගැන කතා කරනවා. ඔහුගේ පියා ජනාධිපති කාලේ කාන්තාවට පාරේ යන්න දුන්නේ නැහැ. රෙදි ගලවලා තමයි යැව්වේ. සිරිමාවෝ මැතිනියගේ ප්‍රජා අයිතිය අහෝසි කළා. ඒකද කාන්තාව සුරක්ෂිත කිරීම කියන්නේ.අනුරාධපුර දිස්ත්‍රික් මන්ත්‍රී චන්ද්‍රානි බණ්ඩාර මහත්මිය (එජාප):- නිවස පවුල සමාජය යන මේ හැම අංශයකටම වැඩි දායකත්වයක් කාන්තාව විසින් ලබා දෙනව.කාන්තාව විසින් ඉටුකරන සේවය අති විශාලයි.නමුත් කාන්තා අමාත්‍යාංශයට වෙන් කරන මුදල ප්‍රමාණවත් නැහැ.මේ අයවැය ධනපති පංතියට හදපු අයවැයක්.පොදු ජනතාව කෙරෙහි මෙවර අයවැයෙන් අවධානය යොමුකර නැහැ.පත්කළ මන්ත්‍රී රජීව් විජේසිංහ මහතා(එජනිස) :- කාන්තාවන් ආරක්ෂා කිරීම වගේම ඔවුන් සවිබල ගැන්වීම සිදුකළ යුතුයි.ස්ත්‍රිදූෂණය , ළමා අපචාර ආදී සිදුවීම් සිදුවෙනව.ඒ සම්බන්ධයෙන් සමාජ අවබෝධයක් ලබාදිය යුතුයි.අපගේ ග්‍රාමීය පළාත්වල ජනතාවට පෝෂණ ගැටලු තිබෙනවා.එයට හේතුව ඔවුන්ට කෑම නොමැති විම නෙවෙයි.අවබෝධය අඩුවීමයි.දිගාමඩුල්ල දිස්ත්‍රික් මන්ත්‍රී අනෝමා ගමගේ මහත්මිය (එජාප):- රටේ ජනගහනයෙන් තුනෙන් පංගුවක්ම කාන්තාවන් සහ ළමයි. මෙවර අයවැයෙන් කාන්තාවන්ට හා ළමයින්ට ප්‍රමාණවත් මුදලක් වෙන් කර නැහැ. මේ රටේ කාන්තාවන් වයස් භේදයකින් තොරව හිංසනයකට ලක් වෙනවා.දරු දැරියෝ දුෂණයට ලක් වෙනවා.පාර්ලිමේන්තු කටයුතු ඇමැතිනී සුමේධා ජී ජයසේන මහත්මිය:- කාන්තාව විසින් පවුල නම් සංකල්පයට බොහෝ සේවාවාක් ඉටු කරනවා. පවුල ගැන මේ තරම් කතා කරන අනුර දිසානායක මහතාට 88-89 කලයේ කටයුතු කළ හැටි අමතකද?. දේශපාලන ක්ෂේත්‍රය තුළ කාන්තා නියෝජනය සියයට 30 න් වැඩිකරන ලෙස රෝසි සේනානායක මහත්මිය යෝජනාවක් කළා. නමුත් ඒ යෝජනාව ස්ථිර කිරීමට කිසිම මන්ත්‍රීවරියකට කොන්ද තිබුනේ නැහැ කියා සජිත් ප්‍රේමදාස මන්ත්‍රීතුමා කිව්වා. සේනානායක මන්ත්‍රිතුමියට වගේම අපි හැමෝටම හොඳ ශක්තිමත් කොන්දක් තිබෙනවා.නියෝජ්‍ය කාරක සභා සභාපති චන්ද්‍ර කුමාර මුරුගේසු මහතා මුලසුනට පැමිණියේය.රත්නපුර දිස්ත්‍රික් මන්ත්‍රී රන්ජන් රාමනායක මහතා (එජාප):- මැදපෙරදිග ගෘහසේවයට යන්නේ මේ රටේ පීඩිත ජනතාවයි. මේ රටින් ගෘහසේවය සඳහා කාන්තාවන් ලක්ෂ 51ක් යනවා. ඒ ගෞරවනීය වහලුන්ගෙන් තමයි අපේ රටේ ආර්ථිකය ශක්තිමත් වෙලා තිබෙන්නේ. අපේ රටේ රටවිරුවන් කියා කිව්වට පිටරටදි ඔවුන්ට කතා කරන්නේ නින්දිත ආකාරයටයි. ඇමැතිවරයා ඉතා හොඳින් මේ ආමාත්‍යාංශයේ කාර්ය භරය ඉටු කරනවා.ගම්පහ දිස්ත්‍රික් මන්ත්‍රීනී උපේක්ෂා ස්වර්ණමාලි මහත්මිය (එජනිස):- රන්ජන් රාමනායක මන්ත්‍රීතුමා ස්ථාවර නියෝගවලට හැංගිලා බොරු ප්‍රකාශ කළා. එතුමා බැටලු හමක් පොරවාගත් නරියකු ලෙසයි මා දකින්නේ. එජාප කාලයේ සිට ගෘහ සේවය සඳහා විශාල වශයෙන් කාන්තාවන් මැද පෙරදිග ගියා. නමුත් එය 2001 වසරින් පසුව අඩුවී තිබෙනවා. කාන්තාවන් හා ළමයින් පිළිබඳ වැඩිම පනත් සම්මත කර තිබෙන්නේ සන්ධාන රජයයි.මහනුවර දිස්ත්‍රික් මන්ත්‍රී දිලුම් අමුණුගම මහතා (එජනිස):- විදේශ ගෘහ සේවයේ යෙදී සිටින අපේ කාන්තාවන් සුබසාධනය වෙනුවෙන් විශාල වැඩකොටසක් අප සිදු කර තිබෙනවා. දරුවන් සිටින මවුවරු විදේශගත වීම වැළැක්වීමට නව පනත් ගෙන ඒමට අපට හැකි වුණා. පවුල් ශක්තිමත් කර කාන්තාව සවිබල ගැන්වීමට මෙවර අය වැයෙන් යෝජනා කර තිබෙනවා.ගම්පහ දිස්ත්‍රික් මන්ත්‍රී වසන්ත සේනානායක මහතා (එජනිස):- පාර්ලිමේන්තුවේ පවා කාන්තා නියෝජනය සියයට 10ක් වත් නැහැ. මෙය වැඩි කර ගැනීමට අප කටයුතු කළ යුතුයි. මේ රටේ සියයට 52ක් පමණ සිටින කාන්තා නියෝජනය වැඩි කිරීමට හා ඔවුන්ගේ මතවාද ඉදිරියට ගෙන ඒමට කටයුතු කළ යුතුයි.මහනුවර දිස්ත්‍රික් මන්ත්‍රී එරික් ප්‍රසන්න වීරවර්ධන මහතා (එජනිස):- අපට විදේශ විනිමය ලැබෙන ක්‍රම කිහිපයක් තිබෙනවා. විදේශ රැකියාවලින් තමයි වැඩි ප්‍රමාණයක් ලැබෙන්නේ. මේ ක්ෂේත්‍රය ශක්තිමත් කරන්න වෙනම අමාත්‍යාංශයක් පිහිටුවනු ලැබුවේ ඒ නිසයි.දිගාමඩුල්ල දිස්ත්‍රික් මන්ත්‍රී ශ්‍රියාණි විජේවික්‍රම මහත්මිය මුලසුනට පැමිණියාය.රත්නපුර දිස්ත්‍රික් මන්ත්‍රී තලතා අතුකෝරාළ මහත්මිය (එජාප):- කාන්තාවන්ට එරෙහිව තිබෙන අපරාධවල අඩුවක් තිබණත් සතුටු වන්නට බැහැ. රත්නපුර දිස්ත්‍රික්කයේ විශාල කාන්තාවන් පිරිසක් ඝාතනය වුණා.විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතා:- ලංකා ජනගහණයෙන් සියයට 52ක් කාන්තාවන් නම් කාන්තා නියෝජනයත් සියයට 52ක් විය යුතුයි. සියයට 30ට අඩු කරන්නේ ඇයි? බටහිර රටවල කාන්තා නියෝජනය ලබා දෙන්න් කොතරම් කල් ගියාද? සජිත් ප්‍රේමදාස මහතා මාග්‍රට් ත්‍රැචර් මහත්මියගේ වචනක් ප්‍රකාශ කළා. එය රනිල් වික්‍රමසිංහ මහතාට කියන්න.2011 පසුව ගෘහ සේවය සඳහා විදේශගත වන කාන්තාවන් ප්‍රමාණය අඩු කිරීමට අප කටයුතු කර තිබෙනවා. ඊට අමතරව අප දැන් ගෘහ සේවය සඳහා ජාතික වෘත්තීය පුහුණු සහතිකය ලබාගත් පිරිස් යැවීමට කටයුතු කර තිබෙනවා. ඔවුන් යන්නේ ගෘහ පාලිකා සහායකවරියන් හැටියටයි. රට විරුවන්ට නිවාස සදා දීමට අප මේ වන විටත් කටයුතු කර තිබෙනවා. මේ වන විට නිවාස 366ක ඉදිකිරීම් කටයුතු ආරම්භ කර තිබෙනවා. ලබන තවත් නිවාස 957කට ණය පහසුකම් ලැබී තිබෙනවා. දැනට රටවිරු නිවාස 3500ක් පමණ ඉදිකිරීමට යෝජිත වී තිබෙනවා. මේ සියල්ල සිදු කර තිබෙන්නේ ඔවුන්ගේ සුබසාධනය වෙනුවෙනුයි. ගෘහ සේවිකාවන්ට වැටුප් වැඩිකිරීමට අප කටයුතු කළා. දැන් අවම වැටුප රුපියල් 30,000ක් ඔවුන්ට ලැබෙනවා.ළමා සංවර්ධන හා කාන්තා අභිවෘද්ධි ඇමැති තිස්ස කරලියද්ද මහතා:- ජාත්‍යන්තර ස්වෙච්ඡා සංවිධාන අප අමාත්‍යාංශය සමඟ සුහදව කටයුතු කරනවා. අපට ලැබිය යුතු ආධාර මොනවාද කියා ඔවුන් තේරුම් ගෙන තිබෙනවා. දේශපාලන ක්ෂේත්‍රයට කාන්තා නියෝජනය සියයට 30 දක්වා වැඩි කිරීම ගැන රෝසි සේනානායක මහත්මිය කිව්වා. අපිත් යම් උත්සාහයක් දරනවා. කාන්තාවන් බලමුළු ගැන්වීම වෙනුවෙන් වැඩමුළුවක් පවත්වනවා. අපේ කාන්තාවන් දේශපාලන පක්ෂ වලට උදව් කරනවා මිසක් පක්ෂ දේශපාලනය කිරීමට වැඩි කැමැත්තක් නැහැ.වැය ශීර්ෂ සංශෝධන සහිතව සම්මත විය.පාර්ලිමේන්තුව අද (10) පෙරවරු9.30 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121022</link>
    <topic>උත්තරීතර</topic>
    <author>රන්ජිත් පද්මසිරි</author>
    <content>බොහෝවිට නාගරික ප්‍රදේශවලට බලපෑමක් කළ හැකි ජලසම්පාදන හා ජලාපවහන අමාත්‍යාංශයේ වැය ශීර්ෂය පිළිබඳ විවාදය ආරම්භ කිරීම පවරා තිබුණේ එජාපයේ ජ්‍යෙෂ්ඨයකු වන ගාමිණී ජයවික්‍රම පෙරේරා මහතාටය. කටුගම්පොළ වැනි ගම්බද ප්‍රදේශයකින් සර්වෝදය ඔස්සේ දේශපාලනයට පැමිණි පෙරේරා මහතා, ඊයේ උදේ විවාදය ආරම්භයේදීම පොටවරද්දා ගත්තේය. හිටපු වාරිමාර්ග හා ජල කළමනාකරණ ඇමැතිවරයකු වන පෙරේරා මහතා තමන් තවමත් එම ධුරයට අදාළව කටයුතු කරනවා යැයි සිතා විවාදය ආරම්භ කළේ අනවබෝධයෙන් බව දක්නට ලැබුණි. කතා කළ යුතුව තිබුණේ ජලසම්පාදන හා ජලාපවහන අමාත්‍යාංශය ගැන වුවද පෙරේරා මහතා කතා කළේ වාරිමාර්ග ගැනය.ජලය ගැන අණපනත් 51ක් හා ආයතන 40ක් ඇති බව කියමින් විවාදය ආරම්භ කළ පෙරේරා මහතා තමන් වාරිමාර්ග ඇමැති ලෙස කළ කටයුතු ගැන කීය. ඒ මහතාගේ කතාව ගැලපෙන්නේ වාරිමාර්ග වැය ශීර්ෂයටය. විනාඩි 25ක් පමණ කතා කළත් විෂයට අදාළව කතා නොකළ පෙරේරා මහතාට කාලවේලාව අවසන් බව මතක් කළේ මුලසුනේ සිටි කතානායක චමල් රාජපක්ෂ මහතාය. ද්‍රවිඩ සන්ධානයෙන් තමන්ට විනාඩි 15ක් ලැබී ඇති බව පෙරේරා මහතා කී විට ඒ 5ත් අවසන් වී ඇති බව රාජපක්ෂ මහතා කීය. “ඔබතුමා මට ඒ බව කිව්වේ නැහැනේ” කියා සිය දුක්ගැනවිල්ල කළ පෙරේරා මහතාට කතානායකවරයා පිළිතුරු දුන්නේ “ඔබතුමාගේ කතාව අසාගෙන සිටි නිසා මට එය අමතක වූවා”යි කියමිනි. “මගේ කතාවට ඔබතුමා වශී වෙලා වගේ” යැයි කී පෙරේරා මහතා, ඒක සලකලා මට තව විනාඩි 5ක් දෙන්නැයි ඉල්ලා සිටියේය.තමන් හිටපු වාරිමාර්ග ඇමැතිවරයකු වූ කතානායක චමල් රාජපක්ෂ මහතා තව එක විනාඩියක් දෙන්නම් කියා කාලය ලබා දුන්නේය. මගේ කතාව බොහොම හොඳයි එහෙත් ඇමැතිතුමාට මේක තේරෙන්නේ නැහැ’යි පෙරේරා මහතා කීය. එතෙක් නිහඬව තමාට අදාළ නැති කතාවට සවන් දෙමින් සිටි දිනේෂ් ගුණවර්ධන මහතා හඬ අවදි කළේ “ඔබතුමා මගේ අමාත්‍යාංශය ගැන වචනයක්වත් කතා කළේ නැහැ”නේ යැයි කියමිනි. පෙරේරා මහතා ද අතහැරියේ නැත. “එහෙනම් මම මොනවාද මෙච්චර වෙලා කතා කළේ” කියා විමසා සිටියේය.ප්‍රාදේශීය මෙන්ම ජාතික දේශපාලනයේද දීර්ඝකාලීන අත්දැකීම් ඇති වැඩකරුවකු ලෙස ප්‍රසිද්ධ පෙරේරා මහතා ඊයේ කළ කතාව වඩාත් ගැලපෙන්නේ වාරිමාර්ග අමාත්‍යාංශයේ වැය ශීර්ෂයටය. ජ්‍යෙෂ්ඨයකු වන පෙරේරා මහතා මෙයට වඩා වගකීමකින් කටයුතු කළ යුතු නොවේද? විවාදයේදී ජලසම්පාදන හා ජලාපවහන විෂය ගැන කිසිවක් කතා නොකළ ඒ මහතා ජලය රැකගැනීම පරිසරය හා වැව් ගැන කතා කළේය.නියෝජ්‍ය ඇමැති නිරූපමා රාජපක්ෂ මහත්මිය සිය අමාත්‍යාංශයෙන් සිදුකරන ව්‍යාපෘති පිළිබඳ පූර්ණ විස්තරයක් කළාය. සුපුරුදු පරිදි ජ. වි. පෙ. අනුර කුමාර දිසානායක මහතා ගණන් ඉලක්කම් සහිතව වැරැදි රැසක තොරතුරු කීය. ජයිකා ආධාර ගැන උනන්දු නොවී වැඩි පොලී බැංකු ණයවලින් ආරම්භ කරන ව්‍යාපෘතිවලට ප්‍රමුඛතාවයක් දීම ගැන ප්‍රශ්න කළ දිසානායක මහතා, රතුපස්වල සිද්ධියත් රජරට වකුගඩු රෝගය ගැනත් කතා කළේය.විවාදයට එක්වූ ෆීලික්ස් පෙරේරා මහතා රාජපක්ෂ පවුල කියා විස්තරයක් කීමට සූදානම් වූ විට ඊට බාධා කළ කතානායකවරයා ඒක ජලයට අදාළ නැතැයි කීය. රාජපක්ෂ පවුල වගේම ගුණවර්ධන පවුලත් මේ ර‍ටට විශාල සේවයක් කළ බව පෙන්වාදුන් ඇමැතිවරයා දිනේෂ් ගුණවර්ධන මහතා, මවු කුස තුළ සිටියදීත් මේ සභාවට පැමිණි අයෙක් බව කීය. ඇමැතිවරයා ගැන එසේ ප්‍රසංශාවෙන් කතා කරනවිට ඇයි නියෝජ්‍ය ඇමැතිවරිය ගැන මොකුත් කියන්නේ නැද්දැයි විපක්ෂය විමසා සිටියේය. ඊට පිළිතුරු දුන් ෆීලික්ස් පෙරේරා මහතා, එතුමියත් රාජපක්ෂ පවුලේම කෙනෙක්. හරියට කඩාගෙන වැටෙන දියඇල්ලක් වගේ යැයි කීය.දිවා ආහාරයෙන් පසු එජාපයේ රෝසි සේනානායක මහත්මිය ආරම්භ කළේ, ළමා සංවර්ධන හා කාන්තා කටයුතු හා විදේශ රැකියා ප්‍රවර්ධන හා සුබසාධන අමාත්‍යාංශවල වැය ශීර්ෂ පිළිබඳ විවාදයයි. කාන්තා රාජ්‍ය නොවන සංවිධාන වෙනුවෙන් පෙනී සිටින බවක් සේනානායක මහත්මියගේ කතාවෙන් හැඟුනි. සිත් වේදනාවෙන් කතා කරන බව සේනානායක මහත්මිය කීවත්, ඇය ඉදිරිපත් කළ ඇතැම් ඉලක්කම් පිළිගැනීමට නොහැකි බව ඩිලාන් පෙ‍රේරා මහතා අවධාරණය කළේය. වෛද්‍යවරියක වන සුදර්ශනී ප්‍රනාන්දුපුල්ලේ මහත්මිය අවධාරණය කළේ උපදේශන සේවා මගින් කාන්තාවන්ට විශාල සහනයක් ලබාදිය හැකි බවයි.කාන්තාව, මව, දියණිය, බිරිය ගැන ‍ඕනෑතරම් උපුටා කතා ලංකාවෙන් ගත හැකිව තිබුණත් එංගලන්තයේ මාග්‍රට් තැචර් අගමැතිනිය උපුටා දක්වමින් කතාව ආරම්භ කළ සජිත් ප්‍රේමදාස මහතා ඉලක්කම් රැසක් ඉදිරිපත් කරමින් දීර්ඝ කතාවක් කළේය. ප්‍රේමදාස මහතාට අනුව රජය කාන්තාවන්ට කළ වැඩක් නම් නැත. ප්‍රේමදාස මහතාට පසු කතා කළේ දීර්ඝ කාලයක් දේශපාලන වේදිකාවේ කොටන් ඇදපු චරිතයක් වූ කමලා රණතුංග මහත්මියයි. කාන්තාවන් වෙනුවෙන් මේ සභාවේ සජිත් ප්‍රේමදාස මහතා තරම් කතා කළ කෙනෙක් නැතැයි කියා රණතුංග මහත්මිය කියද්දී ඊට ඌණ පුරාණයක් එක් කළ ඒ. එච්. එම්. අස්වර් මහතා “නැහැ, මේ ලෝකයේම නැහැ” කියා කීය. අද ප්‍රේමදාස පුතා කාන්තාවන් ගැන මෙහෙම කතා කළත්, එදා එතුමාගේ පියා කාන්තාවන්ට හොඳින් සැළකුවා යැයි කී රණතුංග මහත්මිය කාන්තාවන් කතා කළා නම් ගැහුවා නිකන් නොවේ රෙදි ගලවලායි ගැහුවේ සිරිමා මැතිනියගේ ප්‍රජා අයිතිය නැති කළා යැයි කීය. සිය කතාවෙන් උද්දාමයට පත් රණතුංග මහත්මිය සිය කතාව අවසන් කළේ කවියක් ද තාලයට කියමිනි.චන්ද්‍රානි බණ්ඩාර මහත්මිය කතාව පටන් ගත්තේ රාජපක්ෂ ආණ්ඩුව මොකුත් කරල නැහැ යැයි කියමිනි. ඇයට කියා කට ගන්නටත් පෙර ආණ්ඩුවෙන් එල්ලවූයේ විරෝධයකි. පුතාට රැකියාවක් ගන්න රාජපක්ෂලා හොඳයි කියා කීවේ මහින්දානන්ද අළුත්ගමගේ මහතාය. ජ.වි‍.පෙ. අනුර කුමාර දිසානායක මහතාගේ විවේචනයට පිළිතුරු දුන් සුමේධා ජයසේන මහත්මිය 89 භීෂණ යුගයේ සිදුවූ සිද්ධින්ගෙන් කාන්තාවට සිදුවූ හානිය පෙන්වා දුන්නාය.විදේශ රැකියා ක්ෂේත්‍රයේ දූෂණ රැසක තොරතුරු හෙළිකළ රන්ජන් රාමනායක මහතා මේ රටේ පිරිමි, කාන්තාවන් රටවලට යවා මුදල් උපයා ගෙන කරන්නේ පිම්පි වැඩක් යැයි කී විට ආණ්ඩු පක්ෂයෙන් විරෝධය පළවිය. ශාන්ත බණ්ඩාර මහතා කීවේ කාන්තාවන්ට අපහාස කරන්න එපා කියාය. රට වි‍රුවෝ සංදේශයට මාලනී ෆොන්සේකා හා උපේක්ෂා ස්වර්ණමාලි දෙදෙනාට මුදල් ගෙව්වේ නැතිනම් අම්මපල්ලා කියා දිවුරන්නැයි රාමනායක මහතා ඉල්ලා සිටියේය. එම දෙ‍ෙදනාට අනුග්‍රාහකයන් සිටි බව ඩිලාන් පෙරේරා මහතා කීය. දැන්නම් ඔබතුමා නියම ෂැඩෝ මිනිස්ටර් කියා පෙරේරා මහතා කියා සිටි විට රට යන අයගෙන් රක්ෂණ වාරිකය ගසාගෙන කන අය සොයා බලන්නැයි රාමනායක මහතා ඉල්ලා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121023</link>
    <topic>‘රන් අස්වනු’ සංවත්සර කලාපය එළිදැක්වේ</topic>
    <author/>
    <content>‘රන් අස්වනු’ අතිරේකයේ සංවත්සර කලාපය එළිදැක්වීමේ උත්සවයේ දී ලේක් හවුස් ආයතනයේ කර්තෘ මණ්ඩල අධ්‍යක්ෂ සීලරත්න සෙනරත් මහතා උත්සව සභාව ඇමතූ අයුරු.මේ අවස්ථාවට ඇමැති මහින්ද යාපා අබේවර්ධන, නියෝජ්‍ය ඇමැති වයි.ජී.පද්මසිරි, ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර , මෙහෙයුම් අධ්‍යක්ෂ උපුල් දිසානයක, නීති අධ්‍යක්ෂ රසාංග හරිස්චන්ද්‍ර, කෘෂිකර්ම අමාත්‍යාංශයේ අතිරේක ලේකම් ( සංවර්ධන ) ආචාර්ය නිමල් දිසානයක, අතිරේක ලේකම් (පාලන) අශෝක සිරිවර්ධන මහත්වරු ඇතුළු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=n13121024</link>
    <topic>නිදහස් වෙළෙඳ ප්‍රතිපත්තියත් සමඟ දේශීය බීජවල පරිහානිය සිදු වුණා</topic>
    <author>සමන්මලී ප්‍රියශාන්ති</author>
    <content>බීජ සම්බන්ධයෙන් කටයුතු කිරීමේ සම්පුර්ණ අයිතිය කෘෂිකර්ම දෙපාර්තමේන්තුවෙන් ගිලිහි යාමත් සමඟ කෘෂිකර්ම ක්ෂේත්‍රයට නොයකුත් ගැටලුවලට මුහුණ පෑමට සිදු වු බව කෘෂිකර්ම ඇමැති මහින්ද යාපා අබේවර්ධන මහතා පැවසීය.බීජ නිෂ්පාදනය කිරීම, සහතික කිරිම මෙන්ම බෙදා හැරීම ඇතුලු සියලු කාර්යයන් කෘෂිකර්ම දෙපාර්තමේන්තුව යටතේ සිදු කෙරුණු නමුත් නිදහස් වෙළෙඳ ප්‍රතිපත්ති ක්‍රියාත්මක වීමත් සමඟ දේශීය බීජවල පරිහානිය පැමිණි බවත් ඇමැතිවරයා ප්‍රකාශ ‍ෙකළේය.හෙතෙම මේ අදහස් ‍ෙකළේ දිනමිණ පුවත්පත සමඟ නොමිලයේ නිකුත් කරන ‘රන් අස්වනු’ අතිරේකයේ සංවත්සර කලාපය එළි දැක්වීමේ උත්සවයට සහභාගී වෙමිනි. ලේක්හවුස් ආයතනයේ දී ඊයේ (09) මෙම උත්සවය පැවැත්විණි.වසරක් පුරා ‘රන්අස්වනු’ අතිරේකයේ පළ වු ලිපි එකතුවක් හා සංවත්සර කලාපය මෙහිදී ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් ඇමැතිවරයා වෙත පිළි ගැන්වීය.එහිදී අබේවර්ධන මහතා මෙසේද කීවේය.‘රන්අස්වනු’ අතිරේකයට වසරක් පිරෙන අද වන විට කෘෂිකර්ම ක්ෂේත්‍රය‍ට මෙන්ම ගොවි ජනතාවට වැදගත් වන සාර්ථක මාධ්‍ය ව්‍යාපාරයක් අපි ක්‍රියාත්මක කර තිබෙනවා.‍ යම් කිසි ප්‍රවෘත්තියක වටිනාකම තිබෙන්නේ ඉතා ඉක්මණින් අලෙවි කර ගැනීමේ ලාභය මතයි. එවැනි ප්‍රවෘත්තිවලින් කෘෂිකර්මාන්තයට පලක් නැහැ. කෘෂිකර්මාන්තයට අවශ්‍ය වන්නේ ගුණාත්මක හා සත්‍ය ප්‍රවෘත්ති සහ තොරතුරුයි. බීජ පනත සම්බන්ධයෙන් අද විවිධ මාධ්‍ය ප්‍රශ්න කරනවා.දේශපාලන ලාභ ප්‍රයෝජන, පෞද්ගලික ලාභ ප්‍රයෝජන මෙන්ම දවස ගත කිරීමේ අරමුණෙන් සමහරු අද මේ ගැන ප්‍රශ්න අහනවා. ප්‍රශ්න හදනවා.මේ පනත රටට ගොවියාට අවශ්‍ය දෙයක් බවට පත් කර ගැනීමයි අපට අවශ්‍ය. මාධ්‍ය කළ යුතු වන්නේ රට, ජාතිය ගැන සිතා ගොවීන්ට යහපතක් කිරීමයි.රටට දෙමුහුන් බීජ පැමිණීමත් සමඟ ගොවීන්ට හොද නරක දෙකටම මුහුණ දීමට සිදු වුණා. දේශීය පැපොල් වගාවක් නැහැ. සියල්ල දෙමුහුන් බීජ වලින් ලබා ගත් පැපොල් වෙළෙදපොළේ තිබෙන්නේ. මෙමගින් ගොවීන් ක්ෂණික ලාභ ලැබෙනවා. නමුත් මේවායේ ගුණාත්මක භාවයක් නැහැ. මේ ‍පැපොල් ගෙඩියක් කුරුල්ලොවත් කන්නේ නැහැ. කුරුල්ලෝ පැපොල් රස හොදින් දන්නවා. දැන් දේශීය පැපොල් ගෙඩියක් සොයා ගන්නවත් නැහැ. ඒවා කලවං වෙලා හැදිලා නිසා දේශීය රසය ලැබෙන්නේ නැහැ. මේ නිසා අපි ලබපු ලාභ ප්‍රයෝජනය මොකක්ද කියලා හිතා ගන්න බැහැ.අද පිට රටවලින් විවිධ බීජ වර්ග ගෙන්වනවා. මේ බීජත් එක්ක මොනවා එනවාද අපි දන්නේ නැහැ. ඒවා බලන්න හොයන්න නීතිමය ක්‍රමයක් නැහැ.රන්න ප්‍රදේශයේ වැටකොළු වගාව පසුගිය දින වල විනාශ වුණා. ඒ එම බීජ වල තිබුණු දිලීර තත්ත්වයක් හේතුවෙන්. ගොවීන් මේ ගැන අපට පැමිණිලි කල විට එම බීජ ගෙන්වන සමාගම ගෙන්වා වන්දි ගෙවන ලෙස අපි උපදෙස් දුන්නා. රන්නේ මේ ගැටලුව ඇති වු විගස චෝදනා අවේ කෘෂිකර්ම අමාත්‍යාංශයටයි. නමුත් අපි සිද්ධිය දැන ගත්තෙත් චෝදනා එන විටයි.ගොවීන්ට අවශ්‍ය ක්ෂණික ලාභ ලබන්නයි. දේශීය වගාවෙන් ඒ විදිහට ක්ෂණික ලාභ ලබන්න බැහැ. ඉවසීම අවශ්‍යයි. ඒ සඳහා අපට මාධ්‍ය සහයෝගය අවශ්‍ය වෙනවා. කෘෂිකර්ම අමාත්‍යාංශය විනාශ වෙන්න දෙන්න බැහැ. එය කාගේවත් බුදලක් නොවෙයි. ජනතාවගේ, ජාතියේ අයිතියක්. ප්‍රවෘත්ති වල තිබෙන වටිනාකම රටට යහපත් විය යුතුයි‍.‘රන් අස්වනු’ අතිරේකය මඟින් අපි වසරක් පුරා කළේ එයයි. එවැනි වටිනා ප්‍රවෘත්ති ජනතාව අතරට ගෙන යාමයි.කෘෂිකර්ම අමාත්‍යාංශයේ ලේකම් ආර්.එම්.ඩී.බී. මීගස්මුල්ල මහතා-‘රන් අස්වනු’ අතිරේකයේ සංවත්සරය සමරන මේ මොහොත රත්තරන් මොහොතක් බව කිව යුතුයි. අවුරුද්දක කාලයක් මා එය පාඨකයෙක් ලෙස කියෙව්වා. එය ගෙදරට රන් අස්වැන්නක්මයි. එහි මඟ හැරිය නොහැකි තොරතුරු රැසක් තිබෙනවා. කෘෂිකර්ම ප්‍රබෝධයක් ඇති වී තිබෙන මේ වෙලාවේ අපේ කෘෂිකර්මාන්තයේ සංස්කෘතිය, අභාෂය ආදි තොරතුරු ජනතාවට ලබාදීමට කටයුතු කළ යුතුයි. මේ කාර්යයයේදී සන්නිවේදනය ඉතා වැදගත් වෙනවා. මේ රටේ විශාල පිරිසක් එකවර යම් ක්ෂේත්‍රයකට දායක වී තිබෙනවා නම් ඒ කෘෂි ක්ෂේත්‍රය පමණයි. ලොකු කුඩා ජාති ආගම් බේදයෙන් තොරව ජනතාව අද මහා පරිමාණ හා කුඩා පරිමාණ වශයෙන් වගා කරනවා.සන්නිවේදනය එවැනි ක්ෂේත්‍රයක ඉතා වැදගත් වෙනවා. මාධ්‍යයකට එහි විශාල වගකීමක් තිබෙනවා. යුද්ධය නිම කිරීමට මාධ්‍ය වලින් ලැබුණු සහයෝගය ඉතා විශාලයි. එවැනි දායකත්වයක් කෘෂිකර්ම ක්ෂේත්‍රයට ලබදීමට මාධ්‍ය කටයුතු කළ යුතුයි. විශේෂයෙන් කෘෂිකර්මාන්තය සම්බන්ධයෙන් රජයේ ප්‍රතිපත්ති හා අරමුණු ජනතාව අතරට ගෙන යාමට මාධ්‍ය කටයුතු කළ යුතුයි.කර්තෘ මණ්ඩල අධ්‍යක්ෂ ජ්‍යෙෂ්ඨ මාධ්‍යවේදී සීලරත්න සෙනරත්- ‘රන් අස්වනු’ අතිරේකය තුළින් රජයේ කෘෂිකර්ම ප්‍රතිපත්තිය හා වැඩපිළිවෙළ ගැන පාඨකයින් දැනුවත් කිරිමට අවස්ථාව ලැබී තිබෙනවා. මේ අතිරේකයෙන් අපි නොදන්න කරුණු රැසක් දැන ගන්න ලැබෙනවා. සංවත්සර අතිරේකයේ ඇමැතිතුමාගේ ලිපියක් පළ වී තිබෙනවා සන්නිවේදනය සම්බන්ධයෙන්. වැරදි සන්නිවේදනය ගොවියාට ලැබුණු විට ගැටලු මතු වෙනවා. එම ලිපියෙන් ඇමැතිතුමා ඒ කරුණු සම්බන්ධයෙන් අවධානය යොමු කර තිබෙනවා.කෘෂිකර්ම අමාත්‍යාංශය ජනතාව සමඟ ඉන්න අමාත්‍යාංශයක්. කෘෂිකර්ම අමාත්‍යංශය ජනතාවගේ හද ගැස්ම වෙනස් කළ යුතුයි. උතුරේ ජනතාව අද සයනයිඩ් කරල වෙනුවට කැත්ත උදැල්ල අත‍ට අරගෙන කෘෂිකර්මාන්තයට දායක වෙලා ඉන්නවා. උතුරේ ජනතාවට කෘෂිකර්ම අමාත්‍යාංශය අවශ්‍ය සියලු පහසුකම් ලබා දෙනවා.ලේකහවුස් ආයතනයේ සභාපතිතුමාගේ චින්තනය අනුව අපේ ප්‍රධාන පුවත්පත් වලට අමතරව අතිරේක පුවත්පත් ගණනාවක් පළ කෙරෙනවා. පත්තර මහ ගෙදර පාඨකයින් ගිලිහි යන්නට ඉඩ තබන්නේ නැහැ.අපි ආණ්ඩුව වෙනුවෙන් පෙනී සිටින බව ඇත්ත‍. අපට ආණ්ඩුවේ හොරණෑව ආදී නම් පටබැඳ තිබෙනවා. අපි ආණ්ඩුව වෙනුවෙන් පෙනී සිටින අතර අමාත්‍යාංශවල සංවර්ධන පුවත් පළ කරනවා. අපිට ප්‍රධාන පුවත්පත්වලින් ඒ සියලු පුවත් පාඨකයින්ට දිය නොහැකි නිසයි මේ අතිරේක ආරම්භ කරමින් අමාත්‍යාංශවල සියලු පුවත් ජනතාවට අතරට යැවීමට කටයුතු කළේ. සියලු දෙනා ඇප කැප වී කටයුතු කිරීමේ ප්‍රතිඵලයක් ලෙසයි මා රන් අස්වනු අතිරේකය දකින්නේ. රන් අස්වනු වචනයේ පරිසමාප්ති අර්ථයෙන්ම සාර සංග්‍රහයක් බව කිව යුතුයි.දිනමිණ ප්‍රධාන කර්තෘ ගාමිණී ජයලත් මහතා-දිනමිණ පුවත්පතටත් අද විශේෂ දවසක්. දිනමිණ සමඟ බෙදා හරින රන්අස්වනු පුවත්පතේ පළමු සංවත්සරය අදයි.දිනමිණ පුවත්පතේ 104 වැනි සංවත්සරය තව නොබෝ දිනකින් උදා‍ වෙනවා. එය අපට ආඩම්බරයක් වගේම පත්තර මහ ගෙදර නිකුත් කරන දිනමිණ අනගිභවනීය පුවත්පතක්.මේ රටේ සියයට 73 ක් කෘෂිකර්මාන්තයෙන් ජීවත් වෙනවා. රටට බත සපයන කෘෂිකර්ම අමාත්‍යාංශය ප්‍රබල අමාත්‍යාංශයක්. නිල්ල පිරුණු රටක් බිහි කිරීමේ පරමාර්ථය අද අපට ඉටු කර ගැනීමට හැකියාව ලැබී තිබෙනවා. නමුත් බීජ නිෂ්පාදනය හා ‍පොහොර‍ භාවිතය ගැන අද අපි දෙවරක් හිතන්න අවශ්‍යයි.වසර තිහක මහා යුද්ධයකින් අපි අද ජය ගෙන තිබෙනවා. ඒ යුද බිය නැති වුණාට අද අපිට තවත් මහා යුද්ධයක් කරන්න වෙලා තිබෙනවා.බහු ජාතික සමාගම් ශ්‍රී ලංකා පොළොවේ පස් ටි පවා අපට අහිමි කරලා තිබෙනවා. අපේ පස්, බීජ අරගෙන ගොස් අපිට ඒවා නැති කරලා දාලා. අපි මේ ගැන නිවැරදිව සිතිය යුතු කාලයක් උදා වෙලා තිබෙනවා. කුඹුරු ගොඩ කරන නායකයින් සිටිය මේ රටේ අද ඉන්නේ ගොවි හද ගැස්ම හදුනන නායකයෙක්. ඒ නිසා මේ ගැටලු විසඳ ගත හැකි හොදම රජය මෙයයි. නමුත් විශාලම රටක් වන චීනය වල් නාශක ඒකක 88 ක් භාවිතා කරන විට අපි ඒකක 289 ක් භාවිතා කරනවා. අපේ රට චීනය වගේ විශාල රටක් නොවෙයි. නමුත් චීනය වගේ අටගුණයක් අපි වල්නාශක භාවිතා කරනවා.බංගලාදේශය රසායනික පොහොර ඒකක 84, මියන්මාරය පොහොර ඒකක11 ක්, ඉන්දියාව ඒකක 164 ක් භාවිතා කරන විට අපි ඒකක 284 ක් භාවිතා කරනවා. අපි මේ සම්බන්ධයෙන් දෙවරක් සිතිය යුතුයි.මෙමගින් ක්ෂණික ප්‍රතිලාභ වගේම ක්ෂණික මරණත් හිමි වන්න පුලුවන්. මේවට අපි පිළියම් සකස් කළ යුතුයි. අපි විනාශයේ අභිමුවට යා යුතු නැහැ. මේ රජය මේ ජනාධිපතිතුමා යටතේ අපට මේ සියල්ලට විසදුම් ලබා ගන්න පුලුවන්. ඒ සඳහා අපි සියලු දෙනා එක් විය යුතුයි.‘රන් අස්වනු’ අතිරේකය සාර්ථක කර ගැනීමට වසරක් පුරා කටයුතු කළ අයට සමරු තිළිණ ප්‍රද්‍රානය කිරිම මෙහදී ඇමැති මහින්ද යාපා අබේවර්ධන, නියෝජ්‍ය ඇමැති වයි.ජී.පද්මසිරි ලේක්හවුස් ආයතනයේ සභාපති බන්දුල පද්මකුමාර මහත්වරුන්ගේ ප්‍රධානත්වයෙන් සිදු කෙරිණි.කළමනාකරණ කර්තෘ සැලසුම් හා නිර්මාණ සමන්ත කරුණාසේකර මහතාගේ අධීක්ෂණයෙන් ප්‍රමිතා රන්දලී පබසරා මහත්මිය හා අසංග ප්‍රසාද් වීරපුර මහතා රන් අස්වනු අතිරේකය සංස්කරණය කරන අතර සෑම මසකම දෙවැනි සදුඳා දින දිනමිණ සමඟ ‘රන් අස්වනු’ අතිරේකය නොමිලයේ නිකුත් කරනු ලබනවා.මේ අවස්ථාවට ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානයක, නීති අධ්‍යක්ෂ රසාංග හරිස්චන්ද්‍ර, කෘෂිකර්ම අමාත්‍යාංශයේ අතිරේක ලේකම් ( සංවර්ධන ) ආචාර්ය නිමල් දිසානයක, අතිරේක ලේකම් (පාලන) අශෝක සිරිවර්ධන මහත්වරු ඇතුලු පිරිසක් සහභාගී වුහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312101</link>
    <topic>මිහින්තලේ පූජා භූමියේ කොනක මුවකු මරා මස්කර විකුණන්න හදලා</topic>
    <author>@ මිහින්තලේ සමුහ - ප්‍රියදර්ශනි කරුණාරත්න</author>
    <content>මිහින්තලේ පූජා භූමියට අයත් අභය භූමියේදී මුවකු මරා මස් කර විකිණීම සඳහා යතුරු පැදියකින් ප්‍රවාහනය කරමින් සිටියදී අත්අඩංගුවට ගැනීමට මිහින්තලේ පොලිසිය සමත් වී ඇත.පෙරේදා (08) පොසොන් මාවතේ සිට විකිණීම සඳහා මුව මස් රැගෙන පුද්ගලයකු මිහින්තලේ නගරයට පැමිණෙන බවක් මිහින්තලේ පොලිස් ස්ථානාධිපතිවරයාට ලැබුණු දුරකථන ඇමතුමක් ඔස්සේ ක්‍රියාත්මක වූ මිහින්තලේ පොලිස් නිලධාරින් මඟ රැකවල්ලා සිට මුව මස් සමඟින් මස් ප්‍රවාහනය කළ පුද්ගලයා අත් අඩංගුවට ගැනීමට හැකි වි ඇත.පොලිස් අත් අඩංගුවට පත්වන විට මුවමස් කිලෝ දහයක් සමඟ මුවාගේ හිස කොටසද මේ සමඟ තිබි ඇත. මුවමස් ප්‍රවාහනය කළ පුද්ගලයා වයස අවුරුදු 19 ක්වූ අයකු බව මිහින්තලේ පොලිසිය පවසයි.ලොව ප්‍රථම අභයභූමිය මිහින්තලේ පූජානගරයේ පිහිටා තිබුණද එහි වෙසන වන සතුන්ගේ ජීවිත නිරතුරුව දඩයම් කරුවන්ගේ ග්‍රහනයට හසු විම බලවත් පාරිසරික ගැටලුවක් බවට පත්වී ඇති බව පොලිසිය කියයි .දඩයම්කරුවන් විසින් බඳින කඳන් පත්තුවී මිය යන මෙන්ම අබාධිත තත්ත්වයට පත්වන සතුන්ගේ ජීවිත රැක ගැනීම සඳහා විශේෂ අවධානයක් යොමුකරමින් ඒ සදහා වැඩපිළිවෙළක් යෙදවීමට පියවර ගනිමින් සිටින බව මිහින්තලේ පොලිස් ස්ථානාධිපති රුක්මාල් රත්නායක මහතා පැවසීය.අත්අඩංගුවට ගත් මුව මස් සමඟ සැකකරු අනුරාධපුර මහේස්ත්‍රාත් අධිකරණය වෙත ඉදිරිපත් කිරිමට නියමිතය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312102</link>
    <topic>වගාවට හානි කළ වසු පැටවකු බෝතලයකින් ඇන මරා දමලා</topic>
    <author>@ කරල්ලියද්ද සමුහ</author>
    <content>තෙල්දෙණිය මැදගම්මැද්ද ප්‍රදේශයේ වසු පැටවකු ගෙවත්තකට පැන තම වගාවලට හානි කිරීම පිළිබඳව දැඩි ලෙස කෝපයට පත් පුද්ගලයකු මාස දහ අටක් වයසැති වසු පැටවාට අරක්කු බෝතලයකින් හිසට පහරදී එම අරක්කු බෝතලයෙන්ම පපුවට ඇන වසු පැටියා ඝාතනය කිරීම පිළිබඳව සැකකරුවකු රක්ෂිත බන්ධනාගාරගත කිරීමට තෙල්දෙණිය වැඩබලන මහෙස්ත්‍රාත් සරත් පේමකුමාර මහතා නියම කෙළේය.මේ පුද්ගලයා මීට පෙරද මෙවැනි ආකරයට තම ගෙවත්තේ වගාවලට හානි කරන අයාලේ යන ගවයන් තිදෙනකු ඝාතනය කර ඇතැයි පරික්ෂණවලදි අනාවරණය විය.මෙ පිළිබදව පශ්චාත් මරණ පරික්ෂණය මැදදුම්බර පශු වෛද්‍ය නිලධාරි.ඵස්. ඒ . ශීලනාථ මහතා විසින් පවත්වනු ලැබු අතර බෝතල් කටු පපුවෙ හිරවීමෙන් සිදුවු මරණයක් බව තීරණය විය. අධිකරණ නියෝගයක් මත වසු පැටවාගේ මළ සිරුර මිහිදන් කෙරිණි ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312103</link>
    <topic>නිල්වලා ග‍ඟේ කිඹුල්ලු මුහුදටත් ඇවිත්</topic>
    <author>මාකඳුරේ ධර්මසිංහ</author>
    <content>මාතර නිල්වලා ගඟ කී සැනින් අපගේ සිහියට නැ‍ඟෙන්නේ මිනීමරු කිඹුලන්ය. දිනෙන් දිනම නිල්වලා ග‍ඟෙහි කිඹුල් ගහනය ශීඝ්‍ර ලෙස වැඩිවනවා පමණක් නොව, මාතර හා ඒ අවට, කද්දූව, මාලිම්බඩ, පිලදූව, බණ්ඩත්තර ආදී ප්‍රදේශයන්හි, වටිනා මිනිස් ජීවිත විශාල සංඛ්‍යාවක් මිනී මරු කිඹුලන් මේ වන විට ඩැහැගෙන ඇත.බොහෝදුරට කිඹුලන්ගේ වාස භූමිය ලෙස අප දැන සිටියේ මිරිදිය ආශ්‍රිත ජලාශයන්ය. කරදියට කිඹුලන් නොඑන බවත්, කරදිය තුළ දී කිඹුලන්ගේ ඇස් පුපුරා යන බවට මතයක් ද විය.එහෙත් අද වන විට එම මතය බොරු කරමින් මාතර නිල්වලා ගංගාවේ සිටින කිඹුලන් මේ වන විට මුහුදට පැමිණ ඇති බවට තොරතුරු ලැබී තිබේ. විශේෂයෙන්ම මාතර පරෙවි දූපත උපෝසථාගාරය, අසල මුහුදේ දී අඩි 08ක් සහ අඩි 41/2 තරම් දිගැති කිඹුලන් දෙදෙනකු කලක සිට එම ප්‍රදේශයේ සැරිසරන අතර ඇතැම් අවස්ථාවල ගල්පර ආශ්‍රිත ගොඩබිම් ප්‍රදේශයට පැමිණ අව්රශ්මිය විඳින අයුරු මේ ස්ථානයට එන යන සමාන්‍ය ජනතාවට සුලභ දර්ශනයක් වී ඇති බවත් මාතර පරෙවිදූව උපෝසථාගාර විහරස්ථානයේ වැඩ වසන හතර ලියැද්ද මංගල හිමියෝ දිනමිණට පැවසූහ.ඇතැම් විට මුහුදට බසින ජනතාවට මේ කිඹුලන්ගෙන් කරදර වීමට ඉඩ ඇති බැවින් එම ප්‍රදේශයේ මුහුදට නොබසින ලෙසත් මේ පිළිබඳ දැඩි අවධානයෙන් සිටින ලෙසත් මංගල හිමියෝ වැඩි දුරටත් සඳහන් කළහ.මිරිදියට පමණක් සීමා වූ කිඹුලන් මේ වන විට කරදිය ආශ්‍රිත මුහුදට ද, අනුවර්තනය වී ඇති බැවින් මේ පිළිබඳව දැඩි අවධානය යොමු නොකළහොත් තවත් වටිනා ජීවිත රැසක් කිඹුලන්ට ගොදුරු වනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312104</link>
    <topic>අලි ගැටලුවට විසඳුමක් නොදුන්නොත් මම මහ පාරේ නිදා ගන්නවා</topic>
    <author>මිහිර විජෙසේකර මාරවිල සමූහ</author>
    <content>ආනමඩුව ආසනයේ වර්තමානයේ පවතින වන අලි තර්ජනයට කඩිනමින් විසැඳුමක් ලබා නොදුනහොත් ජනතාව සමඟ මහ පාරේ නිදාගන්නා බව ආනමඩුව ආසන සංවිධායක සිවිල් ගුවන් සේවා ඇමැති පියංකර ජයරත්න මහතා කියා සිටී.ආනමඩුව, මහකුඹුක්කඩවල, පුත්තලම යන ප්‍රාදේශීය ලේකම් කොට්ඨාසවල පවතින අලි මිනිස් ගැටුමට විසඳුම් ලබාදීමට එම ජනතාව සමඟ පැවැති සාකච්ඡාවක දී ඇමැතිවරයා මෙසේ කියා සිටියේය.ප්‍රාදේශීය ලේකම්වරුන්, වනජීවී දෙපාර්තමේන්තුවේ නිලධාරින්, පොලිස් දෙපාර්තමේන්තුවේ නිලධාරීන් ඇතුළුව රාජ්‍ය නිලධාරීන්ගේ සහභාගීත්වයෙන් පුත්තලම දංගහවෙල ධර්මරාජ විහාරස්ථානයේ දී මෙම සාකච්ඡාව පැවැත්වුණි.එහිදී ඇමැතිවරයා මෙසේ කීය. වන අලි පන්නා දැමීම අසීරු කාර්යයක් බව ජනතාවට කියා සිටින අවස්ථා වාර්තා වී තිබෙනවා. එහෙත් වනජීවී දෙපාර්තමේන්තුවේ අධ්‍යක්ෂ ජනරාල් සමඟ පසුගිය දිනයක දී පුත්තලමේ දී තිබූ සාකච්ඡාවක දී මේ නිලධාරීන්ගෙන් පහසුකම් පිළිබඳ විමසීමේදී පහසුකම් තිබෙන බව පැවසුවා. මේ නිලධාරීන්ගේ දෙබිඩි ක්‍රියා පිළිවෙත කුමක්ද කියා වටහාගන්න බැහැ.අද ජනාධිපතිතුමා ආනමඩුවේ ආසනයේ ප්‍රාදේශීය ලේකම් කොට්ඨාසවලට වන අලි ගැටලුව විසඳීමට රුපියල් ලක්ෂ විස්ස බැගින් ලබාදීලා තියෙනවා.මේ ගම්මානවල තිබෙන බොහෝ අලි වැටවල් ජනතාවගේ අවශ්‍යතා සඳහා කඩා බිඳ දමා තිබෙනවා. මෙවැනි දේ කරන්න බෑ. අලි වැටවලට හානි කරන පුද්ගලයන්ට තරාතිරම නොබලා නීතිය ක්‍රියාත්මක කරන්න කියලා පොලිස් නිලධාරීන්ගෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312105</link>
    <topic>ලුණුවිල ඔට්ටු ‍පොළක් වටලා 11ක් අත්අඩංගුවට</topic>
    <author>@ මුන්නේෂ්වරම සමුහ</author>
    <content>වෙන්නප්පුව ලුණුවිල බණ්ඩිරිප්පුව ප්‍රදේශයේ මහා පරිමා‍ණයෙන් පවත්වා‍ගෙන ගිය මුදල් ඔට්ටුවට කුකුළන් ‍කෙටවීමේ ස්ථානයක් ‍පෙරේදා (8) පස්වරු වෙන්නප්පුව ‍පොලිසිය එහි කුකුළන් කෙටවූ බව කියන පුද්ගලයන් 11දෙනකු කුකුළන් 9දෙනකු, මුදල් සහ වාහන කිහිපයක් සමඟ අත් අඩංගුවට ගත් බව කියයි.මේ සූදු ‍පොළ ඉතා දිගු කාලයක පටන්‍ හොර රහ‍සේම පවත්වා‍ගෙන ‍ගොස් ඇති අතර මෙයට මාසයකට පමණ කලින් වෙන්නප්පුව ‍පොලිසියෙන් ස්ථානය වටලා සැකකරුවන් හා එහි හිමිකරු ද අත් අඩංගුවට ‍ගෙන මාරවිල අධිකරණය හමුවට ඉදිරිපත් කර දඩුවම් ලබා දී තිබුණි.ඒ අතර පෙර්දා ( 8 ) සවස ද එම ඔට්ටු ‍පොළ පවත්වාගෙන යන බවට‍ තොරතුරක් වෙන්නප්පුව පොලිසිය‍ වෙත ලැබුණි.ඒ අනුව‍ පොලිස් නිලධාරින් කණ්ඩායමක් එම ඔට්ටු ‍පොළ වැටලීමට ගොස් ඇත. ‍පොලිසිය එන්නේ දැයි බැලීමට අතරමඟ ‍යොදා සිටි ඔත්තුකරුවන් තම අත තිබූ ජංගම දුරකතන මගින්‍ පොලිසිය එන බව එසැණින් ඔට්ටු‍ පොළේ හිමිකරුට දන්වා තිබුණි.ඒ අනුව කලබලයට පත් ඔට්ටු අල්ලන්නන් ‍පලා ‍ගොස් ඇත. එ‍හෙත් පලා ගිය පිරිසෙන් 11 ‍දෙනෙක් ‍කොටු කර ගැනීමට‍ පොලිසිය සමත්වී ඇති බවත් කියති. වැටලීමේදි ‍පොර කුකුළන් 9ක්, යතුරු පැදි 9ක්, ත්‍රී රෝද රථ 3ක් සහ රුපියල් 16500ක මුදලක් ද පොලිස් භාරයට ගැනීමට සමත් විය.‍මේ සියලුම සැකකරුවන් ව්‍යාපාරිකයන් වන අතර ඔවුන් ආඩි අම්බලම, කටුනායක, මීගමුව‍ කොච්චි‍ක‍ඩේ, සදලංකාව සහ ‍වෙන්නප්පුව යන ප්‍රදේශවල සිට වාහනවලින් පැමිණ මුදල් ඔට්ටුවට කුකුළන් කොටවා ඇති බවත් කියති.හලාවත‍ පොලිස් අධිකාරි පි.සාලිය ද සිල්වා, ‍වෙන්නප්පුව සහකාර පොලිස් අධිකාරි ඩී.ඩී.එස්.සූරියආරච්චි යන මහත්වරුන්‍‍ගේ උපදෙස් අනුව ‍නිලධාරීන් කණ්ඩායමක් ‍වැටලීමට එක්ව සිටියහ.ඡායාරූපය - මුන්නේෂ්වරම සමුහ.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312106</link>
    <topic>ගම්පහ දියර කිරි නිපැයුම ඉහළ නංවන සැලසුම් රැසක්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දිසාවේ 2013 වසරේදී දේශීය දියර කිරි නිෂ්පාදනයේ වාර්ෂික ඉලක්කය කිරි ලීටර් එක්කෝටි අසූ ලක්ෂයක් බව සත්ව නිෂ්පාදන හා සෞඛ්‍ය දෙපාර්තමේන්තුවේ නිලධාරිනියක් කීවාය.එම ඉලක්කය කරා යාමට 2013 වසරේදී දේශීය කිරි නිෂ්පාදනය වර්ධනය ලීටර් තිස් ලක්ෂය දක්වා වැඩි කර ගත යුතුය. මේ වසරේ සැප්තැම්බර් මස 30 වනවිට අත්කරගෙන තිබෙන ප්‍රගතිය කිරි ලීටර් එක්කෝටි විසි ලක්ෂයකි.මෙසේ දේශීය කිරි නිෂ්පාදනය වැඩිකර ගැනීමේදී 2013 වසරේදී ගොවි පළවල් අලුතින් 200ක් පිහිටුවීමට අදහස් කර ඇත. සැප්තැම්බර් අවසානය වනවිට ඉන් ගොවිපොළ 184ක් පිහිටුවා ඇත. ඉතිරිය වසර අවසන් වීමට ප්‍රථම පිහිටුවීමට කටයුතු කෙරේ.දියර කිරි නිෂ්පාදනය වර්ධනය කර ගැනීමේදී කිරි ගොවින් පුහුණුව කෙරෙහිද සත්ව නිෂ්පාදන හා සෞඛ්‍ය දෙපාර්තමේන්තුව (බස්නාහිර පළාත) අවධානය යොමුකර ඇත. ඒ අනුව එළ ගව පුහුණු වැඩසටහන් 138ක් මේ වසර ඇතුළත පැවැත්වීමට නියමිත අතර මේ වසරේ සැප්තැම්බර් මස අවසානය වනවිට පුහුණු වැඩසටහන් 117ක් පවත්වා ඇත. වැලිසර පිහිටුවීමට නියමිත ගව ඒකක 20ක් වෙනුවට 22ක්ද, දිවුලපිටිය පිහිටුවීමට නියමිත 16ක්ද, මරදගහමුල ගව ඒකක 3ක්ද, දොම්පේ ගව ඒකක 10න් 7ක්ද, කටාන ගව ඒකක 4ක්ද මේ වනවිට පිහිටුවා ප්‍රගතියක් ලබා ඇත.කිරි නිෂ්පාදන වැඩි කිරීමේදී තෘණ වගාව කෙරෙහිද අවධානය යොමු කර තිබේ. 2013 වසරේදී ස්ථාපිත කිරීමට බලාපොරොත්තු වන බිම් ප්‍රමාණය පර්චස් 3480කි‍. සැප්තැම්බර් අවසානය වනවිට පර්චස් 5961ක තෘණ වගා කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312107</link>
    <topic>මඟ නැඟුමින් පානදුරේ පාරවල් 15ක් සංවර්ධනයට එක්කෝටි දාහත් ලක්ෂයක්</topic>
    <author>වාද්දූව සමූහ එස් . ආර්. පියදාස</author>
    <content>මඟ නැඟුම වැඩපිළිවෙළ යටතේ පානදුර ප්‍රාදේශීය සභා බල ප්‍රදේශයේ පාරවල් පහ‍ළොවක් (15) කොන්ක්‍රීට් ගල් අල්ලා සංවර්ධනය කිරීම සඳහා රුපියල් එක්කෝටි දාහත් ලක්ෂයක් (රු. 11700000/) ඇස්තමේන්තු කර තිබේ.මෙසේ කොන්ක්‍රීට් ගල් අල්ලා සංවර්ධනය කෙරෙනුයේ පානදුර ප්‍රාදේශීය සභාවේ කෙසෙල්වත්ත කලාපයේ පාරවල් දොළ‍හක් (12) හ‍ා වාද්දූව කලාපය පාරවල් තුනකි.ඒවා නම් වේරවත්ත මිහිඳු මාවත 1 වන පටුමග(රු. 10,00000/) , මිහිඳු මාවත 1වන අදියර (රු. 10,0000/-) වත්තල්පළ වෙදසෙවණ වත්ත පාර (රු.500000/-), ගොරකවිල රුස්මානි ආයතනය අසල අතුරු මාර්ගය (රු. 5,00000/-) වාරණ රත්නවාරියවත්ත පළමු පටුමග 1 වන අදියර (රු. 10,00000/-), වේරවත්ත මිහිඳු මාවත බබුන්වත්ත මාර්ගය 2වැනි අදියර (රු. 10,00000/-) වේරවත්ත මිහිඳු මාවත බබුන්වත්ත 2වන අදියර (රු. 10,00000/-) ගැමුණු මාවත 1වන අතුරු මාර්ගය 1 වන අදියර (රු. 10,00000/-) ගැමුණු මාවත 2 වන අතුරු මාර්ගය 1 වන අදියර (රු. 10,00000/-) ගැමුණු මාවත 1වන අදියර අතුරු ම‍ාර්ගය (රු.10,00000/-) ගොරකාන ශ්‍රී ගංගාරාම විහාරස්ථානය ප්‍රවේශ මාර්ගය 1 වන අදියර (රු. 600000/-) ගොරකාන ශ්‍රී ගංගාරාම විහාරස්ථ ප්‍රවේශ මාර්ගය කොන්ක්‍රීට් ගල් අතුරා සකස් කිරීම (රු. 600000/-) එම ප්‍රාදේශීය සභාවේ වාද්දූව කලාපය වාද්දූව මොල්ලිගොඩ කනිෂ්ඨ විද්‍යාලය ඉදිරිපිට ගුණසේකර මාවත (රු. 500000/-) වාද්දූව මොල්‍ලිගොඩ පැරඩයිස් හෝටලය ඉදිරිපිට ග්‍රාම සංවර්ධන පාර (රු. 500000/) සහ මහ වාද්දූව වේරගම පා‍රේ කොළඹ වත්ත පාර (රු. 500000/-) යන පාරවල්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312108</link>
    <topic>මීගමුව නගර ශාලාවේ පැවැති බස්නාහිර පළාත් පශු සම්පත් සම්මාන උළෙල</topic>
    <author>මහරගම විශේෂ වේහැල්ලේ පියතිලක</author>
    <content>දඩයම් යුගයේ සිටම මිනිසාගේ පෝෂ්‍යදායී ආහාරය වූයේ පශු සම්පත් ආශ්‍රයෙනි. දියුණු ලෝකයේද දිනෙන් දින පශු සම්පත් දියුණු වූ අතර අද ද මිනිසාගේ ආහාරයේ ප්‍රධාන අංගය පශු සම්පත් ආශ්‍රිතව සකස් වේ. බස්නාහිර පළාත් මහ ඇමැති ප්‍රසන්න රණතුංග මහතා එසේ පැවසුවේ ඉකුත්දා මීගමුවේ නගර සභා ශාලාවේ පැවති බස්නාහිර පළාත් පශු සම්පත් සම්මාන උළෙලේදීය.පළාත් ඇමැති නිමල් ලන්සා මහතාගේ සංකල්පයක් අනුව මෙම සම්මාන උළෙල සංවිධානය වූ අතර පිළිගැනීමේ කතාව සෞඛ්‍ය පළාත් අධ්‍යක්ෂිකා වෛද්‍ය ඉන්ද්‍රා අත්තනායක මහත්මිය විසින් කරනු ලැබුවාය.තවදුරටත් අදහස් දැක්වූ මහ ඇමැතිවරයා මෙසේද පැවැසීය.මවු කිරෙන් පසුව මිනිසාට කිරි ලබා දෙන්නේ එළදෙනය. ලෝකය පවතින්නේ හිරු රශ්මිය සහ මව් කිරි නිසා යැයි පැවසේ. මවුකිරෙන් අනතුරුව ලෝකය ජීවත් වන්නේ එළකිරි නිසාය.බස්නාහිර පළාත නගර අධික පළාතක් ලෙස සලකතත් පශු සම්පත් නිෂ්පාදනය අතින් දෙවැනි වන්නේ වයඹ පළාතට පමණි. තවද එළගව, මී ගව, ඌරු, කුකුල් මස්, එළකිරි, එළුකිරි, මීකිරි නිෂ්පාදනය අතින් නවීන යන්ත්‍ර සූත්‍ර ඇත්තේ බස්නාහිර පළාතේය.එළකිරි නිෂ්පාදනය අතින් බස්නාහිර පළාත වසරකට නිෂ්පාදනය කරනු ලබන කිරි ප්‍රමාණය ලීටර් 17955269කි. මී කිරි නිෂ්පාදනය ලීටර් 6759018ක් ඉක්මවයි. ඵළුමස් කිලෝ ග්‍රෑම් 8515585ක් ඉක්මවන අතර ගව මස් ප්‍රමාණය 1633160කි.දිවයිනේ මෙතෙක් පැවැති විශාලතම පශුසම්පත් උළෙල මෙය වියහැකිය. පශුසම්පත් ක්ෂේත්‍රයේ සෑම අංශයක්ම ආවරණය වනසේ මෙම සම්මාන උළෙලේදී සම්මාන පිරිනැමීම විශේෂයෙන් වැදගත් වේ. පළාත් සභාවේ ප්‍රධාන ලේකම් ජේ. එම්. ඩී. ජයන්ති විජේතුංග මහත්මිය සහ අමාත්‍යාංශයේ ලේකම් එස්. ජේ. විජය බන්දු මහතාද සභාව ඇමතූහ.ක්ෂෙත්‍ර 100ක් සඳහා පශුසම්පත් ව්‍යවසායකයින් 214 දෙනෙකුට සම්මාන හා මුදල් ත්‍යාග පිරිනැමිණි.බස්නාහිර පළාතේ ක්‍රියාත්මක පශුසම්පත් නිලධාරී කාර්යාල 32 අතුරින් හොඳම කාර්යාලය ලෙස දොඩංගොඩ කාර්යාලය සම්මානයට පාත්‍රවිය.පළාත් සභා මන්ත්‍රී චන්දන ජයකොඩි, සිසිර ජයකොඩි, සත්ව නිෂ්පාදන හා සෞඛ්‍ය දෙපාර්තමේන්තුවේ අතිරේක අධ්‍යක්ෂක වෛද්‍ය ඕ. පී. ජී. රත්නායක, අධ්‍යක්ෂ සෞඛ්‍ය සේවා වෛද්‍ය ඒ ශිවසොක්ති යන මහත්වරුද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=r1312109</link>
    <topic>වෙනිවැල්කැටියගම කාන්තා සමුපකාර ප්‍රාදේශිකයේ 13 වැනි සංවත්සරයදා...</topic>
    <author>නාගොඩ විශේෂ - එන්. විජේරත්න</author>
    <content>සී/ස කාන්තාවන්ගේ සංවර්ධන සමුපකාර සමිති (කාන්තා සමුපකාර) වෙනිවැල්කැටියගම ප්‍රාදේශිකයේ 13 වැනි වාර්ෂික සංවත්සරය නාගොඩ ගල්ලස්සපුර ශෛලාරාම විහාරස්ථානයේ දී පැවැත්විණි.කළුතර දිසාවේ ප්‍රධාන අධිකරණ සංඝනායක මහෝපාධ්‍යාය මහගම මේධාලෝක තිස්ස හිමියන්ගේ අවවාද අනුශාසනා පරිදි පැවැති මෙම උත්සවයට ආරාධිතයන්, නිලධාරිනියන් ඇතුළු සාමාජිකාවන් විශාල පිරිසක් එක්වූහ.මෙම සංවත්සර උත්සවයේ දී ප්‍රධාන ආරාධිතයා ලෙසින් සහභාගි වූ කළුතර ප්‍රාදේශීය සභාවේ සභාපති දේශකීර්ති ලක්ෂ්මන් විදානපතිරණ මහතා මෙසේ අදහස් දැක්වීය.අද වනවිට කාන්තාවන් ලෝකය ජයගෙන තිබෙනවා. ගරු සිරිමාවෝ බණ්ඩාරනායක මැතිනිය ලෝකයේ ප්‍රථම අගමැතිනිය ලෙසින් පත්වුණා. කාන්තාවන් අද සෑම ක්ෂේත්‍රයකම උසස් නිලතල දරන තත්ත්වයට පත්වී සිටිනවා. ගමේ සංවර්ධන කටයුතු වලදීත් කාන්තාව පෙරමුණට පැමිණ සිටිනවා. දායක සභාව ගත්තත් කාන්තා නියෝජනය වැඩියි. අද මේ සංවත්සරය සඳහා සුවිශේෂී කාන්තා නියෝජනයක් දක්නට ලැබෙනවා.මෙහිදී ගල්ලස්සපුර ශෛලාරාම විහාරාධිපති කළුතර දිසාවේ ප්‍රධාන සංඝනායක මහෝපාධ්‍යාය මහගම මේධාලෝක තිස්ස හිමියන් අනුශාසනාවක් සිදු කළ අතර තවත් කීපදෙනෙක්ද අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=s1312101</link>
    <topic>ශ්‍රී ලංකා නෙට්බෝල් කණ්ඩායමේ ක්‍රීඩිකාවන් පහක් ඉවත් කළ යුතුයි</topic>
    <author>ප්‍රින්ස් ගුණසේකර</author>
    <content>නේෂන් කුසලාන නෙට්බෝල් තරගාවලියට සිංගප්පූරුව බලා ගිය ශ්‍රී ලංකා කණ්ඩායමේ ක්‍රීඩිකාවන් පස්දෙනෙකු ඉවත්කොට අත්දැකීම් සහිත ක්‍රීඩිකාවන් 5ක් එක්කළ යුතු බවට පුහුණුකාරිනී සොමිතා ද අල්විස් මහත්මිය යෝජනා කරයි. මීලඟ ආසියානු නෙට්බෝල් ශූරතාවලිය ජය ගැනීමට නම් සමබර කණ්ඩායමක් සැලසුමක් සහිතව ලබන සතියේ සිට නැවැත වැඩ ආරම්භ කළ යුතු බව ඇයගේ අදහස වේ.නේෂන් කුසලාන නෙට්බෝල් ශූරතාවලියට එක්වී සිවුවැනි ස්ථානයට පත්වූ ශ්‍රී ලංකා පිල ඊයේ අලුයම ශ්‍රී ලංකාවට පැමිණි අතර ඒ සමගම ඇයගේ ශ්‍රී ලංකා පුහුණුකාරීත්වයද අවසන් විය. ලබන වසරේ සැප්තැම්බර් මාසයේ පැවැත්වෙන ආසියානු නෙට්බෝල් ශූරතාවලිය වෙනුවෙන් නැවැත සම්මුඛ පරීක්ෂණයක් මගින් ශ්‍රී ලංකා පුහුණුකාරිනිය තෝරා ගැනීමට නියමිතය. කෙසේ වුවද ශ්‍රී ලංකා ක්‍රීඩිකාවන්ගේ යෝග්‍යතාව ඉහළ නැංවීමේ අරමුණින් ශාරීරික උපදේශකයෙකු යටතේ විශේෂඥ පුහුණුව ආරම්භ කොට මාස දෙකකින් අනතුරුව නෙට්බෝල් පුහුණුවට අවතීර්ණ කළ යුතු බව සොමිතා ද අල්විස් මහත්මියගේ අදහස වී තිබේ.“ක්‍රීඩිකාවන් 20ක පමණ සංචිතයක් අඛණ්ඩව පුහුණු කිරීම්වල නොයෙදුනහොත් අපට ආසියානු ශූරතාව දිනන්න ලැබෙන්නේ නෑ. මට ලැබුණේ මාස දෙකකටත් අඩු කාලයක්. එහෙම නෙට්බෝල් දිනන්න අපහසුයි. ක්‍රීඩා ඇමැතිතුමා හා නෙට්බෝල් සම්මේලනයෙන් මට හොඳ සහයෝගයක් දුන්නා. කෙටි කාලයක් තුළ මට හා ක්‍රීඩිකාවන්ට කළ හැකි උපරිමය කළා” සොමිතා ද අල්විස් මහත්මිය පැවැසුවාය.නේෂන් කුසලාන නෙට්බෝල් තරගාවලියට සිංගප්පූරුව බලා ගිය ඇතැම් ක්‍රීඩිකාවන් දිගින් දිගටම බංකුවේ වාඩිවී සිටි අතර එකම කණ්ඩායමක් බොහෝවිට තරගවලට එක්විය. මේ පිළිබඳව පුහුණුකාරිනී සොමිතා ද අල්විස් මහත්මියගෙන් කළ විමසීමේදී ඇය පැවැසූවේ ඇතැම් අවස්ථාවල ආදේශ කිරීමේ අවශ්‍යතාව තිබුණත් සුදුසු ක්‍රීඩිකාවන් නොසිටි බවයි.“මට දුන්න කණ්ඩායමේ ගෝල් ෂුටර්ස්ලා 5ක් සිටියා. තේරීම් කමිටුව දුන්න අය සමග වැඩ කරන එක මගේ යුතුකමක්. නමුත් ක්‍රීඩිකාවන් තේරීමේදී මෙයට වඩා කල්පනා කරන්න අවශ්‍යයි. තේරීම් කමිටුව ශ්‍රී ලංකාවේ ක්‍රීඩා සමාජ නෙට්බෝල් තරග නරඹා මූලිකව ක්‍රීඩිකාවන් හඳුනාගත යුතුයි. එක් දවසක තරගයක් නරඹා හොඳ කණ්ඩායමක් තෝරන්න බෑ. උදාහරණයක් ලෙස සෙන්ටර් ගහපු තිළිණි වත්තේගෙදර ක්‍රීඩිකාව ශ්‍රී ලංකාවේදී එම ස්ථානයේ ක්‍රීඩා කරලාම නෑ. මට මාස එකහමාරක් තුළ අලුතෙන්ම සෙන්ටර් ක්‍රීඩිකාවක් හදන්න වුණා. මා ඒක කළා. ඇයත් යුතුකම යම් පමණකට කළා. ෂූටර් කෙනෙක් විදිහට ගිය තිසාලා අල්ගම ගෝල් කීපර් ලෙස අන්තිම තරගවලදී යෙදෙව්වා. ඒක මතභේදාත්මක තීරණයක් වුණා. නමුත් මට වෙනත් විසඳුමක් තිබුනේම නෑ. මගේ ඒ තීරණයත් සාර්ථක වුණා. තර්ජනී ඉන්නවා නම් වෙනත් ෂූටර්ස්ලා දැනට ඕනේ නෑ. සෙන්ටර් කෝට් එකයි ඩිෆෙන්ස් ලයින් එකයි ශක්තිමත් කළ යුතුයි” පුහුණුකාරිනියගේ මතය විය.තමා ක්‍රීඩිකාවක්ව සිටි කාලයට වඩා දැන් නෙට්බෝල් ක්‍රීඩාව ඉතා වේගවත්වී ඇතැයිද ඇය සඳහන් කළාය. ඇතැම් අවස්ථාවලදී ක්‍රීඩාවේ වේගයට සමානව විනිසුරුවන් වේගවත් නොවීමෙන් තීරණ සාධාරණ නොවුණ බව අල්විස් මහත්මිය පැවැසුවාය. “නෙට්බෝල් ක්‍රීඩාවේ උස කියන සාධකයත් දැන් තීරණාත්මක වෙලා. මෙවර සෑම කණ්ඩායමක්ම සෙන්ටර් කෝට් එකටත් උස ක්‍රීඩිකාවන් යොදාගෙන තිබුණා. අපටත් වෙනස්වන නෙට්බෝල් ක්‍රීඩාවත් සමග වෙනස් වෙන්න වෙනවා. නැතිනම් අපි හුදකළා වෙයි. එසේ නොවෙන්න හැමදේම හොඳ විදිහට සැලසුම් කිරීම අපි කාගේත් වගකීමක්” හිටපු නෙට්බෝල් පුහුණුකාරිනී සොමිතා ද අලවිස් මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=s1312102</link>
    <topic>අවසන් වටයට රිනවුන්-දොන් බොස්කෝ සුදුසුකම් ලබති</topic>
    <author>ප්‍රින්ස් ගුණසේකර</author>
    <content>ඩයලොග් චැම්පියන් ලීග් පාපන්දු තරගාවලියේ අවසන් පූර්ව වටයට රිනවුන් හා දොන් බොස්කෝ කණ්ඩායම් සුදුසුකම් ලබා ගත්හ. ඒ අනුව රිනවුන් පිල ලබන සති අන්තයේ පැවැත්වෙන අවසන් පූර්ව තරගයේදී දොන් බොස්කෝ පිල සමග තරග වැදීමට නියමිතය. මෙයට පෙර අර්ධ අවසන් පූර්ව තරගවලදී ජය ලබා සිටි අනුරාධපුර සොලිඩ් පිල හා ගුවන් හමුදාව අතර තරගයත් ලබන සති අන්තයේ පැවැත්වේ. මේ තරග දෙකෙන් ජය ගන්නා කණ්ඩායම් අවසන් මහා තරගයේදී හමුවී චැම්පියන් කුසලානය සමග රුපියල් හත් ලක්ෂ පනස් දහසක් දිනා ගැනීමේ සටනට පිවිසෙනු ඇත.මෙවර තරගාවලිය නියෝජනය කළ නවක කණ්ඩායමක් වූ කොළඹ පාපන්දු සමාජය අවසන් පූර්ව තරගයේදී මීගමුව දොන් බොස්කෝ වෙතින් ගෝල් 3-2ක පරාජයක් ලැබීම කාගේත් කතාබහට ලක්විය. කොළඹ පාපන්දු සමාජය චැම්පියන් ලීග් තරගාවලියේ පළමු හා දෙවැනි වට දෙකේදීම සියලු කණ්ඩායම් අභිබවා ඉදිරියෙන් සිටි අතර අවසන් මොහොතේ ලද පරාජයෙන් ඉවතට විසි විය.කළුතර වර්නන් ප්‍රනාන්දු ක්‍රීඩාංගණයේ පැවැති කොළඹ-මීගමු ගැටුමේ පළමු භාගයේදී කොළඹ ක්‍රීඩකයෝ ගෝල් 1-0ක් ලෙස ඉදිරියට පැමිණියද දෙවැනි භාගයේදී පීඩනයකින් තොරව සිටි දොන්බොස්කෝ පිල ගෝල් තුනක් ලබා අවශ්‍යම ජයග්‍රහණය තහවුරු කරගත්තේය. කොළඹ ක්‍රීඩා සමාජය වෙනුවෙන් එන්.කණිෂ්ක හා එම්.රිෆ්නාස් ගෝල් වාර්තා කළ අතර ජයග්‍රාහී දොන් බොස්කෝ පිල වෙනුවෙන් කුමාර ප්‍රනාන්දු ගෝලයක් හා ප්‍රියංකර සිල්වා ගෝල් 2ක් වාර්තා කළහ.කොළඹ සී.ආර් පිටියේ පැවැති රිනවුන්-බ්ලුස්ටාර් අතර තරගයෙන් ගෝල් 1-0ක සියුම් ජයක් රිනවුන් පිල සතු විය. රිනවුන් පිල වෙනුවෙන් ජාතික පිල නියෝජනය කළ මොහොමඩ් ෆසාල් 73වැනි මිනිතුතුවේදී ගෝල්යක් ලබාගැනීමට සමත් විය. මේ තරගයේදී බ්ලුස්ටාර් පිලේ එම්.එන්.ඔපයිමනී රතු කාඩ්පත් අවවාද ලබා පිටියෙන් ඉවත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=s1312103</link>
    <topic>‘ඩී.ඒ.රාජපක්ෂ’ අන්තර් ආයතන එල්ලේ තරගමාලාවට අයැදුම් පත් කැඳවයි</topic>
    <author/>
    <content>ශ්‍රී ලංකා එල්ලේ සම්මේලනය සංවිධානය කරන ‘ඩී.ඒ.රාජපක්ෂ’ අන්තර් ආයතන එල්ලේ තරගමාලාව සඳහා මේ දිනවල අයැදුම් පත් බාර ගන්නා බව එම සම්මේලනය නිවේදනය කරයි.කෑගල්ල දිස්ත්‍රික්කය කේන්ද්‍ර කර ගනිමින් රුවන්වැල්ල රාජසිංහ ක්‍රීඩාංගණයේදී මේ තරගාවලිය පැවැත්වීමට එල්ලේ සම්මේලනය තීරණය කර තිබේ.මේ සඳහා රජයේ හා පෞද්ගලික ආයතන වෙතින් පිරිමි හා කාන්තා වශයෙන් අයදුම් පත් බාර ගන්නා බවත් අයැදුම් පත් මේ මස 20 වැනි දිනට පෙර ‘ඩී.ඒ.රාජපක්ෂ අන්තර් ආයතන එල්ලේ තරගමාලාව, ශ්‍රී ලංකා එල්ලේ සම්මේලනය, 101, පෙරහැර මාවත, කොළඹ 3’ යන ලිපිනයට යොමු කරන ලෙසත් නිවේදනය කෙරේ. තරගාවලිය සඳහා වැඩි විස්තර ප්‍රධාන ලේකම් සිරිපාල රණසිංහ (071-8265784) හෝ තරග සංවිධායක ලේකම් චාමර සේරසිංහ (078-7277722) ඇමතීමෙන් ලබා ගත හැකි බව එල්ලේ සම්මේලනය කියයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=s1312104</link>
    <topic>අළු බඳුන දෙවැනි ටෙස්ට් තරගයෙන් ඔස්ට්‍රේලියාවට ජය</topic>
    <author/>
    <content>එංගලන්තයට එරෙහිව ඇඩිලේඩ් නුවර පැවැති දෙවැනි ටෙස්ට් තරගයෙන් ලකුණු 218ක දැවැන්ත ජයක් වාර්තා කළ ඔස්ට්‍රේලියාව තරග 5කින් සමන්විත තරගමාලාව 2-0ක් ලෙස පෙරමුණ ගැනීමට සමත්විය. ඒ අනුව පිට පිට අළුබඳුන ටෙස්ට් තරගමාලා තුනකින්ම පරාජයට පත්වී සිටින ඔස්ට්‍රේලියාවට මෙවර තරගමාලාව ජයගැනීමට තවත් අවශ්‍යවී ඇත්තේ එක් තරග ජයක් පමණි.පළමුව පන්දුවට පහරදුන් ඔස්ට්‍රේලියාව කඩුලු 9කට ලකුණු 570ක් රැස් කළ අතර එංගලන්තය සිය පළමු ඉනිමේ දි ලකුණු 172කට දැවී ගියේය. ඔස්ට්‍රේලියාව දෙවැනි ඉනිමේදී කඩුලු3කට ලකුණු 132ක් ලබා සිටියදී ඉනිම අත්හිටවූවේය. ඒ අනුව ජයග්‍රහණය සඳහා එංගලන්තයට ලකුණු 530ක් අවශ්‍යවී තිබිණි. පස්වැනි දිනය වූ ඊයේ එංගලන්ත පිල ලකුණු 312කට දැවීගියේය.එංගලන්ත පළමු ඉනිමේ කඩුලු 7ක් බිඳ දැමූ මිචෙල් ජොන්සන් තරග‍යේ වීරයා ලෙස නම් කෙරිණි. දෙපිල අතර බ්‍රිස්බේන් හී පැවැති පළමු ටෙස්ට් තරගයෙන් ඔස්ට්‍රේලියාවට ලකුණු 381ක ජයක් හිමිවිය. තුන්වැනි තරගය ලබන 13දා පර්ත් නුවර දී පැවැත්වේ.ඔස්ට්‍රේලියාව පළමු ඉනිම – 570/9යි. මයිකල් ක්ලාක් 148, බ්‍රැඩ් හැඩින් 118 (ස්ටුවර්ට් බ්‍රෝඩ් 98/3) සහ දෙවැනි ඉනිම – 132/3යි. ඩේවිඩ් ‍වෝනර් නොදැවී 83 (ජේම්ස් ඇන්ඩර්සන් 19/2)එංගලන්තය පළමු ඉනිම – 172යි. ඉයන් බෙල් නොදැවී 72, එම්.කාබෙරි 60 (මිචෙල් ජොන්සන් 40/7) සහ දෙවැනි ඉනිම – 312යි. ජෝ රූට් 87, මැට් ප්‍රියර් 69, කෙවින් පීටර්සන් 53 (පීටර් සිඩ්ල් 57/4, නේදන් හැරිස් 54/3).</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=s1312105</link>
    <topic>අපරාජිත රාගමට යුද හමුදාවෙන් ප්‍රහාරයක්</topic>
    <author>නිරෝෂාන් ප්‍රියංකර</author>
    <content>අන්තර් සමාජ ක්‍රිකට් තරගාවලියේ ‘ඒ’ කාණ්ඩයේ ලකුණු සටහනේ පෙරමුණේ පසුවු රාගම පිල ඊයේ යුද හමුදාව හමුවේ ලකුණු 40කින් පරාජයට පත්විය. තරගාවලියේ පස්වැනි දින තරගයක් ලෙසින් යුද හමුදාව සමග පනාගොඩදී පැවැති තරගයේ ලකුණු 237ක ජයග්‍රාහී ඉලක්කය හඹාගිය රාගම පිලට ඕවර 50 තුළදී රැස්කළ හැකිවුයේ කඩුලු 8ක් දැවී ලකුණු 196ක් පමණි.පළමුව පන්දුවට පහරදුන් යුද හමුදා පිල ලකුණු 236ක් රැස්කළේය.යුද හමුදාව පිල ජයග්‍රාහණය කරාගෙන ගිය මංජුල ද සොයිසා පිත්තෙන් දස්කම් දක්වමින් ලකුණු 72ක් රැස්කළ අතර පන්දු යැවීමේදී ලකුණු 20කට කඩුලු 4ක් දවාගත්තේය.ජයසූරිය-තරංග ශතක ලබතිඅන්තර් සමාජ එක්දින ක්‍රිකට් තරගාවලියේ ඊයේ පැවැති තරගවලදී මූවර්ස් පිලේ ශෙහාන් ජයසූරිය හා එන්.සී.සී පිලේ උපුල් තරංග ශතක වාර්තා කිරීමට සමත්විය.තරගාවලියේ පස්වැනි දින තරගයක් ලෙසින් ඊයේ එන්.සී.සී පිටියේ පැවැති තරගයෙන් ලකුණු 12ක ජයක් මුවර්ස් පිලට හිමිවිය.එන්.සී.සී පිලේ ආරාධනයෙන් පිටියට පිවිසි මුවර්ස් පිල ඕවර 50 තුළදී කඩුලු 5කට ලකුණු 284ක් රැස්කළේය. ජයග්‍රාහී ඉලක්කය හඹාගිය එන්.සී.සී පිලට කඩුලු 9ක් දැවී ලබාගත හැකිවුයේ ලකුණු 272ක් පමණි. මුවර්ස් ඉනිමේදී ෂෙහාන් ජයසූරිය පන්දු 117කදී හතරේ පහර 10ක් හා හයේ පහර 2ක් සමගින් ලකුණු 114ක් වාර්තා කළේය. ජයසූරිය දෙවැනි කඩුල්ලට ඕෂද ප්‍රනාන්දු සමග එක්ව ලකුණු 186ක සබඳතාවක් පිහිටුවීය. ජයසූරිය දෙවැනි කඩුල්ල ලෙසින් ෆර්වේස් මහරුෆ්ගේ පන්දුවක් හමුවේ දැවී යෑමෙන් එම සබඳතාව බිඳ වැටුණි. එන්.සී.සී ඉනිමේදී නායක උපුල් තරංග ලකුණු 119ක් රැස්කළ අතර ඊට පන්දු 141කදී හතරේ පහර 12ක් ඇතුළත් විය.සිවුවැනි තරගයත් පරදීඅන්තර් සමාජ එක්දින ක්‍රිකට් තරගාවලියේ පිට පිට සිවුවැනි පරාජයන් අත්කර ගැනීමට ගුවන් හමුදා හා බදුරලිය කණ්ඩායම්වලට සිදුවිණි.ඊයේ පැවැති තරගවලින් ගුවන් හමුදා පිල කොළඹ ක්‍රීඩා සමාජය හමුවේ කඩුලු 6කින් පරාජයට පත්වු අතර බදුරලිය පිල ලකුණු 12කින් පානදුර පිලට පරාජය විය.මුවර්ස් පිටියේ පැවැති තරගයේදී ගුවන් හමුදා පිල පළමුව පන්දුවට පහරදෙමින් ඕවර 40.2කදී ලකුණු 200කට දැවී ගිය අතර ඕවර 36.4කදී කඩුලු 4ක් දැවී තිබියදී තරගයේ ජය තහවුරු කරගැනීමට කොළඹ ක්‍රීඩා සමාජය සමත්විය. කොළඹ ඉනිමට චාමර සිල්වා නොදැවී 77 හා ප්‍රසන්න ජයවර්ධන 70 ලකුණු එක් කළේය.පානදුර-බදුරලිය තරගය ඊයේ පානදුර පිටියේදී පැවැත්විණි. තර‍ගයේ පළමු ලකුණු රැස්කළ පානදුර පිල කඩුලු 9කට ලකුණු 204ක් වාර්තා කළ අතර පිළිතුරු ලෙස බදුරලිය පිල ඕවර 46.2කදී ලකුණු 192කට දැවී ගියේය. මේ අතර ඊයේ දිනයේ ජයග්‍රහණ වාර්තා කිරීමට බ්ලූම්ෆීල්ඩ් හා වරාය අධිකාරී පිල සමත්වුහ. හලාවත පිල පළමුව පන්දුවට පහරදෙමින් ලකුණු 174කට දැවී ගිය අතර ජයග්‍රාහී ඉලක්කය කඩුලු 6ක් දැවී තිබියදී සපුරාලීමට බ්ලූම්ෆීල්ඩ් පිලට හැකිවිණි. හලාවත පිලට නිමේෂ් පෙරේරා ලකුණු 63ක් එක්කළ අතර සුරාජ් රන්දීව් කඩුලු 4ක් හා විශ්ව ප්‍රනාන්දු කඩුලු 3ක් දවාගත්තේය. බ්ලූම්ෆීල්ඩ් ඉනිමේ වැඩිම ලකුණුලාභියා වු මාධව වර්ණපුර ලකුණු 54ක් රැස්කළේය.වරාය අධිකාරී පිල සමග ඊයේ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැති තරගයේදී පළමුව පන්දුවට පහරදුන් කඩුලු 8කට ලකුණු 232ක් රැස්කිරීමට ද්‍රවිඩ සංගම් පිල සමත්විය. ජයග්‍රාහී ඉලක්කය කඩුලු 7ක් බිඳ වැටී තිබියදී සපුරාලීමට වරාය අධිකාරීයට හැකිවිය. තුන් ඉරියව් දැක්වු සචිත්‍ර සේරසිංහ වරාය අධිකාරිය වෙනුවෙන් ලකුණු 54ක් රැස්කළ අතර පන්දු යැවීමේදී කඩුලු 3ක් දවාලීමට සමත්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>10</day>
    </date>
    <link>http://www.dinamina.lk/2013/12/10/_art.asp?fn=f1312101</link>
    <topic>අපේ අාණ්ඩුවට පටු න්‍යාය පත්‍ර නෑ</topic>
    <author/>
    <content>මෙවර අය වැය මඟින් අධ්‍යාපන ක්ෂේත්‍රයට සැලසී ඇති ප්‍රතිලාභ මොනවාද, මේ ප්‍රතිලාභවලින් මේ ක්ෂේත්‍රය නැංවිය හැක්කේ කෙසේද හා තවත් කාලීන හා සමාජ කරුණු පිළිබඳව නියෝජ්‍ය ඇමැති නන්දිමිත්‍ර ඒකනායක මහතා සමඟ සිදු කළ සාකච්ඡාවකි මේ.මෙවර අය වැය මඟින් විශාල කාර්ය භාරයක් ඉටුකිරීමට සැලැසුම් කර තිබෙනවා. ඒ නිසා මේ අය වැය ප්‍රතිඵලදායක නොවන බවටත් පුස්සක් යැයි සඳහන් කිරීම කනගාටුවට කරුණක්. ඇත්තෙන්ම මෙවර අය වැය මඟින් රටේ සංවර්ධනයටත් ඉදිරි පැවැත්මටත් විශාල කාර්යයක් ඉෂ්ඨ කිරීමට පුළුවන්කම තිබෙනවා. ඒ සඳහා වූ සැලැසුම් රැසක් තමයි මෙවර අය වැය යෝජනා තුළ ඇතුළත්ව තිබෙන්නේ. ඉතින් මෙවැනි අය වැයක් ප්‍රතිඵලදායක නොවන බවටත් වැඩක් නොමැති බවටත් එල්ල කරන චෝදනාව කිසිසේත්ම පිළිගැනීමට බැහැ.රටට වාසිදායක කරුණුම තමයි මෙවර අය වැය මඟින් ඉදිරිපත් කර තිබෙන්නේ.ගොවි විශ්‍රාම වැටුප පිළිබඳ ගැටලුසහගත තත්ත්වය පාලනය කර ගැනීමට පුළුවන්කම වගේම ගොවි විශ්‍රාම වැටුප් නැවත ලබාදීමට අවශ්‍ය පසුබිමද සකස් කර තිබෙනවා. මෙය ඉතාමත් වැදගත් හා ගොවි ජනතාවගේ ඉල්ලීමක් සලකා බලා ඉදිරිපත් කළ යෝජනාවක් විදිහට හඳුන්වන්න පුළුවන්. ඒ වගේම කාන්තා ව්‍යවසායකයන්ට පොලි රහිත ණයක් ලබාදීමට කටයුතු කර තිබෙනවා. මෙය මේ යෝජනාවල ඇති වැදගත්ම අංගයක් විදියට හඳුන්වාදීමට පුළුවන්. මේ විදිහේ ජනතාවාදී අය වැයක් ඉදිරිපත් කර තිබියදී එයට එරෙහිවීමට තරම් ජනතාව අනුවණ නෑ.ජනාධිපතිතුමා අධ්‍යාපනය පිළිබඳව විශාල අවධානයක් යොමු කර තිබෙනවා. ඒ අනුව පාසල් අධ්‍යාපනය ඉහළ නැංවීමට වගේම විශ්වවිද්‍යාල පද්ධතියට අවශ්‍ය පහසුකම් ලබාදීමට ද අවශ්‍ය පසුබිම සකස් කර තිබෙනවා. වෘත්තීය පුහුණු හා නිපුණතා අංශයන් පිළිබඳව අවශ්‍ය ප්‍රතිපාදන ලබාදී තිබෙනවා. නිල ඇඳුම් ලබාදීමත් අනෙක් පහසුකම් ශිෂ්‍යත්ව ලබාදීමට කටයුතු කර තිබෙනවා.විශ්වවිද්‍යාලයට සිසුන් ඇතුළත් කර ගැනීමද මේ වනවිට ඉහළ අගයක් දක්වා ඉහළ දමා තිබෙනවා. ඒ වගේම විශ්වවිද්‍යාල ශිෂ්‍ය ප්‍රජාව පෙළන ප්‍රමුඛ ප්‍රශ්නයක් බවට පත්ව තිබෙන්නේ නේවාසිකාගාර ගැටලුවයි. මේ ගැටලුව සඳහා විසැඳුම් මෙවර අය වැය මඟින් යෝජනා කර තිබෙනවා.මේ විදිහේ යහපත් කාර්යයන් ගැන ඇතැමුන් දේශපාලන දෘෂ්ටියකින් විවිධ චෝදනා එල්ල කරන්නට පුළුවන්. ඒත් අපි හැම දෙයක් ගැනම දේශපාලන කෝණයකින් බැලීම සුදුසු දෙයක් නොවෙයි. මැදහත් විදියට තමයි බැලිය යුත්තේ. එහෙම බැලුවොත් තමයි අපට රටක් දියුණු කිරීමට පුළුවන්.මේ චෝදනාවල පදනම කුමක්ද යන්න ගැටලු සහගතයි. අය වැය යෝජනා නිසා අත්‍යවශ්‍ය භාණ්ඩ මිල ඉහළ ගියා යැයි කිසිවකු කියනවා නම් එහි ඇති පදනම කුමක්ද යන්න සොයා බැලිය යුතුයි. මම දන්නා විදිහට අය වැය හා අත්‍යවශ්‍ය භාණ්ඩ මිල ඉහළ යාම අතර සම්බන්ධයක් නෑ.බදු පැනවීම් ගැන අදහස් පළ කිරීමක් කරනවා නම් දේශීය දේ නිෂ්පාදනය කරන අතර ඒ ද්‍රව්‍යම විදේශයන්ගෙන් ආනයනය කරනවා නම් එමඟින් දේශීය නිෂ්පාදනවලට යම් බලපෑමක් එල්ල වෙනවා. ඒ තත්ත්වය දේශීය නිෂ්පාදනවලට සිදු කරන්නේ අයහපත් බලපෑමක්. ඒ නිසා තමයි ආනයනය කරන ඇතැම් ද්‍රව්‍යවලට බදු පැනවීම් සිදුකරන්නේ. එහි ප්‍රතිඵලයක් ලෙස දේශීය භාණ්ඩවලට ඇති ඉල්ලුම ඉහළ දමා ගැනීමට පුළුවන්. ටින් මාළු ගනිමු. මේ ටින් මාළුවලට ආනයනයේදී බදු පැනවීමක් සිදු කිරීම මඟින් දේශීය ධීවරයටයි වාසිය ඇත්තේ. මේ විදිහේ බදු ගැන තමයි ඇතැම් අය චෝදනා එල්ල කරන්නේ. ඒ නිසා මේ බදු පැනවීම ගැන චෝදනා එල්ල කිරීම කිසිසේත්ම හොඳ දෙයක් විදිහට පෙන්වා දීමට බැහැ.නිතරම මේ ආණ්ඩුව පටු අරමුණු පටු න්‍යාය පත්‍ර ඇතිව කටයුතු කරන්නේ නැහැ. දුරබලා දීර්ඝ කාලීන අරමුණු පෙරදැරි කරගෙන තමයි කටයුතු කරන්නේ. ගොවියා ශක්තිමත් කිරීම දේශීය ආර්ථිකය ශක්තිමත් කිරීම ආදී බහුවිධ අරමුණු කරගෙන තමයි අප කටයුතු කරන්නේ. ඒ විදිහට කටයුතු සිදුවෙද්දී ප්‍රතිපත්ති ක්‍රියාත්මක වෙද්දි එක් එක් ආකාරයේ චෝදනා එල්ල කිරිම කනගාටුදායක කරුණක් විදිහට හඳුන්වාදීමට පුළුවන්.අත්‍යවශ්‍ය භාණ්ඩ මිල පාලනය කිරීමටත් උද්ධමනය පාලනය කිරීමටත් මේ ආණ්ඩුව කටයුතු කර තිබෙන්නේ එහෙම තිබියදි තමයි.භාණ්ඩ මිල ඉහළ යාම පාලනය කිරීම වගේ දෙයක් එක රැයකින් ඉෂ්ට කරන්න පුළුවන් දෙයක් නොවෙයි. අනෙක ඉතිහාසය පුරාම සිදුවුණේ අත්‍යාවශ්‍ය භාණ්ඩ මිල ඉහළ යාමයි. එය පාලනය කිරීම යම්කිසි විදිහකට පාලනය කිරීම කරන්න පුළුවන්. ඒත් ඒ දේ තමයි අද ආණ්ඩුව විසින් සිදු කරන්නේ. මේ ආණ්ඩුවට පුළුවන් වෙලා තිබෙනවා උද්ධමනය තනි ඉලක්කමකට සීමා කිරීමට.මෙය පමණක් වුණත් ඇති ආණ්ඩුවේ ප්‍රතිපත්තිය සාර්ථක යැයි පෙන්වාදීමට. එය ප්‍රමාණවත් යැයි සිතනවා. ආණ්ඩුවේ ප්‍රතිපත්තිය අර්ථික සැලැසුම් සාර්ථක යැයි සඳහන් කිරීමේ වරදක් නැහැ. අපට පුළුවන් වෙලා තිබෙනවා රට ආර්ථික වශයෙන් ස්ථාවර තැනකට ගෙනඒමට.එක් එක් අයට විවිධ අදහස් පළකරන්න පුළුවන්. ඒ ඒ අයට විවිධ මත තිබෙන්නත් පුළුවන්. ඒත් අද ඇති දේශපාලන තත්ත්වය අනුව එක්සත් ජාතික පක්ෂයට හෝ ජවිපයට නැඟී සිටින්න බැහැ. ඒ තරමටම එක්සත් ජාතික පක්ෂය පහත් තලයකට පත්වෙලා තිබෙන්නේ. අද එක්සත් ජාතික පක්ෂයට ස්ථාවරත්වයක් හෝ ස්ථාවර නායකත්වයක් නැහැ. මේ තත්ත්වය තුළ එජාපයට තව තවත් පසුබැසීම් මිස ඉදිරි ගමනක් නැහැ. ඒ ගැන කියන්න අතිවිශාල දේශපාලන දැනුමක් හෝ අත්දැකීමක් අවශ්‍ය නැහැ. හය හතර පමණක් දන්නා දරුවෙකුට වුණත් මේ දේ හඳුනා ගැනීමට පුළුවන්.තනි නායකයෙකුට කළ නොහැකි වූ දේ නායකත්ව මණ්ඩලයකින් ඉටු කළ හැකිද යන්න ගැටලුවක්. රනිල් වික්‍රමසිංහ මහතා නායකත්වය යටතේ ඒකරාශි කර ගැනීමට නොහැකිවීම තුළ නායකත්ව මණ්ඩලයක් මඟින් පක්ෂයක් පාලනය කිරීමට පුළුවන් යැයි සිතනවා නම් ඒක මුලාවක් පමණයි.නායකත්ව මණ්ඩලය පත් කළ විගසම එහි සමඟිය හා සාමය බිඳවැටුණා. නායකත්ව මණ්ඩලයට නම් කළ සජිත් ප්‍රේමදාස, තලතා අතුකෝරළ මහත්ම මහත්මීන් ඉවත් වුණා. මේ තත්ත්වය තුළ එක්සත් ජාතික පක්ෂයට නායකත්ව මණ්ඩලයක් කියන්නේ තව අවුල් ජාලයක් පමණයි. මම ඒ ගැන මීට වඩා කතා කිරීම වැඩක් නැහැ.මේ වාර්තා අනුව සන්ධාන ගත වෙන්නේ කවුද කියලා අපට පැහැදිලියි. මේ සන්ධානයට එකතු වෙන්නේ රනිල් වික්‍රමසිංහ, සරත් ෆොන්සේකා, කරු ජයසූරිය වැනි දේශපාලන වශයෙන් පරාජිත වූ පුද්ගලයන් පමණයි. මේ අයම තමයි 2010දී ජනාධිපතිවරණයට මුහුණ දුන්නේ සන්ධානගතව. එහිදී පවා මේ අයට මුහුණදීමට සිදුවුණේ අන්ත පරාජයකටයි.මෙවරත් එවැනි සන්ධානයක් ඇතිවුණා යැයි සිතමු. ඒත් මේ සන්ධානයට, ජනාධිපතිතුමාට හෝ ආණ්ඩුවට කිසිදු අභියෝගයක් එල්ල කිරීමට කිසිදු හැකියාවක් ලැබෙන්නේ නැහැ.අද ජාතික ඡන්දයක් තිබ්බත් හෙට ජාතික ඡන්දයක් තිබ්බත් එක්සත් ජනතා නිදහස් සන්ධානය විදිහට අපේ ජයග්‍රහණය ස්ථීරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312111</link>
    <topic>රජයේ ඉඩම් හොරට විකුණූඉඩම් සක්විත්තා අත්අඩංගුවට</topic>
    <author>විජයානි එදිරිසිංහ</author>
    <content>වනාතවිල්ලුව ප්‍රදේශයේ පිහිටි රජයට අයත් කෝටි ගණනක වටිනාකමකින් යුත් ඉඩම්වලට හොර ඔප්පු තනා හොර රහසේ විවිධ පුද්ගලයන්ට අලෙවි කළ පොලිසිය සොයමින් සිටි 'ඉඩම් සක්විත්තා' පෙරේදා (9) හලාවත විශේෂ අපරාධ මෙහෙයුම් ඒකකය මඟින් අත්අඩංගුවට ගෙන තිබේ.රොහාන් රත්නායක නමැති මේ සැකකරු අත්අඩංගුවට ගැනීම සඳහා එම ඉඩම් වංචාව සම්බන්ධව පරීක්ෂණ සිදු කළ ජනාධිපති විශේෂ විමර්ශන ඒකකයද වැටලීම් සිදු කරමින් සිටියදී හලාවත විශේෂ විමර්ශන ඒකකය සැකකරු අත්අඩංගුවට ගෙන ඇත්තේ රුපියල් ලක්ෂ හතහමාරක මූල්‍ය වංචාවක් සම්බන්ධයෙනි.මේ සැකකරු වනාතවිල්ලුව ප්‍රදේශයේ රජයේ රක්ෂිත ඉඩම් කපා ඔහුගේ ඉඩම් විකිණීමේ සමාගමක් හරහා ව්‍යාජ ඔප්පු මඟින් විකිණීමේ ජාවාරමට විදේශිකයන්ද හසුවී තිබිණි.සැකකරු මේ වංචාව සිදු කර නෝර්වේ රටට පලාගොස් සිටි අතර මීට මාස කිහිපයකට පෙර වෙනත් නමකින් තැනූ විදේශ ගමන් බලපත්‍රයක් හරහා මෙරටට පැමිණ තිබිණි.මොහුගෙන් රහස් පොලිසියත් ජනාධිපති විශේෂ විමර්ශන ඒකකයත් ප්‍රකාශ ලබාගෙන තිබිණි. ඒවා නීතිපති වෙත වාර්තා කිරීමෙන් අනතුරුව ඔහු අත්අඩංගුවට ගැනීමට අධිකරණයෙන් අවසර ලැබී තිබිණි.මීට සති දෙකකට පෙර සැකකරු නීතීඥවරයකු සමඟ පුත්තලම පොලිසියට පැමිණෙන බව ජනාධිපති විමර්ශන ඒකකයට දැනුම් දී තිබුණද ඔහු බාර නොවී පොලිසිය මඟහැර තිබිණි.මේ අතර සැකකරුට එරෙහිව හලාවත විශේෂ අපරාධ මෙහෙයුම් ඒකකයට ලැබී තිබූ මූල්‍ය වංචාවකට සැකකරු අත්අඩංගුවට ‍ගැනීමට ‍ස්ථාන කිහිපයක සොයමින් සිටියදී පසුගියදා නීතිඥවරයකු සමඟ පොලිසියට පැමිණි අවස්ථාවේ අත්අඩංගුවට ගෙන තිබේ.සැකකරු හලාවත මහේස්ත්‍රාත් වෙත ඉදිරිපත් කිරීමෙන් අනතුරුව මහේස්ත්‍රාත්වරයා රුපියල් ලක්ෂ පහ බැගින් ශරීර ඇප නියම කර ඇතත් එම ඇප ගෙවීමට නොහැකිව සැකකරු බන්ධනාගාරගත කොට ඇති බව හලාවත විශේෂ අපරාධ මෙහෙයුම් ඒකකය පවසයි.සැකකරු සම්බන්ධව එම විමර්ශන ඒකකයත් ජනාධිපති විශේෂ විමර්ශන ඒකකයත් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121111</link>
    <topic>පාඨකයන් පස් දෙනකුට නොමිලේ දඹදිව යන්න අවස්ථාව</topic>
    <author>මහින්ද අලුත්ගෙදර</author>
    <content>දිනමිණ, බුදුසරණ සහ සිළුමිණ පාඨකයන්ගේ ජීවිතයට අමරණීය අත්දැකීමක් එක්කරන ‘මිහින් ලංකා - දිනමිණ දඹදිව වන්දනා’ තරඟාවලියේ කුසපත් ඇදීම කොළඹ ලෝක වෙළෙඳ මධ්‍යස්ථානයේ පිහිටි මිහින් ලංකා කාර්යාලයේදී ඊයේ (10) සිදුකෙරිණි.මිහින් ලංකා ගුවන් සේවය සහ ලංකාවේ සීමාසහිත එක්සත් ප්‍රවෘත්තිපත්‍ර සමාගම (ලේක්හවුස්) එක්ව මේ තරඟාවලිය සංවිධානය කරන ලද අතර නොවැම්බර් මාස‍ය පුරා විවෘතව පැවැති මේ වෙනුවෙන් කූපන්පත් 7,000 ක් පමණ පැමිණ තිබේ.දිනමිණ, බුදුසරණ සහ සිළුමිණ පුවත්පත් වල පළවූ කූපන් අතරින් පාඨකයන් පස් දෙනෙකු මෙහිදී කුසපත් ඇදීමෙන් තෝරා ගන්නා ලද අතර ඔවුනට බුද්ධගයාවට යාමට සහ ඒමට ගුවන් ටිකට්පත් ද ඩෙල්ටා හෝටලයේ දිනෙක නවාතැන් සහ ආහාරපාන නොමිලේ ලබාගෙන දඹදිව වන්දනා කිරීමටද අවස්ථාව සැළසේ.මිහින් ලංකා සහ ශ්‍රී ලංකා ගුවන් සමාගමේ ප්‍රධාන විධායක නිලධාරී කපිල චන්ද්‍රසේන, ලේක්හවුස් ආයතනයේ කර්තෘ මණ්ඩල අධ්‍යක්ෂ ප්‍රවීන මාධ්‍යවේදී සීලරත්න සෙනරත්, මෙහෙයුම් අධ්‍යක්ෂ සහ ජනාධිපති සම්බන්ධීකරණ ලේකම් උපුල් දිසානායක, නියෝජ්‍ය සාමාන්‍යාධිකාරී වරුණ මල්ලවආරච්චි සහ ශ්‍රී ලංකන් ගුවන් සමාගමේ අලෙවි අංශ ප්‍රධානී අසංක ප්‍රනාන්දු මහත්වරුන්ගේ ප්‍රධානත්වයෙන් කුසපත් ඇදීම සිදුකෙරිණි.ඒ අනුව කුසපත් ඇදීමෙන් පස්දෙනෙකු දඹදිව වන්දනා ගමන වෙනුවෙන් තෝරා ගන්නා ලද අතර අයි.පී සුසිලා ජයශීලී (ගුරුගොඩැල්ල,මීරිගම), ආනන්ද ජයතිලක (උයන්වත්ත, නාරම්මල), ඩී.එම් උපාලි (මට්ටක්කුලිය, කොළඹ 13), කේ.ඩී ප්‍රනාන්දු (හීල්වීදිය දෙහිවල) සහ ඩී.එල් ආරියරත්න (බණ්ඩාරවත්ත, රත්තොට) මහත්ම මහත්මීන් මෙහිදී තේරී පත්වූහ.මේ අවස්ථාවට සහභාගි වූ ලේකහවුස් ආයතනයේ කර්තෘ මණ්ඩල අධ්‍යක්ෂ ප්‍රවීන මාධ්‍යවේදී සීලරත්න සෙනරත් මහතා අදහස් දක්වමින් සඳහන් කළේ මෙය සුවිශේෂී අවස්ථාවක් බවත් මිහින් ලංකා ගුවන් සමාගම මේ වනවිට ජනතාව අතර ප්‍රචලිත වී තිබෙනවා පමණක් නොව එය තවදුරටත් ජනප්‍රියත්වයට පත්කිරීම වෙනුවෙන් ගන්නා ලද මේ වැඩපිළිවෙළ අගය කරන බවත්ය.ආචාරශීලී මෙන්ම සංග්‍රහශීලී ගුවන් සේවයක් වශයෙන් මිහින් ලංකා සමාගම ගුවන් මඟීන් වෙනුවෙන් ඉහළම පහසුකම් ලබාදෙන බව පෙන්වාදුන් ඒ මහතා එම සමාගම ශ්‍රී ලංකාවේ ගැමි ජනතාව අතර ජනප්‍රිය වී තිබීම විශේෂත්වයක් බව ද ජනාධිපති මහින්ද රාජපක්ෂ මහතා විසින් මේ සමාගම ආරම්භ කළේ මේ රටේ සාමාන්‍ය ජනතාව වෙනුවෙන් බව ද සඳහන් කළේය.මසක් වැනි කාලයක් තුළ දිනමිණ, සිළුමිණ සහ බුදුසරණ පුදත්පත් වල පළවූ කූපන් අතරින් විශාල ප්‍රමාණයක් මේ සඳහා ලැබී තිබෙන බව ද එම ප්‍රචාරය ආසන්න වශයෙන් රුපියල් මිලියනයකට අධික බවද පෙන්වා දුන්නේය.රජය සහ රටේ මහජනතාව වෙනුවෙන් නිරන්තරයෙන් පෙනී සිටින බව සිහිපත්කළ සීලරත්න සෙනරත් මහතා මාධ්‍ය ආයතනයක් වශයෙන් ලේක්හවුස් ආයතනයට පිළිගත් න්‍යායපත්‍රයක් තිබෙන බව ද ලාභය පමණක් නොව ඉහළ රසවින්දනයක් පාඨකයන් වෙත ලබාදීම ම අරමුණ බව ප්‍රකාශ කළේය.මේ අතර ඒ මහතා සඳහන් කළේ ලේක්හවුස් ආයතනය මඟින් පුවත්පත් 25 ක් පමණ පළකරන බවත් තම ආයතනය කෙරෙහි තැබූ විශ්වාසයට මිහින් ලංකා ආයතනයේ කාර්ය මණ්ඩලයට ප්‍රණාමය පිරිනමන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312112</link>
    <topic>රජයේ ගුරුවරුන්ට හිමි සියලු වරප්‍රසාද පිරිවෙන් ගුරුවරුන්ටත්</topic>
    <author>ස්වර්ණා විජේකෝන්, චමීර ඇල්ලදෙණීය සහ සුභාෂීණී සේනානායක</author>
    <content>රජයේ ගුරුවරුන්ට හිමි වන සියලු වරප්‍රසාද පිරිවෙන් ගුරුවරුන්ටත් ලබාදීමට සක්‍රීය ලෙස දායක වන බව අධ්‍යාපන ඇමැති බන්දුල ගුණවර්ධන මහතා පාර්ලිමේන්තුවේදී ඊයේ (10) ප්‍රකාශ කළේය.සියලු බාධා ඉවත් කොට ඊට අදාළ යෝජනාව ක්‍රියාත්මක කිරීම සඳහා පාර්ලිමේන්තුවට ඉදිරිපත් කිරීමෙන් පසු ඊට අදාළ බලතළ අධ්‍යාපන අමාත්‍යාංශයට පවරා ගැනීමට කටයුතු කරන බවත් ඇමැතිවරයා පවසයි.මේ සඳහා මෙරට ක්‍රියාත්මක ප්‍රධාන පිරිවෙන්දෙක වන විද්‍යෝදය හා විද්‍යාලංකාර පරිවෙණාධිපති ස්වාමීන් වහන්සේලා හා විද්වතුන් සමඟ සාකච්ඡා කොට දීර්ඝ කාලීන සැලැස්මක් සකස් කරන බව ද හෙතෙම පැවැසීය. එසේම පිරිවෙන් පනත වෙනස් කිරීම සඳහා සහාය ලබා දෙන ලෙසත් ඇමැතිවරයා ඉල්ලා සිටියේය.ඇමැතිවරයා මේ බව පැවසුවේ අද (10) පාර්ලිමේන්තුවේ දී එක්සත් ජාතික පක්ෂ පාර්ලිමේන්තු මන්ත්‍රී බුද්ධික පතිරණ මහතා වාචික පිළිතුරු අපේක්ෂාවෙන් අසන ලද ප්‍රශ්නයකට පිළිතුරු දෙමිනි.එහිදී වැඩිදුරටත් අදහස් දැක්වූ ඇමැතිවරයා මෙසේ ද කීය. දැනට ශ්‍රී ලංකාවේ ක්‍රියාත්මක පිරිවෙන්වල පැවිදි ගුරුවරුන් 2939 දෙනෙකු හා ගිහි ගුරුවරුන් 3190 දෙනෙකු සේවය කරනවා. පිරිවෙන් ගුරුවරයාට පිරිවෙන් නියෝග අනුව කෘත්‍යාධිකාරී ස්වාමීන් වහන්සේගේ අභිමතය අනුව කටයුතු කිරීමට සිදු වෙනවා.මේ නිසා ණය ලබාදී ආපසු අය කර ගැනීමේ දී ගැටලු ඇති විය හැකියි. නමුත් පාසල් ගුරුවරුන්ට එම වරප්‍රසා ද හිමිවන්නේ ගුරු ව්‍යවස්ථාව අනුවයි. මේ පිළිබඳ සැලකිල්ලක් දක්වා ජනාධිපතිතුමා මෙවර අයවැය ලේඛනයේ පිරිවෙන් ගුරුවරුන්ට වන අසාධාරණය අවම කිරීමට කටයුතු යොදා ඇතැයි අමැතිවරයා පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312113</link>
    <topic>සැමගේ මැතිවරණ පොරොන්දුවක් වූහම්බන්තොට වරාය අප ආරම්භ කළා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂීණී සේනානායක</author>
    <content>සියලු දේශපාලන පක්ෂවල මැතිවරණ පොරොන්දුවක් වූ හම්බන්තොට වරාය සහ ගුවන්තොටුපළ ආරම්භ කිරීමට අප මුල් වූ බව කථානායක චමල් රාජපක්ෂ මහතා පාර්ලිමේන්තුවේදී ඊයේ (10) ප්‍රකාශ කළේය.සියලු පක්ෂ වල මැතිවරණ පොරොන්දුවක් වූ එම යෝජනාව අප ඉටු කළ බවද කී කථානායකවරයා ඒ කාලේ තමා ඇමැති යැයිද කීවේය.කථානායක චමල් රාජපක්ෂ මහතා මේ බව පැවසුවේ කොළඹ දිස්ත්‍රික් පාර්ලිමේන්තු මන්ත්‍රි රවී කරුණානායක මහතා ක්‍රීඩා ඇමැති මහින්දානන්ද අලුත්ගමගේ මහතාගෙන් ඇසු වාචික ප්‍රශ්නයකට අදහස් දක්වමිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121112</link>
    <topic>ජිනීවා මානව හිමිකම් සමුළුවේ දී ජපානයේ සහාය ශ්‍රී ලංකාවට</topic>
    <author>රෝෂන් තුෂාර</author>
    <content>මාර්තු මාසයේ පැවැත්වෙන ජිනීවා මානව හිමිකම් සමුළුවේ දී ජපානයේ සහාය ශ්‍රී ලංකාවට ලබාදෙන බව ජපාන විශේෂ නියෝජිත යෂුෂි අකාෂි මහතා ඊයේ (10) පැවැසීය. අධිකරණ ඇමැති රවුෆ් හකීම් මහතා සමඟ පැවැති විශේෂ සාකච්ඡාවක දී අකාෂි මහතා ඒ බව සඳහන් කළේය.ජපාන රජය කාලාන්තරයක් තිස්සේ ශ්‍රී ලංකා රජය සමඟ අත්වැල් බැඳ සිටි බවත් ඉදිරියේදීත් ඒ මිතුදම ශක්තිමත් කරමින් එකට සිටින බවත් සඳහන් කළ අකාෂි මහතා එම සහාය ලබාදීමට අවශ්‍ය ශක්තිය තම රටට ලබාදෙන ලෙස අධිකරණ ඇමතිවරයාගෙන් ඉල්ලා සිටියේය.ශ්‍රී ලංකා රජය තිස් වසරක යුද්ධයෙන් පසුව සිදුකරන ක්‍රියා සම්බන්ධයෙන් තම රජය දැනුවත් කරන ලෙසත්, පශ්චාත් යුද කටයුතු කඩිනම් කරන ලෙසත් ඒ මහතා දන්වා සිටියේය.ජාත්‍යන්තරය එල්ල කරන චෝදනා ජය ගැනීමට එම සංවර්ධන කටයුතු කඩිනම් කළ යුතු බවද උගත් පාඩම් කොමිෂමේ නිර්දේශ ක්‍රියාත්මක කිරීම කඩිනම් කරන ලෙසත් ඒ මහතා පැවැසීය.ත්‍රිකුණාමලයේ විශ්වවිද්‍යාල ශිෂ්‍යයින් මුහුණදුන් අවාසනාවන්ත සිද්ධිය හා මුතූර් ප්‍රදේශයේ රාජ්‍ය නොවන සංවිධාන නියෝජිත ‍ඛේදවාචකය පිළිබඳව අකාෂි මහතා මෙහිදී සිහිපත් කළේය. අධිකරණ ඇමැති රවුෆ් හකීම් මහතා අකාෂි මහතාට කරුණු දක්වමින් කියාසිටියේ ශ්‍රී ලංකා රජය යුද්ධයෙන් පසුව විශාල සංවර්ධන ක්‍රියාදාමයක් දියත්කර ඇති බවය.අධිකරණමය හා නීතිමය අංශයෙන් සිදුවිය යුතු ක්‍රියාදාමයන් ජිනීවා සමුළුවට පෙර සම්පූර්ණ කරන බවත්, සඳහන් කළ ඇමැතිවරයා, උගත් පාඩම් කොමිසමේ නිර්දේශ ක්‍රියාත්මක කිරීමට කටයුතු කරන ආකාරය පැහැදිලි කළේය.සාක්ෂිකරුවන් හා වින්දිතයින් ආරක්ෂා කිරීමේ නව පනත නොබෝ දිනකින් පාර්ලිමේන්තුවට ඉදිරිපත් කරන බව පැවසූ ඇමතිවරයා විශේෂයෙන් ජාතිවාදය අවුස්සා කැරලි කෝලාහල භීෂණය පතුරුවන ත්‍රස්තවාදීන්ට එරෙහිව ක්‍රියා කිරීමට හැකිවන පරිදි නව පනතක් රජය මගින් හඳුන්වා දෙන බවද පැහැදිලි කළේය. ජාතිවාදය අවුස්සන ත්‍රස්තවාදීන්ට එරෙහිව මෙතෙක් නීතිය ක්‍රියාත්මක කරනුයේ ත්‍රස්තවාදී පනත යටතේ බවද ඇමතිවරයා පැවැසීය.ජිනීවා මානව හිමිකම් සමුළුවට පෙර නීතිමය වශයෙන් ඉටු කිරීමට ඇති කටයුතු සම්පූර්ණ කිරීම කඩිනම් කරන බව ඇමතිවරයා මෙහිදී පැහැදිලි කළේය.හකීම් මහතාගේ නිවෙසේ පැවැති මෙම හමුවට ජපානයේ ශ්‍රී ලංකා තානාපති අද්මිරාල් වසන්ත කරන්නාගොඩ මහතා ඇතුළු ජපන් රජයේ නියෝජිත පිරිසක් ද මීට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312114</link>
    <topic>ත්‍රිපුද්ගල කමිටු වාර්තාව දින දහයක් ඇතුළත</topic>
    <author>ශීලා උඩුවර</author>
    <content>රියැදුරා නොමැතිව ධාවනය වූ දුම්රිය එන්ජිම පිළිබඳ සොයා බැලීමට පත්කළ ත්‍රිපුද්ගල කමිටු වාර්තාව දින දහයක් තුළදී මුළු රටටම හෙළි කරන බව ප්‍රවාහන ඇමැති කුමාර වෙල්ගම මහතා පැවැසීය.මේ පිළිබඳ රටම අවධියෙන් පසුවන බව පැවසූ ඇමැතිවරයා සිද්ධිය පිළිබඳ අංශ කීපයක් ‍ඔස්සේ පරීක්ෂණ අරඹා ඇති අතර කිසියම් අත්භූත බලවේගයක් එයට හේතු වූයේ ද යන්න පිළිබඳව ද සොයා බලන බව ද කීය.එසේම රියැදුරු නොමැතිව ධාවනය වූ දුම්රිය එන්ජිම තිබූ ස්ථානයේ ඊට සමාන එන්ජිමක් ඒ අයුරින්ම තබා එය ද ධාවනය වේ ද යන්න පිළිබ ඳ අවධානය යොමුකරන බව ද හෙතෙම සඳහන් කෙළේය.ධාවනය වූ එන්ජිමේ යතුර අංගනයේ තිබිය දී සිද්ධිය වී තිබුණ ද වෙනත් යතුරක් එන්ජිමේ යතුරු කටේ තිබීම ගැටලු සහගත බව ද පැවසූ වෙල්ගම මහතා මේ දුම්රිය එන්ජිම ක්‍රියා කරවීමට ඩයමන් වර්ගයේ ඕනෑම යතුරක් ‍යොදාගත හැකි බව කිය. මේ පිළිබඳ විශේෂ අවධානයක් යොමුකරන බවද හෙතෙම අවධාරණය කරයි.කෙසේ වුව ද මේ පිළිබඳ සම්පූර්ණ වාර්තාව ලැබෙන තෙක් තීරණයකට එළඹිය නොහැකි බව ද ඇමැතිවරයා පවැසයි.දුම්රිය රියැදුරු නොමැතිව එන්ජිම ධාවනය වූ අවස්ථාවේ සේවක පිරිස් නොසිටීම නිසා මෙය සිදුවූයේ කෙසේ ද යන්න පිළිබඳ ඇසින් දුටු සාක්කි නොමැති බව හෙතෙම කීය.මේ එන්ජිම අංගනයේ සිට මීටර් 750ක් ඇදී යාමෙන් පසු දැන ගැනීමට හැකිවූ නමුත් අනතුරක් වලකා ගැනීම සඳහා රත්මලාන දක්වා ධාවනය කිරීමට සිදුවූ බවද ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312115</link>
    <topic>සා.පෙළ විභාගයට ලියන්න සිටි සිසුවියගේ නිවසට පෙරදා රෑ ගිනි තියලා</topic>
    <author>අනුරාධපුර මධ්‍යම විශේෂ</author>
    <content>මෙවර අ.පො.ස (සාමාන්‍ය පෙළ) විභාගයට සහභාගි වන තඹුත්තේගම මධ්‍ය මහා විද්‍යාලයේ ඉගනුම ලබන ශිෂ්‍යාවකගේ ‍නිවසේ කාමර කිහිපයකට ඊයේ (10) අලුයම කඩාකප්පල්කාරි පුද්ගලයෙකු ගිනි තැබීම නිසා ඇයට විභාගයට සහභාගි වීමට යාම සදහා පාසල් නිල ඇදුමවත් නොමැති වීමේ කනගාටුදායි පුවතක් නොච්චියාම පොලිස් වසමෙන් වාර්තා විය.නොච්චියාගම පොලිස් වසමේ 413/4 අංක 128 උඩුනුවර ජනපදය මේරී මවුන්ට් නොච්චියාගම ලිපිනයේ පදිංචි තඹුත්තේගම මධ්‍ය විද්‍යාලයේ ඉගනුම ලබන 16 හැවිරිදි එරන්දිකා ජයමාලි නිශ්ශංක ශිෂ්‍යාවගේ නිවසට මෙසේ ගිනි තබා ඇත.සිද්ධිය සම්බන්ධයෙන් නොච්චියාගම පොලීසියට පැමිණිල්ලක්ද කර ඇති අතර සැකකරුවන් අත්අඩංගුවට ගැනීම සදහා නොච්චියාගම පොලීසිය පරීක්ෂණද සිදුකරයි.ශිෂ්‍යාව විභාගයට මුහුණ දීම සදහා දැඩි කැපවීමකින් යුතුව පාසල් කටයුතු වල නිරත වී ඇති අතර මේ හේතුවෙන් ප්‍රදේශයේ බොහෝ පිරිසක් ඊර්ෂ්‍යාවෙන් සිටි බවද වාර්ථා විය.සිසුවිය 9 වනදා රාත්‍රීයේද විභාගයට මුහුණ දීම සදහා බුද්ධ ධර්මය විෂයට අවශ්‍ය කරුණු පාඩම් කරමින් ඇය සාලයේ සිට ඇත. කඩාකප්පල්කාරි පුද්ගලයෙකු අලුයම 2.30 ට පමණ නිවස පිටුපසින් පැමිණ අගුල් නොයෙදු ජනෙල් පියන් ඇර කාමර 3 කට භුමිතෙල් වත්කර ගිනි තබා ඇති අතර ඉන් කාමර 2 ක්ම පිළිස්සි ගොස් ඇති බව පරීක්ෂණ සිදුකරන නොච්චියාගම පොලීසිය පවසයි.ගිනි ගැනීමෙන් ඇගේ පාසල් නිල ඇදුම් පොත් පත් සියල්ල අලුවී ගොස් ඇති බව ද පොලීසිය සඳහන් කරයි. සිසුවිය නිවසේ සාලයේ පාඩම් කටයුතු කරමින් සිටි නිසා කාමරයේ ගින්න හටගන්නා අයුරු දැක කෑගසා ඇත. ඒ අවස්ථාවේ ඥාතීන් කිහිපදෙනෙකු හා පවුලේ පිරිස එක්වී ගින්න නිවා දමා ඇත.කඩාකප්පල්කාරි පුද්ගලයා නිවසේ කාමර 3 ටම ගිනි තැබුවත් එක් කාමරයකට ගිනි ඇවිලී නැති බවත් ඊට දැමු ගිනි කූර නීවී තිබු බවද පරීක්ෂණ සිදුකරන පොලීසිය සඳහන් කරයි. නිවස පිටුපස නිවස ගිනි තැබීමට රැගෙන ආ භූමිතෙල් සහ ගිනි පෙට්ටියක් ද තිබු බව පොලීසිය පවසයි.පාසල් ඇදුම් සියල්ල ගින්නෙන් විනාශ වී ගියත් නොපසුබට වීර්යෙන් යුත් ශිෂ්‍යාව ඊයේ (10) උදෑසන ඒ සියල්ල අමතක කර දමා පාට ඇදුමකින් සැරසී අ.පො.ස (සාමාන්‍ය පෙළ) විභාගයට මුහුණදීම සදහා නිවසින් පිටත්ව ගොස් ඇත.දැරියගේ අධ්‍යාපන කටයුතු පිළිබඳ කෝපයෙන් හා ඊර්ෂ්‍යාවෙන් පසුවන අයෙකු මේ ක්‍රියාව සිදුකරන්නට ඇති බව පොලීසිය සැක පහළ කරයි.මේ ශිෂ්‍යාවගේ වැඩිමහල් සහෝදරයා ද දැනට විද්‍යාපීඨ අධ්‍යාපන හදාරමින් සිටින අයෙකි.නොච්චියාගම පොලීසියේ ස්ථානාධිපති ප්‍රධාන පොලිස් පරීක්ෂක උපාලි තලගල මහතාගේ මෙහෙයවීම මත අපරාධ විමර්ශන අංශය සිද්ධිය සම්බන්ධයෙන් වැඩිදුර පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312116</link>
    <topic>ශ්‍රී ලාංකිකයන් 8,833ක් බ්‍රිතාන්‍යයේ සරණාගතභාවය ඉල්ලලා</topic>
    <author>මහින්ද අලුත්ගෙදර</author>
    <content>ගත වූ කාලය තුළ ශ්‍රී ලාංකිකයන් 8,833 දෙනෙකු බ්‍රිතාන්‍යයේ සරණාගතභාවය සඳහා ඉල්ලුම්කර තිබෙන බව බ්‍රිතාන්‍ය රජය පවසයි.එයින් 1,388 දෙනෙකු මේ වසරේ (2013) ජනවාරි මාසයේ සිට සැප්තැම්බර් මාසය දක්වාද සෙසු 7,445 දෙනා පසුගිය 2008 සිට 2012 වර්ෂය දක්වාද බ්‍රිතාන්‍යයේ සරණාගතභාවය සදහා ඉල්ලුම්කර තිබෙන බවද එරට රජය ප්‍රකාශ කරයි.මේ සම්බන්ධයෙන් බ්‍රිතාන්‍යය පාර්ලිමේන්තුව නැඟූ පැනයකට පිළිතුරු දෙමින් එරට ස්වදේශ කටයුතු ඇමැති බාරොන් ටේලර් මහතා පෙන්වාදී ඇතැයි වාර්තා වෙයි.මෙලෙස පසුගිය 2008 වසරේ සිට 2012 දක්වා කාලය තුළ බ්‍රිතාන්‍යයේ සරණාගතභාවය සඳහා අයදුම් කළ ශ්‍රී ලාංකිකයන් අතරින් 845 දෙනකු බ්‍රිතාන්‍යයට ඇතුළු වීමේදී ද තවත් 6,600 දෙනෙකු රට තුළදීම අයැදුම්කර තිබෙන බව ද වාර්තා වෙයි.බ්‍රිතාන්‍යයට ඇතුළු වීමේදී එරට රැකවරණය පතාගෙන පැමිණෙන බොහෝ ශ්‍රී ලාංකිකයන් පැමිණෙනුයේ අධ්‍යාපනය වෙනුවෙන් හෝ අමුත්තෙකු වශයෙන් වීසා ලබාගෙන වන අතර තවත් පිරිසක් ව්‍යාජ ලියකියවිලි සමඟින් රහසිතගත පැමිණෙන බව ද බාරොන් ටේලර් මහතා පෙන්වාදී තිබේ.කිසිවෙකු හෝ රැකවරණය වෙනුවෙන් වීසා ලබාගෙන නොමැති බව පෙන්වා දී තිබෙන ඒ මහතා 1951 සරණාගත සම්මුතියට අත්සන් කළ රටක් වශයෙන් බ්‍රිතාන්‍යයට රැකවරණය පතා ඉල්ලුම් කරන්නන් සම්බන්ධයෙන් අවධානය යොමු කරන බව ද විදේශයක සිට ඉදිරිපත් කරන අයැදුම්පත් සම්බන්ධයෙන් අවධානය යොමු නොකරන බවද සදහන්කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312117</link>
    <topic>ඊශ්‍රායලයේ 6ක් රැගත් බැලුනයගෑස් කාන්දු වී වෙලකට පාත්වේ</topic>
    <author>ගාල්ල දිස්ත්‍රික් සංචාරක - ධර්‍මදාස සිරිවර්‍ධන</author>
    <content>ඊශ්‍රායෙල් ජාතිකයන් 6 දෙනකු රැඟත් බැලුනයක් හදිසියේ ගෑස් අවසන් වීම නිසා පසුගිය 10 දා අලුයම කරන්දෙනිය අඹගහ හන්දියේ වෙලකට පහත්කිරීම නිසා එම බැලුනයේ සිටි ඊශායෙල් ජාතිකයින් හය දෙනෙකු අනතුරකින් තොරව දිවි ගලවාගෙන ඇත.මෙහි කාන්තාවන් හය දෙනෙකු හා පිරිමි පුද්ගලයෙකු ගමන් කර ඇත. මේ අත්භූත දර්ශනය නිසා ගම්වාසීහු කළබයට පත් වී ඇති අතර ඉන් බියට පත්වූ වයසක කාන්තාවක් අසනීප වී රෝහල් ගත කර ඇත. මේ සිද්ධිය සියැසින් දුටු පොල්ගහවත්ත පදිංචි දෙහිවල ලියනගේ මංගලිකා යන අය‍ මෙසේ පැවසීය.“මම කරන්දෙනිය ප්‍රදේශයේ තේ පැන් ශාලාවක් පවත්වාගෙන යනවා. උදේ කඩේට යන්න සූදානම් වන විට අහසේ ශබ්දයකුත් සමඟ විශාල බෝලයක් පාත්වෙනව දැක්කා.එය දම් පාටට හුරුයි.වෙනත් ග්‍රහ ලෝකයකින් ආපු එකක්ද කියල සැකයට මිනිස්සු ඒ දෙසට දිව්වා.මගේ අම්ම ඒකට බය වෙලා අසනීප වුණා. කලිනුත් අසනීප වෙලා රෝහලේ ඉඳල සනීප වෙලා ඇවිත් හිටියෙ.පසුව ඇය බොරකන්ද රෝහලට ඇතුළත් කලා. මෙය පිපිරුවා නම් ජීවිත හානියක් වෙන්නත් තිබුණා.ඒත් ඒකෙ ආපු අයට ගානක් නැහැ. වයින් බිබී හිටියා. ඒත් අපි බය වෙලයි හිටියෙ. මේකට කළබලවෙලා එනකොට තරුණයෙකු බසයකට යටවෙලා රෝහල් ගත කරලත් තියෙනව කියල එතන හිටපු මිනිසසු කීව. කොහොම වුණත් මේවගෙ අනාරක්ෂිත දේවල් විධිමත්ව කරනව නම් හොඳයි.”අප එම ස්ථානයට යන විටත් ජනයා රැස්වී සිටි අතර එහි සිටි කේ.ඩී.ටී දයාන් කුලතිලක නමැත්තකු මෙහේ පැවැසීයමේක සාමාන්‍ය සිද්ධියක්. බිය විය යුතු නැහැ.මාසෙකට වාර දෙක තුනක් ඇල්පිටිය ප්‍රදේශයෙ ඉඳල ඔය බැළුනය බෙන්තොට පැත්තට යනව.මීට පෙරත් ගෑස් ඉවර වෙලා කැකිරිය ප්‍රදේශයට බැස්සුව. කෙසේ වුවද පසුව බෙන්තොට ප්‍රදේශයෙන් වාහනයක් පැමිණ බැලුනය සහ එහි පැමිණි පිරිස ආපසු රැඟෙන ගොස් ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312118</link>
    <topic>ජාතික සුරක්ෂිත දිනයට සමගාමීව පූර්ව සුනාමි අනතුරු ඇඟවීමක්</topic>
    <author>උදුලා පීරිස්</author>
    <content>ජාතික සුරක්ෂිත දිනයට සමගාමීව පූර්ව සුනාමි අනතුරු ඇඟවීමේ පෙරහුරුවක් මේ මස 12 දින සවස 3ට දිවයිනේ වෙරළ තීරයට සම්බන්ධ දිස්ත්‍රික්ක 14ක් තුළ පැවැත්වීමට ආපදා කළමනාකරණ මධ්‍යස්ථානය කටයුතු යොදා තිබේ.මේ දිස්ත්‍රික්කවල ප්‍රාදේශීය ලේකම් කාර්යාල 14ක ග්‍රාම සේවා වසම් 14ක් ‍ආවරණය වන පරිදි සුනාමි තොරතුරු දැනුම් දීමේ පෙරහුරු වැඩ සටහන ආරම්භ කරන බැවින් ඒ සම්බන්ධයෙන් අනිසි බියනක් ඇති නොකර ගන්නා ලෙසද ආපදා කළමනාකරණ මධ්‍යස්ථානයේ සහකාර අධ්‍යක්ෂ (මාධ්‍ය) සරත් ලාල් මහතා මහජනතාව වෙත දැනුම් දෙයි. ‍මේ පෙරහුරු වැඩ සටහනේදී තෝරාගත් දිස්ත්‍රික්ක කිහිපයක සුනාමි අනතුරු ඇගවීමේ කුළුණු ක්‍රියාත්මකක කරන බැවින් ඒ සදහා ජනතාවගේ සහාය නොමසුරුව ලබාදෙන ලෙස ද එම මධ්‍යස්ථානය කාරුණිකව ඉල්ලා සිටී.ආපදා කළමනාකරණ මධ්‍යස්ථානය, දිස්ත්‍රික් ආපදා කළමනාකරණ ඒකක, කාලගුණ විද්‍යා දෙපාර්තමේන්තුව, ජාතික ගොඩනැඟිලි පර්යේෂණ සංවිධානය හා ශ්‍රී ලංකා තොරතුරු සංවිධානය එක්ව මේ පෙරහුරු වැඩ මුළුව සංවිධානය කරනු ලබයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n1312119</link>
    <topic>මැදවච්චිය බස්නැවතුම් පොළේ දී කප්පම් දුන් බස් රථයේ මාර්ග බලපත්‍රය අහෝසියි</topic>
    <author>චිත්‍රාරත්න කළු ආරච්චි - හිදෝගම සමූහ</author>
    <content>මැදවච්චිය බස්නැවතුම් පොළේ දී පෞද්ගලික බස් නැවතුම් වලින් රියදුරු හා කොන්දොස්තර මහත්වරුන් කප්පම් ලබා දෙන අයුරු උතුරු මැද පළාත් ප්‍රවාහන ඇමැති හා වැඩ බලන ප්‍රධාන ඇමැති එච්.බී. සේමසිංහ මහතාගේ අතටම අසුවී ඇත.ඊයේ උදෑසන (10.00) මන්නාරම සිට කොළඹ ලබා ධාවනය වූ WP NC 9675 දරණ බස් රථයෙන් මැදවච්චිය බස්නැවතුම් පොළේ දී පුද්ගලයෙකුට රුපියල් 300 ක මුදලක් ලබා දුන්හ. වැඩබලන ප්‍රධාන ඇමැතිවරයා සහ ප්‍රවාහන ඇමැති සේමසිංහ මහතා බස්නැවතුමේ පැත්තකට වී මේ පිළිබඳ බලා සිටියටහ.මේ අවස්ථාවට උතුරුමැද පළාත් සභා මන්ත්‍රී සුසිල් ගුණරත්න මහතා ද සහභාගී විය. එම මුදල් ලබා දීමෙන් පසු වහාම අදාළ බස් රථය ළඟට ගොස් කොන්දොස්තර මහතාගෙන් ඇයි මුදල් දුන්නේ කියා ඇමැතිවරයා විමසීය. එවිට කොන්දොස්තර වරයා කියා සිටියේ මම එහෙම මුදල් දුන්නේ නැහැ යනුවෙනි.ඉන් අනතුරුව ඇමැති වරයා මුදල් ලබා දෙන ඡායාරූපය කොන්දොස්තර මහතාට පෙන්විය. ඉන් අනතුරුව කොන්දොස්තර මහතා මෙසේ කියනු ඇසුනි. අනේ සර් සමාවෙන්න රුපියල් 300ක් දුන්නා තමයි. මම වරද පිළිගන්නවා.එවිට ඇමැතිවරයා ජංගම දුරකතනය මඟින් අදාළ නිලධාරීන්ට මේ බව දන්වා අදාළ බස් රථයේ මාර්ග බලපත්‍රය අහෝසි කරන ලෙසත් කොන්දෙස්තරගේ රැකියාව අත්හිටුවන ලෙසත් අදාළ නිලධාරීන්ට කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121110</link>
    <topic>මාතර සමූපකාර සම්මන්ත්‍රණ ශාලාවේ ගින්නක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ඊයේ 10දා දහවල් 2.45ට පමණ මාතර ගබඩාවීදියේ සමූපකාර මන්දිර සම්මන්ත්‍රණ ශාලාවේ ඇතිවූ ගින්නකින් එම ශාලාවේ වාර්ෂික විවිධ ප්‍රසංගයකට සහභාගී වූ මුස්ලිම් දරුවන් 100‍කගේ සහ මවුපියන්ගේ ජීවිත අනූනමයෙන් බේරී ඇත.මේ ගින්න වේදිකාවේ සවිකර තිබූ වෝල්ට් 200ක බල්බ් එකක වයරයෙන් මතුවී වහල සහ වේදිකාව ඇවිලීගොස් ඇත. සිවිලිම කඩාවැටී වේදිකාව සම්පූර්ණයෙන්ම විනාශ වී ඇත.සිද්ධියෙන් සමූපකාර මන්දිරයට රුපියල් ලක්ෂ 10ක පාඩුවක් සිදුවී ඇත.ගින්න හටගත් සැණින්ම මාතර මහනගර සභාවේ ගිණිනිවන රථ පැමිණ ගින්න නිවා දැමීම නිසා සිදුවීමට ගිය මහ විනාශයක් වැළකී ඇත.මේ ගින්න පැතිරුණේ නම් එම ගොඩනැඟිල්ලට පහලින් තිබූ සියලුම කඩ කාමර දැවීයාමට ඉඩ තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121113</link>
    <topic>මදර් ශ්‍රී ලංකා ත්‍යාග ප්‍රදානය ජනවාරියේ</topic>
    <author/>
    <content>මදර් ශ්‍රී ලංකා භාරය විසින් වගකීමෙන් යුත් පුරවැසියන් ගොඩනැඟීමේ අරමුණෙන් යුතුව ශ්‍රී ලංකාවේ පාසල් දරුවන් සහභාගි කරගනිමින් පවත්වන ලද RUN වැඩ පිළිවෙළේ පළමුවන වසර අවසානයේ (2012 – 2013) එම පාසල් දරුවන් විසින් ක්‍රියාත්මක කරන ලද ව්‍යාපෘති 630න් 300ක් ඇගැයීමෙන් පසු ස්වර්ණ සම්මානලාභීන් 22ක්, රිදී සම්මානලාභීන් 33ක් හා ලෝකඩ සම්මානලාභීන් 101 දෙනකු තෝරාගෙන ඇත.අදාළ ජයග්‍රාහී පාසල්, ගුරුවරුන් හා ළමයින් සඳහා සහතිකපත් හා ත්‍යාග ප්‍රදානය 2014 ජනවාරි මාසයේ දී මහින්ද රාජපක්ෂ ජනාධිපතිතුමාගේ අනුග්‍රහයෙන් අරලියගහ මන්දිරයේ පැවැත්වීමට කටයුතු යොදා ඇතැයි මදර් ශ්‍රී ලංකා භාරයේ සභාපතිනී ජානකී කුරුප්පු මහත්මිය නිවේදනයක් නිකුත් කරමින් ප්‍රකාශ කර ඇත.මෙහි දී විශිෂ්ටතම ව්‍යෘපෘති ඉදිරිපත් කළ විශිෂ්ටයන්, වෘත්තිය මාර්ගෝපදේශන හා සංවර්ධන අවස්ථා හිමිකරගැනීමට සුදුසුකම් ලබන අතර ඔවුන් අයත් කණ්ඩායමට ඔවුන්ගේ ව්‍යාපෘති ඊළඟ මට්ටම දක්වා වර්ධනය කිරීමට තවදුරටත් මදර් ශ්‍රී ලංකා භාරය සහාය ලබා දෙනු ලැබේ.මේ දරුවන්ගේ විශිෂ්ට ක්‍රියාදාමයන් සමහරක් හඳුනා ගැනීමට හා එම දරුවන් හඳුනාගැන්මේ දී මදර් ශ්‍රී ලංකා තානාපතින්ට මැදිහත් විය හැකි ආකාරය පිළිබඳ විමසන සාකච්ඡාවක් මෙම (12)දා ජනාධිපති ලේකම් කාර්යාලයේ මාධ්‍ය සාකච්ඡා කුටියේදී පැවැත්වෙන බවද සභාපති තුමිය ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121114</link>
    <topic>ගඟවටකෝරළේ ප්‍රාදේශීය සභා අය-වැය ඒකමතිකව සම්මතයි</topic>
    <author/>
    <content>සෙංකඩගල ආසනයේ ගඟවටකෝරළේ 2014 ප්‍රාදේශීය සභා අයවැය පසුගියදා සභාවට ඉදිරිපත් කරන ලදී. මෙම අයවැය ඉදිරිපත් වූ අවස්ථාවේ ඊට එ. ජා. ප. ය ඇතුළු විපක්ෂ මන්ත්‍රීවරුන් කිසිවකු විරුද්ධ වූයේ නැත.මේ නිසා ගඟවටකෝරළේ ප්‍රාදේශීය සභා අයවැය ඒකමතිකව සම්මත කර ගැනීමට එහි සභාපති ඩී. ඒ. ධර්මසේන මහතා ඇතුළු එක්සත් ජනතා නිදහස් සන්ධාන ආණ්ඩු පක්ෂ කණ්ඩායමට හැකි විය.මෙම සෙංකඩගල ආසනයේ ශ්‍රී. ල. නි. ප. ප්‍රධාන සංවිධායකවරයා වන්නේ මහනුවර දිස්‍ත්‍රික් පාර්ලිමේන්තු මන්ත්‍රී දිලුම් අමුණුගම මහතාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121115</link>
    <topic>රෝහල් පරීක්ෂා කරන්න ඇමැති උපදෙස්</topic>
    <author>සන්ධ්‍යා කරුණාරත්න</author>
    <content>සෑම මාසයකම රෝහල් දෙකක් හෝ තුනක් පරීක්ෂාවට ලක් කරන ලෙස සෞඛ්‍ය ඇමැති මෛත්‍රීපාල සිරිසේන මහතා අමාත්‍යාංශයේ විමර්ශන අංශයේ නියෝජ්‍ය අධ්‍යක්ෂ ජනරාල්වරයාට උපදෙස් දී ඇත.ඇතැම් පුද්ගලයන් සේවයට වාර්තා කර සේවා කාලය තුළදී වෙනත් කාර්යන් සඳහා රෝහලෙන් බැහැරව යන බවට තොරතුරු ලැබී ඇත.ඒ අනුව මේ පිළිබඳව රෝහල් විමර්ශන කටයුතු ඉක්මණින්ම ආරම්භ කරන ලෙස ඇමැතිවරයා පවසා ඇත.රෝහල් සේවයට වාර්තා කර සේවයේ රැඳී සිටින බවට අත්සන් කර ත්‍රීරෝද රථ රැකියාවට හෝ වෙනත් විවිධ කටයුතු සඳහා සේවකයන් රෝහලෙන් බැහැරව යාම සිදු කෙරේ.රෝහල් ආපනශාලා, මුළුතැන්ගෙවල් යනාදිය පරීක්ෂා කිරීම ද මෙහිදී සිදු කරන අතර සේවකයන් රෝහල් සේවයට වාර්තා කිරීම ද පරීක්ෂා කෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121116</link>
    <topic>ව්‍යායාමයට ඇවිදින අතරේ රූබර කතකට බැල්ම හෙළා ගුටි තර්ජනයෙන් යන්තම් බේරේ හනිකට දුවලා කැලේ බලා</topic>
    <author>-තෙන්නකෝන් කුලසේකර</author>
    <content>‘කොලෙස්ටරෝල්’ වැඩි වූ විට සෑම උදයකම කිලෝ මීටර පහක් ඇවිදින්න යැයි වෛද්‍යවරු උපදෙස් දෙති. මේ නිසා ඇඟේ තෙල බස්සවා ගන්නට උදේ ට ඇවිදිති.සමහරු කනේ ‘ඉයර් ෆෝන්’ සවිකර ගෙන ‘ස්ටයිල්’ එකටත් ඇවිදින්නට යති. තවත් සමහරු ඇවිදින ගමන් මනමාලකමේ ද යති. අනුරාධපුරයෙන් මේ වාර්තා වන්නේ එවැනි අන්දරයකි.සුදු දිග කලිසමකින් ද, සුදු ටී ෂර්ට් එකකින් ද, එතැනින් නොනැවතී සුදු පාවහන් යුගකින් ද සැරසෙන ඔහු දිනපතා ව්‍යායාම පිණිස නිවසේ සිට සැතපුම් තුන හතරක් මහ මග ගමන් කරන්නේ මහත් උජාරුවෙනි. තමා පසුකර යන්නන් දෙස ආපසු හැරී බලා පය ඉක්මන් කිරීම ඔහුගේ පුරුද්ද විය.“අරූට පිස්සු හැදිලා. උදැල්ලක් අරගෙන හේනක් කුඹුරක් කොටපියකෝ දාඩිය යන්න. මූ ලොකුකම පෙන්නන්න හක්මන් කොරනවා” යැයි ඔහු දෙස බලමින් ගමේ වැඩිහිටියෝ කියති.ව්‍යායාමයට ඇවිදින අතරවාරයේ මහ මග අයිනේ නිවසක සිටින රූබර කතකට ඔහු බැල්ම හෙළයි. ඒ නිවස දෙස බලන ඔහුගේ ගමන බාලවෙයි. මේ කත ඇගේ සැමියාට මෙසේ පවසා තිබිණි. “අන්න අර මිනිහට අමුතු ලෙඩක් හැදිලා..උදේ පාන්දර මම අතුගාන කොට ඒකා උගුර පාදනවා වැඩියි.”මේ කියන දිනයේ ද තම ‘ගොදුර’ දෙස බලමින් ඔහු ඒ නිවස ඉදිරිපිටදී ගමන බාල කළේය. ඒ සමග ම ඔහු වෙත කඩා පැන්න ඇගේ සැමියා ඔහුට හොඳ හැටි ගුටි දෙන්නට විය. ඒ පහරවලින් ඔහු දුර්වල වූ පසු ඔහුගේ සුදු කලිසම ද, කමිසය ද, සපත්තු ද ගලවා දැමිණි.“මින් පස්සේ තෝ මේ පාරේ ආවොත් අඬු කඩනවා” යැයි සැමියා ගර්ජනා කරද්දී ව්‍යායාම පසෙක ලූ ඔහු යට ඇඳුම පිටින් කැළෑ පාරවල් දිගේ නිවසට දිව ගියේය.ඔහු දැන් ව්‍යායාමයේ යන්නේ නැත. ඒ වෙනුවට බිරිඳගේ ද, දරුවන්ගේ ද, නෑදෑයන්ගේ ද අඩන්තේට්ටම්වලට ගොදුරු වී සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121117</link>
    <topic>අඹන්පොළෙන් පුරාණ සොහොන් බිමක් මතු වෙයි</topic>
    <author>සකුන්තලා ජයසිංහ</author>
    <content>අඹන්පොළ ගුරුගොඩ ඓතිහාසික පුරාවිද්‍යා බිමෙන් ලංකාවේ මෙතෙක් හමු වුණු පැරැණිතම සොහොන් බිමක් මතු වෙයි. නමුත් මෙය කාල නිර්ණය කර නොමැති බවත් ඇතැම් මාධ්‍ය මගින් ලබා දී ඇති කාල නිර්ණය පිළිබඳ තොරතුරු මුළුමනින් ම සාවද්‍ය බවත් ගුරුගොඩ කැණීම් බිම භාර ප්‍රධාන පරීක්ෂණ නිලධාරි රසික බණ්ඩාර මහතා පවසයි.ලංකාවේ මෙතෙක් හමු වී ඇති කොණ්ඩදෙණියේ පින්වැව ගල් සොහොන් භුමිය ක්‍රි.පූ. 2 වැනි සියවසයේ බැව් තහවුරු වී ඇති අතර එම ලක්ෂණ හා සසඳා බලන විට ගුරුගොඩ ගල් සොහොන් බිම ඊට වඩා පැරුණි බව අනුමාන කළ හැකි බැව් රසික බණ්ඩාර මහතා වැඩිදුරටත් පවසයි.විශේෂයෙන් මෙතෙක් හමු වී ඇති සොහොන් බිම්වල මිය ගිය අයගේ සිරුරු ආදාහනය කර ලබා ගත් අළු භාජනයක් වැනි යමක බහා පොළව යට තැන්පත් කර තිබුණ ද ගුරුගොඩින් හමු වු සොහොන් ගැබ්වල එවැනි ලක්ෂණයක් දක්නට නොමැති බවත් භෂ්මාවශේෂ පමණක් පොළොවේ වළලා ඇති බවත් තහවුරු වී තිබේ.තවද සෙසු සොහොන් බිම්වල තිබී මිය ගිය අයගේ යැයි සිතිය හැකි ආභරණවල කොටස් හමු වුවද එවැන්නක් ද ගුරුගොඩින් මෙතෙක් හමු වී නැත. මෙම හේතු සාධක නිසා ඉතාමත් ප්‍රාථමික මට්ටමේ ඉපැරැණි ආදි මානව කොටසක් මෙහි වෙසෙන්නට ඇතැයි විශ්වාස කරයි.ලොව බොහෝ මානව ශිෂ්ටාචාරයන් ජලාශ්‍රිතව බිහි වීඇති අතර ලංකාවේ ද එම සාධක හොඳින් තහවුරු වී තිබේ. ගුරුගොඩ පුරාවිද්‍යා බිම ද පසෙකින් ගලා යන මී ඔය ට ඉතාමත් ආසන්නව පිහිටා ඇත. මෙම ස්ථානයෙන් ගල් සොහොන් කොත් දාහතක් හමු වී තිබේ.දැනට පුරාවිද්‍යා කැණිම් වලට භාජනය කර ඇති අක්කර හතරක් පුරා විහිදුණු ගුරුගොඩ බිමේ අනුරාධපුර යුගයට අයත් ස්ථුපයක්,සෙල් ලිපියක්,සහ දියුණු ඉදිකිරීම් ලක්ෂණ පෙන්නුම් කරන තවත් සාධක රැසක් හමු වී ඇත.නමුත් මෙම ගල් සොහොන් බිම මානව ශිෂ්ටාචාරයේ වෙනම කාලපරිච්ඡේදයක් නියෝජනය කරන බැව් රසික බණ්ඩාර මහතා පෙන්වා දෙයි .එම නිසා ඉතා ඉක්මනින් මෙහි කාල නිර්ණය තහවුරු කර ගැනීමට කටයුතු කරන බව ද කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121118</link>
    <topic>ආර්ථික ප්‍රගතිය හා ජාතික සංහිඳියාව වෙනුවෙන් ශ්‍රී ලංකාව දැවැන්ත කාර්යභාරයක් ඉටු කළා</topic>
    <author>නුවන් කොඩිකාර</author>
    <content>යුද්ධය අවසන් වී කෙටි කාලයකදී සමාජ ආර්ථික ප්‍රගතිය හා ජාතික සංහිඳියාව වෙනුවෙන් කරන ලද වැඩකොටස, මෙවැනි තත්ත්වයකට මුහුණ දුන් ලෝකයේ කිසිදු රටක් ඉටු නොකළ තරමේ දැවැන්ත කාර්යභාරයක් බව වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහතා පැවැසීය.ශ්‍රී ලංකා රජය සැමවිටම සියල්ලන් වෙත සාධාරණව කටයුතු කරන බවත් එහෙත් බියවැද්දීම් තුළින් යම් යම් කටයුතු කිරීමට එකඟ නොවන බවත් හෙතෙම කීවේය.පස්දින නිල සංචාරයක් සඳහා ශ්‍රී ලංකාවට පැමිණ සිටින ජපාන විශේෂ නියෝජිත යසුෂි අකාෂි, වාරිමාර්ග හා ජලසම්පත් කළමනාකරණ ඇමැති නිමල් සිරිපාල ද සිල්වා මහත්වරුන් රජය වෙනුවෙන් පවත්වන ලද දිවා භෝජන සංග්‍රහයකට සහභාගිවීමෙන් අනතුරුව ඇමැතිවරයා එසේ ප්‍රකාශ කෙළේය.විදේශ රටවල් සමග කටයුතු කිරිමේදී සැමවිටම සුහදත්වය මෙන්ම සිය රටේ ස්වාධීනත්වය රැකෙන අයුරින් ක්‍රියා කිරිම ශ්‍රී ලංකා රජයේ ප්‍රතිපත්තිය බවද ඇමතිවරයා කියා සිටියේය.පසුගිය දිනවල උතුරේ පැවැත්වු සාමකාමී මැතිවරණය හා එහි ප්‍රතිඵල තුලින් ශ්‍රී ලංකාවේ පවතින ප්‍රජාතන්ත්‍රවාදය පිළිබඳ ප්‍රතිරූපය ජාත්‍යන්තරයට දැකගැනීමට හැකිවූ බවද ඒ මහතා පැවැසීය. මෙහිදී දෙරටේ ආර්ථික, සමාජ හා සංස්කෘතික කටයුතු පිළිබඳව නියෝජිතයෝ අදහස් හුවමාරු කර ගත්හ.මෙම අවස්ථාවට ඇමැති අනුර ප්‍රියදර්ශන යාපා,විදේශ කටයුතු අමාත්‍යාංශයේ ලේකම් සරත් අමුණුගම, ශ්‍රී ලංකාවේ ජපාන තානාපති නොබොහිටෝ හොබෝ, ජපානයේ ශ්‍රි ලංකා තානාපති අද්මිරාල් වසන්ත කරන්නාගොඩ මහත්වරුන් ප්‍රමුඛ ජපාන නියෝජිතයෝ රැසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121119</link>
    <topic>ඉන්ධනවලට ජලය මිශ්‍රවීම ගැනසංස්ථාවෙන් විධිමත් විමර්ශනයක්</topic>
    <author>නුවන් කොඩිකාර</author>
    <content>මහනුවර මැණික්හින්න ප්‍රදේශයේ පිරවුම්හලකින් ඊයේ (10) උදෑසන නිකුත් කළ ඉන්ධනවලට ජලය මිශ්‍රව තිබීම සම්බන්ධයෙන් විමර්ශනයක් ආරම්භ කළ බව ලංකා ඛනිජ තෙල් සංස්ථාව පවසයි.යම් පිරහුම්හලකට බවුසරයකින් තෙල් බෑමට පෙර එහි සාම්පල් ගෙන පරික්ෂා කිරීම සිදුකළ යුතු බවත් එම සාම්පල් පිරහුම්හලේ තබාගත යුතු බවත් ලංකා ඛනිජ තෙල් සංස්ථාව කළමනාකරණ අධ්‍යක්ෂ සුසන්ත සිල්වා මහතා ප්‍රකාශ කෙළේය.අදාළ පිරවුම්හල ඔවුන්ගේ යුතුකම් පැහැරහැර ඇතැයි බැලූබැල්මට පෙනී යන බව ලංකා ඛනිජ තෙල් සංස්ථාවේ කළමනාකරණ අධ්‍යක්ෂවරයා පැවැසීය.යම් හෙයකින් ජලය මිශ්‍රකර ඇතැයි ඔප්පු වුණහොත් විනයානුකූල පියවර ගන්නා බවත් පිරහුම්හල් හිමිකරුවා විසින් දෝෂවලට ලක්වු වාහන අලුත්වැඩියා කර ගැනීම සඳහා මුදල් ලබාදීම සිදුකළ යුතු බවත් හෙතෙම කිවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=n13121120</link>
    <topic>මැණික්හින්න ඉන්ධන හලෙන්පෙට්රල් සමඟ ජලයත් දීලා</topic>
    <author>අසේල කුරුළුවංශ</author>
    <content>කුණ්ඩසාල විවිධ සේවා සමුපකාර සමිතිය මගින් පාලනයවන මැණික්හින්න ඉන්ධන පිරවුම්හලෙන් ඊයේ (10) නිකුත් කළ පෙට්රල්වල ජලය මිශ්‍රව තිබීම නිසා වාහන රැසක් කාර්මික දෝෂයන්ට ලක්ව තිබේ.ජලය මිශ්‍රිත පෙට්රල් යෙදීමෙන් ත්‍රිරෝද රථ, යතුරු පැදි ඇතුළු වාහන 30කට ආසන්න සංඛ්‍යාවක් කාර්මික දෝෂයන්ට ලක්ව තිබුණි.එම වාහනවල හිමිකරුවන් හා රියදුරන් ඉන්ධන පිරවුම්හලට පැමිණ එහි පාලනාධිකාරිය සමග දැඩි උණුසුම් වචන හුවමාරුවක යෙදීමෙන් පසු ලබා ගත් ඉන්ධනවල මිල හා ආපදාවන්ට ලක්වූ රථ වාහනවල ගරාජ් බිල ගෙවීමට ඔවුන් එකඟතාව පළ කර ඇත.ඛනිජ තෙල් සංස්ථාවෙන් ඊයේ (10) අලුයම පැමිණි බවුසරයක තෙල් නිකුත් කිරීමෙන් පසු මෙම ගැටලුව මතුවූ බවත් එම ඉන්ධනවල ජලය මිශ්‍රව තිබෙන බව තමන් පිළිගන්නා බවත් ඉන්ධනහලේ පාලනාධිකාරිය පැවසූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312111</link>
    <topic>මඩකළපුව මුහුදේ අඩි 12ක් දිග මෝරෙක්</topic>
    <author>ඡායාරූපය මඩකළපු සමූහ ජවුෆර්ඛාන්</author>
    <content>මඩකළපුව මෝදර මුහුදේ අඩි 12ක් දිගැති මෝරෙකු ඊයේ (10) උදේ වෙරළට ගසාගෙන ඇවිත් ඇත. අඩි 12ක් දිග හා අඩි 2ක් පළල මේ මෝරා කිලෝ 750ක් බරකින් යුතුය. මෝරා රුපියල් ලක්ෂ දෙකකට වැඩි මුදලකට අලෙවි විණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312112</link>
    <topic>අභ්‍යාස විද්‍යාලයේ රියැදුරෙක්පොඩ්ඩන්ගේ ATM කාඩ් උස්සලා</topic>
    <author>වැලිමඩ සමූහ ආර්. රාජමන්ත්‍රී</author>
    <content>වැලිමඩ බොරලන්ද පොලිස් අභ්‍යාස විද්‍යාලයේ පුහූණුවන පොලිස් නිලධාරීන් දෙදෙනකු සතු මුදල් ගැනීමේ කාඩ්පත් දෙකක් භාවිතා කර වැලිමඩ නගරයේ පෞද්ගලික බැංකුවකින් රුපියල් 50,000ක් වංචනිකව ලබා ගත්තේ යැයි සැකපිට එම අභ්‍යාස විද්‍යාලයේ පුහුණුවන රියැදුරෙක් පෙරේදා (09) අත්අඩංගුවට ගත් බව වැලිමඩ පොලිසිය පවසයි.පුහුණු පාසලේ අධීක්ෂණ නිලධාරිවරයකු යටතේ පුහුණුවන පොලිස් නිලධාරීන් 07ගෙන් යුත් කණ්ඩායමක් 09 වන දින වැලිමඩ නගරයට පැමිණ පුහුණු අභ්‍යාස විද්‍යාලයේ සිටි ආධුනික නිලධාරියකුගේ ජංගම දුරකථනයට කෙටි පණිවුඩයක් මඟින් ගිණුමෙන් රුපියල් 40,000ක මුදලක් ආපසු ගත් බවට දැනුම් දී ඇත.මෙයින් කලබල වූ ගිණුම් හිමියා තම බැංකු ගිණුමට අදාළ මුදල් ගැනීමේ කාඩ්පත සොයා බැලීමේදී එය රහස් අංකයත් සමඟ අතුරුදහන්ව ඇති බව දැනගෙන ඉහළ නිලධාරීන්ට පැමිණිලි කර ඇත.ඒ අනුව වැලිමඩ නගරයට පැමිණ ආපසු පොලිස් අභ්‍යාස විද්‍යාලයට පැමිණි 07 දෙනාගෙන් යුතු කණ්ඩායම ගැන පරීක්ෂා කරද්දී සැකකරු ළඟ තිබී බැංකුවෙන් ආපසු මුදල් ගන්නා කාඩ් පත් දෙකක් සොයාගෙන ඇත.ප්‍රශ්න කිරීමේදී රහස් අංක සමඟ ආධුනික පොලිස් නිලධාරීන් දෙදෙනකුට අයත් මුදල් ආපසු ගැනීමේ කාඩ්පත් දෙක සොරා ගත් බවත් එක් අයකුගේ ගිණුමකින් රුපියල් 40,000ක් හා අනෙක් අයගේ ගිණුමෙන් රුපියල් 10,000ක්ද වංචනිකව ලබා ගත් බවට පාපොච්චාරණය කර ඇතැයි වැලිමඩ පොලිසිය පවසයි.සැකකරු එසේ වංචනිකව බැංකුවෙන් ලබාගත් රුපියල් 50,000ක මුදලින් රුපියල් 30,000ක් තම නැන්දනියගේ ගිණුමට බැර කර ඇති අතර ඉතිරි මුදලින් සපත්තු, ඇඳුම් හා සුවඳ විළවුන්ද මිලදී ගෙන ඇත.ඔහු සතුව වංචනිකව ලබාගත් මුදලින් රුපියල් 13,000ක් තිබී අත්අඩංගුවට ගත් බවත් පොලිසිය පවසයි. වැලිමඩ පොලිසියේ වැඩබලන ස්ථානාධිපති පොලිස් පරීක්ෂක එම්. ඒ. රාජපක්ෂ, පොලිස් සැරයන් ජේ. ජේ. ඇම් චන්ද්‍රපාල (51363), පොලිස් සැරයන් එස්. ඒ. කුමාර (6081) මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312113</link>
    <topic>ගැට කිඹුලියන් බලන්න මහ මුහුදට ගියමනමාල ගැට කිඹුලෙක් අතරමං</topic>
    <author>මාතර සමූහ ඩබ්ලිව් . පී. ධර්මසේන</author>
    <content>නිල්වලා ගඟේ මෙතෙක් තිබූ පුරාවෘත්තයට නව අදහසක් මතු කරමින් මාතර නිල්වලා ගඟේ සිට මුහුදු මාර්ගයෙන් තංගල්ල ප්‍රදේශයේ ගැට කිඹුලියන් බැලීමට ගිය නිල්වලා ගඟේ මනමාල ගැටකිඹුලකු පෙරේදා (09) දින මාතර ‍ වෙරළ පාරේ මහ මුහුදේ අතරමං වී සිටී.වනජීවී දෙපාර්තමේන්තුවේ නිලධාරීන් සිදුකළ පරීක්ෂණයකදී හෙළිවී ඇත්තේ නිල්වලා ගඟේ සිටින ගැටකිඹුලන් මාතර තොටමුණ මෝය කටෙන් මුහුදට පැමිණ තංගල්ල ප්‍රදේශයේ සිටින ගැට කිඹුලියන් සොයා මුහුදු මාර්ගයෙන් මනමාල ගමන් යන බවයි.මේ කිඹුලන්ට කරදියේ සිටීමට නොහැකි බව කියන මතය බොරුවක් බවත්, ගමන් විඩාව නිසා වෙරළට පැමිණ කටහැරගෙන ඇඟ උණුසුම් කර ගැනීමට මේ සතුන්ට අවශ්‍ය වූවත් වෙරළට රැස්වෙන පුද්ගලයන්ට බියේ මුහුදෙන්ම ගමන් කරන බවත් එම නිලධාරීන්ගෙන් දැනගන්නට ලැබේ.අඩි 15 කට වැඩි දිගින් යුක්ත මේ කිඹුලා තංගල්ල ප්‍රදේශයේ ගැට කිඹුලියන් හමුවීමට මනමාලකමට ගොස් ආපසු මාතර තොටමුණෙන් නිල්වලා ගඟට පැමිණෙන බව සිතිය හැකි බවට නිලධාරීන් පවසති. ගොඩබිමට පැමිණ ගමන් විඩාව නිවා ගැනීමට ආරක්ෂිත ස්ථානයක් නොමැතිව වෙහෙසකාරී ලෙස මේ කිඹුලා ගමන් කරන බව සඳහන් වේ.මේ කිඹුලාගේ ආරක්ෂාව සඳහා 09 දින සිට කලමැටියේ සත්වනියාමක පී. සී. මහතා ඇතුළු නිලධාරීන් සහ මාතර දිස්ත්‍රික් ආපදා කළමනාකරණ මධ්‍යස්ථානයේ නිලධාරීන් වෙරළට පැමිණ සිටින අතර මහජනයාගෙන් කිඹුලාටත් කිඹුලාගෙන් මහජනයාටත් වෙන හානියක් ඇත්නම් එය වැළැක්වීම සඳහා ඔවුන් අවශ්‍ය කටයුතු කිරීමට සූදානම්ව සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312114</link>
    <topic>ලොරියේ ගැටුණුයතුරුපැදිකරුට බරපතලයි</topic>
    <author>මාතලේ දිස්ත්‍රික් සමුහ</author>
    <content>දඹුල්ල-ගලේවෙල ප්‍රධාන මාර්ගයේ තලකිරියාගමදී ඉකුත් සදුදා යතුරු පැදියක් ලොරියක ගැටි යතුරුපැදිකරු බරපතල තුවාල ලබා දඹුල්ල මුලික රෝහලට ඇතුළත්කර ඇත.මේ තුවාලකරු එම පෙදෙසේම පදිංචි 24 හැවිරිදි ටී. ධනපාල යනුවෙන් හදුනාගන ඇති බව පොලිසිය පවසයි.සිද්ධියට සම්බන්ධ ලොරිය සහ එහි රියදුරු පොලිසියෙන් අත්අඩංගුවටගෙන ඇති අතර ගලේවෙල පොලිසිය වැඩිදුර පරික්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312115</link>
    <topic>මාතර ටවුමේ මරු කපොල්ලක්...</topic>
    <author>මාකඳුරේ ධර්මසිංහ</author>
    <content>මාතර බස් නැවතුම්පොළ උඩුමහලේ ලේක්හවුස් ආයතනය ඉදිරිපිට පිහිටා ඇති උද්‍යානය හරහා යන ජනතාව ලේක්හවුස් ආයතනය ඉදිරිපිට තනා ඇති බැම්ම මතින් පහළට බැසීමේදී ලිස්සා වැටීමෙන් අනතුරට පත්වෙති.වෙළෙඳසල් වෙත යන ජනතාව මේ උද්‍යානය හරහා ගොස් ලේක්හවුස් ආයතනය ඉදිරිපිට තිබෙන බැම්මෙන් පහළට බසී. වැසි සමයන්හිදී මේ ස්ථානය ජලයෙන් පිරී පවතින අතර දිය සෙවල ද රඳා පවතී.බොහෝ දෙනෙක් ලිස්සා වැටී මේ වන විටත් තුවාල සිදු වී තිබේ. ඇතැම් පුද්ගලයන් වැටී සිහිසුන් වූ අවස්ථාද වේ.මෙහි වඩාත්ම බරපතළ බැම්මෙන් බැසීමට ගොස් ලිස්සා වැටෙන බොහෝ දෙනා නතර වන්නේ ලේක්හවුස් ආයතනය ඉදිරිපිට තිබෙන වීදුරු ආවරණය ආසන්නයේය. ‍යම් හෙයකින් වීදුරු ආවරණය කැඩී ගියහොත් ලිස්සා වැටෙන පුද්ගලයාගේ ජීවිතය අහිමිවීමටද හැකිය.දැනට දින කිහිපයකට ඉහතදී ගැබිනි මවක්, පැවිදි හිමිනමක් සහ විදේශීය ජාතික කාන්තාවක් ද මෙතැනින් වැටී බරපතළ තුවාල ලැබීය.මේ පිළිබඳව වගකිවයුත්තන්ගේ අවධානය වහාම යොමුකොට ඇතිවිය හැකි අවදානම් තත්ත්වයෙන් මුදාගැනීමට කඩිනම් පියවර ගන්නා ලෙස ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312116</link>
    <topic>හෝටලේ දවල් කෑමට මිහින්තලා පුදබිමේ ඉත්තෑවෙක් මරලා</topic>
    <author>මිහින්තලේ සමුහ</author>
    <content>මිහින්තලේ නගරයේ සංචාරක හෝටලයක දිවා ආහාරය වෙනුවෙන් මිහින්තලා පුදබිමේ අභය භුමියේදී ඉත්තෑවකු මරා මස් කරමින් සිටියදී අසල මාර්ගයේ ගමන් කරමින් සිටි කාන්තාවක දැක මිහින්තලේ පොලිසියට දුන් දුරකථන ඇමතුමකට මොහු අත්අඩංගුවට ගෙන ඇත.සංචාරක හෝටලය පවත්වන පුද්ගලයා තම හෝටලයට අවශ්‍ය දඩමස් සපයාගන්නේ මිහින්තලේ පුජාභුමියේ ඇති අභය භුමියේ නිදැල්ලේ ගැවසෙන වන සතුන් මරා බව ප්‍රදේශවාසිහු පවසති.දිනෙන් දින වද වී යන මෙන්ම මැරීමට තහනම් සත්ත්යෙකු වන ඉත්තෑවකු මරා පොලිස් අත්අඩංගුවට පත් හෝටල් හිමියා මිහින්තලේ පොසොන් මාවතේ පදිංචි අයෙකි.අත්අඩංගුවට පත් පුද්ගයා පෙරේදා (09) අනුරාධපුර මහේස්ත්‍රාත් අධිකරණයට ඉදිරිපත් කිරිමට නියමිතව තිබුණි. මිහින්තලේ පොලිස් ස්ථානාධිපති පොලිස් පරික්ෂක රුක්මාල් රත්නායක මහතාගේ උපදෙස් මත පොලිස් පරික්ෂක ජයරත්න මහතාගේ මෙහෙයවිමෙන් පරික්ෂණ කටයුතු සිදු කෙරිණ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312117</link>
    <topic>ඇඹිලිපිටිය ප්‍රා/සභාවේ හිටපු සභාපති භූමිතෙල් කම්හලකින් කෝටි 4ක් පිල්ලි ගහලා</topic>
    <author>තිස්සමහාරාම විශේෂ රාජා වෛද්‍යසේකර</author>
    <content>පසුගිය 5 වැනි දින කොළඹ අපරාධ කොට්ඨාස නිලධාරීන් විසින් ඇඹිලිපිටිය ප්‍රාදේශීය කාර්යාලය වටලනු ලැබිණ.එදින ඇඹිලිපිටිය ප්‍රාදේශීය සභාවේ පැරදුණ අය වැය දෙවන වරටත් ඉදිරිපත් කෙරුණ දිනය විය. එබැවින් මේ වැටලීම කාගේත් විමතියට හේතු විය.මේ වැටලීම සිදුකරන ලද්දේ කෝටි 4 කට ආසන්න මුදලක් වංචා සහගත ලෙස පරිහරණය කරන ලදැයි කියන චෝදනාවක් සම්බන්ධයෙන් ඇඹිලිපිටිය ප්‍රාදේශීය සභාවේ හිටපු සභාපති දයානන්ද වීරසිංහ මහතා අත්අඩංගුවට ගැනීම පිණිසය.ඔහු වත්මන් මන්ත්‍රීවරයෙකු ද වේ. මොහුට එල්ලවන ලද චෝදනාව වූයේ ඔහු ඇඹිලිපිටිය ප්‍රාදේශීය සභාවේ සභාපතිව සිටින කාලයේ ඇඹිලිපිටිය සමාගමක් මගින් දැවිතෙල් විදුලි බලාගාරයක් පිහිටුවනු ලැබූ අතර එම සමාගමෙන් ලබාගන්නා ලද කෝටි 4 ක මුදලක් වංචා කිරීමයි.කොළඹ අපරාධ කොට්ඨාසයේ නිලධාරීන්ට චූදිතයා අත්අඩංගුවට ගැනීමට නොහැකි වූයේ එදින දෙවන වරටත් ඉදිරිපත් කිරීමට නියමිතව තිබූ අය වැය විවාදයට හා සභා රැස්වීමට දයානන්ද වීරසිංහ මහතා සහභාගි නොවුන බැවිනි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312118</link>
    <topic>සූර්වී විදේස් කතකට අතවර කරලා</topic>
    <author>වීරකැටිය සමූහ</author>
    <content>ඕස්ට්‍රේලියානු ජාතික සංචාරක කාන්තාවක් පෙරේදා (09) තංගල්ල මාරකොල්ලිය වෙරළේදී අපයෝජනයට ලක් කළ බවට අයකු සැකපිට අත්අඩංගුවට ගත් බව තංගල්ල පොලිසිය කියයි.බීමත්ව සිටි සැකකරු මේ 40 හැවිරිදි සංචාරක කාන්තාව‍ගේ අඟපසඟ අත ගා ඇතැයි පොලිසියට කරන ලද පැමිණිල්ලේ සඳහන් වෙයි. අත්අඩංගුවට පත් සැකකරු අධිකරණයට ඉදිරිපත් කළ පොලිසිය වැඩිදුර පරීක්ෂණ ක්‍රියාත්මක කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r1312119</link>
    <topic>තණමල්විල ගංජා හොරා ගාල්ලෙදී මාට්ටු</topic>
    <author>ඉමදුව සමුහ ලංකින්ද නානායක්කාර</author>
    <content>ගාල්ල මත්ද්‍රව්‍ය දුෂණ මර්ධන අංශයෙන් ගංජා කිලෝ 5ක් පෙරේදා (09) ගාල්ල ගිංතොටදී අත්අඩංගුවට ගත් බව ගාල්ල මත්ද්‍රව්‍ය දුෂණ මර්ධන අංශයේ ස්ථානාධිපති පොලිස් පරීක්ෂක ප‍්‍රසන්න ජයරත්න මහතා පවසයි.ඌව පරණගම තණමල්විල පදිංචිකරුවෙක් පාසල් බෑගයක ගංජා අසුරාගෙන ගාල්ල හික්කඩුව ප්‍රදේශයේ පුද්ගලයෙකුට මේ ගංජා තොගය භාර දීමට පැමිණ තිබේ.පොලීසියට ලද තොරතුරකට අනුව ඔවුන් වෙස්ගෙන ගොස් ගිංතොටදී සැකකරු අත්අඩංගුවට ගෙන ඇත.ගාල්ල මුලස්ථාන පොලීසියේ ස්ථානාධිපති කේ. ඒ. උදය කුමාර මහතාගේ උපදෙස් මත, ගාල්ල මත්ද්‍රව්‍ය දුෂණ මර්ධන අංශයේ ස්ථානාධිපති පොලිස් පරීක්ෂක ප්‍රසන්න ජයරත්න, පො.සැ. 58987 හසන්ත, පො.සැ. 28031 මෙන්ඩිස්, පො.සැ. 33645 රංජිත්, පො.සැ. 88625 උපාලි යන නිලධාරීහු මේ වැටලීම සිදු කළහ.සැකකරු ඊයේ 10 දින අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r13121110</link>
    <topic>ගම්පහ දියර කිරි නිපැයුමඉහළ නංවන සැලසුම් රැසක්</topic>
    <author>ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>ගම්පහ දිසාවේ 2013 වසරේදී දේශීය දියර කිරි නිෂ්පාදනයේ වාර්ෂික ඉලක්කය කිරි ලීටර් එක්කෝටි අසූ ලක්ෂයක් බව සත්ව නිෂ්පාදන හා සෞඛ්‍ය දෙපාර්තමේන්තුවේ නිලධාරිනියක් කීවාය.එම ඉලක්කය කරා යාමට 2013 වසරේදී දේශීය කිරි නිෂ්පාදනය වර්ධනය ලීටර් තිස් ලක්ෂය දක්වා වැඩි කර ගත යුතුය. මේ වසරේ සැප්තැම්බර් මස 30 වනවිට අත්කරගෙන තිබෙන ප්‍රගතිය කිරි ලීටර් එක්කෝටි විසි ලක්ෂයකි.මෙසේ දේශීය කිරි නිෂ්පාදනය වැඩිකර ගැනීමේදී 2013 වසරේදී ගොවි පළවල් අලුතින් 200ක් පිහිටුවීමට අදහස් කර ඇත. සැප්තැම්බර් අවසානය වනවිට ඉන් ගොවිපොළ 184ක් පිහිටුවා ඇත. ඉතිරිය වසර අවසන් වීමට ප්‍රථම පිහිටුවීමට කටයුතු කෙරේ.දියර කිරි නිෂ්පාදනය වර්ධනය කර ගැනීමේදී කිරි ගොවින් පුහුණුව කෙරෙහිද සත්ව නිෂ්පාදන හා සෞඛ්‍ය දෙපාර්තමේන්තුව (බස්නාහිර පළාත) අවධානය යොමුකර ඇත. ඒ අනුව එළ ගව පුහුණු වැඩසටහන් 138ක් මේ වසර ඇතුළත පැවැත්වීමට නියමිත අතර මේ වසරේ සැප්තැම්බර් මස අවසානය වනවිට පුහුණු වැඩසටහන් 117ක් පවත්වා ඇත.වැලිසර පිහිටුවීමට නියමිත ගව ඒකක 20ක් වෙනුවට 22ක්ද, දිවුලපිටිය පිහිටුවීමට නියමිත 16ක්ද, මරදගහමුල ගව ඒකක 3ක්ද, දොම්පේ ගව ඒකක 10න් 7ක්ද, කටාන ගව ඒකක 4ක්ද මේ වනවිට පිහිටුවා ප්‍රගතියක් ලබා ඇත.කිරි නිෂ්පාදන වැඩි කිරීමේදී තෘණ වගාව කෙරෙහිද අවධානය යොමු කර තිබේ. 2013 වසරේදී ස්ථාපිත කිරීමට බලාපොරොත්තු වන බිම් ප්‍රමාණය පර්චස් 3480කි‍. සැප්තැම්බර් අවසානය වනවිට පර්චස් 5961ක තෘණ වගා කර ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r13121111</link>
    <topic>මිල්ලනිය පාතකඩ ජල ටැංකිය අසලටවිදුලි පහන් ඕනෑ</topic>
    <author>ඉංගිරිය සමූහ - කුමාරි ගමගේ</author>
    <content>බණ්ඩාරගම මැතිවරණ බල ප්‍රදේශයේ මිල්ලනිය 639 පාතකඩ ග්‍රාම නිලධාරි වසමේ ජනතාවට පානීය ජලය ලබාගැනීම සඳහා සකස් කර ඇති ළිඳ හා ජල ටැංකිය රාත්‍රී කාලයේ අඳුරේ පවතින බැවින් ඒ සඳහා විදුලි පහන් කීපයක් ලබාදෙන ලෙස ජනතාව බලධාරින්ගෙන් ඉල්ලා සිටියි.දැනට වසර කීපයකට පෙර පෞද්ගලික ආයතනයක් මඟින් ක්‍රියාත්මක කරන ලද මේ ජල ව්‍යාපෘතිය සඳහා වැයකර ඇති මුදල රුපියල් ලක්ෂ 35කි.මේ තත්ත්වය නිසා ගැටලු රැසක් මතුවන්නට ඉඩ ඇති බව පෙන්වා දෙන ප්‍රදේශවාසීන් හැකි ඉක්මනින් ළිඳ හා ජල ටැංකිය ආසන්නයට විදුලි බුබුළු කිහිපයක් සවිකර දෙන ලෙස ඉල්ලති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r13121112</link>
    <topic>මතුගම බස් සේවයරාත්‍රියට දුර්වලයි</topic>
    <author>මතුගම සංචාරක</author>
    <content>සවස හතෙන් පසු මතුගම ප්‍රදේශයේ බස් සේවාවන් අඩපණව පවතින නිසා මගී ජනතාව අපහසුතාවට පත්වී සිටිති.කොළඹ - කළුතර සේවයට ගොස් පැමිණෙන අයට මතුගමට පැමිණි පසු බදුරලිය, අලුත්ගම, වලල්ලාවිට, නෑබොඩ හා පැලවත්ත ප්‍රදේශවලට යාමට නොහැකිව අසරණ වෙති.රාත්‍රී හත අටෙන් පසු ඇතැම් මාර්ගවල එකදු බස් රථයක්වත් ධාවනය නොවේ.මේ පිළිබඳ අවධානය යොමු කොට රාත්‍රී බස් සේවා පවත්වාගෙන යාමට පියවර ගන්නැයි මගී ජනතාව බලධාරින්ගෙන් ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r13121113</link>
    <topic>වතුපිටිවල වැඩිහිටියන්ට වෙනමකවුළුවක් ඕනෑ</topic>
    <author>අත්තනගල්ල විශේෂ ජයවීර සුගතපාල</author>
    <content>වැඩිහිටි හැඳුනුම්පත් හිමි ග්‍රාමීය වැඩිහිටි කමිටු සාමාජික සාමාජිකාවන්ට බෙහෙත් ලබා ගැනීම සඳහා වතුපිටිවල, මූලික රෝහලේ බාහිර රෝගීන්ගේ අංශයේ වෙනම කවුළුවක් ස්ථාපිත කර දෙන මෙන් අත්තනගල්ල වැඩිහිටි බලමණ්ඩලය වගකිවයුත්තන්ගෙන් ඉල්ලා සිටියි.වැඩිහිටි රෝගීන් පැය ගණන් පෝලිමේ සිට ක්ලාන්තවී ඇදවැටෙන අවස්ථා ඇතැයිද, මේ සම්බන්ධයෙන් රෝහල් අධ්‍යක්ෂකවරයා වෙත කරුණු ඉදිරිපත් කර ඇතත් මෙතෙක් ප්‍රතිචාරයක් ලැබී නැතැයිද වැඩිහිටි බල මණ්ඩලයේ ප්‍රකාශකයකු පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r13121114</link>
    <topic>කතකගේ හිසට පොල්ලකින් ගසා රන් බඩු කොල්ල කාලා</topic>
    <author>දයාරත්න බණ්ඩාර - කෑගල්ල දිස්ත්‍රික් සමූහ</author>
    <content>මහපල්ලේගම නිවෙසකදී තරුණයකු කාන්තාවකට පොල්ලකින් පහරදී සිහිසන් වූවාට පසුව ඇයගේ රන්මාලය සහ කරාබු දෙක ගලවාගෙන ගොස් ඇති බව දැදිගම පොලිසිය පවසයි.සැකකරු පොල්ලකින් කාන්තාවගේ හිසට පහර දී මෙම සොරකම සිදුකර ඇත. කෑගසන ශබ්දය ඇසී අසල්වැසියන් පැමිණ කාන්තාව කෑගල්ල මූලික රෝහලට ඇතුළත් කර ඇත.සැකකකරු අත්අඩංගුවට ගැනීමට දැදිගම පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=r13121115</link>
    <topic>දෙහිඕවිට ප්‍රා. සභාවේ අයවැය සම්මතයි</topic>
    <author>රුවන්වැල්ල සමූහ කේ.පී. රංජනී</author>
    <content>දෙහිඕවිට ප්‍රාදේශීය සභාවේ 2014 අයවැය යෝජනාව ආණ්ඩු පක්ෂයේ සියලුම මන්ත්‍රීවරුන්ගේ කැමැත්ත පරිදි ඒකමතිකව සභා සම්මත විය.දෙහිඕවිට ප්‍රාදේශීය සභාවේ පහත මාලයේදී සභාපති කේ.ඒ. අමිල රුවන් කන්දේආරච්චි මහතාගේ(එ.ජ.නි.ස) ප්‍රධානත්වයෙන් සභාව රැස්විය.එහිදී සභාපතිවරයා මෙසේ පැවැසීය. දෙහිඕවිට ප්‍රාදේශීය සභා ඉතිහාසය අපි වෙනස් කළා. ඊට අභිමානයක් ද ඇති කළා. 'දැයටකිරුළ'හරහා සංවර්ධන යෝජනා ක්‍රම ගලාගෙන ආවා. එය අපි ලැබූ ජයග්‍රහනයක්.ඉදිරියේදී තව තවත් ආදායම් ලබා ගැනීමට කටයුතු කරන අතර දස ලක්ෂ 13ක් කසළ ප්‍රතිචක්‍රීකරණයට මුදල් ලැබී තිබෙනවා. තල්දුව නගරය මෙන්ම සතිපොල සංවර්ධනය සදහා 'දැයට කිරුළ' හරහා දස ලක්ෂ43 ක මුදල් ප්‍රතිපාදන දැනටමත් ලැබී තිබෙනවා. අප ඉතිහාසයට වඩා වර්තමානයට ගැළපෙන ලෙස ආයෝජනය කරනවා.සභා බල ප්‍රදේශයේ ග්‍රාම නිලධාරී වසම් 39ට සම්පත් සමසේ බෙදා හරින වැඩ පිළිවෙළකට ඉරිදරියේදී අනුගත වන බව ද සභාපති වරයා වැඩිදුරටත් කීවේය.සභාපතිවරයා සමග ආණ්ඩු පක්ෂයේ මන්ත්‍රී සංඛ්‍යාව 13කි. විපක්ෂය මන්ත්‍රී සංඛ්‍යව 6කි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=s1312111</link>
    <topic>වසර දෙකකට පසුව වැලි කතරේ දී ශ්‍රී ලංකාවට පාකිස්තානය මුණගැසෙයි</topic>
    <author/>
    <content>ශ්‍රී ලංකා ක්‍රිකට් ක්‍රීඩකයන් පාකිස්තානයට එරෙහිව දීර්ඝ තරගමාලාවක් අරාබි වැලි කතරේදී අද ආරම්භ කරයි.ජාත්‍යන්තර විස්සයි20 තරග 2ක්, එක්දින තරග 5ක් හා ටෙස්ට් තරග 3කින් සමන්විතව එක්සත් අරාබි එමීර් රාජ්‍යයේ ඩුබායි, සාජා හා අබුඩාබි හි දී අද සිට ලබන ජනවාරි 20 වැනිදා දක්වා පැවැත්වෙන මේ තරග වේදිකාවේ තිරය විවෘත කරමින් දිනේෂ් චන්දිමාල්ගේ විස්සයි20 කණ්ඩායම අද රාත්‍රියේ ඩුබායි ක්‍රීඩාංගණයට පිවිසෙයි.අද පළමු විස්සයි20 තරගය ආරම්භ වන්නේ ශ්‍රී ලංකා වේලාවෙන් රාත්‍රී 9.30 ට ය (ඩුබායි වේලාවෙන් රාත්‍රී 8.00). දෙවැනි තරගය අනිද්දා (13) මේ ක්‍රීඩාංගණයේදීම එම වේලාවටම ආරම්භ වනු ඇත.ශ්‍රී ලංකාව හා පාකිස්තානය අතර අද ක්‍රීඩා කෙරෙන්නේ 11 වැනි ජාත්‍යන්තර විස්සයි20 තරගයයි. දෙපිල අතර මෙතෙක් පැවැති තරගවලදී පාකිස්තානය තරග හයක් ජයග්‍රහණය කර තිබේ. ශ්‍රී ලංකාව තරග හතරකින් ජය ගෙන සිටී.මේ කණ්ඩායම් දෙක අවසන් වතාවට විස්සයි20 තරග බිමේ මුණගැසුණේ පසුගිය වසරේ ඔක්තෝබරයේදීය. කොළඹ ආර්.ප්‍රේමදාස ජාත්‍යන්තර ක්‍රිකට් ක්‍රීඩාංගණයේදී පැවැති එම තරගය ශ්‍රී ලංකාව ලකුණු 16කින් ජය ගත්තේය. එක්සත් අරාබි එමීර් රාජ්‍යයේදී දෙපිල අවසන් වතාවට තරග වැදුනේ 2011 වසරේ නොවැම්බරයේදීය. කඩුලු පහකින් ඒ තරගය ජය ගැනීමට පාකිස්තානය සමත් විය.ශ්‍රී ලංකා ක්‍රිකට් ක්‍රීඩකයන් මේ තරග සංචාරයේ නියැළෙන්නේ පාකිස්තාන ක්‍රීඩකයන්ට වඩා අඩු තරග පළපුරුද්දකින් යුතුව වීම ශ්‍රී ලංකාවට යම් තරමක අවාසියකි. මේ මේ නිසා තරගමාලාව තම කණ්ඩායමට ප්‍රබල අභියෝගයක් වනු ඇතැයි ශ්‍රී ලංකා ක්‍රිකට් පුහුණුකරු ලෙසින් අවසන් මෙහෙවරේ යෙදෙන ග්‍රැහැම් ෆෝඩ් කල්තියාම අනතුරු අඟවා තිබේ.මන්ද යත්, ජාත්‍යන්තර ක්‍රිකට් තරග තම රටේ පැවැත්වීමේ තහනමකට ලක්ව සිටින පාකිස්තාන ක්‍රිකට් කණ්ඩායම එක්සත් අරාබි එමීර් රාජ්‍යය සිය සත්කාරක රට කරගෙන තිබියදීත් ඔවුන් මෑතකදී ජාත්‍යන්තර තරගර රැසකට ක්‍රීඩා කර තිබෙන අතරවාරයේ ඊට සාපේක්ෂව ශ්‍රී ලංකා ක්‍රිකට් කණ්ඩායමට සිදුවූයේ එම කාලය තුළ වැඩි හරියක් තම රටේ ම නේවාසිකව සිටීමය.ගෙවුණු අට මසක කාල පරාසය ඇතුළත පාකිස්තානය ටෙස්ට් තරග 4ක්, එක්දින තරග 23ක් හා විස්සයි20 තරග 8ක් ක්‍රීඩා කර තිබේ. මේ කාලය තුළ ශ්‍රී ලංකාව කිසිම ටෙස්ට් තරගයකට සහභාගි වී නැත. ඔවුන් ක්‍රීඩා කර ඇත්තේ එක්දින තරග 17ක් හා විස්සයි20 තරග 5කට පමණි. ලබන 31 වැනි දින ඩුබායි හි දී පාකිස්තානයට එරෙහිව ඇරැඹෙන පළමු ටෙස්ට් තරගය මාස 10කට ආසන්න කාලයක් තුළ ශ්‍රී ලංකාව ක්‍රීඩා කරන පළමු ටෙස්ට් තරගය වෙයි.ශ්‍රී ලංකා ක්‍රිකට් කණ්ඩායම මීට පෙර අවසන් වතාවට පාකිස්තානය සමග තරගමාලාවකට එක්සත් අරාබි එමීර් රාජ්‍යයට ගියේ 2011 වසරේදීය. එහිදී පැවැති ත්‍රිත්ව ටෙස්ට් තරගමාලාවෙන් ශ්‍රී ලංකාව තරග 1–0කින් පරාජය විය. තරග පහකින් යුත් එක්දින තරගමාලාවේදී 4–1ක පරාජයක් ලැබූ ශ්‍රී ලංකා කණ්ඩායම දෙපිල අතර පැවැති එක ම විස්සයි20 තරගයේදීද පරාජයේ නීරස වින්දේය.2010 වසරේදී සිය සත්කාරක තරග බිම ලෙස එක්සත් අරාබි එමීර් රාජ්‍යය පත්කර ගත් දා සිට මේ දක්වා පාකිස්තානය එහිදී කිසිම ටෙස්ට් තරගමාලාවක් පරාජය වී නැත. එහෙත් එයින් හැඟෙන්නේ ඔවුන් අනභිභවනීය කියා නොවන බව ෆෝඩ් කියයි. “ඔවුන් එංගලන්තය 3–0කින් පරාජය කළා.මානසික කෝණයකින් බලන විට මේ තරග බිම තමන්ගේ බලකොටුව කියා ඔවුන් කල්පනා කරනවා. ඔවුන් හොඳින් ක්‍රීඩා කරන්නේ එහිදීයි. ඒත් අපට මෙය මහත් අභියෝගයක්. ඉතිහාසය නිර්මාණය වන්නේ ඒ විදියටයි. අපේ කොල්ලන්ට වීරයන් වෙන්න පුළුවන් ඒ විදියටයි. එය අසීරු කාර්යයක්. නමුත් එය කළ නොහැකි දෙයක්ද නොවේ” ෆෝඩ් කියයි.පාකිස්තානයට එරෙහිව ජයග්‍රාහකයන් ලෙසින් ඉස්මතු වීමට නම් ශ්‍රී ලංකාව එක් ප්‍රධාන කරුණක් කෙරෙහි සැලකිලිමත් විය යුතු වෙයි. ඒ, ලෝක මට්ටමේ සිටින සයීඩ් අජ්මාල්ගේ දඟ පන්දුව සමග ශ්‍රී ලංකා පිතිකරුවන් ගණුදෙනු කරන ආකාරය පිළිබඳවය. ශ්‍රී ලංකාව මීට පෙර එක්සත් අරාබි එමීර් රාජ්‍යයේ සංචාරය කළ 2011 තරගමාලාවේදී වැඩිම කඩුලු ලාභියා වූයේ අජ්මාල් ය. එහිදී ඔහු ශ්‍රී ලංකාවට එරෙහිව ටෙස්ට් කඩුලු 18ක් හා එක්දින කඩුලු 11ක් ලබා ගත්තේය.අජ්මාල්ට අමතරව පාකිස්තාන කණ්ඩායමට නවක ක්‍රීඩකයන් කිහිප දෙනෙකුද ඇතුළත්ව සිටිති. අඩි හතක් උසැති වමතින් වේග පන්දු යවන මොහමඩ් ඉර්ෆාන් හා වමතින් දඟ පන්දු යවන සුල්ෆිකර් බබාර් ට ශ්‍රී ලංකා පිතිකරුවන් බොහෝ දෙනෙක් තවමත් මුහුණ දී නැත.මේ අතර පාකිස්තාන ක්‍රිකට් තේරීම් නිළධාරීන් ඊයේ 19 හැවිරිදි නවක පන්දු යවන්නෙකුට විස්සයි20 සංචිතයේ දොරටු විවර කළේය. දේශීය තරගවලදී දස්කම් පෑ ඔහු වමතින් වේග පන්දු යවන උස්මාන් ඛාන් ෂින්වාරි ය.විස්සයි20 ද්විත්ව තරගමාලාවෙන් පසුව එළැඹෙන ශ්‍රී ලංකාවට එරෙහි තරග පහකින් යුත් ජාත්‍යන්තර එක්දින තරගමාලාවටද මේ පන්දු යවන්නා ඇතුළත් කෙරෙනු ඇතැයි අපේක්ෂා කෙරේ.ළාබාල වියේදීම වේග පන්දු යවන්නන් හඳුන්වා දීමේ ඉතිහාසයක් පාකිස්තානයට තිබේ. වසිම් අක්රම්, වකාර් යූනුස් හා ආකිබ් ජාවෙඩ් යන වේග පන්දු යවන්නන් තිදෙනාම ජාත්‍යන්තර ක්‍රිකට් තරග බිමට පිවිසියේ ඔවුන්ගේ යෞවන අවධියේය.ආබාධයකට ලක්ව සිටීම හේතුවෙන් ඉර්ෆාන් විස්සයි20 හා එක්දින තරගවලට සහභාගි නොවේ.එහෙත් ඔහු ටෙස්ට් තරගමාලාවට ක්‍රීඩා කිරීමට ඉඩ තිබේ. පාකිස්තානයේ තවත් වේග පන්දු යවන්නෙකු වන උමාර් ගුල් ද ඔහුට සිදුකළ දණිස් ශල්‍යකර්මයෙන් තවමත් පූර්ණ සුවය ලබා නැත.ශ්‍රී ලංකා කණ්ඩායමේ මේ සංචාරයේ මුල් අවධියේ පැවැත්වෙන විස්සයි20 හා එක්දින තරගවලට පළපුරුදු පිතිකරු මහේල ජයවර්ධන ක්‍රීඩා නොකිරීම ශ්‍රී ලංකා කඳවුරට මහත් පාඩුවකි. හිටපු නායක මහේල පෞද්ගලික හේතුන් මත මේ තරගවලට සහභාගි නොවේ.මහේල කණ්ඩායමේ නොසිටීම ශ්‍රී ලංකාවට තවත් අභියෝගයක් බව ශ්‍රී ලංකා පුහුණුකරු කියයි. “ඒත් එයා නැතිව තරග ක්‍රීඩා කිරීම මීට පෙරත් සිදුවී තියෙනවා. ඒ ඔහු ආබාධයන්ට ලක්ව සිටි අවස්ථාවලයි. ඒ බොහෝ අවස්ථාවල අපි හොඳින් තරගවලට මුහුණ දී තියෙනවා. මෙවැනි අවස්ථාවලට මුහුණ දෙන්න කණ්ඩායම හුරු වී සිටිනවා. අනාගතයේදී ඒ අවස්ථාවට මුහුණ දෙන්න සිදුවෙන බව ඔවුන් දන්නවා. මහේල නැතිව පිටියට ගිහින් තරග ජයග්‍රහණය කරන්න ඉදිරියේදී ශ්‍රී ලංකාවට සිදුවෙනවා.”මහේල නොමැති වීමෙන් අමතර පීඩනයක් අනෙක් ජ්‍යෙෂ්ඨ පිතිකරුවන් දෙදෙනා වන කුමාර් සංගක්කාර ට හා තිලකරත්න ඩිල්ෂාන් ට එල්ල වනු ඇතැයි යන මතය ෆෝඩ් බැහැර කරයි. මේ පිතිකරුවන් දෙදෙනා ඔවුන්ගේ ක්‍රීඩා දිවිය තුළ පීඩනය හමුවේ ඉතාමත් දියුණු වී තිබේ. මානසික අතින් ශක්තිමත් මේ දෙදෙනාට ‘පීඩනය’ යනු වඩාත් හොඳින් තරග කිරීමට ලැබෙන රසකාරකයක් වනු ඇත. ඒ තරමට මේ පිතිකරුවන් දෙදෙනා ඔවුන්ගේ ක්‍රීඩාව කුමක්ද යන්න පිළිබඳව මනාව වටහා ගෙන සිටිති.ශ්‍රී ලංකාව අද තරග බිමට පිවිසෙන්නේ තමන් සතුව තිබෙන ලොව අංක 1 විස්සයි20 ස්ථානය තවදුරටත් ආරක්ෂා කර ගැනීමේ අටියෙනි. ඒ අධිෂ්ඨානය බිඳ දැමීමට මොහමඩ් හෆීස්ගේ කණ්ඩායම සෑම උත්සාහයක්ම දරනු ඇත. ඒ ප්‍රීතිය ප්‍රතිවාදීන්ට ලබා නොදීමට නම් ශ්‍රී ලංකාව, ජයග්‍රහණය කිරීමට හැකි හොඳම කණ්ඩායම අද තරගය සඳහා යොදා ගත යුතු වෙයි.මේ දිනවල මැද පෙරදිග පවතින්නේ ශීත දේශගුණයකි. සාමාන්‍යයෙන් උණුසුම් කාලගුණයේ ක්‍රීඩා කිරීමට හුරු වී සිටින මේ දෙපිලටම දැන් එක්සත් අරාබි එමීර් රාජ්‍යයේ පවතින මේ ශීත දේශගුණික තත්ත්වය හොඳින් ගැළපෙනු ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=s1312112</link>
    <topic>ශ්‍රී ලංකා නෙට්බෝල් පිලේ පුහුණුවීම් තවත් දින 14කින්</topic>
    <author>ප්‍රින්ස් ගුණසේකර</author>
    <content>ලබන වසරේ සැප්තැම්බර් මාසයේ පැවැත්වෙන ආසියානු නෙට්බෝල් ශූරතාවලිය ඉලක්ක කරමින් ශ්‍රී ලංකා සංචිතයේ පුහුණුවීම් තවත් දින 14කින් ආරම්භ කරන බව නෙට්බෝල් සම්මේලනයේ සභාපති වික්ටෝරියා ලක්ෂ්මි මහත්මිය පවසයි.ක්‍රීඩිකාවන් 60කගෙන් යුත් සංචිතයක් පුහුණුකාරිනියන් සිවුදෙනකු යටතේ පවත්වාගෙන යන අතර එහිදී ශාරීරික යෝග්‍යතාවට මුල් තැනක් දෙන බව ලක්ෂ්මි මහත්මිය සඳහන් කළාය.සංවර්ධන සංචිත මට්ටමේ පුහුණුකාරිනියන් දෙදෙනකු, ක්‍රීඩා අමාත්‍යාංශය යටතේ සිටින පුහුණුකාරිනියක් හා පාසල් නෙට්බෝල් සම්මේලනයෙන් පුහුණුකාරිනියක් සංචිතය භාරව ක්‍රියා කරති.ශ්‍රී ලංකා ක්‍රීඩිකාවන්ට ශාරීරික යෝග්‍යතාව පිළිබඳ ව්‍යායාම් ලබාදීම අත්‍යවශ්‍ය හෙයින් මාස දෙකක කාලයක් ඒ සඳහා ප්‍රමුඛතාව ලබාදීම අරමුණ වී තිබේ. ජාතික නෙට්බෝල් පුහුණුකාරිනිය තෝරා ගැනීම කඩිනම් කළ යුතු හෙයින් ජනවාරි මාසයේදී සම්මුඛ පරීක්ෂණ පැවත්වීමට ශ්‍රී ලංකා නෙට්බෝල් සම්මේලනය කටයුතු සුදානම් කරමින් සිටී.ජාතික නෙට්බෝල් පුහුණුකාරිනිය තෝරා ගැනීමට අදාළ නිවේදනය මේ මාසයේ අග භාගයේදී ප්‍රසිද්ධ කිරීමට බාලාපොරොත්තු වේ.සිංගප්පූ‍රුවේදී නිමාවට පත්වු නේෂන් කුසලාන නෙට්බෝල් තරගාවලියේදී ශ්‍රී ලංකා ක්‍රීඩිකාවන්ගේ දක්ෂතා පිළිබඳ සතුටට පත්වන බව ශ්‍රී ලංකා නෙට්බෝල් සභාපතිනි වික්ටෝරියා ලක්ෂ්මි මහත්මිය පැවැසුවාය.“ජ්‍යෙෂ්ඨ ක්‍රීඩිකාවන්ගෙන් තවත් දක්ෂතා බලාපොරොත්තු වුණා. ඔවුන්ට තවත් බොහෝදේ කළ හැකිව තිබු බව මගේ මතයයි. කණ්ඩායම් හැඟීමෙන් කටයුතු කරීමේ වැදගත්කම මේ තරගාවලියේදී අපේ ක්‍රීඩිකාවන් හොඳින් ඉගෙනගත්තා. අපට අවශ්‍ය වුණා ක්‍රීඩිකාවන් තුළ ආකල්පමය වෙනසක් ඇති කරන්න.සියලු දෙනාගේ කැපවීමෙන් අපේ ක්‍රීඩිකාවන්ට හොඳ ජාත්‍යන්තර තරගාවලියක අත්දැකීම් ලබාදීමට හැකිවුණා” සභාපතිනිය පැවැසුවාය.ලක්ෂ්මි වික්ටෝරියා මහත්මිය නේෂන් කුසලාන නෙට්බෝල් තරගාවලියේ ශ්‍රී ලංකා පිලේ කළමනාකාරිය ලෙසද කටයුතු කළාය.නවක ක්‍රීඩිකාවන් රැසක් දක්ෂතා අතරට පිවිසීම සතුටට කරුණක් බවද ඇය සඳහන් කළාය.“අලුත් ළමයින්ට හොඳ අනාගතයක් ඇති බව දුටුවා. ගයනි දිසානායක දක්ෂතම ක්‍රීඩිකාවක් ලෙස සම්මාන දිනීම සුබ පෙර නිමිත්තක්. ඩිෆෙන්ස් ක්‍රීඩිකාවක් එවැනි තැනකට පත්වීම අගය කළ යුතුයි. අපේ මීලඟ ඉලක්කය ආසියානු ශූරතාවලිය හා 2015 ආසියානු යොවුන් ශූරතාවලියයි. ඒ සඳහා හොඳ ගමනක් දැන් සිටම ආරම්භ කරනවා” වික්ටෝරියා ලක්ෂ්මි මහත්මිය පැවැසුවාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=s1312113</link>
    <topic>ශ්‍රී ලංකා ක්‍රිකට් පිලේ දිරිගන්වන්නා අරාබියට යයි</topic>
    <author/>
    <content>එක්සත් අරාබි එමීර් රාජ්‍යයේ පැවැත්වෙන ශ්‍රී ලංකා පාකිස්තාන ක්‍රිකට් තරගාවලියේදී ශ්‍රී ලංකා පිලේ දිරිගන්වන්නා ලෙස මොහොමඩ් නිලාම් සහභාගී වෙයි.ක්‍රීඩාංගණය වටා ශ්‍රී ලංකා ධජය ගෙන යමින් ක්‍රීඩාගාරවල සිටින ශ්‍රී ලංකා ප්‍රේක්ෂකයන්ට ආශ්වාදයක් හා ක්‍රීඩකයන්ට ධෛර්යයක්දීම නිලාම්ගේ බලාපොරොත්තුවවී තිබේ.වසර 12ක් තිස්සේ ශ්‍රී ලංකා ක්‍රිකට් පිලට ක්‍රීඩා පිටියේ ධෛර්ය දෙන නිලාම් ක්‍රිකට් ක්‍රීඩාව තම ජීවිතය සේ සලකයි. මෙවර තරගාවලියට යෑම සඳහා ශ්‍රීනා පැලස් ආයතනය දුන් සහ‍යෝගය ඔහු මහත්සේ අගය කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=s1312114</link>
    <topic>ලක්ෂිතගෙන් විශිෂ්ට පන්දු යැවීමක්</topic>
    <author>එච්.එල්.සුනිල් ශාන්ත කළුතර මධ්‍යම විශේෂ</author>
    <content>දිල්ෂාන් ලක්ෂිතගේ විශිෂ්ට පන්දු යැවි‍ම හේතුවෙන් පානදුර සාන්ත ජෝන් විදුහල සමග පැවැති අවු.15න් පහළ තරගයෙන් කඩුලු 8ක ජයක් හිමිකර ගැනීමට කළුතර ජාතික පාසල් පිල සමත්විය.කළුතර මහජන ක්‍රීඩාංගණයේදී පසුගියදා පැවැති තරගයේ සා.ජෝන් විදුහලට එරෙහිව කඩුලු 12ක් බිඳ දැමීමට සමත්විය. පළමු ඉනිමේදී ලකුණු 23කට කඩුලු 5ක් බිඳ දැමු දිල්ෂාන් ලක්ෂිත දෙවැනි ඉනිමේදී කඩුලු 7ක් දවාගත්තේ ලකුණු 42කදීය.සා.ජෝන් විදුහල පළමු ඉනිමේදී ලකුණු 71කට දැවී ගිය අතර දෙවැනි ඉනිම ලකුණු 129කට සීමා විය. පිළිතුරු ලෙස කළුතර විදුහල පළමු ඉනිමට ලකුණු 175ක් රැස්කළේය. දෙවැනි ඉනිමේදී තරගයේ ජයග්‍රහණය සඳහා හිමිවු ඉලක්කය කඩුලු 2ක් දැවී තිබියදී සපුරාලීමට කළුතර පිලට හැකිවිය.සා.ජෝන් පළමු ඉනිම-71 හර්ෂ සල්ගාදු 33 (දිල්ෂාන් ලක්ෂිත 23/5, රුවිත් කරුණාරත්න 11/2) සහ දෙවැනි ඉනිම-129 හර්ෂ සල්ගාදු 33, කවිඳු කුලරත්න 32 (දිල්ෂාන් ලක්ෂිත 42/7)කළුතර විද්‍යාලය පළමු ඉනිම-175 නවීන් හෙට්ටිආරච්චි 33, සෙනිත් ප්‍රේමවංශ 32 (ඉසුරු ලක්ප්‍රිය 60/5) සහ දෙවැනි ඉනිම-27/2.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=s1312115</link>
    <topic>ශ්‍රී ලංකා කරාතේ පිලේනිලධාරීන්ට අප්‍රසාදය</topic>
    <author>කුමාරසිරි ප්‍රසාද් ගුවන් තොටුපොළ</author>
    <content>එක්සත් අරාබි එමීර් රාජ්‍යයේ ඩුබායි හි පැවති ආසියානු කරාතේ තරගාවලියට සහභාගී වූ ලංකා කණ්ඩායමේ එරට සංචාරය නිසි ලෙස සැලසුම් කර නොමැති බව වාර්තාවේ.මේ බව හෙලිවූයේ එම කණ්ඩායම මෙරටට පැමිණි අවස්ථාවේ ක්‍රීඩකයන්ගේ මාපියන් විසින් නිලධාරින්ට චෝදනා කිරීම නිසා ගුවන් තොටුපොළේ ඇතිවූ උණුසුම් අවස්ථාවේදීය.ක්‍රීඩා ඇමතිවරයාගේ අනුමැතිය ඇතිව මෙම තරගාවලියට සහභාගී වූ නිළධාරීන් දරුවන්ගෙන් මුදල් අයකර ගත්තත් දරුවන්ට නිසි ඉදුම් හිටුම් හා ආහාර ලබා නොදුන් බවට චෝදනා ලැබූහ. චෝදනා ලද නිළධාරියෙකු දරුවන්ගෙන් එකතු කරගත් මුදලින් කොටසක් තමා ඉතිරි කරගෙන පැමිණි බවත් ක්‍රීඩා ඇමතිවරයා ඉදිරියේ දී එම මුදල් මාපියන්ට ආපසු ලබාදෙන බවත් දිනමිණට පැවසීය.ලබාදුන් ආහාර නිසා කීපදෙනෙකුට වමනය ගිය බව සංචාරයට සහභාගීවූ ක්‍රීඩිකාවක් කියා සිටියාය. දරුවන්ට ආහාර ලබාදීම සදහා තමන්ගේ තනතුර ගැන පවා නොසිතා හොදි භාජන පවා තමා ඔසවාගෙන ගිය බව එක් නිළධාරියෙක් පැවසීය.'මෙය ආසියාවේ රටවල් බොහෝ ගණනක් සහභාගී වන අන්තර් ජාතික තරගාවලියක්. පුහුණුකරු වුනාට මම දන්නේ නෑ ළමයි කොහේ හිටියාද කියලා' යැයි ක්‍රීඩා අමාත්‍යංශයේ අනුමැතිය ලැබූ ජාතික පුහුණුකරු කීවේය.'මේ වගේ තරග වලට සහභාගී වනවිට සැලසුම් ගතව යන්න ඕන. හෝටල් කාමර කලින් වෙන් කරවාගෙන තරගාවලිය සදහා නිල හෝටල් තිබෙනවා ඒ තැනක් වෙන්කර ගත්තාම ආහාර ප්‍රවාහන පහසුකම් සියලු දේ ලැබෙනවා. මුදල් ඉතුරු කරගෙන ඒම නොවේ වටින්නේ' යැයි ද ඔහු පැවසීය. මෙම සංචාරය සංවිධානය කර මෙහෙයවූ අය වන්දනාවේ ගිහින් නවාතැන් සොයන අයුරින් ඩුබායි ගුවන් තොටුපොළට ගොස් නවාතැන් සෙවූ බව ක්‍රීඩකයෙක් පැවසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=s1312116</link>
    <topic>ජාක් ගුණවර්ධන ක්‍රීඩකයා ක්‍රීඩා ඇමැති හමුවී.....</topic>
    <author/>
    <content>පිලිපිනයේ මැනිලා නුවර පැවැති ආසියානු මෝටර් රථ ධාවන තරගාවලියට සහභාගිවී දෙවැනි ස්ථානය හිමිකරගත් 14 හැවිරිදි ජාක් ගුණවර්ධන ක්‍රීඩකයා, ක්‍රීඩා ඇමැති මහින්දානන්ද අලුත්ගමගේ මහතා හමුවීමෙන් අනතුරුව ඡායාරූපකට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=f1312111</link>
    <topic>මේ ආණ්ඩුව අය-වැය හිඟය ක්‍රමයෙන් අඩු කළා</topic>
    <author>සාකච්ඡා කළේ චන්දන ජයවීර</author>
    <content>මහින්ද රාජපක්ෂ රජය දේශීය ආර්ථිකය ශක්තිමත් කිරීමේ හා රට අහරින් ස්වයංපෝෂිත කිරීමේ අවශ්‍යතාව තේරුම් ගත් රජයක් බව පවසන සේවා සම්මානිත මහාචාර්ය ඒ.ඩී.වී. ද එස්. ඉන්ද්‍රරත්න, එම වුවමනාව ජය ගැනීමේ දිශාවට මෙවර අය-වැය යොමු කර ඇති බවත්, අය-වැය හිඟය ක්‍රමයෙන් පාලනය කරමින් සිටින බවත් 2014 අය-වැය ලේඛනය ගැන විග්‍රහයක යෙදෙමින් සඳහන් කළේ මෙසේය.* 2014 අයවැය “මහින්ද චින්තනයට” අනුකූල ද?ඔව්. ඉදිරි දැක්මට අනුව අපේ ආදායම 2016 වන විට 2011 ආදායම මෙන් දෙගුණයක් කළ යුතු බව දක්වා තිබෙනවා. එහෙම දෙගුණ කරන්න නම් ජාතික ආදායම වසරකට මුර්ත වශයෙන් 8% කින් වැඩි කළ යුතුයි.* වසර පහක් වැනි කෙටි කාලයක් තුළදී ජාතික ආදායම දෙගුණ කළ හැකිද?ආණ්ඩුව ඒක කළා. මිල උද්ධමනයත් සමඟ ජාතික ආදායම 15%ක පමණ අගය පවත්වාගෙන යාම නිසා එය ලබාගත හැකි වුණා.* 8%ක ආර්ථික වර්ධන වේගයක් පවත්වාගෙන යන්න කොපමණ ආයෝජනයක් වාර්ෂිකව වර්ධනය විය යුතුද?35%ක ආයෝජනයක් වාර්ෂිකව ඇති විය යුතුයි. රජයට මේ ආයෝජනය තනිවම කරන්න බැහැ. මේ දක්වා 5 - 6% අතර ප්‍රමාණයකින් රජය ආයෝජනය කිරීම කළා. ලබන වසරේදී 6%කට වැඩි ප්‍රමාණයක් ආයෝජනය කිරීමට බලාපොරොත්තු වන බව අය-වැය ලේඛනයේ දක්වා තිබෙනවා. එතකොට 28% පමණ ප්‍රමාණයක් පෞද්ගලික අංශයෙන් බලාපොරොත්තු විය හැකියි.* නමුත් රජයේ ආයෝජන එන්න එන්නම අඩු වෙමින් යන බවට විවේචනයක් තිබෙනවා නේද?එහෙම වෙන්නේ කොහොමද? මම සංඛ්‍යා ඉදිරිපත් කරන්නම්... 2009 බිලියන 330, ඊළඟ අවුරුද්දේ බිලියන 356යි. 2012 බිලියන 444, 2013 දි බිලියන 503, ලබන අවුරුද්දේ බිලියන 668 යි.සියයට ගණන අනුව බලනව නම් 2012 දි 5.9% 2013 දි 5.8%යි. 2014 දි 6.7%යි.* රජය ප්‍රධාන වශයෙන් ආයෝජනය කරන්නේ යටිතල පහසුකම් වර්ධනය කිරීම සඳහායි. එය ගැටලුවක් නෙමෙයිද?පසුගිය දශක තුන තුළ රාජ්‍ය ආයෝජන ක්ෂේත්‍ර පිළිබඳ අදහස් වෙනස්ව තිබෙනවා. තවදුරටත් රජයේ ආයෝජන යන්නෙන් අදහස් වෙන්නේ සීනි, කඩදාසි හෝ වානේ කර්මාන්තය පවත්වාගෙන යාම නෙවේ. යටිතල පහසුකම් සංවර්ධනය කිරීමයි. එහෙම නැතිව ඵලදායී වර්ධනයක් ගෙනියන්න බැහැ. සේරටම කළින් යටිතල පහසුකම් වර්ධනය විය යුතුයි. මංමාවත්, විදුලිය, බලශක්ති වගේ යටිතල පහසුකම් වර්ධනය වෙන්න වෙන්න ඵලදායිතාව වැඩි වෙනවා. එවිට පෞද්ගලික අංශය ආයෝජනයට ඉදිරිපත් වෙනවා.* පෞද්ගලික අංශය ආයෝජනය සඳහා දිරිමත් කිරීමට රජයේ පැත්තෙන් ඉටුවිය යුතු කාර්යයන් මොනවද?යටිතල පහසුකම් සැපයීමට අමතරව පෞද්ගලික අංශයේ ආයෝජනය දිරිමත් කිරීමට අවශ්‍ය ආර්ථික, සමාජ ප්‍රතිපත්ති ස්ථාපිත කිරීම රජය කළ යුතුයි. ඒ වගේම පෞද්ගලික අංශය නිසි පරිදි කටයුතු කරන්න රජය මෙහෙය විය යුතුයි. විදේශ රටවල් සමඟ දේශීය ව්‍යවසායකයින් සම්බන්ධ කිරීමත් රජයේ වගකීමක්. විදෙස් රටවල් සමඟ ආණ්ඩුව නිදහස් වෙළඳ ගිවිසුම් ඇති කර ගන්නේ ඒ නිසයි. මේ කරුණු හතර රජය විසින් ඉටු කළ යුතුයි.* අය-වැය හිඟය ගැන නිතර කතා කෙරෙනවා. සමබර අය-වැය ලේඛනයක් ඉදිරිපත් කළ නොහැක්කේ ඇයි?සමබර අය-වැය ලේඛනය අද බලාපොරොත්තු වෙන්න බැහැ. අය-වැය ලේඛනයෙන් ඉදිරිපත් විය යුත්තේ රජයේ ආර්ථික ප්‍රතිපත්තිය ක්‍රියාත්මක කිරීමයි. ආණ්ඩුවේ සංවර්ධන සැලැස්ම ක්‍රියාවට නැඟීමට අවශ්‍ය පහසුකම් අය- වැය ලේඛනය මඟින් සකස් කළ යුතුයි. ඒ නිසා දැන් වැඩිපුර ඉදිරිපත් කෙරෙන්නේ හිඟ අයවැය ලේඛනයි.* නමුත් අය-වැය හිඟය පාලනය කර ගැනීම කළ යුතුයි නේද?ඔව්. අය-වැය හිඟය විශාලවීම කියන්නේ දේශීය සම්පත් අඩුවීමක්. රටක මිල උද්ධමනයක් ඇති නොවන ආකාරයට වර්ධන වේගයක් පවත්වාගෙන යාමට ඉතුරු කිරීම් ආයෝජන මට්ටම හා සමීප විය යුතුයි. දැන් තිබෙන මට්ටම අනුව ආයෝජකයන්ට වඩා ඉතුරුම් මට්ටම අඩුයි. ඒ නිසා අපට විදේශ ණය ලබා ගැනීමට සිදුව තිබෙනවා. එය හැකිතාක් අඩුකොට දේශීය ඉතුරුම් වැඩි කළ යුතුයි. පුළුවන් තරම් ආයෝජන දේශීය ඉතුරුම් මත රඳා පැවතිය යුතුයි.* දළ ජාතික නිෂ්පාදිතයේ ප්‍රතිශතයක් ලෙස ගත්විට කුමන මට්ටමක පවත්වාගෙන යාම හොඳ ද?මිල ස්ථායිතාවක් ඇති කර ගැනීමට හා උද්ධමනය දැරිය හැකි මට්ටමක රඳවා ගැනීමට අය-වැය හිඟය දියුණු රටවල් 3% මට්ටමේ පවත්වා ගන්නවා. යුරෝපීය සංගමයට අයත් රටවල් 2% - 3% අතරේ අය-වැය හිඟයත් උද්ධමනය 2.5% මට්ටමේ පවත්වා ගැනීමටත් උත්සාහ කරනවා. අපේ රටෙත් 2011 සිට ක්‍රම ක්‍රමයෙන් අය-වැය හිඟය අඩු කර ගෙන තිබෙනවා. ජනාධිපතිතුමා අය - වැය කතාවේදී 2016 දී 3.8% දක්වා අය-වැය හිඟය අඩු කරන බව කිව්වා. එය අපට දැරිය හැකි අගයක්. අය-වැය හිඟය. අඩු වන විට උද්ධමනය අඩු වෙනවා. ඒ නිසා මේ යන ක්‍රමය සතුටුදායකයි.* උද්ධමනය 5%-6% අතර රඳවා ගන්නා අතර ආර්ථික වර්ධනය 8% මට්ටමේ පවත්වාගෙන යාම කළ හැකි දෙයක්ද?ඇයි බැරි? 2010 හා 2011 8% ඉක්මවන ආර්ථික වර්ධන වේගයක් පවත්වාගෙන යන්න ආණ්ඩුවට පුළුවන් වුණා. මේ අවුරුද්දෙත් අවසාන කාර්තුව වන විට 7.8% ක ආර්ථික වර්ධන වේගයක් පවත්වාගෙන ගොස් තිබෙනවා. අපේ මිල උද්ධමනය 6 -8% අතර ප්‍රමාණයක තිබෙනවා. එය අවම අගයක්. සංඛ්‍යා ලේඛන අනුව ආර්ථික වර්ධන වේගයට වඩා උද්ධමනය අඩුයි. ඒක බොහොම හොඳ ලක්ෂණයක්.අනිත් එක උද්ධමන වේගය අඩු වන විට පොලී අනුපාතය අඩු මට්ටමක රඳවා ගත හැකියි. මිල උද්ධමනයට වඩා පොලී අනුපාතය වැඩි අගයක පවත්වාගෙන යාමෙන් ඉතුරුම් වැඩි වෙනවා. මේ දෙක අතර හොඳ සමබරතාවක් පවත්වා ගත යුතුයි.* දුප්පත්කම අඩු කිරීම සඳහා ආණ්ඩුවකට මැදිහත් විය හැක්කේ කෙසේද?ඒ සඳහා ආර්ථික වර්ධන වේගය සෑම අංශයකටම සෑම ජන කොටසකටම බෙදී යන පරිදි කටයුතු කළ යුතුයි. ඒ වගේම ආර්ථික වර්ධනය තෝරාගත් පළාතකට පමණක් නොව සමස්ත දිවයිනටම බෙදී යන පරිදි කටයුතු කළ යුතුයි. ග්‍රාමීය මට්ටමින් රැකියා අවස්ථා ජනිත කිරීමෙන් හා කෘෂි කර්මාන්තය දියුණු කිරීමෙන් එම ඉලක්කයට ළඟා විය හැකියි. ඒ වගේම සංචාරක කර්මාන්තය සෑම පළාතකම දියුණු කිරීමෙන් දුප්පත්කම අඩු කළ හැකියි. මීට අමතරව පුළුවන් තරම් ඍජු බදු වැඩි කර ගන්න පුළුවන් නම් දුප්පතුන් පිට බදු බර නොපටවා රජයේ ආදායම ඉහළ නංවා ගත හැකියි.* රජයේ ආදායම මෙයට වඩා වැඩි කර ගත යුතු යැයි ඔබ විශ්වාස කරනවාද?රජය වියදම් කරනවාට වඩා වැඩි වේගයකින් ආදායම වර්ධනය විය යුතුයි. එවිට අය-වැය හිඟය ක්‍රමක්‍රමයෙන් අඩු කර ගත හැකියි. 24% ට තිබුණු බදු අනුපාතය මෙවර 12% දක්වා අඩු කර තිබෙනවා. බදු නොගෙවා පැහැර හරින අය මේ නිසා බදු ගෙවීමට පෙලඹෙනවා කියලා රජය අපේක්ෂා කරනවා ඇති. දිගින් දිගටම වසර ගණනාවක සිට බදු අනුපාතය අඩු කරමින් සිටිනවා. නමුත් එයින් බදු ආදායම වැඩි වන බවක් පෙනෙන්නට නැහැ. ඒ නිසා මගේ මතය වුවමනාවට වඩා ඍජු බදු අනුපාතය අඩු කිරීම නොකළ යුත්තක්. එය රජයේ ආදායමට බලපානවා. දුප්පතුන්ගෙන් බදු බර අඩුකර ඉහළ ආදායම් ලබන අයගෙන් අය කරගන්නා බදු අනුපාතය වැඩි කරගත යුතුයි.* රජයේ ආදායමේ ඍජු බදු ප්‍රතිශතය වැඩිකරගත යුතු බවද ඔබ කියන්නේ?රටේ ඒක පුද්ගල ආදායම වැඩි වන විට ඍජු බදු ආදායම ක්‍රමයෙන් වැඩි විය යුතුයි. 2005 සිට මේ දක්වා ඒක පුද්ගල ආදායම තුන් ගුණයකින් පමණ වැඩිව තිබෙනවා. ඊට සමානුපාතිකව ඍජු බදු ආදායම වැඩිව නැහැ. එය දෝෂයක්.2009 සිට 2013 දක්වා සෑහෙන ප්‍රමාණයකින් ඒක පුද්ගල ආදායම වැඩිව තිබෙනවා. නමුත් 2009ත් ඍජු බදු ආදායම 12.8% යි. 2014දිත් අපේක්ෂිත ආදායම 12.8% යි. එය වැඩිවිය යුතුයි.* මහ බැංකුවේ මැදිහත්වීමකින් තොරව වානිජ බැංකුවලට විදේශ ණය ලබා ගැනීමට ඉඩ දීම පාරිභෝගිකයාට කොයි විදිහට බලපෑමක් ඇති කරයිද?පෞද්ගලික බැංකුවලට ඒ ණය ආපසු ගෙවන්න පුළුවන් නම් රටට විදේශ විනිමය ගලාගෙන එන නිසා එය හොඳ දෙයක්.* විදේශ ආයෝජන දිරිමත් කිරීම සඳහා ඇති කළ යුතු ව්‍යුහාත්මක වෙනස්කම් මොනවාද?විදේශ ණය ලබා ගැනීමට වඩා වැදගත් විදේශ ආයෝජන ඉහළ නංවා ගැනීමයි. ඒ සඳහා හොඳ වාතාවරණයක් ඇතිවීමත්, යහ පාලනය, රාජ්‍ය ආයතන ක්‍රියාශීලී විය යුතුයි. එවගේම දූෂණයට වැට බැඳීමත් අවශ්‍යයි.* දේශීය කෘෂිකර්මාන්තය නඟාසිටුවන ප්‍රතිපත්තිය ඉදිරියටත් පවත්වාගෙන යායුතු යැයි ඔබ සිතනවාද?පසුගිය ආණ්ඩුවල ආර්ථික ප්‍රතිපත්තියට වඩා මම මේ ආණ්ඩුවේ ප්‍රතිපත්තියට කැමතියි. එයට හේතුව මහින්ද රාජපක්ෂ රජය ආරම්භයේ සිටම දේශීය ආර්ථිකය ශක්තිමත් කිරීමේ අවශ්‍යතාව වටහා ගත්තා. 1950 දශකයේ දේශීය ආර්ථිකය ශක්තිමත් කිරීමේ අවශ්‍යතාව හා ආහාර අතින් රට සුරක්ෂිත කිරීමේ වුවමනාව දැක්වූවා. එය මේ රජය වටහාගෙන තිබෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=f1312112</link>
    <topic/>
    <author>සටහන සමදරා ජයසිංහ</author>
    <content>“අපි කලාව දකින විදිහ, අපි කලාව කරන්න ඕනෙ විදිහ ගැන මට අදහසක් තියෙනවා. ඒ තමයි සමාජවාදී කලාව . ඒත් සමාජවාදී කලාව මේ වගේ රටක ලෙහෙසි දෙයක් නොවෙයි. මෙලෙස සටහන් වී ඇත්තේ රංගන කේෂ්ත්‍ර‍යේදී දී මෙන්ම ලේඛන කලාව තුළ ද විප්ලවීය නමක් දිනා ගත් අනෝමා ජනාදරීගේ පුනරෝපකථනය කෘතියෙහිය. තම ප්‍රථම ලේඛන කාර්ය “පුනරුක්ති” හරහා ලේඛිකාවක් බවට පත් වූ ඇයගේ පුනරෝපකථනය හා පුනරාගමනය යන චරිතපදාන කෘති ද්වය එළි දැක්වීම මේ මස 15 වැනිදා පෙ.ව.10ට ජාතික පුස්තකාල හා ප්‍රලේඛ‍‍න සේවා මණ්ඩලයේ දී පැවැත්වේ. අද ලිවි සැරියට එක් වූ ලේඛිකා අනෝමා ජනාදරී ඒ පිළිබඳ මෙසේ තොරතුරු සඳහන් කළාය.* ඔබගේ පළමු කෘතිය වන පුනරුක්ති හා මෙවර කෘති ද්විත්වය නමින් බොහෝ දුරට සමානයි. එහි අන්තර්ගතය පිළිබඳ සඳහන් කළ‍හොත්?පුනරුක්ති වගේම පුනරෝපකථනය හා පුනරාගමනය කෘති ද්විත්වයත් චරිතාපදන පුනරුක්ති කෘතියට පාදක කර ගනු ලැබුවේ මගේ කුඩා කළ සිදුවීම් හා ගැහැනු දරුවෙක් ලෙස පවුල හා සමාජය තුළදී ලත් අත්දැකීම්. එහි බොහෝ කටුක සිද්ධින් ඇතුළත් වී තිබුණා. ගැහැනු දරුවෙකු නිසාම මා ලැබූ ගැහැට මට සිදු වූ මානසික අතවර මා එයට ඇතුළත් කළා. මෙවර කෘතිය වලටත් ඇතුළත් වී තිබෙන්නේ මගේ ජීවන අත්දැකීමයි. එහි වෙනසකට තිබෙන්නේ සමාජ පසුබිම වෙනස් වීම පමණයි.මෙහිදී මා යොදා ගනු ලැබුවේ විශ්වවිද්‍යාල ජීවිතය තුළ මා ලත් අත්දැකීම්ය. විශ්වවිද්‍යාල ශිෂ්‍යාවක් ලෙස , 1980 බිහිසුනු කාලවකවානුවේදි ස්වාධින ශිෂ්‍ය සංගමයේ ක්‍රියාකාරී සාමාජිකාවක් ලෙස මා ලත් අත්දැකීම් හා දේශපාලන අතකොළු වීමේ අවසාන ප්‍රතිඵලය භුක්ති විඳි අයුරු මෙහි ඇතුළත් කර තිබෙනවා. ඒ වගේම දේශපාලනයට පිවිසෙමින් අධ්‍යාපනය කඩාකප්පල් කර ගත් පසුව කලා ජීවිතය හරහා ගැහැනියක් ලෙස ජීවිතය ගොඩ නඟා ගත් ආකාරයත් මම මෙහිදී වචනවලට පෙරළා තිබෙනවා.* මේ කෘතිය හරහා සමාජයට අමතක වූ කාලයක් නැවැත මතක් කිරීමට උත්සාහ ගන්නවාද?ඇත්තෙන්ම එවැනි බිහිසුණු අවදි‍ෙයක් තිබූ බව මිනිසුන් අමතක කළ යුතු නැහැ. ඒ මතකය ඔස්සේ අපට වැරැදි හදාගන්න පුළුවන්. මම උත්සාහ ගන්නේ මගේ ජීවන අත්දැකීම ඔස්සේ සමාජයට යම් පණිවිඩයක් දීමට. විශ්ව විද්‍යාල ශිෂ්‍ය ශිෂ්‍යාවන් ලෙස විශ්වවිද්‍යාලයට ඇතුළත් වූ අපව දේශපාලන අතකොළු බවට පත්වු‍ෙණ් අපිත් නොදැනීමයි. මේ දේවල් එක්ක මගේම සගයන්ගේ ජීවිත මා ඉදිරිපිට දී නැතිවෙනවා මා දැක්කා. එකට තේ බිබී හිටපු මගේ සගයන් මා ළඟම මරණයට පත් වුණා. එදා මට කළ හැකි කිසිවක් තිබුණේ නැහැ. ඒත් අද මට ඒ ගැන යමක් කළ හැකියි. ඒ නැතිවුණ තරුණ ජීවිත ගැන මට අද හඬක් නැඟිය හැකියි.* වැළලුණු අතීතයක් ගොඩ දැමීමෙන් ඵලක් වෙනවාද?ඇයි නැත්තේ . මේ අතීතය හරහායි මම ගොඩ නැඟුණේ. මේ වැනි නිශ්ඵල දේවල් විශ්වවිද්‍යාලයට අවශ්‍ය නැහැ. එයයි මට පැහැදිලි කරන්න වුවමනා වන්නේ. වර්තමානයේත් ශිෂ්‍ය අරගල තිබෙනවා. විශ්වවිද්‍යාල සිසුන්ට ගැටලු තිබෙනවා. ඔවුනට අවශ්‍ය යටිතළ පහසුකම් ටික හරි දෙනවානම් ඔවුන් දේශපාලන අතකොළු බවට පත්වන්නේ නැහැ. ඒත් එහෙමයි කියලා විශ්ව දැනුම ලබා ගන්න විශ්වවිද්‍යාලවලට පැමිණි සිසුන් දේශපාලනයට පිවිසීමට අවශ්‍යත් නැහැ. දේශපාලනය කියන්නේ වෙනම ක්ෂේත්‍රයක්. ඒ ගැන දැන ගන්න තමන් පරිණත විය යුතුයි. එවිටයි නිවැරැදි දේ තෝරා ගත හැකි වන්නේ.* මේ කෘති හරහා ඔබ පවතිනා දේශපාලනයට පහරක් එල්ල කරනවාද?පවතින ‍කිසිඳු දේශපාලන ක්‍රමයට පහර ගැසීමට මගේ බලාපොරොත්තුවක් නැහැ. එහෙත් එදා පැවැති ජනතා විමුක්ති පෙරමු‍ණේ නිශ්ඵල අරමුණු නිසා ඇති වූ තරුණ සංහාරය පිළිබඳව නම් මම නොබියව කතා කරනවා. පිළිකුල් කරනවා. මේ හරහා මම මූලිකව ඉලක්ක කරගනු ලැබුවේ විශ්වවිද්‍යාල ශිෂ්‍ය ශිෂ්‍යාවන්. එදා සිටම විශ්වවිද්‍යාල සිසුන් අරගල කළේ තමන් වෙනුවෙන් නො‍වෙයි අන් අයගේ අයිතිවාසිකම් වෙනු‍ෙවන්. එය මහ මෝඩකමක්.පළමුව සිතිය යුතුයි තමන් ‍විශ්වවිද්‍යාලයට පැමිණියේ කුමන අරමුණකින්ද කියන එක. තම පවුල පිළිබඳ වගකීම පළමුව සිතිය යතුයි. තව කෙනෙකුගේ අතකොළුවක් බවට පත් නොවී ස්වාධීන ශිෂයෙක් විය යුතුයි. අපි හැමෝම දේශපාලනිකයි. එහෙත් ‍දේශපාලනයට පිවිසීමට පෙර හොඳින් දෑස් හැර බැලිය යුතුයි. අන්ධ නොවිය යුතුයි. ඒ නිසා මම හිතනවා වර්තමාන විශ්වවිද්‍යාල සිසු සිසුවියන් මේ පොත් ද්විත්වය අනිවාර්ය‍යෙන්ම කියවිය යුතුයි කියලා.* ඔබේ පොත්වල තිබෙන්නේ ඔබ ලත් අත්දැකීම් පමණයි. ඒ හරහා පමණක් ඔබට සාර්ථක ලේඛිකාවක් විය හැකිද?මම ‍ෙල්ඛිකාවක් වන්නේ මගේ අත්දැකීම සමාජයට දිය යුතු නිසයි. තවමත් මම රංගන ශිල්පිනියක් කියන භූමිකාව තුළයි රැඳී ඉන්නේ. මම හිතනවා මම සිනමාවටත් වඩා ලොකුයි කියලා. ඒත් ඒ සම්පතින් ප්‍රයෝජන ගන්න කිසිම අධ්‍යක්ෂවරයෙක් එඩිතර නැහැ. මම ලේඛිකාවක් හෝ වේවා රංගන ශිල්පිනියක් හෝ වේවා මා මෙතෙක් ලද ප්‍රතිචාර නම් ඉතා ඉහළයි. මගේ පළමු කෘතියට මා ලද ප්‍රතිචාර පුදුම සහගතයි. ඇතැම් කාන්තාවන් හඬමින් ඔවුන‍්ගේ ජීවන අත්දැකීම මා සමඟ බෙදා ගත්තා. වයසක අම්මලා කතා කරලා මට ප්‍රශංසා කළේ අපි ගැන කතා කරන්න පුළුවන් උඹ වගේ ගැහැනියක් ඉන්න එක ගැන සතුටුවෙනවා කියලා. ඒ වචන හරි අව්‍යාජයි. ඒ ලද සාර්ථකභාවය මට ප්‍රමාණවත්.* ඔබේ අත්දැකීම් අමු අමුවේ ලියලා ඔබ ජනප්‍රිය වීමට උත්සාහ ගන්නවා කියලා මම කීවොත් ඔබ එකඟද?‍පොතක් ලියලා ජනප්‍රිය වීමට මම හිතුවේ නැහැ. ඒ වනවිටත් මම රංගන ශිල්පියෙක් ලෙස ප්‍රේක්ෂකයා අතරට ගොස් තිබුණා. රංගනයේ දී කරන්නේ අධ්‍යක්ෂවරයාගේ දැක්ම රංගන ශිල්පියා හරහා සමාජයට මුදා හැරීම මම මෙතනදී කරන්නේ මා ලත් අත්දැකීම් හරහා සමාජයේ විවිධ ස්ථරවල ජීවත්වන පාඨකයන්ට කතා කිරීම එහිදී මා ජනප්‍රිය විය යුතු නැහැ. අවශ්‍ය පණිවිඩය සමාජගත වෙලා ඒ හරහා සමාජ කතිකාවක් ගොඩ නැඟෙනවානම් මා ‍ බලාපොරොත්තු වන්නේ එපමණයි.* ඔබේ අත්දැකීම් ඔබම ලියන විට ඔබ ඔබවම නිවරැදි කර ගැනීමක් සිදුවනවා නේද?මගේ වැරැදි මම හොඳින් වටහා ගෙන තිබෙනවා. නැවත වැරැදි නොවන ලෙසට මා දෑන් ශක්තිමත් . මෙහිදී මම අවංකයි. මේ පොතේ ඇතැම් තැන්වලදී මම මාවම පාවා දී තිබෙනවා. මගේ චරිතාපදානය තුළ මම නිතරම සුදු චරිතයක් නොවෙයි.* ඔබ හඬ නඟන්නේ කාන්තාවන් වෙනුවෙන් . මේ දේ ඔබට තනියම කළ හැකිද?කාන්තාවන්ගේ ශක්තිය අති ප්‍රබලයි. එය පිරිමින් අවබෝධ කරගෙන නැහැ. ගැහැණූන්ගේ පින කුණු මුල්ලේ , ගැහැණුන්ට තිබෙන්නේ හැදිමිටේ නුවණ කියලා පැවසූවේත් පිරිමි සාහිත්‍යධරයින් . තම පවුල වෙනුවෙන් අසීමිත බරක් දරන නවමාසයක් දරා‍ෙගන ඉඳලා දරුවෙකු සමාජයට දායාද කරන ගැහැණියකගේ පින කුණු මුල්ලේ කියන්නේ කොහොමද? ගැහැනු දරුවෙකු වූ පලියට ඇයට එක විදිහටත් පිරමි දරුවාට තව විදිහටත් සලකන්නේ ඇයි. දරුවා‍ නම් දරුවා එයට ගැහැණූ පිරිමි භේදයක් නැහැ.ගැහැනු දරුවෙකුට අතරවයක් වුණාම ඒ ගැන කතා කරන්න බයයි. අවනම්බුයි. එත් ඒ දේ කරන පිරිමියාට කිසිම අවනම්බුවක් නැහැ. මම මගේ අම්මා ආච්චි ඇතුළු කාන්තා වර්ගයාම දුක්විඳින හැටි දැක්කා. පසුව මගේ ජීවිතය තුළ මා ඒ දුක අත්වින්ඳා පිරිමියා තරමටම හෝ එයටත් වඩා කාන්තාව වටිනවා. ගැහුනු දරුවෙක් වැඩිවිය පැමිණුණාම මොනතරම් උපදේශන ඇයට පටවනවාද? ඒ දේවල් හරහා ඇය සමාජය දෙස නිතරම බල්න‍්නේ බියෙන් සැකෙන්. පිරිමින්ව ඇය දකින්නේ තමන්ව දූෂණය කිරීමට එන අය විදිහටයි. මේ දේවල් ‍ෙවනස් විය යුතයි.පිරිමින් වගේම කාන්තාවන් සමාජය සමඟ ගැටෙන්න, ජීවත්වන්න ඉඩ දිය යුතුයි. එවිට ඇය සමාජය අවබෝධ කර ගන්නවා. එවිට ඇයට පුළුවන්වනවා පෞරුෂයක් ඇති ගැහැනියක් ලෙස ගොඩනැ‍ෙඟන්න. මම තනි තටුවෙන් පියාඹන්න චිත්‍රපටයෙන් උත්සාහ ගත්තෙත් සමාජයට ඒ පිළිබඳව අවබෝධ කරවීමටයි. ම‍ගේ ගමන මම නවත්වන්නේ නැහැ. තනියම හරි මම කාන්තාවන් වෙනුවෙන් හඩ නඟනවා. අපේ පෞරුෂය, බලයත් සමාජය තුළට කාවැද්දිය යුතුයි.* මේ ‍පොත් පිළිගන්වන්නේ කාටද?මෙය පිළිගන්වන‍්නේ ම‍ගේ විශ්වවිද්‍යාල ජීවිතයේ මා දුටු දැවැන්ත චරිතයකට. ඔහු අද අප අතර නැති වුණත් ස්වාධීන ශිෂ්‍ය සංගමයේ 1980 දී අප සමඟ එකට සිටි ශිෂ්‍යනායක දයා පතිරණ සහෝදරයා එදා කළ සේවය ඇගයිය යුතුය. එදා ඔහුගේ ‍දේශපාලන භාවිතාව සමාජය සම්බන්ධයෙන් ඔහුගේ පෘථුල විවරණයන් මේ කෘති හරහා පැහැදිලි කිරීමට මා උත්සාහ දරා තිබෙනවා.ඒ අතරම ස්වාධීන ශිෂ්‍ය සංගමයේ මා සමඟ සිටි සියලු දෙනාට මා විවෘත ආරාධනාවක් කරනවා. 15 වැනිදා මේ පොත් එළිදැක්වීමට මා සමඟ එක්වන ලෙසට.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=f1312113</link>
    <topic/>
    <author>සටහන ශාන්ති වර්ණකුලසූරිය ඡායාරූප සුදම් ගුණසිංහ</author>
    <content>ගැහැනියට මේ සමාජයේ නිසි තැන විමුක්තිය ලැබිය යුතු බවට තරයේම විශ්වාස කරන ඔහු මාධ්‍යවේදියකු මෙන්ම ලේඛකයකු වන සුගත් ශාන්ත මොරගහකුඹුරය. නවකතා, කෙටි කතා, සමාජ විද්‍යා හා විමර්ශන කෘති හරහා ද පාඨකයන් අතරට පැමිණි සුගත් ශාන්ත මොරගහකුඹුර ඔහුගේ නව කෘතිය කර්ම සමඟින් ලිවිසැරිය කතාබහට මෙසේ එක් විය.* ‘කර්ම’ කෘතිය පිළිබඳ හැඳීන්වීමක් කළොත්?කර්ම කියන්නේ මගෙ නවතම කෘතිය. එදිනෙදා ජීවිතයේ ප්‍රේමයටද, ජීවිතයේ යථාවටද මුහුණ දුන් කාන්තාවන් 12 දෙනෙකුගේ ජීවිතයේ සත්‍ය කතා පදනම් කරගෙනයි මෙය නිර්මාණය කළේ. අද තියෙන්නේ සංකර වුණු සමාජයක්. මේ සමාජයේ කාන්තාවෝ මිල අධික ඇඳුම් ඇන්දත්, ඇඟට හිරවුණු ඇඳම් ඇඳලා වත්සුණු තවරාගෙන හිටියත්, ඔවුන්ගේ අභ්‍යන්තරයේ ඇති වේදනාව, පසුතැවිල්ල ගැන කිසිම කෙනෙක් දන්නේ නෑ. කිසිම කෙනෙක් ඒ ගැන කතා කරන්නේ නෑ. ඇඟට හිරකරලා අඳින ඇඳුම්වලින්, වත්සුණුවලින් ඔවුන් ඒවා සඟවාගෙන ඉන්නවා. මං මේ පොතෙන් කතා කරන්නේ ඒ සැඟවුණු යථාර්ථය ගැනයි.* ඔබට මේ වගේ පොතක් රචනා කිරීමට අඩිතාලම වැටුණේ කොහොමද?මං අවුරුදු 20ක් 22ක් කාන්තා පුවත්පත් එක්ක වැඩ කළා. දැනටත් මම නවලිය පුවත්පතේ වැඩ කරනවා. මේ පුවත්පත ආරම්භ කළේ බන්දුල පද්මකුමාර මහතා යටතේ. ඒ මඟපෙන්වීම මගේ මේ නිර්මාණයට මූලික අඩිතාලම වුණා කීවොත් නිවැරැදියි.* මේ කෘතියට පාදක වුණේ ඔබේ අත්දැකීම්ද?මං මාධ්‍යවේදියෙක් විදිහට සමාජයේ ජීවත් වෙනකොට මට විවිධ පුද්ගලයන් මුණගැහෙනවා. ඔවුන් එක්ක කතා බහ කරනකොට සාමජයේ විවිධ චරිත ගැන දැනගන්න ලැබෙනවා. ඒ චරිත අලළා තමයි මං මේ කෘතිය රචනා කළේ.* ඔබ මේ කෘතිය ඔස්සේ සමාජයට යම් පණිවිඩයක් ඉස්මතු කර දක්වලා තියෙනවාද?මං එහෙම දෙයක් කරලා නෑ. සමාජයේ අත්දැකපු දේ මං ලියලා තියෙන්නේ. පොත කියවන පාඨකයාට තමන්ගේ මතය අනුව ඕනෑම තීරණයක් ගන්න සම්පූර්ණ අයිතිය මං දීලා තියෙනවා. ඒ නිසා කියවන කෙනා තමයි ඒ ගැන තීරණය කරන්න ඕන.* ඔබේ කෘතිවලින් වැඩිපුර කාන්තාවන් ගැන කතා කරන්න හේතුව කුමක්ද?සියලුම මාධ්‍යවේදීන් අතරින්, කාන්තා පුවත්පත් නියෝජනය කරන මාධ්‍යවේදීන් වෙනස්. ඒ වගේමයි සාමාන්‍ය මාධ්‍යවේදීන්ට වඩා කාන්තා පුවත්පත් කරන අය සංවේදියි. මව කියන්නේ පවුලක් ගොඩනඟන්න දායක වෙන ප්‍රධානම කෙනා. ඒ නිසා ඒ අයට තමන්ගේ පවුල හොඳින් ගොඩනඟාගන්න සුළු වශයෙන් හෝ මඟපෙන්වීමක් මේ කෘතිවලින් ලැබෙනවා කියලා මං හිතන නිසා කාන්තාව ගැන කතා කරනවා. ඒකෙන් සමාජයට කුමන හෝ යහපතක් වෙයි කියලා මා විශ්වාස කරනවා.* සමහරු ඔබට ස්ත්‍රීවාදියෙක් කියන ලේබලය අලවන්න හේතුව මොකක්ද?එහෙම හඳුන්වන අය කුහක ලිංගිකවාදීන් කියලයි මං හිතන්නේ. මං වැඩ කරන්නේ කාන්තා පත්තරයක. ඒ නිසා අනෙක් මාධ්‍ය‍ෙව්දීන්ට වඩා මට කාන්තාවන් එක්ක වැඩ කරන්න සිද්ධවෙනවා. ඔවුන්ව ළඟින් ආශ්‍රය කරන්න ලැබෙනවා. ඒ අතර සමාජයේ විවිධ මට්ටමේ පිරිස ඉන්නවා. ඒවා වැරැදියට හිතන මිනිස්සු මට ඒ ලේබලය අලවනවා. මම හිතන්නේ බුද්ධිමත් පුද්ගලයෙක් නම් කවදාවත් ඒ විදිහට හිතන්නේ නැති‍ෙවයි. ඒ ඇයි කියනවා නම්, හරියටම මාධ්‍ය ජීවිතය කියන එක තේරුම් ගන්න කෙනකුට, ඒ වැටහීම ඇතිවෙන්නේ නෑ.* ඔබ වැඩිපුර කතා කරන්නේ කාන්තාවන් ගැන. පිරිමින් ගැන කතා කරන්න බලාපොරොත්තුවක් නැද්ද?එහෙම දෙයක් නෑ. මං පිරිමි ගැනත් ලියනවා. ඒත් අද සමාජයේ තියෙන්නේ පිරිමි මූලික වුණු සමාජයක්. ඒකෙන් වැඩි ලෙස පීඩනයට ලක්වෙන්නේ කාන්තාවෝ. ඒකයි මම එහෙම ලියන්නේ. ඒ වගේම තමයි සමාජයේ මතයක් තියෙනවා පිරිමි ශක්තිමත් කියලා. ඒකට හේතුව කාන්තාවෝ කොහොම හරි අඬලා දොඩලා තමන්ගේ දුක නැති කර ගන්න ආසයි. එහෙත් පිරිමි අඬන්නේ හදවත ඇතුළෙන්. ඔවුන් කඩා වැටෙන්නේ හදවතින්. ඔවුන් කවදාවත් ඒක පිටට දෙන්නේ නෑ. මම ඒ ගැන කතා කරනවා.* ‍ඔබ බොහෝ කෘතිවලින් කරන්නේ එක එක පුද්ගලයන්ගේ කුණු ඇවිස්සීම කියන එකට ඔබ ඒකඟ ෙවනවාද?මාධ්‍යවේදියකුගේ යුතුකම සමාජයේ යහපත් දේ මතුකිරීම. යහපත් දේ මතුකරලා පැහැදිලි කරන්න නම්, ඒ දේ කරන්න වෙනවා. ඒවගේම තමයි පොත්වලින් කරන්නේ මිනිසුන් තුළ සැඟවිලා තියෙන දේ මතු කරලා දැක්වීමක්. සිහිකැඳවීමක්.* ලේඛනයේදී ඔබ ඔබට අනන්‍ය පොදු භාෂා ශෛලියක් අනුගමනය කරනවාද?වැඩිදෙනෙක් ලිඛිත හා කථික භාෂා ශෛලිවල ගැටලු ඇති බව කියනවා. ඒත් පොත් ලියන්නකුට හෝ වේවා, ලේඛන කලාවේ නිරත වන කෙනකුට වේවා එහෙම න්‍යායිකව සිටිය යුතුයි කියලා නීතියක් දාන්න බෑ. ඕනෑම භාෂාවක් වැඩිදියුණු වෙන්න ඕන වගේම, ඒක තාත්වික වෙන්න ඕන. ඒ නිසා ලිඛිත කථික ඕනෑම ශෛලියකින් පොත් ලියන්න ඕන කියන එක මගේ අදහසයි. මගේ කෘතිවල මම භාෂාව තුළ හිරවෙලා ලිවීමක් කරන්නේ නෑ.* ඔබ ධනාත්මක චින්තනය පිළිබඳ කෘති රචනා කර තිබෙනවා. ඒ පිළිබඳ ඔබේ අදහස මොකක්ද?ධනාත්මක චින්තනයට හොඳ අලෙවියක් අද සමාජයේ තියෙනවා. පොදුවේ බහුතරයක් දෙනා ලියන කෘති සිග්මන් ෆ්‍රොයිඩ් වගේ ගැඹුරු පොත් ලියන්නේ. ඒත්, මම ලියන්නේ එදිනෙදා ජීවිතයේ භාවිත වන දේවල්. අපටම ධනාත්මකව හිතන්න පුළුවන් දේවල් ගැන. ඒකයි ඒ පොත්වල විශේෂත්වය.* ලේඛකයන් වෙනුවෙන් පිදෙන සම්මාන ගැන ඔබ හිතන්නේ කොහොමද?සම්මාන ලැබෙන්නේ පාඨක රුචිකත්වය අනුවයි. තමන් පොතක් ප්‍රකාශයට පත්කරනවිට, කරන්න ඕන සමාජයට හරි දේ ලබාදීමයි. අපි සම්මාන පසුපස ලුහුබැඳ යා යුතු නෑ. කොහොමත් ශ්‍රී ලංකාවේ ලේඛකයෙක් වෙලා තමන්ට නිසි ඇගැයීමක්, සම්මානයක් ගැන බලාපොරොත්තු තියාගෙන සිටීමෙන් පලක් වන්නේ නෑ.* ඔබ ඉදිරියේදී එළිදක්වන්න බලාපොරොත්තු වන නිර්මාණ පිළිබඳ කතා කළොත්?‘රතිමඬල ගිනිගත්’ කියන නවකතාව එළිදක්වන්න නුදුරු අනාගතයේදීම බලාපොරොත්තු වෙනවා..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=f1312114</link>
    <topic>සුබාසිරි ජනපතිඳුනි!සබරගමු ජනතාව</topic>
    <author>සටහන හා ඡායාරූප මාවනැල්ල සමූහ පී. සෙනෙවිරත්න</author>
    <content>ශ්‍රී ලංකා දේශයේ සකල ජනී ජනයාගේ නොමද ආදරය ගෞරවය දිනා වැඩිම ජනතා මනාපයෙන් දේශයේ ජනාධිපති පදවියට පත්ව ජනතාවගේ දිවි සරු සාර කරන්නට ඉතසිතින්ම කැපවූ ඔබතුමාගේ සේවාව අමරණීයයි. ඊට අපි තුති උපහාර පුද කර සිටිමු. ඔබතුමාණන්ගේ උපන් දිනය, ජනපති පදවිප්‍රාප්ති දිනය, පොදු රද මඬුලු සමුළුවේ සභාපතිත්වය දැරීම, ආදී විවිධ අවස්ථා නිමිති කරගනිමින් හා සැබෑ මානවහිතවාදීයකු වන නියෝජ්‍ය සෞඛ්‍ය අමාත්‍ය ජේෂ්ඨ අධිනීතිඥ ලලිත් දිසානායක මහතාගේ උපන්දිනය නිමිති කරගනිමින් මෙම ලිපිය සැකසේ.සබරගමුව කෑගල්ල අරණායක බල ප්‍රදේශවල බොදු බැතිමතුන්ද සෙසු ආගමික පිරිස්ද එක්ව පුරා සති ගණනාවක් තිස්සේ ඔබ දෙපොළ වෙනුවෙන් ආශීර්වාද පූජාවක් පැවැත්වීය. අරණායක එජනිස මධ්‍ය සංවිධානය විසින් මෙම වතාවත් මෙහෙයවනු ලැබිණි.මාවනැල්ල - අරණායක ප්‍රධාන මහ මාවතේ දිප්පිටිය රාජගිරි මල්පා රජ මහා විහාරස්ථානයේදී පුරා සති ගණනාවක් තිස්සේ අරණායක මධ්‍ය බල එජනිස සංවිධානය සහ නියෝජ්‍ය අමාත්‍ය ලලිත් දිසානායක මහතාගේ කාර්ය මණ්ඩලය එක්ව පැවැත් වූ සාංඝික දානමය පිංකම්, අටපිරිකර පූජාවක් ආදී පුණ්‍ය වැඩසටහන් රැසක් ඊට ඇතුළත් විය.එහිදී පිරිස ජනපතිදුන්ට සෙත් පැතුවේ මෙසේ ආශීර්වාද කරමිනි,“උතුර දකුණ යා කළඅපේ ගරුතර ජනපතිඇවිළුණු ගිනිදැල් නිවාලු ජනහදසැනසූ ජනපතිශාපලත් දේශයේ භාග්‍යයඋදාකළ ජනපතිසම්බුදු සරණයි තෙරුවන් බලයෙන්දිගාසිරි ජනපති”ශ්‍රී ලංකා දේශයටත් එහි වෙසෙන සැම ජනී ජනයාටත් ඔවුන්ගේ දුවා දරුවන්ටත් නිදහස් නිවහල් දිවියක් සතුටින් සෙනෙහසින් ගෙවන්නට දැන් ඉඩකඩ ලැබී තිබේ. ප්‍රාග් ඓතිහාසික තොරතුරුවලින් වංශ කතාවලින් කියවෙන්නේ එදා අපේ දේශය තේජෝබල ඇති සිහල රාජ පරපුර විසින් ඉතා සාර්ථකව ගෙන ගිය බවයි. ඉන් ඉක්බිතිව පෘතුගිසි, ලන්දේසි, ඉංග්‍රීසි අධිරාජ්‍යවාදීන් අපේ දේශය ආක්‍රමණය කර ඇතත්, සිහළ රාජ පරපුර ඒ උවදුරු දුරු කළේ ය.1948 වසරේ බ්‍රිතාන්‍ය අධිරාජ්‍යවාදයෙන් අපේ දේශය මුදා ගත් දේශයේ දේශපාලන නායකවරුන් සිදු කළ මෙහෙයද අප අමතක කළ යුතු නැත.එවන් පසුබිමක මෙයට වසර 67කට පෙර රුහුණේ ගිරුවා පත්තුවේ පිටිසර ගම්මානයක ගොවි පවුලක ඩී.ඒ.රාජපක්ෂ ශ්‍රී මතාණන්ගේ පුත්‍රරත්නයක් ලෙස මෙලොවට ජනිත වූ මහින්ද රාජපක්ෂයන් අපේ රටත් ගමත් බබළවන්නේය. ශ්‍රී ලංකා දේශයේ අගමැතිනිය ලෙස ලෝකයේ ජනාදරය දිනාගෙන සිටි සිරිමාවෝ බණ්ඩාරනායක මැතිනියගේ 1970 රජයේ ළාබාලම මන්ත්‍රිවරයා ලෙසට පත් වූ ඒ දැහැමි තරුණ නායකයා ප්‍රජාතන්ත්‍රවාදය අගයමින් ආරම්භ කළ ජනතාවාදී පාලනයේ වීරයෙකු බවට පත්විය.මෙම අසහාය ජනතා මිත්‍රයා අද ශ්‍රී ලංකා දේශයේ පමණක් නොව පොදු රාජ්‍ය මණ්ඩලයීය ජනතා නායකයින්ගේ සමුළුවේ සභාපති ධුරයට ද පත්ව සිටින්නේ ය. පෙරට යන මහින්ද චින්තනයේ නිර්මාණකරු වූ ඔහු වත්මන් ජනාධිපති මහින්ද රාජපක්ෂ නම් සැබෑ ජනතා නායකයාණෝ බව අපි බැතිබරව සිහිකරමු.ඒ උදාරවූද ජනතාවාදී වූද දේශපාලකයාණන්ගේ පසුපස යමින් මහින්ද චින්තනයෙන් හා එහි ඉදිරි දැක්ම තුළින් උපන් ගමට පළාතට රටට මෙහෙයක් සිදුකරන්නේය.මෙම පින්කමේදී අදහස් දැක්වූ නියෝජ්‍ය අමාත්‍ය ලලිත් දිසානායක මහතා, ප්‍රජාතන්ත්‍රවාදය ගොඩනැඟි ඇත්තේ ජනතා මනාපය මතයි. එසේ හෙයින් අද අපේ දේශයේ ගෞරවය සුරැකෙන ජනතාවගේ සහ දරුවන්ගේද දිවි මග යහපත් කෙරෙන ඒ උදාරවූද පරම රමණීයවූද මහින්ද චින්තනයේ නිර්මාතෘවරයාණන් වන මහින්ද රාජපක්ෂ නමැති දැයේ පෙරගමන්කරුවා ගේ උපන් දිනයත්, දේශපාලන දිවියත් මහසමුළු සභාපති ධුරයට පත්වීමත් පිළිබඳව ප්‍රණාම පුදකරන අතර එම දිනයට සමගාමීව මාගේ උපන් දිනය හා දේශපාලනයට පිවිසි නැකත් දිනය එක්ව තිබීම නිසා සුවිශේෂී දිනයක් ලෙසට අපි සැමරීමු.ඉකුත් සති අන්තය පුරා දින ගණනාවක් තිස්සේ පැවැති ආගමික වතාවත් සඳහා පූජනීය මහා සංඝරත්නය ඇතුළු අරණායක ප්‍රදේශයේ ජනී ජනයාත්, ප්‍රාදේශීය සභාවත්, ප්‍රාදේශීය දිසාපති කාර්යාලයත් දායකත්වය ලබා දුණි. ඊට දායක වූ සියලු දෙනාට තුති පුදකර සිටිනවායි අරණායක ආණ්ඩු පක්ෂ ප්‍රධාන සංවිධායක ජ්‍යෙෂ්ඨ අධිනීතිඥ නියෝජ්‍ය සෞඛ්‍ය අමාත්‍යවර ලලිත් දිසානායක මහතා ප්‍රකාශ කළේ ය. එය ජනපති උපහාර දීර්ඝායුෂ පැතුම් ලෙස නම් කර තිබිණි.ජනපතිඳුන් විෂයෙහි සෙන්පති, එම පිංකම් උපහාර පුදපූජා සඳහා ලලිත් දිසානායක අමාත්‍යවරයාත්, මෑත කාලයේදී දේශපාලනයට පිවිසි එතුමාණන්ගේ දයාබර පුතු සබරගමුව පළාත් සභා මන්ත්‍රි චමිල් දිසානායකත්, ග්‍රාම සේවා වසම් මට්ටමින් එජනිස බැතිබර දායකත්වය දරන ශාඛා සමිති නියෝජ්‍ය පිරිස් සමඟ එක්ව පැවැත්වූහ.අරණායක දිප්පිටිය ඓතිහාසික රාජගිරි මල්පා විහාරාධිපති නායක හිමිපාණන් ඇතුළු ප්‍රදේශයේ ඓතිහාසික බොදු මධ්‍යස්ථානයන්හි වෙහෙර විහාරස්ථානයන්හි නායක උප නායක හිමිවරුද තවත් ආරාධිත සංඝයාවහන්සේ සියක් නමක් පමණ මෙම සාංඝීක දානමය පිංකමට වැඩියහ.අරණායක ප්‍රාදේශීය සභාවේ සභාපති දීප ව්‍යාප්ත සාමවිනිසුරු දිනේෂ් ගුණරත්න, අරණායක ප්‍රාදේශීය දිසාපති අනුර රාජරත්න ඇතුළු සියලු රාජ්‍ය නිලධාරිහුද ප්‍රාදේශීය සභාවේ නිලධාරි මඬුල්ල ඇතුළු ප්‍රාදේශීය සභා මන්ත්‍රිවරුන් පක්ෂ විපක්ෂ කමක් නොබලා මෙම දැයේ දේශයේ ගමේ භාග්‍ය ජනතාවට උදාකැර දෙන ජනතා සේවකයින්ට දිගාසිරි සුබාසිරි පතන්නට එක්ව සිටීම එහි රැස්ව සිටි ජනී ජනයාගේද බලවත් පී‍්‍රතියට හේතු විය.එදා ඓතිහාසික සබරගමුව ඉතිහාස ග්‍රන්ථයන්හි පවා ලේඛනාරූඪව පවතින අරණායක දියුණුවක් නොලැබූ ‘නිකිණියාන’ ගම්මානය අද වනවිට ගමින් ගම ග්‍රාමසේවා වසම් සියල්ල ඒකාබද්ධිතව සංවිධානය කැර ලබාදෙන ලද සංවර්ධනයේ ප්‍රගතිය පිළිබඳව මෙහිදී උත්සව සභාව ඇමතූ සංඝනායක හිමිවරුද සතුටු සිතින් සිහි කළහ. ඒ ලලිත් දිසානායක සැබෑ ජනතාවාදී සේවකයන් ගේ පුළුල් ජනතා මෙහෙවර අගය කැර එතුමාණන්ට සියක් වසරක් ආශීර්වාද ලබා දෙමිනි.මෙම උත්සව වැඩසටහන්වලට සමගාමීව අරණායක, මාවනැල්ල හා තවත් බල ප්‍රදේශයේ සෞඛ්‍ය මධ්‍යස්ථානයන්ද ප්‍රධාන රෝහල් පද්ධතීන්වලද පැවති අඩුපාඩු ඉඩකඩ සපුරා දීමේ වැඩසටහන් මාලාවක්ද මෙම උපහාර උත්සව වැඩසටහන්වලට අනුගාමිකව සිදු කරනු ලැබූහ. එයින් පළමුවන උත්සව වැඩසටහන අරණායක රජයේ රෝහලට නව ගොඩනැගිලි සංකීර්ණයක් ලබා දෙන්නට මුල්ගල් තැබීමය. එම අවස්ථාවට දිසා වෛද්‍ය නිලධාරි පියසිරි රාමනායක මහතා ඇතුළු වෛද්‍ය මණ්ඩලයද සෙසු සේවක සියලු දෙනාද සහභාගි වූහ. මුල්ගල තැබීම නියෝජ්‍ය අමාත්‍ය ලලිත් දිසානායක මහතා විසින් සිදු කරනු ලැබීය.මේ වනවිට අරණායක බල ප්‍රදේශයේ අධ්‍යාපන තත්ත්වය ඉහළ නංවාලීම පිණිස සෑම විදුහලකටම අවශ්‍යතා සියල්ල ලබාදෙමින් ද සිය දේශපාලන ගමන ජනතාවාදීව සිදුකරන නියෝජ්‍ය අමාත්‍යවරයා උස්සාපිටිය, රිවිසඳ, දිප්පිටිය, රාජගිරි ඇතුළු තවත් පාසල්වලට අඩුපාඩු සපුරා දී මාවනැල්ල අධ්‍යාපන කලාපය තුළ කර ඇති අධ්‍යාපනයේ නවෝදය කලාප අධ්‍යාපන අධ්‍යක්ෂ පූජ්‍ය ශාස්ත්‍රපති දේ. අනොමදස්සී හිමිපාණන් වහන්සේද ගෞරව පූර්වකව සඳහන් කළහ.අරණායක ප්‍රාදේශීය සභාව සඳහා රුපියල් ලක්ෂ 240ක් වැය බරක් දරා ලබාදෙන ලද නව ගොඩනැගිලි සංකීර්ණය ගැන සභාවේ බලවත් ප්‍රණාමය පළ කළ සභාපති දිනේෂ් ගුණරත්න මහතා ඇතුළු සභාවේ ආණ්ඩුපක්ෂ විපක්ෂ මන්ත්‍රිවරුන් වන ස්ටැන්ලි තිලකරත්න, ගාමිණී සනත් බණ්ඩාර, එන්.ඒ.සොමවර්ධන , එම්.ආර්.එම්.මහරූෆ්, අජන්ත දිසානායක, ඩබ්ලිව්.එම්. අබේබණ්ඩාර, රෝහණ සුරවීර වෛද්‍ය කුමාර රත්නජීව, තුසිත අබේරත්න, කේ.ඒ.සෙනෙවිරත්න, එම්.එම්. ආර්.ආර්. මානවිල බණ්ඩාර, අනුර බණ්ඩාර ,චමින්ද ගුණරත්න උප සභාපති ඩබ්ලිව්.ජයරත්න බණ්ඩාර යන ජනතා සේවක පිරිස්ද ලලිත් දිසානායකයන්ට ආසිරි පැතූහ.එහිදී වැඩිදුරටත් අදහස් පළ කළ සභාපති දිනේෂ් ගුණරත්න මහතා “එදා අරණායක ගම් නියම්ගම්වල පාරක් තොටක් සාදා දෙන්න පියවර ගෙන තිබුණේ නැහැ. අද වනවිට පාරවල් පාලම් බෝක්කු සියල්ල පමණක් නොව ගමේ ජනතාවට සුසානභූමි පවා ලබාදී එම භූමිවල ගොඩනැගිලි සංකීර්ණයක් ඉදිකැර තිබෙනවා. ඒ ලලිත් දිසානායක නියෝජ්‍ය අමාත්‍ය තුමාණන්ගේ අනුග්‍රහය මතයි.අරණායක බල ප්‍රදේශයේ සියලු ගම්මානවල ජනතාවට ගමන් පහසුකම් ලබා දෙමින් විමධ්‍යගත මුදල් වැය කැර එක් මාවතක් සංවර්ධනය සඳහා රුපියල් ලක්ෂ පහ බැගිනුත්, තවත් මාර්ග පද්ධතීන්ට රුපියල් ලක්ෂ දහය බැගිනුත් මේ වනවිට මාර්ග පද්ධති හැත්තෑවක් පමණ සකසා දීමට පියවර ගෙන ඇති බව අරණායක ප්‍රාදේශීය දිසාපති අනුර රාජරත්න මහතාද මෙහිදී සඳහන් කැර සිටියේ ය.කෑගල්ල මහරෝහල ඇතුළු සබරගමුව පළාත් සභා බල ප්‍රදේශයේ රජයේ රෝහල් සියල්ල සඳහා සෞඛ්‍ය අමාත්‍යවර මෛත්‍රීපාල සිරිසේන මහතාගේ අනුග්‍රහය මත මෙතෙක් ලබාදුන් දියුණුව පිළිබඳ නියෝජ්‍ය සෞඛ්‍ය අමාත්‍යවර ලලිත් දිසානායක මහතා තම සෞඛ්‍ය අමාත්‍යාංශ සේවාවන් විදහා පාමින් වැඩිදුරටත් මෙසේ පැවසීය.“මහින්ද රාජපක්ෂ ජනාධිපතිතුමාණන්ගේ පරම චේතනාව දු දරුවා වැඩිහිටියා ඇතුළු සෑම සියලු දෙනාම නිරෝගී ජනතාවක් ලෙසට සදා කල්හිම තබා ගැනීමයි. එම මහින්ද චින්තනය මඟින් මෙවර අය වැයෙන් වැඩිම මුදල් ප්‍රමාණයක් අපේ සෞඛ්‍ය අමාත්‍යාංශයට ලබා දී තිබෙනවා. ශ්‍රී ලංකාවේ නිදහස් සෞඛ්‍ය සේවාව ගැන අද සකල ලොව ආරංචි පැතිර ගොස් තිබෙනවා. ඊට කාගෙත් ප්‍රණාමය පුදකැර තිබෙනවා”මේ වනවිට මාතෘ මරණ අනුපාතය සජීවි දරු උපත් ලක්ෂයකට 31 දක්වා අඩුව තිබෙනවා. ළදරු මරණ අනුපාතිකය දරු උපත් දස දහසකට 9යි. පූර්ව ප්‍රසව සංරක්ෂණය සියයට 100 යි.එපමණක් නොව වර්තමානයේ දී සෑම දරු උපතක්ම රෝහලේ දී සිදු කරන්නටද පියවර අප ගනු ලැබුවා. පශ්චාත් ප්‍රසව සෞඛ්‍ය සංරක්ෂණය සියයට 95යි, සමස්ත ආයු අපේක්ෂාව කාන්තාවන්ගේ වසර 76. පිරිමි වසර 74 දක්වා ඉහළ ගොස් තිබේ.නව සෞඛ්‍ය ප්‍රතිපත්ති මතින් අපේ සෞඛ්‍ය අමාත්‍යතුමා හා එක්ව මමද සියලු සෞඛ්‍ය සේවා නිලධාරිවරුන්ද එක්ව දිවා රෑ නොතකා සෑම පුරවැසියකුටම අංග සම්පූර්ණ නිසි වෛද්‍ය සේවාවක් ලබාදෙන බවද මෙහිදී පැවසීම පිළිබඳ සතුටු වෙමි’යිද මහින්ද චින්තනයේ සෞඛ්‍ය සේවා ගැන අදහස් දක්වමින් ලලිත් දිසානායක නියෝජ්‍ය සෞඛ්‍ය අමාත්‍යවරයා සඳහන් කළේ ය.ඒ මතවාද ගැන මැදහත්ව සිතන පතන කල අපටද නිවරැදිවම පසක් වන්නේ දකුණු ආසියාවේ විශිෂ්ටතම සෞඛ්‍ය සේවාවක් ලෙසට අන්තර්ජාතිකවද දැන් පත්ව ඇති ඇගැයීම මත සලකා බලනවිට ආසියාවේ විශිෂ්ට සෞඛ්‍ය සේවාව ඊළඟ දිනට ශ්‍රී ලංකාවේ සෞඛ්‍ය සේවාව නම් වන වග අද ආඩම්බරශීලිව මම ප්‍රකාශ කැර සිටිමි. අදවනවිට ලොව සුපතළ දේශයන්හි ආර්ථික අහේනියක් උදාවෙද්දී අපේ දේශයේ ආර්ථිකය, ජන ජීවිතය, සෞඛ්‍ය හා වෙනත් සෑම සියලු අංශයන්හි සංවර්ධනයක් නවෝදයක් උදා කැර දී ඇත.මානව හිතවාදී වූ මහින්ද චින්තනයේ ඉදිරි දැක්ම තුළින් තවත් වසර සියයක් දේශයේ ජනතාව සුඛිත මුදිත කරන්නට ජන හදවතට පමණක් නොව ඒ ජනී ජනයාගෙ දු දරුවන් හටද භාග්‍ය උදාකැර දෙනු ඇත.මෙම උදාර තර සේවාව තවත් ඉදිරියට ගෙන යන්න ඔබතුමාණන්ට ආයුබෝවේවා. ජය ශ්‍රී.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>11</day>
    </date>
    <link>http://www.dinamina.lk/2013/12/11/_art.asp?fn=f1312115</link>
    <topic>නිදහන්ගලෙන් මතු වනඑච්. එස්. පවුලේ පුරාවත</topic>
    <author>සී. දොඩාවත්ත dodawatta@gmail.com</author>
    <content>මෙරට ජනමාධ්‍ය ‍ක්ෂේත්‍රයේ සහ ජාතික පුනරුද ව්‍යාපාරයේ පු‍රෝගාමියකු වූ දිනමිණ නිර්මාතෘවර එච්. එස්. පෙරේරා සූරීන් අභාවප්‍රාප්තව අදට (11) වසර 99ක් සපිරේ. ඔහු සහ ඔහුගේ පවුල පිළිබඳ මෙතෙක් යටපත්ව තිබූ තොරතුරු රැසක් හෙළිදරව් කරන මෙම ලිපි පෙළ ඒ ගුණ සමරු දිනය නිමිත්තෙනි.මිනිසකු මරණයට පත්ව සියවසකට ආසන්න කාලයක් ගත වූ පසු ඒ මිනිසා ගැන අලුතෙන් යමක් ලියන්නට ඉතිරි වී තිබීම සාමාන්‍ය තත්ත්වයක් නොවේ.මේ එබඳු අසාමාන්‍ය අවස්ථාවකි. දිනමිණ නිර්මාතෘවර එච්. එස්. පෙරේරා මියගියේ 1914 දෙසැම්බර් මස 11 වෙනිදා අලුයම 2.20 ට පමණය. එතැන් සිට මේ දක්වා ගෙවී ගිය අනූ නව වසරක කාලය තුළ ඔහු ගැන බොහෝ දේ ලියැවී ඇතත් වැදගත්ම කරුණු ගණනාවක් කිසි තැනක නොලිය වී ඉතිහාසයෙන් ගිලිහී ගොස් තිබේ.ඒ අතරින් වැදගත්ම කරුණක් වන්නේ මේ පුරෝගාමී මාධ්‍යවේදියාගේ මරණයෙන් පසු ඔහුගේ බිරිඳට සහ ඔවුන්ගෙන් පැවත එන්නන්ට සිදු වූවේ කුමක්ද යන්නයි.එච්. එස්. පෙරේරා මරණයට පත්ව දින අටකට පසු, එනම් 1914 දෙසැම්බර් මස 19 වැනිදා දිනමිණ පුවත්පතෙහි ඔහු පිළිබඳ තොරතුරු රැසක් ඇතුළත් ගුණ සමරු ලිපියක් පළවී තිබිණි. “දිනමිණ කර්තෘ භූත එච්. එස්. පෙරේරා මහතාගේ පරලෝකප්‍රාප්තිය” යන මැයෙන් පළවී තිබූ එම ලිපියෙහි එක් තැනක මෙසේ සඳහන් ය.“ඒ මහතා හැඳල රණවක ආරච්චිගේ අල්විස් ජයතිලක මහත්මයාගේ දියණිය හා විවාහ බන්ධනයට ඇතුළත් වූයේය. මුන්නැහේට කුඩා දියණිවරු දෙදෙනෙක් සිටිති.”එහෙත් එම ලිපියෙහි හෝ ඉන්පසුව පළවූ වෙනත් කිසිදු ලිපි ලේඛනයක හෝ ඔවුන් කිසිවකු පිළිබඳ කිසිදු තොරතුරක් සඳහන්ව නැත. ඒ හැරුණු විට ඔවුන් කිසිවකු ඔවුන්ගේ නම්වලින් හඳුන්වා දී නොතිබීම ද විශේෂත්වයකි.ඔහුගෙන් පැවතෙන්නන් පිළිබඳ තොරතුරු හැරුණු විට ඔහු සතුව පැවති ලිපි ලේඛන හෝ මූලාශ්‍රයන් පිළිබඳ කිසිදු තොරතුරක් ද ඔහුගේ මරණින් මතු ප්‍රකාශිතව නැත. වෙනෙකක් තබා බොරැල්ල කනත්තේ පිහිටි ඔහුගේ ස්මාරකය ද නටබුන් බවට පත්වෙමින් තිබිණි. ස්මාරකය අලුත්වැඩියා කිරීමට ද එච්. එස්. පෙරේරා පවුලේ සාමාජිකයන්ගේ ඉදිරිපත් වීමක් අවශ්‍ය විය.එච්. එස්. පෙරේරා පිළිබඳ තොරතුරු සෙවීමේ අවශ්‍යතාව මෙන්ම ඔහුගේ ස්මාරකය අලුත්වැඩියා කිරීමේ අවශ්‍යතාව ද සැලකිල්ලට ගනිමින් අපි එකල දිනමිණෙහි කෙටි ප්‍රවෘත්තියක් පළ කළෙමු. අදින් නව වසරකට පෙර, 2004 දෙසැම්බර් මස 10 වැනිදා දිනමිණෙහි පළකළ එම ප්‍රවෘත්තියෙන් අප ඉල්ලා සිටියේ එච්. එස්. පෙරේරා පවුලේ ඥාතීන් පිළිබඳ තොරතුරු දන්නා අයකු සිටී නම් අප වෙත දැනුම් දෙන ලෙසය.වසර ගණනාවක් ගතවූ නමුත් නිවැරදි තොරතුරක් ලැබුණේ නැත. සමහර ඇමතුම් මගින් ලැබුණු විවිධ තොරතුරු හඹා ගිය නමුත් ඒ සියල්ල සාවද්‍ය ‍විය.මෙසේ දිගු කාලයක් ගතව ගියේය. වසර ගණනාවකට පසු දිනක් නාඳුනන අංකයකින් මට දුරකථන ඇමතුමක් ලැබිණි. “මිසිස් තැන්න” ලෙස තමන් හඳුන්වා දුන් ඇය තමන් එච්. එස්. පෙරේරාගේ මිනිපිරියක බව කියා සිටියාය.මෙයද මීට පෙර ලැබුණු ආකාරයේ සාවද්‍ය දුරකථන ඇමතුමකැයි මා මුලින් සිතූ නමුත් නොනවත්වා ඇයට සවන් දුනිමි.මා එච්. එස්. පෙරේරා පිළිබඳ තොරතුරු සොයමින් සිටින බව රත්නපුරයේ පදිංචිව සිටි ඇගේ අක්කා කෙනකු ඇයට පවසා ඇත. ඇගේ අක්කා ඒ බව දන‍්නේ කෙසේදැයි මම ඇගෙන් විමසුවෙමි.මේ කියන අක්කා සහ නංගී නිවුන් සහෝදරියෝය. තැන්න මහත්මිය ලෙස හැඳින්වූ අප ඇමතූ නැගණිය පදිංචිව සිටියේ මාතලේය. ඇන්ජලා මර්සි තියඩෝරා නමැති අක්කා සිටියේ රත්නපුරයේය.අක්කා ඒ වන විටත් සිටියේ තරමක අසනීපයෙනි. අප ඔවුන් පිළිබඳ තොරතුරු සොයන බව දැනගත් එම පවුලේ හිතවතෙකු ඔවුන් වෙනුවෙන් පසු දිනක ලේක්හවුස් ආයතනයට පැමිණ ඇත. එහෙත් ඒ වන විට මා දිනමිණෙහි නොවීය.මා හමු නොවී ආපසු ගිය නමුත් (පසුව දැනගත් පරිදි ඔහු කාලයිල් ගුණවර්ධනය. මේ වන විට ඔහු ජීවතුන් අතර නැත) ඔහු මගේ ජංගම දුරකතන අංකය ගෙන ගොස් අක්කාට දී තිබේ. එම අංකය ලබාගත් නමුත් ඒ මොහොතේ ඈ සිටි තත්ත්වය අනුව ඇයට මා ඇමතිය නොහැකි වූවාය.දිනක් නංගී මාතලේ සිට අක්කා බැලීමට පැමිණි විටෙක මගේ අංකය ඇයට දුන් අක්කා හැකි අවස්ථාවක මා අමතන ලෙස ඉල්ලා සිටියාය. එහෙත් කාර්ය බහුලතාව හේතුවෙන් එකල ඇයට ද ඒ ඇමතුම ගත නොහැකි විය. ටික දිනකින් අක්කා මිය ගියාය. දිනක් තම පැරණි දිනපොතක් පෙරළමින් සිටියදී තැන්න මහත්මියට කලකට පෙර අක්කා දුන් දුරකතන අංකයක් අහම්බෙන් යළි හමුවිය.* * * * *මාතලේට නුදුරු මහවෙල ප්‍රදේශයේ නිසල ගැමි පරිසරයක නිදහන්ගල වත්ත පිහිටා තිබේ. කඳු බෑවුම් සහිත විශාල ඉඩමක් වූ නිදහන්ගල වත්තේ පිහිටි පෞරාණික පෙනුමකින් යුතු නිවෙසක එච්. එස්. පෙරේරා පරපුරේ වත්මන් නියෝජිතයෝ අප එනතුරු බලා සිටියහ.තැන්න මහත්මිය හැරුණු විට ඇගේ වැඩිමහල් සහෝදරයා ද, සහෝදරියන් දෙදෙනෙක් ද, ඔවුන්ගෙන් පසු පරම්පරා දෙකක් නියෝජනය කරන දරු මුනුපුරු මිනිපිරියෝ සැලකිය යුතු පිරිසක් ද එහි උන්හ.“මිසිස් තැන්න” ගේ මුල් නම බර්නඩෙත් ෆ්රැන්සිස් රෝස් ගුණවර්ධනය. ඇය “මිසිස් තැන්න” වූවේ ලෙස්ලි තැන්න සමඟ විවාහ වීමෙනි. ශ්‍රී ලංකාවේ ප්‍රථම ජනාධිපති විලියම් ගොපල්ලව මහතාගේ නැගණියකගේ පුත්‍රයකු වන ලෙස්ලි තැන්න 2005 දී මරණයට පත් විය.නිදහන්ගලවත්ත යනු මුල් කාලයේ අක්කර 100 කින් පමණ යුතු ඉඩමකි. ගාල්ල ප්‍රදේශයේ සිට වැවිලි කටයුතු සඳහා ගම්පොළ ප්‍රදේශයට පැමිණ සිටි ජේම්ස් ගුණවර්ධන පසුව මේ ඉඩම මිලට ගත්තේය.අපගේ හමුවීම සිදුවූ නිවෙස මෙහි ඉදිකැරුණේ 1928 වසරේදීය. ජේම්ස් ගුණවර්ධනගේ පුත් ක්‍රිස්ටෝපර් ඇලෝසියස් ගුණවර්ධන ඒ නව නිවෙසට 1929 දී මනාලියක කැන්දන් ආවේය.එවකට විසිඑක් හැවිරිදි වූ ඒ මනාලිය අදින් සියවසකට පමණ පෙර ඉතිහාසයේ සැඟව ගිය කතා පුවතක් යළි අප ඉදිරියේ දිගහැරීමට සමත් වන්නීය.මේ වනාහී මෙරට පුරෝගාමී ජනමාධ්‍යවේදි‍යකු මෙන්ම, දිනමිණ නිර්මාතෘවරයා ද වන එච්. එස්. පෙරේරාට සිටි දියණියන් දෙදෙනා අතරින් බාල දියණියයි. ඩේසි තිරීස් ගුණවර්ධන යනු විවාහයෙන් පසු දැන් ඇගේ නමයි.“මුන්නැහේට කුඩා දියණිවරු දෙදෙනෙක් සිටිති” යැයි 1914 දෙසැම්බර් 19 වැනිදා දිනමිණෙහි වූ සඳහනෙන් පසු ඉතිහාසයේ කිසි තැනක මොවුන් ගැන කිසි සඳහනක් නැත. එහෙත් මේ මොහොතේ නිදහන්ගල වත්තෙන් මතුවෙමින් තිබෙන තොරතුරු මත සිදුවූවේ කුමක්දැයි අනුමාන කිරීමට හැකි වෙමින් තිබේ.* * * * * *එච්. එස්. පෙරේරා අසනීප වන්නේ 1914 ජූනි මසදීය. මිය යන්නේ දෙසැම්බරයේදීය. මාස හයක් ලෙඩ ඇ‍ඳේ සිට ඔහු මිය යද්දී පවුලේ තත්ත්වය පැවතුණේ ඉතා දුෂ්කර තැනකය. ආර්ථික ගැටලු හා දුෂ්කරතාවන් හැරුණු විට නොතේරෙන වයසක පසු වූ කුඩා දියණියන් දෙදෙනකු රැකබලා ගැනීමේ අභියෝගය ද එච්. එස්. පෙරේරා බිරිඳ අබිමුව තිබිණි.වඩා ගැටලු සහගත වූවේ කුඩා දියණියගේ තත්ත්වයයි. ඒ වන විටත් ඇය පසුවූයේ පාසල් නොයන වයසකය. වැඩිමහල් දියණිය පාසල් ගිය බව අනුමාන කළ හැකිය. බාල දියණිය ද නොබෝ දිනකින් පාසල් යා යුතුය.මේ සියලු කටයුතු සඳහා ස්ථිර ආදායම් මාර්ගයක් ද තිබිය යුතුය. දියණියන්ගේ ආරක්ෂාව ද සැලසිය යුතුය. සැමියා අහිමිවීමෙන් හුදෙකලා වූ බිරිඳක් මේ සියලු අභියෝගයන්ට එකවර මුහුණ දෙන්නේ කෙසේද? පළමුවෙන්ම ඇය වඩා දුෂ්කර අභියෝගයට මුහුණ දීමට තීරණය කළාය.එච්. එස්. පෙරේරා යනු මෙරට බෞද්ධ පුනරුද ව්‍යාපාරයෙහි පුරෝගාමියකු වුවද ඔහුගේ බිරිඳ කිතුනු පසුබිමකින් පැවත ආ බවට සාධක තිබේ. එම සබඳතා ද ප්‍රයෝජනයට ගනිමින් ඇය තම බාල දියණිය කොටහේන යහපත් එ‍‍‍ඬේරාගේ කන්‍යාරාමයට ඇතුළු කිරීමට තීරණය කළාය.තම දියණියගේ අනාගතය පිළිබඳ ඒ මොහොතේ මව තුළ යම් සිහිනයක් තිබිණි නම්; යුරෝපීය ආභාෂයෙන් යුතු දියුණු අධ්‍යාපන සම්ප්‍රදායක් ඒ වන විටත්අනුගමනය කළ කොටහේන යහපත් එ‍ඬේරාගේ කන්‍යාරාමය ඇසුරේ ඒ සිහිනය සැබෑ වූ බව අද කිව හැකිය.ගුණවර්ධනවරු යනු ඒ වන විටත් මහවෙල ප්‍රදේශයේ ප්‍රභූ පවුලකි. කන්‍යාරාමයෙන් ලැබූ ශික්ෂණය හා සමාජ පසුබිම නොවන්නට, නිදහන්ගල වත්තට ගමන් කිරීමේ මාර්ගය ඈ ඉදිරියේ පහසුවෙන් විවර වේ යැයි සිතීම උගහටය.ජේම්ස් ගුණවර්ධන පුත් ක්‍රිස්ටෝපර් ඇලෝසියස් ගුණවර්ධන ඒ වන විට වැවිලිකරුවකු හැරුණු විට මධ්‍යම පළාතෙහි ආහාර ද්‍රව්‍ය බෙදාහැරීම ඇතුළු ව්‍යාපාරික කටයුතුවලද නියැළෙමින් ශක්තිමත් ආර්ථික තත්ත්වයක පසු වූ අයෙකි.ඔහු සමඟ විවාහ දිවියට එළඹෙන ඩේසි තිරීස් එතැන් සිට මාතලේ, මහවෙල, නිදහන්ගල වත්තේ පදිංචිව සිටිමින් නව දිවියක් අරඹන්නීය.එම විවාහ ජීවිතය තුළ ඔවුහු දූ දරුවෝ අට දෙනෙක් ලබති. පිරිමි දරුවන් තිදෙනකු හා ගැහැනු දරුවන් පස් දෙනකු වශයෙනි.එම දූ දරුවෝ පිළිවෙළින් මෙසේ ය;1. තෝමස් විලියම් ඇන්ටනි ගුණවර්ධන(1930-01-10)2. නොයෙල් ටෙලස්පෝ ගුණවර්ධන(1931-01-05)3. මාරි ගුණවර්ධන (කුඩා කලදීම මිය ගොසිනි)4. සිරිල් ඇලෝෂියස් ගුණවර්ධන(1937-03-31)5. ඇන්ජලා මර්සි තියඩෝරා ගුණවර්ධන (1939-09-17)6. බර්නඩෙත් ෆ්‍රැන්සිස් රෝස් ගුණවර්ධන/තැන්න (1939-09-17)7. ස්විනීතා මාරි බෙනඩික්ට්ගුණවර්ධන/ හෙට්ටිආරච්චි (1947-08-23)8. ස්වර්ණා පොලින් ගුණවර්ධන (1949-01-25)මේ අතරින් සිව් දෙනෙකු දැනට ජීවතුන් අතර නැති අතර ඉතිරි සිව්දෙනා රටේ විවිධ ප්‍රදේශවල පදිංචිව සිටිති. කෙසේ වෙතත් ඔවුන් සියලු දෙනා එක්ව ගොඩනැංවූ පවුල මහවෙල ප්‍රදේශයේ කැපී පෙනෙන දීප්තිමත් පවුලක් ලෙස හැඳින්වීම අතිශයෝක්තියක් නොවේ. එසේම ඔවුහු බොහෝ දෙනා විවිධ ක්ෂේත්‍ර තුළ යම් සාර්ථකත්වයකට පත් වූවෝය. ඔවුන්ගෙන් බිහිවූ දරු මුනුපුරු මිනිපිරියෝ ද මේ වන විට රට පුරා මෙන්ම ලොව පුරා ද විසිරී සිටිති. මේ අනුව එච්. එස්. පෙරේරාට සිටි දියණියන් දෙදෙනාගෙන් එක් දියණියක පිළිබඳ කතා පුවත යම් පමණකින් නිරාවරණය කෙරේ. එහෙත් විසඳාගත යුතු තවත් ගැටලු ගණනාවකි.ඒ අතරින් ඩේසි තිරීස් ගේ වැඩිමහල් සහෝදරියට සිදුවූවේ කුමක්ද යන ප්‍රශ්නය ප්‍රධාන වේ. ඒ හැරුණු විට ඔවුන්ගේ මවට සිදුවූවේ කුමක්ද? ඔවුන් පදිංචිව සිටියේ කොහිද? ඔවුන් ජීවත්වූවේ කෙසේද? කාගේ රැකවරණයක් ලබමින්ද? අඩුම වශයෙන් ඔවුන්ගේ නමක්වත් යම් තැනක වාර්තාගතව තිබේද?මෙවැනි ප්‍රශ්නවලට තවමත් නිසි පිළිතුරක් නැත. ඩේසි තිරීස්ගෙන් පැවත එන්නන් සතුව පවා ඒ පිළිබඳ මතකයක් නැත. එහෙත් ඒ විසඳුම් සෙවිය යුතු ප්‍රශ්නයකි.තවත් කොටසක් ලබන බදාදා මෙම ලිපියෙහි ඇතුළත් තොරතුරු පිළිබඳ ප්‍රතිචාර සහ මීට අදාළ වෙනත් තොරතුරු ඔබ සතුව තිබේ නම් එම ප්‍රතිචාර සහ තොරතුරු අප වෙත ඉදිරිපත් කරන ලෙස කාරුණිකව ඉල්ලා සිටිමු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312121</link>
    <topic>ශ්‍රී ලංකාවේ ඉහළම මාධ්‍යවේදී වැටුප දෙන්නේ ලේක්හවුසියයි</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>රජයක් විසින් සිදු කළ යුතු සෑම දෙයක්ම ලේක්හවුස් සභාපතිවරයා ඇතුළු අධ්‍යක්ෂ මණ්ඩලය සිය සේවකයන්ට ලබාදී තිබෙනවා. ශ්‍රී ලංකාවේ ඉහළම මාධ්‍යවේදී වැටුප ලබා දෙන්නේ ලේක්හවුස් ආයතනය බව පත්කළ මන්ත්‍රී ඒ. එච්. එම්. අස්වර් මහතා ප්‍රකාශ කළේ එජාප පාර්ලිමේන්තු මන්ත්‍රී ගයන්ත කරුණාතිලක මහතා ලේක්හවුසිය පිළිබඳ නැගූ චෝදනාවන්ට පිළිතුරු දෙමිනි.ලේක්හවුස් සේවකයන් 1908 දෙනකුට මසකට වැටුප් සඳහා රුපියල් මිලියන 30ක් වෙන් කරන බවත්, බෝනස් දීමනා සඳහා රුපියල් මිලියන 135ක් වැය කරන බවත් අස්වර් මහතා අනාවරණය කළේය.ඊට අමතරව ජීවන වියදම සඳහා මසකට එක් සේවකයකුට රුපියල් 13,500ක මුදලක් ගෙව බවත්, වෛද්‍ය රක්ෂණ ක්‍රමයක් හා පාසල් දරුවන්ට නොමිලේ පොත් ලබාදීම් ද සිදුකරන බවත් හෙතෙම කීවේය.මාධ්‍යවේදීන්ට පරිගණක පුහුණුව හා භාෂා පුහුණුව ලබාදෙන බව පෙන්වා දුන් අස්වර් මහතා,රජයක් විසින් සිදු කළයුතු සෑම දෙයක්ම සභාපතිවරයා ඇතුළු අධ්‍යක්ෂ මණ්ඩලය සේවකයන්ට ලබාදී තිබෙන බවත් කීය. ඒ මහතා මෙම අදහස් පළ කළේ ජනමාධ්‍ය අමාත්‍යාංශයේ වැය ශීර්ෂය විවාදයට එක් වෙමිනිමේ විවාදයට එක්වූ මන්ත්‍රීවරු චෝදනා මෙන්ම කරුණු විකෘත්ති කිරීම් සිදු කළ බවත් ඒවා හරිද වැරදිද යන්න හෙළිකිරීම වෙනුවෙන් පිළිතුරු කතාව දෙන විට චෝදනා එල්ල කළ විපක්ෂ මන්ත්‍රීවරු කිසිවෙක් සභාවේ නොසිටි බව ඇමැති කෙහෙලිය රඹුක්වැල්ල මහතා පැවැසීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312122</link>
    <topic>ජනපති කෙන්යාවේනයිරෝබි නුවරට ළඟාවෙයි</topic>
    <author/>
    <content>ජනාධිපති මහින්ද රාජපක්ෂ මහතා කෙන්යාවේ සිව් දින රාජ්‍ය චාරිකාවක් අරඹමින් ඊයේ (11) සවස නයිරෝබි නුවරට ළඟා විය.ජොමෝ කෙන්යාටා (Jomo Kenyatta) අන්තර්ජාතික ගුවන් තොටුපළේ දී කෙන්යා ජනාධිපති උහුරු කෙන්යාටා (Uhuru Kenyatta) මහතා සහ නියෝජ්‍ය ජනාධිපති විලියම් රුටෝ (William Ruto) සහ විදේශ හා අන්තර්ජාතික වෙළෙඳ අමාත්‍යංශයේ කැබිනට් ලේකම් අමිනා මොහොමඩ් (Amina Mohamed) යන මහත්වරු එක්ව හමුදා ගෞරවාචාර සහිතව ජනාධිපතිතුමා පිළිගත්හ.රාජපක්ෂ මැතිතුමා අද (12) නයිරෝබි ආසන්නයේ කසරානි නගරයේ මොයි අන්තර්ජාතික ක්‍රීඩා සංකීර්ණයේ පැවැත්වෙන කෙන්යාවේ නිදහස් දින උත්සවයට සහභාගී වෙයි. කෙන්යාව 1963දී බ්‍රිතාන්‍යයෙන් නිදහස හිමිකර ගත් අතර, මේ වසරේ නිදහස් දින උළෙල අවුරුදු 50කට පසු විශාලතම සැමරුම් උත්සවය වෙයි.ජනාධිපතිවරුන් දෙදෙනා අතර ද්විපාර්ශ්වික සාකච්ඡා 14 වැනි සෙනසුරාදා රාජ්‍ය මන්දිරයේ දී පැවැත්වෙයි. එහිදී ශ්‍රී ලංකාව සහ කෙන්යාව අතර වෙළෙඳාම, සංචාරක ව්‍යාපාරය හා සංස්කෘතික සහයෝගිතාව ඇතුළු ක්ෂේත්‍රවල ගිවිසුම් ගණනාවක් අත්සන් තැබෙනු ඇතැයි අපේක්ෂා කෙරේ.ජනාධිපති රාජපක්ෂ මහතා කෙන්යාවේ රැඳී සිටින කාලය තුළ එක්සත් ජාතීන්ගේ අප්‍රිකානු මූලස්ථානය වන නයිරෝබි නුවර එක්සත් ජාතීන්ගේ කාර්යාලය නැරඹීමට ද යයි. සංවර්ධනය වන රටක පිහිටුවා ඇති එක්සත් ජාතීන්ගේ විශාලතම කාර්යාලය මෙයයි.එහිදී ජනාධිපතිතුමා, නයිරෝබි එක්සත් ජාතීන්ගේ කාර්යාලයේ අධ්‍යක්ෂ ජනරාල් සාලේ වර්ක් සෙවිදේ (Sahle-Work Zewde) මහත්මිය සහ කෙන්යාව මූලස්ථානය කොටගත් එක්සත් ජාතීන්ගේ පරිසර වැඩසටහනේ (UNEP) හා හැබිටාට් ආයතනයේ ප්‍රධානීන් සමඟ සාකච්ඡා කරයි. සිව් දින චාරිකාවේ දී ශ්‍රී ලංකා ව්‍යාපාරික සංසදයට සහභාගි වන ජනාධිපති රාජපක්ෂ මහතා කෙන්යාවේ ව්‍යාපාරික ප්‍රජාව හමුවීමෙන් පසු කෙන්යාවේ පෞද්ගලික අංශ සංසදයේ 10 වැනි සාංවත්සරික උළෙලට ද එක් වෙයි.ජනාධිපතිතුමා සහ ආර්යාව වෙනුවෙන් ජනාධිපති කෙන්යාටා මහතා පවත්වන රාජ්‍ය භෝජන සංග්‍රහයට සහභාගී වන රාජපක්ෂ මහතා , කෙන්යාවේ හිටපු ජනාධිපති අභාවප්‍රාප්ත ජෝමෝ කෙන්යාටා මැතිතුමාගේ ස්මාරකයට උපහාර දක්වන අතර, නයිරෝබි බෞද්ධ විහාරස්ථානය වැඳපුදා ගැනීමටද යයි.ජනාධිපති රාජපක්ෂ මැතිතුමා කෙන්යාවේ චාරිකාවක නිරත වන දෙවන අවස්ථාව මෙයයි. එතුමා සමග එක්ව සිටින ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය පිළිගනු ලැබූයේ කෙන්යාවේ ජනාධිපති ආර්යා මාග්‍රට් කෙන්යාටා මැතිනිය විසිනි. ජනාධිපතිතුමා එක්සත් ජාතීන්ගේ මහා මණ්ඩලයේ හැබ්ටාට් න්‍යාය පත්‍රය පිළිබඳ විශේෂ සැසිවාරයේ ප්‍රාරම්භක කමිටු රැස්වීමට සහභාගි වනු පිණිස වසර 2000 දී කෙන්යාවට ගියේය.විදේශ අමාත්‍ය මහාචාර්ය ජී. එල්. පීරිස්, සිවිල් ගුවන්සේවා අමාත්‍ය ගීතාංජන ගුණවර්ධන, ඌව පළාත් ප්‍රධාන අමාත්‍ය ශෂින්ද්‍ර රාජපක්ෂ, විදේශ අමාත්‍යාංශයේ අධික්ෂණ මන්ත්‍රී සජින් ද වාස් ගුණවර්ධන සහ ජනාධිපති ලේකම් ලලිත් වීරතුංග යන මහත්වරු ජනාධිපතිතුමා සමඟ දකුණු අප්‍රිකානු චාරිකාවට එක්ව සිටිති..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312123</link>
    <topic>මෙරට සංචාරක කර්මාන්තයෙන් ඉපැයීම් ශීඝ්‍රයෙන් ඉහළ ගිහින්</topic>
    <author>මහින්ද අලුත්ගෙදර</author>
    <content>සංචාරක ක්ෂේත්‍රයේ ශීඝ්‍ර සංවර්ධනයක් කරා ගමන් කරන ශ්‍රී ලංකාවේ සංචාරක ඉපැයීම සියයට 26ක වර්ධනයක් පෙන්නුම් කරන බව ශ්‍රී ලංකා මහ බැංකුව පෙන්වා දෙයි. පසුගිය වසරේ මුල් මාස දහයක කාලයට සාපේක්ෂව මේ වසරේ එම කාලයේදී මේ වර්ධනය පෙන්නුම් කරන අතර එය මෙරට ආර්ථික වර්ධනය සඳහා දැවැන්ත ශක්තියක් බවද ශ්‍රී ලංකා මහ බැංකුව නිකුත්කළ නවතම වාර්තාවක් මඟින් පෙන්වා දෙයි.පසුගිය වර්ෂයේ මුල් මාස දහය තුළ උපයා තිබෙන අමෙරිකානු ඩොලර් මිලියන 790.5ට සාපේකෂව ඉහළ වර්ධනයක් පෙන්නුම් කරමින් මේ වසරේ එම කාලයේදී අමෙරිකානු ඩොලර් මිලියන 996.2ක ආදායමක් සංචාරක ක්ෂේත්‍රය හරහා උපයා ගැනීමට ශ්‍රී ලංකාව සමත්ව තිබේ.මේ වසරේ ඔක්තෝබර් මාසයේදී සංචාරක පැමිණීම පසුගිය වසරේ ඔක්තෝබර් මාසයට සාපේක්ෂව සියයට 27.9 කින් ඉහළ ගොස් තිබෙන බවද මේ වසරේ පළමු මාස දහය තුළ විදේශීය සංචාරක පැමිණීම සියයට 16.8 කින් ඉහළ ගොස් තිබෙන බවද ශ්‍රී ලංකා මහ බැංකුව පෙන්වා දෙයි.මෙලෙස සාචාරකයන්ගේ පැමිණීමේ ප්‍රධාන මූලාශ්‍රය වශයෙන් ඉන්දියාව, එක්සත් රාජධානිය, මාදපෙරදිග, ජර්මනිය සහ මාලදිවයින වාර්තා වී තිබෙන අතර විදේශීය සාචාරකයන්ගේ පැමිණීමෙන් සියයට 50ක් පමණ මේ වෙනුවෙන් දායක වී තිබෙන බවද එම බැංකුවේ වාර්තා මඟින් කියාසිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312124</link>
    <topic>ශ්‍රී ලන්කන් ගුවන් සමාගමට අලුත් ගුවන් යානා 13ක්</topic>
    <author>මහින්ද අලුත්ගෙදර</author>
    <content>ලංකාවේ ගුවන් සේවා කටයුතු තවදුරටත් පුළුල් කරමින් අමෙරිකානු ඩොලර් බිලියන 1.6ක (රුපියල් කෝටි 20,800) මුදලක් ආයෝජනය කොට නව ගුවන් යානා 13ක් මිලදී ගැනීමට සූදානම් බව ශ්‍රී ලන්කන් ගුවන් සමාගම පවසයි.ඒ අනුව ඒ 330-300 නව එයාර් බස් 6ක් සහ ඒ 350-900 නව එයාර් බස් 7ක් අලුතින් ශ්‍රී ලන්කන් ගුවන් සමාගමට එක්වන බවද ඒ වෙනුවෙන් ගිවිසුම් සදහා දැනටමත් අත්සන්කර තිබෙන බවද ශ්‍රී ලන්කන් ගුවන් සමාගමේ ප්‍රධාන විධායක නිලධාරී කපිල චන්ද්‍රසේන මහතා ප්‍රකාශ කරයි.මෙහි මුල්ම ගුවන් යානා හය (ඒ 330-300) එළඹෙන 2014 වසරේ ඔක්තෝබර් මාසයේ සිට මෙරටට ලැබෙන බව පෙන්වාදෙන ඒ මහතා තවත් ගුවන් යානා තුනක් (ඒ 350-900) ලබන 2017 වසරේ සිට ශ්‍රී ලංකාවට ගෙන එන බවද පෙන්වාදෙයි.ශ්‍රී ලන්කන් ගුවන් සමාගමේ ආදායමට සාපේක්ෂව වියදම් අවම කිරීම සහ පවත්නා ගුවන් යානා වෙනුවෙන් වැයවන අධික ඉන්ධන ප්‍රමාණය අවමකර ගැනීම නව එයාර්බස් ආනයනය කිරීමේ මූලික අරමුණ බව සඳහන් කරන කපිල චන්ද්‍රෙස්න මහතා දැනට පවත්නා පැරැණි ගුවන් යානා 13ක් කල්බදුකරුවන් වෙත ලබාදී නවීන පන්නයේ ගුවන් යානා ලබාගැනීමට සූදානම් බවද කියාසිටී.පසුගිය කාලයේදී ගුවන් සේවය වෙනුවෙන් ආයෝජනය කිරීම අවම මට්ටමක පැවැති බව සදහන් කරන ප්‍රධාන විධායක නිලධාරීවරයා ශ්‍රී ලංකාව ආසියාවේ ගුවන් කේන්ද්‍රස්ථානයක් බවට පත් කරමින් ගුවන්සේවා කටයුතු පුළුල් කිරීම වෙනුවෙන් ජනාධිපති මහින්ද රාජපක්ෂ මහතා ගත් නිවැරැදි තීරණය කෘතවේදීව සිහිපත් කරන බවද සඳහන් කරයි.ඒ අනුව ලෝකයේ සෙසු ගුවන් සේවාවන්ට සාපේක්ෂව ශ්‍රී ලන්කන් සමාගමටද නවීනතම ගුවන් යානා එක්වන බව පෙන්වා දෙන ඒ මහතා එළඹෙන 2023 පමණ වනවිට ශ්‍රී ලන්කන් ගුවන් සමාගම නවීනතම ගුවන්යානා ඇණියකින් සමන්විත වන බවද පෙන්වා දෙයි.මේ අතර ඒ මහතා සඳහන් කරන්නේ සියලු ගුවන් සේවා කටයුතු ගත්විට ශ්‍රී ලංකාවේ ජාතික ආර්ථිකයට සියයට 3.8ක දායකත්වයක් ලබාදෙන බවත් එයින් සියයට 2.2ක ප්‍රමාණයකට ශ්‍රී ලන්කන් ගුවන් සමාගම හිමිකම් කියන බවත්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312125</link>
    <topic>මත්කුඩු කන්ටේනරයට අදාළ ලිපිය නිකුත් කර ඇත්තේ අගමැතිගෙන් විමසීමෙන් තොරවයි</topic>
    <author/>
    <content>මත්කුඩු කන්ටේනරයට අදාළ ලිපිය කීර්ති වීරසිංහ මහතා නිකුත් කර ඇත්තේ අගමැතිවරයාගේ හෝ බුද්ධශාසන හා ආගමික කටයුතු ඇමැතිවරයාගේ කිසිඳු විමසීමකින් හෝ උපදෙස් ලබා ගැනීමකින් තොරව බව බුද්ධශාසන හා ආගමික කටයුතු අමාත්‍යාංශය නිවේදනයක් නිකුත් කරමින් කියා සිටී. මේ ලිපිය නිකුත් කර ඇත්තේ අගමැති සම්බන්ධීකරණ ලේකම්වරයකු හෝ අගමැති කාර්යාලයේ ලේකම්වරයකු නොවන බවත් ලිපිය නිකුත් කර ඇත්තේ බුද්ධශාසන හා ආගමික කටයුතු අමාත්‍යාංශයේ ඇමැතිවරයාගේ සම්බන්ධීකරණ ලේකම්වරයකු වන කීර්ති වීරසිංහ මහතා බවත් එම අමාත්‍යාංශය නිකුත් කළ නිවේදනයේ සඳහන් වේ.එම නිවේදනයේ මෙසේද සඳහන් වේ.මේ දිනවල ජනමාධ්‍ය තුළ බලවත් කථාබහට ලක් වී ඇති වැඩිම මත්කුඩු ප්‍රමාණයක් අඩංගු කන්ටේනරය නිදහස් කිරීමට අගමැති සම්බන්ධීකරණ ලේකම්වරයකු නිකුත් කළ ලිපිය පිළිබඳ කරුණු පැහැදිලි කිරීම සුදුසු යැයි පෙනී ගොස් ඇති බැවින් මේ මාධ්‍ය නිවේදනය නිකුත් කිරීමට අපේක්ෂා කරමි.භාෂා කිහිපයක් හැසිරවීමේ හැකියාව ඇති කීර්ති වීරසිංහ මහතා කලක් පොල් සංවර්ධන මණ්ඩලයේ සභාපතිවරයා ලෙස ද, තේ පර්යේෂණ ආයතනයේ විධායක අධ්‍යක්ෂවරයකු ලෙස ද අගමැතිවරයාගේ පෞද්ගලික කාර්ය මණ්ඩලයේ සම්බන්ධිකරණ ලේකම්වරයකු ලෙස ද සිද්ධිය වන විට ඔහු බුද්ධශාසන හා ආගමික කටයුතු ඇමැතිවරයාගේ සම්බන්ධීකරණ ලේකම්වරයකු වශයෙන් ද කටයුතු කර ඇත.මේ සම්බන්ධයෙන් ප්‍රජාතන්ත්‍රවාදි ජාතික සන්ධානයේ පාර්ලිමේන්තු මන්ත්‍රී අනුර දිසානායක මහතා පාර්ලිමේන්තුවේ දී අසන ලද පැනයකට පිළිතුරු දුන් අගමැති හා බුද්ධශාසන හා ආගමික කටයුතු ඇමැති දි.මු. ජයරත්න මහතා ඒ බව පැහැදිලිව සඳහන් කර ඇත.එපමණක් ද නොව මේ ලිපිය නිකුත් කිරීම නිසා මතුවූ ගැටලු පදනම් කරගෙන අගමැතිතුමා වෙනුවෙන් හෝ එතුමා කිසියම් ආකාරයකට සම්බන්ධ වන ආකාරයෙන් හෝ ලිපි නිකුත් නොකරන ලෙස අගමැති කාර්යාලයේ හා බුද්ධශාසන හා ආගමික කටයුතු අමාත්‍යාංශයේ ස්ථිර කාර්ය මණ්ඩලයට හා දි.මු. ජයරත්න මහතාගේ පෞද්ගලික කාර්ය මණ්ඩලයට ලිඛිතව උපදෙස් දී තිබේ.තත්ත්වය එසේ තිබිය දී කීර්ති වීරසිංහ මහතා ඇමැති සම්බන්ධීකරණ ලේකම්වරයා නිකුත් කල ලිපිය හුවා දක්වමින් දිගින් දිගටම අගමැතිවරයාට දෝෂාරෝපණ එල්ලවීම කණගාටුදායක තත්ත්වයකි. කෘතහස්ත දේශපාලඥයකු වන දි.මු. ජයරත්න මහතා කුමන ලාභ ප්‍රයෝජන හමුවේ වුව ද තම දේශපාලන ප්‍රතිපත්තිය පාවා නුදුන් තමන් කොතරම් අපහසු තත්ත්වයට පත්වූ අවස්ථා වුවද පක්ෂයේ නායකත්වය හෝ රටේ නායකත්වයට හානි වන අයුරින් කිසිවක් ප්‍රකාශ නොකළ, ක්‍රියා නොකළ අත්දැකීම් බහුල දේශපාලඥයෙකි.මෙරට ගම් පුළුල් කිරීමේ වැඩපිළිවෙළ යටතේ දිවංගත හෙක්ටර් කොබ්බෑකඩුව මැතිතුමා සමඟ බහු ජාතික සමාගම්වලට අයිතිව තිබූ ඉඩම් රජයට පවරා ගැනීමේ අරගලයේ පුරෝගාමියා වූ දි.මු. ජයරත්න මැතිතුමා 1993 න් පසු එතුමා හෙබ වූ සෑම අමාත්‍යාංශයකම යම් ප්‍රගතියක් පෙන්නුම් කරමින් දක්ෂ ඇමැතිවරයෙකු බව ඔප්පු කර ඇත. ඒ බව මේ රටේ සියලු දේශපාලන පක්ෂවලට අයත් දේශපාලඥයන් සහ ජනමාධ්‍ය ද හොඳින් දන්නා බව විශ්වාස කරමි.එතුමාගේ සමස්ත ජීවිත කාලයේ කල්ක්‍රියාව සැලකිල්ලට ගැනීමේ දී රටට විනාශයක් විපතක් ගෙන දෙන මෙවැනි භයානක අති බිහිසුණු සමාජ විපර්යාසයක් ඇති කරවන මත්කුඩු කන්ටේනරය නිදහස් කිරීමට තබා එවැන්නක් ලංකාව දෙසට ගමන් කරන බව දැන ගත හොත් ඊට එරෙහිව ක්‍රියා කරන බව අවධාරණයෙන් සඳහන් කළ යුතුව ඇත. කීර්ති වීරසිංහ සම්බන්ධීකරණ ලේකම්වරයාගේ ලිපිය ඔහු යොමු කර ඇත්තේ ශ්‍රී ලංකා රේගුවට නොව "සවුත් ඒෂියා ගේට් වේ ටර්මිනල්ස්" පෞද්ගලික සමාගම වෙතය. ඒ අනුව රේගුවට බලපෑම් කර ඇති බවට නැගෙන චෝදනා ද පදනම් විරහිත බව පෙනේ.අගමැතිවරයාට හෝ බුද්ධශාසන හා ආගමික කටයුතු ඇමැතිවරයාට ලැබෙන ලිපි සංඛ්‍යාව දිනකට 150 ත් 250 ත් අතර ප්‍රමාණයක් බැවින් ඒ ලිපි අතුරින් අගමැතිවරයා හෝ අගමැතිවරයාගේ අවධානයට යොමු විය යුතු එතුමා මැදිහත් විය යුතු ලිපි සම්බන්ධයෙන් ක්‍රියා කරවීම සඳහා එම ලිපි අගමැතිවරයාට හෝ ඇමැතිවරයාට යොමු කරවන අතර අනෙක් සෑම ලිපියකටම පිළිතුරු යැවීම සම්බන්ධිකරණ ලේකම්වරුන් වෙත පවරා තිබුණි.ඒ අනුව එවැනි ලිපිවලට සම්බන්ධිකරණ ලේකම්වරුන් විසින් පිළිතුරු යැවීමේ දී හෝ වෙනත් රාජ්‍ය ආයතන වෙත යොමු කරවීමේ දී ලිපිය අවසන් කෙරෙන්නේ “අගමැතිවරයාගේ උපදෙස් පරිදි අගමැතිතුමා වෙනුවෙන් කෘතඥ වෙමි” යනා දී වශයෙනි. එසේ සඳහන් කරනුයේ අගමැතිතුමාට හෝ ඇමැතිවරයාට ලැබුණු ලිපියක් එතුමන් වෙනුවෙන් යැවීම හේතු කොට ගෙනය. ඒ අනුව ඒ ලිපියේ අඩංගු කාරණා පිළිබඳ වගකීම අදාළ සම්බන්ධිකරණ ලේකම්වරයා සතු වන අතර ලිපි අන්තර්ගතය සඳහා අගමැතිවරයා හෝ ඇමැතිවරයා වගකිව යුත්තකු නොවන බව එයින් පැහැදිලිය.කෙසේ වුවද කීර්ති වීරසිංහ සම්බන්ධිකරණ ලේකම්වරයා නිකුත් කර ඇති ලිපිය හේතු කොට ගෙන සහ ඒ තුළින් පැන නැගුණු ගැටලු හේතු කොට ගෙන මේ වන විට මේ අමාත්‍යාංශයට අයත් සියලු තනතුරුවලින් ඔහු ඉවත් වී ඇති අතර ඔහුගේ නිල රථය හා නිල හැඳුනුම්පත ද අමාත්‍යාංශයට භාර දෙන ලෙස දන්වා යවා ඇත. එමගින් කීර්ති වීරසිංහ සම්බන්ධිකරණ ලේකම්වරයා මේ ජාවාරම පිළිබඳ දැනගෙන ඊට හවුල් වී ඇති බව අවධාරණය නොවන බවද සඳහන් කළ යුතුව ඇත.දැනට මේ සම්බන්ධයෙන් සිදු කෙරෙන පරීක්ෂණවලින් පසු ඒ පිළිබඳ සත්‍ය කරුණු අනාවරණය කර ගත හැකි වනු ඇත. එමෙන්ම මේ සිද්ධිය සම්බන්ධයෙන් ඇමැතිවරයාගේ හිටපු සම්බන්ධිකරණ ලේකම් කීර්ති වීරසිංහ මහතා සියලු තොරතුරු ඇතුළත් වාර්තාවක් මාධ්‍යයට ඉදිරිපත් කිරීමට බලාපොරොත්තු වන බව අප වෙත දන්වා ඇති බව ද මෙහිලා සඳහන් කරමි.එමෙන්ම ආගමට හා මහා සංඝරත්නයට මහත් ගෞරවයෙන් සලකමින් ආගමානුකූල ජීවිතයක් ගත කරන අගමැතිතුමා සම්බන්ධයෙන් ඇතැම් භික්ෂුන් වහන්සේලා හරියාකාරව සත්‍ය සොයා නොබලා ප්‍රකාශ නිකුත් කිරීම පිළිබඳ එතුමා මහත් කණස්සල්ලෙන් පසුවන බව ද මෙහිලා සඳහන් කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312126</link>
    <topic>සිරිපා කරුණාවට එන බැතිමතුන්ගේ ආරක්ෂාවට මුල් තැන දිය යුතුයි</topic>
    <author>රක්ෂණ ශ්‍රියන්ත</author>
    <content>එළඹෙන ශ්‍රී පාද වන්දනා සමයේ බැතිමතුන්ට මුහුණ දීමට සිදුවන අපහසුතාවන් හා අනාරක්ෂිතතාවන් මගහරවා ගත හැකි උපදෙස් මාලාවක් හැටන් පොලිස් අධිකාරී සමන් රත්නායක මහතා විසින් ලබා දෙයි.ශ්‍රී පාද වන්දනා සමය මේ උඳුවප් පොහෝ දිනයෙන් ආරම්භ වී ලබන වසරේ වෙසක් පොහෝ දිනයෙන් අවසන් වීමට නියමිතව ඇත.ඒ අනුව ශ්‍රී පාද වන්දනා සඳහා පැමිණෙන බැතිමතුන් හා එම වාහනවල රියැදුරන්ද ගමන ආරම්භයේ සිට අවසානය දක්වා මත්පැන් පානයෙන් තොරව සිටිය යුතු බවත් උචිත ඇඳුම් පැළදුම්වලින් සැරසී පැමිණෙන ලෙසත්, වාදක භාණ්ඩ මෙන්ම මත්පැන් ගෙන ඒමෙන් ද වැළැකී සිටින ලෙසත් ඉල්ලා සිටී.කුඩා දරුදැරියන් වන්දනා මාන කිරීමට කැඳවාගෙන ඒ මේදී ඔවුන්ගේ අනන්‍යතාව තහවුරු කර ගැනීමට හැකි තොරතුරක් සාක්කුවේ හෝ ආරක්ෂිත ස්ථානයක සටහන් කර තබා ගැනීම මගින් දරුවා අතරමංවීමකදී සොයා ගැනීමට පහසු වන බවද පොලිසිය පවසයි.ශ්‍රී පාද වන්දනාව සඳහා සති අන්තයේදී බැතිමතුන් රැගෙන විශාල වාහන සංඛ්‍යාවක් පැමිණෙන බැවින් එම වාහන හැටන්, නොර්වුඩ්, මස්කෙළිය හරහා නල්ලතන්නිය වෙත ළඟා වන ලෙසටත් වන්දනාව නිම කිරීමෙන් පසු එම වාහන මාවුස්සාකැලේ, නොර්ටන්බ්‍රිජ් හරහා හැටන් කොළඹ මාර්ගයට පැමිණ ගමන් කරන ලෙසටත් , විශේෂයෙන් දොර දෙකේ බස් රථ පමණක් හැටන් , නෝර්වූඩ්, මස්කෙළිය හරහා නල්ලතන්නියට ගොස් වන්දනාවෙන් පසු නැවත එම මාර්ගය ඔස්සේම ගම්බිම් බලා පිටත්වන ලෙසත් රියැදුරන්ගෙන් ඉල්ලා සිටී.වන්දනාමාන කටයුතු සදහා බැතිමතුන් දිය ඇළි, ගංඟා, ජලාශ ඇළ දොළවලින් දිය නෑමේදී සුදුසු ආරක්ෂිත ස්ථාන තෝරා ගන්නා ලෙසත් හඳුනානොගත් අනාරක්ෂිත ස්ථානවලින් දිය නෑමෙන් වැළැකී සිටින ලෙසත් පොලිසිය ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312127</link>
    <topic>චෙන්නායිවලට කෝ‍ටි 6ක රන්-මැණික් හොරෙන් ගෙන යාමට තැත් කළ අයෙක් රේගු දැලේ</topic>
    <author>නිමල් රාජපක්ෂ සහ ගුවන්තොටුපල කුමාරසිරි ප්‍රසාද්</author>
    <content>රුපියල් හය කෝටි හතලිස් ලක්ෂයක වටිනාකමින් යුතු රන් සහ මැණික් තොගයක් නීති විරෝධි අයුරින් චෙන්නායිවලට අපනයනය කිරීමට උත්සාහ කළ පුද්ගලයකු ගුවන්තොටුපොළ රේගුව විසින් ඊයේ (11) අලුයම අත්අඩංගුවට ගෙන තිබේ.රුපියල් මිලියන 11ක වටිනා කමින් යුතු මැණික් තිබෙන බව සැකකරු රේගුවට පවසා ඇති අතර එහෙත් සිද්ධිය පිළිබඳ සැකසිතු රේගු නිලධාරීන් ජාතික මැණික් හා ස්වර්ණාභරණ අධිකාරියේ නිලධාරීන් ගෙන්වා මේ පෙට්ටි සෝදිසි කිරීමේදි එහි සඟවා තිබු ග්‍රෑම් 3407 බරින් යුතු රන් කැබලි 8ක් ද සොයා ගෙන ඇත.එහි වටිනාකම රුපියල් එක් කෝටි හැත්තෑ ලක්ෂයක් වන බව රේගු මාධ්‍ය ප්‍රකාශක ලෙස්ලි ගාමිණි මහතා පැවැසීය. ගාල්ල ප්‍රදේශයේ මැණික් අපනයනකරුවකු ලෙස පෙනි සිටි සැකකරු සතුව තිබු මැණික් පෙට්ටි දෙකෙහි රුපියල් හාර කෝටි හැත්තෑ ලක්ෂයක් වටිනා මැණික් තොගයක් සොයාගෙන ඇත.අතිරේක රේගු අධ්‍යක්ෂ ජනරාල් ආචාර්ය දිලිප් කුමාරතිලක මහතාගේ අධීක්ෂණය යටතේ රේගු අධිකාරිවරුන් වන ඩබ්ලිව්. ඩි. රත්නසිරි, භාතිය අබේරත්න, නියෝජ්‍ය රේගු අධිකාරීන් වන චන්න ශාන්තප්‍රිය, අජිත් සිරිවර්ධන, ජී. එම්. රත්නායක නිලධාරීහු වැඩිදුර පරික්ෂණ සිදුකරති. රන් කැබලි රාජසන්තක කිරීම හා සැකකරුට දඩුවම් කිරීම පිළිබඳ විමර්ශන සිදුකෙරේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312129</link>
    <topic>හෝමාගම සභාපතිට පහර දෙයි</topic>
    <author>මංජුල හිරිපිටිය - හෝමාගම සංචාරක සහ හෝමාගම සමූහ</author>
    <content>හෝමාගම ප්‍රාදේශීය සභාවේ 2014 අය-වැය විවාදය පැවැත්වෙමින් තිබිය දී සභාවේ මන්ත්‍රීවරු සභාපති ඒ.ඩී. කුමාරසිරි මහතාට අවනත නෙ‍ාවීම නිසා සභාපතිවරයා සභා ශාලාවෙන් පිටතට යාමේ දී පහර දීමට ලක් වීමෙන් සභාපතිවරයා රෝහල් ගත කිරීමට සිදු වුණි. සභාපතිවරයාගේ තත්ත්වය බරපතළ බැවින් ඔහු කොළඹ ජාතික රෝහලට ඇතුළත් කර ඇත.අය - වැය විවාදයේදී එක්තරා මන්ත්‍රීවරයෙකු කළ ප්‍රකාශයක් සම්බන්ධයෙන් සභාව් මන්ත්‍රීවරුන් රැසක් උණුසුම් වචන හුවමාරු වෙමින් එකම ගාලගෝට්ටියක් බවට සභාව පත්වීමේදී සභාපතිවරයා “මන්ත්‍රීවරු මගේ කීම අහන්නේ නෑනේ මම යනවා” කියා සභා‍ෙවන් පිටතට යාමේ දී මහජන ගැලරියේ දී ‍ෙම් ප්‍රහාරයට ලක්විය.පහරදීම සම්බන්ධයෙන් සභාවේ මන්ත්‍රීවරයෙකු සමඟ පැමිණි පුද්ගලයෙකු පොලිසිය අත්අඩංගුවට ගත්තේය.සභාපතිවරයා රෝහල් ගත වීමෙන් පසු උප සභාපති ඉන්දික කෝරළගේ මහතා සභාවේ කටයුතු පවත්වාගෙන ගිය අතර එයට විරෝධය දක්වා මන්ත්‍රීවරු කීපදෙනෙක් සභා ශාලාවෙන් පිටව ගියහ.කෙසේ වෙතත් අද (11) අය - වැය බැලීම සඳහා සභාවේ මහජන ගැලරියේ විශාල පිරිසක් සිටි අතර, සභාවේ ආරක්ෂාව සඳහා ‍හෝමාගම පොලිසියේ නිලධාරීන් රැසක් යොදවා තිබුණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n1312128</link>
    <topic>ඉන්දියාවේ ධීවරයෝ ශ්‍රී ලංකා මාළු බාති</topic>
    <author>චන්ද්‍රිකා පෙරේරා</author>
    <content>ශ්‍රී ලංකා මුහුදු සීමාව උල්ලංඝනය කරමින් නීති විරෝධී ලෙස මෙරට මුහුදේ මසුන් ඇල්ලීමේ නිරතව සිටි ඉන්දීය ධීවරයින් හැටක පමණ පිරිසක් ‍බෝට්ටු 15ක් සමඟ යාපනය චෙම්මලෛ මුහුදු සීමාවේදී ඊයේ (11) දහවල් අත්අඩංගුවට ගෙන තිබේ.මුලතිව් වලට ඉහළ ඊසාන දිග මුහුදේ මසුන් අල්ලමින් සිටියදී මේ බෝට්ටු හා ධීවර පිරිස අත්අඩංගුවට පත්ව ඇති අතර ත්‍රිකුණාමළය වෙත රැගෙන විත් වැඩිදුර පරීක්ෂණ සඳහා පොලිසියට බාරදෙන බව නාවික හමුදාව සඳහන් කරයි.එල්.ටී.ටී‍.ඊ. ත්‍රස්තවාදින් සි‍ටි කාලයේ දී මේ ප්‍රදේශයට ධීවර යාත්‍රා ඇතුල් වීමට නොහැකි වූ අතර මානුෂික මෙහෙයුමෙන් මේ ප්‍රදේශයේ ආරක්ෂාව තහවුරු වීමෙන් පසු ඉන්දියන් ධීවරයන් හොර රහසේ මෙරට උතුරු මුහුදු ප්‍රදේශයට වැඩියෙන් ඇතුළු වී මසුන් ඇල්ලීමට පුරුදුව සිටිති.මේ පිළිබඳ තොරතුරු හෙළිවීමෙන් පසු නාවික මුර යාත්‍රා නිතර සෝදිසියෙන් පසුවන අතර ඒ අනුව මේ පිරිස අත්අඩංගුව‍ට ගත් බව නාවික හමුදාව කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121210</link>
    <topic>වංශානන්ද හිමි අපවත්වීම බුදු සසුනට බලවත් පාඩුවක්</topic>
    <author/>
    <content>පයාගල මූල මහා විහාරාධිපති ශ්‍රී ධර්ම ගුප්ත පරිවේණාධ්‍යක්ෂක ශ්‍රී ලංකා රාමඤ්ඤ මහා නිකායේ ජ්‍යෙෂ්ඨ අනුනායක රාජකීය පණ්ඩිත බෝපිටියේ වංශානන්ද අනුනායක මාහිමිපාණන් වහන්සේගේ අපවත්වීම සම්බුද්ධ ශාසනයට සිදුවූ පාඩුවක් යයි ඉඳුරුව මුල්ලේගොඩ ශ්‍රී සුනන්දාරාම විහාරාධිපති, මහනුවර මල්වතු විහාර පාර්ශ්වයේ කර්මාවාගාචාර්ය බෙන්තර වලල්ලාවිටි කෝරලයේ ප්‍රධාන අධිකරණ සංඝනායක සාහිත්‍යාචාර්ය චන්ද්‍රකීර්ති ශ්‍රී ඉන්දසුමන කටුවත්තේ සුමනසාර නාහිමියෝ ශෝක පණිවුඩයක් නිකුත් කරමින් කියා සිටිති.කළුතර දිසාවේ මතුගම බෝපිටිය ග්‍රාමයේ ජන්ම ලාභය ලබා ශ්‍රී ලංකා රාමඤ්ඤ මහා නිකායේ පැවිදි උපසම්පදාව ලබාගත් මුන්වහන්සේ පයාගල මූලමහා විහාරස්ථානයේ විහාරාධිපතීන් වහන්සේ වශයෙනුත්, ශ්‍රී ධර්මගුප්ත පිරිවෙනේ පරිවේණාධිපතින් වහන්සේ වශයෙන් ද සේවය කරමින් ශිෂ්‍ය පුත්‍රයන් වහන්සේලා සසුනඹර ඔපවත් කරමින් ධර්ම ශාස්ත්‍රී උන්නතිය සඳහා මහත් මෙහෙවරක් ඉටු කළහ.ශ්‍රී ලංකා රාමඤ්ඤ මහා නිකායේ සාසනික තනතුරු රැසක් හොබවා ජ්‍යෙෂ්ඨ අනුනායක ස්වාමීන් වහන්සේ ලෙස සිය නිකායට මෙන්ම සම්බුද්ධ ශාසනයට මහත් මෙහෙවරක් ඉටු කළහ. ලාබ ප්‍රශංසා කීර්ති ශෝභා පිළිබඳව ‍ෙනාසලකා අල්පේච්ඡ දිවි පෙවෙතක් ගත කරමින් සිය පරිවේණස්ථානයේ මෙන්ම සමස්ත භික්ෂුන් වහන්සේලාගේ ගෞරවය ආරක්ෂා කරමින් ඍජු ප්‍රතිපත්ති ගුණයෙන් යුතුව සැමවිටම ක්‍රියා කළ සුපේෂල ශික්ෂාකාමී යතිවරයන් වහන්සේ නමකි‍.සම්බුද්ධ ශාසනයේත් අධ්‍යාපන ක්ෂේත්‍රයේත් සමස්ත භික්ෂු සමාජ‍ෙය්ත් චිරස්ථිතිය සඳහා සුවිශාල යුග මෙහෙවරක නියැළී සිටි කළුතර පයාගල මූලමහා විහාරාධිපති ශ්‍රී ධර්මගුප්ත පරිවේණාධ්‍යක්ෂක ශ්‍රී ලංකා රාමඤ්ඤ මහා නිකායේ ජ්‍යෙෂ්ඨ අනුනායක රාජකීය පණ්ඩිත බෝපිටියේ වංශානන්ද නායක ස්වාමීන්ද්‍රයන් වහන්සේට නිවන් සුව ලැබේවා. .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121211</link>
    <topic>මාධ්‍යවේදීන් මේ රටේ වැදගත්සමාජ කොටසක සිටිය යුතු පිරිසක්</topic>
    <author>ස්වර්ණා විජේකෝන්, චමීර ඇල්ලදෙනිය, සහ සුභාෂිනී සේනානායක</author>
    <content>මාධ්‍යවේදීන් යනු මේරටේ වැදගත් සමාජ කොටසක සිටිය යුතු පිරිසක් බවත් රටක ප්‍රධානියා මාස දෙකකට වරක් මාධ්‍යවේදීන් හමුවී තේඑකක් බීම බරපතළ වරදක්දැයි ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා ඊයේ (11) පාර්ලිමේන්තුවේදී විමසීය. ඇමැතිවරයා මෙසේ විමසා සිටියේ ජනමාධ්‍ය හා ප්‍රවෘත්ති අමාත්‍යාංශයේ වැය ශීර්ෂය ඊයේ විවාදයට ගත් අවස්ථාවේදී ඊට පිළිතුරු කතාව කරමින්ය.මේ විදායට එක් වූ මන්ත්‍රීවරු චෝදනා මෙන්ම කරුණු විකෘති කිරීමද සිදු කළා. කතානායකතුමාගේ ඉල්ලීමකට අනුව මාධ්‍ය මඟින් අය වැය විවාදය විකාශය කෙරෙනවා. එය භාවිත කරමින් මේ අය මාධ්‍ය සම්බන්ධයෙන් වැරැදි ප්‍රතිරූපයක් මවනවා. ඒ පණිවුඩය හරිද වැරැදිද යන්න හෙළි කිරීම වෙනුවෙන් පිළිතුරු කතාව ලබා දෙන විට චෝදනා එල්ල කළ විජිත හේරත්, ගයන්ත, රංජන් වැනි මන්ත්‍රීවරු කිසිවෙක් මේ සභාවේ නැහැ. රූපවාහිනී මඟින් ගමට රටට සාලයට ආලින්දයට පණිවුඩයක් ගෙන යාමයි ඔවුන් සිදු කළේ.මේ විවාදය කරුණු තුන හතරට ලඝු වුණා. මාධ්‍ය නිදහස, මාධ්‍යවේදීන්ට ලක්වූ පීඩාවන්, පොදු රාජ්‍ය මණ්ඩලීය නායක සමුළුව හා චැනල් ෆෝ ක්‍රියාවලිය, අපගේ රජය මාධ්‍ය වෙත ලබා දී ඇති පහසුකම් හා මාධ්‍ය සමඟ ඇති සම්බන්ධතා හෑල්ලුවට ලක්කිරීමට උත්සාහ කළා. විජිත හේරත් මන්ත්‍රීවරයාගේ කතාව ඔස්සේ චැනල් ෆෝ නාලිකාව සම්බන්ධව කතා කළා. විජයදාස රාජපක්ෂ, රුවන් විජේවර්ධන ඒ හා බැදුණා. ඒ වැඩපිළිවෙළ දෙස බලන විට චැනල් ෆෝ හා මැක්රේ ගේ කතාව අද ඊයේ ඇති වූවක් නොවයි.යද්ධය අවසන් වී මාස තුන හතරක් තුළ චැනල් ෆෝ හා මැක්රේ එළියට ආවා. යුද්ධය අවසන් කිරීම පිළිබඳ කනගාටුවට පත්වූ පිරිසකගේ අදෝනාවක් ලෙසයි මේ චැනල් ෆෝ ක්‍රියාවලිය අපි දක්න්නේ. ලෝකය විසින් මේ රට අපකීර්තියට පත් කිරීමට දරන උත්සාහය අනුවයි මේ හැම දෙයක්ම සිදු කෙරෙන්නේ. මේ රටේ අනාගතය වෙනුවෙන් අපි හැමෝම කටයුතු කළ යුතුයි. අපි හැමෝටම පොදු එකඟතාවයට ආ යුතු තැන් තිබෙනවා.මැක්රේ සිදුවීම මෙතැනින් අප අමතක කළ යුතුයි. මාධ්‍යවේදීන් ගැන කතා කළා. වසර 30ක් පුරා කැළෑ නීතිය රජකර යුගයක් තිබුණා. මාධ්‍ය පමණක් නොවෙයි සෑම අංශයකටම මේ බලපෑම ඇති වුණා. මේ රටේ අතුරුදන්වීම් සිදු වුණා. එහි ගොදුරු බවට මාධ්‍යවේදීන්ද පත්වුණා. 2010 පසුව අතුරුදන්වීම් ගැන අපට වාර්තා වෙන්නේ නැහැ. රට ගොස් තිබෙන අය සම්බන්ධයෙන් අපට ගැටලු තිබෙනවා. සමහර අය දේශපාලන රැකවරණ ලබා ගැනීමේ අපේක්ෂාවෙන් විවිධ දේ කළා.මාධ්‍යවේදීන් ජනාධිපතිතුමා හමුවී කෝපි බී වන්දි බට්ටයන් වෙන බව කීවා. මාධ්‍යකරුවන් යනු මේ රටේ වැදගත් සමාජ කොටසක සිටිය යුතු පිරිසක්. රටක ප්‍රධානියා මාස දෙකකට වරක් මාධ්‍යවේදීන් හමුවීම වරදක්ද? රටේ ප්‍රධානියා සමග තේ එකක් බිම බරපතළ වරදක්ද? මමත් වසරකට වරක් මාධ්‍යවේදීන් හමුවෙනවා. සාදයක් පවත්වනවා. මාධ්‍යවේදීන්ට සාදයක් පවත්වන්නේ ඔවුන් සමඟ තේ එකක් බොන්නේ ඔවුන් අපගේ වන්දි බට්ටයන් බවට පත් කර ගන්න නොවෙයි. මාධ්‍යවේදීන්ට මේ ලෙස චෝදනා කිරීම බරපතළ අසාධාරණයක්. අනාගත මාධ්‍ය ඇමැතිවීමට අපේක්ෂා කරන ගයන්ත මේවගේ දේවල් කීම පුදුම විය යුතු නැහැ.එජාපය සමඟ කාලයක් හොඳට හිටපු සිරසට අද පහර දෙනවා. මාධ්‍ය මුදලාලිට අවශ්‍ය ආකාරයට මාධ්‍යකරුවා කියනවා නම් එයට සාධක ඉදිරිපත් කළ යුතුයි. කරු ජයසූරිය මහතාගේ කතාවෙන් සියයට 70ක් වෙන් කළේ එක්තරා පුවත්පතකට ගහන්නයි. ඒ අතරේ මාධ්‍ය නිදහස ගැන කතා කළා. තමන්ට ගහන කොට හොඳ නැහැ තමන්ට සලකන කොට ඒ මාධ්‍ය හොඳයි. පහුගිය වසර පහ හය කාලය තුළ රාජපක්ෂ පවුල රාජපක්ෂ නාමය තරම් කිසිවෙක් විවේචනය වුණේ නැහැ.පාර්ලිමේන්තු විවාදය සජීව විකාශය කරනවා. එහි වාසි අවාසි දෙකම තිබෙනවා. ජනතාව සත්‍ය දැන ගැනීම හොඳයි. නරක දේ තමයි අපි දෙන පිළිතුරු වලට සවන්දීමට පහරගහන මන්ත්‍රීවරුන් නැති එකයි. මාධ්‍යවේදීන්ට හා කලාකාරුවන්ට වාහන ලබා ගැනීමට දෙන ණය 835දෙනකුට නිර්දේශ වී තිබෙනවා. 191ක් මෙය ලබාගෙන තිබෙනවා. මෙහි පොලිය ගෙවන්නේ රජයයි. ඒ වගේම ලැප්ටොප් 496ක් ලබා දී තිබෙනවා.මේ සඳහා පුද්ගලයන් තොරා ගැනීමට අප මැදිහත් වුණේ නැහැ. පාර්ලිමේන්තුව ආවරණය කරන මාධ්‍යවේදීන්ට ලැප්ටොප් 30ක් වෙන් කර තිබෙනවා. මේ අය තෝරා ගැනීම අප කතානායකතුමාට භාර දී තිබෙනවා. මාධ්‍යවේදීන්ට සහනයක් ලෙසයි අපි මෙය ලබා දෙන්නේ. එසේ වන විට සියයට සියයකින් සාධාරණ නොවන්නට පුළුවන්. ලැප්ටොප් මාධ්‍යවේදීන් ගෙන් පිටස්තර අයට ලබා දී නැහැ...</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121212</link>
    <topic>කෙම්මුර පහක් ගියතැන රූමත් බිරිය කපුවා සමඟ කෑවලු තහනම් ගෙඩිය</topic>
    <author>-තෙන්නකෝන් කුලසේකර</author>
    <content>රූමත් එක් දරු මවක වන ඇය දේවාලයකට ගියේ අංජනමක් බැලීමටය. ඒ, ඇගේ සැමියාගේ ‘හොර වැඩ අල්ලන්න’ සිතා ගෙනය . අවසානයේ සිදුවූයේ මේ කාන්තාවගේ පමණක් නොව දේවාලයේ කපුවාගේද පවුල් ජීවිත අවුල් වීමය. . මේ කතාව ඇසෙන්නේ හොරොව්පතාන ප්‍රදේශයෙනි .තුන් අවුරුදු ප්‍රේමය ඔවුන් ජය ගත්තේ විවාහ වීමෙනි. ඔහුගේ වයස අවුරුදු විසිහතකි . ඇයට විසිපහකි. දෙදෙනාට සුරතල් දියණියකි.අනුරාධපුර නගරයේ රජයේ ආයතනයක ලිපිකරුවෙකු ලෙස සේවය කරන සැමියා පිළිබඳව, නිවසේ තනිව වෙසෙන බිරිය තුළ සැකයක් ඉපිද දැන් සෑහෙන කාලයකි. තමාට වඩා ලස්සන, රජයේ රැකියාවක නියුතු කාන්තාවක් සමගින් සැමියා අනියම් සම්බන්ධයක් පවත්වා ගෙන යන බව ඇයට ආරංචි වීම ඊට හේතුවයි.ඉවසලා ඉවසලා බැරිම තැන බිරිය ඇයගේ මවට මේ ආරංචිය ගැන කියා සිටියේ ඇඬූ කඳුලිනි . මව, දුව කැටුව කහටගස්දිගිලිය පෙදෙසේ ගමක පවත්වා ගෙන යමින් තිබූ දේවාලයකට ගියාය . හතළිස් හැවිරිදි දේවාල කපුවා ‘අංජනම් දේවිය’ කැඳවූයේ පුද පඬුරු ලද පසුවය . අංජනමේ ‘හනුමන්තා’ පවසා සිටියේ ඇගේ සැමියා අන් ළඳක් සමග හොර රහසේ තවත් දීගයක් කෑමට අර අඳින බවය. “නියපොත්තෙන් කඩන්න පුළුවන් දේ පොරොවෙන් වත් කොටන්න බැරි තරමට පමා වෙන්න එපා”..කපුවා අනතුරු අඟවා සිටියේය . කෙම්මුර හතක් දේවාලයට පැමිණ දෙවියන්ට පොල් ගසා කන්නලව් කිරීමට මවත් දියණියත් එකඟ වූහ .මව දේවාල මිදුලේ රඳවා දෙයියන්ට කන්නලව් කිරීමට දෙවොල ඇතුළට යන දියණිය බොහෝ තෙහෙට්ටු වී ආපසු එන්නේ පැය භාගයකට පමණ පසුවය. “මෙච්චර පරක්කුව දෙයියන්ගේ තේජස් බැල්ම වැටෙන නිසා වෙන්න ඇති” යැයි මව සිතුවාය. පස්වැනි කෙම්මුර දිනයේ මේ දෙදෙනා දේවාලයට යන විට සැමියාත්, දේවාල කපුවාගේ බිරියත්, ඇගේ සොහොයුරෙකුත් මග රැකගෙන සිටියහ. තමා දරු තිදෙනෙකුගේ මවක් බැවින් ‘කපු සැමියා’ සමග පවත්වන අනියම් සම්බන්ධය නතර කරන ලෙස ‘කපු බිරිය’ බැගෑපත් වූවාය.මේ වදන් ඇසීමෙන් කෝපයට පත් සැමියා, කපුවා සමග තහනම් ගසේ ගෙඩි කෑ තම බිරිය බාර ගැනීමට අකමැති විය. කපුවාද ඊට දෙවැනි නොවී ඔහුගේ බිරිය නිවසින් එළවා හැරියේය . .</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121213</link>
    <topic>කෘෂි රසායන භාවිතය අතින්ලොව මුල්තැන ශ්‍රී ලංකාවට</topic>
    <author>සන්ධ්‍යා කරුණාරත්න</author>
    <content>ලෝකයේ වැඩිපුරම කෘෂි රසායන භාවිත කරන රට ව‍ශයෙන් ශ්‍රී ලංකාව වාර්තාගත වී ඇති බව ලෝක සෞඛ්‍ය සංවිධානය පෙන්වා දෙයි.ආසියාවේ වැඩිපුරම කෘෂි රසායන භාවිත කරන රට වශයෙන් පසුගියදා වාර්තා වුවද පෙරේදා (10) ලෝක සෞඛ්‍ය සංවිධානයේ ශ්‍රී ලංකා කාර්යාලයේ නියෝජිතයන් හමු වූ අවස්ථාවේ දී මේ කරුණ හෙළි කළ බව රජයේ වෛද්‍ය නිලධාරින්ගේ සංගමයේ සභාපති විශේෂඥ වෛද්‍ය අනුරුද්ධ පාදෙනිය මහතා පවසයි.එක් හෙක්ටයාරයක් වගා කිරීම සඳහා පොහොර ඒකක 287ක් භාවිත කරන බව ද ලෝක සෞඛ්‍ය සංවිධානය පෙන්වා දෙයි.ලෝක සෞඛ්‍ය සංවිධානයේ ශ්‍රී ලංකාවේ කාර්යාලයේ නියෝජිතයන්ගේ සහ රජයේ වෛද්‍ය නිලධාරීන්ගේ සංගමයේ නිලධාරීන්ගේ හමුවක් පෙරේදා (10) සිදු විණ. එහිදී මේ කරුණු ප්‍රකාශ කළ බව වෛද්‍ය පාදෙනිය මහතා පැවැසුවේය.කෘෂි රසායන භාවිතයේ පවතින අහිතකර තත්ත්වයන් පිළිබඳ ගොවීන් දැනුවත් කිරීමට සෞඛ්‍ය අමාත්‍යාංශය ප්‍රමුඛ අන්තර් අමාත්‍යාංශ කමිටුවක් පත් කිරීම කාලීන අවශ්‍යතාවක් බව ද ලෝක සෞඛ්‍ය සංවිධානයේ නියෝජිතයෝ කියා සිටිති. මෙරටින් වකුගඩු රෝගීන් වැඩිපුර වාර්තා වීමට ප්‍රධාන හේතුවක් වන්නේ කෘෂි රසායන භාවිතය ඉහළ යාම බව ලෝක සෞඛ්‍ය සංවිධානය පෙන්වා දෙයි.කෘෂි රසායන භාවිතය අතින් ලෝකයේ ඉහළම ස්ථානය ශ්‍රී ලංකාවට හිමි වන බව ලෝක සෞඛ්‍ය සංවිධානය පැවැසූ බව ද හෙතෙම කීය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121214</link>
    <topic>ඉන්දීය ධීවරයන් 200ක් අත්අඩංගුවට</topic>
    <author>බුද්ධිකා ඉඹුලාන</author>
    <content>නීති විරෝධී ලෙස ශ්‍රී ලංකා මුහුදු තීරයේ මසුන් ඇල්ලු ඉන්දීය ධීවරයන් 200කට අධික පිරිසක් මෙරට නාවික ආරක්ෂක අංශ මඟින් අත්අඩංගුවට ගෙන රඳවා ඇතැයි ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පවසයි.‍මේ ධිවරයන් සමඟ ඉන්දියන් යාත්‍රා 53ක් ද මෙරට රඳවා තිබෙන අතර ඔවුන් සම්බන්ධයෙන් කිසිදු නීතිමය ලිහිල් පියවරක් අනුගමනය කිරීමට තමා සූදානම් නැති බවද ඇමැතිවරයා කීය. ඉන්දීය මුහුදු සීමාවට ඇතුල්වන මෙරට ධීවරයන් මෙන්ම ශ්‍රී ලංකාවට ඇතුල්වන එම ධීවරයන්ගේ ගැටලු පසුගිය කාලයේ ඉතා සුහදව සාකච්ඡා මඟින් විසඳා ගත්තද ජයලලිතා මහත්මිය මෙය පසුපස ඉතා කුමන්ත්‍රණකාරී ලෙස හැසිරීම නිසා දැන් දැන් එම ගැටලුව උග්‍රවී ඇති බවත් පැවැසූ ඇමැතිවරයා අපේ ධීවරයන් සම්බන්ධය ක්‍රියා‍ කරන දැඩි ප්‍රතිපත්ති ඉන්දීය ධීවරයන් සම්බන්ධයෙන් ද අනුගමනය කිරීමට පසුබට වීමට කරුණක් නොමැති බවද අවධාරණය කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121215</link>
    <topic>යහපත් සමාජයක් ඇතිකිරීමට ග්‍රාම නිලධාරීන් කැපවිය යුතුයි</topic>
    <author>උදුලා පීරිස්</author>
    <content>රජයක් ලෙස ගමේ තොරතුරු ග්‍රාම නිලධාරීන්ගෙන් ලබා ගන්නේ ඔවුන් සම්බන්ධයෙන් අපට පවතින දැඩි විශ්වාසය නිසා බවත් එම තත්ත්වය ඉදිරියටත් පවත්වාගෙන යමින් යහපත් සමාජයක් ඇති කිරීමට අපත් සමඟ කැපවෙන ලෙස සමස්ත ග්‍රාම නිලධාරින්ගෙන්ම ඉල්ලා සිටින බව රාජ්‍ය පරිපාලන ඇමැති ඩබ්ලිව්. ඩී. ජේ. සෙනවිරත්න මහතා පැවසීය.ග්‍රාම නිලධාරී සේවයේ ස්වර්ණ ජයන්තිය සමරීම නිමිත්තෙන් කඩුවෙල ප්‍රාදේශීය ලේකම් කාර්යාලයේ පැවැති උත්සව අවස්ථාවට එක් වෙමින් ඇමැතිවරයා එසේ පැවසීය.රටපුරා සිටින ග්‍රාම නිලධාරීන් විශාල පිරිසකගේ සහභාගිත්වයෙන් පැවැති මේ උළෙලේ දී ඇමැතිවරයා මෙසේද කීය.‍එක් ග්‍රාම නිලධාරියෙක් දෙන්නෙක් නිසා සමස්ත ග්‍රාම නිලධාරී ක්ෂේත්‍රයටම කැළැල් ඇතිවිම වැළැක්වීමේ හැකියාව ඇත්තේද ඔබ තුමන්ලටම බවයි මගේ අදහස. මේ නිසා එවැනි තත්ත්වයන් වළක්වා ගැනීමට අවශ්‍ය පරිසරය සකසා ගන්නා ලෙසද ඇමැතිවරයා ඉල්ලා සිටියේය.වැඩිදුරටත් අදහස් දක්වමින් ඇමැතිවරයා මෙසේද කීය.ගම සම්බන්ධයෙන් හොදින්ම දන්න අය වන්නේ ග්‍රාම නිලධාරීන් වන ඔබතුමන්ලයි.අපි මේ නිසයි රජයයි ජනතාවයි සම්බන්ධ කරන පුරුක ලෙස ග්‍රාම නිලධාරීන්ව හදුන්වන්නෙ. මේ නිසා තනතුරේ ගෞරවය රැක ගැනීමට සමස්ත ග්‍රාම නිලධාරීන්ම වග බලාගත යුතුයි. මුදලට යට නොවන වරප්‍රසාද වලට ගිජු නොවන නිලධාරින්වයි අපි බලාපොරොත්තු වන්නේමෙවර ග්‍රාම නිලධාරී පුරප්පාඩු පිරවීම සඳහා පවත්වන ලද විභාගයෙන් සමත්වූ අයගෙන් සියට 75ක්ම කාන්තාවන්. මෙය අද ග්‍රාම නිලධාරි සේවයට පොදුවූ දෙයක් නොවේ. මුළු සමස්ත රාජ්‍ය ‍සේවයටම පොදු වූ දෙයක්. රාජ්‍ය සේවයේ කාන්තා නියෝජනය දැන් වැඩිවෙලා.මෙවර කළමනාකාර සහකාර සේවා විභාගයෙන් සමත්වූ අයගෙන් සියයට අනූවක්ම කාන්තාවන්.රාජ්‍ය සේවයට මෙතරම් කාන්තා නියෝජනයක් පැවතීම රාජ්‍ය සේවය නිසි පරිදි පවත්වා ගෙන යන්න බැහැයි කියන මතයේ පවතින අයගෙන් පසුගිය වකවානුවේ අප වෙත බොහෝ විරෝධතා පැමිණියා . කොහොම වුනත් අතිගරු ජනාධිපති මහින්ද රාජපක්ෂ මහතා එම යෝජනාවට එකඟ වුණේ නැතැයිද අවශ්‍යතාව ඇති ඕනෑම පාර්ශ්වයකට විභාග ලියා සමත්වීමේ වරම් ලබදී ඇතැයිද ඇමැතිවරයා වැඩිදුරටත් කියා සිටියේය.මෙහිදී කඩුවෙල ප්‍රාදේශීය ලේකම් කොට්ඨාසයේ දීර්ග'කාලීන සේවාවක නියැලුණු ග්‍රාම නිලධාරීවරුන්ට හා විශ්‍රාමික ග්‍රාම නිලධාරීවරුන්ට සම්මාන ප්‍රදානයක්ද සිදුකෙරිණි.බස්නාහිර පළාත් මන්ත්‍රී ‍රොජර් සෙනවිරත්න , කඩුවෙල නගරාධිපති ජී. එච්. බුද්ධදාස, අමාත්‍යාංශ ලේකම් පී. බී. අබේකෝන් මහත්වරු ඇතුළු විශාල පිරිසක් මේ අවස්ථාවට සහභාගිවී සි‍ටියහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121216</link>
    <topic>මෙරට ධීවර කර්මාන්තය ලාභදායී සංවර්ධන මාවතකට යොමුවෙලා</topic>
    <author>බුද්ධිකා ඉඹුලාන</author>
    <content>ශ්‍රී ලංකාවේ ධීවර කර්මාන්තය මේ වන විට ලාභදායී සංවර්ධන මාවතකට යොමු වී ඇති අතර එහි පියවරක් ලෙස මෙට්‍රික් ටොන් 5,15,780 ක වාර්තාගත මත්ස්‍ය අස්වැන්නක් නෙලා ගැනීමට හැකි වූ බව ධීවර හා ජලජ සම්පත් සංවර්ධන ඇමැති වෛද්‍ය රාජිත සේනාරත්න මහතා පැවැසීය.එය පෙර වර්ෂය හා සැසඳීමේදී 51.8% ක වර්ධනයක් බවත් ,2012 වසරේ දී 1,70,000ක් වූ ධීවර කාර්මිකයන් 2,50, 000 ඉක්මවූ ප්‍රමාණයක් දක්වා වැඩි වී ඇති බවත් පෙන්වා දෙන ඇමැතිවරයා මෙයින් පෙනී යන්නේ ධීවර කර්මාන්තය අවාසි දායක කර්මාන්තයක් නොවන බවත් යැයි ද කීය.ඇමැතිවරයා මේ අදහස් පළ කළේ ඊයේ (11) ප්‍රවෘත්ති දෙපාර්තමේන්තුවේ දී පැවැති ප්‍රවෘත්ති සාකච්ඡාවේදීය.පසුගිය වසරේදී දේශීය මත්ස්‍ය අස්වැන්නෙන් ලද වටිනාකම රුපියල් බිලියන 135ක් ගෙවී ගිය පස් වසර හා සසඳන විට සියයට සියයකින් වැඩි වී ඇති බවත් පැවසු ඇමැතිවරයා දළ ජාතික නිෂ්පාදනය ප්‍රතිශතයක් ලෙස 2012 වන විට සියයට 1.8 ක් දක්වා වැඩි වී ඇති බවද කීය.එහිදී ඇමැතිවරයා මෙසේද කීය.මෙවන් මත්ස්‍ය අස්වැන්නක් ලබා ගැනීමට අප ධීවරයන්ට ධීවර වරායන් 20ක් ඉදිකර දී තිබෙනවා. නව ධීවර වරායන් 11ක් ඉදිකිරීමද සිදු වෙනවා. තවත් ධීවර වරායන් 6ක් ඉදිකිරිමට ගිවිසුම් අත්සන් කර තිබෙනවා. චීන ආධාර ඇතිව තවත් ධීවර වරායන් 7ක් නවීකරණය කිරීමටද කටයුතු යොදා තිබෙනවා. ධීවර තොටුපළ 58ක් තොටුපළ 890ක් අයිස් යන්ත්‍රාගාර 87ක් ශීතාගාර 38ක් මත්ස්‍ය සැකසුම් කම්හල් 34ක් ඉදිවී තිබෙනවා.වසර 2011 සිට මේ දක්වා ස්ථාවර මිලකට මසුන් මිල ගණන් තබා ගන්නට අපට හැකි වී තිබෙනවා. 2013 වසරේ දී මත්ස්‍ය අඟිල්ලන් මිලියන 35ක් ද පසු කීටයන් මිලියන 110ක් ද ඉස්සන් පසු කීටයන් මිලියන 18ක් ද නිෂ්පාදනය කර තිබෙනවා. යාපනයේ මුහුදු පැළෑටී, මුහුදු බෙල්ලන්, මුහුදු කූඩැල්ලන් ව්‍යාපෘති ආරම්භ කර තිබෙනවා. ඉතිහාසයේ ප්‍රථම වරට මුහුදු පැළෑටී කිලෝග්‍රෑම් 2000ක් ද මුහුදු බෙල්ලන් කිලෝග්‍රෑම් 17385ක්ද නිෂ්පාදනය කර තිබෙනවා. මෙයින් මුහුදු බෙල්ලන් කිලෝග්‍රෑම් 4200 ක් අපනයනය කිරීමද සිදු කළා.විසිතුරු මසුන් අපනයනය මේ වසරේදී රුපියල් මිලියන 980 ක් සොයා ගෙන තිබෙනවා. කරවල ආනයනය සියයට 26 කින් අඩු කිරීමටත් පසුගිය ව‍සරේදී අපට‍ හැකි වුණා.ශ්‍රී ලංකාවේ කරවල අවශ්‍යතාවයෙන් සියයට 61ක් ලංකාවේම නිෂ්පාදනය කරනවා. උම්බලකඩ ආනයනයද සියයට 44 කින් අඩු කර තිබෙනවා. යැයි ද ඇමැතිවරයා කීවේය.ධීවර යාත්‍රා සඳහා ලියාපදිංචිය ලබන වසරේ සිට අනිවාර්ය වන අතර ප්‍රමිති සහතිකයෙන් තොර කිසිදු යාත්‍රාවක් දියඹට එක් කිරීමට නොහැකි බව පැවසු ඇමැතිවරයා ධීවර රක්ෂණය, ධීවර ආරක්ෂිත කබා භාවිතය ද ලබන වසරේ සිට අනිවාර්ය බව ද ඇමැතිවරයා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121217</link>
    <topic>ත්‍රස්තවාදය වැළැක්වීමේ පනත යටතේරිමාන්ඩ් භාරයේ සිටි සැකකරු නිදහස්</topic>
    <author/>
    <content>ත්‍රස්තවාදය වැළැක්වීමේ පනත යටතේ අත්අඩංගුවට ගෙන රිමාන්ඩ් බන්ධනාගාර ගත කොට සිටි සැකකරුවකු වන පොල්ගහවෙල නයනජිත් ලංකා කුලතුංග නමැත්තා කොළඹ අතිරේක මහේස්ත්‍රාත් නිරෝෂා ප්‍රනාන්දු මහත්මිය පෙරේදා (09) නිදහස් කරනු ලැබුවාය.සිංගප්පූරුවේ සේවය කළ ශ්‍රී ලාංකිකයකු වන මේ සැකකරු හය මසකට වැඩි කාලයක් රක්ෂිත බන්ධනාගාර ගතව සිටියේ රුපියල් මිලියන 04 ක මුදලක් බලහත්කාරයෙන් ලබා ගැනීමේ චෝදනාවක් යටතේය. මේ සම්බන්ධයෙන් කොළඹ මහාධිකරණයේ චූදිතයන් හතරදෙනකුට විරුද්ධව නඩු පවරා තිබුණි. මේ සැකකරු එම චෝදනා ප්‍රතික්ෂේප කර තිබුණි. වසර 2013 මැයි සිංගප්පූරුවේ සිට ශ්‍රී ලංකාවට පැමිණි අවස්ථාවේ කටුනායක ජාත්‍යන්තර ගුවන් තොටුපළේදී ඔහු අත්අඩංගුවට ගෙන තිබුණි. ඒ ත්‍රස්තවාදය වැළැක්වීමේ පනත යටතේය.කොළඹ අතිරේක මහේස්ත්‍රාත්වරිය විසින් සැකකරු නිදොස් කොට නිදහස් කරනු ලැබූයේ නීතිපතිවරයාගේ නියෝගයක් මතය. සැකකරු වෙනුවෙන් පෙනී සිටි ජනාධිපති නීතිඥ එම්. එම්. සුහායිර් මහතා අධිකරණය හමුවේ ප්‍රකාශ කළේ ත්‍රස්තවාදය වැළැක්වීමේ පනත යටතේ දඬුවම් ලැබිය හැකි වරදක් සැකකරු විසින් කර නොමැති බව නීතිපතිවරයාගේ නිගමනය වී ඇති බවයි. ඒ අනුව සැකකරු නිදහස් කැරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121218</link>
    <topic>සෞඛ්‍යයට අහිතකර ආහාර විකිණූ ව්‍යාපාරිකයෝ 9ක් අත්අඩංගුවට</topic>
    <author>කළුතර දිස්ත්‍රික් සංචාරක</author>
    <content>අළුත්ගම නගරයේ මහජන සෞඛ්‍යයට අහිතකර ලෙස ලෙඩ රෝග පැතිරෙන ආකාරයට ආහාර පාන අලෙවි කළ වෙළෙඳ ව්‍යාපාරිකයන් 9 දෙනකු කළුතර ජාතික සෞඛ්‍ය ‍විද්‍යායතනයට අනුබද්ධ මහජන සෞඛ්‍ය පරීක්ෂකවරුන් විසින් අත්අඩංගුවට ගෙන ඇත.ආපන ශාලාවල විවෘතව ආහාර තැබීම, ආහාර ද්‍රව්‍යවල දූවිලි අඩංගුවීම, කල් ඉකුත්වූ ආහාර ශීතකරණවල තබා විවෘතව අලෙවි කිරීම සම්බන්ධයෙන් චෝදනා මත අධිකරණයට ඉදිරිපත් කළ ව්‍යාපාරිකයන් අටදෙනකුට රුපියල් 24,000 දඩයක් කළුතර අතිරේක මහේස්ත්‍රාත් අයේෂා අබ්දින් මහත්මිය නියම කළාය.මෙහිදී එක් අයකුට රුපියල් 3000 බැගින් ඇප නියම වූ අතර අධිකරණය හමුවේ පෙනී නොසිටි එක් ව්‍යාපාරිකයකු අත්අඩංගුවට ගැනීමට වරෙන්තු නිකුත් කළේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121219</link>
    <topic>නව ලොවට ගැළපෙන ශ්‍රම බළකායක් නිර්මාණය කිරීමට රජය පියවර ගත්තා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායක</author>
    <content>ජාත්‍යන්තර ශ්‍රම වෙළඳපළට අවශ්‍ය තරුණ ශ්‍රම බළකායක් නිර්මාණය කිරීමට රජය පියවර ගෙන ඇතැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පාර්ලිමේන්තුවේ දී ඊයේ (11) ප්‍රකාශ කළේය.නිපුණතා සංවර්ධනය වෙනුවෙන් නිදහසින් පසුව වැඩිම ප්‍රතිපාදන මෙවර අය වැයෙන් වෙන් කර ඇති බවත්, එය රුපියල් බිලියන12ක් බවත් ඇමැතිවරයා කීවේය.වේත්‍රධාරි අනිල් පරාක්‍රම සමරසේකර මහතා සෙංකෝලය තැන්පත් කිරීමෙන් අනතුරුව කතානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ (11) පෙරවරු 9.30 රැස්විය.ලිපි ලේඛන ඉදිරිපත් කිරීමෙන් අනතුරුව,මන්ත්‍රීවරුන් ඉදිරිපත් කළ පෙත්සම් මහජන පෙත්සම් කාරක සභාවටයොමු කෙරිණ. වාචික පිළිතුරු අපේක්ෂාවෙන් මන්ත්‍රීවරු අසන ලද ප්‍රශ්නවලට අදාළ ඇමැතිවරු පිළිතුරු ලබා දුන්හ. 2014 විසර්ජන පනත් කෙටුම්පත තෙවන වර කියවීම හෙවත් අය වැය කාරක සභා අවස්ථාවේ විවාදය ආරම්භ විය. යෞවන කටයුතු හා නිපුණතා සංවර්ධන අමාත්‍යාංශයේ වැය ශිර්ෂය සාකච්ඡාවට ගැනිණි.නියෝජ්‍ය කාරක සභා සභාපති චන්ද්‍ර කුමාර මුරුගේසු මහතා මුලසුනට පැමිණියේ ය.විවාදය ආරම්භ කරමින් කතා කළ පුත්තලම දිස්ත්‍රික් මන්ත්‍රී නිරෝෂන් පෙරේරා මහතා (එජාප)- වරින් වර මෙරට ඇති වූ තරුණ නැගිටීම් තරුණ භීෂණ නිසා උතුරේත් දකුණේත් සියලු දෙනා පීඩාවට පත් වුණා. මේ දෙස දේශපාලන ඇසින් බැලීම අසාධාරණයි. මෙවැනි ප්‍රශ්නවලට අධ්‍යාපනයෙන් පිළිතුරු දිය යුතුයි. අද වන විට ලෝකය වෙනස් වෙලා. දියුණ වෙලා. සංස්කෘතිය වෙනස් වෙලා.අද ජාත්‍යන්තර පාසල්වල ප්‍රමිතිය සම්බන්ධයෙන් ප්‍රශ්නයක් තිබෙනවා. මේවායේ විනය, සංස්කෘතිය, සදාචාරය අර්බූදයකට ලක් වෙලා. එවැනි තත්ත්වයක දී අපගේ අධ්‍යපාන ක්‍රමයට මුදල් වෙන් නොකිරීම ගැටලුවක්. රට තුළ රැකියා පිළිබඳ ප්‍රශ්නයක් තිබෙනවා. අපේ තරුණ තරුණියන් විශාල වශයෙන් විදෙස් ගත වෙනවා.යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා- නිපුණතා සංවර්ධනය වෙනුවෙන් නිදහසින් පසුව වැඩිම ප්‍රතිපාදන මෙවර අය වැයෙන් වෙන් කිරීමට නිර්ලෝභී වූ ජනාධිපතිතුමාට මාගේ කෘතවේදීත්වය පිරිනමනවා.මේ අමාත්‍යංශය මා හට පවරා වසර හතරක් වෙනවා. මගේ අමාත්‍යංශය යටතේ වසර හතක් අය-වැය වෙනුවෙන් කතා කරනවා. ගත වූ කාලය තුළ තරුණ සංවර්ධනය හෙවත් නිපුණතා සංවර්ධනය වෙනුවෙන් ප්‍රගතියක් ඇතිවී තිබෙනවා. තරුණ සංවර්ධනය සඳහා අප අමාත්‍යංශයේ සේවයක්, ප්‍රගතියක් සිදු වී නොමැති නම් මේ වැය ශීර්ෂයට විරුද්ධ වෙන්න. මගේ අමාත්‍යාංශය යටතේ ආයතන 18ක් තිබෙනවා. එහි සෑම සේවකයකුම හොඳින් සේවය කරනවා.1983 සිට නගර කේන්ද්‍රීයව පැවැති කාර්මික ආධ්‍යාපනය ගමට ගෙන ගියේ මහින්ද රාජපක්ෂ මහතායි. එතුමා වෘත්තීය පුහුණු අධිකාරිය පිහිටුවා තරුණයන් ශක්තිමත් කිරීමට කටයුතු කළා. මෙවර අය වැයෙන් මාගේ අමාත්‍යාංශයට රුපියල් බිලියන 12ක් ලැබී තිබෙනවා. ඊට අමතරව විදෙස් ආධාර ලෙස මිලියන 350ක් ලැබී තිබෙනවා.අධ්‍යාපන දැනුමෙන් ලබාගත් රික්තකය සහ වෙළඳපළ හිඟය අපි පිරවිය යුතුයි. අධ්‍යාපනය ප්‍රතිසංස්කරණය සඳහා අප තීන්දු කර තිබෙනවා. 2000 - 2002 කාලයේ දී කාර්මික අධ්‍යාපනය වෙනුවෙන් ලියාපදිංචි වී සිටි දරුවන්ගේ ප්‍රමාණයට වඩා සියයට 68ක වර්ධනයක් 2012 වසරේ දී අප ලබා ගෙන තිබෙනවා.2002 දී කාර්මික අධ්‍යාපනයට 67,612ක් වෘත්තීය පුහුණුවට ඇතුළත් වුණා. එය 2012 වන විට එක්ලක්ෂ දහසය දහස දක්වා වැඩි කර තිබෙනවා.අප අතර විවිධාකාර බෙදීම් තිබෙනවා. කුල, ගෝත්‍ර, ජාතී, ආගම්, ප්‍රදේශ ආදී විවිධ බෙදීම් තිබෙනවා.තරුණයා සම්බන්ධයෙන් සිදු කළ මේ බෙදීම නිසා ඉතිහාසය අපට රතු එළි දල්වා තිබෙනවා. වර්තමානයේ උදාවී ඇත්තේ ආසියාවේ සියවසයි. මේ සියවසේ පදනම මානව සංවර්ධනයයි. මානව සංවර්ධනය සඳහා අපගේ අධ්‍යාපනය යොදා ගත යුතුයි. ඉතිහාසයේ යම් වරදක් සිදු වී නම් එය නිවැරැදිව අවබෝධ කර ගත් නායකයා මහින්ද රාජපක්ෂ මහතායි. ද්විතියික හා තෘතීයික අධ්‍යපානය පාලමක් නිර්මාණය කළේත් ජනාධිපතිතුමායි.ඒ හිදැස, අඩුව පුරවාලමින් පාසල් විෂය ක්ෂේත්‍රයට තාක්ෂණ විෂය එතුමා විසින් ඇතුළු කළා. අතීතයේ දී වෘත්තීය පුහුණුව හැදෑරීම සඳහා ඇතුළු වුණේ විභාගය අසමත් දරුවන්. අද එය වෙනස් කර තිබෙනවා. ජාතික ව්‍යපාර කළමනාකරණ විශ්වවිද්‍යාලය අපි බිහි කළා. හෝමාගම දී එහි ශාඛාවක් නුදුරේදීම විවෘත කරනවා.එංගලන්තයට ගිහිල්ලා විශාල මුදලක් ගෙවා ලබා ගන්නා උපාධියක් රුපියල් ලක්ෂ නවයක් වැනි අවම මුදලකට මෙම විශ්වවිද්‍යාලයෙන් ලබා ගන්න පුළුවන්. ලෝක තරුණ සමුළුව ලබන වසරේ මැයි මාසයේ දී ශ්‍රී ලංකාවේ දී පැවැත්වෙනවා. තරුණයා පිළිබඳ කියවීමක් ඇති විය යුතුයි. තරුණයා දෙස තරුණ ඇසින් බලන්න. තරුණයාට තේරෙන ලෙස කතා කරන්න.මඩකළපුව දිස්ත්‍රික් මන්ත්‍රී එස් යෝගරාජන් මහතා (දෙජාස)- කාර්මික අධිකාරිය පිහිටුවලා වසර 125ක් වෙනවා. මේ ඉතිහාසයටම දෙමළ අධ්‍යක්ෂවරයෙක් පමණයි පත්වෙලා තිබෙන්නේ. මේ අමාත්‍යංශය යටතේ තිබෙන යොවුන් පාර්ලිමේන්තුවේ දෙමළ නියෝජනය ප්‍රමාණවත් නැහැ. ඒ අයගේ මන්ත්‍රීධූරය වසර දෙකෙන් නිමා වූ විට ඔවුන්ට ඉදිරි වැඩපිළිවෙළක් සකස් කර නැහැ.කුරුණෑගල දිස්ත්‍රික් මන්ත්‍රී ශාන්ත බණ්ඩාර මහතා (එජනිස)- තරුණ තරුණියන්ගේ දෑතට හැකියාවත් හැකියාවට රැකියාවත් ලබාදීමේ වැඩපිළිවෙළ මේ වන විට ක්‍රියාත්මක කිරීමට යෞවන කටයුතු අමාත්‍යාංශ කටයුතු කරමින් සිටිනවා.උසස් පෙළ, සාමාන්‍ය පෙළ අසමත් දරුවන්ට ගෞරවනීය රැකියාවක් ලබාදීමට රජය කටයුතු කර තිබෙනවා.කොලෙජ් යුනිවර්සිටි බිහි කිරීම තුළින් අපේ රටේ රැකියාවන්ට වෘත්තීය සුදුසුකම් ඇති තරුණ ශ්‍රම බළකායක් පිහිටු වීමට අප කටයුතු කරනවා. වෘත්තීය සුදුසුකම් සහිත තරුණයන් බිහි කිරීමේ අධ්‍යපාන ක්‍රමයට අප අවතීර්ණ වෙනවා. අධ්‍යාපන පනත සංශෝධනය කිරීමට බලාපොරොත්තු වෙනවා.පත්කළ මන්ත්‍රී අනුර දිසානායක මහතා(ප්‍රජාස)- අයුක්තිය අසාධාරණයට එරෙහිව ඉතිහාසය පුරා තරුණයන්ගේ අරගලයක් තිබුණා. වෘත්තිය පුහුණු අමාත්‍යාංශයේ බඳවා ගැනීම් ඉතාමත් අකාර්යක්ෂම ලෙස සිදු වෙන්නේ.ලබා දුන් ටී ෂර්ට් 25000 ම බාල ඒවා. ගනුදෙනු සහ පත් වීම් ලබා දීම් සම්බන්ධයෙන් ගැටලු තිබෙනවා. වෘත්තීය පුහුණුවට ලබා දී තිබෙන්නේ ඉතා අඩු මුදලක්.මහනුවර දිස්ත්‍රික් මන්ත්‍රී ලොහාන් රත්වත්තේ මහතා (එජනිස)- 1971දී තරුණයන් මුලා කරමින් ජවිපෙ තරුණ අරගලයක් ඇති කළා. 88-89 කාලය තමයි රටේ තිබූ අඳුරුම යුගය. දකුණේ අහිංසක තරුණයන් මරද්දී උතුරේ ත්‍රස්තවාදය ගිනි ගත්තා. එජාපය දකුණේ සිටි දෙමළ ජනතාවට කළ හිරිහැර නිසයි ත්‍රස්තවාදය ඇති වුණේ. අද තරුණයන් හොඳ ගමනක් කරා යොමුව තිබෙනවා.රත්නපුර දිස්ත්‍රික් මන්ත්‍රී දිනේෂ් ගන්කන්ද මහතා (එජාප)-දුප්පත්කම දැනුම හිඟකම සහ රැකියා වෙළඳපල ඉලක්ක රැකියා නොමැති වීම තරුණ තරුණියන් මුහුණ පාන ගැටලුයි. පුප්පත් ජනතාවගෙන් අඩක් ඉන්නේ තරුණ පිරිසයි. තාක්ෂණ විෂය හඳුන්වාදීම හොඳ තීරණයක්.බදුල්ල දිස්ත්‍රික් මන්ත්‍රී උදිත් ලොකුබණ්ඩාර මහතා (එජනිස)- වැඩිම තරුණ පාර්ලිමේන්තු මන්ත්‍රීවරුන් පිරිසක් ඉන්නේ මේ පාර්ලිමේන්තුවේයි. එදා අවි අතට ගත් තරුණයන් අද ලොව ජයගත හැකි ලෙස සවිබල ගන්වනවා. ජනාධිපතිතුමා මේ රටේ තරුණයන් කෙරෙහි විශ්වාසය තබා කටයුතු කරනවා.කොළඹ දිස්ත්‍රික් මන්ත්‍රි රෝසි සේනානායක මහත්මිය (එජාප)- යුද්ධය අවසන් වෙලා වසර හතරක් ගියත් තරුණ ප්‍රශ්න විසඳිලා නැහැ. සියදිවි නසා ගන්නේ, අපරාධවලට සහ මත්ද්‍රව්‍යවලට ගොදුරුව සිටින්නේ බහුතරය මේ පිරිසයි. හොඳට වැඩකරන ඇමැතිවරයෙක් සිටියත් ලබා දී ඇති මුදල් ප්‍රමාණවත් නැහැ.අධ්‍යාපන නියෝජ්‍ය ඇමැති මොහාන් ලාල් ග්‍රේරු මහතා -තාක්ෂණය කියන්නේ විද්‍යාව නෙමෙයි. විද්‍යාව ගණිතය අසමත් කියනවා. මේ සඳහා දක්ෂ අය ලෝකයේම ඉන්නේ සියයට 20යි. මේ අය අනිකුත් දක්ෂතා ගැන කතා කරන්නේ නැහැ.මේ බව වටහාගත් නිසයි උසස් පෙළට තාක්ෂණ විෂය ධාරාව හඳුන්වා දීලා විශ්වවිද්‍යාල පිහිටුවලා රැකියා ලබා දීමේ වැඩපිළිවෙළක් අපි ආරම්භ කළේ. මේ සඳහා මුදල් නෙමෙයි අවශ්‍ය. නායකත්ව පුහුණුවක් ලබා දෙන්නේ ඔවුන් ශක්තිමත් කරන්නයි. මේ අයට තම දෙපයින් නැඟී සිටීමට අපි ශක්තියක් ලබා දිය යුතුයි.උතුරේ වෘත්තීය පුහුණු මධ්‍යස්ථාන පිහිටුවීමට රුපියල් මිලියන 400කින් පුහුණු මධ්‍යස්ථාන ඉදි කළා.දෙමළ උපදේශකවරු , නිළධාරීන් විශාල පිරිසක් සේවය කරනවා. ආයතන 470ක් හරහා 140000කට පමණ පුහුණුව ලබා දෙද්දී අනුර දිසානායක මහතා දැක්කේ ටී ෂර්ට්වල සායම් ගිය බවයි. සමාජයේ සිටින තරුණ තරුණියන් වෘත්තීය පුහුණුව සඳහා යොමු කරන ලෙස මා ඉල්ලා සිටිනවා.වැය ශීර්ෂ සම්මත විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121220</link>
    <topic>මාධ්‍ය ගණිකා වෘත්තියේ යෙදවූ මංගලවිවේචන ඉවසන්න බැරිව උසාවි ගියා</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂීණී සේනානායක</author>
    <content>මාධ්‍ය මන් තම පක්ෂය විවේචනය කරන විට ඊට එරෙහිව උසාවි යන්නේ මාධ්‍ය ගණිකා වෘත්තියේ යෙදවූ මංගල සමරවීර මහතා යැයි ගාල්ල දිස්ත්‍රික් පාර්ලිමේන්තු මන්ත්‍රී මනුෂ නානායක්කාර මහතා ඊයේ (11) පාර්ලිමේන්තුවේදී පැවැසීය.දිවා විවේකයෙන් පසු නියෝජ්‍ය කාරක සභා සභාපති චන්ද්‍රකුමාර් මුරුගේසු මහතාගේ ප්‍රධානත්වයෙන් පස්වරු 1.00ට යළි රැස්විය.ජනමාධ්‍ය හා ප්‍රවෘත්ති අමාත්‍යාංශයේ වැය ශීර්ෂය විවාදයට ගැණින.විවාදය ආරම්භ කරමින් කතා කළ, ගම්පහ දිස්ත්‍රික් මන්ත්‍රි කරු ජයසූරිය මහතා (එජාප)- මාධ්‍ය නිදහස වෙනුවෙන් අතීතයේ සිට එක්සත් ජාතික පක්ෂය විශාල කාර්ය භාරයක් සිදු කර තිබෙනවා. මාධ්‍යවේදීයාගේ අයිතීන් වෙනුවෙන් අප කැපවී සිටිනවා.මාධ්‍ය සතු වගකීමක් තිබෙනවා. මාධ්‍ය සමබර විය යුතුයි. මාධ්‍ය තිබිය යුත්තේ ජනතාව වෙනුවෙනුයි. නමුත් සමහර මාධ්‍ය තම මතයට විරුද්ධ සියලු දෙනා විවේචනය කරමින් වෛරී මාධ්‍ය භාවිතයක නිරත වෙනවා. ඒ නිසා ජනසංවේදී ප්‍රශ්න යට ගැසෙනවා. සමහර මාධ්‍ය නිර්ලජ්ජිත ආකාරයට දේශපාලන න්‍යාය පත්‍රයකට වැඩ කරමින් ඉන්නවා. ජනමාධ්‍යවේදීයාගේ ගුණාත්මකභාවය නංවාලීමට කටයුතු කළ යුතුයි.ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා - මාධ්‍ය නිදහස ගැන කතා කරන එක්සත් ජාතික පක්ෂය තමන්ගේ පාලන කාලයේ පැවතියේ අපකීර්තිමත් ඉතිහාසයක්. පුවත්පත් කලාවේ විවේචන නතර කළ නොහැකියි. මේ රටේ පුවත්පත් කලාව මීට වඩා විවේචනය කළ යුගයක් තිබුණා. අතීතයේත් වර්තමානයේත් අනාගතයේදීත් පුවත්පත්වල විවේචන නතර කළ නොහැකියි. ඒ තමයි මාධ්‍ය නිදහස.විවේචන නිසා කොතරම් රිදුනත් දුක් වුණත් කලබල විය යුතු නැහැ හොඳ දේ අරන් දර්ශනයක් ඇතිව කටයුතු කිරීම අවශ්‍යයි. අද අප ජීවත්වන්නේ අලුත් ලොවකයි. ඒක විවිධ අදහස්වලින් පරිපූර්ණයි. එක් කාලයක පුවත්පත්, ගුවන්විදුලි, ටෙලිවිෂනයට යොමු වී සිටි අප දැන් වෙබ් අඩවියට යොමු වෙලා. අද ප්‍රවෘත්ති ගලා ගෙන යාම ශීඝ්‍රයන් සිදු වෙනවා. සැටලයිට් භාවිතය නිසා අපට කිසිම දෙයක් සැඟවිය නොහැකියි. එදාට වඩා ප්‍රවෘත්ති සංඛ්‍යාව වැඩියි. එල්.ටී.ටී.ඊ. මතවාද බෙදාහරින වෙබ් අඩවි කොතරම් තිබෙනවාද? එල්.ටී.ටී.ඊය විනාශ කළේ අපට වඩා දෙමළ ජනතාවයි.මාගේ කාලයේ දී කිසිම කෙනකුගේ යම් ප්‍රවෘත්තියක් වැළැක්වීමට රජයේ කවුරුවත් බලපෑම් කළේ නැහැ. සමහර ඒවා සියයට සියයක් ආණ්ඩුවට පක්ෂපාතී නැහැ. තාක්ෂණයේ දියුණුව නිසා රූපවාහිනී මාධ්‍ය ඉවත් වී සැටලයිට් කරා යා යුතුයි. ඒ සඳහා විශාල වැඩ කොටසක් කරන්න අමාත්‍යාංශයට සිදු වෙනවා.තාක්ෂණය භාවිතය ජනමාධ්‍යයට අවශ්‍යයි. මාධ්‍යවේදීන් සඳහා ලැප්ටොප් පරිගණක දෙන්න ජනාධිපතිතුමා විශාල මුදලක් ලබා දුන්නා. ඇතැම් මාධ්‍යවල අද ඊ- රිපෝටර්ස්ලා ඉන්නවා. ඔවුන් හදන්න පුළුවන් වුණේ ප්‍රාදේශීය මාධ්‍යවේදීන් සඳහා තාක්ෂණික මෙවලම් ලබා දුන් නිසයි. මාධ්‍යවේදීන් පුහුණු කරන්නේ මේ අමාත්‍යාංශය විසිනුයි. මාධ්‍යයේ නවීන තාක්ෂණය වැඩියෙන්ම භාවිත කරන ආසියාවේ හොඳම රට ශ්‍රී ලංකාවයි.අප ජනමාධ්‍ය නිදහස ප්‍රියකරන ආණ්ඩුවක්. මාධ්‍යවේදීන්ට පුහුණුව ලබා දුන් තාක්ෂණික මෙවලම් ලබා දීපු ආණ්ඩුවක්. ජනමාධ්‍ය ගෞරවයත් වෘත්තීය තත්ත්වයත් ආරක්ෂා කරමින් කටයුතු කරනවා. රටවල් සමඟ තිබෙන සබඳතා තර කරන්න ජනමාධ්‍ය භාවිතය ඉතා වැදගත්. අමෙරිකා එක්සත් ජනපදය, චීනය, සාර්ක් කලාපයේ රටවල් සමඟ සබඳතා ඇති කරන්න ජනමාධ්‍යකරුවන්ට ඒ ඒ රටවල පුහුණුව ලබා දිය යුතුයි. වෙනත් රටවල ජනමාධ්‍යවේදීන් මෙරටට ගෙන්වා පුහුණුව දීමටත් යෝජනා කරනවා.මඩකළපුව දිස්ත්‍රික් මන්ත්‍රී පී අරියනේත්‍රන් මහතා (දෙජාස)- උතුරු නැගෙනහිර දෙමළ මාධ්‍යවේදීන් විශාල ගණන් ඝාතනය වී තිබෙනවා. ඒ පිළිබඳ තවමත් සොයා බැලීමට කටයුතු කර නැහැ. ලෝකයේ අධිකරණවල තිබෙන බලයට සමාන බලයක් ජනමාධ්‍යයට තිබෙනවා. චැනල් ෆෝ මාධ්‍යවේදීන්ට නිදහස දුන්නද?ඒ එච් එම් අස්වර් මහතා- රටට විරුද්ධව කතා කරන අය ගැන මේ සභාවේ කියන්න එපා.අරියනේත්‍රන් මහතා- කිසිදු දෙමළ මාධ්‍යවේදියකුට රජයෙන් ලබාදී නැහැ. ඒ සියල්ල නාගරිකව ඉන්න මාධ්‍යවේදීන්ට පමණක් ලබාදී තිබෙනවා. කිසිදු පුහුණුවක් ලබාදීමට කටයුතු කර නැහැ.බදුල්ල දිස්ත්‍රික් මන්ත්‍රී විජිත බේරුගොඩ මහතා (එජනිස)- ආරක්ෂක, ආර්ථික, විදේශ කටයුතු අමාත්‍යාංශ සමාන අමාත්‍යාංශයක් ලෙස මාධ්‍ය අමාත්‍යාංශය හඳුන්වන්න පුළුවන්. ජනමාධ්‍ය ජනතාවගේ ජීවිතයට බද්ධවෙලා. ලෝකයේ 21 වැනි සියවසේ තාක්ෂණය යොදා ගෙන මාධ්‍ය භාවිතාව නිසි කළමනාකරණයකින් සිදු වෙනවා. ජන විඥානය වෙනස් කිරීමට ජනමාධ්‍යයට හැකියාව තිබෙනවා.ගම්පහ දිස්ත්‍රික් මන්ත්‍රී විජිත හේරත් මහතා (ප්‍රජාස)- රජයේ මාධ්‍ය සියල්ලම ජනතාවගේ තොරතුරු දැනගැනීමේ අයිතිය අහෝසි කර තිබෙනවා. රාජ්‍ය මාධ්‍ය උදේ හතේ සිට රෑ 12 වෙන තුරු සිදු කරන්නේ ජනමතය විකෘති කරන ආකාරයට තොරතුරු මෙහෙයවීමයි. ප්‍රවෘත්ති හා ජනමාධ්‍ය අමාත්‍යාංශය මේ සඳහා මැදිහත් විය යුතුයි. තම මාධ්‍ය ආයතන ටික මඟින් ආදර්ශයක් ලබා නොදී පෞද්ගලික මාධ්‍යයට අත දිගු කරන්නේ කොහොමද? මාධ්‍ය කඩා වැටීමක් තිබෙනවා නම් එයට මූලික හේතුව රාජ්‍ය මාධ්‍යයි.ජනමාධ්‍ය අමාත්‍යාංශය පැත්තෙන් ආදර්ශයක් ලබාදිය යුතුයි. තොරතුරු දැනගැනීමේ මූලික නීතියක් බවට පත්විය යුතුයි. පනතක් ලෙස ගෙන ඒමට ආණ්ඩුවට පුළුවන් විය යුතුයි. රජයේ ගුවන් විදුලියෙන් උදේ ඉඳන් ප්‍රචාරය වෙන්නේ මොනවාද? මාධ්‍යවේදීයාගේ වගේම පුරවැසියාගේ අයිතිය තහවුරු විය යුතුයි. චැනල් ෆෝ නාලිකාවට මේ ආණ්ඩුව නැති ගෞරවයක් ලබා දුන්නා. එව බලව කියා ඔවුන් ගෙන්නුවා. අනුරාධපුරෙන් එහාට ඔවුන්ට යන්න දුන්නේ නැහැ. ඔවුන් අහක යන නයි. තෝරාගත් පිරිසකට ලැප්ටොප් දුන්නාද?කෙහෙළිය රඹුක්වැල්ල මහතා- ඒක වැරැදියි. සභාව නොමඟ යවන්න එපා.හේරත් මහතා- තම විරුද්ධවාදීන්ට රාජ්‍ය මාධ්‍ය යොදා ගනිමින් පහර ගැසීම නෙවෙයි මාධ්‍ය සදාචාරය කියන්නේ.සංස්කෘතික කටයුතු ඇමැති ටී බී ඒකානායක මහතා:-පසුගිය කාලයේ ජනාධිපතිතුමා මාධ්‍ය ක්ෂේත්‍රයේ ප්‍රධානීන් මාස්පතා කැඳවා ප්‍රශ්න කතාකරමින්, සාකච්ඡා කරමින් කටයුතු කළ බවත් රට පිළිබඳ හැඟීමක් නැති පක්ෂයක් ලෙස එක්සත් ජාතික පක්ෂය අන්තර්ජාතික, එල්.ටී.ටී.ඊයට හැමදාම කඩේ ගිය, කාම්බෝජයේ වියට්නාමයේ යුදමය දර්ශන අපේ රටේ ජවනිකා ලෙස ඇතුළත් කර චිත්‍රපට තැනූ චැනල්4 අය පක්ෂ කාර්යාලයක් තුළට ගෙන ඒම කනගාටුදායකයි.ශ්‍රී ලංකා ගුවන්විදුලිය තියෙන කොට කතාකරන වචනවල අර්ථය, ගැඹුරු බව ඉතා හොඳින් දන්නවා.වර්තමාන ගුවන්විදුලි නාලිකාවල එසේ නැහැ. මේ සඳහා වැඩපිළිවෙළක් ක්‍රියාත්මක කළ යුතුයි. ජාතික රූපවාහිනය විතරක් නොවේ අනෙකුත් නාලිකාවල විකාශය වන ටෙලිනාට්‍යවල පිටපත් කලින් කියැවීම අවශ්‍යයි. පවුලේ අයට එකට නැරඹිය හැකි ටෙලිනාට්‍ය විකාශය කිරීම අවශ්‍ය නිසා මේ සම්බන්ධයෙන් නීතිපතිගේද අවසරය ගෙන වැඩපිළිවෙළක් සකස් කරනවා. නාලිකා වැඩිවන විට නිර්මාණ වැඩිවන විට මෙගා ටෙලිනාට්‍ය හැදෙන විට බලන දරුවට දෙන පණිවිඩය කුමක්ද යන්න නීතිරීති ක්‍රියාත්මක කරන්න.ප්‍රමිතියෙන් යුත් ක්‍රමවේදයක් ක්‍රියාත්මක කරන්න ජනමාධ්‍ය අමාත්‍යාංශයත් සංස්කෘතික අමාත්‍යාංශයත් එක්ව සැලැස්මක් සකස් කරනවා. මේ පිළිබඳ විද්වතුන්ගේ අදහස්ද ප්‍රකාශ වී තිබෙනවා. මාධ්‍යවල ඇති සදාචාරාත්මක, ගුණාත්මක පැත්ත යම් නිර්මාණයක දී හෝ ප්‍රවෘත්තියක දී පෙන්වාදිය යුතුයි.ගාල්ල දිස්ත්‍රික් මන්ත්‍රී ගයන්ත කරුණාතිලක මහතා (එජාප)- ජනමාධ්‍යයෙන් ව්‍යුක්ත වීමට ජනසමාජයට බැහැ. ජනමාධ්‍ය හා මාධ්‍යවේදීන්ගේ සුරක්ෂිත භාවය සම්බන්ධව රටතුළ පවතින්නේ ගැටලුවක්. මාධ්‍යවේදීන් ඝාතනය කළත් විවිධ ක්‍රමවේද ඔස්සේ මාධ්‍යවේදීන් බිලී බා ගැනීමට උත්සාහ කරනවා. මේ රජයට අද මාධ්‍යවේදීන් අමතක වෙලා. මෙවර අය වැයේදී මාධ්‍යවේදීන් වෙනුවෙන් කිසිම යෝජනාවක් ඉදිරිපත් වෙලා නැහැ.ලක්ෂ 12 ගණනේ වාහන මිලදී ගැනීමට මාධ්‍යවේදීන්ට ලබා දෙන ණය යටතේ මාධ්‍යවේදීන් කීදෙනකුට ණය ලබා දී තිබෙනවාද? ඒ බව හෙළි කරන්න. මාධ්‍යවේදීන්ට වාහන මිලදී ගැනීම සඳහා තීරු බදු රහිත බලපත්‍රයක් ලබා දෙන්න. මාධ්‍යවේදීන් බොහෝ දෙනෙක් ඉන්නේ කුලී ගෙවල්වල ඔවුන්ට නිවාස ලබාදීමේ වැඩපිළිවෙළක් ඇති කරන්න. මාධ්‍යවේදීන්ට ලැප්ටොප් ලබාදීමේ වැඩපිළිවෙළ හොඳයි. නමුත් ලබාදීමේ ක්‍රමවේදය, තොරාගත් පදනම මොකක්ද? මාධ්‍යවේදීන්ට හොඳ පුහුණුවක්, විදේශ ශිෂ්‍යත්ව ලබා දෙන්න. පාර්ලිමේන්තු රැස්වීම් ආවරණය කරන මාධ්‍යවේදීන් විවිධ දුෂ්කරතාවලට මුහුණ දෙනවා. අඩුම තරමේ ඔවුන්ට විදේස් සංචාරයක් ලබා දෙන්න.නුවරඑළිය දිස්ත්‍රික් මන්ත්‍රී පී රාජදොරෙයි මහතා (එජනිස)- ශ්‍රී ලංකාවේ මාධ්‍යවේදීන් ජාත්‍යන්තර මට්ටමකට පුහුණු කළ යුතුයි. කඳුකරයේ ජනතාව බොහෝ දුෂ්කරතාවලට මුහුණ දෙනවා.කොළඹ දිස්ත්‍රික් මන්ත්‍රී විජයදාස රාජපක්ෂ මහතා (එජාප)- ජනමාධ්‍ය ජනජීවිතයට විශාල ලෙස සම්බන්ධ වී තිබෙනව.(නුවර එළිය දිස්ත්‍රික් මන්ත්‍රි පී රාජදොරෙයි මහතා මුලසුනට පැමිණියේය)රාජපක්ෂ මහතා-රටක මාධ්‍ය නිදහස ඉතා වැදගත්. මාධ්‍යකරුවන්ට අද නිදහස අහිමි වෙලා. පීඩාවට පත්වන වෘත්තියකයි ඔවුන් නිරත වන්නෙ. අද මාධ්‍යවල ඇමැතිවරු ඒකපාක්ෂික ලෙස කටයුතු කරනව. මාධ්‍යකරුවන් අද මර්දනයට ලක්වෙලා. මේ රටේ ජාතික ජනමාධ්‍යවල විශ්වාසය නැති වෙලා. මේ නිසා අන්තර්ජාලය කෙරෙහි විශ්වාසය ඇති කරගන්නවා.ඒකාධිපති පාලකයෙක් ස්වාධීන අධිකරණයට සහ ජනමාධ්‍යයට භයයි. සමුළුවේ සභාපතිකම ලැබීම සතුටක්. අද මම පුද්ගලික මන්ත්‍රි යෝජනාවක් ගෙනාවා. ඒත් එය වැළැක්වූවා. ඕනෑම මන්ත්‍රිවරයකුට පනතක් ගෙන ආ හැකියි. එය සම්මත කිරීමට හෝ ප්‍රතික්ෂේප කිරීම කළ හැකියි.ගාල්ල දිස්ත්‍රික් මන්ත්‍රී මනූෂ නානායක්කාර මහතා - මේ රජයට ජනතාව සමඟ ගැටුමක් නැහැ. රජය කරන සාධනීය වැඩපිළිවෙළ අගය කරනවා නම් ගැටලුවක් නැහැ. ඉතාමත්ම නින්දිත ලෙස පත්තර, වෙබ්අඩවි මඟින් පහර එල්ල කරන අවස්ථා තිබෙනවා.ඒ විවේචන ඉවසන්න පුරුදු විය යුතුයි. ජනාධිපතිතුමා තරම් විවේචනයට ලක්වූ රාජ්‍ය නායකයෙක් මෙරට ඉතිහාසයේ සිටියේ නැහැ. මාධ්‍ය මඟින් තම පක්ෂය පිළිබඳ විවෙචන කරන විට ඊට එරෙහිව උසාවි යන්නේ මේ මාධ්‍ය ගණිකා වෘත්තියේ යෙදවූ මංගල සමරවීර මහත්තයලායි. මාධ්‍යයට බලපෑම් කර ඇත්තේ ආණ්ඩුව නොවේ. විපක්ෂය තමන්ගේ ඉතිහාසයේ පුරුද්දට එසේ කරනවා.එල්.ටී.ටී.ඊයට ඕනෑ ලෙස මේ රටේ කටයුතු ගෙනියන්න බැහැ. ඒක මාධ්‍ය නිදහස නොවේ.මැරුණු දෙමළ මිනිස්සු ගැන කථා නොකර නිදහස් සටන්කාමියා යැයි මිනිස්සු මරපු පුද්ගලයාට පක්ෂව දෙමළ සන්ධානය කතා කරනවා. මාධ්‍යවේදියාට මාධ්‍ය ආයතන ප්‍රධානියාගේ දේශපාලන න්‍යායට අනුව හැසිරෙන්න සිදු වෙනවා. එදා යුද්ධයේ තොරතුරු චැනල්4 වෙත දුන්නු මාධ්‍යවේදීන්ට අද ලංකාවට එන්න බැරුව වෙනත් රටවල සිටිනවා. අද ඇමරිකාවේ ඉදන් වෙබ් අඩවි හදාගෙන මෙරට දේශපාලන පක්ෂවලට ඔවුන් පන්දම් අල්ලනවා.ඉතිහාසයේ තිබුණාට වඩා SLRC, ITN ලාභ ලබන තත්ත්වයට පත්ව ඇත. පෞද්ගලික මාධය රටේ 70%ක් පවත්වාගෙන යන විට රාජ්‍ය මාධ්‍ය රටේ සංවර්ධන කටයුතු පිළිබඳ පෙන්වීම අවශ්‍යයි. හිරු, ස්වර්ණවාහිනී මාධ්‍යයේ වගකීම තේරුම් ගෙන රටේ අඩුලුහුඩුකම් පෙන්වමින් කටයුතු කරනවා.මුද්‍රණ නීතිගත සංස්ථාව, රජයේ මුද්‍රණ දෙපාර්තමේන්තුව සාධනීය ලෙස ලාභ ලබමින් නවීන තාක්ෂණය සමඟ ඉදිරියට ගොස් ඇත. මාධ්‍ය නිදහස පැත්තෙන් අපි 10 තැනට වැටී ඇතැයි විජේදාස රාජපක්ෂ මහතා කිව්වා. මානව හිමිකම්, මාධ්‍ය නිදහස පැත්තෙන් අපව පහළට දාන්න ලියකියවිලි හදන්නේ ඔබලා විසිනුයි. ඕනෑම දෙයක් බලය ලබාගන්න නොකර රට ගැන හිතලා අපි හැමෝම ශ්‍රී ලාංකික ජාතිය ගැන හිතලා කටයුතු කරන්න.යාපනය දිස්ත්‍රික් මන්ත්‍රි පී සරවනබවන් මහතා (දෙජාස)- විවිධ රැකියාවල යෙදෙන අය වගේ ජනමාධ්‍යවේදීන් රටට සේවයක් කරනවා. මේ අයටත් පවුල් බර, නිවාස ප්‍රශ්න අතුළු ප්‍රශ්න තිබෙනවා. පලකරන පුවත් නිසා ගැටලුවලට මුහුණ දෙනවා. ජීවිත තර්ජනවලටත් මුහුණ දෙනවා. මේ අයට ලක්ෂ 12 ණය ලබා දීම හොඳයි. කොළඹ අයට නිවාස දුන්නා. අනෙක් ප්‍රදේශවල අයටත් නිවාස ලබා දෙන්න. ලැප්ටෝප් තීරුබදු රහිත වාහන ලබා දිය යුතුයි. අනතුරකට පත් වූ විට රක්ෂණයක් ලබා දිය යුතුයි කියා මා යෝජනා කරනවා.කොළඹ දිස්ත්‍රික් මන්ත්‍රි ආර් දුමින්ද සිල්වා මහතා (එජනිස)- ජනමාධ්‍ය කියන්නේ කිසිසේත් ඉවත දැමිය නොහැකි දෙයක්. අති විශාල වැදගත්කමක් මෙයට තිබෙනවා. නීති රීති දමා මෙය පාලනය කරන්නට බැහැ. තමන්ගේ මතයේ නොසිට නිවරදි කරුණු මත සිට වාර්තා කරන ලෙස මා ඉල්ලා සිටිනවා. ඇතැම් මාධ්‍යවේදීන් කරුණු විකෘති කර පළකරනවා.ගම්පහ දිස්ත්‍රික් මන්ත්‍රි රුවන් විජේවර්ධන මහතා (එජාප)- චැනල් 4 නාලිකාව සිරිකොතට ගෙනාවා කියනවා. කවුද මේ නාලිකාවට ලංකාවට එන්න අවසරය දුන්නේ. ජනමාධ්‍ය ඇමැතිතුමාට හිතවත් අයටලු ලැප්ටෝප් දෙන්නේ.කෙහෙළිය රඹුක්වැල්ල මහතා:- ඔබතුමාගේ මාධ්‍ය ආයතනයේ මාධ්‍යවේදීන්ටත් ලැප්ටොප් ලබා දුන්නා.විජේවර්ධන මහතා :- මහනුවර මාධ්‍යවේදීන්ට ලැප්ටොප් දුන්නලු. නුවරඑළිය සහ මාතලේ අයට එකක් වත් දුන්නේ නැතිලු. මේවා කියන්නේ මාධ්‍යවේදීන්මයි. මා නොවෙයි. මේ අයට ලක්ෂ 12 ණයක් දෙනවා. මේ මුදලට ගන්න වාහන නැහැ. මුදල වැඩි කරන්න. තොරතුරු දැනගැනීමේ අයිතිය මේ රටේ තහවරු කර නැහැ.පුත්තලම දිස්ත්‍රික් මන්ත්‍රී අරුන්දික ප්‍රනාන්දු මහතා (එජනිස):- අපේ ජනාධිපතිතුමා පොදු රාජ්‍ය මණ්ඩලීය සමුළුවේ සභාපති වුණා කියලා ඒ ඒ රටවල්වල සිදු කරන දේ අපේ රටේත් සිදු කරන්න කියලා විපක්ෂය කියනවා. මාධ්‍ය විසින් නිවැරැදි තොරතුරු ලබා දෙන විට ඒවා දරා ගන්න දේශපාලනඥයන් හැටියට අපට කොන්දක් තිබිය යුතුයි. මේ රටේ සමහර නායකයන්ට විවේචනයක් දරා ගන්න බැරිව මාධ්‍යවේදීන් ඝාතයන කළා. ඉතිහාසයේ ජනමාධ්‍යවේදීන් සමඟ ළඟින්ම ඇසුරු කළ නායකයා මහින්ද රාජපක්ෂ මහතායි.රත්නපුර දිස්ත්‍රික් මන්ත්‍රී රංජන් රාමනායක මහතා (එජාප):- මාධ්‍යවේදීන්ට ජීවත්වීමට භායානකම රට හැටියට ශ්‍රි ලංකාව පත්වෙලා. සමහර මාධ්‍ය ආයතනවල මාධ්‍යවේදීන් වරෙන්තුකරුවන් වෙලත් නිදැල්ලේ ඉන්නවා. මාධ්‍ය මඟින් සියයට 99ක් කියන්නේ බොරුයි.පත්කළ මන්ත්‍රී ඒ එච් එම් අස්වර් මහතා (එජනිස):- ශ්‍රී ලංකාවේ ඉහළම මාධ්‍යවේදී වැටුප ලබා දෙන්නේ එක්සත් ප්‍රවෘත්ති පත්‍ර සමාගමයි. ලේක්හවුස් සේවකයන් 1908 දෙනකුට මසකට වැටුප් සඳහා රුපියල් මිලියන 30ක් වෙන් කර තිබෙනවා. බෝනස් දීමනා සඳහා රුපියල් මිලියන 135ක් වැයකරනවා. ඊට අමතරව ජිවන වියදම සඳහා මසකට එක් සේවකයකුට රුපියල් 13,500ක මුදලක් ගෙවනවා. වෛද්‍ය රක්ෂණ ක්‍රමයක් හා පාසල් දරුවන්ට නොමිලේ පොත් ලබාදීම් ද සිදුකරනවා.මාධ්‍යවේදීන්ට පරිගණක පුහුණුව හා භාෂා පුහුණුව ලබාදී තිබෙනවා. රජයක් විසින් සිදු කළයුතු සෑම දෙයක්ම සභාපතිවරයා ඇතුළු අධ්‍යක්ෂ මණ්ඩලය සේවකයන්ට ලබාදී තිබෙනවා. නව පත්තර විශාල සංඛ්‍යාවක් හඳුන්වා දී තිබෙනවා. ලේක්හවුස් ආයතනයේ සභාපති බන්දුල පද්මකුමාර මහතා, අධ්‍යක්ෂ මණ්ඩලයේ සිටින සීලරත්න සෙනරත්, උපුල් දිසානායක, රසාංග හරිස්චන්ද්‍ර වැනි මහත්වරු මේ අයතනය ඉතා හොඳ මට්ටමක පවත්වා ගෙන යනවා. ලේක්හවුස් ආයතනය පත්තර මහ ගෙදරයි.පත්කළ මන්ත්‍රී ආර් යෝගරාජා මහතා (එජාප):- අපේ රටේ සංහිඳියාවක් ඇතිකිරීමට මාධ්‍යයට විශාල කාර්යක් තිබෙනවා. මා මිට පෙර යුද්දයේදි මියගිය අය සිහි කිරීමට දිනයක් ඉල්ලා සිටියා. එය එක් එක් මාධ්‍යවල පළ වුණේ වැරැදි අර්ථකතන දෙමිනුයි.කෙහෙළිය රඹුක්වැල්ල මහතා:- මුළු මහත් ජාතියම විනාශ කළ ත්‍රස්තවාදීන් සැමරීමට දිනයක් අවශ්‍යද?යෝගරාජා මහතා:- නව මාධ්‍ය සංස්කෘතියක් ඇති කළ යුතුයි.සමාජ සේවා ඇමැති ෆීලික්ස් පෙරේරා මහතා :- ජනමාධ්‍යයට සිවිශේෂි බලයක් තිබෙනවා. විශාල කාර්ය භාරයක් ඉටු කළ හැකියි. කොටි සංවිධානයට කොටි හඬ නමින් මාධ්‍යයක් තිබුණා. පළමු බිහිරි පාසල ඉදි වුණෙත් මාධ්‍ය මඟින් සිදු කළ හෙළිදරව්වක් නිසයි. අපගේ අමාත්‍යාංශය පවත්වා ගෙන යාමටත් මාධ්‍ය විශාල සහායක් ලබා දෙනවා. තොරතුරු ඉතා වැදගත්. මාධ්‍යවේදීන් සඳහා මාධ්‍ය ගම්මානයක් ඇති කළ යුතුයි.නියෝජ්‍ය කාරක සභා සභාපති චන්ද්‍ර කුමාර් මුරුගේසු මහතා මුලසුනට පැමිණියේය.කබීර් හසීම් මහතා:- පාර්ලිමේන්තු මාධ්‍යවේදීන් පාර්ලිමේන්තුවේ හිටයත් ඔවුන් සිටින්නේ ඔබ යටතේයි. එහිදී පරිගණක බෙදා දීම සඳහා මාධ්‍යව්දීන් තෝරා ගැනීම කතානායකවරයාට භාරදී අවසන් කළ හැකිද?රඹුක්වැල්ල මහතා:- මාධ්‍යවේදීන් සම්බන්ධයෙන් හෝ වෙනත් කරුණක් සම්බන්ධයෙන් වේවා එහි ක්‍රියාවලිය සිදු විය යුත්තේ කතානායතුමා හරහා බවයි අපේ විශ්වාසය. චෝගම් හරහා දැවැන්ත කාර්ය භාරයක් අප සිදු කළා. එහිදී ලේකම්තුමා ප්‍රමුඛ කාර්ය මණ්ඩලය රටේ අභිමානය ආරක්ෂා වන ආකාරයට එය සිදු කළා. එහි ගෞරවය කාර්ය මණ්ඩලයට හිමි විය යුතුයි.වැය ශීර්ෂ සංශෝධන සහිතව සම්මත විය.පාර්ලිමේන්තුව අද (12) පෙරවරු 9.30 යළි රැස්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121221</link>
    <topic>උත්තරීතර</topic>
    <author/>
    <content>ප්‍රතිපත්තියක් ලෙස මාධ්‍ය නිදහස වෙනුවෙන් එක්සත් ජාතික පක්ෂය පෙනී සිටිනවා යැයි කියමින් විවාදය ආරම්භ කළේ කරු ජයසූරිය මහතාය. තමාට අදාළ නොවන විෂයක විවාදය ජයසූරිය මහතා ආරම්භ කළේ ඇයි කියා ප්‍රශ්නයක් ඇති වුවත් ‍කතාව පටන් ගත් වැකිය අපේ සතුටට හේතුවූයේ අපේ කටයුතුවලට අදාළ හෙයිනි.ජනමාධ්‍ය හා ප්‍රවෘත්ති අමාත්‍යාංශයේ වැය ශීර්ෂය පිළිබඳ විවාදය ගයන්ත කරුණාතිලක මහතා ආරම්භ කරනු ඇතැයි සිතුවේ ඔහු පසුගිය කාලයේ එම කාර්ය සිදුකළ නිසාවෙනි. යහපත් පණිවිඩයක් දෙමින් ජයසූරිය මහතා කළ කතාව එකවරම පීලි පැන්නේ මාධ්‍ය නිදහස වෙනුවට පුවත්පතකට චෝදනා එල්ලකිරීමත් සමඟය. කතාව එකවරම පාර්ලිමේන්තු සම්ප්‍රදායෙන් පිටට ‍ගත් ජයසූරිය මහතා පුවත්පතක් තමාට පහර ගසන බව කීවේ දුක්බරවය. සාමාන්‍යයෙන් එජාපය හැමදාම කළේ ආණ්ඩුවේ මාධ්‍යයන් තමන්ට මඩ ගසන බව කීමටය.තමා කතා කරන්නේ වැය ශීර්ෂයක විවාදයක බව අමතක කළ ජයසූරිය මහතා වරප්‍රසාද ප්‍රශ්නයක් නගන ආකාරයෙන් කතා කළේය. ඒ මහතා තමා කථා කරන්නේ කුමන අවස්ථාවේ විවාදයක දැයි තෝරා ගැනීමේ ප්‍රශ්නයක පැටලී සිටිනු දක්නට ලැබුණි.වැදගත් වැය ශීර්ෂයේ විවාදය ආරම්භයේ දීම මේ නිසා කනපිට හැරුණි. තමාට පුවත්පතක් පහර ගසනවා නම් එය පැමිණිලි කරන්නට ජයසූරිය මහතාට වෙනත් අවස්ථාවක් තිබුණි. කළක් තමන් පෝෂණය කළ ආයතනයක් පහර දෙන බවට අඬන්නේ නැතුව හැඬූ ජයසූරිය මහතාට මාධ්‍ය ක්ෂේත්‍රයේ දිනයේදී කීමට යමක් නොවූ බව එයින් දක්නට ලැබුණි.වෙනදා ආණ්ඩුවේ මාධ්‍යයට තඩිබාමින් විවාදය ආරම්භ කෙරුණත් ඊයේ එවැන්නක් සිදු නොවිණි. ජයසූරිය මහතා කළේ පාපොච්චාරණයක් යැයි කියමින් සිය කතාව ආරම්භ කළ අනුර ප්‍රියදර්ශන යාපා මහතා හොඳ පිළිතුරක් දුන්නේය.අනාගත එජාප රජයක කාර්යභාරය පිළිබඳ ඉඟියක් විය හැකි බවට ජයසූරිය මහතාගේ කතාව විග්‍රහ කළ යාපා මහතා, අතීතයේදී පුවත්පත්වල පළකෙරුණු විවේචන මතක් කර දු‍න්නේය. දීර්ඝ කලක් රටේ මාධ්‍ය මෙහෙයවීමෙන් ලද අත්දැකීම් මත සිය කතාව කළ යාපා මහතා ජයසූරිය මහතා වැනි නායකත්වය අපේක්ෂාවෙන් සිටින ජ්‍යෙෂ්ඨයකුගේ කතාව ගැන කනගාටුව පළකළේය. එහෙත් මාධ්‍ය ආයතනවලට අවවාදයක් ද දීමට යාපා මහතා අමතක කළේ නැත. කරන විවේචන වඩාත් පලදායි ලෙස කරන මෙන් යාපා මහතා ඉල්ලා සිටියේය.මාධ්‍ය නිදහස වෙනුවෙන් එජාපය පෙනී සිටි යුගය ගැනත් යමක් ලිවිය යුතුය. කාටුනයක සිය කට අඳින ආකාරය ගැන ජනාධිපති ප්‍රේමදාස මහතා සතුටට පත්ව සිටියේ නැත. කාටුනය නිර්මාණය කළ යූසුප් මහතා ඇමතූ එක් ප්‍රබල ඇමැතිවරයෙක් කට වෙනස් කර අඳිනවා එතකොට තමුසෙට ප්‍රශ්නයක් නැතැයි කියා කීවත් තමාට හුරු පුරුදු ලෙස කට චිත්‍රයට නැගූ යූසුප්ට එල්ල වූයේ මැර තර්ජනය. දැලිපිහි පහරකින් අධිකරණ භූමියේදී යූසුප් මහතා තර්ජනයට ලක්වන අයුරු දකින්නට ලැබුණත් ජයසූරිය මහතා මේ ගැන නොදත්තේ ඒ කාලයේ ඒ මහතා ලංකාවේ නොසිටි නිසා විය හැකිය.සාමාන්‍ය පරිදි පලාගිය විවාදයේදී ගුවන්විදුලියට ඇඟිල්ල දිග් කළේ විජිත හේරත් මහතාය. ලේක්හවුස් පුවත්පත් ගැන ගයන්ත කරුණාතිලක මහතා දැඩි ප්‍රහාරයක් එල්ල කළේය. ඇමැති කෙහෙලිය රඹුක්වැල්ල මහතා සිනාසෙමින් ඊට සවන් දුන්නේය. මේ විවේචන දෙකට හොඳ පිළිතුරක් දුන් ඒ. එච්. එම්. අස්වර් මහතා ගණන් ඉලක්කම් ඇතුව ලේක්හවුස් ආයතනයේ ප්‍රගතිය හෙළිකළේය.හිටපු මාධ්‍යවේදීන් වූ ඒ. එච්. එම්. අස්වර් මෙන්ම මනූෂ නානායක්කාර මහතාත් රජය පැත්තෙන් කතා කළේය. මාධ්‍ය ආයතන හිමි පවුල්වල දුමින්ද සිල්වා මහතා මෙන්ම රුවන් විජේවර්ධන මහතා ද කතා කළේය. දෙමළ ප්‍රාදේශීය මාධ්‍යවේදියකු වූ අරියකාන්ද්‍රන් ද මාධ්‍ය ගැන කතා කළේය.පුවත්පත් හිමියකු වූ සරවන බවන් මහතා විවාදයට එක්වුවත් ටිරාන් අලස් මහතා විවාදයට සහභාගි නොවීය.ලේක්හවුස් පුවත්පත් ඇතුළු රාජ්‍ය මාධ්‍ය විපක්ෂයට මඩ ගසන බවට වෙනදා මහ හඬින් කෑ ගසන එජාපය හෝ ජවිපෙ එම ‍චෝදනාව කළේ නැත. ඔවුන්ට කතා කරන්නට දෙයක් නොවූ නිසා චැනල් 4 හා මැක්රේ ගැනත් හැමදාම කියන මර්ධනය අතුරුදන් වීම් ගැන කියා කාලය ගෙවීය.වෙන්නප්පුවෙ තරුණයකු වූ නිරෝෂණ පෙරේරා මහතා උදේ වරුවේ පැවැති යෞවන කටයුතු හා නිපුනතා සංවර්ධන අමාත්‍යාංශයේ වැය ශීර්ෂය පිළිබඳ විවාදය ආරම්භ කළේය.අමරිකාවේ දිගු කලක් සිටි පෙරේරා මහතාගේ කතාවට ඇමැති ඩලස් අලහප්පරුම මහතා ස්තුතිය පළ කළේ ශීලාචාර කතාවක් කිරීම සම්බන්ධයෙනි. 1960 සිට පාර්ලිමේන්තුව නියෝජනය කළ ඇමැතිවරයකු වූ පෙස්ටස් පෙරේරා හා මේරි ලැරීන් පෙරේරා මන්ත්‍රී යුවලගේ දරුවකු වූ නිරෝෂන් පෙරේරා මහතාට තමා උපත් ගෙයි යූ. එන්. පී. කාරයකු වූ නිසාදෝ පොඩි වැරදීමක් ද සිය කතාව සිදු කිරීමේදී සිදුවිය.එක්සත් ජාතික පක්ෂය නිදහස් අධ්‍යාපනය ආරම්භ කළා යැයි පෙරේරා මහතා කීවත් සී. ඩබ්ලිව්. ඩබ්ලිව්. කන්නංගර මහතා මේ රටේ අධ්‍යාපන ඇමැතිවරයා ලෙස නිදහස් අධ්‍යාපනය ස්ථාපිත කරනවිට එක්සත් ජාතික පක්ෂයක් මේ රටේ බිහිවී නොතිබුණි. රාජ්‍ය මන්ත්‍රන සභාවේ සිටි ප්‍රගතිශීලි හා වමේ මන්ත්‍රීවරුන්ගේ ආධාරයෙන් නිදහස් අධ්‍යාපන පනත සම්මත කර ගත් කන්නංගර මහතාට 1947 මහ මැතිවරණයේදී මන්ත්‍රී ධුරය අහිමි කිරීමට මුල් වූයේද එජාපයෙන් තරග කළ පුද්ගලයින්ය.අමාත්‍යාංශයේ බොහෝ ආයතන ගැන වචනයක් වත් කථා කෙරුණේ නැත. විවාදයට සහභාගිවෙමින් දැඩි විවේචන කළ විපක්ෂයේ මන්ත්‍රීවරු පිළිතුරු කතාව කරන විට සභාවේ සිටියේ නැත. විවේචන එල්ලවූ ආයතනවලින් අහුලාගත් තොරතුරු ඉදිරිපත් කළද සාධනීය විවේචනයක් එල්ල නොවීය.දිනය පුරාම සභාව තුළ සිටි මන්ත්‍රීවරු සංඛ්‍යාව අල්ප විය. ඇමැති කෙහෙලිය රඹුක්වැල්ල මහතා සාර්ථකව පිළිතුරු දුන්නේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121222</link>
    <topic>නෙල්සන් මැන්ඩෙලා මහතාගේ දේහයට ජනාධිපති මහින්ද රාජපක්ෂ මහතා අවසන් ගෞරව දැක්වූ අයුරු</topic>
    <author/>
    <content>දකුණු අප්‍රිකාවේ හිටපු ජනාධිපති අභාවප්‍රාප්ත නෙල්සන් මැන්ඩෙලා මහතාගේ දේහයට ජනාධිපති මහින්ද රාජපක්ෂ මහතා අවසන් ගෞරව දැක්වූ අයුරු. විදේශ කටයුතු ඇමැති මහාචාර්ය ජී. එල්. පීරිස් මහතා ද මෙහි වෙයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121223</link>
    <topic>ශ්‍රී සංඝමිත්තා සද්ධාකර පදනම කරන මෙහෙවර අගය කළ යුතුයි</topic>
    <author/>
    <content>බුදු දහම ලැබීමෙන් පසු ලක් වැසියන්ට ලැබුණු පූජනීය ම දායාදය වන ශ්‍රී මහා බෝධීන් වහන්සේ මෙරටට වැඩම කළ සංඝමිත්තා තෙරණින් වහන්සේගේ ගුණ අනුස්මරණය කරමින් ශ්‍රද්ධාවෙන් පිරුණු ප්‍රඥාවන්ත සමාජයක් නිර්මාණය කිරීම සඳහා ශ්‍රී සංඝමිත්තා සද්ධාකර පදනම කරන සමාජ මෙහෙවර අගය කළ යුතු බව විද්‍යාලංකාර පරිවේණාධිපති, කැලණිය විශ්ව විද්‍යාලයේ කුලපති ආචාර්ය වැලමිටියාවේ කුසලධම්ම නාහිමියෝ පවසති.ශ්‍රී සංඝමිත්තා සද්ධාකර පදනම සිදුකරන සමාජ මෙහෙවර අගය කරමින් මාධ්‍ය වෙත නිවේදනයක් නිකුත් කරමින් උන්වහන්සේ මේ බව පවසති.එම නිවේදනයේ මෙසේද සඳහන්වේ.අනුබුදු මිහිඳු මහ රහතන් වහන්සේ විසින් සම්බුදු දහම ලක්වැසියන්ට හඳුන්වා දීමෙන් අනතුරුව අප දේශය ජාතික, ආගමික, ආර්ථික, දේශපාලනික හා සාමාජික වශයෙන් සෑම අංශයකම දේශීය හර පද්ධතීන් සදාශ්‍රය කර ගනිමින් නැවුම් වූ යුගයකට නැඹුරු විය.ඒ හා සමඟම ලක් වැසියන්ට ලැබුණු සුවිශේෂී පූජනීයම දායාදය වන්නේ සංඝමිත්තා මහ තෙරණින් වහන්සේ විසින් ශ්‍රී ලංකා ද්වීපයට වැඩම කළ ශ්‍රී මහා බෝධීන් වහන්සේයි. ශ්‍රී මහා බෝධීන් වහන්සේ රැගෙන සඟමිත් තෙරණියගේ ලංකාගමනයත් සමඟ ලක්වැසියෝ අරුත්බර සංස්කෘතියකට නැඹුරු වූහ. බෝධීන් වහන්සේට පූජා පවත්වමින් ලක්වැසියෝ සියලු උවදුරුවලින් මිදී කායික හා මානසික ඉමහත් වූ සහනයක් ලැබූහ.ශ්‍රී මහා බෝධීන් වහන්සේට ගරු බුහුමන් දැක්වීම හා එයින් ලැබෙන ශාන්තිය පිළිබඳ හෙළ සාහිත්‍යදරයෝ පොත්පත් ලියා තැබීමට පවා උත්සුක වූහ.එදා මෙදාතුර ශත වර්ෂ 23කට අධික කාලයක් ශ්‍රී මහා බෝධීන් වහන්සේ අප රටටත් රට වැසියාටත් ආශීර්වාදය කරමින් පූජනීයත්වයෙන් වැඩ වෙසෙති. මෙය සංඝමිත්තා මහ රහත් මෙහෙණින් වහන්සේ නිසා ලැබුණු දායාදයකි. යථොක්ත කරුණු සටහන් කළේ ශ්‍රී සංඝමිත්තා සද්ධාකර පදනම විසින් කරගෙන යනු ලබන සුවිසල් ශාසනික මෙ‍හෙවෙර අගය කිරීමට පෙරවදනක් වශයෙනි.ගිහි ජීවිතයෙන් මිදී ආරාමික ජීවිතයක් ගත කරන සිල්මෑණිවරු සම්බුදු දහම රට පුරා ගෙන යමින් සාධු සම්මත ගුණවත් සමාජයක් නිර්මාණය කිරීමටත්, සම්බුදු සසුන ආරක්ෂා කිරීමටත් ඉමහත් දායකත්වයක් සපයති.එවන් සේවයක නිරතව සිටින සිල්මෑණවරුන් පිළිබඳ විමසමින් ඒ අය ආරක්ෂා කරමින් ශ්‍රී සංඝමිත්තා සද්ධාකර පදනම ඉටු කරන සේවාව මෙහිදී හැම දෙනාම අගය කළ යුතුය. වාර්ෂිකව පවත්වන සංඝමිත්තා ජාතික උත්සවයට සමගාමීව මේ වසරේ ප්‍රථම වරට සංඝමිත්තා කොඩි දිනය ද පැවැත්වීමට කටයුතු යොදා ඇත.ඉන් බලාපොරොත්තු වන්නේ සංඝමිත්තා තෙරණින් වහන්සේගේ ගුණ අනුස්මරණය කරමින් ශ්‍රද්ධාවෙන් පිරුණු ප්‍රඥාවන්ත සමාජයක් නිර්මාණය කිරීමයි.එහි සද් පරමාර්ථය ඉටු කරගැන්මට ශ්‍රී සංඝමිත්තා සද්ධාකර පදනම මඟින් සිදුකරනු ලබන සියලු කටයුතු සාර්ථක වේවායි ප්‍රාර්ථනා කරමි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121224</link>
    <topic>කෙන්යාවේ 50 වැනි ජාතික දිනයට සහභාගි වීම සඳහා ගිය ජනාධිපති ආර්යා ශිරන්ති රාජපක්ෂ මහත්මිය</topic>
    <author/>
    <content>කෙන්යාවේ 50 වැනි ජාතික දිනයට සහභාගි වීම සඳහා ගිය ජනාධිපති ආර්යා ශිරන්ති රාජපක්ෂ මහත්මිය එරට ජොමෝ කෙන්යාටා ජාත්‍යන්තර ගුවන්තොටුපළ වෙත ළඟා වූ අවස්ථාවේදී කෙන්යානු ජනාධිපති ආර්යා මාගරට් කෙන්යාටා මහත්මිය විසින් මහත් හරසරින් පිළිගත් අයුරු. ඡායාරූපය - ලලිත් වැලිවිටිගොඩ.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=n13121225</link>
    <topic>විභාග රාජකාරී කරද්දී මියගිය විදුහල්පතිගේමරණය ගැන පුළුල් පරීක්ෂණ</topic>
    <author>වවුනියාව උතුර සමූහබන්දුල සෙනෙවිරත්න</author>
    <content>කිලිනොච්චිය රාමනාදන්පුර මහා විද්‍යාලයේ අධ්‍යයන පොදු සහතික පත්‍ර සාමාන්‍ය පෙළ විභාගයේ රාජකාරි කටයුතු සදහා පැමිණ සිටියදි පෙරේදා (10) හදිසියේ මියගිය විදුහල්පතිවරයාගේ මරණය පිලිබද වෛද්‍ය වාර්තා පදනම් කරගෙන පුළුල් පරික්ෂණ සිදුකරන බව කිලිනොච්චිය පොලිසිය පවසයි.මෙසේ මියගොස් ඇත්තේ කිලිනොච්චිය අක්කරායන්කුලම් විද්‍යාලයේ විදුහල්පති ලෙස කටයුතු කරමින් සිටි 47 හැවිරිදි පසුපති ගනේෂමුර්ති මහතාය. ගනේෂමුර්ති මහතාඇතුළු නිලධාරි පිරිසක් ඉකුත් 09 දින විභාග රාජකාරි සදහා රාමනාදන්පුර විද්‍යාලයට පැමිණ ඇති අතර එදින රාත්‍රී ආහාර ගැණීමෙන් පසු ආසාත්මිකතාවයක් ඇතිව විදුහල්පතිවරයා කිලිනොච්චිය රෝහලට ඇතුලත්කර තිබේ.ප්‍රතිකාර ලබමින් සිටි විදුහල්පතිවරයා පෙරේදා (10) අලුයම ජිවිතක්ෂයට පත්වූ බව පවසන කිලිනොච්චිය පොලිසිය ආහාර විෂ විමකින් මරණය සිදුවන්නට ඇතැයි සැක පල කරයි.එසේ වුවත් මේ පිළිබද පුළුල් පරික්ෂණ සිදුකරගෙන යන බවද පොලිසිය සදහන් කරයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312121</link>
    <topic>රට විරුවෝ විශේෂ ණයවැඩසටහන සාර්ථක ප්‍රගතියක</topic>
    <author>කඩුවෙල සමූහ - සමන්ති මීරියගල්ල</author>
    <content>ශ්‍රී ලංකා සමෘද්ධි අධිකාරිය හා විදේශ සේවා නියුක්ති කාර්යාංශය එක්ව ක්‍රියාත්මක කරනු ලබන රටවිරුවෝ විශේෂ ණය වැඩසටහන මේ වන විට දිවයින පුරා ඉතා සාර්ථක ප්‍රගතියක් අත්කර ගනිමින් ක්‍රියාවට නැංවෙයි. මේ යටතේ සමෘද්ධිලාභීන්, අඩු ආදායම්ලාභීන් හා දිවි නැඟුම වැඩසටහනට සම්බන්ධ පවුල්වල විදේශ ගතවන ස්ථිර නිවෙසක් නොමැති ශ්‍රමිකයන්හට නිවෙසක් ඉදිකර ගැනීමට, නිවෙසකට නව කොටසක් එක් කිරීම හෝ නවීකරණය කිරීම සඳහා, දිවයින පුරා ව්‍යාප්ත සමෘද්ධි බැංකු සංගම් මගින් රු. ලක්ෂ 3 බැගින් ණය ප්‍රදානය කෙරෙයි.මෙරටට විදේශ විනිමය ලබාදෙන ශ්‍රී ලාංකීය ශ්‍රමිකයන්ගේ නිවාස සිහිනය සැබෑ කරමින්, ස්ථිර නිවාස තැනීමේ පහසුකම් මෙම නිවාස ණය වැඩසටහන මඟින් සැලසෙන අතර, මේ වන විට 5800කට අධික විශාල ණය අයදුම්පත් ප්‍රමාණයක් රටවිරු ණය වැඩසටහන වෙත ලැබී තිබේ.මෙහෙයුම් උපදෙස් වලට අනුව අදාළ සුදුසුකම් සපුරන ලද ණයලාභීන් තෝරා ගැනීම වෙනුවෙන් සමීක්ෂණය සඳහා ණය අයදුම්පත් 3838ක ප්‍රමාණයක් ක්ෂේත්‍රය වෙත යොමු කර ඇති අතර, මේ වනවිට රට විරු ණය ලාභීන් 957 ක දෙනෙකු සඳහා ණය මුදල් පිරිනැමීම සිදු කර ඇත. මේ යටතේ ඉදිකරමින් පවතින නව නිවාස ප්‍රමාණය 343 ඉක්මවා තිබේ. වැඩ අවසන් කර ජනතා අයිතියට පත් කරන ලද නිවාස සංඛ්‍යාව 23කි.මෙම ණය වැඩසටහන මෙරටට විදේශ විනිමය ලබාදෙන රටවිරු පවුල් වෙනුවෙන් සිදු කරන විශාල මෙහෙවරක් වන අතර, මෙම වසර අවසන් වනවිට රටවිරු නිවාස දහසක් ඉදිකිරීම සඳහා ණය ලබාදීම ශ්‍රී ලංකා සමෘද්ධි අධිකාරියේ ඉලක්කය වී තිබෙන බව සමෘද්ධි බැංකු මුල්‍ය නියෝජ්‍ය අධ්‍යක්ෂ කේ. කේ. එල්. චන්ද්‍රතිලක මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312122</link>
    <topic>දිස්ත්‍රික් මාර්ග ආරක්ෂක කමිටුවට පළාත් පාලන බලධාරීන් නොපැමිණීම ගැටලුවක්</topic>
    <author>ගම්පහ සංචාරක නිමල් ජයසිංහ</author>
    <content>ගම්පහ පොලිසියේ රථවාහන අංශය මඟින් පවත්වනු ලබන දිස්ත්‍රික් මාර්ග ආරක්ෂක කමිටු රැස්වීමට අදාළ පළාත් පාලන ආයතනවල බලධාරීන් සහ පරිසර අධිකාරියේ නිලධාරීන්ටද ඇරයුම් කර ඇතත් නොපැමිණීම, සහභාගී නෙ‍ාවීම ගැටලුවක් බව ගම්පහ කොට්ඨාස පොලිස් අධිකාරී විජිත ඩී. කොමසාරු මහතා ප්‍රකාශ කළේය.කොට්ඨාස භාර පොලිස් අධිකාරීවරයා එසේ ප්‍රකාශ කළේ ගම්පහ ජ්‍යෙෂ්ඨ පොලිස් අධිකාරී කාර්යාලයේ දී පැවති මාර්ග ආරක්ෂණ කමිටු රැස්වීමේදීය. මෙම රැස්වීම 26දින පොලිස් අධිකාරි කාර්යාලයේ ශ්‍රවණාගාරයේදී පැවැත්විණි.මෙම රැස්වීමට මාර්ග සංවර්ධන අධිකාරියේ නිලධාරීන්, ප්‍රාදේශීය ලේකම් කාර්යාලවල අදාළ නිලධාරීන් රියදුරු පුහුණු ආයතනවල ධාවන උපදේශකවරු ද සහභාගිවී සිටියහ.ගම්පහ කොට්ඨාස භාර පොලිස් අධිකාරී විජිත කොමසාරු මහතාමාර්ග ආරක්ෂාව ගැන විශේෂ අවධානය යොමුකළ යුතුයි. විශාල රථවාහන අනතුරුවලදී පොලිසියට පවා චෝදනා එල්ල වෙනවා.කමිටු රැස්වීමේ නියෝජිතයෙක්- වතුපිටිවල රෝහලට ඇතුළුවන මඟ දෙපස පදික වේදිකාවේද වෙළෙඳකුටි ඉදිකර ඇත. රෝහලට රෝගීන් රැගත් වාහන යෑමටද බාධාවකි.කොට්ඨාස භාර පොලිස් අධිකාරිවරයා-අදාළ ප්‍රාදේශීය සභාවට දන්වන්න. පදික වේදිකාවේ වෙළෙඳකුටි ඉදිකිරීම නිසා රෝහලට ඇතුළුවීමට යන පාර අවහිරවීම ගැටලුවකි.කමිටු නියෝජිතයෙක්- නිට්ටඹුව බස් නැවතුම්පොළද අපිරිසුදුයි. තැන තැන බුලත්කෙළ ගසා අපවිත්‍ර කර ඇත. කුරුණෑගල බස්නැවැතුම්පොළේ ‍ෙහාඳ නීති පද්ධතියක් ඇතිකර ඇත. එහි බුලත් සැපීම, දුම්පානය, දුම්වැටි අලෙවියද තහනම්ය.පොලිස් අධිකාරි වරයා- අපට ඒවාට බලතල නැත. ජනතාවද වගකීමෙන් කටයුතු කළ යුතුය. දැනුවත් කරමු.කමිටු නියෝජිතයෙක්- බස් නැවතුම්පොළේ වැසිකිළියද ඇත්තේ බොහෝ දුරිනි. ඒ නිසා මඟින් බස්රථ පිටුපසට ගොස් අපවිත්‍ර කරනවා.කමිටු නි‍යෝජිතයෙක්- අත්තනගල්ල අලවල පාරේ තැනින් තැන අබලන්. වාහන යාමට ගැටලුවක්.මාර්ග සංවර්ධන අධිකාරියේ නියෝජිතවරිය- අදාළ මාර්ග සංවර්ධනය කෙරෙමින් පවතී.කමිටු නියෝජිතයෙක්- බොහෝ ප්‍රදේශවල මංමාවත් කාපට් කර ඇතත්, පදිකයින්ට යෑමට තීරුවක් වෙන්කර නැත. ඇඹරලුව වැලිවේරිය පාර පුළුල් නොවීමද ගැටලුවකි. වැලිවේරිය බස් නැවතුම්පොළද දැනට ඇත්තේ පෞද්ගලික ඉඩමකය.ඉඩ ප්‍රමාණවත් නැත. බස් රථ පාරට ගැනීමේදී හා හැරවීමේදී පවා අනතුරුදායක අතර මාර්ග අවහිරයක් ඇතිවේ. අවධානය යොමු කිරීමට බලධාරීන්ට දන්වන්න. වෙනත් ස්ථානයක බස් නැවතුම්පොළ ඉදිවිය යුතුයි.කමිටු නියෝජිතයෙක්- වේයන්ගොඩ බණ්ඩාරනායක මහා විදුහල අසල සිසුන්ට පාර මාරුවීමට පදික මාරුවක් තිබිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312123</link>
    <topic>අර්ථසාධක නොගෙවූඇන්ටෙනා සමාගම්වලට නඩු</topic>
    <author>පාණදුර සමූහ - කපිල සෝමරත්න</author>
    <content>පාණදුර ඇන්ටනා නිෂ්පාදක සමාගමක් සේවක සේවිකාවන්ට හිමි අර්ථසාධක අරමුදල් සහ සේවක භාරකාර අරමුදල නියමිත අයුරින් ගෙවා නැත. රුපියල් ලක්ෂ ගණනක මුදල් ගෙවීම පැහැර හැර ඇති මෙම සමාගම නම වෙනස් කර වෙනත් ආයතන දෙකක නම්වලින් පෙනී සිටී.එහෙත් මේ පිළිබඳව පරීක්ෂණයක් කළ කම්කරු නිලධාරීන් එම නව සමාගම් දෙකටම පාණදුර ප්‍රධාන මහේස්ත්‍රාත් අධිකරණයේ නඩු පවරා ඇත.මෙම සමාගමේ එක් නියෝජිතයකු අධිකරණයේ පෙනී සිටි නිසා අර්ථසාධක අරමුදල වශයෙන් රු. 126000.00 මුදල කොටස් වශයෙන් ගෙවීමට අධිකරණයේ අවසරය ලබාගත්තේය. අනිත් සමාගමේ නියෝජිතයාට රුපියල් ලක්ෂයක ඇපයක් නියම කළ පාණදුර ප්‍රධාන මහේස්ත්‍රාත් රුචිර වැලිවත්ත මහතා නඩුව කල්දැම්මේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312124</link>
    <topic>බීමතින් රිය පැදවූරියැදුරන් 265කට දඩ</topic>
    <author>පාණදුර සමූහ කපිල සෝමරත්න</author>
    <content>පාණදුර නව ගාලු පාරේ සහ හොරණ පාරේ රාත්‍රි කාලයට බීමත්ව පෞද්ගලික බස් රථ ත්‍රීරෝද රථ යතුරු පැදි වැන් රථ සහ ලොරි රථ පදවා 2013 ජනවාරි මාසයේ සිට නොවැම්බර් මාසය දක්වා පාණදුර දකුණ රථවාහන පොලිසිය විසින් අත් අඩංගුවට ගෙන පාණදුර මහේස්ත්‍රාත්අධිකරණයට ඉදිරිපත්කළ රියදුරන් 265 දෙනෙකුට පාණදුර අතිරේක දිසාවිනිසුරු සහ ප්‍රධාන මහේස්ත්‍රාත්රුචිර වැලිවත්ත මහතා විසින් දඩ නියම කර ඇත.බීමත්ව අදාළ වාහන පැදවීමේ චෝදනා වලට වරද පිලිගත් රිය දුරන්ට රුපියල් 7500 බැගින් දඩ නියම කර ඔවුන්ගේ රියදුරු බලපත්‍ර මාස 6 බැගින් අත්හිටුවා ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312125</link>
    <topic>බොරලැස්ගමුව නිදහස්ආයුර්වේද මධ්‍යස්ථානය විවෘත කරයි</topic>
    <author> කැස්බෑව සංචාරක ධර්මසිරි සුරවීර</author>
    <content>ජනපති පදවිප්‍රාප්තිය සහ ජන්මදිනයට සමගාමීව බොරලැස්ගමුව නව නගර සභාව නව පරිශ්‍රයකට පිවිසීම හා නිදහස් ආයුර්වේද මධ්‍යස්ථානය, ලේඛනාගාරය, රථ වාහන අංගනය, පෙරමුසු අංගනය, සේවක විවේකාගාරය සහ ගබඩාව සුබ මොහාතින් විවෘත කිරීම කම්කරු හා කම්කරු සබඳතා ඇමැති ගාමිණී ලොකුගේ මහතාගේ ප්‍රධානත්වයෙන් පසුගියදා කොළඹ හොරණ ප්‍රධාන පාරේ වේරහැර පිරිවෙන හන්දිය අසල පිහිටි භූමි පරිශ්‍රයේදී සිදුකෙරිණි.මෙම අවස්ථාවට මහා සංඝරත්නය සහ ජ්‍යෙෂ්ඨ ඇමැති ඒ.එච්.එම්. පවුසි, බොරලැස්ගමුව නගර සභාවේ සභාපති අරුණ ප්‍රියශාන්ත මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312126</link>
    <topic>උත්තරීතර පාර්ලිමේන්තුවට උගතුන් ඕනෑකර තිබේ</topic>
    <author>රංජිත් අම්පිටියාවත්තබියගම විශේෂ</author>
    <content>අපට අවශ්‍ය පාර්ලිමේන්තුව දක්වාම උගතුන්, බුද්ධිමතුන් අවශ්‍ය හැමතැනටම පත්කිරීමයි. ඒ සඳහා උගතුන් හැදිය හැක්කේ අධ්‍යාපනය තුළින්. ළමයින්ගේ පෞරුෂත්ව වර්ධනයද ඇතිකළ යුත්තේ අධ්‍යාපනයෙන්. මෝඩයින්ගේ හදවත තියෙන්නේ කටේ. උගත් බුද්ධිමතුන් ගේ කට තිබෙන්නේ හදවතේ යැයි පළාත් සභා මන්ත්‍රී අධිනීතිඥ ශාලිත විජේසුන්දර මහතා ප්‍රකාශ කළේය.මන්ත්‍රීවරයා මෙම අදහස් ප්‍රකාශ කළේ ශාලික විජේසුන්දර පදනම මඟින් මෙහෙයවන “සිසුනැණ” සම්මන්ත්‍රණය කිරිබත්ගොඩ විහාරමහාදේවි බාලිකා විද්‍යාලයේ පැවති අවස්ථාවේදීය.විද්‍යා අධ්‍යාපන ධාරාව හදාරණ සිසුන් වෙත රජයේ නිර්දේශිත පාඨමාලා මුද්‍රිත පත්‍රිකාද මෙහිදී බෙදාදුන්නේය. කැලණිය අධ්‍යාපන කලාපයේ සහකාර අධ්‍යාපන අධ්‍යක්ෂිකා (විද්‍යා) සුදර්ශනී බණ්ඩාර - විදුහල්පතිනිය අනෝමා ශ්‍යාමලී අබේරත්න මහත්මිහුද මෙම සම්මන්ත්‍රණයට සහභාගි වූහ.මෙහිදී තවදුරටත් කථාකරමින් ශාලිත විජේසුන්දර මහතා මෙසේද ප්‍රකාශ කර සිටියේය. වර්තමානයේ පාලන තන්ත්‍රයට උගතුන් අත්‍යවශ්‍ය වී තිබෙන බවත් බුද්ධිමත් පරපුරක් හදනවා කියන්නේ ආදර්ශවත් පාලක පිරිසක්ද රටට බිහිවෙනවා කියන එකයි. පාසැලේ සිට රජයේද සෑම කාර්යාලවලටත් උත්තරීතර පාර්ලිමේන්තුව දක්වා සෑම අංශවලින්ම උගතුන් අවශ්‍යයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312127</link>
    <topic>හබස් වී තිබූ බස්‘දිනමිණ’ හෙළිදරව්වෙන් පණ ලබයි</topic>
    <author>පොල්ගහවෙල විශේෂකරුණාරත්න කළුආරච්චි</author>
    <content>මාර්ග අංක 511 පොල්ගහවෙල සිට නාරම්මල මාර්ග‍ෙය් කලක් තිස්සේ පැවැති දුර්වල බස් ධාවනය පිළිබඳව ‘දිනමිණ’ පුවත්පතේ වරින්වර පලවූ පුවත් ඵලදරමින් දැනට මේ මාර්ගය සඳහා විධිමත් බස් සේවයක් ලැබී තිබේ.වසර ගණණාවක සිට මේ මාර්ගයේ ධාවනයෙන් ඉවත් කර තිබූ ශ්‍රී ලංගම බස්රථ දෙක යළිත් ධාවනය සඳහා යොදා ඇති අතර මෙතෙක් මේ මාර්ගයේ හිතූ මනාපේ ධාවනය වෙමින් පැවති පෞද්ගලික අංශයේ මගී ප්‍රවාහන සේවයද විධිමත් තත්ත්වයට පත්වී තිබේ.වයඹ පළාත් සභා මන්ත්‍රී හා පොල්ගහවෙල ආණ්ඩු පක්ෂයේ ප්‍රධාන සංවිධායක ටිකිරි අධිකාරී මහතාගේ සහ ‍ෙපාල්ගහවෙල ප්‍රාදේශීය සභාවේ සභාපති ලිවේරා ගුණතිලක මහතාගේද මැදිහත්වීම මත මේ මාර්ගයේ මගී ප්‍රවාහන සේවය මගී ජනතාවට හිතකර අන්දමට මෙසේ ප්‍රතිසංවිධානය වීම සිදුවී ඇති අතර මෙය වසර ගණනාවක සිට මෙම මාර්ගයේ පැවති දුර්වල බස් සේවය නිසා මහත් අපහසුතාවයට පත්ව සිටි මගී ජනතාවගේ ඉමහත් සතුටට හේතුවී ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312128</link>
    <topic>ග්‍රාමසංවර්ධන සමිති1500කට යටිතල පහසුකම්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>තම පළාත තුළ ඇති ලක්ෂයක් පමණ සාමාජිකත්ව හිමි කරගෙන සිටින ග්‍රාමසංවර්ධන සමිති 1500කට අවශ්‍ය යටිතල පහසුකම් සපුරා ගැනීම සඳහා රුපියල් මිලියන 42ක් මුදලක් ලබා දීමට බස්නාහිර පළාත් සභාව ඉදිරිපත් වී තිබේ.පළාතේ මුළු ජනගහණයෙන් සියයට 52ක් වූ ග්‍රාමීය ජනතාව ඒකාබද්ධ කර ඔවුන්ගේ සමාජයීය ආර්ථික හා සංස්කෘතිමය අංගයන් වර්ධනය කරලීම අරමුණු කොටගෙන මෙබඳු මුදලක් එම සමිතිවලට ලබාදෙන බව ප්‍රධාන ඇමැති ප්‍රසන්න රණතුංග මහතා පවසයි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r1312129</link>
    <topic>දළදා මාළිගාවේ ඉඳන් චණ්ඩි පාට් දානරිලා පෝතකයන්ටපොලිසියෙන් රතිඤ්ඤා</topic>
    <author>මධ්‍යම පළාත් විශේෂපාලිත අලකේශ්වර</author>
    <content>මහනුවර දළදා මාලිගා පරිශ්‍රයේ ඉතා ප්‍රචණ්ඩකාරී ලෙස හැසිරෙමින් බැතිමතුන්, පාසල් දරු දැරියන් ඇතුළු ජනතාව හිංසාවට පත් කරන රිලා රංචු පළවා හැරීම සඳහා රතිඤ්ඤා (අහස් කූරු) දැල්වීමට පොලිසිය පියවර ගෙන තිබේ.බට කැබැල්ලක් සවි කළ කුඩා පලිහක් වැනි උපකරණයක ආධාරයෙන් ආකාස රතිඤ්ඤා පත්තුකර රිලවුන් බැහැරට පළවා හැරීම පොලිස් නිලධාරීන් කීපදෙනකුගේ දෛනික රාජකාරිය වී තිබේ.කෙසේ වුවද මහනුවර උඩවත්ත කැලයේ සිට පැමිණෙන රිලා රංචුවලින් මාලිගා පරිශ්‍රයේ පිහිටි රජයේ කාර්යාල සහ අවට පිහිටි පාසල්වලට මහත් හිරිහැර පැමිණෙන අතර, දුරකථන රැහැන් ද කඩා බිඳ දමා ඒවා ආධාරයෙන් රංචු පිටින් ඔන්චිලි පදින බව ද ප්‍රදේශවාසීහු කියති.අහස් වෙඩි දල්වා යැවීමට උපයෝගි කරගන්නා උපකරණය ද වමතේ අතැතිව විමසිල්ලෙන් සිටින පොලිස් නිලධාරියෙක් මඟුල්මඩුව ආසන්නයේ දී “දිනමිණ” කැමරා කාචයේ සටහන් වූයේ මේ අයුරින්ය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=r13121210</link>
    <topic>එකම බස් නැවතුමකවත්හරිහමන් ලයිට් කණුවක් නෑ</topic>
    <author>මතුගම සංචාරක</author>
    <content>මතුගම පොදු බස් නැවතුම්පළවල් ආශ්‍රිත විදුලි ආලෝක පද්ධතිය අක්‍රිය වී ඇති හෙයින් රාත්‍රී කාලයේ ඝන අඳුරේ පවතින බව ප්‍රදේශවාසීහු කියති. රාත්‍රී කාලයේ බස් එනතුරු මගී ජනතාවට රැඳී සිටීමට සිදුව ඇත්තේ ඝන අඳුරේ බව මගී ජනතාව කියති.මේ හේතුවෙන් මගී ජනතාවට සොර සතුරු උවදුරුවලටද මුහුණපෑමට සිදුව ඇත. රාත්‍රී කාලයේ බස් සේවාවන් අඩපනව ඇති හෙයින් මගී ජනතාවට ඝන අඳුරේ පැය ගණන් රැඳී සිටීමට සිදු ව ඇත..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s13121210</link>
    <topic>ශ්‍රී ලංකාව කඩුලු 5ට ලකුණු 145යි</topic>
    <author/>
    <content>පාකිස්තානයට එරෙහිව අරාබි වැලි කතරේ දීර්ඝ ක්‍රිකට් තරග සංචාරයක නියැලී සිටින ශ්‍රී ලංකාව ඊයේ ඩුබායි ක්‍රීඩාංගණයේදී පැවැති පළමු ජාත්‍යන්තර විස්සයි20 තරගයේ මුලින් පන්දුවට පහර දෙමින් කඩුලු 5ක් දැවී ලකුණු 145ක් රැස් කළේය.ඇන්ජලෝ මැතිව්ස් අර්ධ ශතකයක් වාර්තා කිරීමට සමත් විය.කාසියේ වාසිය දිනා ගෙන පළමුව පන්දු යැවීමට තීරණය කළ පාකිස්තානය ඔවුන්ගේ පන්දු ප්‍රහාරය ආරම්භ කළේ නායක මොහමඩ් හෆීස්ගේ දඟ පන්දුවෙනි. නමුත් පළමු කඩුල්ල ඊළඟ ඕවරයේදී ලබා ගත්තේ වමතින් වේග පන්දු යවන සොහේල් ටන්විර් ය.තිලකරත්න ඩිල්ෂාන් ‘පොයින්ට්’හි පන්දු රකිමින් සිටි අහමඩ් ෂෙසාඩ් වෙත උඩ පන්දුවක් ලබා දෙමින් තරගයේ දෙවැනි ඕවරයේ අවසන් පන්දුවේදී දැවී ගියේය. එය විශිෂ්ට උඩ පන්දු රැක ගැනීමක් විය.ටන්විර්ගේ තෙවැනි පන්දුවට හතරේ පහරක් එල්ල කළ ඩිල්ෂාන් හයවැනි පන්දුවට දැවී ගියේ ලකුණු 7ක් පමණක් ලබා ගනිමිණි. ඒ, පන්දු 8කට මුහුණ දෙමිණි. පළමු කඩුල්ල බිඳ වැටෙන ලකුණු පුවරුවේ සටහන්ව තිබුණේ මුළු ලකුණු 9ක් පමණි. අනෙක් ආරම්භක පිතිකරු කුසල් ජනිත් පෙරේරා ලකුණු 15කට දැවී ගියේය. එම කඩුල්ල සිය පළමු ඕවරයෙන්ම ලබා ගත්තේ පාකිස්තාන කණ්ඩායමේ සුපිරි දඟ පන්දු යවන්නා වන සයීඩ් අජ්මාල් ය.හයවැනි ඕවරය යැවීම සඳහා කැඳවනු ලැබූ අජ්මාල්ගේ අවසන් පන්දුවට කඩුල්ල මුවා කිරීමේ වරදට හසුව කුසල් ජනිත් දැවී යන විට මුළු ලකුණු සංඛ්‍යාව 41ක් විය. පන්දු 16ක ඔහුගේ ඉනිමට ටන්විර්ට එල්ල කළ දර්ශනීය හයේ පහරක්ද ඇතුළත්ව තිබිණි.ශ්‍රී ලංකා ඉනිමේ පළමු ඕවර 10 අවසන් වන විට ලකුණු 62කට කඩුලු 3ක් බිද වැටී තිබිණි.දැවී ගිය අනෙක් පිතිකරුවා වූයේ නායක දිනේෂ් චන්දිමාල් ය. ෂහිඩ් අෆ්රිඩි එවූ දහවැනි ඕවරයේ පළමු පන්දුවට චන්දිමාල් දැවී ගියේද කඩුල්ල මුවා කරමිණි. හතරේ පහර 3ක් එල්ල කළ ශ්‍රී ලංකා නායකයා පන්දුවකට ලකුණක් වන පරිද්දෙන් ලකුණු 22ක් රැස් කළේය.සයීඩ් අජ්මාල් ඊයේ ඔහුගේ 400 වැනි ජාත්‍යන්තර කඩුල්ල ලබා ගත්තේය. ඒ, කුමාර් සංගක්කාර දවාලමිණි. 14 වැනි ඕවරයේදී සංගක්කාර ‘ෂෝට් කවර්’හි පන්දු රකින්නාට ඉහළින් යන සේ පහරක් එල්ල කළද එය සාර්ථක නොවිණි. ෂහිඩ් අෆ්රිඩි ඒ උඩ පන්දුව රැක ගත්තේය.පන්දු 22කට මුහුණ දුන් ‘සංගා’ හතරේ පහරක් සමග ලකුණු 21ක් ලබා ගත්තේය. ඔහු සහ ඇන්ජලෝ මැතිව්ස් එක්ව සිවුවැනි කඩුල්ලට පන්දු 27කින් ලකුණු 25ක් එක් කළහ. ශ්‍රී ලංකාව ලකුණු 84 ට කඩුලු 4 යි.17 වැනි ඕවරය අවසන් වන විට ලකුණු 108ක් පමණක් ලබා ගෙන සිටි ශ්‍රී ලංකා ඉනිම පණ ගන්වමින් මැතිව්ස් ඊළඟ ඕවරයේදී ලකුණු 18ක් ලබා ගැනීමට සමත් විය. බිලවාල් භාතිගේ එම ඕවරයේදී මැතිව්ස් හතරේ පහර 3ක් එල්ල කළේ ශ්‍රී ලංකා ක්‍රිකට් ලෝලීන් ප්‍රාණවත් කරමිණි.සිය දෙවැනි ජාත්‍යන්තර විස්සයි20 අර්ධ ශතකය ශ්‍රී ලංකා ඉනිමේ අවසන් ඕවරයේදී වාර්තා කළ ඇන්ජලෝ මැතිව්ස්, ටන්විර්ගේ පන්දුවට හතරේ සීමාවේ ‘ඩීප් මිඩ් විකට්’හි පන්දු රකිමින් සිටි ෂාජීල් ඛාන් අතට උඩ පන්දුවක් දෙමින් දැවී ගියේය.මැතිව්ස් අර්ධ ශතකය ලබා ගත්තේ පන්දු 33කිණි. ඊළඟ පන්දුවේදී ඔහු දැවී යන විට මුළු ලකුණු ප්‍රමාණය 142ක් විය. හතරේ පහර 5ක් හා හයේ පහරකින් මැතිව්ස් ඉනිම හැඩ වී තිබිණි. මැතිව්ස් දැවී යාමට පෙර ඕවරයේදී ටන්විර්ගේ පන්දුවට දුන් උඩ පන්දුව රැක ගැනීමට හෆීස් අපොහොසත් විය. මැතිව්ස් හා ලහිරු තිරිමාන්න පස්වැනි කඩුල්ල වෙනුවෙන් පන්දු 34කින් ලකුණු 58ක අගනා සබඳතාවක් ගොඩනැගූහ.ශ්‍රී ලංකා ඉනිම අවසන් වන විට තිරිමාන්න නොදැවී ලකුණු 23ක්ද, තිසර පෙරේරා නොදැවී ලකුණු 2ක්ද රැස්කර ගෙන සිටියහ. පන්දු 16කට මුහුණ දුන් තිරිමාන්න හතරේ පහරක් හා හයේ පහරක් එල්ල කළේය.ටන්විර් ලකුණු 34කට කඩුලු 2ක්ද, අජ්මාල් ලකුණු 35කට කඩුලු 2ක්ද ලබා ගත්හ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312121</link>
    <topic> නේෂන් කුසලාන නෙට්බෝල් තරගාවලිය ශ්‍රී ලංකා ක්‍රීඩිකාවන්ට විශාල ආයෝජනයක්</topic>
    <author>ප්‍රින්ස් ගුණසේකර</author>
    <content>සිංගප්පූරුවේදී නිමාවූ නේෂන් කුසලාන නෙට්බෝල් තරගාවලියේදී ශ්‍රී ලංකා නෙට්බෝල් අනාගතයට ජයග්‍රහණ රාශියක් ලැබූ බව නායිකා මරීෂා ප්‍රනාන්දු පවසයි. රටවල් හයකින් ශ්‍රී ලංකාව සිවුවැනි ස්ථානයට පත් වුවද, තරගාවලියේ හොඳම සටන්කාමී කණ්ඩායම ලෙස බොහෝ දෙනාගේ ප්‍රසාදය හිමිවීම රටට ගෞරවයක් බව ඇය සඳහන් කළාය.ලබන වසරේ පැවැත්වෙන ආසියානු නෙට්බෝල් ශූරතාවලියට අවශ්‍ය අත්දැකීම් නේෂන් කුසලාන නෙට්බෝල් තරගාවලියේදී ලැබූ හෙයින් තම ක්‍රීඩිකාවන් තුළ දැන් විශාල ආත්ම විශ්වාසයක් ඇතිව තිබෙන බව ඇයගේ මතයවී තිබේ.ශ්‍රී ලංකාවට එරෙහි ආසියාවේ ප්‍රබල නෙට්බෝල් ප්‍රතිවාදියාවූ සිංගප්පූරුව, නේෂන් කුසලාන තරගාවලියේදී හමුවූ හෙයින් ඔවුන්ගේ උපක්‍රම හොඳින් අධ්‍යයනය කිරීමට හැකිවීම ලැබූ ජයග්‍රහණයක් බව ශ්‍රී ලංකා නෙට්බෝල් නායිකාව පෙන්වා දෙයි. “සිංගප්පූරුව එංගලන්ත ක්‍රීඩිකාවක් වින්ග් ඩිෆෙන්ස් ස්ථානයට යොදාගෙන තිබෙනවා.ඒකෙන් තමයි ඔවුන් තරගයේ වැඩි වාසි ලබා ගන්නේ. ඒකට අවශ්‍ය සැලසුම අපි දැන් හදා ගන්න අවශ්‍යයි. ආසියානු ශූරතාවලියේදී සිංගප්පූරුව පරද්දන්න ඕන සැලසුම දැන් අපට හදා ගන්න පහසුයි. මීලඟ ආසියානු ශූරතාවලියේ ප්‍රබල ප්‍රතිවාදියා හඳුනා ගැනීමට හැකිවීම අපේ විශාල ජයක්.පසුගිය අවුරුද්දේ හිටපු සිංගප්පූරු කණ්ඩායම නොවෙයි දැන් ඉන්නේ. ඒක සුලුවෙන් හිතන්න හොඳ නෑ.හොඳ සැලසුමක් අවශ්‍යයි” මරීෂා ප්‍රනාන්දු පැවැසුවාය.“අපේ යොවුන් කණ්ඩායමක් හිටියේ. වයසින් ගොඩක් අඩුයි.ඒ අය තබාගත යුතු ෆිට්නස් ලෙවල් එක, කණ්ඩායම් හැඟීම හා ජාත්‍යන්තර කණ්ඩායමකට එරෙහිව නැඟී සිටීම වගේ ගොඩක් හොඳ අත්දැකීම් ලැබුණා. තර්ජනීත් මාත් ඇරෙන්න අනික් කීප දෙනෙක් ඒෂියන් විතරයි ගහලා තිබුණේ. ඒත් හැමෝම රට වෙනුවෙන් උපරිමය කළා.පැපුවා නිව් ගිනි කණ්ඩායමට අපි හොඳ තරගයක් ලබාදීලයි පරාජය වුණේ.උගන්ඩාව කොමන්වර්ල්ත් සුදුසුකම් ලැබූ කණ්ඩායමක්. අයර්ලන්තය හා ඇමෙරිකාව අපි පරාජය කළා. අපේ ක්‍රීඩිකාවන් සියලුදෙනාට හොඳ අනාගතයක් තිබෙන බව ඔප්පු කළා” මරීෂා පැවැසුවාය.මේ සංචාරය සඳහා උනන්දු වූ ක්‍රීඩා ඇමැතිතුමාට අධ්‍යක්ෂ ජෙනරාල්වරියට තම විශේෂ ස්තූතිය පුද කරන බවද ඇය සඳහන් කළාය.එමෙන්ම පුහුණුකාරිනී සොමිතා ද අල්විස් මහත්මිය කෙටි කළක් තුළ විශාල දැනුමක් හා විශ්වාසයක් ගොඩනැංවීම, නෙට්බෝල් සම්මේලනයේ සභාපතිනී වික්ටෝරියා ලක්ෂ්මී මහත්මිය මවක් මෙන් සැමවිටම පිටුපසින් සිටීම, වෛද්‍ය ලාල් ඒකනායක මහතාගේ සහයෝගය හා සහය කළමනාකාරිණී පී.ඩී.එන්.ප්‍රසාදී මහත්මියගේ උනන්දුවටද විශේෂ ස්තූතිය ශ්‍රී ලංකා නෙට්බෝල් නායිකාව පුද කළාය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312122</link>
    <topic>දෙබෑගම රන්තරුට ශූරතාවදිනයි</topic>
    <author>රුවන්වැල්ල සමූහ</author>
    <content>රංජිත් සියඹලාපිටිය මිත්‍රත්ව පදනම, දැරණියගල අනුර විජේසුරිය පදනම හා දෙහිඕවිට ප්‍රාදේශීය සභාව අනුග්‍රහයෙන් නාපාවල ග්‍රාම නිලධාරිනි නිලානි හෙට්ටිආරච්චි සංවිධාන කළ නාපාවල අන්තර් ක්‍රීඩා සමාජ වොලිබෝල් තරගාවලියේ රංජිත් සියඹලාපිටිය ශූරතා කුසලානය හිමිකර ගැනීමට දෙබෑගම රන්තරු ක්‍රීඩා සමාජය සමත්විය.නාපාවල මුස්ලිම් විද්‍යාලයීය ක්‍රීඩාංගණයේ පැවැති අවසන් තරගයේ දී දෙබෑගම පිල හමුවේ කනන්ගම රන්තරු පිල පරාජයට පත්විය. කනන්ගම පිලට දැරණියගල ප්‍රාදේශීය සභා සභාපති අනුර වි‍ජේසුරිය අනුශූරතා කුසලානය පිරිනැමිණි.තරගාවලියේ තෙවැනි ස්ථානය දෙහිඕවිට ඩි.එන්.එස්.ක්‍රීඩා සමාජයත් (අමිල රුවන් කන්දේආරච්චි කුසලානය), සිවුවැනි ස්ථානය මීවල මිණිමුතු ක්‍රීඩා සමාජයත් (නිලානි හෙට්ටිආරච්චි කුසලානය) දිනාගත්තේය.තරගාවලියට කණ්ඩායම් 14ක් සහභාගීවිය.ජය සංකේත ප්‍රදානය කෑගල්ල දිස්ත්‍රික් වොලිබෝල් සම්මේලනයේ සභාපති, විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය මහතා අතින් සිදු කෙරිණි. මේ අවස්ථාවට ප්‍රදේශයේ දේශපාලඥයන් රැසක්ද එක්විය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312123</link>
    <topic>සංගමයේ වැඩ කටයුතු ගැන පැහැදීමක් නෑ</topic>
    <author>ෆවුස් මොහොමඩ්</author>
    <content>රගර් තරග තීරකවරුන්ගේ සංගමයේ වැඩකටයුතු සම්බන්ධව කලකිරීමට පත්වීම හේතුවෙන් එහි විධායක කමිටුවෙන් ඉල්ලා අස්වූ බව දේශීය රගර් පිටියේ ප්‍රවීනතම තරග තීරකවරයකු වන නිසාම් ජමාල්දීන් මහතා 'දිනමිණ'ට ප්‍රකාශ කළේය.එම සංගමයේ හිටපු සභාපතිවරයා වන ජමාල්දීන් මහතා පැවැසුවේ සංගමයේ වත්මන් ක්‍රියා කලාපය හේතුවෙන් තවත් තීරකවරයකු ඉදිරියේ දී විධායක කමිටුවෙන් ඉවත්වීමට සූදානමින් සිටින බවය. 'මම මේ තීරණය ගත්තේ දැඩි කලකිරීමකින්.තවත් හේතු කීපයක්ම තිබෙනවා. ඉදිරියේ දී මම සියල්ල හෙළි කරනවා. මෙවැනි හේතු නිසා තීරකවරුන්ගේ සංගමයේ විධායක කමිටුවෙන් මේ වසරේ දී ඉවත් වූ සිවුවැන්නා මමයි. තවත් ප්‍රවීන තීරකවරයකු ඉදිරියේ දී ඉවත්වේවි' ඔහු කීවේය.මේ දිනවල පැවැත්වෙන අන්තර් සමාජ ඩයලොග් පළමු කොටසේ ලීග් තරගාවලිය නියෝජනය කරන පොලිස් ක්‍රීඩා සමාජයේ පුහුණුකරු ලෙස ඒ මහතා කටයුතු කරන අතර ඔහුගේ ඉවත්වීමට හේතුව ක්‍රීඩා සමාජයක පුහුණුකරුවකුට රගර් තීරකවරුන්ගේ සංගමයේ විධායක කමිටු ‍සාමාජිකත්වය දැරිය නොහැකිවීම බවට ඇතැමුත් මත පළ කළද ඔහු එය ප්‍රතික්ෂේප කළේය. 'එහෙම දෙයක් ව්‍යවස්ථාවේ නෑ. එහෙනම් ඇයි මීට පෙර මාව ඉවත් නොකළේ. ඒක නෙවෙයි හේතුව. මම ඉවත්වුණේ වෙනත් හේතු නිසයි.' ඔහු එසේ කී‍වේය. ජමාල්දීන් මහතා සිය ඉල්ලා අස්වීමේ ලිපිය පසුගියදා රගර් තරග තීරකවරුන්ගේ හා විනිසුරුවරුන්ගේ සංගමයට හා ශ්‍රී ලංකා රගර් සංගමයට බාර දී තිබිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312124</link>
    <topic>මාතලේ ආර්.පී මිනි ක්‍රිකට් සැණකෙළිය අද සිට</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ ආර්.පී ක්‍රිකට් ඇකඩමිය 6වැනි වරට සංවිධාන කරන ආර්.පී.සී.එච්.මිනි ක්‍රිකට් සැණකෙළිය අද (12) සිට 14 වැනිදා දක්වා තෙදිනක් මාතලේ බර්නාඩ් අලුවිහාරේ ක්‍රීඩාංගණයේදී පැවැත්වේ.ජනශක්ති ඉන්ෂුවරන්ස් පී.‍එල්.සී අනුග්‍රහයෙන් පැවැත්වෙන තරගාවලියේදී එම ඇකඩමියේ සිසුන් අතර අවු.9, 11, 13, 15 හා 19 යන වයස් කාණ්ඩ යටතේ ඕවර 10 තරග පැවැත්වේ.සියලුම වයස් සීමා යටතේ හොඳම පිතිකරු, පන්දු යවන්නා, පන්දු රකින්නා, තුන් ඉරියව් ක්‍රීඩකයා සහ නැඟී එන ක්‍රීඩකයා සඳහා සම්මාන පිරිනැමෙන බව ආර්.පී ක්‍රිකට් ඇකඩමියේ ප්‍රධානී රවී පුංචිහේවා මහතා පැවැසීය.තරගාවලියේ සමාරම්භක උළෙල ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් අද (12) පෙරවරුවේ පැවැත්වෙන අතර සමාප්ති උළෙල මාතලේ දිසාවෙන් බිහිවු පළමු ටෙස්ට් ක්‍රිකට් ක්‍රීඩකයා වන චානක වෙළගෙදර මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312125</link>
    <topic>19න් පහළ ලෝක කුසලානයට ශ්‍රී ලංකාවෙන් 30කගේ සංචිතයක්</topic>
    <author>නිරෝෂාන් ප්‍රියංකර</author>
    <content>ජාත්‍යන්තර ක්‍රිකට් කවුන්සලය සංවිධාන කරන අවු.19න් පහළ ලෝක කුසලාන තරගාවලිය සඳහා සහභාගීවන ශ්‍රී ලංකා කණ්ඩායම තෝරා ගැනීමේ මූලික සංචිතය ඊයේ නම් කෙරිණි. ශ්‍රී ලංකාව නියෝජනය කරමින් සහභාගීවන අවසන් කණ්ඩායම මේ තිස්දෙනාගේ සංචිතයෙන් තෝරා ගැනීමට නියමිතය.මේ තරගාවලිය ලබන වසරේ පෙබරවාරි මාසයේදී ඩුබායි රාජ්‍යයේදී පැවැත්වීමට නියමිතය.ශ්‍රී ලංකා මූලික සංචිතය-කුසල් මෙන්ඩිස්, සධීර සමරවික්‍රම, හෂාන් දුමින්ද, මිනෝද් භානුක, කවිඳු කුලසේකර, ප්‍රියමාල් පෙරේරා, තිලක්ෂණ සුමනසිරි, සහන් ආරච්චිගේ, රොෂාන් අනුරුද්ධ, බිනුර ප්‍රනාන්දු, අනුක් ප්‍රනාන්දු, චාමික කරුණාරත්න, රමේෂ් මෙන්ඩිස්, ලක්ෂාන් ජයසිංහ, එ.කේ.ටිරෝනි, චරිත රාජපක්ෂ, සවීන නානායක්කාර, ජනිත් ලියනගේ, හෂාන් රාමනායක, ඉෂාඩ් උමාර්, සජීක රිද්ම, රවීන් සයර්, තරිඳු හසන්ත, සිතාර ගිම්හාන, කවීන් බණ්ඩාර, ඩෙවින් පද්මනාදන්, කේෂාන් විජේරත්න, හර්ෂ රාජපක්ෂ, හෂාන් විමර්ෂණ, මාධව නිමේෂ්.</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312126</link>
    <topic>ජමාල්දීන්ට විරුද්ධවපැමිණිල්ලක් තිබෙනවා</topic>
    <author/>
    <content>තරග තීරක නිසාම් ජමාල්දීන් මහතා තීරකවරුන්ගේ සංගමයේ විධායක කමිටුවෙන් ඉවත්වූයේ ඔහුට විරුද්ධව ඉදිරිපත් කර තිබූ පැමිණිල්ලක් විභාග කිරීමට නියමිතව තිබියදී බව එම සංගම‍යේ සභාපති ඕවිල් ප්‍රනාන්දු මහතා 'දිනමිණ' කළ විමසුමකදී කියා සිටියේය.යම්කිසි ක්‍රීඩා සමාජයක පුහුණුකරුවකු ලෙස කටයුතු කරමින් තරග තීරකවරුන්ගේ සංගමයේ විධායක කමිටුවේ සාමාජිකත්වය දරන්න කාටවත් බෑ. ව්‍යවස්ථාවේ එවැනි කරුණක් පැහැදිලිවම සඳහන්වී තිබෙනවා.දැනට පොලිස් ක්‍රීඩා සමාජයේ පුහුණුකරු වශයෙන් කටයුතු කරන ඒ මහතා විධායක කමිටු සාමාජිකත්වය දැරීම සම්බන්ධයෙන් ප්‍රවීන තරග තීරකවරයකු වන නිමල් සෝමරත්න මහතා අපට ලිඛිතව ඔහුගේ විරුද්ධත්වය ප්‍රකාශ කළා.අපි මේ ගැන විභාග කරන්න සූදානමින් සිටියා. ඒත් ඊට පෙර ජමාල්දීන් මහතා ඉල්ලා අස්වුණා‍.' ඕවිල් මහතා ප්‍රකාශ කළේය.තම සභාපතිත්වය යටතේ රගර් තරග තීරකවරුන්ගේ හා විනිසුරුවරුන්ගේ සංගමය පෙරට වඩා කාර්යක්ෂමව කටයුතු කරන බව පැවැසූ ඒ මහතා මෙවර අන්තර් සමාජ ලීග් තරගාවලියේ තරග සඳහා තීරකවරුන් පත් කිරීමේ දී ඇතැමුන්ගේ ඕනෑ එපාකම් ඉටු නොවීමෙන් ද මෙවැනි අර්බුද මතුවන බව සඳහන් කළේය.'යම් තරගයක් සඳහා පත්කළ තීරකවරයකුට ඔහුගේ අවශ්‍යතාව අනුව වෙනත් තරග ලබා‍ නොදීමට අප සංගමයත්, ශ්‍රී ලංකා රගර් සංගමයත් දැඩි තීරණයක් ගත්තා. මීට පෙර ඇතැම් තරග තීරකවරුන්ට විධායක කමිටුවෙන් ඉවත්වීමටත් එය හේතුවක් වුණා. තරග සඳහා තීරකවරුන් පත් කරන්නේ අප නොවෙයි.ඊට වෙනම කමිටුවක් තිබෙනවා. රගර් සංගමයේ නියෝජිතයන් හා ක්‍රීඩා අමාත්‍යංශයේ නියෝජිතයන් එහි සිටිනවා. ඒ කමිටුවේ තීරණවලට මම බලපෑම් කරන්නේ නෑ.එම කමිටු තීරණවලට බලපෑම් කරන තරග තීරකවරුන්ට එරෙහිව කටයුතු කරන බව පසුගියදා රගර් සංගමය ඔවුන්ට දැනුම් දී තිබෙනවා.' ඕවිල් මහතා කීවේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312127</link>
    <topic> විධායක කමිටුවෙන් ඉවත්වීම  විසඳුමක් නොවේ</topic>
    <author/>
    <content>ජාතික තලයේ හිටපු විශිෂ්ට රගර් ක්‍රීඩක‍යකු හා කීර්තිමත් තරග තීරකවරයකු ලෙස නිසාම් ජමාල්දීන් මහතා තරග තීරකවරුන්ගේ සංගමයේ විධායක කමිටුවෙන් ඉවත්වීම පොදුවේ සංගමයටත් පෞද්ගලිකව ඔහුටත් සුබදායක කරුණක් නොවන බව ශ්‍රී ලංකා රගර් සංගමයේ ලේකම් රිස්ලි ඉල්යාස් මහතා 'දිනමිණ'ට පැවැසීය. නිසාම් ජමල්දීන් මහතා තරග තීරකවරුන්ගෙන් හා විනිසුරුවන්ගේ සංගමයේ විධායක කමිටුවෙන් ඉවත්වීම සම්බන්ධයෙන් අප කළ විමසීමකදී ඉල්යාස් මහතා මේ බව සඳහන් කළේය. 'මම හිතන හැටියට ඒ සංගමයේ නව සභාපති ලෙස පත්වු ඕවිල් ප්‍රනාන්දු මහතා ‍ඉතා හොඳින් තම කාර්යය භාරය ඉටු කරනවා. ඒ වගේම තීරකවරුන්ගේ මානසිකත්වයත්, ශාරීරික යොග්‍යතාවත් එකම මට්ටමක පවත්වා ගෙන යෑමට සංගමය වැඩි අවධානයක් යොමු කරමිනුයි සිටින්නේ.ක්‍රීඩා ඇමැති මහින්දානන්ද අලුත්ගමගේ මහතා රගර් තරග තීරකවරුන්ගේ ගැටලු සොයා බලා ඒවාට කඩිනම් විසඳුම් ලබාදෙන ලෙස අපට උපදෙස් දී තිබෙනවා. ඒ අනුව රගර් සංගමයත්, තීරකවරුන්ගේ සංගමය ගැනත් අවධානයෙන් ඉන්නේ' ඉල්යාස් මහතා කීවේය. 'ජමාල්දීන් මහතා එම සංගයේ හිටපු සභාපතිවරයා. මෙවැනි චෝදනා එල්ල කිරීමෙන් අනවශ්‍ය ගැටලු මතුවන බව ඔහු දැනගත යුතුයි. යම් ප්‍රශ්නයක් ඇත්නම් සාකච්ඡා මාර්ගයෙන් ඒවා විසඳාගනෙ සංගමයේ ඉදිරි වැඩ කටයුතුවලට සහයෝගය දැක්වීම ඔහුගේ යුතුකමක්' ඉල්යාස් මහතා කියා සිටියේය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312128</link>
    <topic>ජාතික ශිෂ්‍යභට වොලිබෝල් ශූරතා සබරගමු පළාතට</topic>
    <author>මහියංගන මාපාකඩවැව සමුහ</author>
    <content>ජාතික ශිෂ්‍යභට බලකායේ අන්තර් පළාත් බළඇණි වොලිබෝල් තරගාවලි‍යේ බාලක/බාලිකා ශුරතා දිනාගැනීමට සබරගමු පළාත් කණ්ඩායම් සමත් විය.ජාතික ශිෂ්‍යභට බලකාය සංවිධාන කළ අන්තර් පළාත් බළ ඇණි බොලිබෝල් තරගාවලියේ අවසන් මහා තරගාවලිය රංටැඹේ ජාතික ශිෂ්‍යභට බලකා පුහුණු මධ්‍යස්ථානයේදී පසුගියදා පැවැත්විණි.මේ තරගාවලියේ බාලක අවසන් මහා තරගය සඳහා ඌව පළාත් කණ්ඩායම හා සබරගමු පළාත් කණ්ඩායම් තරග වැදුණු අතර තරගයේ ජයග්‍රහණය හිමිකර ගනිමින් ජාතික ශිෂ්‍යභට බලකායේ අන්තර් පළාත් බළ ඇණි බාලක ශුරතාව සබරගමු පළාත් කණ්ඩායම දිනා ගන්නා ලදී.තරගාවලියේ බාලිකා අවසන් මහා තරගයේදී සබරගමු පළාත් කණ්ඩායම් හමුවේ බස්නාහිර පළාත් කණ්ඩායම පරාජයට පත්විණි. ජයග්‍රාහකයන් සඳහා සහතික පත්‍ර හා කුසලාන බෙදා දීම ජාතික ශිෂ්‍යභට බලකායේ අධ්‍යක්ෂක මේජර් ජනරාල් එච්.එම්.එච්.ඒ.හේරත් මහතාගේ ප්‍රධානත්වයෙන් ශිෂ්‍යභට බලකා පුහුණු මධ්‍යස්ථානයේදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=s1312129</link>
    <topic>කොළඹ රාත්‍රි මෝටර් රථ ධාවන තරගාවලියේ . . .</topic>
    <author/>
    <content>කොළඹ කොටුව ආශ්‍රිතව මේ මස 15වැනිදා පැවැත්වීමට නියමිත කොළඹ රාත්‍රි මෝටර් රථ ධාවන තරගාවලියේ ෆොමියුලා 1300 සී.සී EFI තරග ඉසව්ව නි‍යෝජනය කරන ‍බ්‍රයන් සේනාරත්නට අනුග්‍රහය දැක්වීමට පපට් ඇනිමේෂන්ස් ආයතනය ඉදිරිපත්ව සිටී. ඔහු සිය අනුග්‍රාහකත්වය එම ආයතනයේ කළමනාකාර අධ්‍යක්ෂ ඩුවැල් වීරකෝන් මහතා අතින් ලබාගත් අයුරු..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=f1312121</link>
    <topic>පොහොරවලින් දේශපාලනය කිරීම</topic>
    <author>රාමන්</author>
    <content>රසායනික පොහොර භාවිතය වගා ක්‍ෂේත්‍රයට ආදේශ වන්නේ වැඩි අස්වැන්න පදනම් කරගෙනය. ඊට හේතුව සාම්ප්‍රදායික කොම්පෝස්ට් පොහොරවලින් පමණක් වැඩි අස්වැන්නක් ලබා ගැනීමට නොහැකිය යන මතය ප්‍රචලිතවීමයි.කොම්පෝස්ට් පොහොරවලින් වැඩි අස්වැන්නක් බලාපොරොත්තු විය නොහැකිය යන්න මින් අදහස් වන්නේ නැත. සීමිත ඉඩ පහසුකම් යටතේ වැඩිවන ජනගහනයට සාපේක්ෂව ඉහළ අස්වැන්නක් ලබා ගැනීමට කොම්පෝස්ට් පොහොරවලින් ලැබෙන උත්තේජනයට වඩා වැඩි යමක් රසායනික පොහොරවලින් ලබා ගැනීමට කෘෂිකර්මයේ නියැළෙන අය කල්පනා කරයි.අප වැනි සංවර්ධනය වන්නා වූ රටවල පාරම්පරික ගොවිතැන් ක්‍රම හා ඊට අනුරූපී රසායනික නොවන පොහොර භාවිතයෙන් අප ඈත් කරන ලද්දේ අධිරාජ්‍යවාදීන් යැයි කල්පනා කරන පිරිස් ද මේ අතර සිටී. එය අසත්‍යක්ම නොවේ. අපේ පාරම්පරික ගොවිතැන විනාශ කිරීම සම්බන්ධයෙන් මේ අය තවමත් දෙස් දෙවොල් තියන්නේ අධිරාජ්‍යවාදයටය.අවශ්‍යතාවඑහෙත් අද දවසේ ආහාර අවශ්‍යතාවය වෙනුවෙන් මේ සම්ප්‍රදායික ගොවිතැන් ක්‍රමයේ එල්බගෙන සිටීමේ හැකියාව අපට නැත. එදා ට වඩා අද ආහාර ඉල්ලා සිටින කටවල් ප්‍රමාණය වැඩි ය. ඊට සාපේක්ෂව වගා කළ යුතු ඉඩම් වැඩි වන්නේ නැත. එසේ ම අපේ වී ගොවි තැන සැලකිය යුතු මට්ටමකින් අක්කරයකට අඩු කුඹුරුවලින් ද සමන්විතය. වෙනත් ආහාර භෝග නැති නම් ”ගොඩ භෝග” සඳහා ද සැලකිය යුතු ඉඩම් කට්ටි ප්‍රමාණයක් අක්කරයකට අඩු වගා බිම්වලින් යුක්තය.මේ නිසා වැඩි අස්වැන්නක් වෙනුවෙන් කොම්පෝස්ට් පොහොර මත යැපීම දුෂ්කර කටයුත්තක් වී තිබේ. එසේ ම එතරම් කොම්පෝස්ට් පොහොර නිෂ්පාදනයක් රට තුළ දක්නට ලැබෙන්නේ ද නැත. මේ නිසා අද දවසේ රසායනික පොහොර වෙත ගොවියා නිතැනින්ම ඇදී යෑම අධිරාජ්‍යවාදී ප්‍රශ්නයක් ම නොවෙයි. ගොවිතැනින් ද දේශපාලනය කරන අයට නම් රසායනික පොහොර භාවිතය ප්‍රශ්නයක් විය හැකියි.එහෙත් වගාබිමේ යථාර්ථය එයම නොවේ. මේ අතර සම්පූර්ණයෙන් ම රසායනික පොහොරවලින් තොර වී හා වෙනත් භවභෝග වගාවන් මඟින් ලබා ගන්නා අස්වැන්නට ඉහළ මිලක් තිබීම ද සත්‍යයකි. එහෙත් වස විස නැති ආහාර ලෙස හඳුන්වන භවභෝග මිලට ගැනීමට හැකි වී තිබෙන්නේ නැති බැරි අයට වඩා ඇති හැකි අයටය.පොහොර භාවිතයමෙවන් පසුබිමක මැද තැනකට පැමිණ වස විස අඩු ගොවිතැනේ නියැළෙන පිරිස් ද අපට හමු වෙයි. වැඩි කොම්පෝස්ට් පොහොර ප්‍රමාණයක් සමඟ අඩු රසායනික පොහොර භාවිතයට යොමු වී සිටින මේ පිරිසේ ද දක්නට ලැබෙන්නේ අඩු ප්‍රතිශයකි. එ් ප්‍රමාණය වැඩි කළ යුතුව තිබේ. එහෙත් වැඩි ප‍්‍රතිශතය රසායනික පොහොර සිතැඟි පරිදි භාවිතා කරන පිරිසකි.‘වී’ වගාව සඳහා සැලසුම් සහගත ව රසායනික පොහොර භාවිතය ඇරඹෙන්නේ 1960 සිටය. එදා මෙට්‍රික්ටොන් 20,000කින් ඇරඹි රසායනික පොහොර භාවිතය 1994 වන විට 13 ගුණයකින් වැඩි වී මෙට්‍රික්ටොන්. 270,000 ලෙස වාර්තා වී ඇත.ඊට හේතුව රසායනික පොහොර යම් සහන මිලකට ගොවියාට ලබා දීමයි. මේ අතර 1990 දී ඉවත් කරන ලද පොහොර සහනාධාරය ලබා දීම නැවත ඇරඹෙන්නේ 1994න් පසුවය. 2004 මහ කන්නයේ හෙක්ටයාර 419,755ක වී ගොවිතැන සඳහා රසායනික පොහොර භාවිත කරන විට කාබනික පොහොර භාවිත වන්නේ හෙක්ටර්යාර් 3255කයි. පොහොර භාවිතයේ දී රසායනික හා කාබනික පොහොර භාවිතයේ පරතරය මින් පැහැදිලි වෙයි.එහෙත් මෙරට ඉතිහාසයේ මෙතෙක් කිසිම යුගයක නොලද පොහොර සහනාධාරයක් මෙරට ගොවි ජනතාවට හිමි වන්නේ 2005 පසුවයි. නැතිනම් මහින්ද චින්තනය සමඟයි. රු. 350/= තරම් අඩු මුදලකට පොහොර හොන්ඩරයක් ලබා දීම යනු පොහොර නොමිලේ දුන්නා වාගෙයි.මේ නිසා 2005 පොහොර මෙට්‍රික්ටොන්. 529,000ක් වෙනුවෙන් රජය රුපියල් මිලියන 13,552ක් වැය කර තිබුණි. 2008 යුද්ධය පැවැති සමයේ පොහොර මෙට්‍රික් ටොන් 773,000 සඳහා රුපියල් දස ලක්ෂ 62,420ක විදේශ විනිමයක් වැය කිරීමට වත්මන් රජය පසුබට වුයේ නැත. රජය මෙම සහනාධාර මුදල් සඳහා 2012 වන විට ඇමරිකන් ඩොලර් මිලියන 311ක් වැය කර ඇත .මෙම දැවැන්ත පොහොර සහනාධාරය නිසා 2005 සිට වී ගොවිතැන් ලාබදායී වගාවක් බවට පත්ව තිබේ. පොහොර සහනාධාරය නිසා ‘වී’ පමණක් නොව අනෙක් භෝග ද අලාබෙට අලෙවි වන්නේ නැත. පොහොර සහනාධාරය හා සහතික මිල ක්‍රමය නිසා වී කිලෝ එකක නිෂ්පාදන වියදම අඩු වී තිබෙනවා. මේ නිසා කුණු කොල්ලයට වී ගැනීමට වෙළෙඳුන්ට තිබූ හැකියාව ද නැති වී ඇත.මේ සියලූ සාධනීය තත්ත්වයන් යටතේ රසායනික පොහොර හා කෘමි නාශක භාවිතය. අද දවසේ ග්‍රාමීය ගොවි ජනතාව ඛේදනිය ඉරණමක ගොදුරු බවට පත් වී තිබීම ද සත්‍යකි. ඊට වගකිව යුත්තේ සහන මිලට පොහොර සපයන රජය නොව අධික ලෙස පොහොර භාවිතයට ගන්නා ගොවියාමය. වර්තමානයේ රජරට පුරා සීඝ්‍රයෙන් වකුගඩු රෝගය පැතිරී යන්නේ ලාබෙට ලැබෙන පොහොර ඉවක් බවක් නොමැතිව භාවිත කිරීමේ එක් ප්‍රතිඵලයක් ලෙස යැයි මේ පිළිබඳ පර්යේෂණ කරන සමහර විද්වත්හු පවසති.”කිරි කෑමත් සිරිත්තමට” කියා දකුණේ කියමනක් තිබේ. ඕනෑම දෙයක් හා කාර්යයක සීමා මායිම් දැන හැඳින ගෙන කටයුතු කිරීමේ වැදගත්කම අමුතුවෙන් කිය දිය යුතු නැත. ඉතා අඩු මුදලට ලැබෙන නිසා දෝ දැන් අපේ පොහොර භාවිතය ඉහළ ගොසිනි.ලෝක සෞඛ්‍ය සංවිධානය සඳහන් කරන්නේ ආසියානු කලාපයේ සෙසු රටවලට සාපේක්ෂව මෙරට කෘෂි රසායනික භාවිතය අට ගුණයකින් ඉහළ ගොස් ඇති බවයි. නුවරඑළිය හා බදුල්ල දිස්ත්‍රික්කවල විශේෂයෙන් ම එළවළු ගොවීන් කෘෂිකර්ම දෙපාර්තමේන්තුව නිර්දේශීත පොහොර ප්‍රමාණයට වඩා පස් ගුණයකට දස ගුණයක් යොදන බව වාර්තා වේ.දිගු කලක් තුළ මෙවැනි අධික ලෙස පොහොර යෙදීම හේතු කොට ගෙන මෙම බිම් 70%ක් ම වැඩි ප්‍රමාණයක් පොස්පරස් කොටස් 30ක් ඉක්මවා ඇතැයි වාර්තා වෙයි. මෙම පොස්පරස් මට්ටම කෘෂිබිමක උපරිම මට්ටම යැයි කෘෂිකර්ම දෙපාර්තමේන්තුව නිර්දේශීත පොස්පේට් පොහොර ප්‍රමාණය හෙක්ටයාර් එකකට කිෙලා් ග‍්‍රෑම් 75කි.එහෙත් සාමාන්‍යයෙන් අල ගොවීන් කිලෝ ග‍්‍රෑම් 850 දක්වා නැතිනම් දස ගුණයකටත් වඩා යොදවන බව වාර්තා වෙයි. මේ තත්ත්වය අධික පාරිසරික දුෂණයකට හේතුවකි. ලෝකයේ වෙනත් කිසිම රටක් මේ තරම් පොස්පරස් ප්‍රමාණයක් පොළොවට මුසු කරන්නේ නැති බව කෘෂි ක්‍ෂේත්‍රයේ විශේෂඥයින් සඳහන් කරයි.වකුගඩු රෝගයමෙසේ යොදවන පොහොරවලින් කොටසක් පොළොවට උරා ගන්නා අතර ඉතිරිය ඇළ, ෙදාල, ගංගා ජලය හරහා පහත් බිම්වලට හා වැව්වලට එකතු විම වළක්වන්න බැහැ. රජරට ප්‍රධාන වැව් රැසක ජලය අධික පොස්පරස් දුෂණයකට හා රසායනික ප්‍රතික්‍රියාවන්ට ගොදුරු වී ඇත යන්න දැන් පර්යේෂණ මගින් තහවුරු වී ඇත.දැනට එම ජලාශවල පොස්පරස් ප්‍රමාණය 1965ට වඩා අධික ලෙස වැඩි වෙලාය. විශේෂඥ වෛද්‍යවරියක වන මහාචාර්ය ධම්මිකා මැණිකේ දිසානායක මීයන් යොදා ගෙන කළ පර්යේෂණයක් මඟින් රජරට ජලයේ විසකාරක වකුගඩු රෝග ඇති කරවන තරමට උග්‍රව ඇතැයි තහවුරු කරගෙන තිබේ. ඇය මේ බව හෙළි කර ඇත්තේ පේරාදෙණිය විශ්වවිද්‍යාලයේ වකුගඩු රෝග සම්බන්ධව පවත්වන ලද සම්මන්ත්‍රණයක දීය.ලෝක සෞඛ්‍ය සංවිධානය ද දරන්නේ මීට සමාන මතයක්. එහි දත්තයන්ට අනුව ආසියානු කලාපයේ පොහොර භාවිතය පිළිබඳ වර්ගීකරණයේ අපේ දායකත්වය ඉහළ අගයක් ගනු ලබයි.ශ්‍රී ලංකාව එ්කක 284යි. බංග්ලිදේශය එ්කක 164යි. ඉන්දියාව එ්කක 153යි. මියන්මාරය එ්කක 11යි. භුතානය එ්කකය 9යි. කාම්බෝජය එ්කක 8යි. නේප­ාලය එ්කක 7යි. වල් නාශක භාවිතය ශ්‍රී ලංකාව එ්කක 287යි. චීනය 88යි. වෛද්‍ය අනුරුද්ධ පාදෙණිය සඳහන් කරන පරිදි උතුරු නැගෙනහිර ප්‍රදේශයේ ජනතාවගෙන් 15%ක් වකුගඩු රෝගයෙන් පෙළෙන බව වාර්තා වේ. දැනට රටපුරා හඳුනා ගත් රෝගීන් සංඛ්‍යාව 25,000කට වැඩිය. මින් දිනපතාම රෝගීන් 13ක් පමණ මරණයට ගොදුරු වීමේ කනගාටු දායක පුවත ද මේ සමඟ ම අසන්නට ලැබේ.රජය මේ සම්බන්ධයෙන් දැඩි අවධානයක් යොමු කර තිබීම සතුටට කරුණක්. ලෝක සෞඛ්‍ය සංවිධානයේ උපදෙස් පරිදි සෞඛ්‍ය අමාත්‍යාංශය වකුගඩු රෝගය අවම කිරීමේ මුලික ප්‍රතිපත්ති රාමුවක් සකස් කිරීමට දැනටමත් පියවර ගෙන ඇත.මීට අමතරව ක්‍ෂණික පියවරක් ලෙස රජරට ජනතාවට පිරිසිදු පානිය ජලය ලබාදීමට මෙරට 2014 අය වැය ලේඛනය මගින් රු. මිලියන 500 වෙන් කර තිබීම ද වැදගත්. රජරට පුරා පානීය ජලය බොදාහැරීමේ සැලැස්ම පිළිබඳ සෞඛ්‍ය අමාත්‍යාංශය, ජලාප්‍රවාහන මණ්ඩලය සමඟ සාකච්ඡාවක් පැවැත්වීමට අවශ්‍ය කටයුතු කඩිනමින් සුදානම් කිරීමට ද ජනාධිපති මහින්ද රාජපක්ෂ මහතා උපදෙස් දී තිබේ.මේ රටේ ගොවිජනතාව සහන මිලට ලැබෙන පොහොර කෘෂිඋපදේශවලට පටහැනිව භාවිත කිරීමට පෙලඹෙන්නේ නම් මේ ප්‍රශ්නයට ස්ථිර විසඳුමක් සොයා ගැනීම ද ප්‍රශ්නයක්. සහන මිලට පොහොර සැපයීම නියමිත ප්‍රමාණයට පමණක් සීමා කිරීමට ගියොත් පොහොර සහනාධාරය අඩු කිරීමට යනවා යැයි විපක්ෂය උද්ඝෝෂණය කරන්නට ඉඩ ඇත. ඊට හේතුව මේ රටේ දේශපාලන පක්ෂ පොහොර වලින් ද දේශපාලනය කිරීමට පෙලඹී සිටීමයි.එහෙත් අධික ලෙස රසායනික පොහොර හා කමිනාශක භාවිතා කිරීම නිසා වසංගතයක් සේ පැතිරී යන වකුගඩු රෝගයෙන් මේ රටේ ජනතාව බේරා ගැනීමට නම් පක්ෂ විපක්ෂ සියල්ලම පොහොර සහනාධාරය සම්බන්ධයෙන් යථාර්ථවාදී දේශපාලන තීන්දුවකට පැමිණිය යුතුය..</content>
  </post><post>
    <category>NEWSPAPER</category>
    <date>
      <year>2013</year>
      <month>12</month>
      <day>12</day>
    </date>
    <link>http://www.dinamina.lk/2013/12/12/_art.asp?fn=f1312122</link>
    <topic>ලෝකය අලුතින් දකින්න'සෙල්ලම් නිරිඳු' බලන්න</topic>
    <author>සම­දරා ජය­සිංහ  </author>
    <content>අද ප.ව. 6.30ට‘සෙල්ලම් නිරිඳු’බිෂොප් විද්‍යාලයීයරංග ශාලාවේදීදශක හතරක් වූ සිය කලා දිවියේ සුවිශේෂී සංධිස්ථානයක් සනිටුහන් කරමින් ‘අන්දරේලා’ සමඟින් වේදිකාව දිග්විජය කළ ඔහු, තල මල පිපිලා, ගුරුතරුව, ලෝකය තනි යායක්, සුදු රෙදි හොරු හරහා ද ප්‍රේක්ෂකයාට වඩ වඩාත් සමීප විය. කලා කෘති වනාහී අපූර්ව වස්තු නිර්මාණ බව අත්දැකීමෙන්ම දත් ජයලත් මනෝරත්න සිය 12 වැනි වේදිකා නාට්‍ය නිර්මාණය 'සෙල්ලම් නිරිඳු' අද කරළියට ගෙන එයි. ඒ පිළිබඳ තොරතුරු හෙළි කරමින් ජයලත් මනෝරත්න රසමංජරිය කතාබහට එක්වූයේ මෙසේ ය. ‘සෙල්ලම් නිරිඳු’ නාට්‍යයට පාදක වූ වස්තු බීජය කුමක්ද?මෙය ඓතිහාසික කතා පුවතක් අනුසාරයෙන් නිර්මාණය වූවක්. සිංහලයේ - අවසාන රජු ලෙස සැලකෙන ශ්‍රී වීර පරාක්‍රම නරෙන්ද්‍රසිංහ රජු හා ඔහුගේ බිසව සුමිත්‍රාත්, අදිකාරම් වූ පෘතුගීසි ජාතික ෆෙඩ්රෝද ගැස්කොයින් වටා ගෙතුණු අපූර්ව කතාන්දරයක් තමයි මෙයට පාදක කරගනු ලැබුවේ.නරේන්ද්‍රසිංහ රජුට අන්වර්ථ නාම කිහිපයක් තිබුණා. ඒ අතරින් සෙල්ලම් නිරිඳු කියන්නේ එක් නමක්. මේ රජු ඉතාම සෙල්ලක්කාර හා සල්ලාල රජ කෙනෙක් ලෙස ඉතිහාසයේ පටන්ම ප්‍රසිද්ධයි.මේ නාට්‍යයෙන් ඔබ ගම්‍ය කරන්නේ කුමක්ද?නරේන්ද්‍රසිංහ රජතුමා හා ඔහුගේ රාජ්‍ය පාලනයත්, බිසව වූ සුමිත්‍රා දේවියගෙත් දස්කොන් අදිකාරම් ලෙස ප්‍රකට ගැස්කොයිත් අතරත් පැවති සම්බන්ධතා ‍’සෙල්ලම් නිරිඳු’ නාට්‍යයට විෂය වූවත් මේ නාට්‍යය ගැඹුරින් විග්‍රහ කිරීමේ මෙයින් ගම්‍ය කිරීමට උත්සාහ ගන්නේ මානව සම්බන්ධතාවයන්ගේ සංකීර්ණ ස්වභාවය හා එදා පැවැති දේශපාලන හා සමාජ, ආර්ථික, සංස්කෘතික පසුබිමඔබ කතා කරන්නේ මෙයට වසර ගණනාවකට පෙර පැවැති රාජ්‍ය සමයක සමාජ පසුබිමක්. එය අදට ගැළපෙනවාද?සමාජ පසුබිම වෙනස් වුවත් එදා මෙන්ම අදත් තිබෙන මානව සබඳතාවල වෙනසක් නැහැ. ඒ ආශ්‍රිතව ඇති වූ විවිධ සිදුවීම් එදාට වගේම අදටත් ගැලපෙන අවස්ථා තිබෙනවා. දේශපාලන ව්‍යාකූලත්වය, ඒ ඔස්සේ ඇතිවූ විවිධ සතුරු කුමන්ත්‍රණ, බලය පිළිබඳ ප්‍රශ්න අදටත් අප ජීවත්වන සමාජය තුළ තිබෙනවා. ඒ වගේම ආදරය, සෙනෙහස, පරාර්ථකාමීත්වය වැනි ජීවිතයට වැදගත් වන්නා වූ සංසිද්ධීන් මේ නාට්‍ය හරහා විවරණය කරනවා. මේ ජීවන චර්යාවන් සැමදාටම වෙනස් වන්නේ නැහැ. මෙය සනාතන දහමක්. කුමන කාලයට වුවත් මේ දේවල් පොදුයි.මෙහි රංග විලාසය හා ඔබේ භූමිකාව පිළිබඳ කතා කළහොත්?මෙය ස්වතන්ත්‍ර කලා නිර්මාණයක ස්වරූපය ප්‍රදර්ශනය කරන සාහිත්‍යමය රචනාවක්. එහෙත් නාඩගම් රීතියට අනුගත වන නූතන නාට්‍යයක ස්වරූපයට නැංවීමට මෙහිදී හැකි වී තිබෙනවා. මෑත නාට්‍ය වංශයෙහි මහාචාර්ය එදිරිවීර සරච්චන්ද්‍රයන් සොයාගත් නාඩගම් රීතිය, දයානන්ද ගුණවර්ධන වැඩිදියුණු කළ ගැමි නාටක රීතියත්, මෙයට සම්මිශ්‍රණය කර තිබෙනවා. ඒ අනුව ජනශ්‍රැති, ජනනාද රටා, ජනගැටුම් මෙයට උපයෝගී කර ගනු ලැබුවා. මා රඟපාන්නේ පෙඩිරෝ ගැස්කොයින් නැත්නම් දස්කොන් අදිකාරම්ගේ චරිතය.මේ චරිතය නරේන්ද්‍රසිංහ රජු වගේම ඉතිහාසයේ ඉතා ජනප්‍රිය චරිතයක්. ශ්‍රී වීරපරාක්‍රම නරේන්ද්‍රසිංහ රජු ලෙස නලීන් ප්‍රදීප් උඩුවෙල හා සුමිත්‍රා බිසව ලෙස මාදනී මල්වත්ත රංගනයෙන් එක්වෙනවා. ගංගා පරණවිතාන මොනරවිල බිසව ලෙසත්, ප්‍රියන්ත ෆොන්සේකා යාලේගොඩ ආදිකාරම ලෙසත්, ලෙවිකේ අධිකාරම් ලෙස ජයනත් මුතුතන්ත්‍රි, ඒ දඩුවාවේ ආදිකාරම් ජගත් බෙනරගම, කිරිවවුලේ අදිකාරම සංජීව දිසානායක, බෙරගමුවේ අදිකාරම දේවින්ද වික්‍රමසිංහ, ජාකෝවේ ගොන්සල් වේස් පියනම සුනෙත් ශාන්ත ඇතුළු තවත් චරිත කිහිපයක්ම මෙහි ඇතුළත් වී තිබෙනවා. සෙල්ලම් නිරිඳු හි සංගීත නිර්මාණය හා අධ්‍යක්ෂණය ජානක ෆොන්සේකාගෙන්. ඇඳුම් නිර්මාණය කරනු ලබන්නේ සුවිනීතා පෙරේරා.මෙහි එන රජ චරිතය පදනම් කර ගනිමින් විවිධ නිර්මාණ බිහි වී තිබෙනවා. තවත් නිර්මාණයකට ගත හැකි දේ එහි තිබුණාද ?නරේන්ද්‍ර සිංහ රජු වටා ගෙතුණු කතා අප්‍රමාණයි. ඒ ඔස්සේ විවිධ ජනශ්‍රැති, සිනමා නිර්මාණ, කාව්‍ය නිර්මාණ බිහිවී තිබෙනවා. එහෙත් ඒ තුළ තවත් ගත හැකි කරුණු තිබෙන බව මා දුටුවා. ‍ මම නිර්මාණයන් දෙස බලන්නේ ගැඹුරින්. පුළුල් වූ විෂය පථයක් තුළ ඉතිහාසයෙන් අලුත් දෙයක් නිර්මාණය කළ හැකි බව මා දුටුවා.මෙහි පිටපත රචනා කිරීමට පමණක් මට වසර දෙකක් පමණ ගතවුණා. ඉතිහාසය හා ජනප්‍රවාදය යන අංශ දෙකටම අදාළ ග්‍රන්ථ පරිශීලනය කළා. ඉතිහාසය ගවේෂණය කළා. නවීනත්වය හා සම්ප්‍රදාය එක්කිරීමට දැඩි උත්සාහයක් ගත්තා. ඒ ඔස්සේ ඓතිහාසික පුද්ගලයන්ගේ වෙනස් රූප මතුකර ගත හැකි වුණා.ඔබ ස්වතන්ත්‍ර නිර්මාණ පමණක් කරන්නේ ඇයි?ස්වතන්ත්‍ර නිර්මාණ ස්වාධීනයි. මගේ නිර්මාණ ශ්‍රී ලාංකේය ගැමි සංස්කෘතිය ජනශ්‍රැතිය ගැබ්වී ඇති නිර්මාණ. ස්වතන්ත්‍ර නිර්මාණ හරහා දේශීය නාට්‍ය කලාවේ උන්නතිය වෙනුවෙන් විශාල දායකත්වය ලබාදීමට හැකිවනවා.පරිවර්තන හෝ අනුවර්තන නාට්‍ය නොවැදගත් කියලා මම කියන්නේ නැහැ‍ එහෙත් අපිට අපේකම ඔස්සේ යමක් නිදහසේ නිර්මාණය කළ හැක්කේ ස්වතන්ත්‍ර නිර්මාණකරණයේදී පමණයි. සෙල්ලම් නිරිඳු නාට්‍යයේ පවා මේ ලක්ෂණ දක්නට ලැබෙනවා.එහි දේශපාලන, සමාජීය, ආර්ථික පසුබිමක් දක්නට ලැබුණත් ඒ සියලු දේම කලාත්මකව ප්‍රේක්ෂකයාව ලබාදීමට මම උත්සාහ ගන්නවා. මේ නාට්‍ය නිර්මාණය ප්‍රේක්ෂකයාගේ සෞන්දර්ය ලෝකයකට රැගෙන යන අත්දැකීමක් වේවි. ලෝකය අලුතින් දකින්න මේ හරහා හැකිවේවි.නිර්මාණකරණයේදී ඔබ කිසිවකු අනුගමනය කරනවාද?අපට විශිෂ්ට නාට්‍ය ඉතිහාසයක් තිබුණා. ඒ ඉතිහාසය ආ‍ලෝකවත් කළ විශිෂ්ට නාට්‍ය නිර්මාණකරුවන් සිටියා. එදිරිවීර සරච්චන්ද්‍රයන්, දයානන්ද ගුණවර්ධනයන් වැනි දැවැන්ත කලාකරුවන් අපට නිසිමඟ පෙන්වා දී තිබෙනවා. ඒ ඔස්සේ අපට අද ගමන් කළ හැකියි. මම බොහෝ දුරට ඔවුන්ව අනුගමනය කරනවා. අපට එළිපෙහෙළි කර දුන් මාර්ගය හරහා නව ආරක් සොයා ගෙන ගමන් කරන අතරවාරයේ වාර්තා රංග රීතිය මගේ සියලු නාට්‍ය නිර්මාණයන්ට ඇතුළත් කර තිබෙනවා..</content>
  </post></root>