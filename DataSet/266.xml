<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=ab1303031</link>
    <topic>හැම දෙනාම එක්සත්ව අපේ නිදහස ආරක්ෂා කරගත යුතුයි</topic>
    <author>සංවාද සටහනසරත් පෙරේරා</author>
    <content>ආචාර්ය ප්‍රතිභා මහානාමහේවාඅහිංසක වැසියන් මරා දැමු ත්‍රස්තවාදය ජයගෙන සාමය ගොඩනැංවීම ගැන ප්‍රසාදය පළ කිරීමේ යෝජනා ගෙනා යුතුව තිබියදී ශ්‍රී ලංකාවට විරුද්ධව නොකළ වැරැදි සම්බන්ධයෙන් අභූත චෝදනා නැඟීම ජගත් මානව හිමිකම් කවුන්සිලයේ මූලික ප්‍රතිපත්තීන්ට ද විරුද්ධව යාමකැයි කොතලාවල ආරක්ෂක විශ්ව විද්‍යාලයේ නීති පීඨාධිපති ආචාර්ය ප්‍රතිභා මහානාමහේවා මහතා පවසයි.ජගත් මානව හිමිකම් සමුළුව ගැන ‘සිළුමිණ’ සමඟ පැවැත්වූ සම්මුඛ සාකච්ඡාවකදී ආචාර්යවරයා මේ ප්‍රකාශය කළේය. එහිදී ඇසූ ප්‍රශ්න කීපයක් හා ඒවාට ආචාර්ය ප්‍රතිභා මහානාමහේවා දුන් පිළිතුරු මෙසේ ය.ජගත් මානව හිමිකම් සමුළුවේ දී මහින්ද සමරසිංහ ඇමැතිවරයා කළ කරුණු දැක්වීමෙන්ම මේ කෙටි කතාබහ ආරම්භ කළොත්...?එතුමා ජගත් මානව හිමිකම් සමුළුවට ලංකාව පිළිබඳ නිවැරැදි චිත්‍රය පෙන්වා ලංකාව සංහිඳියාව මානව හිමිකම් යළි ප්‍රතිෂ්ඨාපනයට ගෙන ඇති පියවර හොඳින් පෙන්වා දුන්නා. ලංකාව මානව හිමිකම් තවදුරටත් සවිමත් කිරීම සඳහා කැපවී සිටින බව ද හොඳාකාරව සමුළුවට විස්තර කළා. අවතැන් වූ ජනතාව නැවත පදිංචි කරවමින් හමුදාවට බාර වූ කොටි සාමාජිකයන් පවා නීතිය ඉදිරියට ගෙන යාම වෙනුවට පුනරුත්ථාපනය කර සමාජගත කරමින් සහජීවනය ඇති කරවීම සඳහා උගත් පාඩම් කොමිසමේ නිර්දේශ ක්‍රියාත්මක කිරීමට ගෙන ඇති යහපත් පියවර ජගත් මානව හිමිකම් සමුළුවට එතුමා දන්වා සිටියා.ඇමෙරිකාව වගේ බටහිර රටවල් කියන්නේ ඔය කියන උගත් පාඩම් කොමිසමේ නිර්දේශ ක්‍රියාත්මක කර නැති බවක් නේද?නැත්තෙ මොකද කොමිසමේ ප්‍රධාන නිර්දේශ ක්‍රියාත්මක කරමින් තමයි රජය සිටින්නේ. උතුරේ සිවිල් පාලනය ඇති කරන්න පාරම්පරික ඉඩම්වල එම ගම්වැසියන් යළි පදිංචි කරවන්න ප්‍රමාණවත් පියවර රජය ගෙන තිබෙනවා.නමුත් ප්‍රමාණවත් ලෙස කටයුතු කර නැති බවකුයි නිතර මේ බටහිරින් නැඟෙන චෝදනාව වෙලා තියෙන්නේ. මිනීමරු ත්‍රස්තවාදයත්, ත්‍රස්තවාදීනුත් සමඟ රැකිය හැකි මානව හිමිකමක් නැති බව ඇමෙරිකාව හොඳට දන්නවා. එහෙම දැන දැනත් ත්‍රස්තවාදය තුරන් කළ රටකට විරුද්ධ මානව හිමිකම් රැකීමේ නාමයෙන් යෝජනා ගෙනඒම ඇත්තටම විහිළුවක්.මුළු ලෝකයම දන්නවා ලංකාවේ සාමය යළි උදාවී ඇති බව. ඒකනේ ඇති තරම් සුදු ජාතිකයෝ මේ රටේ සතරදිග් භාගයේම නිදහසේ සංචාරය කරමින් සිටින්නේ. මේ රටවල් යුද්ධය භාගයට අවසන් කළ අවස්ථාවේ කියූ දේවල් අහහු නැති නිසා ඒකට දඬුවම් පමුණුවන්නයි මේ උත්සාහ කරන්නේ. ඇමෙරිකාව ලංකාවට විරුද්ධව යෝජනා ගෙන එනවා වෙනුවට මේ රටේ සංචාරය කරන සුදු ජාතිකයන්ගෙන්ම තත්ත්වය අසා දැනගත යුතුයි.දැන් උගත් පාඩම් කොමිසමේ නිර්දේශ ක්‍රියාත්මක කරන්න කතා කරන මේ රටවල් ඒක සුදු හුනු ගාන්න ගත් පියවරක් ලෙස නේද මුලින් විස්තර කළේ?මුලදි එහෙම කිව්වා. ඒ කතාව ඔවුන් කොමිසමේ නිර්දේශ ආවම වෙනස් කරල කොමිසමේ නිර්දේශ ක්‍රියාත්මක කරන ලෙස ඉල්ලුවා. මේක ජනාධිපතිතුමා පත්කළ කොමිසමක්. ලංකා ආණ්ඩුව තමයි තමන් පත් කළ කොමිසමේ මොන නිර්දේශ ක්‍රියාත්මක කරනව ද මොන නිර්දේශ ක්‍රියාත්මක නොකරනව ද කියල තීරණ ගත යුත්තේ. දැන් කියනව කොමිසමේ නිර්දේශ ක්‍රියාත්මක කිරීම ගැන සෑහීමට පත්වෙන්න බැහැ කියලා.කොමිසමේ සභාපතිනියට එන්න කිව්වට ලංකාවට එන්නේ නැතිව කවුරුවත් කියපු දේවල් මත ලංකාවට චෝදනා කරන්න හදනවා. සමරසිංහ ඇමැතිවරයා කිව්වා ඇවිල්ල බලා කියන දෙයක් කියන්න කියලා.අද ඉරාකය ලංකාව ගැන කතා කරනවා. ඉරාකයේ ඇෆ්ගනිස්ථානයේ දහස් ගණනින් මරා දැමුණ සිවිල් වැසියන් ගැන කතා නොකරන ඇමෙරිකාව ලංකාවේ ත්‍රස්තවාදීන්ගේ ජීවිත රැකීම ගැන කතා කරනවා. බින් ලාඩන් අල්ලාගෙන මරා දැමීම ගැන ඇමෙරිකාවට අපරාධ චෝදනා නඟන්නේ කවුද? චැනල් - 4 රූපවාහිනිය ප්‍රභාකරන්ගේ පුතා ගැන කතා කරනවා. එවැන්නෙක් යුද හමුදාවට බාර නොවුණ බව අද ආණ්ඩුවට එරෙහි ස්ථාවරයක සිටින හිටපු යුද හමුදාපති සරත් ෆොන්සේකා මහතා පවා පිළිගන්නවා.ලංකාව අදත් ත්‍රස්තවාදයට විරුද්ධ බව ඇමෙරිකාව ලංකාවෙන් අල්කයිඩා සාමාජිකයෙක් අල්ලා ගැනීමෙන් පෙන්වා දී තිබෙනවා. ත්‍රස්තවාදය පිටුදැකපු මිනිස්සුන්ගේ ජීවිත සුරකින්න ඇති තරම් දේ කරන රටකට මානව හිමිකම් නාමයෙන් දඬුවම් පමුණුවන්න හැදීම සම්පූර්ණයෙන් වැරැදියි.ගිය අවුරුද්දෙත් ඇමෙරිකාව ලංකාවට විරුද්ධව යෝජනාවක් ගෙනාවා. දැන් කාර්ය පටිපාටි කාලච්ඡේද යෝජනාවක් ලංකාවට විරුද්ධව ගේන්න ඇමෙරිකාව උත්සාහ කරනවා. ජපානය කිව්වා ලංකාවට ඉදිරියට යන්න සහාය දෙන්න කියලා. පිලිපීනය වගේ හුඟක් රටවල් සත්‍ය දකිනවා.අපි කොහොමද මේ වැරැදි මඟ යන ජගත් යෝධයන් දිනා ගන්නේ...?කතාවක් තියනව ඇත්තට නිදාගෙන ඉන්න අය අවදි කරන්න පුළුවන් ය හොරට බුදියගෙන ඉන්න අය නැගිට්ටවන්න බැරි ය කියලා. මේ රටවලුත් ඒ වගේ. ඔවුන් දන්නවා ලංකාව සාමය දිනාගෙන යුද ගැටුම් පැවැති පළාත්වල යටිතල පහසුකම් ඇති කරමින් ඉදිරියට යන බව.ඇත්තටම ලංකාව අද සංවර්ධනය වන රටවලට හොඳම ආදර්ශය ලෙසයි ඉදිරියට යමින් තිබෙන්නේ. සංවර්ධන කටයුතු සමඟ ආණ්ඩුව වරින්වර ඡන්දත් පවත්වනවා. උතුරේ ඡන්දයත් ඉක්මනින් තියල මේ රටවල්වල ඇස් ඇරවිය යුතුව තිබෙනවා. උගත් පාඩම් කොමිසමේ නිර්දේශ විතරක් නෙවෙයි, 2011 - 2016 ජාතික මානව හිමිකම් ක්‍රියාකාරී සැලැස්මක්ද මේ රටේ ක්‍රියාත්මක වෙනවා. මේ ගැන ඉදිරියට එන රාජ්‍ය නොවන සංවිධානවල සැසි වාරයේදී අපි හොඳින් වටහා දිය යුතුයි.දැන් මේ චෝදනා අතරට අගවිනිසුරුවරිය ඉවත් කිරීමත් ඇතුළු කර තිබෙනවා. ලංකාවේ ව්‍යවස්ථාව අනුව කටයුතු කිරීම ගැන කිසිවකුට බලපෑම් කරන්න බැහැ.දැන් ඇමෙරිකාව අලුත් යෝජනාව මඟින් මානව හිමිකම් රැකීමේ මුවාවෙන් එතෙර නියෝජිතයන් පිරිසක් මෙරටට එවන්න උත්සාහ කරනවා. එහෙම දෙයක් කරන්න අදාළ රටේ කැමැත්ත නැතිව කරන්න බැහැ. ගිය වතාවෙත් මෙවැන්නකට උත්සාහ කළත් රජයේ විරුද්ධත්වය මත ඒක කරගන්න බැරි වුණා.මානව හිමිකම් සමුළුව අධිකරණයක් වගේ එකක් ද?මානව හිමිකම් කවුන්සිලය අධිකරණයක්වත් අර්ධ අධිකරණයක්වත් විනිශ්චය සභාවක්වත් නෙවෙයි. ඒගොල්ලො එක් එක් රටේ මානව හිමිකම් ගැන සමාලෝචනයක්නෙ කරන්නේ.මේකෙන් කියුබාවට විරුද්ධව යෝජනා 98 ක් සම්මත කරල තියනවා. ඊශ්‍රායලයට විරුද්ධවත් වරින්වර යෝජනා සම්මත කර තියෙනවා. ඒ එකක්වත් ක්‍රියාත්මක වෙලා නැහැ. අදත් කියුබාව තම ස්ථාවරයන් වෙනස් නොකර කටයුතු කරගෙන යනවා. අපි රටක් ලෙස කොහෙන් විරුද්ධ බලවේග ආවත් ඒවට විරුද්ධව එක්සත්ව නැගි සිට දිනාගත් නිදහස ආරක්ෂා කර ගත යුතුව තිබෙනවා.අද ලංකාවට ජගත් තලයේ මිතුරු බලවේගයක් අවශ්‍ය කරනවා...?බටහිර රටවල උත්සාහය ලංකාව ජගත් තලයේ තනි කිරීමටයි. අපිට පසුගිය වසරේ ගෙනා යෝජනාවේ දී සවුදි අරාබිය ඇතුළු මුස්ලිම් රටවල් 11 ක් ඡන්දය දුන්නා. අද මේ රට තුළ මුස්ලිම් විරෝධයක් ගෙන එන්න හදන්නේ එම රටවලුත් අපේ සතුරන් කරන්න කරන උත්සාහයක් දැයි සොයා බැලිය යුතුයි.අසූ ගණන්වල ඉන්දියාවේ කොටි කඳවුරු තිබුණ බව කවුරුත් පිළිගන්නවා. අන්තිමේ කොටි රජීව් ගාන්ධිවත් මරා දැමුවා. අදත් කොටි පුහුණුව තමිල්නාඩුවේ සිදුවන බවට චෝදනා නැඟෙනවා. තමිල්නාඩුවේ බලපෑම මත අද ඉන්දියාවට ලංකාවට විරුද්ධව යන්න සිදුවෙලා. ලබන වසරේ එන ඡන්දය බලාගෙන ඉන්දියානු ආණ්ඩුවට වැඩ කරන්න සිදුවෙලා තිබෙනවා.නමුත් මම හිතන්නේ නවදිල්ලි පාලකයන් දන්නවා හරි මොකක්ද වැරැදි මොකක්ද නිවැරැදි කියලා. ඉන්දියාවට කාශ්මීරය වගේ තැන්වල ඇති තරම් ප්‍රශ්න තියෙනවා වගේම අපට නඟන චෝදනාවටත් වැඩි චෝදනා නඟමින් තිබෙනවා.යුද්ධයේ අවසන් භාගයේ සිදුවූවා ය කියන දේවල් අල්ලගෙන මේ රටට විරුද්ධව අභූත චෝදනා නැඟීම නෙමෙයි ඇමෙරිකාව කළ යුත්තේ සාමකාමී ප්‍රජාතන්ත්‍රවාදී රටක් ලෙස නැගී සිටින ලංකාවට අත දීමයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=ab1303032</link>
    <topic>මානව හිමිකම් සමුළුව</topic>
    <author>සංවාද සටහන චන්දන බණ්ඩාර</author>
    <content>එ.ජනි.ස. පාර්ලිමේන්තු මන්ත්‍රී ශාන්ත බණ්ඩාරජිනීවා මානව හිමිකම් සමුළුව ගැන ඔබ හිතන්නේ කුමක්ද?”ජිනීවා මානව හිමිකම් සමුළුව සත්‍ය ලෙසම ලෝක ප්‍රජාවගේ මානව හිමිකම් රැකීමට සහ ආරක්ෂා කිරීමට කැප වෙනවා නම් එය අගය කළ යුතු දෙයක්. නමුත් මේ වෙනකොට සිදු වෙන්නේ ඊට හාත්පසින්ම වෙනස් දෙයක්. එනම් ජිනීවා මානව හිමිකම් සමුළුව ඇතැමුන්ගේ රූකඩයක් බවට පත්වෙලා.මේ බව එම සමුළුවේ මෑත කාලීන ක්‍රියාකලාපය දෙස විමසිලිමත්ව බලන ඕනෑම කෙනකුට වැටහෙනවා. සමහර රටවල් විවිධ රටවල පවතින තත්ත්වයන් හරි හැටි අධ්‍යයනය නොකර අසත්‍ය වාර්තා පදනම් කරගෙන විවිධ රටවලට බලපෑම් කිරීම සඳහා වෙන යෝජනා මානව හිමිකම් සමුළුවට ගෙන එනවා.එමඟින් වෙන්නේ ඇතැම් රටවලට අයුතු බලපෑම් කිරීමක්. ඒ නිසා ජිනීවා මානව හිමිකම් සමුළුව පිටස්තර පාර්ශ්වයන්ගේ උවමනා ඉටුකරන ස්ථානයක් බවට පත් වුවහොත් ජිනීවා මානව හිමිකම් සමුළුවෙන් වැඩක් නැහැ.එවැනි දේ සිදුවුවහොත් යම් යම් රටවල් ආපස්සට ගමන් කරන තැනට පත්වේවි. මේ ගැන ජිනීවා මානව හිමිකම් සමුළුවේ සාමාජිකයන් වඩා තියුණු ලෙස විග්‍රහ කර ගත යුතු දෙයක්.”මානව හිමිකම් සමුළුවෙන් සත්‍ය ලෙසම මානව හිමිකම් රැකෙනවාද?”මානව හිමිකම් සමුළුවේ ක්‍රියාකාරිත්වය නිසා සත්‍ය ලෙසම ලෝක ප්‍රජාවගේ මානව හිමිකම් රැකෙනවා නම් එය හොඳයි. ඒ වගේම යම් රටක මානව හිමිකම් කඩවෙනවා නම් ඒ ගැන සොයා බැලීමත් හොඳයි. හැබැයි රටක මානව හිමිකම් කඩ වෙන්නේ කෙසේද? ඊට හේතු මොනවාද? යන්න ගැන නිවැරැදි සහ අපක්ෂපාතී ලෙස මානව හිමිකම් සමුළුව තීන්දු තීරණ ගත යුතුයි.නමුත් අපට පෙනෙනවා මේ වෙනකොට ජිනීවා මානව හිමිකම් සමුළුවේ ඇතැම් නිලධාරීන්ගේ මනසට ශ්‍රී ලංකාව ගැන වැරැදි ප්‍රතිරූපයක් මවා පෙන්වීමට එල්.ටී.ටී.ඊ. හිතවාදී බෙදුම්වාදී කණ්ඩායම් කටයුතු කරමින් සිටිනවා. එහෙම වුණොත් ජිනීවා මානව හිමිකම් සමුළුවෙන් පිළිබිඹු වෙන්නේ බෙදුම්වාදීන්ගේ මතය. උදාහරණයක් ගතහොත් ලංකාවට හිතවත් අසල්වාසී ඉන්දීය රජය ඉතා හොඳින් දන්නවා ශ්‍රී ලංකාවේ සියලු ජාතීන්ට සම තැන ලැබෙනවා කියලා.ඒ වගේම උතුරු නැෙඟනහිර යුද්ධයට පසුව එම ප්‍රදේශවල සිදුවෙන වේගවත් සංවර්ධනය ගැන ඉන්දීය රජය හදවතින් ම සතුටු වෙනවා. නමුත් ඉන්දීය රජය ජිනීවා මානව හිමිකම් සමුළුවේ දී ශ්‍රී ලංකාවට සහාය ලබාදීමට තනි තීන්දුවක් ගන්න බැරි තැනට පත්වෙලා.ශ්‍රී ලංකා රජය නිවැරැදි බව ඉන්දියාව දන්නවා. නමුත් ඉන්දීය රජයේ බලය තීරණය වෙලා තිබෙන්නේ තමිල්නාඩුවේ දේශපාලනය මතයි. තමිල්නාඩුවේ බලය තිබෙන්නේ කොටි හිතවාදී දේශපාලන බලවේගවලටයි.ඒ නිසා ඉන්දීය රජය මානව හිමිකම් සමුළුවේ දී ලංකාවට සහාය ලබා දුන්නොත් ඉන්දීය රජයේ බලය දෝලනය විය හැකි බව ඔවුන් දන්නවා. ඒ නිසා එවැනි මට්ටමකට ඇද වැටුණු මානව හිමිකම් සමුළුවකින් ඇත්තටම ලෝක ජනතාවගේ මානව හිමිකම් රැකෙයි ද කියන ගැටලුව මතු වෙනවා. එහෙම බලනකොට ජිනීවා මානව හිමිකම් සමුළුවේ මුඛ්‍ය පරමාර්ථය ඉටු වෙන්නේ නැහැ.”මානව හිමිකම් කියන්නේ මොනවාදැයි අර්ථ දක්වා තිබෙන ආකාරය නිවැරැදිද?”ඇත්තටම මේ මොහොත වෙන විට ලෝකයේ බලවත් රටවල් මිනිසාගේ මානව හිමිකම් ලෙස අර්ථ දක්වන්නේ වෙනත් කාරණාවන් පමණයි. මානව හිමිකම් කියන්නේ මොනවාද යන්න අර්ථ දක්වා තිබෙන ආකාරයේ ගැටලුවක් මේ නිසා මතුව තිබෙනවා. යම් රටක් තම රටේ නීතිය නැතිනම් ආණ්ඩුක්‍රම ව්‍යවස්ථාවට අනුව කටයුතු කළ හොත් එය මානව හිමිකම් කඩවීමක් ලෙස ඇතැම්විට අර්ථ ගන්වනවා. උදාහරණයක් ලෙස අපේ රටේ හිටපු අගවිනිසුරුවරියගේ විෂමාචාරී පැවැත්ම නිසා ඇයට එරෙහිව මේ රටේ ආණ්ඩුක්‍රම ව්‍යවස්ථාව අනුව කටයුතු කර ඇය ධූරයෙන් ඉවත් කළා. එය මානව හිමිකම් කඩ කිරීමක් ලෙස ඇතැම් රටවල් අර්ථ දක්වනවා. රටක උත්තරීතර නීතිය ක්‍රියාත්මක කිරීම වැරැදිද? පිලිපීනයේත් මේ ක්‍රියාදාමය සිදු වුණා.නමුත් එරටට එවැනි මානව හිමිකම් කඩකිරීමේ චෝදනාවක් නැහැ. ඒ නිසා මානව හිමිකම් සමුළුව මානවයාගේ සැබෑ මානව හිමිකම් වෙනුවෙන් හඬ නැඟිය යුතුයි. එනම් මූලික මිනිස් අයිතිවාසිකම් වන ආහාර, ඇඳුම් පැලඳුම්, නිවාස සහ සෞඛ්‍ය ආදී මානව අයිතිවාසිකම් වෙනුවෙන්. අද ශ්‍රී ලංකාවේ නිදහසේ ජීවත්වීමේ අයිතිය සෑම පුරවැසියකුට ම ලැබී තිබෙනවා. ඒ වගේම තම මතය ඕනෑම අයෙකුට පුවත්පත් මඟින් රූපවාහිනී ගුවන්විදුලි මඟින් රටට කියන්න ඉඩකඩ ලැබී තිබෙනවා. ලංකාවේ මාධ්‍ය වාරණ නැහැ.ලංකාවේ ප්‍රජාතන්ත්‍රවාදය තහවුරු වෙලා තිබෙනවා. එහෙව් ලංකාවටත් මානව හිමිකම් කඩවීමේ චෝදනා නැෙඟනවා. නමුත් අපේ රට මානව හිමිකම් රැකෙන රටවල් අතරේ ඉදිරියෙන්ම සිටිනවා. ඒ නිසා ලෝක ප්‍රජාව මානව හිමිකම් අර්ථ ගැන්වීමේ වැරැදි නිවැරැදි කර ගත යුතුයි.”මානව හිමිකම් සමුළුවේ සැඟවුණ පරමාර්ථ නැද්ද?”පැහැදිලිවම එහි සැඟවුණ පරමාර්ථ තිබෙන බව පෙනෙනවා. ඊට හේතුව තමයි මානව හිමිකම් සමුළුවේ විවිධ රටවල් නියෝජනය කරන නිලධාරීන් විවිධ පාර්ශ්වයන්ගේ ඉත්තන් නැතිනම් රූකඩ බවට පත්ව තිබෙනවා. දැන් බලන්න ජිනීවා මානව හිමිකම් සමුළුවේදී ලංකාවට එරෙහි යෝජනාවක් ගෙන ඒමට ඇමෙරිකාව සූදානම් වෙනවා.ලංකාවේ මානව හිමිකම් කඩවෙලා නැහැ. නමුත් එල්.ටී.ටී.ඊ. හිතවාදී දෙමළ ඩයස්පෝරාවේ බලපෑමට ඇතැම් පාර්ශ්ව නතු වෙලා. විශේෂයෙන්ම යුද්ධයෙන් ජයගත නොහැකි වූ බෙදුම්වාදය ශ්‍රී ලංකාවේ ක්‍රියාත්මක කිරීමට නම් ශ්‍රී ලංකා රජය අස්ථාවර කළ යුතුයි. දේශපාලන අවුල් රටේ ඇති කළ යුතුයි. මහජන කැලඹිලි ඇති කළ යුතුයි. ඒ සඳහා වෙන අන්තර්ජාතික මැදිහත්වීමකට ලංකාව ගෙන යාමට ජිනීවාවල කොටි හිතවාදී බෙදුම්වාදීන් උත්සාහ කරනවා.රජයක් හැටියට මානව හිමිකම් සමුළුවේ බලපෑම් ගැන කුමක් කිව හැකිද?”මේ වෙනකොට ජිනීවා මානව හිමිකම් සමුළුවේදී ලංකාවට එරෙහිව බෙදුම්වාදී කොටි සංවිධානයේ නියෝජිතයන්ගේ නැත්නම් කොටි හිතවාදී දෙමළ ඩයස්පෝරාවේ මතය ක්‍රියාත්මක වෙන බවක් පෙනෙනවා. ලෝකයේ ඇතැම් රටවලට මානව හිමිකම් චෝදනා නඟා එම රටවලට අයුතු බලපෑම් කොට එම රටවල් අරාජික කළ ආකාරය පසුගිය කාලයේ අප දුටුවා.ඒ පිටුපස ඇතැම් බලවත් රටවල් සිටියා. බටහිර රටවල පවතින මූල්‍ය අර්බුදයට පිළියම් ලෙස ඇතැම් බටහිර රටවල් සෙසු රටවල සම්පත් කොල්ල කන ආකාරය අප දුටුවා. ඇතැම් බටහිර බලපෑම් හමුවේ රටවල් අස්ථාවර වුණේ එම රටවල මහජන මතය සමඟ ඒ රාජ්‍ය නායකයන්ගේ ගැටුම් තිබූ නිසායි. ඒ නිසා ශ්‍රී ලංකාවේ එවැනි ගැටලු නැහැ. මේ රටේ නායකයා වෙන මහින්ද රාජපක්ෂ ජනාධිපතිතුමා සමඟ රටේ බහුතර ජනතාව සිටිනවා.ඒ බව මැතිවරණවලින් පෙනෙනවා. අපේ රටේ මහජන මතය ක්‍රියාත්මක වෙනවා. ඒ නිසා රට සමඟ ජනතාව සිටින නිසා ජිනීවා මානව හිමිකම් සමුළුවේ බලපෑම් ක්‍රියාත්මක කරන්ඩ බැහැ. රටේ ජනතාව රට වෙනුවෙන් පෙනී සිටින නිසා රජයට බියවීමට කාරණයක් නැහැ.”රටක විපක්ෂය මානව හිමිකම් සමුළුවේ බලපෑම් දෙස බැලිය යුත්තේ කෙසේද?”මෙතැනදි අපේ රටේ විපක්ෂයට ජනතාව විසින් පැවරූ වගකීමක් ඉටු කිරීමට තිබෙනවා. එනම් රටේ ආරක්ෂාව වෙනුවෙන් පෙනී සිටීම. විපක්ෂයට ඒ වගකීමෙන් මිදෙන්න බැහැ. මේ මොහොතේ විපක්ෂය රට වෙනුවෙන් පෙනී නොසිටියහොත් ඊට ජනතාවගෙන් දඬුවම් මැතිවරණවලදී ලැබේවි.බෙදුම්වාදයට සහ කොටි රූකඩයන්ට විපක්ෂයේ සහාය නොදිය යුතුයි. කෙසේ වෙතත් දෙමළ ජාතික සන්ධානයේ මන්ත්‍රීවරු ජිනීවා සමුළුවට සහභාගි වීමට නියමිත බව පැවසෙනවා. ඔවුන්ගේ අසත්‍ය ප්‍රචාරයන්ට එරෙහි වීම විපක්ෂයේ සියලු දේශපාලන පක්ෂවල වගකීම විය යුතුයි. සත්‍ය ලෙසම පසුගිය වසර 30ක කාලයේ දී මේ රටේ මානව හිමිකම් නැතිව ජනතාව ජීවත් වුණා. නමුත් ලෝක ප්‍රජාව ඒ මොහොතේ මේ රටේ ක්‍රියාත්මක වූ කොටි ත්‍රස්තවාදීන්ට එරෙහිව මානව හිමිකම් චෝදනා ගොනු කළේ නැහැ.මෙවර මානව හිමිකම් සමුළුවට කොටි හිතවාදී දෙමළ ඩයස්පෝරාව සිදු කරන බලපෑම් ඔබ දකින්නේ කෙසේද?”පැහැදිලිව මෙවර මානව හිමිකම් සමුළුවට කොටි හිතවාදී දෙමළ ඩයස්පෝරාවේ බලපෑම් එල්ල වී තිබෙනවා. ආතැම් බටහිර රටවල නිලධාරීන් කොටි හිතවාදී ඩයස්පෝරාවට නතු වෙලා. ඒ වගේම මේ වෙන විට ඉන්දීය මධ්‍යම රජයට තමිල්නාඩුවේ කොටි හිතවාදීන්ගේ බලපෑම් ඉවත දැමිය නොහැකි තැනට පත්වෙලා.ඉන්දිය රජය අන්තර්ජාතික තලයේ මොනම ලෙසකට හෝ ලංකාවට සහාය දුන්නොත් එය ඉන්දීය රජයේ දේශාපාලන බලයට හානියක් විය හැකි බව ඔවුන් දන්නවා. ඉන්දීය මහා මැතිවරණයක් ළඟ ළඟම එනවා. එතැනදී ආණ්ඩු බලය ලබා ගැනීමට තමිල්නාඩුව වැදගත් බව ඉන්දියාව දන්නවා.කෙසේ වෙතත් රටවල් රැසක් ශ්‍රී ලංකාව සමඟ සිටිනවා. ඒ වගේම ඉන්දියාව අවසන් මොහොතේ හෝ යමක් කරාවි කියා අප සිතනවා. ඒ වගේම කොටි හිතවාදී දෙමළ ඩයස්පෝරාවේ මතය පරාජය කිරීමට ශ්‍රී ලංකාවේ තානාපති මට්ටමේ සහ රාජ්‍ය තාන්ත්‍රික නිලධාරීන් සහ රජය ගත හැකි උපරිම පියවර ගනිමින් සිටිනවා.”මානව හිමිකම් සමුළුව සහ අපේ රටේ ස්වාධිපත්‍යය අතර පරස්පරතාවයක් ඇතිවේයැයි ඔබට සිතෙනවාද?”මේ රටේ ස්වාධිපත්‍යයට හානියක් කිරීමට කිසිම රටකට හෝ ආයතනයකට හැකියාවක් නැහැ. මේ රටට බලෙන් ඇතුළුවීමට හෝ වෙනත් කටයුත්තකට ඉඩ දිය නොහැකියි. මානව හිමිකම් සමුළුවේදී මෙවර ශ්‍රී ලංකා දූත පිරිසේ නායක ඇමැති මහින්ද සමරසිංහ මහතා ලෝක ප්‍රජාවටම කිව්වේ ශ්‍රී ලංකාව දෙස සාධාරණ ඇසකින් බලන ලෙසයි.අසත්‍ය වාර්තා පදනම් කරගෙන ලංකාවට චෝදනා කිරීම සුදුසු නැති බවත් නවි පිල්ලේ වැනි නිලධාරිනියන්ගේ පදනම් විරහිත විග්‍රහයන් ප්‍රතික්ෂේප කරන බවත් මහින්ද සමරසිංහ ඇමැතිතුමා මානව හිමිකම් සමුළුව හමුවේ කියා සිටියා.ඒ නිසා ලෝක ප්‍රජාව ලංකාව දෙස අපක්ෂපාතීව බැලිය යුතුයි.සංවාද සටහන චන්දන බණ්ඩාරඑජාප පාර්ලිමේන්තු මන්ත්‍රී නීතිඥ අජිත් පෙරේරාමානව හිමිකම් සමුළුව ගැන කුමක් ද හිතන්නෙ?මුලින් ම කියන්න ඕන එක්සත් ජාතීන්ගේ මානව හිමිකම් කවුන්සිලය වාර්ෂිකව පවත්වන සමුළු සැසිවාරවලදී ලංකාවේ විතරක් නෙවෙයි ලෝකයේ සෑම රටකම මානව හිමිකම්වල තත්ත්වය පරීක්ෂාවට ලක් වෙනවා. දැන් වසර කීපයක සිට ලංකාවේ මානව හිමිකම් තත්ත්වය මේ සමුළුවේ විශේෂ අවධානයට ලක් වෙලා තියෙනවා.පසුගිය වසරේ ලංකාවට විරුද්ධ සම්මත කළ යෝජනාව අනුව ලංකාව ක්‍රියා කිරීමට අපොහොසත් වීම නිසා අන්තර්ජාතික සමුළුවලදී හා ද්විපාර්ශ්වික සාකච්ඡාවලදී ශ්‍රී ලංකා රජය ශ්‍රී ලංකාවේ මානව හිමිකම් ආරක්ෂා නොකරන බවටත් ඊට එරෙහිව පියවර ගත යුතු බවටත් විවිධාකාරයෙන් දිගටම චෝදනා නැඟෙමින් තිබෙනවා.මානව හිමිකම් සමුළුවේ අරමුණු ගැන කොහොම ද කල්පනා කරන්නෙ.මෙතන ප්‍රශ්නය තියෙන්නේ සමුළුවේ අරමුණු ගැන නෙවෙයි. ලංකාවට විරුද්ධ ඉදිරිපත් කරන යෝජනාව ලංකාවට එරෙහි බෙදුම්වාදී බලවේගවල අවශ්‍යතා අනුව ඉදිරිපත් කරන බවයි පෙනී යන්නේ. මෙතැනදී මතුවන මූලික ප්‍රශ්නය යුද්ධයෙන් පසුවත් ශ්‍රී ලංකා රජය මානව හිමිකම් රැක ගැනීමට අපොහොසත් වීමයි.ලංකාවේ දකින සත්‍ය ප්‍රශ්න මාධ්‍යවේදීන්ට කෙරෙන පහරදීම්, ලංකාවේ මාධ්‍යයන්ට කෙරෙන හිරිහැර, අධිකරණයට නීතියේ ආධිපත්‍යයට කෙරෙන බාධා ශ්‍රී ලංකාවට විරුද්ධව ගෙන එන යෝජනාවේ සඳහන් වී තිබෙනවා. මේ රටට අහිතකර තත්ත්වය ඇති කරපු ආණ්ඩුව තමයි මේ තත්ත්වයට වග කියන්න ඕන.මානව හිමිකම් සමුළුවෙන් පුංචි රටවලට පමණක් තහංචි පැනවීම ගැන කියන්නේ කුමක් ද?ඇත්ත කතා කරනවානම් එක්සත් ජාතීන්ගේ සංවිධානයේ සංවිධාන ව්‍යුහයම සකස් වෙලා තියෙන්නේ රටවල් පහකට නිෂේධ බලය ලැබෙන ආකාරයට.ඇමෙරිකාව, චීනය, රුසියාව, බ්‍රිතාන්‍ය හා ප්‍රංසය මේ නිෂේධ බලය තියන රටවල්. ඔවුන්ට ඒ බලගතු රටවලට කුඩා රටවලට වඩා වැඩිමනත් බලයක් ලැබෙන විදියට තමයි එක්සත් ජාතීන්ගේ සංවිධානය සකස් වී තියෙන්නේ. ඒ එක්සත් ජාතීන්ගේ සංවිධානයේ උප ආයතනවලත් බලය බලගතු රටවලට ලැබෙන ආකාරයට තමයි ඒවා හදල තියෙන්නේ.ඉතින් මේ ලොකු රටවලට තියන ලොකු බලය පිළිගන්න අකැමැති නම් කරන්න තියෙන්නේ ඒ සංවිධානයෙන් ඉල්ලා අස්වීමයි. එසේ නොමැති නම් කරන්න තියෙන්නේ ඒ බලය පිළිගනිමින් ඊට ගැළපෙන රාජ්‍ය තාන්ත්‍රික උපාය උපක්‍රම අනුව බුද්ධිමත්ව ක්‍රියා කරමින් ඒ අභියෝග ජය ගැනීමට ක්‍රියා කිරීමයි.විපක්ෂයක් විදියට මේ සමුළුව දිහා බලන්නේ කොහොම ද?අපි දකිනව දිගුකාලීනව ජාත්‍යන්තරයත් රැවටීමට උත්සාහ ගත්තත් අද ඔවුන්ගේ ක්‍රියාමාර්ග තුළ ආණ්ඩුව තාප්පයට හේත්තු වෙලා තියෙනවා.රට තුළ කරන රැවටීම් ඉදිරියේ අන්තර්ජාතික ප්‍රජාව රැවටීම තවදුරටත් ඉදිරියට ගෙන යාම සුදුසු නැහැ කියලා ආණ්ඩුවට හිතන්න කාලය ඇවිල්ලා තියෙනවා.මේ සමුළුවේ දී අවංකව කරුණු කියන්න රජය බලාපොරොත්තු වෙනවනම් වුණ පොරොන්දු ඉටු කරල යුද්ධයෙන් පසුව මානව හිමිකම් වර්ධනය වීම පෙන්වන ලෙස රජයට කටයුතු කළ හැකියි. එවැනි ක්‍රියාමාර්ගයකින් පමණයි අපට මේ අභියෝගයට මුහුණ දෙන්න පුළුවන් වෙන්නේ.මානව හිමිකම් සමුළුවේ කොටි ඩයස්පෝරාව ඉස්මතු වීම ගැන කියන්නේ කුමක් ද?මේක අලුත් තත්ත්වයක් නෙවෙයි. යුද්ධයෙන් පරාජය වුණ එල් ටී ටී ඊ හා එල් ටී ටී ඊ යට හිතවාදී කොටස් යුද්ධයෙන් තමන්ට ලබා ගැනීමට නොහැකි වූ ජයග්‍රහණය අද වෙනත් ක්‍රම මඟින් ඒ ජයග්‍රහණය ලබා ගැනීමට ගන්නා උත්සාහයන් අපි දකිනවා.රජය යුද්ධයෙන් කොටි පරාජය කරන්න කටයුතු කළ ආකාරයටම ජාත්‍යන්තරවත් මේ කොටි හිතවාදීන් ගන්න ක්‍රියාමාර්ග පරාජය කරන්නත් ඊට සරිලන උපක්‍රමික ක්‍රියාමාර්ගවලට යා යුතුයි. එසේ නොමැතිව අභ්‍යන්තර ප්‍රකාශ නිකුත් කිරීමෙන් අන්තර්ජාතික තලයේ මතු වී ඇති මේ අනතුර ජය ගන්න බෑ.මේ ජාත්‍යන්තරය ජය ගැනීමත් තවත් යුද්ධයක් වෙලා තිබෙනවා යැයි කිව්වොත්...?ඔව්. මේක තමයි යුද්ධයේ දෙවන ස්වරූපය. අන්තර්ජාතික තලයේ අපේ රට හරියට මුහුණ නොදුන්නොත් එය යුද්ධයෙන් ඔවුන්ට ලබාගත නොහැකි වූ ජයග්‍රහණය ලබාගැනීමට ඉඩකඩ ලබාදීමක් විය හැකියි.දකුණු සුඩානය, නැඟෙනහිර ටිමෝරය හා යුගොස්ලාවියාව යන ස්ථාන තුනේ ම මෙලෙස බෙදුම්වාදය අනුව වෙනම රටවල් ඇති වුණා. මේ යන තත්ත්වය අනුව මේ අනතුර අපටත් නැතැයි කියන්න බැහැ.ඇමෙරිකාව ඇතුළු බටහිර ඇතැම් රටවල් ලංකාවට චෝදනා නඟන්න හදන උත්සාහය ඔබ දකින්නේ කොහොම ද?ඇමෙරිකාව ලංකාවේ මිතුරෙක් වශයෙන් සැලකීමෙන් මිස ඔවුන් ශ්‍රී ලංකාවේ සතුරන් වශයෙන් සැලකීමෙන් මේ අනතුර ජයගන්න බැහැ. ඇමෙරිකාවේ අවශ්‍යතා තේරුම් අරන් ඇමෙරිකාව ශ්‍රී ලංකාව පැත්තට දිනා ගන්න රාජ්‍ය තාන්ත්‍රික උපක්‍රම අනුවයි පියවර ගත යුත්තේ.ශ්‍රී ලංකාවට යුදමය වශයෙන් ඇමෙරිකා පරදවන්න බැහැ. අන්තර්ජාතික තලයේ සතුරා පරාජය කරන්න බැහැ. පරදන්න බැරි මේ සතුරා අපේ මිතුරෙක් කරගැනීමටයි උත්සාහ කළ යුත්තේ.ඉන්දියාවත් අද අපට විරුද්ධව සිටිනවා. ඉන්දියාව කියන්නේ අපේ රටේ ලොකු අයියා ලෙසයි සැලකිය යුත්තේ. ඒ ලොකු අයියා දිනාගෙන පුළුවන් පරණ යාළුකම් පරණ මිත්‍රකම් ගැන කතා කරමින් සහෝදරකම් අලුත් කර ගැනීමයි. එසේ නොකළොත් වෙන නොහොඳකම් වගේ නෙවෙයි නෑදෑයෝ අතර ඇතිවන තරහ මරහ වෙන නොහොඳකම් වලට වඩා භයානක විය හැකියි. මේක ඉන්දියාව රවටලා කරන්න පුළුවන් දෙයක් නෙවෙයි.ඉන්දියාවේ අවශ්‍යතා තේරුම් ගනිමින් අවංකව දෙරට අතර සබඳතා ගොඩනඟා ගැනීමට කටයුතු කිරීමයි මේ වගේ අවස්ථාවක වැදගත් විය හැක්කේ.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=ab1303035</link>
    <topic>“මාව ත්‍රිකුණාමලයට දාන්න මං දිනල පෙන්වන්නම්”</topic>
    <author/>
    <content>දයාසිරි රනිල්ට කියයිශ්‍රීල.නි.ප යේ මධ්‍යම කාරක සභාව ගිය සතියේදී රැස්විය. ඒ ජනාධිපතිතුමාගේ ප්‍රධානත්වයෙනි. එහිදී ජනාධිපතිතුමා ඇමැති මෛත්‍රිපාල සිරිසේන ශ්‍රී.ල.නි.ප මහලේකම්තුමා සමඟ ඉතා සුහද ලෙස අදහස් හුවමාරු කර ගත්තේය.”මෛත්‍රි ඇමැතිතුමා මාධ්‍ය එක්ක හැප්පෙන්න යන්ඩ එපා. සුහදව වැඩ කරන්ඩ. පසුගිය අයවැය කාලයේ මගේ පුතාටත් මාධ්‍ය මඟින් විවිධ චෝදනා කළා. ඒත් මං මාධ්‍ය එක්ක තරහා වුණේ නැහැ.” ජනාධිපතිතුමා කියා සිටියේය.”ඒ විතරක් නෙමෙයි සමහරු විවිධ කෙටවීම් කරනවා. සමහරු විවිධ අය හප්පන්න හදනවා. මට කුරුණෑගල දිස්ත්‍රික්කයේ එක්තරා මන්ත්‍රි කෙනෙක් දුරකථන ඇමැතුමක් දීලා කීවා තවත් මන්ත්‍රිවරු තුන්දෙනෙක් රහස් සාකච්ඡාවක් කරනවා කියලා. මං ඒ ගැන හොයලා බැලුවා. නමුත් එහෙම වෙලා නැහැ. ඒ නිසා ඔය සමහර කතා ගණන් ගන්ඩ එපා.” ජනාධිපතිතුමා ඉතා සුහදව කියා සිටියේය.ඒ සමඟම ඇමැති අනුර යාපා ද ඒ ගැන අදහස් ප්‍රකාශ කළේය. ”ඇමැතිතුමනි ඔය සමහර මාධ්‍ය වාර්තා ගණන් ගන්ඩ එපා. අද ඔය ප්‍රවෘත්තිය පළ වුණාට හෙට වෙනකොට වෙනත් හොඳ ප්‍රවෘත්තියක් පළ වෙන්ඩ පුළුවන්.” ඇමැති අනුර යාපා කියා සිටියේය.මේ අතරතුර ශ්‍රී.ල.නි.ප මධ්‍යම කාරක සභාවේදී ආර්ථික සංවර්ධන ඇමැති බැසිල් රාජපක්ෂ මහතා ශ්‍රී.ල.නි.ප ජාතික සංවිධායක ලෙස පත් කරනු ලැබිණි. ශ්‍රී.ල.නි.ප මධ්‍යම කාරක සභාවට ඒ නම යෝජනා කරනු ලැබුවේ ඇමැති අනුර යාපා විසිනි. එම යෝජනා ස්ථිර කරනු ලැබුවේ ඇමැති මර්වින් සිල්වාය.”මං තමයි මේ යෝජනාව මධ්‍යම කාරක සභාවට ගෙන එන්ඩ හිටියේ. නමුත් අපේ ඇමැතිතුමා යෝජනා ගෙන ආ නිසා මං යෝජනාව ස්ථිර කළා. අනෙක පසුගිය කාලයේ මං කට වහගෙන හිටියේ. ඒත් දැන් මට කතා කරන්ඩ වෙලාව ඇවිත් තිබෙනවා. මොකද “හලාල්” වගේ කාරණා ගැන කතා කරන්ඩ සිදු වෙනවා.” ඇමැති මර්වින් සිල්වා ශ්‍රී.ල.නි.ප මධ්‍යම කාරක සභාවේදී කියා සිටියේය.ගිය සතියේදී ජනාධිපතිතුමාගේ ප්‍රධානත්වයෙන් කොළඹ මුස්ලිම් කාන්තා විද්‍යාලයේ සිවුමහල් ගොනැඩඟිල්ලක් විවෘත විය. ඉන් අනතුªරුව පැවැති උත්සවයේදී ජනාධිපතිතුමා අගනා කතාවක් ද කළේය. එම අවස්ථාවට ජ්‍යෙෂ්ඨ ඇමැති ඒ.එච්.එම්. ෆවුසි සහ බස්නාහිර ආණ්ඩුකාර අලවි මවුලානා ඇතුළු පිරිසක් එක්ව සිටියහ.”1941 දී පමණ කොල්ලුපිටියේ ගෙදරක ආරම්භ කළ මේ විද්‍යාලය 1946 එවකට සිටි දේශපාලනඥයකු වූ රසීක් ෆරීඩ් මහතා ආරම්භ කර තිබෙනවා. එතුමා වගේ ම ෆවුසි ඇමැතිතුමා මේ නව ගොඩනැඟිල්ල හදන්න මුල්ව කටයුතු කළා. සිංහල බෞද්ධ, හින්දු සහ මුස්ලිම් ජනතාව අපේ රටේ එකට ජීවත් වුණා. එහෙම සංස්කෘතියක් අපට තිබුණා.දැන් මේ විද්‍යාලයේ ඉන්න දරුවෝ ඉපදුණේ අරාබියේ නෙමෙයි. වෙනත් රටකත් නෙමෙයි. ඔබ උපන්නේ ලංකාවේ. ෆවුසි ඇමැතිතුමා ආණ්ඩුකාරතුමා මේ අය ජනතාවට විශාල සේවයක් කරපු අය. මේ අයට කොතැනකදීවත් ආගම බාධාවක් වුණේ නැහැ. ෆවුසි ඇමැතිතුමා සිංහල ජනතාව අතර ප්‍රසිද්ධ “එළ” ෆවුසි කියලා. එතුමාගේ ආගමික නාමයට වඩා එළ කියන නම ප්‍රසිද්ධ වෙලා තිබෙනවා. ඒකෙන් හිතන්න පුළුවන් තමන්ගේ විවෘත හදවතින් උපදින මනුෂ්‍යත්වය වටිනවා කියලා.” ජනාධිපතිතුමා එසේ කියන විට “එළ ෆවුසි” කියා කියන විට සිසුවියන් ඇතුළු මුළු සභාවම සිනහවෙන් පිරී ගියේය. ෆවුසි ඇමැතිතුමා ද එය දන්නා නිසා ඇමැතිවරයාට ද සිනහ ගියේ ඉබේටමය.පලස්තීනයේ දෙදින සංචාරයක නිරත වූ ජී.එල්. පීරිස් ඇමැතිවරයා පසුගිය ඉරිදා රාමල්ලාහි පිහිටි එරට ජනාධිපති කාර්යාලයේදී ජනාධිපති මහමුඩ් අබ්බාස් හමුවී ය. දෙදෙනා අතර පැවති සාකච්ඡාවේ අවසාන භාගයේ දී පීරිස් අමාත්‍යවරයා ශ්‍රී ලංකා ජනාධිපතිවරයාගේ විශේෂ සුබපැතුම් පණිවුඩයක් අබ්බාස් මහතාට බාර දුන්නේ ය.ලිපිය ඇතුළත් කවරය එවෙලේම විවෘත කළ අබ්බාස් රාජපක්ෂ ජනාධිපතිතුමාගේ පණිවුඩය සම්පූර්ණයෙන් ම කියවා බැලුවේ ය. මහින්ද රාජපක්ෂ ජනාධිපතිතුමා පිළිබඳව මහත් ප්‍රසාදයෙන් යුතුව කතා කළ අබ්බාස් වසර 35 ක් පැරණි ශ්‍රී ලංකා පලස්තීන මිත්‍ර සංගමයේ වර්තමාන සභාපතිවරයා වශයෙන් මහින්ද රාජපක්ෂ ජනාධිපතිතුමා කළ සේවාවන් සිහිපත් කරමින් පලස්තීනයට, එක්සත් ජාතීන්ගේ සංවිධානයේ නිරීක්ෂක සාමාජිකත්වය ලබාගැනීම සඳහා ශ්‍රී ලංකා රජය දැක්වූ සහයෝගයට ශ්‍රී ලංකා රජයට මහත් සේ කෘතඥ වන බව ද කියා සිටියේ ය. අබ්බාස් ශ්‍රී ලංකා ජනාධිපතිතුමාට ආරාධනාවක් ද කළේ ය. ඒ පලස්තීනයේ සංචාරයක් සඳහා පැමිණෙන ලෙසයි.තමා ඕනෑම අවස්ථාවක එතුමා පිළිගැනීමට සූදානමින් පසුවන බව මහින්ද රාජපක්ෂ ජනාධිපතිතුමාට දන්වා සිටින ලෙසත් අබ්බාස් පීරිස් ඇමතිවරයාට දන්වා සිටියේ ය. කොළඹ සිට පලස්තීනය දක්වා ගුවනින් ගමන් කරද්දී ඩුබායි හරහා ජෝර්දානයේ අම්මාන් දක්වාත්, එහි සිට ටෙල් අවිව් දක්වාත් යා යුතුය.ටෙල් අවිව් සිට පලස්තීනයේ රාමල්ලා දක්වා යා යුත්තේ ගොඩබිමිනි. නමුත් මෙහිදී ජෝර්දානයේ අබ්දුල්ලා රජතුමා තමාගේ සමීප මිතුරකු බැවින් එතුමා හා සාකච්ඡා කොට අම්මාන් සිට රාමල්ලා දක්වා පැමිණීමට ශ්‍රී ලංකා ජනාධිපතිවරයා සඳහා විශේෂ හෙලිකොප්ටර් යානයක් සූදානම් කිරීමට කටයුතු කරනා බව ද පලස්තීන ජනාධිපතිවරයා පීරිස් අමාත්‍යවරයාට දන්වා සිටියේ ය. එම හමුවෙන් පසුව පීරිස් ඇමැතිවරයා පලස්තීන අගමැති ආචාර්ය සලාම් ෆායෙඩ් මහතා ද හමු විය.දෙදෙනා අතර ඉතා සුහදව පැවති සාකච්ඡාව අවසානයේ අගමැති සලාම් මහතා තුන්වැනි මහලේ සිය කාර්යාලයේ සිට පීරිස් ඇමැතිවරයා සමඟ විදුලි සෝපානයෙන් බිම් මහලට පැමිණි අතර ඔහු පිටව ගියේ ශ්‍රී ලංකා විදේශ ඇමැතිවරයා මෝටර් රිය දක්වා හැරලීමෙන් පසුව ය.ශ්‍රී ලංකා ජනාධිපතිතුමාට ගෞරව දැක්වීමක් වශයෙන් පලස්තීනයේ රාමල්ලා නුවර එක් ප්‍රධාන පාරක් අතිගරු මහින්ද රාජපක්ෂ මාවත යනුවෙන් අබ්බාස් ජනාධිපතිවරයා විසින් නම් කොට විවෘත කොට තිබේ. පලස්තීනයේ ශ්‍රී ලංකා තානාපති කාර්යාලය ද පිහිටා තිබෙන්නේ එම පාරට මායිම්ව ය. තානාපති කාර්යාලයෙන් එළියට පැමිණි පීරිස් ඇමැතිවරයා එම පාර නැරඹීමට තමාට අවශ්‍ය බව එහි නිලධාරීන්ට දැනුම් දුන්නේ ය. අමාත්‍යවරයා මහින්ද රාජපක්ෂ මාවතේ ටික දුරක් ඇවිද ගොස් ආපසු යාම පිණිස සිය මෝටර් රියට ගොඩවූයේ නාම පුවරුව අසල හිඳ ඡායාරූපයක් ගැනීමෙන් ද පසුව ය.විජය කුමාරතුංග පිළිබඳ චරිතාපදානය දොරට වැඩීමේ උත්සවය පැවැතියේ 27 වෙනි දා ය. කරු එහි ආරාධිත අමුත්තකු ලෙස සහභාගි වූ අතර, කරු සහ ඩිව් උත්සවය අතරවාරයේ කථා කළේ වත්මන් ආණ්ඩුක්‍රම ව්‍යවස්ථාව නිසා පැන නැඟී ඇති ගැටලු පිළිබඳවයි.මේ වනවිට ඇසිඩ් ප්‍රහාරයකට ලක්ව කොළඹ ඇස් රෝහලේ ප්‍රතිකාර ලබන අනුරාධපුර ආයුර්වේද කොමසාරිස් කුමාර අල්විස් බැලීමට ද කරු 27 දා ගියේ ය. ඔහු, ඔහුගේ දරුවන් හා බිරිය අස්වසාලමින් කරු කීවේ පිරිමැසිය නොහැකි පාඩුවක් සහ ආපසු හැරවිය නොහැකි තරම් හානියක් අල්විස්ට සිදුවීම කනගාටුවක් වුවත් ඔහුට මේ බියගුළු ප්‍රහාරය එල්ල කළේ අල්විස් ගේ හෘදය සාක්ෂියට බියවූ අය බව ය. අල්විස්ගේ රෝහල ඇඳට නුදුරින් තවත් පොලිස් නිලධාරියකු ද සිටි අතර ඔහු ඇසිඩ් ප්‍රහාරයකට ලක්ව තිබුණේ හොර අරක්කු ඇල්ලීමේ මෙහෙයුමක නිරතව සිටියදී ය. කරු එකී පොලිස් නිලධාරියාගේ සුවදුක් විමසීමට ද අමතක නොකළේ ය.එක්සත් ජාතික පාක්ෂිකයන් සහ පක්ෂයට හිතවත් කණ්ඩායම් ගණනාවක් කරු හා අදහස් හුවමාරු කරගනිමින් සඳහන් කළේ පක්ෂයේ සියලු කොටස් දැන්වත් සමඟිවීමේ දේශපාලන අභියෝගයට මුහුණදිය යුතු බව හා ඒ සඳහා කරු ගේ කැපවීම බලාපොරොත්තු වන බව ය.වත්මන් කලවාන මැතිවරණ කොට්ඨාසය දුරාතීතයේ දී හැඳින්වූයේ කුකුල් කෝරලය ලෙසය. එදා මෙදා තුර කුකුල් කෝරලය හා බැඳි ජනප්‍රවාද අපමණය.පසෙකින් සිංහරාජ වැටියට මායිම් වූ එකී කුකුල් කෝරලය හෙවත් කලවාන මැතිවරණ කොට්ඨාසයේ අවශ්‍යතා සොයා බලමින් සබරගමුව මහ ඇමැති මහීපාල හේරත් පසුගිය දා මුළු දවසම කලවානේ ගත කළේය.ඒ කලවාන මැතිවරණ කොට්ඨාසයේ ශ්‍රී ලංකා නිදහස් පක්ෂ ප්‍රධාන සංවිධායක රත්නපුර දිස්ත්‍රික් පාර්ලිමේන්තු මන්ත්‍රී ජානක වක්කුඹුර ගේ ඇරැයුමිනි.කෑගල්ලෙන් හිමිදිරි පාන්දර පිටත්වූ මහ ඇමැතිවරයා පිළිගැනීමට ජානක වක්කුඹුර කලවාන මායිමේ කළුගඟ හරහා වැටී ඇති හැරණියාවක පාලම උඩ රැඳී සිටියේය.හුඟ වේලාවකට මට ආරාධනය කළ පුද්ගලයා එනතුරු මට බලා ඉන්න සිද්ධ වෙනවා. ඒත් ඔබතුමා මටත් කලින් පැමිණීම මම අගය කරනවා. එසේ කියමින් මහීපාල හේරත් කලවාන චාරිකාව ආරම්භ කළේ පළමුව අයගම ප්‍රාදේශීය සභා ගොඩනැඟිල්ලට පිවිසෙමිනි.අයගම ප්‍රාදේශීය සභාව දැනට පවත්වාගෙන යන්නේ ඉතා පැරණි කුඩා ගොඩනැඟිල්ලකය. එනිසා එහි මාසික සභාව පවා රැස්වන්නේ යාබද කලා ආයතන ගොඩනැඟිල්ලකය.”ඇයි අලුත් ගොඩනැඟිල්ලක් හදා නොගන්නේ” මහ ඇමැතිවරයා අයගම ප්‍රාදේශීය සභා සභාපතිවරයාගෙන් විමසූ අතර ඊට පිළිතුරු දෙමින් වක්කුඹුර මන්ත්‍රීවරයා සඳහන් කළේ ඒ සඳහා සුදුසු බිමක් තෝරාගෙන ඇතත් ඊට වන්දි ගෙවීම සඳහා මුදලක් අයගම ප්‍රාදේශීය සභාව සතුව නැති බවය. ඒකට රුපියල් තිස්පන්ලක්ෂයක් විතර වැය වෙනවා. මන්ත්‍රීවරයා වැඩි දුරටත් කීය.මේ චාරිකාවට එක්ව සිටි සබරගමුව පළාත් සභාවේ ප්‍රධාන ලේකම් එච්.’පී.කුලරත්න අමතමින් එම රුපියල් තිස්පන් ලක්ෂයම පළාත් සභා අරමුදලින් ලබා දෙන්නැයි ඒ මොහොතේම මහ ඇමැතිවරයා නියෝග කළේය.වසර ගණනක් ලිපිගොනුවලට සීමා වූ අයගම ප්‍රාදේශීය සභාව ඉදිකිරීම සඳහා ඉඩම් ගැටලුව විනාඩි කීපයකින් අවසන් කළ මහ ඇමැතිවරයා අනතුරුව පිවිසියේ අයගම රෝහලටය.රෝහල් කටයුතු විමසා බලන අතරතුර හදිසියේම මහ ඇමැතිවරයාට ඒ අසල ලංකා විදුලිබල මණ්ඩලය සතු අනාරක්ෂිත ට්‍රාන්ස්ෆෝමරයක් නෙත ගැටිණි. අධි වෝල්ටීයතාවයෙන් යුතුª එම ට්‍රාන්ස්ෆෝමරය සවිකර තිබුණේ කුඩා ළමයකුට වුව අතපෙවිය හැකි මානයේ ඉතා අනාරක්ෂිත ආකාරයටය.”වහාම මෙය මෙතනින් ඉවත් කරන්න ඕනි” මහ ඇමැතිවරයා එම අවස්ථාවට සහභාගි වූ පළාත් සෞඛ්‍ය සේවා අධ්‍යක්ෂ අමතා කීය.මෙතැන කොයි වෙලේ හරි ලොකු අනතුරක් වෙන්න පුළුවන්. එහෙම අනතුරක් වුණාට පස්සේ හේතු කාරණා කියනවාට වඩා අනතුරක් වළකා ගැනීමට පියවර ගැනීම වඩා වැදගත්. මහ ඇමැතිවරයා කරුණු කියන අතරතුර ඔහු අසලට සමීප වූ ප්‍රාදේශීය මාධ්‍යවේදීන් සඳහන් කළේ අපි මේ කාරණාව පිළිබඳ ඇති තරම් ලියලා කියලා තියෙනවා. එහෙත් අහම්බෙන් ඔබතුමාගේ ඇහැ ගැහෙනකල් මේ අනතුර ගැනමොනම බලධාරියෙක්වත් ඇහැ ඇරලා බැලුවේ නැහැ.” යනුවෙනි.ඉන්පසු කලවාන මූලික රෝහලට ගිය මහීපාල හේරත් මහ ඇමැතිවරයා කලවානේ වැවිලිකරුවකු විසින් ඉදිකර පරිත්‍යාග කළ ගොඩනැඟිල්ලක නව එක්ස් කිරණ ඒකකය විවෘත කළේය.එකී ගොඩනැඟිල්ලට වැවිලිකරුවා රුපියල් ලක්ෂ 100ක් පමණ වැය කර ඇති අතර එක්ස් කිරණ යන්ත්‍ර දෙකට පළාත් සභාව රුපියල් අසූ ලක්ෂයක් වැයකර තිබිණි.කලවාන ප්‍රාදේශීය සභාව ඉදිකළ ආදාහනාගාරය ජනතා අයිතියට පත් කිරීම ද මහ ඇමැතිවරයා අතින් සිදුවිය. රුපියල් ලක්ෂ 130ක් පමණ වියදමින් ඉදිවූ එම ආදාහනාගාරයේ වැඩ කටයුතු ප්‍රමාද වෙමින් පැවැති අතර පසුගිය දිනක රත්නපුරයට පැමිණි මහින්ද රාජපක්ෂ ජනාධිපතිතුමා එතුමන්ට ලැබී තිබූ ඡායාරූප සහිත තොරතුරු හුවා දක්වමින් එම කටයුතු ඉක්මන් කරන්නැයි රත්නපුර දිස්ත්‍රික් සම්බන්ධීකරණ කමිටුවට මීට මාස කීපයකට පෙර උපදෙස් දී තිබිණි.එදින උදෑසන අයගමින් ආරම්භ වූ මහ ඇමැතිවරයාගේ කලවානේ නිල චාරිකාව අවසන් වූයේ පොතුපිටිය රෝහලිනි. ඒ වන විට ගොම්මන් අඳුර ළඟා වෙමින් තිබිණි. පොතුපිටිය රෝහල ඇස් මානයේ පිහිටි උත්තුංග සිංහරාජ අඩවිය වසා ගනිමින් සිහින් මිහිදුම් පටලයක් ද අනතුරුව පොදවැස්සක් ද කඩාවැටිණි.එදෙස බලමින් මහ ඇමැතිවරයා සඳහන් කළේ මේ පැත්ත හරියට වෙනත් ලෝකයක් වගේ යනුවෙනි. රෝහලේ අඩුපාඩු විමසන අතරතුර හදිසියේ නැඟී සිටි ගැමියකු මහ ඇමැතිවරයා අමතමින් සඳහන් කළේ පොතුපිටිය රෝහලේ ඇතැම් බේත් හේත්වල හිඟයක් පවතින බවය. එසේම රත්නපුරයට කිලෝමීටර 70කටත් වඩා දුරින් පිහිටි පොතුපිටිය රෝහලට ලබා දී ඇති ගිලන් රථය එකී මාර්ගවලට ඔරොත්තු නොදෙන බව ද ගැමියා මහ ඇමැතිවරයා අමතමින් වැඩිදුරටත් කීය.ගිලන් රථයේ වර්ගය විමසමින් මහ ඇමැතිවරයා සඳහන් කළේ කොච්චර අලුත් වුණත් ඔය කියන වාහන වර්ගය මේ වගේ දුෂ්කර පාරවල්වලට නොගැළපෙන බවය.”අපිට ළඟදි අලුතින් ජපානයේ නිෂ්පාදිත ගිලන් රථ 40ක් විතර ලැබෙනවා. මේ රෝහලට ගැළපෙන ගිලන් රථයක් ලබාදෙන්න පියවර ගන්න” මහ ඇමැතිවරයා රත්නපුර ප්‍රාදේශීය සෞඛ්‍ය සේවා අධ්‍යක්ෂ අමතා කීය.”එතකොට බේත් හිඟය, කොහොමද එහෙම වුණේ” මහඇමැතිවරයා පළාත් සෞඛ්‍ය අධ්‍යක්ෂවරයාගෙන් විමසීය. “සර් හැම රෝහලකටම වසරකට අවශ්‍ය බෙහෙත් ප්‍රමාණය ඇස්තමේන්තු කරලා අපි ඒක සෞඛ්‍ය රේඛීය අමාත්‍යාංශයට යවනවා. ඒ අනුව දිවයිනේ සෑම රෝහලකටම වසරකට අදාළ බෙහෙත් සපයන්නේ සෞඛ්‍ය රේඛීය අමාත්‍යාංශයෙන්. ඒත් ඒ අතරතුර අපේක්ෂිත ප්‍රමාණයට වඩා රෝගීන් වැඩි වූ අවස්ථාවල බෙහෙත් හිඟයක් ඇතිවෙනවා.” පළාත් සෞඛ්‍ය සේවා අධ්‍යක්ෂවරයා කරුණු කීය.”කොහොම වුණත් ඒක යහපත් තත්ත්වයක් නෙවෙයි. විශේෂයෙන් මේ පොතුපිටිය වගේ හද්දා පිටිසර ගම්මානවල රෝහල්වල එවැනි බෙහෙත් හිඟයක් ඇතිවුණොත් ගම්මුන්ට කාගේ පිහිටද? මේ වගේ දුෂ්කර රෝහල්වල මදිපාඩු බෙහෙත් වර්ග අපි පළාත් සභා අරමුදලින් අරන් දෙමු. හැබැයි ඒ රාජ්‍ය ඖෂධ නීතිගත සංස්ථාව හෙවත් ඔසුසල හරහා පමණයි” මහ ඇමැතිවරයා කියා සිටියේය.කෑගලු බක්මහ උලෙළ සඳහා සබරගමුව මහ ඇමැති මහීපාල හේරත් දැන් තියාම සූදානම්ය. මෙවර මහ ඇමැතිවරයාගේ සහායට ඔහුගේ පුත් පාර්ලිමේන්තු මන්ත්‍රී කනක හේරත් ද එක්ව සිටී.බක්මහ උලෙළට සමගාමීව තරුණයන් සඳහා රැකියා වෙළෙඳපොළක් සහ වෙළෙඳ සල්පිලක් ද ඒ දින තුන පුරා කෑගලු බාලිකා විද්‍යාල භූමියේ දී පැවැත්වේ. ඒ අප්‍රේල් 4, 5, 6 යන තෙදින තුළය. වත්මන් පාර්ලිම්න්තුව නියෝජනය කරන විවිධ වෘත්තිකයන් අතර කනක හේරත් මන්ත්‍රීවරයා ගුවන් නැවියෙකි. ඔහු රුසියාවේ සහ ඕස්ට්‍රේලියාවේ ගුවන් නියමු සහ ගුවන් ඉංජිනේරු පාඨමාලා හැදෑරූ උපාධිධාරී ගුවන් නැවියෙකි. තමා ලද එම දුලබ අවස්ථාව රඹුක්කන සහ කෑගල්ල වැනි දුරබැහැර ගම්මානවල සාමාන්‍ය පවුල්වල දරුවන්ටත් ලබාදීමට ඔහු මීට පෙර අවස්ථා කීපයකදීම කටයුතු කළේය.වරෙක කනක හේරත් පාර්ලිමේන්තු මන්තී‍්‍ර වරයා රඹුක්කන පින්නවල ජාතික පාසලට ගුවන් යානා ක්‍ෂේත්‍රයට අදාළ සියලු ආයතන කැඳවා ගුවන් නැවියන් ඇතුළු එම ක්‍ෂේත්‍රයේ රැකියා පිළිබඳ ගමේ දරුවන් දැනුවත් කළේය. එම ක්‍ෂේත්‍රයට පිවිසිය හැකි මාර්ග නිර්ලෝභීව පෙන්වා දෙනු ලැබීය.මෙවර කෑගලු අලුත් අවුරුදු උත්සවයට සමගාමීව පැවැත්වෙන රැකියා ;වළෙඳපොළට ගුවන් ඇතුළු දුලබ ක්ෂේත්‍රවල රැකියා ඉඩකඩ විවර කර දීමට කනක හේරත් ආයතන ගණනාවකට ඇරයුම් කළේය. ශ්‍රී ලංකා ගුවන් හමුදාව සේම ශ්‍රී ලංකා සිවිල් ගුවන් සේවා අධිකාරිය, එයාර් ලංකා සහ මිහින් එයාර් යන ආයතන ද ඒ අතර වේ.කනක හේරත් පාර්ලිමේන්තුවට පිවිසීමට මත්තෙන් සිවිල් ගුවන් සේවා අධිකාරියේ ක්‍රියාකාරී අධ්‍යක්ෂවරයා වශයෙන් ද කටයුතු කළේය. එම සබඳතා ඔස්සේ රඹුක්කන කෑගල්ල වැනි කොළඹන් බැහැර ගම්මානවල සාමාන්‍ය පන්තියේ පවුල්වල දුවා දරුවන්ටත් එකී අවස්ථා ලබාදීමේ කනක හේරත් ගේ වැඩපිළිවෙළට මහ ඇමැතිවරයාගෙන් ද ලැබී ඇත්තේ පූර්ණ අනුග්‍රහයකි. අවුරුදු උත්සවය සල්පිල සහ රැකියා පොළ පැවැත්වීමට නියමිත කෑගලු බාලිකා විද්‍යාලයට පසුගියදා මහ ඇමැති මහීපාල හේරත් අදාළ නිලධාරීන් සමඟ පැමිණියේය.ප්‍රදර්ශන කුටි ඉදිකළ යුතු ස්ථාන ඇතුළු සෙසු අවශ්‍යතා සොයා බලන අතරතුර ඒ ඒ දිනවල උත්සව භූමියේ පැවැත්වීමට නියමිත සංස්කෘතික සන්දර්ශන සහ සංගීත සන්දර්ශන පිළිබඳවද මහ ඇමැතිවරයා කරුණු විමසීය.”හැබැයි අපි මේ වගේ වැඩකට ගෙන්වන්න ඕනි ගැළපෙන සංස්කෘතික කණ්ඩායම් සහ සංගීත කණ්ඩායම්. මඩ කරියෝ වගේ මඩ පාගන සංගීත සන්දර්ශන මේ වගේ වැඩවලට ගැළපෙන්නේ නැහැ. එහෙම කට්ටිය ගෙනාවොත් මේ බාලිකාවේ පිට්ටනිය සංගීත සන්දර්ශනයෙන් පස්සේ හාපු කුඹුරක ගාණට වැටේවි. එහෙම නෙවෙයි අපි අමරදේව නන්දා මාලිනී වැනි උදවිය ගේමු. ඒ දෙන්නට එන්න බැරිනම් ඒ වගේ ගායක ගායිකාවන්ට අපේ සන්දර්ශනයට ආරාධනා කරමු” මහ ඇමැතිවරයා එම අවස්ථාවට එක්ව සිටි පාර්ලිමේන්තු මන්ත්‍රී කනක හේරත්, කෑගල්ල නගරාධිපති ජී.කේ.සමරසිංහ, සබරගමුව ප්‍රධාන ලේකම් එච්.පී.කුලරත්න සහ කෑගලු මහදිසාපති තුසිත පී.වනිගතුංග අමතා කීය.ජාතික නිදහස් පෙරමුණේ දේශපාලන මණ්ඩලය පසුගිය බ්‍රහස්පතින්දා පක්ෂ නායක විමල් වීරවංශ අමාත්‍යවරයාගේ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් රැස් විය.එහිදී රටට එරෙහිව ක්‍රියාත්මක වන අන්තර්ජාතික බලපෑම් පිළිබඳවත් උතුරු පළාත් සභා මැතිවරණය පිළිබඳවත් විශේෂ අවධානය යොමු විය.”උතුරු - නැඟෙනහිර ප්‍රදේශවල පවතින නාවික ආරක්ෂාව ඉවත් කරන ලෙස ඉදිරියේ දී බෙදුම්වාදී බලවේගවලින් බලපෑම් එල්ල වීමට පුළුවන්. ඒ වගේම දැන් ජිනීවාහි දී ශ්‍රී ලංකාව දඬුකඳේ ගැසීමට අපට සතුරු බලවේග බලා සිටිනවා. ඒ විතරක් නොවෙයි හලාල් ගැටලුව හරහා සිංහල - මුස්ලිම් ගැටුමක් නිර්මාණය කිරීමේ තත්ත්වයක් ද පැනනැඟී තිබෙනවා. එක්සත් ජාතින්ගේ මානව හිමිකම් පිළිබඳ කොමසාරිස් නීදන් පිල්ලේ පසුගියදා ප්‍රකාශයක් කරමින්, මේ රටේ සිංහල, මුස්ලිම් ගැටුම පහළ මට්ටමේ ජනතාව අතරට නොයන්නේ ඇයිද කියලා තමාට සිතාගැනීමට නොහැකි යැයි පවසා තිබුණා.වෙන රටක මෙවැනි ගැටලු ඇති වුණා නම් එම ගැටලු පහළ මට්ටමේ ජනතාව අතරට ගොස් ගැටුම් ඇති වන බව ඇය පවසා තිබුණා. ඉතා පැහැදිලියි. ඔවුන් බලා සිටින්නේ යළි මේ රටේ ගැටුම් ඇතිවී අස්ථාවරභාවය ඇතිවන තුරුයි” විමල් වීරවංශ අමාත්‍යවරයා පෙන්වා දුන්නේය.අනෙක් පළාත්වල වගේ නොවෙයි, උතුරු පළාතේ පළාත් සභා මැතිවරණය පැවැත්වීමේදී සැලකිල්ලට ගත යුතු කරුණු රැසක් තිබෙනවා.” හිටපු සංස්කෘතික අමාත්‍ය පියසිරි විජේනායක පෙන්වා දුන්නේය.”අනෙක් පළාත්වල වගේ නොවෙයි, උතුරු පළාත් සභාවේ බලය බොහෝ විට බෙදුම්වාදී කණ්ඩායමක් අතට යෑමට පුළුවන්. එහෙම වුණොත් 13 වැනි ආණ්ඩුක්‍රම ව්‍යවස්ථා සංශෝධනය තුළ තිබෙන, බෙදුම්වාදය සඳහා පාර කපන, දැනට අනෙකුත් පළාත් සභා තුළ ක්‍රියාත්මක නොවන ප්‍රතිපාදන ක්‍රියාවට නැඟෙන්න පුළුවන්. ප්‍රභාකරන්ට නොහැකි වුණු දේ මේ බෙදුම්වාදීන් ව්‍යවස්ථාව මඟින් ලබා ගන්න අරගල කරාවි. එහෙම වුණොත් උතුරු පළාත් සභාව දෙමළ ඩයස්පෝරාවේ තිප්පොළක් වේවි. මේ බෙදුම්වාදී කණ්ඩායමට ඇමෙරිකා එක්සත් ජනපදයේ වගේම නවනීදන් පිල්ලෙලාගේ සහයෝගයත් ලැබේවි”අපට මේ තත්ත්වය හමුවේ නිහඬව සිටීමට බැහැ. අපි මේ පිළිබඳව ජනතාවට කියමු. උතුරු පළාත් සභාවේ බලය බෙදුම්වාදී කල්ලියට ගියොත් ඇතිවිය හැකි භයානක තත්ත්වය අපි ජනතාවට පෙන්වා දිය යුතුයි. පළාත් සභා ක්‍රමයේ තිබෙන ඉඩම් බලතල හා පොලිස් බලතල වැනි බලතල අහෝසි කළ යුතුව තිබෙනවා. එසේත් නැතිනම් ඒවාට සංශෝධන ගෙන ආ යුතුයි.ඒ නොකර පවතින පළාත් සභා ක්‍රමය යටතේ උතුරු පළාත් සභා මැතිවරණය පැවැත්වුවහොත් සිදුවන්නේ අනර්ථයක්. මීට කඩිනමින් විසඳුම් දෙන්න කියා අපි ආණ්ඩුවෙන් ඉල්ලමු.” විමල් වීරවංශ ඇමැතිවරයා පෙන්වා දුන්නේය.ජාතික නිදහස් පෙරමුණේ නායක ඇමැති විමල් වීරවංශ ගේ උපදෙස් පරිදි වසර 52කට පසුව රුපියල් ලක්ෂ 179කට අධික වියදමින් සම්පූර්ණයෙන්ම ප්‍රතිසංස්කරණය කරන ලද තිඹිරිගස්යාය (බෝල මේස වත්ත) මහල් නිවාස සංකීර්ණය පසුගිය 26 වැනිදා යළි ජනතා අයිතියට පැවරිණි.ඒ වෙනුවෙන් පැවැති උත්සවයට කොළඹ දිස්ත්‍රික් පාර්ලිමේන්තු මන්ත්‍රී තිලංග සුමතිපාල ඇතුළු විශාල පිරිසක් එක්ව සිටියහ.එම අවස්ථාවට වැඩම කළ බස්නාහිර පළාත් ප්‍රධාන සංඝනායක, රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද නාහිමියන් එහිදී සිදු කළ අනුශාසනාව කාගෙත් අවධානයට යොමු විය.”අද මේ තිඹිරිගස්යාය නිවාස යෝජනා ක්‍රමය දිහා බලපුවාම අලුතින් නිවාස ඉදි කළා වාගෙයි පෙනෙන්නේ. බුදුහාමුදුරුවෝ දේශනා කරලා තියෙනවා. සංඝයා වහන්සේට සිව්පසය පූජා කළ යුතු බව. එසේම ගිහියන්ටත් වාසය කරන්න හොඳ නිවෙසක් අවශ්‍යයි. අද විමල් වීරවංශ අමාත්‍යවරයා එම කටයුත්ත ඉතා හොඳින් ඉටු කරලා තිබෙනවා. අමාත්‍යතුමා මේ නිවාස පිළිසකර කරලා දුන්නාට ඒවා හොඳින් නඩත්තු කර ගෙන, පවත්වා ගෙන යන්න ඔබ සියලු දෙනා ක්‍රියා කළ යුතුයි. එය රජය කරන කල් බලා සිටින්න එපා. අපි කම්මැලිකමින් තොරව උත්සාහයෙන් ජීවත් විය යුතුයි. මීට කලින් මේ නිවාස සංකීර්ණයට තිබූ බලවත් අඩුපාඩුවක් ඇමැතිතුමන් විසින් සපුරා දී තිබෙනවා. මංගල අවමංගල්‍ය උත්සවයක්, උපන් දින සාදයක් පවත්වන්න ඉතා හොඳ ප්‍රජා ශාලාවක් දැන් ඔබට ලැබී තිබෙනවා.විමල් වීරවංශට අලුතින් ගෙවල් හදන්න පුළුවන්. පැරණි නිවාස ප්‍රතිසංස්කරණය කරන්න පුළුවන්. නමුත් මිනිසුන්ගේ මනස එකවර සෑදීම දුෂ්කරයි. එමනිසා ඔබගේ දරුවන්ට හොඳින් ජීවත්වෙන්න ඉගෙනගන්න ලැබිලා තියෙන මේ සම්පත් රැකගෙන පරිභෝජනය කිරීම අප කාගෙත් යුතුකමක්” උන්වහන්සේ කියා සිටියහ.ගිය සතියේ සිකුරාදා “විපක්ෂයේ විරෝධය” නම් වූ පක්ෂ එකමුතුව එ.ජා.ප නායක රනිල් වික්‍රමසිංහ ගේ ප්‍රධානත්වයෙන් රැස්වීය. එහිදී එම පක්ෂවල සාමාජිකයන් කතා බහ කළේ ජිනිවා නුවර මානව හිමිකම් සැසියේදී ඇතිවිය හැකි තත්ත්වයන් ගැනය.එම හමුව අවසන් වීමෙන් අනතුරුව එ.ජා.ප නායකයා ගියේ වැලිගමටය. එදින එ.ජා.ප නායකයා නවාතැන් ගත්තේ වැලිගම පිහිටි එ.ජා.ප හිටපු සභාපති මලික් සමරවික්‍රමගේ නිවෙසේය.ඉන් අනතුරුව පසු දින මාතර පැවැති වැඩසටහන් රැසකට එ.ජා.ප නායකයා සහභාගී විය.ගිය ඉරිදා දිනයේදී දෙනියාය මොරවක ප්‍රදේශයේදී එ.ජා.ප යේ ප්‍රචාරක රැලියක් පැවැත්විණි. ඉන් අනතුරුව එ.ජා.ප නායකයා ඇතුළු පිරිස ගියේ මාතර පිහිටි මංගල සමරවීරගේ නිවෙසටය.ගිය සඳුදා දිනයේ යෙදුණු පොහෝ දිනයේදී කොළඹ හුණුපිටිය ගංගාරාම විහාරස්ථානයේ පෙරහර වීදි සංචාරය කිරීම සිදුවිය. ගංගාරාමයේ නවම් මහා පෙරහරේ සමාරම්භක අවස්ථාවට එ.ජා.ප නායකයා, ජනාධිපති ආර්යා ශිරන්ති රාජපක්ෂ මැතිනිය, ජනාධිපති ලේකම් ලලිත් වීරතුංග, ඇමැති බන්දුල ගුණවර්ධන සහ එ.ජා.ප මන්ත්‍රී ජයලත් ජයවර්ධන එක්ව සිටියහ. පෙරහරේ හස්තිරාජයා මත සධාතුක කරඬුව තැන්පත් කරනු ලැබුවේ එ.ජා.ප නායක රනිල් වික්‍රමසිංහ විසිනි.ගිය අඟහරුවාදා සහ බදාදා දිනවල එ.ජා.ප මූලස්ථානය වන සිරිකොතදී එ.ජා.ප නායකයාගේ ප්‍රධානත්වයෙන් ආසන සංවිධායකයන් ගේ ප්‍රගති සමාලෝචන රැස්වීම් පැවැත්විණි.ගිය සතියේදි පාර්ලිමේන්තුවේ භෝජනාගාරයට එ.ජා.ප මාතර දිසා මන්ත්‍රී බුද්ධික පතිරණ සහ එ.ජා.ප කුරුණෑගල දිසා මන්ත්‍රී දයාසිරි ජයසේකර ගොස් සිටියහ. මේ අතරතුර පාර්ලිමේන්තු භෝජනාගාරයට එ.ජා.ප නායක රනිල් වික්‍රමසිංහ ද පැමිණ සිටියහ. ඒ සමඟම මන්ත්‍රි දයාසිරි ජයසේකර සහ මන්ත්‍රි බුද්ධික පතිරණ ගියේ එ.ජා.ප නායකයා සමීපයටය.”සර් මං කුරුණෑගල දිස්ත්‍රික්කයේ ඉන්න නිසා අකිලට ප්‍රශ්නයක් වෙලානේ. බුද්ධික මාතර දිසාවේ ඉන්න එක සාගල රත්නායකට ප්‍රශ්නයක් වෙලානේ. එහෙම නම් අපි දෙන්නා ඔබතුමාට ප්‍රශ්නයක් වෙන්නේ ඇයි? එහෙනම් සර් මාව ත්‍රිකුණාමලයට ආසන සංවිධායක කරලා දාන්න. බුද්ධිකව වවුනියාව සංවිධායක කරලා දාන්න. ගැටලුවක් නැහැ. අපි දෙන්නම පාර්ලිමේන්තුවට ඇවිත් පෙන්වන්නම්. අපිට දිනන එක ප්‍රශ්නයක් නෙමෙයි.” මන්ත්‍රි දයාසිරි එ.ජා.ප නායකයාට කියා සිටියේය.”ඔව් සර් මාත් කැමැතියි ඒ තීන්දුවට. මං වවුනියාවට දාන්න. මං දිනලා පෙන්වන්නම්.” මන්ත්‍රි බුද්ධික පතිරණ එ.ජා.ප නායකයාට කියා සිටියේය. එහෙත් එ.ජා.ප නායකයා ඊට සිනහ වෙමින් කීවේ, “ඕවා ගැන කතා නොකර ඉන්ඩ” කියාය. එසේ කියමින් එ.ජා.ප නායකයා පාර්ලිමේන්තු භෝජනාගාරයෙන් පිටව ගියේය.එජාප නායකයා ගිය සතියේ දී මාතර ප්‍රදේශයේ පැවැති එජාප සන්නිවේදන බළකායේ රැස්වීමකට සහභාගි විය. ඒ මාතර පිටබැද්දර ප්‍රදේශයේදීය. එය සංවිධානය කොට තිබුණේ එජාප හිටපු මන්ත්‍රී සාගල රත්නායක විසිනි. මේ අවස්ථාවට එජාපයේ පැරැණි සාමාජිකයකු වන ධම්මික අඹේවෙල ද සහභාගි වී සිටියේය.ඔහු හදිසියේම පැමිණ අසුන් ගත්තේ එජාප නායක රනිල් වික්‍රමසිංහ සිටි ආසනය ළඟින්ය. එය දුටු එජාප නායකයාට තරමක් කේන්ති ගියේය.“මේක මගේ පුටුව මම ඉන්නකම් මේකේ කාටවත් වාඩි වෙන්ඩ බැහැ. මමයි පක්ෂ නායකයා. මං ඉවත් වුණාට පස්සේ ඕන එකක්” එජාප නායකයා මුහුණ ඇඹුල් කරගෙන කීවේය.ගිය සතියේ දී රත්නපුර ෆර්ගසන් උසස් බාලිකා විද්‍යාලයේ වාර්ෂික නිවාසාන්තර ක්‍රීඩා උලෙළ පැවැත්වුණේ රත්නපුර සීවලි ක්‍රීඩාංගණයේදීය. ඒ ඇමැති ජෝන් සෙනෙවිරත්නගේ ප්‍රධානත්වයෙනි.“ජනපි‍්‍රය පාසල්වලට සිසුන් ඇතුළත් කර ගැනීමට දේශපාලනඥයන් පසුපස යාම නිෂ්ඵල ක්‍රියාවක්. ළමයින් ඇතුළත් කර ගැනීමේ පවතින නීති රෙගුලාසි නිසා දේශපාලනඥයින්ට ඒවාට අත ගහන්ඩ විදියක් නෑ. මං මවුපියන්ට බොරු පොරොන්දු දෙන්නේ නෑ. එහෙම දීලා මවුපියෝ රවටන්න මට අවශ්‍ය නෑ” ඇමැති ඩබ්ලිව්. ඩී. ජේ. සෙනෙවිරත්න කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=ab1303037</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක“රටේ නීතිය එක් එක් පුද්ගලයාට වෙනස් ආකාරයට ක්‍රියාත්මක වන බව තහවුරු වෙනවා”ගයන්තරිවිර - 27 වැනි බදාදාඑක එක කෝණවලින් බලනකොට එක එක විදිහට නීතිය අර්ථ දක්වන්න පුළුවන්. නීතිය කාටත් පොදුයි. නීතිය කාටත් සමයි. නීතියට අපි කවුරුත් හිස නැමිය යුතුයි. ඕනැ කෙනකුට අසාධාරණයක් වෙලා තියෙනවා නම් නීතියේ පිහිට පැතිය හැකියි.විදුර“ආණ්ඩුවේ විදේශ ප්‍රතිපත්තිය නිසා බොහෝ රටවල් අප හා අමනාප වෙලා”ලක්ෂ්මන් කිරිඇල්ලරිවිර - 28 වැනි බ්‍රහස්පතින්දාමේ රට ස්වාධීන රටක්. අපි කාටත් ගැති නැහැ. ගැති විය යුතුයි කියලා හිතන පිරිසකුත් මේ රටේ ආණ්ඩු කළා. අපේ රටේ ගෞරවය රැකෙන විදිහට මැදහත් විදේශ ප්‍රතිපත්තියක් අපට තියෙනවා. අපි ඇමෙරිකාව එක්ක අමනාපත් නැහැ. ඉන්දියාව සමඟත් අමනාප නැහැ. සියලු රටවල් සමඟ මැදිහත් විදෙස් ප්‍රතිපත්තියක් අනුගමනය කරන අතර අපේ ස්වාධීනත්වය අපි ආරක්ෂා කරනවා.විදුර“මුස්ලිම් ජනතාවට සිදු වී තිබෙන අසාධාරණයට තවමත් නිසි පිළියම් ලැබී නැහැ.”රනිල්රිවිර - 28 වැනි බ්‍රහස්පතින්දාඔය කියන දේ අපේ ප්‍රශ්නයක් නොවෙයි. එය මුස්ලිම් ජනතාවගේ ගැටලුවක්. ඒක මුස්ලිම් ජනතාව විසින්ම විසඳා ගනිවී. අනවශ්‍ය ජාතිවාදයක් මේ රට තුළ ඇති කරමින් එල්ලෙන්න වැලේ වැල් නැතුව ඉන්න විපක්ෂයට කියන්න මොනවාහරි තියෙන්න ඕන. කෑලිවලට කැඩී ගිහින් තියන තමන්ගේ පක්ෂයවත් ගොඩනඟා ගන්න බැරිව රටේ අනිත් ප්‍රශ්න ගැන එතුමලා කතා කරන්නේ කොහොම ද?විදුර“යූ. එන්. පී.යට විතරක් නොවෙයි ජනතාවටත් ආණ්ඩුව එපා වෙලා”අජිත් පී. පෙරේරාරිවිර - 28 වැනි බ්‍රහස්පතින්දාජනතාවට ආණ්ඩුව එපා වෙලා ද නැද්ද කියන දේ හොඳින්ම දන්නෙ අන්ත පරාජයට පත්වූ විපක්ෂයයි. මේ රටේ ජනතාව දන්නවා මේ රට සංවර්ධනය කළ හැක්කේ මේ රජයට බව. පසුගිය කාලය පුරා පවත්වන ලද සෑම මැතිවරණයකදීම මේ රජය අතිවිශිෂ්ට ජයග්‍රහණයක් අත්පත් කරගත්තා. ජනතාවගේ ප්‍රසාදය මේ රජයට හිමි වුණා. ඉදිරියටත් මේ රජය පිළිබඳ ජනතාවගේ ප්‍රසාදය අපට බලාගන්න පුළුවන්. ජනතාවගේ සිතුම් පැතුම් හඳුනන ජනතාවාදී රජයක් මේ රජය. විපක්ෂය පිළිබඳව ජනතාවගේ ජනමතය පසුගිය සෑම මැතිවරණයකදීම අපි දැක්කා මේ රජය පිළිබඳ ජනතාවගේ විශ්වාසයක් තියෙනවා.විදුර“පොලිස් පුතා බරපතළ ව සිටියදී ඇමැති පුතාට ඇප ලැබුණේ කොහොම ද?”ගයන්තලක්බිම - 27 වැනි බදාදාඒ ගැන කාට හරි ප්‍රශ්නයක් තියෙනවානම් නීතිය ඉදිරියට යන්න පුළුවන්. මේ වගේ සුළු සිද්ධිවලින් හරි බොර දියේ මාළු බාන්න විපක්ෂය උත්සාහ කරනවා. මෙතැනදී වරද කළේ කවුද කියලා නීතියෙන් විසඳුම් ලැබේවි. හරි වැරැද්ද කුමක් ද කියලා තීන්දු කරන්නේ අධිකරණය මිසක විපක්ෂය නොවෙයි.විදුර“උපන් නූපන් සියලු දරුවන්ට ආදරේ නම් මේ රට වෙනස් කළ යුතුයි.”අනුර කුමාරලක්බිම - 26 වැනි අඟහරුවාදාසමහර ප්‍රතිපත්ති වෙනස් කළ යුතුයි කියලා මේ රජයත් විශ්වාස කරනවා. මේ රට ගමන් කළ යුත්තේ කොයි දිශාවට ද කියලා අරමුණක් තිබුණේ නැහැ. මේ රජය මහින්ද චින්තන වැඩපිළිවෙළ යටතේ අද වන විට එක දිශාවකට අරමුණක් ඇතිව ගමන් කරනවා. පළමුව පළාත් පාලන මැතිවරණ ක්‍රමය වෙනස් කරමින් නූපන් දරුවන්ගේ අනාගතය වෙනුවෙන් ප්‍රතිපත්තිමය වශයෙන් වෙනස්වීම්වලට අද මේ රජය ගමන් කරනවා. සමහර අය හිතාගෙන ඉන්නවා රටක් සංවර්ධනය කරා සාර්ථක ගමනක් යෑම ලෙහෙසියෙන් කළ හැකියි කියලා. නමුත් සුළු සිදුවීම් පවා දඩමීමා කරගෙන කටට ආ පළියට කතා කරන අය හිතා ඉන්න තරම් ඒ අයගේ සටන් පාඨ තරම් මේ රට පාලනය කරන එක සංවර්ධනය කරා ගමන් කරමින් අනාගත පරපුර මේ රට සංවර්ධිත රටක් ලෙසට පත් කිරීම එතරම් පහසු කාර්යයක් නොවෙයි.විදුර“මන්ත්‍රීවරු සිටිය යුත්තේ රූපවාහිනියේ නොව ජනතාව අතරෙයි”රනිල්ලක්බිම - 26 වැනි අඟහරුවාදාඅනිවාර්යෙන්ම ඔව්. ආණ්ඩු පක්ෂයේ මන්ත්‍රීවරුන් නම් සිටින්නේ ජනතාව අතර බව මේ රටේ ජනතාව දන්නවා. ඔය කියන උදවිය ඉන්නේ කොහේද කියලා අපට වඩා හොඳට ජනතාව දන්නවා. න්‍යායන් ඉදිරිපත් කරලා වැඩක් නැහැ. යථාර්ථය ක්‍රියාවට නැඟිය යුතුයි. නිසි ප්‍රතිපත්ති සහිතව වැඩ පිළිවෙළක් තිබිය යුතුයි. ප්‍රායෝගික වැඩ පිළිවෙළක් නැති ගමන් කරන දිශාවක් දන්නේ නැති අයට ඕන දෙයක් කියන්න පුළුවන්.විදුර“ආණ්ඩුවේ සියලු නාස්තිකාර වියදම්වල බර ජනතාව මත පටවනවා.”විජිතලක්බිම - 25 වැනි සඳුදාකටට ආ පළියට දේශපාලන වේදිකාවේ අත්පුඩි ගස්ස ගන්න කියන විහිළු කතාවලට ජනතාව රැවටෙන්නේ නැහැ. කවුද ආණ්ඩුවේ නාස්තිකාර වියදම් කරන්නේ කියලා ප්‍රායෝගිකව ඔප්පු කරලා පෙන්නන්න කියලා මම එතුමන්ගෙන් ඉල්ලනවා. ප්‍රායෝගික ජීවිත ගත කරන බහුතරයක් ආණ්ඩු පක්ෂයේ ඉන්නේ.විදුර“හලාල් සම්බන්ධයෙන් ආණ්ඩුව සියලු මුස්ලිම් මන්ත්‍රීවරුන් සමඟ සාකච්ඡා කළ යුතුව තිබුණත් එසේ කළේ නැහැ.”රනිල්ලක්බිම - 28 වැනි බ්‍රහස්පතින්දාමේක කාගේ ප්‍රශ්නයක් ද ඇයි අපි මේ දේවලට ඇඟිලි ගහන්නේ සියලු පාර්ශ්ව එකතු කරගෙන ඒ අය වැඩ පිළිවෙළක් ඒ අය ක්‍රියාත්මක කරාවි. ඒ අයගේ තීන්දු තීරණ ගන්න ඉඩ දිය යුතුයි. නැති ප්‍රශ්න ඇදගෙන එල්ලෙන්න වැල් නැතුව ඉන්න විපක්ෂයට කියන්න දෙයක් තියෙන්නත් ඕනනේ. ඒ අයට අපි අනුකම්පා කළ යුතුයි.විදුරසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303036</link>
    <topic>ආයුර්වේද කොමසාරිස්ට ඇසිඩ් ගැහුවේ රුපියල් 75000 කටද?</topic>
    <author>සටහන හා ඡායාරූප අමිල ප්‍රභාත් වනසිංහ</author>
    <content>පසුගිය පෙබරවාරි මස විසි දෙවන දින (22) උදාවෙත් ම මුළු රටම කලඹමින් ඛේදාන්විත සිද්ධියක් වාර්තා විය. මේ උතුරු මැද පළාත් ආයුර්වේද කොමසාරිස් කුමාර ද අල්විස් මහතාට කිසියම් පුද්ගලයන් දෙදෙනෙකු (02) විසින් ඇසිඩ් ප්‍රහාරයක් එල්ලකර පුවතයි.ඉකුත් විසි දෙවන (22) දින අලුයම 4.50 ට පමණ අනුරාධපුර ආයුර්වේද රෝහල අසල පිහිටි කොමසාරිස්වරයාගේ නිල නිවසට පැමිණි නාඳුනන පුද්ගලයන් දෙදෙනෙක්ගෙන් එක් අයකු සිය පියා අංශභාධ රෝගයෙන් පෙළෙන බවත් ඒ සඳහා ප්‍රතිකාර ලබාගැනීමට පැමිණි බව කොමසාරිස්වරයාට පවසා ඒ පිළිබඳව තොරතුරු විමසන මුවාවෙන් මේ ඇසිඩ් ප්‍රහාරය එල්ල කර පලා ගොස් ඇත.කොමසාරිස්වරයාගේ මුහුණට සහ පපු ප්‍රදේශයට මෙම ඇසිඩ් පහර එල්ල වී ඇති අතර පසුව ඒ මොහොතේ ම අනුරාධපුර ශික්ෂණ රෝහලට ප්‍රතිකාර සඳහා ඇතුළත් කෙරිණ. පසුව එදින පෙරවරුවේ ම කොළඹ අක්ෂි රෝහල වෙත වැඩිදුර ප්‍රතිකාර සඳහා රැගෙන ගිය අල්විස් මහතා මේ වනවිටත් එහි ප්‍රතිකාර ලබමින් සිටී.මෙම ඇසිඩ් ප්‍රහාරය එල්ල කරන අවස්ථාවේ දී කොමසාරිස්වරයාගේ බිරිය සහ දරුවන් ද නිවසෙහි සිට ඇති බව ද පැවසේ.පසුව සිද්ධිය සම්බන්ධයෙන් උතුරු මැද පළාත් ජ්‍යෙෂ්ඨ නියෝජ්‍ය පොලිස්පති ජගත් අබේසිරි ගුණවර්ධන, නියෝජ්‍ය පොලිස්පති රංජිත් පද්මසිරි යන මහත්වරුන්ගේ උපදෙස් මත අනුරාධපුර කොට්ඨාස භාර පොලිස් අධිකාරි මහේෂ් සේනාරත්න මහතා ගේ මෙහෙයවීමෙන් කොට්ඨාස අපරාධ විමර්ශන අංශයේ ස්ථානාධිපති පොලිස් පරීක්ෂක රත්නායක මහතා ඇතුළු තවත් උසස් නිලධාරීන්ගෙන් සමන්විත විශේෂ පොලිස් කණ්ඩායම් කිහිපයක් මගින් පරීක්ෂණ කටයුතු ආරම්භ කළේ ය.කිසිදු සාක්ෂියක් නොමැතිව අංශ කිහිපයක් යටතේ මෙහි පරීක්ෂණ කටයුතු ආරම්භ විය. එහිදී පොලිසිය මෙය පෞද්ගලික මත භේදයක් ද රාජකාරිමය වශයෙන් ඇති වූ තරහක් මත මෙවැනි සිද්ධියක් කළාද යන්න පිළිබඳව පරීක්ෂණ සිදු කළේ ය.එහිදී කොමසාරිස්වරයාගෙන් ඇතුළු තවත් පුද්ගලයින් හතළිස් දෙනෙකුගේ පමණ සිද්ධිය සම්බන්ධයෙන් පොලිසිය සාක්ෂි ලබාගෙන තිබේ. සතියක් පුරාවට දිනපතා මෙම පොලිස් කණ්ඩායම් මගින් පරීක්ෂණ සිදු කරන ලදී.මෙම පරීක්ෂණ අවසානයේ සිද්ධිය සම්බන්ධයෙන් පසුගිය (28) දා ආයුර්වේද වෛද්‍යවරයකු සැකපිට පොලිසිය මගින් අත්අඩංගුවට ගන්නා ලදී.මින්නේරිය ආයුර්වේද රෝහලේ වෛද්‍යවරයකු ලෙස සේවය කර පසුව අනුරාධපුර ආයුර්වේද රෝහලට ස්ථාන මාරුවක් ලබා පැමිණි මේ වෛද්‍යවරයා මේ වනවිට අධ්‍යයන නිවාඩු ලබා සිටී.මෙම වෛද්‍යවරයා අත්අඩංගුවට ගෙන කරන ලද ප්‍රශ්න කිරීම්වලින් අනතුරුව මේ ඇසිඩ් ප්‍රහාරය එල්ල කළ බවට ද පාපොච්ඡාරණය කර ඇතැයි පොලිසිය කියයි.මින්නේරිය ප්‍රදේශයේ දී අත්අඩංගුවට ගත් මේ වෛද්‍යවරයාගෙන් හෙළි වූ තොරතුරු මත ඇසිඩ් ප්‍රහාර එල්ල කළ අනෙක් පුද්ගලයන් දෙදෙනා ද පොලිසියට සොයා ගැනීමට හැකි විය.ඒ අනුව නිට්ටඹුව ඌරාපොළ ප්‍රදේශයේ පදිංචි යුද හමුදා සෙබළා සහ ඔහුත් සමඟ ඇසිඩ් ප්‍රහාර එල්ල කිරීමට අනුරාධපුරයට යතුරු පැදියේ පැමිණි මාළු විකිණීමේ නිරත පුද්ගලයා ද අත්අඩංගුවට ගත් බව අනුරාධපුර කොට්ඨාස භාර පොලිස් අධිකාරි මහේෂ් සේනාරත්න මහතා සඳහන් කරයි.සිද්ධිය සම්බන්ධයෙන් අත්අඩංගුවට ගත් යුද හමුදා සෙබළා විසිතුන් හැවිරිදි විවාහකයෙකි. ඔහු කොළඹ මට්ටක්කුලිය ප්‍රදේශයේ යුද හමුදා කඳවුරක සේවය කරයි.මෙම පුද්ගලයා ආයුර්වේද වෛද්‍යවරයා මින්නේරිය ආයුර්වේද රෝහලේ සේවය කරන කාලය තුළ දැන හඳුනගෙන ඇත.උතුරුමැද පළාත් ආයුර්වේද කොමසාරිස් කුමාර ද අල්විස් මහතා සහ සැකකාර වෛද්‍ය වරයා අතර රාජකාරිමය වශයෙන් ඇතිවූ ගැටලුවක් මේ ප්‍රහාරයට හේතු වී ඇතැයි පොලිස් පරීක්ෂණවලදී හෙළි වී තිබේ.ඒ අනුව මීට සති දෙකකට පමණ පෙර සැකකාර වෛද්‍යවරයා විසින් යුද හමුදා සෙබළා හට ඇසිඩ් ගැසීමේ කොන්ත්‍රාත්තුව භාර දී ඇති අතර ඒ සඳහා රුපියල් විසි පන්දහසක මුදල් ලබාදී ඇතැයි පොලිසිය කියයි. පසුව හමුදා සෙබළා සිය මිතුරකු වන මාළු ව්‍යාපාරිකයා ද කැටුව නිට්ටඹුව ප්‍රදේශයෙන් කුලියට මිලදී ගත් යතුරු පැදියකින් අනුරාධපුරයට ඉකුත් 21 දින පැමිණ අනුරාධපුරයේ ලැඟුම් හලක නවාතැන් ගෙන විසි දෙවන දින අලුයම කොමසාරිස්වරයා හමුවට පැමිණ මේ ඇසිඩ් ප්‍රහාරය එල්ල කොට පලාගොස් තිබේ.සිද්ධිය සිදු කිරීමෙන් අනතුරුව සැකකාර වෛද්‍යවරයා විසින් මොවුන් හට තවත් රුපියල් පනස් දහසක මුදලක් ලබාදී ඇති අතර ඒ අනුව මෙම ඇසිඩ් ගැසීම රුපියල් හැත්තෑ පන්දහසක කොන්ත්‍රාත්තුවක් මත සිදුව ඇතැයි පොලිස් අධිකාරි මහේෂ් සේනාරත්න මහතා පවසයි.මෙම පුද්ගලයින් විසින් කඩවත ප්‍රදේශයේ වෙළෙඳ සලකින් ඇසිඩ් මිලදී ගෙන ඇති බව ද පරීක්ෂණ වලදී හෙළි වී තිබේ.සැකකාර වෛද්‍යවරයා සහ අනෙක් පුද්ගලයන් දෙදෙනා 15 වෙනිදා දක්වා රක්ෂිත බන්ධනාගාර ගත කෙරිණ.සටහන හා ඡායාරූප අමිල ප්‍රභාත් වනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303031</link>
    <topic>“අම්ම තාත්ත නැතත් අපිත් ලෝකෙ දකිනවා”</topic>
    <author>රමණී සුබසිංහ</author>
    <content>මේ ලෝකෙ තියෙන ලස්සනම වචනය අම්මා. ලස්සනම චරිතයත් අම්මා. එදා කොළඹ ක්‍රීඩා අමාත්‍යාංශ ක්‍රීඩාංගණයට පාන්දරින් ම එක්රොක් වුණු පුංචි දරු පැටවුන්ට අම්මා ළඟ නැති අඩුව ටිකක් නෙවෙයි. හුඟක් දැනුණා.‘මිහි මඬලේ අඳුරු කුසේ දිය උල්පත අම්මා අහස් තලෙන් මරු කතරට වහින වැස්ස අම්මා නිල් දෙරණේ තුරුලිය මත මල් සම්පත අම්මා තුරුලිය මත පිපි කුසුමේ ඵල සම්පත අම්මා’ඒ මොහොතේ ශබ්ද විකාශන යන්ත්‍රයෙන් ඇහුණු ළයාන්විත ගී හඬින් ඒ දුක්බර හැඟීම කඳුළක් වෙලා ඇස් අගින් බිමට වැටුණා. ඩබ්ලිව්. ඒ. අබේසිංහ ගේ ගී පදවැල් ගායනයට මුසු කරමින් නන්දා මාලනිය ගැයු ඒ ගීය හිමිදිරියේ ම ගුවනට මුසු කළේ අම්මා ගැන මතක් කරලා පුංචි හිත් පාරවන්න නෙවෙයි. තුරුලට අරන් උණුසුම දෙන්න, මහ මෙරක් තරමට ආදරේ දෙන්න වැදූ මවු ළඟ නැති වුණත් මේ දරු පැටවු තනි නොකරපු මවුවරුන් ගැන හැඟීමක් ඇති කරන්නටයි.ගෙවුණු දවස් හතකට පෙර, පහු ගිය ඉරිදාවේ කොළඹ නිදහස් මාවතේ ක්‍රීඩා අමාත්‍යාංශ ක්‍රීඩාංගණයට සුවිශේෂී දවසක්. අම්ම තාත්ත ගේ හව්හරණක් නැතිව මේ ලෝකේ අසරණ වුණු පුංචි එවුන් ගේ සෙනෙහෙබර හමුවක්. ඒ වගේ ම නිවාසාන්තර ක්‍රීඩා උලෙළක්. මනුස්සකම දන්නා මිනිසුන් ගේ ඇප කැප වීමෙන් වාර්ෂිකව පැවැත්වෙන මේ ක්‍රීඩා උලෙළ සංවිධානය කෙරුණේ සිව්වැනි වරට.සමස්ත ලංකා බෞද්ධ මහා සම්මේලනයේ ළමාරක්ෂක මණ්ඩලය මඟින් පාලනය වන ළමා සංවර්ධන මධ්‍යස්ථාන 17 ක දරු දැරියන් නව සියයකට වැඩි පිරිසක් මේ උත්සවයට සහභාගි වුණා. පිටිය පුරා වෛවර්ණ පාටින් දිලිසෙන කොඩිවැල් අතර තැනින් තැන අලංකාරව ඉදිවුණු නිවාස 17 න් ම එළි දැක්වුණේ මේ දරුවන්ගේ සැබෑ හපන්කම්. මීටර් සියය, දෙසීය, දුර පැනීම, උස පැනීම, සහාය දිවීම ආදි පාසල් නිවාසාන්තර ක්‍රීඩා උලෙළක දැකිය හැකි සියලුම තරග ඉසව් මේ ක්‍රීඩා උලෙළේ දීත් දැක ගත හැකි වුණා. තමන් බාරව ඉන්න පාලක පාලිකාවන්ගේත්, නිවාසවල එකට හැදෙන වැඩෙන සහෝදර සහෝදරියන් ගේත් ජය ඝෝෂා මැද්දේ තරග දිනපු දරුවෝ ඒ සතුට බෙදා හදා ගත්තේ ඒ සහෝදර සහෝදරියන් අතරමයි. වැදූ අම්මා ළඟට ගිහින් ‘අම්මේ මං දිනුවා’ කියන්නට, තාත්තා ළඟට දුවගෙන ගිහින් ‘තාත්තෙ, මං හැමදාම දිනනවා’ කියන්නට අම්මා තාත්තා ළඟ නොහිටියත්, ඒ දරුවන් ගේ ජයග්‍රහණය හමුවේ එදා ක්‍රීඩා පිටියට රැස් වුණු හුඟක් මවුපියන් හදවතින් ම සුබ පැතුවා.සයුරු පතුලේ උපන් මුතුවෙමු අපි හපන් ඔබේ අමා පෙමින් හැඩවෙමූ අපි ඉතින්... අපි උපන්න දැයේ සැම ළය කිරි එරේ ලෝකෙම මවු සෙනේඅපටයි හිමි වුණේ... පසුබිමෙන් ඇසුණ මේ දරුවන් ගේ තේමා ගීතය ඒ ආදරය, හැඟීම තවත් තහවුරු කළා. එක මවක ගේ නෙවෙයි. එක පියෙකු ගේ නෙවෙයි. ලෝකයේ ඉන්න හැම අම්ම තාත්තා කෙනෙකු ගේ ආදරේ, සෙනෙහස මේ දරුවන් බලාපොරොත්තු වුණා.එදා ක්‍රීඩා උලෙළේ බැලුම් පිපිරවීමේ තරගය බොහෝ දෙනකු ගේ දෙනෙත් කඳුළින් තෙත් කළා. දෑසම අඳ පුංචි එවුන් දෑතින් බදාගෙන බැලුම් පුපුරවද්දී ඔවුන් දිරිමත් කරන්නට හැමෝම එක් වුණා. අම්මා තාත්තගේ රැකවරණය තබා මේ ලෝකය දකින්නටවත් ඉඩක් නැති මේ දරු පැටවු ඒ සියලු දුක් අමතක කරමින් එදා සැබෑ සතුටක් ලැබුවා.නොලැබෙන දේ ඉල්ලා හඬා වැටෙනවාට වඩා ඒ වේදනාව යටපත් කර ගනිමින්, හිනාවෙලා ජීවිතයට මූණ දෙන හැටි මේ දරුවන්නට කියලා දෙන්නේ ඔවුන් රැක බලා ගන්නා අම්මලා තාත්තලා.දෙනෙත් නොපෙනෙන දරුවො වගේම කතා කරන්නට බැරි, ශ්‍රවණාබාධ දරුවන් ද මේ ක්‍රීඩා උත්සවයට සහභාගි වුණා. ඔවුන් එදා වචනයෙන් පවසන්නට බැරි බොහො දේ ඉදිරිපත් කළේ අභිනයෙන්. විකට ඇඳුම් තරගයේ දී එවන් දරුවෙක් ඉදිරිපත් කළ ‘සහශ්‍රයට විලාසිතාවක්’ අංගය රැස්ව හුන් පිරිස් සිනා ගන්වන්නට වගේ ම සමාජයට හොඳ පණිවුඩයක් ද ගෙන දුන්නා.ක්‍රීඩා උලෙළේ දක්ෂතම ක්‍රීඩකයා ලෙස කිරුළු පැලැන්දේ පඹේ ජයන්ති ළමා සංවර්ධන මධ්‍යස්ථානයේ ගයාන් චතුරංග. දක්ෂතම ක්‍රීඩිකාව නුගේගොඩ ගංගොඩවිල බාලිකා ළමා සංවර්ධන මධ්‍යස්ථානයේ දේශානි වාසනා. අලංකාරතම නිවාසයට හිමි ජගත් සුමතිපාල අභියෝගතා කුසලානය හිමි කර ගත්තේ ගංගොඩවිල බාලිකා ළමා සංවර්ධන මධ්‍යස්ථානය. සෑම අතින් ම දක්ෂතා දැක්වූ නිවාසයට හිමි ආචාර්ය මිලිනා සුමතිපාල අභියෝගතා කුසලානය දිනා ගනු ලැබුවේ ද පඹේ ජයන්ති ළමා සංවර්ධන මධ්‍යස්ථානය විසින්.මේ සියලු ම දරුවන් තරග බිමට සුදුසු ලෙසින් සූදානම් කොට, පෙර පුහුණු පවත්වා තරගයට ඉදිරිපත් කිරීමේ ගෞරවය හිමි වන්නේ ඒ දරුවන් බලා කියා ගන්නා අම්මලාට. වැදු මවු, අතහැර යද්දි මේ දරුවන්ට සරණ වුණු ඒ අම්මලා මේ ලෝකයේ සැබෑම මවුවරුන්. මේ පුංචි දරු පැටවුන්ගේ ජීවිතය අඳුරට යන්නට නොදී ආලෝකවත් කරන්නට වෙහෙසෙන මේ මවුවරුන්ගේ ගුණ සුවඳ අප්‍රමාණයි. දිරිය කාන්තාවන් ලෙස ඔවුන් මේ සමාජයට වටිනා ආදර්ශයක් ගෙන දෙනවා.එදා මේ දරු දැරියන් ගේ දක්ෂතා දැක බලා ගන්නට වගේ ම ජයග්‍රහණය ලැබු දූ පුතුන්ට තෑගි සහ සහතික පත් බෙදා දෙමින් ඔවුන් දිරිමත් කරන්නට ජනාධිපති ආර්යා ශිරන්ති රාජපක්ෂ මැතිනිය ද පැමිණ සිටියා. ඒ සැබෑම වූ මවු සෙනෙහසින්. මේ දරුවන් සමඟ ආදරයෙන් කතාබහ කරන්නට අමතක නොකළ ඇය තවදුරටත් මේ දරුවන්, මේ රටේ අසරණයින් නොවන බව තහවුරු කළා. අධ්‍යාපන ඇමැති බන්දුල ගුණවර්ධන, ක්‍රීඩා අමාත්‍ය මහින්දානන්ද අලුත්ගමගේ ඇතුළු සම්භාවනීය අමුත්තන් රැසකගේ සහභාගිත්වය ද සුවිශේෂී වුණා.“අම්මා තාත්තා නැතිව අසරණ වුණු මේ පුංචි දරුවන් යම්තාක් දුරකට හෝ ගොඩනැඟීමයි අපේ ප්‍රධාන අරමුණ. ඔවුන්ට නිසි අධ්‍යාපනයක් වගේම හොඳ රැකවරණයක් ලබා දීම, හොඳ පුරවැසියන් ලෙස අනාගතයට දායාද කිරීමට අවශ්‍ය සියලු ;ද් මේ ළමා සංවර්ධන මධ්‍යස්ථාන මඟින් සිදු කරන්නට අපි කැප වී සිටිනවා. වාර්ෂිකව පැවැත්වෙන ක්‍රීඩා උත්සවයට ඒ වැඩ පිළිවෙළේ එක් අංගයක් පමණයි.” ක්‍රීඩා උලෙළ ගැන කළ කතා බහේ දී ළමාරක්ෂක මණ්ඩලයේ උප සභාපතිනි සමන්තා සුමතිපාල මහත්මිය පැවසුවා.සමස්ත ලංකා බෞද්ධ මහා සම්මේලනයෙන් බෞද්ධ ජනතාවටත්, බුද්ධ ශාසනයටත් සුවිශේෂී මෙහෙවරක් සිදු කෙරෙනවා. සමාජ සේවය ද ප්‍රධානයි. එහි ළමාරක්ෂක මණ්ඩලය මඟින් පාලනය වන ළමා සංවර්ධන මධ්‍යස්ථාන 17 ක් දිවයිනේ විවිධ ප්‍රදේශයන් හි පිහිටුවා තිබෙනවා. කැලණි විහාරයේ චිත්‍ර ශිල්පී සෝලියස් මෙන්ඩිස් මහතා ඇතිකළ පුත්තලම දිස්ත්‍රික්කයේ මහවැව පිහිටුවා ඇති සිව්රාජ අඳ බිහිරි ළමා සංවර්ධන මධ්‍යස්ථානය හා එම පාසල මේ අතර ප්‍රධාන වෙනවා.මේ සියලු ළමා සංවර්ධන මධ්‍යස්ථානවල දරුවන් ඒකරාශී කර ගනිමින් ළමා දින උත්සව, අවුරුදු උත්සව ආදි සැණකෙළි සංවිධානය කෙරෙන්නේ මවුපියන් අහිමි ඒ දරුවන් ගේ සිතට යම්තාක් දුරකට හෝ සතුට, විනෝදය හා දැනුම ලබා දෙන්නටයි.මෙවර කොළඹ ක්‍රීඩා අමාත්‍යාංශ ක්‍රීඩා පිටියේ පැවැති උත්සවයේ දී ද ඒ බලාපොරොත්තු මල්පල ගැන්වුණා.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303032</link>
    <topic>ගිනි මද්දහනෙන් මිදී මල් වැස්සට තෙමෙන කිලිනොච්චි යුවතියෝ</topic>
    <author>කිලිනොච්චි සංචාරයකින් පසු ඉනෝකා පෙරේරා බණ්ඩාර</author>
    <content>මාර්තු 08 යෙදෙන ලෝක කාන්තා දිනය නිමිත්තෙනි.කිලිනොච්චියේ ‘කොටි’ ගැහැනු මහ පොළොව පෙරළන්නට පටන්ගෙන තිබේ.සෙල්ලම් නැත.ගන කැලෑව සහ මුඩු බිම් අක්කර එක්දහස් ගණනක් අස්වැද්දූ ඔවුහු පසුගියදා සිය බඩ ඉරිඟු අස්වැන්නද නෙළා ගත්හ.ගැහැනුකම රැකගෙන, හොද්දක් බතක් ඒදගෙන ගෙදරට වී ඉන්නට එල්ටීටීය ඔවුන්ට ඉඩ දුන්නේ නැත.බහුතරයක් ගැහැනු, ‘කොටි ගැහැනු’ වූයේ මහ කැලෑවට බලෙන් රැගෙන ගොස් අවි ආයුධ අතට දී ‘ගහපිය – මරපිය - කොටපිය... සිංහලයා අපේ එකම හතුරා...’ යි ඒ ඔළුගෙඩි අස්සට කා වැද්දූ පසුය.’කොටි’ නාමය ආඩම්බරයක් යැයි සිතූ ගැහැනුද ඒ අතර නොසිටියා නොවේ.එහෙත් දැන් සියල්ල වෙනස් වෙමින් තිබේ. ජනාධිපතිතුමාගේ සහ පාර්ලිමේන්තු මන්ත්‍රී නාමල් රාජපක්‍ෂ මහතාගේ මැදිහත්වීම මත කිලිනොච්චි සහ මුලතිව් සිවිල් ආරක්‍ෂක බළකායට බඳවා ගත් මේ පිරිස 3500 කි. ඉන් බහුතරය 2,145 (66%) ක්, ගැහැනු වීම එහි ඇති සුවිශේෂී බවයි.කැමැත්තෙන් හෝ අකැමැත්තෙන් අවි ආයුධ ගත් ඔවුහු, දැන් කැත්ත උදැල්ල පමණක් අතට ගෙන තිබේ. ගැහැනුකමට කිසි සේත් නොගැළපෙන, අතිශය දරදඬු ගති සොබා පහව ගොස් සිනහවෙන් මුව සරසා වැඩ කරන මේ පිරිස කිළිනොච්චියේදී අපට මුණගැසිණි.පුනරුත්ථාපනය වී පැමිණියද බහුතරය භාෂාව නොදැනීම විශාලම ගැටලුව විය.දන්නා සිංහලය... කැඩුණු දෙමළ බස මතු නොව දයාව, කරුණාව නම් හදවතේ භාෂාවද පෙරටුකොට කර්නල් රත්නපි‍්‍රය ප්‍රමුඛ නිලධාරි මඬුල්ල ඔවුන් හා ගනුදෙනුව ආරම්භ කළේය.ඒ 2012 ඔක්තෝබර් 10 වැනිදා ය.”මුලින් මේ අය සිවිල් ආරක්‍ෂක බළකායට එක්වුණේ කිසි විශ්වාසයක් නැතිව. නමුත් අපි ඔවුන්ටම තේරුම් යන්න ඇරියා මේ වැඩපිළිවෙළෙන් ඔබත් – රටත් සංවර්ධනය වෙනවා කියන එක.මේ ගෑනු හරියට පිරිමි වගේ. කිසි කම්මැළිකමක් නැහැ. මුලදි 1698 ක් වූ කාන්තාවෝ අද වන විට 2145 ක් දක්වා වර්ධනය වෙලා.ගව්රියෝගා මලර්සුකිර්තාඥානේෂ්වරී මාලතීඑල්ටීටීඊ පුරුෂාධිපත්‍යයට යටවෙලා, වේදනා වධ බන්‍ධනවලින් මිරිකිලා, ඒවාට නතුවෙලා, ඔවුන්ගේ ම යැයි කියා ගන්නා ජුගුප්සාජනක ම්ලේච්ඡ නීතියකින් පීඩා විඳිමින් තමයි මේ ගැහැනු උදවිය ජීවත්වෙලා තිබෙන්නේ.දැන් ඔවුන්ට සිංහල සමාජය කෙරෙහි විශාල විශ්වාසයක් ගොඩනැඟිලා තිබෙනවා. දෙමළ සමාජය තුළ එදා කාන්තා ප්‍රතිරූපයට විශාල තැනක් තිබුණා. නමුත් ඔවුන් සංවිධානෙ ගත කළ කාලයේ ගැහැනුකම සහ ලිංගිකÀවය තුට්ටුවට වැටුණා කියලා ඔවුන් පවසනවා.අවුරුදු 14 – 15 න් පටන්ගත්තම කිසිම ගැහැනු ළමයකුට බේරිල්ලක් තිබුණෙ නැහැ කියලයි ඔවුන් කියන්නෙ. ඇත්තටම මේ අයට සංවිධානෙ පිරිමින්ගෙන් ලැබුණෙ ආරක්‍ෂාවක් නෙවෙයි. හිංසන පමණයි.පඩි නොලබා වැඩ කරන්න සිදු වුණා විතරක් නෙවෙයි, කෲර ලිංගික හිංසාවලට පවා ඇතැම් කාන්තාවෝ ගොදුරු වුණා කියලයි ඔවුන් කියන්නෙ.’දෙමළ මිනිහට වැඩිය සිංහල මිනිහා හොඳයි...’ කියල ඔවුන්මයි අද අපිට කියන්නෙ. අවුරුදු 30 කට පස්සෙ ඔවුන් ලෝකෙ දකින්නෙ දැන්.මේ රටේ... ලෝකයේ ගැහැනුකමට තිබෙන තැන, ගැහැනු වැඩකරන හැටි ලස්සනට ඉන්න හැටි ඔවුන් දකින්නේ දැන්. පුරුෂයා හා සමතැන් අරගෙන, සමහර විට ගෙදරට ආර්ථික ශක්තිය ලබා දෙමින් ඊටත් වඩා ඉදිරියෙන් ඉන්න අද මේ සිවිල් ආරක්‍ෂක බළකා කාන්තාවන්ට හැකිවෙලා තියෙනවා.සිවිල් ආරක්‍ෂක බලකායට සම්බන්‍ධවීම තුළ මේ අයට සමාජයෙන් ලැබිලා තියෙන පිළිගැනීම ඔවුන්ට මහමෙරක්. තමන්ට අසාධාරණයක් වුණොත් කතා කරන්න – හඬ නඟන්න මොන තරම් පිරිසක් ඉන්නවද කියල දැන් ඔවුන් දන්නවා...”ගැහැනුකමටත් අයිතිවාසිකම් ඇති බව මේ උදවිය දන්නේ දැන් බවයි කර්නල් රත්නපි‍්‍රය තවදුරටත් පවසන්නේ. මේ දෙදහස් ගණනක් ගැහැනු අතරේ ජාත්‍යන්තර කාන්තා දිනයක් පිළිබඳ අසා ඇත්තේ එහෙමත් කෙනෙකි.විසි හැවිරිදි සුකිර්තා නඩරාජා නම්, යොවුන් පාර්ලිමේන්තුව නියෝජන කරමින් ඇමෙරිකාවට යන්නටද වාසනාවන්ත වූවාය.’පවුලෙන් එකෙක් සංවිධානයට දිය යුතුයි...’ නීතියට අනුව, අක්කලා දෙන්නාත් එකම අයියා සහ මල්ලිලා දෙන්නා වෙනුවෙන් සංවිධානෙට බාරවෙන්න යැයි ඇයට කීවේ තාත්තාය. ”එතකොට මං හිටියේ ඔඩ්ඩුසුඩාන් මහා විද්‍යාලයෙන් ඕලෙවල් කරලා. දවස් 15 ක පුහුණුවෙන් පස්සෙ මාව දැම්මෙ තුවාලකාරයන්ට බෙහෙත් දාන තැනකට. මං වැඩ කළේ ‘ආරවී’ නායිකාව යටතේ. සටන් බිමේදි බිම් බෝම්බයක් පුපුරලා මගේ ඔළුවට හානි වුණා. අදටත් මට තද අව්ව වැනි පොඩි පීනඩයකදි පවා කලන්තෙ දානවා. එදා අපි හිතුවෙ ආමි එක ‘යක්කු’ කියලා. බාර වුණාට පස්සෙ තමයි දැනුණෙ, හිතාගෙන හිටි දැනගෙන හිටි විදිය මොනතරම් වැරැදිද කියලා.මගේ අසනීප තත්ත්වෙ නිසා ඛ්ඉච්එකට (සිවිල් ආරක්‍ෂක බළකායට) බැඳුණට පස්සෙ මට මීඩියා යුනිට් එකේ ඡායාරූපකරණය හා වීඩියෝකරණය කරන්න ලැබුණා. අපේ උත්සව, සංවර්ධන කටයුතු, ගොවිපොළ කටයුතු ආදිය පිළිබඳ ඡායාරූප ගන්නේ මං. මැරෙන්න නියම වෙලා හිටි අපිට ජනාධිපතිතුමා නිසා ජීවය ලැබුණා. සිවිල් ආරක්‍ෂකේට බැඳුණු නිසා ජීවිතේට වටිනාකමක් ලැබුණා.මට නම්, මාව සංවිධානෙට බාර දීපු අම්මා - තාත්තලට වැඩිය මේ සර්ලා වටිනවා. මට ඇමෙරිකාවට යන්නට ලැබුණෙ මේ ආණ්ඩුව නිසා. ඉස්සර අහලා තිබුණට මම දැන් තමයි ජාත්‍යන්තර කාන්තා දිනයේ නියම අර්ථය දන්නේ.මම ලෙඩෙක් - වෙඩි - බෝම්බ වැදුණා කියලා අද මට හිතෙන් නෑ. අපි සාමූහිකව වැඩ කරනවා. වැඩ කිරීම තමයි දැන් අපේ එකම සතුට. යුද පිටියක අපි ලබපු කර්කෂ අත්දැකීම් සමහරවිට ගෑනියකුට හිතා ගන්නවත් බැහැ. අද ඒ සියල්ල අතීතයේ වළ දාලා අපි මේ රටත් එක්ක ඉදිරියට යනවා...”සුකිර්තා මෙන් හිතන ගැහැනු බහුතරයක් මුලතිව් සහ කිලිනොච්චියේ ගොවිපළ එකොළහක දාඩිය මුගුරු වගුරමින් මහා වගා සංග්‍රාමයක යෙදී සිටියි.ඔවුන් ගන කැලෑ සහ මුඩු බිම් සරු සාර වගාවන් බවට පත් කර තිබේ.මේ සඳහා කණ්ඩායම් වශයෙන් බෙදා නායිකාවන් පත් කර ඇති අතර, අඩුම තරමේ අක්කර භාගයකට වැඩි ප්‍රමාණයක් මේ එක් කාන්තාවක් අස්වද්දයි.එතෙකින් නොනැවතී, සිමෙන්ති ගල් වැලි හා ඔට්ටුවෙමින් ගොඩනැගිලි ඉදිකිරීමෙහිලා අත් උදව් දෙති. අම්බාල්නගර්, වට්ටකච්චි, සින්න පල්ලවරායන් කට්ටු, ජෙයපුරම් සහ තුනුක්තායි යන කිලිනොච්චියේ ගොවිපළ පහේත්, කොලොන්දු පුලම්, සුදන්දිර පුරම්, තේවි පුරම්, කයිවේලි, උදයාර්කට්ටු සහ භාරතීපුරම් යන මුලතිව් දිස්ත්‍රික් ගොවිපළ හයේත් ඔවුහු වගා කටයුතුවල යෙදෙත්.බඩ ඉරිඟු, රටකජු, වී, මිරිස් වගාවන්ට අමතරව පොල් ගස් 9,800 ක් ද ඔවුන් බලා කියා ගනිති.පොහොර යෙදීම, වළවල් කැපීම, ශුද්ධ පවිත්‍ර කිරීම මෙහි ගැහැනුන්ට නුපුරුදු නැත.21 හැවිරිදි මාලතී ද ත්‍රස්තයන් බලෙන් අරන් ගිය එවැනි යුවතියකි.යුද බිමේදී හිසට, කකුළකට සහ අතකට සිදුවූ හානි නිසා අදත් යම් තරමේ ආබාධ තත්ත්වයකින් සිටියද සිවිල් ආරක්‍ෂක බළකායට බැඳී ඇය පිරිමින් හා උරෙනුර වැඩ කරන්නීය.”ඒ කාලෙ මාව දැම්මෙ තුවාලකාරයන් ඔපරේෂන් කරන තියටර් එකේ අත් උදව් දෙන්න. සමහර වෙලාවට අමු අමුවෙ තුවාල මැහුවා. කැපුවා. හිත දරදඬු වුණා. ඒ ජීවිතේ හරි කර්කෂයි. අද මං වගා කටයුතුවල නිරත වෙලා. හිතට හරි සැහැල්ලුයි. එදා අපි යුද පිටියේ වැඩ කළේ මරණය පමණක් බලාපොරොත්තුවෙන්. අද අපිටම කියලා පඩියක් ලැබෙනවා. වගකීමක් දැනෙනවා. අපිව මේ රටට ඕනෙ කියලා හිතෙනවා. දැන් තමයි අපි ජීවිතේ විඳින්නේ.ශාරීරික අපහසුතා තිබුණත්, මෙහෙම වැඩකරන එකෙන් හිතට හරි ගැම්මක් එනවා...”කර්නල් රත්නපි‍්‍රයයෝගා මලර් 34 හැවිරිදිය. තමන් සහ සැමියා ත්‍රස්තයෝ බලෙන්ම රැගෙන ගියදා තවමත් හීනයක් සේ ඇයට දැනෙයි.“එදායින් පස්සෙ මං කවදාවත් මගේ මහත්තයව දැක්කෙ නැහැ. අපි හරි සතුටින් ජීවත්වුණු ජෝඩුවක්. අනාගතේ ගැන මං හිතන් නෑ. මේ රස්සාව මට ජීවත්වීමට බලාපොරොත්තු දුන්නා. මගේ මහත්තයා නිතර මතක් වෙනවා. මැරුණද ඉන්නවද කියලවත් හොයා ගන්න බැරි වුණා.අද මං හැකි උපරිමයෙන් මේ වගාවට හිත යොමු කරනවා. යුද පිටියෙ තිබුණු දරදඬු වැඩවලට වඩා මේ සැනසිලිදායක ජීවිතේ තුළ රටට වැඩක් කරන්න ශක්තිය තියෙනවා...”22 හැවිරිදි සුබ්‍රමනියම් ගව්රි, හෘද රෝගියෙකි. ඇයව ත්‍රස්තයන් ඇදගෙන ගියේ ඒ බව දැන දැනය.”ඒ වෙනකොට මගේ අක්කා කෙනෙකුත් අරන් ගිහින් තිබුණේ.දවසක් මං කඩේ යනකොට මාවත් බලෙන්ම ඇදගෙන ගියා. එතකොට මට වයස 17 යි. මම කිව්වා මම හෘද රෝගියෙක්, බෙහෙත් බොනවා කියලා. ගහලා වධ දීලා පුහුණු කඳවුරට දැම්මා. ආමි එකෙන් බේරගන්න කල් පුදුම දුකක් වින්ඳේ කැලේ ගත කළ ඒ මාස 10 ම. මට බෙහෙත් දුන්නෑ.අද මං පිළිවෙළට බෙහෙත් බොනවා. අපේ ෆාම් එකේ එළවළු අස්වනු තෝරනවා. රටකජු සුද්ද කරනවා. වැඩ කරද්දි පඩිය අතට ගනිද්දි හරි සතුටුයි. අපිත් මේ රටට වැඩ කරන ගැහැනු කියල දැනෙනවා...”28 වියැති ඥානේෂ්වරී, අද දරුවකු සමඟ හුදෙකලා වූ, සංවිධානෙට වැඩ කළ තවත් යකඩ ගැහැනියකි.“මගේ මහත්තයා මාව දාලා ගිහින්. දරුවට මාස 10 යි. අපේ පවුල ලොකුයි. කන්න බොන්නවත් තිබුණෙ නැහැ. ගෙදර ආර්ථිකේ නිසයි මං එල්ටීටීඊ පොලිසියට බැඳුණේ. ඒකෙ පඩියක් ගෙව්වා. පුනරුත්ථාපනය වෙලා ඇවිත් සිවිල් ආරක්ෂකේට බැඳුණෙ දහසක් බලාපොරොත්තු ඇතිව.මට වෙච්ච දේ මගේ දරුවට වෙන්න දෙන්න බෑ. මේ රස්සාව මට මහ මෙරක්. දරුව ඉස්කෝලෙ යවන්න උගන්වන්න මං මහන්සිවෙලා මේ රටට වැඩ කරනවා. මට ඕනෙ තරම් වැඩ කරන්න පුළුවනි. කිසිදෙයක් බැහැ කියලා හිතෙන්නෙ නැහැ. මේ ආණ්ඩුව අපිට හුඟක් අවස්ථාවන් දීලා තියෙනවා.ආනන්ද පීරිස් ඩී.ජී. සර් කිව්වා, අපිට බයිසිකල් සහ හැඳුනුම්පත් දෙනවා කියලා.දැන් අපේ ජීවිතවලට දේවල් ලැබෙනවා. අපිත් ඒ වෙනුවෙන් උපරිම ලෙස වැඩ කරනවා...”මේ ආකල්ප ඒ ගල් ගැසී තිබූ සිත් තුළට ඇතුළු කිරීම පහසු කටයුත්තක් වූයේ නැත.එහෙත් අද ඒ සිතිවිලි ඔවුන් තුළින්ම ගලා එයි. ඔවුන් එරෙහිවූ රජයේ අද ඔවුන් රාජ්‍ය සේවකයන් බවට පත්ව තිබේ. ගස්, ගල්, සිමෙන්ති, කොන්ක්‍රීට් සමඟ ඔට්ටුවන ඔවුන්, අද කලාව සෞන්දර්ය යළි විඳින්නට ද පටන් ගෙන තිබේ. පෙර පාසල් ගුරුවරියන්සේ තවත් පිරිසක් වැඩ කරන්නට පටන් ගෙන තිබේ. ”මෙවර ඔවුන් කැපූ අස්වැන්න බඩ ඉරිඟු කිලෝ 10,000 ක්. වැස්සෙන් හානි නොවුණා නම් එය කිලෝ 40,000 ක්. මෙවර වගා කටයුතුවලින් රුපියල් ලක්‍ෂ 40 ක් අපේක්‍ෂිතයි. ගිය අවුරුද්දෙ ඔක්තෝබර් ඉඳලා මාස කිහිපයකිනුයි ඔවුන් මේ තත්වෙට ලාභ ගෙනාවේ. දැන් ඔවුන් තුළ පුදුම උනÁදුවක් තියෙන්නේ. අධ්‍යක්‍ෂ ජනරාල්තුමා ආ වෙලාවෙත් ඔවුන් ඉල්ලුවේ කෘෂි උපකරණ. හැතැප්ම 15 – 20 දුර ඉඳලා එන ඔවුන් හරි හැටි කන පිරිසකුත් නෙවෙයි. රොටියක්, චපාතියක්, වෑංජනයක් එක්ක බත් ටිකක් ගෙනාවත් බෙදා ගෙන කන පිරිසක් මේ.අවි අත දරාගෙන සයනයිඩ් කරල් බෙල්ලේ එල්ලාගෙන හිටි මේ ගැහැනු අද දුකේදි හඬන, සතුටේදි සිනාසෙන සංවේදී පිරිසක් බවට පත්වෙලා. ඊටත් වඩා රාජකාරියට මුල් තැන දෙන ආකල්පයෙන් ඔවුන් පොහොසත්...”ඉදින්, සිවිල් ආරක්‍ෂක බලකායේ අධ්‍යක්‍ෂ ජනරාල් රියල් අද්මිරාල් ආනන්ද පීරිස් මහතාගේත්, කර්නල් රත්නපි‍්‍රයගෙත් මහන්සිය අපතේ ගොස් නැත. රටට වැඩ කරන ගැහැනු අතරේ අද ඔවුන් පෙරමුණට ම විත් තිබේ.විශේෂ ස්තූතියමුලතිව් බලකා අණ දෙන නිලධාරී ලුතිනන් කර්නල් විරාජ් ප්‍රනාÁදු සහ සිවිල් ආරක්‍ෂක බළකා යේ මාධ්‍ය ප්‍රකාශක කුමාරතුංග වජිර මහත්වරුන්ට.කිලිනොච්චි සංචාරයකින් පසු ඉනෝකා පෙරේරා බණ්ඩාර  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303033</link>
    <topic>දළදා වැඳලා පින් පුරවාගෙන උඩවත්ත කැලේට ගිහින් සිත පුරවා ගනිමු</topic>
    <author>සාගරිකා දිසානායක ජයසිංහ</author>
    <content> නා විමනේ අසිරියකන්ද උඩරට සෙංකඩගල රාජධානිය අපේ රටේ තිබෙන අතිශය මනරංජනීය ඉසව්වක් බව අමුතුවෙන් කියන්නට අවශ්‍ය වෙන්නෙ නෑ. ඓතිහාසික සෙංකඩගල පුරවරය අපේ රටේ පමණක් නොවෙයි, සමස්ත ලෝකය පුරාම විශිෂ්ටතම ලෝක උරුම නගරයක් ලෙසත් විශ්ව සම්භාවනාවට පාත්‍ර වෙලා තිබෙනවා. ලෝ වැසි බොදු දනන්ගේ මුදුන් මල්කඩ වන බුදුරජාණන් වහන්සේගේ දන්ත ධාතුන් වහන්සේ වැඩ සිටින ශ්‍රී දළදා මාලිගාව මහනුවර නගර මධ්‍යයේ පිහිටා තිබීම ඊට හේතුවයි.ලාංකික අප අතරින් ජීවිතයේ කවදා හෝ මහනුවරට නොගිය අයෙක් ඇත්නම් ඒ කලාතුරකින් වෙන්නට පුළුවන්. ඒත් නුවරට යන බොහෝ දෙනෙකුගේ අරමුණ දළදා මාලිගාව වැඳපුදා ගැනීම. නැතිනම් පේරාදෙණිය මල්වත්තත් නරඹලා ඇම්බැක්කේ, ගඩලාදෙනිය විහාරවල ඇති පැරැණි කැටයම් නරඹලා නුවර වැව වටේ රවුමක් ඇවිදලා, නුවර වැවේ බෝට්ටු සවාරියක් ගිහින් විනෝද වෙලා ඒමයි. අගනුවර ඉඳන් සැතැපුම් 72 ක් පමණ දුරින් පිහිටීමත් අගනුවර සිට පැය තුනක් තුනහමාරක් ඇතුළත එහි ළඟාවීමට හැකිවීමත් සංචාරයට වගේම වන්දනාවට රිසි හැමදෙනාටත් විනෝදය සහ විවේකය ගත කරන්නට හොඳම ගමනාන්තයක් ලෙස සෙංකඩගල මහනුවර තෝරා ගැනීමට හේතු වී තිබෙනවා. මහනුවර නගරයටම උරුම වූ සුවදායී දේශගුණයක් රමණීය පරිසරයත් ඒ ඇල්ම තව තවත් වැඩි කරන්නට හේතුවක්.ඔබ හැමදාම නුවර යන්නේ වන්දනාවටම විතරක් ද? නැතිනම් විවේක සුවය සහ විනෝදාස්වාදය උදෙසා විතරම ද? පුංචි ළමයින්ට නම් අධ්‍යාපනික හා සංස්කෘතික වටිනාකම් ජීවිතේට එකතු කරගන්නටත් නුවර ගමන කදිමයි. උදේ ගිහින් හවස පිටත් වෙලා රෑ වෙනකොට නිවෙසට සේන්දු වෙන්න පුළුවන් එක දවසේ සංචාරයක් වුවත් මහනුවර නගරාශ්‍රයේදීම ඔබට නැවුම් පාරිසරික සංචාරයක අත්දැකීමත් විඳ ගන්නට හැකි බව ඔබ දැන සිටියා ද? ඒ සොඳුරු අත්දැකීම ඔබට ලබා දෙන්නේ මහනුවර නගර මධ්‍යයේ පිහිටි රමණීය රක්ෂිත වනාන්තරය වන ‘උඩවත්ත කැලය’ යි.මහනුවර සංචාරය කරන වැඩි දෙනෙක් සුන්දර මහනුවර අති සුන්දරත්වයට පත්කළ ඒ සොබාදම් මාතාවගේ සුන්දර දායාදය පිළිබඳව දන්නේ නෑ. මහනුවර නගරයේ ශ්‍රී දළදා මාලිගාවට උතුරු දෙසින් උතුරු අක්ෂාංශ 7 - 17 සහ 8 - 19 අතරත් නැඟෙනහිර දේශාංශ 80 - 38 හා 80 - 39 අතරත් පිහිටි උඩවත්ත කැලය හෙක්ටයාර 104 ක වපසරියකින් යුක්තයි. උඩරට රාජධානි සමයේ හන්තාන, බහිරවකන්ද, ලේවැල්ල, අරුප්පල හා තැන්නේකුඹුර ප්‍රදේශ දක්වා ව්‍යාප්තව තිබු බව කියැවෙනවා.එකල අක්කර දහසකට වඩා විශාල ප්‍රදේශයක් රක්ෂිත වනන්තරයක් ලෙස වෙන් කර තිබුණත්, 1815 දී උඩරට පාලනය බ්‍රිතාන්‍යයනට හිමි වූ පසුව මේ වනන්තරයේ ඉඩම් ඔවුන්ගේ අභිමතයට අනුව විවිධ ආයතන හා පුද්ගලයන් වෙත පවරා දී තිබෙනවා. අද වන විට ත්‍රිත්ව විද්‍යාලය, පැරැණි ආණ්ඩුකාර නිල නිවාසය, රජ මැදුර, නගර සභාව, අප්ලන්ඩ්, බූවැලිකඩ, වේවැල්පිටිය හා සංඝමිත්තා මාවත යන ප්‍රදේශවල පිහිටි සියලුම ඉඩම් ඒ කාලයේ අයත්ව තිබුණේ උඩවත්ත රක්ෂිත වනාන්තරයටයි.1938 දී උඩවත්ත කැලය “අභය භූමියක්” ලෙස ප්‍රකාශයට පත් කරනු ලැබු අතර 1966 අංක 13 දරන වන ආඥා පනත යටතේ දැනට එය රක්ෂිත වනාන්තරයක් ලෙස වන සංරක්ෂණ දෙපාර්තමේන්තුව යටතේ පාලනය කෙරෙනවා.මහනුවර සංචාරයේ යෙදෙන ඔබත් ඔබේ දූ දරුවන් සමඟ යා යුතුම මනරංජනීය ඉසව්වක් ලෙස උඩවත්ත කැලය හඳුන්වන්නට පුළුවන්. දූ දරුවන්ට පමණක් නොවෙයි වැඩිහිටි අපටත් දැක බලා ගන්න දැන කියා ගන්න වටිනා සුන්දර මෙන්ම ඓතිහාසික වටිනාකම්වලින් අනූන ස්ථාන රාශියක්ම උඩවත්ත කැලය තුළ පිහිටා තිබෙනවා. අතීතයේ නොමිලේම උඩවත්ත කැලය නරඹන්නට ජනතාවට අවසර තිබුණත් වර්තමානයේ එහි යන ඔබට වන සංරක්ෂණ දෙපාර්තමේන්තුවේ උඩවත්ත කැලයෙහි පිවිසුම් දොරටුවේ පිහිටි කාර්යාලයෙන් ප්‍රවේශ පත්‍ර මිලදී ගන්නට සිදු වෙනවා.දළදා මාලිගාවට උතුරින් සංඝමිත්තා මාවතේ විනාඩි කිහිපයක් වාහනයකින් හෝ ඇවිද යාමෙන් ඔබට මේ සුන්දර වන පියසට ඇතුළු වෙන්නට පුළුවන්. ලංකාවේ නගරයක් මැද පිහිටි ස්වභාවික වනාන්තර අතළොස්ස අතරින් උඩවත්තත කැලයට හිමි වන්නේ ප්‍රධාන ස්ථානයක්.පෙර රජ දවස අතිශය සාමකාමී සුන්දර පුරවරයක්ව තිබූ මහනුවර නගරය අද නම් බොහොම ජනාකීර්ණයි. හරිම කලබලකාරීයි. උස් කඳු වැටි කිහිපයක් අතර ගැඹුරු නිම්නයක පිහිටි මහනුවර නගරය අපේ රටේ වෙනත් නගරවලට වඩා වෙනස්. කඳු වළල්ලකින් වට වී ඇති නිසාම නගරයේ මං මාවත් එතරම් පුළුල් ඒවා නොවෙයි. උස් කඳු වැටි අතරින් දිවෙන පටු මං මාවත්වල දිවෙන දහසකුත් එකක් රථවාහනවලින් නැගෙන දුම් රොටුවලින් නගරයේ පරිසරය දූෂණය වෙලා.පූජනීය දළදා වහන්සේ ගේ ඇල්ම බැල්ම වැටිලා සුරැකුණු දායාදයක් වගේ නගරයට උඩින් පිහිටි උඩවත්ත කැලය නිසාම මුලින් කිවු අපිරිසුදු වාතය නිරායාසයෙන්ම පිරිසුදු වෙනවා. ඒ වගේම නුවර මැද පිහිටි බෝගමබර වැවේ ජල සම්පත රැකගන්නට කදිම ජල පෝෂකයක් ලෙසත් ක්‍රියා කරනවා.ප්‍රාග් ඓතිහාසික යුගයේ නිර්මාණය වූ ස්වභාවික කඳුකරයක් ලෙස සැලකෙන උඩවත්ත කැලය උඩරට තෙත් කලාපයේ පිහිටි “උප කඳුකර වනාන්තර” පද්ධතියට අයිතිය. නිරිත දිග සහ ඊසාන දිග මෝස සුළං දෙකටම බාධකව කඳු පන්තිය පිහිටා තිබෙන නිසා උඩවත්ත කැලේට මෝසම් වැසි දෙකම ලැබෙනවා. ඒ අතර වැටෙන අන්තර් මෝසම් වරුසාවෙනුත් අඩුපාඩුවක් නැති නිසාම එය වසර පුරාම වැසි ලැබෙන හරිත බවින් අලංකෘත වූ උඩරට වැසි වනාන්තරයක් ලෙස සැලකෙනවා. වාර්ෂික වර්ෂාපතනය මිලි මීටර 1780 - 2000 අතර වන උඩවත්ත කැලයේ දිවා කාලයේ සාමාන්‍ය උෂ්ණත්වය සෙන්ටි ග්‍රේඩ් අංශක 20 ක් වෙනවා.ඓතිහාසික සෙංකඩගල රාජධානි සමයෙහි “උඩවාසල වත්ත” නමින් හැඳින් වූ මෙම මනරම් වන පියස පසු කලෙක උඩවත්ත යනුවෙන් බැවහැරින් බිඳී ආ බවත් කියැවෙනවා. නගරයක් මැද පිහිටියත් වනය තුළ වන ඓතිහාසික හා ආගමික වටිනාකම් සහිත ස්ථාන රැසකින් යුතු හෙයින් උඩවත්ත කැලය පාරිසරික අගය හා සමාන ඓතිහාසිත වටිනාකමකින් ද යුක්තයි. ඒ වගේම උඩවත්ත කැලෑවේ ජෛව විවිධත්වය ලංකාවේ වෙනත් ස්වාභාවික කැලෑවක් තරම්ම අනූනයි.වසර දහස් ගණන් පැරැණි තුරු ලතාවලින් පොහොසත් වූ වනන්තරය මනාව හඳුනාගත හැකි තුරු වියන, උප වියන හා බිම් ස්තරය යන වන වියන් තුනකින් යුක්තයි. වන වියනේ සහ උප වියනේ තුරු ලතා එකිනෙකට බොහොම සමීපව අහස වසා පැතිරිලා. අප එහි ළඟා වන විට මධ්‍යාහ්නය ළඟා වෙලා. ඒත් වනය තුළට පිවිසුණාට දැනුණේ හරියට හැන්දෑ කළුවර ගලා හැලෙන මොහොතක අප එහි පිවිසුණා වාගෙයි. වන අරණ තුළ දැවටුණු සිසිලස ගත සිත දාහය නිවාලනවා.කොයිතරම් පායන කාලෙක වුණත් වනන්තරේට වැස්ස වළාහක දෙවියන් ලෝබ නැතිව බැලුම් හෙළනවා. ඇත්තෙන්ම වන අරණක සිරිය විඳ ගන්නට නම් හිමිදිරි උදෑසනම ඔබ එහි පිවිසෙන්නට ඕනෑ. නුඹ කුස සිප ගන්නට වළිකන තුරු ලතා අතරින් පෙරී එන රන්වන් ළා හිරු රැස් දහරාවන් පොළව සිපගන්නා අපූරුවත්, ඒ ළහිරු කිරණේ දීප්තියෙන් අවදි වී නිදිගැට හරිමිනි දවසේ උදාවත් සමඟම තුටින් උදාන ගී ගයන සියොත්කැළ සියැසින් දැක ගන්නටත් ඔබට වරම් ලැබෙන්නේ එවිටයි.දීර්ඝ වූ රාත්‍රියේ ලැග සිටි ලැගුම් හල්වලින් එළිබැස දවසේ දඩයම සොයා වන වදින අඳුන් දිවියන් වාගේම වැලක මුලක් හාරාගෙන අලුත්ම අලුත් බිං අලයක රහ බලන්නට මහ පොළොවත් සමඟ ඔට්ටු වෙන වල් ඌරු රංචුවක් ඔබට දකින්ට ලැබෙන්නේ නිසොල්මනේම හිමිදිරි පාන්දර වන ගත වුණොත් විතරයි.අපේ රටේ වඳවී යන දුලභ සත්ත්ව විශේෂයක් ලෙස සැලකෙන වැලි මුවන්, ගෝනුන්, ඉත්තෑවන් වගේම කබල්ලෑවොත් එළිපෙහෙළියට එන්නේ ඒ වෙලාවටමයි. ශ්‍රී ලංකාවේ දකින්නට පුළුවන් වන රිලා රංචු උඩවත්ත කැලේදි දැක්කාමත් වෙන තැනකදි උන් දැක්කා වගේම කාගේ මුවටත් නැගෙන්නේ සිනහවක්.උඩවත්ත කැලේට පිවිසෙන මාර්ගයේ වැඩි දුරක්යන්නට කලින් හමුවෙන රජ පොකුණ අතීතයේ සෙංකඩගල පුරවරයේ රජකළ රජවරුන් ගේ සහ බිසෝවරුන් දිය කෙළින ජල තටාකය බව කියැවෙනවා. මෙම රජ පොකුණේ සිට මාලිගාව දක්වා උමං මාර්ගයක් තිබු බවත් කියනවා.රජ පොකුණේ පතුලේ තිබෙන රන් තලියක් සෑම වසරකට වරක්ම ජලය මතුපිටට නැගී යළිත් අතුරුදන් වන බවත් එය ඇසින් දුටු වනන්තරයේ නඩත්තු කටයුතුවල නියැළෙන කම්කරුවන් පවසනවා. උඩරට තෙත් කලාපයේ සරුවට වැවෙන පිහිඹිය, සල් සපු නා, කොස්, වල්දෙල්, ඇල්ස්ටෝනියා, මොර, මැහෝගනී, ඉඹුල්, කටු ඉඹුල්, මාදං, හුලංහික්, කිතුල් වගේම පයිනස් ගස්වලින් ද වන වියන් ස්ථරය සැදී තිබෙනවා.උප වන වියන කොබ්බෑ කිතුල් ඊපෙත්ත, පිහිඹිය හා බල වැනි ශාකවලින් ද මීටර 2 - 4 ක් පමණ උසට වැවෙන කරපිංචා, දොඩම්පනා, බෝකෑර, ඇට්ටේරියා සහ පාවට්ටා වැනි ශාක ප්‍රජාවෙන් ද පොහොසත්. යටි රෝපණය දුලබ වර්ගයේ මීවන වර්ග හා ඖෂධීය ශාක වර්ග රැසකින් යුක්තයි.ඇවිද යා හැකි මං මාවත්උඩවත්ත කැලේ උසම ස්ථානය ලෙස සැලකෙන්නේ කොඩිමලේ නම් ස්ථානයයි. වනය තුළ ඇති කඳුගැට කිහිපය අතරින් උසම ස්ථානය වන කොඩිමලේ මූදු මට්ටමේ සිට අඩි 1800 ක් උසින් පිහිටා තිබෙනවා. උඩරට රාජධානියේ රජකළ රජවරුන් ජාතික හා ආගමික කොඩි ඔසොවා තැබු ස්ථානය ලෙසයි කොඩිමලේ සැලැකෙන්නේ. කොඩිමලේට නොදුරින් පිහිටි ඉපැරැණි යෝධ පුස්වැල උඩවත්ත කැලේට පිවිසෙන ඔබ විසින් දැක බලාගත යුතුම ශාකයක්.වසර අවුරුදු 200 - 300 පමණ වියපත් වූ මේ යෝධ පුස්වැල සොබාදම් මාතාවගේ විශ්මිත නිමැවුමක් සේ සලකන්නට පුළුවන්. උඩවත්ත කැලේටම ආවේණික වූ සුන්දර නා තුරු යායකින් එහි කොටසක් සෙවණ වෙලා. දැවැන්ත නා තුරුවල අතු අග රැඳුණු රත් පැහැති නා දලු පත් මද පවනේ ලෙළ දෙන්නේ අඳුරු වනන්තරයට අමුතු කලඑළියක් දෙමින්. ඒ නා තුරු අතරේ පිපී ලෙළෙන පිවිතුරු නා මලින් නික්මී දසත සිසාරා යන මිහිරි සුගන්ධයෙන් නැහැපුඬු ප්‍රබෝධවත් වෙනවා.නා තුරු සෙවණේ සුවය විඳින්නට මොහොතක් එහි පමාවෙන ඔබට හොරා ඔබේ දෙපයට ගොඩවෙන කූඩළු මිනින්දෝරු අප්පුලා ගැනත් ටිකක් සෝදිසියෙන් සිටීම නුවණට හුරුයි.වන අරණක සැබෑ සිරිය විඳගන්නට නම් ඔබ එහි ඇවිද යන්නට ඕනෑ. එහෙම ඇවිද යන්නට සුදුසු පියමං වනය තුළ තනා තිබෙනවා. ක්‍රි. ව. 1834 දී එවකට මෙරට ආණ්ඩුකාරවරයා ව සිටි හෝර්ටන් මහතා විසින් තම බිරිය සිහිවීම පිණිස ඉදිකොට ඇති ලේඩි හෝර්ටන් මාවත එදා වගේම ආදරවන්තයන්ගේ මාවත අතිනත පටලාගෙන සෙනෙහසේ ගීතය මුමුනමින් පියමං කරන පෙම්වතුන්ගේ පි‍්‍රයතම ඉසව්.උයන මැද පිහිටි සෙනසුන් එදා මෙන්ම අදත් තවුස්දම් වඩනා යතිවරයනට කදිම තෝතැන්නක් වෙලා. අදින් වසර 1900 කට පමණ පෙර අනුරාධපුර රජකළ ගජබා රජුගේ රාජ සමයේ සෙන්කඩ නම් තවුසකු මෙම වන අරණෙහි වාසය කළ බවත් එම තවුසා නමින් මෙපුර සෙන්කඩගල බවට පත්වූ බවත් ‘අස්ගිරි උපත’ නම් වූ පැරැණි ලේඛනයේ සඳහන් වෙනවා.එදා සෙන්කඩ තවුසා විසූ ගල් ලෙන දළදා මාලිගයට උතුරින් උඩවත්ත කැලයේ අදත් එලෙසම පවතිනවා. එදා මෙන්ම අදත් දෙස් විදෙස් ආරණ්‍යවාසී භික්ෂුන් වහන්සේ මෙහි තවුස්දම් පුරන්නට පැමිණිමත් විශේෂයක්. වනන්තරයට අයත් ඉඩම් සීමාව තුළ ශ්‍රී දළදා තපෝවනය, රාම විහාරය, ගංගාරාමය, කීර්ති ශ්‍රී පොත්ගුල් විහාරය, ශ්‍රී විසුද්ධි ලෙන, මෛත්‍රී කුටිය, ජර්මන් විහාරය වගේම මෑතදී බිහි වූ බොදු මධ්‍යස්ථානයත් පිහිටා තිබෙනවා.උඩවත්ත කැලේටම ආවේණික සමනළ විශේෂ, සිව්පාවුන්, පක්ෂින්, උරගයින්, උභය ජීවින් මත්සයින් ඉබ්බන් කබරගොයින් දියබල්ලන් මැඩි විශේෂ මකුළුවන් මෙන්ම කබල්ලෑවුන් ද උඩවත්ත කැලය වාස භූමිය බවට පත් කරගෙන. සතුන් ශාක වගේම ඓතිහාසික ස්ථානත් එකවර නැරැඹිය හැකි ස්වභාවික වන අරණක් බොහොම කලබලකාරී ජනාකීර්ණ නගරයක් මැද පිහිටා ඇති බව දත් විට ඔබ මවිතයට පත් වෙනු නිසැකයි.සොබා දහමට සැබැවින්ම ඇලුම් කරන්නන් මෙන්ම ශාරීරික සුවය පතා වනන්තරයෙහි ඇවිද යන්නට පි‍්‍රය කරන සංචාරකයින් සුවදායී නිල් තුරු වියන යටින් සිතූ සේ නිදහසේ ඇවිද යන්නටත් ඕනෑ නම් පාපැදියකින් ගමන් කරන්නටත් එවැන්නන්ට නිදහස තිබෙනවා.වන සතුන් ශාක නිරීක්ෂණය කොට දැනුම ලබා ගන්නට පාසල් සිසුන්, විශ්ව විද්‍යාල සිසුන් මෙන්ම ආචාර්යවරුන් අතර උඩවත්ත කැලේ ජනපි‍්‍රය වෙලා තියෙන්නේ එය ඒ සඳහා මෙරට පිහිටා ඇති හොඳම ස්වභාවික වන අරණක් වන නිසයි. උඩවත්ත කැලය පාරිසරික සංචාරකයන් අතර දැන් ක්‍රමයෙන් ජනපි‍්‍රය වෙමින් පවතිනවා. ඊට සමගාමීව සංචාරකයනට අවශ්‍ය සනීපාරක්ෂක, වැසිකිළි කැසිකිළි, අපද්‍රව්‍ය බැහැර කිරීම් හා සංචාරක විවේකස්ථාන මෙන්ම මාර්ගෝපදේශන සේවා ද ලබාදීමට අවශ්‍ය කටයුතු සකස් කොට ඇති බව එහි බලධාරීන් පවසනවා.දළදා මාලිගාව වැඳලා පින් පුරෝගන්නවා වගේම ඊළඟ වාරෙ නුවර ගියාම උඩවත්ත කැලයට පිවිසිලා සිත පුරෝගන්න ඔබටත් පිළිවන්. හැමදාම පුරුදු සම්ප්‍රදායික සංචාරක ඉසව් සොයා යනවාට වඩා මෙවැනි සුන්දර මනරංජනීය ඉසව්වක සංචාරය කිරීමෙන් ඔබට නැවුම් තෘප්තිමත් සංචාරක අත්දැකීමක් විඳගන්නට හැකි වෙනවා සිකුරුයි. පරිසරයට ඔබ ආදරය කරන තරමටම පෙරළා පරිසරයත් ඔබට ආදරය කරනවා. පාරිසරික සංචාරයක මිහිර පතා එහි යන ඔබත් ඔබේ දූ දරුවනුත් පරිසරයට හානි වන කවර කටයුත්තකින් වුවද වැළකී සිටීමත් ඔබ සතු වන ප්‍රධාන වගකීමක්.(තොරතුරු සැපැයූ උඩවත්ත වන උද්‍යානයේ අඩවි වන නිලධාරී බී. ඩී. සී. ජී. පි‍්‍රයන්ත මහතාට අපගේ විශේෂ ස්තූතිය හිමි වේ.)සාගරිකා දිසානායක ජයසිංහඡායාරූප - සුදම් ගුණසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303034</link>
    <topic>අපෙන් සමුගත් මනෝ වෛද්‍ය හරිශ්චන්ද්‍ර</topic>
    <author>සාගරිකා</author>
    <content>සුප්‍රකට මනෝ වෛද්‍ය විශේෂඥවරයකු හා මනෝ විද්‍යාව පිළිබඳ ප්‍රවීණ ආචාර්යවරයකු හා දේශකයකු වූ විශේෂඥ වෛද්‍ය ඩී.වී.ජී. හරිශ්චන්ද්‍ර මහතා පසුගිය (01) දා අභාවප්‍රාප්ත විය. මිය යන විට ඒ මහතා හැත්තෑපස් හැවිරිදි වියේ පසු විය.1938 මාර්තු මස එකොළොස්වැනිදා දකුණු පළාතේ මිහිරිපැන්නේදී උපත ලද ඒ මහතා, මිහිරිපැන්නේ සිංහල පාඨශාලාවෙන් පස්වැන්න දක්වා ඉගෙනුම ලැබීය. හයවනි වසරේ පටන් ගාල්ලේ සාන්ත ඇලෝසියස් විද්‍යාලයේ අධ්‍යාපනය ලැබී හෙතෙම පාසල් වියේදී අධ්‍යාපනයට මෙන් ම නාට්‍ය කලාවට සහ සංගීතයට ද සමත්කම් පෑවේය.උසස්පෙළ ජීව විද්‍යා අංශයෙන් උසස් ප්‍රතිඵල ලබා කොළඹ විශ්ව විද්‍යාලයේ වෛද්‍ය පීඨයට ඇතුළු වූ හෙතෙම 1964 දී මාතර මහ රෝහලෙන් වෛද්‍යවරයකු ලෙස වෘත්තීය දිවියට අවතීර්ණ විය. 1967 දී ලංකාවේ ප්‍රථම වතාවට සෞඛ්‍ය දෙපාර්තමේන්තුව මඟින් මනෝ වෛද්‍ය විද්‍යාව සඳහා විශේෂ පුහුණුවක් ලබා දුන් වෛද්‍යවරුන් අටදෙනා අතර වෛද්‍ය හරිශ්චන්ද්‍ර ද විය.අංගොඩ, මුල්ලේරියාව, අනුරාධපුර, කුරුණෑගල, මාතර උණවටුන සහ ගාල්ල රෝහල්වල විශේෂඥ මනෝ වෛද්‍යවරයකු ලෙස සේවය කළ ඒ මහතා ලන්ඩනයේ මනෝ වෛද්‍ය විද්‍යා ආයතනයෙන් පශ්චාත් උපාධිය ලබා එම ආයතනයේ ම මනෝ චිකිත්සකයකු ලෙසත් ලන්ඩනයේ මනෝ විද්‍යාව පිළිබඳ ප්‍රකට ආයතනයක් වූ ටැවිස්ටොක් සංගමයේ ද මනෝ වෛද්‍යවරයකු ලෙසත් කලක් සේවය කළේය.කරාපිටිය වෛද්‍ය පීඨයේ සහ කොළඹ පශ්චාත් උපාධි ආයතනයේ ජ්‍යෙෂ්ඨ ආචාර්යවරයකු ලෙස පුරා වසර දහ අටක් සේවය කළ වෛද්‍ය හරිශ්චන්ද්‍ර බුදු දහම, ඉතිහාසය හා සංස්කෘතිය පිළිබඳ සුවිශේෂි දැනුම් සම්භාරයකින් යුතු විද්වතකු ද සහ දේශකයකු ද විය. පෙරදිග සංගීතය සහ හින්දි චිත්‍රපට සංගීතය පිළිබඳ ප්‍රාමාණික ඥාන සම්භාරයකින් සපිරි හින්දි ගීත රසිකයකු වූ ඒ මහතා පැරැණි හින්දි ගීත රසික සංසදයේ අනුශාසකවරයා ලෙස ද කලක් කටයුතු කළේය.මීට අමතරව මාතර නිර්මාංශ ආහාර අනුභව කරන්නන්ගේ සංගමයේ සභාපති, ශ්‍රී ලංකා මනෝ වෛද්‍ය සංගමයේ සභාපති, ගාල්ල සහ අනුරාධපුර දිස්ත්‍රික් වෛද්‍ය සංගම්වල සහ කොළඹ පශ්චාද් උපාධි වෛද්‍ය ආයතනයේ මනෝ වෛද්‍ය විද්‍යා අධ්‍යයන මණ්ඩලයේ සභාපති යන තනතුරු ද ඉසිලීය.වෛද්‍ය හරිශ්චන්ද්‍ර විසින් රට ජාතියට මෙන්ම වෛද්‍ය ක්‍ෂෙත්‍රයට ඉටුකරන ලද මෙහෙවර උදෙසා 2004 වසරේදීම “ස්වර්ණ චිත්ත ප්‍රදීප” සම්මානයෙන් ද, 2005 දී ‘වෛද්‍ය ශිරෝමනී දේශබන්ධු ලංකා වීර පුත්‍ර’ ජාතික ගෞරව නාම සම්මානයෙන් ද 2005 වසරේ සර්වෝදය ජාතික සම්මානයෙන් පිදුම් ලැබුවේය.ඒ මහතා ගේ අභාවයෙන් ශෝක වන්නන් අතර බිරිඳ පද්මිනී, දියණිවරුන් වන නේශාන්තා වෛද්‍ය ටෙලූෂා, වෛද්‍ය නවෝද්‍යා, බෑනාවරුන් සහ මුනුපුරු මිනිබිරියෝ ද වෙති.සාගරිකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303035</link>
    <topic>මම සීසන්</topic>
    <author>මහින්ද අබේසුන්දර</author>
    <content>රත්නපාල විතානත්, මමත් පාර්ලිමේන්තු රැස්වීම් වාර්තා කළෙමු. ඒ පරණ පාර්ලිමේන්තුවේය. රත්නපාල විතාන ජාතික ඇඳුම අඳින ලංකාදීප පත්‍රයේ වාර්තාකරුවෙකි. මම දවස පත්‍රය නියෝජනය කළෙමි. විතාන දැන් පිටරට ය. ඔහු අතිශයින් ම සුන්දර මිනිසෙකි. විතානත් මමත් පාර්ලිමේන්තුවේ දවල් විවේකයේ දී එළියට ගියෙමු. විතාන ජාතික ඇඳුම අඳින කෙසඟ සිරුරක් ඇති අයෙකි. අප දෙදෙනාට කලින් තවත් නැෂනල් කාරයෙක් පාර්ලිමේන්තුව ඇතුළට යමින් සිටියේය. ඔහු දැන් පහත මාලයේ පඩිපෙළ ළඟය. අපි ඔහු පිටුපසින් සිටියෙමු.ඉදිරියෙන් සිටි පොලිස් රාලහාමි නැෂනල් ඇඳුමෙන් සිටි තැනැත්තාව හඳුනා ගත්තේ නැත.“කොහේද යන්නෙ” රාලහාමි තරමක කේන්තියෙන් ඇසීය.“මම මේ රැස්වීමට යනවා” නැෂනල්කාරයා කීය.“එහෙම රැස්වීම්වලට යන්න බෑ. මේක පාර්ලිමේන්තුව“ රාලහාමි තදින්ම කීවේය.නැෂනල්කාරයා සාක්කුවේ තිබුණ පාස් එක පෙන්වා “මම මතුගම මන්ත්‍රී දයා ටී. පැස්කුවෙල්” කීය.“සොරි සර්” යයි කියු රාළහාමි සැලියුට් එකක් ද ගසා මන්ත්‍රීතුමාට යන්නට ඉඩ සැලසුවේය.මේ සිද්ධියෙන් කලබල වූ රත්නපාල විතානගෙන් අර රාලහාමිම “කොහේද යන්නේ කියා සැරෙන් ඇසුවේ එක්වරක් සවුත්තු වූ නිසාය.“මම සීසන්” යයි සාක්කුවට අත දැමු රත්නපාල විතාන කීවා නොව කියැවුණේය.“සීසන්. ඒක කොන්දොස්තරට පෙන්වනවා” රාලහාමි කීවේය.“නෑ නෑ රාලහාමි අපි පත්තරෙන්” කියු මම මගේ පාර්ලිමේන්තු අවසර පත පෙන්වූයෙමි. ඒ සමඟම රත්නපාල ද පාස් එක අතට ගත්තේය.“හරි කෙළිය නේ. මට බස් එකට ගොඩ වුණා වගේ තේරුණේ. ඒකයි සීසන් කිව්වේ” රත්නපාල කීවේය.අපට දැන් අවශ්‍ය වන්නේ රත්නපාල ගැන කියන්නට නොව දයා ටී. පැස්කුවල් ගැන කියන්නටය. 1956 ආණ්ඩු කාලයේ බොහෝ දෙනා ජාතික ඇඳුමට පණ දුන්හ. බණ්ඩාරනායක අගමැතිතුමා ඊට පුරෝගාමි විය. මතුගම මන්ත්‍රී දයා ටී. පැස්කුවල් ඊට කලින් සිටම රෙද්ද බැනියම ඇන්ද මන්ත්‍රීවරයෙකි.ඒ කාලයේ මන්ත්‍රීවරුන්ට තර්ජන තිබුණේ නැත. කොටි ද නැත. බණ්ඩාරනායක යුගයේ බොහෝ දෙනා ඇන්දේ ජාතික ඇඳුමයි. ඒ ඇඳුමින් සැරසුණ දයා ටී. පැස්කුවෙල් පාර්ලිමේන්තුව නිමා වී මතුගම යාමට පාර්ලිමේන්තුවට ඉදිරිපිටින්ම කළුතර බසයකට ගොඩ වන්නට සැරසුණේය. බෙල්ල එළියට දැමු කොන්දොස්තර “කොහාට ද? කොහාට ද?” කෑ ගැසුවේය.“කළුතර”ට මන්ත්‍රීතුමා කීවේය. “නඟිනවා... නඟිනවා ඉක්මනට” රෙද්ද බැනියම ඇඳගත් කෙසඟ පුද්ගලයාට කෑ ගැසුවේය.ඔහු අසුනකට බර විය.“ටිකට්... ටිකට්” කොන්දොස්තර කෑ ගැසුවේය.“මට පාස් එකක් තියෙනවා” ජාතික ඇඳුම ඇඳගත් මන්ත්‍රීතුමා පාස් එක පෙන්වීය.“හරි කරදරයක් නේ... පාස් කොයින්ද මේ වෙලාවේ. බහිනවා බහිනවා ඊළඟ හෝල්ට් එකේ” කොන්දා චණ්ඩි ස්වරූපයෙන් කෑ ගැසුවේය.“ඇයි මං බහින්නේ. මේ පාස් එක වලංගුයි ඕන වෙලාවකට. තමුසෙට මාව ගෙනියන්න බැරිනම් යමු පොලීසියට” මන්ත්‍රීතුමා කීය.දෙන්නාගේ විවාදය නැතහොත් සණ්ඩුව ඉවරයක් නැත. ඉදිරිපස සිටි මගීයකු කොන්දාට සංඥාවක් කළේය. ඔහුට පහත් වෙන්නට කියා කන ළඟට කර මොනවාදෝ කීවේය.කොන්දාගේ මුහුණේ බිය මුසු පෙනුමක් ආරෝපණය විය.ඔහු යළිත් නැෂනල් කාරයා ළඟට ආවේය. “සමාවෙන්න සර් මං දන්නේ නෑ” කොන්දා කීය.“මොනව ද” නැෂනල් කාරයා ඇසීය.“ඔබතුමා මන්ත්‍රීතුමෙක් වග“ කොන්දා බයාදු ලෙස කීවේය.එකෙන් වැඩක් නෑ අයිසෙ. මිනිසුන්ට සලකන්න ඉගෙන ගන්නවා. මිනිස්සු තෝරල බේරල සලකන්න සිරිතක් නැහැ. තමුසේ කෑ ගැසුවේ මගේ ඇඳුමට නේ” මන්ත්‍රීතුමා අවවාදයක් දුන්නේය.කළුතරට යනතුරු කොන්දා කතා නැත. මන්ත්‍රීතුමා කළුතරින් බැස මතුගමට සැතපුම් දහතුනක් පයින් ගියේය. මන්ත්‍රීන්ගේ බලපත්‍රය ලියා තිබුණේ ඉංග්‍රීසියෙනි. එය කොන්දාට තේරුණේ නැත.වසර විසි එකක් පාර්ලිමේන්තුව නියෝජනය කළ දයා ටී. පැස්කුවල්ට දැන් වයස සියයකි. තවමත් ඔහු හොඳ සුවයෙන් පසුවෙයි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303037</link>
    <topic>ලංකාවේ අංක එකට නැඟිටින්න වෙරදරන නාවලකන්දේ ඉස්කෝලේ</topic>
    <author>විස්තර හා ඡායාරූපයකහවත්තේ</author>
    <content>තිස් අවුරුදු යුද්ධයකින් පස්සෙ, මිනිස්සු බලාගෙන හිටියේ ‘දැන් ඉතිං සේරොම හරි’ රටට හොඳ කළක් යාවි කියලා... හිතපු වේගෙට යම් යම් දේ සිදුනොවන කොට සමහර මිනිස්සුන්ට ප්‍රභාකරන් කීවා වාගේම යුද්ධය අමතක වෙලා ආණ්ඩුවට පාඩමක් උගන්වන්න ඔවුන් උත්සාහ ගන්නවා....එවැනි කාල වකවානුවක රටේ අධ්‍යාපනය සම්බන්ධයෙන් ද වෙනදාට වඩා අවධානය යොමු වී තිබෙනවා.රත්නපුරේ අපි ඉස්කෝලෙ ගිය ඒ කාලේ අපේ මාපියෝ බයෙන් හිටියේ අපේ ජීවිත කුමන මොහොතක හෝ “ආණ්ඩුවේ ගෝනිබිල්ලන්” විසින් රැගෙන යයිද කියලා. ඇඹිලිපිටිය ම.ම.විද්‍යාලයේ ළමයි 31 සූරියකන්දෙ මිහිදන් කරද්දි, වෛද්‍ය ශිෂ්‍ය ත්‍රීමා විතාරණට පරාල ඇණ ගසා මරා දමද්දි (උ.පෙ.) පන්තියේ හිටි අපට නිහඬව ඉන්න පුළුවන්කමක් තිබ්බේ නැහැ.අන්තිමේදී අපි භීෂණයට මුහුණ දී ජීවිත බේරාගත්තා පමණක් නොව මතු පරපුර වෙනුවෙන් ආණ්ඩුවක් ද හදාගත්තා. එදා ඒ ගැන අපේ හිත් තුළ මහා ආඩම්බරයක් ද තිබුණා.අවුරුදු පහේ සිට අප තවමත් නොනැවතී ඉස්කෝලෙ යනවා. ‘ඉස්කෝලෙ’ කියන වචනය ආවේ ලතින් භාෂාවේ ‘ඉස්කෝලා’ කියන වචනය තුළින්. ‘ඉස්කෝලා’ යන්නෙහි ලතින් භාෂාවේ අර්ථය වුණේ ‘සතුටින් දිවි ගෙවන තැන’ යන්නයි. අප අවුරුදු පහේ සිට තවමත් සතුටින් දිවි ගෙවන තැනෙහි ජීවිතය විඳිනවා.අපේ ඉස්කෝලෙ ජීවිතයට ‘මඟ පෙන්වන තරුවක් සේ’ ආඩම්බරකාර තාත්තාගේ ආදරණීය ආගමනය ආශිර්වාදයක් වුණා.අප ගුරුභවතුන් වූ කලෙක, පන්ති කාමරයේ දරු පැටවුන් හා බියෙන් සැකෙන් ජීවත් වූයේ ආණ්ඩුවේ ගෝනිබිල්ලන් ඒවි කියලා නොවේ. නන්දිකඩාල් කළපුවේ ලේ පිපාසිත ප්‍රභාකරන් අවසන් සුසුම් හෙළන තුරු අප බියව සිටියේ කුමන මොහොතක හෝ වෙඩි හඬක්, බෝම්බයක් පත්තු වී සමූහ මිනීවළක් ඉදිවෙන දවස අදද? හෙටද? කියනා අවිනිශ්චිත හැඟීම නිසයි.එවැනි මොහොතක රටට ‘දියසෙන් බලය’ ලබා දුන් ආදරණීය නායකයාණන්, රටේ ගමන්මඟ වෙනස් කරන්නට තීරණය කර ඇත්තේ “අපේ රට ආසියාවේ දැනුමේ කේන්ද්‍රස්ථානය” කරනා බවට සපථ වෙමින්. එය හුදෙක් කටවචනයක් හෝ සුරංගනා කථාවක් පමණක් ද? නැත. නැත. එය යථාර්ථයකි. රත්නපුරේ කහවත්ත ගැන මුළු රටම දන්නේ “වයෝවෘද්ධ කාන්තාවන් දූෂණය කර මරා දමන ප්‍රදේශය” කියලානේ.දැනට මා සේවය කරන පාසල පිහිටා තිබෙන්නේ ද මේ කහවත්ත ප්‍රදේශයේයි.කහවත්තේ සිට යායින්න හන්දියෙන් හැරී කිලෝමීටර් 20ක් විතර ඇන්දාන පාරේ එද්දී දුෂ්කර ප්‍රදේශයකදී “අපි සතුටින් දිවි ගෙවන තැන” හමුවෙනවා. ඉස්කෝලෙ නම ර/නාවලකන්ද මහා විද්‍යාලයයි. ළමයි 600 පමණ ඉගෙන ගන්න පාසලට අඩුපාඩු බොහොමයි. අඩුපාඩු ටික පෙරට දමාගෙන කරන්න පුළුවන් දෙයක් නොකර අඳෙීනා නඟමින් සිටීම අපේ ක්‍රමය නොවෙයිනේ. කොටින්ම “ඵලදායිතාවෙන්” මීට පෙර මා සිටි පාසල් දෙකක්ම ලංකාවේ අංක 01ට ගෙන ඇවිත් ලද අත්දැකීම් නිසාම මේ පාසල ද පියවරින් පියවර සකස් කර ගැනීමට අපි තීරණය කළා.ඉඩකඩ ප්‍රශ්නයට විසඳුම් සොයාගෙන තිබෙන්නේ තේ කර්මාන්තය ජීවිකාව කරගත් අපේ මාපියන්ගේ ශක්තියෙන් හදාගත් ටකරන් මඩු 04කින්. පන්ති තදබදය අඩුකර ගැනීමට “එළිමහන් පන්ති කාමරය” හදා තියෙන්නේ නා ගහක් යට. ගුරුවරු දෙදෙනකු තමා වැඩේට මැදිහත් වුණේ.මේ අපූරු සිප්හලේ කෑල්ලෙන් කෑල්ල විස්තර කිරීම මේ ලිපියේ අරමුණ නෙවෙයි.”තිස් අවුරුදු යුද්ධයෙන් පසු ... අධ්‍යාපනයේ හැරවුම් ලක්ෂ්‍යක් සටහන් කරමින් ප්‍රාථමික පාසල් පන්දහසක් වෙනුවෙන් පෝෂිත ද්විතීයික පාසල් දහසක් ගොඩනැඟීමේ වැඩපිළිවෙළ යටතේ “අපේ පාසලට මහින්ද්‍යෝදය තාක්ෂණික විද්‍යාගාරයක්” දැන් ඉදිවෙමින් පවතිනවා. අන්න ඒ ගැන ලියන්නයි මං උත්සාහ කරන්නේ.මං ඉස්කෝලෙ යන්න දිනපතා අවදි වෙන්නේ උදේ 3.30ට. පාසලට ඇතුළු වෙන්නේ උදේ 6.15ට විතර. නිවසේ සිට පාසලට ඇති දුරකතර ඔබට හිතාගන්නට පුළුවන් ඇති. කහවත්තේ සිට පාසලට යන අතර තුර පාසල පිහිටි ඇන්දාන, මඩලගම ජනපදය, නාවලකන්ද ගොඩකුඹුර වැනි ප්‍රදේශවල සිට දොරදෙකේ පාසල් බස් රථ 6ක් හා වෑන් රථ 4ක් දිනපතා හමුවෙනවා.මේ අපේ ප්‍රදේශයේ අපේ පන්ති කාමර වල සිටිය යුතු 1 – 13 දක්වා වූ දරුවෝ අපේ පාසල් රැසක් පසුකරමින් හිමිදිරි පාන්දර සිට කහවත්ත, පැල්මඩුල්ල, රත්නපුර දක්වා යනවා. ඒ යන්නේ තදබදයෙන් පිරි නගරයේ සුපිරි යයි සම්මත පාසල් සොයාගෙනයි.අපි නගරය හරහා ගමට එනකොට ගමේ දරුවෝ ගම අතහැර ගිලන් රථ පෙරහරක මෙන් නගරයේ පාසලට එනවා. හරියට කුසට අහරක් නෑ. ඇළ දොළ, සතා සීපාවාගේ හඬක් නෑ.රොබෝලා වාගේ හෙම්බත්ව නගරයේ පන්ති කාමරයේ පමණක් නොව කොරිඩෝවෙ ද ළමයි පිරිලා. සුපිරි පාසලේ ගුරුවරයාට නව ඉගෙනුම් ක්‍රම – ඊ- පහ ක්‍රම ශිල්ප, තත්ත්ව කව ප්‍රායෝගික පරීක්ෂණ මේ මොනවත් කරන්න බැහැ. ළමයි වැඩියි. උඩින් පල්ලෙන් ගහගෙන යනවා. වැඩි ආදායමක් සඳහා “ටියුෂන් එකක් නම් ටිකක් හරියට” කරනවා.ඔහොම තමා අපේ රටේ ප්‍රාථමික හා ද්විතීයික අධ්‍යාපනය සිදුවෙන්නේ.“හොඳම දේ දරුවන්ට” රුපියල් ලක්ෂ සියයක් වටිනා මහින්ද්‍යෝදය තාක්ෂණ විද්‍යාගාරය ඉදිකිරීමේ සිහිවටන ඵලකය නිරාවරණය කළ බන්දුල ගුණවර්ධන ඇමැතිතුමා... විදුහල්පති රංජිත් මලවිආරච්චි මහතා ද ඡායාරූපයේ වේ.මහින්ද්‍යෝදය තාක්ෂණ විද්‍යාගාරයට මුල්ගල් තැබීමේ උලෙළට සහභාගි වූ අධ්‍යාපන අමාත්‍ය බන්දුල ගුණවර්ධන, නි. අමාත්‍ය ප්‍රේමලාල් ජයසේකර යන මහත්වරු ඇතුළු පිරිසඉතිං මෙයට විසඳුමක් ඕනෑ වුණා. ඒ සඳහා මහින්ද චින්තන ඉදිරි දැක්මෙන් පියවරක් ගත්තා.ගමේ ප්‍රාථමික පාසල වැහෙන එක වළක්වන්න ප්‍රාථමික පාසල් 5 සංවර්ධනය වෙනවා. එයට එක් දිවිතීයික පාසලක් සංවර්ධනය කරනවා. මං සේවය කරන ර/නිවි/හවුපේ නාවලකන්ද මහා විද්‍යාලය ද එලෙස වැඩිදියුණු කරලීමට තෝරාගත් ද්විතීයික පාසලක්.මීට වසර 03කට පෙර මේ පාසල මං භාරගන්නා විට බොහෝම ගැටලු අපහසුතා රැසක් තිබුණා. ඒ ගැටලුවලට අපහසුතාවලට අප විසඳුම් හොයා හදාගනිමින් ඉදිරියට යද්දි තමා ද්විතියික පාසල් දහසෙ වැඩපිළිවෙළ ආවේ. අපේ පාසලේ ඉදිරි ගමනට ශක්තියක් වෙන්න පළාතේ දේශපාලන නායකත්වය හා අධ්‍යාපන දෙපාර්තමේන්තුව මේ සඳහා අපව තෝරාගත්තා.මේ නිසා පාසලේ 1 ශ්‍රේණිය ඉවත්වුණා. දැන් 2 ශ්‍රේණියත් නැහැ. වැඩේ හරියට නොකෙරුනහොත් තව වසර කීපයකින් අපේ ඉස්කෝලෙ වැහිලා යාවි.එහෙම වෙන්න දෙන්න බැහැ. අපේ මාපියෝ අද දවසේ පහසුව නොසිතා පාසලේ ප්‍රදේශයේ හෙට දවසේ අනාගතය ගැන හිතා මේ තීරණයට එකඟකරවා ගැනීමට අපට හැකි වුණා.අපට විරුද්ධව විශාල ව්‍යාපාර ක්‍රියාත්මක වුණා. මරණීය තර්ජන ආවා. නමුත් අද දවසේ අපගත් තීරණය කෙතරම් ඵලදායි ද කියලා අනාගතය සාක්ෂි දරාවි.කන්නන්ගර ශ්‍රීමතාණන් ලංකාවේ මධ්‍ය මහා විද්‍යාලයන් 54 ආරම්භ කළා. ඒ මධ්‍ය විද්‍යාලවල ඉගෙන ගත් දරුවෝ ලෝකය වෙනස් කළා. එදා පාසල් 54 රටට ඇති වුණත් අද ශිෂ්‍ය සංඛ්‍යාවේ හැටියට පාසල් වැඩි ගණනක් වුවමනා වෙනවා. ඒ නිසයි රජය පාසල් 1000 හදන්න පියවර ගෙන තිබෙන්නේ. අපේ ඉස්කෝලෙ මහින්ද්‍යෝදය විද්‍යාගාරයට මුල්ගල් තබන්නට අධ්‍යාපන අමාත්‍ය බන්දුල ගුණවර්ධන, ප්‍රදේශයේ නි. අමාත්‍ය ප්‍රේමලාල් ජයසේකර යන මහත්වරුත් ආවා. නි.ඇමැතිතුමා තමයි පාසල මෙම ව්‍යාපෘතියට නම් කළේ.එදා අපේ ඉස්කෝලෙ හරියට මඟුල් ගෙදරක සිරිය ගත්තා.පැය 1/2 ලෑස්ති කරන්න කීව උත්සව සභාවේ බන්දුල ඇමැතිතුමා පැයයි විනාඩි 20ක් කථා කරා... ඇමැතිතුමාට කොස්, පොළොස්, කතුරුමුරුංගා සහිත දිවා ආහාර වේල ද ලෑස්ති කළේ දරුවෙකුගේ ගෙදරක. ඉස්කෝලෙ ඊට පහසුකම් තිබ්බේ නැහැ.ඇමැතිතුමාට තොග ගණනින් දරුවන්ට ඉගැන්වූ ගුරුවරයෙකු ලෙස අපේ පාසලේ වැඩපිළිවෙළ හොඳාකාරවම දැනුණා. එතුමා කීව එක දෙයක් තාමත් මගේ හදවතේ දෝංකාර දෙනවා...”අතිගරු ජනාධිපතිතුමා රටත්, ජාතියත් බේරාගත් නායකයා ලෙස, ගමේ දරුවන්ව ද බේරාගැනීමට මේ තීරණය ගත්තේ. ඉදිරි වසරේ රත්නපුරේ සුපිරි යයි සම්මත පාසලක දරුවෙකු යම් වරප්‍රසාදයක් අධ්‍යාපනය තුළ බුක්ති විඳිනවද, ඒ සියලුම සැප සම්පත් මේ නාවලකන්ද මහා විද්‍යාලයේ දරුවන්ට ද අත්විඳීමට අප කටයුතු කරනවා.”ශාලාව සිසාරා නැඟුණේ දැඩි ඔල්වරසන් හඬක්. දරුවෝ මාපියෝ ගුරුවරු නොනවත්වා අත්පුඩි ගැසුවා.රුපියල් ලක්ෂ සීයක මහින්ද්‍යෝදය විද්‍යාගාරය ඊට සති 2ට පසු අපේ පාසලේ ඉදිකිරීමේ වැඩ කටයුතු ආරම්භ වුණා. අපේ පාසලේ විද්‍යාගාරයට ගුරුවරයෙක් තබා විද්‍යාගාර සහකරුවෙකු ද දැනට නැහැ. එහෙත් අංගසම්පූර්ණව උසස් පෙළට විද්‍යාගාරයක්, පරිගණක විද්‍යාගාරයක්, භාෂාගාරයක් ලැබෙනවා කියන එක අපට නම් හීනයක් වාගේ.මහින්ද්‍යෝදය විද්‍යාගාරයේ කටයුතු ආරම්භවීමත් සමඟ මං අපේ පාසලට ‘අලුත් දැක්මක්’ ගෙන ආවා.”ද්විතීයික පාසල් දහස තුළ හොඳම ආදර්ශවත් ඵලදායී විශිෂ්ටතම පාසල බවට පත්වීම” අපේ දැක්මයි.අපට ඒ දැක්ම යථාර්ථයක් කළ හැකියි. මීට පෙර මා සේවය කළ පාසල් දෙකම ලංකාවේ ඵලදායිතාවෙන් ස්වර්ණ සම්මානය කරා ගෙන ආවා. ලංකාවේ විශිෂ්ටතම මහින්ද්‍යෝදය විද්‍යාගාරය සහිත පාසල මේ හද්දා පිටිසර කහවත්තේ නාවලකන්ද ප්‍රදේශයේ ගොඩනැඟීමට සංවේදී ඔබ සැමගෙන් අප පුංචි පුංචි උදව් උපකාර ද අපේක්ෂා කරනවා.හැමදේම ආණ්ඩුවෙන් කර දෙන තුරු බලා ඉන්න එක හරි නැහැනේ. අවශ්‍යතාව ඇති නම් උදව් උපකාර කරන්නට තරම් හිත් පපුව උණුවෙන මිනිස්සු තවමත් අපේ රටේ සිටිනවා...අපේ ගුරුවරු ඉස්කෝලෙ පටන්ගන්නේ උදේ හයට. 7.30 වන විට පාඩමක් කරලා ඉවරයි. ගෙදර යන්නේ හවස 5.00ට විතර. හවස පන්ති නිවාඩු දින ඉගැන්වීම්... මේ සියල්ලටම මහා කැපවීමක් කරනවා. සබරගමුවේ පහළම අධ්‍යාපන සාධන මට්ටම තිබෙන්නේ නිවිතිගල අධ්‍යාපන කලාපයේ. එයින් ද පහළම සාධන මට්ටම තියෙන්නේ කාන්තා ඝාතන සිදුවන කහවත්ත අධ්‍යාපන කොට්ඨාසයේ. එම කොට්ඨාසයේ පාසලක් තමා අපි මේ ලංකාවේ අංක එකට ගේන්න දැන් වෙහෙස මහන්සි වෙන්නේ. අප මේ කරන්න හදන්නේ බැරි දෙයක් කියලා සමහරු කියනවා. නමුත් අප විශ්වාස කරනවා... අපට එය කළ හැකියි” කියලා.හොඳ ආරම්භයක් යනු තරගයේ ජයග්‍රහණයයි කියලා මං අහලා තිබෙනවා...මා පාසලට උදේම එනකොට මඟ දිගේ හමුවෙන නගරයට එන පාසල් බස් රථ ටික වෑන් රථ ටික තව ටික කාලකින් අපේ පාසල ළඟ නතර වන තුරු අප මේ ගමන යනවා...”මුතු යනු වේදනාවයි බෙල්ලාගේ...”විස්තර හා ඡායාරූපයකහවත්තේරංජිත් මලවිආරච්චි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303038</link>
    <topic> උතුරුමැද වයඹ ජලයේ කිවුල සමඟ ෆ්ලෝරයිඩ් ඉවතට</topic>
    <author>නිහාල් පී. අබේසිංහ</author>
    <content>අර වකුගඩු ලෙඩේට බේත් නැද්ද? ලෙඩේට නම් බේත් නැහැ. ඒත් ඒ ලෙඩේ හදන එක තරමක් දුරට වළක්වන්න නම් හොඳ වැඩ පිළිවෙළක් දැන් සකස් කරලා තිබෙනවා. ඒ තමයි උතුරුමැද, වයඹ, උතුරු පළාත්වල ජලයේ ෆ්ලෝරයිඩ් හා කිවුල අයින් කරන වැඩ පිළිවෙළ.අපේ රටේ ප්‍රධානම පර්යේෂණ ආයතනයක් වන මූලික අධ්‍යයන ආයතනයේ අධ්‍යක්ෂ මහාචාර්ය සී. බී. දිසානායක මහත්මයා තමයි මේ උතුරු මැද ජලයේත්, වයඹ හා උතුරු පළාත්වල ජලයේත් කිවුල හා ෆ්ලෝරයිඩ් අයින් කරන වැඩ පිළිවෙළ ආරම්භ කරලා තිබෙන්නේ. ඒක ක්‍රියාත්මක කරන්නේ මූලික අධ්‍යයන ආයතනයේ විද්‍යාඥ ජේ. පී. පද්මසිරි, සිවිල් ඉංජිනේරු වී. මු. ජයවර්ධන හා ස්ටෙක්ට්‍රා ආයතනයේ අධ්‍යක්ෂ ඩබ්ලිව්. එම්. විමලවීර යන මහත්වරුන්ගේ මෙහෙයවීමෙන්.“දකුණේ අප උතුරු මැදට උතුරට ගිය විට බොන්න තිබෙන ජලය අපට බොන්න අමාරුයි. ඒ විතරක් නෙමේ ඒ පැත්තේ අයට මේ ජලය බීලා ෆ්ලෝරොයියාව වැලඳිලා. සමහරුන්ගේ දත් දුර්වර්ණ වෙනවා. ඒ අයට විවාහ පවා පරක්කු වෙනවා. මේකට ප්‍රධාන හේතුව ජලයේ කිවුල හා ෆ්ලෝරයිඩ් ප්‍රතිශතය වැඩිවීමයි.පේරාදෙණිය විශ්ව විද්‍යාලයේ හිටපු භූ විද්‍යා මහාචාර්ය හා මූලික විද්‍යා ආයතනයේ අධ්‍යක්ෂ සී. බී. දිසානායක එම ආයතනයේ ජ්‍යෙෂ්ඨ විද්‍යාඥ කේ. ජී. පද්මසිරි, දන්ත වෛද්‍ය ටී. එම්. එම්. තෙන්නකෝන් යන මහත්වරු අලුත්ම පර්යේෂණයක් සිදු කළහ. ඒ අනුව පැහැදිලි වූයේ එම ප්‍රදේශවල ජලයේ ඇති ෆ්ලෝරයිඩ්, කිවුල හා ක්ලෝරයිඩ් වැනි සංයෝග නිසා ඒ ප්‍රදේශවල ජනතාව ශාරීරික මානසික ප්‍රශ්න ගණනාවකට මුහුණ පා සිටින බවයි.මෙම බරපතළ තත්ත්වය මනාව වටහා ගත් මූලික අධ්‍යයන ආයතනයේ දායකත්වයෙන් ජලයෙහි කිවුල සහ ෆ්ලෝරයිඩ් අවම කිරීම සඳහා උපකරණයක් නිපදවීය. මූලික අධ්‍යයන ආයතනයේ ජේ. පී. පද්මසිරි හා සිවිල් ඉංජිනේරුවරයකු වන වි. මු. ජයවර්ධන යන මහත්වරු මෙහි නිර්මාතෘ වරුන් වුණා. මෙම උපකරණයෙන් ෆ්ලෝරයිඩ් හා කිවුල ඉවත්කළ හැකි වීම ෂ;ශ්ෂත්වයක්. මෙය සරල ගෘහස්ථ උපකරණයක්. එමඟින් ජලය ලීටර් 10 ක් පමණ දිනකට පිරිසුදු කර ගත හැකිය. මේවා ගෘහස්ථ ලෙස වාණිජ මට්ටමින් දියුණු කර නිෂ්පාදනය කර දීමට කුරුණෑගල මහ කෙළියේ ස්පෙක්ට්‍රා ආයතනයේ ඩබ්ලිව්. එම්. විමලවීර මහතා පෙරමුණ ගත්තා.ලීටර් 10 ජල පෙරණය වෙනුවට ජනතාවට වැඩි වශයෙන් ප්‍රයෝජනය ගත හැකි විශාල පරිමාණයේ ජල පිරිපහදු කිරීමේ මධ්‍යස්ථාන ඇති කිරීමට අවශ්‍ය බවත් එය විශාල ජනතාවකට සෙතක් බවත් පසුව මේ පර්යේෂකයන්ට වැටහුණා. ඒ අනුව පැයකට ජල ලීටර් 100 හා 200 ක් පූර්ණ ලෙස පිරිසුදු කරන මධ්‍යම පරිමාණයේ ජල පිරිපහදු මධ්‍යස්ථාන රැසක් ඉහත විද්‍යාඥයන්ගේ සැලසුම් හා උපදෙස් අනුව හැදුණා. මේ මධ්‍යම පරිමාණ ජල පවිත්‍රකාරකය සකස් කළේ ඩබ්ලිව්. එම්. විමලවීර මහතාගේ නිර්මාණශීලී දායකත්වයෙන්.මෙම ජල පවිත්‍රකාරකය මගින් පැයකට අපිරිසුදු ජලය ලීටර් 200 ක් පිරිසුදු කරගත හැකි බව සිවිල් ඉංජිනේරු වි. මු. ජයවර්ධන මහතා පවසනවා. ජලය පිරිසුදු කිරීමේදී අධික කිවුල හා ෆ්ලෝරයිඩ් සහිත ජලය ඇලුමිනියම් තහඩු කිහිපයක් සහිත භාජනයකට යොමුකර ඉතා සුළු විදුලි ධාරාවක් මඟින් මිනිත්තු තිහක් වැනි කෙටි කාලයකට එය ක්‍රියාත්මක කරනවා.එවිට ඇළුමිනියම් හයිඩ්‍රොක්සයිඩ් සහ ෆ්ලෝරයිඩ් අඩංගු සංයෝග කැටිති ලෙස වෙන් වෙනවා. කැල්සියම් හා මැග්නිසියම් ලවණ කාබනේට් ලෙස ඇළුමිනියම් තහඩුවල තැන්පත් වෙනවා.මේ ක්‍රියාවලියේදී හයිඩ්‍රජන් වායුව බුබුළු දැමීම නිසා සංයෝග කැටිතිවල කොටස් ජලයෙහි පාවෙමින් තිබෙනවා දකින්න පුළුවන්. උපකරණය ක්‍රියාත්මක වී ටික වේලාවකින් ජලයේ තිබෙන අනවශ්‍ය සංඝටක උපකරණයේ පතුලට යනවා. මේ අයුරින් ලැබෙන ජලය ඊට පසු තවත් ජල පෙරණ කීපයක් හරහා යන බව විද්‍යාඥ ජේ. පී. පද්මසිරි මහතා අප සමඟ පැවැසීය.අවසානයේදී ලැබෙන ජලය අද වෙළෙඳපොළේ බෝතල් කර විකිණිමට තිබෙන පානීය ජලයට සියයට 100 ක්ම සමානයි. හැබැයි මේ ජලය අපේ පවිත්‍රකාරක මධ්‍යස්ථානවලින් දෙන්නේ ලීටරයක් රුපියල් දෙකකට. ජ්‍යෙෂ්ඨ විද්‍යාඥ පද්මසිරි මහතා පැවසුවේය.පැයකට ලීටර් 200 ක ධාරිතාවක් ඇත. වන මේ නව ජල පිරිපහදුව සඳහා මාසයකට වැය වන්නේ රුපියල් 700 ක පමණ මුදලක් බව ඩබ්ලිව්. එම්. විමලවීර මහතා පෙන්වා දෙයි.2012 දැයට කිරුළ මඟින් විද්‍යා හා තාක්ෂණ අමාත්‍යාංශය මඟින් මේ ආකාරයේ ජල පිරිපහදු ඒකක 12 ක් පිහිටුවා තිබෙනවා.ඒ අනුව මහවිලච්චිය, ගාලදිවුල්වැව, බුල්නෑව, අඩම්පනේ, නොච්චියාගම, මිහිරිපුර, නිකවැව, වීරපොකුණ, පේමඩුව, මැදවච්චිය, මිහින්තලේ යන ප්‍රදේශවල මේ ජල පිරිපහදු ඒකක ඉදිකොට ජනතා අයිතියට පත්කර තිබෙනවා.ඊට අමතරව පොල්පිතිගම, ඬකවැව, ගිරිබාව, වීරපොකුණ යන ප්‍රදේශවල ද මේ ආකාරයේ පිරිපහදු මධ්‍යස්ථාන ඉදිකර ඇත. ඒ රාජ්‍ය නොවන සංවිධානවල පූර්ණ මූල්‍ය පරිත්‍යාග ඇතිවය.මේ පිරිපහදු මධ්‍යස්ථානවලින් එන ජලය නොකඩවාම අපි සතිපතා මූලික අධ්‍යයන ආයතනය මඟින් ජල සම්පත් හා ජලසම්පාදන මණ්ඩලය මඟින් පරීක්ෂා කර බලනවා. ඒ අනුව 2012 ජුනි 5 වැනිදා මැදවච්චිය කඩවතගම අනුර ප්‍රජා මූල සංවිධානය ක්‍රියාත්මක කරන ජල පවිත්‍රකාරකය මඟින් ගත් ජල සාම්පලයේ ලීටරයට මිලිග්රැම් 1.35 ක් ෆ්ලෝරයිඩ් තිබිණ. කඨිනත්වය නැත්නම් කිවුල(ඛ්චඛ්ධ3) ලීටරයකට මිලිග්රැම් 370 ක් තිබිණි. නමුත් මහවිලච්චියේ ඇති ජල පිරිපහදු කිරීමේ යන්ත්‍රාගාරයෙන් පිරිසුදු කිරීමෙන් පසු ෆ්ලෝරයිඩ් ප්‍රමාණය 0.18 ක් කිවුල 0 ටත් අඩුවී තිබුණා.” විද්‍යාඥ පද්මසිරි මහතා පැවැසීය.මේ ජල පිරිපහදු කිරීමේ මධ්‍යස්ථානවලින් ජලය රැගෙන යාමට ඒ අවට ජනතාව වැල නොකැඩි එනවා. මැදවච්චිය කඩවත්ගම පිරිපහදු මධ්‍යස්ථානය බාරව කටයුතු කරන්නේ රොෂිනි සේනානායකයි. “අපි මුලින්ම නියඟයට විසඳුමක් ලෙස නළ ළිං දෙකක් ඉදිකරලා ජලය අවට අයට දුන්නා. මේ කටයුතු මෙහෙයවූවේ ඉසුරු ප්‍රජා මූල සංවිධානයයි. ඊට පස්සේ ජලයේ ෆ්ලෝරයිඩ් හා කිවුල හින්දා ප්‍රශ්න ඇතිවුණා. පස්සේ මේ වසරේ මුල අනුරාධපුර දැයට කිරුළ නිසා අපිට ජය ශ්‍රී ජල පිරිපහදු ඒකකයක් ලැබුණා. දැන් මේකේ ජලය පැයකට ලීටර් 200 ක් පිරිසුදු කරනවා. මේ පැත්තේ පවුල් 2000 කට විතර මේකෙන් ජලය ලැබෙනවා” ඇය පැවසුවාය.නොච්චියාගම මිහිරිපුර ප්‍රදේශයේ ෆ්ලෝරයිඩ් ප්‍රශ්නය බහුලව තිබුණා. ඊට විසඳුමක් ලෙස දැන් මිහිරිපුර ‘සුවපැන්’ ප්‍රජා මූල ජල සම්පාදන සමිතියේ මෙහෙයවීමෙන් විද්‍යා තාක්ෂණ අමාත්‍යාංශය මඟින් ජල පවිත්‍රකරණ මධ්‍යස්ථානයක් පිහිටුවා තිබෙනවා.එයට ජලය රැගෙන යාමට පැමිණි එච්. ඩී. චන්ද්‍රවතී මහත්මිය පැවසුවේ තමන් ගන්නා ජලය තමන් මුලින් පදිංචිව සිටි උඩුනුවර ජලයට සමාන බවයි. මුලින් මේ වතුර බොන්න පුරුදු වුණා. කලින් වතුර බීම නිසා මුත්‍ර දැවිල්ල, කොන්දෙ අමාරුව, දණිස් අමාරුව ඇති වුණා. පිරිසුදු කරලා ගන්න ජලය බොන්න පටන්ගත්තට පස්සේ ඒ ලෙඩේ අඩුවුණා.” ඇය පවසන්නීය.මේ අයුරින් තවත් විශාල පිරිසක් මේ ජල පිරිපහදු මධ්‍යස්ථානවල ජලය බීමෙන් සුවපත් වී තිබෙනවා. මේ සියලු දෙනාටම මීට පෙර තිබු දණහිස් අමාරුව මුත්‍රා අමාරු ආදිය දැන් අඩුවී ඇති බව පවසනවා.උළුක්කුලම වම් ඉවුර ධර්මපාල විද්‍යාලයේ විදුහල්පති පී. පේ‍්‍රමසිරි පෙරේරා මහතා පවසන්නේ මේ ජල පවිත්‍රකාරක මධ්‍යස්ථානය මඟින් ලබාදෙන ජලය ඉහළ ප්‍රමිතියක පවතින බවයි.ඉස්සර අපි මේ පැත්තේ ළිංවල ජලය බිව්වා. ඒ කාලේ අපට විවිධ ලෙඩ රෝග වැලඳුණා. මුත්‍ර දැවිල්ල, කැස්ස, දනහිස් අමාරුව තිබුණා. අලුත් ජල පවිත්‍රකාරකයෙන් දැන් අපිට ජලය ලැබෙනවා. ඒවා බොන්න වුණාට පස්සේ මගේ ආබාධ හුඟක් අඩුවුණා.” විදුහල්පතිවරයා පැවැසීය.විදුහලේ නියෝජ්‍ය විදුහල්පති කේ. බී. වසන්ත කුමාර මහතා ද පවසන්නේ තමන්ට ද ඉස්සර මුත්‍රා අමාරු දණහිස් අමාරුව වැනි විවිධ ආබාධ තිබුණත් අලුත් පවිත්‍රකාරකයේ ජලය පානය කළ විට ඒ ආබාධ අඩු වූ බවයි.ඒ පිළිබඳව අපට අදහස් දැක්වූ මිහින්තලේ ජල පවිත්‍රකාරකය ජලය පාවිච්චි කරන එම්. ආරියවතී මහත්මිය පැවසුවේ මේ ජලය පාවිච්චි කිරීමට පෙර තිබු දණහිස් අමාරුව වැනි ආබාධ දැන් අඩු වී ඇති බවයි.මිහින්තලේ පවස නිවන ප්‍රජා මූල සංවිධානයේ ජල පවිත්‍රකාරකයේ මෙහෙයුම් නිලධාරිනි ශානිකා මධුවන්ති පවසන්නේ දැනට දිනකට පිරිසුදු කළ ජලය ලීටර් 500 ක් පමණ අවට ජනතාවට ලබාදෙන බවයි. “අපේ ගමේ ජනතාවට ඉස්සර ළිංවල ජලය බීලා විවිධ රෝගාබාධවලට දණහිස් අමාරු, මුත්‍රා අමාරු ආදිය හැදුණා. නමුත් දැන් අලුත් පවිත්‍රකාරකයේ ජලය බොන්න පටන්ගත්තට පස්සේ ඒ ආබාධ ගොඩක් අඩුවෙලා.”මේ අයුරින් රටපුරා දැන් පිහිටුවා තිබෙන ජල පවිත්‍ර කිරීමේ මධ්‍යස්ථාන මඟින් ලක්ෂ ගණන් ජනතාවකට සෙත සැලසී තිබේ. මෙවැනි මධ්‍යස්ථාන ඉදිරියට රටේ විවිධ ස්ථානවල ඉදිකිරීමට මහනුවර මූලික අධ්‍යයන ආයතනය කටයුතු කර තිබේ.ඒ අනුව මොනරාගල, බුත්තල, වැල්ලවාය, හම්බෙගමුව යන ප්‍රදේශවල මෙවැනි පවිත්‍රාගාර ඉදිකිරීමට කටයුතු සූදානම් කර තිබේ.ඒ අනුව ඉදිරියේදී රටේ ජනතාවට කිවුලෙන් ෆ්ලෝරයිඩ්වලින් තොර ජලය ලබාදීමට මේ වැඩ පිළිවෙළ කාලීන අවශ්‍යතාවක් බව කිව යුතුය. මේ පිළිබඳ වැඩි විස්තර අධ්‍යක්ෂ මූලික අධ්‍යයන ආයතනය හන්තාන මහනුවර යන ලිපිනයෙන් ලබා ගැනීමට පුළුවන.නිහාල් පී. අබේසිංහ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af1303039</link>
    <topic>උපතින් මුස්ලිම් වුණත් දැන් මං බුද්ධ පුත්‍රයෙක්</topic>
    <author>ඉනෝකා සමරවික්‍රම</author>
    <content>අසූ හතර හැවිරිදි ආබ්දින් මහත්මියට දරුවන් දොළොස් දෙනෙකි. පුතුන් නව දෙනෙක් සහ දියණියන් තිදෙනෙකි. ඇගේ ස්වාමිපුරුෂයා මේ වන විට ජීවතුන් අතර නැත. ඇගේ දරුවන් සියලු දෙනාම විවාහකය. මේ කතාව ඇගේ අට වැනි පුතුගේ පස්වැනි දරුවා පිළිබඳවය.“මගේ දරුවන් ගෙන් එක්කෙනෙක් කතෝලික ආගමේ කෙනෙක්ව බැඳලා ඉන්නවා. අටවෙනි පුතා ඒ කියන්නේ මොහොමඩ් ෂාරුක් ආබ්දින් විවාහ වුණේ බෞද්ධ ගැහැනු ළමයෙක් සමඟ.මුලින් අකමැති වුණත් පුතාගේ කැමැත්ත ගැන හිතලා විවාහයට ඉඩ දුන්නා.විවාහයෙන් පස්සේ ඒ දුව අපේ ආගමට ආවා. ඔවුන්ට දරුවෝ හත් දෙනෙක් ඉන්නවා. මෙයාලට ඉන්න ගෙයක් නෑ. එයාලා ඉන්නේ මං ඉන්න ගෙදර. මමත් ඉන්නේ කුලියට. අපි මුස්ලිම් වුණාට හැමදාම හිටියේ සිංහල අයත් එක්ක. මගේ මුනුපුරා කුඩා කාලයේ ඉඳලම පන්සල් යන්න කැමතියි. ඒක අපට නතර කරන්න බැරි වුණා. එයා කාලයක් තිස්සේ මහණ වෙන්න අහනවා. දරුවගේ තාත්තා නම් මුකුත් කිව්වේ නැහැ. ඒත් දරුවගේ අම්මා කැමති වුණා. මම කිව්වට මුනුපුරාගේ හිත වෙනස් වුණේ නැහැ. අන්තිමට අපි හිත හදාගත්තා හැම දේටම වඩා දරුවාගේ ආශාව ඉටුකරන එක හොඳයි කියලා. මුලින් මුලින් නෑයෝ කැමති වුණේ නෑ දැන්නම් කවුරුත් අකමැත්තක් නෑ.”“තලංගම නාභිත හිමි නමින් ජනවාරි 25 දා පැවිදි දිවියට ඇතුළත් වූ මොහොමඩ් සබ්ප්‍රාස්ගේ මිත්තණිය එසේ පවසන්නීය. නාභිත ස්වාමීන් වහන්සේගේ මව පියා හමුවීමට ගිය ද ඒ ගමනේදී අපට හමුවූයේ උන්වහන්සේගේ පියා හා මිත්තණිය පමණි.“මම ඉගෙන ගත්තේ කොස්වත්තේ ජයවර්ධනපුර පාසලේ. අපේ පවුලේ ඔක්කෝම හත් දෙනයි. අක්කා විවාහ වෙලා ඉන්නේ. අම්මා ගෙදර. තාත්තා රැකියාව හැටියට කරන්නේ කුලී වැඩ. මට කුඩා කාලේ ඉඳලම මහණ වෙන්න හිත තිබුණා. අම්මා ඇතුළු ගෙදර අය හැමෝම මම පැවිදි වෙන දවසේ තලංගම කොස්වත්තේ ශ්‍රී ලුම්බිණි විවේක සෙනසුනට ආවා. නායක හාමුදුරුවෝ කරුණාවෙන් ආදරෙන් මාව බාරගත්තා.” නාභිත හිමියන් පවසන්නේය.“බුදුරජාණන් වහන්සේ යම් පුද්ගලයකු බුදු සසුනට ඇතුළු කර ගැනීමේ දී ජාතිය කුලය ආගම ගැන බැලුවේ නැහැ. ඉහළ බ්‍රාහ්මණ කුලයේ අය වගේ ම සැඩොල් කුලයේ අය ද පැවිදි කළා. අද අපට හොඳ සංඝ පරම්පරාවක් අවශ්‍යයි. මේ දරුවා අම්මත් සමඟ ඇවිත් කිව්වා එයාට මහණ වෙන්න අවශ්‍යයි කියලා. මම කිව්වා තාත්තවත් එක්කගෙන එන්න කියලා. දරුවා පැවිදි වෙන දවසේ මේ තාත්තා ආවේ නැහැ. නමුත් දැන් සතියට දවසක් දෙකක් ඒ තාත්තා අම්මා ඇවිල්ලා පොඩි හාමුදුරුවන්ව බලලා යනවා.”තලංගම කොස්වත්තේ ශ්‍රී ලුම්බිණි විවේක සෙනසුනේ තලංගම ශ්‍රී සද්ධාමංගල නායක ස්වාමින්වහන්සේ පවසන්නේය.දිවයිනේ විවිධ ප්‍රදේශවලින් පැමිණි පැවිදි දිවියට ඇතුළත් වූ භික්ෂුන් වහන්සේලා අතර සත් හැවිරිදි පොඩි හාමුදුරු නමක් ද වූයේය.“මේ පොඩි හාමුදුරුවොත් පැවිදි වීමට කලින් මුස්ලිම් ආගමේ දරුවෙක්”පැටිවියේ සිටින සාමණේරයන් වහන්සේ හඬ අවදි කළේ සෙමෙනි. චීවර දරාගෙන සිටිය ද දඟකාර වයස සඟවාලිය නොහැකි තරම්ය.“අපි හිටියේ තලංගමමයි. අපේ තාත්තා බීලා ඇවිල්ලා හැමදාම අම්මට ගහනවා. අම්මා අඬනවා. ඒ වෙලාවට මට අම්මා ගැන දුක හිතෙනවා. නංගිත් අඬනවා. අම්මා මාව ගෙනැල්ලා නායක හාමුදුරුවන්ට බාර දුන්නා. මහණ කරගන්න කියලා. මම මහණ වෙන්න කැමති වුණා. ගෙදර ජීවිතේ දුකයි. අම්මා ගුටි කනවා මට බලන්න බැහැ. නායක හාමුදුරුවෝ අපට හරි ආදරෙයි. ඒ නිසා මං පන්සලට කැමතියි.”සසර ගමන කෙටිකර ගැනීමට බණ භාවනා කිරීමට පැවිදි දිවියට ඇතුළත් වූ සද්ධාමංගල ස්වාමින් වහන්සේ පිය සෙනෙහසින් යුතුව සාමණේර හිමිවරු රැක බලා ගන්නේ ය. ධර්මය උගන්වන්නේ ය.“පොඩි හාමුදුරුවරු අතර බොහෝම දක්ෂ හාමුදුරුවරු ඉන්නවා. කවි බණ කියන්නට, ධර්මය දේශනා කරන්නට, දක්ෂ සාමණේර හිමිවරු ඉන්නවා. මේ කුඩා හිමිවරු වෙනුවෙන් මේ ස්ථානයේ පිරිවෙනක් ආරම්භ කිරීමට කටයුතු සම්පාදනය කර තිබෙනවා. මේ වන විට ගුරුවරු මේ ස්ථානයට ගෙනැවිත් ඉගැන්වීමේ කටයුතු කරනවා.”පින් කිරීමට පින් සිත් පහළ වන්නේ සංසාර පුරුද්දටය. සසර පුරා ගෙන ආ කුසලයන්ගේ පැවිදි දිවියට පත්ව සිටින මේ ගිහිකළ ව්‍යාපාරිකයකු වූ සද්ධාමංගල හිමියන්ගේ ජීවිතය ද පුදුමාකාරය.නුවර පළාතේ උපත ලැබු උන්වහන්සේ ගිහි කල ආතාවුද රණසිංහ නම් විය. ආතාවුද රණසිංහ යනු ත්‍රිසිංහ බිස්කට් ආයතනයේ හිමිකරුය.“මම තරුණ වියේ සිටම හිතාගෙන හිටියා කවදා හරි පැවිදි වෙනවා කියා. අම්මයි අප්පුච්චයි හිතුවා මම විවාහ වුණොත් පැවිදි වෙන එකක් නෑ කියලා. ඒ නිසා මට විවාහයක් කර දුන්නා. මම ඇය බලන්න ගිය දවසේ ඇයටත් ඇගේ දෙමාපියන්ටත් කිව්වා මා කවදා හෝ පැවිදි වන බව. මගේ ව්‍යාපාර සාර්ථක වුණා. දරුවෝ ලැබුණා. දුවලා හොඳින් ඉගෙන ගත්තා. ඔවුන් විවාහ වුණා. නමුත් ඒ අයට ලස්සන ජීවිතයක් ගත කරන්න බැරි වුණා. ඒ සුනාමි ව්‍යසනය නිසා. දුවලා දෙන්නත් බෑණලා දෙන්නත් ඔවුන්ගේ සහෝදරයින් ඇතුළු ඔක්කෝම අට දෙනෙක් සුනාමියට පෙරදා දකුණු පළාතේ සංචාරයකට ගියා.සුනාමිය දා උදේ එයාලා වාහනයෙන් යාල අභය භූමියට ගිහින් තිබුණා. ඒ ගිය අටදෙනා ම සුනාමියට හසුව මියගොස් හිටියා. අපි එතැනට ගියා. ඔය සිද්ධිය වන දවසේ බිරිය දෙව්රම් වෙහෙරට සිල්ගන්න ගිහින් හිටියේ. දියණියන් දෙදෙනා මිය යන විට එක්කෙනෙකුට අවුරුදු විසිහයයි.අනෙක් එක්කෙනාට අවුරුදු විසිහතරයි. ඔය සිදුවීමෙන් පස්සේ මම පැවිදි වෙන්න ගත්ත තීරණය ඉක්මන් වුණා. දරුවන්ගේ අම්මත් දසසිල් වීමට තීරණය කළා. ඊට පෙර අපි එකම දවසේ වාහන විසිතුනක් විකුණලා ඒ මුදල් පන්සල් දහතුනකට බෙදා දුන්නා. ඉන් පසුව මම පැවිදි වුණේ වාරණ ශාන්ත තපෝවනයේදී.මගේ පැවිදි වීමට මඟ පෙන්නුවේ දෙව්රම් වෙහෙර විහාරාධිපති කොළොන්නාවේ සුමංගල ස්වාමින් වහන්සේ හා වාරණ ශාන්ත තපෝ වනයේ සද්ධාශීල ස්වාමින් වහන්සේ. මෙතන මේ පැවිදි වෙලා ඉන්න කුඩා හිමිවරු එක්කෙනෙකුවත් මම අරගෙන ආව අය නොවෙයි. මෑතකදී පැවිදි වූ නාභිත හිමියන් මා ළඟට ගෙන ආවේ මගේ හිතවත් දායකයෙක්. දරුවගේ මව මේ ස්ථානයට ආවා. ඒ අයගේ කැමැත්ත මතයි පැවිදි කළේ. කෙසේ වෙතත් අද අපේ ජාතියට අවශ්‍ය සමඟියයි එකමුතුකමයි. මේ දරුවා බුද්ධ ශාසනයට ඇතුළු වුණේ බුදුදහම ගැන පැහැදීමෙන් හා ඒ පිළිබඳව ඇති වූ ඇල්ම නිසයි. උන්වහන්සේට දැන් හොඳින් පිරිත් සජ්ජායනය කරන්නටත් පුළුවන්.”නව නුවර පාරේ තලංගම උතුර ශ්‍රී ලුම්බිණි විවේක සේනාසනය තවමත් ගොඩනැඟෙමින් පවතී. එහි භෞතික සම්පත්වලට වඩා අගය කළ යුත්තේ අනාගතයට බිහිවන සඟ පරපුරයි. තවමත් දඟකාර වයසේ පසුවන, එහෙත් හැඳ සිටින චීවරය සීරුවට ප්‍රවේශම් කරමින් සන්සුන් ගමනින් වඩින සාමණේර හිමිවරුන් අතරින් එක් අයකු හඬ නඟා සූත්‍ර කවි ගායනා කරන්නේය. එය ජනාකීර්ණ නගරයට යාබදව පිහිටි සෙනසුන් භූමියේ ඉදිවෙමින් පවතින සිමෙන්ති ගොඩනැගිලි අතර දෝංකාර දී ඇසෙන්නේ ය.ඒ හඬ ඇසෙන්නේ දැනුම් තේරුම් ඇති දා සිට පැවිදි වීමම අරමුණු කරගත් තම ප්‍රාර්ථනාව ඉටුවන තුරු වතුසුද්ද මල් ගසේ පඬුරු ගැට ගැසු පුංචි සාමණේර හිමියන්ගේය.බුද්ධ චීවරයට කිසිදු බේදයක් නැත. මේ කුඩා හිමිවරු අතර ද කිසිදු බේදයක් නැත. මුස්ලිම් සිංහල දෙමළ කියා හෝ කුල, ආගම් භේද නැති මේ සාමණේර හිමිවරුන් දිනෙක භික්ෂු පරම්පරාවටම ආඩම්බරයක් වන්නේ නම් එය අගය කළ යුත්තකි.ඉනෝකා සමරවික්‍රමඡායාරූප - විමල් කරුණාතිලකසමන් ශ්‍රී වෙදගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030310</link>
    <topic>ලක්ෂරි බලු බද්ද</topic>
    <author>නීතිඥ අනුර හෑගොඩ</author>
    <content>සංචාරය කරන කොට ලංකාවෙදි විතරක් නෙමෙයි ලෝකෙ මොන රටේදි වුණත් ගුවන්තොටුපොළේ සිරි නරඹමින් යන අපි රේගු නිලධාරීන් ළඟින් යනකොට ඒ අය දිහා වත් බලන්නෙ නැතිව දැක්කෙ නෑ වගේ යන එක ලෝක චාරිත්‍රයක්. ඒගොල්ලන්ගෙ උකුසු ඇස් දිහා බලන්න ගිහිල්ලා හරි හිනාවෙන්න ගිහිල්ල හරි වැඩි සෙනේට ගිහින් අමාරුවෙ වැටෙන්නෙ නැතිව යන එක හොඳයිනෙ.හැබැයි මම පහුගිය දවසක කොළඹ සිට ලන්ඩනයට එනකොට කටුනායක ගුවන්තොටුපොළේ හිටපු රේගු නිලධාරීන් දිහා බලන්නෙ නැතිව ආවත් එක් කෙනෙක් මගෙ ළඟට ඇවිල්ලා ගමන් බලපත්‍රය ඉල්ලුවා. ඊට පස්සේ ළඟ තිබුණු කාමරයකට ගෙනියලා බෑග් දෙකතුනම ඇරල බැලුවා.ටික වෙලාවකින් තව නිලධාරීන් දෙන්නෙකුත් ආවා. හැබැයි ඒ හැමදෙනාම ඉතා සුහදව තමයි ඔවුන්ගෙ රාජකාරිය කළේ. මගේ එක බෑගයක තිබුණු ලංකාවෙ කෑම ජාති, මාළු, රඹුටන් එහෙම දැකල ඇහුව මේව ගෙනියල ලන්ඩන්වලදි ප්‍රශ්නයක් වෙන්නෙ නැද්ද කියල. මම කිව්ව ගෙනියන්න අවසර තියෙන දේවල් තමයි මම ගෙනියන්නෙ කියලා. ඉතින් මගේ ළඟ රට ගෙනියන්න තහනම් මුකුත් තිබුණෙ නැති හන්දා බෑග් ටිකත් ආපහු කරත්තෙට දාගෙන සමුගත්තා.ඔස්ට්‍රේලියාවට ගෙනියන ලංකාවෙ කෑම බඩු හුඟක් රේගු නිලධාරින්ගෙ කුණු බක්කියට දාලා යන්න වුණාට එංගලන්තෙ එහෙම වෙන්නෙ කලාතුරකින්. එංගලන්තයට ගෙනියන්න තහනම් කරපු භාණ්ඩ ගණනාවක් තියෙනව. ඒත් අල ඇරෙන්න අනිත් එළවුළු පලතුරු ගෙනියන්න පුළුවන් තමන්ට කන්න අවශ්‍ය වෙන ප්‍රමාණයට පමණක්. මත්ද්‍රව්‍ය, පිහියා, ස්වයං ආරක්ෂාවට පාවිච්චි කරන ස්ප්‍රේ වර්ග, නැවත කොපි කරන ලද ඩීවීඩී, අසභ්‍ය පොත පත ආදිය රට ඇතුළට ගෙනියන්න තහනම්. සමහර ගිනි අවි, ආයුධ, සතුන් සත්ව හම්, රේඩියෝ ට්‍රාන්ස්මීටර්, නොකැපූ දියමන්ති ආදිය බලපත්‍ර ඇතිව ගේන්න පුළුවන්. මේ සම්බන්ධයෙන් කරුණු බ්‍රිතාන්‍ය රේගු අන්තර්ජාල පිටුවේ සදහන් වෙනව. ඒ එක්කම යුරෝපීය සංගමයෙන් පිටත රටවල් වලින් ආහාර සහ අනෙකුත් භාණ්ඩ සුපරීක්ෂාකාරීත්වයට භාජනය වෙනව. ලංකාවෙන් වුණත් එළවුළු පලතුරු කිලෝ ග්‍රෑම් දෙකක් බැගින් ගේන්න පුළුවන්. ඒත් අර්තාපල් ගේන්න බෑ. ඒවා තමන්ගෙ බෑගයේ ම තිබිය යුතු අතර විකිණීම සඳහා නොවිය යුතුයි.කොටින්ම එහෙම ආහාර ගේන්න පුළුවන් වෙන්නෙ තමන්ගෙම පාවිච්චියට හෝ මිතුරන් හෝ ඥාතීන්ට දෙන්න. අනික මාළු කිලෝ 20ක් වෙනකල් ගේන්න පුළුවන්. සම්පූර්ණ මාළු කූරියෙක් හරි, උයපු, වේලපු මාළු ගෙනියන්න පුළුවන්. බිත්තර ගේන්න බැරි වුණත් බිත්තර යොදා හදපු ආහාර වර්ග ගේන්න ඉඩ අරිනව.තමන්ගෙ සුරතල් බල්ලා හරි පූසා හරි ගේන්නත් පුළුවන්. අවශ්‍ය ඉන්ජක්ෂන් හෙම දීලා පිස්සු බලු රෝගයට වගේම පණුගායටත්. කොහොමත් හුඟක් බල්ලන් මාස හයක් කොර්න්ටයින් වාට්ටුවෙ රඳවල තියන්න වෙනව. ඒවට වියදම් තමන්ට දරන්නත් වෙනව. ලංකාවට බල්ලෙක් ගෙනියන්න වුණත් හුඟක් පරීක්ෂණ එහෙම කරලයි කරන්න වෙන්නෙ.දැනට අවුරුදු කීපයකට කලින් අපි ලොකු දුවගෙ අවුරුදු හතරක් විතර වයස බල්ලා ලංකාවට ගෙනියන්න කටයුතු කළා. මුලින්ම ඌ මෙහෙ පශු වෛද්‍යවරයා ළඟට ගෙනියලා ලේ පරීක්ෂා කළා. ඒ ලේ වාර්තාව ලංකාවෙ පේරාදෙණිය පශු වෛද්‍ය ආයතනයට යවල ඒගොල්ලන්ගෙන් අවසරයත් ගත්තා. ඊට කළින් ඉන්ජක්ෂන් ගැහැව්වා පිස්සු බලු රෝගයට. ආපහු ලේ අරගෙන පරීක්ෂා කළා. සියල්ල හරි කියල බලු පාස්පෝට් එකක් දුන්නා. ඒ වැඩවලට මාස දෙකක් විතර ගියා.ඊට පස්සෙ අපි ලංකාවට එන දවසෙ විශාල ප්ලාස්ටික් කූඩුවක ඌ දාගෙන ගුවන්තොටුපොළට ගෙනැල්ලා බාර දුන්නා. උගේ ටිකට් එකට අපේ ටිකට්වලට වඩා ගෙවන්නත් වුණා. කොහොම හරි ඌ ලංකාවට ගෙනාවා. කූඩුව රේගු අංශයට ගේන්න සෑහෙන වෙලාවක් ගියා. එතැන හිටපු නිලධාරියෙක් ඇහැව්වා බල්ලා අපි ගන්නකොට උගෙ වයස කීයද මිල කීයද කියලා. ගත්තෙ පවුම් හාරසීයකට කියල කිව්වහම එයා එකපාරටම තව රේගු නිලධාරියෙක් දිහා හැරිල කිව්ව එක්ලක්ෂ පනස් දහසක් ඩියුටි ගහන්න කියල. අපි ගුවන්තොටුපොළේ සීලිමේ වැදිල වැටුණ.බල්ලව ඇතුළෙ ඉඳල අරගෙන ආපු පෝටර් කිව්වා ගිය සුමානෙ සුද්දෙකුගෙ බල්ලො දෙන්නෙකුට ලක්ෂ තුනක් ඩියුටි ගැහුව කියල. මම රේගු නිලධාරියාගෙන් ඇහුවා ඇයි මේ බලු බද්ද කියලා. එතුමා කිව්වා බල්ලා “ලක්ෂරි අයිටම්” එකක් කියලා. කොහොම හරි කංකෙඳිරි ගාලා අඩු බද්දක් ගෙවල බල්ලත් අරං එළියට ආවා කලන්තෙ දාලා වැටෙන්නෙ නැතිව.එංගලන්තෙ නං බල්ලන්ගෙ ජීවිත හරි ‘ලක්ෂරි’ තමයි. නමුත් මේ රටට ගේනකොට උන්ට සතේකවත් ලක්ෂරි බද්දක් ගහන්නෙ නෑ.නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030311</link>
    <topic> කෙනෙක් ඇතුළෙ ඉන්න එක මුදලාලිට පාඩුයි</topic>
    <author/>
    <content>අදත් අපි පාරට බහින්නේ රියල් ගේම් දෙන මෑන් කෙනෙක් හොයාගෙන කියලා අපි කියන්නේ නැහැ. මොකද හැමදාමත් වගේ මෑන් ලා විතරද ගේම් දෙන්නේ කියලා කෙනෙක් අහන්න පුළුවන්. ඒ නිසාම අද වුමන් කෙනෙක් හොයාගෙන අපි යනවා.මොකද ජීවත් වෙන්න මිනිස්සු දෙන ගේම් අතරේ ඒකට පිරිමිද ගැහැනුද කියලා අද ප්‍රශ්නයක් නැති තරම්. ජීවත්වෙන්න ලැප්ටොප් දෙපා අස්සේ ගහගෙන අතුරුදන් වෙන අම්මණ්ඩිලා වගේම ජිනාමැඩම්ලා විතරක් නෙමෙයි නයි නළවන නංගිලා ඉන්න රටක් මේක. කොහොම වුණත් ඔන්න මම වෙනදා වගේම සුගතත් රුවනත් එල්ලගෙන පාරට බැස්සේ ලතා අක්කා හොයාගෙන. අද අපි ලතා අක්කා ගැන කියන්නම්. ඒ කතාවෙන් ඔබේ ජීවිතයටත් යමක් දැනුණොත් ඔන්න අපි ගොඩ.පාරට බැහැලා වැඩි දුරක් යන්න ලැබුණේ නැහැ. තැඹිලි වල්ලක් කරේ තියාගෙන අපි පහුකරපු ලොකු උන්නැහේ කෙනෙක් හින්දා සුගතාගේ හබල්කට විවර වුණා.”බලපං මිනිස්සු ජීවත්වෙන්න දෙන ගේම.””යකෝ ජීවත්වෙන්න කියලා කරන්න පුළුවන් දහජරා වැඩ ඔක්කොම කරලා බඩ කට පුරවා ගන්න එක වැරැදිනේ.”වැඩිවෙලාවක් යන්න කලියෙන් රුවනා සුගතට පදවැල් අල්ලන්න ගත්තා.”නෑ එහෙම කියන එක වැරැදියි මල්ලි. මිනිස්සු හැම කෙනාම ජීවත්වෙන්න එහෙම දහජරාවැඩ කරන්නේ නෑනේ.””දැක්කද අර තැඹිලි අරගෙන ගිය මනුස්සයා. කාටත් බරක් නොවී ජීවත්වෙන්න හදනවා.””උඹ කොහොමද දන්නේ ඒ මනුස්සයා වත්තකින් පන්නපු තැඹිලි වල්ලක් ද කියලා. මගේ කට අවුස්සන්න එපා. හරි මට පෙන්නපං සාධාරණේට බිස්නස් කරලා කීයක් හරි හොයාගෙන ජීවත්වෙන එකෙක්. අද හිඟාකන එකත් ඒක කරන්නේ බිස්නස් එකට. යකෝ හැම එකාම බලන්නේ තමන්ගේ බත් පිඟාන වැඩිකරගන්න මිසක් උඹේවත් මගේවත් කට පුරවන්න නෙමෙයි.”සුගතගේ කතාව මැද්දට හොම්බදාපු රුවනා බඹරෙකට ගහපු ගලක් වගේ ඇවිස්සුණු සුගතාගේ කටේ හෑලිවලින් ඇඹරෙනවා මම බලාගෙන.”කතාවෙන් කතාවට අපි ලතා අක්කා ඉන්න ඉසව්වට ළඟාවුණා. ඔන්න කොලොම්පුරය පැත්තට එනකොට දෙවැනි ගුවන්පාලම හරියෙන් බැස්සොත් ලතා අක්කලාගේ ජීවිත ගෙවන විදිහ හොඳින් බලාගන්න පුළුවන්. සීරුවට ලෑලි පැල් දෙක තුනක් අස්සෙන් ඇදුණු අපට ලතා අක්කගේ පුංචි නිවහනට ගොඩවදින්න පුළුවන් වුණා.අයියෝ මාත්තයා මට කෝල්එකක් දුන්නනන් මම මගට එනවනේ. හරි කමක් නෑ දැන් ආවනේ. ඇතුළට එන්න. මේක තමා මගේ ගෙදර. හරි මේ හරියේ මහත්තයලා වැඩි වෙලාවක් ඉන්න එක හරි නෑ. ඒ හින්දා අපි කෙළින්ම කතාවට බහිමු.””ලතා අක්කා කියන්නේ ජීවිතේ හොඳට කට්ට කාපු ගැහැනියක් කියලා එයාගේ කතාවෙන්ම අපිට තේරුණා. ඒ හිනදා මහාඋළුගෙදරත් ලඟින්න වුණ ලතා අක්කගේ ගේම් දෙන බිස්නස් එක වුණේ කුඩු. හැබැයි අද ලතා අක්කා හොඳ මගට වැටිලද නැත්නම් ඒ ගේම් තාම දෙනවද කියලා කියන්න අපි දන් නෑ. හැබැයි ලතා අක්කා ගැන අපි කියන්නම්. ඊට පස්සේ තීරණය අපි ඔබ ඉදිරියේ තියන්නම්.ලතා අක්කගේ පවුලේ කවුද ඉන්නේ?මගේ පවුලේ මල්ලි ඉන්නවා. මට වෙන සහොදර සහෝදරියන් නැහැ. අම්මා නැහැ තාත්තා විතරයි. මම බැඳලා. එයා ධර්මේ. කොළඹ ඔෆිස් එකක ජොබ්එක කරනවා. පුංචි වුන් දෙන්නයි. ලොක්කා අටේ. පොඩි එකා මේ පාර ශිෂ්‍යත්වේ ලියනවා.අක්කා මොනවද කරන්නේ?මොනවා කරන්නද මහත්තයෝ. ජීවත්වෙන්න එපැයි. ධර්මෙට ලැබෙන සොච්චම අපිට ජීවත්වෙන්නත් මදි. ඒ නිසා අපිට එන ප්‍රශ්න වැඩිවුණා. පොඩි එවුන්ගේ ඕනෑ එපාකම් පිරිමහන්න ඕනෑ. උන් ස්කෝලේ යවන්න ඕනෑ. ලයිට් බිල්, වතුර, ෆෝන් බිල් කවුද මේවා ගෙවන්නේ.ඉතිං අක්කා...මහත්තයෝ, මේකනේ මේ ලයින් එකේ හැම එකාටම ප්‍රශ්න තියෙනවා. ඒත් උන් හොඳට ජීවත්වෙනවා. මහත්තයා කියන්න හැදුවේ ඕකනේ. අද මම මේ කතාව මහත්තයලාට කිව්වට මේ පොඩිවුන් කිසිදෙයක් දන්නේ නැහැ. අඩුම තරමේ ධර්මෙවත් සමහර දේවල් දන්නේ නැහැ. තාත්තා තමයි මේ බිස්නස් එකට මුලින්ම බැස්සේ. ඊට පස්සේ තාත්තට නිධානයක් හම්බවුණා වගේ හොඳට සල්ලි එන්න ගත්තා.මොනවද තාත්තා කළේ?මොනවද මහත්තයෝ තාත්තා කුඩු බිස්නස් කරන්න ගත්තේ. ඒක වුණෙත් තාත්තා දන්නා හඳුනන තැරැව්කාරයෙක්ගෙන්. ඊට පස්සේ තාත්තා හොඳට වැඩේ කරගෙන ගියා. ඒ දවස්වල අපි හොඳට කෑවා බිව්වා. ධර්මේ කිසිම දෙයක් දන් නෑ. මගෙන් අහනවා සල්ලි කොහෙන්ද කියලා. ඒත් තාත්තා දන්නා කියන කෙනෙක් ළඟ බිස්නස් කරනවා කියලා විතරයි මම කිව්වේ. මොනවද බිස්නස් කොහෙද කියලා කිසිම දෙයක් මම කාටවත් කිව්වේ නැහැ. ඒත් තාත්තට හැමදේම ඔය ටික කරන්න බැරිවුණා.ඇයි? එයා පොලිසියට කොටුවුණා. ඒක වුණෙත් මේ කාලකණ්ණි දුන්න ඔත්තුවක් හින්දා. අද තාත්තා ඉන්නේ වැලිකඩ. එතනින් පස්සේ ආයෙත් අපේ ජීවිතවලට කණකොකා හඬන්න ගත්තා.තාත්තගේ බිස්නස් නැතිවුණ එකටද?ඔව්. ධර්මෙට මට ඇත්තම කියන්නම වුණා. මහත්තයලට කියන්න ඔය වෙනකොට තමයි මම දන්නේ මගේ මල්ලිත් කුඩු බිස්නස් කරනවා කියලා. මම දවසක් තාත්තා බලන්න ගියාම තමයි ඒකත් කිව්වේ. මල්ලි කිව්වට ඌ නස්තරානියෙක්. හම්බකරන හැම සතේම අත දිගහැරලා වියදම් කරනවා. කොහෙද ගැනීයෙක් අල්ලගෙන හැම දේම ඒ ගෑනිට දෙන්නේ. අපේ ගෙවල් පැත්තේ ඌ ආවේ ගියේ ඉඳලා හිටලා. ධර්මේ නම් කිව්වේ ඔය පව්කාර වැඩ කරලා හොයන ශතයක්වත් යා දෙන්නේ නෑ කියලා.ඊට පස්සේ මොකද වුණේ?ගෙදර ප්‍රශ්න ආයෙත් වැඩිවුණා. අපි ණය වුණා. ධර්මෙගේ පඩිය හොඳටම මදි. මම රෙදි බිස්නස් කරන්න ගත්තා. ලියුම් කවර අලවන්න ගත්තා. ඒත් එකක්වත් හරිගියේ නැහැ. තාත්තා බලන්න ගිය හැම තිස්සෙම තාත්තා මට කිව්වේ ආපහු බිස්නස් එක පටන්ගන්න උදව් කරන්නම් කියලා. මට මුණගැහෙන්න ඕන මිනිස්සු ගැන කිව්වා. ගෙදර ප්‍රශ්නත් වැඩියි. පස්සේ මට හිතුණා තාත්තා කළ බිස්නස් එක කරන්න ඕන කියලා.ඒ කියන්නේ කුඩු බිස්නස්.ඔව් ධර්මෙට හොරෙන් මම ඒක කරන්න ගත්තා. මම ගෙදර ඉඳන් බිස්නස් කළේ නැහැ. හැබැයි ඕන තැනට බඩු අරන් ගිහින් දීලා ගාණක් හොයාගන්න මට පුළුවන් වුණා. මාසේට සෑහෙන මුදලක් මට ඒකෙන් ලැබුණා. තාත්තටත් වැඩිය හොඳට මම ඒ දේවල් කළා. මොකද පොලිසියට වුණත් සැකයක් ඇතිවුණේ නැහැ.බයක් තිබුණේ නැද්ද?බය වෙලා කොරන්න පුළුවන් දේවල් නෙමෙයි මේවා මහත්තයෝ. මගේ ඔළුවේ තිබුණේ සල්ලි විතරයි. අනෙක පැය දෙකෙන් තුනෙන් සල්ලි අතේ. ධර්මෙට ප්‍රශ්නයකුත් නැහැ. ඒත් එයා මගෙන් ඇහැව්වා සල්ලි කොහෙන්ද කියලා. මම කිව්වේ මල්ලි දෙනවා කියලා. ඒත් අපිට තිබුණු ප්‍රශ්න එක්ක එයත් මොනවත් කිව්වේ නැහැ.එතකොට ලතා අක්කා කොහොමද පොලිසියට කොටුවුණේ?ඒක මගේ වැරැද්දක් නෙමෙයි. මේ ලයින් එකේ එකෙක්වත් අදටත් මම කුඩු බිස්නස් කළා කියලා දන් නෑ. අපේ මලයා පස්සේ දවසක පොලිසිය පන්නලා. මේ යකා ළඟ කුඩු පාර්සලයක් තිබිලා. එදා කඩාගෙන බිඳගෙන ත්‍රිවිල් එකක අපේ ගෙදරට ඇවිත් ඇඳ යටට පාර්සලයක් විසිකරලා ඉක්මනට ඇවිත් අරගෙන යන්නම් කියලා ගියා. ඒත් එක්කම පොලිසියෙන් පැන්නා. හැමතැනම බලලා මගෙන් ප්‍රශ්න කරලා යන්න හදද්දියි පාර්සලය හම්බවුණේ. ඒකේ කුඩු. පස්සේ මාව කුදලගෙන ගියා කුඩු විකුණනවා කියලා. මම වැඳලා කිව්වා. අන්තිමේ මම නතර වුණේත් වැලිකඩ.පුදුම වැඩක්නේ වුණේ?පුදුම වෙන්න දෙයක් නෑ. මමත් කළේ ඒ බිස්නස් මනේ. ඒ වෙලේ ලොකු දුකක් දැනුණා. පස්සේ ඉතිං දුක්වෙලා වැඩක් නැහැ කියලා හිතුවා. එතනින් පස්සේ එළියට එන්නනේ ගේම දෙන්නේ.ලතා අක්කගේ ස්ටෝරි එක මේ පත්ඉරුවට දිගවැඩියි. හැබැයි පුළුවන් විදිහට මේ කතාව ලෙහා දමනවා. ජීවත්වෙන්න මුදල් ඕනෑ තමයි. හැබැයි ඒ මුදල් ජීවිතේ විනාශ කරනවා කියලා තේරුම් ගන්න. සුගතත් රුවනත් ඇස් දෙක කටේ දාගෙන ලතා අක්කගේ කතාව අහනවා.එහේ ජීවිතේ ගැන කියන්න අක්කා කැමැතිද?බන්ධනාගාරෙද? මොනවද මේ අහන්නේ මහත්තයෝ. තාත්තා එක පැත්තක. මම තව පැත්තක. ඒ ගැන කතා කරනවට වඩා හොඳයි නිකන් ඉන්න එක. හැබැයි මේ ටික කියන්න ඕන. ඔතන ඉන්න බහුතරයක් අතරේ වැරැදි කරපු නැති එවුනුත් ඉන්නවා. දැන් මම වුණත් ගියේ මල්ලි කරපු වැඩේ හින්දා. අඩුම තරමේ ඌ මාව බලන්නවත් ආවේ නැහැ. සමහර ගෑනු ඉන්නවා බස්වල උදව් කරන්න ගිහින් නිරපරාදේ දඬුවම් කන අය.ඒ කිව්වේ?මේකනේ බස්වල කුඩු අරගෙන යනකොට සැකේට අහුවෙනවා අඩුයි. ඉතිං හිටගෙන යනකොට පාර්සලය දෙනවා ඉඳගෙන ඉන්න කෙනාට. ඒ මනුස්සයා දන්නෑනේ ඕකේ මොනවා තියෙනවද කියලා.ඉතිං බැරිවෙලාවත් පොලිසියෙන් චෙක් කළොත් අර මනුස්සයා හෙමින් සැරේ මාරුවෙනවා. ඉඳගෙන ඉන්න කෙනායි මාට්ටු. මොනවා කරන්නද ;කාහොම ඔප්පු කරන්නද අහිංසකයි නම්. ඉතිං එනවා බන්ධනාගාරෙට. එහෙම වුණ තුන් හතර දෙනෙක්ම හිටියා අපිත් එක්ක.නෑ?ඔයිට වඩා දේවල් වෙලා තියෙනවා මෙහේ ඉන්න ගෑනුන්ට. මට මගේ දරුවෝ මතක් වෙනකොට බඩ පපුව පිච්චිලා යනවා. සමහර ගෑණු එළිවෙනකම් අඬනවා. හැබැයි ඒ හැම එකාම මාසයක් දෙකක් යනකොට ඒකට හුරුවෙනවා. ඊට පස්සේ උන් උන්ගේ ලෝකවල.අක්කා කොහොමද එළියට ආවේ?ධර්මේ නඩු කියලා ඇඟ බැඳලා මාව එළියට ගත්තා. ආයෙත් මෙහෙම වුණොත් එයා මාව දාලා යනවා කියලයි කියන්නේ.එතකොට තාත්තා?තාත්තා තාම එහේ. තාත්තගෙත් නඩුව ඇහෙනවා. එයාව එළියට ගනියි. මොකද මුදලාලිලට කෙනෙක් ඇතුළේ ඉන්න එක පාඩුයි. ඒ හින්දා මුදලාලිලා අපි කොහොමහරි එළියට ගන්න ට්‍රයි කරනවා.ආයෙමත් අක්කා බිස්නස් කරනවද?අපි අහපු ප්‍රශ්නෙට ලතා අක්කා හයියෙන් හිනා වුණා මෙසක් උත්තරයක් නම් දුන්නේ නැහැ.හැබැයි ඒ හිනාව ඇතුළත ලොකු උත්තරයක් තියෙනවා කියලා හිතලා අපි ලතා අක්කගේ ගෙදරින් පාරට බැස්සා.සුගතත් රුවනත් තාමත් මුඛවාඩම් බැඳගෙන. මේ අපි හෙළිකළේ ලතා අක්කගේ කතාවේ පුංචි සිද්ධියක්. තවත් දේවල් හෙළිකරන්න අපට පුළුවන්කමක් නැතුව අපි ස්වයංවාරණයක් දාගන්නවා.මේ සියලු නම් මනඞකල්පිතයි කියලා හිතන්න. එහෙම නොවුණොත් ලතා අක්කම කියලා හරියට දැනගන්න එක එයාට වගේ පුංචි උන්ටත් ඒ පවුලටත් කරන ලොකු අසාධාරණයක්.ඇත්ත ලතා අක්කග බිස්නස් ගේම් එක ඊටත් වඩා අසාධාරණයි. ඒත් මේ එක්කෙනෙක් විතරයි. මේ වගේ අය ඕන තරම් මේ රටේ ඉන්නවා.හැබැයි අපි එක්කෙනෙක් හරි ලතා අක්කලගේ ගේම් දෙන බිස්නස් එකෙන් ඈත් වෙනවා වගේම ඒ ජීවිතවලින් දෙයක් ඉගෙනගෙන හැදෙනවා නම් මේක ලස්සනම ලස්සන දූපතක් වේවි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030312</link>
    <topic> මං මඩුවට වෙලා කල්පනා කර කර හුඟාක්වෙලා උන්නා</topic>
    <author/>
    <content>ආදරය උත්තරීතරය. එහෙත් තවත් විටෙක ආදරය විනාශකාරීය. වේදනාකාරීය. පීඩාකාරීය. ආදරයට ආදරය කරන්නන් සේම ආදරයට වෛර කරන්නෝ ද ඒමධුරංගි අතර වෙති. ආදරය දරා ගත නොහැකිව තිරිසනුන් සේ හැසිරෙන්නෝ ද බොහොමයකි. දරාගත නොහැකිව ඔවුහු මියයති. මරාගෙන මැරෙති. වස බොති. සුන්දර වූ ආදරයට එරෙහිව වෛරයේ ගිනිදලු අවුලා ගත් ඔවුහු ආදරයට ශාප කරති. මෙය ද එවන් කතාවකි.ආදරය හමුවේ පරාජිත වූ ඔහු අවසානයේ තමා ආදරය කළ සුපිපි කුසුම තලා පෙළා දමන්නේ කුරිරු සිතකිනි. ආදරයේත් වෛරයේත් අතර වෙනස කෙස් ගසකට සමාන යැයි කියන්නේ මේ නිසාවෙනි.දිනේෂිකා මධුරංගි පාසල් ශිෂ්‍යාවකි. කිඹුලාපිටිය මහ විද්‍යාලයෙන් සිත්සතර හදාරා සාමාන්‍ය පෙළ විභාගයට පෙනී සිටි ඇය ප්‍රතිඵල අපේක්ෂාවෙන් සිටියාය. ඇය පවුලේ බාල දරුවාය. ඇයට වැඩිමල් සහෝදරයන් දෙදෙනෙකි. එක් සොහොයුරකු විදේශ රටක රැකියාව කරන අතර අනෙක් සොහොයුරා පෞද්ගලික ආයතනයක සේවය කරන්නේය.ඇගේ මව ද කටුනායක වෙළෙඳ කලාපයේ රැකියාවක නිරත වන්නීය. දාහත් හැවිරිදි මධුරංගිට ගෙදර අය ආදරයට කතා කළේ ‘බට්ටි’ කියාය. කාගේත් ආදරය හා රැකවරණය මැද හැදුණු වැඩුණු බට්ටි විභාග ප්‍රතිඵල ලැබෙනතුරු ගෙදරට වී නිකම්ම සිටියේ නැත. ඇය ගාමන්ට් එකක රස්සාවට ගියාය. වයස දහඅට ලබා නැතිවුණත් ඇයට රස්සාව ලැබුණි.මධුරංගි නැටුමට උපන් හපන්කමක් දැක්වූවාය. සාමාන්‍ය පෙළ විභාගයට කලා විෂයයක් ලෙස ඇය හදාරා තිබුණේ නැටුම් බැවින් ඇඟලුම් කම්හලින් සතිපතා නිවාඩුවක් ද ලබාගත්තේ ඉදිරි විභාගයට සූදානම් වීම සඳහාය. ඇගේ හැකියාව ගැන පන්ති භාර ගුරුවරිය ද හොඳින් දැන සිටියාය.“රිසාල්ට්ස් ආවම මම රස්සාවට යන එක නතර කරලා ඒ ලෙවල් කරනව මිස්.”ඇය ගුරුවරියට කීවාය. ගුරුවරිය ද බලාපොරොත්ත වූයේ ඇය උසස් පෙළ හදාරනු ඇති බවය. නැටුමත් සංගීතයත් ඇගේ ජීවිතයට බෙහෙවින් හුරු එකක් විය.මධුරංගිගේ සිතේ කොතෙක් බලාපොරොත්තු තිබුණ ද ඒ සියල්ලටම හොරෙන් ඇයට ආදරය කළ අයෙක් විය. ඔහු ද එම ප්‍රදේශයේම තරුණයෙකි. ඔහු දහනව හැවිරිදිය. රස්සාව කළේ රතිඤ්ඤා කම්හලකය. මධුරංගි දුටු ඔහු ඇය පසුපසම ආවේ ආදරය අයදමින්ය. ඇය දුටු මුල්ම දිනයේ ම ඔහු ඇය කෙරෙහි ආදරයෙන් බැඳුණේය. එහෙත් මධුරංගි ඔහු ගැන එතරම් තැකීමක් නොකළාය.“මට ඔයාත් එක්ක කතා කරන්න ඕන”තරුණයාගේ ඉල්ලීම ඇය එකවරම ඉවත දැමුවාය. ඒ වන විටත් ඇය පාසල් ශිෂ්‍යාවකි. ඔහුගේ නොයෙකුත් ප්‍රශ්න හමුවේ ඇය කෙළින් උත්තරයක් නුදුන්නාය. අවසානයේ ඇය තමාට ඇති මේ කරදරය සොහොයුරෙකුට ද කීවාය.“උඹ අපේ නංගි පස්සේ යන්න එපා” මධුරංගිගේ සොහොයුරෙකු කළ තර්ජනය ඔහුගේ සිත පෙළුවේය. උන්මත්තකයකු සේ මධුරංගි පසුපස ගිය ඔහුට මේ තර්ජන දරාගත නොහැකි විය. පේ‍්‍රමය හමුවේ ඔහු පිස්සකු සේ හැසිරුණේය. කෙසේ හෝ මධුරංගි තමාගේ කරගත යුතු යැයි ඔහු දහස් වාරයක් සිතන්නට ඇත. ඒත් මධුරංගි ගෙන් ඔහුට යහපත් ප්‍රතිචාරයක් ලැබුණේ නැත. ඇයට මෙය එක්තරා කරදරයක් විය.“ඔයා මට කැමති නැද්ද” ඔහු ඇගෙන් විමසුවේය. ඊට ද හරියාකාර පිළිතුරක් නොලැබිණි.මෙතෙක් ආදරය යදිමින් මධුරංගි පසුපස ගිය ඔහු ඉන්පසු ආදරය පසෙකලා මධුරංගිට වෛර කරන්නට පටන් ගත්තේය. සොහොයුරා තමාට එල්ල කළ මරණිය තර්ජන හමුවේ ඔහු නිකම් සිටියේ නැත. ඊට ප්‍රතිචාර දැක්වීම පිරිමිකම යැයි ඔහු සිතුවේය.“මම එයත් එක්ක යාළු වෙන්න කිහිප වතාවක්ම ඇහැව්වා. ඒත් එයා මට කෙළින් වචනයක් දුන්නේ නැහැ.”ඔහු මීගමුව ලෙල්ලමට ගියේය.“ඔහු ලෙල්ලමෙන් පිහියක් මිලදීගත්තේය.”එදා සිකුරාදා දිනයකි. පල්ලිය බොහෝ බැතිමතුන්ගෙන් පිරී ගිය දිනයකි. පිහිය සඟවාගත් ඔහු පල්ලිය අවට සැරිසැරුවේය. කළ යුත්තේ කුමක්දැයි ඔහුට නිනව්වක් නොවීය. අවසානයේ ඔහුගේ පා එසවුණේ මධුරංගිගේ නිවෙස දෙසටය. එසේ පැමිණි ඔහු ඊට යාබදව ඇති මඩුව අසල නතර විය.ශෝකය දරාගත නොහැකිවඑදාම මධුරංගිගේ මව දියණියට ඇඳුම් ගන්නට මුදල් දී උදෑසනම පුරුදු ලෙස රස්සාවට ගියාය. පියා ද රැකියාවට පිටත්ව ගොසින්ය. පොඩි අයියා ද සිරිපාද වන්දනාවේ යන්නට ලකලෑස්ති වන්නට ගෙදරින් පිටව ගිහින්ය. ගෙදර තනි වූයේ මධුරංගි පමණි.“මම මඩුවට වෙලා හුඟ වෙලාවක් කල්පනා කර කර හිටියා. මධුරංගි ගෙදරින් එළියට එයි කියලා. මම එළිවෙනකම්ම මඩුව ළඟට වෙලා හිටියත් මට නින්ද ගියේ නැහැ. උදේ මම දැක්කා මධුරංගිගේ තාත්තත් අම්මත් අයියත් ගෙදරින් යනවා. මධුරංගි විතරයි ගෙදර හිටියේ.”තමා බලාපොරොත්තු වූ මොහොත ළඟාවූ බව සිතූ මොහු තම පෙම්වතිය තනිවම මුණ ගැසීමට පි‍්‍රය කළේය. ගෙදර අය සියල්ලන්ම ගෙදරින් පිටව ගොසිනි. දැන් බිය විය යුතු නැත. ගෙනා සිගරැට්ටුව ද දැල්වී අහවරය. වේලාව උදේ අටට පමණ ඇත. ගෙදර ඉදිරිපස දොර වසා තිබුණ ද පිටුපස දොර බාගෙට අඩවන් කොට ඇත.“මම පිටිපස්සේ දොරෙන් ගේ ඇතුළට ගියා මගේ මධුරංගි මම දැක්කා. එයා සිංදු අහමිනුයි හිටියේ. මාව දැක්ක ගමන් එයා කලබල වුණා.”ඇය සිහිනෙන්වත් නොසිතූ පිරිදි දුටු ඔහු දැක කෑගහන්නට උත්සාහ කළ ද ඔහු කෙසේ හෝ එය වළකා ගත්තේය.“කෑ ගහන්න එපා. මං ඔයාට කරදරයක් කරන්න නෙමේ ආවේ. දැන්වත් කියන්න ඔයා මට කැමති නැද්ද?”ඔහුගේ කතාව ඇය යළි යළිත් ප්‍රතික්ෂේප කළාය. අහිංසක මුවැත්තිය සේ බියට පත් මධුරංගිට කරකියා ගත හැකි දෙයක් හෝ හිතන්නට වත් මොහොතක් \බුණේ නැත.“ඇයි දෙවියනේ ඔයා මට අකමැති.”ඊට මධුරංගි පිළිතුරු දුන්නාය. ඒ ඔහුට බැණ වදිමින්ය.“එයා මට බැණගෙන බැණගෙන ගියා... එතනින් එහාට මොනවා වුණාද කියලා මං දන්නේ නැහැ සර්.”ඔහු පොලීසිය හමුවේ කීවේය. මධුරංගිගේ නොසරුප් වචන හමුවේ වියරු වූ ඔහුට සියල්ල අමතක විය. ඔහුගේ දෑතට හසුවූයේ මෙතෙක් වේලා සඟවාගෙන සිටි උල් පිහියය. ගෙලට වැදුණු පිහි පාරත් සමඟ මධුරංගි එතැනම ඇද වැටුණාය.“අනේ එපා එපා අනේ බේරගන්න”මධුරංගි මිමිනුවාය. ඒත් ඒ හඬ අසන්නට තරම් ඒ අවට කවුරුත් සිටියේ නැත. එක් පිහි පහරක් එල්ල කිරීමෙන් ඔහු සෑහීමකට පත්වූයේ නැත. කෝපයෙන් එල්ල කළ ඇතැම් පිහි පහර ඇයට වැදුණේ නැත. ඒවා වැදුණේ බිමටය. පිහි තලය බිම වැදීමෙන් දෙකට කැඩුණේය. ඒත් ඔහුගේ කෝපය අවසන්ව තිබුණේ නැත. ඔහු වටපිට බැලීය. ලේ පෙරාගෙන දඟලන මධුරංගිට එතැනම තිබු කොන්ක්‍රිට් ගල ඔසවා පහර දුන්නේය. එක් ගල් පහරක් ඇගේ මුහුණ පොඩිකර දමන්නට සමත් විය. වේදනාවෙන් හෝ මධුරංගි මරළතෝනි දුන්නාය.මධුරංගිගේ හඬ ඇසුණු කිසිවෙකු ගේ ඇතුළට දිව එන අයුරු ඔහු දුටුවේ එතැන තිබු ජනේලයෙනි. තමා කොටුවෙතැයි සිතු ඔහු මධුරංගි අතහැර ඉස්සරහ දොරෙන් පිටතට පැනගත්තේය. ඒත් ඔහුට වැඩි දුරක් දුවන්නට ඉඩ ලැබුණේ නැත. පිටුපස පැමිණි දෙතුන් දෙනා ඔහු අල්ලා ගත්හ. සිද්ධිය දුටු ගම්වාසීහු කලබලයට පත්වූහ. පිරිස මධුරංගිගේ ගෙදරට දිව ආහ. ලේ පෙරාගෙන වැටි සිටි මධුරංගි රෝහලට රැගෙන යන්නට පිරිසක් උත්සාහ කරද්දී මධුරංගිට පිහියෙන් ඇන පලා යාමට උත්සාහ කළ ඔහු අල්ලාගත් අනෙක් පිරිස වහා මේ බව මීගමුව පොලීසියට දැනුම් දුන්හ.මීගමුව පොලිස් කණ්ඩායමක් සිද්ධිය වූ කිඹුලාපිටිය ප්‍රදේශයට යාමට උත්සුක වෙද්දී මීගමු රෝහලට ඇතුළත් කළ දහහත් හැවිරිදි මධුරංගි අවසන් හුස්ම හෙළුවාය. කිඹුලාපිටිය අස්වැද්දුම ප්‍රදේශයට පොලීසිය යන විටත් සැකකාර තරුණයා ගම්වාසින් බාරයට ගෙන තිබුණේය. සැකකරු පොලිස් බාරයට පත්වූයේ ඉන් පසුවය.ජයන්ත ලියනගේ පොලිස් අධිකාරීමීගමුව කොට්ඨාශයඒ වන විට මීගමුව කොට්ඨාසය භාරව නවපොලිස් අධිකාරි ලෙස ජයන්ත ලියනගේ මහතා පත්වී සිටියේය. රාජකාරිය පිළිබඳ හසළ පළපුරුද්දක් ඇති ලියනගේ මහතා වහා මේ පිළිබඳ සහකාර පොලිස් අධිකාරී ආනන්ද අල්විස් මහතාගෙන් විමසා බලා ඉදිරි පරීක්ෂණ පිළිබඳ අවශ්‍ය කටයුතු සම්පාදනය කළේය.සැකකාර තරුණයාගෙන් පොලීසිය ප්‍රශ්න කරන්නට විය. බලන්ගොඩ ප්‍රදේශයේ පදිංචිකරුවෙකු වූ ඔහු වසර කිහිපයකට පෙර කිඹුලාපිටිය ප්‍රදේශයට පැමිණ රතිඤ්ඤා මඩුවල රැකියාව කළ අයෙකු බව ද හෙළිදරව් විය.“මම එයාට ආදරය කළත් එයා මට ආදරය කළේ නැහැ සර්... ඒකයි මම මෙහෙම දෙයක් කළේ...” සැකකරු පොලීසිය හමුවේ කීවේය.මධුරංගිගේ අකල් වියෝව දරාගත නොහැකිව ඇගේ මව දුන් විලාපය මුළු කිඹුලාපිටිය ගම්මානය තවමත් රැව් පිළිරැව් දෙනු ඇත.පිහි පහරකින් උදර ප්‍රදේශයට ලේ බැසීම නිසා අභ්‍යන්තර ඉන්ද්‍රියයන්ට හානි පැමිණීමෙන් සිදුවූ මරණයක් බව පශ්චාත් මරණ පරීක්ෂණයේ දී අනාවරණය විය.මධුරංගි මරා දැමීම ගැන සැකපිට අත්අඩංගුවට පත්වූ දහනව හැවිරිදි තරුණයා අධිකරණයට ඉදිරිපත් කොට රිමාන්ඩ් බන්ධනාගාර ගත කරනු ලැබීය.මීගමුව කොට්ඨාස භාර නව පොලිස් අධිකාරී ජයන්ත ලියනගේ මහතාගේ අධීක්ෂණය මත සහකාර පොලිස් අධිකාරි ආනන්ද අල්විස් මහතාගේ උපදෙස් මත මීගමුව මූලස්ථාන පොලිස් පරීක්ෂක ගාමිණි හල්ලව මහතාගේ මෙහෙයවීමෙන් අපරාධ විමර්ශන අංශය භාර ස්ථානාධිපති සජිත් රත්නායක සහ උප පරීක්ෂක සුජිත් රණතුංග ඇතුළු කණ්ඩායමක් මේ පිළිබඳ පරීක්ෂණ පැවැත්වූහ.පොලිස් පරීක්ෂණ ඇසුරෙන් ලිපිය සකස් විය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030313</link>
    <topic>තබා දිවි පරදුවට පනින්නේ ඇයි විදෙස් රටකට</topic>
    <author>ටිරෝනි වෑවලගේ</author>
    <content>ජය ශ්‍රී යනු අපේ රටේ ප්‍රසිද්ධ සංගීත කණ්ඩායමකි. ශ්‍රී ලංකාවේදී එය සමන්විත වන්නේ නිවුන් සොහොයුරන් දෙදෙනෙක් ගෙනි. විශේෂත්වය වන්නේ මේ තරුණයන් ලංකාවේ ඉපිද හැදී වැඩුණ ද සංගීත කණ්ඩායමක් ලෙස ප්‍රසිද්ධියට පත් වන්නේ ඉතාලියේ දී වීමය.ඉතාලියේ රැකියාවන් කරන අතර උපයා සපයා ගත් අතිරික්තය සහජ සංගීත හැකියාවන් ඔප් නැංවීමට යොදා ගත් මේ තරුණයෝ ශ්‍රී ලාංකික අපට හොඳ කණ්ඩායම් සංගීතයක් රස විඳීමේ අවස්ථාව සලසා දුන්නෝය. මේ තරුණයන් ගැයූ ගී අතර සුවිශේෂත්වය වන්නේ දහදුක් විඳිමින්, ජීවිත පරදුවට තබමින් ඉතාලිය ඇතුළු විදෙස් රටවලට සංක්‍රමණය වන අයට සංක්‍රමණයෙන් පසු ගෙවන්නට සිදුවන කටුක ජීවිතය ගැන කියවෙන ගීත ද ඇතුළත් වීමය. බොහෝ විට එය තමන් ලත් අත්දැකීම් අනුන්ට ලබා දෙන්නට ගත් උත්සාහයක් වන්නට ද පුළුවන.කෙසේ වුවද කලා මාධ්‍යයකින් ආකර්ෂණීය ලෙස දිස්වන සංක්‍රමණ ජීවිතයේ කටුක යථාර්ථය පෙන්වීමට උත්සාහ දැරීම ගැන මේ තරුණයන් පැසසුම් ලැබිය යුතුය. ඒ මන්ද යත් මේ ලියන මොහොත වන විට ද අප රට වටා ඇති මහ සයුරේ කොතැනක හෝ ලෑලි කෑලි කිහිපයක් මත පාවෙන ඕස්ට්‍රේලියානු සිහින පුරවා ගත් හිස් ඇති තරුණයෝ සිටිය හැකි බැවිනි. සිහිනයක පහස පතා ජීවිත අනතුරේ හෙළන මේ තරුණයන් අධෛර්යවත් කිරීම හෝ, ඔවුනට යථාව පැහැදිලි කිරීම වෙනත් කිසිඳු කලා මාධ්‍යයකින් නොකෙරෙන බැවිනි.බෝට්ටුවලින් රට පැනීම ආරම්භ වී දැන් පරම්පරා කිහිපයක්ම ගත වී ගොස් ය. එහි ආරම්භක ඉලක්කය වූයේ ඉතාලියයි. මාළු බෝට්ටුවලින් සූවස් ඇළ දිගේ ගොස් ඉතාලියට පැන ගත් මේ ව්‍යසනයේ ආරම්භකයෝ ටික කලකින්ම තම නීති විරෝධී ගමනේ සෞභාග්‍යය සෙස්සන්ට පෙන්වන්නට ගත්තේ අති සංකීර්ණ සැලැස්මවලින් යුත් නිවාස සාදා එහි සුන්දරත්වයක් තිබේනම් එය කිසිසේත් බාහිරට නොපෙනෙන පරිදි අතිවිශාල ගේට්ටු ද යෙදීමෙනි.එවැනි නිවාස අදටත් වෙන්නප්පුව, මීගමුව වැනි ප්‍රදේශවල සුලබය. එතැන් සිට ඇති වන්නේ ඉතාලි තරගයයි. බෝට්ටුකරුවෝ ද කෙසේ හෝ ඉතාලියට මිනිසුන් පැන්නීමේ අභියෝග බාර ගත්තේ ඉතාලිය අසල මුහුදේ බෝට්ටු ගිල්වා දමා අවසානයේ ඔවුන් ද සංක්‍රමණිකයන් අතරට එක් වන බැවිනි. මේ ගිය ගමන්වලදී බෝට්ටු ගිලී යාම් මෙන්ම, කන්ටේනර් තුළ හුස්ම හිරවී මියයාම් ද ඛේදවාචක වෙමින් කළු පැල්ලම් ඉතිරි කළා මතක නැති වන්නට විදිහක් නැත.අන්තිමට ඉතාලියට හිසරදයක් වූ මේ ශ්‍රී ලාංකික සංක්‍රමණිකයෝ අල්ලා යළි ආපසු එවන්නට විය. ඉතාලිය එවැනි කොතෙක් සෙල්ලම් දැම්ම ද ලේසියෙන් පොහොසත් වීමට සිතු මිනිසුන්ගේ ඉතාලි උනන්දුව නැති වූයේ යුරෝපයේ ආර්ථික අවපාතයත් සමඟ අපහසුවට පත් ඉතාලි ජාතිකයෝ අපේ මිනිසුන් එරටේ කළ රැකියා කරන්නට වීමත් සමඟය.ඉන් පසුව එළැඹියේ ඕස්ට්‍රේලියානු වසන්තයයි. මේ වසන්තය අපේ රටේ ඇතැමුන්ට පමණක් නොව දකුණු ගිනිකොන ආසියානු රටවල් කිහිපයකටම බෝවී ඇති බව පෙනෙන්නේ පසුගියදා බේරා ගත් මියන්මාර් ජාතිකයන් පිරිසක් සමඟය. අදටත් ඔවුන්ගේ ගමන ආරම්භය හෝ අවසානය ගැන නිශ්චිත මතයක් නැත්තේය. පැහැදිලිව දන්නා එකම කරුණ නම් මිනිසුන් අනු අට දෙනෙක් මුහුදේ දී මියගිය බව සහ ඔවුන්ගේ සිරුරු මුහුදට දැමු බවය. සින්බෑඩ්ලාගේ කාලයේ දී, හර්මන් මෙල්විල් මෝබි ඩික් ලියන කාලයේ දී නැවේ දී මළ මිනිසුන් මුහුදට විසි කළා ය යන්න තිගැස්මට කරුණක් නොවන්නේ ය. එහෙත් ලෝකයම විශ්ව ගම්මානයක් බවට පත් ව ඇති මෙවන් යුගයක කුසට අහරක් නොමැතිව මිනිසුන් අනූ අට දෙනෙක් මුහුද මැද දී මිය යාම මුළු මනුෂ්‍ය සමාජයම තිගැස්මට ලක් කරන සිදුවීමක් නොවන්නේ ද? වරද ඇත්තේ කොතැන ද?මෙලොව උපත ලබන සෑම මිනිසෙක් ම සුව පහසු ජීවිතයක සිහින දකිති. පෘථග්ජන වන අප සැමගේ ඒ සිහිනවලට දොස් පැවරිය නොහැක. වරද ඇත්තේ ඒ සිහින සැබෑ කර ගන්නට ගන්නා ක්‍රියා මාර්ගවලය. ඒ ක්‍රියාමාර්ග හොරු, කොල්ලකරුවන්, මිනීමරුවන් වීමේ සිට මුහුද මැද මිය යන, විදෙස් රටවලදී මව්බිමේ කීර්ති නාමය බල්ලාට දැන සංක්‍රමණිකයන් වීම දක්වා පැතිර යන්නේ ය. සිහින දුටුව ද, සරල බවේ ඇති සුන්දරත්වය වටහා ගැනීමට තරම් නුවණැත්තේ නම් මෙකී ව්‍යසන වාර්තා නොවන්නේ ය. ලද දෙයින් සතුටු වන්නා ලෝකයේ ලොකුම ධනවතා වන්නේ ය.ඛේදවාචක වන්නේ එසේ වීම වෙනුවට තව තවත් මාළු බෝට්ටු නැඟෙනහිර වෙරළෙන් ඕස්ට්‍රේලියාව බලා පිටත් වීමය. හොර රහසේ ම සිදු කෙරෙන බැවින් සංඛ්‍යා ලේඛන නොමැති නිසා දැනට මෙවැනි බෝට්ටු කීයක් රටෙන් පිට වී ඇද්ද, ඉන් කීයක් ගමනාන්තයට ළඟා වී ද, කීයක් නම් දියඹේ සැඟව ගියේ ද යන්න දන්නේ දෙවියන් පමණක්ම ය. ඇතැම් විට මේ අසරණයන්ට සුන්දර සිහින පෙන්වා මාළු බෝට්ටුවලම ගාල් කරන මුදලාලිලා දන්නවා වන්නට පුළුවන.අනෙක් වැදගත් කරුණ නම් ජීවිතය පරදුවට තබා සයුර ගෙවා ගමනාන්තයට ළඟා වුවද රටක භූමියක නීත්‍යානුකූල හිමිකමක් නැති කල්ලතෝනින් ලෙස මේ මිනිසුන්ට ගෙවන්නට සිදුවන අනාගතය ගැන නිසි අවබෝධයක් නොමැති වීමය. මාළු බෝට්ටු ද මේ දුප්පතුන් නිකම් ගෙන යන්නේ නැත.ලක්ෂ ගණන් ඕනෑ ය. මුහුදට ජීවිතය යුත් මියන්මාර් ජාතිකයන් අනූඅට දෙනා ද එක් අයකු ගමනට මියන්මාර් මුදලින් පනස් දහසක් හැත්තෑ පන්දහසක් අතර ප්‍රමාණයක් ලබා දුන් බව ප්‍රකාශිතය. සංක්‍රමණික, කරදරය ඉවසිය නොහැකි තැන ඕස්ට්‍රේලියාව තරයේ ප්‍රකාශ කර සිටියේ ‘ඔය විදිහට එන කාටවත් පුරවැසිකම නෑ’ කියාය.ඉන් නොනැවත මුදල් ගෙවා අපේ පත්තරවල දැන්වීම් ද දැම්මේය. ඔය මොන කතා කීව ද මුහුදේ ජීවිතය දියව ගිය ද සිහිනය නම් සිහිනයමය. කළ යුත්තේ සිහිනයේ යථාව අවබෝධ කර දීමය. සරලවම කියන්නේ නම් නින්දෙන් ඇහැරවීමය.මුහුදු ගමන කෙසේ හෝ නිම කර භූමියට පය තැබුවේ යැයි සිතමු. බොහෝ විදෙස් රටවල් කරන්නේ මෙවැනි සංක්‍රමණිකයන් හසු වූ සැණින් පෙරළා මවු රටට එවීමය. නීතියේ රැහැනට හසු නොවෙමින් කට්ටි පනින ශ්‍රී ලාංකිකයන් ගැන ඕස්ට්‍රේලියාව, ඉතාලිය පමණක් නොව එංගලන්තය, ජපානය ඇතුළු රටවල් බොහොමයකින් තොරතුරු ලැබෙන්නේය.ඒ අතරින් බොහෝ දෙනා කරන්නේ දේශපාලන සරණාගත ලේබලය කෙසේ හෝ ගසා ගැනීමය. හැංගි හැංගි දිවි ගෙවීම ලේසි නැත. මේ සංවර්ධිත රටවල බිම අතුගාන්නට පවා නීත්‍යනුකූල භාවය සනාථ කරන සහතික පත් විමසන බව දැන ගත යුතුය. අපේ රටේ නම් රාත්‍රියට පාර අයිනේ වුවද නිදා ගත හැකිය. දරුණු ශීත කාලයක් හෝ හිම වැටීමක් නැත. එහෙත් ඒ වාසනාව බොහෝ සංවර්ධිත රටවලට නැත. ඒ රටවල ශීත කාලය අපායක්මය.මවු රටේ දී කාර්යාලවල සුදු කරපටි රැකියා කළ බොහෝ දෙනා විදෙස් ගතව ඒ රටවල කරන සැබෑ රැකියාවල ස්වභාවය දිවි හිමියෙන් රකින්නේ ය. ඒ මෙරටේ දී නම් එවැනි රැකියා කම්කරු ගණයට අයත් වන බැවිනි. එහෙත් මේ බොහෝ දෙනා මෙරට පැමිණි පසු පෙන්නන්නේ දිව්‍ය ලෝකයේ සිට නිවාඩුවට ආවා වැනි තත්ත්වයකි. ඔවුන් පැමිණි දින කීපයට මවා යන සිහින ලෝක තවත් ජීවිත කීපයක්ම අතරමං කරන්නේ ය. දියඹ මැද දියව යන්නේ එවැනි ජීවිත නොවන්නේ ද?පිටරට සිහින ගැන නිසි අවබෝධය ලබා දීමේ වැදගත්කම දැන් නම් වැටහිය යුතුය. කලාකරුවාට එහිදී වැඩි කාර්ය භාරයක් දැරිය හැක්කේ ඔහුගේ ප්‍රකාශන මාධ්‍ය ආකර්ෂණීය වන නිසාය. බුඩි කීර්තිසේන සිනමාවේදියා තම ‘මිල්ලේ සොයා’ සිනමා පටයෙන් ඉතාලි පනින ශ්‍රී ලාංකිකයන්ගේ මරණීය චාරිකාව ගැන මුල් වරට කතා කළේය. එහෙත් ඒ චිත්‍රපටයේ අවසානය ද ‘මොන දුක් විඳ හෝ රටකට පැන ගත්තොත් ගොඩ’ දර්ශනය සමාජයට ඉතිරි කිරීම කනගාටුදායකය.ප්‍රසිද්ධ ක්‍රිකට් ක්‍රීඩකයකු වරක් මා සමඟ ප්‍රකාශ කර සිටියේ ‘ලෝකෙන් උතුම් රට ලංකාව‘ බව තමා නම් තරයේ විශ්වාස කරන බවයි. ක්‍රිකට් සංචාර වෙනුවෙන් රටවල් රාශියකට යාමටත්, එකම රටට දෙතුන් වර යාමටත් තමාට අවස්ථාව ලැබුණු බව පෙන්වා දුන් ඔහු පැවසුවේ අපේ රටේ හිතකර දේශගුණය හෝ ස්වභාවික සම්පත් ඒ කිසිඳු රටක දක්නට නොලැබුණ බවයි. මෙලොව උපත ලබන සෑම මනුෂ්‍යයකුටම එක මවු කෙනෙකු වන්නා පරිද්දෙන් ම වන්නේ ද එකම මවු බිමකි. මවු බිම යන්නෙහි අරුත ද උත්පත්තිය ලද බිම මෙන්ම මව හා සමාන වන භූමිය යනුවෙන් ද සැලකිය හැකිය. මවගේ වටිනාකම දන්නා තැනැත්තා මවුබිමේ ද වටිනාකම දන්නේ ය.උණුසුම ළබැඳියාව දන්නේ ය. සිහින සීතල ය. සිහිනයක ජීවත් වන්නාට සෙනෙහසේ, ළබැඳියාවේ උණුසුම දැනෙන්නේ නැත. ඔබ මාළු බෝට්ටුවට නඟින්නට පෙර සිහිනයෙන් අවදි වන්න. මවු බිමේ හෘදයාංගම උණුසුම එවිට ඔබට දැනෙනු ඇත. එය ඔබ මේ බිමේ ම රඳවනු ඇත.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030314</link>
    <topic>මානව හිමිකම්</topic>
    <author>රංජිත් සියඹලාපිටිය</author>
    <content>අපට මානව හිමිකම් ගැන කියා දෙන්නට මේ දවස්වල බොහෝ දෙනා දඟලති. ඇත්තෙන්ම එහෙම වෙහෙසෙන්නට අවශ්‍ය දැයි මට නම් ප්‍රශ්නයකි.අපිට අවුරුදු 2500 ක ඉතිහාසයක් තිබේ. ඒ මුළු කාලයේ ම මොනම රටක්වත් කොල්ල කන්න ගිහිල්ලා නැත. ආක්‍රමණය කරන්න ගිහිල්ලා ද නැත. අපි උපතින්ම අහිංසක මිනිස්සු යැයි කීවාට වරදක් නැත.අපිට යුද්ධ කරන්න සිදු වූයේ ආක්‍රමණිකයන්ගෙන් බේරීම සඳහාය. කාලිංග මාඝලා එළාරගේ සිට පෘතුගීසි, ලන්දේසි, ඉංග්‍රීසි දක්වා ආක්‍රමණිකයෝ අපේ නිදහස, දේපළ පමණක් නොව, ජීවිත ද පැහැර ගත්හ. අපි යුද්ධ කළේ ද, ආයුධ හැදුවේ ද අපේ වීරයින් බිහි වූයේ ද මේ ආක්‍රමණිකයන්ගෙන් බේරීම සඳහාය.බෞද්ධයා දවසට කිහිප සැරයක් පන්සිල් ගනී. ඔහු ප්‍රථමයෙන් ම පොරොන්දු වෙන්නේ මානවයාට පමණක් නොව තිරිසනකුටවත් හිරිහැර නොකිරීමට ය. අපේ අනිත් ආගම් ද එසේ ය.නිත්‍යානුකූල රජයකට විරුද්ධව කවුරුන් හෝ අවි ගත් විට එය යටපත් කිරීම රජයක ප්‍රධාන කාර්ය භාරයයි. ප්‍රජාවගේ අභ්‍යන්තර හා බාහිර ආරක්ෂාව සැලසීම ආණ්ඩුවක ප්‍රධාන වගකීමයි. මිනිසුන් රාජ්‍යයන් හදා ගත්තේ ද ඒ නිසාමය.එසේ කිරීමට නොහැකි නම් ආණ්ඩු වැඩක් නැත. ත්‍රස්තවාදය අවසන් කිරීමේ යුද්ධයේ ආරම්භය ගැන අපි කාටත් මතක ඇත. එල් ටී ටී ඊ ය සමඟ සාකච්ඡා කර ප්‍රශ්නය බේරා ගැනීමට නොගත් වෙහෙසක් නැත. මාවිල්ආරු සොරොව්ව වසා අහිංසක ගොවීන් දහස් ගණනකගේ ජීවිත තර්ජනයට ලක්කර ඔවුන් ඉදිරිපත් කළ අභියෝගය සමඟ ඇත්තෙන්ම ඇරැඹුණේ මානුෂික මෙහෙයුමකි.යුද්ධ කෙරෙන මුළු කාලයේ ම උතුරු නැඟෙනහිරට යැවූ ඖෂධ කිසිවක් අඩු කළේ නැත. ආහාර පාන කිසිවක් අඩු කළේ නැත. ඒවායින් වැඩි කොටස භාවිත කරමින් ත්‍රස්තවාදීන් අපටම පහර දෙන බව දැන දැනත් රජය ඊට ඉහළින් අහිංසක මිනිසුන්ගේ අයිතිවාසිකම් ගැන කල්පනා කළේය.යුද ජයග්‍රහණය සැලසුම් කිරීමට වඩා රජය වෙහෙසුණේ හැම විටම සාමාන්‍ය ජනතාව ආරක්ෂා කිරීමටය. එය මේ රටේ මිනිස්සු හොඳින්ම දනිති. එහෙව් අපට මෙහෙව් කරදර දොස් කුමක් නිසා දැයි සියලු ශ්‍රී ලාංකිකයෝ එක පේළියක සිට කල්පනා කොට තීන්දු ගත යුතුය.ඔවුන්ගේ අපේ මානව හිමිකම් ගැන අවබෝධයක් ලබා ගැනීමට සිද්ධියක් 1818 මහ කැරැල්ල පොත බලද්දී දුටුවා මතකය. ඇල්ලේ පොළ මහ නිළමේ මාතලේ දිසාවේ ජාතික සටන මෙහෙයවූ නායකයාය. ඉංගී‍්‍රසි ආණ්ඩුව ඔහු හසු වූ විට ඔවුන්ගේ යුද අධිකරණයේ විනාඩි කිහිපයක නඩු විභාගයෙන් පසු එල්ලා මැරීමට නියම විය. මහ නිළමේ ගේ ඉල්ලීම් දෙකක් තිබුණි.පළමු ඉල්ලීම පැරණි සිංහල රාජ නියමය අනුව තමාව හිස ගසා මරා දමන ලෙසයි. දෙවැන්න තමාගේ සිරුර සතුන්ට ආහාරය ගැනීම සඳහා කැබලිවලට කපා දමන ලෙසයි. අපේම රට නිදහස් කර ගැනීමට සටන් වැදුණු වරදට ඔවුන්ගෙන් අපට මරණ දඬුවම ය. ඒ සුද්දන්ගේ වැඩය.අපේ නිළමේ මරණයෙන් පසු සිරුරත් සතුන්ට හෝ පහසුවෙන් ප්‍රයෝජන ගන්නට දෙන්නට සූදානම් විය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030315</link>
    <topic>කාන්තා දිනය වෙනුවෙන් ගීතාගෙන් ගාලු රූ සිරි මංගල්‍යය</topic>
    <author>සේමාලි කැල්ලපත</author>
    <content>අන්තර්ජාතික කාන්තා දිනය වෙනුවෙන් ගාලු පුරවරයේ මහා රූ සිරි මංගල්‍යයක් පැවැත්වීමට ශ්‍රී ලංකා නිදහස් පක්‍ෂ බෙන්තර ඇල්පිටිය සංවිධායිකා ප්‍රවීණ නිළි ගීතා කුමාරසිංහ මහත්මිය කටයුතු යොදා ඇත.බෙන්තර ගාමිණී මධ්‍ය මහා විද්‍යාලයීය 75 වැනි සංවත්සර උලෙළට සමගාමීව පැවැත්වෙන මේ මහා රූ සිරි මංගල්‍යයේ දී ගාමිණී අබිමන් ලිය නමින් රට වෙනුවෙන් විශිෂ්ට මෙහෙයක් ඉටු කළ කාන්තාවකට අභිමන් පුදමින් සම්මානයක් ද පිරිනැමේ.ගාලු රූ සිරි මංගල්‍යය පිළිබඳ අදහස් දක්වමින් ගීතා කුමාරසිංහ මහත්මිය මෙසේ පැවසුවාය.මුළු ලෝකයම මාර්තු 08 වැනිදාට අන්තර්ජාතික කාන්තා දිනය සැමරීමට සූදානම් වන මේ මොහොතේ අපේ රටේ ග්‍රාමීය කාන්තා දියුණුව සඳහා වැඩ සටහනක් ක්‍රියාත්මක කිරීමට මං අදහස් කළා. එම වැඩ සටහන දැනට පැවැත්වෙන ගාමිණී මධ්‍ය මහා විද්‍යාලයීය සංවත්සර වැඩ සටහනට සමගාමීව ලෝක කාන්තා දිනය යෙදෙන මාර්තු 08 වැනිදා එම විද්‍යාලයීය ශාලාවේ දී ගාලු රූ සිරි මංගල්‍යය නමින් පැවැත්වෙනවා.ගාලු දිස්ත්‍රික්කයේ ස්වයං රැකියාවක් ලෙස රූපලාවණ්‍ය ශිල්පය ප්‍රගුණ කළ කාන්තාවන් බොහෝ දෙනෙක් ඉන්නවා. එසේම රූපලාවණ්‍ය ශිල්පය තුළින් තම ජීවනෝපාය සලසා ගත් අය දහස් ගණනක් ඉන්නවා. මං ඒ අය වෙනුවෙන් පසුගිය දිනවල දිගට ම දැනුම්වත් කිරීමේ වැඩමුළු පැවැත්වූවා.මාර්තු 08 වැනිදාට ගාලු දිස්ත්‍රික්කයේ ඕනෑම රූපලාවණ්‍ය ශිල්පිනියකට තමන් අතින් හැඩ ගැන්වූ මනාලියක් මෙම ගාලු රූ සිරි මංගල්‍යයට ඉදිරිපත් කළ හැකියි. මේ සඳහා මනාලියන් සියයකට අධික සංඛ්‍යාවක් ඉදිරිපත්වේයැයි අප බලාපොරොත්තු වෙනවා. ඒ මනාලියන් අතරින් විශේෂයෙන් තෝරාගත් මනාලියන් තිදෙනකුට පළමු, දෙවැනි හා තෙවැනි ලෙසින් තෝරා කුසලාන, සහතික පත් හා වටිනා ත්‍යාග පිරිනැමෙනවා. සහභාගිත්වය වෙනුවෙන් ද ත්‍යාග පිරිනැමෙනවා. මෙහි විනිශ්චය මණ්ඩලය ලෙස ක්ෂේත්‍රයේ ප්‍රවීණයන් සහභාගි වීමට නියමිතයි.මේ රූපලාවණ්‍ය ශිල්පිනියකට තම ජීවනෝපාය ලෙසින් ශිල්පය ප්‍රගුණ කර ඉදිරියට ඒමට අතදීමටත් මා බලාපොරොත්තු වෙනවා. එසේම ශිල්පිනියන් දැනුම්වත් කරමින් ප්‍රවීණ රූපලාවණ්‍ය ශිල්පී ආචාර්ය ප්‍රේමසිරි හේවාවසම් මහතාගේ විශේෂ දේශනක් පැවැත්වෙනවා. මනාලියන් හැඩ ගැන්වීම සහ තම ෂවාහ උත්සවය සඳහා සූදානම් වන අන්දම ගැන ඔහු මේ ශිල්පිනියන් දැනුම්වත් කරනවා. ඊට අමතරව ක්ෂේත්‍රයේ ප්‍රවීණයන් දෙදෙනකු වන සමන්ත ගුණසේකර සහ ගාල්ලේ තුසිත බෝපගේ ද එකතුව ගාලු කාන්තාවන් වෙනුවෙන් විශේෂ රූපලාවණ්‍ය වැඩමුළුවක් ද පවත්වනවා.කවුරුන් කුමක් කීවත් කාන්තාවන් අතරින් වැඩි දෙනෙක් ලස්සනට ජීවත් වෙන්න කැමැතියි. ඊට අකැමැති කෙනෙක් සොයාගන්න ලැබෙන එකක් නැහැ. අපේ රටට රුවැති ගුණැති කාන්තා පිරිසක් අවශ්‍යය යන්න මගේ විශ්වාසයයි. ඒ විශ්වාසය ද පෙරදැරි කරගෙන ඔවුන් ට අතදීම මගේ අරමුණයි.ගාලු පුරවරයේ හිනිදුම, නෙළුව, බලපිටිය, අම්බලන්ගොඩ, බෙන්තර – ඇල්පිටිය, හබරාදූව වැනි ඕනෑම ප්‍රදේශයක කාන්තාවකට මේ ගාලු රූ සිරි මංගල්‍යයට සහභාගි විය හැකියි. අද අපේ ගම්බද ප්‍රදේශවල දක්‍ෂතා සපිරි කාන්තාවන් බහුලයි. අපේ රූපලාවණ්‍ය ශිල්පිනියන් ගේ ක්‍රියාකාරකම් බොහෝවිට ප්‍රවීණයන්ගේ මට්ටම ට තිබෙනවා. ඉන් සමහරුනට මෙය ශිල්පයක් ලෙස ඉදිරියට ගෙන යෑමේ දුෂ්කරතා ඇති. එහෙම අය දැනුම්වත් කර දක්‍ෂතා සපිරි අය ඉදිරියට ගෙන ඒම ගාලු රූ සිරි මංගල්‍යයේ අපේක්‍ෂාවයි.එදින උත්සවයේ දී අප පළමුවරට ගාමිණී අබිමන් ලිය නමින් රට වෙනුවෙන් විශිෂ්ට මෙහෙයක් කළ කාන්තාවකට සම්මානයක් පිරිනමනවා. මෙවර එය පිරිනැමෙන්නේ අපේ රට වෙනුවෙන් එක්සත් ජාතීන්ගේ සමුළුව ඇමතූ ජයත්මා මෙනෙවියටයි. මේ සම්මානය වාර්ෂිකව ‘අබිමන් ලිය’ නමින් පිරිනැමීමටත් මා බලාපොරොත්තු වෙනවා.මෙදින ගාලු රූ සිරි මංගල්‍යයේ මනාලියන් තේරීම ක්ෂේත්‍රයේ ප්‍රවීණයන්ගෙන් යුතු විනිශ්චය මණ්ඩලයකින් සිදු කෙරෙනවා. උත්සවයේදී ගාලු කාන්තාවන් දිරිමත් කරමින් ප්‍රධාන අමුත්තෝ ලෙස සිනමා ප්‍රවීණ නළු නිළියන් වන ශි‍්‍රයානි අමරසේකර, සනත් ගුණතිලක, සේමිනී ඉද්දමල්ගොඩ ඇතුළු බොහෝ දෙනෙක් සහභාගි වෙති.මාර්තු 08 වැනිදා පෙරවරු එකොළහට පෙර තමන් හැඩ ගැන්වීමට බලාපොරොත්තු වන මනාලිය ද සමඟ බෙන්තර ගාමිණී මධ්‍ය මහා විද්‍යාලයීය ශාලාවට එන්නැයි මා ගාලු දිස්ත්‍රික්කයේ ශිල්පිනියන්ට ආරාධනා කරනවා. වැඩි විස්තර 077 7760177 දුරකථන අංකයෙන් මා ඇමතීමෙන් ලබාගත හැකියි” යනුවෙන් කුමාරසිංහ මහත්මිය පැවසුවාය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030316</link>
    <topic>පනින්න පෙර සිතා බලනු දුවන්න පෙර සොයා බලනු</topic>
    <author>අරුණි මුතුමලීහෂිනි අනූෂා</author>
    <content>පනින්ට පෙර සිතා බලනු කියලයි ඉස්සර කාලේ නම් කීවේ. ඒත් දැන් දුවන්න පනින්න, බොක්සිං ගහන්න වගේ ඕනම ක්‍රීඩාවක් කරන්න පෙර සිතා බලනවාටත් අමතරව වෛද්‍ය පරීක්ෂණයක් කිරීමටත් කාරණා සිද්ධ වෙලා. ඊට ආසන්නම සිදුවීම තමයි අරණායක මාවතතගම රිවිසඳ ජාතික පාසලේ හෂිනි අනූෂා කුමාරි සිසුවිය මීටර 5000 පුහුණුවීම්වලදී 26 වැනිදා ජීවිතයෙන් සමුගැනීම. ඊට පෙර හලාවත ආනන්ද විදුහලේ කෞශල්‍යා පවිත්‍රානි සිසුවියත් මලල ක්‍රීඩා පුහුණුවීම්වලදී ජනවාරි 31 මියගියා. පුවත්පත් වාර්තා අනුව මෙවැනි ශෝචනීය සිදුවීම් කීපයක් පාසල් ක්‍රීඩා තරග පුහුණුවීම්වලදී වෙලා තියෙනවා.මලල ක්‍රීඩාවලට අමතරව බොක්සිං, උස පැනීම වැනි වෙනත් ක්‍රීඩාවලට ද මෙය පොදු බවට නිදසුනක් වන්නේ පන්නිපිටිය ධර්මපාල විදුහලේ බුද්ධික ඉන්දිර නම් 18 හැවිරිදි සිසුවා බොක්සිං පුහුණුවීමේ දී වැදුණු පහර දරාගත නොහැකිව මීට වසරකට පමණ පෙර මිය යෑමයි.මෙවැනි සිදුවීම් ඇතිවන්නේ කෙසේද? ඇත්තට ම අපේ දරු පරපුර දුර්වල ද? නැත්නම් ඔවුන්ගේ පෝෂණයේ ගැටලුවක් ද? නොඑසේ නම් පුහුණුවීම් මදිද? නිසි පුහුණුකරුවන් නොමැති වීමද? මේ සියල්ලම නොවේ නම් වෙනත් ප්‍රශ්නයක්ද?අප කුඩා කාලයේ ක්‍රීඩා උත්සවවලට සහභාගී වූ අයුරු සිහිවද්දී අදටත් දැනෙන්නේ ආස්වාදජනක උද්යෝගයක්. ඒ අප මෙවැනි සිදුවීම් පිළිබඳ නොදැන සිටි නිසා විය හැකියි. එහෙත් සමස්ත දූදරුවන්ගේත් ක්‍රීඩක ක්‍රීඩිකාවන්ගේත් යහපත උදෙසා අද අපට අසන්නට ලැබෙන මෙවැනි පුවත්වලට හේතුව සොයන්නට අප මුලින්ම විමසුවේ ජාතික ක්‍රීඩා විද්‍යායතනයේ හිටපු අධ්‍යක්ෂ යෝගානන්ද විජේසුන්දර මහතායි.”ක්‍රීඩා කරන්නකුගේ යෝග්‍යතාව නැත්නම් ෆිට්නස් කියන දේ ආකාර දෙකක් තිබෙනවා. එකක් ශරීර සුවතාව පදනම් කරගත් යෝග්‍යතාවයි. අනෙක ක්‍රීඩක දක්ෂතා වර්ධනය සඳහා යොදාගන්නා යෝග්‍යතාවයි. ඕනම පුද්ගලයකුට අඩුවැඩි වශයෙන් මේ කරුණු පිහිටනවා.නමුත් ක්‍රීඩාව සඳහා යෙදෙනවා නම් ඔහුට හෝ ඇයට විශේෂිත යෝග්‍යතාවක් අවශ්‍යයි. එය හඳුන්වන්නේර්ධබධප Qභචතඪබර යනුවෙන්. වේගය, ප්‍රතික්‍රියාව, සමබරතාව, බලය ආදී වශයෙන් වූ ගුණාංග එයට බලපානවා. ක්‍රීඩාවට ඇති විශේෂ වූ දරාගැනීමේ හැකියාව වැනි ගුණාංග නැතිව යමකුට කෙටි වේලාවකින් අවසන් වන ක්‍රීඩාවක එනම් මීටර 100, දුර පැනීම වැනි ක්‍රීඩාවක යෙදිය හැකි වුණත් දුර දිවීමක් වැනි ක්‍රීඩාවකට පුහුණු කිරීමක් හා විශේෂ දරාගැනීමේ හැකියාවක් අත්‍යාවශ්‍යයි.එහෙම නැතිව තරගකාරී පරිසරයක එවැනි ක්‍රීඩාවක යෙදිම අති භයානකයි. එම මතය සනාථ කරමින් අධ්‍යාපන අමාත්‍යාංශයේ ශාරීරික අධ්‍යාපන හා ක්‍රීඩා අධ්‍යක්ෂ බී.ඒ.අබේරත්න මහතා පැවසුවේ මෙවැනි කරුණක්.”සමහර වෙලාවට ක්‍රීඩා උත්සවවලදී උසස් පෙළ සාමාන්‍ය පෙළ වගේ පන්තිවල ළමයින් අඩු වුණාම කවුරුහරි ඉන්න ළමයකුට හදිසියේම යම් ඉසව්වක් කරන්න කියනවා. එය ඉතා නරකයි. මාසයක් වැනි කාලයක් තුළ ක්‍රීඩා උත්සව පැවැත්වීමත් හොඳ මදි. මේ මියගිය ශිෂ්‍යාව නම් කබඩි ක්‍රීඩාවත් කලින් කර තිබුණා. නමුත් සමහර ළමයින් කිසිම පුහුණුවක් හෝ පෙර සුදානමක් නැති තරගවලට සහභාගිවීම නිසා මෙවැනි මාරාන්තික තත්ත්වයකට වුණත් මුහුණදීමට ඉඩක් තිබෙනවා. එය සෑම ළමයකුටම පොදු නූනත් යම් කෙනකුට විය හැකියි.”අධ්‍යක්ෂවරයා පවසන කරුණට තවත් යමක් එකතු කරගන්න අවශ්‍යයි. ඒ අප පාසල් ගිය යුගයේ ශාරීරික සුවතා නමින් තිබූ කාල පරිච්ඡේද අද යොදා ගැනෙන්නේ කෙසේද යන්නයි.”ශරීර සුවතා ආගමික කටයුතුවලින් පසුව කරන්නට කාලයක් කටයුතු කළා. ඒත් යුද සමයේ දරුවන් එක තැන රැස් කිරීමට නොහැකි බැවින් එය ක්‍රමයෙන් නැවතුණා. නමුත් යළි ඒ තිබුණු අයුරින්ම පී.ටී. පටන් ගන්න කටයුතු යොදා තිබෙනවා. සමහර ගුරුවරු මේ විෂයේ සියයට 50ක ප්‍රායෝගික කොටස අතහැර ඉතිරි සෛද්ධාන්තික කොටස පන්තිකාමරය තුළම කරන්නට කටයුතු යොදා තිබුණා.මෙයට ගුරුවරුන්ගේ හිඟය වැනි විවිධ හේතු බලපාන්නත් ඇති. නමුත් ශාරීරික සුවතා වැනි ප්‍රායෝගික විෂයක් මඟින් ළමයින් නිතර මුණගැසෙනවා නම් ඔවුන්ගේ දක්ෂතා හඳුනාගන්නත් පුළුවන්. දැනටත් 1, 4, 7, 10 පන්තිවල දී ශාරීරික උස, බර මැනීම ආදිය සිදුවෙනවා. ශාරීරික යෝග්‍යතා සංවර්ධන වැඩසටහන මඟින් නම්‍යශීලීබව, සමෝදානය, උස හා දුර පැනීම වේගය, දරාගැනීමේ හැකියාව, ක්ෂණික තීරණ ගැනීමේ හැකියාව මෙන්ම ශක්තිය මැනීමද වාර්ෂිකව සෑම ළමයකුගේම යෝග්‍යතා වාර්තාවක් ලබා ගැනීම ද සිදුකරන්නට නියමිතයි. ඒ අනුව අඩුපාඩු ඇති දරුවන්ට ප්‍රතිකාර ලබාදී වෙනත් ක්‍රීඩාවකට යොමු කළ හැකියි.”මේ අදහස යෝගානන්ද මහාතා අනුමත කළේ මෙසේ කියමිනි.”සමහර විට පාසල් ක්‍රීඩා උත්සවවලදී නිවාසය ජය ගන්න ගුරුවරුන් වගේම ක්‍රීඩා නායකයිනුත් කවුරුන් හෝ ළමයකු තරගවලට ඇද දමනවා. එහිදී මලල ක්‍රීඩා ඉතා ආකර්ෂණීය හා වැදගත්. එහෙත් කබඩි වැනි සුළු විවේක සමඟ කරන ක්‍රීඩා වගේ නොවේ දුරදිවීමේ තරග. ඒවායෙදි අඛණ්ඩ ශක්ති හායනයක් සිදුවෙනවා.එය ක්‍රීඩකයාට අපහසුයි. ඒ නිසා ක්‍රීඩා වෛද්‍යවරුකුගේ යෝග්‍යතා සහතිකයක් ලබාගැනීම මෙවැනි ක්‍රීඩකයකුට ඉතාම වැදගත්. නමුත් එපමණක් මදි. සාමාන්‍ය පුහුණුවකට වඩා විශේෂ වූ පුහුණුවක් ඔවුන් ලබන්න ඕන. මොකද සාමාන්‍ය පුහුණුව ලබන කෙනකු වුවත් මුහුදු මට්ටමින් උස මීටර් 1500 – 2500 අතර උසකදී තරගයකට සහභාගී වුවහොත් අපහසුවට පත්වන්න පුළුවන්. හොඳම උදාහරණය 1968 ඔලිම්පික් තරගයට අපේ රටින් සහභාගි වූ විමලරත්න පෙරේරා. ඔහු මැක්සිකෝවල මීටර 2500ක උසකදී ධාවන තරගයට සහභාගී වී රෝගී වුණා.””සාමාන්‍ය ක්‍රීඩකයකු වුණත් හරි විදිහට නම් දිනකට කිලෝ මීටර 5 – 6ක් දිවිය යුතුයි. නමුත් එය සිදු කෙරෙනවාද යන්න සැකයි. නිසි පුහුණුව හා ශාරීරික යෝග්‍යතාව අඩු වුණාම තමයි මස්පිඬු ඉරි තැලීම හුස්ම අඩුවීම වගේ දේවල් වෙන්නේ. ඉතින් මූර්ති ශිල්පියකු පිළිමයක් ඇඹීමටත් වඩා මැටි පදම් කර ගැනීමට අවධානය යොමු කරනවා වගේ ක්‍රීඩාව දිනීමට වඩා යෝග්‍යතාවට අවධානය යොමු කළ යුතුයි.”ඔහු එසේ කියන විට ජනාධිපතිතුමා පසුගියදා අධ්‍යාපන හා සෞඛ්‍ය අමාත්‍යාංශවලට දුන් උපදෙස් කොතරම් නිවැරැදි ද යන්න පැහැදිලිව දිස්වුණා. සෑම දරුවකුම ක්‍රීඩාවට යොමු විය යුතුය යන්නත් ක්‍රීඩා කිරීමට පෙර දරුවන් යෝග්‍යතා පරීක්ෂණයක් කළ යුතුය යන්නත් ඒ උපදෙසයි. ඒ අනුව කොළඹ රිජ්වේ ආර්යා ළමා රෝහලේ පළමු වැනි යෝග්‍යතා පර්යේෂණ ඒකකය පිහිටුවූ බැවින් එම කොළඹ රිජ්වේ රෝහලේ අධ්‍යක්ෂ විශේෂඥ වෛද්‍ය රත්නසිරි හේවගේ මහතාගෙන් අප කරුණු විමසුවා.”එක එක ක්‍රීඩාවලට වැය වන ශක්තිය වෙනස්. සමහරුන්ට එය කම්පනයක් වන්නත් පුළුවන්. එදිනෙදා ජීවිතයේ නොකරන ඕනෑම දෙයක් එනම් කඳු නැඟීම, පිහිනීම වගේ දෙයකට පෙර ළමයකු හෝ වැඩිහිටියකු එයට සුදුසු ද කියා සෙවීම තාක්ෂණික කටයුත්තක්. විශේෂයෙන් කම්පන දරාගැනීම වගේ දෙයකදී ක්‍රීඩා විශේෂඥ වෛද්‍යවරයකු මඟින් එය දැනගැනීම ඉතාම වැදගත්.””විශේෂයෙන් ළමයින් ක්‍රීඩාවලට යොමු කරන දෙමව්පියන් ඒ වෛද්‍යවරුන් හමු වී ඇත්ත පැවසිය යුතුයි. ඇතැම් අය සුළු ක්‍රීඩාවකට කියා බොරු කියා යෝග්‍යතා සහතිකයෙන් සමත් කරගෙන දරුවා ලොකු ක්‍රීඩාවකට යොදවන අවස්ථා තිබෙනවා. එය ඉතා භයානකයි. උදාහරණයක් ලෙස අපේ රටේ ජනගහනයෙන් සියයට 5ට පමණ ර්ඍර්‍ථ හෙවත් හෘදය වස්තුවේ කපාටයක යම් දුර්වලතාවයක් සහිත රෝගයක් තියෙන්න පුළුවන්. ඒ අයට දැඩි ක්‍රීඩාවක් දරාගන්න බෑ. සමහර විට වොලිබෝල් ක්‍රීඩා කළත් මැරතන් දුවන්න ඔවුන්ට බැහැ. වෛද්‍ය වාර්තාව ගැනීමෙන් අවබෝධ කරගත යුත්තේ එයයි.””ඒ වගේම ක්‍රීඩා වෛද්‍ය විද්‍යාව සම්බන්ධව පුහුණු වුණ අය අවශ්‍යයි. කෙසේ වෙතත් අවශ්‍යතාව අනුව අපේ සායනයට පැමිණ පරීක්ෂණ කරවාගැනීම හෝ රෝහල අවට ඇති විද්‍යාලවලට පරීක්ෂණ සඳහා ඉල්ලීමක් මත වෛද්‍යවරු යොමු කිරීමට අපට හැකියි.””මෙහිදී මතක තබාගත යුතුයි කුඩා දරුවාගේ සිට වයසකම පුද්ගලයා දක්වා යම් හෝ ව්‍යායාමයක් අතපය සෙලවීමක් හෝ කෙරෙනවා. නමුත් සාමාන්‍ය අයුරින් දරුවකු එදිනෙදා සෙල්ලම් කරන ප්‍රමාණයට වඩා ඔබ්බට ගිය ක්‍රීඩාවක් වෙත යොමුවීමට පෙර තමයි වෛද්‍ය පරීක්ෂණයක් කළ යුත්තේ දරුවන් සාර්ථක කරන්න සිතාගෙන සෞඛ්‍යයට හොඳ නැති දේ කිරීමට ගොස් ජීවිත අනතුරේ නොදැමිය යුතුයි.”මේ තරම් දුක් විඳගෙන පර්යේෂණ කරගෙන ක්‍රීඩා කිරීම අවශ්‍ය ද යන්න මේ කරුණු අසන යමකුට සිතෙන්න පුළුවන්. ඒ පිළිබඳ අප විමසුවේ ක්‍රීඩා වෛද්‍ය ඒකකයේ අධ්‍යක්ෂ ජනරාල් මහාචාර්ය අර්ජුන ද සිල්වා මහතාගෙනුයි.”තරගකාරී ක්‍රීඩාවලට යොමුවීමේදී වෛද්‍ය පර්යේෂණයක් කළ යුතු බවට දැන් චක්‍රලේඛයකුත් නිකුත් වී තියෙනවා. ඒ විතරක් නොවේ හැකි නම් ඊසීජී එකකුත් ලබාගන්නවා නම් වෛද්‍ය පර්යේෂණයේ දී හසු නොවන දේවල් එයින් හඳුනාගන්න පුළුවන්. ඊට අමතරව හොඳ පුහුණුවක් වගේම තරගයට ඉදිරිපත් වීමේ දී ශරීරය උණුසුම් කරගැනීම වැනි දේ ඉතා වැදගත්. ක්‍රීඩා තරග ප්‍රමාණය වැඩිවීම, තරගකාරිත්වය වැඩිවීම, ක්ෂණික ආහාර වැනි දෙයින් පෝෂණය අඩුවීම, පොඩි කාලේ සිටම අමතර පන්ති ආදියට සහභාගිවීම, රූපවාහිනී, පරිගණක නැරඹීම වැනි දේ නිසා දාඩිය නොදා ඉඳලා ගහක් නැඟලා නැතුව, ඇළක දොළක ගඟකවත් පීනලා නැතුව එකපාරටම තරග ඉසව්වකට යාම සුදුසු නැහැ.””කෙන්යාව දුරදිවීමේ තරගවලින් ජයගන්නේ ජානමය හැකියාව හා පරිසරය නිසයි. කුඩා කාලයේ සිටම පාසල් යන්න පවා බස් නැති නිසා ඔවුන් දුවනවා. ඒ හුරුව වගේම ආහාරත් මෙයට බලපානවා. අද අප අවට අහිතකර දේ වැඩියි. පළතුරුවලට පවා බෙහෙත් දානවා මස්වලට හෝමෝන එකතු වෙනවා. සම්ප්‍රදායික ආහාර ක්‍රම නැහැ. පෝෂ්‍ය පදාර්ථ තිබුණත් කෘත්‍රිම දේ නිසා ශරීරයට එකතුවෙන කැලරි ප්‍රමාණය වෙනස්.”මේ ප්‍රකාශය වර්ධනය කරන්න යෝගානන්ද විජේසුන්දර මහතා මෙසේ කීවා.”අපේ රටේ සම්ප්‍රදායික ආහාර රටාව අනුගමනය කරනවා නම් පාසල් හා ජාතික ශූරතාව ලබාගන්න එය ප්‍රමාණවත්. ඒත් එදා අපේ දේශීය ඇඳුම් සපත්තු දාගෙන දිවූ ආකාරයට අද ලෝකේ තියෙන හොඳම දේ දුන්නත් දුවගන්න බැරි ළමයින් පිරිසක් බිහිවෙමින් තිබෙනවා. ඔවුන්ට කියන්නේ පිරිපුන් අලස දරුවන් කියලා. ඔවුන් දිහා බලන්න ලස්සනයි. ඒත් කම්මැලිකමේ උපතයි. කාර්යබහුල වුවත් දෙමව්පියන් තමන්ගේ ළමයාට උදේ ආහාරය හා පෝෂ්‍යදායී ආහාර වේල් දවසට ලබා දෙනවා ද යන්න මත දරුවා ක්‍රීඩකයකු කර රෝගියෙකු කරනවාද? නැත්නම් ජාතික සම්පතක් කරනවා ද යන්න තීරණය කළ යුතුව තිබෙනවා.””ජාතික මට්ටමෙන් ඔබ්බට යන ක්‍රීඩකයන්ට අපේ සාමාන්‍ය ආහාර ප්‍රමාණවත් මදි. ඒ සඳහා අමතර විශේෂ ආහාර අවශ්‍යයි.”ඒ පිළිබඳ බී.ඒ.අබේරත්න මහතා ද පැවසුවේ, මෙවැන්නකි. “එදා වගේ කුඹුරු යායවල් මැදින් පයින් ගිහින් ගස්වල ගෙඩි කඩාගෙන කමින් පාසල් ගිය කාලයක් නෙමේ දැන් තියෙන්නේ. පිටි සීනි තෙල් වැඩි කෑම ආපන ශාලාවෙන් අරගෙන තරගකාරී ලෝකයක දුවන සමාජයක්. ඒ නිසා අප පිටි, තෙල් සහිත ආහාර ආපන ශාලාවලින් ඉවත් කරන්නත් ඒ වෙනුවට ධාන්‍ය, බත්, අලවර්ග ආදිය හඳුන්වා දෙන්නත් කටයුතු යොදමින් යනවා. මේ දේවල දී ළමයින් හරිමඟට යොමු කිරීමට මව්පියන් ගුරුවරුන් වගේම වැඩිහිටියන්ගේ කැපවීමත් අවශ්‍යයි.”ඒ කැපවීම ඇරඹිය යුත්තේ කෙසේද යන්න විශේෂඥ වෛද්‍ය රත්නසිරි හේවගේ පැවසුවේ මෙසේයි.”එදා ටීවී තිබුණේ නෑ. ඒ නිසා ඒ අයට ටීවී බලන්න වුණේ නෑ. ගහේ කොළේ දේ තිබුණ නිසා කන්න පුළුවන් වුණා. අද ඒ තත්ත්වය දරුවන්ට නැහැ. ඒ වගේම මාධ්‍යවලින් පෙන්වන දේ කන්න ළමයින් වගේම වැඩිහිටියනුත් පුරුදු වෙලා. ඒ නිසා සමාජය බලාත්මක කළ යුතුයි. නිවැරැදි දේ තෝරාගන්න, වෙළෙඳ ප්‍රචාරණවලට නොරැවටෙන්න. බලාත්මක කිරීම කියන්නේ අද ආහාර තෝරද්දි අවසානයට හිතන සෞඛ්‍යය පිළිබඳ මුලින්ම සිතන්න පුරුදු කරන එකයි.”මේ සියල්ල සමඟ දරුවන් කුඩා කළ සිටම ක්‍රීඩා සඳහා වර්ග කළ හැකිද? අප ඇසුවේ යෝගානන්ද මහතාගෙන්.”1990ට පෙර නැඟෙනහිර යුරෝපීය සමාජවාදී රටවල් එසේ කළා. නමුත් එය සාර්ථක වුණේ නැහැ. පසුව දේශපාලනිකවත් ඒ රටවල් බිඳ වැටුණු පසු ක්‍රීඩකයින්ට බටහිර යුරෝපයට එන්න අවස්ථාව ලැබුණු විටයි අවබෝධ වුණේ එසේ වර්ග කිරීමෙන් පලක් නෑ කියා. සමහර විට ළමයකුගේ හැසිරීම දිගුකලක් අධ්‍යයනය කරද්දී හොඳම පුහුණු කරුවකුට ඒ ළමයා වඩාත් සුදුසු කුමන ක්‍රීඩාවට ද කියා සිතන්න පුළුවන් විය හැකියි.නමුත් කුඩා කල ශරීර ලක්ෂණ අනුව උස මහත නම් යගුලිය වීසිකරන්න, කෙට්ටු උස නම් දුවන්න කියා වෙන්කරන්න බෑ. ඒ නිසා ඉසව්වට අවශ්‍ය ශාරීරික හැඩ දන්නා පුහුණුකරුවන් මෙන්ම යෝග්‍යතාව පරීක්ෂා කරන වෛද්‍යවරයා යන දෙපිරිස එකතු වී දෙමව්පියන්ගේ ද සහාය ඇතිව කටයුතු කළොත් හොඳ ක්‍රීඩකයන් බිහිවෙනවා.මහාචාර්ය අර්ජුන ද සිල්වාගේ අදහස නම් “ක්‍රීඩාවට ව්‍යායාමය හා ජවය, අධ්‍යාත්මික ශක්තිය, නායකත්වය, දරාගැනීම ආදී සියල්ල අවශ්‍යයි. හොඳින් ක්‍රීඩා කරන අයට පරාජයකදී වහ බොනවා වගේ දේවල් හිතෙන්නේ නෑ. ඒ නිසා ජනාධිපතිතුමා කී පරිදි එක ක්‍රීඩාවක හෝ යෙදීම අත්‍යවශ්‍යයි. විශේෂඥ වෛද්‍ය රත්නසිරි හේවගේ ඒ අවශ්‍යතාව තහවුරු කළේ මෙසේයි.”ක්‍රීඩාවක් කිරීම වගේම ජනාධිපතිතුමා කියූ පරිදි වෛද්‍ය සහතිකයක් ගැනීමත් අත්‍යවශ්‍යයි. ඒ නිසා රිජ්වේ රෝහලේ හයේ වාට්ටුවෙන් කුඩාවට ආරම්භ කළ දේ රටපුරා ව්‍යාප්ත කිරීමට සෞඛ්‍ය ඇමැතිතුමා ඇතුළු සියලුදෙනාගේ අවධානය යොමු වී තිබෙනවා. මෙහිදී අප සියලුදෙනාම ආකල්පමය වශයෙන් ද වෙනස් විය යුතුයි. බෝවන රෝගවල සිට බෝ නොවන රෝගවලට සංක්‍රාන්ති වෙමින් සිටින යුගයක ප්‍රජාව ක්‍රීඩා හා චලන ව්‍යායාම්වලට යොමු වන තත්ත්වයට පත් කළ යුතුයි. එවිටයි ජාතියක් ලෙස ක්‍රියාශීලීව කටයුතු කළ හැක්කේ.බී.ඒ.අබේරත්න අධ්‍යක්ෂවරයා ද එය අනුමත කළේ “ළමයි 700ට එක පී.ටී.ගුරුවරයකු යන පදනම ගත් විට සමහර පාසල්වලට ගුරුවරු නැහැ. ඒ නිසා අප දැන් එය 350ට 1 වශයෙන් වෙනස් කළා. ක්‍රීඩා සංගම් ඔස්සේ දැනුම්වත් කර පුහුණුකරුවන්, අධීක්ෂකයන් පත්කරනවා. ප්‍රධාන පෙළේ පාසල්වල ඇති පහසුකම් තරමට නොවූවත් දුෂ්කර පාසල්වල තම තමන්ගේ ප්‍රාදේශීය සම්පත්වලින් හෝ ව්‍යායාම උපකරණ හා පුහුණු උපකරණ සාදාගැනීමට උපදෙස් ලබා දෙනවා. මේ සියල්ල සාර්ථක කිරීමට නම් සියලු දෙනා අවබෝධයෙන් කටයුතු කළ යුතුයි.”එසේ නම් හෙට පළමු හුස්ම ගන්නා දරුවාට ද හෙට අවසන් හුස්ම හෙළනා වැඩිහිටියාට ද නිරෝගී ජාතියක අයිතිය තහවුරු කරන්නටත් අනූෂලා, කෞශල්‍යා, බුද්ධිකලාට වූ දෙය යළි කිසිවකුටත් සිදු නොවන්නටත් මුල් පුරවැසියා නිවැරැදිව කී පරිදිම එක ක්‍රීඩාවක් හෝ කරමු. වෛද්‍ය සහතිකයකුත් ගනිමු.අරුණි මුතුමලීහෂිනි අනූෂාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030317</link>
    <topic>බුදු දහම ලොවටම ලබාදෙන බෞද්ධ විශ්ව විද්‍යාලයසාංචි</topic>
    <author>සාකච්ඡා කෙළේ රමණී සුබසිංහ</author>
    <content>ජපානයේ ප්‍රධාන සංඝනායක ශ්‍රී ලංකා මහා බෝධි සංගමයේ සභාපති බානගල උපතිස්ස නාහිමික්‍රි.පූ. 05 වැනි සියවසේ ඉන්දියාවේ සිට මෙහි පැමිණි ධර්මාශෝක රජුගේ පුත් මිහිඳු මාහිමියන් බුදු දහම හඳුන්වා දීමත් සමඟ අපේ රටේ බුදු දහම ප්‍රතිෂ්ඨාපනය වුණා. භික්ෂු, භික්ෂුණී, උපාසක, උපාසිකා යන සිවුවනක් පිරිසගෙන් සැදුම්ලත් බෞද්ධ ජනතාව එය පරපුරෙන් පරපුරට ආරක්ෂා කර ගත්තා. බෞද්ධ භික්ෂුන් වහන්සේ එහි පුරෝගාමී වූවා. එසේ ලංකාවේ බුදු දහම ප්‍රතිෂ්ඨාපනය වී කාලය ගෙවී යත් ම ක්‍රමයෙන් ඉන්දියාවේ බුදුදහම පිරිහෙන්නට පටන්ගත්තා. බෞද්ධ සිද්ධස්ථාන, වෙහෙර විහාර විනාශ වෙන්නට පටන් ගත්තා. අනගාරික ධර්මපාල චරිතය ගොඩ නැඟුණේ එවන් මොහොතකයි. එතුමා ඉන්දියාවේ බෞද්ධ සිද්ධස්ථානවලට වන විනාශය දැක ඒවා යළි ගොඩනඟන්නට, ප්‍රතිසංස්කරණය කරන්නට දිවි හිමියෙන් කැප වුණා. ඉන්දියා මහා බෝධි සමාගම පිහිටුවමින් බුදු දහම නඟා සිටුවීමට දැඩි ආයාසයක් දැරුවා. එතුමා ඇති කළ ඒ පුනර්ජීවනය ඉන්දියාවට යන එන අයට අදත් දැක බලා ගන්නට පුළුවන්.කාලයාගේ ඇවෑමෙන් ආචාර්ය බාබාසා බම්බෙස්කර් මහා බෝධි සමාගමට සම්බන්ධ වුණා. ඔහු ඉතා සමීපව ආශ්‍රය කළේ ධර්මපාලතුමා ගේ පළමුවැනි ශ්‍රාවකයා වූ දේවප්‍රිය වලිසිංහයන්. මේ දෙදෙනා අතර තිබූ මිත්‍රත්වය නිසා ඔහු 1956 වසරේදී බුදු දහම වැලඳ ගත්තා. ලක්ෂ පහක පමණ පිරිසක් එදා එතුමාට එක්වුණා.ඒ ආරම්භය ආශිර්වාදයක් කරමින් එදා සිට මේ දක්වාම ඉන්දියාවේ බෞද්ධයින් ගේ සංඛ්‍යාව වැඩි වෙමින් පවතිනවා. 2550 බුද්ධ ජයන්තියේ දී බොම්බායේ දී ලක්ෂ 15 ට වැඩි පිරිසක් බුදු දහම වැලඳ ගැනීම ඒ ගමන් මගේ තවත් සුවිශේෂී සිදුවීමක්.අද වනවිට ඉන්දියාවේ බෞද්ධයින් ගේ සංඛ්‍යාව ජනගහනයෙන් ප්‍රතිශතයක් බවට පත්ව තිබෙනවා. එය සමස්ත ජනතාවගෙන් 3% ක පමණ ප්‍රමාණයක්. ඉන්දීය ජනගහනයත් සමඟ සසඳා බැලීමේ දී ඒ ප්‍රතිශතය ඉහළ අගයක්.50 - 60 දශක වන විට ඉන්දියාවේ ප්‍රබලම බෞද්ධ නායකයින් බවට පත්වුණේ රාහුල් සංස්කෘත්, ජගදීස් කාශ්‍යප්, නාගාර්ජුන්, ආනන්ද කෞශල්‍යයන් භික්ෂු ධර්ම රක්ඛිත් වැනි භික්ෂුන් වහන්සේ. මේ පිරිසෙන් බොහෝ දෙනෙක් ලංකාවට පැමිණ බුදු දහම ඉගෙන ගත් අය. ඒ අතරට ඔරුගොඩ ධම්මරතන ස්වාමීන් වහන්සේ වැනි ධර්මපාල තුමා ගේ ශිෂ්‍යයින් ද එකතු වුණා. ඒත් ධර්මපාලතුමා ගේ ශිෂ්‍යයින් වඩාත් යොමු වුණේ අධ්‍යාපනික පැත්තට වඩා සංරක්ෂණ හා පරිපාලන කටයුතුවලටයි.කෙසේ වෙතත් වර්තමානය වනවිට ඉන්දියාවේ බොහෝ බෞද්ධ සිද්ධස්ථානවල භික්ෂුන් වහන්සේ පන්සියයක් හයසියයක් වැනි විශාල සංඛ්‍යාවක් දැක ගැනීමට ලැබීම සුලබ දෙයක්. මේ භික්ෂුන් වහන්සේ අතර ඉතා සුළු ප්‍රමාණයකින් විශ්ව විද්‍යාල අධ්‍යාපනය ලැබූ උගත් භික්ෂුන් වහන්සේ සිටියත් බුදු දහම ගැන උසස් අවබෝධයක් නො ලැබූ පිිරිස සුවිශාලයි. උන්වහන්සේගෙන් ඉටු කෙරෙන්නේ පන්සිල් සමාදන් කරවීම වැනි සරල කාර්යයන් පමණයි. මේ භික්ෂුන් වහන්සේ පළමුවෙන් සඳහන් කළ භික්ෂුන් වහන්සේ ගේ ශිෂ්‍ය හාමුදුරුවන් ගේත් ශිෂ්‍යයින්. උන්වහන්සේලා නිතර නිතර ඇසුරු කරන්නට, උදව් උපකාර කරන්නට මටත් අවස්ථාව උදාවෙනවා.මේ හැමෝම ථෙරවාදී බෞද්ධයෝ. ඒ ඇසුරේ දී, විශේෂයෙන් බුදු දහමේ පුනර්ජීවනය වෙනුවෙන් උත්කෘෂ්ඨ මෙහෙවරක් කළ අනගාරික ධර්මපාල තුමා සිහිපත් කරමින් මෙසේ විසිරී සිටින භික්ෂුන් වහන්සේට හොඳ ධර්ම ඥානයක් දිය යුතුය යන අදහස මගේ සිතේ ඇති වුණේ කාලයකට පෙර සිටමයි.මේ අදහස ක්‍රියාත්මක කිරීමට සුදුසුම අවස්ථාවක් එළඹුණේ 2008 අවුරුද්දේ. ශ්‍රී ලංකා රජයේ අනුග්‍රහයෙන් සාංචියේ ඉදි කළ විශාල විශ්‍රාම ශාලාව විවෘත කරන අවස්ථාවේ දී. එම අවස්ථාවට එවකට ශ්‍රී ලංකා අගමැතිතුමා ඇතුළු මැති ඇමැතිවරු රැසක් සහභාගි වුණා. ඒ වගේ ම ඉන්දියාවේ මධ්‍ය ප්‍රදේශයේ මහ ඇමැති ආචාර්ය ෂවරාජ්සිං චව්හාන් ඉන්දීය කොංග්‍රස් පක්ෂයේ මහ ලේකම් ආචාර්ය දිග්විජය සිං ඇතුළු තවත් පිරිසක් එක්වුණා.විශ්‍රාම ශාලාව විවෘත කරන උලෙළේ දී කළ කතාවේදී මම මගේ අදහස ඉදිරිපත් කළා. ඒ වනවිට විශ්වවිද්‍යාලයක් ගොඩ නැඟීමේ දළ සැලැස්මක් මා අත තිබුණා.මගේ කතාව අවසානයේ බොහොම සතුටට පත්වුණු මධ්‍ය ප්‍රදේශයේ මහ ඇමැතිතුමා විශ්ව විද්‍යාලය සඳහා සාංචි ප්‍රදේශයෙන් ඉඩම් අක්කර 65 ක් වෙන්කර දෙන බවට ඒ මොහොතේ ම පොරොන්දු වුණා. මේ අවස්ථාවට වත්මන් ඉන්දීය විපක්ෂ නායිකා ෂුෂ්මා සුරාජ් මහත්මියත් සම්බන්ධ වුණා. ඇය කීවේ ‘අද ඔබ වහන්සේ ඔය අදහස ඉදිරිපත් නොකළා නම් මුලින් ම ඒ අදහස දෙන්නේ මම’ යි කියලයි. සාංචි ප්‍රදේශය නියෝජනය කරන්නේ ද ඇයයි. ඉතින් මේ කටයුත්තට ඇයගේත් සහාය ලැබුණා.කෙසේ වෙතත් විශ්ව විද්‍යාලය ගොඩනැඟීමේ කටයුතු ක්‍රියාත්මක කරන්නට කලින් විවිධ ගැටලු මතු වුණා. එය ජාත්‍යන්තර තත්ත්වයට පත් කිරීමට නම් මධ්‍ය ආණ්ඩුවේ අවසරය ගත යුතු වුණා. ලියාපදිංචිය කාටද කියන ප්‍රශ්නය පැන නැඟුණේ මහාබෝධි සමාගමත් ලියාපදිංචි කර නොතිබුණු නිසා.ඉදිවීමට නියමිත සාංචි විශ්වවිද්‍යාලයේ අනුරූවක්මහින්ද රාජපක්ෂ ජනාධිපතිතුමා විසින් සාංචියේ දී විශ්වවිද්‍යාලයට මුල්ගල තැබූ අවස්ථාව. බානගල උපතිස්ස නාහිමියෝද මෙහි වෙති.ඒ අතරෙම අපි විශ්ව විද්‍යාලය ගොඩනැඟීමේ කටයුතු සඳහා ජපානය, කොරියාව ආදී විවිධ රටවලින් සාංචියට දානපතියන් ගෙන ගොස් අපේ සැලසුම් ඉදිරිපත් කළා. විශ්වවිද්‍යාල සැලසුම නිර්මාණය කළේ ඉසුරුනාත් බුලත්කුලම මහතා. ඒ සඳහා යන වියදම ඉන්දියානු මුදලින් රුපියල් කෝටි තුන්සියයක්. මේ අතරම ලංකාවෙන් ඉංජිනේරු ශිල්පීන්, ගෘහ නිර්මාණ ශිල්පීන් සාංචියට ගොස් මේ පිළිබඳ විවිධ පරීක්ෂණ කටයුතු සිදු කළා.ඒ අනුව පසුගිය වසරේ සැප්තැම්බර් මාසේ සාංචියේ බෞද්ධ විශ්වවිද්‍යාලයට මුල් ගල තැබීමේ ඓතිහාසික අවස්ථාව උදා වුණා. අනගාරික ධර්මපාල තුමා සිහිපත් කරමින් කෙරෙන මෙහෙවරක් නිසා ධර්මපාල සතිය යෙදුණ සැප්තැම්බර් 17 - 21 දින අතරින් 21 වැනි දින ඒ සඳහා තෝරා ගැනුණා.ඒ උත්සවය පැවැත්වුණේ අපේ මහින්ද රාජපක්ෂ ජනාධිපතිතුමා ගේ ප්‍රධානත්වයෙන්. එම මංගල අවස්ථාවට භූතානයේ අගමැති ඇතුළු තවත් රටවල් 30 ක පමණ නියෝජිතයින් සහභාගි වුණා. මුල් ගල තැබීමේ කටයුතු සිදු කෙරුණේ ඉතා අලංකාරව. එම අවස්ථාව හා සමගාමීව සැප්තැම්බර් 21, 22, 23 යන තෙදින තුළ ‘ධම්ම ධර්ම’ නමින් සම්මන්ත්‍රණ මාලාවක් පැවැත්වුණා.එයට ලංකාවේ මහාචාර්යවරු, ආචාර්යවරු 60 ට වැඩි පිරිසක් සහභාගි වුණා. තායිලන්තය, කොරියාව, සිංගප්පූරුව ආදී බොහෝ රටවල බෞද්ධ විද්වතුන් විශාල ප්‍රමාණයක් ද එක් වුණා. ශ්‍රී ලංකා මහා බෝධි සමාගම හා ඉන්දියා පදනම සංවිධානය කළ මෙම සම්මන්ත්‍රණය මඟින් විශ්ව විද්‍යාලය ගොඩනැඟීමේ ආරම්භයට සුවිශේෂී එළියක් ලැබුණා. ඒ වගේ ම මුලදී අක්කර 65 ක් වුණු භූමි ප්‍රමාණය දැන් අක්කර 110 දක්වා වැඩි වී තිබෙනවා. මේ භූමියේ බෞද්ධ ධර්මය, පාලි හා සංස්කෘත භාෂාවන් ඇතුළු අධ්‍යයන අංශ රාශියක් මේ විශ්වවිද්‍යාලය තුළ ආරම්භ කිරීමට නියමිතයි.අපේ බුදු හාමුදුරුවෝ දේශනා කොට වදාළේ ‘චරථ භික්ඛවේ චාරිකං බහුජන හිතාය, බහුජන සුඛාය....” යනුවෙන් සියලු ලෝක සත්වයාගේ හිත පිණිස, සුව පිණිස ධර්ම චාරිකාවෙහි යෙදෙන ලෙසටයි උන්වහන්සේ වදාළේ. ඒ සදූපදේශය ගුරු කොට ගනිමින් ඉන්දියාවේ සාංචි ප්‍රදේශයේ ඉදි කෙරෙන මේ ජාත්‍යන්තර විශ්ව විද්‍යාලයෙන් බෞද්ධ ධර්මය පිළිබඳ දැන ඉගෙන ගන්නට කැමැති දෙස් විදෙස් ජනතාවට අපමණ සෙතක් සැලසෙන බව අප ගේ විශ්වාසයයි.ඒ නිසා ම මුල්ගල තැබූ මේ භූමියේ විශ්වවිද්‍යාලය ගොඩනඟන තුරු අදාළ අධ්‍යයන කටයුතු වෙනත් ස්ථානයන්හි ඇරඹීමට කටයුතු සූදානම් කෙරෙනවා. මේ වසර අවසන් වීමට පෙර අධ්‍යයන කටයුතු ඇරඹීම අප ගේ ඒකායන අරමුණයි.එදා දේවානම් පියතිස්ස රජ දවස ඉන්දියාවේ සිට මිහිඳු මාහිමියන් බුදු දහමත් රැගෙන අපේ රටට වැඩම කළ නිසා මේ රටේ ජනතාව නව ජීවයක් ලැබුවා.සුවිශේෂී මානසික නිදහසක් ලද ඔවුන් මිථ්‍යා විශ්වාස අතහැර නිර්මල බුදුදහම වැලඳ ගත්තා. ඒ දහමට අනුව ආර්ථික, සමාජීය මෙන් ම සංස්කෘතික කටයුතු ද වෙනස් වුණා.මේ රටේ අදත් පවතින්නේ ඒ නිර්මල බුදු දහමයි. ඉන්දියාවේ සාංචි ප්‍රදේශයේ ඉදිවෙන මේ ජාත්‍යන්තර බෞද්ධ විශ්ව විද්‍යාලය, ඉන්දියාවේ සිට මෙරටට ගෙන ආ නිර්මල බුදු දහම නැවත ඉන්දියාවට හඳුන්වා දීමේ මහාරම්භයක් ලෙසයි මම දකින්නේ. එය මිහිඳු මා හිමියන්ට කරන කෘත ගුණ සැලකීමක් ද වනවා.සාකච්ඡා කෙළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030318</link>
    <topic> ඉස්සර හදිස්සියට නැතිවම බැරි ටෙලිග්‍රෑම් එකේ කතාව</topic>
    <author>තාරක වික්‍රමසේකර</author>
    <content>ආදි කාලෙ ඉඳලම අපේ ගම්වල තිබුණේ පුදුම සබැඳියාවක්. වැවයි දාගැබයි, ගමයි පන්සලයි සංකල්පය බිහිවුණේ නිකම්ම නෙමෙයි.ගමේ හිටපු අය අතරින් විශේෂිත පුද්ගලයො කීපදෙනෙක්ම හිටියා. ඒ අතරින් පන්සලේ හාමුදුරුවන් ඇරුණාම ප්‍රධාන තැනක් ගත්තෙ ඉස්කෝලෙ මහත්තයා. වෙද මහත්තයාටත් තිබුණෙ ඒ වගේම සැලකිල්ලක්. මේ අයට අමතරව ගමට ආපු තැපැල් මහත්තයට ගොඩක් දෙනෙක් ඇලුම් කරා. එයා දුක සැප දෙකම බෙදපු කෙනෙක්.තැපැල්පති රෝහණ අබේරත්නනියෝජ්‍ය තැපැල්පති අශෝක මාම්පිටිආරච්චිතැපැල් මහත්තය උදේ වරුවෙ ඇවිත් ලියුම් ටික බෙදල දීල යනව. හිටපු ගමන් තැපැල් කන්තෝරුවෙ තවත් කවුරුහරි හවසට ඇවිත් කාවහරි හොයනව දැකපු ගමන් මුළු ගමම කලබල වෙනව.”ටැලිගැරැම් එකක් ඇවිත්””කාටද?””එයාගෙ තාත්ත හිටියෙ හුඟක් අසනීපෙන්”මේ දෙබස් ටික බොහෝ වෙලාවට රැව් පිළිරැව් දෙනවා.ගමේම අය ටැලිග්‍රෑම් එක ලැබුණු කෙනාගෙ ගෙදරට දුවගෙන එනවා. බොහෝ වෙලාවට ටැලිග්‍රෑම් යැවුණේ අවමංගල්‍යයක් දැනුම් දෙන්න. ඒක නිසා තමයි ගමේ ගොඩේ හැමෝම ටැලිග්‍රෑම් නැතිනම් විදුලි පණිඩුයට මේ තරම් බය වෙන්නෙ.හදිසි පණිවුඩයක් යවන්න ටැලිග්‍රෑම් පාවිච්චි කරපු කාලෙ ටික ටික අඩුවෙලා ගිහින්. දැන් ටැලිග්‍රෑම් එක යවන්නෙ කාර්යාලයක හදිසි නිවාඩු යන කෙනෙක් තමයි. මේ නිසා ටැලිග්‍රෑම් නැත්නම් විදුලි පණිඩුව සේවාව ක්‍රමයෙන් ජනතාවගෙන් ඈත් වෙන බවක් පෙනෙනවා. දුරකථන භාවිතයෙන් තරමක් අඩුවෙච්ච විදුලි පණිවුඩ සේවාව ජංගම දුරකථනය නිසා තවත් ජනතාවගෙන් ඈත් වුණා. දැන් ග්‍රාමීය මට්ටමෙන් තමයි පණිවුඩයක් යවන්න විදුලි පණිවුඩ සේවාව භාවිතා කරන්නෙ.කොහොම වුණත් වසර සිය ගණනක් පරණ අපේ විදුලි පණිවුඩ සේවාවේ අතීතය වගේම වර්තමානයත් අනාගතයත් ගැන ටිකක් හොයල බලන්න වෙනවා.තැපැල්පති රෝහණ අබේරත්න මහතා පවසන්නේ විදුලි පණිවුඩ සේවාවේ අයිතිය තිබෙන්නේ ටෙලිකොම් සමාගමට බවයි.විදුලි පණිවුඩ බාරගැනීම මෙන්ම බෙදාහැරීම පමණක් තැපැල් දෙපාර්තමේන්තුවෙන් කරනු ලබන බවයි ඒ මහතා පෙන්වා දෙන්නේ. ඒ වගේම 133 අංකය අමතා ටෙලිකොම් සමාගමට ලබාදෙන දුරකථන විදුලි පණිවුඩ සේවාවත් බෙදාහැරීම කරනු ලබන්නේ තැපැල් දෙපාර්තමේන්තුව බවයි තැපැල්පතිවරයා පෙන්වා දෙන්නේ.කෙසේ වුවත් මේ වන විට විදුලි පණිවුඩ භාවිතය 65%ත් 70%ත් අතර ප්‍රමාණයක් අඩුවී ඇති බවත් අබේරත්න මහතා පවසනවා. විදුලි පණිවුඩ සේවාව නවත්වා දමන බවට පසුගිය කාලයේ තිබූ රාවය ගැන තැපැල්පතිවරයා පවසන්නේ එවැනි තීරණයක් මේ වනතුරු ගෙන නොමැති බවත් එවන් තීරණයක් ගත යුතු වන්නේ ටෙලිකොම් ආයතනයෙන් බවයි.එසේ වුවත් එවැනි තීරණයක් ගැනීමට පෙර ජනතාවට ඒ බව දැනුම් දී විකල්ප මාර්ගයක් ලබා දිය යුතු බවත් අබේරත්න මහතා පෙන්වා දෙනවා. එසේ නොමැතිව හදිසියේ මෙවන් සේවාවක් නතර කිරීම නොකළ යුතු බවත් අඩුම වශයෙන් මාස දෙක තුනකට පෙර හෝ ජනතාවට ඒ බව දැනුම් දිය යුතු බවත් අබේරත්න මහතා පවසනවා.කෙසේ වුවත් තැපැල් දෙපාර්තමේන්තුව මඟින් දැනටත් පවත්වා ගෙන යනු ලබන ‘ටෙලි මේල්’ සේවාව මඟින්ද විදුලි පණිවුඩ හා සමාන සේවාවක් සපයන බවත් එය මහජනතාවට භාවිතා කළ හැකි බවත් අබේරත්න මහතා පවසනවා.මෝස් පණිවුඩයෙන් විදුලි පණිවුඩ යැවූඋපකරණයටෙලි ප්‍රින්ටරයක්තැපැල් හා විදුලි සංදේශ අමාත්‍යාංශය යටතේ තැපැල් දෙපාර්තමේන්තුව හා ටෙලිකොම් ආයතනය යන ආයතන දෙකම ස්ථාපිතව තිබුණේ. දැන් තැපැල් අමාත්‍යාංශය වෙනමත් ටෙලිකොම් ආයතනය විදුලි සංදේශ අමාත්‍යාංශයටත් වෙන් වීම නිසා ආයතන වෙන්වීමක් තිබුණත් මහජන සේවාවන් එලෙසම පවත්වාගෙන යනවා.අතීතයේ සිටම විදුලි පණිවුඩ සේවාව ග්‍රාමීය මට්ටමින් ජනතාවට සමීප වූ බවත් ජනතාවගේ සියලු හදිසි පණිවුඩ සේවාව ඉටු කර දුන්නේ එමඟින් බවත් නියෝජ්‍ය තැපැල්පති (පාලන) අශෝක මාම්පිටිආරච්චි මහතා අපට පැවසුවා.තැපැල් දෙපාර්තමේන්තුව ආරම්භ වූ දා පටන්ම විදුලි පණිවුඩ සේවාව ක්‍රියාත්මක වූ බවත් ‘මෝස්’ පණිවුඩ ක්‍රමය ආරම්භයේ දී ක්‍රියාත්මක වූ විදුලි පණිවුඩ ක්‍රමවේදය බවත් ඒ මහතා පෙන්වා දෙනවා.මේ මෝස් පණිවුඩ ක්‍රමය මඟින් ප්‍රධාන නගරවලට විදුලි පණිවුඩ ලබාදීම ආරම්භයේ සිටම ඇරැඹී තිබෙනවා. සංකේත ශබ්ද තරංග උපයෝගී කරගෙන මෝස් ක්‍රමය මඟින් විදුලි පණිවුඩ ලබාදී තිබෙනවා. ‘ටිකි ටක්ක ගගහනවා’ යනුවෙන් එකල හඳුන්වා ඇත්තේ මේ විදුලි පණිවුඩ සේවාවයි.කම්බි ආධාරයෙන් එක් ස්ථානයක සිට තවත් ස්ථානයකට පණිවුඩ යැවීමට මෙමඟින් හැකියාව තිබුණා. මේ මෝස් ක්‍රමයේදී සංකේත ශබ්ද මඟින් පණිවුඩය හඳුනාගෙන එය ලබන්නා වෙත ලබා දී තිබෙනවා.පසු කලෙක එය රැහැන් රහිත (වයර්ලස්) බවට පත්වුණා. එහිදී ටෙලි ප්‍රින්ටරයක් භාවිතා කර පණිවුඩය මුද්‍රණගත කර ලබන්නා වෙත ලබාදුන්නා. පසුව ටෙලෙක්ස් පණිවුඩ ක්‍රමය විදුලි පණිවුඩ හා සම්බන්ධ වුණා. ටෙලෙක්ස් මඟින් පණිවුඩ යැවීමේදී එම පණිවුඩ එකතු කරගෙන එකවර යැවීමේ උනන්දුවක් තිබුණා. ක්‍රමයෙන් පසුව එය දුරකථන මඟින් යවන්න පටන්ගත්තා.ක්‍රමයෙන් පරිගණක ක්‍රමවේදය දක්වාම මේ යුගය පරිවර්නය වුණා.තාක්ෂණය නිසා අද ජනතාවගෙන් ඈත් වුණත් විදුලි පණිවුඩය එදා ජනතාවට ලබාදුන් සේවය අපට අමතක කළ නොහැකිය.තැපැල් දෙපාර්තමේන්තුව පවසන පරිදි විදුලි පණිවුඩයක් යැවීම සඳහා ඔවුන්ට රුපියල් 250කට අධික මුදලක් වැයවේ. ආදායම වන්නේ පළමු වචන 10ටම රුපියල් 3.00කි. එයින් ද දෙපාර්තමේන්ªවට ලැබෙන්නේ 5%ක් හෙවත් ශත 15කි. ඉතිරි මුදල් දේශීය ආදායම් දෙපාර්තමේන්තුවට යැවේ. මේ සා දුක් ගැහැට විඳ තැපෑල විදුලි පණිවුඩයත් අපත් රැක දුන්නේ විශාල සේවාවක් ඉටු කරමිනි. ඊට කෘතගුණ දැක්වීම සමස්ත සමාජයේම වගකීමය.තාරක වික්‍රමසේකරසේයාරූ - දුෂ්මන්ත මායාදුන්නෙකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=af13030319</link>
    <topic>දූ පුතුන් නොරට ගොස් අප අමතක කළාවත් ද!</topic>
    <author>ලීලානන්ද වික්‍රමසිංහ</author>
    <content>මහ ගෙදර තනි වූ මාපිය දුක් කඳුළුමිනිසුන් නිරන්තරයෙන් රංචු ගැසී ජීවත්වීමට දක්වන්නේ නොමඳ කැමැත්තක් එසේ කරන්නට ලොකු හේතුවක් නැති වුණත් එක්ව සිටීමෙන් උනුනුන් ලබා ගන්නා මානසික ආස්වාදය හා පී‍්‍රති ප්‍රමෝදය නිසා වන්නට පුළුවන්.එහෙත් මේ සියලු පී‍්‍රති ප්‍රමෝදයන් නැතිභංගස්ථාන වී අඳුරු හුදකලාවේ තනිවෙන්නට සිදුවන වාර අනන්තයි.මේ සටහනින් අදහස් කරන්නේ අද ශ්‍රී ලංකාවේ බොහෝ මව්පියවරුන් ගොදුරු වෙලා ඉන්න එවැනි ව්‍යාධියක් ගැන කියන්නයි. කෙළින්ම කතා කළොත් දරුවන් විදේශගත වීම නිසා ජීවිතය දුක් කතරක තනිවූ දෙමාපියන් ගැන කියන්නයි.මෙහි තියෙන දරුණුකම නම් මේ ව්‍යාධියට ගොදුරු වී ඉන්නා තැනැත්තා ඒ බව කියන්නටවත් පිළිගන්නටවත් දක්වන අකමැත්තයි.දෙන්න දෙමහල්ලන් කියන්නේ තම දරුවන් කොහේ හෝ සතුටින් සිටී නම් එය තමන්ගේ ද සතුටක් බවය. දරුවන් කියන්නේ තමා විදේශයක සිටිය ද තමන් දෙමාපියන්ගේ කුදු මහත් ඕනෑ එපා කම් සියල්ල ඉටු කරනා බවය.මේ දරුවන් ඕනෑ එපාකම් කියන්නේ කෑම බීම ඇඳුම් පැලඳුම් යාන වාහන හා තම සිත නලවන දේවල් ගැන විය යුතුය. ඔවුන් මේ සියල්ල දෙන්නේ දෙමාපියන් නොකියා අපේක්ෂා කරන දෙය වෙනත් දෙයක් බව දැන එය ඉටු කිරීමට අපොහොසත් වීමෙන් සිත් තුළ ජනිත වන පසුතැවිල්ල වසා ගැනීම පිණිස ද?දෙමාපියන් ද නිරන්තරයෙන් තම දරුවන් ෆේස්බුක් (ටචජඥ ඡධධඬ) හා ස්කයිප් (ඵඬරනඥ) හරහා දැක බලා කතා කොට සිත සනහා ගත් බවක් පෙන්වමින් කියන්නේ අපට එහෙම දෙයක් නැහැ. අපි මුහුණු පොතෙන් නිතර කතා කරනව නෙ හරියට ළඟ ඉන්නවා වගෙයි කියාය.එහෙත් මෙහි සත්‍ය අසත්‍ය බව ගමේ අම්මා හෝ අප්පච්චි කෙනෙකුගෙන් ඇසුවොත් ඔවුන් කට කොනකින් සිනාසෙනු නිසැකය. එය දරුවෙකු යයි සිතා බෝනික්කෙකු සුරතල් කරන උමතු ගැහැනියක ලබන සතුට අතර වෙනසක් නැතැයි ඔවුන් කියනු ඇත.දරුවන්ගේ සෙනෙහස නිරන්තරයෙන් නොලැබූ එක් පියෙකු පැවසු කතාවක් මෙහි බරපතළ බව සිහි ගන්වයි. ඔහු එවේලේ සිටියේ මඟුල් ගෙදරක වූ කාමරයක කුඩා මදු විතකින් සප්පායම් වෙමින්. ඔහුගේ අවසරය ලබා ඔහු ඉදිරියේ පුටුවේ ඉඳගත් මා දැන ගත්තේ ඔහු දරුවන් සත් දෙනෙකුගේ පියෙකු බවය.‘එයින් පස්දෙනෙක්ම දොස්තරලා’ කියූ ඔහු මඳක් සිනාසුණා.‘කොච්චර දෙයක් ද?’ මට කියවුණේ ඉබේටම ය.‘වැඩක් නෑ මහත්තය!’‘පහුගිය දවසක මට සනීප නැති වෙලා හොඳටම අමාරු වුණා. මම ජීවත් වෙන්නේ තනියම. මගේ නෝන දැනට ටික කාලෙකට ඉස්සර අන්තරා වුණා. මට බේත් ටිකක් ගන්න යන්න කෙනෙකු නැති වුණා ඒ වෙලාවෙ. අහල ඉන්න කෙනෙක් මාව දොස්තර කෙනෙක් ඡ්ඟට එක්ක ගිහින් බේත් අරන් දුන්නා. ඒ වෙලාවෙ මට හිතට ලොකු දුකක් ඇති වුණා. ඒත් මම දරුවන්ට දොස් කියන්නෙ නැහැ.’මේ කතාන්තරය අපට කියා සිටින්නෙ ඇතැම් දෙමාපියන් සිතට හොරා බොරු කියන බවය. තවත් විදියකින් කියනවා නම් තම දරුවන් දුකේදී සැපේ දී තමා ළඟ ඉන්නවා නම් ඔවුන් කැමති බවය.ජාති ආගම් කුල මල තරාතිරමක බේදයකින් තොරව සියලුම දෙමාපියන්ගේ අදහස දරුවන් සමඟ එකට ජීවත්වීමය. එක නිවසක ගාල් වී ජීවත්වීමක් මෙයින් අදහස් නොකෙරේ.බොහෝ විට දරුවන් වඩාත් උවමනා වන්නෙ ඔවුන් අබල දුබල තත්ත්වයට පත් වූ පසුය. කුඩා වියේ දී මවුපියන් දරුවන් රැක බලා ගන්නා සේ මවුපියන් වියපත් වූ විට ඔවුන් රැක බලා ගැනීම දරුවන්ගේ යුතුකමය.එසේ හෙයින් සොබාදහමේ නීතිය නොසලකා වැළැක්විය නොහැක. කිසියම් හේතුවක් පෙන්වා දෙමින් ඔවුන් තනි කොට නොරට ගොස් එයින් වන දොස් සමනය කිරීමට මුහුණු පොතට හා ස්කයිප්වලට බාර කිරීමෙන් තම අතින් සිදුවන වරද සැහැල්ලු කිරීමට තැත් කිරීම ද නොකටයුත්තකි.කෙසේ වුවත් මවුපියන් ළඟම සිට ඔවුන් රැක බලා ගැනීමට නොහැකි වන අවස්ථා ඇති වන්නට පුළුවන. අද ලෝකය එදා පැවති ලොව නොවේ. රැකියා කරන ස්ථාන ඇත්තෙ නිවස ළඟ නොව ඉන් බොහෝ දුර බැහැර ය. ඇතැම් විට විදේශයක විය හැකිය.එහෙත් එය ගැටලුවට දිය හැකි හොඳ පිළිතුරක් වන්නේ නැත. එවැනි රැකියාවක් බාර ගැනීමට ප්‍රථම තමාට ඇති ප්‍රමුඛ යුතුකම් කොටස අමතක නොකොට එය කළ යුතු වෙයි. එසේ නොවුව හොත් එය සමාජමය වශයෙන් හා නීතියෙන් පවා ගැලවීමට නොහැකි වන අන්දමේ වරදක් බවට තල්ලු වී යාමට ඇති ඉඩකඩ වැඩිය.තම දරුවාගේ සුබසෙත නිරන්තරයෙන් පතන දෙමාපියන් තම තනිවීමේ වේදනාව කිසිසේත් තම දරුවන්ගේ විදේශගත වීමට බාධාවක් ලෙස මතු කරන්නේ නැත. එමෙන්ම ඒ අවසරය ලබා යන පුතා හෝ දුව ද ඒ ගමන යන්නේ ඒ නිසා තම දෙමාපියන් තනි වන බව නොදැන නොවේ. අවසානය නොසිතු එකක් වන්නේ ඉන් අනතුරුවය.ඒ රටවල ඇති පහසුකම් හා සමාජ ක්‍රමයට ලොබ බැඳ ඔවුනට උන්හිටි තැන් අමතක වීමය.මා දන්නා එක් පියෙකුගේ කතාව මෙසේය. වෘත්තියෙන් ලිපිකරුවෙකු වූ ඔහු තම බිරිඳ මිය ගිය පසු තම දියණියත් පුතාත් හදා වඩා ගත්තෙ නොවිඳිනා දුක් විඳිමින්. ඔහු ඔවුන් දෙදෙනාට ඉගැන්වූවේ තමා සන්තක ගෙය පවා විකුණමිනි. අවසානයේ දී සිදුවූයේ ඉහළ අධ්‍යාපනයක් ලබා උසස් තනතුරු සඳහා ඔවුන්ට පියා තනි කොට විදේශගත වීමට සිදු වීමය.මේ අතර හදිසි අනතුරකට ලක් වූ පියා රෝහල් ගත වී සිට දැන් ඉන්නෙ නිවසට වී සිටී. ඔහුගේ තනියට ඉන්නෙ රාමයියා නම් මහලු සේවකයකු හා ඔහුගේ මිනිබිරිය වූ තරුණ තංගමනී ය.මහලු පියාගේ කුදු මහත් කටයුතු කරන්නේ තංගමනී විසින්. පියකරු වතකින් හෙබි තංගමනී ඔහුට උදෑසන තේ රැගෙන එයි. තේ එකට ඉහළින් ඇත්තෙ පිපුණු මලක් ;ස් සිනාසෙන මුහුණකි. තංගමනි කෙඳිරි නොගා තම රාජකාරි නිසි ලෙස ඉටු කරයි. ඔහු නාවයි කවයි පොවයි ළඟින් සිට දෙමළ සිංදු කියයි. තනි රකියි එවිට ‘අනේ තංගමනී උඹ තමා මගේ දුව‘ යයි මහලු පියා කියයි. තංගමනී සිනාවෙයි.මේ පියා දැන් තමාගේ දුව පුතා දකින්නෙ ස්කයිප් තිරයෙනි. ඔවුන්ගේ සෙනෙහස එන්නේ විදුලි තරංග හරහාය. ඔහු තමාගේ මුණුබුරන් දැක නැත. මුණුබුරන් තමාට සීයා කෙනෙකු ඉන්නවා ද කියාවත් වගක් නැත. ජීවිතයේ සතුට හිමි වුණත් එය ඇත්තේ ඔහුගේ ඇඟිලි නොගෑවෙන තරම් දුරිනි.මේ සංසිද්ධියේ තවත් එක් අවාසනාවන්ත පැත්තක් මට එක් වතාවක දක්නට ලැබිණ. එනම් විදේශීය රටක පුරවැසි බව ලැබීමෙන් පසු මේ රට ඔවුන්ගේ රට ලෙසත් මේ බස ඔවුන්ගේ බස ලෙසත් පිළිගන්නට ඇති අකමැත්තය. ඔවුන් උපතින් ලාංකිකයන් වුවද දිගු කාලීන විදේශයක එහි සංස්කෘතිය හා එක්වීමෙන් ඔවුන් දෙරටටම නැති සංක්‍රමිකයන් පිරිසක් වීමය.වරක් එතෙර දී අපට හමුවූ යුවළකගේ කුඩා දරුවා අප හා මිත්‍ර වුණා. ඔහු අපට ගෙනවිත් පෙන්වූ ඔහුගේ පන්ති පොත් අතර එකම සිංහල පොතක් වත් තිබුණේ නෑ.දරුවාට සිංහල ටිකක් උගන්වන්න. හොඳ සිංහල පොත් කීපයක් ගෙනවිත් දෙන්න යයි මා ආපසු එන ගමන් ඔවුන්ට කීවේ මගේ සිත ඉවෙන් මෙන් අඳුනාගෙන මා දෙස බලා සිටි එම යුවළගේ සිත් නොරිදෙන අයුරින්.අද ඇතැම් තරුණ පිරිසට ඇති රෝගයක් නම් විදේශගත වීමට ඇති උන්මාදය ය. දෙමාපියන් ද මේ උන්මාදයෙන් ගැලවී නැත. ඔවුන් තම දරුවනට පිටරට යෑමට අනුබල දෙනවා පමණක් නොව අහවලා ඉන්නෙ අහවල් රටේ ඒ රටවල් කොයි තරම් හොඳ ද කියමින් තමා තුළ පවතින හීනමානය ද එළි දක්වන බවක් ඔවුන්ට වැටහෙන්නෙ නැත.අද ශ්‍රී ලංකාවේ තම දරුවන් විදේශයක රැකියා කරන පවුලක් සොයා ගැනීම අපහසු කාරණයක් වන්නෙ නැත. එයිනුත් තම එකම දරුවා හෝ දරු දෙදෙනාම විදෙස්ගතව මහ ගෙදර තනි වී සිටින දෙමාපියන් ද බොහෝය.මව රැකියා සඳහා රට යාම නිසා ලැබිය යුතු ආදරය හා රැකවරණය අහිමි වීමෙන් දරුවන් විනාශයට ඇද වැටෙන්නාක් මෙන් දරුවන්ගේ ඉවක් බවක් නැති මේ රට යාමෙන් වයස්ගත මාපියන්ට ජීවිතයේ සැඳෑ සමයේ ලැබිය යුතු ආදරය එක්ව සිටීමේ සතුට හා රැකවරණය අහිමි වී යාම වැළැක්විය නොහැකිය.මේ තත්ත්වයෙන් මිදීම සඳහා ඇතැම් දරුවන් ගනු ලබන එක් පියවරක් වනුයේ තම මව්පියන් තමා ඉන්නා රටට ගෙන්වා ගැනීමය. එහෙත් එයින් සිදුවන්නේ පරිසර හා සමාජ නොගැලපීම් නිසා නිතැතින්ම ඔවුන් එහි සිරකරුවන් බවට පත්වී ප්‍රශ්නය වෙනත් මඟක් ගැනීම පමණකි.මට හමුවූ එක් පියෙකු ඒ ගැන කී කතාවත් මෙසේ ය. ‘මම මගේ දරුවන් ගැන අහිතක් හිතන්නෙ නෑ. ඒත් මේවට මොනව කරන්න ද? මට ඒ රට ගිහින් ඉන්න බෑ. හරියට මාව හිරකූඩුවක දැම්මා වගෙයි. කොහාටවත් යන්න බෑ. පාර තොට දන්නෙ නෑ. ශීතකරණයේ ඇති කෑම මට කන්න අපි‍්‍රයයි. දවස ගෙවෙන්නෙ හරිම ඇල්මැරුණු විදියට. ඒ මදිවට සීතල උහුලන්න අමාරුයි. මම හිටියේ කොයි වේලේ ගෙදර එන්න ලැබේ ද කියලා.’දරුවන් ගෙන් තොර වූ බොහෝ ගෙවල මව්පියන් තම තනිකම දුරු කර ගන්නෙ සුරතල් සතුන් ඇති කිරීමෙනි. මින් ප්‍රමුඛ තැන හිමි වන්නේ මිනිසාගේ පළමුවැනි මිත්‍රයා වන බල්ලාට ය.බල්ලා රජකම දුන්න ද තම ස්වාමියා අත්හැර නොයන්නෙකි. උගේ ආදරය හා පක්ෂපාතිත්වය විශ්වාස කළ හැකිය. ඌ දිවි දෙවෙනි කොට තම හිතවතා රකියි.ලංකාවේ පියවරු හා මව්වරු එංගලන්තයේ හෝ ඕස්ට්‍රේලියාවේ මව්පියන් මෙන් නෙවෙයි. ඔවුන්ගේ ආකල්ප ද අහසට පොළොව මෙන් වෙනස් ය. ඔවුන් තම දරුවන් හා ලෙයින් බැඳී සිටිනවා. ඒ නිසා දරුවන් නොදැකීමෙන් ඔවුන් දැඩි ලෙස සංවේදී වෙනවා.කෙසේ වුවත් විදේශීය රටවල රැකියා කරන දරුවන් වෙත වරද පටවා ඔවුන්ගේ සිත රිදවීම මේ සටහනේ අරමුණ නොවෙයි.එහෙත් මෙවැනි සියුම් සංවේදීතාවක් දැක්වූ විදේශීය යුවළක් ගැන ලියා මේ සටහන අවසන් කළ යුතු යයි සිතුණා.අපගේ මිතුරියකට (ගයාත්‍රිට) මේ මහලු යුවළ හමුවී ඇත්තෙ ජර්මනියේ පෙල්ඩ්වින් දුම්රිය පොළේදීය. එතැනදී දැන අඳුනා ගෙන ඔවුන් තම නිවසට එන්නැය ඇයට ආරාධනා කරලා. ඒ අනුවයි ඇය ඔවුන්ගේ නිවස සොයා උමං දුම්රියෙන් ගොස් තිබෙන්නේ. නියමිත ගමනාන්තය වැරදිලා බොහෝ ප්‍රමාද වෙලයි ඇය එතනට ගිහින් තියෙන්නෙ. ඇය එන තෙක් එම යුවළ සීතලේ ගැහෙමින් ඉඳලා හමුවුණාම තම දරුවෙකු වගේය පිළිගෙන ඇත්තෙ.ඒ යුවළගේ නිවස පිහිටා ඇත්තේ බැවේරියාවේ කුඩා කැලෑබද ප්‍රදේශයකට යාබදවයි. නිවසේ සෑම තැනක්ම අපූරු චිත්‍රවලින් අලංකාර කරලා. ඒ චිත්‍ර ඇඳ ඇත්තේ එම ගී‍්‍රන් මහත්මියයි. ඇය දක්ෂ චිත්‍ර ශිල්පිනියක්.එම යුවළට ගයාත්‍රිගේ වයසේ දියණියක් ඉන්නවා. ඒ වන විට ඇය විවාහ වී ඉතාලියේ පදිංචියට ගිහින්. දකින්න ලැබෙන්නෙ බොහොම කලාතුරකින්. ඇයත් ගයාත්‍රි වගේම නිසා වෙන්න ඇති ඔවුන් මෙතරම් ඇයට ඇඟැලුම් දක්වන්නෙ ඇත්තෙ. ගයාත්‍රිට ඉක්මනින් ආපසු යන්න ඕනෑ වූ නමුත් ඔව්හු හැකිතාක් වේලා ඇය නවත්වා ගන්නට උත්සාහ කරලා.මේ මහලු යුවළ ජීවිතයේ අවසාන සමයට ඇවිත් තනිකමේ රුදුරු වේදනාවෙන් දුක් විඳින බව තමාට වැටහුණ බව ගයාත්‍රි කියා සිටියා.ආපසු එන ගමනේ දී ‘අපි ආයෙ හමුවෙමු’ යයි ගයාත්‍රි කීවාම ඔවුන් ඇයට දී ඇත්තේ අපූරු පිළිතුරක් එය මෙසේයි.‘අපි දෙව්ලොවේ දී හමුවෙමු දරුවා!ලීලානන්ද වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=as1303031</link>
    <topic>මස්සිනාට බයේ ගෙදරින් පැනලා පන්සලේ ඉඳන් ඉස්කෝලෙ ගියා</topic>
    <author>උපාලි සමරසිංහ</author>
    <content>මස්සිනාට බයේ ගෙදරින් පැනලා පන්සලේ ඉඳන් ඉස්කෝලෙ ගියාඅස්ගිරි සංඝ සභාවේ ජ්‍යෙෂ්ඨ සංඝ සභික මහියංගණ රජමහා විහාරාධිකාරීඋරුලෑවත්තේ ධම්මරක්ඛිත හිමිසුන්දර මහවැලි ගංගාවෙන් එක් පසෙකින් සීමා වූ සිවු දිගැති පුළුලැලි ඒ මහානාගවනය එදා නටන මොණරුන්ගෙන් හා මනහර මුව පොව්වන්ගෙන් පිරී ඉතිර තිබිණ. පුරාණයේ රාවණාගේ බල වපසරිය විමසන ඉතිහාසඥයන් විශේෂයෙන් අරිසෙන් අහුබුදුවන් වැනි විද්වතුන් එහි එක් සීමාවක් ලෙස සලකනුයේ මහියංගණයයි.ශාන්ති නායක අමා මෑණි සම්මා සම්බුදු රජාණන් වහන්සේ මුල් වරට ලක්දිව වැඩියේ ද මහියංගණයට බව කුඩා දරුවෝ පවා දනිති. ඒ මහා පින්බිම රක්නා අස්ගිරි මහා සංඝ සභාවේ ජ්‍යෙෂ්ඨ සංඝ සභික මහියංගණ රජමහා විහාරාධිකාරී භාරකාර උරුලෑවත්තේ ධම්මරක්ඛිත හිමියෝ මෙවර අපේ තක්සලාවට වඩිති.අපේ පුංචි දවස වගේ ම ගමත් ගමේ ඉස්කෝලෙත් අපට අමතක කරන්න බෑ. ඒ රමණීය මතකය තමයි බොහෝ පුංචි දරුවන් උස් මිනිසුන් කරන්නේ. මාතලේ යටවත්ත තමයි අපේ ගම. අනෙත් ගමේ බොහෝ දරුවන් වාගේම මාත් ගියෙ ගමේ ඉස්කෝලෙට. ලොකු නගරවල, ඉස්කෝල හොයාගෙන යන්ඩ තරම් අපේ අප්පච්චිලාට හැකියාවක් තිබුණෙත් නෑ. යටවත්ත වීර පරාක්‍රම මධ්‍ය විද්‍යාලයය කියන්නේ මගේ ඒ දෙවැනි අම්මාට. අපේ පියා ගොවියෙක්. පවුලේ දරුවො 9 දෙනෙක්. මං පස්වැන්නා. පියා පොළොවත් එක්ක ඔට්ටු වෙලා හරි හම්බ කළ දෙයින් තමා අප සියල්ලන්ම යැපුණේ. අපට අහස උසට බලාපොරොත්තු තිබුණේ නෑ. ණයක් නැතිව බයක් නැතිව ජීවත්වන්න උගැන්නුවෙ ඒ අය. සමාජ මානව විද්‍යාඥයන් කියන්නේ විධිමත් අධ්‍යාපනයට පෙර ගෙදර ගුරුවරු වන්නෙ අම්මයි තාත්තයි කියලයි. ඒතයි මං මුලින්ම මගේ පෙර පාසල ගැන කීවෙ.ඒ කාලෙ අවුරුදු හතරක් විතර වෙනකොට පාසලට ඇතුළු කෙරෙනවා. සාමාන්‍ය කලිසමක් හරි බොහෝ වෙලාවට සරමක් අත්කොට කමිසයක් ඇඳගෙන ගමේ දරුවො පාසල් යන්නෙ. මං ඇන්දෙත් සරම හා අත්කොට කමිසෙ. කුඹුරු යායවල් වන ලැහැබ් මැදින් ගමේ කොල්ලො කුරුට්ටො එක්ක යන මේ ගමන හරිම රමණීයයි.අපේ ප්‍රාථමික පන්ති බාරව හිටියෙ උඩුගම නෝනා. ඉතාම පරමාදර්ශී ගුරුවරියක්. වේලාවට වැඩ කරන්ඩ, පිළිවෙළට යමක් කරන්ඩ එතුමිය දරුවන්ට හැම විට කියා දුන්නා. නොදන්නා දෙයක් දස වතාවක් හරි කියලා දෙන එක එතුමියගෙ පුරුද්ද. හැබැයි! ඒ කියලත් බැරිනම් ඉතින්! කෝටුපාර. අපේ මුල් ගුරුතුමාත් හරිම තේජාන්විතයි. පෙනුමත් ඒ වගේම තමයි. ටුවිඩ් කෝට් එක ඇඳලා සරම ඇන්දම උඩු රැවුලත් එක්ක එතුමා කැපිලා පෙනෙනවා. පොඩි එවුන් මුල් ගුරුතුමාගේ අඩි සද්දෙටත් මර බයයි.සාමාන්‍යයෙන් ගමේ ගොවි දරුවො ගණන් ශාස්ත්‍රයට එතරම් දක්ෂ නෑ. මාත් එහෙමයි. උඩුගම නෝනා චක්කරේ පාඩම් කරල ද කියල හැමදාම බලනවා. බේරෙන්ඩ බැරි තැන සමහර කොල්ලො කැලේ පනිනවා. පංතියෙ අනෙකුත් වැඩවලට යම්බඳු දක්ෂකමක් තිබුණත් ගණන් නම් ඒ කාලෙ පෙන්වන්නට බැරි විෂයයක්. මේ කතා අහලා දරුවන් එහෙම වෙන්ඩ එපා. මහා ඉංජිනේරුවන්, ගණිතඥයන්, විද්‍යාඥයන් බිහි කරන්නේ ගණිත දැනුමත් එක්ක.ගල් ලෑල්ලත් ගල්කූරුත් අරන් වන මණ්ඩි මැද්දෙන් යනකොට අර ගණිත පාඩම මතක් වෙලා මං දවසක් කට්ටි පැන්නා. තවත් කොල්ලො රංචුවක් එක්ක. අපි පාසලට එන පාරෙ තිබෙනවා මහා අඹ වත්තක්. ලේන්නු රිලව් පැහිච්ච අඹ කන මේ වත්ත ළඟින් යනකොට ඉබේම දෙපා නවතිනවා. මට ඒ කාලෙ කිව්වෙ සෙනෙවිරත්න කියලා. කොල්ලො කතා කළේ ඒක තවත් කොට කරලා සෙනෙවි කියලා. කොච්චර සෙනෙවියා වුණත් ගස් නගින්නෙ අනෙත් එවුන්. මාත් තව දෙතුන් දෙනකුත් ගහ යට ඉඳන් වැටෙන ගෙඩි එකතු කරනවා. හැබැයි! අපට වුණත් එක වතාවෙම අඹ ලැබෙන්නෙ නෑ. ගස් නැංග ළමයා බඩකට පිරෙන්න දෙක තුනක් කෑවට පස්සෙ බාගෙ තමයි ඉස්සෙල්ලම එන්නෙ. පස්සෙ තමයි අඹ ටික එන්නෙ.කොළොප්පමට වගේ දවස් දෙක තුනක් පාසලට කට්ටි පනිනකොට ශිෂ්‍ය නායකයො විපරම් කරලා හොයාගත්තා අපේ අඹ වත්ත. ඊළඟ දවසෙ අපි අඹ කඩනකොට මුල් ගුරුතුමාත් ශිෂ්‍ය නායකයොත් වත්තට ඇවිත් අප කොටු කරගත්තා.පහුවෙනිදා උදේම රැස්වීමක් පවත්වලා අපව බංකු උඩ තබලා පිටුපස්ස රත්වෙන්ඩ ප්‍රසිද්ධියෙ වේවැල් පහර ලැබුණා. එදායින් පස්සෙ ගෙදර එන විට අර අඹ වත්ත දිහා බැලුවෙවත් නෑ. මගෙ දුප්පත් අම්මා මං පුංචි සන්දියෙම නැතිවෙලා. අපෙ දුක් කඳුළු පිසලන්නෙ ලොකු අක්කා.අම්මා නැති මට - කිරි අම්මා වීකළුවර ගෙදරට මිණි පහනක් වීදැනගත් දා සිට පෙරුම් පිරූවේඅක්කේ මං මතු සක්විති වෙයිසිතලාදෝවික්ටර් රත්නායකයන්ගේ මේ ගීය ඇහෙනකොට මටත් නොදැනීම මට මතක් වෙන්නෙ අක්කා. සුමනාවතී. හාමුදුරුනමක් වුණත් කෝටියක් සංවරශීලය රකින්න තිබුණත් ධර්මය දන්නවා වුණත් මටත් හොරා කඳුළක් ඇසේ හටගන්නවා.මං පුංචි සන්දියෙම තවත් දරුවෙක් ලැබෙන්න ගිහින් තමයි අම්මා මියැදිලා තියෙන්නෙ. අම්මා වෙනුවට මට හැම විට මතකයට එන්නෙ අක්කගෙ රූපෙ. මගෙ ජීවිතයේ වැදගත්ම සිදුවීම මුලින්ම සිදුවෙන්නෙත් අම්මා සම්බන්ධ වන පිංකමකදී. අම්මා නැතිවෙලා තුන්මාසෙ පින්කමදී හාමුදුරුවන් 18 ක් වැඩමවලා දානයක් දීලා පවුලේ සියලු දෙනා සුදු ඇඳුමින් සැරසිලා පිරිකර පූජා කරන ගමන් අප්පච්චි අපූරු වැඩක් කරලා තියෙනවා. මා (ඒ වන විට අවුරුදු 3 ක් විතර ඇති) පිරිකර අතර වාඩි කරවලා අප්පච්චි කීවලු, හාමුදුරුවනේ, අපි මේ පුතාවත් සාංඝික කරලා සසුනට බාර දෙනවා. බාර ගන්ඩ කියලා. හාමුදුරුවන් දරුවාව අවශ්‍ය වෙලාවට බාරගන්නම් කියලා පන්සලට වැඩලා තියෙනවා.උරුලෑවත්තෙ පන්සලට අප්පච්චි එක්ක නිතර යනවා. දැන් මං පන්සලට අයිති කෙනෙක් විදියට තමයි ඉන්නෙ. නිතර ලොකු හාමුදුරුවො හමුවෙලා කතාබහ කරලා පන්සල් මළුව ඇමදලා බෝ මළුවෙ කොළ ඇහිඳලා ගෙදර එනවා. මේ සිද්ධිය වන විට මට අවුරුදු 7 ක් පමණ ඇති.අපෙ අක්කා කසාද බැන්දෙ අලුවිහාරෙ පරපුරේ කෙනෙක්. එයා ටිකක් සැඩපරුෂයි. කාටත් යටහත් පහත්ව ඕනෑවට වඩා බාල්දුවට ඉන්ඩ මං කවදත් කැමැති නෑ. අපේ ගේ ඉදිරිපිට “එල්” හැඩයට වටපිළක් තියෙනවා.මේකට ටිකක් පහත් වෙලා තිබුණ වත්තෙ පොල් ගහක්. මස්සිනා ගහ කපන්ඩ මිනිස්සු ගෙනාවා. අතු ටික කපලා පොල් ටික කුරුම්බා ටික බිමට දැම්මා. අපි හනසු එකතු කරන ගමන් කොල්ලො ටික එක්කාසු වෙලා වැටුණු කුරුම්බා ගෙඩි ටිකක් බොන්ඩත් පටන් ගත්තා. මස්සිනා ඇවිත් මට බැනලා පහර දෙකක් ගැහුවා. අම්මා වගේ හිටිය අක්කත් අසරණයි. මං හැන්දෑ වෙනකොටම කාටත් හොරෙන් ගිහින් උරුලෑවත්තෙ පන්සලට රිංගා ගත්තා.උරුලෑවත්තෙ පන්සල තියෙන්නෙ තරමක කඳු ගැටයක් උඩ. ඉස්කෝලෙ ගෙනයන පොත්පත් පෑන් පැන්සල්, ප්‍රගති වාර්තා, ඇඳුම් පැලඳුම් සියල්ලම දාගන්ඩ නිසි ආකාරයේ මල්ලක් මා ළඟ තිබුණේ නෑ. මං සිමෙන්ති උරයක් අරගෙන ඒ ටික දාගත්තා. එහෙමයි පන්සලට ගියෙ.පන්සල බාරව හිටියෙ නායක හාමුදුරුවො පුදුමයෙන් වගේ මගේ ගෝනිය දිහා බලලා මොනව ද මේ කියලා ඇහුවා. මං විස්තරේ කිව්වා. කවදා හරි මහණ වෙන එකේ මෙහෙම නවතින්න ද? කියලා ඇහුවා. අස්ගිරි විහාර පාර්ශ්වයේ අනුනායක ගලගම අත්ථදස්සි හාමුදුරුවො තමයි මේ නායක හාමුදුරුවො.දැන් කළුවර ගලාගෙන ඇවිත් හතර වටේ තුනී කළුපාට සළු එලුවා වගේ. මට එකපාරම අප්පච්චිගෙ හඬ ඇහුණා. ඊළඟට අයියගේ හඬ. ලොකු හාමුදුරුවොත් වෙනත් වැඩක යෙදෙමින් පන්සල පිටුපස හිටියෙ. අප්පච්චිගෙ ගොරෝසු හඬ දැන් පන්සල් එළිපත්තෙ ළඟින්ම. මං දුවලා ගිහින් ලන්තෑරුම් එළිය අස්සෙන්ම පැදුරක් ඇදලා අරගෙන ඇඳක් යටට රිංගා ගත්තා. දැන් මට සියල්ලම මනසින් දර්ශනය වෙනවා. හිත දිගේ නොයෙක් සිතිවිලි ගලනවා. ලොකු හාමුදුරුවන් විමසන අප්පච්චි. අයියගේ වික්ෂෝප මුහුණ.ටික වේලාවකින් ලොකු හාමුදුරුවො සෙනෙවි මෙහෙ එනවා... කියන හඬ ඇසුණා. මං ඒත් ආවෙ නෑ. දැන් නායක හාමුදුරුවොයි කට්ටියයි මාව හොයනවා. අන්තිමට ලොකු හාමුදුරුවො මා සැඟැවී සිටි ඇඳ ළඟට ඇවිත් මාව එළියට ගත්තා.“අප්පච්චි මට ගෙදර යන්ඩ බෑ. පන්සලට බාර කරපු මා පන්සලේම ඉන්න අරින්න. මස්සිනා එක්ක ගෙදර ඉන්ඩ කැමැති නෑ.” මං සියලු දෙනා ඉදිරිපිට කීවාම අප්පච්චි නායක හාමුදුරුවො දිහා බැලුවා.හිටියාවෙ. පස්සෙ හොඳ වෙලාවක් බලලා මහණ කරමු. ලොකු හාමුදුරුවො එහෙම කීවා. අප්පච්චිලා යන්ඩ ගියා. ඊට පස්සෙ මගෙ අම්මා, තාත්තා, නෑදෑයා, සහෝදරයා ඔක්කොම ලොකු හාමුදුරුවො. පහුවෙනිදා සිට උදේ පාන්දර නැගිටලා ලොකු හාමුදුරුවන්ටත් එක්ක තේ ටික වත් කරලා පන්සල් ඉස්සරහ තිබුණු කඩයට ගිහින් ආප්ප, රොටී වැනි යමක් ගෙනැත් ගිල දාලා මං පාසල් යනවා.මගෙ පොත පත පෑන පැන්සල සිතියම් පොත අරන් දෙන්නෙ ලොකු හාමුදුරුවො. කොටින්ම මගේ සුදු ඇඳුම් මස්සවලා දෙන්නෙ උන්වහන්සෙ. ඔළුවට තෙල් දාලා කොණ්ඩය පීරලා පාසල් යවන්නේ ගලගම නායක හාමුදුරුවො.මේ විදියට පන්සලේ ඉඳන් මගෙ පාසල් දිවිය ඇරඹුණාම තමයි සිරිවර්ධන ගුරුතුමා මා සමඟ සමීප වන්නේ. ඒකට හේතුවක් තිබෙනවා. ඉස්කෝලෙ නේවාසිකාගාරයෙ ඉඩක් නැති හින්දා පන්සල ළඟ ගෙදරක ඒ ගුරු මහතා නැවතී සිටියෙ. ඒ කාලෙ වගා කරන්ඩත් ළමයින් පුරුදු කරවන කාලයක්. එතුමාත් වගා කළා. ඒ වගා කරන එළවළු කොටසක් පන්සලට ගෙනැවිත් බාරදෙන සිරිතකුත් එතුමාට තිබුණා.පන්සලේ ඉන්නා නිසාම සිරිවර්ධන ගුරුතුමා මට බොහෝ දේ කියා දුන්නා. පන්සල් පොත් කියවන ගමන් ගුරුතුමා ගෙනැවිත් දුන් ලෝකය හා ජීවිතය අරබයා ලියැවුණු පොත් බොහොමයක් මා කියැවූවෙ පන්සලේදී. 1966 දී මට අවුරුදු 14 විතර කාලෙදි උරුලෑවත්තෙ පන්සලේ ලොකු උත්සවයක් පවත්වලා නායක හාමුදුරුවො මා පැවිදි කළා. එතෙක් මා පන්සලට ගියේ සරම් කමිස ඇඳලා. අම්මා නැති මා පැවිදි වෙනවා බලන්ඩ අප්පච්චියි සහෝදරයොයි ලොකු අක්කයි ආවා.ඊට පස්සෙ ලොකු හාමුදුරුවන්ගෙ අනුදැනුම අනුව මට ඉස්කෝලෙ වෙන්නෙ මාතලේ ධර්මරාජ පිරිවෙණ. ඒත් ඒකට යන්ඩ අපේ ගමේ ඉඳන් අතිශය දුෂ්කර ක්‍රියා කරන්ඩ ඕනෑ.මාතලේ ධර්මරාජ පිරිවෙනේ අපේ ලොකු හාමුදුරුවන් ගුරුවරයෙක් හැටියට කටයුතු කළ නිසා මටත් ඒක පහසුවක් ම වුණා. පන්සලේ ඉඳන් පිරිවෙන් ගමනට ගියාම පන්සලේ වැඩ කරගන්නවත් කවුරුවත් හිටියෙ නෑ. ලොකු හාමුදුරුවන්ගේ මට වැඩිමල් ගෝල නමක් හිටියත් උන්වහන්සේ ඒ කාලයේ ගම්පහ බෝපැත්තෙ පිරිවෙනක අධ්‍යාපනය ලබමින් හිටියෙ.පන්සලේ විදුලියවත් තිබුණේ නෑ. මං ඉස්කෝලෙ පොත්පත් පාඩම් කළේ ලන්තෑරුම් එළියෙන්. පන්සලට සලාක දානෙ ලැබුණෙත් නෑ. උයාගෙන තමයි දානෙ වැළඳුවෙ. එහෙමත් දවසක තමයි දානය ලැබුණේ.ඒත් ලොකු හාමුදුරුවො මට නිතරම කීවේ පිරිවෙනේ පොත් ටික නම් පාඩම් කරන්ඩ ඕනෑමයි. පන්සලේ වැඩ ටික අමාරුවෙන් හරි උන්වහන්සේම කරන්නම් කියලා.උදේම නැගිටලා ලාම්පු එළියෙන් පොත පත පාඩම් කරලා පන්සලට අයිති කුඹුරුවලින් ලැබුණු වී ටික පොළා ගැනීම, තම්බා ගැනීම, වේලා ගැනීම වගෙ කටයුතු මං කොහොම හරි කරගත්තා. පොඩි කාලේ ඉඳලම මට ඒ වැඩත් පුළුවන්. අනෙක තුන පහ ටික එළවළු ටික කඩේට ගිහින් ගේන්නේත් මමයි. යටවත්තෙ තිබුණා වී මෝලක්. මෝලට ගිහින් කාත් එක්ක හරි වී ටිකත් කොටාගත්තා. පන්සල් පොත් ටික මහ හයියෙන් කියවන්ඩ ලොකු හාමුදුරුවො මට නියම කරන්නේ පාළුව කාන්සිය යන්ඩත් එක්ක. පාන්දර අවදිවෙලා පන්සල් මිදුල අතු පතු ගා පවිත්‍ර කර මල් කඩාගෙන බුදුන්ට පූජා කැර ගිලන්පස පිළිගන්වා නායක හාමුදුරුවන්ටත් ගිලන් පස පිළිගැන්වීම කරලා කඩේට යනවා. ආප්ප රොටී වැනි යමක් උදේ දානයට ගේනවා. සමහරවිට කෙනෙක් හිටියොත් ගෙන්වා ගන්නවා. උදේ 7.30 වනවිට ඒ වැඩ ඉවර වෙලා දහවල් දානය උයා ගන්නවා. නායක හාමුදුරුවන් ද බතක් හා වෑංජන දෙකක් හදාගන්ඩ උදව් කරනවා. ඊළඟට බුද්ධ පූජාව තැන්පත් කැර නායක හාමුදුරුවොයි මමයි උදේ 10.30 විතර දානෙ වළඳා ඉක්මනින් පිරිවෙන් ගමනට පිටත්වෙනවා.හැතැප්ම 1 1/2 ක් පමණ යටවත්තේ බස් නැවතුම ළඟට පයින් ම දුෂ්කර මඟක යා යුතුයි. 11.30ට කුරුණෑගල සිට මාතලේට යන බස් එක බලාගෙනයි එහෙම යන්නෙ. ඒ බස් එකට ගොඩ වුණොත් 12.30 වනවිට මාතලේට යන්ඩ පුළුවන්. බැරි වෙලාවත් බස් එක වැරැදුණොත් හරි බොහෝ විට නාවොත් නැවත බස් එකක් තියෙන්නේ 12.30 ට විතර. ඒකෙන් පිරිවෙනට යන්ඩ වෙන්නෙ දහවල් 2 ට විතර. එතකොට පිරිවෙන පටන්ගෙන. ඒ නිසා නැවතත් යටවත්තේ සිට තවත් සැතපුම් තුන් කාලක් පයින් ම යේලක්කර හන්දියට එනවා. මාතලාපිටිය සිට එන බස් එකක් 12 ට විතර එතැනට එනවා. ඒකෙන් හරියට පිරිවෙන පටන්ගන්න කොටම යන්ඩ පුළුවන්. පිරිවෙන අවසන් වෙන්නේ 5.15 ට පමණ.ඒ සමඟම පිරිවෙනේ සිට සැතපුම් තුන් කාලක් ආපසු මාතලේ බස් නැවතුම්පළට එනවා. ඒ බස් එකේ යන්ට ලැබුණොත් සවස 6.45 ට විතර පන්සලට යා ගන්ඩ පුළුවනි. ඒ බස් එක වැරැදුණෙත් රාත්‍රි 8 වනතුරු එන්ඩ වෙනවා.මෙහෙමයි එදා අපේ දින චර්යාව ගෙවුණේ. අවුරුදු පහක් මේ විදිහට දුක් වින්දා. 1971 අවුරුද්දේ ප්‍රාචීන ප්‍රාරම්භයට හා සාමාන්‍ය පෙළට පෙනී හිටියේ එහෙමයි. අමාරු කම නිසාම උසස් ලෙස සමත් වන්ට ඒ වතාවේ බැරි වුණා. දෙවැනි වතාවේ ඒ දුෂ්කරතා මැඩගෙන පාඩම් කරලා උසස් ලෙස සමත් වුණා.පිරිවෙන් අධ්‍යාපනයේදී මට බොහෝ පාඩම් ලැබුණේ ලොකු හාමුදුරුවන්ගෙන්. 1984 ගුරුවරයෙක් ලෙස පත්වීම ලබන කම් ඒ සෙවණැල්ල මට යෝධ සෙවණැල්ලක්ම වුණා. යටවත්ත පරාක්‍රම ඉස්කෝලෙ වගේ ම මාතලේ ධර්මරාජ පිරිවෙන මගේ ජීවිතය ගොඩ නැඟූ ප්‍රධානම තැන් ලෙසයි මං හිතන්නෙ.උපාලි සමරසිංහඡායා-සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=as1303032</link>
    <topic>චීනයේ රත්රන් මනාලිය</topic>
    <author>සේමාලි කැල්ලපත</author>
    <content>චීනයේ රත්රන් මනාලියලියුජෙන්ග් දකුණු චීනයේ ෆූජියාන් ප්‍රාන්තයේ අලුත් මනාලියක්. ඇය මනාලිය වුණේ ඉහින්කනින් රත්රන් පොරවාගෙනයි.මේ රත්රන් මනාලිය එදා පැලඳි රන්වල බර කිලෝග්‍රෑම් 5ක් රන් මාල, අත්පලඳනා වළලු සහ මුතුමැණික් ආභරණ ඒ අතර විය. මේ සියලු රන් ආභරණවල බර කිලෝ 5කි.විසිහය හැවිරිදි ලියුජෙන්ග් මනාලිය වන දා ඇගේ මව සිය දියණියට මේ රන් ආභරණ තොගය පලඳන්නට පැය දෙකකටත් වඩා කාලයක් ගතවුණා.”මගේ දුවගේ ජීවිතයේ මේ වැදගත් දිනය විශේෂයක් කරන්න මට අවශ්‍ය වුණා.ඒ වෙනුවෙන් අවුරුදු ගාණක් තිස්සේ මං ඇයට රත්රන් ආභරණ එකතු කළා. නෑදෑයනුත් ඇය වෙනුවෙන් රන් ආභරණ එකතු කළා.මේ ලෙස රත්රන් ආභරණවලින් මනාලිය සරසා අප කෙතරම් යහපත් අයදැයි අලුත් නෑදෑයන්ට පෙන්වීමටයි මට අවශ්‍ය වුණේ” මනාලියගේ මව කීවාය.ලියුජෙන්ග් ගේ පවුලේ උදවිය මුදල් එක්රැස් කර තබාගෙන රන් මිල පහත වැටුණු විට රන් භාණ්ඩ මිලට ගෙන ඇත්තේය.එසේම රන් මිල වැඩිවෙද්දී ඒ ආභරණ විකුණා මුදල් කරගෙන යළි යළිත් රන් ආභරණ මිලට ගෙන ඇත.චීනයේ රන් මිල අඩුය. ඔවුන් රත්රන් සලකනුයේ සුබ අනාගතයක සහ වාසනාවේ සංකේතයක් ලෙසය. විවාහ මංගල උලෙළකදී මනාලියගේ පවුලේ උදවිය තමන් යහපත් අය බව පෙන්වීම උදෙසා මෙසේ මනාලියට රන් ආභරණ පිරිනමයි.සේමාලි කැල්ලපතපීනන්නට ගඟදියට බට රේචල් ගේ දෙපාවලට කටු අනිනවා වැනි වේදනාවක් දැනුණේ එක්වරම. වේදනාව ඉතා දැඩියි. ඇය ගඟේ සිටම දෙපා අල්ලාගෙන වේදනාවෙන් මොරදෙන්නට පටන්ගත්තා. ඇයත් සමඟම ගඟ දියට බට ඇගේ සොයුරා සෑම් ගේ ද දෙපා කුමකට හෝ සීරෙනු දැනුණ ද ඔහු එය නොතකා වේදනාවෙන් මොරදෙන සොයුරිය දෙසට ගියා.රේචල් ගේ බෙරිහන් දීමට ඇගේ මව රූත් හා පියා ජෙෆ් ගං ඉවුරට ගියේ නොඉවසිල්ලෙන්.ඔවුන්ට දැකගන්නට ලැබුණේ රේචල් ගේ වම් පාදය වටා වෙලී සිටි විශාල ජෙලි මාළුවෙක්.”ඒයි ජෙලි මාළුවෙක්. ඉක්මනට විනාකිරි ටිකක් ගේන්න”ජෙලි මාළුවාගේ අඬු ඇගේ වම් පාදයේ හා දකුණු කලවයේ වෙලී තිබුණා.”මං මැරයි ද අම්මා” ඇය වේදනාවෙන් අම්මාට තුරුලු වුණා. ඇගේ මුළු ශරීරයම පාහේ ජෙලි මාළුවාගේ විස වැදී තුවාල වෙලා.”නෑ නෑ ඔයාට හොඳ වෙයි. බයවෙන්න එපා” රූත් සිය දියණිය සැනසුවා.සෑම් දිව ගොස් විනාකිරි බෝතලයක් හා පත්තර කැබලි කීපයක් ගෙනාවා. රූත් කළේ රැචල් ගේ ශරීරයට ඇලී තිබූ ජෙලි මාළුවාගේ අඬුවලට විනාකිරි වත්කිරීමයි. විනාකිරිවලට උගේ අඬු හැකිලී ගැලවුණා. පත්තරයට ජෙලි මාළුවා ගත් ඇය ඌ යළිත් ගඟට වීසිකළා. ඒත් ජෙලි මාළුවාගේ විසට රේචල්ට සිහි නැතිවෙලා.පියා ජෙෆ් සැණෙකින් මෝටර් රිය ගෙනාවා.රේචල් ගේ ශරීරය දම්පාටට හැරුණේ විස වැඩිකමට.අනෙක් අය එතැන සිටියදී ජෙෆ් හා රූත් රේචල් රැගෙන වහා පිටත්වූයේ රෝහලකට යාමටයි. ඒ සඳහා ඔවුන්ට ඉක්මනින් ගිලන් රථයක් අවශ්‍ය වෙනවා. රූත් රේචල් සමඟ රියේ පිටුපස අසුනේ. ඒ වන විට ඇගේ බෙල්ලත් කඩාහැලුණා.ජෙෆ් මෙයා හුස්ම ගන්නෙත් නෑ වගේ අනේ මට බයයි. මං මොකද කරන්නෙ දෙයියනේ. මට නං මොකුත් තේරෙන්නෙ නැහැ”.ජෙෆ් වහා රථය නවතා රේචල්ට තමාම කෘත්‍රිම ශ්වසනය දෙන්නට පටන් ගත්තා. ඔහුට ප්‍රථමාධාර ගැන හොඳ පුහුණුවක් තිබීම නිසා එය පහසු වුණා. ඔහු රේචල්ට කෘත්‍රිම ශ්වසනය දෙද්දී රූත් සුක්කානම අතට ගෙන වේගයෙන් රිය පදවාගෙන ගියා.තවත් කිලෝමීටර් 4ක් පමණ යද්දී හරස් පාර අසුවුණා. හරස් පාර අසල ඉන්ධන පිරවුම් හලක එහි කළමනාකරු ජෝ හා තවත් දෙදෙනකු කතාකරමින් සිටියා. රූත් වහා රථය නවතා ඒ දෙසට දිව ගියේ ගිලන් රථයට ජංගම දුරකථනයෙන් අමතන අතරතුරයි.කුමක් හෝ කරදරයක් සිදුවී ඇතැයි සිතූ ඔවුන් රථය දෙසට යද්දී ජෙෆ් හිටියේ රේචල්ට කෘත්‍රිම ශ්වසනය දෙමින්ම. මේ වන විට ජෙෆ් ඉතා මහන්සියෙනුයි හිටියේ. ඒ බව දුටු ජෝ වහා කෘත්‍රිම ශ්වසනය තමාම භාරගත්තේ ඔහු ද ප්‍රථමාධාර සේවා හදාරා තිබුණු නිසා. ඔහු ශාන්ත ජෝන් ගිලන් සේවයේ වසර 30ක් පළපුරුදු අයෙක්.”ඔයා අපි දාල යන්න එපා” රේචල්ට කී ඔහු ඇගේ හදවතට හුස්ම පිම්බා.මේ අතර රූත් දුරකථනයේ රැඳෙමින්ම ගිලන් රථය ඇමතුවා. ජෙෆ් යළිත් සුක්කානම අතට ගත්තා. විනාඩි කීපයකින් ගිලන් රථයක සයිරන් නළා හඬ ඇසුණේ ඇගේ හිතට සැනසුමක් දෙමින්.ගිලන් රථයේ සිටි ප්‍රධානියා ‘කොල් පර්ටන්’ රේචල් බාරගෙන සිය රථයට දමා ගත්තා. වහා සර්ප විෂට ප්‍රති එන්නත් සූදානම් කර ගන්නැයි සිය ගිලන් මධ්‍යස්ථානයට උපදෙස් දෙමින් ඔහු සිය කටයුතු පටන් ගත්තා.ඔහු කළේ රේචල්ට කෘත්‍රිම ශ්වසනය දෙන ‘වෑල්ව් බෑග්’ මුහුණක් සවි කිරීමයි. එයින් ඇයට හුස්ම ගැනීම පහසු වෙනවා.රේචල්ගේ නාඩි තව තවත් දුර්වල වන බව දැනුණත් ඇය ක්‍රමයෙන් ශක්තිමත් වන්නට පටන් ගත්තා. විටෙක දුර්වල වෙමිනුත් විටෙක ශක්තිමක් වෙමිනුත් ඇයගේ නාඩි වැඩකරන්නට වීම ඔහුගේ සැනසුමට හේත වුණා.භයානක ලෙස පහළ බැස තිබූ ඇගේ රුධිර පීඩනය ක්‍රමයෙන් වැඩිවන්නට පටන් ගත්තේ බලා සිටියදී. ඇය තමන්ම හුස්ම ගන්නට පටන්ගත්තේ සියල්ලන්ගේම හිත්වලට සැනසුමක් දෙමින්.රේචල් ගිලන් රථයේ සිටියදීම තවත් රථයකින් ප්‍රති විෂ එන්නත් ගෙනාවා. වහා ඇගේ අතට ඒ එන්නත දෙනු ලැබුවේ කොල් පර්ටන් විසින්මයි.මේ අතර ගිලන්රථය වේගයෙන් තවත් කි.මීටර් 2ට එහායින් ඇති ග්ලැඩ්ස්ටෝන් මූලික රෝහල වෙත ගමන් කරද්දිම එහි වෛද්‍යවරුන්ගෙන් උපදෙස් ලබාගත්තා.මේ අතර රේචල් ක්‍රමයෙන් සිහිය ලබමින් සිටියා. ඇගේ ශරීරයට ඔක්සිජන් අඩුවීමෙන් මොළයට හානිවිය හැකි බව එහි වෛද්‍ය කණ්ඩායම රූත් හා ජෙෆ් දැනුවත් කළා.ඇය වහා බ්‍රිස්බේන්හි රාජකීය ළමා රෝහලට ඇතුළු කිරීමෙන් අනතුරුව නිසි ප්‍රතිකාර ලැබුණා.බ්‍රිස්බේන් රෝහලේ ඇයට සති දෙකක් ගතකරන්නට සිදුවුණා. විශේෂඥ වෛද්‍ය ෆෙ‍්‍රඩ් ලැඩිට් ඇයට අවශ්‍ය ප්‍රතිකාර දෙමින් කියා සිටියේ රේචල් ගේ ජීවිතය බේරාගනු ලැබීමේ වීරයන් ලෙස ඇගේ දෙමවුපියන් හැඳීන්විය හැකි බවයි. ඇයට හොඳින් පාද සොලවන්නට හැකිවීමට මාස දොළහක්ම ගතවුණා. තාමත් ඇගේ පාදවල ඒ තුවාළ කැළැල් තියෙනවා. ඇය වෙළාගත් ජෙලි මාළුවා හරිම විෂ සහිතයි. ඔවුන් බොහෝ කරදිය ජලාශවල ඉන්නවා. ජෙලි වගේ දියේ පාවෙමින් යන මේ ජෙලි මාළුවා කෙනකුගේ ශරීරයේ ගෑවුණාම උග්‍ර විෂයි. උන් විශාල වශයෙන් බෙදි බෙදී සිය ගහනය පතුරුවනවා. ඔවුන් මුහුදේ සිට මිනිසුන්ට වේදනාත්මක මරණය දෙන කණ්ඩායමක්.මේ මරණයෙන් රේචල් බේරුණේ ඇගේ දෙමවුපියන් ක්ෂණිකව හා කල්පනාකාරීව ක්‍රියා කළ නිසයි. දැන් ඇය සුවවී සිය දෙමවුපියන් සමඟ සුපුරුදු ලෙස කල්ගත කරනවා.දයා ඩී ෆොන්සේකාඇමෙරිකාවේ වර්ජිනියා ප්‍රදේශයේ පිහිටි “ඕල් එරවුන්ඩ් පිට්සා ඇන්ඩ් ඩෙල්” පිට්සා සාප්පුව බොහෝ ජනප්‍රිය තැනකි. එහි කාර්යයන් දෙකක් සිදුවේ.රසට පිට්සා එකක් කෑමට හැකිවාක් මෙන්ම නිත්‍යනුකූල නොවන තුවක්කුවක් හෝ පිස්තෝලයක් බාරදුනහොත් අඩු ගණනකට පිට්සාවක් ලැබීමයි.මේ සාප්පුවේ අයිතිකාර ජේ කාසේ තම අත්දැකීමක් අවදි කරමින් මෙසේ කීවේය.”දවසක් උදේ පාන්දර උස මහත හැඩි දැඩි මිනිහෙක්ඒම්47රයිෆලයක් රැගෙන සාප්පුවට ආවා. මෙයා මංකොල්ල කන්න ආවදෝ කියා හිතලා මට බයත් හිතුණා. ඒත් ඔහු කවුන්ටරය ළඟට ඇවිල්ල තුවක්කුව බාරදීල පිට්සාවක් මිලදී ගත්තා. තුවක්කුව බාර දුන්න හින්ද මම එයාට ඩිස්කවුන්ට් එකක් දුන්නා.” පිට්සාව සියයට 15ක් අඩු කර දීමේ මේ ව්‍යාපෘතිය කිසියම් කාලසීමාවකට පමණක් සීමා කිරීමට මුලින් තීරණය කර තිබුණ ද තුවක්කු බාර දෙන පිරිස වැඩිවීම නිසා එම කාලසීමාව දික් කිරීමට කාසේ තීරණය කර ඇත.ඔහු පවසන අන්දමට ඔහු වෙත පැමිණෙන පාරිභෝගිකයින් ගෙන් සියයට 80ක්ම තුවක්කු බාර දී සියයට 15ක් අඩුවෙන් පිට්සා මිලදී ගත් අය වෙති.“ළමයා වහාම නිදාගන්නව!” මවගේ කන්නලව්ව දස හැවිරිදි ඩැන් ඩෙවිස්ට මහත් කරදරයක් විය.මහත් සේ කෝපයට පත් ඩැන් “මට තවත් බල කළොත් මං පොලිසියට පැමිණිලි කරනවා” යැයි බෙරිහන් දුන්නේය.”පැමිණිලි බැරි නම් ඕනේ දෙයක් කරනවා” මව එසේ පවසා නිදාගැනීමට සැරසුණාය.ඩැන් ඉන්පසුව කළේ හදිසි පොලිස් ඇමතුම් අංශයේ 911 අංකය ඇමතීමයි. එහෙත් කථා නොකරම ඔහු දුරකථනය විසන්ධි කළේය. එහෙත් පොලිස් ඇමතුම් අංශයේ නිලධාරීන් වහාම ඩැන්ගේ දුරකථනයට කථා කළේ කරදරයක් දෝ යන්න සැකහැර දැනගැනීමටයි. එවිට පිළිතුරු දුන් ඩැන් ගේ මව සිදුවූ සියල්ල පොලිස් නිලධාරීන්ට පහදා දුන්නාය. ”ඔය වැඩේ උනේ හොඳටයි. එයා හොඳ පාඩමක් ඉගෙනගත්තා” යැයි ඩැන්ගේ මව අවසානයේ දී පැවසුවාය.තරබාරු අය වෙනුවෙන් සටන් කිරීමට ඉදිරිපත් වූ තරුණියක ගැන ලන්ඩනයෙන් වාර්තා වේ.වයස 25ක් වූ සෑම් බ්‍රැටල් ස්ටෙන් 21 බරැති තරුණ කාන්තාවකි. ඇය දැනට රැකියා 850කට ඉල්ලුම්පත් යවා සම්මුඛ පරීක්ෂණවලට ගියත් ඇයට මේ වනතුරුත් රැකියාවක් ලැබී නැත. ඉදිරි අනාගතයේ දී ඇයට රැකියාවක් ලැබෙනු ඇතැයි බලාපොරොත්තු විය නොහැක.සුදුසුකම් ඇතත් ඇයගේ නුසුදුසුකම වන්නේ තරබාරු බවයි.සමාගම්වල ලොක්කෝ අපි වගේ විශාල තරබාරු අය ගන්න කැමැති නෑ. මොකක් හෝ හේතුවක් ඉස්සරහට දාලා රැකියාව නොදෙන්න ක්‍රියාකරනවා” යැයි පවසන සෑම් “ඒ වුණාට මගේ කට වහන්න කාටවත් බෑ. මගේ කට මහන්න ඕනේ කියා සමහරු කියාවි. ඒත් මේ ලෝකේ මා වගේ තරබාරුකම නිසා සමාජයේ කොන්කර ඉන්න අය වෙනුවෙන් මම සටනට යනවා” යැයි කීවාය.දැනට සතියකට පවුම් 71 ක් වන රැකියා නොමැති අයට රජයෙන් ගෙවන මුදලිත් ජීවත්වන සෑම් “තරබාරුකම අපි හිතාමතා කළ වරදක් නොවෙයිනේ. මගේ තියෙන්නේ හෝමෝන ප්‍රශ්නයක්. ඒ නිසා මාව අතරමං කරන එක සාධාරණද?” යනුවෙන් ප්‍රශ්න කරන්නීය.පාසලෙන් අස්වී පන්ති කාමරයේ සගයෙකු ලෙසටත් ළමයින් බලා ගන්නා අය වෙනුවෙන් පවතින පුහුණුවීම්වලට සහභාගි වුවද ඇයට රැකියාවක් දීමට කවුරුත් ක්‍රියාකර නොමැත.”මගේ මහත මට හොඳයි. මට ඒක ප්‍රශ්නයක් නොවෙයි. මා ගැන වැරදියට මත දරාගෙන සිටින අය ඒ අයගේ අදහස් හා සංකල්ප වෙනස් කර ගත යුතුයි ”මම අගමැති ඩේවිඩ් කැමරන් හමුවෙන්න හිතාගෙන ඉන්නවා. ඒ මගේ ප්‍රශ්නය ගැන කීමට වඩා මහත්වීම නිසා දුක්විඳින ජනතාව වෙනුවෙනුයි.” ඇය පවසන්නීය.දරුණු සුනාමියකට අසුවූ විට ඉන් ජීවිතය බේරාගත හැකි කැප්සුලයක් නැත්නම් උපකරණයක් බ්‍රිතාන්‍ය ජාතික ඉංජිනේරුවෙකු වූ ජුලියන් ෂාප් විසින් නිපදවා ඇත.ඔහු එහි ක්‍රියාකාරිත්වය හරි හැටි සිදුවේද යන්න බැලීමට නයගරා ඇල්ලෙන් බිමට පැනීමට තීරණය කර ඇත්තේය.ඇලුමිනියම් ගෝලයක් තුළට වී අඩි 167ක් උසැති නයගරා ඇල්ලෙන් පහතට පැනීම භයානක ක්‍රියාවක් වුවත් ඔහු ඒ ගැන එතරම් තැකීමක් නොකරයි.“නයගරා ඇල්ලෙන් පහත ජලයට වැටෙන එක හරියට පැයට සැතපුම් 20ක පමණ වේගයෙන් පැමිණි මෝටර් රථයක ගැටුණා හා සමානයි. එහෙත් මේ උපකරණයේ ශක්තිය ගැන ජනතාවට කියන්න මේ පරීක්ෂණය කළ යුතු” යැයි පැවසීය.හයදෙනකුට පමණ මෙම කැප්සුලය තුළ සිටීමට හැකි වන බව ඔහු පවසයි.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=as1303034</link>
    <topic>රූපවාහිනියට ඇබ්බැහිවීමෙන් මනස විකෘති වූ ළමයි අද ඕනෑ තරම් ඉන්නවා</topic>
    <author>කොළඹ විශ්ව විද්‍යාලයේ සමාජ විද්‍යාව පිළිබඳ මහාචාර්ය එස්.ටී. හෙට්ටිගේ</author>
    <content>රූපවාහිනියට ඇබ්බැහිවීමෙන් මනස විකෘති වූ ළමයි අද ඕනෑ තරම් ඉන්නවාවර්තමානයේ දී දරුවන් අනවශ්‍ය ලෙස රූපවාහිනියට ඇබ්බැහිවීම මහත් ව්‍යසනයක් බවට පත්වී ඇත. ඇතැම් අවස්ථාවල අපට අසන්නට ලැබෙන්නේ රූපවාහිනියට අන්තර්ජාලයට ඇබ්බැහි වූ දරුවන් පොත පතෙහි ඉගෙනුම පවා අත්හැර දැමූ බව ය. දරුවන් පමණක් නොව වැඩිහිටියන් ද රූපවාහිනියට ඇබ්බැහිවීමෙන් සිදුවන හානිය පිළිබඳව කතාබහ කරන්නට අප හමුවූයේ කොළඹ විශ්වවිද්‍යාලයේ සමාජ විද්‍යාව පිළිබඳ මහාචාර්ය එස්.ටී. හෙට්ටිගේ මහතා ය.“අද රූපවාහිනි වැඩසටහන්වල අවුරුදු දෙක තුන තරම් වයසේ දරුවන්ටත් වැඩසටහන් තිබෙනවා. ‘බේබි ටීවී’ වල කුඩාම ළමයින්ට වැඩසටහන් තිබෙනවා. මේ වැඩසටහන්වල ළමයාට හානිදායක යමක් නොතිබෙන්නට පුළුවන්.නමුත් දරුවන් කුඩා ම වියේදී මීට ඇබ්බැහිවීම සුදුසු නැහැ. අවුරුදු හතර, පහ, හය වයසේ දරුවන් මේ වැඩසටහන්වලට ඇබ්බැහි වෙනවා.කාටුන් අතර යථාර්ථවාදී නොවන, ළමා මනස විකෘති කරන, ළමයා මේ ලෝකයෙන් වියුක්ත කරන කාටුන් නිර්මාණ තිබෙන්නට පුළුවන්. ළමයා මේවාට ඇබ්බැහි වීම වෙනවා කියන්නේ ඔවුන් නිතරම ඒ ලෝකයේ හිඳීමයි.ජනමාධ්‍ය අතර අද විශේෂයෙන් ම රූපවාහිනි නාළිකා බොහොමයක් තිබෙනවා. මේ අතර මහජන සුබසෙත වෙනුවෙන් කැපවුණු දැනුම අවබෝධය ලබාදෙන පරමාර්ථයෙන් ක්‍රියාත්මක වෙන කිසිම රූපවාහිනි නාළිකාවක් නැහැ. මේ සියල්ල ක්‍රියාත්මක වෙන්නේ වාණිජ පරමාර්ථයෙන්. අද මාධ්‍ය හැම දෙයක් ම විකුණන මට්ටමට වැටිලා.අද ප්‍රවෘත්තිත් විකුණනවා. බොහොම ඛේදනීය, චිත්තවේගයට පත්වන දෙයක් හෝ ප්‍රවෘත්ති මඟින් ඉදිරිපත් කරන්නේ සිනහ සෙමින්.අද හැම නාළිකාවකම ටෙලිනාට්‍ය තිබෙනවා.මේවායින් විකාශය වෙන්නේ වැඩිහිටියන් ඒ කෙරෙහි අද්දවා ගන්නා දේවල්.මවුපියන් ඇබ්බැහි වෙලා නම් ළමයිනුත් එයට යොමුවෙනවා.ළමයින් සෙල්ලම් කරන්න, දුවන්න පනින්න, නිදාගන්න තිබෙන කාලය තමයි රූපවාහිනිය ඉදිරියේ ගත කරන්නේ.ශාරීරික හා මානසික වර්ධනය මෙයින් අඩාල වෙනවා. රූපවාහිනියට ඇබ්බැහි වීමෙන් ළමයාගේ ශාරීරිකක්‍රියාකාරිත්වය නැතිව යනවා.ඒ වගේ ම ළමයා පාරිසරික යථාර්ථයෙන් ඉවත් වෙනවා. රූපවාහිනිය දෙස බලා ඉන්න කාලය වැඩි වෙන්න වැඩිවෙන්න ළමයාට ස්වාභාවික පරිසරය හා බද්ධ වීමට තිබෙන ඉඩ අඩුයි. ගස් කොළන් සතුන් ස්වභාවික පරිසරය සමඟ ගැටෙන්න තිබෙන කාලය අඩුයි.මේ සියල්ලෙන් ම ළමයකුට ඉගෙන ගන්න දේවල් තිබෙනවා. නමුත් එය එසේ සිදුවන්නේ නැහැ.ඉරපායන වෙලාවට ළමයාට අව්ව අවශ්‍යයි. ඒ විටමින් ඩී ලබාගැනීමට. සූර්යාලෝකයට අනාවරණය වීමෙන් විටමින් ඩී ලබාගන්නට පුළුවන්.ඒ වගේ ම ළමයෙක් පරිසරය සමඟ ගැටීමෙන් විවිධ අය හඳුනා ගන්නවා. මිනිසුන් දකිනවා. ඔවුන් සම්ග කතා බහ කරනවා. පරිසරයේ වෙනස්කම් දකිනවා.අන්තර් ක්‍රියා කාරකම් ඇති වෙනවා.නමුත් රූපවාහිනියට ඇබ්බැහි වීම තුළින් ඒ සියල්ලම නැතිවී යනවා. කුඩා කල සිටම කළ යුතු දේ තිබෙනවා. සෙල්ලම් කිරීම, සමවයස් ළමයින් සමඟ ගැටීම, ගමේ ඇවිදීම, ගස් කොලන් හඳුනා ගැනීම ආදී දෙයින් ළමයා යමක් ඉගෙන ගන්නවා. ඒ වගේ පෙර පාසල් කාලයේදී ළමයි බොහෝ දේ දැනගන්නවා. අනිත් ළමයි සමඟ ගැවසීම නිසා සමාජානුයෝජනය වෙනවා. ක්‍රම ක්‍රමයෙන් ඉදිරියට යාමත් සමඟ පාසලේ දී කියවීමේ හා ලිවිමේ හැකියාව ලැබෙනවා. ළමයා ක්‍රමයෙන් මේ දේවල් වැඩි දියුණු කරගන්නවා. භාෂාව ඉගෙන ගන්නවා. නොයෙක් දේ කියවන්න ලියන්න ඉගෙන ගන්නවා. එකිනෙකා සමඟ අදහස් හුවමාරු කරගන්නවා. එමෙන්ම පිරිසක් ඉදිරියේ කතා කරන්න ඉගෙන ගන්නවා.තමන්ගේ අදහස් ලිඛිතව ඉදිරිපත් කිරීමට පුරුදු පුහුණු වෙනවා. නමුත් මේ අධ්‍යාපන ක්‍රියාවලිය ඇනහිටීමට, ඕනෑවට වඩා රූප මාධ්‍යයට ඇබ්බැහි වීම බලපාන්න පුළුවන්. විවිධ කුසලතා වර්ධනය වීමත්, ශාරීරික මානසික වර්ධනය වීමක් සිදුවන්නේ නැහැ. දරුවාගේ පෞරුෂ වර්ධනය නැතිවෙන්නට පුළුවන්.රූපවාහිනියට ඇබ්බැහිවීම තුළින් බාහිර ලෝකයා හා තිබෙන සම්බන්ධකම් නැති වෙන්න පුළුවන්. ‘කියවීම මිනිසා පූර්ණ මිනිසකු කරයි’ කිව්වත් දරුවා පොත පතින් ඈත්වීමක් සිදුවෙනවා. රූපවාහිනියට අමතරව අද ළමයි ජංගම දුරකථනයට හුරුවෙලා තියෙනවා. ළමයි මේ මගින් විවිධ සම්බන්ධකම් ඇති කරගන්නවා. කෙටි පණිවුඩ (ඉර්ඉ) හුවමාරු කිරීම මගින් ළමයින්ට හානිකර දේ හුවමාරු වෙන්න පුළුවන්.අනවශ්‍ය සම්බන්ධකම් ගොඩ නැගෙන්නට පුළුවන්. අන්තර්ජාලයෙන් හානිකර දේ ලැබෙන්න පුළුවන්.ජනමාධ්‍ය නොතිබුණ කාලයේ පොත් කියවීමට ඉඩ තිබුණා. පොතක් කියවීමට උවමනාවක් තිබිය යුතුයි. ඒ සඳහා කාලය, වෙන් කළ යුතුයි.විනය හා ඉවසීම මේ මතින් ගොඩ නැඟෙනවා. නමුත් අද ඒ සියල්ලම ක්‍රමයෙන් අඩු වීමේ ප්‍රවණතාවක් තිබෙන්නේ.මීට අවුරුදු හතළිහකට පෙර අවුරුදු පහළොවේ පාසල් ශිෂ්‍ය ශිෂ්‍යාවන් තමන්ගේ කාලයේ ගත කළ ජීවිතය අද අයට ගත කරන්නට බැහැ. අද මාධ්‍යයට ඇබ්බැහි වීමෙන් විකෘති වූ ළමයි ඉන්නවා. අද ළමයින් තුළ නිර්මාණශීලී බව, කුසලතා වර්ධනය අඩුයි.රටේ අනාගතයට අවශ්‍ය වෙන්නේ දැනුමෙන් නිර්මාණශීලී බවින් කුසලතාවෙන් පිරිපුන් පරපුරක්. මෙය රටේ මවුපියන්ගේ ජනමාධ්‍යයේ වගේ වගකිවයුත්තන්ගේ අවධානයට යොමු විය යුත්තක්.මීට බොහෝ කාලයකට පෙර අපේ රටේ තිබුණේ එක ගුවන් විදුලියයි.එය ව්‍යාපාරිකයන් හෝ දේශපාලනය විසින් පාලනය කළේ නැහැ. මේ කණ්ඩායම් දෙකෙන් ම තොරව පාලනය වූ ගුවන් විදුලිය දැනුම ලබාදීමේ සහ විනෝදය ලබාදීමේ අහිංසක ආයතනයක් ලෙසයි ක්‍රියාත්මක වුණේ.මහජන සුබ සිද්ධිය සඳහා වෘත්තිකයන් විසින් මෙහෙයවන මාධ්‍ය ආයතන අද නැහැ.වර්තමානයේ ළමයා රූපවාහිනි මාධ්‍යයෙන් නිදහස් විය යුතුයි. මෙහිදී සිදු කළ යුත්තේ සම්පූර්ණ ඈත් කිරීමක් නොවෙයි.ළමයාට ළමා කාලය, ගත කිරීමට ඉඩ ලබාදිය යුතුයි. අපට කුසලතා පූර්ණ, නිර්මාණශීලී, බාල පරපුරක් හදා ගැනීමට අවශ්‍යයි. ඒ එවැනි බාල පරපුරක් නැතිව රටක ඉදිරි ගමනක් යා නොහැකි නිසයි.ළමයින්ට පොත පත කියවන්නට යම් යම් දේ අත්හදා බලන්නට ඉඩ ලබාදිය යුතුයි.එවිටයි අපට නිර්මාණශීලී කුසලතා පූර්ණ පිරිසක් බිහිකර ගැනීමට හැකියාව ලැබෙන්නේ. දරුවන් රූපවාහිනි මාධ්‍ය කෙරෙහි තිබෙන ඇබ්බැහි වීම අවම කිරීම කොයි කාගේත් යුතුකමක්.අද කතාබහකොළඹ විශ්ව විද්‍යාලයේ සමාජ විද්‍යාව පිළිබඳ මහාචාර්ය එස්.ටී. හෙට්ටිගේලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=as1303035</link>
    <topic>දරුවාගේ විවේකය නිවැරැදි දෙයට යොමුකළ යුතුය</topic>
    <author>රමණී සුබසිංහ</author>
    <content>දරුවාගේ විවේකය නිවැරැදි දෙයට යොමුකළ යුතුයකරගොඩ උයන්ගොඩ මෛත්‍රී මූර්ති මහ නා හිමිඒ තථාගතයන් වහන්සේ සැවැත්නුවර ජේතවනාරාමයෙහි වැඩ වෙසෙන සමයෙකි. දිනක් මහලු යුවළක් සිඟමන් යදිමින් එහි යන්නේ, ආරාමයෙහි වැඩ හුන් කුඩා සාමණේරයන් වහන්සේගෙන් ආහාර පානාදී සංග්‍රහ ලබන්නේ ය. ඒ දුටු බුදුරජාණන් වහන්සේ ‘ළමා කාලයේ බ්‍රහ්ම චරියාවේ නො හැසිරෙමින්, තරුණ කාලයේ ධනය සපයන්නේ ද නැතිව, කළ යුතු කාර්යයන් හි ප්‍රමාද වන අය මහලු කාලයේදී තැවි තැවී ජීවත් වන්නාහ. හරියට මසුන් නැති විලක මඩපිට තැවෙන්නා වූ මහලු කොස්වාලිහිණියන් මෙනි යි දේශනා කොට වදාළහ.මේ ගාථා ධර්මයට පසුබිම් වන්නේ ද යටකී මහලු යුවළ ගේ අතීත කතාවයි. ඔවුන් සිඟමන් යදින තත්ත්වයට පත් වූයේ තමන් ගේ මෙන් ම, කුඩා කල නිසි මඟ පෙන්වීමක් නොකළ දෙමවුපියන් ගේ ද වරදිනි.බරණැස් නුවර අසූ කෝටියක් ධනය ඇති සිටුවරයකුට එක පුතෙක් සිටියේ ය. බොහෝ ධනය ඇති නිසා හේ දරුවාට ඉගැන්වීමට නොසිතන්නේ ඔහු ද සෙල්ලමින් ම කාලය ගත කරන්නේ ය. එනුවර ම අසූ කෝටියක් ධනය ඇති තවත් සිටු පවුලක දූ කුමරියක් සිටියා ය. ඒ දෙමවුපියන් ද බොහෝ ධනය ඇති නිසා කුමරියට උගන්වන්නට නොසිතන්නේ ය. කලෙක වැඩිවිය පැමිණි මේ සිටු කුමරාත්, කුමරියත් විවාහ වන්නේ සිතූ ලෙස ධනය වියදම් කරමින්, යහළුවන් රැස් කරමින්, ජීවත්වන්නා හ. දෙමවුපියන් ද මිය යන්නේ, සියලු ධනය වියදම් වන්නේ ය. අවසානයේ ගේ දොර ඉඩ කඩම් ද විකුණා විනෝද වූ නිසා උන්හිටි තැන් පවා නැති වන්නේ ය. ඇති දා හුන් යහළුවන් ද මඟ හැර ගොසිනි. ඉන්නට තැනක් තබා කන්නට යමක් හෝ නැතිව සිඟමනට වැටෙන්නේ ජේතවනාරාමයට පැමිණෙන්නේ ඒ අතරතුරේ ය.මේ කතා පුවතින් දෙන පණිවුඩය දරුවන්ට පමණක් නොව මවුපියන්ට ද එකසේ වටනේ ය. ඒ කළ යුතු දේ නිසි කලට, නිසි ලෙස කිරීමට ය. ‘බ්‍රහ්ම චරියාව‘ නම් උතුම් හැසිරීම ය. දරුවන් හොඳින්, ගුණ ගරුකව ඉගෙන ගත්තේ නම් ඒ ද උතුම් හැසිරීමකි. බ්‍රහ්ම චරියාවකි. දරුවන් ඒ සඳහා කැප වෙනවා සේ ම ඊට අනුබල දෙන්නට, නිසි මඟට යොමු කරන්නට මවුපියන් ද කැප විය යුතු ය.දරුවා පොත පතට පමණක් සීමා කළ යුතු බව, විභාග ජය ගන්නට පමණක් ම දිරි ගැන්විය යුතු බව මෙයින් අවධාරණය කෙරෙන්නේ නැත. පොත පතේ දැනුම මෙන් ම දරුවාට සමාජයේ ජීවත්වන සැටි, පරිසරය සමඟ ගනු දෙනු කරනා සැටි ද ඉගැන්විය යුතුය. මේ සියලු දේ ඉගෙන ගන්නට දරුවාට හොඳ මානසිකත්වයක් තිබිය යුතු ය. දරුවාගේ කාලය නිසි ලෙස කළමනාකරණය කළ යුතු වන්නේ එහෙයිනි. පාසලෙන් ගෙදර එන දරුවා, ඒ හා සැණින් ම පෞද්ගලික පන්තියකට යොමු කරනවා නම්, ගෙදර ආ විගස පොතටම නැඹුරු කරනවා නම් එයින් හොඳ අධ්‍යාපනයක් ලැබෙන්නේ නැත. ඒ පරිසරය දරුවාට පීඩාකාරී ය. යහපත් මානසිකත්වයක් ඇති වන්නට නම් දරුවාට හොඳ විවේකයක් ද අවැසිය. මවුපියන් උත්සාහ කළ යුතු වන්නේ ඒ විවේකය නිවැරැදි දේට පමණක් යොමු කිරීමට ය.අතීතයේ අපේ සමාජය සරලය. එහෙත් මව, පියා, දූ දරුවන්ගෙන්, ආච්චි අම්මා, සීයාගෙන් සැදුම්ලත් පවුල බොහෝ ශක්තිමත් ය. ඒ පවුලේ දරුවා මවුපියන්ගෙන් වගේ ම ආච්චි අම්මා සීයාගෙන් ද බොහෝ වටිනාකම් උගත්තේ ය. ඔහු හෝ ඇය අනාගත ජීවිතය සැලසුම් කළේ ඒ වටිනාකම් අනුව ය. එකල අධ්‍යාපනය ලබා දීමේ මූලික පරමාර්ථය වූයේ අනාගතයට හොඳ මිනිසෙක් බිහි කිරීම ය. රැකියාවට හිමි වූයේ දෙවැනි තැන වුව ද එය ද යහපත් රැකියාවක් ලැබීමේ පරමාර්ථයම විය. කාලයත් සමඟ මේ ජීවන රටාව වෙනස් විය. පොත පතින් අධ්‍යාපනය ලැබීම පමණක් ප්‍රමුඛත්වයේ තබා ගනිමින් පාසල් කාලයේත්, ඉන්පසුවත් දරුවා පොත පතට ම සීමා කෙරුණි. අද පාසල් ඇරී ගෙදර එන දරුවාට නිදහසේ ආහාර ගන්නවත් නිදහසක් නැත. වෙල් එළියේ දුව පනින්න, අසල් වැසි කොලු කුරුට්ටන් හා සමඟ එක්ව කෙළි සෙල්ලම් කරන්නට, ඇළේ දොළේ පැන දිය නාන්නට නිදහසක් තබා අම්මා තාත්තා සහෝදර සහෝදරියන් සමඟ සතුටු සාමීචියේ යෙදෙන්නටවත්, ආදරය බෙදා හදා ගන්නටවත් ඉඩක් නැත. මේ නිසා දරුවන්ට සිදුවී තිබෙන්නේ තමන්ගේ ම ලෝකයක තනිවන්නට ය. රූපවාහිනියෙන්, අන්තර්ජාලයෙන් ගලා එන යහපත් දේ බැහැර අයහපත් දේ ජීවිතයට ළං කර ගන්නට උත්සාහ කිරීම, පවිටු මිතුරන් ඇසුරට යොමුවීම ඒ තනිකමේත්, පීඩාකාරී මානසිකත්වයෙත් ඵල විපාකයන් ය.දරුවා වරදට යොමු වූ පසු නිවැරදි කිරීම පහසු නැත. අප උත්සාහ කළ යුතු වන්නේ වරදට හසුවන්නට ඉඩ ඇති පරිසරයෙන් දරුවා මුදා ගැනීමට ය. නිවැරැදි මාවතකට යොමු කිරීමය. එය අපහසු කාර්යයක් ද නොවේ. වැඩිහිටියන් විසින් කළ යුතු වන්නේ දරුවාට නිදහසේ හැදෙන්නට, වැඩෙන්නට සුදුසු පරිසරය නිර්මාණය කර දීමයි. එදිනෙදා ගෙදර දොර වැඩ කටයුතුවලට දරුවා සහභාගි කර ගැනීමට, නිවාඩු දිනයක දරුවා සමඟ විනෝද ගමනක් යන්නට, නෑදෑ හිතමිතුරන් ගේ නිවසකට යන්නට අසනීපව සිටින අසල්වැසියෙකුට උපකාර කරන්නට වෙන් කරන කාලය කිසි දිනෙක අපතේ යන්නේ නැත. ගමේ සමිති සමාගම්වලට, ප්‍රජා වැඩ සටහන්වලට, පන්සලේ, පල්ලියේ ශ්‍රම දානයකට සහභාගි කරවන්නට වෙන් කරන කාලය දරුවාට බොහෝ ප්‍රයෝජනවත් ය. මේ සියලු දෙයින් දරුවා බොහෝ දේ උගනී. පොත පතෙන් ලැබෙන දැනුම් සම්භාරය මේ අත්දැකීම් ඔස්සේ තහවුරු කර ගනී. අනුන් සමඟ ගනු දෙනු කරන නිවැරැදි පිළිවෙළ උගනී. දරුවාගේ විවේකය මෙවැනි හරවත් දෙයකට යොමු වූ පසු දරුවාට තනිවන්නට ඇති කාලය අවම වේ. අනවශ්‍ය මිතුරන් ඇසුරින් ද වළකී. සමාජීය පිළිගැනීම හා අන්‍යොන්‍ය විශ්වාසය නිසා අයහපතෙහි නොයෙදේ. සිතිවිලි ද නිදහස් ය. මනස තෘප්තිමත් ය. ඒ නිදහසත්, තෘප්තිමත් බවත් දරුවාට පොත පතින් ඉගෙන ගන්නා දේ හොඳින් ග්‍රහණය කර ගන්නට, මතකයේ පිහිටුවා ගන්නට උපකාරී වේ. අපේ අතීත මුතුන් මිත්තන් විමසන්න. බොහෝ දේ ගොඩනැ¼ගූ නව නිර්මාණ බිහි කළ, ජීවිතය පමණක් නොව ලෝකයම ජයගත් බොහෝ ශ්‍රේෂ්ඨයින් ගේ ළමා කාලය විමසන්න. ඒ ළමා විය බොහෝ විට අසුන්දර ය. එක්කෝ මව අහිමි ය. එක්කෝ පියා අහිමි ය. දෙදෙනාම සිටිය ද ඔවුන් බොහෝ දිළිඳු ය. කුඩා කල ඒ දරුවන් උගත්තේ ඒ කටුක පරිසරයේ ජීවන අරගලයේ ද යෙදෙමිනි. අවසානයේ ඔවුන් ජීවිතය නොව මුළු ලෝකයම ජය ගත්තේ ය. ඒ කළ යුතු දේ නිසි කළ, නිසි ලෙස ඉටු කිරීමෙනි. එසේත් නැතිනම් බ්‍රහ්ම චර්යාවේ හැසිරීමෙනි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=as1303036</link>
    <topic>නෙළුම් විල</topic>
    <author/>
    <content>නෙළුම් විලමගේ යාළු ශ්‍යාමා නැතිවෙලා අදට හරියටම අවුරුදු දෙකයි. අද ශ්‍යාමාගෙ අම්මා ඒ ගොල්ලන්ගෙ ගෙදරට හාමුදුරුවන් වඩම්මලා දානයක් දෙනවා. මහරගම හිටියා නම් මමත් ඒ පින්කමට සහභාගි වෙනවා... අනේ ශ්‍යාමා නැති වුණා කියලා මතක් වෙන කොටත් හිතට හරි දුකයි... එයා නැති වුණාට පස්සෙ මගෙයි ප්‍රභාගෙයි අනාගතේ එහෙමම කඩා වැටුණා කියලයි මට හිතෙන්නෙ...”මගේ ඥාති දියණි - සුරංගා දුක්මුසු මුහුණින් යුතුව මෙසේ කියමින් මා සිටි තැනට අවුත් අසුනක හිඳ ගත්තාය.ඒ කතාව ඇයට ඉබේම කියවුණා විය යුතුය. එහෙත් එය මා තුළ ඇති කළේ විමතියකි. කුතුහලයකි.”ඔයාගෙ යාළු ශ්‍යාමා මියගියේ අකාලයේ. ඒ නිසා ඔයාගෙ හිතේ ලොකු දුකක් ඇතිවීම ස්වභාවිකයි. නමුත් ශ්‍යාමාගෙ මරණය නිසා ඔයාගෙයි අනෙක් යාළුවාගෙයි අනාගතේ එහෙමම කඩාවැටුණා කියන එක නම් මට තේරුම් ගන්න අමාරුයි. එයා නැතිවුණා කියලා ඔයාලගෙ ඉදිරි ගමන කඩාගෙන වැටුණේ කොහොමද...?” මම ඇසීමි...අනේ ලොකු බාප්පෙ ශ්‍යාමයි, මමයි, ප්‍රභායි පොඩි කාලෙ පළවැනි වසරේ ඉඳලම ජනාධිපති විද්‍යාලයෙ ඉගෙන ගත්තෙ එකට. පස්සෙ ශ්‍යාමා උසස් පෙළ ඉහළින්ම පාස් වෙලා විශ්වවිද්‍යාලෙට ගියා. එයා හරි පුදුම ගතිගුණ තිබුණු ළමයෙක්. ඉගෙනගන්න හරිම දක්ෂයි. ඒ වගේම හරිම කඩිසරයි. එයාට කරන්න බැරි වැඩක් නැහැ.එයා ඉස්කෝලෙ යන කාලෙම ඇඳුම් මහන්න ඉගෙනගත්තා. ඕනෑම ඇඳුමක් හරි ලස්සනට මහනවා. හරිම නීට්... ඒ වගේම එයාට ඕනෑම කෑමක්- බීමක් හොඳ රසට හදන්න පුළුවන්. එයා මනමාලියන්ට අන්දනවා. මල් හදනවා. රේන්ද ගොතනවා. ළමයින්ට ටියුෂන් දෙනවා. පත්තරවලට ලියනවා. ඒ වගේම එයා බයත් නැ. තනියෙම ඕනෑ තැනකට ගිහින් වැඩක් කරගෙන එන්න එයා දක්ෂයි.ඇත්තටම එයාට දක්ෂකම් ගොඩක් පිහිටලා තිබුණා. මමයි ප්‍රභායි විභාගෙන් ෆේල් වෙලා ගෙදරට වෙලා ඉන්න කොට ශ්‍යාමා ඇවිත් අපිව එක්කගෙන ගිහින් එයාගෙ වියදමින්මඒ.ඒ.ඊ.එකට ඇතුළත් කළා ඒකෙ විභාගෙ කරන්න. විශ්වවිද්‍යාලෙ ඉගෙන ගනිමින්ම එයාත් ඒ.ඒ.ඊ. කෝස් එක කළා. ඉතින් එයා ඒ දවස්වල නිවාඩු තියෙන හැම වෙලාවෙම අපේ ගෙදර ඇවිත් මටයි ප්‍රභාටයි ටියුෂන් දුන්නා.හැබැයි සල්ලිවලට නෙමෙයි. යාළුකමට. සමහර දාට එයාගෙ වැඩ අතපසු කරලා ඇවිත් අපට පාඩම් කියා දුන්නා. ගණකාධිකරණයට මමයි ප්‍රභායි ඒ තරම් දක්ෂ වුණේ නැහැ. නමුත් අන්තිමේදී ශ්‍යාමාගෙ උන්නදුව නිසාම අපි දෙන්නා දෙවන අවුරුද්දෙ විභාගෙන් හොඳට පාස්වුණා. ඔය අතරෙ තමයි ශ්‍යාමා අසනීප වුණේ. එතකොට එයා විශ්වවිද්‍යාලෙ අවසාන වසරෙ විභාගෙට සූදානමින් හිටියෙ. මුලින්ම එයාට ඇතිවුණේ උණගැනීමක්. ඒක එයා ඒ තරම් ගණන් ගත්තෙ නෑ. උණ හැදුනාම ගමේ දොස්තර මහත්තුරුන් ළඟටයි වෙදමහත්වරුන් ළඟටයි ගිහින් බෙහෙත් ගත්තා.නමුත් ලෙඩේ නිට්ටාවට සනීප වුණේ නැහැ. අන්තිමේදී අසනීපෙ වැඩිවෙලා ඉස්පිරිතාලෙ ගෙනියන්න සිදුවුණා. ඒ දවස්වල අපි නිතරම එයාව බලන්න ඉස්පිරිතාලෙ ගියා. එයාගෙ අසනීපෙ දරුණු අතට හැරෙන්න පටන් ගත්තා. අපි පන්සල් කෝවිල් දේවාල ගානේ ගිහින් බාර වුණා. බෝධි පුජා පැවැත්වූවා, සෙත් කවි කිව්වා. ඇප නුල් බැන්දා. නමුත් පලක් වුණේ නෑ..””අන්තිම දවස්වල එයාගෙ ඇඟේ ලේවල ප්‍රශ්නයක් මතුවුණා. නිතරම ඇයට ලේ දෙන්නත්, ලේ පරීක්ෂා කරන්නටත් ඕනෑ වුණා. එයාට මාසයක් වත් ඉස්පිරිතාලේ ඉන්න ලැබුණෙ නෑ... නැතිවුණා..” මෙසේ කියමින් මගේ ඥාති දියණිය හඬන්නට වූවාය.මා තුළ මහත් දුකක් ඇති විය.මම නිශ්ශබ්දව දියණිය දෙස බලා සිටියෙමි.මොහොතකට පසු ඈ හඬමින්ම යළිත් කතාකරන්නට වූවාය.”අන්තිමේදී ශ්‍යාමාගෙ අවසන් කටයුතු ඔක්කෝම බාරගෙන කළේ විශ්වවිද්‍යාලෙ එයාගෙ යාළුවො. ඒ අය ශ්‍යාමා ඉස්පිරිතාලෙ ඉන්න කොටත් එයාගෙ ජීවිතේ බේරගන්න හුඟාක් මහන්සි වුණා. උදව් කළා. ශ්‍යාමාට අවශ්‍ය ලේ ලබා දුන්නේ ඒ ළමයි. නමුත් ශ්‍යාමාව බේරගන්න අපිට බැරිවුණා... දැන් ශ්‍යාමාගෙ මල්ලි විශ්වවිද්‍යාලෙ. එයා විශ්වවිද්‍යාලයට ඇතුළු වුණු ගමන් ශ්‍යාමාගෙ ඔක්කෝම අයිතිවාසිකම් ඒ මල්ලීට ලබාදීලා තියෙනවා ඒ ළමයි. ... ශ්‍යාමා නැතිවුණාට පස්සෙ එයාගෙ අම්මා සාස්තරයක් අහලා තියෙනවා.එතැනදි කියලා තියෙනවා ගිය ආත්මෙ ශ්‍යාමා අතින් මොකක්දෝ ලොකු පාපයක් සිදුවෙලා තියෙනවා. ඒ නිසයි මේ අකල් මරණය සිද්ධවුණේ කියලා. ඒ පාපයට වන්දි ගෙවීම තව ආත්ම ගණනක් සිදුවෙන බවත් ඒ අය කියලා තියෙනවා. අපි නම් ඒ කතා පිළිගන්නෙ නෑ. නමුත් ශ්‍යාමාගෙ අම්මා ඒක පිළිඅරන්.එයා ඉඩ ලැබෙන හැම වෙලාවෙම ශ්‍යාමා වෙනුවෙන් පින්කම් කරනවා. නැවත කිසිම ආත්මයක මේ වගේ අකල් මරණයක් ඇයට සිදු නොවේවා කියලා... අපිටත් කියනවා “අනේ දුවේ ඔයගොල්ලොත් හිඟන්නෙකුට සත දහයක් දුන්නත් ඒ පිනත් මගෙ ශ්‍යාමා දුව වෙනුවෙන් පමුණුවන්න කිසිම ආත්මයක එයාට මේ වගේ අකල් මරණයක් නොවේවා ඛ්යලා” ඉතින් අද මට ඒ කතාව මතක් වුණා. අදට ශ්‍යාමා නැතිවෙලා අවුරුදු දෙකක් නෙ..”මෙසේ කියමින් මගේ ඥාති දියණිය ඇසේ රැඳි කඳුළු බිඳක් අත්ලෙන් පිස දැම්මාය.මට ඉබේම දිග සුසුමක් හෙළිණ.”තම දරුවන්ට සැබෑ ආදරයක් ඇති ඕනෑම අම්මා කෙනෙක් එහෙම තමයි” මගේ සිත එසේ කියනු මට හැඟිණ.”ඉතින් ලොකු බාප්පෙ ශ්‍යාමා නැතිවුණාට පස්සෙ අපිටඒ.ඒ.ඊ. යන එකත් එපා වුණා. ශ්‍යාමා නැතුව අපට ඒ ඉගෙනීම ලැබීම වැඩක් නැහැ කියලා හිතුණා. අන්න ඒ නිසයි ශ්‍යාමාගේ මරණයත් සමඟම අපේ ඉදිරි ගමන අඩපණ වුණා කීවේ...” කියමින් මගේ ඥාති දියණිය තම කතාව නිම කළාය.වාද්දුවේ, උතුරු තල්පිටියේ, ජේ.ඩී.විමලසිරි මහතා විසින් යොමු කරන ලද ලිපියක් ඇසුරිනි.ඒආරංචියෙන් මගේ අධ්‍යාත්මය දෙදරා ගියේ ය. මම ආත්මානුකම්පාවෙන් හඬා වැටෙන්නට වීමි.මෙසේ බිඳ වැටුණේ ස්ථිරවී, දින නියම වී තිබුණු මගේ සරණ බන්ධන මංගල්‍යයය. ඔහු කිසිම සාධාරණ, හේතුවක් නැතිව හිත වෙනස් කර ගෙන තිබිණි. එය මට කළ සාහසික අපරාධයකි. ආරංචිය ලැබෙන විට මා සිටියේ මඟුල් බුලත් දීමේ කටයුතු සැලසුම් කරමිනි.සියල්ල සුනුවිසුනු වී ගියේ ය. දහසක් පැතුම් පතාගෙන ආ සරණ මංගල්‍යය අනපේක්ෂිත ලෙස බිඳී ගිය විට ගැහැනියක් හඬනවා හැර කුමක් කරන්නද? මම හැඬුවෙමි. දින ගණන් සති ගණන් හැඬුවෙමි.කඳුළින් ම සති කිහිපයක් ගෙවී ගියේ ය. ලෝකයක ඇස් මවෙත යොමුව ඇති බව මා දුටුවේ එවිට ය. ඔවුහු දහසක් ප්‍රශ්න අසන්නට වූහ. මම එකම උත්තරය දුනිමි. එය බෙහෙවින් ම විඩා බර, පීඩාකාරී තත්වයක් විය. කාපමණ තැවුණ ද කොපමණ කල්පනා කළ ද ඔහු යළි මා සොයා නොඑනු ඇත. එසේ නම් මා ඔහු වෙනුවෙන් දුක් වන්නේ ඇයි? එහි අර්ථය කුමක්ද? අවසානයේ මෙබඳු සිතුවිල්ලක් මසිත අරා නැඟී සිටියේ ය. මට ශක්තියක් ආයේ ය. මම ආත්ම විශ්වාසය වඩවා ගතිමි.නව ගැහැනියක ලෙස ඉපදිය යුතු යැයි මම ඉටා ගතිමි. මින් මතු ඔහුට මා හැඬවිය නොහැකි වනු ඇත. මම කඳුළ පිසදා කැටපත අබිමුවේ නැඟී සිටියෙමි. පිපිණු මලක් සදිසිව තිබූ මගේ වත ඒ සති දෙක තුනට ඇදී ගොස් තිබුණේ මා ද පුදුමයට පත් කරවමිනි.උපන්දා සිට විසූ නිවෙසින් පිට වූ මම නගරයේ නවාතැනක නැවතී රැකියාවට යන්නට වීමි. බිම බලාගෙන නවාතැනින් පිටව යන මා පෙරළා නවාතැනට පැමිණියේ ද බිම බලාගෙන ය. කාගේ වුව නෙත නොගැටීම සුවයකි.මගේ මේ දින චරියාව එක්තරා ආකාරයකින් දැහැනකට සමවැදීමක් බඳු විය. මා බැලුවේ විය ගසක පමණ දුරකි. සිල්වත් තෙරණක මෙනි.පුදුමයකි. මගේ දැහැන එක්තරා මොහොතක බිදී ගියේ ය.මම වැඩ ඇරී එමින් සිටියෙමි. බසයක් නවතා තිබිණි. මම එහි ගොඩවීමි. මා හැරදා ගිය ඔහු බසයේ හිඳ සිටියේ ය.ඔහු සිටියේ මට යම් පමණ ඉදිරියෙනි. එහෙයින් ඔහු මා නොදුටුවේ ය. මගේ හුස්ම නැවතුණාක් මෙන් විය. මම ගල් වී බලා සිටියෙමි. ඊළඟ නිමේෂයේ මගේ ස්වභාවිකත්වය මා කරා ආයේ ය. ඒ සමඟ හිතට ආවේ කෝපයකි. ඔහු මා පිළිකෙව් කර තිබුණේ අහේතුකව ය. ඒ ඇයි? හේතුව දැන ගත යුතු ය. මේ හමුවීම අහම්බයකි. මේ මොහොතේ ම ඔහු ගේ කටින් ඒ පිළිතුර සොයාගත යුතු ය.මම අඩි දෙක තුන වහා ඉදිරියට පැන ඔහු ගේ උරහිසින් අල්ලා සෙලවීමි. “මේ, ඒයි?”ගැස්සී ගිය ඔහු වහා මදෙස බැලුවේ ය. ඔහුගේ මුහුණෙහි වූයේ බියකි. මා බලා සිටියදීම එය කෝපයෙන් පිරී ගියේ ය.“පිස්සියෙක්! පිස්සු ගෑනියෙක්! ඔහු කෑගෑවේ ය.“මට පිස්සු? මට පිස්සු? මට පිස්සු නෑ! මොකද වෙනස් වුණේ? ඇයි අර විදිහෙ කෙරුවෙ? කියනව! කියනව! මට ද කෑගැසිණ.ඔහු නැගිට්ටේ මා පසෙකට තල්ලු කරමිනි. අනතුරුව ඔහු රුදුරු වදනින් මට බණින්නට පටන් ගත්තේ ය.ඔහු මා තල්ලු කර දැමූ වේගයට මා යාබද අසුනක ඇනිණි. වැදුණු තැන රිදුම් දෙන්නට වූයේ ය. මම ඒ අසුනෙහිම නැමී වේදනාවෙන් හඬන්නට වීමි.අසුනෙහි හිඳ සිටි තරුණිය වහා නැඟිට්ටේ ය.“අක්කෙ ඔයා මෙතන වාඩිවෙන්ඩ!” ඇය මා එහි වාඩි ගැන්වූවා ය. මම අසුන මත ඇද වැටුණෙමි. මට මතක එපමණ ය.හිස ඔසවන විට ඇය මට පවන් ගසමින් සිටියා ය. මගේ මුහුණ ද තෙමී තිබිණි.“බය වෙන්ඩ එපා අක්කෙ! ඔයාට මොකද වුණේ?” ඇගේ වදන් කාරුණික විය.සඟවන්නට දෙයක් කොයින්ද? මම ආත්මය නිරාවරණය කළෙමි. බසයේ සිටියෝ ආත්මානුකම්පාවෙන් මදෙස බැලූහ.“පව් අනේ?” කිසිවකු කියනු ඇසිණි.“අක්ක කොහෙන්ද බහින්නෙ? තනියම යන්ඩ බෑනෙ නේද?” ඇය මගේ සවනට එබුණා ය.මම අවට බැලීමි. පරිසරය හැඳිනීමි. මා බැසිය යුත්තේ ඉදිරි මංසන්ධියෙනි. මම ඒ බව ඇයට කීමි. බසයේ සීනුව නාද කළ ඇය මා වත්තන් කරගෙන බිමට බැස්සා ය.“අක්ක බය වෙන්ඩ එපා! හිතට ධෛර්යය ගන්ඩ! ඔතනින් ගියා ඇති. ඔය වාගෙ විශ්වාස නැති මිනිහෙකුගෙන් ඔහොම බේරුණු එකත් වාසනාවක්. අක්කව මම බෝඩිමට ඇරලන්නං.” හදිසියේ හමුවූ ඇය කෙතරම් වටිනා ගැහැනියක් ද?මම ඇගේ දෑත අල්ලා සිප ගතිමි.“නංගි මට ඔයා දේවතාවියක් වාගෙ. මට තනියම යන්න පුළුවනි. ඔයාට රෑ වෙනවනෙ. ඔයා යන්ඩ!” මම කීමි. ඇය ඊළඟ බසයෙහි නැගුණේ ඇගේ ජංගම දුරඇමතුම් අංකය ද මට දෙමිනි.“අක්කෙ මානසිකව වැටෙන්ඩ එපා! හිතට හයිය ගන්ඩ! ඇය බසයට නැඟුණේ එසේ කියමිනි.මා ළා අඳුර කපා ගෙන නවාතැන බලා ඇදෙන්නට වූයේ වෙනදා නොවූ ආත්ම විශ්වාසයකිනි.අනන්‍යතාව හෙළි කිරීමට අකැමැති සිළුමිණ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303032</link>
    <topic>එහෙම ඔළුවක් තියෙනවයැ?</topic>
    <author/>
    <content>එහෙම ඔළුවක් තියෙනවයැ?ගෝමස්, හෙන්රි ජයසේන, ආර්.ආර්.සමරකෝන් වගෙ නාට්‍යකරුවන් යටතේ ඔවුන්ගේ ‘හුණුවටයේ කතාව‘, ‘කැලණි පාලම’ වගෙ නාට්‍යවල දීර්ඝ කාලයක් රඟපෑ, ගායන හැකියාකින් ද යුතු නළුවෙක්.ගෝමස් ඇතැම් අවස්ථාවලදී නවකෙකුට තමන්ව හඳුන්වා දුන්නෙ නළුවෙක් විදියට. මරණයකදි මඟුලකදි බොහෝ විට එසේ සිදුවුණා. එහෙම අවස්ථාවකදී ගෝමස් තමන්ව හඳුන්වා දුන්නාම අනෙකා මෙහෙම අහනවා.”ෂාං! බොහොම හොඳයිනෙ. එහෙනං මිස්ටර් ගෝමස් නළුවෙක්! මොනවගෙද ඉතින් රඟපාන්නෙ?””ඇයි මම හෙන්රිගෙ ‘හුණුවටයෙ කතාවේ’, සමරකෝන්ගෙ ‘කැලණි පාලමේ’ රඟපානවනෙ.” ගෝමස් කියන්නෙ තරමක උඬඟු සිනාවක් මුවඟට නංවා ගනිමින්.”ඇත්තද? කැලණි පාලමේ කොතැනද ඉන්නෙ?” අමුත්තා පුදුමයෙන් වගෙ අහනවා. ඒ වගෙ වෙලාවට හීන්දාඩිය දාලා ගෝමස් අසීරුවෙන් වටපිට බලන්නෙ තවත් කාටවත් ඒ කතාබහ ඇහුණද කියල.”කැලණි පාලම” දිවයින පුරා අතොරක් නැතුව පෙන්වපු නාට්‍යයක්. ‘කැලණි පාලම’ බස් රථයේ කොළඹින් බොහෝ ඈත පළාත්වල දර්ශනවලට යද්දි සිද්ධ වෙන දේවල් හරිම රසවත්. සමහරු අල්ලාප සල්ලාපයේ යෙදෙනවා. තවත් සමහරු සින්දු කියනවා. ඇතැම් අය පොත් දිග හැරගෙන ඒ පොත්වල ඇලිලා. ගෝමස් හුඟාක් වෙලාවට සින්දු කියනවා. ගෝමස් බොහෝ විට එහෙම දිගටම සින්දු කියද්දි අනෙක් අය නිදිමතේ කිරා වැටෙනවා.දවසක් දා එහෙම බස් රථයෙන් යද්දි ගෝමස් බස් රථයට ගොඩවුණු ගමන් ම වගෙ පොතක් බෑග්එකෙන් එළියට අරගෙන, කියවන්ඩ පටන් ගත්තා. ඔහු ඉතා උනන්දුවෙන් එසේ පොත කියවද්දි එතැනින් යන්නට ආ මම ඔහුගෙන් මෙහෙම ඇහැව්වා.”ගෝමස්, උඹට අද හොඳ පොතක් අහුවෙලා වගෙ නේද?”ගෝමස් පොතෙන් හිස ඔසවලා මෙහෙම පිළිතුරු දුන්නා.”ඔව් මේක හරි ඉන්ටර්සෙටින් පොතක්””ඇත්තද? මොකක්ද අලුත් නවකතාවක්ද?” මම ඇහැව්වා. එවර ඔහු පොතේ පිටකවරය මා දෙසට යොමු කළා. ඒක ‘මෝටර් කාර්මික විද්‍යාව‘ කියල පොතක්.”මොනවද බං ගැරේජ් එකක බාස් කෙනකුට ඕනෑ කරන පොතක් උඹ කියවන්නෙ?” ඒ අසල සිටි අබේනායක ඇහැව්වේ ගෝමස් කුප්පන හඬකින්.”නෑ.. නෑ.. එහෙම කියන්ඩ එපා. මේක ගෝමස්ට සම්බන්ධ පොතක්. පොතේ පිටිපස්සෙ මේ තියෙන්නෙ” මම එහෙම කිව්වාම අබේනායක ලොකු කුතුහලයකින් පොතේ පසු කවරය දිහා බැලුවා.”කෝ එහෙම මුකුත් මේකෙ නැහැනෙ” අබේ කිව්වා.”ඇයි බං නැත්තෙ? ටිකක් ඇහැ කන ඇරලා බලපන්කො. ඔය තියෙන්නෙ ෆොටෝ එකක්.”එහි ග්‍රන්ථ ප්‍රකාශන ආයතනයේ නාමය සහ එහි සංකේතය සඳහන් තැනට අත දිගු කරමින් මම කිව්වා. එය එම්.ඩී.ගුණසේන සමාගම ප්‍රකාශයට පත් කළ පොතක්. ගුණසේන සංකේතය ලෙස ගුරුලුගෝමි ප¼ඩිවරයාගේ රූ සටහනක් එහි තිබුණා.”මේ ගෝමස් යනු ගුරුලුගෝමි ප¼ඩිතුමානෙ” අබේනායක කිව්වා.”පිස්සුද මේ ගුරුලු ගෝමස්. ඒකනෙ ගෝමස් එච්චර උනන්දුවෙන් පොත කියවන්නෙ” මම කිව්වාම බස් රථය සිනාවකින් පිරුණා.මේ කියන සිද්ධිය වුණේ ‘කැලණි පාලම’ වත්මන් නිෂ්පාදනයෙදි. එහි එක් දර්ශනයක් සඳහා ශිල්පීන් ජිටත්වුණේ ඊට පෙරදින රාත්‍රියේ.එම නිෂ්පාදනයේ මැම්බර් ගේ චරිතය රඟපෑ තිලක් කුමාර රත්නායක බස්රථයට ගොඩවුණේ අපූරු කොට්ටයකුත් තුරුලු කරගෙන. ඒකෙ අපූර්්වත්වය කාගෙත් අවධානයට යොමුවුණා.”ෂා! මරු කොට්ටයක් නෙ. කීයක් වුණාද ඕක” ගෝමස් ආසාවෙන් කොට්ටය අතගා බලමින් ඇහැව්වා.”මේක එක්දාස් පන්සීයක්!” උජාරුවෙන් කී තිලක් කොට්ටයට ඔළුව ඔබා ගත්තා.දර්ශනය අවසන් වෙලා ආපසු නිවෙසට ආ ගෝමස් තමන්ගෙ බිරියට මෙහෙම කිව්වා.”ඊයෙ තිලක් කුමාර හරි ෂෝක් කොට්ටයක් ගෙනත් තිබුණා ඒයි. මමත් ඒ වගෙ කොට්ටයක් ගන්ඩ ඕන. හැබැයි ඒකෙ ගාණ එක්දාස් පන්සීයක්ලු.””ඔයාට පිස්සුද අනේ. එච්චර ලොකු ගාණක් දීලා කොට්ටයක් අරගෙන, ඒකෙ තියන්ඩ තරං ඔළුවක් ඔයාට තියෙනවයැ” කිව්වා.එක් අවස්ථාවකදී නාට්‍යයේ ප්‍රධාන ශිල්පීන් සිව්දෙනෙක් පමණක් යොදවා ‘කැලණි පාලම’ ඕස්ට්‍රේලියාවේ ප්‍රාන්ත කීපයක පෙන්වීමට අවස්ථාවක් ලැබුණා. එහි සෙසු භූමිකා සඳහා ඕස්ට්‍රේලියාවේ පදිංචි ශ්‍රීී ලාංකිකයන් යොදා ගන්නට අදහස් කෙරුණා.ඒ සඳහා අවස්ථාවක් නොලද නාට්‍යයේ සෙසු ශිල්පීන් අතර මේ පිළිබඳ ලොකු විරෝධයක් පැනනැඟුණා. ඒ පිළිබඳ වඩාත්ම තැවුලෙන් පසුවුණේත්, මැසිවිලි කිව්වේත් ගෝමස්. මහරගම පැවති ‘කැලණි පාලම’ දර්ශනයකින් පසු නිවෙසට යාමට ශාලාවෙන් පිටවෙද්දී ගෝමස් තමා සමඟ සිටි අබේනායකට මෙහෙම කිව්වා.”චිකේ බං අර තලේසිංහ මහ ලැජ්ජා නැති මිනිහෙක්. උඹ දැක්කද ඒ යකා සමරකෝන් වටේ දැවටි දැවටි පින්සෙන්ඩු වුණු හැටි, ඕස්ට්‍රේලියාවේ එක්ක යන්ඩ කියල”අබේනායක සෝපාහස සිනාවක් නඟමින් මෙහෙම කිව්වා.”උඹට වල්ගෙ පෑගිලා. තලේසිංහ පින්සෙන්ඩු වුණේ ඕස්ට්‍රේලියා යන්ඩ නෙමෙයි. රෑට බොන්ඩ එක්කං යන්ඩ කියල.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303033</link>
    <topic>ක්‍රීඩා ලෝකය</topic>
    <author>ෆවුස් මොහොමඩ්</author>
    <content>ක්‍රීඩා ලෝකයඉන්දියා ක්‍රිකට් පිලේ නායක මහේන්ද්‍ර සිං දෝනි ව්‍යාපාර කළමනාකරණ උපාධියක් හදාරන්න සාන්ත ක්ෂේවියර් විද්‍යාලයේ ලියාපදිංචි වුණේ 2008 වසරේදීයි. ඒත් ක්‍රීඩාවේ අවිවේකීකම හේතුවෙන් ඔහුට අද වනතුරු සිය උපාධියේ පළමු විභාගයටවත් පෙනී සිටීමට හැකිවුණේ නෑ.දෝනිගේ මේ උපාධිය වසර 3ක එකක්. කල්ගත වුණත් ඔහුට නැවත අධ්‍යාපන කටයුතු ආරම්භ කරන්න පුළුවන් කියලයි ක්ෂේවියර් විදුහල්පතිවරයා කියන්නේ.ක්‍රීඩාව නිසා අධ්‍යාපන කටයුතුවලට බාධාවුණත් පසුගියදා දෝනි සිය ටෙස්ට් තරග දිවියේ පළමු ද්විත්ව ශතකය වාර්තා කිරීමට සමත්වුණා. ඒ ඔස්ට්‍රේලියාවට එරෙහිව චෙන්නායි නුවර පැවැති පළමු ටෙස්ට් තරගයේදියි. ඔහු එදා ලැබු ලකුණු සංඛ්‍යාව එතෙක් මෙතෙක් ඉන්දියා ක්‍රිකට් නායකයකු ටෙස්ට් ඉනිමක ලැබූ ඉහළම ලකුණු ප්‍රමාණය ලෙස වාර්තාපොතට එක්වුණා.සුප්‍රකට ගොල්ෆ් ක්‍රීඩක ටයිගර් වුඩ්ස්ට පසුගියදා අමෙරිකාවේ ජනාධිපති බැරක් ඔබාමා එක්ක ගොල්ෆ් ක්‍රීඩාවේ නිරතවීමේ අනගි අවස්ථාවක් උදාවුණා. එහෙමවුණේ ඔබාමාට වුඩ්ස් සමග තරග කිරීමේ ආශාවක් ඇතිවුණු නිසයි. තරගය පැවැත්වුණේ අමෙරිකාවේ ෆ්ලොරිඩා ප්‍රාන්ත ගොල්ෆ් පිටියේදියි.හැබැයි මේ අවස්ථාව වාර්තා කිරීම මාධ්‍යයට තහනම් වුණා. ඒ නිසා ජනපතිගේ ආරක්ෂක තත්ත්වය වැඩි කරලයි තිබුණේ. ඒත් තරගයෙන් පස්සේ දෙන්නම මාධ්‍යයට ඔවුනොවුන්ගේ අදහස් ප්‍රකාශ කළා. ටයිගර් කියා සිටියේ ජනපති ගොල්ෆ් ක්‍රීඩාවට මෙතරම් දක්ෂ බව දැනගත්තේ එදා කියලයි. කාගෙත් සිත්ගත්තේ ඔබාමා ටයිගර් වුඩ්ස් ගැන කියපු දේවලුයි.‘ටයිගර් සෙල්ලම් කරන්නේ මට වඩා වෙනස් විදිහටයි. මම හිතන්නේ අපි දෙන්නට දෙන්නා පොඩ්ඩක්වත් බයවුණේ නම් නෑ කියලයි. කොහොමවුනත් ඔහු දැන සිටියා මම ඔහුගේ ලෝක ශ්‍රේණිගතකිරීම්වල තත්ත්වයට අභියෝගයක් නොවන බව.‘ ඔබාමා එහෙමයි කිව්වේ.හැබැයි තරගයෙන් දිනුවේ කවුද කියන එකනම් කාටත් රහසක් වුණා.ඉන්දියා ක්‍රිකට් පිලේ ආරම්භක පිතිකරු විරෙන්දර් ෂෙවාග් දැන් උපැස් යුවලක් පළඳීනවා. පසුගියදා ඔස්ට්‍රේලියාව සමග චෙන්නායි නුවර පැවැති පළමු ටෙස්ට් තරගයේදියි ඔහු මුලින්ම උපැස් යුවළ පැළඳගෙන පිතිහරඹයේ නිරතවුණේ. හැබැයි ඒ ඉනිමේ දී ඔහු රැස්කලේ ලකුණු 2යි.ඒ වෙලාවේ විචාරක කුටියේ සිටියේ ඇලන් බෝඩර් හා ෂේන් වෝනුයි. ‘බලන්න අංකල් ෂෙවාග් අවුට් වුණු විදිහ. ඒ අතින් සචින්ට නම් තව අවුරුදු 7ක් සෙල්ලම් කරතහැකි.‘ වෝන් එහෙම කිව්වා. ‘උපැස් යුවළක් පැළඳ ක්‍රීඩා කිරීම තරමක් අපහසු දෙයක්. ඒකට පුරුදුවෙන්න තව කාලය ඕනේ.‘ දැවීයාම ගැන ෂෙවාග් එහෙම කිව්වා. කොහොමවුනත් ක්‍රිකට් ලෝකයේ කණ්ණාඩිකාරයන් එමටයි. ගෝර්ඩන් ග්‍රිනිජ්, ක්ලයිව් ලොයිඩ්, සහීර් අබ්බාස්, ජෙෆ් බොයිකොට්, අනිල් කුම්බ්ලේ හා ඩැනියෙල් විටෝරි ඒ අතරින් විශේෂයි.සුපිරි පාපන්දු ක්‍රීඩක ක්‍රිස්ටියානෝ රොනල්ඩෝ පසුගියදා ෆේස්බුක් වෙබ් අඩවියේ ඔහුගේ පිටුවට එකතු කරලා තිබුණු එක්තරා ඡායාරූපයක් වෙත කාගෙත් අවධානය යොමුවුණා. එහි තිබුණේ ඔහු ගුවන්යානාවක් පදවන අයුරුයි. ඔහු එය නම් කර තිබුණේ පැය කීපයක ගුවන් නියමුවා කියලයි.මේ ඡායාරූපය ගෙන ඇත්තේ පාපන්දු තරගයකට රියල් මැඩ්රිඩ් පාපන්දු පිලේ සෙසු සගයන් එක්ක ඔහු ඈත පළාතකට ගුවනින් යමින් සිටියදියි. එහි දී රොනල්ඩෝට ඒ දේශීය ගුවන්ගමන්වල යෙදෙන කුඩා ගුවන්යානයේ නියමු හිස්වැස්ම පැළඳගෙන ඒ අසුනේ වාඩිවී සුළු වේලාවක් ගුවන්යානය මෙහෙයවීමේ අවස්ථාව ලැබී තිබුණා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303034</link>
    <topic>හැදුණේ වැඩුණේ ඇමෙරිකාවේ ඒත් හදවත ලංකාවේ</topic>
    <author>ගාමිණී සුසන්ත</author>
    <content>හැදුණේ වැඩුණේ ඇමෙරිකාවේ ඒත් හදවත ලංකාවේඅංජනී පෙරේරාඇය අංජනී පෙරේරා. මේ දිනවල තිරගත වන “ශ්‍රී සිද්ධාර්ථ ගෞතම” චිත්‍රපටයේ මහා ප්‍රජාපතී ගෝතමියගේ චරිතය නිරූපණය කරන්නේ අංජනීය. ඇය ඉපදුණේ හැදුණේ වැඩුණේ ඇමෙරිකාවේය. එහෙත් ඇය ලංකාවට දක්වන්නේ පුදුම ආදරයකි. පසුගිය දිනෙක අංජනී අපට හමුවූයේ ‘ශ්‍රී සිද්ධාර්ථ ගෞතම” චිත්‍රපටය තිරගත වීම ඇරඹීම නිමිත්තෙන් ශ්‍රී ලංකාවට පැමිණි අවස්ථාවේදීය.ඔබ ලංකාවේ පුරවැසියෙක්ද?මගෙ තාත්තගෙ ගම කුරුණෑගල. අම්මගෙ ගම ගල්කිස්ස. මම ඉපදුණේ හැදුණේ වැඩුණේ ඇමෙරිකාවේ ලොස් ඇන්ජලිස් නුවර. මම නීත්‍යානුකූලව ඇමෙරිකන් පුරවැසියෙක්. ඒත් මගේ හදවත තියෙන්නේ ලංකාවේ. මමත් නංගිත් ඇමෙරිකාවේ හැදුනත් මගේ අම්මටයි තාත්තටයි ඕනෑ කළේ සිංහලකම තියෙන විදියට අපි දෙන්නව හදන්න.ඔබ කොහොමද රංගනයට යොමු වුණේ?පුංචි කාලෙ ඉඳලම මම රඟපාන්න ආසයි. නමුත් මගෙ තාත්ත කිව්වෙ ඉගෙනීමේ කටයුතුවලට මූලිකත්වය දෙන්න කියලයි. පාසල් අධ්‍යාපනයෙන් පසුව මම Talant Agency එකකට සම්බන්ධ වුණා. ඒක ලොස් ඇන්ජලීස්වල තිබෙන හොඳම ආයතන 10 න් එකක්. එම ආයතනයට ඇතුළත් වෙන්න ලැබුණු පළමු සිංහල කාන්තාව මම. ඒ ගැන මට ආඩම්බරයි.ඔබ චිත්‍රපට කීයක පමණ මේ වනවිට රඟපාලා තියෙනවද?චිත්‍රපට 3 ක රඟපාල තියෙනව. ‘ශ්‍රී සිද්ධාර්ථ ගෞතම’ මගේ පළමු සිංහල චිත්‍රපටය. ඊට අමතරව මම ජාත්‍යන්තර මට්ටමේ රූපවාහිනී දැන්වීම් කීපයකටම දායක වෙලා තියෙනව.රංගනයට අමතරව ඔබ සතු වෙනත් හැකියාවන් මොනවාද?මම කරාතේ සටන්වල නිල් පටිය ලබාගෙන තියෙනව. මෝටර් සයිකල්, මෝටර් රථ පදවන්න, ඉලක්කයට වෙඩි තියන්න මට හැකියාව තියෙනව. ඉලක්කයට වෙඩි තැබීමේ තරගවලින් මම ජයගෙන තියෙනව.ඔබ බෞද්ධ ද?මගෙ අම්ම තාත්ත දෙන්නම බෞද්ධ. මමත් හොඳ බෞද්ධයෙක්. මට හැකි උපරිමයෙන් බෞද්ධ දර්ශනයට අනුව ජීවත් වෙන්න උත්සාහ කරනව. මම ඉපදෙන්න ඉන්න අවස්ථාවෙ පියනන්ද හාමුදුරුවෝ අපේ නිවෙසට වැඩල අම්මට පිරිත් කියල තියෙනව.එතකොට ඔබ කොහොමද ‘ශ්‍රී සිද්ධාර්ථ ගෞතම’ චිත්‍රපටයට සම්බන්ධ වුණේ?මේ චිත්‍රපටයේ නිෂ්පාදකවරයකු වන නවීන් ගුණරත්න තමයි මට කතා කළේ මේ චිත්‍රපටයට. ඔවුන් මාව තෝරා ගත්තේ මහා ප්‍රජාපතී ගෝතමියගේ චරිතයට.මෙවැනි ඓතිහාසික චිත්‍රපටයක ඓතිහාසික චරිතයක් රඟපාන්න ලැබීම ගැන ඔබට මොකද හිතුණේ?කුඩා කාලෙ ඉඳල මම බෞද්ධ චරිත ගැන කියවල තියෙනව. මහා ප්‍රජාපතී ගෝතමිය කියන්නේ සිදුහත් කුමාරයාගේ සුළුමව. සිදුහත් කුමාරයාව හදාවඩා ගන්නේ ඇයයි. ඇය සිදුහත් චරිතයට ඉතාම සමීප චරිතයක්. මේ චිත්‍රපටය තුළත් මේ චරිතය ප්‍රබල චරිතයක්. මම හිතන විදියට මහා ප්‍රජාපතී ගෝතමියගේ චරිතය යශෝධරාවගේ සහ මහාමායාදේවියගේ චරිතවලට වඩා මේ චිත්‍රපටය තුළ ප්‍රබල අභියෝගාත්මක චරිතයක් කියල. ඉතින් ඉතාම ආශාවෙන් තමයි මේ ඓතිහාසික චරිතය නිරූපණය කරන්න මම බාරගත්තේ. ඒක මගේ වාසනාවට ලැබුණු දෙයක් කියලයි මම හිතන්නේ.කොහොමද මේ චරිතයට ඔබ සූදානම් වුණේ?චිත්‍රපටයේ තිර පිටපත ලැබුණාම මහා ප්‍රජාපතී ගෝතමියගේ චරිතය වඩාත් හොඳින් අවබෝධ කරගන්න මම උත්සාහ කළා. පොත් පත් ගොඩක් කියෙව්වා. මගේ සිංහල දෙබස් උච්චාරණය ඒ තරම් සාර්ථක නැති නිසා දිනකට පැය කීපයක් ම දෙබස් උච්චාරණය හුරු වුණා. මම බොහොම ගෞරවයෙන් තමයි මේ චරිතය රඟපාන්න සූදානම් වුණේ.ඉදිරියටත් සිංහල චිත්‍රපටවලට ආරාධනයක් ලැබුණොත්?මම හරිම ආසයි සිංහල චිත්‍රපටවල රඟපාන්න. චරිතය මට ගැළපෙනවා නම්, එහි මට යමක් කළ හැකි නම් මම ඒ චරිතය බාර ගන්නවා.ඔබ වඩාත් කැමැති ඇමෙරිකාවේ ජීවත් වෙන්නද? ලංකාවේ ජීවත් වෙන්නද?මම ඉපදුණේ හැදුණේ වැඩුණේ ඇමෙරිකාවේ. නමුත් මගේ හදවත තියෙන්නේ ලංකාවේ. ලංකාවේ කෑම බීමවලට ඇඳුම් පැලඳුම් වලටත් මම හරිම ආසයි.සිංහල ටෙලිනාට්‍යයක රඟපාන්න ඔබ කැමැති නැද්ද?හොඳ කතාවක් තිබුණොත් ඒක බාර ගන්නවා.ඔබේ පවුලේ තොරතුරු මෙ3නවාද?අම්මයි තාත්තයි නංගියි මමයි තමයි අපේ පවුලේ ඉන්නේ. මගේ නංගිත් ‘ශ්‍රී සිද්ධාර්ථ ගෞතම’ චිත්‍රපටයේ රඟපානවා. ඇය රඟපාන්නේ දෙව්දත්ගේ මවගේ චරිතය.තව කවුද ඔබේ ලංකාවේ ඉන්නේ?මගේ ආච්චි අම්මා කුරුණෑගල ඉන්නවා. ඒ මගේ තාත්තගේ අම්මා. මගේ අම්මගෙ ඥාතීන් ගල්කිස්ස, රත්මලාන ප්‍රදේශවල ඉන්නවා. මම හරිම ආසයි කුරුණෑගල වෙල් යායේ ඇවිදින්න.මොන වගේ බලාපොරොත්තුද ඔබට තියෙන්නේ?මම ශ්‍රී ලංකාවට හරිම ආදරෙයි. විශාල යුද්ධයකට පස්සෙ දැන් ශ්‍රී ලංකාව නිවැරදි පාරේ යනව කියල මම හිතනව. ඒ ගමනට මටත් කිසියම් උදව්වක් දෙන්න පුළුවනි නම් ඒක මගේ බලාපොරොත්තු ඉටුවීමක්.ඔබට පෙම්වතෙක් ඉන්නවද?තවම නැහැ. මගේ ජීවිතය තව ගොඩනඟාගන්න තියෙනව. මම කැමැති නෑ ගෘහිණියක් පමණක් වෙන්න. ඒ නිසා ජීවිතයට සහකරුවෙක් සොයාගන්න මට තව කල් තියෙනව.කවදාද ඔබ නැවතත් ඇමෙරිකාවට යන්නේ?තවම දිනයක් නෑ. තවම ඒ ගැන හිතනව.ගාමිණී සුසන්තඡායාරූපය – ත්‍රිශුල් ජිනේන්ද්‍රසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303035</link>
    <topic>‘පාන්’ ඉල්ලූ අයට ‘කේක්’ දුන් ජී.ඩී.එල්.ගේ සිනමාව</topic>
    <author/>
    <content>‘පාන්’ ඉල්ලූ අයට ‘කේක්’ දුන් ජී.ඩී.එල්.ගේ සිනමාවජී.ඩී.එල්.පෙරේරා අධ්‍යක්ෂණය කළ චිත්‍රපට කීපයක් එකදිගට නරඹන්ට දැන් අපට අවස්ථාවක් සැලසී තිබේ. ඒ ඔහුගේ වේදිකා නාට්‍ය, චිත්‍රපට හා ටෙලිනාට්‍ය කීපයක් ඩිජිටල් සංගත තැටිවලට(DVD) නැඟී ඇති බැවිනි. ඒ ‘ටොරානා’ වීඩියෝ මූවීස් ආයතනයේ අධිපති කුමාර කොතලාවල මහතාට පින්සිදුවන්නටය. විධිමත් ලෙස චිත්‍රපට සංරක්ෂණයක් සිදුනොවන අප වැනි රටවල චිත්‍රපට හෝ ටෙලිනාට්‍ය මෙසේ DVD තාක්ෂණයෙන් හෝ අනාගතය උදෙසා රැකගැනීම බුහුමන් කටයුතු ක්‍රියාවක් බව පෙන්වා දෙන්ට කැමැත්තෙමි. මේ ක්‍රියාවලිය එකපැත්තකින් රසිකයන්ට ද තවත් පැත්තකින් සිනමා පර්යේෂකයන්ට ද එකසේ වැදගත්ය.ජී.ඩී.එල්.පෙරේරා යනු මෙරට කලා ක්ෂේත්‍ර කීපයක් තුළම ස්වකීය ප්‍රතිභාව විහිදුවාලූ අති දැවැන්ත පෞරුෂයකි. ඔහු කළ විවිධ නිර්මාණවලින් ද, ඔහු හඳුන්වා දුන් කලාකරුවන් ගේ ප්‍රමාණයෙන් ද පොදුවේ ගත් විට ඒ ඔස්සේ කලාවට කෙරුණා වූ පෘථුල බලපෑමෙන් ද ඒ පෞරුෂය අපට සාක්ෂාත් වෙයි.ජී.ඩී.එල්. 1955 දී ‘කලා පෙළ’ නම් වූ සංස්කෘතික සංවිධානය පිහිටුවාගෙන වේදිකා නාට්‍ය, චිත්‍රපට හා ටෙලිනාට්‍ය නිර්මාණය කළේය. ඒවායින් අලුත් පරපුරක් බිහිකළේය. කලා පාඨමාලා ඔස්සේ ඔහු ප්‍රතිභාසම්පන්න නවකයන් පිරිසක් රටට හඳුන්වා දුන්නේය.ජී.ඩී.එල් ගේ කලා නිර්මාණ විමසීමේ දී මගේ විශේෂ අවධානය යොමුවන්නේ ‘ටොරානා’ වෙතින් තැටියට නැඟුණු කෘති කෙරෙහි ය. ඒ නම්, ‘තොටුපළ’ (වේදිකා) ‘සාමා’, ‘දහසක් සිතුවිලි’, ‘පීටර් ඔෆ් ද එලිෆන්ට්’ (චිත්‍රපට) හා ‘රටගිය ඇත්තෝ (ටෙලිනාට්‍ය) කෙරෙහිය.‘තොටුපළ’ ජී.ඩී.එල්. ගේ සම්මානනීය වේදිකා නාට්‍යයකි. 1965 රාජ්‍ය නාට්‍ය උලෙළේ හොඳම නාට්‍යය වූයේ එයයි. ශ්‍රී ලංකාවේ ප්‍රථම වතාවට ජනවාර්ගික ගැටලුව සාකච්ඡාවට ගැනුණු වේදිකා නාට්‍යයක් වුයේ ‘තොටුපළ’ය. ජී.ඩී.එල්. පසුකලෙක අලුත් තරුණ පිරිසක් යොදා ‘තොටුපළ’ ප්‍රති නිෂ්පාදනය කළේය. මෙසේ ඩිජිටල් තැටියට නැඟී ඇත්තේ එම නාට්‍යයයි.’සාමා’ ජී.ඩී.එල් ගේ ප්‍රථම සිනමා නිර්මාණයයි. ජී.ඩී.එල් නාට්‍ය ගණනාවක්ම ලියා නිෂ්පාදනය කළ ද ඔහුගේ මාධ්‍යය වේදිකාව නොව සිනමාව යැයි මම සිතමි. ඒ බව එකල සිටි විචාරකයන් ද කියා ඇත.එපමණක් ද නොවේ. මහාචාර්ය තිස්ස කාරියවසම් කියා ඇති ආකාරයට වේදිකා නාට්‍ය හා සිනමාව නමැති කලා මාධ්‍ය දෙක අතර පවත්නා වෙනස්කම් ගැන සිහියේ තබාගෙන නිපදවුණු පළමු සිංහල චිත්‍රපටය ද ‘සාමා’ය.1956 දී ආචාර්ය ලෙස්ටර් ජේම්ස් පීරිස් ‘රේඛාවෙන්’ දේශීය සිනමාවක් බිහිකළා පමණක් නොව සිනමාව යන ප්‍රබල ප්‍රකාශන ගුණයෙක් බවට ද ප්‍රත්‍යක්ෂ කළේය. එය හුදෙකලා හෝ අහම්බ සංසිද්ධියක් නොවූයේ ජී.ඩී.එල් වැනි තරුණයන් ඉනික්බිතිව සිනමාව ආක්‍රමණය කරමින් තැනූ චිත්‍රපට නිසාය. එහිදී ඔහුගේ ‘සාමා’ චිත්‍රපටයට හිමිවන්නේ සුවිශේෂ ස්ථානයකි. ‘රේඛාව‘ චිත්‍රපටයෙන් නියම ලෙස ආභාසය ලැබූ එකම සිනමාකරුවා ජී.ඩී.එල් බව ආචාර්ය තිස්ස අබේසේකර එකල ප්‍රකාශ කර සිටියේය.අද ආපසු හැරී බලන විට ‘සාමා’ චිත්‍රපටයේ දුබලතා ඕනෑතරම් දැකගත හැකි වුවද එම යුගයට අනුව එය ඉටුකළ මෙහෙවර අත්‍යන්තයෙන් ම වැදගත්ය. විශේෂයෙන් මෙරට කලාත්මක සිනමාවක වර්ධනයට මෙන්ම නව පරපුරක ආගමනයෙන් ද එය ඉටු කළ කාර්යභාරය අගනේය. සුගතපාල සෙනරත් යාපා (රංගනය – ගීත රචනය) ස්වර්ණ ශ්‍රී බණ්ඩාර (ගීත රචනය) දෙනවක හාමිනේ, ලියෝනි කොතලාවල, බුද්ධි වික්‍රම, එල්සන් දිවිතුරුගම, පී.බී.මයිල්ලෑව (රංගනය) දේවානන්ද වෛද්‍යසේකර (ගායනය) ජයතිස්ස අලහකෝන් (තනු නිර්මාණය) සිනමාවට ප්‍රවිෂ්ට වූයේ ‘සාමා’ චිත්‍රපටයෙනි. දෙනවක හාමිනේ ‘සාමා’ චිත්‍රපටයේ කළ චරිතාංග නිරූපණය එකල ජයවිලාල් විලේගොඩ වැනි ප්‍රවීණ විචාරකයකුගේ පවා නොමඳ ප්‍රශංසාව දිනාගත්තේය. ඔහු කියා සිටියේ ඇය මෙහිලා ඉදිරිපත් කරන්නේ මෙතෙක් සිංහල තිරයේ ඉතාම කලාතුරකින් දක්නට ලැබුණු දක්ෂ රඟපෑමක් බවය.’දහසක් සිතුවිලි’ ජී.ඩී.එල් නිර්මාණය කළ දෙවැනි චිත්‍රපටය වූයේය. සිනමානුරූපී බව අනුව සලකා බලද්දී මෙය ‘සාමා’ට වඩා දැවැන්ත ඉදිරි පියවරකි. එහිදී කැමරා ශිල්පී ඩී.බී.නිහාල්සිංහගෙන් ලැබුණු නිර්මාණ දායකත්වය අතිමහත් බව කිව යුතුය.’සාමා’ හා ‘දහසක් සිතුවිලි’ ද ඉනික්බිතිව ජී.ඩී.එල් තැනූ ‘රෝමියෝ ජුලියට්’ කතාවක් යන සිනමාපට තුනම එකට ගෙන විමසා බලන කල්හි ඒවායෙහි තේමාත්මක වශයෙන් එක්තරා සාම්‍යයක් දැක්ක හැකිය. ඒ නම්, මේ චිත්‍රපට තුනේම ප්‍රේමය ඵල නොදරයි. අවසානය බොහෝවිට ඛේදවාචකයකි. පෙම්වතා පරාජිතයෙක් බවට පත් වෙයි. ‘සාමා’ චිත්‍රපටයේ ඔහුට එක් පැත්තකින් පෙම්වතියත්, අනික් පැත්තෙන් මවත් අහිමි වෙයි. ‘දහසක් සිතුවිලි’ චිත්‍රපටයේ ඔහු පෙම්වතිය හැරදා වෙනත් නගරයක් කරා යයි. ‘රෝමියෝ ජුලියට්’ කතාවත් ඊටත් වඩා ඛේදාන්තයකි. එහි පෙම්වතා - පෙම්වතිය දෙදෙනාම ජීවිතක්ෂයට පත්වන බැවිනි.පරම්පරා ගැටුම ද මේ චිත්‍රපටවල අඩුවැඩි වශයෙන් දක්නා ලැබේ. මේවායේ එන මවුපියන් නියෝජනය කරන්නේ මියගිය ලෝකයකි. නො එසේ නම් මිය යමින් පවතින ලෝකයකි. පෙම්වතුන්ගේ චරිත නියෝජනය කරන්නේ අලුත උපන් නැත්නම් උපදින්ට දඟලන ලෝකයකි. ඉහත සිනමාපට අතරින් තරමක් හෝ ගැඹුරින් නිර්මාණයව ඇත්තේ ‘දහසක් සිතුවිලි’ චිත්‍රපටයේ කතානායකයාගේ චරිතයකි. එය නිසැක වශයෙන් ම අන්තරාවේෂණ (Introspective) චරිතයකි. එහි අරුත ‘තමාගේ සිත හෝදිසි කර බලන’ යන්නයි.’දහසක් සිතුවිලි’ විචාරය කරමින් ජයවිලාල් විලේගොඩ කියූ දෙයක් මෙහිදී මට සිහිපත් වෙයි. ඔහු කීවේ එය පාන් ඉල්ලූ අයට කේක් දීමක් ලෙසය. එහෙත් අදත් ඊට සපුරා එකඟ විය නොහැකිය. එදා ‘දහසක් සිතුවිලි’ නිර්මාණය නොවන්ට පසු කලෙක ‘හංස විලක්’, ‘හෙවණැලි ඇද මිනිස්සු’, ‘සංඛාරා’ වැනි චිත්‍රපට නිර්මාණය නොවන්ට ඉඩ තිබිණැයි මට සිතේ.’අලි පීටර්’ (පීටර් ඔෆ් ද එලිෆන්ට්) ජී.ඩී.එල් ගේ ළමා චිත්‍රපටයකි. එය 100%ක් ශ්‍රී ලාංකේය සිනමා ශිල්පීන් යොදා ජාත්‍යන්තර මට්ටමේ චිත්‍රපටයක් තැනීමට ගත් උත්සාහයකි.’රටගිය ඇත්තෝ’ ජී.ඩී.එල් ගේ ටෙලි වෘත්තාන්තයකි. එංගලන්තයේ වෙසෙන ශ්‍රී ලාංකේය පවුල්වල ජීවිතයට එබී බැලීමක් ඉන් සිදුවෙයි. මෙය මෙරට ප්‍රේක්ෂකයන් අතර අතිශය ජනප්‍රිය වූ ටෙලි නාට්‍යයක් ද වූයේය.මෙසේ මෙම DVD ඔස්සේ ජී.ඩී.එල් ගේ වේදිකා නාට්‍ය, චිත්‍රපට හා ටෙලිනාට්‍ය නැවත නැරඹීම අපූර්ව රසාස්වාදනීය අත්දැකීමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303036</link>
    <topic>හොල්වුඩ් පුරයෙන්</topic>
    <author/>
    <content>හොල්වුඩ් පුරයෙන්සුප්‍රකට ඩී.ජේ. (DJ) ශිල්පියෙකු සහ ගීත තැටි නිෂ්පාදකයෙකු වූ මාක් කැමින්ස් පසුගියදා මෙලොවින් සදහටම සමුගත්තා. මෙක්සිකෝවේදී ඔහු මිය ගියේ හෘදයාබාධයකින්. මියයන විට ඔහු 57 වැනි වියෙහි පසුවුණා.මේ DJ ශිල්පියා සුපිරි ගායිකා මැඩෝනාගේ පැරණි පෙම්වතකු බවයි පැවසෙන්නේ. මාක් මිය ගිය පුවත ඇසූ මැඩෝනා බෙහෙවින් ශෝකයට පත්වුණා. “මාක් නොහිටියානම් මම අද ගායිකාවක් නෙමෙයි. සංගීත ක්ෂේත්‍රයට මම ආපු මුල් ම කාලෙදි කාටවත් කලින් මගේ හැකියාවන් හඳුනා ගත්තෙ එයයි. මගේ මුල් ම ගීතය වුණේ ‘එච්රිබොඩි’ ඇතුළත් ගීත තැටිය නිෂ්පාදනය කළේ මාක්. මම එයාට ණය ගැතියි. මාක්, සමාදානයේ සැතපේවා කියල මම ප්‍රාර්ථනා කරනවා” මැඩෝනා විශේෂ ප්‍රකාශයක් කරමින් කියා සිටියා.සුපිරි නළු ලෙනාඩෝ ඩි කැප්රියෝ ලෝක වන සත්ව අරමුදලේ වැඩ කටයුතු වලට උදව් කරන්නට ඉදිරිපත් ව සිටිනවා. වන සතුන්ගේ අයිතිවාසිකම් රැක ගන්නටයි, ඔහු, තමන්ගේ දායකත්වය ලබා දෙන්නේ. ලෝකයේ බොහෝ රටවල වන සතුන්ගේ ජීවිත මිනිසුන් විසින් විනාශ කරනු ලබන්නේ ඔවුන්ගේ ශරීරාංග ලබා ගැනීමටයි. විශේෂයෙන් ම ව්‍යාඝ්‍රයින්, රයිනෝසිරස්, ඇතුන් වැනි සතුන්ගේ සම, දළ සහ අං ලබා ගැනීම සඳහායි මෙවැනි කෲර ඝාතන සිදුවන්නේ. මෙය වළක්වා ගැනීමේ අටියෙන් තම සහාය ලෝක වන සත්ව අරමුදලට ලබාදෙන බව ලෙනාඩෝ පසුගියදා ප්‍රකාශ කළා. මේ වෙනුවෙන් ක්‍රියාත්මක වන, වැඩසටහන නම් කර ඇත්තේ’Hand off My Parts’  යනුවෙන්.පසුගිය දිනවල ලෝක නායකයන් ඇතුළු ප්‍රකට පුද්ගලයන්ට ඊ - මේල් පණිවුඩ යවමින් මේ වැඩසටහනට ආධාර කරන්නැයි ලෙනාඩෝ ඉල්ලා සිටියා. ඒ අතර තායිලන්ත අගමැති යින්ග්ලක් ෂිනවාත්‍රාට යැවූ පණිවුඩයෙන් ලෙනාඩෝ ඉල්ලා සිටියේ තායිලන්තයේ සිදු කෙරෙන ඇත්දළ ජාවාරම වහාම තහනම් කරන ලෙසයි.සුපිරි ගායිකා ජෙනිෆර් ලෝපෙස්ට එරෙහිව ඇයගේ රියැදුරු වශයෙන් සේවය කළ හාකොබ් මනොන්කියන් පසුගියදා නඩු පවරා තිබුණා. ඇයගේ රියැදුරු ලෙස සේවය කරද්දී තමන්ට ගෙවීමට පොරොන්දු වූ වැටුප් ප්‍රමාණය නොගෙවූ බවට ඔහු චෝදනා කර තිබුණා. ජෙනිෆර් සහ ඇයගේ පෞද්ගලික සමාගමක් වන නුයොරිකන් ප්‍රඩක්ෂන් ආයතනයත් ජෙනිෆර් ගේ කළමනාකරු බෙනි මෙඩිනා ද මේ නඩුවේ චූදිතයන් වී සිටියා.මේ චෝදනාවෙන් ප්‍රකාශ කර තිබූ නොගෙවූ වැටුප් ප්‍රමාණයට අයත් ඉතිරි මුදල් රියැදුරා හාකොබ් හට ගෙවීමට ජෙනිෆර් පසුව එකඟ වී තිබුණා. හාකොබ් තවදුරටත් පවසා තිබුණේ පසුගිය වසරේ දී තමන්ට රැකියාවෙන් අස්වන ලෙස ජෙනිෆර් බලපෑම් කළ බවයි. කෙසේ වෙතත් ජාකොබ් හට හිමිවිය යුතු ඩොලර් 72000 ක වාර්ෂික වැටුප් ප්‍රමාණය අනුව ඉතිරි මුදල් ගෙවීමටයි ජෙනිෆර් සහ බෙනි මෙඩිනා එකඟ වුණේ.ඉන් පසුව ජෙනිෆර් විසින් නඩුවක් පවරනු ලැබුවේ හාකොබ්ටයි. ඒ ඔහු තමන්ගේ මුදල් බලහත්කාරයෙන් ලබාගත්තැයි චෝදනා කරමින්. නමුත් ඒ නඩුව ශ්‍රේෂ්ඨාධිකරණයෙන් ප්‍රතික්ෂේප වුණා.ජනප්‍රිය හොලිවුඩ් නළු මැතිව් පෙරී තමන් සතු සුවිසල් නිවෙස විකුණා දැමීමට තීරණය කරලා. හොලිවුඩ්පුරයේ පිහිටි මේ මන්දිරය මිල කර ඇත්තේ ඩොලර් මිලියන 4.6 කටයි.1955 දීයි මේ නිවස ඉදිකර තිබෙන්නේ. වසර 58 ක් පමණ පැරණි වුව ද මෙහි නවීනතම අංගෝපාංගයන් ඇතුළත් වී තිබෙනවා. වර්ග අඩි 4093 ක වපසරියක ඉදිකර ඇති මේ මන්දිරයට යාබදව පිහිනුම් තටාකයක් ද තිබෙනවා. නවීන තාක්ෂණය මුසුවූ සිනමා ශාලාවක් ද මැතිව් ගේ මේ නිවෙසෙහි ස්ථාපිත කර තිබෙනවා.මේ වනවිට 43 වැනි වියෙහි පසුවන මැතිව් පෙරී වඩාත් ජනප්‍රිය වුණේ ‘90 දශකයේ දී ලොව පුරා රටවල් රැසක විකාශය වූ ‘ෆ්‍රෙන්ඩ්ස්’ නම් වූ ඒකාංගික ටෙලිනාට්‍ය මාලාවේ රඟපෑමෙන්. (මේ ටෙලිනාට්‍ය මාලාව එම කාලයේදීම ජාතික රූපවාහිනියෙන් ද විකාශය වුණා.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303037</link>
    <topic>දෙවියන් මිනිසා මැවුවාද? මිනිසා දෙවියන් මැවුවාද?</topic>
    <author/>
    <content>දෙවියන් මිනිසා මැවුවාද? මිනිසා දෙවියන් මැවුවාද?සත්‍යජිත් රායි ගේ චිත්‍රපට අතරින් මා දැක නොමැත්තේ කීපයක් පමණයි. මම අන්තිමෙට ම වගෙ බැලුවේ ‘ජල් සඝාර්’ හා ‘දේවි’. ‘ජල් සඝාර්’ ගැන මම මීට ඉහත මගේ තීරු ලිපියක කතා කරලා තියෙනවා.’දේවි’ රායි ගේ චිත්‍රපට අතරින් දැඩි හින්දු ලක්ෂණවලින් හෙබියාවු චිත්‍රපටයක් වන අතර හින්දු සිරිත් විරිත් ගැන දැනුමකින් තොරව එය රස විඳීම අසීරු බවත් ප්‍රකාශ වී තිබෙනවා.චිත්‍රපටයේ කතාව සැකෙවින් මෙහෙමයි. දෙයාමොයි නමැති තරුණ ගැමි කාන්තාව විවාහවී සිටින්නේ උමා ප්‍රසාද් එක්ක. ඔහු තවමත් කල්කටාවේ ඉගෙනුම ලබමින් සිටින්නෙක්. උමා ප්‍රසාද්ගේ පියා කලිකින්කර්. ඔහු සමිර්දාර් පෙළපතට අයත් දැඩි ආගම් භක්තියකින් යුතු කෙනෙක්. තම ලේලියට කාලි මාතාවගේ ආත්ම භාවය ලැබී ඇතැයි ඔහු විශ්වාස කරනවා. ඔහු ඇයට වැඳුම් පිදුම් පවා කරනවා. (ගැහැනියකට දේවතාවියකගේ ආත්ම භාවයක් ලැබිය හැකිය යන විශ්වාසයක් ආදි කාලයේ ඉඳන් ඉන්දීය ජන සමාජයේ තියෙනවා.) බොහෝ ඉන්දීය කාන්තාවන්ගේ නමේ අගට ‘දේවි’ කියා යෙදෙන බව අප දන්නවා. දොයාමොයි ගේ දේවාත්මභාවය දැනගන්නා ගැමියොත් සාධුවරයෝත් ඇය වන්දනාමාන කිරීම සදහා එන්න පටන් ගන්නේ වැළ නොකැඩී. උමා ප්‍රසාද් ගේ සොහොයුරාගේ බිරිය මේ බව දන්වා උමාට ලිපියක් යවනවා. ලේලිය ඉදිරියේ හිඟන්නකුගේ රෝගි මුණුපුරකු සුවපත් වෙනවා. කවුරුත් සලකන්නේ මෙය ප්‍රාතිහාර්යක් වශයෙන්.උමා ප්‍රසාද් නිවෙසට එනවා. ඔහු පියාගේ අන්ධ භක්තියට දැඩි විරුද්ධත්වය පානවා. තම බිරියව කල්කටාවට එක්කරගෙන යෑමට උමා උත්සාහ ගන්නවා. මේ අතර දෙයාමොයි ද තමා කාලි ආත්ම භාවය ලබා ඇතැයි විශ්වාසය පළ කරනවා. “මම දෙව්දුවක් වුණාම මොකද? ළමයා හොඳ වුණා.” ඇය කියනවා. උමා යළි තනිවම කල්කටාවට යනවා.චිත්‍රපටයේ වැදගත් අවස්ථාවක් වන්නේ උමා ප්‍රසාද්ගේ සොහොයුරාගේ දරුවා අසනීප වීම. ඔහුව වෛද්‍යවරයකුට නොපෙන්වා දොයාමොයි වෙත යොමු කරවනවා. එහෙත් අවසනාවන්ත අයුරින් දරුවා මිය යනවා. උමා ප්‍රසාද් යළි නිවෙසට එනවා. එහෙත් ප්‍රමාද වැඩියි. දොයාමොයි උන්මත්තක භාවයට පත්ව සිටිනවා.මේක මිථ්‍යා විශ්වාසයන්ට එරෙහිව රායි හදපු චිත්‍රපටයක්. ඔහුගේ නිර්දය විවේචනය එල්ල වන්නේ හින්දු ආගමේ එන අන්ධ භක්තියට. ‘ඒෂියා මැගසින්’ සඟරාවට සම්මුඛ සාකච්ඡාවක් දෙන සත්‍යජිත් රායි ‘දේවි’ චිත්‍රපටය ගැන මෙහෙම කියලා තියෙනවා.”අන්ධ විශ්වාසයන්ට ඇලී හිඳීමෙන් ශෝක ජනක සිද්ධි ඇතිවන හැටි ‘දේවි’ චිත්‍රපටයෙන් මා පෙන්නුවා. ගැලවෙන මඟ එයින්ම ඇඟවෙනවා. අන්ධ විශ්වාසයක් ඇතිකරගන්න එපා. ඔබට මේ විදියේ දෙයක් සිද්ධ වෙයි. එය ආගමික චාරිත්‍රවලට කළ අනදරයක් මෙන් පෙනෙන්නට තිබූ හෙයින් රජයත් ඇතැම් විචාරකයනුත් චිත්‍රපටය අවඥා කළා. ඒක මගේ අභිප්‍රාය වුණේ නැහැ.”මෙම චිත්‍රපටයට පාදක වන්නේ 1860 ගණන්වල ඉන්දීය ජන සමාජය වුණත් චිත්‍රපටයේ අත්දැකීම වර්තමානයටත් අදාළයි. මෙහි කතා රචනය රායිගේ නෙමෙයි. ප්‍රභාත් කුමාර් මුඛර්ජිගේ.’දේවි’ චිත්‍රපටය ගැන අදහස් දක්වන ලෙස්ටර් ජේම්ස් පීරිස් ‘ඔපු ත්‍රිත්වය’ නොතිබුණේ නම් ‘දේවි’ ඉන්දියාවේ එතෙක් බිහිවූ විශිෂ්ටතම චිත්‍රපටය බව කියන්ට ඉඩ තිබිණැයි කියා සිටිනවා.කිසියම් ආකාරයකින් සලකලා බැලුවොත් ‘දේවි’ චිත්‍රපටයේත් ලෙස්ටර් ගේ ’රේඛාව‘ චිත්‍රපටයේත් එක්තරා සාම්‍යයක් තිබෙනවා. ඒ දෙකෙන් ම වෙන්නේ මිථ්‍යා විශ්වාසයන්ට පහරදීම. ‘රේඛාව‘ චිත්‍රපටයේත් අන්ධ භක්තිය නිසා රෝගි දරුවකු මියයනවා ඔබට මතක ඇතැයි සිතනවා.’ලින්ක්’ නම්වූ සඟරාවට ‘බෙංගාලි සිනමාව‘ ගැන ලිපියක් සපයන ප්‍රබෝද් කුමාර් මෛත්‍රා ‘දේවි’ චිත්‍රපටය ගැන මෙහෙම කියනවා.”’දේවි’ තුළින් ඔහු (රායි) අමුතුම ලෝකයක් ගවේෂණය කරයි. මැනවින් සැකසුණු ලෝකයක් වන එහි බලපවත්වන මිථ්‍යා විශ්වාසයත් ඊට එරෙහිව නැඟී එන නව හර පද්ධතියත් නිරූපණය කරන බලවේගයත් ඉන් ඉදිරිපත් කෙරේ.”මං හිතන්නේ ඒ අදහස් ඉතා වැදගත්. උමා ප්‍රසාද් වගේ කල්කටාවට ගිහින් අපරදිග මත ඉගෙන ගන්නා තරුණ ශිෂ්‍යයා නියෝජනය කරන්නේ මේ නව හර පද්ධතියයි.චිත්‍රපටයේ අවසානය හරි අපූරු එකක්. අපි එහිදි කාලි මෑණියන්ගේ මැටි රූපයක් දකිනවා. මෙයින් රායි අදහස් කළේ දෙවියන් විසින් මිනිසා නොව මිනිසා විසින් දෙවියන් මවනු ලැබූ බව ද?කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303038</link>
    <topic>හිනා කතා</topic>
    <author/>
    <content>හිනා කතා”මං දැන් කීප දවසක් ම දැක්කා, තමුසෙ මේ ඔෆිස් එකේ වැඩ කරන අනික් අය වගෙ නෙමෙයි. උන් ඔක්කොම බලන් ඉන්නෙ හතරයි කාල වෙන්නෙ කොයි වෙලේද කියලනෙ. තමුසෙට එහෙම ගෙදර යන්ඩ හදිසියක් නෑ වගෙ. මොකද ඒ වෙනස?” සහකාර කොමසාරිස් කරුණාරත්න මහතා ඇඳිරි වැටී නිවෙසට යාම සඳහා තම පුටුවෙන් නැඟී සිටිමින් තම සේවකයකු වූ සුගත්හට ප්‍රශංසා මුඛයෙන් කීවේය.”අපේ පවුලත් රස්සාවක් කරනව නෙ සර්. එයා ගෙදර එන්ඩ කලින් මම ගෙදර ගියොත් උයන්ඩ වෙන්නෙ මට, ඒකයි” සුගත් හිස කසමින් කීවේය.රජිතාගේ සැමියා මියගියේ, ඔහු තම මෝටර් සයිතලයෙන් කාර්යාලයට යද්දී හදිසියේ පාර හරහා බල්ලෙක් පැනීමෙන් සිදුවූ අනතුරෙනි. දවස් තුනක් තිස්සේ තම සැමියාගේ දේහය බදාගෙන කෑගසමින් විලාප දුන් ඇය භූමදානයෙන් පසු ඔහු මිහිදන් කළ තැන කිරිගරුඬෙන් ස්මාරකයක් තැනෙව්වාය. එහි මෙසේ සඳහන් විය.”සදාදර හිමිසඳුනි, සමාදානයේ සැතපෙනු මැනවි”ඊළඟ සතියේ පවුලේ නීතිඥවරයා හමුවූ රජිතාට දැනගන්නට ලැබුණේ තම සැමියා සියලු දේපළ අල්ලපු ගෙදර අයිරාගේ නමට ලියා ඇති බවය.වහාම ස්මාරක තනන්නා හමුවූ ඇය ඔහු සමඟ කනත්තට ගොස් තම සැමියාගේ ස්මාරකයේ වූ සටහන අගට මෙසේ එකතු කළාය. ”මං එනතුරු”’චමිල උඹේ ගර්ල් ෆෙ‍්‍රන්ඩ් එයාගෙ අම්මගෙ කීම අහල උඹත් එක්ක මාසයක් විතර කතා නොකර තරහා වෙලා හිටියා නේද?’ අලුත් මෝටර් සයිකලයකින් තමා හමුවීමට පැමිණි චමිල දෙස බලා රොෂාන් ඇසීය.”ඔව් බං. ඒ මාසෙදි ඉතුරු කරපු සල්ලි වලින් තමයි මේ බයික් එක ගත්තෙ” චමිල කීවේය.”මිස්ටර් කොළඹගේට කෑම කන්ඩ පුළුවන් වෙන්න මං බෙහෙත් දුන්නට පස්සෙ කොහොමද තත්ත්වය?” දොස්තර මහතා ඇසුවේ කොළඹගේ ගේ නාඩි අල්ලා බලමිනි.”ඊට පස්සෙ මං කන කැවිල්ල දැකලා දැන් මගෙ පවුල මාව කන්ඩ හදනවා දොස්තර මහත්තයා” කොළඹගේ හිස කසමින් තොල පෙරළා කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av1303039</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නවලපනේ වත්සලා ජයමිණි ප්‍රශ්නය - හැමදාම ඔබෙන් ප්‍රශ්න අහන මාතලේ ධර්මා ඒකනායක ඔබේ නෑයෙක් ද? පිළිතුර - අනේ නැහැ. නුගේගොඩ මිරිහාන පාරේ එම්. සමරක්කොඩි ප්‍රශ්නය - ගීත රචක බන්දුල නානායක්කාරවසම්ගේ දුරකථන අංකය සොයා දෙන්න? පිළිතුර - 0777302750, 0412264142. රාගම වැලිසර අයිලින් සෝවිස් ප්‍රශ්නය - �ඔෂින්� හා �සුජාත දියණිය� අතරින් ආදර්ශවත් ටෙලි නාට්‍යය කුමක් ද? පිළිතුර - මේ ටෙලිනාට්‍ය දෙකම මා මුළුමනින්ම බලා නැහැ. ඒ නිසා ඊට නිශ්චිත පිළිතුරක් දීම අපහසුයි අයිලින්.මාතලේ ධර්මා ඒකනායක ප්‍රශ්නය - ගායිකා නන්දා මාලිනි ගේ නමින් උඩවැඬියා මලක් තිබෙනවා යැයි කියන්නේ ඇත්ත ද? පිළිතුර - ඔව්. �නන්දා මාලිනි ඇස්කොසෙන්ඩා� නමින් තිබෙනවා. 2004 වර්ෂයේ කොළඹ විහාර මහා දේවි උද්‍යානයේ දී උඩවැඬියා මල් සංගමය ඉහත නමින් යුතුව දෙමුහුන් කළ උඩවැඬියා මලක් ඇය නාමයෙන් හැඳින්වූවා.කොටුගොඩ යාගොඩමුල්ලේ සුනිල් චන්ද්‍රසේකර ප්‍රශ්නය - �මධුමති� චිත්‍රපටය ගැන විස්තරයක් කරන්න? පිළිතුර - බිමල් රෝයි අධ්‍යක්ෂණය කළ �මධුමති� චිත්‍රපටයේ දිලිප් කුමාර්, වෛජන්තිමාලා, ප්‍රාන්, ජොනි වෝකර් ප්‍රධාන චරිත රඟපෑවා. සංගීතවත් කළේ සලීල් චෞද්රි. මෙහි තිර නාටකය ලීවේ ප්‍රකට බෙංගාලි සිනමාකරුවකු වූ රිත්වික් ඝටක්.කුලියපිටියේ ජයසේන අතපත්තු ප්‍රශ්නය - ගායිකා උරේෂා රවිහාරි ප්‍රවීණ නිවේදක ධර්ම ශ්‍රී වික්‍රමසිංහගේ දියණියක් ද? පිළිතුර - ඔව් ජයසේන.කොටිකාවත්තේ පාලිත මුළුගුණසූරිය ප්‍රශ්නය - �මගෙ පොඩි යාළු නෙළමුද ඕලූ� ගීතය ගයන ළමා ගායකයා කවුද? පිළිතුර - නිමන්ත හේෂාන්. �සිරස� රූපවාහිනියේ සුපර් ස්ටාර් වැඩසටහනේ විනිශ්චය මණ්ඩලයේ ඉන්නේ. අන්න එයා.ගාල්ලේ සුමුදිනි හැන්නදි ප්‍රශ්නය - මහාචාර්ය සුනිල් ආරියරත්නගේ හා යශෝධා විමලධර්මගේ ලිපින සොයා දෙන්න? පිළිතුර - මහාචාර්ය සුනිල් ආරියරත්න 194/3, �ආරිය වාසය� සමගි මාවත, කහපොළ, මඩපාත. යශෝධා විමලධර්ම 140/40, කලාපුර, ටෙම්ප්ලර් පාර, ගල්කිස්ස.ගම්පහ අඹන්විට සිරිවර්ධන ප්‍රශ්නය - එඩ්වින් ලීටින්ගේ �ක්වායි ගඟේ පාලම� හැරුණුකොට මෙරට රූපගත කළ වෙනත් චිත්‍රපට තිබේ ද? පිළිතුර - එඩ්වින් ලීටින් කියන්නේ අපේ රටේ හිටපු චිත්‍රපට සංස්කාරකවරයෙක්. �ක්වායි ගඟේ පාලම� හැදුවේ ඩේවිඩ් ලීන්. ඔහු මෙරට රූපගත කළ එකම චිත්‍රපටය මෙයයි.පාණදුරේ සාලිය ගුණසේකර ප්‍රශ්නය - �කොළඹ හාදයෝ� චිත්‍රපටයේ ශාන්ති අබේසේකරගේ ගමේ පෙම්වතිය ලෙස රඟපෑ නිළිය කවුද? පිළිතුර - කුමාරි ලක්ෂ්මි. ඇය සුහද සොහොයුරෝ, ගංතෙර, දෙලොවක් අතර, ගොළු හදවත, සාරවිට වැනි චිත්‍රපටවල ද රඟපෑවා.මාවනැල්ලේ වජිර ලක්මාල් ප්‍රශ්නය - විවාහයකට පෙර තරුණියකගේ ඉතිහාසය සොයා බැලිය යුතු ද? පිළිතුර - ඉතිහාසය නෙමෙයි ආර්ථික විද්‍යාව සොයා බලන්න.මේ සතියේ පහත නම් සඳහන් අයත් ප්‍රශ්න එවා තිබුණා. ගාල්ලේ ආර්. ජයවර්ධන, කපුගොඩ මාළිඳ සරත් රණසිංහ, නිවිතිගල ධනුෂ්කා, කඩවත සුජාතා ගුණවර්ධන, මත්තෙගොඩ කිත්සිරි ඒ. මද්දෙවිතාන, අත්තනගල්ලේ ජයතිලක අරඹෙවත්ත, මහනුවර සෙනරත් සේනානායක, ලුනාවේ බී. ආර්. ඩී. පීරිස්, නාවලපිටියේ එස්. ඒ. වයි. ඩබ්ලිව්. සූරියආරච්චි, උඩවෙල පූර්ණිමා කුමාරි.ඔබේ ප්‍රශ්න පහත ලිපිනයට යොමු කරන්න.�සු.මිගෙන් අහන්න�රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030310</link>
    <topic>ආදරවන්තයින්ගේ දිනයේ දී ආදරණීය අත්දැකීම හිරු ආදර දුම්රිය</topic>
    <author>ඡායාරූප විමල් කරුණාතිලක</author>
    <content>ආදරවන්තයින්ගේ දිනයේ දී ආදරණීය අත්දැකීම හිරු ආදර දුම්රියආසියානු මාධ්‍ය ජාලයේ හිරු එෆ්.එම්, ෂා එෆ්.එම්, සහ සූරියන් එෆ්.එම් නාළිකාව සමගාමීව වසරක් පාසා සංවිධානය කරන ‘හිරු ආදර දුම්රිය’4 වැනි වරටත් පසුගිය ආදරවන්තයින්ගේ දිනයේදී (14) කොළඹ කොටුවේ සිට ගාල්ල දක්වාත් ගාල්ලේ සිට හික්කඩුව දක්වාත් ගමනේ යෙදුණා.ලංකාවේ ඇති අතිසුඛෝපභෝගී Expo Lanka දුම්රියක නැඟී ආදරවන්ත ජෝඩු සිය ගණනක් මෙම ගමනට සහභාගි වූ අතර, කැලිප්සෝ සංගීතය, නිශාන්ත පෙරේරා ප්‍රමුඛ ඡ්‍යොතීෂවේදීන්ගේ ඡ්‍යොතිෂ සේවය මෙන් ම විනෝදාත්මක තරග ඇතුළු සුන්දර ආදරණීය ක්‍රියාකාරකම් රැසක් ම ඔවුන් වෙනුවෙන් සංවිධානය කර තිබුණා.හික්කඩුවේ සුන්දර ගංතෙරක් අබියස පිහිටි ෂයිනි ගාඩින් හෝටලයේ දිවා ආහාරය රැගෙන සංගීතයෙන් නැටුමින් ගැයුමින් කාලය ගත කර යළි කොළඹ බලා පැමිණ මේ ආදර චාරිකාව ආදරවන්තයින්ගේ දිනයේදී ලැබූ ආදරණීය අත්දැකීමක් වුණා.එහි සුන්දර අවස්ථා කීපයකි මේ.     ඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030311</link>
    <topic>අයි.ටී.එන්. වෙතින් සතියේ දින පහේම ‘සඳා’ සහ ‘මල් දෙවැට’</topic>
    <author>ඉඳුනිල්</author>
    <content>අයි.ටී.එන්. වෙතින් සතියේ දින පහේම ‘සඳා’ සහ ‘මල් දෙවැට’ටෙලිවිෂන් කලාවේ මහගෙදර, ස්වාධීන රූපවාහිනී සේවය මෙරට දීර්ඝ ටෙලිනාට්‍ය ඉතිහාසයේ සුවිශේෂී වෙනසක් සිදුකළා.එසේ ඇරැඹි රැල්ලේ ප්‍රේක්ෂකයින් ආදරයෙන් වැලඳගත් ජනප්‍රියම ටෙලිනාට්‍ය ගණනාවක් ම රචනා කළ මහේෂ් රත්සර මද්දුම ආරච්චිගේ පන්හිඳෙන් ලියැවුණු තවත් ටෙලිනාට්‍යය දෙකක් මේ දිනවල විකාශය වනවා.සතියේ දින පහේ ම රාත්‍රි 8.00 විකාශය වන පෙනෙන ලෝකයට වඩා දැනෙන, හැඟෙන ලෝකය සොඳුරු බව වටහාගත් දෑස් අඳ යුවතියකගේ කතාව ‘සඳා’ ඉන් පළමු වැන්නයි.ශාන්ත සොයිසා අධ්‍යක්ෂණය කරන මෙහි නිලුක්ෂි ප්‍රනාන්දු, පැතුම් රුක්ෂාන්, කුමාර තිරිමාදුර, මීනා කුමාරි, ගිරිරාජ්, වසන්ත කුමාරසිරි, රත්නා ලාලනී, හැරී විමලසේන ඇතුළු ප්‍රවීණ නළු නිළි කැලක් රංගනයේ යෙදෙති.සතියේ දින පහේම රාත්‍රි 8.30 ට විකාශය වන සොඳුරු නගර තුළ අඳුරු ජීවිත ගත කරන නාගරික අනවසර පදිංචිකරුවන් ගේ ජීවිත වටා ගෙතුණු ‘මල් දෙවැට’ දෙවැන්නයි.චන්දන එදිරිසිංහ සහ චන්දන ධර්මප්‍රිය අධ්‍යක්ෂණය කරන ‘මල් දෙවැට’ උදිත් අබේරත්න, මේනකා පීරිස්, රුවංගි රත්නායක, වීනා ජයකොඩි, කුමාර ජයකාන්ත, බන්දුල විජේවීර, කමල් දේශප්‍රිය, කුමාරි මුණසිංහ, දිමුතු චින්තක, අයෝමි ශානිකා, දෙනුවන සේනාධීර ඇතුළු නළු නිළි කැලක් රංගනයෙන් සුවඳවත් කරති.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030312</link>
    <topic>තරගයට මා සූදානම්</topic>
    <author>ටානියා මෝසස් ඡායාරූපය - දුෂ්මන්ත මායාදුන්න</author>
    <content>තරගයට මා සූදානම්2011 වසරේ දෙරණ වීට් ‘මිස් ශ්‍රී ලංකා’ රූ රැජන ලෙස කිරුළ පැළඳි සුරූපිනිය, ‘පුෂ්පිකා සඳමාලී’ නැවතත් ජාත්‍යන්තරය හමුවේ තම මවුබිමට කීර්තියක් අත්පත් කරදීමට සූදානම් වන්නීය. ඒ මාර්තු මස 16 සිට 31 දක්වා ඊජිප්තුවේ අල් ගුවානා හී පැවැත්වීමට නියමිත ලොව දක්ෂතම නිරූපිකාව හෙවත් Top Model of the World 2013 තරගාවලියෙනි.මේ දිනවල ඒ සඳහා ඇප කැපවී සිටින පුෂ්පිකාගේ කාර්ය බහුල දින කිහිපයෙන් එක් විවේකී මොහොතක තම නවතම අත්දැකීම අප හා බෙදා ගැනීමට පිළිසඳරට එක්වූවාය.පුෂ්පිකා ඔබ දැන් තරගයට මුහුණ දීමට සූදානම්ද?ඔව්. මේ දිනවල මම හොඳින් ඒ සඳහා සූදානම් වෙනවා. ඉදිරි දිනවලදී ඉන්දියාවට ගිහින් සති දෙකක විශේෂ පුහුණුවක් ලබාගැනීමටත් මම කටයුතු කරමින් ඉන්නවා.මේ තරගාවලිය ගැන විස්තර කියමුකෝ?’ටොප් මොඩ්ල් ඔෆ් ද වර්ල්ඩ්’ තරගාවලිය මුල් වරට පැවැත්වුණේ 1993 මියාමිවලදී. 20 වැනි සංවත්සරයයි මෙවර ඊජිප්තුවේ අල් ගුවානා හි පැවැත්වෙන්නේ. මේ තරගය සංවිධානය කරන්නේ ‘වර්ල්ඩ් බියුටි ඕර්ගනයිසේෂන්’ නම් වූ ජාත්‍යන්තර ආයතනයයි.මේ තරගාවලියේ විශේෂත්වය කුමක්ද?මේක වෘත්තිකයන්ගේ තරගාවලියක් යැයි කීම නිවැරැදියි. තමන් නියැළෙන නිරූපණ වෘත්තියේ උපරිමයෙන්ම වෘත්තිය දක්ෂතා පෙන්වා ඒ දක්ෂතාවයෙන් ලොව අංක එකේ නිරූපිකාව ලෙස අභිසෙස් ලබන්නට පුළුවන්. රටවල් 60ක් පමණ නියෝජනය කරන මේ තරගාවලියේ දී ස්වාභාවික රූ සපුව, වර්තමාන විලාසිතාවකට කොතරම් ගැළපෙනවාද සහ ෆොටෝජෙනික් යන අංශ තුනකින් ජයග්‍රාහකයන් තෝරාගැනීම සිදුකරනවා. මේ ජාත්‍යන්තර තරගාවලියට ශ්‍රී ලංකාවෙන් තරගකාරියන් ඉදිරිපත් වන්නේ ප්‍රථම වතාවටයි.මේ තරගාවලිය නියෝජනය කරන්න ඔබට අවස්ථාව ලැබුණේ කෙසේද?දෙරණ රූපවාහිනිය හරහා තමයි මට මේ අවස්ථාව උදාවුණේ.මේ ඔබේ පළමු ජාත්‍යන්තර අත්දැකීම නොවෙයි නේද?නැහැ. මීට කලින් 2011 දී ලෝක රූ රැජන තරගාවලියට සහභාගි වෙන්නට මට වරම් ලැබුණා. එහිදී ‘බියුටි විත් ද පර්පස්’ අංශයෙන් අවසාන පූර්ව වටයට සුදුසුකම් ලැබීමට හැකියාව ලැබුණා.ඉන්පසු සංචාරක රූ රැජන තරගාවලියේ දී ‘හොඳම ජාතික ඇඳුමට’ හිමි කිරුළ දිනා ගැනීමට මට හැකියාව ලැබුණා.මෙවැනි වෘත්තීය මට්ටමේ ජාත්‍යන්තර තරගයන් සඳහා ලාංකේය නිරූපණ ක්‍ෂේත්‍රයේ පවතින පහසුකම් සහ වෘත්තීය දක්ෂතා ප්‍රමාණවත් යැයි ඔබ සිතනවාද?ලංකාවේ නිරූපණ ක්‍ෂේත්‍රයේ නියැළී සිටින නිරූපණ ශිල්පීන් ශිල්පිනියන් ඉතාමත් දක්ෂයි. ඔවුන්ගේ හැකියාව සහ පළපුරුදු භාවය ඔවුන්ම ඔපමට්ටම් කරගනිමින් තමයි මේ තත්ත්වයට පැමිණ සිටින්නේ. නමුත් ජාත්‍යන්තර නිරූපණ ක්‍ෂේත්‍රයට අභියෝගයක් වෙන්නට අපිට හැකියාව තිබුණත් අපේ නිරූපිකාවන්ට ෆෝමල් ට්‍රේනින් එකක් අවශ්‍යයි. මොකද මා පෙර කියූ පරිදි මෙය වෘත්තීයක් නියෝජනය කරන තරගයක් නිසා අප ඒ වෘත්තීය මට්ටමට පැමිණිය යුතුයි.මේ තරගාවලියේ දී ඔබේ අරමුණ?මනා පුහුණුවකින් සහ ඉතාමත් හොඳින් තරගයට මුහුණ දී ඒ දක්ෂතාව හරහා මගේ රටට ජාත්‍යන්තර කීර්තිය අත්පත් කර දෙන්නයි.ඒ වගේම ලොව දක්ෂතම මෙන්ම ජනප්‍රියතම නිරූපණ ශිල්පිනියන් අතරට යෑමේ මගේ සිහිනය සැබෑ කරගන්නත් මේ තරගය ඔස්සේ මගේ වෘත්තීය දක්ෂතා ඉස්මතු කර පෙන්වන්නත් මම කැප වෙනවා.මෙවැනි වෘත්තීය මට්ටමේ තරගාවලියක් නියෝජනය කරන ඔබ වෘත්තීය නිරූපණ ශිල්පිනියක්ද?නැහැ. මම අපේ පවුලේ ව්‍යාපාර කටයුතුවලට සම්බන්ධ වෙලා ඉන්නේ. අපේ ආයතනයක අධ්‍යක්ෂවරියක ලෙසයි මම රැකියාව කරන්නේ. නිරූපණ ක්ෂේත්‍රයට මා ඉතාමත් කැමැතියි, ආදරෙයි.කුඩා කල සිට මගේ හීනය වුණේ රටක රූප රාජිනියක් වීමයි. ඒ වගේම ලොව දක්ෂතම නිරූපණ ශිල්පිනියක වීම ඒ සිහිනයේ තවත් කොටසක්.ඔබේ ඉදිරි බලාපොරොත්තුව?අපේ රටේ නිරූපණ ක්ෂේත්‍රයට එන්න කැමැති, නිරූපණයට දක්ෂතා දක්වන දරුවන් බොහොමයක් ඉන්නවා.එවැනි අයට අත දෙමින් ඔවුන්ගේ වෘත්තීය දක්ෂතා පුහුණු කරවමින් ඔවුන් ජාත්‍යන්තර නිරූපණ ක්ෂේත්‍රයට අභියෝග කළ හැකි ලාංකේය සුපිරි නිරූපණ ශිල්පීන් පිරිසක් බවට පත් කිරීමයි මාගේ බලාපොරොත්තුව.ටානියා මෝසස් ඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030313</link>
    <topic>මම අහංකාර නෑ</topic>
    <author>ටානිසා මෝසස්</author>
    <content>මම අහංකාර නෑබාචි සුසාන්චන්න කින්නරාවීස්වේත මීදුම් එලා දෙනෙත් මඟ ඇහිරු ජීවිතේ සීත ඉර්තුවේ ගිරි දුර්ග අතරින් මා එක්ක එනවාද චන්න කින්නරාවී මා එක්ක එනවාද චන්න කින්නරාවීරළු පොළොව මතින් දිලෙනා විඩාබර දිගු ගමනේ මුදු සිනිඳු දෙපා රිදෙනා වේදනා සුසුම් අතරේ ආදරේ ශේෂ වේවිද චන්න කින්නරාවී මා එක්ක එනවාද චන්න කින්නරාවීස්වේත මීදුම් එලා....සඳ නිවී ගිය රාත්‍රියේ තාරකා ගොළුව ගන අඳුරේ ළය මතින් වැතිරී සොඳුරු හීනයකට ඉඩ දී හිනැහෙන්න පුළුවන් ද චන්න කින්නරාවී හිනැහෙන්න පුළුවන් ද චන්න කින්නරාවී හිනැහෙන්න පුළුවන් ද චන්න කින්නරාවී‘අවසාන මොහොත මාගේ’... ගීතයෙන් අතිශයින් ජනප්‍රිය වූ බාචි සුසාන්ගේ නවතම ගීතය තමයි ‘චන්න කින්නරාවි’. මේ ගීතයත් මේ දිනවල ඉතා උණුසුම් ප්‍රතිචාර ලබමින් ප්‍රචාරය වෙනවා. මේ නිර්මාණයත් සමඟ බාචිගේ නවතම තොරතුරු දැනගන්න අප හා පිළිසඳරකට ඔහු එකතු වුණා.බාචි, ඔබේ සංගීත දිවියේ ඇරඹුම ගැන මුලින්ම කතාකරමු.පාරම්පරික සංගීත පසුබිමක් ඇති පවුලක තමයි මම හැදී වැඩුණේ. අපේ නිවෙස සංගීත පාසලක්. රාගධාරී සංගීතය හැදෑරුවත් එක් එක් සංගීත රටා එක්ක ජීවත් වෙන්නත් ඒවායේ නොයෙක් හැදෑරීම් කරන්න හිටියා. ප්‍රසංග වේදිකාවේ මම ගීත ගායනා කළේ මට වයස අවුරුදු 10දියි.සංගීත පසුබිමක හැදී වැඩුණු ඔබ ගායකයකු ලෙස ක්ෂේත්‍රයට පිවිසෙන්නට කණ්ඩායම් සංගීතය තෝරා ගන්නේ ඇයි?මම පොඩි කාලේ ඉඳල හරිම ආසයි සංගීතයේ නොයෙකුත් අංශ හදාරන්නට. ඉතින් පසු කලෙක කණ්ඩායම් සංගීතයට තමයි මගේ වැඩිපුර කැමැත්ත තිබුණේ. ඒ නිසා ‘සකුරා’ සංගීත කණ්ඩායමට එකතු වෙන්න මට අවස්ථාව ලැබුණා. බාචි සුසාන්ව රසිකයන් හඳුනා ගන්නේ ‘සකුරා’ කණ්ඩායමේ සිටියදී මම ගායනා කළ ‘සාමයේ’ ගීතයෙන්.කණ්ඩායම් සංගීතයට එතරම් ප්‍රිය වූ බාචි හදිසියේම ‘සකුරා’ කණ්ඩායමෙන් අයින් වුණේ ඇයි?කිසිම අර්බුදයක් නම් තිබුණේ නැහැ. අජිත් විතානගේ අයියා මට සැලකුවේ තාත්ත කෙනෙක් වගේ. එයා නිසා ගොඩක් දේවල් මට ඒ කණ්ඩායමෙන් ලැබුණා. නමුත් සමහර අවස්ථා තිබුණා යම් යම් වෙනස්කම් සිදුවුණු. නමුත් අමනාප වීමක් තිබුණේ නැහැ. කොටුවෙලා ඉන්නේ නැතුව නව දෙයක් කරන්න ඕනේ කියලා හිතුණා. ඉතින් මගේ කැමැත්තට අජිත් අයියා ඉඩ දුන්නා.බාචි රසික හදවත්වලට වඩාත් ළං වුණේ ‘අවසාන මොහොත’ ගීතයෙන් යැයි මා කීවොත්?ඔව්. මගේ සංගීත දිවිය වෙනස් කරපු කඩඉමක් කිව්වොත් වඩාත් සාධාරණයි. මම හැමවෙලේම සංගීතයේ හැදෑරීම් කරන්න කැමැති වුණු නිසා මට වුවමනා වුණා හින්දි තනුවකට ගීයක් ගායනා කරලා බලන්න. ඉතින් ඒ ගීතයට ඉතා ඉහළම ප්‍රතිචාර ලැබුණා. මේ ගීතය ජනප්‍රිය වුණේ බ්ලූටූත් හරහායි. ලැබුණු ප්‍රතිචාරවල උණුහුම නිසායි මම වීඩියෝ එක කරන්න පෙලඹුණේ.’චන්ද්‍ර කින්නරාවි’ ඔබේ නවතම ගීතය?මේ ගීතය ටිකක් වෙනස් ගීතයක්. තනුව නිර්මාණය කසුන් කල්හාරගේ. ගීතයේ පද ‘චරිත් සේනාධීර’. අපි එකතු වෙලා එළිදක්වපු නිර්මාණයක් තමයි චන්ද්‍ර කින්නරාවි. මේ ගීතය රොක් ශෛලියේ ගීතයක් වුණත් ඒ තුළ ඉන්දීය සංගීතයත් වෙනත් සංගීත ශෛලීන් කිහිපයක් මිශ්‍ර වූ සාර්ථක නිර්මාණයක් ලෙස හඳුන්වන්න පුළුවන්.ඔබත් රිංගිං ටෝන්ස් රැල්ලේ සාමාජිකයෙක්.මුලින්ම ගීත ජනප්‍රිය වුණේ කැසට් පට මඟින්. ඉන්පසු¨ CD, DVD වැනි තාක්ෂණික ක්‍රම භාවිත වුණා. දැන් නවතම තාක්ෂණය තමයි රිංගිං ටෝන්ස්. මා මෙහි වැරැද්දක් දකින්නේ නෑ. කලාකරුවාටත් පැවැත්මක් අවශ්‍යයි. නඩත්තුවක් අවශ්‍යයි. ඉතින් ඒ අවශ්‍යතා උදෙසා අපිට මේ තාක්ෂණය ප්‍රයෝජනවත් වෙනවා.ඔබ අහංකාර පුද්ගලයෙක් යැයි සමහරු කියනවා.ඒක සම්පූර්ණ බොරුවක්. මම හැමවෙලේම අනෙක් අයව සතුටු කරන්න උත්සාහ කරන කලාකරුවෙක්. සමහර කාර්යබහුල වෙලාවට හරි වෙනත් කල්පනාවක ඉන්නකොට කවුරුහරි අත වැනුවොත් මට ප්‍රතිචාර දක්වන්න බැරි වෙන අවස්ථා තියෙනවා. ඒ මම වෙන කල්පනාවක ඉන්න නිසා මිසක් අහංකාර කමකට නම් නෙමෙයි.රියැලිටි වැඩසටහනකදී ඔබ විනිසුරුවරයෙක් වීම කොතරම් දුරට සාර්ථක ද?අපි විනිශ්චයන් ලබාදෙන්නේ අත්දැකීම්, දැනීම සහ බුද්ධිය මතයි. ඉතින් මම විනිශ්චය ලබා දෙන්නෙත් ඒ කරුණුවලට යටත්වයි.ගායකයකු වීමට හැකියාව පමණක් ප්‍රමාණවත්ද?ක්ෂේත්‍රයට පිවිසීමට හැකියාව ප්‍රමාණවත් වුවත් පැවතීමට නම් සංගීතය හැදෑරිය යුතුය යන මතය මා දරනවා. ක්ෂේත්‍රයට පිවිසෙන විටත් දැනුමත් සමඟම පිවිසෙනවා නම් එය ඔවුනට ක්‍ෂේත්‍රයේ තම අනන්‍යතාව ගොඩනඟා ගන්නට පිටිවහලක් වේවි.තනි ගමනක් යන්න කියා කණ්ඩායමෙන් ඉවත් වූ ඔබ නැවත ඔබේම සංගීත කණ්ඩායමක් හදාගත්තා.නෑ. මම කණ්ඩායමෙන් ඉවත් වුණේ වෙනසක් කරන්න ඕනේ නිසා. වෙනස්ම සංගීත කණ්ඩායමක් බිහි කරන්න මගේ ලොකු වුවමනාවක් තිබුණා.මොකක්ද ඔබේ සංගීත කණ්ඩායමේ වෙනස?ඒ වෙනස අහල බලල අත්විඳලාම තමයි තේරුම් ගන්න වෙන්නේ.ටානිසා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030314</link>
    <topic>දෙරටකින් බැතිමතුන් එන කච්චතිව් දූපතේ මහා මංගල්‍යය</topic>
    <author>ඉනෝකා පෙරේරා බණ්ඩාර ඡායාරූප - සුදත් නිශාන්ත</author>
    <content>දෙරටකින් බැතිමතුන් එන කච්චතිව් දූපතේ මහා මංගල්‍යයපැය දොළහක දීර්ඝ ගමනකින් පසු මාධ්‍ය නඩය රැගත් සැප බසය, කන්කසන්තුරේ උතුරු නාවික විධාන මූලස්ථානයට ඇතුළු වූයේ රාත්‍රි අඳුර ද සමඟය.ගිමන් හරින්නට වෙලාවක් නැත.ඇඟපත සෝදා යළි ගමනකට සූදානම් විය යුතු ය. ඒ, ශිරන්ත උඩවත්ත, උතුරු නාවික විධානයේ ආඥාපතිවරයා සහභාගි වන, මාධ්‍යවේදීන් පිළිගැනීමේ රාත්‍රි සාදයටය.කොප්පරා එළි මැදින්, අප ‘සයුරු තෙර’ උද්‍යාන අවන්හලට පැමිණෙන විට රාත්‍රි අට පසුවී තිබිණි. රැලි බිඳෙන හඬ... ඒ පරයා නැඟෙන සිහින් සංගීත රාවය... තැන තැන දැල්වෙන මනරම් විදුලි බුබුළු වැල්... උසට උසේ වෙරළ කොනක දැල්වෙන තල්කොට ගිනිමැලය... මතු නොව, මේ මොහොතේ ගත දැවටී හමා යන සිහිල් සුළං රැලි දවස පුරා ගත පෙළූ වෙහෙස මහන්සිය අකාමකාලනු දැනෙයි.මේ රාත්‍රිය දිගු වේ නම්... මොන තරම් අපූරු දැයි සිත කියයි. විඳින්නට බොහෝ දේ මේ පරිසරයේ එමට ඇති බැවිනි. එහෙත් මේ ඊට වෙලාව නොවේ.කච්චතිව් දූපතේ පැවැත්වෙන ශාන්ත අන්තෝනි මංගල්‍ය දේවමෙහෙයට සහභාගි වීම, අපේ ගමනාන්තයයි. ඒ සඳහා පාන්දර දෙකට සූදානම් වී, තුන වෙද්දී ඩෝරා යාත්‍රාවලට අප ගොඩ විය යුතුයි. හතළිහක් පමණ වන මාධ්‍ය කණ්ඩායම වෙනුවෙන් ඩෝරා යාත්‍රා දෙකක් සූදානම්ය.යුද සමයේ අතිවේගවත් ප්‍රහාර සඳහා භාවිතා කළ මේ නවීන ඩෝරා යාත්‍රා, මුහුදේ සිට විශාල මෙහෙයක් ඉටු කළ අයුරුව මතක් වුවත්, ටෝච් එළියෙන් ඊට ගොඩවන අපට තවමත් ඒ ඒ තැන්වල ස්ථාන ගතව තිබෙන අවි ආයුධ කිසිවක් මේ ගන අඳුරේ නොපෙනේ.ගොඩබිමේ පැයට සැතපුම් 160 කට වඩා වේගය ඔබට සිතා ගැනීමට හැකි නම්, මේ මොහොතේ ඩෝරාව ඉදිරියට ඇදෙන්නේ ඊටත් වැඩි වේගයකිනි. අණ බාර නිලධාරි මාලින් කරුණාරත්න ප්‍රමුඛ නාවික කණ්ඩායම, රේඩාර් යන්ත්‍රයෙන් හෝ සුක්කානමෙන් මොහොතකට හෝ දෑස් නොගනියි.පහළ කැබින් කාමරවලට වී සිටින්නැයි අපට උපදෙස් ලැබිණි. නිදිබරව සිටි ඇතැමෙක් ඩෝරාවේ නිදන කුටිවල සැප නින්දකය. ඇලවෙන - පැද්දෙන ඩෝරාව තොටිල්ලක් වැන්න. සමහරුන්ට වමනෙ යන්නේ ද මේ පැදිල්ලටමය.මම එන්ජින් කාමරයට හිස පෙව්වෙමි. ඩෝරාවකට ගොඩ වූ ප්‍රථම වතාව වූ හෙයින් බලන්නට විමසන්නට බොහෝ දේ එහි වෙයි. අධික ශබ්දයක් සහිත මේ එන්ජින් කාමරයේ රස්නය ද එලෙසමය. වරින්වර මාරුවන කාර්මික නාවිකයෙක් එහි වුව ද ශබ්දය නිසා මා අසන කිසිවක් ඔහුට නෑසෙයි.කෑම් බීම් හාල් තුනපහ අයිස් පෙට්ටියක් මතු නොව උයාගෙන කෑමට ගෑස් කුකරයක් ද ඩෝරාවේ පුංචි කුස්සියේ කොනකය.“අපි දැන් ඉන්නෙ ඉන්දියාවට කිලෝමීටර් 40 ක් ඈතින්. තව ටිකක් ළං වුණාම, ඉන්දියානු ගුවන් විදුලි චැනල් අහුවෙනවා. මේ රේඩාර් එකෙන් පෙන්වන්නේ අපේ ගමන් මඟ...” මාලින් පහදයි.ගැඹුරු මුහුදේ තැනෙකදී ඩෝරාව නතර කෙරිණි. මෙතැනින් එහාට ඩෝරාවට යා යුතු ගැඹුර මදි හෙයින් මෙතැන් සිට කච්චතිව් යාමට ‘වෝටර් ජෙට්’ යාත්‍රාවට ගොඩවිය යුතුය.තවම අලුයම පහටවත් නැත. හතර අත කළුවර ය. නාවික නිලධාරීන් අත වූ ටෝච් එළි උදව්වෙන් ‘වෝටර් ජෙට්’ යාත්‍රාවට නැඟ ගැනීම තරමක් බැරෑරුම් කාරියක් වූයේ, යාත්‍රා දෙක උපරිමයෙන් ළං කළ ද තවමත් ඉතිරිව ඇති අඩියක පමණ පරතරය නිසා ය. පොඩ්ඩ බැරි වුවහොත් ගැඹුරු මුහුදට වැටෙන්නට ද බැරි නැති අවදානම නිසාය.දැන් මෙතැන සිට තවත් පැය බාගෙක පමණ මුහුදු ගමනකි.එක දිගට ගාල් කර ඇති බහුදින යාත්‍රා සමූහයක් ඈත පෙනේ.“ඔය ඉන්දියානුවන්ගේ බෝට්ටු. අපේ අයගේ ඒවා එහා පැත්තේ... බෝට්ටු 285 ක් ගාල් කළ හැකි විශේෂ ජැටියක් මේ පාර සූදානම් කළා...” ලුතිනන් දිසානායක පවසයි.වෝටර් ජෙට් යාත්‍රාවෙන් බත්තලට ගොඩ වී, ඒ මතින් පැමිණ දූපතට පා තැබුවෙමු. ‘ශ්‍රී ලංකාවම සාදරයෙන් පිළිගනිමු...’ භාෂා තුනෙන් ම ලියැවුණු බැනරයකි.මංගල්‍ය පූජාවට ආ බැතිමතුන් තවමත් වෙරළේ තද නින්දක ය. ඇතැමුන් කල්ලි ගැසී කතා බහක ය. කළු ගැහුණු මුහුණු ඇති ඔවුන් බොහෝ දෙනා දකුණු ඉන්දීය ධීවරයන් බව දැනගතිමු. සුදු වතින් සැරසුණු තෙරේසා මව්තුමියගේ දයාවේ කන්‍යා සොයුරියෝ, පියතුමන්ලා මෙන් ම නාවික හමුදාවේ ඉහළ නිලධාරීන් රැසක් බත්තලෙන් බැස එනු පෙනේ.පොලිස් මුරපොළ පසුකොට දූපත දෙපස වූ කැලය මැදින් දෙව් මැදුරට ගමන් කරන පිරිසට අපිද එක් වූයෙමු. ලවුඩ්ස්පීකරයෙන් ඇසෙන ගීතිකා හඬ.. යාඥා හඬ නොතේරෙන දෙමළ බසින් වුව ද, ඒ ළයාන්විත තාලය නම් කතෝලික අපට හුරු පුරුදුය.දෙපස කැලෑව අස්සේ එළි දැල්වේ. කට හඬවල් ද ඇසේ. ඡායාවන් මිස මිනිසුන් හඳුනා ගන්නට තරම් එළියක් තවම නැත. ඊයේ සිට මෙහි ආ බැතිමතුන් ගේ ලැඟුම් පළ වී ඇත්තේ මේ ළඳු කැලෑවයි. ඇති හැකි අය කුඩාරම් ගසාගෙන ය. මේ වැලි පොළොව ඔවුන්ට හුරු පුරුදු සැටියකි. හරියට කුඩා කාලයේ මා දුටු මඩු පල්ලියේ මෙනි. දෙව් මැදුරට තවත් මීටර් හය සියයක පමණ දුරක් ඇවිද යා යුතුව තිබේ.එකා මත එකා හැපෙමින් ඉදිරියට යන මේ ගමන දෙපස, වෙළෙඳුන්ගේ තාවකාලික කඩපිල්ය.බොහෝ අය සබන් විකුණනු හා මිලදී ගනු පෙනේ. සෙල්ලම් බඩු, ඇඳුම් ආයිත්තම් විසිතුරු අරුමෝසම් දේ අතර උණු උණු කෝපි බොන අය දකිද්දී නම් මේ සීතලේ කෝපි කෝප්පයක් බොන්නට ඇත්නම්... යැයි සිත කියයි. එහෙත් ඉන්දියානුවන්ගෙන් කෝපි ඉල්ලන්නට හෝ කණ්ඩායමෙන් මඟ හැරෙන්නට නොහැකි බැවින් හිත හදාගතිමි.රාජ්‍ය ආරක්ෂක අමාත්‍යාංශයෙන් උපදෙස් මත සහ නාවික හමුදාපති වයිස් අද්මිරාල් ජයනාත් කොළඹගේ මහතාගේ පූර්ණ අධීක්ෂණය යටතේ දෙරටේ අන්‍යොන්‍ය සුහදත්වය වර්ධනය කිරීම අරමුණු ඇතිව වාර්ෂිකව පැවැත්වෙන මෙම දේව මංගල්‍ය උදෙසා උතුරු නාවික විධානයේ ආඥාපති රියර් අද්මිරාල්, ශිරන්ත උඩවත්ත මහතා ඇතුළු නාවික හමුදාව විශාල කැප කිරීමක් කරයි.දූපතේ එක් පැත්තක්...අපේ උතුරු මුහුදේ පිහිටා තිබෙන, 1974 වසරේ නිල වශයෙන් ශ්‍රී ලංකාවට අයත් වූ කච්චතිව් දූපතෙහි බීමට සුදුසු ජලය නැත. පැමිණි හත් දහසක් වන බැතිමතුන් සියලු දෙනාට අවශ්‍ය සියලු ජල, වැසිකිලි, ජැටි පහසුකම් මෙන් ම ඔවුන්ට ඉරිදා උදෑසන ආහාරය ද සැපයුවේ අපේ නාවික හමුදාවයි. එමතු නොව, දූපතේ හා පල්ලිය පුරා මේ මනරම් සැරසිලි සඳහා ද ඔවුන් බොහෝ වෙහෙස මහන්සි වී ඇති බව පෙනේ.1905 වසරේ භක්තිමත් ධීවරයකු මේ කුඩා දෙව් මැදුර තැනූ බව කියැවේ. දූපතේ වපසරිය වර්ග කි.මීටරයකට මඳක් වැඩිය. දෙව් මැදුර පාලනය වන්නේ ඩෙල්ප් දූපතේ කිතු දේවස්ථානයෙනි. යාපනය රදගුරු අති උතුම් තෝමස් සවුන්දරනායගම් හිමිපාණන් සහ කච්චතිව් මීසම බාර අමල් රාජ් පියතුමන් පෙරටු කොටගත් 150 ක් තරම් වූ ඉන්දියානු - ශ්‍රී ලංකා පූජක පිරිස පෙරහරින් දේවස්ථානය වෙත එද්දී ඉන්දීය මහකොමසාරිස් අශෝක් කේ කාන්ත්, යාපනයේ ආඥාපති මේජර් ජෙනරාල් මහින්ද හතුරුසිංහ, උතුරු නාවික විධානයේ ආඥාපති රියර් අද්මිරාල්, ශිරන්ත උඩවත්ත ඇතුළු ඉන්දු - ශ්‍රී ලංකා ප්‍රභූන් රැසක් අල්තාරය දෙපස අසුන්ගෙන සිටිනු පෙනිණි.දේව මෙහෙය ඇරැඹී තිබේ.සාන්ත අන්තෝනි මුනිඳුන්ට කැප කළ, අඩි 30 ක් තරම් වත් දිග නැති පුංචි පල්ලියේ ඉටිපන්දම් දල්වන බැතිමතුන් අතරට මම ද එක් වීමි. ජීවිතයේ ඉටු කරගන්නට ඉතිරිව ඇති සියලු ප්‍රාර්ථනා සහ සාන්ත අන්තෝනි මුනිඳුන්ගේ මැදිහත්වීමෙන් ඉටු වූ සියලු ප්‍රාර්ථනා වෙනුවෙන් දැල්වෙන දහසක් ඉටිපහන් අතර මම ද ඉටිපන්දම් හතක් රැඳවූයෙමි.ශාන්ත අන්තෝනි මුනිඳුනි අප නිසා යාඥා කළ මැනව! ... සිතින් පැතූයෙමි.මේ මිනිසුන්, කුලුපග වීමට කැමැතිය. දුටුවේ අද මුත් කට පුරා සිනා සේ. භාෂාව නොදන්නාකම ගැන දුක හිතෙන්නේ දැන් ය. එහෙත් අප මාධ්‍ය නඩයේ ක්‍රිස් කමලේන්ද්‍රන් සහ රාජ් දෙමළ මාධ්‍යවේදීන් අප අත් හැරියේ නැත.ඉන්දියානුවන් 2800 ක් අතරේ කිහිප දෙනෙකු හා කතා බහ කරන්නට ලැබුණේ එහෙයිනි. ඉන්දියාවේ තෙන්ඩකල් සිට පැමිණි කේ.එස්. ජෙයරාජ් 59 හැවිරිදි ය. අවුරුදු 3 ක පටන් ඔහු මේ මංගල්‍යයට පැමිණේ.“මං හුඟක් විශ්වාසයෙන් මෙහෙ එන්නේ. මගේ පවුලෙ හැමෝම ආවා. රාමේෂ්වරම් ඉඳන් මෙහෙ එන්න පැය දෙකයි. බෝට්ටුවට එක්කෙනෙකුට ඉන්දියානු රුපියල් 500 ක් ගෙව්වා. දැන් සමාදානය තියන නිසා අපි හුඟක් කැමැතියි.තේනි පළාතෙන් පැමිණි තෝමේයර් සහ සවරිනාදන් ට්‍රැක්ටර් රියැදුරන් දෙදෙනෙකි. අන්තෝනි අම්මා, ඉන්දියානු පියතුමන්ලාගේ කෑම පිසින්නියයි. කේරළයේ සිට පැමිණි රොබට්, මිතූන් ශිව කුමාර්, කිට්නන් තවත් මිතුරන් කණ්ඩායමකි. “ලංකාවේ නේවි එක හරි හොඳයි. එකම දේ අපිට මෙහෙ කෑම කන්න ටිකක් අමාරුයි. දවස් දෙකකට සෑහෙන්න චපාති - රොටී අපි අරගෙන ආවා.ලංකාවේ මිනිස්සු හොඳට සලකනවා. ලංකාවට ඇතුළු නොවුණත් ලංකාවට පය තිබ්බා වගේ සතුටක් දැනුණා මේ දූපතට ආවම...” ඔවුන් කියන්නේ එකම කතාවකි.රාමේෂ්වරන් සිටි මෙහි පැමිණි 58 හැවිරිදි රාවන්, සෑහෙන කලකට පසු යළි මෙහි පැමිණ තිබේ. මං අවුරුදු 30 කට කලින් හැම අවුරුද්දකම මෙහෙ ආවා. අද මේ ආවේ තිස් අවුරුද්දකට පස්සෙ. ඒ කාලේ තිබුණෙ පඳුරු විතරයි. දැන් හුඟක් උසට ගස් වැවිලා. එතකොට අපි වැල්ලෙ කූඩාරම් ගහගෙන හිටියේ. පල්ලිය ඒ කාලෙ මීටත් පොඩියි. අපි ලුංගි, සාරි, පරිප්පු වගේ බඩු ගෙනාවා. පොල් තෙල්, සබන්, කරාබු නැටි, එනසල් වගේ දේ අරන් ගියා. එතකොට තිබුණෙ බඩු හුවමාරු ක්‍රමයක්. අද වගේ සල්ලි ගනුදෙනුවක් නැහැ. මම හින්දු භක්තිකයෙක්. ඒත් මේ දූපතේ පල්ලිය ගැන ලොකු විශ්වාසයක් තියෙනවා. මට මතකයි ඒ කාලේ මීටත් වඩා සෙනඟ.”පැය එක හමාරක පමණ දිව්‍යා පූජාවෙන් පසු, මුහුද දෙස බලා හිඳින, ජේසු බිලිඳු වඩා ගත් සාන්ත අන්තෝනි මුනිඳුන්ගේ විසල් ප්‍රතිමාව, රදගුරු තුමන් අතින් ආසිරි ගන්වා විවෘත කෙරිණි.දිව්‍ය පූජාව හමාර වී සුහද කතා බහ, කෑම් බීම් බෙදා ගැනීම්... ආශිර්වාද ලබාගැනීම් වලින් අනතුරුව ඔවුන් ගෙනා ලට්ට ලොට්ට පොදි බඳිනු පෙනේ. බඩු මුට්ටු කද මලු බැඳගෙන දවල් දොළහ වෙද්දී සියල්ලන්ම දූපතෙන් පිටව යා යුතුය.නාවිකයින් සැරසිලි ගලවමින් දූපත අස්පස් කරනු පෙනේ. ‘පොයිට්ට වාරේ.... අම්මා...’ අප හා සුහදවූ ඉන්දියානුවෝ දෑත් එක්කොට සමුදෙති.කැලෑව දෙපස වැලි පාරේ ලට්ට ලොට්ට පොදි බැඳ ඉදිරියට ඇදෙන මේ ජන ගඟ, අතීතයේ දවසක මෝසස් සමඟ පොරොන්දු දේශයට ගිය ඊශ්‍රායෙල් සෙනඟ සිහිගන්වයි. ඔවුන්ගේ පයට පෑගෙන, ඇවිස්සෙන දූවිල්ල, ඔවුන්ට ඉහළින් වලාවක් සේ පැතිර යයි.අපටද දූපතෙන් නික්ම යාමට වෙලාව පැමිණ තිබේ. මම මුහුද දෙස බලා හිඳින ශාන්ත අන්තෝනි තුමන් දෙස බැලීමි.ජේසු බිළිඳු වඩාගත් එතුමන් මුහුදට බට සිය බැතිමතුන් දෙස තවමත් කාරුණිකව දෑස් යොමා ගෙනය. ඒ, ‘පරිස්සමින් ගිහින් එන්න...’ යැයි කියන්නෙක් මෙනි.පල්ලියත්, මුනිඳු පිළිරුවත් දැන් තිතකි.කච්චතිව් දූපත මුහුදේ ඇඳි සිහින් ඉරක් වැන්න.ඩෙල්ෆ්ට්, නයිනතිව්, මන්නතිව් දූපත් පසුවනු පෙනේ.විශේෂ ස්තුතිය - නාවික හමුදාවේ මාධ්‍ය ප්‍රකාශක කමාන්ඩර් කෝසල වර්ණසූරිය, ලුතිනන් කමාන්ඩර් පියසේන විජේසුන්දර සහ ලුතිනන් ආලෝක දිසානායක සහ බණ්ඩාර ප්‍රේමකුමාර ඇතුළු නාවික හමුදා මාධ්‍ය ඒකකයට.ඉනෝකා පෙරේරා බණ්ඩාර ඡායාරූප - සුදත් නිශාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030315</link>
    <topic>ජපන් සිනමාවේ මිත්‍රයා ඩොනල්ඩ් රිචී සමුගනී</topic>
    <author/>
    <content>ජපන් සිනමාවේ මිත්‍රයා ඩොනල්ඩ් රිචී සමුගනීජපන් සිනමාව ජාත්‍යන්තර ප්‍රජාවට හඳුන්වාදීමෙහිලා සුවිශාල මෙහෙවරක් ඉටු කළ ඩොනල්ඩ් රිචී පසුගිය පෙබරවාරි 19 වැනිදා තෝකියෝ නගරයේ රෝහලකදී අභාවප්‍රාප්ත විය. ඔහු මිය යන විට 88 වැනි වියේ පසු විය. ඩොනල්ඩ් රිචී මට තෙවතාවක් පෞද්ගලිකව හමු වී ඇති අතර අප අතර ලිපි කීපයක් ද හුවමාරු විය.මා ඔහු ප්‍රථම වරට දුටුවේ 1970 දී හෝ ඊට ආසන්න කාලයක ලංකා චිත්‍රපට විචාරක හා ලේඛක සංගමයේˆ (FCJAC) ආරාධනාවක් මත දේශනයක් සඳහා දෙහිවල එවකට “කනිෂ්ඨ විශ්වවිද්‍යාලයට” පැමිණි අවස්ථාවේදීය. මගේ මතකයේ හැටියට ඔහුගේ සංචාරය ඇමෙරිකානු ප්‍රවෘත්ති සේවය මඟින් සංවිධානය කරනු ලැබුවකි.ඉන්පසු 1994 දී හා 2002 දී ජපානයේ ෆුකෝකා අන්තර්ජාතික ආසියාතික සිනමා උලෙළේ දී මට ඔහු හමුවූ අතර ඔහු විසින් ජපානය අරභයා ලියූ කෘතියක් ද මා වෙත තෑගි කරන ලදී.ආසියානු සිනමා කේන්ද්‍රය ප්‍රකාශයට පත් කළ ආචාර්ය ඒ.ජේ.ගුණවර්ධන ලියූ – Lester James Peries Life and Work ග්‍රන්ථයට පෙරවදනක් ලියන ලෙස මා ඔහුට කළ ආරාධනය ඉතා සතුටින් බාර ගත් ඔහු ඊට සති කීපයකට පසු හෘදයාබාධයක් වැලදී හදවත් සැත්කමකට භාජනය වූ බැවින් ඔහුට එම ඉල්ලීම ඉටු කළ නොහැකි බව මා වෙත දැන්වූයේය.ඇමෙරිකානු ජාතිකයෙකු වූ ඩොනල්ඩ් රිචී 1924 අපේ‍්‍රල් මස 17 වැනිදා ඔහියෝ ප්‍රාන්තයේ ලිමා නගරයේ දී උපත ලැබුවේය. දෙවන ලෝක සංග්‍රාම සමයේ දී නැවක සේවය කළ ඔහු 1947 දී ප්‍රථම වරට ජපානයට පැමිණියේ එහි ස්ථානගත කරන ලද ඇමෙරිකානු හමුදාවට සම්බන්ධ යතුරුලියන්නෙකු වශයෙනි. පසුව ඔහු Pacific Stars and Stripes සඟරාවට ලිවීම ආරම්භ කළ අතර පසුව ඔහු එම සඟරාවට සිනමා විචාර ද ලිව්වේය.1948 දී ඔහුට තහිකෝ කවාකිතා හමුවූ අතර කවාකිතා විසින් රිචීට යසුජිරෝ ඔසුව මුණගස්වන ලදී. 1949 දී යළි ඇමෙරිකාවට පැමිණි රිචී කොලොම්බියා විශ්වවිද්‍යාලයෙන් ඉංග්‍රීසි භාෂාව සඳහා 1953 දී උපාධිය ලබා ගත්තේය. ඉන්පසු The Japan Times පුවත්පතේ සිනමා විචාරකයා ලෙස යළි ජපානයට පැමිණියේය. ඉන්පසු ඔහු මියයන තෙක්ම ජපන් පුරවැසියෙක් ලෙස වැඩි කාලයක් ජීවත් වූයේ ජපානයේය.1969 – 1972 දක්වා කාලයේදී නිව්යෝර්ක් හි නව කලා කෞතුකාගාරයේ චිත්‍රපට අංශයේ බාහිර සංරක්ෂක ලෙස කටයුතු කළ ඔහු 1970 මාර්තු 26 සිට අප්‍රේල් 01 දක්වා ලෙස්ටර් ජේම්ස් පීරිස් ප්‍රත්‍යාවලෝකන සිනමා දැක්මක් ද සංවිධානය කළේය. ඔහු ලෙස්ටර් හා සුමිත්‍රාගේ පෞද්ගලික මිත්‍රයෙකි.ජපන් සිනමාව පිළිබඳ කෘති රාශියක් ඔහු ඉංග්‍රිසි බසින් රචනා කර ඇත. පළමු කෘතිය වූයේ 1959 දී පළ වූ The Japanese Film : Art and Industry ය. එය ජෝසප් අයි.ඇන්ඩර්සන් සමඟ ඒකාබද්ධව රචනා කෙරිණි. ඔහුගේ Japanese Movies ග්‍රන්ථය පළ වූයේ 1961 දීය. යසුජිරෝ ඔසු පිළිබඳව ලියැවුණු Ozu 1974 දී පළ වූ අතර The Films of Akira Kurosawa 1984 දී පළ වූ අතර ඊට අමතරව තවත් කෘති රාශියක් ජපන් සිනමාව හා ජපානය පිළිබඳව ද රචනා කර ඇත. ඔහු ගේ ඒ A Hundred Years of Japanese Cinema (1990) කෘතියට පෙරවදනක් ලියමින් පෝල් ෂ්රාඩර් සඳහන් කළේ “ජපන් සිනමාව පිළිබඳ බටහිර හා අප දන්නේ කුමක් ද ඒ හැම දෙයකම ගෞරවය ඩොනල්ඩ් රිචීට හිමි විය යුතුය.” කියාය.අකිර කුරොසවගේ “කගෙමුෂා’, “රෙඩ් බ්‍රියඩ්” හා “ඩ්‍රීම්ස්” යන කෘතීන් හි ඉංග්‍රිසි උප ශීර්ෂය ලියන ලද්දේ රිචී විසිනි. ජපන් බස ව්‍යක්තව කතා කළ හැකි වුවද කියවීමේ දී හා ලිවීමේ දී ඔහු දුර්වල විය.ඔහු පර්යේෂණාත්මක කෙටි චිත්‍රපට 30ක් පමණ නිර්මාණය කර ඇත. ඒවා බොහෝමයක් මිමී 16න් රූපගත කරන ලද අතර ඒවායේ ධාවන කාලය මිනිත්තු 05 සිට 47 අතර විය. තවද ඔහු චිත්‍ර ශිල්පියෙක් ද විය. 1970 සිට 1980 ගණන් දක්වා ඔහු ඇඳී චිත්‍ර 2007 වර්ෂයේ දී තෝකියෝහි නිපොන් ශාලාවේදී ප්‍රදර්ශනය විය. ඔහු ඉතාමත් විවෘතවම සමලිංගික සේවනයේ යෙදුණේය. ඇමෙරිකානු කාන්තාවක වූ මේරි ඉවාන්ස් සමඟ 1961 දී විවාහ වූ ඔහු 1965 දී දික්කසාද විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030316</link>
    <topic>මීට පස්සේ මං ජීවිතේට ටෙලිනාට්‍ය කරන්නේ නැහැ</topic>
    <author>ඡායාරූපය - දුෂ්මන්ත මායාදුන්න</author>
    <content>මීට පස්සේ මං ජීවිතේට ටෙලිනාට්‍ය කරන්නේ නැහැබර්මින් ලයිලි ප්‍රනාන්දුබර්මින් ලයිලි ප්‍රනාන්දු අධ්‍යක්ෂණය කළ ටෙලිනාට්‍ය කීපයක් ඩිජිටල් සංගත තැටිවලට (DVD) නඟා සංරක්ෂණය සඳහා භාරදීමේ උත්සවයක් පසුගියදා (28) කොළඹ ජාතික රූපවාහිනි සංස්ථාවේදී පැවැත්විණි.මේ ලිපිය පළවන්නේ ඒ සංසිද්ධිය නිමිති කරගෙනය.මොකක්ද මේ පවත්වපු උත්සවේ?මම මේ වනවිට ටෙලිනාට්‍ය 38 ක් අධ්‍යක්ෂණය කර තියෙනවා. එයින් 16 DVD වලට අරන් සංරක්ෂණය සඳහා භාරදීමකුයි මෙතැනදී සිද්ධ වුණේ. මේ සඳහා තිදෙනකුගේ සහයෝගය ලැබුණු බව කිවයුත්තේ කෘතඥ පූර්වකව. ඒ ජාතික රූපවාහිනි සංස්ථාවේ සභාපති මොහාන් සමරනායක, එහි වැඩසටහන් අධ්‍යක්ෂ පාලිත විජේසිංහ හා එහිම සහකාර අධ්‍යක්ෂිකා රංජනී අලුත්ගේ යන මහත්ම මහත්මීන්. අපේ රටේ මෙතෙක් ටෙලිනාට්‍ය සංරක්ෂණයක් සිදුවී නැහැ. මේක තමයි ඊට මුල පිරීම. ළඟදීම මේ සඳහා නීති පවා සම්පාදනය වෙනවා. ඒ කියන්නේ හැම ටෙලිනාට්‍යයකම පිටපත් තුනක් ජාතික ලේඛනාගාරයට දීම අනිවාර්ය වෙනවා.ඔබ ටෙලිනාට්‍යකරණයට ආවේ චිත්‍රපට දෙකක් අධ්‍යක්ෂණය කිරීමෙන් ඉනික්බිතිව. ඔබ ඉන්පස්සේ එකම චිත්‍රපටයක්වත් නිර්මාණය කළේ නැහැ.ඒ ප්‍රධාන වශයෙන් ම කලකිරීම. මගේ මුල්ම චිත්‍රපටය ‘චාරුලතා.’ විජය - ගීතා මුල්වතාවට එකට රඟපෑවේ එහි. එහෙත් ඒ චිත්‍රපටය දවස් 10 ක් විතර රූපගත කරලා අතරමඟ නැවතුණා. ඊට පස්සේ ‘සිවුරඟසේනා’ චිත්‍රපටය අධ්‍යක්ෂණය කළා. ඒත් එය තිරගත වුණේ නිෂ්පාදකගේ නමින්. මම මගේ චිත්‍රපටය බැලුවේ අතින් සල්ලි දීලා ටිකට් අරන්. ‘වාලම්පුරි’ මගේ ඊළඟ චිත්‍රපටය. ඒක කරන්න බැරි දෙයක් කරන්න ගත්තු අසාර්ථක උත්සාහයක්. මේ වෙනකොට මම ටෙලිනාට්‍ය ගැනත් කලකිරිලයි ඉන්නේ.මගේ ‘අකුණු සැර’ කියන ටෙලිනාට්‍යය විකාශය වුණේ මගේ නම නැතුව. මගේ ටෙලිනාට්‍ය දෙකක් අනුමත වෙලා පෙන්වගන්න බැරිව තියෙනවා. මගේ හොඳම ටෙලිනාට්‍ය ටික ජාතික රූපවාහිනියේ විකාශය වුණේ නැහැ. මේ කරුණු නිසා මං දැන් කලකිරිලයි ඉන්නේ. මම මීට පස්සේ ජීවිතේට ටෙලිනාට්‍ය කරන්නේ නැහැ කියලා හිතාගත්තා. හැබැයි මං ආයේ චිත්‍රපට කරනවා. පැරණි ජනප්‍රිය විකට චිත්‍රපටයක් වූ ‘අල්ලපු ගෙදර’ මා දැන් ප්‍රතිනිර්මාණය කරනවා. එහි මුහුරත් උලෙළත් මේ වනවිට පවත්වා අවසන්.ඔබ වෘත්තියෙන් ගුරුවරයෙක් නේද?ඔව්. මම අවුරුදු 19 ක් ගුරුවෘත්තියේ යෙදුණා. ඒත් මට අදටත් විශ්‍රාම වැටුපක් නැහැ. ගුරු වෘත්තිය මගේ නිර්මාණවලට හුඟක් බලපාලා තියෙනවා. මම ඉගෙන ගනිද්දිත් උගන්වද්දිත් අවස්ථා දෙකේ දීම මට පරමාදර්ශී ගුරුවරුන් මුණගැහුණා. මට උගන්වපු එඩී ප්‍රනාන්දු, තිස්ස ගුණවර්ධන උදාර පුරුෂාර්ථවලින් හෙබි ගුරුවරු. ශිෂ්‍යයන්ගෙන් තොර ලෝකයක් ඔවුන්ට තිබුණේ නැහැ. කොටහේනේ ශා. බෙනඩික්ට් විදුහලේ විදුහල්පතිව සිටි ඇලෙක්සැන්ඩර් සහෝදරතුමා ‘විරාගයේ’ අරවින්ද බඳු සත්‍යවාදී චරිතයක්. ඔවුන් මගේ ජීවිතයට බලපෑවා. මගේ ‘ගුරු ගීතය’ ටෙලිනාට්‍යයේ රන්ජන් රාමනායක රඟපාපු චරිතය නිර්මාණය කළේ ඒ අත්දැකීම් ඔස්සේ. ‘චරිත තුනක්’ නවකතාවේ එන ඉසාගේ චරිතයත් මට හුඟක් බලපාලා තියෙනවා. ඔහු පවුලේ සියලු යුතුකම් ඉටු කරලා ජීවිතය දිහා උපේක්ෂා සහගතව බලපු පුද්ගලයෙක්.ඔබේ හුඟක් ටෙලිනාට්‍යවල වස්තු බීජ වන්නේ පවුල් සංස්ථාවේ අර්බුද?ඔව්. ‘සන්නාලියනේ’, ‘මල් කැකුළක්’ වැනි ටෙලිනාට්‍යවලට වස්තු වුණේ එවන් අර්බුද. විශේෂයෙන් ආදරය නිසා මිනිස්සු එයින් චමත්කාරයක් විඳිනවා වගේ ම කිසියම් චිත්ත පීඩාවනුත් විඳිනවා. ඒක තමයි යථාර්ථය. මට හුඟක් බලපාපු කලා කෘතියක් තමයි මහාචාර්ය සරච්චන්ද්‍රයන්ගේ ‘සිංහබාහු’. එහි එන ‘නැත ලොවේ අන් රසඳුනා - ආදරය සේ සුවදෙනා’ යන්න මගේ හුඟක් ටෙලිනාට්‍යවලින් කියැවෙන පොදු තේමාවක්. ඒ වගේ ම තමයි ඒ නාට්‍යයේ ම එන ‘පුතු සෙනේ පිතු හද තුළ ම මිස නැත පුතුන් හද තුළ රදන්නේ” යන කවිය. එයත් මගේ ටෙලිනාට්‍යයේ යටි පෙළක් සේ දිවෙන දැක්මක්.ඔබ ජනවාර්ගික අර්බුදය පාදක කරගෙනත් ටෙලිනාට්‍ය කීපයක් ම නිර්මාණය කළා.මිනිස්සු ජාතීන් වශයෙන් බෙදීම බොරුවක්; ව්‍යාජයක්. මානව වංශ විද්‍යාව අනුවයි මිනිසා වර්ගීකරණය කළ යුත්තේ. ඔය කාටත් තියෙන්නේ ලේ වර්ග හතරයිනේ. 1983 දී අපි උගන්වපු පාසල්, අනාථ කඳවුරු බවට පත් වුණා. යුද්ධය නිසා දෙපැත්තෙම මිනිසුන් දුක් විඳින හැටි අපි පසුගිය අවුරුදු තිහේදී අත්දැක්කා. මම උගන්වපු කේරි විද්‍යාලය බහු වාර්ගික විදුහලක්. ඒකේ චීන ළමයිනුත් ඉන්නවා. ජාතින් අතර සංහිඳියාව මා කවදත් වැදගත්කොට සලකන්නක්. අපේ රටේ පල්ලි, පන්සල්, කෝවිල්, දේවාල හතරක් තියෙනවා.හරි අපූර්ව සංස්කෘතික සුසංයෝගයක්. අපි අනිත් ජාතීන්ට ගෞරව කරන්න ඉගෙන ගන්න ඕනෑ. මම මගේ ‘වාලම්පුරි’ චිත්‍රපටයෙන් ජාතික සංහිඳියාව ගැන කිව්වා. එහි හීන්බණ්ඩා විවාහ වෙන්නේ රාසම්මාත් එක්ක. ‘සුරඅසුර’, ‘මරු වැල’ මම ජාතික ප්‍රශ්නය අළලා තැනූ ටෙලිනාට්‍ය දෙකක්. ‘සූර්ය උදයම්’ මම දෙමළ බසින් නිර්මාණය කළ ටෙලිනාට්‍යයක්. සිංහල අධ්‍යක්ෂවරයෙක් නිර්මාණය කළ ප්‍රථම දෙමළ ටෙලිනාට්‍ය මෙය යැයි මා සිතනවා.හොඳ ටෙලිනාට්‍ය කීපයක් ම නිර්මාණය කළ ඔබ ‘බෝඩිම’ වැනි ටෙලිනාට්‍යයක් අධ්‍යක්ෂණය කළේ ඇයි?එකක්, මම හාස්‍යයට කැමැතියි. අනික මේ ටෙලිනාට්‍යය නිර්මාණය වුණේ භීෂණ යුගයේ. හැම ප්‍රවෘත්තියකින් ම කියැවුණේ මිනිස් ඝාතන ගැන. ඒ නිසා මිනිස්සු හිටියේ සන්ත්‍රාසයෙන් ඇළලිලා. මේ මානසිකත්වයෙන් ඔවුන් මුදවාලීමයි මෙතැනදී මගේ අරමුණ වුණේ. මං වැපිරුවේ ‘මුං’. ඒත් විචාරකයෝ මගෙන් ඉල්ලුවේ ‘තල’.සු.මි.ඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030317</link>
    <topic>වේදිකා නාට්‍ය කලාව අද අතරමැදියකුගේ වෙළෙඳාමක් වෙලා</topic>
    <author>ඉනෝකා පෙරේරා බණ්ඩාර</author>
    <content>වේදිකා නාට්‍ය කලාව අද අතරමැදියකුගේ වෙළෙඳාමක් වෙලාඅනුලා බුලත්සිංහල1968 වසරේ ආර්. ආර්. සමරකෝන්ගේ ‘ලෙඩක් නැති ලෙඩෙක්’ නාට්‍යයෙන් ප්‍රසිද්ධ වේදිකාවට පැමිණි අනුලා බුලත්සිංහල, අද වන විටත් වේදිකාවේ ජ්‍යෙෂ්ඨයන් අතළොස්ස අතරේ පෙරමුණේ හිඳින්නීය.60, 70, 80 සහ 90 දශකයේ පටන් වේදිකාව සමඟ ගනුදෙනු කළ අනුලා, අද එය මහත් ව්‍යසනයකට පත්ව ඇතැයි පවසයි. නාට්‍ය සංවිධානයක යැයි කියා ගන්නා, නාට්‍ය මුදලාලි කෙනකු නිසා, වේදිකා නාට්‍යයත් රංග ශිල්පීනුත් තුට්ටු දෙකට වැටී ඇති බව පවසන ඈ ක්ෂේත්‍රයට පත්ව ඇති ඉරණම පිළිබඳ මෙසේ හඬ අවදි කරයි.නාට්‍ය කලාව පිළිබඳ මේ තරම් කතා කරන යුගයක මොකක්ද ඔබේ මේ චෝදනාව...අද හුඟ දෙනෙක් කතා කරන්නේ ඇත්ත වහලා. ඇත්තම තත්ත්වය නම් වේදිකා නාට්‍ය කලාව අද අතරමැදියකු පමණක් හම්බ කරන් කන වෙළෙඳාමක් වෙලා. මේවට වගකිවයුතු ආයතනයක් නැහැ. නීතියක් නැහැ.අද බිහිවෙලා තියෙන්නෙ ‘පෙනී හිටින’ නළු නිළියෝ. සමහරු රඟපෑමේ ‘අ’ යන්නවත් දන්නෙ නැහැ. සමහර වෙලාවට නිෂ්පාදකයත් රඟපානවා. පුදුම විහිළුවක්.සමහර අයට කලාව කියන්නෙ මොකක්ද කියන අවබෝධයවත් නැහැ. හිතාගෙන ඉන්නෙ හරි ලේසි දෙයක් කියලා. දන්න නොදන්න හැම දෙනාම වේදිකා නාට්‍ය කරනවා. ටෙලි නාට්‍ය කරනවා. බැරි බැරි අමාරුවෙන් ගීත ගයනවා.හරියට අයාලේ යන හරක් වගේ. ඔහේ හැම එකකටම හොම්බ දානවා. උලා කනවා. ඒ විතරක් නම් බැරියැ, මේවා පෙන්වන ආයතනත් ඔහේ පවත්වාගෙන යනවා. හොරුන්ට තක්කඩින්ට වැරැදි කරගෙන හොඳින් වැජඹෙන්න ඉඩ ලැබිලා තියෙනවා. බුද්ධිමය දේපළ පිළිබඳව නීතිය හරිහැටි ක්‍රියාත්මක නොවන නිසා, නිර්මාණ හොරු, නිර්මාණ මංකොල්ලකාරයො අනුන්ගෙ නිර්මාණ බලෙන්ම හොරා කනවා.කොහෙද මේවට දඬුවම් ලැබෙන්නෙ? කවුද මේවා බලන්නෙ? කතා කරපු කෙනා වැරැදියි.එතකොට මොකක්ද ඔබ ඔය කියන වේදිකා නාට්‍ය මුදලාලි කතාව...අද නාට්‍ය රඟපාන්න එන සමහර අය හිතන්නෙ අද රඟපාලා හෙට මළත් කමක් නැහැ කියලා. ඒ නිසා තුට්ටු දෙකට ඕන දෙයක් කරාවි. රංගනය බාල්දු වෙන්නෙ මෙහෙම අය හින්දා. මේ අතරෙ සමහර ප්‍රවීණ අයත් ඉන්න එක තමයි කනගාටු.දැන් නාට්‍යයේ ගෞරවනීය අයිතිය තිබෙන්නෙ නිර්මාණකරුවා අතේ නෙවෙයි. අර තක්කඩි මුදලාලි අතේ. නිර්මාණ කරුවාගෙන් නාට්‍ය ගන්නෙ රුපියල් ලක්ෂයකට නම්, ‘සංවිධායක මුදලාලි’ ඒක රට වටේට දෙන්නේ එක්ලක්ෂ විසිපන්දාහට. සමහර වෙලාවට ඊටත් වැඩියි. අන්තිමට මේකෙ බර යන්නෙ නාට්‍යය බලන්න එන අහිංසක පේ‍්‍රක්ෂකයාට. 500/= ටිකට් එක කෙළින්ම 750/= කරනවා. එක්කෝ 1000/= යි.අනික කොළඹදීම සල්ලි ගනුදෙනු කරලා අත පිහදා ගත්තම ‘සංවිධායක මුදලාලිගේ’ වැඩේ ඉවරයි. එයා යන්නෑ නාට්‍යයත් අරන් රට වටේ. ඒ දුක - ඒ කට්ට කන්න වෙන්නෙ නාට්‍යයේ අයිතිකරුවාටයි නළු නිළියන්ටයි විතරයි. එයාට නාට්‍යය දුන්නම එයා කරන්නෙ රට වටෙන් ‘ඕඩර්ස්’ අරගෙන අහවල් අහවල් තැනට යන්න කියනවා. එක දර්ශනයකින් රුපියල් 25,000 - 50,000 ක් විතර අතරමැදි සංවිධායක මුදලාලි හොයනවා.මේ ගමන්වලදී හරි හමන් කෑමක් බීමක් - ඉඳුම් හිටුම් නැතිව, ඇඳුමක් මාරු කරගන්න තැනක් නැතිව නළු නිළියො හිඟන්නො වෙනවා. අඩුම තරමෙ බොන්න වතුර ටිකත් අපිම සපයගන්න වෙනවා. වැසිකිළි හොයාගෙන ඇවිදින්න වෙනවා. පුදුම අපහාසයක්. නාට්‍යය, සංවිධායකට දුන්නම, අයිතිකාරයට වෙන්නෙ ඔහු ගෙවන සොච්චම් මුදලත් අරගෙන, කියන පදේට නටන්න විතරයි.අර සොච්චම් මුදල මුළු කණ්ඩායමටම බෙදෙනවා. සමහර වෙලාවට සියලු ශිල්පීන් සමඟ 25 - 30 කට බෙදෙනවා. අපිට පස් - හය වතාවක්වත් රඟපාලා හොයන්න බැරි මුදලක් නිකම්ම ඉඳගෙන අර තක්කඩි සංවිධායකයා ලබා ගන්නවා. මොන තරම් පාපයක් ද?උගුර ලේ රහ වෙනකල් වේදිකාවේ සින්දු කියලා, රඟපාලා, කැපකිරීම් කරපු අපිටත් ඒ ඉරණමමයි. මේ වගේ හොර තක්කඩි පෝෂණය වෙන්නෙ අපේ රීරි මාංසෙ හූරා කාලා. කොන්ද පණ තියෙන අපේ ශිල්පීන් තවත් මේවට ඉඩ දිය යුතු නැහැ.නාට්‍ය හා රංග කලාවට නිර්දේශිත වූ සමහර නාට්‍යවලටත් මේ දේ වෙනව ද...?මොකද නැත්තෙ. හැමදාම ඉල්ලුමක් තියෙන එහෙම නාට්‍යවලට මොකටද සංවිධායකයෙක්. අද දයානන්ද ගුණවර්ධන, මහාචාර්ය සරච්චන්ද්‍ර වගේ නිර්මාණකරුවො ජීවත්වෙලා හිටියා නම් මේ නාට්‍ය කවදාවත් ඔය වගේ මුදලාලිලාට විකුණන්නෙ නැහැ.අන්තිමේ මේ නාට්‍ය බලන්නේ පාසල් දරුවෝ. අනේ! ඒ ළමයි, කීය වුණත් ටිකට් එක අරන් නාට්‍යය බලනවා. මේක හරි ඛේදවාචකයක්. විෂය නිර්දේශයට නියමිත මේ වගේ නාට්‍ය කිහිපයක්මත් ඔය විදියට ‘සංවිධායක මුදලාලි’ අතේ නැටවෙනවා. මේ නිසා දරුවෝ - දෙමව්පියෝ මොනතරම් අසරණ ද...ඒත් ඔබ කොහොම ද කියන්නෙ මේවායේ නියම නිර්මාණකරුවො සංවිධායකට දීම ප්‍රතික්ෂේප කළා කියලා...දයානන්ද ගුණවර්ධන මහතා ජීවත්ව සිටියදීම ‘සංවිධායක මුදලාලි’ කෙනෙක් මධුර ජවනිකා නාට්‍යය ඉල්ලුවා. එවිට එතුමා කිව්වෙ, ‘නාට්‍යය වේදිකාගත නොවී ගේ ඇතුළෙ තිබුණත් මං මුදලාලිලාට විකුණගෙන කන්න නාට්‍ය හදලා නැහැ කියලා.සංවිධායකවරුන්ගෙන් නාට්‍ය සඳහා යහපතක් සිදුවන්නේම නැති ද...සිදුවිය යුත්තේ යහපතක් වුණාට වෙන්නෙ නිර්මාණ මංකොල්ලයක් පමණයි. ඔය සංවිධායක මුදලාලි දැන් කියන්නෙ, ‘මං විතරයි මේ වේදිකා නාට්‍ය ක්ෂේත්‍රයේ ඉන්න එකම සංවිධායකවරයා. මං හින්දයි මේ නාට්‍යකාරයො හැම කෙනෙක්ම ජීවත්වෙන්නෙ...’ කියලා.ඔන්න බලන්න මේ රටේ හොර තක්කඩින්ට තියෙන තැන. අවුරුදු ගණනාවක් පුරුදු පුහුණුවීම් - කැපකිරීම් කරලා, වඩෙයි - ප්ලෙන්ටියයි එකෙන් වේදිකාව එක්ක ඔට්ටු වෙලා ප්‍රවීණයෝ - දැවැන්තයො එක්ක වැඩ කරලා අප ගොඩනඟා ගත්තු ප්‍රතිරූපය තමයි මේ වෙළෙන්දෝ විනාශ කරන්නේ.අද මේ රටේ නාට්‍ය කලාවට අදාළ මණ්ඩලවල, සංවිධානවල ලොකු පුටුවල ඉන්නෙ කලාවෙන්ම ගොඩනැගිච්ච කලාකාරයෝ’ ඒ අයත් නිහඬව තමන්ගේ දියුණුව විතරක් බලාගෙන ඉන්න එක තමයි මේ විනාශෙට මුල.දැන්වත් ඔය නිද්‍රාවෙන් අවදි වෙලා, තමන් විතරක් හැදෙන එක නවතලා නාට්‍ය කලාවට මොකද වෙන්නේ කියලා හොයලා බලන්න කියලයි මට කියන්න තියෙන්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030318</link>
    <topic>කැඩුණු කැමරා පහේ කතාන්දරය</topic>
    <author/>
    <content>කැඩුණු කැමරා පහේ කතාන්දරයඊශ්‍රායල් හමුදා භටයෝ පලස්තීන ජනාවාසයකට පැමිණ එහි නිවෙසක සිටි තරුණයෙක් අත්අංඩංගුවට ගෙන වාහනයට දමා ගනිති. ඔහුගේ මහලු පියා දැඩි කම්පාවට පත්ව හමුදා රියේ මඟ වළකමින් එය ඉදිරියේ හිඳ ගනී. තරුණයාගේ මව ද විලාප දෙමින් ඔහු අසලට එයි. එමාඩ් බර්නට් නමැති පලස්තීනුවාගේ වීඩියෝ කැමරාවේ මෙම සිදුවීම රූපගත වෙයි.කලකට පසු එය නරඹන ඊශ්‍රායල ජාතික සිනමාකරුවෙකු වන ගයි ඩාවිඩ් ද දැඩි කම්පනයට පත්වෙයි. ඔහු එමාඩ් බර්නට් සමඟ එක්ව වාර්තා චිත්‍රපටයක් නිපදවීමට කැමැත්ත පළ කරයි.ගාසා තීරයේ සිදුවන නොසිදුවිය යුතු මිනිස් ගැටුම පිළිබඳ කියැවෙන “කැඩුණු කැමරා පහ” (5 BROKEN CAMERAS) නමැති වාර්තා චිත්‍රපටය බිහිවන්නේ එලෙසිනි.2005 දී පලස්තීන ගොවියෙකු වූ එමාඩ් බර්නට් වීඩියෝ කැමරාවක් මිලදී ගත්තේ තම බාල පුතාගේ උපන්දින උත්සවය රූපගත කර තබනු පිණිසය. එතැනින් පටන් ගන්නා එමාඩ්ගේ කැමරාකරණය හයවැනි කැමරාව දක්වා ම දීර්ඝ වෙයි.ගයි ඩාවිඩ් ඔහුට එක්වන්නේ 2009 දීය. වසර පහක් පුරා රූගත වුණු එමාඩ්ගේ පවුලේ අන්දරය බටහිර ඉවුරේ වෙසෙන පලස්තීනුවන්ගේ ද දෛනික ජීවිතය පිළිබඳ සත්‍ය වාර්තාවක් බව ඩාවිඩ්ට පෙනී යයි.එමාඩ්ගේ කැමරා පහක්ම නොයෙකුත් හේතු නිසා අබලන් වෙයි. එක් අවස්ථාවක කැමරාවට වෙඩි වදී. එමාඩ් ගේ ජීවිතය ගැළවෙන්නේ අනූනමයෙනි. නිතරම ගැටුම් හටගන්නා පලස්තීනු ජනාවාසයේ රබර් උණ්ඩ හා කඳුළු ගෑස් ග්‍රෙනේඩ් පියාඹද්දී, ඊට මැදිව කැමරාව හසුරුවීම පහසු කටයුත්තක් නොවේ.’කැඩුණු කැමරා පහ’ පලස්තීන ජන දිවිය පිළිබඳ අවංක සාක්කිකරුවෙකු බඳුය. එහි එන බොහෝ දුක්මුසු සිදුවීම් ලෝකයේ අනෙක් රටවල නිදහසේ සුවසේ ජීවත්වන මිනිසුන්ගේ හෘදසාක්ෂිය ලජ්ජාවට පත් කරවනසුලුය.2005 දී පලස්තීන හා ඊශ්‍රායල දේශ සීමාව වෙන් කරමින් කොන්ක්‍රීට් පුවරු යෙදූ තාප්පයක් ඉදිකෙරුණි. පලස්තීනුවන් ඊට දැඩි විරෝධයක් දැක්වූයේ ඉන් තම වගා බිම් අහිමිවන බැවිනි. එහෙත් එය නොතැකූ ඊශ්‍රායලය තාප්පය ඉදිකරන්නට පටන් ගනී. රාක්ෂයින් සේ ඉදිරියට ගමන් කරන බුල්ඩෝසර් මහලු ඔලිව් ගස් බිම හෙළයි. වගා බිම් වනසා දමයි.මෙබඳු සිදුවීම් රූගත කරන එමාඩ් ප්‍රවෘත්ති ඒජන්සි වෙත ගොස් ඒවා ප්‍රදර්ශනය කරයි. ඔහුට රොයිටර් වාර්තා කරුවෙකු වීමට අවස්ථාව ලැබෙන්නේ ඉන් පසුවය.එමාඩ් ජීවත්වන බටහිර ඉවුරේ බිලිනි ගමේ වැසියන් විරෝධතා ව්‍යාපාරයන්හි යෙදුණද ඔවුන්ට සටන් පාඨ හා කඳුළු මිස අවි ආයුධ නැත. එමාඩ්ගේ සත්‍ය වාර්තා තුළින් බිලිනි ගම මාධ්‍යවේදීනගේ අවධානයට ලක්වෙයි. එහි සතියක කෙරෙන විරෝධතා ව්‍යාපාරයන්ට මානවහිතවාදී කණ්ඩායම් පමණක් නොව වාමවාදී ඊශ්‍රායල් ජාතිකයෝ පවා එක්වන්නට පටන් ගනිති. 2007 දී ඊශ්‍රායල අධිකරණය මඟින් තාප්පය කඩා දැමීමට නියෝගයක් නිකුත් කෙරෙයි. මෙය බිලිනි ගමේ අහිංසක වැසියන් ලද මහත් ජයග්‍රහණයක් ලෙස ලොවට වාර්තා වෙයි.වසර පහක් පුරා පැය සිය ගණනින් රූගත වූ එමාඩ්ගේ වාර්තා, ඩාවිඩ් ද හවුල් වූ පසු මිනිත්තු 90ක චිත්‍රපටයක් වශයෙන් සංස්කරණය වෙයි. එහි රූපවාහිනී පිටපත මිනිත්තු 52කි.කොටස් 5ක් වශයෙන් සකස් වන ‘කැමරා පහේ කතාව‘ 2012 දී සූඩාන චිත්‍රපට උලෙළින් සම්මානයට පාත්‍ර වෙයි. ඇමස්ටර්ඩෑම් වාර්තා චිත්‍රපට උලෙළ ද නියෝජනය කරයි. බිලින් ගම ලෝකයේ අවධානය දිනා ගනිද්දී ඒ ඇසුරින් ෂායි කාමෙලි පොලැක් “බිලින් –මයි ලව්” නමින් ද, ගයි ඩාවිඩ් හා අලෙක්සාන්ද්‍රි ගොටෙස්මාන් “ඉන්ටරස්ටඩ් ස්ට්‍රිම්” නමින් චිත්‍රපට දෙකක් ද නිර්මාණය කරති.මෙවර ඇකඩමි සම්මාන උලෙළේ දී, ‘කැඩුණු කැමරා පහ” හොඳම වාර්තාපටය සඳහා නිර්දේශ විය. බිලින් ගමේ වැසියෙන් එයින් මහත් සතුටට පත්වූයේ ඊශ්‍රායල් තාප්පය කඩා දැමුණු දා සේමය.”මෙය මගේ ජීවිතයේ ද ප්‍රීතිමත්ම දවසයි.”ඉමාඩ් ද කියා සිටියේය.’කැමරා පහේ’ ඇකඩමි නිර්දේශය නිසාත් ඩාවිඩ්ගේ සම්බන්ධය නිසාත් ඊශ්‍රායල් මාධ්‍ය එය තම ජයග්‍රහණයක් ලෙස සලකද්දී පලස්තීනුවෝ එය තමන්ගේ චිත්‍රපටය කැයි උදම් අනති.එහෙත් ඉමාඩ් කියන්නේ වෙනම කතාවකි.”මගේ චිත්‍රපටයට පුරවැසිභාවයක් නැහැ.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030319</link>
    <topic>සුපිරි හසරැල්ලට ගී ගැයූ ටියුඩර් කඳනාරච්චි</topic>
    <author>චන්ද්‍ර ශ්‍රී සෝමසිරි</author>
    <content>සුපිරි හසරැල්ලට ගී ගැයූ ටියුඩර් කඳනාරච්චි“සුපිපි හසරැලි තොල්අග රුවට රුවා දිලෙන නළලත චන්දන තිලක තියා”මේ පනහ දශකයේ අග භාගයේ ප්‍රසංග වේදිකාවේ අතිශයින් ජනපි‍්‍රය ගීතයක්. ගීය ගයන ගායකයා ටියුඩර් කඳනාරච්චි. අනිකුත් ගායකයන් වගේම මොහුත් ගායනයට පිවිසියේ ගුවන්විදුලියේ ළමා මණ්ඩපයෙන්. පසුව වෙළෙඳ සේවයේ ‘ආධුනික පැය’ හා ‘තරු හමුවෙන්‘ රටටම ගායන කුසලතා පෙන්නා 1958 වෙළෙඳ සේවයේත්, 1962 ස්වදේශීය සේවයේත් “ඒ” ශ්‍රේණියේ සරල ගී ගායකයකු ලෙස සුභාවිත ගීතය පෝෂණය කිරීමේ වෑයමට උර දුන්නා.එවක ගුවන් විදුලියේ ජනපි‍්‍රය ගීත නාටකයක් වූ ‘අනර්කලී’ රස ගැන්වුණේ ටියුඩර්ගේ සංගීත නිර්මාණයෙන්. මහගමසේකරයන් නිෂ්පාදනය කළ ‘අනර්කලී’ හී සංගීතය මෙහෙයවූයේ එවක ගුවන්විදුලි වාදක මණ්ඩලයේ ප්‍රධානියා වූ පණ්ඩිත් අමරදේවයන්. මෙය තම කලා ජීවිතයේ අමරණීය මතක සටහනක් බව ටියුඩර් අදත් සිහිපත් කරන්නේ මහත් අභිමානයකින්.ටියුඩර් කොහොමත් වැඩි සද්දයක්, බද්දයක් නැතුව තම ගමන ගිය කෙනෙක්. ඔහුට හැමදාමත් ඕන වුණේ අලුත් දෙයක්, හොඳ දෙයක් කරන්න. ප්‍රසංග වේදිකාවට නැග්ගෙත් බැරිම තැන. පේරාදෙණි සරසවියේ සංගීත ප්‍රසංගවලට ඔහු සහභාගි වුණේ හරිම කැමැත්තෙන්. උසස් රස වින්දනයක් ලබන්න පුළුවන් බුද්ධිමත් රසිකයින්ට ගී ගයන්නයි ඔහු වැඩි කැමැත්තක් දැක්වූවේ. 60 දශකයේ පේරාදෙණියේ සරසවියේ පැවැත්වූ ප්‍රසංගයකදී ඔහු ගැයූ ‘ටිකිරි මැණිකෙ දර අහුලන කුරුඳු කැලෑවේ’ ගීතයට අපූරු ප්‍රතිචාරයකුත් ලැබුණා.එච්. ආර්. ජෝතිපාල, මිල්ටන් පෙරේරා, මොරිස් දහනායක ටියුඩර්ගෙ සමකාලීනයො. ඔවුන් වෘත්තීය ගායකයින් ලෙස රටපුරා ප්‍රසංග වේදිකාවලත්, චිත්‍රපටවලත් ගී ගයද්දී ටියුඩර් ගියෙ වෙනම ගමනක්. ඔහුට ඕන වුණේ ස්වතන්ත්‍ර ගී තනු නිර්මාණය කරමින් අපේම ගී තනු නිර්මාණ ගොන්න පොහොසත් කරන්න.ඒ සඳහා ඔහු ‘මධුර කල්පනා’ නමින් ගීත එකතුවක් එළිදැක්වූවා. මේ ගීත 18 ම ස්වතන්ත්‍ර ගී තනුවලින් හැඩ ගැන්වුණා. ආචාර්ය පේ‍්‍රමසිරි කේමදාස හා ෂෙල්ටන් පේ‍්‍රමරත්නත් මේ සඳහා ගී තනු නිර්මාණයෙන් දායක වුණා. මේ ගීත වැඩි හරියක සංගීත නිර්මාණය වුණේ ටියුඩර් අතින්මයි. 1959 දී මේ ගීත එකතුව එළිදැක්වුවත් එය රටපුරා ශ්‍රාවකයන් අතරට ගෙන යාමේ කටයුත්ත ඒ තරම් හරියාකාරව කෙරුණෙ නෑ කියලයි ඔහු කියන්නෙ.“පෝය සඳේ” නමින් ටියුඩර් මෑත කාලයේ තම ජනපි‍්‍රය ගීත එකතුවකුත් එළි දැක්වූවා.‘පෝය සඳේ’ ගීත එකතුවේ එදා මෙදා තුර ඔහුගේ ජනපි‍්‍රය ගීත කීපයක්ම ඇතුළත් වෙලා. ‘ටිකිටි මැණිකෙ’, ‘පෝය සඳේ’, ‘හිරු සැඟවුණු විට’ වැනි ගීත. සුභාවිත ගීත කලාව තම පණ මෙන් සුරකින ටියුඩර්ලා වැනි කලාකරුවන්ගේ ගීත අද නාළිකාවලින් නම් ඇහැන්නෙ නැති තරම්. කලාව සිත එක්තැන් කරන මාධ්‍යයක් ලෙස ඇතැම් විද්වතුන් ලොවට පරකාස දෙඩුවත් මාධ්‍ය නාළිකා හසුරුවන සමහරුන් ටියුඩර්ලාට කරන කුඩම්මාගේ සැලකිල්ල ගැන නම් අපටත් කනගාටුවක් නොදැනෙනවා නොවෙයි.චන්ද්‍ර ශ්‍රී සෝමසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030320</link>
    <topic>පාලිත ගනේවත්තගෙන් පොත් දෙකක්</topic>
    <author>සුසන්ත</author>
    <content>පාලිත ගනේවත්තගෙන් පොත් දෙකක්ඔහු පාලිත ගනේවත්ත. ශාක නිරෝධායන ක්ෂේත්‍රයේ රැකියාවක නිරත ඔහු මේ වනවිට ජීවත්වන්නේ ඕස්ටේලියාවේ ය. එහෙත් ඔහු වසරකට වරක් හෝ දෙවරක් තම මවු බිමට පැමිණෙන්නේ ඔහු විසින් රචනා කරන ලද පොතක් හෝ දෙකක් එළිදැක්වීචමටය.පසු ගිය 25 වැනිදා පාලිත ගනේවත්ත විසින් රචිත කෘති දෙකක් එසේ එළිදැක්වූයේය. ඒ ‘දොස්තර චෙකොෆ්’ සහ ‘ගුණදාස අමරසේකර සංවාද’ නම් කෘති දෙකය. මෙම කෘති දෙක පිළිබඳවත් තම සාහිත්‍ය දිවිය පිළිබඳවත් රසඳුන වෙනුවෙන් අපි ඔහුගෙන් විමසා සිටියෙමු.උසස් අධ්‍යාපනය සඳහා මම රුසියාවට ගියා. එහිදී මම හැදෑරුවේ ජීව විද්‍යාව, කෘෂි විද්‍යාව වැනි විෂයන්. ඒ වගේ ම රුසියානු භාෂාවත් මම හොඳින් ඉගෙන ගත්තා. මම ආචාර්ය උපාධිය ලබාගත්තේ 1988 අවුරුද්දේ. ඒ; මොස්කව් මිත්‍රත්ව විශ්වවිද්‍යාලයෙන්. ඉන්පසුව මම රුසියානු සාහිත්‍ය පිළිබඳව අධ්‍යයනය කළා. එහිදී ඇන්ටන් චෙකොෆ්, දොස්නොවුස් ‘කි වැනි ලෝක ප්‍රකට රුසියානු ලේඛකයින්ගේ මුල් කෘති රුසියානු බසින් ම කියෙව්වා.ඉන්පසුව ඇතැම් කෘති සිංහලට පරිවර්තනය කළා. වසර ගණනාවක් ම රුසියාවේ ජීවත්වීම නිසා රුසියානු ජන සමාජය පිළිබඳව මට ලැබුණු අවබෝධය සහ රුසියානු බස පිළිබඳ තිබුණු දැනුමත් නිසා රුසියානු ලේඛකයින්ගේ මුල් කෘති සාර්ථක ලෙස මුල් බසින්ම සිංහලට පරිවර්තනය කිරීමට මට හැකි වුණා. ඒ අනුව ඇන්ටන් චෙකොෆ් මිය ගොස් වසර 100 ක් පිරුණු 2004 වසරේදී ‘ඇන්ටන් චෙකොෆ් සියවසරකට පසු කෙටිකතා’ නමින් කෙටිකතා එකතුවක් ග්‍රන්ථයක් ලෙස එළිදැක්වුවා.“පසුගිය 25 වැනිදා එළිදැක්වුණු මගේ අලුත් ම කෘති දෙකෙන් එකක් වන ‘දොස්තර චෙකොෆ්’ කෘතිය ඇන්ටන් චෙකොෆ් පිළිබඳව මා කළ ගවේෂණයක ප්‍රතිඵලයක්. බොහෝ දෙනෙක් නොදන්නවා වුණාට ලෝ ප්‍රකට ලේඛක ඇන්ටන් චෙකොෆ් වෘත්තියෙන් වෛද්‍යවරයෙක්. ඔහුගේ සාහිත්‍ය ඬර්මාණවලට ඔහුගේ වෛද්‍ය වෘත්තිය බලපා ඇති බව ඔහුගේ කෘති පරිශීලනය කිරීමේදී පෙනී යනවා.”“මම මේ වනවිට ඕස්ට්‍රේලියාවේ ශාක නිරෝධන අංශයේ රැකියාව කරන අතරතුර ඕස්ට්‍රේලියාවේ එස්.බී.එස් ගුවන් විදුලියේ විධායක නිෂ්පාදකවරයා ලෙසත් කටයුතු කරනවා. එම ගුවන් විදුලි නාළිකාව වෙනුවෙන් ගුණදාස අමරසේකර සාහිත්‍යවේදියා සමඟ පවත්වන ලද ගුවන් විදුලි සාකච්ඡා ඇතුළත් අනෙක් කෘතිය ‘ගුණදාස අමරසේකර සංවාද’ ලෙස මා නම් කළා.මෙහිදී මම සාකච්ඡා කළේ ගුණදාස අමරසේකරයන්ගේ සාහිත්‍ය ජීවිතය ගැන පමණයි. මෙවැනි කෘති රචනා කර ඒවා එළිදැක්වීමට මම වසරකට වරක් හෝ ලංකාවට එනවා.”සුසන්තඡායාරූපය -නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030321</link>
    <topic> අභීත දියණියට පෙම් බැඳි අධිරාජ්‍යයා</topic>
    <author>බුද්ධිකා බ්‍රහ්මණගේ</author>
    <content> අභීත දියණියට පෙම් බැඳි අධිරාජ්‍යයාකමල් ගමගේඒබැල්ම තියුණුය. සිනහව ආදරණීයය. තේජස් රාජකීය පෙනුමපරා විද්‍යමාන වන්නේ කෙළිලොල් බවට මුසුවූ බුද්ධිමත් බවකි. ජාතික රූපවාහිනියේ විකාශය වන නවතම කොරියානු ටෙලි නාට්‍යය වන ’අභීතදියණිය’ හී ප්‍රධාන චරිතය වන සුක්ජෝන් අධිරාජ්‍යයාගේ චරිතයට ආදරය කිරීමට මේ වනවිටත් බොහෝ දෙනකු පෙළඹී සිටින්නේ ඒ චරිතයෙන් පිළිබිඹු වන සුවිශේෂී ආදරණීය බව නිසාමය.පසුගිය දිනෙක නිමාවට පත්වූ ‘සුජාත දියණිය’ ටෙලිනාට්‍යයේ චංගුමීගේ පෙම්වතා මින්ජුන්ඕ ලෙස රඟපෑවෙත් ‘අභීත දියණිය’ හී සුක්ජෝන් අධිරාජ්‍යයා ලෙස රඟපාන්නේත් කොරියානු නළු ‘ජීජින්හී’ ය.කොරියාවේ සම්මාන රාශියක් දිනා ඇති මෙම ටෙලිනාට්‍යයේ වඩාත්ම ජනපි‍්‍රය වූ චරිතය වී ඇත්තේ සුක්ජෝන් රජුගේ චරිතයයි. මේ චරිතයට ලැබුණු ප්‍රතිචාර පිළිබඳව ‘ජජින්හී’ මාධ්‍ය සමඟ පවසා තිබුණේ “ඊට ලැබුණු ජනපි‍්‍රය බව මටත් අදහා ගැනීමට බැරිවුණා. මා රඟපෑ ඓතිහාසික චරිත අතරින් සුක්ජෝන් අධිරාජ්‍යයාගේ චරිතය ඉතාමත් සුවිශේෂීයි.” ලෙසය.සුක්ජෝන් රජු අන්තඞපුර කාන්තාවන් සමඟ ආදරයෙන් බැඳී සිටියද, රජවාසලේ සේවය කරනා සේවිකාවක වන ‘දොංයී’ හා ඇතිකරගන්නා මිතු දම කෙසේවේවිද? කතා රචකයා ප්‍රේක්‍ෂකයාගේ කුතුහලය ගොඩනඟන්නේ එබඳු ඉසව්වක් වෙතය.’සුජාත දියණිය’ ටෙලිනාට්‍යයේ අතිශය ජනපි‍්‍රය වූ චංගුමී චරිතය මෙන් ම මින්ජුන්ඕ චරිතයටත් ප්‍රේක්‍ෂකයෝ බෙහෙවින් ආදරය කළහ. ඒ චරිතයට හැඬ කැවීමේදී දායක වූයේ ප්‍රවීණ හඬ නළු කමල් ගමගේයි. අභීත දියණිය හී සුක්ජෝන් අධිරාජ්‍යයාගේ චරිතයට හඬ කවන්නේත් කමල් ගමගේමය.මෙබඳු සුවිශේෂී චරිත නිරූපණය සඳහා සිය හඬින් ලබාදෙන දායකත්වය පිළිබඳ කමල් පවසන්නේ මෙවැන්නක්.”ශ්‍රව්‍ය දෘශ්‍ය මාධ්‍යයෙන් එන චිත්‍රපට, ටෙලිනාට්‍ය, වාර්තා වැඩසටහන්වලට අපි නොයෙක් විට හඬින් දායකත්වය දක්වනවා. වාර්තා වැඩසටහනකදී අපි කරන්නේ පසුබිම් කථනය වගේ දෙයක්.නමුත් විදෙස් බසකින් විකාශය වන ටෙලිනාට්‍යයක හෝ සිනමාපටයකදී අපි කරන්නේ එහි නළු නිළියන් ඉදිරිපත් කරන අභින හතරටම ගැළපෙන ආකාරයෙන් වාචික අභිනය එකතු කිරීමයි. මෙහිදී හඬ පිටපතට ලැබෙන්නේ ප්‍රමුඛතම ස්ථානයක්. එපමණක් නොවේ ඒ ඒ නළුවාගේ තොල් උස්පහත් වන ආකාරයට වචන කතා කිරීම පමණක් නොවේ ඒ ඒ චරිතයට ගැළපෙන හඬ රිද්මයත් හඳුනාගත යුතු වෙනවා.”කමල් හඬ නළුවකු ලෙස කටයුතු කිරීම ආරම්භ කර ඇත්තේ ද ජාතික රූපවාහිනියේ හඬකැවීම් අංශයෙන්. ඔහු පවසන ආකාරයට ඒ දැනට වසර 23 කට පමණ ඉහතදී.”රඟපෑම පිළිබඳ ඉවක් පුංචි කාලේ සිටම තිබුණ බවක් මට දැනෙනවා. මම අධ්‍යාපනය ලැබුවේ ඉසිපතන විද්‍යාලයේ. ඒ කාලේ පාසල් නාට්‍ය කණ්ඩායමේ කටයුතු කළා. හඬ නළුවකු වීමේ මූලික පියවර තැබෙන්නේ කළුබෝවිල සම්බුද්ධ ජයන්ති දහම් පාසල නිසා. අතුල රංසිරිලාල් මහත්මා ඒ කාලේ අපේ දහම් පාසලේ ගුරුවරයකු ලෙස කටයුතු කළා. මම වගේ ම තවත් කීප දෙනෙක් ඔහුගේ මඟ පෙන්වීම යටතේ මුලින්ම රූපවාහිනියේ හඬකැවීමේ මැදිරියට පැමිණයේ මේ විෂය පිළිබඳ කිසිදු අවබෝධයක් නැතිව.”මින්ජුන්ඕ චරිතයත් ‘අභීත දියණිය’ හී රජුගේ චරිතයත් අතර වෙනස කමල් අවබෝධ කරගත්තේ කෙසේදැයි මා ඔහුගෙන් විමසා සිටියා.”මින්ජුන්ඕ කියන්නේ චංගුමීට උදවු කරමින් ඇයගේ කටයුතුවලට සහාය දක්වන චරිතයක්. එහි මුලසිට අවසානය දක්වාම පැවැතියේ ඒකාකාරී චරිත ස්වභාවයක්. නමුත් සුක්ජෝන් රජුගේ චරිත ස්වභාවය ඊට වඩා බෙහෙවින් සංකීර්ණ බවයි මගේ හැඟීම. රාජකීයත්වයට අවශ්‍ය ගාම්බීර බව වගේ සරල විනෝදකාමී බවත් ඔහු වෙතින් ප්‍රකට වෙනවා. මේ රජුට බාහිර (පිටතින් පැමිණෙන) අභියෝගවලට වඩා රජමාළිගය ඇතුළතින්මයි ගැටලු ඇති වන්නේ.තමන්ට සමීප තමන් ආදරය කරන අයගෙන් ඇතිවන ගැටලුවලට මුහුණදීමේදී ඔහු ඉතා අපහසුතාවයට පත්වෙනවා. තමන් අවට සිටින මැති ඇමැතිවරු උපදේශකයින් කියන දේවල් බැහැර කරන රජතුමා තම හිතවතෙකු සමඟ තනිව වීදි සංචාරය කරමින් රටේ සැබෑ තත්ත්වය හඳුනාගැනීමට උත්සාහ කරනවා.”කමල් වැඩිදුරටත් පවසන්නේ හඬ නළුවකු ලෙස කොතරම් අත්දැකීම් පැවැතියත් තම දායකත්වය උපරිමයෙන් ලබාදීමේ හැකියාව පවතින්නේ අධ්‍යක්‍ෂණ කාර්යයේ සාර්ථකත්වය මත බවයි.”අලුතින් නිර්මාණයක් කරනවිට (හඬ කැවීමක්) එහි අධ්‍යක්‍ෂවරුන් ටෙලිනාට්‍ය පිළිබඳව, එහි තේමාව පිළිබඳව මෙන්ම අප එකිනෙකාට ලබාදී ඇති චරිතය පිළිබඳව මූලික අවබෝධයක් ලබා දෙනවා. හඬකැවීම් අතරතුරත් නිරන්තරයෙන් ම උපදෙස් ලබා දෙනවා. චර්තයක් සාර්ථකව නිරූපණය කිරීම සඳහා ඒ මඟ පෙන්වීම හා උපදෙස් ලබාදීම ඉතාමත් වැදගත්.”බුද්ධිකා බ්‍රහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030322</link>
    <topic>‘වැවුරුකන්නල’ ගැන ගී ලියූ කවිකීර්ති හිමි අපවත් වෙයි</topic>
    <author>ඉසවි  </author>
    <content>‘වැවුරුකන්නල’ ගැන ගී ලියූ කවිකීර්ති හිමි අපවත් වෙයිපසුගිය සතියේ දිනෙක රාත්‍රියේ ජංගම දුරකථනයට කෙටි පණිවුඩයක් ආවේය.’කවි කීර්ති හිමියන් අපවත් වෙලා’එහි එසේ සටහන්ව තිබිණ. පණිවුඩය එවා තිබුණේ නව පරපුරේ ගීත රචිකා ආරාධනා ඒකනායකය. ඉනික්බිතිව මම ප්‍රියන්ත නාවලගේ සොයුරාගෙන් විමසීමි.”හාමුදුරුවෝ අපවත් වෙලා තියෙන්නේ රියඅනතුරකින්. ආදාහනය තිබුණේ සූරියවැව“ ඔහු කියූ හෝඩුවාවන් ඔස්සේ මම රිදීගම ජයනන්ද හිමියන් ඇමතුවෙමි.”කවිකීර්ති හාමුදුරුවෝ ජනවාරි මාසේ විසිතුන් වැනිදා කුරුණෑගල ගොකරැල්ලේ දී රිය අනතුරකට ලක්වෙලා තිබුණා. ඒ අනතුර වෙලා දවස් තුනකට පස්සේ තමයි උන්වහන්සේ අපවත් වුණේ.කවිකීර්ති හාමුදුරුවෝ ජීවත්ව ඉන්න කාලේ උන්වහන්සේටම ඉන්න කියලා පන්සලක් හදාගෙන තිබුණේ නැහැ. මම සෑහෙන කාලෙක ඉඳලා උන්වහන්සේව දන්නවා.අපි අවසානයේ තීරණය කළා උන්වහන්සේගේ දේහය අපේ පන්සලට ගේන්න. වයස අවුරුදු හයක් හතක් තරම් කාලයේදී පැවිදි ජීවිතයට ඇතුළත් වූ කවිකීර්ති හිමියන් තරුණ වියට එළැඹීමෙන් පසුව කවි, ගීත රචනයට යොමු වූයේය.නව පරපුරේ බොහෝ ගායක ගායිකාවන්ට මෙන්ම ප්‍රවීණයන්ට ද උන්වහන්සේ ගීත ලිව්වේය. කවිකීර්ති හිමියන් ලියූ බොහෝ ගී තරුණ පරපුර අතර ජනප්‍රිය වූයේය.’මදුනාගල අහසේ දඟකරනා සඳ බලන්න’ (ගායනය – චාමර වීරසිංහ)’දකුණේ පින් ඇති පින්බිම වැවුරුකන්නල’ (චාමර වීරසිංහ)ආදරේට හාදුවක් තරම් (සතිස් පෙරේරා)සඳට හැකිනම් දුර ගෙවාගෙන (දයාන් විතාරණ)ඒ ඉන් ගී කීපයකි.උන්වහන්සේගේ ආදාහනය දා සූරියවැව තැලවිල්ල ගම පිරෙන්නට සෙනඟ සිටිය ද ඔවුන් අතර උන්වහන්සේ ලියූ ගී ගායනා කළ කිසිවෙක් හෝ දකින්නට නොසිටි බව අපට දැනගන්ට ලැබිණි.ඉසවි  අනුරාධා සෙව්වන්දි කිරිඳිවැල සංඝමිත්තා බාලිකා විදුහලේ ශිෂ්‍ය නායිකාව හා පාසල් බටහිර තුර්යවාදන කණ්ඩායමේ සාමාජිකාවක් ද වන ඩබ්ලිව්. අනුරාධා සෙව්වන්දි ශිෂ්‍යාව 2012 සමස්ත ලංකා සංගීත හා නාට්‍ය තරගාවලියෙන් ප්‍රථම ස්ථානය දිනා ගැනීමට සමත් වූවාය. ඇය මේ දක්ෂතා දැක්වීමට සමත්වූයේ ගැහැනු රාගධාරි වයලීන ඒකල වාදනයේ ජ්‍යෙෂ්ඨ - 02 තරගාවලියේදීය.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030323</link>
    <topic>ඔයාට පුළුවන් ලෝචනාගේ හිත සතුටු කරන්න</topic>
    <author/>
    <content>ඔයාට පුළුවන් ලෝචනාගේ හිත සතුටු කරන්නලෝචනා පිළිබඳව තේරුම් ගත හැකි වුවද තමා පිළිබඳව හා තම අතීතය ගැන ඇයට පවසන්නේ කෙසේදැයි ධනුකට තේරුම් ගත නොහැකිය. තමාගේ සල්ලාල බව හා ගෙවී යන වර්තමානය ඇයට පැහැදිලි කරමින් ලෝචනාගේ ආදරය දිනා ගැනීමට තරම් උනන්දුවක් ද ඔහුට ඇති නොවේ. යම්කිසි අයුරකින් විවාහ වීමේ අවශ්‍යතාවක් ඇතිවූවා නම් ඒද නිල්මිණිට පමණි. සොහොයුරියගේ තොරතෝංචියක් නැති අඳෙීනාව නිසා මෙයට කැමැත්ත දුන්නද, නිල්මිණි අමතක කර දැමීමද ඒ තරම් පහසු නැත. ලෝචනා කොතෙක් දෙඩුවද, ඒ හැම අභිභවා නිල්මිණි ගේ මුවින් පිටවූ එක වචනයක් මහමෙරක් මෙන් නැගී සිටින්නේය. නිල්මිණි එතරම්ම සුන්දරය. සුරතල්ය.ඉවෝන් කිහිප වරක්ම ඔහු දෙස බැලුවේ මේ නොසන්සුන්කම වටහාගෙන වුවත්, රාජකාරි ගොඩගැසී තිබුණෙන් කතා කිරීමේ ඉස්පාසුවක් දෙදෙනාටම නොලැබිණි.කෑම ගැනීමට සුළු විවේකයක් ලැබෙන විට සවස තුනට ආසන්න වෙමින් තිබුණි. සුපුරුදු පරිදි ඉවෝන් පළමුව ධනුකගේ පිඟන් පිරිසුදු කොට බත් මාළු එළවළු ක්‍රමවත්ව බෙදා තැබුවාය. ඈ ඉතා පිළිවෙළට සෑම දිනකම මේ කාර්යය ඉටුකරන්නේ පුදුමාකාර කැපවීමකින්ය. ධනුක නිහඬවම පැමිණ බත් පත දෙස බලා සිටියේ, ඉවෝන්ට කීමට ඇති බොහෝ දේ මතක්කර ගනිමින්ය.”ඔයා ඊයෙ නම් හොඳ කෑමක් කන්න ඇති නේද? මං ඔයා ආස නිසා කරවල තෙල් දැම්මා..””සුවඳයි”ධනුක ගේ සිනහව ඉවෝන්ට සතුටකි. ඈ තම කෑම පිඟාන සමීපයට ළං කර ගත්තේ ඒ සතුටු සිනහව මුවේ රඳවාගෙනමය.”ඉතින්.. ලෝචනා මොනවද කියන්නේ?” ධනුකගේ මුහුණේ සිනහව පලා යනු ඉවෝන් බලාගෙනය.”ඇයි ධනුක? එයත් එක්ක ප්‍රශ්නයක් ඇති කර ගත්තද?””තාම නම් නැහැ. ඒත් ඒක ළඟදීම ඇතිවෙයි.””කියන්න. හැම විස්තරයක්ම කියන්න. එහෙම නොවෙන්න ඔයාට පුළුවන් ලෝචනාගේ සිත සතුටු කරන්න.””ඒක ඒ තරම් ලේසි දෙයක් නෙවෙයි ඉවෝන්. ඒ ගෑනි මගේ මුළු පැටිකිරියම හොයන්ඩයි හදන්නේ.””ඕ මයි ගෝඩ්...”ඉවෝන්ගේ දෙනෙත පමණක් නොව මුවද විවරවී ඇත.”ඔයා කාටවත් වැරැදි කරල නෑනේ ධනුක.. ඔයාට කවුරුත් දොස් කියන්නෙත් නැහැනේ.””ඉවෝන්.. වෙන මුකුත් වැරැද්දක් ඕන නැහැ. ඔයාගෙයි මගෙයි සම්බන්ධය ගැන ආරංචි වුණ ගමන් ඔයා හිතනවද ලෝචනා මට කැමැති වෙයි කියලා?””මම කවදාවත් ලෝචනාට මේවා කියන්න යන්නැහැ ධනුක..””ඔයා කියන්නැති බව මම දන්නවා. ඒත් කී දෙනෙක් ඒක දන්නවද? මට ඒක ප්‍රශ්නයක් නෙවෙයි ඉවෝන්. ඒක අක්කට මුහුණ දෙන්න බැරි ප්‍රශ්නයක් වෙනවා..””ධනුක.. ම. මම මෙතනින් අස්වෙලා යන්නද?” ඇගේ රූමත් මුහුණ තවත් රෝස පැහැ ගැන්වී ඇත.”ඔයා කොහෙවත් යන්න ඕන නැහැ ඉවෝන්. ඔයා නැතුව මෙතන තනියම වැඩ කරගන්නෙ කොහොමද?””ලෝචනාට ආරංචි වේවිද ධනුක? ඒ ගොල්ලන් මේවා හොයන්න මෙහාට එයි කියලද ඔයා හිතන්නේ?””ඔව්.. වෙන්න පුළුවන්. ‘ටේක් ඉට් ඊසි’ ඉවෝන්. මම ලෝචනාට කැමැති වුණේ අක්ක හින්දයි. මට ඒක ප්‍රශ්නයක් නෙවෙයි.””ලෝචනා නැතිවුණොත් ඒක ඔයාට ප්‍රශ්නයක් නෙවෙයිද ධනුක?””කොහෙත්ම නෑ. මැරි කරන්න මගේ හිතේ කැමැත්තක් ඇතිවුණේ එකම එක වතාවයි..”සුසුමක් හෙළමින් නැගී සිටි ධනුක අත සෝදා ගත්තේ නිල්මිණිගේ රෝස පැහැ මුව පොඩිය මතක් කරමින්ය.ධනුකට පි‍්‍රය වූ දෙනෙත හා හදවත අඳුරු කර ගැනීමට අකැමැති වුවද, ඔහුගේ ඇතැම් ප්‍රකාශ තුළ වූ ගුප්ත බව ගැන දෙවරක් සිතිය යුතු යැයි ලෝචනා තීරණය කර අවසානය. පෙම්වතකු ලෙස හඳුනා ගැනීමට අවකාශ නොදී යෝජිත විවාහයක ආකාරයෙන්ම සිදුවීමට යන විවාහය ගැන ඈ තුළ තිබුණේ ප්‍රසන්න හැඟීමක් නම් නොවේ. ඔහුගේ චරිතය කළු සුදු අයුරින්වත් වටහා ගැනීමට අවශ්‍යතාවයක් ලෝචනාගේ සිතේ වැඩුණේ ඔහු දැකීමටත් පෙරය.”ඔය තරම් හොයන්ඩ ගියොත් කවදාවත් බඳින්න නම් හම්බ වෙන්නෑ..”මවගේ අදහස් ඇගේ පැත්තෙන් සාධාරණ වුණත් ජීවිතය එකට ගෙන යාමට නම් ඔහු තමා හා බොහෝ දුරට පෑහිය යුතු බව ලෝචනා පිළිගත්තාය.”මං කසාද බඳිනකොට ඔය විකාර ගැළපීම් හෙව්වේ නෑ. පොරොන්දම් පෑහුණා. පවුල් දෙකම ගැළපුණා.අම්මා හා අප්පච්චි අතර අදටත් වඩා හුවමාරුවක් වී නොමැති තරම් බව ලෝචනා දන්නීය. අප්පච්චී තුන්වේල පමණක් නොව අතට පයට දැසි දස්සන් වාහන ලබා දී ඇති බවත් ඇත්තය. අම්මාට මේ විශාල මන්දිරයෙන් හා පෙනෙන නොපෙනෙන දුර ඇති ඉඩ කඩම්වලින් තොර ලෝකයක් නොමැත. උදෑසන පිබිදුණ මොහොතේ සිටම නින්දට යනතුරුම අම්මා අම්මාගේ වැඩවල නිරතව සිටින්නීය. අප්පච්චී උදෑසන හීල ගෙන වතු පිටි හා කිරි පට්ටිවල වැඩ කෙරෙන අයුරු බලා, දහවල ආහාර ගෙන පැයක් පමණ නිදා සිටී. යළි පිටත්ව යන ඔහු මඳ ඇඳිරියත් සමඟ නිවෙසට එයි. මේ ලෝචනා දකින මාපියන්ගේ ජීවිතයයි. තමාට එසේ ජීවත්විය හැකිද? උගත් බවින් වැඩිවන විට ඇතිවන ප්‍රශ්නවලට ඇයද මුහුණ දී සිටින්නීය.ධනුක කෙසේවත් අප්පච්චීට සම කළ නොහැකිය. ඔහු සේවය කරන්නේ ද, ගස් වැල්, සතුන් සමඟ නොව නවීන ලෝකයත්, යාවත්කාලීන වෙන සමාජයත් සමඟය. අප්පච්චී හා අම්මා අතර ඇති බැදීමට හේතුවූ එක් කරුණක් දෙදෙනාම එකම මඟක ගමන් ගත් නිසා බව ලෝචනා අදහයි.”මට ලෝක දෙකක ජීවත් වෙන්න බෑ අම්මා. ලෝචනා අන්තිමට ම කීවේ ශෝකාකූල ස්වරූපයකිනි.”මට නම් ඔය කියන විකාර තේරෙන්නේ නෑ දුව. එයා ලෝයර් කෙනෙක්. ඉතින් දැන උගත් ළමයෙක් එක්ක සතුටින් ඉන්න බැහැ කියලද ඔයා හිතන්නේ?””මට එයා ගැන දැනගන්න ඕනේ. අප්පච්චිට කියන්න එයා ගැන සොයල බලන්න කියලා..””නුවර ඉන්න මුදලි බාප්පට කිව්වාම අග මුල හොයන්නැතෑ.”අම්මා කීවේ ලෝචනා පිළිබඳව අනුකම්පා සිතිවිලි ඇතිවය.”මොනව වුණත් අහල, හොයල බැලුවට නරකක් වෙන්නැහැනේ..”ධනුකගේ සොයුරිය පසුවූයේ මඳ තැති ගැන්මකිනි. මේ පසුබිම කෙසේවත් සිය මල්ලීට සුබදායක නොවන බව ඕ තේරුම් ගෙන තිබීම ඊට හේතුවයි.අනෙක් ගැහැනුන්ගේ කෙසේ වෙතත් ඔහු සමඟ සේවය කරන ඉවෝන් පිළිබඳව සැඟවීමට කෙසේවත් ඉඩක් නොලැබේවී.. යැයි ඇය පසුවූයේ බියෙනි.”මේ තරම් වාසනාවක් අත ළඟට ම ඇවිල්ලා ආපහු හැරුණොත්, මේ සම්ම ජාතියෙ අපේ මෝඩයට මඟුල් තුලා නම් හොයන්ඩ ලැබෙන් නෑ..”ශීලා සැමියා වැඩ ඇරී ගෙදර ආ පසු පැවසුවාය. ඔහු බිරිය දෙස බැලුවේ අන්දමන්දවය.”අපේ එකා කියන්නෙ ලෝචනාට හරි හරියට එයාගෙ තොරතුරු ඕන කියලා?””පූඞ! මං හිතුවා. මුන්නැහෙගෙ චරිත සහතිකේ බලාපු කෙනෙක් කැමැතිවෙයිද ශීලා?””මොකක්ද අනේ ඒ කතාව. ඔයාගෙන් මං ඔය ටික අහන්ඩද කතා කළේ? අපේ එකාගෙ ඔච්චරනෙ අඩුවකට තියෙන්නේ? මොකෝ අපේ පෙළපතේ අඩුවක්ද? නම්බුකාරකම කාටද දෙවෙනි?””ඒ ඔක්කොම හරි කියමුකෝ.. අර ලන්සි ගෑනි කිව්වාම නම්බුව කන්ඩ තමයි වෙන්නෙ.””මොකද වසන්ත අපි මේකට කරන්නේ? ධනුකට මේ කටයුත්ත හරි ගියොත් දෙයියනේ කියල වලව්වයි වතුපිටියි ඔක්කොම ලැබෙනවනේ..””ශීලා.. මං කියන්නද? අපි ළඟදි දවසක එහේ යමු.. මේ ළඟකට ආව විදියට..””ගිහින්?””කතා කරමු. පුළුවන් තරම් ඉක්මනට රෙජිස්ටර් කරන විදිහට. මල්ලිගෙ වයසත් ගෙවෙන එකේ, මේවා ඉක්මන් කරල නිදහස් වෙන්න ඕන කියමු...”මුලදි බාප්පාට ධනුක රත්මල්කඩුවගේ කාර්යාලය සොයා ගැනීමට කිසිදු අපහසුවක් නොවූයේය. ඔහු එතැනට යන විටත් සේවාදායකයින්ගෙන් පිරී ගොස් තිබූ නිසා ඔහු එළිමහනේ තිබූ තුරු සෙවණක් යටට ගියේය. තවත් පැය භාගයකින් පමණ රත්මල්කඩුව යැයි සිතිය හැකි ඉතා ප්‍රසන්න පුද්ගලයෙක් හොඳ වාහනයකින් පැමිණියේය. පිරිස කලබල වූයේ ඒ සමඟය.”සර් ආවා.. සර් ආවා..”කිහිප දෙනෙක් කියනු මුදලි බාප්පාට ඇසුණේය. ඔහුගේ පෙනුම ඉතා ප්‍රසන්නවීම මුදලි බාප්පාගේ සිතට යහපත් හැඟීමක් ගෙන දුන්නේය.”මොකද මහත්මයා මේ තරම් සෙනඟ.. මෙයා හොඳ දක්ෂ කෙනෙක්ද?”ඔහු සමීපයේ සිටි පුද්ගලයකුගෙන් නිකමට විමසුවේය. ඔහු ආපසු හැරී බැලුවේ අමනාපයෙන් වාගේය.”බණ අහනවා. දැනගෙන නෙවෙයිද මුන්නැහැ ආවේ? නඩුවක් කතා කරන්න ඕන නැහැ. නිකම් උසාවියට ආවත් ඇති.””බර ගාණක් හම්බු කරනවත් ඇති..””ඒ වෙන පෙරකදෝරුවෝ.. ගාණ කියන්නේ මූණ බලල නෙවෙයි. වත්පොහොසත් කම් බලලා.. අපි වගෙ මිනිස්සුන්ට සල්ලි නෑ කිව්වොත් නිකම් කතා කරනවා.. රත්තරං කඳක්.””ඒවා ඉතින් අම්මගෙ අප්පගෙ ගුණ යහපත්කම්.. කසාද බැඳල දරු මල්ලොත් ඇති නේද?””ඒවා මොටද මහත්තයා අපිට? අපි එන්නේ අපේ දුක කියන්න මිසක් අනම් මනම් හොයන්ඩයැ..”ඔහු මාරුවී ගියේ උපහාසය රැඳි බැල්මකින් සංග්‍රහ කරය.”තව මොනව හොයන්ඩද?”ඔහු ආපසු හැරී කෙළින්ම ගියේ ලෝචනාගේ මෑණියන් හමුවීමටය. තමා ඇසූ දුටු දේවල් සියල්ල ඒ ආකාරයෙන්ම විස්තර කළ පසු ලෝචනාගේ මව දිග සුසුමක් හෙළුවාය.”ඕක මල්ලිම අපේ ලෝචනාට කිව්ව නම් වඩා හොඳයි..””මං දුවට කියන්නම්. ඒ මහත්තය දුවට කැපෙනවා.”ලෝචනා ආලින්දයට නොආවද මේ දෙබස හොඳින් ශ්‍රවණය කළාය. ධනුක පිළිබඳ හැඟීමක් නොමැරී පවතින නිසා ඈ කිසියම් සතුටකට පත්වූයේ නැතැයි සිතීමට නොහැකිය.මුදලි බාප්පා සොයාගෙන ඇත්තේ පහසු කාරණා කිහිපයක් මෙන්ම ධනුකගේ පෞද්ගලික ජීවිතය පිළිබඳව නොවේ. ඔහුගේ සේවාදායකයින්ගෙන් මීට වඩා තොරතුරක් ලබා ගැනීම උගහට බව ලෝචනා පසක් කර ගත්තාය. ඒ තරමට ම ඔහු දක්ෂ හොඳ පුද්ගලයෙකි.හිතවතකුගේ මාර්ගයෙන් දැන ගැනීමට තරම් අවංක විශ්වාසවන්තයකු ගැන ලෝචනාට මතකයක් නොමැත.විජිතා.. ඇයට හදිසියේ ම පාසල් වියේ මිතුරියක් සිහිපත් විය. විජිතා නීති විද්‍යාලයේ ඉගෙනීම කරන අවදියේ තමා හිතවත් අයෙකුගේ නිවෙසේ නතරව සිටි නිසා පාසල් වියේ මිතුදම තරමක් අලුත් වූ නිසාම ඇගෙන් යම්කිසි තොරතුරක් දැන ගැනීමට හැකිවේ යැයි ලෝචනා සිතුවාය. හොඳ වේලාවට විජිතා ඇගේ නිවෙසේ දුරකථන අංකය ලබා දී තිබුණි.සාමාන්‍ය යෝජිත විවාහයකට ඇරයුම් ලැබී ඇති බව පවසා, හමුවීම් ගැන නොදන්වා ඔහුගේ පෞද්ගලික තොරතුරක් දැන ගැනීම ලෝචනාගේ අභිප්‍රාය විය. පැයකට පමණ පසු සොයා ගත් අංකයට කතා කිරීමට සුදුසු වේලාව රාත්‍රිය බව ඇය තීරණය කළාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030324</link>
    <topic>ශේක්ෂ්පියර් කේන්ද්‍රයේ නාට්‍ය පාඨමාලා නොමිලේ</topic>
    <author/>
    <content>ශේක්ෂ්පියර් කේන්ද්‍රයේ නාට්‍ය පාඨමාලා නොමිලේකොළඹ ශේක්ෂ්පියර් කේන්ද්‍රය සංවිධානය කරන නොමිලේ නාට්‍ය පාඨමාලා සඳහා අයදුම්පත් ඉල්ලුම් කෙරේ. වැඩි විස්තර සභාපති, ශේක්ෂ්පියර් කේන්ද්‍රය ‘සුදර්ශි’ බාරේ 375, බෞද්ධාලෝක මාවත, කොළඹ 07 යන ලිපිනයෙන් ලබාගත හැකිය.සිනමාව, රූපවාහිනිය, වේදිකාව, සංගීතය, නර්තනය, සාහිත්‍යය, ජනමාධ්‍ය, චිත්‍ර කලාව, ඡායාරූප කලාව, නිරූපණ කලාව ඇතුළු ශ්‍රී ලංකාවේ සියලු කලා එක්තැන් කරමින් ඒ ඔස්සේ පුරා දෙවසරක් මුළුල්ලේ අන්තර්ජාල කතිකාවක් ගොඩනැඟූ srilankaarts.lk වෙබ් අඩවිය වඩා පුළුල් ජන පිරිසක් ආමන්ත්‍රණය කිරීම සඳහ දැන් නව හැඩයකින් යුතුව lankalivestar.com නමින් අන්තර්ජාලයට මුදා හැර තිබේ.lankalivestar.com ඔස්සේ සුපුරුදු පරිදි ශ්‍රී ලංකාවේ සියලු කලා අරබයා කෙරෙන කතිකාවට අමතරව කලා ක්ෂේත්‍රයේ නියුතු රංගන ශිල්පීන්, නිරූපිකාවන් හා සෙසු ශිල්පීන්ගේ ආකර්ෂණීය ඡායාරූප හා රසබර තොරතුරු ද ගෙන එයි.මෙම තොරතුරු හා ඡායාරූපවලට අදාළව පාඨක අදහස් (Comments) දැක්වීම්වලටද ඉඩ සැලසෙන අතර එහිදී පුද්ගල අපහාස හා මඩගැසීම් වලින් ශිල්පීන් ආරක්ෂා කරන ආකාරයේ මාධ්‍ය සදාචාරයක් පවත්වාගෙන යන බව ද එහි සංස්කාරකවරු පවසති.අඩ සියවසක් මුළුල්ලේ සිනමා රංගනයේ අමරණීය සිහිවටන තැබූ ජ්‍යෙෂ්ඨ රංගන ශිල්පීන්ගේ මෙන් ම නව පරපුරේ රංගන ශිල්පීන්ගේ දුර්ලභ ඡායාරූප සහ සිංහල සිනමාවේ සන්ධිස්ථාන හැටියට සැලකෙන චිත්‍රපටවල දුර්ලභ ඡායාරූප එකතුවක් ද lankalivestar.com වෙබ් අඩවියේ ගබඩා කෙරෙන බව මෙහි සංස්කාරකවරු පවසති.සිනමාව, වේදිකාව, රූපවාහිනිය, සංගීතය, නර්තනය ඇතුළු සියලු කලාවන්ට අදාළ පුවත් හා ඡායාරූප පළ කිරීම සඳහා lankalivestar.com සැදී පැහැදී සිටින බැවින් එම තොරතුරු info@lankalivestar.com  විද්්‍යුත් තැපෑල වෙත එවිය හැකි බවද එහි සංස්කාරකවරු පවසති.ප්‍රවීණ මාධ්‍යවේදි තිලකරත්න කුරුවිට බණ්ඩාර සංස්කරණය කරන ’හඬ’ ගුවන්විදුලි සඟරාවේ අලුත්ම (9) කලාපය සිංහල ගීතයේ පරිණාමය ගැන කියැවෙන විශේෂ කලාපයක් ලෙස ප්‍රකාශනයට පත්ව ඇත. අදාළ විෂය ක්ෂේත්‍රය පිළිබඳ ප්‍රාමාණික උගතුන් ගේ ලිපි රැසකින් සමන්විත ‘හඬ’ සඟරාව ශ්‍රී ලංකා ගුවන් විදුලි සංස්ථාවේ ප්‍රකාශනයකි.ප්‍රේම කුමාර ජයවර්ධනගේ සෙදෝනා හා චන්ද්‍රරත්න මාපිටිගමගේ ‘ඉරපායා’ ටෙලි නාට්‍යවල ඩිජිටල් සංගත තැටි(DVD)පසුගියදා එළිදුටුවේය. මෙය බම්බලපිටියේ ටොරානා වීඩියෝ මූවීස් නිෂ්පාදනයක් හා බෙදා හැරීමකි.පැරණි හින්දි චිත්‍රපට හා ගීත රසික සමාජය ඉන්දියානු මහ කොමසාරිස් කාර්යාලයේ අනුග්‍රහයෙන් ඉදිරිපත් කරන පැරණි හින්දි ගීත ඇතුළත් සංගීතමය ප්‍රසංගයක් අද (03) වන ඉරිදා සවස 2.00 ට කොළඹ ලුම්බිණි රඟහලේ දී සංස්කෘතික හා කලා කටයුතු පිළිබඳ ඇමැති ටි.බී. ඒකනායක මහතාගේ ප්‍රධානත්වයෙන් නොමිලේ පැවැත්වේ. ’ආන්’, ‘අනෝකි අදා’, ‘බූට් පොලිෂ්’, ‘අල්බේලා’, ‘ආරාධනා’, ‘ගීත්’ වැනි ජනපි‍්‍රය හින්දි චිත්‍රපටවලට ඇතුළත් වූ සුමියුරු ගීත රාශියක් සජීවී ලෙස මෙහි දී ගායනා වෙයි. සංගීතය සරත් ද අල්විස් ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=av13030325</link>
    <topic>බොලිවුඩ් රසකතා</topic>
    <author>සුජීව තේවහෙට්ටිගේ</author>
    <content>බොලිවුඩ් රසකතාසෙලිබ්‍රිටි ක්‍රිකට් ලීග් (CCL) ක්‍රිකට් තරගාවලිය පසුගිය සතියේ හයිද්‍රාබාද් නුවරදී පැවැත්වුණේ බොලිවුඩ් තරු පිරිවරාගෙනයි. ක්‍රිකට් සහ බොලිවුඩ් සිනමාව එදත් අදත් මිතුරුයි. ඒ නිසා සිනමා රසිකයන්ට නම් සී.සී.එල්. ක්‍රිකට් තරගාවලියටත් බොලිවුඩ් නළු නිළියන් එක්වීම අරුමයක් නොවෙයි.මේ තරගාවලියට සහභාගි වූ ඇතැම් කණ්ඩායම්වල නායකත්වය දැරුවේ බොලිවුඩ්පුරයේ ජනප්‍රිය තරු. එවැනි එක් කණ්ඩායමක් තමයි, මුම්බායි හේරෝස්, මෙහි නායකත්වය දැරුවේ සොහේල් ඛාන්. ඔහු, සුපිරි නළු සල්මන් ඛාන්ගේ බාල සොහොයුරායි. මුම්බායි හේරෝස් පිල සහ තෙළිඟු වොරියර්ස් ක්‍රිකට් පිල අතර තරගය පැවැත්වුණේ පසුගිය සතියේ ඉරිදා රාත්‍රියේ දී. තම සොහොයුරා නායකත්වය දරමින් ක්‍රීඩා කරන අයුරු දකින්නටත්, ඔහුව දිරිගන්වන්නටත් සල්මන් පැමිණ සිටියා. ඒ, ක්‍රිකට් තරගය පැවැත්වුණු හයිද්‍රාබාද්හි ලාල් බහදූර් ශාස්ත්‍රී අනුස්මරණ ගෘහස්ථ ක්‍රීඩාංගණයටයි. මේ තරගයෙන් තෙළිඟු වොරියර්ස් පිල ජයග්‍රහණය කළා.තරගය නිමාවට පත්වන විට රාත්‍රි 11 පසු වී තිබුණා. ජයග්‍රාහී පිල ජය හඬ නංවද්දී සල්මන් තම මෝටර් රථයට ගොඩවන්නට ක්‍රීඩාංගණයෙන් පිටතට පැමිණියා. රථය නවතා තිබුණේ ක්‍රීඩාංගණයේ ප්‍රධාන දොරටුව ආසන්නයේ. සල්මන් මෝටර් රථයට ගොඩවෙන්නට තැත් කරද්දී එතැනට රසික රසිකාවියන් අතිවිශාල පිරිසක් පැමිණ ඔහුව වටකර ගත්තා. ඔවුන් උත්සාහ කළේ සල්මන්ව යන්තමින් හෝ දැක ගන්නටයි. විනාඩියක් දෙකක් තුළ දී සිදුවූ මේ කලබලයත් සමඟම එම ස්ථානයේ දැඩි වාහන තදබදයකුත් ඇති වුණා.කෙසේ හෝ මෝටර් රථයට නැඟුණු සල්මන්ට එතැනින් පිට වෙන්නට සිදුවුණේ යතුරු පැදි රැසක් එක්කයි. මේ යතුරු පැදි වල සිටියේ සල්මන් ගේ රසික පිරිස්. මේ සිද්ධිය දුටු අයෙකු පැවසුවේ සල්මන් පසුපස මේ යතුරු පැදි ලුහුබැඳි ගිය බවයි. ඔහු තවදුරටත් පැවසුවේ යතුරු පැදි 20 ක් පමණ සල්මන් ගේ මෝටර් රථය පසුපසින් ගමන් කළ බවයි.සල්මන් ගමන් කළේ ඔහු නවාතැන් ගෙන සිටි සුපිරි හෝටලයටයි. මෝටර් රථය ලුහු බැඳ ගිය ඇතැම් යතුරු පැදිවල තුන් දෙනෙකු ගමන් කළ බවත් සමහරු පැවසුවා. මේ අයගෙන් ඇතැමෙකු සල්මන්ගේ මෝටර් රථයට ඉතා සමීපව ගමන් කරමින් මෝටර් රථයේ වීදුරුවලට තට්ටු කරමින්, කෑගැසූ බවත් පැවසෙනවා. මේ අනපේක්ෂිත රසික ප්‍රතිචාරයෙන් ගැළවෙන්නට සල්මන්ගේ රියැදුරා මෝටර් රථය වේගයෙන් ධාවනය කර නිරුපද්‍රිතව හෝටලයට පැමිණි බවයි ආරංචි..“මම හරිම කැමැති කෙනෙක් තමයි, ජැකලින්. මේ ලස්සන කෙල්ලට මට කරන්න පුළුවන් ඕනෙම උදව්වක් මම කරනවා.” අපේ ජැකලින් ෆර්නැන්ඩස් ගැන මේ අයුරින් ප්‍රසාදයෙන් කතා කළේ කාන්තාවක්. ඇය ප්‍රවීණ නැටුම් අධ්‍යක්ෂවරියක්. බොලිවුඩ් පුරයේ නිර්මාණය වන දැවැන්ත චිත්‍රපටවල මනරම් නර්තන ජවනිකා අධ්‍යක්ෂණය කරන ඇය, ෆාරා ඛාන්.මාස දෙක තුනක පටන් ජැකලින් සහ ෆාරා අතර තියෙන්නේ දැඩි හිතවත්කමක්. ඒ විතරක් නම් නොවෙයි. ෆාරා ඛාන් ගේ මුළු පවුලේ ම උදවිය දැන් ජැකලින්ව සලකන්නෙ තමන්ගෙම කෙනකු හැටියටයි. එහෙම හිතවත්කමක් ගොඩනැඟෙන්න හේතුවක් තියෙන්න ඕනෙ. මේ ගැන කරුණු විපරම් කරද්දී දැන ගන්න ලැබුණේ පුංචි පෙම් පලහිලව්වක්.මේ ප්‍රේම කතාවේ ජැකලින් පෙම්වතියලු. පෙම්වතා, ෆාරා ඛාන්ගේ ම සහෝදරයෙක්. ඔහු තමයි, සජිද් ඛාන්. මීට කලින් ජැකලින්ව ඇඳුණේ අරාබි රටක රජකුමරෙකුටයි. ඒ ගැන නොයෙකුත් කතන්දර පළවුණා. ඒ රාජකීය ප්‍රේමය, ඉක්මනින් ම නිමාවට පත්වීමත් එක්කම ජැකලින් ගේ ඊළඟ පෙම්වතා වුණේ සජිද් ඛාන්. මේ හේතුව නිසයි, සජිද්ගේ අක්කා, ෆාරා ඛාන් සහ ජැකලින් අතර දැඩි හිතවත්කමක් ගොඩනැඟී තිබෙන්නේ.ෆාරා ගැන ජැකලින් මෑතකදී පැවති සම්මුඛ සාකච්ඡාවකදී මෙලෙස අදහස් පළ කර තිබුණා... “ෆාරා දැන් මගේ සමීප මිතුරියක්. එයා කියන දේවල්, මට ලබාදෙන උපදෙස් මම පිළිගන්නවා.” ජැකලින් දැන් අඳින පලඳින දේ පවා මිලට ගන්නේ ෆාරාගේ උපදෙස් අනුවලු. ඒ ගැනත් ඇය කතා කළා...” ෆාරා, නිර්මාණය කරන නැටුම් ජවනිකාවල රඟපාන නළු නිළියන් හරිම ලස්සනට හැඩ ගන්වනවා. ඒ නිසා මම එයාට කියල මගේ කොණ්ඩය හැඩ වැඩ කරගන්නවා. මේක් අප් කරගන්නෙත් ෆාරාගේ උපදෙස් අනුව තමයි.”සමහරු නම් පවසන්නේ සජිද් සහ ජැකලින් ගේ සම්බන්ධකම හුදු කට කතාවක් පමණක් බවයි. ඒ වුණත්, තවත් සමහරු කියන්නේ ජැකලින්, තමන්ට ලැබෙන විවේක වේලාවලදී ෆාරාගේ පවුලේ අය සමඟ විනෝදයෙන් කාලය ගත කරන බවයි. මෑතකදී පැවති ෆාරාගේ උපන් දින සාදයේ නිල නොවන ‘ප්‍රධාන අමුත්තිය’ බවට පත් වුණේත් ජැකලින් ලු.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=am1303031</link>
    <topic>ළෙන්ගතු ඇසුර පිළිකා රෝගියකුට දිව්‍ය ඖෂධයක්</topic>
    <author>ගාමිණි සුසන්ත</author>
    <content>ළෙන්ගතු ඇසුර පිළිකා රෝගියකුට දිව්‍ය ඖෂධයක්හරක් මස්, ඌරු මස්, එළු මස්බැදලා-පුච්චලා කෑවොත් බඩවැලේ පිළිකාපිළිකාවක් යනු කුමක්ද?මහරගම ජාතික පිළිකායතනයේ වෛද්‍ය සමාධි විශ්වනාත් රාජපක්ෂසභාපති පිළිකා සරණ සංගමයමිනිස් සිරුර නිර්මාණය වී තිබෙන්නේ සෛල වලින්. එම සෛල බෙදීමෙන් එසේ නැතිනම් පිටපත් වීමෙනුයි ශරීරය වර්ධනය වෙන්නේ. එසේ සෛල බෙදීමක් සිදුවන්නේ ශරීරයේ සහ අපගේ මනසේ බලපෑමට යටත්වයි.සෛල බෙදීමේ ක්‍රියාවලියට කිසියම් බාහිර හෝ අභ්‍යන්තර බලපෑමක් එල්ල වුවොත් එය අපේ ශරීරයට හඳුනාගත නොහැකි වෙනවා. එහි ප්‍රතිඵලය වන්නේ එම සෛල බෙදීම එම සෛල වලට අවශ්‍ය ආකාරයට සිදුවීමයි. තවත් විදියකින් කීවොත් අපගේ ශරීරයේ පාලනයෙන් තොරව අසාමාන්‍ය ආකාරයට එම සෛල වර්ධනය වීමයි.ශරීරය තුළ එසේ ඇතිවන විකෘති සෛල බෙදීම් ගැටිති, ගෙඩි, පළු, ලප ලෙස ශරීරයේ විවිධ ස්ථානවල පෙන්නුම් කරනවා. ඒවායින් සියයට 5 ක් පමණ පිළිකා විය හැකියි. අනෙකුත් ඒවායින් වෙන් කොට හඳුනාගත හැකියි.පිළිකා සෛලවල ප්‍රධානම ලක්ෂණය වන්නේ ශරීරයේ විවිධ අවයව වලට, ඉන්ද්‍රියයන්ට පැතිරීමේ හැකියාව තිබීමයි. උදාහරණයක් ලෙස පියයුරක ඇතිවන පිළිකාවක්, පෙනහලුවලට, පපුවේ අස්ථිවලට, මොළයට පැතිරීමේ හැකියාව තිබෙනවා.එසේ පිළිකා ඇතිවීමට හේතුව කුමක්ද?අද මුළු ලෝකයේම පිළිකා ඇතිවීමේ ප්‍රවණතාව වැඩි වුණත්, පිළිකා ඇතිවීමට බලපාන හේතු තවමත් විද්‍යාත්මකව සොයාගෙන නෑ. අප සෑම දෙනාගේ ම ශරීරවල පිළිකා සෛල තිබෙනවා. මානසික ශක්තිය හොඳ නම්, හොඳ පිරිසුදු වස විසෙන් තොර ආහාර පාන ගන්නේ නම්, ශරීරයේ ප්‍රතිශක්ති කරන හැකියාව හොඳ නම්, එම පිළිකා සෛල ඉස්මතු වන්නේ නෑ. ශරීරයේ ප්‍රතිශක්තිකරණ හැකියාව දුර්වල වී මානසික මට්ටම බිඳ වැටුණු විට පිළිකා සෛල මතු වෙනවා.පිළිකා සුවපත් කළ හැකි ද?තමන්ට පිළිකාවක් ඇතැයි කියා දැනගත් පසුව බොහෝ දෙනෙකු හැසිරෙන්නේ මරණ සහතිකය අතට ලැබුණු ආකාරයෙන්. අතීතයේදී එය එසේ වුවත් අද එසේ සිතිය යුතු නෑ. ඉතා නවීන ප්‍රතිකාර මගින් බොහෝ පිළිකා සම්පූර්ණයෙන් ම සුව කළ හැකියි. ඇතැම් පිළිකා ඉතාම සාර්ථකව මැඩපවත්වා ගනිමින් සාර්ථකව ජීවිතය ගත කිරීමේ හැකියාවත් තිබෙනවා.පිළිකා හට ගැනීමට මූලික වන හේතු අතර අපට වළක්වා ගත හැකි හේතූන් ද වළක්වා ගත නොහැකි හේතූන් ද තිබෙනවා.එහෙම වළක්වා ගත නොහැකි හේතු මොනවාද?වයසට යාම එක හේතුවක්. අප ඉපදී කලක් ගතවන තෙක් ශරීරයේ ගොඩනැඟීමේ ක්‍රියාවලියක් සිදුවෙනවා සේම කලක් ගත වූවිට අපගේ ශරීරයේ සෛලවල බිඳ වැටීමේ ක්‍රියාවලියකුත් සිදුවෙනවා. එම ක්‍රියාවලියේ දී පිළිකා සෛල වර්ධනය වීමට බොහෝ සෙයින් ඉඩ තිබෙනවා.පිළිකාවක් ඇතිවීමට බලපාන වළක්වාගත නොහැකි තවත් හේතුවක් වන්නේ ජානමය බලපෑමකි. ඇතැම් පිළිකා ඇතිවීමට ඍජුවම ජානමය බලපෑම හේතු වී ඇති බව පැහැදිලිවම හෙළි වී තිබෙනවා. විශේෂයෙන් ම කාන්තාවන්ට හටගන්නා පියයුරු පිළිකා සඳහා ජානමය බලපෑමක් තිබෙනවා. කිසියම් කාන්තාවකගේ මවට හෝ සහෝදරියකට පියයුරු පිළිකාවක් ඇත්නම්, ඒ පිළිබඳව විශේෂ සැලකිල්ලක් දැක්විය යුතුයි.පිළිකා ඇතිවීමට බලපාන වළක්වා ගත නොහැකි මීළඟ හේතුව වන්නේ ස්ත්‍රී පුරුෂ භාවයයි.උදාහරණයක් ලෙස පියයුරු පිළිකා වැඩි වශයෙන් ම ඇතිවන්නේ ස්ත්‍රීන්ටයි. එසේම ගර්භාෂ පිළිකා ගැබ් ගෙළ පිළිකා මෙන් ම ඩිම්බකෝෂ පිළිකා කාන්තාවන්ට පමණක් ඇතිවන පිළිකා.එසේ ම පුරස්ථ ග්‍රන්ථියේ ඇතිවන පිළිකා පිරිමින්ට පමණක් ඇතිවන පිළිකාවන්. සමස්ත පිළිකා අතරින් වළක්වාගත නොහැකි ආකාරයේ පිළිකා තිබෙන්නේ සියයට එකක් හෝ දෙකක් පමණයි. ඒ අනුව සියයට 98 ක් 99 ක් ම වළක්වා ගත හැකි ආකාරයේ පිළිකා බව පැහැදිලි වෙනවා.වළක්වාගත හැකි ආකාරයේ පිළිකා මොනවාද?පිළිකා සෑදීමට 30% - 35% අතර බලපාන්නේ අප ගන්නා ආහාර බව පර්යේෂණ මගින් හෙළිවී තිබෙනවා. ලෝකයේ විශේෂයෙන් පිළිකා කාරක විය හැකි ආහාර ද්‍රව්‍ය 10 ක් පිළිබඳව දක්වා තිබෙනවා.ඉන් පළමු වැන්න වන්නේ බදින ලද හෝ පුච්චන ලද රතු පැහැ මස්. මෙහිදී හරකුන් එළුවන්, ඌරන්, බැටළුවන් වැනි ක්ෂීරපායි සතුන්ගේ මස් විශේෂයි. එම මස් බදින විට හෝ පුච්චන විට නයිට්‍රජන් ඇමීන් නම් රසායන ද්‍රව්‍ය පිටවෙනවා. ආමාශයේ සහ අන්ත්‍රවල පිළිකා ඇතිවීමට මෙම රසායනිකය බෙහෙවින් හේතු වන බව හෙළි වී තිබෙනවා.බදින ලද පුච්චන ලද රතු මස් නිතර බුදින බටහිර රටවල මෙම පිළිකා ඉතාම වැඩියි. එසේ ම ගැඹුරු තෙලේ බදින ලද රෝල්ස් කටලට් වැනි ක්ෂණික ආහාර නිතර නිතර ගැනීම ද පිළිකා සෑදීමට කිසියම් බලපෑමක් කරන බව තහවුරු වී තිබෙනවා.අපේ රටේ පැවති ආහාර රටාව ශීඝ්‍රයෙන් වෙනස් වීම පිළිකා බහුල වීමට ප්‍රධාන වශයෙන් ම හේතු වුණා. විශේෂයෙන් අපේ පැරැන්නන් ගේ සෑම ආහාර වේලකම මැල්ලුමක් තිබුණා. එසේ ම විස රසායනික වලින් තොර වූ එළවළු කීපයක් ම තිබුණා. අතීතයේදී සෑම ගෙවත්තකම එළවළු පැළ කීපයක් හෝ සිටුවා තිබුණා. අද බොහෝ දෙනෙකුට ගෙවතු ඇත්තේ නෑ. ඒ නිසා කරපිංචා කොළ ටික පවා ගන්නේ වෙළෙඳ පොළෙන්.වෙළෙඳ පොළේ තිබෙන සියලු ම එළවළු වල කෘෂි රසායනික බහුලයි. පිළිකා ඇතිවීමට එම කෘෂි රසායනික ද්‍රව්‍ය ඉතාම ප්‍රබල හේතුවක්.අප අතර තිබෙන වැරදි පුරුදු ද පිළිකා හට ගැනීමට ප්‍රබල හේතුවක්. දුම්වැටි ඉරීම ඉන් ප්‍රධානයි. පිරිමින් අතර වැඩි වශයෙන් ම දැකගත හැකිවන්නේ තොල් සහ මුඛය ආශ්‍රිත පිළිකා. අප රටේ පිරිමින්ගෙන් 34% ක් පමණ දුම්වැටි උරනවා. දුම්කොළ සපයනවා. කාන්තාවන් අතර මේ ප්‍රතිශතය 2% ක් පමණ.පිරිමින් අතර මුඛ පිළිකා, පෙණහලු පිළිකා වැනි පිළිකා බොහොමයකට දුම් වැටි ඉරීම සහ දුම් කොළ සැපීම හේතුවෙනවා. දුම් වැටියක ශරීරයට අහිතක් විස රසායන ද්‍රව්‍ය 400 ක් පමණ අඩංගුයි. ඒවායින් 40 - 60% ප්‍රමාණය අනිවාර්යෙන් ම පිළිකා කාරකයි.ස්වරාලයේ පිළිකා ඇතිවීමට දුම්පානය ඉතා ප්‍රබල ලෙස දායක වෙනවා. ඒ සක්‍රිය දුම් පානය නිසා ඇතිවන පිළිකා. එසේ ම අක්‍රිය දුම්පානය නිසා ද පිළිකා සෑදීමේ හැකියාව වැඩියි. නිවසක පියා දුම් වැටි උරයි නම් එය නිවසේ දරුවන් තුළ පිළිකා ඇති කිරීමට හේතුවක්. එසේ ම කිසියම් පුද්ගලයෙක් කාමරයක දුම්වැටියක් ඉරූ විට එම කාමරයේ ඇති කාපට්වල දොර ජනෙල් ඇතිරිලිවල සිගරට් දුමේ ඇති විෂ රසායන ද්‍රව්‍ය තැවැරෙනවා; මැඳෙනවා. එසේ තැවරුණු බිස රසායන ද්‍රව්‍ය මාස 6 ක් පමණ එම ඇතිරිලිවල කාපට්වල පවතිනවා. කුඩා දරුවන් මෙම ඇඳ ඇතිරිලි අත ගාන විට බිම ඇති කාපට්වල බඩගාගෙන යන විට එම විෂ රසායන ද්‍රව්‍ය එම දරුවාගේ ශරීරයේ තැවරෙනවා; දරුවාගේ ශරීරගත වෙනවා. එවැනි කාරණා අද දරුවන් අතර පිළිකා බහුල වීමට හේතු සාධක වී තිබෙනවා. ගර්භණී මවක් අසල දුම් වැටියක් ඉරූ විට එම සිගරට් දුමේ ඇති විෂ රසායන කුස තුළ සිටින දරුවාට ඍජුවම බලපානවා.ශ්‍රී ලංකාව තුළ මුඛ පිළිකා බහුලවීමට හේතු වී ඇති කරුණු අතර බුලත් විට කෑම ද වෙනවා. මුඛ පිළිකා නිසා වැඩිම පිරිසක් මිය යන රටවල් අතර තුන් වැනි ස්ථානය හිමිවන්නේ අපේ රටට බුලත් විටේ ඇති දුම්කොළ සපන විට එහි ඇතුළත් විස රසායන ද්‍රව්‍ය 28 ක් ශරීර ගත වෙනවා. එසේ ම පුවක් වල මාරාන්තික පිළිකා කාරක ද්‍රව්‍ය 4 ක් අඩංගුයි. බුලත් විටේ ඇති හුණු කෑවිට දුම් කොළ සහ පුවක් වල ඇති විෂ රසායන ශරීරයට අවශෝෂණය වීමට කදිම පසුබිමක් සකසා දෙනවා.එසේ ම අනාරක්ෂිත ලිංගික හැසිරීම් නිසා ද පිළිකා ඇති වෙනවා. ඩ්භථචද නචනඪතධථච මඪපභඵ නම් වෛරසය කාන්තාවන්ගේ ගැබ් ගෙල පිළිකා සඳහා හේතු වෙනවා. එසේ ම පරිසර දූෂණය ද පිළිකා ඇති වීමට බලපාන තවත් සාධකයක්. මානසික ආතතිය නිසා ද පිළිකා මතු වීමට ඉඩ තිබෙන බව තහවුරු වී තිබෙනවා. මෙයින් අදහස්වන්නේ මානසික ආතතිය නිසා පිළිකා හටගන්නා බව නෙමෙයි. මානසික ආතතියෙන් පෙළෙන විට කෑම ගැනීමට නිදා ගැනීමට හැකි වන්නේ නෑ. එවිට ශරීරයේ ප්‍රතිශක්ති කරන හැකියාව අඩු වෙනවා. එවිට පිළිකා ඇතිවීමේ හැකියාව තිබෙනවා.පිළිකා බෝවිය හැකි ද?නැහැ. පිළිකා බෝවන්නේ නෑ.පිළිකාවක් කලින් හඳුනාගන්නේ කොහොමද?බොහෝ පිළිකා කලින් හඳුනා ගැනීමට සාධක කිසිවක් ඇත්තේ නෑ. මුඛ පිළිකා අන්ත්‍රවල පිළිකා කලින් හඳුනාගත නොහැකියි. එහෙත් පියයුරු පිළිකාවක් කලින් හඳුනා ගැනීමේ හැකියාව තිබෙනවා. මාස් ශුද්ධිය ඇතිවන දිනවලදී කාන්තාවන්ගේ පියයුරු රිදීම සාමාන්‍ය දෙයක්. එහෙත් එසේ නොවන අවස්ථාවක පියයුරු රිදීම පියයුරු පිළිකාවක ලක්ෂණයක් විය හැකියි. ස්වයං පියයුරු පරීක්ෂාව පිළිබඳව අද බොහෝ කාන්තාවන් දැනුවත්. එසේ පරීක්ෂා කිරීමේදී කිසියම් ගැටිත්තක් අතට හසුවන යමක් ඇත්නම්, ඒ පිළිබඳව සොයා බැලිය යුතුයි. එසේම පියයුරකින් කිරි නොවන කුමන හෝ ශ්‍රාවයක් පිටවන්නේ නම්, වහාම වෛද්‍ය උපදෙස් පැතිය යුතුයි.අන්ත්‍රවල පිළිකා ඇති වු විට ගුද මාර්ගයෙන් අසාමාන්‍ය ලෙස රුධිර වහනයක් සිදුවීමට ඉඩ තිබෙනවා. එලෙස ගුද මාර්ගයෙන් රුධිරය පිටවන්නේ අර්ශස් රෝගය නිසා දැයි පළමුව සොයා බැලිය යුතුයි. එසේ නොවේ නම් වහාම වෛද්‍ය උපදෙස් පැතිය යුතුයි. යමෙකුගේ මුඛයේ සුදු පැහැති ලපයක් සමඟ දැවිල්ලක ස්වභාවයක් ඇත්නම්, එය ද මුඛ පිළිකාවක ලක්ෂණයක් වීමට ඉඩ තිබෙනවා. ශරිරයේ ඕනෑම ගැටිත්තක් අසාමාන්‍ය ලෙස වර්ධනය වීම, උපන් ලපයක් වැනි දෙයක් පැහැය වෙනස්වී කඩතොලුවීම ද පිළිකාවක ලක්ෂණයක් වීමට ඉඩ තිබෙනවා. එසේ ම සුව නොවන තුවාලයක් කලක් තිස්සේ පවතී නම් එය පිළිකාවක් දැයි සොයා බැලිය යුතුයි.පිරිමියකුට මුත්‍රා පිට කිරිමේ අපහසුවක් තිබීම, දිනකට වැඩි වාර ගණනක් මුත්‍රා පිට කිරීමට අවශ්‍යවීම, පුරස්ථ ග්‍රන්ථියේ පිළිකාවක ලක්ෂණ විය හැකි ය. ඒ ඇතැම් පිළිකා මුල් අවස්ථාවේ හඳුනා ගැනීමට ක්‍රම කීපයක්.මීට අමතරව කිසියම් සැකයක් ඇතොත් ඉතා සුළු වියදමකින් කළ හැකි රුධිර පරීක්ෂාවන් කීපයක් මගින් පිළිකාවක් හඳුනාගත හැකි වෙනවා.මැමෝග්‍රෑම් පරීක්ෂාව කෙතරම් වැදගත් ද?මැමෝග්‍රෑම් පරීක්ෂාවක් මඟින් පියයුරු පිළිකා කලින් හඳුනාගත හැකි යි. කලින් හඳුනා ගතහොත් පියයුරු පිළිකා සම්පූර්ණයෙන් ම සුව කළ හැකියි. එබැවින් එම පරීක්ෂණය කාන්තාවන්ට ඉතාම වැදගත්. කිසියම් කාන්තාවකගේ මවට හෝ සහෝදරියකට පියයුරු පිළිකාවක් තිබුණේ නම්, වයස අවුරුදු 40 ඉක්මවූ පසුව සෑම වසරකට වරක් ම මැමෝ ග්‍රෑම් පරීක්ෂාව සිදුකර ගැනීම ඉතා වැදගත්.එයින් පියයුරු පිළිකාවක් නිසා ජීවිතය අවදානමකට ලක්වීම වැළකෙනවා පමණක් නොව රජයටත් විශාල මුදලක් ඉතිරිවෙනවා. ඇතැම් පියයුරු පිළිකා සම්පූර්ණයෙන් ම සුව කිරීමට රුපියල් මිලියන 9 - 10 අතර ප්‍රමාණයක් වියදම් වූ අවස්ථා ද තිබෙනවා.පියයුරු පිළිකා ගර්භාෂ ගත පිළිකා වැනි පිළිකා මෙන් ම තවත් බොහොමයක් පිළිකා කලින් හඳුනාගත හොත් සියයට සියයක් ම සුව කිරීමේ හැකියාව අද තිබෙනවා. එහෙත් ඇතැම් පිළිකා වර්ග සම්පුර්ණයෙන් ම සුව කිරීමේ හැකියාව තවමත් ලැබී නෑ. නමුත් වර්තමානයේදී භාවිතා වන අති නවීන ප්‍රතිකාර ක්‍රම මගින් පිළිකාව වර්ධනය නොවී දිගු කලක් ජීවිතය සාර්ථකව පවත්වාගෙන යාමට ඉඩ ලැබෙනවා.පිළිකා රෝගයෙන් සුවයක් ලැබීමට හොඳ මානසික මට්ටමක් තිබීම කෙතරම් වැදගත් ද?හොඳ මානසික සෞඛ්‍යයක් තිබීම පිළිකාව ජය ගැනීමට බෙහෙවින්ම උදව් වෙනවා. උගත්, බුද්ධිමත් ඕනෑම කෙනෙක් තමාට පිළිකාවක් යැයි දැනගත් විට විශාල මානසික පසුබෑමකට මුහුණ දෙනවා. බොහෝ දෙනෙක් සිතන්නේ “දැන් ජීවිතය ඉවරයි” කියායි. “ඇයි මට මෙහෙම දෙයක් වුණේ” කියායි.“මට මෙහෙම දෙයක් වෙන්න බැරි ද?” කියා කවුරුවත් සිතන්නේ නෑ. පිළිකාවක් කියා දැනගත් විට ජීවිතය ඉවරයි කියා සිතීම ඉතා වැරැදි සහගත හැඟීමක්. මෙයට හේතු වන්නේ සමාජයේ සිටින බොහෝ දෙනෙකු පිළිකා පිළිබඳව නිසි අවබෝධයෙන් දැනුමෙන් තොර වීමයි. වර්තමානය වන විට බොහෝ පිළිකා නිට්ටාවටම සුව කළ හැකි බව නොදැනීමයි.මෙහිදී විශේෂ යමක් සඳහන් කළ යුතුයි. ඒ; මානසිකව ඇද වැටුණු කෙනෙක් ශාරීරිකව සුවපත් කිරීම පහසු කටයුත්තක් නොවන බවයි. ඒ නිසා මානසිකව ශක්තිමත් වීමට රෝගියා උත්සාහ කළ යුතුයි. ඥාතීන් රෝගියාට ඒ සඳහා උදව් කළ යුතුයි.තමාට හෝ තම පවුලේ කෙනෙකුට කිසියම් පිළිකාවක් ඇතැයි හඳුනාගත් විට බොහෝ දෙනෙකු කරන්නේ එක් වෛද්‍යවරයකුගෙන් තවත් වෛද්‍යවරයකු වෙත යාමයි. ඉන් පසුව තවත් වෛද්‍යවරුන් වෙත යාමයි. පිළිකාවක් තමන්ට හෝ තම ඥාතියාට නැතැයි කියා ඔප්පු කරගැනීමට උත්සාහ දැරීම වෛද්‍යවරුන් ගණනාවක් වෙත යාමට හේතුවයි.මෙහි ප්‍රතිඵලයක් ලෙස පිළිකා රෝගීන් තුළ අවසානයේ ඉතිරි වන්නේ බොහෝ ප්‍රසිද්ධ වෛද්‍යවරුන් වෙත ගොස් ලබාගත් වෛද්‍ය වාර්තා කීපයකුත්, ජනපි‍්‍රය වෛද්‍ය රසායනාගාර වෙත ගොස් ලබාගත් වෛද්‍ය වාර්තා මිටියකුත්, ඔඩු දුවන ලද පිළිකාවකුත් බිඳුණු සිතකුත් පමණයි.එසේම මොවුන් ආර්ථික වශයෙන් ද විශාල වශයෙන් පරිහානියට පත් වෙනවා. කළ යුතු වන්නේ පිළිකාවක් බව හඳුනාගත් විට වෛද්‍ය උපදෙස් අනුව අවශ්‍ය කටයුතු සිදු කිරීමයි. මනස ශක්තිමත්ව තබාගෙන වෛද්‍ය ප්‍රතිකාර නියම අයුරින් සිදු කිරීමෙන් බොහෝ පිළිකාවන් සියයට සීයක්ම සුවකළ හැකි බව අද හෙළි වී තිබෙනවා.බටහිර රටවල වර්තමානයේ දී පිළිකා රෝග සුව කිරීමට රෝගීන්ගේ මානසික ශක්තිය ඉහළ නැංවීමට විශේෂ ක්‍රම යොදා ගන්නවා. එහිදී පවුලේ උදවියට විශේෂ වගකීමක් තිබෙනවා.පිළිකා රෝගීන් සම්බන්ධව පවුලේ සහ සමාජයේ වගකීම කුමක් ද?පිළිකා රෝගියකුට පවුලේ උදවියට සහ ඥාතීන්ට විශාල වශයෙන් උදව් කළ හැකියි. කිසි විටෙකත් පිළිකා රෝගියා කොන් නොකළ යුතුයි. තම ඥාතියකු වන පිළිකා රෝගියකු රෝහලක සිටීනම් එම රෝගියාව බැලීමට හැකි විටෙක රෝහලට යාම වැදගත්. එය රෝගියාගේ මානසික මට්ටම ඉහළ යාමට බොහෝ උදව් වනු නොඅනුමානයි.මහරගම පිළිකා රෝහලේ නේවාසිකව ප්‍රතිකාර ගන්නා ඇතැම් අය බැලීමට මාසයකට සැරයක්වත් කවුරුන් හෝ එන්නේ නෑ. ඒ නිසා ඔවුන් ඉන්නේ ඉතා කනගාටුවෙන්; දුර්වල මානසික තත්ත්වයක. අසල ඇඳේ රෝගියා බැලීමට නිවසෙන් පිරිසක් පැමිණි විට තමාව බැලීමට කවුරුන් හෝ නැති විට එම රෝගියාට දැනෙන්නේ කෙබඳු අසරණ හැඟීමක් ද? එය අප තේරුම් ගත යුතුයි. මේ තත්ත්වය පිළිකා රෝගය උත්සන්න වීමට හේතුවක් වීමට ද ඉඩ තිබෙනවා.මහරගම පිළිකා රෝහලේ එවැනි රෝගීන් සමඟ සුහදව විනාඩියක් හෝ කතා කළ හැකිනම්, එය එම රෝගියාගේ මානසික මට්ටම ඉහළ යාමට හේතුවක් වනු නොඅනුමානයි.තමාට හෝ තම ඥාතියකුට පිළිකාවක් ඇත්නම් එය වසන් කළ යුතු ද?අද සමාජයේ බොහෝ පිරිසක් තමාට හෝ තම ඥාතියකුට පිළිකාවක් ඇත්නම් එය වසන් කිරීමට උත්සාහ දරනවා. එය වැරැදි අදහසක්. තම මවට පියාට හෝ ඥාතියකුට පිළිකාවක් ඇත්නම් එය පහදා දී එය සුවපත් කර ගැනීමට සියලු දෙනා ක්‍රියා කිරීම වැදගත්. පිළිකාවක් ඇති බව දැනගත් පසුව එයට ප්‍රතිකාර කර සුවපත් කිරීම දක්වා වූ ක්‍රියාවලිය හඳුන්වන්නේ ඛ්චදජඥප බ්ධභපදඥර යනුවෙන්. උදාහරණයක් ලෙස මහරගමින් පිටකොටුවට යාමට බසයකට ගොඩවන පුද්ගලයකු නුගේගොඩ, කිරුළපන, තුම්මුල්ල, ඇස් වාට්ටුව හන්දිය පසුකර පිටකොටුවට ළඟා වෙනවා. ඇතැම් විටෙක එම පුද්ගලයා කිරුළපනින් හෝ තුම්මුල්ලෙන් බැසීමට ඉඩ තිබෙනවා. පිළිකා රෝගයට ප්‍රතිකාර කිරීමත් ඒ වාගෙයි. පිළිකා රෝගය හඳුනාගත් විට විවිධ ප්‍රතිකාර ක්‍රම මඟින් එයට ප්‍රතිකාර කර රෝගය සුවපත් කිරීමට වෛද්‍යවරු උත්සාහ දරනවා. වර්තමානයේ දී බොහෝ විට එම ප්‍රතිකාර සාර්ථක වී රෝගියා සුවපත් වෙනවා. නැතිනම් රෝගය සාර්ථකව පාලනය කරගෙන ඉදිරි ජීවිත කාලය සුව පහසුවෙන් ගෙවනවා. එසේම ඉතා සුළු පිරිසක් ප්‍රතිකාර කරන අතරතුරදී මියයාමට ද ඉඩ තිබෙනවා.පිළිකාවට කරන සෑම ප්‍රතිකාරයකදීම හිසකෙස් යනවා ද?එය ඉතාම වැරැදි මතයක්. පිළිකාව සඳහා කරන සෑම ප්‍රතිකාරයකදීම හිසකෙස් යන්නේ නෑ. ප්‍රතිකාර කීපයකදී පමණක් හිසකෙස් යනවා. ඒ නිසා හිසකෙස් යනවාට බියේ ප්‍රතිකාර නොගෙන සිටීම වැරැදියි. ප්‍රතිකාරවලදී හිසකෙස් වැටුණ ද එය ලජ්ජාවට කරුණක් ලෙස සිතීම අනුවණකමක්. එසේ වැටෙන හිසකෙස් ඉතාම ඉක්මනින් නැවත වැවෙනවා. සමාජය තමා දෙස බලන්නේ කෙසේදැයි යන්න නොසිතා තමා පිළිබඳව තීරණ ගැනීමේ හැකියාව තමන්ට තිබිය යුතුයි.ඉතාම නවීන ප්‍රතිකාර ක්‍රම අද භාවිතා වෙනවා. ඒ ක්‍රම මඟින් බොහෝ පිළිකා ඉතාම සාර්ථකව සුවපත් කළ හැකි බව ඔප්පු වී තිබෙනවා. ශල්‍යකර්ම, පිළිකා දූලක ප්‍රතිකාර, විකිරණ ප්‍රතිකාර, හෝමෝන ප්‍රතිකාර මේ අතර වෙනවා. පිළිකාවක් බව දැනගත් විට වඩාත්ම වැදගත් වන්නේ නිවැරැදි වෛද්‍යවරයා හමුවී හැකි ඉක්මනින් ප්‍රතිකාර ආරම්භ කිරීමයි.“කරන්ට් එක අල්ලනවා” යැයි කියන්නේ කුමක් ද?විකිරණ මඟින් ප්‍රතිකාර කිරීම බොහෝ දෙනෙක් හඳුන්වන්නේ “කරන්ට් අල්ලනවා” යන නමින්. එහෙත් මෙහිදී විදුලියකට රෝගියාව සම්බන්ධ කිරීමක් සිදුවන්නේ නැහැ. මෙයට බිය විය යුතු නෑ. මෙය ඉතාම සාර්ථක ප්‍රතිකාර ක්‍රමයක්.මඤ්ඤොක්කා, ගැට පොළොස්, කටුපිල, කටු අනෝදා පිළිකාවට ගුණදායක ද?සමාජයේ මතයක් තිබෙනවා ඒවා පිළිකාවට ගුණදායකයි කියා. එහි කිසියම් සත්‍යතාවයක් තිබෙනවා. නමුත් වෛද්‍ය විද්‍යාත්මකව ඒ බව තවමත් ඔප්පු කර නැහැ. ඉපැරැණි ආයුර්වේද වෛද්‍ය ක්‍රමයට අනුව ඉහත සඳහන් ද්‍රව්‍යවල පිළිකා නාශක ගුණයක් තිබෙන බව පිළිගැනෙනවා. එම ආහාරවල පිළිකා සෛල නාශක ගුණයකුත් ශරීරයේ ප්‍රතිශක්තිය වර්ධනය කිරීමේ ගුණයකුත් තිබෙන බව සත්‍යයක්.ශරීරයේ ප්‍රතිශක්තිය වර්ධනය වීමෙන් පිළිකා සෛල සමඟ සටන් කිරීමට ශරීරයට හැකියාව ලැබෙනවා. පිළිකාවට ප්‍රතිකාර කිරීමේ දී වෛද්‍යවරුන් නිර්දේශ කරන මූලික ප්‍රතිකාර නොකඩවා කරමින් වෙනත් ක්‍රම අනුගමනය කිරීමේ ද වරදක් ඇත්තේ නෑ.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=am1303032</link>
    <topic>ළමයින්ගේ උගුරේ අමාරුව නොසලකා ඉන්න එපා</topic>
    <author>සුනිල් දයා අල්විස්</author>
    <content>ළමයින්ගේ උගුරේ අමාරුව නොසලකා ඉන්න එපාබොරැල්ල වෛද්‍ය පර්යේෂණ ආයතනයේතාක්ෂණ විද්‍යාඥ කීර්ති වික්‍රමරත්නඋගුරේ අමාරුව මේ දිනවල බොහෝ විට අසන්නට ලැබෙන රෝගයක් බවට පත් වී තිබේ.මේ දිනවල දිවා කාලයට පවතින්නේ දැඩි රශ්නයක් සමඟ නියං කාලගුණ තත්ත්වයකි. දුහිවිල්ලත් සමඟ සුළඟක් ද විටින් විට හමයි. එම පරිසර තත්ත්වය උගුරේ ආසාදන පැතිර යාමට අනියම් වශයෙන් බලපායි.උගුර රිදෙන විට බොහෝ දෙනා මුලින්ම කරන්නේ රස්නයෙන් වතුර පාවිච්චි කිරීමය. නැතිනම් උණු වතුරයි ලුණු වතුරයි මිශ්‍රකර උගුර කට සෝදා හැරීමය.උගුරේ අමාරුව දැඩි බලපෑම් කරන්නේ වැඩිහිටියන්ටත් වඩා දරුවන්ටය. උගුරේ ආසාදනය දැඩිව පවතිනවා නම් දරුවන්ට සෙම් ගෙඩි ඇති වීමට පුළුවන.සෙම් ගෙඩි මතුවීමෙන් පසු, ඉන් එහාට එය වර්ධනය වුවහොත් බොහෝ විට ‘ස්ට්‍රෙප්ටොකොකස් පයෝජිනස්’ බැක්ටීරියාව නිසා ගිලීමේ අපහසුතාව ඇති වෙයි. ළමයින්ගේ උගුරේ ආසාදන දරුණු වුවහොත් බැක්ටීරියා මඟින් ද ආසාදන තත්ත්වය තවත් බැරැරුම් විය හැකිය.ඒ නිසා විශේෂයෙන් වයස අවුරුදු 12 ට අඩු දරුවන්ට උගුරේ ආසාදනයක් ඇතිවුවහොත් හා ඒ සමඟම උණ හට ගතහොත් බල බල ඉන්නේ නැතිව වෛද්‍යවරයකු වෙත වහා යොමුවීම ඉතාම වැදගත්ය.උගුරේ ආසාදන ඇතිකරන බැක්ටීරියාවක් නිසා හදවතටත් එම රෝග තත්ත්වය බලපාන්නට පුළුවන.සබ් ඇකියුට් බැක්ටීරියල් එන්සොකාඩයිටිස් යනුවෙන් හඳුන්වන එම රෝග තත්ත්වය හදවතට බලපාන අතර ඊට අමතරව ජීවිතය පුරාවට බලපාන ආතරයිටිස් රෝගය හට ගැනීමට ද හේතු වේ.උගුරේ අමාරුවේ දී විශේෂයෙන්ම අවුරුදු 12 අඩු දරුවන්ට තද උණ ගතිය ද තිබෙනවා නම් වහාම වෛද්‍යවරයකු වෙත යොමුවීම වැදගත් වන්නේ එකී රෝගවලින් දරුවා කල්තියා වළක්වා ගැනීමටය.මෙතැනදී මේ සම්බන්ධයෙන් සිදු කෙරෙන රසායනාගාර පරීක්ෂණ ගැන සඳහන් කළහොත් ත්‍රෝට් සොබ් කල්චර් (Throat Swab Culture) පුළුන් දැවටු කූරක් මඟින් ලබාගන්නා රෝපණ වාර්තාවක් මඟින් විෂබීජය කුමක්දැයි සොයා බැලීමය.එම කූර උගුරේ පිරිමැද උගුරේ රැඳී තිබෙන කෙල, සෙම ලබාගෙන රසායනාගාර පරීක්ෂණයකට භාජනය කර අදාළ බැක්ටීරියාව කුමක්දැයි හඳුනාගන්නට පුළුවන්. එවැනි පරීක්ෂණ රජයේ වෛද්‍ය පර්යේෂණායතනයේ ද ප්‍රධාන පෙළේ වෛද්‍ය ආයතනවල ද, පෞද්ගලික අංශයේ වෛද්‍ය ආයතනවල ද සිදු කළ හැකිය. බැක්ටීරියාවේදය පිළිබඳ පරීක්ෂණ කරන රෝහල්වල එම පරීක්ෂණය සිදු කළ හැකිය.උගුරේ ආසාදනයට හේතු වූ බැක්ටීරියාව කුමක්දැයි මේ පරීක්ෂණ මඟින් නිශ්චිතව හඳුනාගත්තාට පසු එම බැක්ටීරියාව මෙල්ල කළ හැකි ප්‍රතිජීවක ඖෂධය කුමක්දැයි සොයා බලා එම ඖෂධ රෝගියාට නියම කරනු ලැබේ.එවැනි පරීක්ෂණයකට දින තුනක් වැනි කාලයක් ගතවෙන බැවින් රෝගියාගේ රෝග තත්ත්වයේ බැරැරුම්කම අනුව පරීක්ෂණ වාර්තාව ලැබෙන්නට ප්‍රථම වුවද ප්‍රතිජීවක ඖෂධ නියම කරන අවස්ථා තිබේ.රෝගියාගේ රෝගී තත්ත්වයේ බැරැරුම්කම සලකා බලා බැක්ටීරියා පරීක්ෂාවට අමතරව ‘ෆුල් බ්ලඩ් කවුන්ට්’ නැතිනම් රුධිර වාර්තාවක් ද නියම කර තවදුරටත් රෝග තත්ත්වය පරීක්ෂා කිරීමට ද වෛද්‍යවරුන් පියවර ගනු ඇත.එවැනි පරීක්ෂණ කිරීම මඟින් ආසන්න අදහසක් වෛද්‍යවරයා ලබාගනී. ආසාදනය බැක්ටීරියාවක් නිසා ද නැතිනම් වෛරසයක් නිසා ද ස්ථිරව දැනගත හැකිය. අවශ්‍ය නම් ESR ,FBC,CRP සිදු කර උගුරේ ආසාදන රෝග තත්ත්වය කුමක්දැයි කියා වඩාත් හොඳින් තහවුරු කර ගත හැකිය.දරුවන්ට විශේෂයෙන් ඇතිවන්නේ ‘ස්ට්‍රෙෆ්ටොකොකස් පයෝජිනස්’ බැක්ටිරියාව මඟින් ඇතිකරන උගුරේ ආසාදනයයි. එය පරිසරයේ බොහෝ දුරට තිබෙන බැක්ටීරියාවකි. ඒ හැර උගුරේ ආසාදනයට බොහෝ විට ඇතිවන්නේ වෛරස මඟිනි.එම බැක්ටීරියා හෝ වෛරස් බොහොමයක් තිබෙන්නේ පරිසරයේය.බොහෝ දරුවෝ පාසල් ගිය විට දූවිල්ලට ගොදුරු වෙති. සෙල්ලම් කිරීමේ දී මෙන්ම පන්ති කාමරවල පවා දූවිල්ල දරුවන්ට ආඝ්‍රණය කිරීමට සිදුවෙයි. ඒ වගේම අත්වල ද තවරා ගනිති. දූවිලි තැවරුණ අත් නොසෝදාම ඔවුහු කෑමත් ගනිති. දරුවන්ට අත සෝදාගෙන කෑම කන්න පුරුද්දක් පුංචි කාලෙ ඉඳලම නිසි ලෙසින් පුරුදු පුහුණු කිරීම අවශ්‍යය.නමුත් දරුවන් බහුතරයක් තවමත් එහෙම සිදු කරන්නෙ නැහැ. උගුරේ ආසාදන වළක්වා ගැනීමට අනුගමනය කළ හැකි එක් ක්‍රියාමාර්ගයකි. ඒ නිසා සබන් ගා හොඳින් අත් සෝදා ගැනීමේ පුරුද්ද කෑමට පෙර දරුවන්ට පුරුදු පුහුණු කිරීම අවශ්‍යය. ලෝක සෞඛ්‍ය සංවිධානය මඟින් දෑත් සේදීමේ දිනයක් හඳුන්වා දී තිබෙන්නේ ද එහි ඇති වැදගත්කම හා ලෙඩ රෝගවලින් වැළකී සිටීමටය.සුනිල් දයා අල්විස්උතුරන වතුර කෝප්පයකට සිහින්ව කපාගත් සුදුළූනු බික් 3ක් පමණ සහ ඉඟුරු පෙති 6ක් පමණ දමා විනාඩි 5 – 10ක් පමණ තැම්බෙන්නට හැර පෙරාගන්න.පසුව එයට දෙහි බෑයක් හා මී පැණි මේස හැන්දක් එකතු කර පානය කරන්න.මෙය උගුරේ ආසාදනයට ස්වභාවික ඖෂධීය පානයක් ලෙස හෙල්ත් එක්ස්ට්‍රීමිස්ට් නම් වෙබ් අඩවියේ පර්යේෂකයෝ පෙන්වා දෙති. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=am1303033</link>
    <topic>පහළොවට අඩු ළමයින් මොළේ උණට පහසුවෙන් ගොදුරු වෙනවා</topic>
    <author>සාගරිකා දිසානායක ජයසිංහ</author>
    <content>පහළොවට අඩු ළමයින් මොළේ උණට පහසුවෙන් ගොදුරු වෙනවාළමා රෝග පිළිබඳ විශේෂඥ වෛද්‍යදීපාල් පෙරේරාමොළේ උණ හෙවත් ජැපනීස් එන්සෙෆලයිටිස් රෝගය ගැන මේ දිනවල බොහෝ දෙනෙක් කතා කරනවා. ඒ පසුගිය කාල සීමාව තුළ රත්නපුර කුරුණෑගල හා කෑගල්ල ප්‍රදේශවලින් සැලකිය යුතු තරම් මොළේ උණ රෝගීන් වාර්තා වූ නිසයි. කලක් පාලනය වී තිබූ මේ රෝගය යළිත් හිස ඔසොවන්නට පටන් අරන් තිබෙන හෙයින් ඒ පිළිබඳව නිවැරැදි තොරතුරු ජනතාව දැන සිටීම වැදගත්.ජැපනීස් එන්සෙෆලයිටීස් රෝගය එනමින් හඳුන්වන්නේ වසංගතයක් ලෙස ශීඝ්‍රයෙන් ජපන් රටේ මේ රෝගය පැතිර ගිය හේතුවෙන්. ජැපනීස් එන්සෙෆලයිටීස් රෝගය හෙවත් මොළේ උණ රෝගය මිනිසාට වැලදෙන්නේ “කියුලේස් ට්‍රයිටීරියෝ රිංකස්” නම් මදුරු විශේෂය මඟින්.වඳුරන් මීයන් සහ ඌරන්ගේ සිරුරු තුළ ඇතිවන වෛරසය මදුරුවන් ඒ සතුනට දෂ්ට කිරීමෙන් මදුරුවාගේ සිරුරට ඇතුළු වෙනවා. වෛරසය ශරීරගත වූ ‘කියුලේස්’ මදුරුවකු මිනිසාට දෂ්ට කිරීමෙන් මිනිස් සිරුර තුළට මේ වෛරසය ඇතුළු වෙනවා. වෛරසය ශරීරගත වී දින 4 සිට 14 දක්වා කාලය ඇතුළත ආසාදිත පුද්ගලයා තුළ රෝග ලක්ෂණ පහළ වෙනවා. කියුලෙක්ස් මදුරුවා රාත්‍රි කාලයේ දෂ්ට කරන මදුරුවෙක්.ජැපනීස් එන්සෙෆලයිටීස් රෝගයේ ප්‍රධාන රෝග ලක්ෂණ වන්නේ සාමාන්‍ය උණ. හිසරදය, කැස්ස, සෙම්ප්‍රතිශ්‍යාව, කෑම අරුචිය, වමනය, මොළයේ අවුල් සහගත බවක් දැනීම, වලිප්පුව හැදීම හෝ අතපය කැසීම් වැනි ලක්ෂණ.සාමාන්‍යයෙන් වයස අවුරුදු 15 ට අඩු ළමයින් සහ වයෝවෘද්ධ පුද්ගලයන් පහසුවෙන් රෝගයට ගොදුරු වෙනවා. මේ රෝගය අනෙකුත් උණ වර්ග සේම ඇති වෙනවා. එහෙත් ඉහත කී රෝග ලක්ෂණ එකක් හෝ කිහිපයක් ඇති වුවහොත් නොපමාව වෛද්‍යවරයකු වෙත හෝ ළඟම පිහිටි රෝහල වෙත ගොස් පරීක්ෂා කරවා ගත යුතුය.රෝගයෙහි ඇති බරපතළ තත්ත්වය වන්නේ ඒ සඳහා නිශ්චිත ඖෂධයක් තවමත් සොයා ගෙන නැති වීමයි. වර්තමානයෙහි මොළේ උණ රෝගයට නියම කරනු ලබන්නේ සාමාන්‍ය උණ සුව වීම සඳහා ලබා දෙන ඖෂධයි. රෝගියාගේ උණ පාලනය කරමින් සේලයින් ද වලිප්පුව ඇති වේ නම් ඒ වැළැක්වීමට ඖෂධ ද නියම කරනවා.උණ හා කැස්ස සෙම්ප්‍රතිශ්‍යාව මර්දනය කිරීම සඳහා ප්‍රතිජීවක ඖෂධ ලබා දීමට සිදු වන අවස්ථා ද තිබෙනවා. රෝගයට ගොදුරු වන්නන් අතරින් තුනෙන් එකක් සම්පූර්ණ සුවය ලබනවා. තවත් තුනෙන් එකක් අතුරු ප්‍රතිඵල හෝ ආබාධ ඉතිරි කරමින් සුවය ලබනවා. ඉතිරි තුනෙන් එකක් මරණයට පත් වෙනවා.රෝගය පැතිර යාමට කාලගුණික වෙනස්කම් ද හේතු වෙයි. ඌරු කොටු ආශි‍්‍රත ප්‍රදේශයක විසීම වැනි පාරිසරික කරුණු ද ඊට හේතු වෙයි. ඕනෑම වෛරසයක් මඟින් එන්සෙෆලයිටීස් රෝගයට ගොදුරු වීමට ඉඩ තිබේ.ලොම් සහිත සතුන් ගේ සිරුරුවල වෙසෙන මැක්කන් හා මයිටාවන්ගෙන් ඒ සතුන් ගේ සිරුරු තුළට වෛරසය ඇතුළු වේ. වෛරසය ආසාදිත සතුන් කියුලේස් මදුරුවන් විසින් දෂ්ට කරනු ලැබ අනතුරුව මිනිසාට ඒ මදුරුවන් දෂ්ට කිරීමෙන් රෝගය බෝ වෙයි. සාමාන්‍යයෙන් අපේ රටේ වසරකට පුද්ගලයන් දහසකට එකේ සිට දහ දෙනෙක් පමණ මෙම රෝගයට ගොදුරු වෙති.පසුගිය සමයේ රත්නපුර, කෑගල්ල සහ කුරුණෑගල ප්‍රදේශවලින් ද රෝගීන් සැලකිය යුතු ප්‍රමාණයක් වාර්තා විය. එහෙත් එම රෝගීන් සැම දෙනාම මොළේ උණ රෝගීන් නොවූ බව පසුව සනාථ කැරිණ.කෙසේ වෙතත් මෙම රෝගයෙන් වැළැකී සිටීමට ඇති හොඳම ක්‍රමය වන්නේ මදුරුවන්ගේ දෂ්ට කිරීම්වලින් ආරක්ෂා වීමයි. මදුරුවන් බෝ වීම වැළැක්වීම එහි මුල් පියවර විය යුතුය. ඩෙංගු මැලේරියා සහ බරවා වැනි රෝග වළක්වා ගැනීමට ද කළ යුතු හොඳම පිළියම මදුරුවන් බෝ වීම වළක්වා ගැනීමය.‘කියුලේස්’ මදුරුවා දෂ්ට කරන්නේ රාත්‍රියේ වන බැවින් ආරක්ෂා වීම වඩාත් පහසුය. මදුරුවන්ගෙන් ආරක්ෂා වීම සඳහා මදුරු දැලක් භාවිත කළ හැකිය. මදුරු තලා, කජු ලෙලි හෝ පැඟිරි තෙල් දුම් ගැස්වීම වැනි ස්වභාවික මදුරු නාශක භාවිත කිරීම ද සුදුසුය.කුඩා දරුවන් සහ වයෝවෘද්ධ පුද්ගලයන් සඳහා අත් පා හොඳින් වැසෙනසුලු රාත්‍රී ඇඳුම් භාවිත කළ හැකිය. රෝගය සුව වුවත් ඇතැම් විට මොළයේ ආබාධ ඇතිවීම හෝ මන්ද බුද්ධික තත්ත්වයක් ඇති විය හැකිය. ඇතැම් විට කථන ආබාධ ඇතිවීමට මෙන්ම අත් පා ක්‍රියා නොකර තද වීමක් ඇතිවීමට ඉඩ තිබේ.රෝගය සඳහා පූර්ව ආරක්ෂණයක් ලෙස වයස අවුරුදු පහට අඩු සෑම දරුවකුටම ජැපනීස් එන්සෙෆලයිටීස් රෝගය සඳහා ලබා දෙන ‘J E’ එන්නත ලබා දිය යුතුය. ආරම්භයේදී දරුවකු ඉපැදී මාස නවයේ දී එම එන්නත ලබා දුන්න ද දැන් එය මාත්‍රා හතරකින් යුතුව ලබා දීමට සෞඛ්‍ය අමාත්‍යාංශය පියවර ගෙන තිබේ.මේ වන විට වයස අවුරුදු පහට අඩු සෑම දරුවකුටම ‘J E’ එන්නත ලබා දීම අනිවාර්යය කොට තිබේ. රජයේ සෑම ළමා සෞඛ්‍ය සායනයකින්ම මේ පිළිබඳ තොරතුරු ලබා ගත හැකිය. රෝගයේ ලක්ෂණ පහළ වූ මුල් අවස්ථාවේම ළඟම ඇති රෝහල වෙත ගොස් වෛද්‍ය උපදෙස් ලබා ගත යුතුය. රෝහලේදී රෝගියාගේ රුධිර පරීක්ෂාවකින් හෝ පී සී ආර් පරීක්ෂණයක් මඟින් රෝගය නිශ්චිතව හඳුනා ගනු ඇත.මොළේ උණ මාරාන්තිකය. එහෙයින් වැලඳීමෙන් පසුව ප්‍රතිකාර කිරීමට වඩා රෝගය වළක්වා ගැනීම වඩා සුදුසුය. ඒ සඳහා ඇති හොඳම මාර්ගය වන්නේ නියමිත කාලයේ දීම කුඩා දරුවන්ට ප්‍රතිශක්තිකරණ එන්නත් ලබා දීමය. එසේම මදුරු දෂ්ටනයට ගොදුරු නොවී සිටීමය. මදුරු දෂ්ටනයෙන් වැළකීමට ඇති හොඳම ක්‍රමය මදුරුවන් බෝවීම වළක්වා ගැනීමය.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=ay130303</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.පොළොව තරම් බර දරන්න ඇය සමත් වුණේ කෙලෙසකද? සුන්දර නවමු වූ සිතිවිලිවලින් පෝෂණය වූ ඇය මිහිපිට ඇති ජීවය නොවන්නේ ද? හදවතින් හදවතකට ආදරය, සෙනෙහස, ළබැඳියාව ලබා දෙන ඇය සැබැවින්ම වනස්පතියක් වැනිය.නවමු වූ ජීවිතයක් තමා තුළ පොදි බැඳගෙන දැඩි රැකවල් මැද්දෙහි රැකගන්නා ඇය සැබැවින්ම උත්තරීතරය. ජීවිතය කෙතරම් ගැඹුරුද? එසේම ගැහැනිය ද කෙතරම් ගැඹුරුද? මේ දෙක එකිනෙක වෙළා පවත්නා බීජය ආදරය නොවන්නේ ද? එක් අතෙකින් බීජයට ප්‍රාණය දෙන ඇය තවත් අතෙකින් එය දලුලා වැඩෙන තුරු බලාහිඳී.ප්‍රාණය කෙතරම් පිවිතුරුද?දුක සතුට ළයෙහි සතපවා ලොව හමුවෙහි සිනාසෙන ඇය ඇතුළතින් තැවෙන්නේ ද? හිරු රැස් කිරණක් සේ තද සිතක් ද, සඳ කැන් වැනි ළා සිතක් ද ඇයට කවුරු නම් දුන්නාද? ඇගේ සියුමැලි බව දේදුන්නක් සේ ලොව පාටකරනු ලබයි. ඇය කිරි ශිරාවන් ආදරය සමඟ සෙනෙහසින් ලොවට දායාද කරයි.සියොතුන්ගේ ගී රාවය මෙන් ඇගේ සුසුම් වාතයට එක්වේ. එසේ එක් වී මීදුම් වලාපටල මැද ඒවා සදහටම අතුරුදහන් වේ. ඇගේ ගෙත්තම ඇය වටා එතෙයි. තව තවත් ඇය වටා එතෙයි. ඇයට ඒ ගෙත්තමින් කෙසේ ගිලිහෙන්නද? කෙසේ පැනයන්නද? එය ඇයට කිසිදාක කළ නොහැකිය.මිහිමත ජීවයේ රිද්මය පවත්වාගෙන යාමටත් මිහිතලයේ සමබර ලාලිත්‍ය පවත්වා ගෙන යාමටත් ඇය සමත් වූයේ කෙලෙසකද? ප්‍රේමය, සෙනෙහස, රාගය මැද ඇගේ ජීවිතයේ අංකුර විහිදෙනු ලබයි. අතුපතර ඇති කැදැල්ලක උණුසුම ඇයට ද හිමිය. ඒ ඇගේ උරුමයයි. ශීත වලාපටල යට දෙඇස් ලබන්නට ඇය බලා හිඳී. ඇය තුරුලේ සැතැපෙන්නට ඇගේ පහස විඳින්නට ලොව තවමත් බලා හිඳී. ජීවය තවමත් ඇය අතෙහිය.ගන්දර කග්මිරා නිකේෂනී  මල් පොකුරක් මතට වෙලා නිල මැස්සෙක් පෙති තැලුවට කවදාවත් වන බමරුන් මල් තලන්නෙ නෑ නිල මැස්සන් හඳුනාගෙන වන බමරුන් ළංකරගෙන ජීවත් වෙන අය හින්දයි සදාකල්ම ලොව පැවතුමමූණමල්දෙනිය වසන්ති චතුමාලි  පලායාම වෙනුවට ජීවිතේ සටන් වදින්නට ඉගැන්වූ බොල් මහ පොළොව පෙරළා සරු කෙත් යායක් තනන සටන්කාමියා නුඹය... පරාජය හමුවේ නොසෙල්වී ගංවතුර – ඉඩෝර – මහ කුණාටු පරදවන අධිෂ්ඨානය කොහෙන් ලැබුණද නුඹට? පරාජය හමුවේ නොසෙල්වී සටන් වදින්නට ඉගැන්වූයේ නුඹය, අප්පච්චි...දමින් සඳනුවන් කීර්ති  ගැඹුරු කළුවර තුළ විනිවිද පෙනෙන තරු නෙත කියන් මට, මගේ පහන් තරුව කොහිදැයි?කැකිරාව ටී.එම්.වත්සලා තෙන්නකෝන්  ඇස්වලින් වෙට්ටු දම දමා අකීකරුකම් මට්ටු කළ රතු හැට්ටකාරි.... මල් පොට්ටු පූදින්න පෙරාතුව පැන ගිහින් හදවතට තට්ටු කර...ප්‍රභාත් කුමාර දේශප්‍රිය  සංසාර පුරුද්දට පතාගෙන අරන් ආ පැතුම් මල් දරාගෙන නුඹේ බිඟු නෙත් දිහා බලාගෙන මම මගේ ජීවිතය දකිනවාදුකට, සතුටට හඬාගෙන නෙතු කඳුළු හිතුමතේ හලාගෙන ළය මතින් මගේ හිස හොවාගෙන මම මගේ ජීවිතය විඳිනවා...රචිත ඩෙන්හම් හේමවර්ධන  කරුණාවෙන් පිරුණ ඔය දෑස මදෙස බලන විට උදේ පාන්දර නින්දෙන් අවදිවීම නිසා ඇති වූ නොරිස්සුම හිරු දුටු පිනි බිඳු වගේ වියැකී ගියා. දෑස් පුංචි කර මුහුණට එබී ඔබ මගෙන් අසන මුල්ම ප්‍රශ්නය තමයි,උදේම ඇහැරෙව්වට මාත් එක්ක තරහද මැණික... ඔබ ළඟදි දැනෙන ඒ තරහව තුළ ඇත්තෙත් අමුතුම මිහිරක්. පිනිවැදුණු ගස්කොළන් සෙමින් සලිත වෙමින් අපට ආචාර කරත්දි මේ පාරේ කොච්චර නම් ඇවිදින්නට ඇතිද.....ආදරය කියන අධ්‍යාත්මයත් සමඟ බැඳුණු ඒ අපූරු හැඟීම් පෙළ ජීවිතයේ හැමදාම අමතක නොවන විදියට විඳින්න තරම් අපි දෙදෙනාම පින් කරලා තිබුණා.එහෙත් අද....වගකීම් පිරුණු ලොවක වෙනකෙකු හා අතරමං වුණු ඔබ, මතකයන් කරපින්නාගෙන ම ජීවිතේ තනියම ගෙවන හිඟන්නියක් ලෙස අහඹුව ඒ පාරෙදිම හමුවුණ අපූරුව...හොරණ පූජා  තාත්තා මිහිදන් කළේ ඊයේය. නෑදෑයින්ගෙන් ගේ පිරී තිබුණත් මා සුසානය වෙත ගියේ තාත්තා සමඟ තනිව දොඩමලුවීමටයි. බොහෝ සවස් කාලවල අප බොහෝ දේ කතාකළත් තවත් බොහෝ දේ තාත්තාගෙන් උගත යුතු යැයි මට සිතේ.මම තනිවම පස් ගොඩ ළඟ වාඩිවී කඳුළු නොහෙළා සිටීමට වෑයම් කළෙමි. මා හදිසියේ දුටුවේ සුසානයේ දොරටුවෙන් ඇතුළු වන කාන්තා රුවකි.මා සෙමින් අසල වූ සොහොන් කොතකට මුවා වූයේ ඇයි දැයි මටම පුදුම සිතේ. සිනිඳු සේලයකින් හිස වසාගත් ඇය මැදිවිය පසු කළත් සැබැවින්ම රූමත් කාන්තාවකි. රතුම රතු රෝස මලක් මපියාණන් සොහොන මත තබා ඇය ලෝකයට ඇහෙන්නට නොව ඔහුට පමණක් ඇසෙන්නට මොහොතක් මිමිනුවාය.ඇගේ ඇසේ කඳුළක් තිබෙන්නට ඇත. මගේ දෙනෙතට කඳුළු නැඟුණු නිසා දෙනෙත පියා ගතිමි. මා දෙනෙත් අරින මොහොතේම ඈ නැඟි මොන්ටේරෝව අතුරුදහන් විය.සොහොන්පල්ලා එතැනට එන්නට පෙර මල සමඟ වූ කාඩ්පත අතට ගතිමි.”මරණයට එන්න බැරි වුණ කෙනෙක් වෙන්න ඇති නේද මහත්තයා?” සොහොන්පල්ලා සමඟ දිගු කතාවකට මට හැඟීමක් නොවීය. ඔහු අතට සාක්කුවෙන් මා අතට අසුවුණ මුදල දී මා ගියේ කාරය වෙතටය.කාඩ්පත බලන තුරු මට ඉවසුමක් නොවීය.”ඔබව මරණයෙන් බේරා ගැනීමට ආදරය කැප කළ මා පූජා. සීමාමායිම් නැති නිම්නයකදී යළි හමුවෙමු.”මගේ තාත්තා මරන්න උවමනා කළේ ඇගේ පියාට ද? සම්බන්ධය නතර නොකළහොත් ලී මෝලට දමා ඉරන්නට හෝ වැඩපළේ කොන්ක්‍රීට් බදාමයකට යට කරන්නට හෝ මැණික් පතලක වළලන්නට හෝ ඔබේ පියාට හැකිකම තිබෙන්නට ඇත.අම්මාත් මාත් නංගීත් සමඟ ගෙවූ සැහැල්ලු සතුටුදායක ජීවිතයේ දී ඔහුගේ සිනහවට යටින් මා දුටු ශෝකයේත් කෙටි සුසුම් වලත් සැබෑ හිමිකාරිය ඔබ ද පූජා?ඔබේ ආදරය පරිත්‍යාග කිරීමෙන් අපට සැබෑ සොඳුරු පියෙකු ලබා දුන්නාට ඔබට පින් පූජා.බදුල්ලේ ලීලා විජේරත්න  සිනහව අගින් ඉඟි කරන කඳුළැල් එයයි ජීවන මායාවෙ අනුහස් නොහැඟුණේ කිමදැයි නොදැනේ සිනහසෙන විට මායාව අතරින්, සැණෙන් නිම වෙයි පසුවෙන මේ ඉම නිමේෂයකින් තවත් ඉමකය, වේදනා පිරි, නිමාවක් නැති, ජීවන කතරේ, මං සොයන අපි යා යුතු හරි මං අසා ඇති මුත් නොයෙයි ඒ මඟ. තවම නැත පා එසවුණේ සසර බැඳි බැමි ලිහිල් කරනට ආශා පොදි බැඳ වල්මත් වූ අප තව තවත් කෙළෙස් බර තර කර දැන දැන සසරේ අතරමංව ඇත.කාංචනා ගීතමාලි  රන් පාට හිරු ගිලෙන නිල්පාට වෙරළ ළඟ දම් පාට හැන්දෑවේ දඟකළා සියුමැළිව...සුදු පාට රළ ඇවිත් අපේ දෙපතුල් ගාව දඟකාරකම් පෑව හැටි තාම මතකයිද....ගී නාද සියොතුන්ගේ අපේ දෙසටත් එවූ ඒ සොඳුරු අතීතය ඔබට දැන් මතකයි ද...ඔය මුවට ළං වෙලා කියූ සුරතල් කතා මිරිඟුවක් වෙයි කියා අපි එදා සිතුවා ද...මතුගම එරංගි විරාජිකා  සඳ සිත්තම් කළ මගේ සිත් අහසට කවුරුවත් දන්නැති සුරංගනාවිය නුඹ දන්නේ නැති මගේම වූ මගේ නොවන ආදරයක්... මහ පොළොවට නුඹ එන්න කලින් තිබුණා තිබුණත් නොතිබුණා විලසින්... මල් ගවුමක් අන්දා හැඩවැඩ කර අහස පුරා තරු මත ඇවිදින්නට හිතේ තිබුණ හීනය මිය ඇදුණද හංස පැටික්කිය මගෙ අන්සතු දුවකයිකෝලේ ජගත් චන්දන අධිකාරි  නිවි නිවී දැල්වෙන නොඑක් ආලෝක ධාරාවන්ගෙන් අලංකාර වුවද මට නම් මේ ඔක්ස්ෆර්ඩ් අහස මූසල පාට හැඟීමක් ගෙන දේ. උද්‍යානය පුරාවට හනීසකල්, මිකැල්මී ආදී දහසක් මල් පිපී තිබුණ ද නෙතට ප්‍රියමනාප පහන් දැක්මක් නොදැනේ.මේ කිනම් උමතුවක් ද? මසිත පාළුවෙන් හා කාන්සියෙන් හඬා වැටේ. කොළ පැහැයෙන් වැසී ගිය උද්‍යාන ගේට්ටුවට එපිටින් මාවත ඇවිස්සුණ කඩිගුලක් මෙන් රථවාහන හා ජනයාගෙන් පිරී ගොස් ඇත.කොහේදෝ ඈත නිවස්නයකින් පියානෝවක නාදය වාතලය අරක් ගනී. දුකෙන් බරවූ හදවත තව තවත් දුක් ගොඩක සිරකර ලන්නට එය සමත්ය. දියවෙන ආලෝකය මගේ මුහුණත සිප ගනී. හඬාවැටෙන්නට තනන නෙත් යුග පොපියයි.මේ නන්නාඳුනන රටේ නන්නාඳුනන මිනිසුන් අතර දිවිගෙවීම මට දුකකි. විටෙක උමතු වෙන්නට යන්නාක් මෙන් හැඟීමකින් සිත වියරු වැටේ. එහෙත් මේ අධ්‍යාපනයේ ඔටුන්න සිරස දරා තවත් වසර කීපයක් මා මේ දුක දරාගත යුතුය. ඔබ දකින්නට නැති ඒ වසර කීපය කෙසේ දරාගනිම් ද යන්න පවා මට උමතුවකි.සැඳෑ අඳුර සමඟ මගේ දයාබර ජන්ම භූමියේ කොළ පැහැය මසිත අරක් ගනී. ඒ මැදින් ඔබේ දයාබරිත නිල් නෙතු යුග මැවී පෙනේ. මේ හිසකේ තඹ පැහැගත් සුදුමැලි යුවතියන් අතර මට ඔබේ රුව මවා ගැනීම පවා නෙතට රසඳුනකි.රාත්‍රියේ දී හිරු අස්ථානගත වන මගේ නිජබිමේ සිට ඔබ මා එනතුරු පෙරම්පුරන බව මම දනිමි. ඒ මහ සයුර මැද පිහිටි කඳුළු බිඳුවට පා තබන තුරු, ඔබේ සුන්දර දෙනෙතේ පැටලෙන තුරු මම ද සිහින දකිමි. පෙරුම් පුරමි.උපාධි නිබන්ධනය අවසාන නැත. මගේ පාළුවට ද සීමා මායිම් නැත. ඔක්ස්ෆර්ඩ් වීදිය දිගේ නිහඬවම ඇවිද යන්නට මට සිතේ. කාලය ඉක්මනින් පියාඹා ගොස් මා නැවතත් ඔබ තුරුළට යවන්නේ නම් කොපමණ සතුටක් ද?තිර රෙදි දමා ජනෙල් වසා උණුසුම් රේඩියේටරයක් සවි කර ඇති මේ කාමරය සිරමැදුරකි. සිනාවක් කතාවක් නැති තඹ පැහැ කෙස් සහ සුදුමැලි මුහුණු සහිත මිනිසුන්ගෙන් පිරුණු මේ හිරු නොබසින අධිරාජ්‍යය මට අප්‍රසන්න බිමකි. එහෙත් මේ ඔටුනු සිරස ලා ඔබ ලබාගන්නට නම් මේ දුක විඳිය යුතුමය.දුකින් මිදී ඇති හදවතේ දූවිලි ගසා දමමින් මම දිනෙක දිව එමි. ඒ ගස්වැල්, නිල් අහස්, දහවල උණුසුම හා රාත්‍රී සිසිලස සහිත සුන්දර දිවයිනට දිනෙක එමි. ඈතින් පෙනෙන ඒ සිහිනය දිනෙක සැබෑවනු ඇත. එවිට අප අපේම වනු ඇත.ඇහැලියගොඩ පී.එච්.එස්.පද්මසේන  දැන නොදැන කළ වරදකට උරුම වෙච්ච සිරගේ පාළුව තනිකම මකන සිරකරුවා මමයි. හිතේ ඇති දුක වේදනාව දිය කර හරින්න කඳුළුත් මදි ඇති. නිදහස, වචන, සිතුවිලි එක් තැනකට කොටු වෙලා.යකඩ කූරුවලට ඔළුව ගහගෙන අඬන කොට යකඩ කූරුත් ගල්ගැහිලා බලන් ඉන්නවා. අම්මා, අප්පා, ඇවිත් හැඬුවේ හැමදාම මෙහෙම වෙන්නද? ඔක්කොම එකට කන්නේ, හිතේ දුක බෙදා ගත්තේ එකට. හවසට තට්ටුවක් දාල සින්දුවක් කිව්වේ හිතේ දුක තප්පරයක් හරි මඟ හැර ගන්න.හිතේ හයියෙන් හිත හදා ගත්තට ගෙදර මතක් වෙන කොට පපුව හොස් ගානවා. මිනිහා හිරේ ගියා කියල ගෑනි කටක් ඇරලා කියන්නේ කොහොමද? සමාජේ බලන්නේ වැරදි විදිහට. ගෑනියෙක් අමාරුවේ වැටුණම උදව් කරන්න පිරිමි ඉන්නවා හිසේ කෙස් ගාණට.ඊට පස්සේ එක එකා රිංගනවා ගේ අස්සට. ගෑනිත් ගොඩක් අසරණ වෙලා. මේ හැමදේම හිතේ තද කරගෙන බීඩි කොටයක් හොරෙන් බීලා මදුරුවො තළ තළ නිදියගන්නවා.ඒත් මේ නිදිය ගන්නේ හැමදාටම නොවෙයි. යන්න දවසක් ඉක්මනට එයි. එදාට යාළුවො ඉඹලා ආයෙත් ඉක්මනට එන්නම් කියන්නද? උඹලා බලලා යන්න එන්නම් කියන්නද? හරියට කැම්පස් ගිහිල්ලා උපාධියක් අරන් එනවා වගේ.අම්මා අප්පා නාකි වෙලා. ළමයි ලොකු වෙලා. ලෝකෙම වෙනස් වෙලා. ඒ වුණාට බිරිය ඒ වගේමයි. ආයෙත් සමාජෙට එකතු වෙන්න ඕන. හැබැයි කොන්කරයිද? ඒ වුණාට ආයේ වරදක්....හෝමාගම චින්තක සමීර පතිරණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303031</link>
    <topic>ජනශක්ති රක්ෂණ සමාගමෙන් ’ලයිෆ් සේවර්’ විශ්‍රාම සැලසුම</topic>
    <author/>
    <content>ජනශක්ති රක්ෂණ සමාගමෙන් ’ලයිෆ් සේවර්’ විශ්‍රාම සැලසුම           ජනශක්ති රක්ෂණ සමාගම “ජනශක්ති ලයිෆ් සේවර්” නමින් ඔප්පු හිමියාට සහ යැපෙන්නන්ට ජීවිතයේ සැඳෑ සමය පුරාවට ම විශ්‍රාම ප්‍රතිලාභ ලබාදෙමින් සුරැකි ජීවිතයකට මංපෙත් විවර කරන විශ්‍රාම සැලසුමක් හඳුන්වා දෙයි.“ජනශක්ති ලයිෆ් සේවර්” විශ්‍රාම සැලසුම මඟින් ජීවිතයට නම්‍යශීලී සහ අර්ථාන්විත අරමුදලක් ගොඩනඟයි.ස්වාධීනව ජීවත්වීමට පුද්ගලයින් තුළ වැඩි කැමැත්තක් ඇති බව පෙනී යන අතර එම අවකාශය තුළ වැඩකරන ජනතාව කල්තියාම තම විශ්‍රාමික ජීවිතය සැලසුම් කර ගැනීම අත්‍යාවශ්‍ය කටයුත්තක් ඔප්පු හිමියකුගේ විශ්‍රාමික දිවිය ආරම්භයේ සිට දිවි ඇති තෙක් අඛණ්ඩ ආදායමක් ලබාදෙන සහ ඔහුගේ හෝ ඇයගේ අභාවයෙන් අනතුරුව සහකරුට හෝ සහකාරියට ප්‍රතිලාභය අප ලබාදීමට කටයුතු කරනවා.ගනුදෙනුකරු ජීවිත රක්ෂණ ඔප්පුවක් ලබා ඇත්නම් ඔහුගේ හෝ ඇයගේ යැපෙන්නට ද ප්‍රතිලාභ ලබාගත හැකියි” යනුවෙන් ජනශක්ති රක්ෂණ සමාගමේ අලෙවි සහ විකුණුම් කටයුතු පිළිබඳ සාමාන්‍යාධිකාරි ශෙහාරා ද සිල්වා මහත්මිය පැවසුවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303032</link>
    <topic>මිලියන 203ක ආයෝජනයකින් GSK සමාගමට නව කම්හලක්</topic>
    <author/>
    <content>මිලියන 203ක ආයෝජනයකින් GSK සමාගමට නව කම්හලක්ග්ලැක්සොස්මිත්ක්ලයින් (GSK) සමාගම තම ආයුර්වේදීය නිෂ්පාදන වන  Eno හා lodex ආලේපනය මෙරටදීම නිෂ්පාදනය කිරීම සඳහා අති නවීන කර්මාන්තශාලාවක් පිහිටුවයි.රටේ ආර්ථිකයට තමන් දක්වන කැපවීම පෙන්නුම් කරමින් සමාගම ඒ වෙනුවෙන් රුපියල් මිලියන 203 මුදලක් ආයෝජනය කරයි.ගිය වසරේ රුපියල් මිලියන 217ක් ආයෝජනය කරමින් පැනඩෝල් පෙති මෙරටදීම නිෂ්පාදනය කිරීම සඳහා සමාගම විසින් ඉදිකරන ලද කර්මාන්ත ශාලාව මෙම ආයෝජන ක්‍රියාවලියේ තවත් ප්‍රබල පියවරක් විය.මෙම කර්මාන්ත ශාලාව සඳහා සේවකයන් 65කට වැඩි ප්‍රමාණයක් අලුතින් බඳවා ගනු ලබන අතර එය ඒ අවට ප්‍රදේශයේ රැකියා අවස්ථා නිර්මාණය වීමට විශාල රුකුලකි.ආර්ථික සංවර්ධන අමාත්‍ය බැසිල් රාජපක්ෂ මහතාගේ අතින් නව කම්හල විවෘත කෙරිණි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303033</link>
    <topic>බ්‍රැන්ඩික්ස් තිරසාර වාර්තාවට ACCA  සම්මානය</topic>
    <author/>
    <content>බ්‍රැන්ඩික්ස් තිරසාර වාර්තාවට ACCA  සම්මානයවරලත් සහතිකලත් ගණකාධිකාරි ආයතනයේ (ACCA) ශ්‍රී ලංකා ශාඛාව විසින් සංවිධානය කළ ශ්‍රී ලංකා තිරසාර වාර්තාකරණ සම්මාන උලෙළේ දී බ්‍රැන්ඩික්ස් සමූහය විසින් ඉදිරිපත් කළ සිය කුලුඳුල් තිරසාරකත්වය පිළිබඳ වාර්තාව තුන්වන පාර්ශ්වයක වටිනා ඇගයීමට පාත්‍ර වෙමින් මහා පරිමාණ අංශයේ ජයග්‍රහණය ලබාගැනීමට සමත් විය.2012 සැප්තැම්බර් මාසයේ දී බ්‍රැන්ඩික්ස් සමූහය විසින් එළිදැක්වූ මෙම වාර්තාව මෙරට පුද්ගලික සමාගමක් විසින් පළ කරන ලද පළමුවන තිරසාරකත්වය පිළිබඳ වාර්තාවයි.බ්‍රැන්ඩික්ස් හි පාරිසරික සහ බලශක්ති කළමනාකරණ ප්‍රධානී, ඉරේෂ ;සීමරත්න මහතා ආසියානු සංවර්ධන බැංකුවේ ශ්‍රී ලංකා අධ්‍යක්ෂ රීටා ඔ’සලිවන් මහත්මිය අතින් සම්මානය ලබා ගනිමින්. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303034</link>
    <topic>මධ්‍යම පළාත් කුරක්කන් ගොවීන්ගේ අස්වනු මිලට ගැනීමේ ගිවිසුමක්</topic>
    <author/>
    <content>මධ්‍යම පළාත් කුරක්කන් ගොවීන්ගේ අස්වනු මිලට ගැනීමේ ගිවිසුමක්ප්‍රාදේශීය සංවර්ධන බැංකුව සිය බැංකුකරණයේ මෙහෙවර ගම් නියම් ගම් කරා ගෙන යාමේ ජාතික වගකීමට තවදුරටත් අනුගත වෙමින් මධ්‍යම පළාතේ කුරක්කන් ගොවීන්ගේ වෙළෙඳපොළ ගැටලුව විසඳා දෙමින් ඔවුන්ගේ අස්වැන්න වර්ෂය පුරා ගිවිසගත් මිලකට මිලදී ගැනීමට අවස්ථා සකසමින් රුහුණු ෆුඩ්ස් ආයතනය සමඟ ඉදිරි වෙළෙඳ ගිවිසුමකට අත්සන් තැබීය.ප්‍රාදේශීය සංවර්ධන බැංකුවේ සභාපතිනී කේෂලා ජයවර්ධන, සංවර්ධන බැංකු කටයුතු පිළිබඳ උපදේශක එච්. එම්. කේ. බී. හෙල්ලරාව, විධායක අධ්‍යක්ෂිකා මාධවී හේරත්, ප්‍රාදේශීය සාමාන්‍යාධිකාරී සනත් සේනාධීර, ව්‍යාපාර සංවර්ධන ප්‍රධාන කළමනාකරු එස්. එස්. දිසානායක සහ රුහුණු ෆුඩ්ස් ආයතනයේ කළමනාකාර අධ්‍යක්ෂ ලක්ෂ්මන් මුතුමාල යන මහත්ම මහත්මීන්ගේ ප්‍රධානත්වයෙන් ගිවිසුම් අස්සන් කෙරිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303035</link>
    <topic>ආකිටෙක් ජාතික සමුළුවේදී නිර්මාණාත්මක වාස්තු විද්‍යාව සාකච්ඡාවට</topic>
    <author>වාස්තු විද්‍යාඥ මහාචාර්ය ජෝ නොඑරෝ, මැලේසියානු වාස්තු විද්‍යාඥයින්ගේ ආයතනයේ සභාපති වරලත් වාස්තු විද්‍යාඥ සයිෆුදීන් අහමඩ්,ඉඹ්ධ්ඒ හි සභාපති වරලත් වාස්තු විද්‍යාඥ රන්ජන් නඩේසපිල්ලෙයි, ආර්ථික සංවර්ධන අමාත්‍ය බැසිල් රාජපක්ෂ,ඉඹ්ධ්ඒ හි ජ්‍යෙෂ්ඨ උප සභාපතිනි වරලත් වාස්තු විද්‍යාඥ මහාචාර්ය චිත්‍රා වෙඩික්කාර, වරලත් වාස්තු විද්‍යාඥ කෙවින් ඔවන්ස්,ඉඹ්ධ්ඒ හි උප සභාපති වරලත් වාස්තු විද්‍යාඥ හර්ෂ ප්‍රනාන්දු, වෛද්‍ය ඩරින් ගුණසේකර සහ ඉඹ්ධ්ඒ හි ලේකම් වරලත් වාස්තු විද්‍යාඥ ඩී. එච්. විජේවර්ධන මහත්ම මහත්මීහු.</author>
    <content>ආකිටෙක් ජාතික සමුළුවේදී නිර්මාණාත්මක වාස්තු විද්‍යාව සාකච්ඡාවටශ්‍රී ලංකා වාස්තු විද්‍යාඥයන්ගේ ආයතනයේ (ඉඹ්ධ්ඒ) ජාතික සමුළුව පසුගිය 21 දා බණ්ඩාරනායක ජාත්‍යන්තර සම්මන්ත්‍රණ ශාලාවේ දී පසුගියදා පැවැත්විණි.“තීක්ෂණ දැක්ම - නිර්මාණාත්මක ව්‍යවසායකත්වය තුළින් වාස්තු විද්‍යාව“ යන තේමාව මත පදනම් වූ ජාතික සමුළුවෙන් සංවර්ධන සහ සමාජ අවශ්‍යතා යන ද්විත්වය තුලනය කළ හැකි ඵලදායි මානයන් සැපයිය හැකි නිර්මාණකරුවකු ලෙසින් වාස්තු විද්‍යාඥයාගේ භූමිකාව පිළිබඳව සාකච්ඡා විණි.ආර්ථික සංවර්ධන අමාත්‍ය බැසිල් රාජපක්ෂ මහතා මේ උලෙළේ ප්‍රධාන ආරාධිතයා ලෙසින් සහභාගි වූ අතර මැලේසියාවේ වාස්තු විද්‍යාඥයින්ගේ ආයතනයේ සභාපති වරලත් වාස්තු විද්‍යාඥ සයිෆුදීන් අහමඩ් මෙහි ගෞරවණීය ආරාධිතයා විය.ඉඹ්ධ්ඒ හි සාමාජිකයෝ වාස්තු විද්‍යා සිසුහු සහ වෙනත් වෘත්තීය සංවිධානයන්හි හා රජයේ ආයතනයන්හි විශේෂ ආරාධිතයෝ සහභාගි වූහ.එසේම බොහෝ වරලත් වාස්තු විද්‍යාඥයන් සහ රාජ්‍ය අංශයේ ආරාධිතයෝ ද මෙම අවස්ථාවට සම්බන්ධ වූහ.වාස්තු විද්‍යාඥ මහාචාර්ය ජෝ නොඑරෝ, මැලේසියානු වාස්තු විද්‍යාඥයින්ගේ ආයතනයේ සභාපති වරලත් වාස්තු විද්‍යාඥ සයිෆුදීන් අහමඩ්,ඉඹ්ධ්ඒ හි සභාපති වරලත් වාස්තු විද්‍යාඥ රන්ජන් නඩේසපිල්ලෙයි, ආර්ථික සංවර්ධන අමාත්‍ය බැසිල් රාජපක්ෂ,ඉඹ්ධ්ඒ හි ජ්‍යෙෂ්ඨ උප සභාපතිනි වරලත් වාස්තු විද්‍යාඥ මහාචාර්ය චිත්‍රා වෙඩික්කාර, වරලත් වාස්තු විද්‍යාඥ කෙවින් ඔවන්ස්,ඉඹ්ධ්ඒ හි උප සභාපති වරලත් වාස්තු විද්‍යාඥ හර්ෂ ප්‍රනාන්දු, වෛද්‍ය ඩරින් ගුණසේකර සහ ඉඹ්ධ්ඒ හි ලේකම් වරලත් වාස්තු විද්‍යාඥ ඩී. එච්. විජේවර්ධන මහත්ම මහත්මීහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303036</link>
    <topic>ගෝල්ෆේස් හෝටල් සමූහය ප්‍රතිනිර්මාණය වෙයි</topic>
    <author/>
    <content>ගෝල්ෆේස් හෝටල් සමූහය ප්‍රතිනිර්මාණය වෙයිගෝල්ෆේස් හෝටල් සමූහය විසින් පාලනය කරනු ලබනා තරු පන්තියේ නිකේතනය සිය අමුත්තන් හට වඩාත් සැපපහසු සහ නවීන පන්නයේ අත්දැකීමක් ලබා දීමේ අරමුණෙන් ප්‍රතිනිර්මාණය කිරීමේ වැඩපිළිවෙළ යටතේ බෙන්තොට ද සර්ෆ් යළි ප්‍රතිනිර්මාණය විය.“මෙහිදී සිදුවූ ප්‍රතිසංස්කරණ සහ ප්‍රතිනිර්මාණ කටයුතු ගොඩනැඟිලිවලට පමණක් නොව අපගේ පහසුකම් සහ සේවාවන් වලට ද සිදු කර ඇත්තේ නිකේතනයට පැමිණෙන සියල්ලන්ට ඉහළම දේ ලබා දීම සඳහායි” යනුවෙන් ගෝල්ෆේස් හෝටලයේ සමූහ සභාපති සංජීව් ගාඩිනර් මහතා පැවසීය.මුහුදු තීරය නැරඹිය හැකි කාමර 100කින් සමන්විත මේ නිවාඩු නිකේතනය ශ්‍රී ලංකාවේ ප්‍රථම වරට ඉදිවූ අභ්‍යන්තර පිහිනුම් තටාකයට සම්බන්ධිත කාමර පහසුකම් (Swim-up rooms)  සැපයීමේ නිවාඩු නිකේතනය ලෙසින් දැක්විය හැකිය.ද සෆාරි සාමාන්‍යාධිකාරි දීපාල් අමරසිංහ, මානව සම්පත් ප්‍රධානී වාසුල විජේගුණවර්ධන, උප සභාපති චේතිය පෙරේරා, කැන්ඩි හොටෙල්ස් සාමාන්‍යාධිකාරි රන්ජන් පීරිස්, පහසුකම් සැපයීමේ කළමනාකරු නිහාල් මොහාන්ධීර ද සර්ෆ් සාමාන්‍යාධිකාරි අසේල කරුණාරත්න ද ලේත් සාමාන්‍යාධිකාරි සරත් වික්‍රමසිංහ සමූහ ඉංජිනේරු නිශ්ශංක බණ්ඩාර කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303037</link>
    <topic>TVS Apache RTR මෝටර් සයිකල් පෙළ මෙරටට</topic>
    <author/>
    <content>TVS Apache RTR මෝටර් සයිකල් පෙළ මෙරටටටීවීඑස් ලංකා සමාගම, තාරුණ්‍යයට ගැළපෙන කදිම පෙනුමකින් යුත් නවතම Apache RTR මෝටර් සයිකල් පෙළ පසුගිය දා ශ්‍රී ලංකා වෙළෙඳපොළට හඳුන්වා දුන්නේය. එසේ හඳුන්වා දුන් මෝටර් සයිකල් පෙළ වූයේ,TVS Apache RTR 150 හා TVS Apache RTR 180 ය.”අප හඳුන්වා දුන් මෙම අලුත්ම Apache RTR මෝටර් සයිකල් පෙළ එය පැද යන්නන්ට කිසිදා අමතක නොවන තාක්ෂණයකින් හා මෝස්තරයකින් යුතු වීම විශේෂත්වයක්. මූලික වශයෙන් ම Apache හි සංවර්ධන අංශය එය නිර්මාණය කර ඇත්තේ, මෝටර් සයිකල් තරග ධාවකයෙකුට අවශ්‍යතා පරිපූර්ණ කිරීමක් ලෙසිනුයි. එනම් සෑම හැඩතලයක් හා උපාංගයක් ම එක්කර ඇත්තේ, එහි උපරිම කාර්යක්ෂමතාව සැපයෙන අන්දමිනුයි.වර්තමානයේ Apache මෝටර් සයිකල් සඳහා ඉහළම පිළිගැනුමක් නිර්මාණය වී ඇත්තේ එහි ඇති මෙම සුවිශේෂී විශේෂාංග හේතුවෙනුයි. ”Apache RTR  මෝටර් සයිකල් පෙළ මෙරට වෙළෙඳපොළට හඳුන්වාදුන් අවස්ථාවේදී, TVS Lanka සමාගමේ ප්‍රධාන විධායක නිලධාරි, සම්පත් අගලවත්ත මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303038</link>
    <topic>“Nat Geo  මිෂන් කවර් ෂොට්” යාලදී</topic>
    <author/>
    <content>“Nat Geo  මිෂන් කවර් ෂොට්” යාලදී‘Nat Geo මිෂන් කවර් ෂොට්’ රියැලිටි වැඩසටහනේ පළමු ඉවත් කිරීමේ වටය යාල ඡායා වයිල්ඩ් හි දී පැවැත්විණි. ‘Nat Geo මිෂන් කවර් ෂොට්’ සම්පූර්ණයෙන්ම රූගත කිරීම් කළ පළමු ඡායාරූපකරණ රියැලිටි වැඩසටහනයි. ලෝකය පුරා ඡායාරූප ශිල්පීන් අටදෙනෙක් ශ්‍රී ලංකාවේදී සිදුකළ තරගකිරීම්වලදී ඉවත් කිරීමේ වටවලින් පසු තේරී පත්වූහ.ශිඛානි දණ්ඩේකාර්, අමී විතාල් (විනිශ්චයකරු නැෂනල් ජෝග්‍රොෆී ඡායාරූප ශිල්පී) නාගේෂ් කුකුනූර් (විනිශ්චයකරු - චිත්‍රපට අධ්‍යක්ෂ) චිත්‍රාල් ජයතිලක (ජෝන් කීල්ස් හොටෙල්ස් ඉකෝ ටුවරිසම් හි ප්‍රධානී) - සිනමාස් ට්‍රේල්ස් හි පරිසරවේදීන් සම්පත් ගුණසිංහ, නිලන්ත කොඩිතුවක්කු සහ රොහාන් ගුණසේකර මහත්වරුඑම අවස්ථාවට එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj1303039</link>
    <topic>බෙරි – ජස්ට් ජූස් මෙරට නියෝජිත ඩෙල්මේජ්</topic>
    <author/>
    <content>බෙරි – ජස්ට් ජූස් මෙරට නියෝජිත ඩෙල්මේජ්’Berri’ සහ ’Just Juice’  සඳහා ශ්‍රී ලංකාවේ බලයලත් එකම බෙදාහරින ආයතනය වශයෙන් ඩෙල්මේජ් ෆෝසයිත් සහ සමාගම පත්කරන ලදී. ඩෙල්මේජ් ෆෝර්සයිත් සමූහ අධ්‍යක්ෂ චන්න ද සිල්වා, සභාපති ධම්මික පෙරේරා, ඕස්ට්‍රේලියා මහකොමසාරිස් රොබින් මූඩි, සමූහ ප්‍රධාන විධායක නිලධාරි නුවන් විමලාන. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj13030310</link>
    <topic>සාමාජිකයන් ලැබු ජයග්‍රහණ සිහි කිරීමේ උලෙළක්</topic>
    <author/>
    <content>සාමාජිකයන් ලැබු ජයග්‍රහණ සිහි කිරීමේ උලෙළක්මේ අතර ශ්‍රී ලංකා වාස්තු විද්‍යාඥයින්ගේ ආයතනයේ 31 වන වාර්ෂික සැසිවාරය ජාතික සමුළුවට පෙර දින පැවැත්විණි.විවිධ අංගයන්ගෙන් යුක්තව දින පහක් පුරා පැවැත්වුණු මෙම සැසි වාරයට ජ්‍යෙෂ්ඨ ඇමැතිවරු කිහිප දෙනෙක් සහ රජයේ නිලධාරීහු සහභාගි වූහ.මෙහිදී සිය අදහස් පළ කරමින් ඉඹ්ධ්ඒ හි සභාපති රන්ජන් නඩේසපිල්ලෙයි මහතා කියා සිටියේ, “අපගේ වාර්ෂික සැසි වාරයන් අපි විසින් සමරනු ලබන්නේ අප ආයතනය සහ සාමාජිකයින් විසින් වසර පුරා ලැබූ ජයග්‍රහණයක් සිහි කිරීමේ උලෙළක් ලෙසිනි.” යනුවෙනි.ඔහු වැඩිදුරටත් පවසා සිටියේ මෙහිදී පැවැත්වෙන සාමාජිකයින්ගේ කර්මාන්ත හා වෙළෙඳ ප්‍රදර්ශනය, ජාතික සමුළුව, වාර්ෂික මහා සභා රැස්වීම සහ රාත්‍රී සුහද හමුව යනු වාර්ෂික සැසිවාරයේ මූලික අංග බවත් හා ඒවා ශ්‍රී ලංකාවේ වෘත්තීය වාස්තු විද්‍යාඥයින්ට සහ ඉදිකිරීමේ ක්ෂේත්‍රයට ඉතාමත් වැදගත් වන බවත්ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>03</day>
    </date>
    <link>http://www.silumina.lk/2013/03/03/_art.asp?fn=aj13030311</link>
    <topic>සමාගම් රැසක් ලාභාංශ ප්‍රකාශයට පත් කරයි</topic>
    <author>තාරක වික්‍රමසේකර</author>
    <content>සමාගම් රැසක් ලාභාංශ ප්‍රකාශයට පත් කරයිසතිය ආරම්භයේ දී මිල ඉහළ යාම් අතුරින් කැපී පෙනුණේ ඒ අයි ඒ ඉන්ෂුවරන්ස් සමාගමයි. පෙර සතිය අවසානයේ (22) රුපියල් 295 ක් වූ සමාගමේ කොටසක මිල 26 වැනිදා අඟහරුවාදා රුපියල් 333.40 ක් දක්වා ඉහළ ගියේය. 25 වැනිදා සඳුදා නවම් පුර පසළොස්වක පොහෝ දින වෙළෙඳ පොළ නිවාඩු දිනයකි. බුකිට් ඩරා කොටසක මිල රුපියල් 702.00 සිට 719 ක් දක්වා රුපියල් 17.00 කින් ඉහළ ගියේය.කොටස් 100 ට වඩා අලෙවි වූ අනෙක් සමාගම්හි කැපී පෙනෙන වෙනස්කමක් දක්නට නොවිණි.මිල පහළ යාම් අතුරින් ඇස්කොට් හෝල්ඩින්ග්ස් සමාගම කැපී පෙනුණි. ඒ පෙර දිනයේ රුපියල් 160.00 ක් වූ කොටසක මිල රුපියල් 130 ක් දක්වා රුපියල් 30 කින් පහළ යමිනි.සිලොන් ටුබැකෝ කොටසක මිල රුපියල් 800.30 සිට 771.30 ක් දක්වා රුපියල් 29 කින් අඩු විය. කළම්ඹු ෆාමසි කොටසක මිල පෙර දිනට සාපේක්ෂව රුපියල් 10.60 කින් ද ඩිමෝ කොටසක මිල රුපියල් 17.90 කින් ද පහළ ගියේය.පෙර සතිය අවසානයේ දැක්වුණ 4292 ක් වූ ගනුදෙනු සංඛ්‍යාව 5731 ක් දක්වා එදින ඉහළ ගියේය. මිලියනය ඉක්මවා කොටස් අලෙවි වූ සමාගම් අතර කොමර්ෂල් බැංකුව, ඩයලොග්, ජේ. කේ. එච්. පිරමල් ග්ලාස්, එස් එම් බී ලීසිං (ඡන්ද බලය රහිත) අමානා ටකාෆුල්, බ්‍රවුන්ස් ඉන්වෙස්ට්මන්ට් විය.27 වැනිදා බදාදා ගනුදෙනු යළි පහළ ගියේය. ඒ ගනුදෙනු 4510 ක් දක්වා පහළ යමිනි. ඇක්සස් ඉන්ජිනියරින්, ඩයලොග්, එච් එන් බී, පී සී හවුස්, ෆී‍්‍ර ලංකා, රිචඩ් පීරිස්, එස් එම් බී ලීසිං (ඡන්ද බලය රහිත) සමාගම්හි කොටස් මිලියනය ඉක්මවා අලෙවි විය.ඒ අයි ඒ ඉන්ෂුවරන්ස් කොටසක මිල එදින රුපියල් 11.70 කින් ඉහළ ගියේය.ගෙස්ටේට්නර් කොටසක මිල රුපියල් 12.50 කින් පහළ ගියේය.කළම්ඹු ඩොක්යාඩ් පී එල් සී රුපියල් 8.00 ක් ද යුනියන් ඇෂුවරන්ස් පී එල් සී රුපියල් 5.00 ක් බැගින් ද ෆින්ලේ කළම්ඹු පී එල් සී කොටසකට රුපියල් 2.00 ක් ද නේෂන් ට්‍රස්ට් පී එල් සී කොටසකට රුපියල් 2.10 ක් ද බැගින් ද ලංකා ෆ්ලෝ ටයිල්ස් කොටසකට රුපියල් 1.50 ක් ද සෙලාන් බෑන්ක් පී එල් සී කොටසකට රුපියලක් බැගින් ලාභාංශ ගෙවනු ලබන බව නිවේදනය කර තිබුණි.සෙලාන් බෑන්ක් පී එල් සී ඡන්ද බලය සහිත කොටස් හිමියන්ට කොටස් 65.5555 ඇති අයකුට එක් කොටසක් ඡන්ද බලය රහිත කොටස් 38.8888 ඇති අය එක් කොටසක් ද බැගින් කොටස් ලබා දෙන බවට නිවේදනය කර තිබුණි.සමාගම් රැසක් ලාභාංශ ප්‍රකාශ කර තිබීම සතියේ කැපී පෙනෙන සිදුවීම විය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303101</link>
    <topic>විදෙස් ගුවන් සමාගම් රැසක් මත්තලට එන්න සූදානම්</topic>
    <author>සුභාෂිණී ජයරත්න</author>
    <content>සුභාෂිණී ජයරත්නමත්තල රාජපක්ෂ නව අන්තර්ජාතික ගුවන් තොටුපළ විවෘත කිරීමට පෙර සිටම විදේශීය ගුවන් යානා ආයතන රැසක් මත්තල හරහා සිය ගමනාන්ත සිදුකිරීමට කැමැත්ත පළ කැර ඇතැයි ද ඊට හේතුව වී ඇත්තේ මෙරටට පැමිණෙන විදේශීය සංචාරකයන් ප්‍රමාණය විශාල වශයෙන් වැඩිවීම නිසා යයි ද සිවිල් ගුවන් සේවා අමාත්‍ය පියංකර ජයරත්න මහතා පවසයි.බටහිර සංචාරකයන් වැඩි වශයෙන් ඉලක්ක කර ගැනීම අරමුණු කරගෙන මෙරටට පැමිණෙන සංචාරකයන්ට අවශ්‍ය නවාතැන් ගමනාගමන පහසුකම් ඇති කිරීමත්, රට අභ්‍යන්තරයේ සංචාරක කර්මාන්තය නඟාසිටුවීමත් අරමුණු කරගෙන මේ විශේෂ වැඩපිළිවෙළ ක්‍රියාත්මක වෙයි. දැනටමත් ශ්‍රී ලංකාව හරහා පියාසර කරන එහෙත් ශ්‍රී ලංකාවට නොපැමිණෙන ගුවන් යානා රැසක් ද ඉදිරියේ දී සේවා ලබාගැනීම සඳහා මත්තල ගුවන්තොටුපළට ගෙන්වා ගැනීමට අපේක්ෂා කරන බව ඇමැතිවරයා කීය.මැද පෙරදිග කලාපයේ හා උතුරු අපි‍්‍රකාවේ පළමු හා විශාලතම අඩු පිරිවැය ගුවන් සේවයක් වන ‘එයාර් ඇරබියා’ ගුවන් සේවය ද මත්තල හරහා ගුවන් ගමනාන්ත දීර්ඝ කිරීමට පොරොන්දු වී ඇත.මේ හරහා එක්සත් අරාබි එමිරේට්ස් රාජ්‍ය හා ශ්‍රී ලංකාව අතර තිබෙන වෙළෙඳ හා සංචාරක සම්බන්ධතාවන්ගේ නව පිබිදීමක් ද ඉදිරි කාලයේ දී ඇතිවනු ඇතැයි අපේක්ෂිතය.එයාර් ඇරබියා ගුවන් සේවය මාර්තු මස 31 දා සිට මැයි 19 දක්වා සතියකට ගුවන් යානා 2ක් ද, මැයි 20 සිට සැප්තැම්බර් 30 දක්වා සතියකට ගුවන් යානා 4ක් ද, ඔක්තෝබර් 1දා සිට 26 දක්වා සතියකට ගුවන්යානා 7ක් ද මත්තල හරහා යෙදවීමට දැනටමත් කැමැත්ත පළකර ඇත.මීට අමතරව ෆ්ලයි ඩුබායි ගුවන් සේවාව ද කොළඹට අමතරව මත්තල දක්වා ද සිය සේවය යෙදවීම දැනටමත් ස්ථිර කර ඇත. ඒ අනුව මැයි මස 19 සිට ඔක්තෝබර් මස 24 දක්වා ෆ්ලයි ඩුබායි ගුවන් යානා 3ක් මත්තල හරහා ඩුබායි දක්වා පියාසර කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303102</link>
    <topic>දල්වන සෑම පහනකින් ම ජාතීන් අතර සමඟිය ඇති වේවා!</topic>
    <author/>
    <content>මහ ශිව රාත්‍රි දින ජනාධිපතිතුමාගේ පණිවුඩයහින්දු භක්තිකයන්ට සුවිශේෂ දිනයක් වන මහා ශිව රාත්‍රි දිනයේ ඔවුන් දල්වන සෑම පහනක් ම අධ්‍යාත්මික ගුණාංගයන් වඩන රටේ සියලු ජාතීන් අතර හොඳ අවබෝධයක් හා ශක්තිමත් සමඟියක් ඇති කිරීමට ඉවහල් වේවා’යි මහින්ද රාජපක්ෂ ජනාධිපතිතුමා සඳහන් කරයි.එතුමා මේ බව සඳහන් කරන්නේ අදට (10) යෙදෙන හින්දු බැතිමතුන්ගේ සුවිශේෂ ආගමික දිනයක් වන මහා ශිව රාත්‍රි දිනය නිමිත්තෙන් නිකුත් කරන ලද පණිවුඩයේ ය.ජනාධිපතිතුමා විසින් නිකුත් කරන ලද එම පණිවුඩය මෙසේ ය.ශිව දෙවියන්ට සුවිශේෂ භක්තිය සඳහා පවත්වනු ලබන මහා ශිව රාත්‍රිය හින්දු බැතිමතුන්ගේ ආගමික උත්සවයන් අතර වැදගත් තැනක් ගනී. මෙය ශිව - පාර්වතී විවාහය සිදුවූ දිනය සිහි ගන්වයි.ශිව රාත්‍රියේ පහන් දැල්වීම තුළින් සංකේතවත් කෙරෙනුයේ මනුෂ්‍ය වර්ගයා මෝහය දුරුකර දැනුම සෙවීමට ගන්නා නිරන්තර පරිශ්‍රමයයි. එසේම, රාගය, ක්‍රෝධය, තණ්හාව, ඊර්ෂ්‍යාව හා වෛරය පැරදවීම මෙන් ම හින්දු බැතිමතුන්ගේ ජීවිතයට සහ සමාජයට සාමය හා සමඟිය උදාකරලීම ද මෙම භක්ති පූජාවන්ගේ අරමුණ ය.ශ්‍රී ලාංකීය හින්දු බැතිමතුන් ඔවුන් ගේ ආගමික විශ්වාසයන්ට අනුව යමින් ශත වර්ෂ ගණනක් පුරා අන්‍යාගමිකයින් සමඟ සංහිඳියාවෙන් ජීවත් වූ අතර, මෙම සාමයේ යුගයේ දී ඔවුන් සමඟිය හා අවබෝධය යන යහපත් ගුණාංගයන් පවත්වාගෙන යාම ඉතා අගනේ ය. ශ්‍රී ලංකාවේ සියලුම හින්දු බැතිමතුනට මහා ශිව රාත්‍රියේ සියලු ආශිර්වාදයත් ලැබේවායි ද වඩා හොඳ හෙටක් පිළිබඳ ඔවුන්ගේ යාඥා හා සියලු බලාපොරොත්තු ඉටුවේවායි ද ප්‍රාර්ථනා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303103</link>
    <topic>දැයට කිරුළෙන් අම්පාරට නව එළියක්</topic>
    <author>නිහාල් පී. අබේසිංහ හා අම්පාර දිසා විශේෂ</author>
    <content>නිහාල් පී. අබේසිංහ හා අම්පාර දිසා විශේෂපසුගිය වසර 30 ට වඩා වැඩි සංවර්ධනයක් දැයට කිරුළ නිසා 2012 – 2013 වසරවලදි අම්පාර දිස්ත්‍රික්කයට සිදුවූ බව අම්පාර දිස්ත්‍රික් පාර්ලිමේන්තු මන්ත්‍රි ජ්‍යෙෂ්ඨ අමාත්‍ය පී. දයාරත්න මහතා පැවසීය.මෙවර දැයට කිරුළ මඟින් දැයට කිරුළ ප්‍රදර්ශන භූමිය ඇතුළත රුපියල් දස ලක්ෂ 100 ක් වැය කර අංග සම්පූර්ණ නවීන ක්‍රීඩා පිටියක් හා රාත්‍රියේ වුවත් වොලිබෝල් සෙල්ලම් කිරීමට අංග සම්පූර්ණ ක්‍රීඩා පිටියක් ඉඳිකරනු ලැබේ. රුපියල් මිලියන 21700 ක වියදමින් නැඟෙනහිර පළාතට ජලය ලබාදීමේ නව ව්‍යාපෘතියක් ආරම්භ කර තිබන බවත් පී. දයාරත්න මහතා පවසයි. මින් පවුල් ලක්ෂ 4 කට නව ජල සම්බන්ධතා ලැබෙන බව ජල සම්පාදක මණ්ඩලය පවසයි.අම්පාර දිස්ත්‍රික්කය ඇතුළත මහින්දෝදය වැඩසටහන යටතේ පාසල් 32 ක පරිගණක විද්‍යාගාර ඉඳිකිරීමට හා දකුණේ ජනපි‍්‍රය පාසල් හා අම්පාර දිස්ත්‍රික්කයේ අඩු පහසුකම් සහිත පාසල් සම්බන්ධකර පාසල් 100 ක් සංවර්ධනය කිරීමට කටයුතු යොදා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303104</link>
    <topic>මෛත්‍රිගේ දේශපාලන දිවියට වසර 47 යි</topic>
    <author/>
    <content>ප්‍රණාම උලෙළ අදශ්‍රි ලංකා නිදහස් පක්ෂයේ මහලේකම් සෞඛ්‍ය ඇමැති මෛත්‍රිපාල සිරිසේන මහතාගේ දේශපාලන ජීවිතයට වසර 47 ක් සපිරීම හා එතුමා පාර්ලිමේන්තු මන්ත්‍රීවරයෙකු වශයෙන් වසර 24 ක් සපුරා 25 වැනි වසරට එළඹීම නිමිත්තෙන් ‘පුලතිසිපුර සුජාත දරුවෝ’ නමින් ප්‍රණාම උළෙලක් අද (10) පුලතිසිපුර බුද්ධි මණ්ඩපයේදී පැවැත්වේ.මෛත්‍රිපාල සිරිසේන මහතා 1967 අගෝස්තු මස 01 වැනිදා ශ්‍රී ලංකා නිදහස් පක්ෂයේ සාමාජිකත්වය ලබා ගත්තේ එවකට පොලොන්නරුව දිස්ත්‍රික්කයේ පාර්ලිමේන්තු මන්ත්‍රීවරයකුගේ නිවසේදී ය.එදා මෙදා තුර සිය ශ්‍රී ලංකා නිදහස් පක්ෂයේ දර්ශනය ඔස්සේ දේශපාලන ගමන් මග ඇරඹූ මෛත්‍රිපාල සිරිසේන මහතා 1989 පෙබරවාරි 15 වැනිදා පාර්ලිමේන්තු මන්ත්‍රීවරයකු වශයෙන් තේරී පත් විය. අඛණ්ඩව වසර 12 ක් ශ්‍රී ලංකා නිදහස් පක්ෂයේ මහලේකම්වරයා වශයෙන් ඒ මහතා කටයුතු කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303105</link>
    <topic>පොදු රාජ්‍ය මණ්ඩල නායක සමුළුව ශ්‍රී ලංකාවේ පැවැත්වීම ස්ථිරයි</topic>
    <author>සුනිල් දයා අල්විස්</author>
    <content>ආචාර්ය මොහාන් කවුල්සුනිල් දයා අල්විස්පොදු රාජ්‍ය මණ්ඩලයේ නායක සමුළුව ශ්‍රී ලංකාවේ හැර වෙනත් රටක පවත්වන්නේ නැතැයි ශ්‍රී ලංකාවට පැමිණ සිටින පොදු රාජ්‍ය මණ්ඩලීය ව්‍යාපාරික සංසදයේ සභාපති ආචාර්ය මොහාන් කවුල් මහතා අවධාරණය කරයි.පොදු රාජ්‍ය මණ්ඩලයේ ව්‍යාපාරික සමුළුවක් ද නොවැම්බර් 12 – 14 ශ්‍රී ලංකාවේ පැවැත්වෙන අතර එයින් ශ්‍රී ලංකාවට ඇමෙරිකානු ඩොලර් බිලියන 2 ආයෝජන ලැබෙනු ඇතැයි ද අපේක්ෂා කැරේ. ශ්‍රී ලංකාවේ දී මේ සමුළුව පවත්වන බව පොදුරාජ්‍ය මණ්ඩලීය මහලේකම් කමලේශ් ෂර්මා මහතා ද ශ්‍රී ලංකාවේ සංචාරයක් සඳහා නොබෝදා පැමිණි අවස්ථාවේ දී තහවුරු කෙළේය.කොටුවේ සිනමන් ග්‍රෑන්ඩ් හෝටලයේ දී පැවැති මාධ්‍ය සාකච්ඡාවකදී පොදුරාජ්‍ය මණ්ඩලීය ව්‍යාපාරික සංසදයේ සභාපති ආචාර්ය මොහාන් කවුල් මහතා අවධාරණය කෙළේ පොදුරාජ්‍ය මණ්ඩලීය මහ සමුළුව ද ශ්‍රී ලංකාවේම පවත්වන බව ද ඒ හැර වෙනත් රටක එය පැවැත්වීම ගැන කිසිම සාධකයක් නැති බවත් කීය.රටවල් කිහිපයක් ද රාජ්‍ය නොවන සංවිධාන කිහිපයක් ද ලංකාවේ පොදුරාජ්‍ය මණ්ඩල රැස්වීම පැවැත්වීම ගැන විරෝධය පළ කළත් සමුළුව මෙහි පැවැත්වීමට ලෝකයේ නායකයන් රාශියක්ම කැමැත්ත හා එකඟතාවය පළකර තිබෙන බවත් එම නායකයන් තමා හමුවූ අවස්ථාවේදී ද ලංකාවේ දී නායක සමුළුව පැවැත්වීමට සම්පූර්ණ සහාය පළකර සිටියේ යැයි හෙතම පැවැසීය.වෙළෙඳ සමුළුවට රටවල් 53 නියෝජිතයන් 500ක් ද මෙරට වෙළෙඳ සංසදයේ නියෝජිතයන් 500ක් ද සහභාගි වනු ඇතැයි අපේක්ෂා කැරේ.දෙරටේම ව්‍යාපාරික ප්‍රජාව මෙහිදී සිදු කරන සාකච්ඡාවල ප්‍රතිඵල අනුව ශ්‍රී ලංකාවට ආයෝජන රාශියක් ආරම්භ කිරීමට තීරණවලට එළැඹීමට ද අවස්ථාවක් උදාවනු ඇත.ශ්‍රී ලංකා ව්‍යාපාරික සංසදය වෙනුවෙන් මහේන්ද්‍ර අමරසූරිය මහතා ද මෙයට සහභාගි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303106</link>
    <topic>අපේ වගකීම හරියට කරනවා</topic>
    <author/>
    <content>ජනමාධ්‍ය ඇමැතිජගත් මානව හිමිකම් කවුන්සිලයේ ඉදිරි දිනවලදී පැවැත්වෙන රැස්වීම්වලදී ද ශ්‍රී ලංකාව තම වගකීම හා යුතුකම් නිසි අයුරින් ඉටු කිරීමට වගබලා ගනු ඇතැයි ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පෙන්වාදෙයි.මේ රැස්වීම වාරය අවසානය දක්වාම ශ්‍රී ලංකාව නොපසුබටව කටයුතු කරන බව ද මේ සමුළු වාරයට ශ්‍රී ලංකාව වෙනුවෙන් සහභාගි වන නියෝජිත කණ්ඩායමේ නායක ඇමැති මහින්ද සමරසිංහ මහතා ද ඔහු වෙත පැවරී ඇති වගකීම හා යුතුකම මැනවින් ම ඉටු කරනු ඇතැයි ද ඇමැතිවරයා සඳහන් කරයි.ඇමැති මණ්ඩල තීරණ දැනුම් දීමේ ප්‍රවෘත්ති සාකච්ඡාවේදී මානව හිමිකම් පිළිබඳ කවුන්සිලයේ ශ්‍රී ලංකාවට කුමන ඉරණමකට මුහුණ පාන්නට සිදුවේ දැයි ඇසූ ප්‍රශ්නවල පිළිතුරු දුන් ඇමැතිවරයා යුද්ධයෙන් පසු සාමය හා සංහිදියාව පැත්තෙන් ශ්‍රී ලංකා රජය සිදු කර තිබෙන වැඩකොටස් අපට එරෙහිව චෝදනා නඟන චෝදනාවලට පිළිතුරු වශයෙන් සඳහන් කර තිබෙන බව කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303107</link>
    <topic>හොරෙන් ගියොත් 2500ක් දඩ</topic>
    <author>තාරක වික්‍රමසේකර</author>
    <content>තාරක වික්‍රමසේකරප්‍රවේශ පත්‍ර රහිතව දුම්රියේ ගමන් කරන මඟීන්ගෙන් අය කරනු ලබන දඩ මුදල හෙට (11) සිට රුපියල් 2500ක් දක්වා වැඩි කර ඇතැයි දුම්රිය දෙපාර්තමේන්තුව පවසයි.එමෙන්ම ඒ සමඟම අදාළ මඟියා ගමන් කළ දුම්රියේ ගමනාරම්භයේ සිට ගමනාන්තය දක්වා ගමන් ගාස්තුව මෙන් දෙගුණයක මුදලක් ගෙවිය යුතු වෙයි.ඒ අනුව පොඩිමැණිකේ හෝ උඩරට මැණිකේ දුම්රියේ ප්‍රවේශ පත්‍ර රහිතව හෝ වෙනත් පන්තියක ප්‍රවේශ පත්‍ර ලබාගෙන 1 වන පන්තියේ ගමන් කර අසුවුවහොත් ගමන් ගාස්තුව මෙන් දෙගුණයක් (1250 ය 2) සහ දඩ මුදල රුපියල් 2500ක් සමඟින් රුපියල් 5000ක මුදලක් ගෙවීමට සිදුවනු ඇත.එය මෙතෙක් දුම්රිය ඉතිහාසයේ අය කිරීමට නියමිත උපරිම මඟී දඩ මුදලයි.3 වන පන්තියේ ප්‍රවේශ පත්‍ර රැගෙන 2 වන පන්තියේ ගමන් කරන මඟීන්ගෙන් ද රුපියල් 2500ක දඩ මුදල් හා ගමන් ගාස්තුව මෙන් දෙගුණයක් අය කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aa1303108</link>
    <topic>‘ දිවි නැඟුම’ අවුරුදු පොළ 350 ක් රටපුරා</topic>
    <author/>
    <content>අවුරුදු සමයේ පාරිභෝගිකයින්ට පහසු මිලට ඔවුන්ගේ අවශ්‍යතා අනුව භාණ්ඩ ලබා ගැනීමට සහ ග්‍රාමීය නිෂ්පාදකයින් දිරිමත් කිරීමට දිවයින පුරා ප්‍රාදේශීය ලේකම් කොට්ඨාස 324 ක ප්‍රධාන නගර කේන්ද්‍ර කරගනිමින් දිවි නැඟුම අවුරුදු පොළවල් 350 ක් පැවැත්වීමට ආර්ථික සංවර්ධන අමාත්‍යාංශය මඟින් කටයුතු යොදා තිබේ.අපේ‍්‍රල් මස 05 වන සිකුරාදා සිට 12 වන සිකුරාදා දක්වා පෙරවරු 9.00 සිට පස්වරු 8.00 දක්වා දිවයින පුරා ප්‍රාදේශීය ලේකම් කොට්ඨාසයන්හි පැවැත්වෙන මෙම දිවි නැඟුම අවුරුදු පොළවල් මඟින් අවුරුද්දට අවශ්‍ය රෙදිපිළි, සහල්, පොල්, නැවුම් එළවළු සහ පලතුරු, දේශීය කැවිලි, ධාන්‍ය වර්ග, විවිධ පැළ වර්ග, කුළුබඩු, විසිතුරු මසුන්, ඖෂධ පැළ, සත්ත්ව නිෂ්පාදන මෙන්ම දේශීය කර්මාන්තකරුවන් ගේ විවිධ භාණ්ඩ සහන මිලට පාරිභෝගිකයන්ට දිවි නැඟුම අවුරුදු පොළේ දී ලබාගත හැකි වේ.රටේ ආහාර ස්වයංපෝෂිත බව තහවුරු කරමින් සුරක්ෂිතභාවය සෑම පුරවැසියෙකුටම ලබාදීම සඳහා ලාංකීය නිෂ්පාදන ස්වයංපෝෂිතව නඟා සිටුවීමට මෙම දිවි නැඟුම ජාතික වැඩසටහන ක්‍රියාත්මක වන අතර පාරිභෝගිකයන්ට සුව පහසුවක් සහ ස්වයං රැකියාලාභීන්ට අත්වැලක් සපයමින් නිෂ්පාදන අලෙවි කර ගැනීමට අවශ්‍ය වටපිටාව මෙම දිවි නැඟුම අවුරුදු පොළ මඟින් තව තවත් වැඩිදියුණු කරන බව ආර්ථික සංවර්ධන අමාත්‍ය බැසිල් රාජපක්ෂ මහතා ප්‍රකාශ කළේය.ප්‍රාදේශීය මට්ටමෙන් දිවි නැඟුම දේශීය කර්මාන්තකරුවන්ට සහ ව්‍යවසායකයින්ට දිවි නැඟුම අවුරුදු පොළවල් සමඟ සම්බන්ධ වීමට ළඟම සිටින ප්‍රාදේශීය ලේකම්වරයාගෙන් විමසන ලෙස ආර්ථික සංවර්ධන අමාත්‍යාංශය ඉල්ලා සිටී.දේශීය කර්මාන්ත නංවාලීමෙන් ග්‍රාමීය ජනතාවගේ ජීවන තත්ත්වය නංවාලීමේ හා අවුරුදු සමය තුළ ජනතාවට අවශ්‍ය සියලුම භාණ්ඩ එකම වහළක් යටින් සහන මිලකට ලබා ගැනීමේ අවකාශය සලසා දීමේ අරමුණෙන් දිවි නැඟුම ජාතික ව්‍යාපාරයට සමගාමීව ක්‍රියාත්මක වන මෙම දිවි නැඟුම අවුරුදු පොළ හරහා මෙවර හාල්, පොල්, ඛ්රපිටි, පරිප්පු, ධාන්‍ය වර්ග, සැමන් ආදි වියළි ආහාර ද්‍රව්‍ය ඇතුළත් සහන මල්ලක් සුවිශේෂී අඩු මිලකට ලබා ගැනීමේ අවස්ථාව පාරිභෝගිකයන්ට හිමි වේ.ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම යටතේ ආර්ථික සංවර්ධන අමාත්‍ය බැසිල් රාජපක්ෂ මහතාගේ මඟ පෙන්වීම අනුව ගොවිජන සංවර්ධන දෙපාර්තමේන්තුව මෙම දිවි නැඟුම අවුරුදු පොළවල් සම්බන්ධීකරණය කරනු ලබයි. එමෙන්ම මෙම වැඩසටහන සඳහා පළාත් පාලන, කෘෂි කාර්මික, කුඩා කර්මාන්ත සහ කර්මාන්ත අංශවලට අදාළ රාජ්‍ය ආයතනයන්හි සෘජු දායකත්වය දිස්ත්‍රික් මට්ටමින් සහ ප්‍රාදේශීය මට්ටමෙන් දැනටමත් ලබාදීමට තීරණය කර තිබේ.දිවි නැඟුම අවුරුදු පොළ පැවැත්වීමේ අරමුණ වනුයේ ප්‍රදේශයේ නිෂ්පාදිත කෘෂිකාර්මික නිෂ්පාදන, වෙළෙඳ භාණ්ඩ, අත්කම් භාණ්ඩ සහ වෙනත් ගෘහ ආශ්‍රිත නිෂ්පාදකයින්ට තම වෙළෙඳ භාණ්ඩ අතරමැදියන් ගේ මැදිහත් වීමකින් තොරව සෘජුවම පාරිභෝගිකයන් වෙත අලෙවි කර ඔවුනගේ නිෂ්පාදන සඳහා ඉහළ වටිනාකමක් ලබාදීමටය. එමෙන්ම අවුරුදු සමයේ සිදුවන මිල වැඩිවීම් පාලනය කර වෙළෙඳ පොළ මිල ස්ථාවර කරමින් සාධාරණ මිලට පාරිභෝගිකයාට භාණ්ඩ ලබා ගැනීමට අවස්ථාව සැපයීම ද තවත් අරමුණකි.මෙම දිවි නැඟුම පොළවල් සඳහා ග්‍රාමීය නිෂ්පාදකයින් 10,000 කට ආසන්න ප්‍රමාණයක් සහභාගි වන අතර පවුල් ලක්ෂ 30 ක පමණ පාරිභෝගිකයන් පිරිසක් සහභාගි වනු ඇතැයි අපේක්ෂා කෙරේ.ආර්ථික සංවර්ධන අමාත්‍යාංශය මඟින් ක්‍රියාත්මක කරන දිවි නැගුම ජාතික වැඩසටහන මඟින් දිවයින පුරා ක්‍රියාත්මක කරන ලද ව්‍යාපෘති යටතේ නිපදවූ නිෂ්පාදන අතිරික්තය අලෙවි කර ගැනීම සඳහා ද මෙමඟින් අවස්ථාවක් සැලැසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=ab1303101</link>
    <topic>හතරවැනි ආණ්ඩුවේ ජාතික වගකීම</topic>
    <author/>
    <content>ජනමාධ්‍ය සහ තොරතුරු අමාත්‍යාංශයේ ලේකම්ආචාර්ය චරිත හේරත්ජනමාධ්‍යයේ වගකීම කුමක් ද යන කාරණය පිළිබඳව ගැඹුරින් සිතා බැලිය යුතු කාලය පැමිණ ඇත. ජනමාධ්‍ය යනු සෞන්දර්යය, විනෝදාස්වාදය ලබාදෙන මෙවලමක් ය යන්න අතීතයේ තිබුණු මතයයි. ඒ අනුව ගුවන්විදුලිය, රූපවාහිනිය හා පුවත්පත එකී කාර්යයේ මෙවලම් ලෙසින් සමාජගත වී තිබිණි. “ජනමාධ්‍ය යනු නිරපේක්‍ෂ වාර්තාකරණ මෙවලමකි”. යනුවෙන් වූ මතයක් ද විය.එහෙත් මේ නිර්නායක දෙකින් පමණක් අපට මාධ්‍යයේ කාර්යභාරය තේරුම් ගත හැකි ද? එසේ තේරුම් ගැනීම කෙතරම් නිවරැදි ද යන ගැටලුව අප ඉදිරියේ මතු වී ඇත.කිසියම් සිදුවීමක් සමාජගත කිරීමේ යාන්ත්‍රණයක් ලෙසත්, විනෝදාස්වාදය ලබාදීමේ ක්‍රමවේදයක් ලෙසත් ජනමාධ්‍යයට විශාල ශක්තියක් ඇත. එහෙත් ඒ ශක්තිය සහ ප්‍රබලත්වය වර්තමානය වන විට පූර්ණ භාවිතයට ලක්ව තිබෙනවාද? එසේත් නොමැති නම් අපට ප්‍රායෝගිකව හමුවන භාවිතයට වඩා වැඩියමක් ජනමාධ්‍ය තුළ අන්තර්ගතව තිබෙනවා ද? යන දෙආකාර වූ ප්‍රශ්නය ද අප විසින් විසඳාගත යුතුව තිබේ.මේ පිළිබඳව අවධානය යොමු කරද්දී නව සංකල්පයක් අපට මුණ ගැසෙයි. එය හඳුන්වන්නේ “සමාජ වගකීම් සිද්ධාන්තය(ඉධජඪචත අඥඵනධදඵඪඡඪතඪබර ඊඩඥධපර)යනුවෙනි. විනෝදාස්වාදය ලබාදීම, වාර්තාකරණය හෝ නිරපේක්‍ෂ වාර්තාකරණය යනාදී මූලික පරමාර්ථයන් ට පුළුල් සමාජ වගකීමක් ද අන්තර්ගත විය යුතුය යන්න මේ නව සංකල්පයෙන් පැහැදිලි කෙරිණි.මේ අනුව සමාජය මෙහෙය වීම, සමාජය දැනුවත් කිරීම සහ සමාජය විමසිල්ලට භාජනය කිරීම යන පුළුල් වගකීම් ද ජනමාධ්‍ය සමඟ බැඳී පවතින බවට මතයක් ගොඩනැඟිණි. මේ වගකීම් ඉටු කිරීමට අවශ්‍ය බලය ද ජනමාධ්‍ය තුළ කේන්ද්‍රගත වී ඇත.මේ සංකල්පය වඩාත් පැහැදිලි කිරීම සඳහා රත්නපුරේ කහවත්ත ප්‍රදේශයේ පසුගිය දිනවල ඇතිවූ සිද්ධීන් ගැන මොහොතකට අවධානය යොමු කරමු.මාධ්‍යවේදීන්ගේ කාර්යය මේ සිදුවීම් පුවත්පතට වාර්තා කිරීමයි. එනම් නිර්පේක්‍ෂව වාර්තා කිරීමය.එහෙත් පාඨකයා කියවන්නේ නිරපේක්‍ෂ හෙවත් ඍජු වාර්තාවක් ද?පුවත්පත් වාර්තාවත්, සිදුවීමත් අතර මාධ්‍යවේදියා සිටී. එනම් කහවත්තේ ඇතිවුණු සිද්ධිය පාඨකයා අතරට යන්නේ මාධ්‍යවේදියා හරහා ය යන්න අප කිසි විටෙකත් අමතක නොකළ යුතු සත්‍ය සාධකයකි.එහෙත් ගැටලුව වන්නේ මාධ්‍යවේදියාගේ අතරමැදි භූමිකාව පිළිබඳව පාඨකයා දැනුවත්ව සිටින්නේ ද යන්නයි. මන්ද සිදුවීමක් පාඨකයා වෙත ගෙනයාමේ කාර්යය ඉටුකරන වාර්තාවක, අතරමැදි මාධ්‍යවේදියාගේ මතය හෝ ආකල්පය ද අන්තර්ගත විය හැකියි. “ඒ බව ඔබ දන්නවා ද?” පාඨකයාගෙන් ඇසිය යුතු වැදගත් ම ප්‍රශ්නය එයයි.මාධ්‍යවේදීන් සිතන්නේ සහ බොහෝ අවස්ථාවල තර්ක කරන්නේ ඔවුන් ලියන්නේ පෙන්වන්නේ කිසිදු පුද්ගල බද්ධතාවකින් තොර වාර්තා කියා ය. ඒ වාර්තාකරණයට තමාගේ කිසිදු බලපෑමක් නැත කියා ය. එහෙත් පුවත්පතක සිරස්තලය, වාර්තාව හඳුන්වාදීම, රූපවාහිනියේ නම් පෙන්වන පැතිකඩ නිර්මාණය කරන්නේ මාධ්‍යවේදීන් බව ඔවුන්ට ම අමතක ය. සිරස්තලය මූලික සිද්ධියේ නැත. පැතිකඩ ද මූලික සිද්ධියේ නැත. ප්‍රවෘත්තියේ ප්‍රමාණය හෝ අවධාරණය තීන්දු කරන්නේ මාධ්‍යවේදියා ය.කැමරාකාචය ‘සූම්’ කිරීමේදී අඩු වැඩි වන්නේ පුවතට අනුව ම ද?, එසේ නැතහොත් එය කැමරාවේ නිරායාස තාක්‍ෂණයක් ද? එය කිසිසේත් ම නිරායාස තාක්‍ෂණයක් නොවේ. රූපරාමු දුරස්ථ හෝ සමීප වන්නේ සහ අසාමාන්‍ය ලෙස විශාලනය වන්නේ ද කැමරාව මෙහෙයවන මාධ්‍යවේදියාට අනුව ය.එබැවින් වාර්තා කරනු ලබන සිද්ධියත්, වාර්තා කරන මාධ්‍යයත් අතර සිටින මාධ්‍යවේදියා වැදගත් ම බලවේගයක් බවට විවාදයක් නැත. එබැවින් මේ කාර්යය සඳහා සූදානම් වන ප්‍රමාණයත් සිද්ධිය හා වාර්තාව අතර සිටිමින් කරනු ලබන කාර්යය පිළිබඳවත් මාධ්‍යවේදියා සූදානම් විය යුතුයි, සැලසුම් කළ යුතුයි.පුවතක නිරවද්‍යතාව රැඳී පවතින්නේ මේ සූදානම සහ සැලසුම අනුව ය. එසේ ම එම පුවත ආකෘතිගත කරන ආකාරය සාධාරණ වන්නේ ද පුවත ලියන සමස්ත වටපිටාව විශ්වසනීය වන්නේ ද මේ සූදානමේ සහ සැලසුමේ ප්‍රමාණයටයි. ඒ අනුව මෙය මාධ්‍යකරණයේ වැදගත් සහ බලවත් සාධකයක් ලෙසින් සැලකුව මනා ය.වාර්තාව සහ සිද්ධිය අතර සිටින අතරමැදි චරිතය ලෙසට විශේෂ වගවීමක් තමන්ට ඇති බව ද ඒ වගවීම වෙනුවෙන් වැඩ කළ යුතු බව ද ජනමාධ්‍යවේදියා පිළිගත යුතුය.මේ සංකල්පය තවදුරටත් පැහැදිලි කිරීම සඳහා ඉතා සංවේදී නිදසුනක් දැක්විය හැකිය. මේ සිද්ධිය ඇතිවූයේ පාසල් දැරියක ළඟ තිබූ ජංගම දුරකථනයක් විදුහල්පතිතුමාට අසුවීම නිසා ය. විදුහල්පතිතුමා එම දැරියගේ දෙමවුපියන් කැඳවා ඔවුන් ඉදිරියේ දුරකථනයේ තිබූඉර්ඉපණිවිඩ කියවා තිබේ. මෙයින් සිත් තැවුලට පත් ඒ දැරිය සියදිවි නසාගත් පුවත සෑම මාධ්‍යයකින් ම වාර්තා විය. ඒ පුවත් කියැවූ පසු මට සිතුණේ එම ඉර්ඉපණිවිඩ ප්‍රවෘත්ති විකාශනවලදී කියවාවිද කියාය. වාර්තාකරණය එතරම් වගකීම් විරහිත තත්ත්වයකට ඇද වැටී ඇත්දැයි අපේ සැලකිල්ලට හා විමසිල්ලට භාජනය කරනු වටී.මෙහිදී ඒ ළමයා වැරැදි ද, විදුහල්පතිවරයා වැරැදි ද, දෙමවුපියන් වැරැදි ද යන්න ගැන සෙවීමට වඩා විශාල වගකීමක් මාධ්‍ය සතුව තිබේ. එනම් මේ සිද්ධිය පසුබිමේ ඇති සමාජ ගැටලුව සාකච්ඡාවට භාජන කිරීමයි. එසේ නොවුහොත් සිදුවන්නේ මාධ්‍යයේ සැබෑ අරමුණ ඉටු නොවීමයි. සත්‍ය සිදුවීමට වඩා වෙනස් විකෘතියක් ලෙසින් වාර්තාව නිර්මාණය වුවහොත් එයින් සමාජයට සිදුවන බලපෑම ද විකෘතියක් වනු නිසැකය.මේ නිදසුන දෙස මඳක් අවධානය යොමු කරන්න. අවුරුදු 07 ක විතර පොඩි දරුවෙක් සියදිවි හානි කර ගත්තේය. එක් නාළිකාවකින් අවුරුදු 07 ක දරුවෙක් සියදිවි හානි කරගන්නා ආකාරය, නිර්මාණය කරන ලද රූපරාමු යොදා ගනිමින් ප්‍රදර්ශනය කළේ සංදර්ශනයක් විලාසයෙනි. ප්‍රේක්‍ෂකයන් ආකර්ෂණය කිරීම සඳහා මෙවැනි ව්‍යාජ සංදර්ශන රූපවාහිනී නාළිකාවල අද දැකිය හැකි ප්‍රවණතාවක් බවට පත්වී ඇත.මේ පිළිබඳව එකී ප්‍රවෘත්ති අධ්‍යක්‍ෂවරුන් දරන මතය නම් මෙවැනි සංදර්ශනාත්මක ප්‍රවෘත්ති ඉදිරිපත් කිරීම නිසා තමන්ගේ ප්‍රවෘත්ති විකාශයට ඉහළ ප්‍රේක්‍ෂක ප්‍රතිචාරයක්(අචබඪදඨඵ)ලැබෙන බැවින් දැන්වීම් ලබාගැනීමේ තරගයෙන් ජයගත හැකි බවත් ය. මේ තරගය සහඅචබඪදඨසංකල්පය නිසා විශාල අර්බුදයක් නිර්මාණය වී ඇත.මාර්ටින් වික්‍රමසිංහ නම් චරිතය අපේ මතකයේ රැඳී තිබෙන්නේ අග්‍රගන්‍ය නවකතාකරුවකු ලෙසිනි. එසේ වුවද එතුමාගේ ජීවිතයේ වැඩි කලක් ගතවූයේ සිළුමිණ කතුවරයා වශයෙනි. එතුමා හැමදාමත් ගල්කිස්සේ සිට ලේක්හවුසියට ආවේ කෝච්චියේ ය. මාර්ටින් වික්‍රමසිංහ මහතාගේ පුවත්පත් කර්තෘ ජීවිතයෙන් අපට බොහෝ ආදර්ශ ලබා ගත හැකිය.එක් අවස්ථාවකදී තමාගේ ම දුව දූෂණය කළ පියකුට විරුද්ධව නඟන ලද චෝදනාවක් සම්බන්‍ධව අවිස්සාවේල්ල උසාවියේ නඩුවක් අසෙමින් තිබුණේ ය. සම සමාජ පක්ෂයත්, මාක්ස්වාදයත් කෙරෙහි මිනිස්සු කලකිරවනු පිණිස මේ නඩුව වහල් කොටගත හැකියැයි විජේවර්ධන මහතා සිතුවේ ය. නඩුව ගැන කතුවැකියක් ලියන එක හොඳදැයි විජේවර්ධන මහතා මාර්ටින් වික්‍රමසිංහ මහතාගෙන් විමසුවේ ය. දිනමිණ කතුවැකියකින් එවැන්නක් විවේචනය කිරීම හොඳ නැතැයි කියා මාර්ටින් වික්‍රමසිංහයන් එකහෙළා ම ඒ ඉල්ලීම ඉවත දැම්මේ ය.ඩී.ආර්. විජේවර්ධන මහතා පුවත්පතේ හිමිකරුය. මාර්ටින් වික්‍රමසිංහ මහතා පුවත්පතේ කර්තෘවරයා ය. එහෙත් හිමිකරුවාගේ ඉල්ලීම ප්‍රතික්‍ෂේප කොට සමාජ සාධාරණය වෙනුවෙන් පෙනී සිටින්නට කතුවරයාට හැකිවිය.එවැන්නක් පුවත්පතක කතුවැකියට තරම් නොවන බව මාර්ටින් වික්‍රමසිංහයන් ඍජු ව ම ප්‍රකාශ කළේ ය. අයිතිකාරයෝ කිව්වත් පුවත්පතකට නොගැළපෙන දේ නොදමා සිටීමට තරම් පැරණි කතුවරු සාධාරණ වූහ.මෙයින් පැහැදිලි වන්නේ මාධ්‍ය භාවිතයේ තිබිය යුතු වගකීම කෙරෙහි මාධ්‍යවේදියා නිතර ම අවධාරණයෙන් සිටිය යුතු බවයි.මාධ්‍යයේ යම් ගුණාත්මක සහ නිර්මාණාත්මක ප්‍රවේශයක් සඳහා ප්‍රාදේශීය මාධ්‍යවේදීන් හා මාධ්‍ය ප්‍රධානීන් අතර වගකිව යුතු සමාජ සාධාරණත්වය ඉලක්ක කොටගත් සම්බන්ධතාවක් ගොඩනැඟිය යුතුයි. මාධ්‍යයේ නව ප්‍රවණතා හඳුනාගත හැක්කේ එවිටය.ඒත් මේ සමාජ සාධාරණත්වය යන්න පොතෙන් ඉගැන්විය හැකි දෙයක් නොවෙයි. සිදුවීමක් ඇතිවන විටම එහි සමාජ සාධාරණත්වය පිළිබඳ යම් වැටහීමක් මාධ්‍යකරුවා තුළ ඇතිවිය යුතුය. සිදුවන පුවතක් හැම විටම ඒ ආකාරයෙන් ම වාර්තා වන්නේ නැත. එය මාධ්‍යකරුවා කළ යුත්තේ වගකීමක් සහ සමාජ සාධාරණත්වයක් ඇතුළතයි.ප්‍රාදේශීය මාධ්‍යවේදියා යනු මාධ්‍ය ක්‍ෂේත්‍රයේ සිටින යට ම පුරුකයි. ඒ නිසා මේ ගමනේ වඩා සාධාරණ පාර්ශ්වය ආරම්භ කළ හැක්කේ ඔහුටය. මාධ්‍යකරුවා අසාධාරණ සහ පුද්ගල බද්ධ කරුණක් මත යම් කිසි සිදුවීමක් වාර්තාකරණය කළහොත් එය විශාලනය වී සමාජ අසාධාරණයක් බවට පත්විය හැකි ය. එබැවින් මාධ්‍යකරුවන් අතින් ජනතාව ට ඍජුවම නොවුවත් වක්‍රාකාරව හෝ හිංසනයක්, අසාධාරණයක් සිදුවීමට ඉඩකඩ තිබේ.හිංසනය ද්වි ආකාරය ය. ඒ ඍජු හිංසනය සහ වක්‍ර හිංසනය වශයෙනි. ඍජු හිංසනය යනු මුහුණට මුහුණ දබර කර ගැනීම යි. වක්‍ර හිංසනය නැතිනම් ව්‍යුහාත්මක හිංසනය යනු ඍජු ලෙස කටයුතු නොකර පුද්ගලයකු විනාශ වන පරිදි අප සතු මෙවලම් භාවිත කිරීමයි. මාධ්‍යකරුවන් මාධ්‍ය හැසිරවීමේදී බොහෝ විට ඍජු හිංසනය නොකළත් වක්‍ර හිංසනය සිදු කරන අවස්ථා තිබේ. වක්‍ර නැතහොත් ව්‍යුහාත්මක හිංසනය නිවැරැදි කළ නොහැකිය. මාධ්‍යකරණයේ දී නොදැනුවත්ව ම සිදුවන වක්‍ර හිංසනය බොහෝවිට නිවැරැදි කිරීමට අපහසු නිසා ඒ පිළිබඳ විශේෂ අවධානය යොමු කිරීමට මාධ්‍යකරුවන් වගබලා ගත යුතුයි.මාධ්‍යවේදින්ට විශාල වගකීමක් තිබේ. එනම් සමාජ සාධාරණත්වය ඇතුළත අප සිටින්නේ කොතැනද යන්න ගැන සොයා ගැනීමයි. ඒ පිළිබඳ තර්තානුකූලව සිතද්දී සමාජයේ විවිධ ස්ථර සමඟ මාධ්‍යවේදියාට ගනුදෙනු කිරීමට සිදුවේ. නිදසුනක් ලෙස ප්‍රචණ්ඩ ක්‍රියා වාර්තාකරණය ගතහොත් එහි එක් පාර්ශ්වයක් ගැන පමණක් වාර්තා කිරීම සාධාරණ නොවේ. පැති කිහිපය ගැන ම අවධානය යොමු කරමින් ගත හැකි නිවැරැදි තීන්දුව ගැනීම මාධ්‍යවේදියා කළ යුතුය. සමාජ සාධාරණත්වය යනු එයයි.ව්‍යවස්ථාදායකය, විධායකය, අධිකරණය යන ත්‍රිවිධස්ථානයන්ගෙන් පසු ස්ථානය එනම් හතරවැනි ස්ථානය දරන්නේ මාධ්‍යවේදියායි. ඒ නිසා මාධ්‍ය හසුරුවන මාධ්‍යවේදීන් ඉතා බලසම්පන්නයි. එබැවින් මාධ්‍යවේදියාට සමාජය සම්බන්ධයෙන් විශාල වගකීමක් පැවරේ.මාධ්‍ය ප්‍රධානීන් නිවැරැදි මඟ පෙන්වා නොදුනහොත් පාඨකයන් තුළ වැරදි ආකල්ප, තොරතුරු ජනනය විය හැකිය. එබැවින් පාඨකයා, අවසන මහජනතාව නිවැරදි මාර්ගයේ ගමන් කරවීම සඳහා මාධ්‍යවේදියාට සුවිසල් කාර්යභාරයක් පැවරී ඇති බව සිතට ගත යුතුය. සමාජ, සංස්කෘතික හර පද්ධතීන් නිසි පරිදි ක්‍රියාත්මක කරවීමටත් සමාජ සාධාරණ, යුක්තිගරුක මිනිසුන් බිහිකරලීමටත් මාධ්‍යවේදීන්ට පැවරෙන වගකීමත්, පෙරගමන්කරුවාගේ භූමිකාවත් මාධ්‍යවේදීන් විසින් නිසි පරිදි වටහා ගත යුතුව තිබේ.(දේශනයක් ඇසුරෙන් සැකසිණි.)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=ab1303104</link>
    <topic>නිල් අහස අපේ</topic>
    <author>රංජිත් සියඹලාපිටිය</author>
    <content>රාවණා රජු දඬුමොනරයෙන් ගොස් සීතා පැහැරගෙන ආවේ යැයි අපේ දීර්ඝ ඉතිහාසය කියයි. ඒ දඬුමොනරය සත් කෝරළයේ කොහෝදෝ සඟවා ඇතැයි ජනප්‍රවාදයක් ද පවතී. ඒ අනුව නම් ලොව පළමුවෙන් ම ගුවන් යානය සොයා ගත්තේත්, භාවිත කළේත් අපි ය.කෙසේ වුවත් නූතන ගුවන්යානයේ ආරම්භක අවස්ථාව ලෙස සැළකෙන්නේ ඕවිල් රයිට් විල්බ රයිට් සහ සහෝදරයින් 1851 දී සොයාගත් පළමු ගුවන්යානය යි. ශ්‍රී ලංකාවට පළමු ගුවන්යානය ගෙන ආවේ සුද්දාගේ කාලයේ 1939 “චිප්මන්ක්’ ගුවන් යානය යි. එදා සිට අද දක්වා විවිධ වර්ගයේ ගුවන් යානා, හෙලිකොප්ටර් යානා සිය දහස් ගණනක් අපේ රටට ගොඩබස්වා ඇත.  ඒ වාගේම ආණ්ඩුවට අයත් වන විවිධ වර්ගයේ ගුවන්යානා ඇත. 2005 දී විදේශ ආයෝජකයින් සතුව තිබූ ශ්‍රී ලංකන් එයා ලයින් සමාගම නැවත රජය සතු වීම සහ අඩු වියදම් ගුවන් සේවාවක් වූ මිහින් ලංකා සේවය රජය මඟින් ඇරැඹීම තවත් අභියෝගාත්මක සිද්ධියකි. පෞද්ගලික අංශ සතුව හෙලිකොප්ටර් සහ කුඩා ගුවන්යානා ද අපේ රටේ ඇත.පසුගිය කාලයේ දී වඩාත්ම ජනපි‍්‍රය වූයේ හෙලිකොප්ටර් යානයයි. වසර 30ක ත්‍රස්වාදය පරාජය කිරීමේදී ද ප්‍රහාරක ගුවන් යානා සහ හෙලිකොප්ටර් යානා ලබාදුන් දැවැන්ත සේවය ඉතාමත් ඉහළය. කාර්යබහුල ප්‍රභූන්ගේ සහ ඉහළ ප්‍රභූන්ගේ කාලය ඉතිරි කරගැනීම මෙන්ම ආරක්ෂාව අතින් ද පසුගිය වසර ගණනාවක සිට හෙලිකොප්ටරය ඉතා වැදගත් විය. එහි ඇති විශේෂත්වය නම්, විශේෂ ගුවන්පථයක් නොමැතිව ගුවනේ සිට කුඩා ලියැද්දක හෝ අංශක 90ක කෝණයකින් ගොඩබෑමටත්, ඉහළ නැංවීමටත් ඇති හැකියාවයි. අපි වැනි යටිතල පහසුකම් අඩු රටවලට ඒ පහසුකම ඉතා වැදගත් ය.ගුවන් ප්‍රවාහන යානා ගැන කතාකිරීමේ දී මඟීන් හා භාණ්ඩ ප්‍රවාහනය බහුල ව සිදුවන්නේ ගුවන් යානා මඟිනි. ගුවන් යානා ගොඩබැස්වීමට නම් හොඳින් නිම කළ ගුවන් පථයක් සහිත ගුවන් තොටුපළ අවශ්‍යය. ඊට හේතුව ගුවන් යානයක් ගොඩබැස්වීමටත් ඉහළ නැංවීමටත් හොඳින් සකස් කළ ගුවන් පථයක් දිගේ නියමිත දුරක් ගොස් අවශ්‍ය වේගය ලබා ගැනීමටත් ගොඩබෑමේ නම් ගොඩබෑවීමේ වේගය ක්‍රමානුකූලව අඩුකර ගැනීමටත් අවශ්‍ය වීමයි. ගුවන්පථයන් ද වර්ග 02කි.අභ්‍යන්තර ගුවන් යානා ගොඩබැස්වීමට පමණක් භාවිත කරන ගුවන් පථ සහ අන්තර්ජාතික ගුවන් තොටුපළවල ඇති ගුවන් පථ වශයෙනි. දේශීය සංචාරක කර්මාන්තයේදී මෙන්ම ආරක්ෂක කටයුතුවලදීත් අභ්‍යන්තර ගුවන් පථ ඉතා වැදගත්ය. මේ දිනවල දැයට කිරුළට සමගාමීව අම්පාර ගුවන් හමුදා කඳවුර ආශ්‍රිතව කෝටි 200ක වියදමින් ඉදිවන සුවිශේෂ ගුවන් පථය ද මුළු නැඟෙනහිර කලාපයටම සුවිශේෂී මෙහෙවරක් කිරීමට සූදානම්ය.රටක සංචාරක කර්මාන්තයට, අන්තර්ජාතික සම්බන්ධතාවලට මෙන්ම ආර්ථිකයට ඉතාම වැදගත් වන අන්තර්ජාතික ගුවන් තොටුපළක් ලෙස මෙතෙක් අපට තිබුණේ කටුනායක බණ්ඩාරනායක අන්තර්ජාතික ගුවන් තොටුපළ පමණි.එදා මෙදා තුර තවත් අන්තර්ජාතික ගුවන්තොටුපළක් බිහි කරගැනීමට අපට හැකි වී නොතිබුණි. ඊට හේතුව නම් සෑම අතකින්ම එය මහත් අභියෝගාත්මක කාරණාවක් වීමයි. සියලු අභියෝග ජයගන්නා මහින්ද චින්තන යුගය මෙම අභියෝගය ජයගෙන 2013 මාර්තු මස 18 වැනිදා ශ්‍රී ලංකාවේ දෙවැනි අන්තර්ජාතික ගුවන් තොටුපළ මත්තල රාජපක්ෂ අන්තර්ජාතික ගුවන්තොටුපළ ලෙසින් ජනතාවට පැවරේ.හෙක්ටයාර් 2000 තරම් භූමි ප්‍රමාණයක් පුරා ඉදිවන මේ ගුවන් තොටුපළේ සම්පූර්ණ වියදම ඇමෙරිකන් ඩොලර් මිලියන 210ක් ලෙස ඇස්තමේන්තු කර ඇත. මෙම නව ගුවන්තොටුපළේ නවතම ‘එයා බස්’ ගුවන්යානා ගොඩබැස්වීමේ පහසුකම් පවා ඇත.මෙම සෑම වර්ග කිලෝ මීටර් 1000කටම කාර්ය බහුල වේලාවන් හිදී විදේශිකයන් 800කටත් දේශීය මඟීන් සැලකිය යුතු ප්‍රමාණයකටත් ගොඩනැඟිල්ලේ ඉඩපහසුකම් සපයා දී ඇත. විදේශීය මෙන්ම දේශීය ගුවන් ගමන් සඳහා ද යොදා ගත හැකි වන පරිදි සකස් වන ගුවන් තොටුපළට කි.මී. 20ක පමණ දුරින් පිහිටි හම්බන්තොට වරාය හා එක්ව බඩුබාහිරාදිය හුවමාරු හා ප්‍රවාහනය කිරීමට පහසුකම් සපයා ඇත.එම ප්‍රදේශයේ ආර්ථික සාමාජීය වශයෙන් සුවිශාල සංවර්ධනයක් අභිනව “මත්තල ගුවන් තොටුපළ” ජනතා අයිතියට පැවරීම සමඟ උදාවනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=ab1303105</link>
    <topic>පිළිකාවට හැර අන් කිසිවකුට නොපැරදුණු නාහෙට නාහන මිනිසා</topic>
    <author>ටිරෝනි වෑවලගේ</author>
    <content>හියුගෝ චාවේස්ඒ2006 වසරේ එක්සත් ජාතීන්ගේ මහා සම්මේලනයයි. රාජ්‍ය නායකයෝ එකිනෙකා බැගින් තම වාරය අනුව සභාව අමතමින් සිටියහ. එවකට ඇමෙරිකාවේ ජනාධිපති ජෝර්ජ් ඩබ්ලිව්. බුෂ් තම දේශනය අවසන පීඨිකාව මතින් බැස ගියා පමණි. වෙනිසියුලාවේ ජනාධිපති හියුගෝ චාවේස් පීඨිකාව මතට පැමිණියේය.“මොහොතකට කලින් මෙතන යක්ෂයා හිටියා.”ඔහු දේශනය ආරම්භ කළේ එක්සත් ජාතීන්ගේ සම්මේලන ශාළාව පමණක් නොව මුළු ලොවම තුෂ්ණිම්භුත කරවමිනි. ඒ වන විට මුළු ලෝකයටම ජෝර්ජ් ඩබ්ලිව්. බුෂ් එපාවී තිබුණ ද ඔහුගේ මූණටම ‘යක්ෂයා’ යැයි කීමට ධෛර්යයක් කිසිවකුට තිබුණේ නැත. සැබැවින්ම හියුගෝ චාවේස් හැර කිසිවකුට ධෛර්ය තිබුණේ නැත.“තවමත් මේ පීඨිකාව සල්ෆර් ගඳයි”චාවේස් නැවතුණේ බුෂ් ගේ මූණටම තවත් හොඳ දෙක තුනක් කීවාට පසුවය. පිළිකාවෙන් රෝගී වන තුරුම ඔහු හොඳට කට පණ තිබු නායකයකු වූයේ ය. ඇමෙරිකාව, යුරෝපය ඇතුළු ධනවාදයේ පෙර ගමන්කරුවන්ට නම් ඔහු වාචාලයකු වූයේය. ඇතැම් විට මේ රටවල් චාවේස් සැලකූයේ ‘ගමේ චණ්ඩියකු’ හැටියටය.පසුකාලීනව කෙබඳු චෝදනා පැමිණිය ද ඔහු වෙනිසියුලාවට රැඩිකල් නායකත්වයක් දුන්නේය. තෙල් සම්පත හිමි රටවල් කෙරෙහි ඇමෙරිකාව දැක්වූ ‘වෙනස් සැලකිල්ල’ චාවේස් හොඳින් තේරුම් ගෙන සිටියේය. ඔහු ක්‍රියාත්මක කළේ ඔහුටම ආවේණික සමාජවාදී දේශපාලන ක්‍රමයකි.තෙවරක් එරට ජනාධිපති ලෙස පත් වූ ඔහු ඒ අවස්ථා තුනේදී ම ප්‍රජාතන්ත්‍රවාදී යැයි සම්මත ක්‍රම අනුගමනය කළේය. තම පාලන කාලයේ දී රටේ ජනතාවට හැකිතාක් සහන සැලැසීමට චාවේස් සැබෑ උත්සාහයක් ගත්තේය. තෙල් අපනයනයෙන් මහා ධනස්කන්ධයක් උපයා ගනිමින් තිබු විදේශ සමාගම් රටින් බැහැර කළ චාවේස් එමඟින් තෙල් අපනයනයෙන් විශාල ආදායමක් තම රටට හිමි කර දුන්නේය. ජනතාවට අඩු මිලට භාණ්ඩ මිලදී ගැනීමට රාජ්‍ය හිමිකාරීත්වය සහිත වෙළෙඳ සල් රටපුරා ආරම්භ කළේය. නව නිවාස යෝජනා ක්‍රම ඇති කරමින් රටේ නිවාස ප්‍රශ්නයට විසඳුම් සෙව්වේය. ජනතාවට නොමිලේ බේත් හේත් ලබා දුන්නේය.ධුර කාලය අවශ්‍ය ප්‍රමාණයට වඩා දීර්ඝ කර ගැනීම සම්බන්ධව ජනතාව අතර චාවේස් කිසියම් ආකාරයකින් විවේචනයට ලක් වුවද තවමත් එරට ජනතාවට ඔහු එපා වී නැත්තේය. අදින් වසර දෙකකට පෙර පිළිකා රෝග ලක්ෂණ මතු වූ අවස්ථාවේ දී පවා ඔහු වෙනුවෙන් හඬා වැළපීමට වූ ජනයාගෙන් අඩුවක් නොවීය. රෝගයෙන් අසාධ්‍ය වන තුරුම තම ඇමෙරිකන් විරෝධී පිළිවෙත එකහෙළා අනුගමනය කිරීමටත්, සමාජවාදයට දක්වන නැමියාව ද එලෙසින්ම පවත්වාගෙන යාමටත් චාවේස් සමත් වූයේය. එපමණක් ද නොව තමා පිළිකා රෝගියකු බව දැනගත් පසු ඔහු ඇමෙරිකාවට එල්ල කර සිටියේ අමුතුම චෝදනාවකි.සමාජවාදී නැඹුරුවක් සහිත ලතින් ඇමෙරිකානු නායකයින් විනාශ කර දැමීමට ඇමෙරිකානු කුමන්ත්‍රණයක් යටතේ ඔවුන්ගේ සිරුරුවලට පිළිකා සෛල ඇතුළත් කර ඇතැයි යන්න එම චෝදනාව විය. එය බැලු බැල්මට අදහාගත නොහැකි චෝදනාවක් සේ පෙනුණ ද චාවේස් සමඟ සමකාලීනව පිළිකා රෝග ලක්ෂණ පෙන්වූ ලතින් ඇමෙරිකානු නායකයන්ගේ ලැයිස්තුව බැලීමේ දී චාවේස් ගේ චෝදනාවේ සත්‍යතාවක් ඇතැයි සිතිවිලි පහළ වීම ද වළක්වාලිය නොහැක. ආර්ජන්ටිනා ජනාධිපතිනි ක්‍රිස්ටිනා ෆර්නැන්ඩස් ඩී. ක්‍රිච්නර් 2011 දෙසැම්බර් 22 වැනිදා තමා තයිරොයිඩ් ග්‍රන්ථියේ පිළිකාවකින් පෙළෙන බව නිල වශයෙන් ප්‍රකාශ කළාය.හිටපු බ්‍රසීල ජනාධිපති ලුලා ද සිල්වා පිළිකාවකින් පෙළෙන බව ප්‍රකාශ වූයේ ද එම වසරේදීමය. ඩිල්මා රූසෝ වර්තමාන බ්‍රසීල ජනාධිපතිනිය වසා පද්ධතිය ආශ්‍රිත පිළිකාවකින් පෙළෙන බව 2009 වාර්තා වූ අතර පසුව ඇය ඉන් මිදුණ බව ද ප්‍රකාශ විය. 2010 දී පැරගුවේ ජනාධිපති ෆර්නැන්ඩෝ ලූගෝ ද පිළිකා රෝගියකු බව වාර්තා වූ නමුදු සුවය ලැබූවන් අතරට එක් වීමට ඔහු ද වාසනාවන්තයකු විය.ලතින් ඇමෙරිකානු කලාපයේ පිළිකා රෝගී වූ නායකයන්ගේ ලැයිස්තුවෙන් මරු වැලඳ ගැනීමට තරම් අවාසනාවන්ත වූයේ හියුගෝ චාවේස් පමණි. එමෙන්ම මේ නායකයන් අතරින් ඇමෙරිකාවට වැඩිම ප්‍රහාර එල්ල කළේ ද ඔහු බව අමතක කළ යුතු නැත. චාවේස් ඇමෙරිකාවට, එහි නායකයන්ට ප්‍රසිද්ධියේම දොස් පවරන අතර ලෝක වාමාංශික ධාරාවේ රටවල් සමඟ එළිපිටම සබඳතා ඇති කර ගත්තේ ය.ජන ගංගාවකට මැදිවූ චාවේස්ගේ අවමංගල්‍ය රථයදුකට පත් ජනතාවඉන් ඇතැම් රටවල් ඇමෙරිකාව ප්‍රකාශ කළ ‘දුෂ්ට අක්ෂය’ (Evel Axis) ට අයත් රටවල් විය. චාවේස් චීනයට තෙල් නැව් යැව්වේය. ඉරානය සමඟ ව්‍යාපාර ආරම්භ කළේය. රුසියාව සමඟ නව දේශපාලන සබඳතා ඇති කර ගත්තේය. එතැනින් ද නොනැවතුණු ඔහු ලතින් ඇමෙරිකානු සහයෝගීතාවක් ගොඩනැඟීමට ද මූලිකත්වය ගත්තේය.ඇමෙරිකාවේ ආධිපත්‍යයට එරෙහිව නැගී සිටීමට ගත හැකි හොඳම පියවර කණ්ඩායම් වශයෙන් ශක්තිමත්ව එකමුතුව සිටීම යැයි ද චාවේස් පවසා සිටියේය. වෙනිසියුලාවේ ආසන්න රටවල් වන බොලිවියාව, ඉක්වදෝරය, ආජන්ටිනාව යන රටවල සහාය ද මේ වෙනුවෙන් චාවේස්ට ලැබුණේය. කලාපීය නායකයන් අතර පිළිකා බියක් පැතිර යාම ආරම්භ වූයේ ද මේ වකවානුවේදී වීම සුවිශේෂීය.චාවේස්ගේ චෝදනාව කෙසේ වුවද සැබැවින්ම එකම කාලයකදී ලතින් ඇමෙරිකානු රාජ්‍ය නායකයෝ කිහිප දෙනෙක්ම පිළිකා රෝගීන් වීම ද නොසලකා හැරීමට නොහැකිය. කියුබාවේ ප්‍රතිකාර ලබා සංකීර්ණ ශල්‍යකර්ම කිහිපයකටම මුහුණ දුන් චාවේස් මිය ගියේය. ගින්නක් නැතිව දුමක් නොනගින්නේ යැයි කතාවක්ද තිබේ. කියුබානු නායක ෆිදෙල් කැස්ත්‍රෝ මරා දැමීමට ඇමෙරිකාව හයසිය වතාවකට වඩා උත්සාහ දරා ඇත්තේය. චාවේස් කටට ආ පලියටම මේ චෝදනා නැගුවා යැයි සිතන්නට ඒ අනුව ඉඩක් නැත.කෙසේ වුවද අද චාවේස් මිය ගොසින්ය. ඔහුගේ ආවේගශීලී වාග් ප්‍රහාර තවදුරටත් අසන්නට ලැබෙන්නේ නැත. වෙනිසියුලාවෙන් බොහෝ ඈත රටක ජීවත්වන අප ද චාවේස් ගේ වියෝව මාතෘකා කර ඇත්තෙමු. ඒ අනුව සමාන මිනිසුන් අතර අසමාන අදහස් දැරූ තම නායකයා අහිමි වීම එරට ජනතාවට කෙසේ දැනෙනු ඇත්දැයි අමුතුවෙන් විමසිය යුතු නැත.චාවේස් සැබැවින්ම වෙනස් අදහස් දැරුවෙකි. වරක් මහින්ද රාජපක්ෂ ජනාධිපතිතුමා හමුවූ අවස්ථාවකදී චාවේස් ලෝක සිතියම උඩ යට මාරු කළේය. ඉන්පසු ඔහු අපේ ජනාධිපතිතුමාට පැවසුවේ ‘ලංකාවේ කොක්කේ මුළු ලෝකෙම එල්ලිලා’ තිබෙන බවකි. සැබැවින්ම එය අපූරු අදහසකි. මෙතෙක් ඉදිරිපත් නොවූ අදහසකි. චාවේස් කළේ ලෝක සිතියම උඩ යට මාරු කිරීම පමණය. නව මගක යන ශ්‍රී ලංකාව සම්බන්ධයෙන් චාවේස් ගේ හැඟීම එබඳු විය.1954 වසරේ ජූලි 28 වැනිදා ඔහු උපත ලැබුවේ පාසල් ගුරුවරයකුගේ පුතකු ලෙසිනි. පවුලේ දරු දැරියන් සංඛ්‍යාව හයක් වූ බැවින්ම මවුපියන්ට සහනයක් දීමේ අරමුණින් ඔහු ළමා කාලය ගෙවන්නේ මිත්තණියගේ නිවසේය. බේස් බෝල් ක්‍රීඩාවට දක්ෂයකු වූ චාවේස් වයස අවුරුදු දාහතේ දී එරට යුද හමුදාවට එක් වන්නේ දිගින් දිගටම බේස් බෝල් ක්‍රීඩාවේ නියුක්ත වීමේ අරමුණෙනි.එහෙත් හමුදා විනය සහ පුහුණුව ඔහු තුළ ජාතිවාත්සල්‍යය පුබුදු කිරීමට හේතු විය. එහි අවසානය වූයේ නොසිතූ විරූ දේශපාලන ගමන් මගක ගිය අසමාන දේශපාලන නායකයකු බිහි වීමයි. වසර දෙකක් පුරා පිළිකා රෝගයෙන් පීඩා විඳ මිය යන විට හියුගෝ චාවේස් පනස් අට වැනි වියේ පසු වූයේ ය. ලෝක නායකයන් සමඟ සැසඳීමේ දී මිය යාමට නම් එම වයස බෙහෙවින් තරුණ වැඩිය.චාවේස් තම අවසන් ශල්‍යකර්මයට භාජනය වූයේ කියුබාවේදීය. ඇමෙරිකාවට බැණ වදිමින් හෝ හිතවතුන්ගේ සෞඛ්‍ය පහසුකම් ලබන්නට ඔහු දීන වූයේ නැත. රටින් පිටවීමට පෙර ඔහු තම බලතල උප ජනාධිපති නිකලස් මඩුරෝට පැවරුවේය. තත්ත්වය බැරැරුම් අතට හැරුණ ද වෙනිසියුලානු බලධාරීන් දිගින් දිගටම උත්සාහ දැරුවේ චාවේස් සුවෙන් සිටින බව ලොවට පවසන්නටය.රෝහල් ඇඳේ දී වුව දියණියන් දෙදෙනා සමඟ සිනාමුසුව ඉන්නා චාවේස් ගේ ඡායාරූප ජනමාධ්‍ය වෙත නිකුත් විය.අවසන ඔහු සුවපත්ව යළි සිය රට පැමිණි බවට ද තොරතුරු වාර්තා විය. චාවේස් ගේ අතිජාත මිත්‍ර බොලිවියාවේ නායක එවෝ මොරාලස් ඒ සැණෙකින් වෙනිසියුලාවට පැමිණියේ තම මිතුරා දැක ගැනීමටය. එහෙත් වෙනිසියුලානු බලධාරීහු ඊට අවස්ථාවක් ලබා දුන්නේ නැත. අවසන චාවේස්, තම අභීත නායකයා මියගිය බව ඔවුහු ලොවට ප්‍රකාශ කළහ.ඔහු නිතර රතු පැහැය ඇන්දේය. රතු පැහැ බෙරේ තොප්පියක් ද පැලැන්දේය. පැය තුන හතර එක දිගට ජනතාව ඇමතුවේය. එසේ කිරීමට තරම් සිතක් ද, ජවයක් ද ඔහු සතු විය. ඔහු ජනතාවට සේවය කළේය. රටේ සම්පත් රටේ ප්‍රයෝජනයට යෙදවූයේය. ඉන් ප්‍රයෝජන ගනිමින් සිටි පරදේශක්කාරයෝ පන්නා දැම්මේය. තෙල් වෙනුවෙන් ගෙන ආ සංශෝධන සහ ඉන් පසු ඔහු රජයට ලබා දුන් ආදායම උදාහරණ වන්නේය.අනවශ්‍ය ලෙස ධුර කාලය දිගු කර ගැනීමේ දී ජනතා විරෝධතාවන්ට මුහුණ පෑවේය. ඇතැම් විට ප්‍රජාතන්ත්‍රවාදය උල්ලංඝනය වූවා වන්නට ද පුළුවන. චාවේස් කළ කී හැම දෙයක්ම නිවැරැදි යැයි අප කියන්නේ නැත. එහෙත් චාවේස්ට වෙනිසියුලාව ආදරය කළේය. ඒ ඔහු සැබැවින්ම වෙනිසියුලාවට ආදරය කළ මිනිසකු, නායකයකු වූ නිසාය. අප දන්නා තරමින් එවන් වූ නායකයෝ මිය යන්නේ නැත. එවන් වූ නායකයෝ සදාකල්හිම ජනතාවගේ හදවත්වල ජීවත් වන්නෝය.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=ab1303106</link>
    <topic>නිකං තේ බිව්වම මොළේ වැඩෙන්නේ නෑ</topic>
    <author>චන්දන බණ්ඩාර</author>
    <content>රනිල් රහසක් හෙළිකරයිගිය සතියේදී ද ජනාධිපතිතුමාගේ ප්‍රධානත්වයෙන් කැබිනට් මණ්ඩලය රැස් විණි. එහිදී කැබිනට් පත්‍රිකා සාකච්ඡාවට ගැනීමෙන් අනතුරුව කැබිනට් මණ්ඩලයේ කතාබහට ලක්වූයේ ශ්‍රී ලංකන් ගුවන් සමාගම පිළිබඳවය. ඇමැතිවරයකු කැබිනට් මණ්ඩලයට කියා සිටියේ “ශ්‍රී ලංකන් එයාර්ලයින්හි තවමත් විදේශීය ගුවන් නියමුවන් වැඩි බවය. ඊට පිළිතුරු දුන්නේ ජනාධිපතිතුමාය.“එමිරේට්ස් ගුවන් සමාගමෙන් අපි නැවතත් මිදිලා ශ්‍රී ලංකන් එයාර්ලයින් වුණේ. එතකොට හිටපු විදෙස් පයිලට්ලා තමයි තාමත් ඉන්නේ. නමුත් අපේ ගුවන් නියමුවන්ට තැනක් දෙන්ඩත් ඕනේ. ඒ නිසා ප්‍රියංකර මේ ගැන හොයලා කටයුතු කරන්ඩ” ජනාධිපතිතුමා ගුවන් සේවා ඇමැති ප්‍රියංකර ජයරත්නට උපදෙස් දුන්නේය.සතියේ කැබිනට් මණ්ඩල රැස්වීම පසුගිය සතියේ ද ජනාධිපතිතුමාගේ ප්‍රධානත්වයෙන් අරලියගහ මන්දිරයේ දී පැවැත්විණි. එහිදී විශේෂයෙන්ම කතාබහට ලක්වූයේ මත්තල ඉදිවූ ශ්‍රී ලංකාවේ දෙවන අන්තර්ජාතික ගුවන්තොටුපළ මාර්තු 18 වැනිදා විවෘත කිරීම පිළිබඳවය.”ලබන 18 වැනිදා මත්තල අන්තර්ජාතික ගුවන්තොටුපළ විවෘත කිරීමේ අවස්ථාවට කැබිනට් මණ්ඩලයේ සියලු දෙනාටම සහභාගී වෙන ලෙස මා ආරාධනා කරනවා. ඔබතුමාලා හැමදෙනාම එම අවස්ථාවට එක්වේවි කියලත් මා විශ්වාස කරනවා” එහිදී ගුවන් සේවා ඇමැති පියංකර ජයරත්න විශ්වාසය පළ කළේය.”එදාට අපට කෑම දෙන්නේ ආණමඩුවෙන්ද” ජනාධිපතිතුමා විමසා සිටි අතර ඒ සමඟම කැබිනට් මණ්ඩලයේ ඇමැතිවරු පියංකර ජයරත්න ගුවන් සේවා ඇමැතිවරයාට උසුළු විසුළු කළහ.ඉන් අනතුරුව ජනාධිපතිතුමා කියා සිටියේ “මං මොනරාගලදි ජනතාවගෙන් ඇහුවා බඩු මිල වැඩි ද කියලා. මුලින්ම කවුරුවත් උත්තර දුන්නේ නැහැ. මං හයියෙන් ඇහුවා බඩු මිල වැඩි ද කියලා. එතකොට තමයි මිනිස්සු උත්තර දුන්නේ. ඒත් එක්කම එක ආච්චි කෙනෙක් කීවේ බඩු මිල වැඩියි කියලා කවුරුත් මැරුණේ නැහැනේ කියලා. දැන් බලන්න උතුරු නැඟෙනහිර මිනිස්සු තමන්ට ඕනෑ එළවළු පලතුරු තමන්ම වගා කර ගන්නවා. ඒත් මෙහේ සමහරු සහනාධාර බලාගෙන ඉන්නවා.තම තමන්ට අවශ්‍ය දේවල් වගා කර ගැනීමේ වැදගත්කම තම තමන්ගේ පළාත්වල ජනතාවට තේරුම් කර දීම සහ ඒ ගැන මිනිස්සු උනන්දු කිරීමට අපේ මැති ඇමැතිවරු කටයුතු කරනවානම් හොඳයි.” ජනාධිපතිතුමා කැබිනට් ඇමැතිවරු හමුවේ කියා සිටියේය.ඉන් අනතුරුව ජනාධිපතිතුමා කැබිනට් මණ්ඩලයේ දී මතක් කොට සිටියේ ශ්‍රී ලංකාවට ඉතා හිතවත් රාජ්‍යයක් වූ වෙනිසියුලාවේ ජනාධිපති හියුගෝ චාවේස් ගැනය.“චාවේස් බොහොම ආලෝකවත් නායකයෙක්. බටහිරින් වෙනිසියුලාව ගලවා ගත්තේ චාවේස්. අපේ රටටත් මිත්‍ර රටක් සහ නායකයෙක් වුණා චාවේස් ජනාධිපතිවරයා. ඒ නිසා එතුමාගේ අවමංගල උත්සවයට විමල් ඇමැතිතුමා සහ විදේශ කටයුතු නියෝජ්‍ය ඇමැති නියෝමාල් පෙරේරා සහභාගි කරවමු. මගේ සහ අපේ රටේ ශෝකය පළ කිරීමට” ජනාධිපතිතුමා කැබිනට් මණ්ඩලයට කියා සිටියේය.මේ අතරතුර කැබිනට් මණ්ඩලයට ඇමැති මහින්ද අමරවීර කියා සිටියේ හාල්මැස්සන් කිලෝව රුපියල් 800 ත් 1000 ත් අතර මිලකට පත්ව ඇති බවය. ඊට පිළිතුරු දුන්නේ ධීවර ඇමැති රාජිත සේනාරත්නය. “හාල්මැස්සෝ පිටරටින් ගෙන එන්නේ. මේ වෙනකොට ලෝක වෙළෙඳාමේත් හාල්මැස්සෝ හිඟයක් තිබෙනවා.” ඇමැති රාජිත කියා සිටියේය.ඒ සමඟම යළිත් ඇමැති මහින්ද අමරවීර විමසා සිටියේ හාල්මැස්සන්ගේ බදු ටිකක් අඩුකර දෙන ලෙසටය. “මෙහෙමයි. හාල්මැස්සන්ට ගහන බද්ද බොහොම පොඩි එකක්. හාල්මැස්සන්ගෙන් වෙළෙන්දෝ තමයි වැඩිම වාසි ගන්නේ.” ඇමැති ජොන්ස්ටන් ප්‍රනාන්දු කියා සිටියේය.ගිය සතියේදී ජනාධිපතිතුමා යුදගනා විහාරස්ථානයට ගියේය. ඒ එම විහාරස්ථානයේ අභිනවයෙන් ඉදිකෙරුණු විහාර මන්දිරය විවෘත කිරීමට සහ යුදගනා විහාරස්ථානයේ විහාරාධිපති ගල්ටැම්වත්තේ ශි‍්‍ර චන්ද්‍රජෝති නාහිමියන් හට උපහාර දැක්විමේ උත්සවයකට සහභාගීවීමටය.උපහාර උත්සවය නිමවී ශාලාවෙන් පිටතට පැමිණෙන විට ජනතාව එක්රොක්වී සිටියේ ජනාධිපතිතුමා සමඟ කතාබහ කිරීමටය. ජනාධිපතිතුමා ශාලාවෙන් එළියට පැමිණෙන විට ජනතාවගෙන් විමසා සිටියේ “දැන් මොකෝ බඩු මිල එහෙම වැඩි ද” කියාය. එහෙත් ඊට පිළිතුරු මුලින්ම ලැබුණේ ජනාධිපතිතුමා අසළට පැමිණීමට පොරකමින් සිටි කුඩා දරුවන් පිරිසකගෙනි. “නෑ. නෑ බඩු මිල වැඩි නෑ.” කුඩා ළමයි පිරිස කියන්නට වූහ. ඒ සමඟම ජනාධිපතිතුමා කීවේ “නෑ. නෑ. මං ඇහුවේ ඔයාලාගෙන් නෙමෙයි. ඔයාලාගේ අම්මලා තාත්තලාගෙන්” ජනාධිපතිතුමා කුඩා දරු දැරියන්ට ඉතා ළෙන්ගතුව කීවේය.”ටිකක් වැඩියි තමයි ජනාධිපතිතුමනි. ඒත් අපට නිදහසේ ජීවත් වෙන්න පරිසරය ඔබතුමා හදලා දීලා තියෙනවා. ඒක මොනතරම් වටිනවාද?” එම දරු දැරියන්ගේ මවුපියෝ කියා සිටියහ. ඉන් අනතුරුව එදින ජනාධිපතිතුමා ගියේ කතරගම කිරිවෙහෙර වැඳ පුදා ගැනීමටය. එහි ගොස් ජනාධිපතිතුමා කිරිවෙහෙර පූජා භූමියේ පැය තුනක පමණ කාලයක් ගත කළේය.ඉන් අනතුරුව ජනාධිපතිතුමා ගියේ මයිලගම් විහාරස්ථානයේ පැවැති උත්සවයකටය. එම උත්සවයට ඇමැතිවරුන් වන සුමේධා ජී. ජයසේන, ජගත් පුෂ්පකුමාර සහ ඌව පළාත් මහ ඇමැති ශෂින්ද්‍ර රාජපක්ෂ ඇතුළු පිරිසක් එක්ව සිටියහ.එම උත්සවය අවසානයේ විහාරාධිපති හිමියන් ජනාධිපතිතුමා සමඟ කීවේ රටේ පවතින බඩු මිල තවත් ටිකක් අඩු කරනවා නම් හොඳයි කියාය. “අනේ හාමුදුරුවනේ අපි හැම විටම රජයක් විදියට රටේ බඩු මිල අඩු කිරීමට ක්‍රියා මාර්ග ගන්නවා. අපේ වෙළෙඳ ඇමැති ජෝස්ටන් ප්‍රනාන්දුත් බඩු මිල ගැන බලා ගන්නවා. බඩු මිල ඉහළ යන්නේ අතරමැදියන් නිසායි.” ජනාධිපතිතුමා කියා සිටියේය.”අපේ ජනාධිපතිතුමනි අපි පන්සල මුල්කොට ගනිමින් රටේ ජනතාවට සහන ලබා දිය හැකි ක්‍රමයක් ගැන සොයා බලමු.” විහාරාධිපති හිමියෝ ජනාධිපතිතුමාට කීහ. “බොහොම හොඳයි. ඔබවහන්සේ ම ඒ ගැන යෝජනාවක් සකසන්න” ජනාධිපතිතුමා කියා සිටියේය.ඉන් අනතුරුව ජනාධිපතිතුමා ගියේ සිතුල්පව්ව රජමහා විහාරයටය. එහිදී ජනාධිපතිතුමා දුටුෙවි පුරා විද්‍යාඥයින් විසින් ප්‍රතිසංස්කරණය කරනු ලබන ස්ථානයකි. එම ස්ථානයේ විශාල ගසක් පෙන්වා ජනාධිපතිතුමා විමසා සිටියේ මේ ගස ගලවා දමනවා ද කියායි. ස්වාභාවික පරිසරයත් රැකෙන විදියට ගහකොළත් රැකෙන විදියට පුරා විද්‍යා ගවේෂණ කළොත් තමයි හොඳ ජනාධිපතිතුමා කියා සිටියේය.මේ අතරතුර ගිය සතියේදී ගල්කිස්ස ප්‍රදේශයේ හෝටලයකදී එ.ජා.ප මන්ත්‍රිවරුන් සඳහා රාත්‍රී භෝජන සංග්‍රහයක් පැවැත්විණි. ඊට මාධ්‍යවේදීහු, වෛද්‍යවරු, ව්‍යාපාරිකයෝ සහ එ.ජා.ප නායකයා ඇතුළු එ.ජා.ප ජ්‍යෙෂ්ඨයෝ පිරිසක් එක්ව සිටියහ.එදින එ.ජා.ප නායකයා මේ රාත්‍රි භෝජන සංග්‍රහයට පැමිණ අසුන් ගත්තේ මාධ්‍යවේදින් පිරිසක් අසුන්ගෙන සිටි ස්ථානයේය. ඉන්පසුව එ.ජා.ප නායක රනිල් මාධ්‍යවේදින් සමඟ බිත්තර ආප්ප කා අනතුරුව කළු කෝපි පානය කළේය.ඒ අතර සිටි මාධ්‍යවේදින් එ.ජා.ප නායකයාගෙන් විමසා සිටියේ “ඔබතුමා ජනාධිපතිතුමා එක්ක වගේම ගොඩක් වෙලාවට කළු කෝපි බොන්න ආසයි නේද?” කියාය.”මං කළු කෝපි බොන්න කැමැතියි. ඒත් ඊටත් වඩා මං කැමැති ගී‍්‍රන් ටී බොන්න” රනිල් මාධ්‍යවේදින් හමුවේ කියා සිටියේය.”ඇයි ඒ ඔබතුමා ගී‍්‍රන් ටී බොන්න කැමැති” තවත් මාධ්‍යවේදියෙක් විමසුවේය. “මං ඉතින් කොළපාට මිනිහානේ. දන්නවාද ඔය ජපානය, චීනය වගේ රටවල මිනිස්සු දියුණු වෙලා තියෙන්නේ ගී‍්‍රන් ටී බීලා මොළය වර්ධනය කරගෙන. ලංකාව, බංගලිදේශය වගේ රටවල් දුප්පත් වෙලා තියෙන්නේ නිකම් තේ බීලා. මොකද නිකං තේ බීවාම මොළේ වැඩෙන්නේ නෑ.” එ.ජා.ප නායකයා සියලු දෙනා ම සිනහ ගන්වමින් කියා සිටියේය.ශ්‍රී ලංකා නිදහස් පක්ෂයේ ජාතික සංවිධායක ධුරයට බැසිල් රාජපක්ෂ මහතා පත්වුණේ පසුගිය මධ්‍යම කාරක සභා රැස්වීමේදී. ගෙවී ගිය දින කිහිපය තුළ පක්ෂයේ සංවිධාන ජාලය ශක්තිමත් කිරීමට ඔහු අලුත් වැඩපිළිවෙළක් සංවිධානය කර තිබිණි. එය නම් කර තිබුණේ “රට නඟන නිල් රැල්ල” නමිනි. ජනපතිතුමාගේත් එකඟතාව මත ඒ වෙනුවෙන් අනු කමිටුවක් පත්කෙරිණි.එම අනු කමිටුවට මෛත්‍රීපාල සිරිසේන, සුසිල්, ඩලස්, පවුසි, නිමල් සිරිපාල, පවිත්‍රා, ජෝන්, දුමින්ද යන ඇමතිවරුත් මහීපාල, ෂාන් විජයලාල්, සරත් ඒකනායක මහ ඇමතිවරුත් පසුගියදා රැස්වුණේ ඇමැති බැසිල්ගේ ප්‍රධානත්වයෙනි. ශ්‍රී.ල.නි.ප. යට ලක්ෂ 30 ක සාමාජික පිරිසක් බඳවා ගැනීමටත්, පක්ෂ යාන්ත්‍රණය ශක්තිමත් කිරීමටත් විවිධ කරුණු එහිදී සාකච්ඡා විය.දිවයිනේ සියලුම සංවිධායකවරුන් ද පළාත් මට්ටමින් කැඳවා දැනුම්වත් කිරීමටත් ඡන්ද පොළ මට්ටමේ සිට වගකීම් පවරා දෙන විශේෂ ක්‍රමවේදයක් හඳුන්වා දීමටත් තීන්දු කෙරෙණි. පක්ෂයේ පළාත් සභා, පළාත් පාලන ප්‍රධානීන්ට ද නිශ්චිත වගකීම් කොටසක් ඉදිරියේදී එමඟින් පැවරේ. ජාතික සංවිධායක කම ලැබිය යුතු නියම සුදුස්සාටම ලැබී තිබීම අනු කමිටුවේ සැමගේම සතුටට හේතුවක් විය.පොදු ව්‍යාපාර පිළිබඳ කාරක සභාවට සහභාගිවීම සඳහා ආරක්ෂක ලේකම් ගෝඨාභය රාජපක්ෂ පසුගිය 05 වැනිදා පාර්ලිමේන්තුවට පැමිණියේය. එම කාරක සභාව ආරම්භ වීමට පෙර ආරක්ෂක ලේකම්වරයා පාර්ලිමේන්තුවේ ජනාධිපති කාර්යාලයට ගියේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ සමඟ කතාබහ කර දැනට අලංකාර වෙමින් පවතින දියවන්නා ඔය අවට ප්‍රදේශය ඈතට දිස්වන ආකාරය දැකබලා ගැනීමටය.”විදේශිකයන් මෙතැනට ආවම පාර්ලිමේන්තුව අවට පරිසරය දැකල බොහොම සතුටුවෙනවා. ඒ වෙලාවට ඔබතුමාගේ නමත් කියවෙනවා” හෙට්ටිගේ කීවේය.”පරිසරය ලස්සනට තියාගන්න කොට රටම ලස්සන වෙනවා. ඒකට හැමදෙනාගෙම සහයෝගයත් ඕන. තව හුඟක් වැඩකරන්න තියෙනවා” ගෝඨාභය රාජපක්ෂ මහතා කීවේ අනාගත සැලසුම් ගැන ද අදහස් දක්වමිනි.ශ්‍රී ලංකා නිදහස් පක්ෂයේ ජාතික සංවිධායක ධූරයට පත් වූ අමාත්‍ය බැසිල් රාජපක්ෂ පසුගිය දිනවල බොහෝ අවිවේකී විය. පාර්ලිමේන්තුවේ රැස්වීම් පැවැත්වෙන අතර ශ්‍රී.ල.නි.ප.යේ ප්‍රතිසංවිධාන කටයුතු ගැන පළාත් මට්ටමින් කැඳවූ නියෝජිතයින් සමඟ සාකච්ඡා කළ බැසිල් රාජපක්ෂ පක්ෂය ශක්තිමත් කිරීමට අවශ්‍ය උපදෙස් ද ඔවුන්ට ලබාදුන්නේය.ඩිලාන් පෙරේරා ඇමැතිවරයාට එරෙහිව විපක්ෂයෙන් ගෙන ඒමට සූදානම් වන විශ්වාසභංග යෝජනාව පිළිබඳ විවාදයට එක්වීමට තමන්ටත් අවස්ථාවක් දෙන ලෙස ආණ්ඩු පක්ෂයේ මන්ත්‍රීවරුන් බොහෝ පිරිසක් ඉල්ලා සිටියේ ඔහුට ඇති ළෙන්ගතුකම නිසාය.”අපි ඔබතුමාට විශ්වාසය පළ කරන්න හැමවෙලාවෙම සූදානම්” ලොහාන් රත්වත්තේ, ශාන්ත බණ්ඩාර, උදිත ලොකු බණ්ඩාර ඇතුළු තරුණ මන්ත්‍රී පිරිසක් පැමිණ ඇමැති ඩිලාන් පෙරේරාට කීහ.”රිසානාගේ හිස ගසාදමන්න හේතු වුණේ ඔය මට විරුද්ධව විශ්වාසභංග යෝජනාව ගෙන එන අයගේ හැසිරීමයි. විවාදය දවසට ඒ අයට මං උත්තර දෙන්නන්කො” ඇමැති ඩිලාන් පෙරේරා කීවේය.”කාලෙකට පස්සෙ විශ්වාසභංගයක් එන්නෙ. ඒ නිසා විවාදයෙන් පස්සෙ ජයග්‍රහණය සමරන්න අවශ්‍ය කටයුතු සම්පාදනයටත් කමිටුවක් පත්කරමු.” හෙට්ටිගේ ගෙන ආ යෝජනාවට ද මන්ත්‍රීවරු එකඟ වූයේ මහත් සතුටිනි.ගිය සතියේ දී එ.ජා.ප. මාතර දිසා මන්ත්‍රී බුද්ධික පතිරණ පාර්ලිමේන්තුවේ දී සිවිල් ආරක්ෂක බළකායේ නිලධාරීන්ගේ ප්‍රශ්නයක් ගැන විමසා සිටියේය. ඊට පිළිතුරු දුන්නේ ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධනය.”ඔව් අපි ඔවුන්ට රජයේ ස්ථිර රැකියාවක් ලබා දුන්නා විතරක් නෙමෙයි සේවය ස්ථිර කර විශ්‍රාම වැටුපක් දෙන්න අවශ්‍ය කටයුතු කර තියෙනවා” ඇමැති දිනේෂ් ගුණවර්ධන කියා සිටියේය.මේ අතර සිවිල් ආරක්ෂක බළකාය ගැන අතුරු ප්‍රශ්නයක් විමසා සිටීමට එ.ජා.ප. මන්ත්‍රී සජිත් ප්‍රේමදාස සහ අනෝමා ගමගේ මන්ත්‍රීවරිය ද එකවර නැඟී සිටියහ. එහෙත් එහිදී කථානායක චමල් රාජපක්ෂ මහතා කියා සිටියේ දෙදෙනාටම එකවර අතුරු ප්‍රශ්න ඇසීමට ඉඩ දිය නොහැකි බවය.”දැන් මං බලන්නේ කාටද ඉස්සෙල්ලා අවස්ථාව දෙන්නේ කියලා. මට මේ වෙලාවේ පෙනෙන්නේ අනෝමා ගමගේ මන්ත්‍රීවරිය. ඒ නිසා ඔබතුමිය අතුරු ප්‍රශ්නය අහන්ඩ. කථානායකතුමා එසේ කියද්දී සජිත් පේ‍්‍රමදාස මන්ත්‍රීවරයා ලජ්ජාවෙන් යුතුව සිය අසුනේ වාඩි ගත්තේය. ඒ සමඟම ඇතැම් මන්ත්‍රීවරු සජිත් ප්‍රේමදාස මන්ත්‍රීවරයාට උසුළු විසුළු කරන්නට පටන් ගත්හ.එක්සත් ජාතික පක්ෂයේ ආසන සංවිධායකයන්ගේ හමුවක් ගිය සතියේ දී එ.ජා.ප. සිරිකොත පක්ෂ මූලස්ථානයේ දී පැවැත්විණි. මේ අවස්ථාවට ආසන සංවිධායකවරුන් රැසක් එක්ව සිටි අතර නව සාමාජිකයන් බඳවා ගැනීම සහ ශාඛා සමිති පිහිටුවීම ගැන එ.ජා.ප. නායකයා එහිදී ප්‍රශ්න කළේය.”මං මැයි මාසය වෙනකොට ශාඛා සමිති පිහිටුවා අවසන් කරන්නම්” එ.ජා.ප. හම්බන්තොට දිසා මන්තී දිලිප් වෙදආරච්චි කියා සිටියේය.”හොඳයි ඒ ටික කරන්ඩ හැබැයි වාහන පෙරළාගන්ඩ එපා” එ.ජා.ප. නායකයා සිනාසෙමින් කියා සිටියේය.‘අපි වෙනුවෙන් අපි’ අරමුදල යටතේ රණවිරුවන් වෙනුවෙන් රත්නපුර දිස්ත්‍රික්කයේ මැතිවරණ කොට්ඨාස අට ආවරණය වන පරිදි ඉදිවූ නිවාස සංඛ්‍යාව 95කි.දිස්ත්‍රිත්කය පුරා විසිරී ඉදිවූ එම නිවාස 95 රණවිරුවන්ට පැවරීම සංකේතවත් කරමින් මහින්ද රාජපක්ෂ ජනාධිපතිතුමාගේ ප්‍රධානත්වයෙන් පසුගිය 02දා ඇහැලියගොඩ මැතිවරණ කොට්ඨාසයේ ඊට අදාළ නිල උත්සවය පැවැත්විණි.එදින උදෑසන ඇහැලියගොඩ උඩගෙදර වත්ත බේරුවාන තොරණගොඩ පදිංචි ලාන්ස් කෝප්‍රල් වීරසේකර රණවිරුවාට ‘අපි වෙනුවෙන් අපි’ අරමුදලින් ඉදිවූ නිවෙස මහින්ද රාජපක්ෂ ජනාධිපතිªමා අතින් රණවිරු පවුලට භාරදීමේ අවස්ථාවට රාජ්‍ය ආරක්ෂක ලේකම් ගෝඨාභය රාජපක්ෂ සහ අයෝමා රාජපක්ෂ මහත්මිය ද එක්වූහ.අනතුරුව එදිනම දහවල් 10.30ට ඇහැලියගොඩ උඩුමත්ත මිහිඳු විද්‍යාලයේ ජන හමුවක් පැවැත්විණි. මහින්ද රාජපක්ෂ ජනාධිපතිතුමා එම ස්ථානයට පැමිණීමට මත්තෙන් සබරගමුව මහ ඇමැති මහීපාල හේරත් ආණ්ඩුකාර වි.ජ.මු. ලොකු බණ්ඩාර ද එහි පැමිණි අතර කල්වේලා ඇතිව එම ස්ථානයට පැමිණි ගෝඨාභය රාජපක්ෂ රණවිරු පවුල්වල දුක සැප විමසමින් අනතුරුව මාධ්‍යවේදීන් අසුන් ගෙන සිටි ස්ථානයට ද පැමිණියේය.කොළඹ විවිධ මාධ්‍ය ආයතනවලින් එහි පැමිණ සිටි ජාතික තලයේ මාධ්‍යවේදීන්ට මුල්පෙළේ අසුන් වෙන්ව තිබිණි. පසුපසම අසුන වෙන්ව තිබුණේ ප්‍රාදේශීය මාධ්‍යවේදීන්ටය. ගෝඨාභය රාජපක්ෂ මුල් අසුන් පෙළ පසුකරමින් ප්‍රාදේශීය මාධ්‍යවේදීන්ගේ අසුන් පෙළ සමීපයේ නතර විය.විශ්‍රාමලත් විදුහල්පතිවරයකු වන සුදෝසුදු ජාතික ඇඳුමින් සහ සුදු පුළුන් වන් කෙසින් යුතු එහි සිටි වියපත් එක් මාධ්‍යවේදීයකු සමඟ පිළිසඳරට එක්වූ ගෝඨාභය රාජපක්ෂ ඇහැලියගොඩ අවට එල්ලාවල සහ අනෙකුත් ප්‍රදේශ පිළිබඳව ද එකී මාධ්‍යවේදියාගෙන් යම් යම් තොරතුරු විමසුවේ ඔහු එල්ලාවල ගමේ පදිංචිකරුවකු බව පැවසූ නිසාය.එම පිළිසඳර පැවති අතර පාර්ලිමේන්තු මන්ත්‍රී එල්ලාවල මේධානන්ද හිමියෝ ගෝඨාභය රාජපක්ෂ සමීපයේ නතර වෙමින් එතුමන් සමඟ පිළිසඳරට එක්ව සිටි ප්‍රාදේශීය මාධ්‍යවේදීයා සහ තමන් වහන්සේ අතර සබඳතාවක් ද හෙළි කළහ.”ආරක්ෂක ලේකම්තුමෝ මේ ගුණසේකර මහත්තයයි මමයි කාලයක් එකම පාසලක සේවය කළා. දීර්ඝ කාලයක් තිස්සේ අපි කල්‍යාණ මිත්‍රයෝ” උන්වහන්සේ ආරක්ෂක ලේකම්වරයා අමතමින් පැවසූහ.අනතුරුව ප්‍රාදේශීය මාධ්‍යවේදියාගේ කනට කොඳුරමින් උන්වහන්සේ සඳහන් කළේ ජනාධිපතිතුමා බැසිල් රාජපක්ෂ සහ ගෝඨාභය රාජපක්ෂ යනු රැකගත යුතු වටිනා ජාතික වස්තු බවය.මේ අතර ගෝඨාභය රාජපක්ෂ සමඟ ඡායාරූපයකට පෙනී සිටීමේ අවශ්‍යතාව ඒ වන විට එහි වටවී සිටි ප්‍රාදේශීය මාධ්‍යවේදීන් ආරක්ෂක ලේකම්වරයාට සැලකර අතර ඔහු ඊට අවස්ථාව ලබාදුන්නා පමණක් නොව ඡායාරූපය වඩාත් ප්‍රශස්ත කිරීමට ඒ ඒ මාධ්‍යවේදියා ස්ථානගත කිරීමේ කටයුත්තට ද උත්සුක විය.පසුගියදා පැවැති සබරගමුව පළාත් සභා රැස්වීමේ දී විපක්ෂයේ මුල් පෙළේ මන්ත්‍රීවරුන් දෙදෙනකු වන ඉෆ්ලාර් එම්.යෙහියා සහ හසිත මුහන්දිරම් යන තිස් වසක සාප ලද යුද්ධයෙන් මෙරට මුදාගැනීම පිළිබඳ මහින්ද රාජපක්ෂ ජනාධිපතිතුමාට පුන පුනා සිය ස්තුතිය පළ කළහ.”මහ ඇමැතිතුමනි, ජනාධිපතිතුමා බොහෝම වෙර වීර්යයෙන් අපේ රටට සාමය උදා කර දුන්නා. එහෙත් කුමක්දෝ අදිසි බලවේගයක් මේ රටේ දැන් උදාවී තිබෙන සාමකාමී වටාපිටාව බිඳ දමන්නට කටයුතුª කරන බව පේනවා. මට එවැනි ඉවක් දැනෙනවා. එම අවාසනාවන්ත තත්ත්වය වළකාලීම සඳහා ජනාධිපතිතුමා දැනුම්වත් කරන්නැයි හසිත මුහන්දිරම් මහ ඇමැතිවරයා දෙස බලමින් කීය.ඉෆ්ලාර් එම් යෙහියා මන්ත්‍රීවරයා සඳහන් කළේ කෑගල්ල ප්‍රදේශයේ මුස්ලිම් දේවස්ථානයකට කිසියම් පිරිසක් සුළු අලාභයක් කර ඇති බවය. එහෙත් සිද්ධිය සැලවූ වහා මහ ඇමැති මහීපාල හේරත් ඊට මැදිහත්ව පිරිස් සන්සුන් කරමින් දේවස්ථානය ආරක්ෂා කිරීමට පියවර ගැනීම පිළිබඳ තම ප්‍රණාමය පළ කරන බව ද ඉෆ්ලාර් මන්ත්‍රීවරයා කීය. කෙසේ වෙත් මහඇමැතිවරයාට නෝක්කාඩුවක් කීමට ද ඉෆ්ලාර් එම්. යෙහියා එදිනද අමතක නොකළේය. ඒ පසුගිය වසරේ විපක්ෂයේ මන්ත්‍රීවරුන්ගේ වැඩ යෝජනාවලට පළාත් සභාව මුදල් වෙන් නොකළ බවට චෝදනා කරමිනි.කුමාරතුංග මුනිදාස සූරීන්ගේ අනුස්මරණ දිනයට සමගාමීව ජාතික ගුරු සාහිත්‍ය සම්මාන උලෙළක් ජාතික නිදහස් පෙරමුණට අනුබද්ධ ජාතික ගුරු සභාව විසින් සංවිධානය කොට තිබිණි. පසුගියදා පැවැති එම සාහිත්‍ය උලෙළේ දී විශේෂ දේශනය සඳහා ඇරැයුම් කොට තිබුණේ ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශටය.එම දේශනයේදී විමල් වීරවංශ මතු කළ අදහස් බොහෝ පිරිස්වල අවධානයට යොමු වීය.”දරුවන්ගේ මනස මරණ වත්මන් අධ්‍යාපන ක්‍රමය වෙනුවට ඔවුන්ගේ සහජ ශක්තියට පණ දිය හැකි අධ්‍යාපන ක්‍රමයක් බිහිකිරීම කුමරතුඟු පරපුරේ ගුරුවරයා හමුවේ වන අභියෝගයයි” මෙහිදී විමල් වීරවංශ පෙන්වා දුන්නේය.එසේම මේ දේශනය තුළ ජාතික අධ්‍යාපන ආයතනයේ කටයුතු පිළිබඳව ද විමල් වීරවංශ ඇමැතිවරයා දැඩි ප්‍රහාරයක් එල්ල කළේය.”මේ රටේ ගුරු පරම්පරාව, කුමාරතුංග මුනිදාස විරුවාණන්ගේ ඒ මහා ශක්තිමත්, අතීත පරමාදර්ශී ඥානය, රුව තමන් ඉදිරියෙන් තබාගෙන, කුමාරතුංග මුනිදාසයන්ගේ ප්‍රතිරූපය තමන්ගේ ආලෝකය බවට පත්කර ගෙන අධ්‍යාපන ක්‍රමයේ වෙනසක් සඳහා ක්‍රියාන්විතයක් ආරම්භ කළ යුතුයි. ඒ ක්‍රියාන්විතය අවසන් වන විට වන්නි කැලේ හිටපු කොටියා ඉවර වුණා වගේ ජාතික අධ්‍යාපන ආයතනයේ ඉන්න බම්මන්නෝ ටික වෙනස්වෙලා යහපත් මිනිස්සු ටිකකගෙන් එතැන පිරුණොත් එදාට මේ රටේ අධ්‍යාපනයේ අවශ්‍ය පරිවර්තනය සිදු වෙයි.” මෙහිදී වීරවංශ ඇමැතිවරයා මෙරට අධ්‍යාපනයට සම්බන්ධ සමහර වෘත්තීය සමිතිවල ක්‍රියාකාරිත්වය විවේචනාත්මකව මෙසේ පෙන්වා දුන්නේය.”අධ්‍යාපන ක්‍රමයේ ඉහත කී වෙනස කරන්න ජාතික ගුරු සභාව අද නව ප්‍රවේශයක් තුළින් කුමරතුඟු පරපුරේ ගුරුවරුන් සොයා යනවා. ජාතික ගුරු සභාව සාම්ප්‍රදායික වෘත්තීය සමිති රාමුවෙන් එළියට ආවා. ප්‍රශ්න පත්‍රයක් න, ණ, ල, ළ වැරදිලා එළියට එනකම් බලන් ඉන්න, ‘පෙරේත වෘත්තීය සමිති ව්‍යාපාරයෙන්’ එළියට ආවා.එවැනි මානසික රෝගී වූ වෘත්තීය සමිති ව්‍යාපාරයකින් ගුරුවරුන්ට වැඩක් නැහැ. පටු බල න්‍යාය පත්‍රයක් මත කටයුතු කරන වෘත්තීය සමිති ව්‍යාපාරයකින් ගුරුවරුන්ට වැඩක් නැහැ. ගුරුවරයාට, තමන් සමඟ තිබෙන සටනත් පාලකයා සමඟ තිබෙන සටනත් දෙකම එකට කරන්න පුළුවන් ගුරු ව්‍යාපාරයක් අවශ්‍යව තිබෙනවා. ජාතික ගුරු සභාව අද අඩිතාලම දමා ඇත්තේ මේ මහා ගුරු ව්‍යාපාරය හදන්න” ඇමැති විමල් වීරවංශ කියා සිටියේය.හියුගෝ චාවේස් ජනාධිපතිතුමන්ගේ අභාවය අසන්නට ලැබුණු අවස්ථාවේදී ජාතික නිදහස් පෙරමුණේ නායක අමාත්‍ය විමල් වීරවංශ අතිශයින් කම්පාවට පත්විය. අසනීප තත්ත්වයේ පසුවුවත් චාවේස් ජනාධිපතිතුමන් මෙසේ මරණය වැලඳගනිතැයි විමල් වීරවංශ ඇමැතිවරයා කිසිසේත් සිතුවේ නැත. ඉන්පසු විදෙස් ප්‍රවෘත්ති නැරඹූ ඔහුට හියුගෝ චාවේස් ජනපතිවරයාගේ අභාවයෙන් ශෝකයට පත්වූ දසලක්ෂ සංඛ්‍යාත වෙනිසියුලානු ජනයාගේ රූපරාමු ද දැකගත හැකිවිය.විමල් වීරවංශ අමාත්‍යවරයාට ද ඒ ශෝකයට පත්වූ ජනතාව සමඟ එක්ව චාවේස් නම් වූ ‘සදා අමරණීය ගමන් සගයා’ට අවසන් ගෞරව දැක්විය යුතු යැයි ඒ මොහොතේ සිතිණි. ජනමාධ්‍යවේදීන්, විද්වතුන්, කලාකරුවන් වැනි පිරිස් බොහෝ දෙනකු චාවේස් නම් වූ ‘සදා අමරණීය ගමන් සගයා’ පිළිබඳව අමාත්‍ය විමල් වීරවංශ සමඟ දුරකථන සංවාදයේ යෙදෙමින් සිහිපත් කළේ පසුගිය කාලයේ ජාතික නිදහස් පෙරමුණ චාවේස් නම් වූ ‘සදා අමරණීය ගමන් සගයා’ වෙනුවෙන් කළ කී දෑය.”හියුගෝ චාවේස් නම් වූ ඒ නිර්මාණශීලී ප්‍රායෝගික සමාජවාදියා පිළිබඳව තොරතුරු ඇතුළත් ග්‍රන්ථ කිහිපයක් ඔබ පක්ෂය විසින් එළිදැක්වූවා. චාවේස් පිළිබඳව නිවැරැදි කියවීමකට, ඒ ග්‍රන්ථ අපට ලබා දුන්නේ මනා පිටුවහලක්. වෙනිසියුලා චිත්‍රපට ප්‍රදර්ශන, සමරු උත්සව ආදී කටයුතු රැසක් ඔබගේ පක්ෂය සංවිධානය කළා.ඒ විතරක් නොවෙයි. හියුගෝ චාවේස් ජනපතිතුමන්ට ඉක්මන් සුවය පතා බෝධි පූජාවක් පවා සංවිධානය කළ අන්දම, අපට තවම හොඳට මතකයි.” ඉහත පිරිස් අතුරින් බොහෝ දෙනකු පවසා සිටියේ එසේ ය.”එසේ කිරීමට හැකිවීම පිළිබඳව අප තුළ ඇත්තේ නොමඳ සතුටක්. චාවේස් ජනාධිපතිතුමන් ශ්‍රී ලංකාවේ සහ එහි ජනයාගේ හොඳ මිතුරකු වුණා. ඔහුගේ ධූර කාලය තුළ ශ්‍රී ලංකාව සහ වෙනිසියුලාව අතර පැවතුණු රාජ්‍යතාන්ත්‍රික සබඳතා උපරිම මට්ටමකට පත්වුණා.” එහිදී එයට පිළිතුරු වශයෙන් විමල් වීරවංශ අමාත්‍යවරයා පවසා සිටියේය.මහනුවර දිස්ත්‍රික්කයේ සාමාජික ප්‍රවර්ධන වැඩසටහන මාර්තු 02 සහ 03 දවස පුරා පැවැත්වූ අතර එ.ජා.ප හිටපු නියෝජ්‍ය නායක කරූ ජයසූරියට බාර දී තිබුනේ ගම්පළ ආසනයයි. කරූ ගම්පළට එන බව කල් තියා දැනගත් විහාරස්ථාන කීපයක විහාරාධිපති ස්වාමීන්වන්සේ තමන්ගේ විහාරස්ථානයට එන ලෙස කරුට ආරාධනා කළහ.කරු 2 වනදා උදෑසන 25 දෙනකුගෙන් පමණ සමන්විත කණ්ඩායමක් සමඟ ගම්පළ සාලියඇල විහාරස්ථානයට ගිය අතර, විහාරාධිපති සීවලි ස්වාමීන්වහන්සේ ඉතා ප්‍රණීත උදේ ආහාර වේලක් කරු ඇතුළු කණ්ඩායමට සූදානම් කර තිබිණි. ගම්පළ නගරාධිපති හා ආසන සංවිධායක සරත් හෙට්ටිආරච්චි ද කරු සමඟ විහාරස්ථානයෙන් උදේ ආහාරය භුක්තිවිඳ කරු ද කැටුව කෙළින්ම ඔහුගේ නිවසට ගියේය. එහි දී කරු ගම්පළ ආසනයේ සාමාජික ප්‍රවර්ධන වැඩ සටහන පිළිබඳ ව මූලික සංවිධාන කටයුතු පිළිබඳව සාකච්ඡා කෙළේය.එහි පළමු පියවර ලෙස නාගරික මන්ත්‍රී අරුණ සමන්ත සමඟ කීරපනේ බෞද්ධ මධ්‍යස්ථානයේ සූදානම් කර තිබූ ආගමික වතාවත් සඳහා සහභාගී වූ කරුට විහාරාධිපති ස්වාමින් වහන්සේ පෙන්වා දුන්නේ මේ පළාත්වල යූ.එන්.පී කාරයෝ දැන් හුඟාක් දුක් ගැහැට විඳිනවා, කියාය.මේ ආගමික වතාවත්වලින් පසු කරු කීරපනේ ගම්මානයට ගිය අතර ඒ වන විටත් 200 ට වැඩි ගම්වාසීහු පිරිසක් අරුණ සමන්තගේ නිවසට රොක් වී කරු උණුසුම්ව පිළිගත්හ. මෙහිදී කරු කියා සිටියේ “මම ආවේ ඔබලාගේ නිවෙස්වලට ගොඩ වෙලා කථාබහ කරල යන්නයි. ඔබලා සියලුම දෙනා මා පිළිගන්න අද මෙතනට ඇවිල්ලා. ඒ පිළිබඳව මම ගෞරව කරනවා” යි කියාය.කරුගෙන් සාමාජිකපත් ලබා ගැනීමට එහි වූවෝ දැඩි උනන්දුවක් දැක් වූ අතර, ගෙන්ගෙට ගොස් අලෙවි කිරීමට තිබූ සාමාජික ටිකට්පත් 200 කට වැඩි සංඛ්‍යාවක් එම අවස්ථාවේම අලෙවි වී අවසන් වූ බව නාගරික මන්ත්‍රී සමන්ත කරුට පැවසීය.මධ්‍යම පළාත් හිටපු ප්‍රධාන අමාත්‍ය ඩබ්.එම්.පී.බී. දිසානායකගේ නිවෙසට ගිය කරු දිවංගත ප්‍රධාන අමාත්‍ය දිසානායක මහතාගේ බිරියගේත්, දරුවන්ගේත් දුක සැප විමසා බැලුවේය. එහිදී කරු කීවේ මහමැතිතුමා කළ මෙහෙවර කෙතරම්ද කියා අපට මේ ලැබෙන උණුසුම් ප්‍රතිචාරවලින් හා අප සමඟ සාමාජික ප්‍රවර්ධන වැඩ සටහනට එකතු වී සිටින මේ ගම්වාසීන්ගෙන් පෙනී යනවා යැයි කියාය.ඉන්පසු කරු නාගරික මන්ත්‍රී ඉරුක වීරරත්න සමඟ අම්බුලුවාව ධර්මාශ්‍රම විහාරස්ථානයේ නායක හිමියන් මුණ ගැසී සිංහාපිටිය ගම්මානයේ ගෙන්ගෙට ගොස් එක්සත් ජාතික පාක්ෂිකයන් දිරිමත් කළේය. එහිදී එ.ජා.ප පාක්ෂිකාවක කරුට කීවේ ඔබතුමාලා මහනුවර ඉඳන් කොළඹ පාගමනින් එද්දී ඔබතුමා ගේ දෑතින් දුන් පක්ෂයේ කොඩි දෙකක් තවමත් මා ළඟ තියෙනවා යැයි කියාය.ඔබතුමා කකුලේ දියපට්ටා මතු වී තිබෙද්දිත් අපේ ආණ්ඩුවක් ගැනීමට නුවර ඉඳන් කොළඹට පයින් ගිය හැටි අපට මතක යැයිද ඇය කීවාය.ඉන් පසු රන්කැටිය විහාරස්ථානය හා තවත් විහාරස්ථාන කීපයකට ගිය කරු කිරපනේ මුස්ලිම් ගම්මානයේ ජනතාව මුණ ගැසුණේ දැඩි උද්‍යෝගයකිනි. එහි මුස්ලිම් දේවස්ථානයෙන් ආශීර්වාද ලබා ගත් කරු මුස්ලිම් වැසියන් විශාල පිරිසකගේ නිවෙස්වලට ගොස් ඔවුන්ට එ.ජා.ප සාමාජිකපත් අලෙවි කළේය. කරු රැස්ව සිටි මුස්ලිම් ජනතාවක් අමතා අවධාරණය කළේ එක්සත් ජාතික පක්ෂය සමගි කිරීමට තමන් දිවිහිමියෙන් කැප වී ක්‍රියා කරන බවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=ab1303107</link>
    <topic>ජනපතිගේ ජපන් සංචාරය වෙනුවෙන් එරට - මෙරට බුදු දහම දියුණු කරන්න වැඩ පිළිවෙළක් හදනවා</topic>
    <author>සාකච්ඡා කෙළේ</author>
    <content>දහම් සෙවණ සිඟිත්තෝ ළමා සංවර්ධන පදනමේ නිර්මාතෘසුදුහුම්පොළ විමලසාර හිමිවසර 15 කට ආසන්න කාලයක් ජපානයේ වැඩ වාසය කරමින් දෙරට අතර බුදු දහම ඇතුළු දෙස් විදෙස් සබඳතා ඇති කරලීමට සමත් වූ දහම් සෙවණ සිඟිත්තෝ ළමා සංවර්ධන පදනමේ නිර්මාතෘ සුදුහුම්පොළ විමලසාර හිමියන් මේ දිනවල දිවයිනට වැඩම කර සිටිති. ජනාධිපතිතුමාගේ ජපන් සංචාරය අද (10) ඇරැඹීමට නියමිත අතර දෙරට අතර මිතු දහම වැඩිකර මෙරට ප්‍රතිරූපය අන්තර්ජාතික තලයට ගෙන යාමට අප සැවොම කටයුතු කළ යුතු බව උන් වහන්සේ පවසති. මේ ලිපිය උන්වහන්සේ සමඟ කළ සාකච්ඡාවකි.වසර 15 කට ආසන්න කාලයක් ජපානයේ වැඩ වසන ඔබ වහන්සේ ජපානයේ සහ ලංකාවේ බුදු දහම අතර වෙනස දකින්නේ කෙසේ ද?වරින්වර බුදු දහමේ ඇති වූ වෙනස්කම් මත මහායාන හා ථෙරවාද වශයෙන් නිකායන් ඇතිවුණා. ජපානයේ දකින්නට තියෙන්නේ මහායාන බුදුදහමයි. අපේ රටේ ථෙරවාද බුදු දහම අදහනවා.බාහිරින් සිට බලන විට අපේ රටේ බුදු දහමේත් ජපානයේ වගේම අනෙක් බෞද්ධ රටවල බුදු දහමේත් දකින්නට තියෙන ප්‍රධාන වෙනස ඇත්තේ සැලසුම් සහ සම්බන්ධීකරණයේ බව කියන්න ඕන.ඕනම බෞද්ධ රටක ආගම දහම පිළිබඳව හොඳ සැලැස්මක් තියෙනවා. අපේ රටේ එහෙම එකක් නැති බවයි පේන්නේ. අපේ රටේ බොහෝ දෙනා නිදහසින් අයුතු ප්‍රයෝජන අරගෙන තියෙන බවත් පෙනෙනවා. සැලසුම් සහගත මෙහෙයවීමක් බුදු දහම තුළ දකින්න නැහැ.මේ සැලසුම් සහගත මෙහෙයවීම ජනාධිපතිතුමාට නැත්නම් රජයට කරන්න බැහැ. අපේ භික්ෂුන් වහන්සේ විසින්ම කළ යුතු වෙනවා. එසේ නොවන නිසයි අපේ රටේ බුදු දහම යම් මට්ටමකට පිරිහීමට පත්වෙලා වගේ පෙනෙන්නෙ.ලංකාවේ ප්‍රධාන නිකායන් 3 ක් තිබෙනවා. ඒ ඒ නිකාය තුළත් අනු නිකායන් මහ නාහිමිවරුන් දක්නට ලැබෙනවා. ඔබ වහන්සේ පවසන්නේ මෙසේ නිකාය වැඩිවීම මෙරට බුදු දහමට බලපෑමක් වී ඇති බව ද?ඇත්තෙන් ම ලංකාවට වඩා නිකායයන් ජපානයේ දක්නට තියෙනවා. නිකායයන් විශාල ප්‍රමාණයක් තියෙනවා.නමුත් ඒ හැම නිකායකම සැලසුමක් ප්‍රතිපත්තියක් වගේම ව්‍යවස්ථාවක් දක්නට තියෙනවා. අද පැවිදි බවට පත්වූ අයෙක් වුවද නායකත්වයේ දැනුම් දීම අනුව කටයුතු කරනවා. මෙහිදී විශේෂයෙන්ම කියන්න ඕන නායකත්වයේ පණිවුඩය අවසානය දක්වාම ගලා යනවා. නමුත් අපේ රටේ එහෙම නැහැ. මහනායක හිමියන්ගේ පණිවුඩය අද පැවිදි වන සාමණේර හිමියන් දක්වා යා යුතුයි.එවැනි වැඩ පිළිවෙළක් ක්‍රමවේදයක් සම්බන්ධීකරණයක් අපේ නැහැ. එවැනි ක්‍රමවේදයක් අප ඇති කළ යුතු වනවා. අපේ රටේ මහ නාහිමිවරුන් හැම විටම රටට වැදගත් ජනතාවට බුදු දහමට වැදගත් වන කටයුතු සඳහා වැඩ සටහන් ඉදිරිපත් කරනවා. සම්පාදනය කරනවා. ඒවා ප්‍රාදේශීය මට්ටමට ගම් මට්ටමට යාම සඳහා ක්‍රමවේදයක් අවශ්‍යයි.ඒ වගේම ප්‍රාදේශීය මට්ටමේ ගම් මට්ටමේ අඩුපාඩු යෝජනා සැලසුම් ඉහළට පැමිණීමේ ක්‍රමයක් ද අවශ්‍යයි. එවැන්නක් නොමැති නිසා තමයි අපේ දියුණුව අඩු වෙලා තියෙන්නෙ විවිධ විවේචන එල්ල වන්නෙ.ඔබ වහන්සේ පවසන්නේ මෙරට දුෂ්කර ප්‍රදේශවල පිහිටි විහාරස්ථාන සම්බන්ධයෙන් අනෙක් හිමිවරුන් අවධානය වැඩි වශයෙන් යොමු කළ යුතු බවක් ද?හොඳ ප්‍රශ්නයක්. ඊට එක එල්ලේ පිළිතුරක් ලබා දීමට බැහැ. අපට වැඩපිළිවෙළක් අවශ්‍යයි. එසේ නොමැතිව ඒ සඳහා තාවකාලික පැලැස්තර යොදා පලක් නැහැ. මේ සඳහා අතීතයෙන් උදාහරණ ගන්න පුළුවන්. මහායාන බුදු දහමේ ආරම්භකයන් ඉතාම කල්පනාකාරීව දීර්ඝ කාලීන වැඩ සටහන් ක්‍රියාත්මක කර තිබෙනවා.එයින් බුදුදහම සුරැකීමට කටයුතු කර තිබෙනවා. ජපන් බෞද්ධයන්ගේ නම ලබා දෙන්නේ පන්සලෙන් නම ලබාදුන් පන්සලේ නිකාය තමයි ඒ පුද්ගලයන්ගෙන් වාසගම වන්නේ. ඒ තැනැත්තා මියයන තෙක්ම පන්සල හා සම්බන්ධව කටයුතු කරනවා. මියගියාට පසු ඔහුගේ භෂ්මාවශේෂ විහාරස්ථාන භූමියේ තැන්පත් කරනවා.එහිදී විහාරස්ථානයට යම් පුණ්‍යාධාර ලබා දෙනවා. ඇතැම් විට මිය ගියේ රාජ්‍ය සේවකයකු නම් ඔහුගේ විශ්‍රාම වැටුප පවා විහාරස්ථානයට හරවන අවස්ථා තිබෙනවා. මාස් පතා හෝ අවුරුදු පතා විහාරස්ථානයට යම් මුදලක් පරිත්‍යාග කෙරෙනවා. මේ නිසා විවිධ කටයුතු සඳහා දායකයන්ට අමුතුවෙන් බරපැන දැරීමට වන්නේ නැහැ.ඔබ වහන්සේ එසේ පැවසුවත් අද අපේ රටේ ඡ්‍යොතිෂය පවා විහාරස්ථානයට පැමිණ තිබෙනවා. සෙත් කවි සාදා ගැනීමට වගේම බෞද්ධාගමෙන් බාහිර කටයුතු සඳහා ජනතාව හුරු වෙලා. විහාරස්ථානත් ඒ සංස්කෘතියට හුරු වෙලා. මෙය බුදු දහමේ පැවැත්මට කෙසේ බලපායි ද?මා කලින් කියු පරිදි ඉහළ සිට පහළම ස්ථානය දක්වා දහමේ පණිවුඩය වගේම අනෙක් පණිවුඩ ගලා යාමේ ක්‍රමවේදයක් තිබිය යුතු වනවා.ජපානයේ නාහිමිවරුන්ට ආදායම් ලැබෙන විහාරස්ථානවලින් කොටසක් ලබා දෙනවා. එසේ කරන්නේ ආදායම් අඩු විහාරස්ථාන සඳහා ලබා දීමටයි. මේ නිසා ආගමික කටයුතු උදෙසා වෙනම ආර්ථිකයක් යොදා ගැනීමට අවශ්‍ය වන්නේ නැහැ. මේ තත්ත්වය අපේ රටේ නැති නිසා ඡ්‍යොතිෂය, සෙත් කවි, තොවිල් කටයුතු පවා අද අපේ විහාරස්ථානවල ආදායම් මාර්ග වෙලා.ඡ්‍යොතිෂය සෙත් කවි වැනි කටයුතු ජනතා සමාජ සේවයක් ලෙස විහාරස්ථාන මඟින් සිදු කළාට ගැටලුවක් නැහැ. එහෙත් අද වාහන අලෙවි කිරීම් තත්ත්වයට සමහර විහාරස්ථාන පත්ව තිබෙන්නේ. පැහැදිලි ක්‍රමවේදයක් අපේ බුදු සසුනේ දක්නට නැති නිසයි. වසර 15 කට ආසන්න කාලයක් ජපානයේ සිට මේ රට දිහා බලද්දි මට ඒ බව හොඳින්ම පේනවා.ඔබ වහන්සේ කුඩා දරුවන් සම්බන්ධයෙන් විශාල වැඩ කොටසක් එතෙරත් මෙතෙරත් කරනු ලබනවා. විශේෂයෙන් ම දහම් සෙවණ සිඟිත්තෝ ළමා සංවර්ධන පදනම මඟින්. ඒ ගැන විස්තර කළොත්.1990 වසරේ මා වැඩ සිටියේ පනාගොඩ බෝධිරාජාරාමයේ බ්‍රිගේඩියර් ඩෙන්සිල් කොබ්බෑකඩුව සහ බ්‍රිගේඩියර් කස්තුරිආරච්චි මහත්වරුන් මගෙන් ඉල්ලීමක් කළා යුද්දෙට ගිහින් ඉන්න පියවරු නිවසේ නැති දරුවන් උදෙසා පෝයට යම් වැඩසටහනක් ක්‍රියාත්මක කරන්න කියලා. පෝය දවස්වලට දරුවන් සීල සමාදානයට යොමු කිරීමේ වැඩ සටහනක් ක්‍රියාත්මක කළා. ඊට නම දැම්මේ දහම් සෙවණ සිඟිත්තෝ කියල. දූ දරුවන් 15 ක ගෙන් ආරම්භ වෙච්ච මේ වැඩ සටහන ටික දවසකින් දරුවන් 500 ක් 600 ක් දක්වා ඉහළ ගියා.පසුව මේ වැඩ සටහන ජනපි‍්‍රය වෙලා රූපවාහිනී මාධ්‍යය දක්වා ගියා. රූපවාහිනියෙන් දූ දරුවන්ගේ දස්කම් ඉස්මතු කළා. මට ඕන වුණේ දූ දරුවන්ගේ ආධ්‍යාත්මය වගේම මනසත් දියුණු කරන්නයි. පසුව මේ වැඩ සටහන ගමින් ගමට ගියා. මධ්‍යස්ථාන 8000 ක් පමණ ලංකාව පුරාම ඇරැඹුණා. මගේ ජපන් සංචාරයත් එක්ක ජපානයෙත් මේ වැඩ සටහන ආරම්භ කළා. ඒ වැඩ සටහනට විශාල ප්‍රතිචාර ලැබුණා. ඒකට ප්‍රධාන හේතුව වුණේ ජපානයේ දූ දරුවන් දැඩි පීඩනයකින් සිටීමයි. ඔවුන්ගේ සියදිවි නසා ගැනීමේ ප්‍රතිශතය වැඩි වෙමින් තිබුණා. මගේ දහම් සෙවණ සිඟිත්තෝ වැඩ සටහන පාසල් මට්ටමින් ඇරැඹුණා. ජපන් අගමැතිතුමාගේ ප්‍රශංසාවත් එයට හිමි වුණා.මම ජපානයේ ඉහළම ධන කුවේරයන් වගේම පහළම දුගියාත් ඇසුරු කරනවා. ඒ හැම කෙනෙක්ම දූ දරුවන්ගේ අනාගතය වෙනුවෙන් මාගේ සහාය ලබා ගන්නවා.දෙරට අතර මිත්‍රත්වය තහවුරු කිරීම සඳහා ඔබ වහන්සේගේ දායකත්වය විස්තර කළොත්...ජනාධිපතිතුමාගේ ජපන් සංචාරය අද (10) ඇරැඹීමට නියමිතයි. ඒ සංචාරය නිමිත්තෙන් මම පෞද්ගලිකවම වැඩ පිළිවෙළක් ආරම්භ කර තිබෙනවා. ඒ අනුව දුෂ්කර ක්‍රියාව පෙන්නුම් කරන බෝසත් පිළිම 1000 ක් එරට විහාරස්ථානවලට ලබාදීමට කටයුතු කරනවා. එයින් බලාපොරොත්තු වන්නේ මීට වඩා සබැඳියාවක් දෙරට අතර ඇති කිරීමටයි.අප උත්සාහ දරන්නේ මාසෙකට 300 ක් බැගින් වසරකට 3600 ක්වත් ජපන් බෞද්ධ කණ්ඩායම් විහාරස්ථාන හරහා ලංකාවට එවීම කරන්නයි. එය සාර්ථක වන බව මට විශ්වාසයි.යුද්ධයෙන් පස්සෙ ලංකාව ගැන විදේශයන්හි තියෙන මතය ගැන යම් විස්තරයක් කළොත්.ලංකාවේ අධිවේඟී මාර්ග වගේම හොඳ සංවර්ධනයක් තියෙනවා. කැපී පෙනෙන ඇඟට දැනෙන සංවර්ධනයක් තියෙනවා. අවුරුදු 30 ක් නවත්තන්නට බැරි වුණු යුද්ධය අපේ ජනාධිපතිතුමා නැවැත්තුවා. අපට නිදහස උදා කරල දුන්නා. අප ඊට ණයගැතියි. විදේශීය ප්‍රසාදය ඊට තිබෙනවා.ඒ වුණත් අපේ රට ගැන වැරැදි ප්‍රචාරත් ක්‍රියාත්මක වෙනවා.ඔව් ඒ අපේම වැරැදි නිසයි. මේක අහපු එක හොඳයි. ඒ ගැන යම් විස්තරයක් කියන්න තියෙනවා. ලෝකයේ නොබෙල් තිළිණලාභීන් සියලු දෙනා වසරකට වරක් ජපානයේ කන්දා විශ්ව විද්‍යාලයයට ගෙන්වා උපහාරයක් පුදනු ලබනවා. මෙවර ලෝකයේ වැඩිම අලෙවියක් ඇති ‘යොමුයුරි සිංබුං’ පුවත්පතත් එම උපහාර වැඩ සටහනට සම්බන්ධ වී තිබෙනවා.එම පුවත්පතේ කළමනාකාර කමිටුවේ මමත් සාමාජිකයෙක්. එම කමිටුව රැස්වූ අවස්ථාවක ඇමෙරිකාවේ සුප්‍රසිද්ධ අයෙක් පුවත්පතේ පළ කිරීමට සැකසු ලිපියක් පිළිබඳව මට දැන්වූවා. එම ලිපියේ සඳහන් වන්නේ බුදුදහම තියෙන ලංකාවේ පැවිදි කරවනු ලබන ගැහැනු දරුවන්ට අධ්‍යාපනයට අවස්ථාවක් ලබා නොදෙන බවයි.ලංකාවේ පැවිදි කරවන ගැහැනු දරුවන්ට සාමාන්‍ය පෙළ විභාගයට පෙනී සිටින්නට හැකියාවක් නැහැ. උසස් පෙළට පෙනී සිටින්නට බැහැ. යම් අයුරකින් පෙනී සිටියත් ප්‍රතිඵල නිකුත් කරන්නේ නැහැ. ඔවුන්ට හැඳුනුම්පතක් නිකුත් කරන්නේ නැහැ. මෙය මූලික මානව අයිතීන් උල්ලංඝනය කිරීමක් බවයි එම පුවත්පතේ පළ කිරීමට සූදානම්ව තිබුණේ.ජනාධිපතිතුමා රටේ සංවර්ධනයට මුල් තැනක් ලබා දී අපේ රට දියුණුවට කටයුතු කරන මෙවන් මොහොතක එවැනි ලිපියක් අන්තර්ජාතික ලොව වැඩිම අලෙවිය ඇති පුවත්පතේ පළවුවහොත් සැබැවින්ම එය රටටම කැළලක්.පැවිදි වීමෙන් පසු ගැහැනු දරුවන්ට අධ්‍යාපනයට අවස්ථාවක් ලබා නොදීම කොයිතරම් වරදක් ද? සම්බුද්ධත්ව ජයන්තිය නිමිත්තෙන් දසසිල් මාතාවන්ට විශාල වැඩ කොටසක් සිදු කළා. නමුත් අන්තර්ජාතිකව ප්‍රචාරය වීමට ඉඩ ඇත්තේ චීවරයකින් දරුවන් හිරකර ඔවුන්ට අධ්‍යාපන නිදහස ලබා නොදීමට කටයුතු කරන බවයි.මට පුළුවන් අවශ්‍ය ප්‍රතිපාදන සපයන්න.ගැහැනු දරුවන් පැවිදි කරනවානම් ඊට අවසර දෙනවානම් ඔවුන්ගේ අධ්‍යාපනය නඟා සිටුවන්න රජයට සහාය දෙන්න කියල මම සියලුම භික්ෂුන් වහන්සේගෙන් මෙන්ම වගකිව යුත්තන්ගෙන් ඉල්ලා සිටිනවා. භික්ෂුණීන් වහන්සේ එහෙමත් නැත්නම් මෙහෙණින් වහන්සේ යන නම් භාවිත කළ හැකි ද නැද්ද යන කතා වැඩක් නැහැ. ඒ ගැන මම කිසිවක් කියන්නේ නැහැ. වැඩකුත් නැහැ.අපේ රට ගැන අන්තර්ජාතිකව වැරැදි ප්‍රචාර යන්න පුළුවන් ගැහැනු දරුවන්ට සිවුරු පොරවලා අධ්‍යාපනය ලබන්න ඉඩ දෙන්නෙ නෑ කියල. ඒව වළක්වන්න අපි දැනගන්න ඕන.මේ නිසා නිවැරැදි දේ විතරක් අන්තර්ජාතික තලයට යන විදිහට වැඩ කරන්න අපි රජයටත් ජනාධිපතිතුමාටත් සහාය දෙන්න ඕන. එහෙම නැත්නම් ඒ සියල්ලේම ගැටලුව අප සැමටම බව සිත්හි තබාගන්න ඕන.සාකච්ඡා කෙළේතාරක වික්‍රමසේකරසේයාරුව - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303104</link>
    <topic>කතරගමින් යාපනේට යන තරුණ සාම පාද යාත්‍රාව</topic>
    <author>ගාමිණී සුසන්ත</author>
    <content>අප රටට සාමය, නිදහස උදා වූයේ රාජ්‍ය නායකයින් රණවිරුවන්, සාමාන්‍ය වැසියන් ඇතුළු දහස් ගණනකගේ ජීවිත පරිත්‍යාගයේ ප්‍රතිඵලයක් ලෙසිනි.ග්වාල්වන්ග් දුර්ක්පා බෞද්ධ පූජකතුමා සහ මහින්ද රාජපක්ෂ ජනාධිපතිතුමා පාද යාත්‍රාව නරඹමින්පාද යාතා‍්‍රවට සහභාගීවූ ජනාධිපතිතුමා ඇතුළු පිරිස එසේ උදා කරගත් සාමය නිදහස සිඳ බිඳ දමන්නට ජිනිවා නුවරදී බටහිර රටවල් කීපයක් උත්සාහ දරණ මොහොතක, ලෝකයේ තවත් රටවල් කීපයක ආගමික සාම නියෝජිතයින් පිරිසක් එක්ව ශ්‍රී ලංකාව ලබාගත් සාමය ස්ථාපිත කිරීම පිණිස පසුගිය 06 වැනිදා තරුණ සාම පාද යාත්‍රාව ආරම්භ කළේය. ඒ; කතරගම පූජා නගරයෙනි. දකුණේ කතරගමින් ඇරඹි මෙම පාගමන ශ්‍රීපාදය, මහනුවර, මාතලේ, දඹුල්ල, පොලොන්නරුව, අනුරාධපුරය ඇතුළු නගර පසු කරමින් අප්‍රේල් 06 වැනිදා උතුරේ යාපනය නගරයට ළඟාවීමට නියමිත ය.මෙම තරුණ සාම පාද යාත්‍රාවේ සමාරම්භක අවස්ථාවට සහභාගි වූ ඉන්දියාවේ ග්වාල්වන්ග් දුර්ක්පා පූජකතුමා, මහින්ද රාජපක්ෂ ජනාධිපතිතුමා, ජනාධිපති ලේකම් ලලිත් වීරතුංග මහතා, පාර්ලිමේන්තු මන්ත්‍රී නාමල් රාජපක්ෂ මහතා ඇතුළු සම්භාවනීය පිරිස පළමු කොට උදෑසන 8.00 ට පමණ කිරිවෙහෙර වහන්සේට මල් පහන් පුදා එහි පැවති ආගමික වතාවත්වලට සහභාගි වූහ.ඉන් අනතුරුව ජනාධිපතිතුමා සාම පා ගමන සමඟ කිලෝමීටර් 2 ක පමණ දුරක් ගමන් කර තනා තිබූ වේදිකාව මත සිට සම්පූර්ණ පා ගමනම නැරඹීය. උඩරට, පහතරට, සබරගමු වැනි ඉතා අලංකාර නර්තන අංගයන්ගෙන් මෙම සාම පාද යාත්‍රාව සමන්විත විය. නැවතත් පාද යාත්‍රාවට එක්වූ ජනාධිපතිතුමා පාද යාත්‍රාව සමඟ බොහෝ දුරක් ගමන් කළේ ය.මෙම තරුණ සාම පාද යාත්‍රාව විදේශීය දූත පිරිසට අමතරව ජනාධිපති ලේකම් කාර්යාලය, ජාතික තරුණ සේවා සභාව, ශ්‍රී ලංකා යෞවන සමාජ සමිති සම්මේලනය තාරුණ්‍යයට හෙටක් සංවිධානය ගිරුවාපත්තුවෙන් තල් අරණට සංවිධානය වැනි සංවිධාන මෙහෙයවීය. ඉහත සංවිධානවල දෙදහසකට අධික පිරිසක් මෙයට සහභාගි වූහ.ලෝක සාමය වෙනුවෙන් ලොවපුරා රටවල් අතර යන 270 ක පමණ විදේශීය ආගමික දූත පිරිසක් මෙයට සහභාගි වී සිටියහ. එම විදේශ දූත පිරිස අතර ඉන්දියාව, ටිබෙටය, ජර්මනිය නේපාලය, ඉන්දුනීසියාව, වියට්නාමය, ඇෆ්ගනිස්ථානය ඇතුළු රටවල් කීපයකම ආගමික පූජකවරුන් සහ සාම නියෝජිතයින් සිටිනු දැකගත හැකි විය.“තරුණ සාම පාද යාත්‍රාව“ කතරගම සිට යාපනය දක්වා යන ගමනේදී ඒ ඒ ප්‍රදේශවල සුවිශේෂී ස්ථානවලදී ප්‍රදේශයේ දේශපාලනඥයන් රාජ්‍ය ආයතනවල නියෝජිතයින් මෙන් ම තරුණ තරුණියන් සිය ගණනක් ද මෙම සාම පා ගමනට එක්වීමට නියමිත ය.ගාමිණී සුසන්තඡායාරූප - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303101</link>
    <topic>ඔව්! අපි මත්තලට විනෝද සවාරියක් ගියෙමු...</topic>
    <author>කසුරි</author>
    <content>අටුවා ටීකා ටිප්පනි නැතිව අපි කෙළින්ම කාරණයට බසිමු.රනිල් වික්‍රමසිංහ මහතා පවසන්නේ රජය පසුගියදා පුවත්පත් කතුවරුන් ඇතුළු මාධ්‍ය ප්‍රධානීන් විනෝද සවාරියක රැගෙන ගිය බවය.කවුරුන් නැතැයි කීවද මම රනිල් මහත්මයා සමඟ එකඟ වෙමි. සැබැවින්ම එය විනෝද සංචාරයක් විය.විනෝදය යනු කුමක්ද? සිතට ලැබෙන සතුටය. එදා ගමන පුවත්පත් කතුවරුන් සහ මාධ්‍ය ප්‍රධානීන් වූ අපට සැබෑම සතුටක් ලබා දෙන ගමනක් වීය. එය හුදු රාජකාරි ගමනක් නොවන්නේ වෙනත් රාජකාරි ගමන්වලින් නොලැබෙන අති මහත් සතුටක් අප සියලු දෙනාම ලැබූ බැවිනි.මත්තල ගුවන් තොටුපළට පා තැබූ අප සැම වෙතින්ම පිටවූ හෝ පිටවෙන්නට සූදානමින් දෙතොල ළඟටම පැමිණි වචනයක් විය.”මාරයි.. මාරයි”සිත විස්මිතව අමන්දානන්දයට පත්වූ විට මතුවන මේ පොදු ජන වචනයෙහි පසුබිම් අර්ථය නම් සිතාගන්නටවත් බැරි තරමේ සතුටක් ලැබී ඇති බවය. “මාරයි” යන වචනය එන්නේ එවන් පසුබිමක සිටය.ඔව්.. අපි මත්තලට පා තැබූ මොහොතේම “මාරයි.. මාරයි” යන වචනය අපේ සිත් පත්ලෙන් පැනනැඟී ඇතැමුන්ගේ දෙතොලින් ද පිට වූ බව සැබෑවක්ම ය. ඒ වචනය පැමිණියේ නිරායාසයෙනි. ඒ වචනයේ සැබෑ හැඩරුව මතුවෙන්නේ ද නිරායාසයෙන් උපන් විටය.අපි ඇතැම් විට විනෝදයක් ලබන්නට අනුරාධපුර, පොලොන්නරුව හෝ සීගිරි යන්නෙමු.පැරකුම් මහ සමුදුර වෑකන්දේ සිටින විට දැනෙන සතුට සහ තෘප්තිය විසින් “මාරයි.. මාරයි” යන වචනය සිය දහස් වරක් අපේ සිත් වෙත කැඳවනු ලබයි. අපට මහා පරාක්‍රමබාහු රජතුමා සිහිපත් වෙයි.මින්නේරි වෑකන්ද මත සිට ඇස්මානයේ කෙළවර තෙක් පෙනෙන මහා දියඹ දෙස බලා සිටින විට ද ඒ සතුට අප වෙත ගලා එයි. මින්නේරි දෙවියන් ලෙසින් හඳුන්වන මහසෙන් රජතුමා අපට සිහිපත් නොවන්නේ ද? අප මේ සිටගෙන සිටින වෑකඳු මතින් පෙරයම් දවසක මහා පරාක්‍රමබාහු රජතුමා, මහසෙන් රජතුමා පියවර තබා ඇතැයි සිතෙන විට සිතට දැනෙන ගෞරවනීය ආනන්දය සතුටක් බවට පත්ව අපේ ජීවිත පුරා ගලා නොයන්නේ ද?එසේ සතුටක් නොලැබෙන්නේ නම් ඒ මහා කුහක සිතක් විය යුතුය.අනුරාධපුරයේ රුවන්වැලි මහ සෑරදුන් අබියස සිටගෙන සිටින විට දැනෙන සතුට මෙතෙකැයි කියා නිමකළ හැකිද? ගැමුණු රජතුමා (‘දුටු’ යන්න සිතාමතාම ඉවත් කළෙමි. මන්ද එතුමා දුෂ්ට ගාමිණී කෙනකු නොව විශිෂ්ට ගාමිණී කෙනකු වන බැවිනි.) සිහිපත් නොවන්නේද? සීගිරිය ද එසේමය.ඒ සියලු තැන් අප තුළ මහා සතුටක් ඇතිකරයි. එබැවින් සියලු තැන් නරඹන්නට යන ගමන විනෝද සවාරි මිසක කාලකණ්ණි සවාරි නොවන්නේ ම ය.සිත පිරෙන යම් තැනක් වේ ද එතැන බලන්නට යාම විනෝද සවාරියක් මිස අන් කුමක්ද?ඒ අර්ථයෙන් ගත් කල රනිල් වික්‍රමසිංහ මහත්මයා පවසන්නේ ඇත්තකි.සිත තුළ ඇතිවන අභිමානයම සතුටක් බවට පත්වෙයි. ලේ මෙන්ම සිතද පිරිසුදු කරයි. පරාජිත සිතිවිලි පමණක් නොව කුහක සිතිවිලි ද පලවා හරියි. අභිමානයේ සහ ආනන්දයේ සිතිවිලි පමණක් ම ළඟාකරවයි.අපි “මාරයි... මාරයි” කියන්නෙමු.රනිල් වික්‍රමසිංහ මහත්මයාණනි, අපි මත්තල දී ලැබුවේ එවන් අභිමානනීය ආනන්දයකි. එහිදී අපේ සිත් අපේ රට ගැනම ඇතිවූ ප්‍රමෝදයකින් පිරී ගියේය. අපි අප ගැනම ආඩම්බර වීමු.අප කුඩා කාලයේ පන්තියේ ටීචර් කළු ලෑල්ලේ ලංකාවේ සිතියමක් ඇඳ ඉස්ඉස්සෙල්ලාම පුත්තලම ප්‍රදේශය ද හම්බන්තොට ප්‍රදේශය ද සලකුණු කොට ඒවා ශුෂ්ක ප්‍රදේශ යනුවෙන් නම් කරයි.ඒවායේ ගහකොළ නැත. පතොක් යායවල් ඇත. වැවෙන එක් දෙයක් ඇත. ඒ කටුය. එක කර්මාන්තයක් ඇත. ඒ ලුණු කර්මාන්තයයි.රජයේ සේවකයෝ තමන් සේවය කිරීමට කැමතිම ප්‍රදේශවලට පෙර අකමැතිම ප්‍රදේශ නම් කරති. ඒ ශුෂ්ක ප්‍රදේශ හෙවත් පුත්තලමයි. හම්බන්තොටයි.පසුගිය දවසක කතුවරුන් ගියේ එවන් පෙදෙසකට ද? පතොක් යායවල් දර ඉපල් බවට පත්වූ කේඩෑරි කටු පඳුරු දකින්නට ද?නැත.. රනිල් මහත්මයාණෙනි, එක්තරා විස්මයක් දකින්නටය. මහින්ද රාජපක්ෂ ජනාධිපතිතුමාගේ කාලයේ සිදුවූ එවන් විස්මයක් දකින්නටය. අපි “මාරයි.. මාරයි” කීවෙමු.රනිල් වික්‍රමසිංහ මහත්මයාණෙනි, ඔබතුමාගේ කාලයේ සිදුවූ එවන් එක් දෙයක් පෙන්වන්නට අපව කැඳවාගෙන යන්නැයි ඉල්ලා සිටිමු.මත්තල ගුවන්තොටුපළ වැනි හම්බන්තොට වරාය වැනි, දක්ෂිණ අධිවේගී මාර්ගය වැනි රට පුරාම ඇති කාපට් දැමූ මහාමාර්ග පද්ධතිය වැනි.. මහා දිග පාලම් වැනි කිසියම් දෙයක් පෙන්වන්නට අප රැගෙන යන්නැයි ඉල්ලා සිටිමු.ඔබගේ කාලයේ තැනූ වරායක් නොව දිය කඩිත්තක්, ගුවන් ;තාටුපළක් නොව හොඳ බස්නැවතුම්පළක්, මහා පාලමක් නොව හරිහමන් බෝක්කුවක්, අධිවේගී මාර්ගයක් නොව මඳවේගී මාර්ගයක් පෙන්වන්නට රැගෙන යන්නැයි ඉල්ලා සිටිමු.”මාරයි.. මාරයි” කියා සිතෙන එක් තැනකට අප රැගෙන යන්නැයි ඉල්ලා සිටිමු.රනිල් මහත්මයාණෙනි, ඔබට කාරණා දෙකක් පැහැදිලි කර දිය යුතුව තිබේ. ඇත්තටම එදා මත්තලට පා තැබූ දවසේ අපි පුදුමාකාර ආනන්දයක් වින්දෙමු. මේ සිළිඳුලා විසූ කර්කශ ප්‍රදේශයදැයි සිතුණ විට ඒ ආනන්දනීය විස්මය සිය දහස් වරක් වැඩි විය. මෙය අතිශයෝක්තියක් නොව ඇත්තකි.අනෙක් විශේෂ කරුණ නම් පැය භාගයක් ගුවනින් ගොස් ආපසු ඒම මහා විනෝද සවාරියක් ලෙස හඳුන්වා දෙමින් අපේ ඇඟේ ගසන්නට උත්සාහ දැරීම පුවත්පත් කතුවරුන්ට සහ විද්යුත් මාධ්‍ය ප්‍රධානීන්ට කළ මහා අපහාසයක් බවය.එදා ගමනට සහභාගිවූ අපි සියලු දෙනාම පාහේ නවීන පහසුකම් සහිත ගුවන්යානාවලින් පැය ගණන් ගමන් කර ඇත්තෙමු. ලොව විවිධ ගුවන්තොටුපළවල් දැක ඇත්තෙමු. පැය භාගයක් ගුවනින් යන්නට හෝ ගුවන් තොටක් දකින්නට තරම් ළාබාල ආසාවක් අප කා තුළවත් තිබුණේ නැත. ඔබේ සිත මොහොතකට හෝ කුහක නොවුවහොත් මත්තල දකින මොහොතේදී ඔබට ද “මාරයි... මාරයි” කියා සිතෙනු නිසැකය.නිකම් අනම් මනම් කතා කියා රටම හිනස්සනවාට වඩා මත්තල ගුවන් තොටුපළ විවෘත කරන දවසේවත් එහි ගොස් ආනන්දය කෙතරම් සම්භාවනීය එකක් දැයි පසක් කර ගන්නා ලෙසින් ඉල්ලා සිටිමු.ඔබ පැවසූ පරිදි මෙවන් ආනන්දනීය “ට්‍රිප් එකක්” සංවිධානය කොට අප එහි කැඳවාගෙන යන්නට මූලික වූ ප්‍රසන්න වික්‍රමසූරිය සභාපතිතුමා ප්‍රධාන ගුවන් සේවා සමාගමටත් චරිත හේරත් ලේකම්තුමා ප්‍රධාන ප්‍රවෘත්ති දෙපාර්තමේන්තුවටත් අපේ සැබෑම කෘතඥතාව පළකරමු.එහෙත් දහසකුත් එකක් රාජකාරි වැඩකටයුතු නවත්වා, ඉතාම අඩු පහසුකම් සහිත කුඩා ගුවන් යානා තුනකින් ගමන් ගත්තේ ඔබ සිතන අන්දමේ ආතල් එකක් ගන්නටද?හැමදාමත් ඔබට සිදුවූයේ මෙවැනි දෙකයි පනහේ කතා කියමින් සිටින්නටය. දේශපාලන ජීවිතය පුරාම ඔබට සිදුවන්නේ ද එවැනි කතා කියමින් සිටින්නටය.එහෙත් ඔබ පැවසූ පරිදි මෙය විනෝද සවාරියක් විය. එය අභිමානනීය ආනන්දයක් ඉතිරි කළ සවාරියක් විය.”මාරයි මාරයි” කියන වචනය ඉතිරි කළ සවාරියක් විය. රනිල් මහත්මයාණෙනි, ඔබත් වරක් ගොස් බලන්න.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303102</link>
    <topic>එංගලන්තෙ ඉංජිනේරුවන් මවිත කළ දෙමෝදර ආරුක්කු පාලම හැදු අපේ අප්පුහාමි</topic>
    <author>ඡායාරූප හා සටහන</author>
    <content>කොළඹ කොටුව හා බදුල්ල දක්වා වැටී ඇති දුම්රිය මාර්ගය ඔස්සේ එදා මෙදාතුර ලක්ෂ ගණනක මගී පිරිසක් දුම්රියේ ගමන් කරන්නට ඇත. එම මගීන් පමණක් නොව දෙමෝදර හා ඇල්ල දුම්රිය ස්ථාන දෙක අතර ආරුක්කු 09 පාලම ගැන අසා ඇති අයත් එය ඉදිකළේ එංගලන්ත ජාතික ඉංජිනේරුවන් බවට විශ්වාස කරනු ඇත.නමුත් මෙම ආරුක්කු 09 දුම්රිය මාර්ග විස්මිත පාලම ඉදිකිරීමට දායක වී ඇත්තේ ඉංජිනේරු තාක්ෂණය නොදත් මළපොතේ අකුරක්වත් නොදත් වැලිමඩ කැප්පෙටිපොළ පෙල්ලවින්නේ උපන් පී. කේ. අප්පුහාමි නම් ගැමියකු යැයි කීවොත් ඔබ පිළිගන්නවා ද? ඔබ පිළිනොගත්ත ද මෙය ඉරහඳ සේ සත්‍ය කතාවකි.කොළඹ කොටුව හා බදුල්ල දක්වා වැටී ඇති මෙම උඩරට දුම්රිය මාර්ගයේ ඇල්ල සිට දෙමෝදර අතර දුම්රිය මාර්ගය සැකසීමේ දී සැතපුම් 169 කණුව අසල කඳු දෙකක් අතර යකඩ පාලමක් ඔස්සේ සම්බන්ධ කිරීමට එංගලන්ත ජාතික ඉංජිනේරුවරයා සැලසුම් කර ඇත.මෙසේ රැගෙන ආ යකඩ පාලම දිගින් අඩුවීම නිසා ඉංජිනේරුවරයා දැඩි අසීරුවකට පත්ව ජීවිතය පවා නැතිකර ගැනීමට උත්සාහ දරා ඇතැයි පැවැසේ. එම අවස්ථාවේ මේ පී. කේ. අප්පුහාමි මැදිහත්ව මේ අන්දමට පාලම මඩ වගුරක් කළු ගල්වලින් පුරවා සකසන ලද අත්තිවාරමක් මත ආරුක්කු 09 න් යුක්තව ඉදිකිරීමට කටයුතු කර ඇත. මෙසේ ආරුක්කු 09 න් යුක්තව ඉදිකර ඇති පාලමේ සාමාන්‍ය උස අඩි 300 ක් බව පැවැසේ.මෙම පී. කේ. අප්පුහාමි නම් ප්‍රායෝගික දැනුම් සම්භාරයක් හා දක්ෂතා වලින් පිරි ගැමියා දුම්රිය මාර්ගය ඉදිකිරීමට සම්බන්ධව ඇති අයුරු ද ඉතාමත් රසවත් කථාවකි.තොවිල් පළ නැටුමට හා බෙර වැයීමට ආශාවක් දක්වා ඇති පී. කේ. අප්පුහාමි කළු පහන ප්‍රදේශයේ තොවිල් පළකදී තරගයට නැටීමට ගොස් එයින් පරාදව ලැජ්ජාව ඉවසා ගත නොහැකිව තොවිල් පළෙන් පලා ගොස් ඇත. තොවිල් ඇඳුමින්ම පලා ගිය මෙම පුද්ගලයා රාත්‍රියේ ඔහිය දුම්රිය මාර්ගයට ගොඩ වී ඇත. දෙපයේ බැඳ ඇති ගෙජ්ජි හඬත් තොවිල් පළ ඇඳුමින් සැරසී සිටින අයකු දැකීමෙන් දුම්රිය මාර්ගය ඉදිකරමින් සිටි පිරිස ළන්තෑරුම් එළියෙන් දැක බියට පත්ව ඇත.තමන් මුහුණ දුන් අමිහිරි අත්දැකීම එහි සිටි පිරිසට මෙම අය පවසා ඇත. මොහුගේ කථාව දැනගත් දුම්රිය මඟ සැකසීමේ නියැළි සිටි සුදු ජාතික ඉංජිනේරුවරයා තමන් යටතේ දුම්රිය මඟේ වැඩවලට එක්වන ලෙසට දන්වා ඇත. එතැන් සිට ඔහිය සිට බදුල්ල දක්වා වැටි ඇති දුම්රිය මාර්ගයේ බිං ගෙවල් හා දුම්රිය මාර්ගයේ ගලින් බඳින ලද බැමි සැකසීමට පී. කේ. අප්පුහාමි දායක වී ඇතිව, පමණක් නොව සුදු ජාතික ඉංජිනේරුවරයාගේ විශ්වාසවන්තම සේවකයා බවට පත්ව ඇත. පී.කේ. අප්පුහාමි මහතාගේ එම ජීවිත කථාව ඔහුගේ මුනුපුරෙකු වන කැප්පෙටිපොළ කරගහඇල්ල සිරි වෙද මැදුරේ පදිංචි ආර්. එම්. පියතිලක (46) මහතා,“අපගේ මෙම පී. කේ. අප්පුහාමි සීයාගේ උප්පැන්න සහතිකයේ ඇත්තේ ආර්. එම්. අප්පුහාමි කියායි. දුම්රිය මාර්ගයේ වැඩට එක්වීමෙන් පස්සේ පී. කේ. අප්පුහාමි යන නම සුදු ජාතිකයන් පටබැඳ තිබෙනවා. අන්තිමට අපේ සීයා ජනපි‍්‍රය වුණේ පී. කේ. අප්පුහාමි බාස් නමින් කීවොත් හරි.අපේ සීයා 1885 දී පමණ ඉපදී තියෙනවා. ඔහු මියගොස් ඇැත්තේ 1951 දියි.සීයා කිසිදාක පාසල් ගොස් නැති උනත් ගොවිතැන් කටයුතු සිදුකර තිබෙනවා. එසේම ඔහු යාග හෝම පවත්වන තොවිල් පොළවලට ගොස් නැටීමටත් බෙර වාදනය කිරීමටත් පුදුම හැකියාවක් දක්ෂකමක් දක්වා තිබෙනවා.ඉතින් අපේ සීයා දවසක් කළුපහන ප්‍රදේශයේ තොවිල් පළකට ගොස් රාත්‍රී කාලයේ නටන අතර තරගයට බෙර වාදනය කරමින් අඩව්වක් නටා තියෙනවා. එයින් සීයා පැරදිලා. මෙයින් ලැජ්ජාවට පත් සීයා තොවිල් පළ ඇඳුම පිටින්ම පලා ගොස් තියෙනවා. තොවිල් පළ ඇඳුමින්ම සීයා කැලේ මැදින් ඔහියට පැමිණ තිබෙනවා.එම අවස්ථාවේ නානුඔය දුම්රිය පළේ සිට බදුල්ල දක්වා දුම්රිය මාර්ගය සකසන කම්කරුවන් ඔහිය ප්‍රදේශයේ දී හමුවෙලා. තද කළුවරේ ගෙජ්ජී හඬ පතුරවමින් රතු වර්ණ තොවිල් පළ ඇඳුමින් යමෙකු දුටු විට ඕනීම පුද්ගලයකු බය වීම පුදුමයක් නොවේ. ළන්තෑරුම් එළිය ඔස්සේ එහි සිටි මිනිස්සු සීයා දැක හොඳටම බය වෙලා. සීයා ඔවුන් ළඟට ඇවිත් අස්වසා තියෙනවා. සීයා මුහුණ දුන් ගැටලුව ඔවුන්ට විස්තර කර තිබෙනවා.මෙය දැනගත් දුම්රිය මාර්ගය ඉදිකිරීමේ සුදු ජාතික ඉංජිනේරුවරයා සීයාට ඔහු යටතේ දුම්රිය මාර්ගය සැකසීමට එක්වන ලෙසට ඉල්ලීමක් කර තිබෙනවා.සීයා ඊට එකඟ වීමත් සමඟම ආර්. එම්. අප්පුහාමි පී. කේ. අප්පුහාමි බාස් බවට පරිවර්තනය වෙනවා.අපගේ සීයා මළ පොතේ අකුරක්වත් නොදන්නා වුණත් ඔහු අපගේ වැඩිහිටියන් සමඟ දුම්රිය මාර්ගය සැකසීම ගැන විස්තර කථා කර තිබෙනවා. අපේ එදා හිටිය ඉගෙන ගත් වැඩිහිටියන් එම කථාව ඔවුනට හැකි අයුරින් ලියාගෙන තිබෙනවා. එලෙසින් ලියා ඇති කථාවලට අනුව ඇල්ල සිට දෙමෝදර අතර ඉදිකර ඇති ආරුක්කු 09 පාලම ගැන විශේෂයි.මොකද සීයා සමඟ දුම්රිය මාර්ගය ඉදිකළ සිංහල කම්කරුවන් එංගලන්ත ජාතික ඉංජිනේරුවරයා සමඟ එක්ව බිංගෙවල් සකසමින් අනාරක්ෂිත ස්ථාන විශාල කළුගල් බැමි යොදමින් ඉදිකර තිබෙනවා.මෙසේ මාර්ගය ඉදිකරමින් යන අතරතුර ඇල්ල හා දෙමෝදර අතර කඳු දෙකක් අතර විශාල හිඩැසක් තිබි තියෙනවා. එම හිඩැස විශාල මඩ වගුරක් ලෙසින් පැවති තියෙනවා. එනිසා සුදු ජාතික ඉංජිනේරුවරයා කඳු දෙක යා කරමින් යකඩ පාලමක් ඉදිකිරීමට සැලසුම් කරලා. මෙම යකඩ පාලම එංගලන්තයේ සිට රැගෙන ඇවිත් තියෙනවා. නමුත් පාලම කඳු දෙක යා කිරීමට තරම් දිග මදිවී තිබෙනවා.පාලම දිගින් අඩුවීම නිසා සුදු ජාතික ඉංජිනේරුවරයා මුහුණ දී ඇත්තේ බරපතළ ගැටලුවකට. මෙයට විසඳුමක් සොයා ගන්න නොහැකිව සුදු ජාතික ඉංජිනේරුවරයා සියදිවි නසා ගන්න තත්ත්වයක් දක්වා ගැටලුව දුරදිග ගිහිල්ලා.අන්තිමට ඉංජිනේරුවරයා අපේ සීයා ගෙන් අහලා තියෙනවා පී. කේ. බාස් මේකට විසඳුමක් නැද්ද කියා. සීයා කියා තිබෙනවා සේවකයෝ ලබා දෙනවානම් පාලමක් හදන්න පුළුවන් කියලා. සුදු ජාතිකයා මේ ගැන සැක පහල කරලා. සීයා කියා තිබෙනවා මෙම පාලම හදන එකට වැටුප් ගෙවන්න එපා කියලා.ඉංජිනේරුවරයා සීයාට අවශ්‍ය සේවකයෝ ලබාදීලා. සීයා කඳු දෙක මුදුනේ ඇති කළු ගල් කුට්ටි පිටින් පහතට පෙරළා තියෙනවා. අධික වේගයෙන් කන්ද පහළට පෙරලී එන විශාල ගල් මඩ වගුරේ පතුල දක්වා ගිලා බැහැලා. අන්තිමට කළුගල් වලින් මඩ වගුර පිරී හොඳ ශක්තිමත් අත්තිවාරමක් නිර්මාණය කර තිබෙනවා. මඩ හා කළුගල් කුට්ටි මිශ්‍ර වීම නිසා සැකසුණු අත්තිවාරම උඩ මෙසේ ආරුක්කු 09 ක් අලංකාර ලෙස ඉදිකර එම පාලම මතින් දුම්රිය රේල් පාර සකසා තිබෙනවා.දැන් 1913 දී විතර තමයි මෙම පාලම ඉදිකර ඇත්තේ දුම්රිය මාර්ගය ඉදිකළත් සුදු ජාතික ඉංජිනේරුවරයාට දුම්රියක් එහි ධාවනය කිරීමට බයක් දැනී තිබෙනවා. පාලමේ (දුම්රිය මාර්ගයේ) ශක්තිය ගැන සැකයක් ඇති බව ඉංජිනේරුවරයා සීයාට කීයා තිබෙනවා.සීයා පවසා ඇත්තේ ප්‍රථම දුම්රිය පාලම මතින් ධාවනය වන විට ප්‍රධාන ආරුක්කුව යට තමන් නිදා ගන්නා බවයි. ඒ වගේම දුම්රිය ධාවනය වෙද්දී සීයා සරමක් බිමට අතුරාගෙන නිදාගෙන තිබෙනවා. දුම්රිය පාලම මතින් ධාවනය වීමත් සමඟ ඉංජිනේරුවරයා සීයා බදාගෙන සිය සතුට ප්‍රකාශ කර තියෙනවා. අපගේ මේ සීයා විසින් පාලම ඉදිකරන අවස්ථාවේ අත්උදව් දුන් අයකු දෙමෝදර දුම්රිය පොළ අසල පදිංචිව සිට හමුවුණා. ඔහු සොයාගෙන අපි ගියාම එම ආර්. ඩී. බබානිස් කියන අවුරුදු 99 ක් වයසැති සීයා කියන ලද කථා හා සීයා විසින් පැවසීමෙන් පසු අපේ නැදෑයන් ලියා තිබු කථා අතර 100% ක්ම සමානයි.මුනුපුරා පියතිලකඅපි එම බබානිස් සීයා හොයාගෙන ගිහින් හඳුන්වා නොදී ආගිය තොරතුරු කථා කළා. අන්තිමට අප රැගෙන ගියා සීයාගේ ඡායාරූපය එම බබානිස් සීයාට පෙන්නුවා. ඔහු කීවේ මේ අපේ පී. කේ. බාස් නේද කියා. ඔහු සතුටු කඳුළු වැගුරුවා. සීයාගේ අභාවය ගැන අසා හැඬුවා.අපි එම සීයා සමඟ කථා කරන විට දැන ගත්තා දෙමෝදර දුම්රිය ස්ථානය කන්ද මුදුනේ හා ඊට යටින් දුම්රිය මාර්ගය ඉදිවුණේ කොහොම ද කියා.නානුඔය සිට දෙමෝදර දක්වා උසකින් දුම්රිය මාර්ගය ඉදිකරගෙන එද්දි බදුල්ල සිට දෙමෝදර දක්වා මාර්ගය සකසා ඇත්තේ උස අඩු භූමියක් හරහා බවයි. එනිසා දුම්රිය මාර්ග දෙක අතර විශාල පරතරයක් තිබී තියෙනවා.එය සම්බන්ධ කිරීමේ ගැටලුවක් මතුවීම විසඳාගෙන ඇත්තේ මී හරක් බලන්නෙකු කෙවිට තම හිස වටේ කරකවන අයුරු ඉංජිනේරුවරයා දැකීම නිසයි. ඒ අනුව කන්ද වටේ දුම්රිය මාර්ගය සකසා මාර්ග දෙක යා කරන ලද බවයි. එම බබානිස් සීයා මේ වන විට ගාල්ලේ ඔහුගේ දරුවන් ළඟට ගොස් ඇති බව දැනගන්න තිබෙනවා.අපගේ සීයාගේ මැදිහත්වීම මත දෙමෝදර අලංකාර ආරුක්කු 09 පාලම ඉදිවීමෙන් සතුටට පත් ඉංජිනේරුවරයා එම පාලම ඉදිකිරීමට වැඩ කළ කාලයට වැටුප් ලබාදී තියෙනවා. මෙයට අමතරව කොළඹ දුම්රිය දෙපාර්තමේන්තුවටත් දැනුම් දීලා තියෙනවා.දුම්රිය දෙපාර්තමේන්තුව කළ සේවයට සීයාට රිදී කාසි පුරවන ලද මළු 08 ක් තෑගි කර තිබෙනවා. එම මුදලින් කොටසක් වැයකර තම හිතවත් ඉංජිනේරුවරයාට මෝටර් රථයක් මිලදී ගෙන තෑගි කර තිබෙනවා. එසේම එම මෝටර් රථයෙන් උපන්ගම වන පෙල්ලවින්නට පැමිණ එරබද්ද යන ගම්මාන දෙකට අයත් ගැමියන්ට ආහාර වේලක් සමඟ රිදී කාසියක් තෑගි කර තිබෙනවා.1921 දී සීයා අපි පදිංචි මෙම නිවස ඉදිකර තියෙන්නේ. මෙහි ඇතැම් ස්ථාන දෙමෝදර පාලමේ ආකාරයට ඉදිකර තිබෙනවා. තවත් වැදගත් දෙයක් තමයි ජනේල හා දොර උළුවහු උඩින් බිත්ති දිගටම කළුගල් පතුරක් අතුරා ඒ මත බිත්ති බැඳීම නිසා මෝඩ ගඩොලින් බැඳ ඇති බිත්තිය තුළින් වහලයේ ලී වලට ‘වේයාගේ හානිය සිදුවී නෑ.සමහරක් අය දෙමෝදර ආරුක්කු 09 දුම්රිය පාලම හැදුවේ සුදු ජාතිකයන් බවට හඳුන්වා දීමට උත්සාහ දැරීම වැරදියි මළපොතේ අකුරක් නොදත් ගමේ පුද්ගලයකු කඳු දෙකක් යා කරමින් නිර්මාණය කළ පාලමක් බව ඔවුන්ට පැවසීමට කැමතියි. ආර්. එම්. පියතිලක මහතා අවසාන වශයෙන් පැවසීය.ඡායාරූප හා සටහනආර්. රාජමන්ත්‍රී වැලිමඩ සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303103</link>
    <topic>කුරුඳු සහ පොළොස් ඩෙංගුවලට උත්තරයක්ද?</topic>
    <author/>
    <content>දැවැන්ත කර්තෘවරයකු අධ්‍යක්ෂවරයකු සහ සුන්දර මිනිසකු වන ඩී.බී.ධනපාල මහතා ගැන අපි ලිපි කීපයක් ලීවෙමු. අප යළිත් ඔහු ගැන ලියන්නේ පත්තර ලෝකයේ තවත් පුද්ගලයන් දෙදෙනකු වන සිරි පලිහේනත් සුනිල් ගැනත් යමක් සටහන් කරන්නට අවශ්‍ය නිසාය. අප මෙසේ පැරණි මාධ්‍යවේදීන් ගැන සටහන් තබන්නේ ඒ තුළින් වත්මන් මාධ්‍යවේදීන්ට අලුත් යමක් ඉගෙන ගන්නටවත් වත්මන් මාධ්‍යවේදීන්ගේ ගරුත්වය හා දක්ෂතා අඩුවෙන් තක්සේරු කරන්නටවත් නොවේ.සිරි පලිහේන සහ සුනිල් ගමගේ යන දෙදෙනාම ධනපාල මහතා මෙන් ජාතික ඇඳුම අඳින පත්තරකාරයන් දෙදෙනෙකි. ඒ දෙදෙනා ජාතික ඇඳුම ඇන්දේ ධනපාල මහතා මෙන් පත්තර ලෝකයේ දැවැන්තයන් වන්නට නොවේ. ඇඳුමින් පත්තර ලෝකයේ දැවැන්තයන් වන්නට බැරිය.අපි සුනිල්ගෙන් පටන් ගනිමු. සුනිල් කළුය. අඳින්නේ ජාතික ඇඳුමයි. ඔහුට පෞරුෂයක් තිබේ. හැබැයි වාර්තා ලියනවා අඩුය. ඔහු ගැන ධනපාල මහතා අවධානයෙන් සිටින බව සුනිල් දන්නේ නැත. කෙසේ හෝ පත්තර වාර්තාකරුවන්ට ධනපාල මහතා අලුත් නීතියක් දැම්මේය. සෑම වාර්තාකරුවකුම තමන් ලියා පත්‍රයේ පළවන වාර්තා කපා දිනපතාම පොතක ඇලවිය යුතුය. එයට ගැළපෙන පොත් ඔවුනට සැපයිණි. මෙවන් දෑ කර්තෘ මණ්ඩලයේ ක්‍රියාත්මක වීමත් මේ ගැන සොයා බලා ක්‍රියා කිරීමත් දවස් දෙකෙන් තුනෙන් අමතක කරන බව පත්‍ර වාර්තාකරුවෝ දනිති. සුනිල් ද දනී.සුනිල් එක දවසක් උදේ 11ට පමණ කර්තෘ මණ්ඩලයට ආවේය. ඔහු හරි කපටියෙකැයි කීම නිවැරැදිය. ඔහු ප්‍රදර්ශනය කරන්නේ මුළු දවස පත්තරයම තමන්ගේ හිස පිට ඇති බවය. දිනපතා පළවන වාර්තා කපා පොතක අලවන නීතිය ක්‍රියාත්මක කොට සතියකට පසු උදේ 11ට ආ සුනිල්ට ධනපාල මහතා කතා කළේය.ඔහු ලොක්කා සිටි කියුබිකල් එකට දුව ගියේය.”අද මොනවද සුනිල් පත්තරේට ලිව්වේ. ලියපුව කපලා පොතේ ඇලෙව්වාද” ධනපාල ලොක්කා එවැනි ප්‍රශ්නයක් අසාවි යැයි සුනිල් හිතුවේ නැත.”සර් අද මොකුත් පත්තරේ පළවුණේ නෑ” සුනිල් ගේ පිළිතුර විය.“ආ එහෙමද? ගිහින් අරන් එනවකෝ අද පත්තරේ” ලොක්කා අණ කළේය.සුනිල් දිව්වා නොව දිව වුණේය. දවස පත්තර පිටපත ලොක්කාට දුන්නේය. ලොක්කා පිටු එකින් එක පෙරළා සුනිල් ගේ නමින්(ඡර ඹ්ඪදඥ) පළවූ නිව්ස් දෙකක් පෙන්නුවේය. සුනිල් ලොක්කා පෙන්වූ පත්තර පිටු අතට ගනිද්දී අත පමණක් නොව ලොක්කා සිටි කියුබිකල් එකම හෙල්ලුනා සේ සුනිල්ට දැනුණේය.”හා.. දැන් ඉතින් ගිහින් ඕවා කපලා පොතේ අලවා ගන්නකො” ලොක්කා එසේ උපදෙස් දුන්නා මිස බැන්නේ නැත. ලොක්කා කිසිවකුට බනින්නට අවශ්‍ය නැත. මොනවා හරි කීවත් ඇත. මූණ බැලුවත් ඇත.පත්තර නොකියවන මාධ්‍යවේදීහු අද මෙන් එදාත් සිටියහ.සිරි පළිහේන ආවරණය කරන්නේ වෘත්තීය සමිති ක්‍ෂේත්‍රයයි. වැඩිපුර ඇසුරු කරන්නේ වෘත්තීය සමිති සහෝදරවරුන්ය. වරාය ඒ කාලයේ සටන්වලින් පිරි සංස්ථාවකි. සටන්වලින් පිරුණා යයි කියන්නේ නිව්ස් ද එමටය. සිරි පළිහේන කාර්යාලයට එන්නේ නිව්ස් පෝලිමක් අරගෙනය.එක දවසක් සිරි පළිහේන රාත්‍රී නවයට පමණ කන්තෝරුවට ආවේය.”මචං හෙට වරාය ස්ට්‍රයික්. මං කතාව ලියල දෙන්නම්” පළිහේන කීවේය. ඔහු කතාව ලීවේය. එය මම සිරිලාල්ට දුන්නෙමි. සවස පත්‍රයේ ප්‍රධාන ප්‍රවෘත්තිය වූයේ එයයි. “වරාය අද වර්ජනයේ” යන හිසින් සවස පත්‍රයේ ප්‍රධාන පුවත ලෙස පළවිය.පළිහේන කන්තෝරවට ආවේ සවස ප්‍රාදේශීය මුද්‍රණය පළවූවාට පසුවය. කර්තෘ මණ්ඩලයට ආ විගස සවස පත්තරේ පිටපතක් අතේ තබාගෙන ලොක්කා “පළිහේන” යයි කෑගැසුවේය. පළිහේන ලොක්කා ළඟට දිව ගියේය. පළිහේනගේ හදවතේ ගැස්ම වැඩි වුණේ වැඩ වර්ජනය කල්දැමීමට රාත්‍රියේම තීරණය කළ නිසාය.”අයිසේ වරාය වර්ජනයේ කිව්වට මදිනේ – කම්කරුවන් වර්ජනය කරලා ඉන්න පින්තූරයක් අරන් දානවා පත්තරේ” ලොක්කා කීවේය. පළිහේන ලොක්කා සිටි කියුබිකල් එකෙන් ආවා නොවේ එවුණේය. එහාට ගියේය. මෙහාට ගියේය. වාහනයක් එළියට ගැනීමට අවසර පත්‍රයක් ලියා අනුමැතියට ජැක්සන් සේනාරත්න ළඟට ගියේය.සිරි පළිහේන කාරණය කියද්දීම කිසිම ප්‍රශ්නයකින් තොරව ජැක්සන් අනුමැතිය දුන්නේය. පළිහේන ඡායාරූප ශිල්පියකු සමඟ වරායට ගියේය. වෘත්තීය සමිති නායකයෝ හමුවිය.”මොකක්ද සහෝදරයා තමුසෙලා ස්ට්‍රයික් කරන්න තීරණය කරනවා. රෑට නොකරන්න තීරණය කරනවා. අපි තමයි අමාරුවේ” පළිහේන සහෝදරවරුන්ට බැන්නේය.”හරි-හරි මොකක්ද සහෝදරයා වෙන්න ඕනෑ” වෘත්තීය සමිති සහෝදරයා ඇසීය.”ලොක්කට තදවෙලා පත්තරේට පින්තූරයක් නැතුව“ පළිහේන කීය.වෘත්තීය සමිති සහෝදරයා කම්කරුවන් සීයක් පමණ එක තැනකට කැඳවීය. ඔවුන් බිම වාඩිවී වර්ජනය කරන ආකාරය පෙන්වීය. දවස ඡායාරූප ශිල්පියා පින්තූර ගත්තේය.එදා කොළඹ මුද්‍රණයේ ඡායාරූපය පළවිය. ඡායාරූපයෙන් දැක්වෙන්නේ වැඩ වර්ජනය කළ කම්කරු වන්ගෙන් කොටසක් බවත් සාකච්ඡා මාර්ගයෙන් ඉල්ලීම් ලබාදීමට එකඟවූ නිසා වර්ජනය අත්හිටවූ බවත් කැප්ෂන් එක හැටියට පළවිය.පළිහේන උග්‍ර සමසමාජ කාරයෙකි. ඇන්.ඇම්, විවී, ලෙස්ලි හොඳින් හඳුනයි. පක්ෂයට පළිහේන වැඩ කළේය. 1970 දී සමඟි පෙරමුණ බලයට ආවේය. එහෙත් සිරි පළිහේනට අමුතු ජොබ් එකක් ලැබුණේ නැත.පක්ෂයේ එක් සහෝදරයෙක් මේ ගැන එන්.එම්.ගෙන් ඇසුවේය.”සහෝදරයා සිරි පළිහේන සහෝදරයාට මොනවා හරි දෙන්න ඕන නේද?””ඇයි මම එයාට ජේ.පී.කමක් දුන්නේ” ඇන්.ඇම්. ගේ පිළිතුර විය.ජේ.පී.කම ගත්තාට සල්ලි ලැබෙන්නේ නැත. මොකක්දෝ අස්සන් කරගන්නට පළිහේන හමුවූ එක් සහෝදරයෙක් ලියුම් කවරයක් බලෙන්ම පළිහේන අතට දී ලියවිල්ල අස්සන් කරගෙන යන්නට ගියේය. මුදල් සහිත කවරය පළිහේන එපාම කීවේය. කෙසේ හෝ කවරයත් රැගෙන තොටළඟ රා කඩය ළඟට ගොස් එය විවෘත කොට බැලුවේය. රුපියල් දහයේ නෝට්ටු දෙකක් එහි තිබුණි. එහි තිබුණේ බුද්ධ ජයන්තියට මුද්‍රණය කළ රුපියල් දහයේ කොළ දෙකකි. එහි වටිනාකමක් නැති දහයේ කොළ දෙකකි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303105</link>
    <topic>කතරගමින් යාපනේට යන තරුණ සාම පාද යාත්‍රාව</topic>
    <author>සරත් මනුල වික්‍රම</author>
    <content>නගරයේ දරුවන් පරිගණකයට, යතුරු පැදියට, දුරකථනයට ලොල්ව කෙළිසෙල්ලම් කරද්දී පවුලේ බරට කරගසා අකාලයේ ජීවිතයෙන් වන්දිගෙවු ගමේ දරුවෙකු ගැන අසන්ට ලැබේ.ඒ හොරොව්පොතානෙනි. මුක්කරවැව ගම්මානයේ රැස්කින් මොහොමඩ් දරුවා නව යෞවනයට පා තැබුවා පමණි. වෙල් ඉපනැල්ලේ වැව් පිටියේ කෙළිදෙලෙන් ගමේ ගැටව් හා සෙල්ලම් කරන වයසේ පසුවුවද ඒ සියල්ල මොහොතෙකට අමතක කර දමා ඔහු සිය පියා හා කුඹුරට පා තැබුවේය.මුක්කරවැව ගම්මුන් වැඩි දෙනා ගොවිතැනින් හා සත්ව පාලනයෙන් ජීවිතය ගැටගසාගන්නෝ වෙති. මේ අතර ඇතැම්හු වෙළහෙළඳාමේ නියුතු වූවේ ඉස්ලාම් සංස්කෘතියෙන් හිමි දායාදයක් බැවිනි.එදා ඉරුදිනය. පියා රසාක් මහතා දියණියන් සිව් දෙනෙකු සමඟ එකම පුතු වූ රුස්කින් තනියටත්, සහායටත් වෙල්යායට කැඳවාගෙන ගියේ සුනාමි යන්ත්‍රයෙන් කොළමඩින තැන වී එකතු කරන්නටය.පාසලේ 9 ශ්‍රේණියේ ඉගෙනුම ලැබූවත් වැඩිමහල්ලෙකු සේ වැඩට හපන් රැස්කින් පියාගේ තනිකමත්, පවුලේ සොයුරියත් සිව්දෙනෙකුගේ අනාගත බරත් ගැන සිතා වෙහෙස විය. එමෙන් ම වැහි කුණාටු මැද ඉතා අසීරුවෙන් සරුකර ගත් වී අස්වැන්න කඩිමුඩියේ නෙළා අස්වැන්න ගෙට නොගතහොත් බඩගිණි යුද්ධයෙන් ඔවුන් පරදින බවද රැස්කින් දැන සිටියේ ය.ගිනි අව්වෙනුත්, ඉඳහිට වැටෙන අකල් වැස්සෙනුත් බේරීමට හා ගොයම් කාට්ටෙන් සීරෙන දෙකම්මුල් කළුවීමෙන් බේරා ගැනීමටත් ඔහු හිසේ ජටාවක් බැඳගත්තේය. ඒ සඳහා උචිතම සළුවක් නොතිබුණත් සරමක් ගෙන ඔතා හිසේ බැඳගෙන කාර්යයේ නිරත විය.කොළමඩින මැෂිමේ කරකැවෙන යකඩ රෝද අතරට අකාරුණික සුළඟ ඒ සරමේ පොටක් තල්ලු කළේය. සැණෙකින් ඒ වෙත ඇදී ගිය ඔහුගේ හිස හා කය යකඩ රෝද අතර සිරවී යන්ත්‍රයත් ඔහුත් නිරුත්තර විය.හොරොව්පොතාන රෝහලටත් එතැනින් අනුරාධපුර ශික්‍ෂණ රෝහලටත් ඒ සිරුර ගෙන ගියත් රැස්කින්ගේ දෛවයේ සරදම කිසිවෙකුටත් වෙනස් කළ හැකි වූයේ නැත. හොරොව්පොතාන මුස්ලිම් මහ විදුහල ශෝකයෙන් සලිත විය. මුක්කරුවැව පමණක් නොව අහල ගම් හතක් නොව මුළු පළාත ම මේ අහිංසක දරුවා ගැන කඳුළක් සැළුවේය.”අපිට හිටපු වටිනා දරුවෙක් අහිමි වුණා. අඩු ආදායම් ලාභි පවුලක නිසා ගෙදර දොර වැඩටත් උදව් වෙමින් අධ්‍යාපන කටයුතුත් හොඳින් කළා. ස්කෝලෙ අප හා එසේ 9 පංතියේ හිටියේ. අපිටත් හරිම දුකයි.” අප හා එසේ පැවැසුවේ හොරොව්පොතාන මුස්ලිම් මහා විදුහලේ විදුහල්පති ආර්. ඉසාක් මහතා යි.රැස්කින්ගේ අභාවය අපට මහඟු පාඩමක් කියා දෙන්නේ ය. එකක් නම් දරුවන් අවදානම් වැඩෙහි යෙදවීම ගැන ය. අනෙක තමන්ගේ පහසුව තකා මෙවන් අනතුරුදායි උපකරණ හා එක්ව වැඩ කිරීමේ පාඩමය.සරත් මනුල වික්‍රමඅනුරාධපුර විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303106</link>
    <topic> ශ්‍රී ලංකා නිදහස් පක්ෂයේ පුලතිසි සලකුණ මෛත්‍රී</topic>
    <author>නිර්මාල් විජේබණ්ඩාර</author>
    <content>දේශපාලනය වෙනුවෙන් උපදින සහ දේශපාලනය නිසා උපදින මිනිසුන් අතර ඇති හිඩැස කුඩා වුව ද එය යම් රටක් ගමන් කරන දිසානතිය වෙනස් කිරීමට තරම් ප්‍රබල වේ. තමන්ගේ ම වූ න්‍යාය පත්‍රයන් මත තමන්ගේ ම සුඛ විහරණය වෙනුවෙන් දේශපාලනය යොදා ගන්නා වූ මිනිසුන් සමඟ අරගලය, දේශපාලනය වෙනුවෙන් උපදින මිනිසුන්ගේ උපත සමඟ ඇරැඹෙන්නකි. මෛත්‍රීපාල සිරිසේන නම් කෘතහස්ත දේශපාලනඥයා අද දක්වා ම මුහුණ දෙමින් සිටින්නේ එම සත්‍යතාවයට ය. දේශපාලනය වෙනුවෙන් ඉපදුන ඔහු දේශපාලනය වෙනුවෙන් වූ සමාජ මෙහෙවර නිවැරැදි ලෙස ග්‍රහණය කර ගනිමින් ම එහි පාරිශුද්ධ භාවය වෙනුවෙන් අරගල කරති. ඔහුගේ ඒ අරගලයට අදට වසර 25 ක් සපිරේ.දේශීය පාලන ක්‍රමවේදය 1815 න් පසු බ්‍රිතාන්‍ය හැඬහුරුකම් සමඟ ප්‍රසාරණය වෙත් දී රාජාණ්ඩු ක්‍රමයේ පසු උරුමය සහිත සිංහලයන් දැක් වූ ප්‍රතිචාරයන් සුදු ජාතිකයන්ගේ දැඩි විමතියට හේතු විය. කිසිඳු අයුරකින් ඔවුන් අපේක්ෂා නොකළ විශ්මයජනක ජාතික පෙළගැස්වීම් රැසක් 1815 සිට 1948 දක්වා මෙරට සිංහලයන් තුළින් දක්නට ලැබීම තුළ ම 1947 දී ඔවුන්ගේ පාර්ලිමේන්තු සම්ප්‍රදාය අපට මුළුමනින් ම ලබා දීමට කඩිනම් විය.ඒ සමඟ ම බහු පක්ෂ ක්‍රමය වැලඳ ගන්නා දේශීය ප්‍රජාව බ්‍රිතාන්‍ය ඌරුවට දේශපාලනයේ නිරත වීමට උත්සුක වේ. ඒ තුළ සිංහල සමාජය තුළ ජනිත වූ යටත් විජිත මානසිකත්වය “ජාතියේ ගමන් මඟ” අඩපණ කිරීමට හේතු වන බව සක්සුදක් සේ වටහා ගත් ග්‍රාමීය සිංහල නායකයන් බ්‍රිතාන්‍ය දේශපාලනයට දේශීය මුහුණුවරක් දීමට හා එය ජාතික අවශ්‍යතාව සමඟ ගැළපීමට කටයුතු කළ හ.මුළුමනින්ම යුරෝපීය චින්තන දහරාවේ උපන් දිවංගත එස්. ඩබ්ලිව්. ආර්. ඩී. බණ්ඩාරනායකයන් පසු කලෙක ඒ ගැළපීමේ ප්‍රභූ නියමුවා වූ අතර, ජාතික උරුමය, අනන්‍යතාව සමඟ බ්‍රිතාන්‍ය පාර්ලිමේන්තු සම්ප්‍රදාය නිවැරැදි ලෙස ආරෝපණය කළ ප්‍රථම පක්ෂය ලෙස ශ්‍රී ලංකා නිදහස් පක්ෂය බිහි වන්නේ ඔහුගේ නායකත්වයෙනි. එතැන් පටන් දේශීය සංස්කෘතික අගය කිරීම් සහිතව බිහිවන ජාතික නායකයන්ගේ තිඹිරිගෙය බවට ශ්‍රී ලංකා නිදහස් පක්ෂය පත් විය.මෛත්‍රීපාල සිරිසේන මහතාගේ උපත සහ ශ්‍රී ලංකා නිදහස් පක්ෂයේ උපත අතර ඇති පසුබිම් හරය කෙතරම් සමානුපාතිකදැයි සිතීම සඳහා මේ දෙපාර්ශ්වයම පිළිබඳව හැදෑරීම අවශ්‍ය නොවේ. මෛත්‍රීපාල සිරිසේන මහතාගේ උපත හා ගොඩනැඟීම හැදෑරීම තුළින් ශ්‍රී ලංකා නිදහස් පක්ෂයේ උපත හා ගොඩනැඟීම ද, ශ්‍රී ලංකා නිදහස් පක්ෂයේ උපත හා ගොඩනැඟීම මඟින් මෛත්‍රීපාල සිරිසේන මහතාගේ උපත හා ගොඩනැඟීම ද පැහැදිලිව දැකිය හැකි ය.ශ්‍රී ලංකා නිදහස් පක්ෂය 1951 සැප්තැම්බර් 02 වැනි දා බිහි වන විට මෛත්‍රීපාල සිරිසේන නම් සිඟිත්තා මෙලොව එළිය දකින්නේ එම පැය 24 තුළ ය. ඔහුගේ ඡ්මා විය මෙන් ම ශිෂ්‍ය ජීවිතය ද අභියෝගාත්මක විය. ඉතාම කුඩා වයසේ දී දේශපාලනය සිය ආත්මීය නිපුණතාවය ලෙස හඳුනාගන්නා ඔහු සිය පාසල් ජීවිතය තුළ ම ඊට අත්පොත් තබන්නේ ය. සිය පංති සගයන් කුඩා කල ම හඳුනා ගන්නා ඔහු ඔවුන් වෙනුවෙන් පෙනී සිටීමට ද කිසිඳු පසුගාමී තත්ත්වයක් නොමැතිව ඉදිරිපත් වෙයි.පාසලෙන් එපිට ලෝකය පිළිබඳව නිවැරැදිව දකින්නට ඔහු දරන උත්සාහය තුළ ම ඔහුට ගම තුළ අනන්‍යතාවක් ගොඩනැඟුණි. ශිෂ්‍ය ජීවිතයට ආයුබෝවන් කීමත් සමඟ ම ගමේ පොදු සමිති සමාගම්වල මූලිකත්වයට ඔහු පත් වන විට ප්‍රගතිශීලී දේශපාලන ව්‍යාපාරය ගැන ද ඔහු මහා පරිචයක් ලබා ඇති බව හොඳම සාක්ෂිය වන්නේ හිරිමල් යෞවනත්වය තුළ ගිරිතලේ 1966 පැවැති චීන කොමියුනිට්ස් පාර්ශ්වයේ පුළුල් සාකච්ඡාවක් සඳහා සහභාගි වීමයි. බොහෝ හැදෑරීමකින් පසු ඔහු ශ්‍රී ලංකා නිදහස් පක්ෂය සිය පරමාදර්ශී දේශපාලන ව්‍යාපාරය ලෙස තෝරා ගනිමින් 1967 දී වයස අවු. 16 දී ශ්‍රී. ලං. නි. ප. මැයි දින සංවිධාන කටයුතු සඳහා සම්බන්ධ වන්නේ ය.පරවේණික උරුමයකින් තොරව (වර්තමාන දේශපාලන සංයුතිය තුළ බණ්ඩාරනායකවරුන්ට සහ රාජපක්ෂවරුන්ට පමණක් ශේෂ වූ) ළමා වියේ දී ශ්‍රී. ලං. නි. ප. ය වැලඳ ගත් ප්‍රබලයන් අතර, මෛත්‍රීපාල සිරිසේන මහතා ඉදිරියෙන් ම සිටී. විශේෂත්වය වන්නේ, බොහෝ දේශපාලන ක්‍රියාධරයන් හට උසස් අධ්‍යාපනය හා රැකියා නියුක්තිය සඳහා වෙන වෙනම කාල පරාසයන් සහ නවාතැන් තිබුණ ද මෛත්‍රීපාල සිරිසේන නම් වූ තරුණයා ඒ සියල්ල සඳහා තෝරා ගත්තේ ශ්‍රී. ලං. නි. ප. ය වීමයි. වයස 20 සපිරෙන්න පෙර ඔහු පොළොන්නරුව ශ්‍රී. ලං. නි. ප. තරුණ සංවිධානයේ ලේකම් ධුරයට පත්වන්නේ මෙකී ධෛර්ය සම්පන්න කැපකිරීම් නිසා ය.1968 දී පොළොන්නරුව තරුණ සංවිධානයේ ලේකම් ධූරයට පත් වන ඔහු 2001 දී සිය ජීවිතය දෙවැනි කොට පරමාදර්ශී දේශපාලන ව්‍යවහාරය ලෙස ඇදහූ ශ්‍රී. ලං. නි. ප. යේ මහලේකම් ධුරයට නිතරගයෙන් පත් විය. පොළොන්නරුව බිහිකළ මේ “ජනපද මිනිසා” පොළොන්නරුවට පමණක් නොව වැව් බැඳි රාජ්‍යයටම නව වටිනාකමක් එක් කරන ලදී.එතෙක් ඔහු පැමිණි ගමන් මඟේ 80 දශකය තරම් වැදගත් සහ තීරණාත්මක දශකයක් ඔහුට හමු නොවෙයි. පොළොන්නරු දේශපාලනය තුළ සිය අනන්‍යතාව මැනවින් තහවුරු කර ගත් දශකය ද සිය ඇට මස් ලේ නහර තුළ කිඳා බැස තිබූ දේශීයත්වයට ගොවිකම හරහා පණ දුන් දශකය ද වන්නේ 80 දශකය යි.1977 ඇරැඹි දුර්දාන්ත පාලනය තුළ දේශීය කර්මාන්ත මෙන් ම ගොවිතැන ද ශීඝ්‍ර ලෙස පිරිහීමකට පත් වෙමින් තිබුණ අතර, එහි වැඩිම බලපෑම පොළොන්නරුව, අනුරාධපුර, හම්බන්තොට හා මොනරාගලට ද තදින් දැනුණි. ගොවියාගේ අනන්‍යතාව සහ අභිමානය මුළුමනින්ම පහත හෙළා තිබුණු අතර, විධිමත් කෘෂිකර්ම රටාවක් සහ වාරිමාර්ග පද්ධතියක් අහිමි වීමෙන් ගොවීන් සිය ජීවිත වලින් ඛේදනීය ලෙස සමු ගනිමින් සිටිය දී රටේ සියලු දුෂ්කර දිස්ත්‍රික්කවල තිබූ නිද්‍රාශීලීත්වය වෙනස් කරමින් පොළොන්නරුව උණුසුම් කරන්නට මෛත්‍රීපාල සිරිසේන නමැති ගොවි නායකයාට එදා හැකි විය. පොළොන්නරුවෙන් පටන් ගත් ගොවි ජනතාවගේ විරෝධය රට පුරා නැඟෙන්නට වූ කල ශ්‍රී. ලං. නි. ප. ය නව ජීවයකින් පෙරට යන්නට විය. කෲරත්වය සහ මැරවර දේශපාලනය රටේ අගතැන් පත් වූ 1988 - 89 භීම සමය තුළ ඊට නොබියව මුහුණ දුන් වර්තමාන ශ්‍රී. ලං. නි. ප. මුල් පෙළේ නායකයන් අතර, ජනපති මහින්ද රාජපක්ෂ හා මෛත්‍රීපාල සිරිසේන මුලින් තැබිය හැකි ය. එමෙන් ම, එවකට ශ්‍රී. ලං. නි. ප. යට එරෙහි දේශපාලන ප්‍රචණ්ඩත්වය දරුණු වූ ස්වරූපයක් තිබුණේ ද රජරට කලාපය තුළ ය. ඒ තුළින් මෛත්‍රීපාල සිරිසේන මහතා ලබා ගත් පන්නරය අද ඔහුගේ පරිණතභාවය තුළ සැඟව ඇති ජීව ගුණයයි.පුලතිසි පුරවරයට ආවේණික වූ සිතුවිලි රටාවට, එහි ඓතිහාසික විකාශනයට මෙන් ම ජනපදකරණ සුවඳට දැඩි ලෙස ඇළුම් කළ මෛත්‍රීපාල සිරිසේන මහතා වසර 40 ක දේශපාලනය සහ වසර 25 ක මහජන නියෝජනය තුළ රජරට ජනතාවගේ නිත්‍ය සලකුණ බවට පත්ව තිබේ. එසේ රජරටින් මතු වූ දේශපාලන නායකයන් විරල වූ අතර, ඒ අතර සිටි සීමිත සංඛ්‍යාව අතර පක්ෂය තුළ මෙපමණ දුරක් පැමිණි එකම නායකයා ද ඔහු වේ.ඒ නයින් බලන කල වැව් බැඳි රාජ්‍යයේ අභිමානයට පණ දිය හැකි වෙනත් රජරට නායකයෙක් අද දවසේ අපට සොයා ගත නොහැකි ය. 1989 මහ මැතිවරණය ජාතික දේශපාලන ඉතිහාසයට එක් කළේ කිසිදා නොමැකිය හැකි කළු පැල්ලමකි. භීෂණය භාෂණය සේ සැලකූ යුගයක, නාඳුනන තුවක්කුකරුවන් සිය දහස් සංඛ්‍යාවක් මල්වර වී සිටි යුගයක පැවැති අතිශය තීරණාත්මක මහා මැතිවරණයක දී පොළොන්නරුවෙන් තේරී පත් වූ එකම ශ්‍රී. ලං. නි. ප. පාර්ලිමේන්තු මන්ත්‍රීවරයා වීමට මෛත්‍රීපාල සිරිසේන මහතාට හැකි වීම අදට ද ඔහු සිහිපත් කරන්නේ දැඩි නිහතමානී අභිමානයකිනි.සිය ඡන්ද වරම භාවිත කරන්නාට මරණය උරුම කර දීමට රටපුරා විවිධ වර්ගයේ භීෂකයන් මෙරු සේ මතු වන්නා වූ අවස්ථාවක ඊට එරෙහි බලවේගයකට නායකත්වය දෙමින් පාර්ලිමේන්තුවට ඒමට ඔහුට හැකි වූයේ පණ සේ ඇලුම් කළ ශ්‍රී ලංකා නිදහස් පාක්ෂිකයන්ගේ ද ධෛර්ය සම්පන්න භාවය නිසා බව ද මේ දේශපාලනඥයා කෘතවේදීව සිහිපත් කරයි. 1989 දී මහජන වරමට උරුමකම් කීමෙන් අනතුරුව ඒ ශක්තියෙන් වඩාත් ධෛර්යය සම්පන්න වන මෛත්‍රීපාල සිරිසේන මහතා අංකුර දේශපාලනඥයෙකු ලෙස ජාතික තලයේ මතු වන්නට විය.ප්‍රථම මහජන වරමින් වසර 25 කට පසු අද ඔහු ප්‍රකට කරන විනයගරුක පාක්ෂිකත්වය වර්තමානයේ බොහෝ දේශපාලනඥයන්ට ආදර්ශයකි. මෛත්‍රීපාල සිරිසේන මහතා ඉතා ආසන්නයේ සිට කියවීමට බණ්ඩාරනායක පවුලේ හෝ ඒ ඇසුරේ සිටි යමෙක් උත්සාහ දරන්නේ නම්, දිවංගත පක්ෂ නිර්මාතෘ එස්. ඩබ්ලිව්. ආර්. ඩී. බණ්ඩාරනායකයන්ව ඔහු තුළින් පැහැදිලිව දැකිය හැකි ය.ඇත්තේ ප්‍රධාන වෙනස්කම් දෙකක් පමණි. එනම් ශ්‍රී ලංකා නිදහස් පක්ෂයේ ඉවත්ව වෙනත් දේශපාලන ප්‍රවාහයක් නිර්මාණය කිරීමට තරම් සමාජ පසුබිමක් නොතිබීම හා තවමත් මෛත්‍රීපාල සිරිසේන මහතා නිල්පාට සාටකය නොපැළඳීම පමණි. ඒ හැරුණ කල දැනුවත්ව හෝ නොදැනුවත්ව මෛත්‍රීපාල සිරිසේන මහතා ගමන් ගරමින් සිටින්නේ සිය පක්ෂ නිර්මාතෘන් විසින් ගමන් කළ කර්කෂ ගමන් මාර්ගයේ ය. සිය නිර්මාතෘවරයා මුහුණ දුන් සියලු දුෂ්කරතා සිත් වේදනා ඔහු මුහුණ දෙමින් සිටී.නිදහස් ශ්‍රී ලංකාවේ ප්‍රථම අගමැතිවරයා වන්නට සිංහල ප්‍රභූ පන්තිය බණ්ඩාරනායක ශ්‍රීමතාණන්ට ආරාධනා කළ පරිද්දෙන්ම මෛත්‍රීපාල සිරිසේන මහතාට ද 2004 දී බණ්ඩාරනායකවරු ඊට ආරාධනා කරන ලදී. එහෙත් ඊට වඩාත් සුදුස්සා තමන් නොව ඩී. එස්. සේනානායකයන් බව හෘද සාක්ෂියට එකඟව පිළිගෙන කටයුතු කළ බණ්ඩාරනායක මහතා වගේම 2004 දී අගමැති ධුරයට වඩාත් සුදුස්සා තමන් නොව මහින්ද රාජපක්ෂයන් බව තර්ක විතර්ක මැද ඒත්තු ගන්වමින් සෘජුව කටයුතු කිරීමට මෛත්‍රීපාල සිරිසේන මහතා පරිත්‍යාගශීලී වීම ඉතිහාසය නැවත කියවීමක් වැනි ය.1977 න් පසුව බිහිවන ශ්‍රී. ලං. නි. ප. ප්‍රමුඛ සන්ධාන රජයේ ප්‍රථම මහවැලි ඇමැතිවරයා වන්නේ 1994 දී මෛත්‍රීපාල සිරිසේන මහතා ය. එය ඉතා ම කුඩා කල ඔහු දුටු සිහිනයකි. 1994 දී ලැබුණ මහවැලි ඇමැතිකම (වාරිමාර්ග නියෝජ්‍ය) තමන්ගේ ජානපදික උරුමයට ලැබුණ ත්‍යාගයක් සේ සලකා කටයුතු කළ ඔහු කඩිනම් මහවැලි ව්‍යාපාරයේ නිර්මාතෘ ගාමිණි දිසානායක ගැන දැරූ මතය එවකට පක්ෂයේ පෙරළිකාර මන්ත්‍රීවරු අතර ප්‍රශ්න කිරීමට ද ලක් විය. 1977 - 1994, 17 වසර තුළ කඩිනම් මහවැලිය තරම් විපක්ෂයේ දෝෂ දර්ශනයට ලක් වූ වෙනත් විෂයයක් නොවී ය.ඉන් වැඩිම ප්‍රහාරයට ලක් වූයේ ගාමිණි දිසානායකයන් ය. එහෙත් මහවැලි ව්‍යාපාරයේ ගොවි හදගැස්මට ගරු කළ මෛත්‍රීපාල සිරිසේන මහතාට ගාමිණි දිසානායකයන්ගේ ගුණ සුවඳ රහසින් දැනෙන්නට විය. මහවැලි ව්‍යාපාරය තුළ දුර්වලතා සඳහා පියවර ගත්ත ද, ඒ තුළින් ගාමිණි දිසානායකයන්ට පහර ගැසීමට ඔහු උත්සුක නොවී ය. මහවැලි ප්‍රජාව තුළ ඔහුට දිය යුතු වටිනාකම් නොපැකිළිව ලබා දීමට මෛත්‍රීපාල සිරිසේන මහතා ඉදිරිපත් විය. ඒ සාරධර්ම සහිත ගුණගරුක දේශපාලනඥයාගේ හැසිරීම් රට හමුවේ මනාව ප්‍රගුණ කරමිනි.මහවැලි හා කෘෂිකර්ම ක්ෂේත්‍රය තුළ ඔහු අත්විඳිමින් තිබූ ක්‍රියාකාරකම් මෙන් ම ඔහුගේ ම වූ සංකල්පයන් ඉදිරියට ගෙන යාමට තරම් ජාති හිතෛෂි නිලධාරීන් කණ්ඩායමක් ඔහුට සිටියේ නම් එය මේ රටේ වාසනාවක්ම වනු ඇත. එහෙත් ඒ අඩුව පිරිමසාලමින් සෑම කටයුත්තක් ම, සංවර්ධන ව්‍යාපෘතියක් ම තමන් විසින්ම පසුවිපරම් කිරීමේ පුරුද්දක් ඔහු විසින් ඇති කරගත්තේය.සෞඛ්‍ය අමාත්‍යවරයා ලෙස අදට ද ඔහු ඒ භාවිතය නිවැරැදිව කරගෙන යනු ලබයි. 1994 සිට අද දක්වා ම ඔහු දරන ලද විවිධ අමාත්‍ය ධුර හා බැඳුණු වගකීම් සහ කාර්යභාරයන් නිවැරැදිව ග්‍රහණය කර ගත් ඔහු ඒ වෙනුවෙන් කාලසටහනකට අනුව ක්‍රියාත්මක විය. ඒ නිසා ම, එකී අමාත්‍යාංශ සම්බන්ධව බහුවිධ විවේචනයන් මාධ්‍යයෙන් එල්ල නොවුණි.එහෙත් සෞඛ්‍ය අමාත්‍ය ධුරයේ දිවුරුම් දීම පිළිබඳව මාධ්‍ය මෙන්ම විවිධ පාර්ශ්වයන් අදහස් දැක්වූයේ අඩමානයෙනි. ඒ, ඒ වන විටත් සෞඛ්‍ය අමාත්‍යාංශයේ ක්‍රියාකාරකම් පිළිබඳව සමාජය තුළ තිබූ අසාධු වැටහීම් නිසා ය. සුපුරුදු පරිදි එය තමන් වෙත ඉදිරිපත් වූ අභියෝගයන් ලෙස සැලකූ මෛත්‍රීපාල සිරිසේන මහතා ඉතා සීරු මාරුවට අමාත්‍යාංශයේ ක්‍රියාකාරකම්, දිශානතිය වෙනස් කරන්නට පියවර ගත්තේ ය. බාහිර ජාවාරම්කරුවන්ගේ මෙන්ම අභ්‍යන්තර තැරැව්කරුවන්ගේ තෝතැන්නක් බවට පත් ව තිබූ සෞඛ්‍ය අමාත්‍යාංශය තුළ විනිවිදභාවය සහ ක්‍රමවත් බව වැඩිදියුණු කිරීම සඳහා සිය නිලධාරී තන්ත්‍රය සමඟ වඩාත් නිවැරැදි එකඟතාවන්ට ඒමට ඔහුට හැකි විය.සෞඛ්‍ය අමාත්‍යාංශය යනු, රටේ සියලු අමාත්‍යාංශ අතරින් දිනපතාම හා දවස පුරාම මහජන අවධානයට පත් වන එකම අමාත්‍යාංශය යි.එහි තීන්දු තීරණ මෙන් ම, එහි සුළු අඩුපාඩු ද මහජනතාව වෙතට ආරෝපණය වන්නට යන්නේ නිමේෂයකි. එය ඒ තරම්ම සමාජය හමුවේ සංවේදී ආයතනයකි. එවැනි පසුබිමක් තුළ නිරන්තර අවධානය යොමු කරමින් තමන්ට ලැබෙන විදෙස් නිල සංචාර පවා අවම කරගනිමින් ඔහු මේ අභියෝගය ජය ගැනීමට වෙර දරන්නේ ශ්‍රී. ලං. නි. ප. නායකයෙකුට උරුම ඉවසීම ද ප්‍රගුණ කරගෙන ය.සිය පාර්ලිමේන්තු මන්ත්‍රී ධුරයේ 24 වන වසර ගෙවා දමන මොහොතක මෛත්‍රීපාල සිරිසේන යනු කවරෙක් ගේ අනුප්‍රාප්තිකයෙකු ද යන්න දේශපාලනමය වශයෙන් විචාරය කිරීමට යමෙක් උත්සාහ දරනු ඇත.නමුදු 1947 දී හෝ 1956 දී සිදු වූ සමාජ විපර්යාසයන් දේශපාලනමය හා ජාතික වශයෙන් විග්‍රහ නොකර, ඒ උත්සාහය සාර්ථක නොවනු ඇත. එහෙත් ඔහු ඇවිදින ආකාරය සහ යන එන තැන් ගැන විමසීමෙන් ඔහු කවරෙක්දැයි යම් වැටහීමක් ලබා ගත හැකි වේ.1997 අප්‍රේල් මාසේ එක්තරා දවසක, සවසක කොන්දොස්තර බෑගයක් අතේ රඳවාගෙන බෞද්ධාලෝක මාවතට පිවිසෙන සරණ පාරේ ඉදිරියට ඇදෙන කෙසඟ සිරුරක් සහිත අයෙක් මා නෙත ගැටුණි. ඔහු මා පසු කර යන පරාසය තුළ ඔහුගේ මුහුණ මගේ මතකයට නැංවිණි. මා ආපස්සට ඔහු පිටුපසින් දුව ගොස්, “ඇයි පයින් යන්නේ, කොහේ ද යන්නේ” විමතියෙන් ඇසුවෙමි. “බොරැල්ලට යනවා... කොණ්ඩේ කපන්න” පිළිතුරු දුනි. “පයින්...?” පෙරළා මම ඇසුවෙමි.“මහවැලි නියෝජ්‍ය ඇමැතිකමෙන් සතුටු වන්නේ පොළොන්නරුවේ මගේ මිනිස්සු. ඒත් ඒකෙන් මගේ කකුල් දෙක සතුටු වෙන්නේ නැහැ. මා මේ තාක් දුර ගෙනාවේ, මේ පොළොවේ මාව කෙළින් කරලා හිටෙව්වේ මේ කකුල් දෙකනේ මල්ලී. ඒ නිසා කකුල් දෙක සතුටු කරන්න පයින් යනවා.” ඒ උත්තරය මෛත්‍රීපාල සිරිසේන නමැති ශ්‍රී ලංකා කාරයාගේ ය. මෛත්‍රී නම් වූ පොළොන්නරුවේ අව්‍යාජ ගොවි ජානපදික මිනිසාගේ ය.නිර්මාල් විජේබණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303107</link>
    <topic>කොළොම්තොටට සුවය බෙදන ව්‍යායාම මංතීරු</topic>
    <author>ඉසවි</author>
    <content>කොළඹ කුරුල්ලන් නැත. සිටින්නේ කාකයන් පමණි. ගිනිගත් දහවල ගෙවී යන විට උදේ පියඹා ආ කාකයෝ කැදලි කරා පියඹා යති. එමෙන්ම කලබලකාරී දවස අවසානයේ නගරය සෙමෙන් ගිමන් හරින්නට පටන් ගනී. මිනිසුන් කාර්යය බහුලය. එහෙත් ඒ කාර්යය බහුල බවින් මිදී තම ශරීර සෞඛ්‍ය ගැන සිතා ව්‍යායාම කිරීමට, ඇවිදීමට මගට බසින්නෝ ද මේ අතර වේ. ඒ දැන්ය. එහෙත් මීට අවුරුදු හතර පහකට පමණ පෙර නම් මිනිසුන් හැන්දෑවට කොළඹ නගරයේ ඇවිද්දේ නැත. ඒ ඇවිදින්නට ඕනෑකම නොතිබු නිසා නොව ජීවිතය ගැන තිබු බිය නිසාය. දැන් ඒ බිය පහව ගොසින් ඇත. යුද්ධය අවසානය. දැන් ඉස්සරට වඩා කොළඹ නගරයේ අමුතු සිරියාවක් ඇත. මේ සිරියාව දකින්නට මිනිසුන් නිදහසේ ඇවිද යන අපූරුව දකින්නට පසුගිය දිනෙක අපි ටොරින්ටන්, නිදහස් චතුරස්‍රය අවට, බත්තරමුල්ල හා නුගේගොඩ ප්‍රදේශවල ඇවිද ගියෙමු.ඉර එළිය ක්‍රමයෙන් මැකී යමින් තිබේ. උදෑසන කොළඹ පැමිණි වාහන හැම මාවතකින්ම ගම් බිම් බලා පිටත්ව යමින් තිබේ. පරිසරයේ ඇත්තේ මද අඳුරු ස්වාභාවයකි. ඒ අඳුර මැකි යන්නේ මඟ දිගට දැල්වෙන විදුලි පහන් ආලෝකයෙනි. දියවන්නා ඔයේ රැල්ල හා මුසු වූ සීතල සුළඟ පරිසරයේ ඇති උණුසුම් බව මඟ හරවයි.එකා දෙන්නා ගෙන් එන්නට පටන් ගත් ඒ පිරිස හැන්දෑ වීමත් සමඟ ක්‍රමයෙන් වැඩි වන්නට විය. බත්තරමුල්ල ප්‍රදේශයේ වෝටර් එජ් හෝටලය සමීපයේ ඉදිකර ඇති උද්‍යානයේ මංතීරුවල විවිධ අන්දමේ පුද්ගලයන් වයස් භේදයකින් තොරව ඇවිද යයි. ඇතැමෙකු වේගයෙන් ඇවිද යයි. තවත් තැනෙක මුණු මුණු ගාන පෙම්වතුන් ය.තවත් තැනෙක පිළිසඳරේ යෙදෙන තරුණයන් පිරිසකි. ඇවිද යනවුන් නවතා කතා කිරීමට සිතක් නැති වූයේ ඔවුන්ගේ අරමුණ බිඳේවි යැයි සිතුණු බැවිනි. එහෙත් එක් තැනෙක වාඩි වී ගිමන් හරින අයකු අපට හමු වූයේය. ඔහු කෝට්ටේ ප්‍රදේශයේ පදිංචි ආරියවංශය. ඔහු හැටහත් හැවිරිදිය.ඉස්සර පාර්ලිමේන්තුව හදන කාලේ එහෙ තිබුණ මඩ දැම්මේ මෙහෙට. මේක කිසිම අලංකාරයට තිබුණ තැනක් නෙමෙයි. නමුත් පහුගිය කාලේ මෙතන බොහෝම අලංකාර විදිහට හැදුවා. දැන් අපිට ඇවිදින්න තැනක් තියෙනවා.මීට කලකට පෙර මගෙ බිරිඳ මියගියා. මට ජීවිතේ කාන්සියක් දැනෙනවා. සතියේ දවස්වල මෙතනට එන පිරිස අඩු වුණත් සෙනසුරාදාට ඉරිදට නම් මෙතනට බොහෝ පිරිස එනවා. ඒ වගේම මෙතැන නඩත්තුවත් හොඳයි. මම හැමදාම හැන්දෑවට ඇවිදින්න එනවා.”මහාමාර්ගය මඟහැර මේ උද්‍යානයේ ඈතට වන්නට ගිය විට එය ජනාකීර්ණ ප්‍රදේශයක් යැයි කෙනෙකුට නොසිතෙන්නට පුළුවන. මෙතනට හරි ලස්සනට ඈත පේනවා. මං විශ්‍රාමික ගුරුවරියක්. මම මගෙ දුවත් එක්ක ඇවිදින්න ආවේ. දුව වේගයෙන් ඇවිදිනවා. මං හෙමින් ඇවිදිනවා.අපි නැදිමාලේ ඉඳලා ආවේ. මෙතන ආරක්ෂාව හොඳයි. කවුරුවත් අනවශ්‍ය විදිහට හැසිරෙන්නේ නැහැ. ඒ නිසා බයක් සැකක් නැතිව ඕනෑ වේලාවක මෙතනට එන්නට යන්නට පුළුවන්.”දුර බැහැර ප්‍රදේශවලින් පැමිණි බොහෝ දෙනා නිදහස භුක්ති විඳිති. පරිසරයේ ඇත්තේ ද සන්සුන් බවකි. බත්තරමුල්ල, පාර්ලිමේන්තු සංකීර්ණය පසු කරමින් අපි නුගේගොඩ ප්‍රදේශයට පැමිණියෙමු.කලකට පෙර නුගේගොඩ පාගොඩ පාරේ එක් භූමි ප්‍රදේශයක් වෙන්ව තිබුණේ වැලි ගඩොල් ආදි ගොඩනැගිලි ඉදිකරන අමුද්‍රව්‍ය පැටවූ ලොරි නවතා තිබෙන ස්ථානයක් ලෙසය. එහි කිසිදු පියකරු බවක් නොතිබුණි. එහෙත් අද එම ස්ථානය අලංකාර උද්‍යානයකි. මෙම උද්‍යානය ඉකුත් දා මහින්ද රාජපක්ෂ ජනාධිපතිතුමා විසින් විවෘත කරන ලදී.මෙම තෙත් බිම් උද්‍යානයේ බෝවිටියා ශාකයේ සිට බොහෝ ශාක වර්ග සිටුවා ඇත්තේය. නුගේගොඩ වැනි ජනාකීර්ණ නගරයක මෙවැනි උද්‍යානයක් තිබිය හැකිදැයි යන්න විටෙක සිතේ. “මෙතනට විවිධ වර්ගයේ අය එනවා. දරුවෝ පාසල්වලට දාලා අම්මලා විවේකයෙන් ඉන්න, ඒ කාලය ගෙවා ගන්න එනවා.ඇතැම් අය නිදහසේ පොත් කියවනවා. තවත් අය ව්‍යායාමයට ඇවිදින්න එනවා. මේ හැමෝටම ආරක්ෂාව තියෙනවා. සමහරු රෑ දොළහටත් එනවා. තවත් අය පාන්දර තුනට එනවා. ඒ කොයි වෙලාවේ ආවත් මෙතන ආරක්ෂාව තිබෙනවා.”උද්‍යානය භාරව හිඳින නාවික හමුදා නිලධාරියෙක් පැවැසීය.මෙම උද්‍යාන යුද හමුදාව, නාවික හමුදාව හා සිවිල් ආරක්ෂක බළකාය යටතේ පාලනය වන්නේ. අපි වෙනුවෙන් අපි අවන්හල් ද මේ අසල ඉදිවී තිබීම සුවිශේෂය.නුගේගොඩ පාගොඩ පාරේ ඇති උද්‍යානය නාගරික තෙත් බිම් උද්‍යානය ලෙස හඳුන්වන්නේ මේ සියලු උද්‍යාන ආරක්ෂක ලේකම්තුමාගේ අදහසකට අනුව ඉදිකෙරුණේ.අපට අදහස් දැක්වූවේ සම්බන්ධීකරණ නිලධාරී ආපදා කළමනාකරණ සහ ඇළ මාර්ග ප්‍රතිසංස්කරණ ලෙප්ටිනන් කමාන්ඩර් ආර්. ඒ. වීරසිංහ මහතාය.කොළඹ අහසෙත් මල් පිපෙන්නට පටන්ගෙන ඇත. රූස්ස රොබරෝසියා ගස් වසාගෙන මල් පිපී ඇත. ඒ මල් සුළඟට ඈතට විසිරී යයි. නිදහස් චතුරස්‍රය අසල උද්‍යානයේ ඒ මල් මත වාඩි වී තරුණ තරුණියන් පිරිසක් පිළිසඳරේ යෙදේ.යුද බියෙන් තොර කොළඹ නගරය වෙනදාට වඩා දැන් හැඩකාරය. සුව මං තීරුවල විවිධ අය ඇවිද යති. ඔවුන් සේම, කොකුන්, කෑරලුන්, දියකාවුන් ද උන්ට සිතුසේ දියවන්නා ඔයේ කිරල, වෙල්අත්තා පඳුරු අස්සේ සැඟව නිදහස විඳිති. තවමත් මේ බිම් හැඩ වැඩ වෙමින් පවතින්නේය. මේ බිම් අදටත් වඩා හෙට සොඳුරු වනු ඇත.ඉසවිඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af1303109</link>
    <topic>රාමඤ්ඤ නිකායේ අභිනව මහා නාහිමි නාපානේ ප්‍රේමසිරි හිමිපාණෝ</topic>
    <author/>
    <content>ශ්‍රීබුද්ධ වර්ෂ 2407 දී, එනම් ව්‍යවහාරික වර්ෂ 1863 ජූලි මස 13 වෙනිදා ගාල්ලේ මෝදර උදකුක්ඛෙප සීමාවේදී පළමු වරට උපසම්පදා විනය කර්මය සිදු කිරීමත් සමඟම ආරම්භ වූ ශ්‍රී ලංකා රාමඤ්ඤ මහා නිකාය, අද වන විට දිවයින පුරා විහාරස්ථාන 2000 කට අධිකව ව්‍යාප්තව ඇති අතර, ධර්ම ධර, විනය ධර උගත් භික්‍ෂූන් වහන්සේ 8000 කින් පමණ සමන්විත වන්නා වූ ශ්‍රේෂ්ඨ සඟපරපුරක් වශයෙන් නම් දරා තිබේ.එකම මහා නායක මාහිමිපාණන් වහන්සේ නමක් යටතේ ග්‍රාමීය හා වනවාසී සංඝයා වහන්සේලා සමඟින් එකම කතිකාවතක් යටතේ පාලනය වන්නා වූ මෙරට එකම මහානිකාය වන්නේ ද ශ්‍රී ලංකා රාමඤ්ඤ මහා නිකායයි. එමෙන්ම මෙරට ළාබාලම භික්‍ෂු සංවිධානය වන්නේ ද මෙම නිකායයි. වසර 150 ක් සපුරන මෙම සංඝ සංවිධානය සංඝ සභා කොට්ඨාස 44 කින් සමන්විත වේ. අතිගෞරවනීය අඹගහවත්තේ ඉන්ද්‍රසභවරඤාණ මහානායක ස්වාමීන්වහන්සේගේ මූලිකත්වයෙන් එදා ශ්‍රී ලංකා රාමඤ්ඤ මහා නිකාය බිහිකරනු ලැබුවේ ව්‍යවස්ථා 10 කින් යුක්ත වූ කතිකාවතකිනි. මෙලෙස ඇරඹි ශ්‍රී ලංකා රාමඤ්ඤ මහා නිකායේ වත්මන් මහානායක ධුරයට පත්ව සිටින්නේ අතිගෞරවාර්හ නාපාන පේමසිරි මහානායක ස්වාමීන්ද්‍රයාණන් වහන්සේය.ශ්‍රී ලංකා රාමඤ්ඤ මහා නිකායේ 13 වන මහානායක ස්වාමීන්ද්‍රයාණන් වහන්සේ වශයෙන් නාපාන පේමසිරි මහානාහිමියන් තේරීපත්වන්නට වූයේ වසර 104 ක් ආයු වළඳා පසුගිය වසරේ අගෝස්තු මස 29 වෙනි දා සන්ධ්‍යාවේදී අපවත්වී වදාරන්නට යෙදුන අතිපූජ්‍ය වේවැල්දෙණියේ මේධාලංකාර මහානායක මාහිමිපාණන් වහන්සේගේ අපවත්වීමෙන් අනතුරුවය.මහනුවර දිස්ත්‍රික්කයේ උඩගම්පහ කෝරළයේ නාපාන නම් ගම් පියසේ ඒකානායක මුදියන්සේලාගේ ගෙදර කිරිබණ්ඩා නිළමෙතුමාටත්, නියම්ගොඩ හිටිබණ්ඩාර මුදියන්සේලාගේ බණ්ඩාර මැණිකේ මහත්මියටත් දාව වර්ෂ 1923 ජනවාරි මස 20 වෙනි දින මෙලොව උපත ලද මේ පින්වත් පුත්රුවන, දුටු දුටුවනගේ ආකර්ෂණය දිනා ගන්නට සමත්කම් දැක්වූ රූපසොබාවකින් පිරිපුන්ව වැඩිනි.අමුණුගම, ගුන්නෑපාන රජයේ පාසලෙන් සිප් සතර හදාරා දීප්තිමත් ශිෂ්‍යයෙකු වශයෙන් අධ්‍යාපන කටයුතු අවසන් කිරීමත් සමඟම අතිපූජ්‍ය තෙරිපැහැ සිරි සීලවංශාභිධාන අනුනාහිමියන් යටතේ පැවිදි දිවියට පා තැබූ අතිගෞරවාර්හ පේමසිරි මහානාහිමියන්, වර්ෂ 1943 කටුගස්තොට පිඟාඔය සීමාමාලකයේදී උපසම්පදාවට පත් වූ සේක.අනතුරුව වැල්ලවත්ත ධර්මෝදය හා නිට්ටඹුව විද්‍යානන්ද පිරිවෙනෙන් ඉගෙනුම ලබා පාලි භාෂාවන්ගෙන් පරිපූර්ණව අද වන විට රාජකීය පණ්ඩිත යන විභාගවලින් පවා ඉතාමත් උසස් අයුරින් සමත්ව ශ්‍රේෂ්ඨ පඬිරුවනක් වශයෙන් අභිනව අපේ මහානාහිමියෝ සුවිසල් ශාසනික මෙහෙවරක නිරත වෙමින් සිටිති.කිසිදා කිසිවිටෙකත් තනතුරු පසුපස හඹා යාමක් සිදු නොකළ අතිගෞරවාර්හ පේමසිරි මහානාහිමියන්, මහා සඟ පරපුරටත් උතුම් ආදර්ශයන් රැසක් දායාද කරමින් ඉතාමත් සරල ශාසනික දිවිපෙවෙතක් ගත කරමින් වැඩ වෙසෙති.සම්මා සම්බුදු ශාසනයට ඇතුළත් වූ දා පටන් දේශීය සසුන් කෙත පුබුදුවාලීම පිණිස මහත් වෙහෙසක් දරමින් කටයුතු කරනවා සේම උන්වහන්සේගේ ජාත්‍යන්තර ධර්ම දූත සේවා ද වඩා ප්‍රශංසනීය වේ.ශ්‍රී ලංකා රාමඤ්ඤ මහා නිකායේ ප්‍රාදේශීය සංඝ සභාවේ ලේඛකාධිකාරී හා සභාපතීත්වය යන තනතුරු ද හොබවා, කාරක පාලක සංඝ සභාවේ මෙන්ම විශේෂාධිකාරී මණ්ඩලයේ ද සාමාජිකත්වය දරා ඇති අතිගෞරවාර්හ පේමසිරි මහානාහිමියන්, සඤ්ඤා ලේඛකාධිකාරී පදවියටත්, අධිකරණ සංඝ නායක පදවියටත් පත් වන්නට තරම් වාසනාවන්ත වූ සේක.එපමණක් ද නොව, “සාසන සෝභන, ත්‍රිපිටක වාගීස්වරාචාර්ය, සිරි සීලවංස වංසාලංකාර, සිරි සීලවංස වංසාලංකාරධජ, ත්‍රිපිටක වාගීස්වර රාජගුරු, පරියප්ති විශාරද, විනයාචාර්ය, ත්‍රිපිටක ධර්මචක්‍රවර්ති, රාජකීය පණ්ඩිත යන ගෞරව නාමයන්ගෙන් පිදුම් ලැබූ උන්වහන්සේ, අග්ග මහා පණ්ඩිත නාමයෙන් ද පිදුම් ලැබූ අතර එහි විශේෂත්වයක් වන්නේ සිදු කරනු ලබන්නා වූ උතුම් ශාසනිත සේවාව අගය කිරීමක් වශයෙන් මියැන්මාර රජයෙන් පිරිනමන ලද්දක් වීමය.තායිලන්තය, මැලේසියාව, සිංගප්පූරුව, ඉන්දියාව හා මියැන්මාරය සමඟ ඉතා සමීප ශාසනිත ඇසුරක් පවත්වා ගත් අප මහානාහිමියන්, දේශීය සඟ පරපුරත්, ජාත්‍යන්තර සංඝ සභා අතරත් සහසම්බන්ධතාවයක් ඇති කරළීමෙහිලා පුරෝගාමී සේවාවක් සිදු කරනු ලබන්නා වූ ක්‍රියාකාරී සංඝ පීතෘවරයාණන් වහන්සේ නමකි.ශිලාදී ගුණදහම් පුරුදු පුහුණු කරමින්, උපසපන් බවින් පරිපූර්ණව, සඟ පරපුරේ පරම්පරානුගතික සිරිත් විරිත් සුරැකමින්, උතුම් පරමාදර්ශී තෙර නමක් වශයෙන් සම්බුදු සසුන සුරක්‍ෂිත කරමින් මෙන්ම පෝෂණය ද කරමින් බොදු උරුමය වෙනුවෙන් අපිරිමිත කැපකිරීම් රැසක් සිදු කරමින් පේමසිරි මහානාහිමියන් මෙතෙක් පැමිණි ගමන් මඟ බෙහෙවින් අර්ථාන්විතය.ව්‍යක්ත, විශාරද, බහුශ්‍රැත, ධර්ම ධර ගුණවත් සිල්වත් මහා යතිවරයාණන් වහන්සේ නමක් වන අතිගෞරවාර්හ නාපාන පේමසිරි මහානායක ස්වාමීන්ද්‍රයාණන් වහන්සේ, ශ්‍රී ලංකා රාමඤ්ග මහා නිකායේ 13 වන මහානායක මාහිමිපාණන් වහන්සේ වශයෙන් අභිනවයෙන් තේරී පත්වීම නිමිත්තෙන් මහින්ද රාජපක්‍ෂ ජනාධිපතිතුමාගේ සුරතින් මාර්තු මස 09 වෙනිදා සන්ධ්‍යාවේදී නිදහස් චතුරශ්‍ර පරිශ්‍රයේදී අක්තපත්‍ර පිරිනැමීමට නියමිතව තිබිණි.මේ භාග්‍ය සම්පන්න අවස්ථාවේදී දේශයත්, ජාතියත්, සංඝ පරපුරත් දිනෙන් දින පුබුදුවාලීමට රජය සිදු කරනු ලබන්නා වූ අතිමහත් කැපකිරීම යළි යළිත් සිහිපත් කිරීම ජාතියේම යුතුකමය. එමෙන්ම වගකීමය.ගුණ නුවණින් යුතුව රටත්, ජාතියත්, ප්‍රෞඩ සංස්කෘතියත් ආරක්‍ෂා කරමින්, අදටත් ක්‍රියාශීලීව, අනලස්ව, අප්‍රතිහත ධෛර්යයෙන් යුතුව කටයුතු කරණ අතිගෞරවාර්හ අපේ අභිනව මහානාහිමියන්ට, තෙරුවන් සරණින්, සියලු සම්‍යක් දෘෂ්ටික දෙවි දේවතාවුන් වහන්සේලාගේ රැකවරණින්, නිදුක් නිරෝගීව, තවත් චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය කායික හා මානසික ශක්තිය ලැබේවා..! යි මෙත් සිත් පෙරටුව ප්‍රාර්ථනා කර සිටිමි.වටිනාපහ සෝමානන්ද හිමිපළාත් සහකාර අධ්‍යාපන අධ්‍යක්‍ෂ (පිරිවෙන්)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af13031010</link>
    <topic>සීසීටීවී කැමරාවෙත් ඇහැ වහලා ‘මැණික් ගලට’ ගේම් දෙන පතල් බාස්ලා</topic>
    <author>වසන්ත ජයසිංහ ආරච්චිගේ</author>
    <content>ජීවත්වෙන්න අපි ගහන රෝල කොහොමද කියලා හැමදාමත් කතා කරනවා. හැබැයි ඒකේ සාධාරණයක් තියෙන්න ඕන කියලා වංගු පාරෙන් අපි හෙළි කරන්නේ අසාධාරණේට හම්බ කරලා මේ ආත්මය විතරක් ගොඩදාගත්තට වැඩක් නෑ කියලා කියන්න. පසුගිය සතියේ ලතා අක්කගේ කුඩු බිස්නස් කතාවෙන් පස්සේ බොහෝ දෙනෙක් ගේ කමෙන්ට්ස් ආවා. සමහර අය හොඳයි මේවා කියන එක කිව්වා. සමහර අය ඕවා කොමන් වැඩ කියලා කිව්වා. හැබැයි! ඒකත් පන්නරයක් කරගෙන ඔන්න මේ පාරක් ජීවිතේ ගොඩදාගන්න ඇති තරම් මඩ ගොඩදාන මෑන්ලා දෙන ගේමක් ගැන කියන්න අපි පාරට බහිනවා.මතක තියාගන්න මඩ අස්සේ එයාලා හොයන්නේ සල්ලි. ඒ නින්දා මොන දුක විඳලා හරි මුදල් හොයන රුවන් පුරේ සත් ගුණවත් ධර්මේ අයියා හොයාගෙනයි අපි යන්නේ. එතනින් පස්සේ ධර්මෙලා දෙන ගේම් නමට ගැළපෙනවද කියලා තීරණය කරන්න ඔන්න අපි කතාව ඔබ ඉදිරියේ ලෙහා දාන්නම්.සුගතත් රුවනත් වංගු පාරේ කොටස් කාරයින් හින්දා හලලා යන්න කොහෙත්ම බැහැ. එහෙම වුණොත් ඒක වැරැදියි කියලා හෘද සාක්ෂිය දන්නා හින්දා සුගතත් රුවනත් පුරුදු විදිහටම මගේ පස්සෙන් වැටුණා. මොනවා වුණත් උන්ගෙනුත් ගන්න දේවල් ඇති තරම්.බස් එකේ එල්ලිලා ටික දුරක් යද්දී කොන්දොස්තර මල්ලිගේ අඳෙීනාවටත් කන් පැලෙන බස් එකේ රේඩියෝවටත් සුගතාගේ සීමාව පැනලා තිබුණේ.යකෝ මේවට නගින අපිට ගහන්න ඕන. මේවා බස් ද නැත්නම් රෙකෝඩ්බාර් ද? මිනිස්සු නෙමෙයි ද මේ වගේ යන්නේ කියලා හිතනවද දන්නෑ. අර යකා බෙල්ල මිරිකලා වගේ කෑ ගහනවා. පොදු ප්‍රවාහන සේවේ කිව්වට නිදහසේ මනුස්සයෙකුට බස් එකක යන්න පුළුවන් ද බලපං මේ රටේ.”එක හුස්මට කියවන සුගතගේ කතාවට රුවනත් හෙමීට අත්වැල් අල්ලන්න ගත්තා. “අපිට හැමදේම හදන්න බෑනේ මල්ලි. හොඳම දේ පාඩුවේ යන එක විතරයි.”රුවනගේ කතාවට ආරූඪ වුණ සුගතා තවත් හොඳින් යාතිකා කරන්න ගත්තා විතරක් නෙවෙයි හොඳවයින් සිංහල අරුත් දෙක තුනක් රුවනගේ කනට කොඳුරනවා මම අහගෙන. මොන දේ වුණත් සුගතාගේ කතාව ඇත්ත කියලා තේරුණේ බස් එකෙන් බැස්සට පස්සේ. කරකවලා අත ඇරපු බඹර තුනක් වගේ තාමත් අපි එලොව මෙලොව අතගානවා. “දැක්කද පාඩුවේ ආව උඹලගේ පොදු ප්‍රවාහන සේවේ” සුගතා තාමත් කොඳුරනවා.මහ පාරෙන් පැනලා අතුරු පාරකට වැටුණු අපි ඔන්න ධර්මේ අයියා ඉන්න ඉසව්වට ළඟා වුණා. දෙපැත්තට වැටුණු වෙල්යාය මැදින් ගමට ඇතුළු වුණු අපිට හිතට දැනුණ වෙනස ගැන ලියන්න වෙලාවක් නොවෙයි මේක. ඒත් තවමත් ගැමිකම වෙස්වලාගත් මිනිසුන් අතරේ ධර්මෙලා වගේ මෑන්ලා ඉන්නවනේ කියලත් හිතුණා. අපි යන අතරෙත් ලොකු අයියා මඟට ඇවිත්. ඒ කියන්නේ අපේ කතා නායකයා ධර්මේ.“මේ අර එනවා කියපු මහත්තුරු වෙන්න ඕන.”රට කාලා වතුර බීලා ඉන්න ධර්මෙ අයියා ඉලක්කෙට ගේම් දෙනවා වගේ හරියටම අපි හඳුන ගත්තා.හරි එහෙනං මහත්තයෝ අපි ඇතුළට ගිහින් කතා කරමු යමු.කමක් නෑ ලොකු අයියේ අපි මේ එළිමහනේ ඉඳන් ම කතා කරමු.පුදුම සනීපයක්නේ තියෙන්නේ. කට ඇරලා හිනාවුණු ධර්මේ අයියගේ යටි ඇන්දේ ඉස්සරහ දත් දෙක අඩුයි කියලා දැක්කෙත් දැන්.දැන් මොනවද මහත්තයලාට මගෙන් කෙරෙන්න ඕන.මෙහෙමනේ ලොකු අයියේ. ලොකු අයියා කරන්නේ පතල් රස්සාවනේ. ඒ ගැන අපි ටිකක් කතා කරමු.පතල් රස්සාවට බැහැලා දැන් මම අවුරුදු 20 ක් විතර වෙනවා. ඒක තමයි මගේ පුරුදු රාජකාරිය වුණේ. මිනිස්සුන්ට හැමදේම යා දෙන්නේ නෑනේ මහත්තයෝ. මට අල්ලලා ගියේ මේක තමයි.ලොකු අයියා කොහොමද පතල් වැඩේට සෙට් වුණේ.ඕක මොකක්ද මහත්තයෝ. මේ ඒරියා එකට ආව එකෙක් වෙන බිස්නස් කරනවද? නෑනේ. මෙච්චර වස්තු මහ පොළොව යට තියෙද්දී වෙන මොන රස්සා ද? මටත් මුලින් ම සෙට් වුණේ ගොඩ පතල් කරන්න. ඒකට ලොකුවට පොළව හාරගෙන යන්න ඕන නෑ. ඊට පස්සේ ඇඳුම් පතල් කළා. පල්ලෙහා ගලාගෙන යන ඇළෙන් වැඩේ පටන් ගත්තේ.ඇඳුම් පතල් කිව්වේ.මහත්තයලා දැකලා ඇතිනේ මිට දිගට හදපු උදලු. ඒ උදලු ගඟට දාලා වැලි ගොඩට අදිනවා. හරි ඉල්ලමක් බලලයි ඕක කරන්න ඕන. දැන් අහයි ඉල්ලමක් කොහොමද හොයන්නේ කියලා. හරි ඒ හැමදේම පස් තට්ටුව දිහා බලලා අපිට තීරණය කරන්න පුළුවන්.‘ජගත් ගහනවා’ කියලා සමහර අය කියන්නෙත් ඕකටම තමා. ගොඩ පතලෙදි අපි කරන්නේ භූමියක් තෝරගෙන ඒක හාරන එක. හැබැයි ගැඹුරට හාරන්නේ නෑ. ඉල්ලම් ලේයර් එකෙන් පස්සේ හාරන එක වැඩක් නැහැ. ඒක අතහැරලා දානවා.එතකොට ලොකු අයියා දැන් මොනවද කරන පතල්.දැන් මම පතල් බාස් කෙනෙක් විදිහට වැඩ කරන්නේ. හැබැයි පතල් දෙක තුනක් වුණත් අරගෙන වැඩ කරන්න මට දැන් වත්කමක් තියෙනවා. ඒක හරියට අතුරේ යනවා වගේ වැඩක්. මුන් දෙන ගේම්වල හැටියට මොකද විශ්වාස කරන්න පුළුවන් අද කාලේ. ආවොත් ආවා ගියොත් ගියා. ඒ හින්දා බාස් වැඩේ හොඳ. දැන් මම වැඩ කරන්නේ දෝනා පතල්වල.ඇත්තටම ලොකු අයියේ ඔය පතල් රස්සාව කරන එක බය නැද්ද?බයක් හැකක් තියෙනවා නම් මේ වගේ රස්සාවක් නොකර ඉන්න එක හොඳයි. කවුද මහත්තයෝ සල්ලි පෙනි පෙනිත් ඒවට පයින් ගහන්නේ. ඒ හින්දා අපිත් ලොකු විශ්වාසයකින් වැඩේට බහින්නේ. අනෙක දැන් මේ හැමදේම මම ගොඩනඟා ගත්තේ ඔය පතල් කෙරුවාවෙන්.ලොකු ගලක් සෙට්වුණොත් මහත්තයලා අවුරුදු දෙක තුනකින් හොයන ගාණ අපි එක සති දෙක තුනකින් හොයාගන්නවා. ඉතිං කවුද ඕවට බය වෙවී ඉන්නේ.දැන් ඕවයේ ලොකු ගලක් දෙකක් උත්සන්න විදිහක් නැද්ද?මෙතෙක් වෙලා කට පියාගෙන හිටිය හැම වෙලේම සාධාරණේට කතා කරන සුගතා ලොකු අයියා ඉස්සරහට දුෂ්රා එකක් ඇදලා දැම්මා.මොනවද මහත්තයෝ මේ අහන්නේ. දැන් මහත්තයට පතල හාරගෙන යද්දී මැණිකක් හම්බවෙනවා. දැන් ඕකට මහත්තයා මොකද කරන්නේ. සද්ද නැතුව දැක්කේ නෑ වගේ ඉඳියි නේද? එහෙම කියපු ලොකු අයියා ආයෙත් කට ඇරගෙන හිනාවුණා.ඇත්තටම එහෙම දේවල් වෙනවද ලොකු අයියේ.මේ මොනවා අහනවද මහත්තයෝ. ඔය පතල් කෙරුවාවෙන් වැඩකරන අයට සීයට පහක විතර කොටසක් බෙදිලා යන්නේ. ඉතිරි සියල්ල මුදලාලිට. පේනවනේ අසාධාරණ කම. ඉතිං එහෙම එකේ කවුද ඔච්චර මහන්සි වෙලා සොච්චමක් ගන්නේ. කාටහරි චාන්ස් එකක් ලැබුණොත් ගලක් උස්සනවා.කොහොමද එහෙම කරන්නේ.මේකනේ ඉල්ලම් කඩද්දි සමහර වෙලාවට වතුරට හේදිලා මැණික් ගල් මතුවෙනවා. ඔය වෙලාවට පතල ඇතුළේ බාස් එක්ක හතර පස් දෙනෙක් වැඩ. ඉතින් එහෙම දැක්කොත් කාටත් ඇස් වහලා එක්කො ගිලිනවා. නැත්නම් හෙමීට හංගනවා. ඔය වගේ දේවල් වෙලා ඇතුළේ ඉන්න අය එකතුවෙලා මුදලාලිට හොරෙන් ගේම්දෙන අවස්ථාත් තියෙනවා. නැත්නම් එහෙම වෙලා පතල ඇතුළේ මරාගන්න අවස්ථාත් තියෙනවා.නැත්නම් වට්ටිය ගරන වෙලාවට ගේම දෙනවා. ගලේ බර අනුව ගොඩක් වෙලාවට වට්ටියේ අඩියට ගල බහිනවා. හැබැයි අතහුරු කරගන්න එකා දන්නවා ගල අඩියට යන්න නොදී කාටත් හොරෙන් ගල අතට ගන්න.කොහොමද එහෙම ඇස් වහන්නේ.පිස්සුවක් තියෙයි මහත්තයෝ. මේවායේ ඉන්නේ හතර වරම් ගේම් දෙන පොරවල්. ඔය වට්ටිය ගරනවට ‘තාම්බු කරනවා’ කියලත් කියනවා. ඔය වෙලාවට බලන් ඉන්න මනුස්සයාගේ ඇස් වහලා වැඩ කරන්න පුළුවන්. එක්කෝ කතාවට අල්ලගන්නවා. එහෙම කරලා කාටත් හොරෙන් ගල වට්ටවනවා කකුල් දෙක ළඟට. නැත්නම් ගරන ගමන් වට්ටිය කොනෙන් ගල අතට ගන්නවා. වතුර නිසා හොයන්න අමාරුයි. සමහර පුරුදු එවුන් වට්ටිය ගරන ගමන් ගල කට ඇතුළට විදිනවා. එහෙම වැඩ වැරැදිලා උදලු පාරවල් පොලු පාරවල් කාපු පොරවල් හිටියා. උන්ට ආයේ පතල් රස්සාව කරනවා බොරු.ඉතිං එහෙම කරලා ගොඩගිය අය ඉන්නවද?මොනවද ලොක්කා මේ කතා. අද කවුද දුක් විඳලා ජොබ් එකක් කරලා දුක් විඳින්න කැමැති. අපි වුණත් එහෙමයි. මහත්තයලා වුණත් එහෙමනේ. බොරු කියන්න ඕන නෑ මටත් ඒ වගේ චාන්ස් දෙක තුනක් ලැබිලා තමයි මේ ගෙවල් දොරවල් හදාගත්තේ. එහෙම නැත්නම් හැමදාම අපිට වෙන්නේ හිඟාකන්න. ඇත්ත කියන්න එපැයි.මොන දේ කලත් අපි කරන්නේ වංචාව. ඒ හින්දා හොරකම් කරපු ගලකින් දියුණු වෙනවා කියනවා නම් ඒක බොරු. දියුණු වෙන්න පුළුවන්. හැබැයි ඒ සල්ලි යා දෙන්නේ නෑ. නැත්නම් ඉතිං තියෙන ටිකත් නැතුව යනවා. ඕවයේ ඇත්ත නැත්ත අපි දන්නවා. එහෙත් කවුද අපිට සාධාරණයක් කරන්නේ. අපේ උන්ට කන්න අඳින්න දෙන්නේ. අපි මේවා කරන්නේ පරාණ බය නැතුව නෙමෙයිනේ. ජීවත් වෙන්න. නැත්නම් අඩි ගාණක් පොළව යට අපි ගහන ගේම අපි විතරයි දන්නේ.ඒ කියන්නේ.ජීවත්වෙන්න අපි මේවා කලාට අපි දන් නෑ අපේ ජීවිත කොයි වෙලාවෙද කියලා. එහෙම වුණ අවස්ථා මහත්තුරු දන්නවා ඇතිනේ. ගොඩක් වෙලාවට පතල් කඩාගෙන වැටෙනවා. වැඩි හරියක් දෝණා පතල්වල ඕවා වෙන්නේ. ඉල්ලම් ලේයර් එකක් හම්බ වෙනකම් අපි හාරාගෙන යනවා. ඉල්ලම ඉවර වුණාට පස්සේ කියන්නේ ‘මාලාවල’ නැත්නම් ‘කටුවල’ කියලත් කියනවා. හැබැයි එතනින් එහාට පතල් වැඩ ඉවරයි. ඔය වෙලාවට අපට පරණ පතල් හම්බ වෙනවා. ගොඩක් වෙලාවට ඒවයේ විෂ වායු පිරිලා මිනිස්සු මැරුණ වෙලාවක් තිබුණා.ඉතිං ඔය දේවල් වලින් බේරෙන්න විදිහක් ඇත්තෙම නැද්ද ලොකු අයියේ.කොහොමත් අපි පහලට බහින්න කලින් කරන වැඩකටයුතු කිහිපයක් තියෙනවා. පතල ඇතුලේ ඔක්සිජන් තියෙනවද බලන්න ඉටිපන්දමක් යවනවා පතල ඇතුළට. පන්දම නිමෙනවා නම් ඔක්සිජන් අඩුයි. අනෙක එහෙම විෂ වායුවක් තියෙනවා නම් ගෑස් එකක් තියෙනවා නම් ඒක ගිනි බෝලයක් එක්ක වල කටෙන් එළියට එනවා. ඒක මහත්තයෝ උණ වෙඩිල්ලක් වගේ සද්දයි. ගොඩක් වෙලාවට ඕවගෙන් මිනිස්සු පිච්චුන වෙලාවල් තියෙනවා.පේනවනේ ලොකු අයියලා කරන ජොබ් එකේ හැටි. හිතන තරම් පතල් කෙරුවාවත් ලේසි නෑ නේද? මොනවා වුණත් මේ හැම දේම කරන්නේ ජීවත්වෙන්න. ඒකට සල්ලි ඕන කියලා ඇති තරම් පොදි ගහන්න හැමෝ ම ට්‍රයි කරනවා. හැබැයි ඔය හැමදේම එනකොට අරගෙන ආවේ නෑ වගේ ම යනකොට අරගෙන යන්නෙත් නෑ කියලා හිතලා වැඩ කරන්නේ කවුද කියන එකත් ලොකු ප්‍රශ්නයක්.ලොකු අයියට හිතෙන්නේ නැද්ද ගලක් උස්සලා ජීවත්වෙනවට වඩා සාධාරණව මුදලක් හොයාගත්තොත් හොඳයි කියලා. සුගතා ආයෙත් පැන්නා කතාව මැද්දට.මහත්තයෝ මේක සමන් දෙයියන්ගේ අඩවිය. කටවරද්ද ගන්න එපා. අපි එහෙම ලොකු ගේම් දුන්නා නම් අද මෙච්චර කාලයක් මේ රස්සාව කොරන්න ලැබෙන්නේ නැහැ. හැබැයි අපිට ප්‍රශ්න නැත්තේ නැහැ. සමහර වෙලාවට පොඩිවුන්ට කෑම වේලක්වත් දෙන්න නැති අවස්ථා තිබුණා. එහෙම වෙලාවට අපිටත් හිතෙනවා යටි මඩියක් ගහලා පොඩි ගල් කැටයක් පන්නලා කීයක් හරි හොයාගන්න. ඒක පවුනෑනේ මහත්තයෝ. අපි රහත් වෙලා නෑනේ.ඔන්න පේනවනේ ධර්මෙ අයියලගේ සත්ගුණවත් කම. මේක ධර්මෙ අයියට විතරක් පොදු ගේමක් නෙමෙයි. කොහොමත් පතල් බිස්නස් අස්සේ යටි මඩි කෙරුවාවල් ඕන තරම්. හැබැයි අද පතල් කෙරුවාවට නවීන යන්ත්‍ර සූත්‍ර විතරක් නෙමෙයි සීසීටීවී කැමරා හයි කරලා කියලා ධර්මෙ අයියලා අවසානයේ කිව්වත් සක්විතිලා රජ කරපු අපේ රටේ ඕවට ඇස් වහලා ඇති තරමක් ගේම් දෙන සුපර් මෑන්ලා ඉන්න වග ඔන්න අමතක කරන්න එපා කියලා කියන ගමන් සත්ගුණවත් ධර්මේ අයියගෙන් සමුගෙන මමත් සුගතත් රුවනත් ආයෙත් පාරට වැටුණා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af13031011</link>
    <topic>“රටේ දියුණුව බලන්න ගිය ගමන විපක්ෂ නායකට විහිළුවක් වෙලා</topic>
    <author>අරුණි</author>
    <content>මත්තල ඉදිකළ නව රාජපක්ෂ අන්තර්ජාතික ගුවන් තොටුපළ නැරැඹීම සඳහා පසුගියදා පුවත්පත් කතුවරු හා මාධ්‍ය ආයතන ප්‍රධානීහු රැසක් සහභාගි වූහ. මේ පිළිබඳ විපක්ෂ නායක රනිල් වික්‍රමසිංහ මහතා පවසා තිබුණේ මාධ්‍යවේදීන් විනෝද චාරිකාවක රැගෙන යාමට රජය කටයුතු යෙදූ බවයි. සැබැවින් ම මේ චාරිකාව විනෝද චාරිකාවක් ද?සහභාගි වූ කතුවරුන්, ආයතන ප්‍රධානීන් කිහිපදෙනකුගෙන් අපි විමසූවෙමු.සභාපති - ගුවන් තොටුපළ හා ගුවන්සේවා සමාගම“අපි මාධ්‍යවේදීන්ට සලකන්නේ රණවිරුවන්, වෘත්තිකයන් තාක්ෂණ ශිල්පීන් හා සමාන රටේ සංවර්ධනයට අවශ්‍ය පිරිසක් ලෙසයි. ශීඝ්‍ර දියුණුවක් ලබන්න නම්, සංවර්ධනයේ කොටස්කරුවන් ලෙස එය සිදුවන ආකාරය පිළිබඳ උපදෙස්, අඩුපාඩු, දැනුම ආදිය ලබාගන්න නම් සියලු දෙනාගේ සහාය අවශ්‍යයි. ඒ නිසා මාධ්‍යවේදීන්ගෙන් හංගාගෙන මේ දේවල් කරන්න බෑ.”“නිදහසින් පසු ජනාධිපතිතුමාගේ මහින්ද චින්තන සංකල්පයට අනුව මේ ප්‍රදේශයේ භූගෝලීය වැදගත්කම පිළිබඳව පෙරනිමිති දැක, එයින් ලැබෙන ආර්ථික වාසි පිළිබඳ දැන හඳුනාගෙන ශ්‍රී ලංකාවට සමෘද්ධිය හා අගයන් එකතු කරන්නට කරන සංවර්ධන වැඩපිළිවෙළක් මෙය.වරාය, ගුවන් තොටුපළ, අධිවේගී මාර්ග සැදුණු විට පොදු ජනතාවට වාසි මෙන් ම ඔවුන්ගේ පහසුකම් දියුණු වෙනවා වගේ ම රටේ අගයත් වැඩි වෙනවා.” “විශේෂයෙන් මේ චාරිකාවේ යෙදුණු මාධ්‍යවේදීන් කාලය ඉතාම කාර්යක්ෂම ලෙස කළමනාකරණය කරමින් උපරිම ප්‍රයෝජන ගන්නා පිරිසක්. ඒ නිසා ඔවුන් රැගෙන මත්තල ගුවන් තොටුපළ නැරඹීමට ගිය චාරිකාව විනෝද චාරිකාවක් ලෙස හැඳින්වීම ගැන කනගාටුවෙනවා. මෙවැනි මොහොතක පක්ෂ භේදයකින් තොරව කොටස් නොවී ශ්‍රී ලාංකිකයන් ලෙස සිතීමයි වැදගත්. එවිටයි රටේත් අපේත් අනාගතය සාර්ථක වන්නේ.ආරියනන්ද දොඹගහවත්තකර්තෘ ඉරිදා ලංකාදීප“මාධ්‍ය ආයතන ප්‍රධානීන් හා කතුවරුන් මේ රටට ඉන්නේ කීප දෙනයි. ඒ අයට ශ්‍රී ලංකාවේ සංවර්ධන ක්‍රියාදාමයක කඩඉමක් ස්ථාපනය කරන අවස්ථාවක් නැරඹීමට අවස්ථාව ලබාදීම විශාල දෙයක්.”“අනෙක කතුවරයකු වගේ කෙනකුට විනෝද චාරිකා යන්න අවශ්‍ය නම් මත්තල යන්න ඕන නැහැ. ඒ අයට රට රටවල යන්න පුළුවන්. තවදුරටත් කීවොත් මේ මත්තල ගමනට වියදම් කිරීම පිස්සු වැඩක් නෙවෙයි. මොකද ඔය දේශපාලනඥයින්ට වගේ විකාර කර කර නිකන් ඇවිඳින්න මාධ්‍ය ප්‍රධානීන්ට වෙලාවක් නෑ. අනෙක මාධ්‍යවේදීන්ට හෝටලයකින් කන්න දෙන එක වියදමක් නම් පාර්ලිමේන්තුවේ ඔය කන කෑම ගැන මොකද කියන්නේ?”“ඒ අය යන වාහන අපේ මුදල්වලින් ගත් ඒවා. ඒ අයට ලැබෙන වරප්‍රසාද අපේ මහජන මුදල්වලින් ලැබෙන්නේ. ඒ නිසා කියන්න තියෙන්නේ ඔය කතාව පිස්සු විකාරයක් කියලා තමයිසිසිර පරණතන්ත්‍රිකර්තෘ රිවිර“මා හිතන විදිහට මත්තල ගුවන් තොටුපළ කියන්නේ මාධ්‍ය ප්‍රධානින්ට රටේ විශාල ව්‍යාපෘතියක් විවෘත කිරීමට පෙර නැරඹීමට අවස්ථාව දුන් දෙවැනි අවස්ථාවයි. සාමාන්‍යයෙන් මෙවැනි අවස්ථා මාධ්‍ය මෙහෙයවන්නන්ට දැකගන්න ලැබෙන්නේ නැහැ. ආයතනයෙන් යවන මාධ්‍යවේදියාට පමණයි විවෘත කිරීම් අවස්ථාව වුවත් දකින්න ලැබෙන්නේ. නමුත් මෙවැනි ව්‍යාපෘතියක් කලින් නැරඹීමට අවස්ථාව දීමෙන් එහි ප්‍රයෝජනය මෙන් ම ඒ පිළිබඳ අවබෝධය ජනතාවට වඩාත් නිවැරදි ලෙස සන්නිවේදනය කරන්න අවස්ථාව ලැබෙනවා. මොකද විවිධ අය විවිධ කෝණවලින් මෙය දකින්න පුළුවන්.”“මේ රජය නොවේ වෙනත් ඕනම රජයක් වුවත් මෙවැනි කටයුත්තකදී මාධ්‍යවේදීන්ට මෙවැනි අවස්ථාවක් ලබාදීමේ වාසිය ලැබෙන්නේ රටේ ජනතාවටයි.” මෙයට නිල් කොළ දේශපාලනය වැදගත් නැහැ.“මහවැලි යෝජනා ක්‍රමය ඉදිවූ කාලයේ යූ.ඇන්.පී. ය එවකට සිටි පුවත්පත් කලාකරුවන් ආදී දැවැන්තයන් රැසක් එහි සංචාරය සඳහා ගෙන ගියා. මෙය සැබවින්ම විනෝද චාරිකාවක් නොවේ. අධ්‍යයන චාරිකාවක්.ඉන්දික ජයරත්නඅධ්‍යක්ෂ ප්‍රවෘත්ති හා කාලීන වැඩසටහන් ශ්‍රී ලංකා ගුවන් විදුලිය“විජයාවතරණයෙන් පසු ශ්‍රී ලංකාවේ ඉදිවන දෙවැනි අන්තර්ජාතික ගුවන් තොටුපළ 18 වැනිදා ජනතා අයිතියට පත්වනවා. ගුවන් තොටුපළක් පිළිබඳව පුරා වෘත්තයක් නැතත් ගුවන් යානයක් ගැන රාවණ දවසේ කියැවෙනවා. එතැන් සිට මෙතෙක් නිදහසින් පසු ජාතියට ලැබෙන මේ ආයෝජනය ගැන සැහැල්ලුවෙන් කතා කිරීම පිළිබඳව විරුද්ධ පක්ෂ නායකතුමාට මගේ කණගාටුව ප්‍රකාශ කරනවා.”“බොහෝ විට කෙනෙකුට ක්ෂේත්‍රගත අත්දැකීමක් ලබා ගැනීම අහන දකින දෙයට වඩා වැදගත්. එය විනෝද චාරිකාවක් යැයි අර්ථකරණය කිරීමට එතුමාට අයිතියක් තිබෙනවා වගේ ම එසේ නොවේ කීමට අපට අයිතියක් තිබෙනවා. මීට පෙරත් ඔහු මෙවැනි ප්‍රකාශ කර තිබෙනවා. එතුමාගේ මාධ්‍ය ක්‍රියාවලියට කණ්ඩායමක් නඩත්තු කරනවා වගේ ම මේ රටේ ජනතාවට තොරතුරු සන්නිවේදනය කරන මාධ්‍ය නිලධාරීන් ලෙස ගුවන් විදුලි පනතේ සංස්ථාපිත නිලධාරියකුට තොරතුරු දැන ගැනීමේ අයිතිය තහවුරු කළ හැකියි.”“ත්‍රස්තවාදය පරාජය කළ පසු බාධකයකින් තොරව ගුවන් යානා මේ නිල් අහස හරහා පියා සලනවා. ඒ යානාවලින් දවසට 2 ක් හෝ සේවා සපයන්න ගොඩ බස්වා ගත්තොත් වසරකට 730 ක්. ඒ වගේ ම වසරකට ලක්ෂ 5 මගීන්ට ගුවන් සේවා සැපයුවොත් ඒවායින් ජාතික ආදායමට ලැබෙන වටිනාකම කොපමණ ද?“මේ පළමු අදියරේ දී ඒ වටිනාකම රටට එකතු වන බවට පෙරනිමිති අප දැක්කා. එයට තවත් වටිනාකම් එක් කරන හම්බන්තොට වරාය, අන්තර්ජාතික සම්මන්ත්‍රණ ශාලාව ආදී පහසුකම් රටේ ජනකොටස්වලට ලැබෙනවාට විපක්ෂ නායකතුමා කැමැති නැද්ද?රනිල් වික්‍රමසිංහ මහතා කුහකකම් කරන්නේ අහිංසක ජනතාවට ලැබෙන වරප්‍රසාදවලට ද?”ගාමිණී සුමනසේකරකර්තෘ දිවයින“දේශපාලනය කුමක් වුවත් රජයක් රටකට කරන සංවර්ධනයේදී එය අගය කරන්නේ නැත්නම් එය කුහකකමක්. රාජපක්ෂවරුන්ගේ බලකොටුව, භූමිය වන රුහුණේ තැනුවත් එය ඇතුළු පළාත් තුනකට දේශීය හා අන්තර්ජාතික වශයෙන් ලැබෙන ප්‍රතිලාභ ගැන සිතිය යුතුයි.”“මම දකුණට සම්බන්ධ නිසා අප කලකට පෙර කතරගම ගිය විට වගේ ලුණු ලේවායකට පමණක් සීමා වුණු වනසතුන් පිරි දරිද්‍රතාවයෙන් ඇලලී ගිය මුහුණු සහිත හුදෙකලාවූ වන දුර්ගයක් නෙවෙයි අද දකින්නේ. බැද්දේගමේ සිලිඳුලා වෙනුවට නව තාක්ෂණය, නව තොරතුරු සන්නිවේදනය අන්තර්ජාතික සම්බන්ධතා රටට ජනතාවට ලැබෙන ආකාරයයි.”“විපක්ෂය ඕනම දේකට කරන්නේ චෝදනානේ? මෙවර අය වැයෙන් විපක්ෂ නායකයාට වෙන් කළ මුදල වැඩියි කියන චෝදනාවට රනිල් වික්‍රමසිංහ මහතා කතා නොකරන්නේ ඇයි? රාජ්‍ය මාධ්‍ය පමණක් මේ ගමන ගෙන ගියා නම් යම් තර්කයක් ගොඩනඟන්න තිබුණා ඔය කියන කතාව සාධාරණීකරණය කරන්න. නමුත් ෙමි ගමනට මාධ්‍යකරුවන් සියලු ආයතනවලින් ම සහභාගි වුණා. පොදු සමානතාවක්, ගෞරවයක් මාධ්‍යකරුවන් සියලු දෙනාට ලබාදී තිබුණා. විපක්ෂයේ කවුරුන් හෝ ගියානම් ඔවුන්ටත් ඒ දේ ලැබෙනවා.”“අනෙක තමන්ට ලැබෙන ප්‍රතිලාභ එපා කියන පූර්වාදර්ශය ලබා නොදී යූ.ඇන්.පී. එක පෞද්ගලික වරප්‍රසාද භුක්ති විඳිමින් මේ වැනි පොදු කටයුත්තක් විවේචනය කරන්නේ ඇයි?”“මාධ්‍යකරුවන් මේ ගමනේ දී ඒ කටයුත්ත චිත්‍රයට නඟා ගන්නේ නිදහසේ. එහිදී තම හැඟීම අනුව යෝජනා චෝදනා අඩු පාඩු ඇත්නම් ඉදිරිපත් කරන්න පුළුවන්. ඒ වගේ ම පෙට්ටි කඩවලින් කන්න දීලා පැය හයක් පමණ ගමන් කාලයම ගත වන කටයුත්තක් පැය 4 න් 5 න් නිම කර දෙන්න පියවර ගත්තේ මාධ්‍ය ප්‍රධානීන්ගේ කාල වේලාව පිළිබඳ සිතූ නිසා විය යුතුයි. රජය මාධ්‍යකරුවන් වෙත දක්වන ප්‍රතිචාරය මින් පැහැදිලි වෙනවා. ‘ අපට කොළඹ ඉඳන් මේ දේවල් දකින්න බැහැ. ඒ නිසා මෙවැනි චෝදනා සාධාරණ නැහැ.”ගාමිණී ජයලත්කර්තෘ දිනමිණ“නිදහසින් පසු ශ්‍රී ලංකාවේ වරායක් හැදුවෙත් අන්තර්ජාතික ගුවන් තොටුපළක් හැදුවෙත් මහින්ද රාජපක්ෂ ජනාධිපතිතුමාගේ කාලේ විතරයි. අප ඇත්තෙන් ම වරායක් ගුවන් තොටුපළක් හදනවා දැකලා නැහැ. ඇත්තෙන් ම චීන සංචාරයකදී කුම්මීන් නගරයේ ගුවන් තොටුපළ හදන ආකාරය තමයි අප දැක්කේ. නමුත් මේ රටේ එවැනි අත්දැකීමක් මාධ්‍යවේදියකු, කතුවරයකු හැටියට අපට නැහැ.”“අප මත්තල ඉදිකිරීම් කරන විටත් සංචාරයක නිරත වුණා. එය ඇත්තෙන් ම අද දකිද්දී ආශ්චර්යයක්. මට ඇත්තටම ලෙනාඩ් වුල්ෆ්ගේ බැද්දේගම මේ තරම් සුපිරි ගොඩනැඟිලි හදලා තිබෙනවා දැක්කාම මේ තමයි ආසියාවේ ආශ්චර්යය කියලා දැනෙනවා. නවීන තාක්ෂණය, විශාල ඒ - 380 ගුවන් යානා, කටුනායක ගුවන් තොටුපළ පර්යන්තයටත් ගත නොහැකි තරම් විශාල ගුවන් යානා ගොඩබෑමට අවස්ථාවක් දීම මට නම් අදහාගන්න බැරි වුණා.“මෙය විශාල ආයෝජනයක්. රටේ අනාගත පරපුරට ලැබෙන ලොකු දායාදයක්. මෙවැනි කටයුත්තක් නැරඹීමට යෑම විනෝද චාරිකාවක් කියන එක ඇත්තද කියා බලන්න ඒ ගමන ගිහින් ම බලන්න ඕන. රටේ දියුණුව දකින්න බැරි මිනිස්සු එක එක කතා කීවාට අනෙක් අය ජනාධිපතිතුමා සමඟයි.”නලින්දා පෙරේරාකළමනාකරු - ප්‍රවෘත්ති, ස්වාධීන රූපවාහිනි සේවය“ඇත්තටම 2009 නොවැම්බර් 27 වැනිදා මත්තල ගුවන් තොටුපළ ඉදිකිරීමේ සමාරම්භක උත්සවයට සහභාගි වූවන් හැටියට අපි දැක්ක වන ලැහැබ කටු කොහොල් පිරුණු බිම වසර තුන හමාරක් වැනි කෙටි කාලයකදී මේ තරම් සංවර්ධනයක් කෙරුණේ කෙසේද යන්න හිතාගන්න බැහැ. එය ඇත්තෙන් ම ආශ්චර්යයක්.”“අති නවීන තාක්ෂණයෙන් යුත් අංගන, සන්නිවේදන කුලුනු, පාලක මැදිරි ආදිය දකිද්දී මාධ්‍යවේදියාට වඩා ශ්‍රී ලංකාවේ පුරවැසියකු ලෙස විශාල හැඟීමක් රට ගැන ඇතිවනවා. ඇත්තටම මම රට වෙනුවෙන් මව් බිම වෙනුවෙන් සතුටු වුණා. පුදුම වුණා.”“ලබන 18 වැනිදා මෙය විවෘත වෙද්දී සැලසුම් කර ඇති ගුවන් යානා කාල සටහන දුටු විට අපේ රටේ අනාගතය පිළිබඳ පුදුමාකාර හැඟීමක් ඇතිවන්නේ. මේ සංවර්ධන කටයුත්ත නිසා ගුවන් සේවය පමණක් නොවේ. විවිධ ක්ෂේත්‍රවලින් ජනතාවට ඇතිවන වාසි සහ සේවය පිළිබඳ ජනතාවට නිවැරදි තොරතුරු සන්නිවේදනය කරන්න අප එය දැක තිබීම වැදගත්.”“ඇත්තෙන් ම අපට මෙහිදී විනෝදවෙන්න කිසිම අවස්ථාවක් ලැබුණේ නැහැ. කොළඹ ගුවන් තොටුපළින් පස්වරු 2 ට පමණ පිටත්වී මත්තලින් ආපසු පස්වරු 7.30 ට පමණ ආවා. ගමන් කාලය අතහැරිය විට ඉතිරි පැය හතරක පමණ වෙලාවේ අපට දැක බලාගෙන අධ්‍යයනය කරන්න තිබුණ දේ බොහෝයි. ඒ නිසා අප සමඟ ගිය පිරිස අතරවත් සතුටු සාමීචි කතා බහක් ඇති කරගන්න වෙලාවක් තිබුණේ නෑ. මෙය දැනුම වර්ධනය කරගන්න ගිය අධ්‍යයන චාරිකාවක් කීම නිවැරැදියි. නමුත් විනෝද චාරිකාවක් කීම තරයේ ප්‍රතික්ෂේප කරනවා.”අරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=af13031012</link>
    <topic> ඉසුරු සොයා එතෙර යන අයට මෙතෙරින් සුබවාදී ඇසක්!</topic>
    <author>අරුණි මුතුමලී</author>
    <content>රිසානා, ඉන්ද්‍රානි, ජයලක්ෂ්මි, ප්‍රේමලතා මේ නම් කියන විටම අපට සිහි වන්නේ සමාජයේ තමන්ට අහිමි වූ සිහින සැබෑ කරගන්න වැලි කතරට ගොස් ජීවිතෙන් වන්දි ගෙවූ අසරණ ශ්‍රී ලාංකික ගැහැනුන් පිරිසක්. ඔවුන් ඒ ගමන ගියේ ඇතැම්විට එදා වේලවත් සොයාගත නොහැකි තම සැමියා හා බඩගින්නේ විඳවන දරුවන් දුකින් මුදවන්න.නිවෙසක් තනාගන්න. එහෙමත් නැත්නම් අම්මා තාත්තාට, බාල සොයුරු සොයුරියන්ට හොඳට කන්න, අඳීන්න, උගන්වන්න දෙන්න වෙන මඟක් නැතිකමට. ඒත් අන්තිමේ කාගේ හෝ අවාසනාවට මේ සමහර කතුන් ආපසු මව්බිමට එන්නේ මිනී පෙට්ටියක.සමහරුන්ගේ වකුගඩු අක්මා පවා සිරුරේ නැහැ. නැත්නම් සදාකාලික ආබාධිතයකු වෙලා. එහෙමත් නැත්නම් ඇණ ගහලා, ඇණ ගිල්ලලා. මෙහෙමෙ වෙන්නේ ඇයි? අප සැම දෙනකුම දන්න, විශ්වාස කරන පොදු කරුණ නම් ගෘහ සේවයට විදෙස් ගතවන කාන්තාවන්ට ඒ රටවල හාම්පුතුන් දස වධ දීම නිසා මෙවැනි තත්ත්වයක් ඇති වී තිබෙනවා.ඒ ගැටලු නිරාකරණය කරන්නට තානාපති කාර්යාල, විදේශ සේවා නියුක්ති කාර්යාංශය, ඒජන්සි කරුවන් ආදී වගකිව යුතු ආයතනවල නිලධාරීන් නිසි ක්‍රියාමාර්ග සුදුසු පරිදි නියමිත වේලාවට ගන්නේ නැහැ. මෙය අදක ඊයෙක ඇති වූ මතයක් නෙවෙයි.හැත්තෑව දශකයේ පවා තානාපති සේවය ගැන මහාචාර්ය සරච්චන්ද්‍රයන් පිං ඇති සරසවි වරමක් දෙන්නේ පොතේ ලීවේ යහපත් ආකල්පයකින් නම් නෙවෙයි. අදටත් තානාපති සේවාවල යෙදුණු අත්දැකීම් සහිත ඇතැම් නිලධාරීන් පවසන්නේ එදාට වඩා වැඩි යහපත් ආකල්පයක් ඒ ආයතන ගැන ඇති කරගන්නට ඉඩක් ලැබී නැති බවයි.ඒජන්සිකරුවන් ගැන විශ්වාස කර කන කර පවා උගසට තැබූවන්ට උන්හිටි තැන් අහිමි වූ අවස්ථා අනන්ත අප්‍රමාණව අරංචි වෙනවා. ඒ සියල්ල ද ජය ගෙන රටකට ගිය පසු නියමිත වැටුප නොලැබී, ගුටි බැට කමින් අතවරයට පත් වෙමින් වහල් සේවයක් කිරීමට සිදු වුවහොත් එය කුමන පාපයක්ද? ඇත්තෙන්ම මැද පෙරදිග යන අපේ ගැහැනුන් සැමට මේ අසාධාරණය සිදු වනවාද? කාට හෝ එසේ සිදු වේ නම් ඊට හේතු මොනවාද?සන්නිවේදනයේ අඩුපාඩු මෙයට බලපානවාද කියා අප විමසුවේ කැලණිය විශ්වවිද්‍යාලයේ ජනසන්නිවේදන අංශයේ මහාචාර්ය රෝහණ ලක්ෂ්මන් පියදාස මහතාගෙන්.“ අප දන්නා තරමින් මැද පෙරදිග යන කාන්තාවන් බොහෝ දෙනකුට සන්නිවේදන දෝෂ තිබෙනවා. ඇතැමුන්ට හරි විදිහට අකුරු ලියා ගන්නවත් බැහැ.සුරංගනා ලෝකයක් ඔළුවේ මවාගෙන ඔහේ යනවා. ප්‍රශ්නයක් වුණාම කරන්න ඕන මොනවද? කියන්න ඕන කාටද? දන්නේ නැහැ.එවැනි කෙනකු ව්‍යසනයට පත් වූ විටත් අපේ සමාජයේ තිබෙන පසුගාමී ස්වභාවය සමඟ කිසිදු ආයතනයක් සොයා ගෙන යාමට තරම්වත් මූලික දැනුමක් නැහැ. ඒජන්සිකරුවන් ද තමන් ගේ වට්ටම ලබා ගන්න විවිධ දේ කරනවා.මේ සේවිකාවන්ට අඩුම තරමේ තමන්ගේ භාෂාවෙන් හෝ ප්‍රශ්නය කියා ගන්නට ක්‍රමවේදයක් සකස් කළ යුතුයි. මේ සන්නිවේදන ගැටලුව ගැඹුරින් අධ්‍යයනය කර විසඳුම් සැලසුම් කර පිළිතුරු සෙව්වොත් යම් තරමකින් හෝ මෙයට පාලනය කළ හැකි වේවි.අප දැනටමත් පමා වැඩියි ඒත් දැන්වත් මෙය සිදු විය යුතුයි.”එය කෙසේ සිදුවේදැයි විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී මංගල රන්දෙණිය මහතාගෙන් විමසූ විට ඔහු පැවසුවේ“ මේ වන විට මැද පෙරදිග ගෘහ පාලිකා රැකියාවට යන කාන්තාවන් ට ජාතික වෘත්තීය කුසලතා 3 මට්ටමේ විභාගයත් පුහුණුවත් ලබා දී සහතිකයක් ද නිකුත් කරනවා. එහි දී සේවා ස්ථානයකදී මූලික වශයෙන් අවශ්‍ය වන වචන 300 ක පමණ භාෂා දැනුම, දින විසි එකක් ඇතුළත ‘කර පෙන්වීම’ හා ‘නාට්‍යානුසාරයෙන්’ පුහුණු කිරීමත් එදිනෙදා වෘත්තීය ජීවිතයේදි අවශ්‍ය පෞරුෂ්‍යය, සෞඛ්‍යය, මහජන සම්බන්ධතා, සම්මත ප්‍රමිතීන්, ආත්ම විශ්වාසය ගොඩනඟා ගැනීම, ප්‍රශ්නයකට මුහුණ දෙන ආකාරය ආදිය පිළිබඳවත් කියා දෙනවා.නමුත් ප්‍රශ්නවලට මුහුණ දෙන කාන්තාවන් අතර දෙවැනි වර රට ගිය අයත් සිටිනවා. එසේනම් ඔවුන්ගේ අත්දැකීම් ආදිය අඩුවක් නොවේ මෙයට බලපාන්නේ. තමන් ට ලැබෙන හාම්පුතා කෙබඳු ද යන්නත් මෙහිදී බලපානවා. සාමාන්‍යයෙන් සවුදි රියාල් 7000ක ආදායමක් ඇති නිවසකටයි ඉන් 700ක් ගෙවා ගෘහ පාලිකාවක් ලබා ගත හැක්කේ. නමුත් එය නිවැරැදිව සොයා ගත නොහැකි වුණොත් වගේම අපෙන් යන කාන්තාව එය දැන දැන වුවත් අපට දැනුම් නුදුන්නොත් ප්‍රශ්න ඇති විය හැකියි.”“වසරකට ලක්ෂයක් පමණ දෙනා මෙසේ රැකියාවට යනවා. ඉන් සියයට 5ක් වැනි සුළු පිරිසකටයි මෙසේ ප්‍රශ්න ඇතිවන්නේ.එයිනුත් සියයට 2ක් පමණ වරක් හෝ විදෙස්ගත වු අයයි. එනිසා අප දැන් තක්සේරුවක් කරමින් පවතිනවා අපේ එජන්තවරුන් ඔවුන් සමඟ ඇතිකරගත් ගිවිසුම් ගෙන්වාගෙන අපේ කතුන් යන ස්ථානය පිළිබඳ හඳුනාගැනීමක් කිරීමට.”මේ පිළිබඳ විදේශ රැකියා ප්‍රවර්ධන හා සුබසාධන ඇමති ඩිලාන් පෙරේරා මහතා පැවසුවේ “ සමහර නියෝජිතයින් කෝට් වකාලා කියන ක්‍රමයට සෞදි උසාවියකින් නියෝගයක් ගෙන එරට ඒජන්සියක් නැතිවම ගෘහ සේවිකාවන් යවන්නට අවසර ගන්නවා. එවිට යම් අකටයුත්තක් වුවත් පියවරක් ගන්න ක්‍රමයක් නැහැ. මේ වන විට අප එය විවිධ බලපෑම් මධ්‍යයේ වුවත් තහනම් කළා. ඒ වගේම මෙරට එජන්තවරු වර්ගීකරණයකුත් කළා. පිටරට ඒජන්තවරුන් ද ප්‍රමිති කාර්යාංශය නම් කරන කරුණු 30ක් පමණ අනුව වර්ගීකරණය කර එමඟින් අපේ දිරිය කතුන්ට යහපත් ස්ථානයක් ලබා දීම තහවුරු කරන්නකටයුතු යොදා තිබෙනවා.”මෙසේ තිබියදීත් ප්‍රශ්න ඇති වන්නට තවත් හේතු තිබිය හැකියි. එය රැකියාවේ නියුතුවන්නන් ගේ පෞද්ගලික හේතුවක්ද? අප ඇසුවේ ඒජන්සිකරැවන්ගේ සංගමේ සභාපති ඩබ්ලිව්. එම්. පී අපෝන්සු මහතාගෙන්.“ සමස්ත පැමිණිලි දෙස බැලුවොත් විදේශගත වූවන්ගෙන් සියයට 4යි මුහුණ දෙන බව කියා තිබෙන්නේ. ලියුම් එවන්න බැරිව, දුරකථන ඇමතුම් ලබා දිය නොහැකිව, හිරිහැරවලට මුහුණ දී ඇති පිරිස තමයි ඒ. මෙහිදී නිවෙස් සියයක් සැලකුවොත් ඒවා සිය ආකාරයකින් කටයුතු කරන්නේ. එනිසා කර්මාන්ත ශාලාවක් මෙන් ඒකාකාරී රටාවක් මෙහි සොයන්න බැහැ.ඒ වගේම පිටරට යන අයගේ ද විවිධත්වයක් තිබෙනවා. බොහෝ ප්‍රශ්න ඇති වන්නේ සෞදියට යන අයට ඒජන්තවරයා මුදල් දීම නිසයි. සමහරු එසේ ඒජන්ත දෙන මුදල රැගෙන මසක් පමණ දී එම නිවැසියන් හා ආරෝවක් තනා ගෙන එතනින් පැමිණ යළි තවත් ස්ථානයකට යාම සදහා මුදල් ඉල්ලන ජාවාරමේ ද යෙදෙනවා. එවැනි අය නැති ප්‍රශ්න ඇති කර ගන්නත් පුළුවන්.”ඩිලාන් ඇමතිවරයා ඒ කතාව තහවුරු කළේ මෙසේ කියමින්.“ අපේ රටින් රට රැකියාවන් සඳහා මේ වනවිට විදෙස්ගතව සිටින මුළු සංඛ්‍යාව ලක්ෂ 18ක් පමණ වනවා. ඉන් 2011 වසර වනවිට ලැබී ඇති පැමිණිලි 9000 ට පමණ අඩු වුණා. ඒ කියන්නේ සියයට දශම 5යි. එයිනුත් තුනෙන් එකක් පමන සත්‍ය සිදුවීම්.හාම්පුතාගෙන් කරදර, ඇණ ගැසීම් ඇණ පෙවීම ආදියත් ඇතුළත්. දෙවන පිරිසට ඒ කරදර නැහැ නමුත් ගෙදර මතක් වීම නිසා රෝගී වීම වැනි දේ ඇතිවෙනවා. තෙවැනි පිරිස හොරකම් කරලා, නීති විරෝධි කටයුතු ආදී නොයෙක් දේ කර වැරදුණු පසු ආරක්ෂක නිවෙස බලා එනවා. ඒ කෙසේ වුවත් අප රට වෙනුවෙන් ඔවුන්ටත් ආරක්ෂාව සපයනවා.”රන්දෙණිය මහතා එම කරුණ තවත් ලඝු කළා. “ ගෘහ පාලිකාවන් ලෙස අපේ රටෙන් සේවයට ගොස් සිටින්නේ ලක්ෂ 10 ට ආසන්න සංඛ්‍යාවක්. ඔවුනගෙන් ලැබෙන සියලු ආකාරයේ ප්‍රශ්න සංඛ්‍යාව 2200ක් පමණ වනවා. එක ප්‍රශ්නයක් වුණත් අපට අතහරින්න බෑ. නමුත් සාපේක්ෂව ගත්තොත් ඕනැම ක්ෂේත්‍රයක ප්‍රශ්න තිබෙනවා. එනිසා රට රැකියා ක්ෂේත්‍රය ප්‍රශ්නකාරී කියා සමාජගතවීම එතරම් හොඳ නැහැ.”ඔහු එසේ පවසන්නේ එය සේවා නියුක්තිකයන්ගේ දරුවන්ට පවා බලපෑමක් ඇති කරන බව අදහස් කරමින් එසේම ඩිලාන් ඇමතිවරයා එයට තවත් හේතවක් දැක්වූයේ ඉන්දියාව බංගලිදේශය ඉන්දුනිසියාව වැනි රටවල මෙන් කාන්තා ශ්‍රමිකයින් රට රැකියාවලට යැවීම නැවැත්වීමේ ආදීනව ද පෙන්වා දෙමින්.“විදේශ විනිමය රටට ලබාදෙන මේ අපේ රට විරුවෝ 2012 වසරේ පමණක් රටට එවූ මුදල ඇමරිකානු ඩොලර් බිලියන 6ක්. අපි අපේ රටේ තෙල් බිල ගෙව්වේ ඒ මුදලින්. රණ විරුවෝ රට බේරාගත්තා වගේම රට ගොඩනඟන්න සහය දෙන්නේ මේ රට විරුවෝ. ඉතින් ඒ සියයට දශම ගණනකගේ ප්‍රශ්නයක් නිසා ඉතිරි සියයට අනූනවයකගේ අවස්ථාව නැති කිරීම සාධාරණද? කළ යුත්තේ එය නොවේ.අප සියලුම මැද පෙරදිග රටවල අවම වැටුප වැඩි කළා. පෞද්ගලිකව රට යනවා නම් අදාළ නිවසේ හාම්පුතා අපේ තානාපති කාර්යාලයේ ඩොලර් 1000ක් ආපසු ගෙවන පදනම මත තැන්පත් කළ යුතුයි. රැකියාව හොඳීන් කරගෙන ආපසු එද්දී එම මුදල ද ආපසු ලැබෙන අතර යම් ප්‍රශ්නයක් වුවහොත් එම සේවකයා ආපසු ගෙන්වා ගැනීමට එය යොදවනවා. ඒවගේම ලොව පළමු වතාවට සෞදි අරාබිය ගෘහ සේවිකාවන් සම්බන්ධව ද්වි පාර්ශ්වික අවබෝධතා ගිවිසුමක් සඳහා කෙටුම්පත් එවා තිබෙනවා. මේ සියල්ල අතර අපේ කාර්යාලවල ප්‍රති ශෝධනයක් කර වැරදි කරුවන්ට දඬුවම් ලබා දී ජනතාව අතර ඇති වැරදි ආකල්ප ඉවත් කිරීමට ද කටයුතු යොදනවා.”ඇමතිවරයා එසේ කියද්දී මේ සියලු වාසි අතරම මව රට යෑමෙන් දරුවන්ට පවුලට මෙන්ම සමාජයට සිදුවන හානිය පිළිබඳව ද අවධානය යොමු කිරීම ඉතා වටිනවා. ඇතැම් පවුල් සංස්ථා බිඳ වැටීමේ මූලික පියවර වී ඇත්තේ මව එම පවුලෙන් ඈත් වීමයි. ස්වාමියා මෙන්ම දරුවන් ද ඉබාගාතේ යෑමට එය ප්‍රධාන හේතුවක් වෙලා.ඩිලාන් පෙරේරා ඇමතිවරයා කීවේ “ අපි එයටත් විසඳුම් සෙව්වා. සෑම ප්‍රාදේශිය ලේකම් කොට්ඨාසයකම දින තුන්සිය හැට පහේම පැය විසි හතර පුරා ක්‍රියාත්මක රට විරු සංවිධානය ඇතිකර තිබෙනවා. එමඟින් රට රැකියාවල නියුතු අයගේ පවුල්වල ඇතිවන සමාජ ප්‍රශ්න විසඳීම සමාජ උපදේශනය කලා කුසලතා වර්ධනය වගේම එම පවුල්වල දරුවන්ට ශිෂ්‍යත්ව ලබාදීම සඳහා කටයුතු යොදා තිබෙනවා. අඩු පොළියට නිවාස ණය ලබා දීමටත් නිවස තනා නාම වූ පසු රුපියල් පනස් දහසක් වටිනා ගෘහ භාණ්ඩ නොමිලේ ලබාදීමටත් රටවිරු පියස නමින් වැඩ පිළිවෙළක් අරඹා තිබෙනවා.ඒ වගේම මේ වන විට 2011-2012 වසරවල රට රැකියා සඳහා වන සියයට 49ක් වු කාන්තා නියෝජනයට වඩා පුරුෂ නියෝජනය වැඩියි. එය සියයට 51ක්. අනෙක මගේ කාලෙදි රට රැකියා සදහා යන සහෝදරියන්ගේ අවම වයස් මට්ටම18 සිට 21දක්වා ඉහළ දැමුවා. විශේෂයෙන් සෞදි අරාබියට යා හැකි වයස 25 දක්වාත් සෞදි නොවන අනෙක් අරාබි රටවල් සඳහා වයස් සීමාව 23දක්වාත් වෙනස් කර තිබෙනවා. මෙයින් අපේ කාන්තාවන්ට වැඩි අත්දැකීම් සහිත පුහුණු අය ලෙස ඒ රටවල සේවය කළ හැකිවනවා. එවිට රිසානාට වුණා වැනි ප්‍රශ්න ඇති වන්නේ නැහැ.”ඇමතිවරයා මෙසේ කියන අතර විදේශ සේවා නියුක්ති කාර්යාංශයේ නියෝජ්‍ය සාමාන්‍යාධිකාරී පවසන්නේ පිටරට දී සිදුවන දේ පිළිබඳ මාධ්‍ය වාර්තා කරන ආකාරයද සාධාරණ විය යුතු බවයි. මෙරට දී වෛද්‍ය වාර්තා ආදී සියල්ල ප්‍රශස්ත වුවද එරට දේශගුණික හේතු ආදිය මතත් වෙනත් ස්වභාවික හේතු අනුවත් මිය යන අය පවා ඇතැම් මාධ්‍ය මඟින් වාර්තා කරන්නේ නිවැරදි කරැණු සොයා බැලීමකින් තොරව බවයි ඔහු පවසන්නේ.එසේම කුඩා දරුවන් නැතැයි කියමින් වැරදි තොරතුරු ඉදිරිපත් කර නිවෙස් හිමියන්ගේ මුදල් ලක්ෂ තුන හතරක් වැයකර රැකියාවට ගෙන්වාගත් පසු ඉක්මනින් ආපසු ඒමට උත්සහ දරද්දී සේවිකාව හා හාම්පුතුන් අතර ඇතිවන ගැටුම් දුරදිග යන බවද ඔහු පෙන්වා දෙනවා.මේ අතර තානාපති සේවයේ හා විදේශ සේවාවල අඩුපාඩු දකින අත්දැකීම් සහිත අය පවසන්නේ ඉහත සියලු කතා අතර අපේම නිලදරුවනගේ අමානුෂිකකම්, අනුකම්පා විරහිතකම්, කම්මැළිකම් මෙන්ම රට ජාතිය ගැන නොසිතා තම මඩිය තර කර ගැනීමට දරන උත්සාහයන් නිසා ද අපේම සහෝදර කාන්තාවන් පිටරටදී කබලෙන් ලිපට වැටෙන බවයි.මෙය වෙනස් කිරීමට නම් එකම නිලධාරීන් පිරිසකට මේ ප්‍රශ්න වවාගෙන කන්නට ඉඩ නොදී රාජ්‍ය පරිපාලන සේවය හා විදේශ කටයුතු පිළිබඳ මනා අවබෝධයක් ඇති මනුස්සකම් දන්නා පිරිසක් මේ ක්ෂේත්‍රයට එක් කළ යුතු බව ඔවුන්ගේ ඉල්ලීමයි.එයට පිළිතුරු වශයෙන් ඩිලාන් පෙරේරා ඇමතිවරයා ඉල්ලා සිටියේ එවැනි යම් අකටයුත්තක් සිදුවේනම් තමන් වෙත පෞද්ගලිකවම දැනුම් දෙන ලෙසයි. කෙසේ වෙතත් පසුගියදා වාර්තා වුණේ කුවේටයේ දී වධහිංසාවලට ලක් වූ කාන්තාවන් 33 දෙනකු ආපසු මෙරටට පැමිණි බවයි. තවත් එවැනිම කාන්තාවන් දෙසියයක් පමණ සිර මැදිරිවල කල් ගත කරන බව ද ඒ පිරිස පවසා තිබුණා.සංකීර්ණ වූ මෙවැනි තත්ත්වයන් මැඩීමට නම් කාන්තාවන් තම පෞරුෂ්‍යය හා වෘත්තීය පුහුණුව මෙන්ම නීත්‍යානුකුලව කටයුතු කිරීම පිළිබඳ දැනුම්වත් වීම අත්‍යවශ්‍යයි. කෙතරම් ආයතන තිබුණ ද අවසන තමන් තනි වූ විට හිසට සෙවණ වන්නේ තම අතම බව අමතක කළ යුතු නැහැ.එයින් තමන් පිළිබඳවත් රැකියාව පිළිබදවත් පිටරටුන්ගේ ආකල්පය ගොඩ නැඟීමට ද හැකියාව ඇත්තේ ගෘහ සේවය සදහා දුරු කතරක තනිවන ඔබටමය. උපන් බිමට සේවය කරන්නට, රටේ දරුවන් නළවන්නට වරම් නොමැති අපේ ලියන්ගේ වැලි කතරේ දැවෙන දෙපාවලටත් වඩා පිලිස්සෙන හදවත් දෙස මීට වඩා පුළුල්ව සිතිය යුතු කාලයකි මේ...අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=as1303101</link>
    <topic>නිල් අහස ජයගත් මත්තල</topic>
    <author>සුභාෂිණි ජයරත්න</author>
    <content>නිල් අහස ජයගත් මත්තලමත්තල අන්තර්ජාතික ගුවන් තොටුපළ මේ මස 18 වැනිදා මහින්ද රාජපක්ෂ ජනාධිපතිතුමා අතින් විවෘත වෙයි. හම්බන්තොට පුළුල් සංවර්ධනයකට යොමු කැරෙමින් ආසියාවේ ආශ්චර්යයේ කේන්ද්‍රස්ථානයක් ශ්‍රී ලංකාව බවට පත් කළ මත්තල අන්තර්ජාතික ගුවන් තොටුපළ විවෘත වනුයේ ලෝකයට නව පණිවුඩයක් ගෙන දෙමිනි.මේ බිමට පියමං කරන විට තවමත් මගේ මතකය ඈත අතීතයට දිවයයි. මවත්, පියාත් සමඟ මාතර හම්බන්තොට පාරේ කතරගම ගිය හැටි. මුහුදු හුළං විඳිමින් හම්බන්තොට ලුණු ලේවායන්, කරගම් ලේවායන් පසු කරමින්, කටු පතොක් පඳුරු පසුකරමින් දේවාශිර්වාද ලබා ගන්නට කතරගම ගිය ගමන් කවදාවත් අමතක කරන්න බැහැ. එදා මේ නිසරු භූමියට කවදා හෝ ජීවයක් ලැබෙතියි අපි කවුරුත් හිතුවේ නැහැ.කුඩා කල කතරගම ගමන මගේ ජීවිතයේ නොමැකෙන සිහිවටන තැබුවා සේ මාධ්‍ය ජීවිතයේ දී ද හම්බන්තොට මගේ ජීවිතයට බොහෝ සෙයින් සමීප විය. මහින්ද චින්තනයට පණ පොවමින් හම්බන්තොට පුළුල් සංවර්ධනයකට යොමු වෙද්දී අපිත් ටිකෙන් ටික ඒ සංවර්ධනය පිළිබඳ තොරතුරු ඔබ වෙත ගෙන එන්නට සමත් වූයෙමු.මත්තලට මුලින්ම මා ගියේ 2009 වසරේ නොවැම්බර් මාසයේ මුල් සතියකදීය. ඒ අපේ ඡායාරූප ශිල්පී දුෂ්මන්ත මායාදුන්නේ සමඟය. ඒ නිසරු බිම්කඩ මතින් මැවෙන හෙට දවසේ ආශ්චර්යය අත්විඳින්නට. කවදාවත් අසා නොතිබුණු, පය නොතැබු මත්තලට යන අපෙන් හැමෝම ඇසු පැනයක් මට හොඳට මතකය.‘මත්තල කැලෑවේ’ මොනවද බලන්න තියෙන්නෙ ඒ ප්‍රශ්නයයි. ඒත් අපි දුර කතර ගෙවා ඒ හරිම දුෂ්කර ගමන ගියෙමු. මේ පළාතේ අන්තර්ජාතික ගුවන් තොටුපළක් ඉදිවීම අපිට පමණක් නොව ඒ ප්‍රදේශයේ අයටත් හීනයක් වුණා. යන්න බසයක් නැති, ළඟ පාතක තේ කඩයක් නැති, අලි ඇතුන් ගහන මේ පළාතේ ගුවන් තොටුපළක් කොහොම හැදෙන්න ද? පාර විමසන විට ගමේ අයත් අපිට උත්තර දුන්නේ උපහාසයෙන්.කටුනායකට වඩා සෑම අතින් ම පහසුකම් ඇති අන්තර්ජාතික ගුවන් තොටුපළක් ඉදිවෙන මේ කැලෑ භූමිය ගැන පත්තරේට ලියන්න මුලින්ම ගියෙත් ‘සිළුමිණ’ පුවත්පතේ අපි තමයි. කටු පඳුරු කපන හැටි, පස් පිඩැලි කැපෙන හැටි, ඒ මතින් දුෂ්කර කාර්යයකට පණ පොවන හැටි අපි සිළුමිණ පුවත්පත හරහා 2009 නොවැම්බර් මස 22 දා රටටම පෙන්වා දුන්නා.“...අපේ ක්‍රියාකලාපය ගැන අපි නිරහංකාරව ආඩම්බර වෙනවා. රටත් ජනතාවත් වෙනුවෙන් ඕනෑම දැඩි තීන්දුවක් ගන්න අපි සූදානම්. ලෝකයේ ලොකුම බලවතුන් තමයි අපිට බලපෑම් කළේ. අදත් බලපෑම් කරනවා. ඔවුන් මොන බලපෑම් කළත් ජනතාවත් මගේ මාතෘ භූමියත් වෙනුවෙන් ගන්න තීරණ වෙනස් කරන්නේ නෑ...”නිල් දියඹ ජය ගත්තා සේ නිල් අහස ද ජය ගැනීමේ සමාරම්භක මොහොතේ දී එනම් 2009 නොවැම්බර් මස 27 දා මත්තල දෙවැනි අන්තර්ජාතික ගුවන් තොටුපළේ මුල්ම පස් පිඩැල්ල කපමින් ජනාධිපතිතුමා අධිෂ්ඨාන පූර්වක කතාවක් කළා.එදා 2009; අද 2013. මේ කෙටි කාලය ගතවුණේ මේ සිහිනය යථාර්ථයක් කරගන්නට. සිහිනය යථාර්ථයක් බවට පත්වන හැටි ඇස් ඉදිරිපිටම ටිකෙන් ටික සැබෑ වෙන්නට පටන් ගත්තා. අපිටත් පුදුමයි රටටත් පුදුමයි. මේ නිසරු භූමියට පණ ලැබෙමින් විසල් ගොඩනැගිලි විවෘත වූ හැටි.කවුරුත් නොසිතු නොපැතු පරිදි අද ශ්‍රී ලංකාවේ දෙවැනි අන්තර්ජාතික ගුවන් තොටුපළේ සියලු වැඩ අවසන්. ආසියාවේ ආශ්චර්යයේ සැබෑ වෙනස දකින්නට අද මත්තල හොඳටම ප්‍රමාණවත්. එළඹෙන හෙට දිනයේ ‘මත්තල රාජපක්ෂ අන්තර්ජාතික ගුවන් තොටුපළ’ විවෘත වන්නේ ලෝකයාටම අලුත් පණිවිඩයක් ගෙන දෙමින්.අපේ රටට විකල්ප ගුවන් තොටුපළක අවශ්‍යතාව කාලයක් පුරා පැවතුණා. ඒ බණ්ඩාරනායක අන්තර්ජාතික ගුවන් තොටුපළ උපරීම මගී ධාරිතාවට පිවිස සිටි නිසා. ඒත් මේ සිහිනය සෑම රජයකටම සිහිනයක් වුවා මිස සැබෑවක් වූයේ නැහැ. මහින්ද රාජපක්ෂ ජනාධිපතිතුමා මේ සිහිනය යථාර්ථයක් බවට පත්කරන කොට බොහෝ දෙනෙක් ඒ දෙස බැලුවේ උපහාසයෙන්. එතුමාටත් මේ කාර්ය සම්පූර්ණ කරගත නොහැකිවේයැයි බොහෝ දෙනෙක් වහසි බස් දෙඩුවා.මුල්ගල් තබා දිනෙන් දින වසරින් වසර මත්තල රාජපක්ෂ ගුවන් තොටුපළ ගොඩ නඟන්නට වුණා. එක් පසෙක දේශීය හා අති නවීන ගෘහ නිර්මාණයන්ට අනුව අන්තර්ජාතික ගුවන් තොටුපළක හිමි අධි තාක්ෂණයන්ගෙන් යුත් මගී පර්යන්ත ගොඩනැඟිල්ල ඉදිවුණා. මහනුවර දළදා මාලිගාවේ අනුරුවට බොහෝ සෙයින් සමාන ගෘහ නිර්මාණ ශිල්පවලින් යුත් ගුවන් මගී පීඨිකාව මුලින්ම දකින දසුනක්. ඒ මතින් පර්යන්ත ගොඩනැඟිල්ලට පිවිසෙන ගුවන් මගීන්ට නෙත් පිනවන මනස්කාන්ත ස්වාභාවික වටපිටාවන්ගෙන් අනූන වූ ආගමන විගමන මැදිරි ගුවන් බඩු හුවමාරු ස්ථාන, ගුවන් ගතවන මගීන්ට මෙන්ම අතරමැදි හුවමාරු මගීන්ට විවේකී ස්ථාන, නිදහස් බදු රහිත සාප්පු සංකීර්ණ ද මෙහි ඉදිවුණේ අන්තර්ජාතික සිවිල් ගුවන් සේවා සංවිධානයේ ප්‍රමිතීන්ට අනුකූලවය.කටුනායක බණ්ඩාරනායක අන්තර්ජාතික ගුවන් තොටුපළට වඩා අති නවීන පහසුකම් වලින් යුතු මෙහි ගුවන් ගත වන මගීන් හා ගුවන්ගතව මෙරටට පැමිණෙන මගීන් කිසිම ආකාරයකට මුසු නොවීම විශේෂත්වයක් .හෙට දින ලෝකයාට විවෘත වන මත්තල රාජපක්ෂ ගුවන් තොටුපළට මෙහෙයුම් සඳහා ගුවන් යානා රාශියක් පැමිණීමට මේ වන විටත් කැමැත්ත පළ කර අවසන්. මත්තලට ගුවන් යානා කිසිදාක නොපැමිණෙතැයි වහසි බස් දොඩන බොහෝ දෙනකුට මෙසේ ගුවන්යානා පැමිණීම අපූර්ව දර්ශනයක් විය හැකියි.එදා අති දුෂ්කර මත්තල මේ වන විට අති නවීන පහසුකම් සහිත ප්‍රදේශයක්. අධිවේගී මාර්ගයන්ට ඉඩකඩ සපයමින් පුළුල්ව ඉදිවෙන මාර්ග පද්ධතිය මේ ප්‍රදේශය ඇතුළු ප්‍රදේශ ගණනාවකටම ආශ්චර්යයක්.මත්තල ජනශුන්‍ය ප්‍රදේශයක් වුවත් ජෛව විවිධත්වය අතින් අංග සම්පූර්ණ ප්‍රදේශයක්. අලි ඇතුන් පමණක් නොව කුරුලු රජ දහනක්ව පැවැති මේ ප්‍රදේශයට ගුවන් තොටුපළක් අනවශ්‍ය යැයි බොහෝ දෙනා චෝදනා නැඟුවේ මේ ජෛව විවිධත්වයට හානි වෙතැයි සිතු නිසායි. ඒත් මත්තල ගුවන් තොටුපළක් ඉදිවෙද්දී ජෛව විවිධත්වයට කිසිදු හානියක් වුණේ නැහැ. ගහට ගහක් ඉන්දවීමේ පදනම මත කපා ඉවත් කරන සියලුම ගස් වෙනුවට අලුතින් සරුසාර ගස් ඉන්දුනේ ජෛව විවිධත්වය උපරීම ආකාරයෙන් සුරැකෙන ආකාරයටයි. ඒ නිසා මත්තල ගුවන් තොටුපළ ලොව කොහේවත් නැති පරිදි පරිසර හිතකාමී ගුවන් තොටුපළක් බවට පත්වුණා.ලොව විශාලම ගුවන් යානා පවා ගොඩබැස්විය හැකි පරිදි ගුවන් ධාවන පථයක් ද මත්තල ඉදිවුණේ බණ්ඩාරනායක ගුවන් තොටුපළට පවා නොදෙවැනි වෙමින්ඒ 380 වැනි පුළුල් ගුවන් යානා ගොඩබෑමට මෙන්ම අහසට නැංවීමට හැකි පරිදි නිර්මිත මත්තල ධාවන පථය රටේ අනාගතයට ආශ්චර්යයක්.මත්තලින් මතුවන ආසියාවේ ආශ්චර්යය සමඟ කලඑළි දකින්නට මේ දිනවල මත්තල ගුවන් තොටුපළ නමැති මනාලිය ලහි ලහියේ සූදානම් වෙයි. පරිසර අලංකාරයත් සමඟ පරිසර හිතකාමි උද්‍යාන අලංකරණයන් ගෙන් සැරසෙන මේ නව මනාලිය ලබන 18 දා පෝරු මස්තකාරූඪ වන ආකාරය රටටම මංගල්‍යයක් වේවා. මේ කටුක භූමියට එදාට මල් වැස්සක් වස්සවාවි.සුභාෂිණි ජයරත්නඡායාරූප විමල් කරුණාතිලක     කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=as1303102</link>
    <topic>නිම්වළල්ල</topic>
    <author>දයා ඩී.ෆොන්සේකා</author>
    <content>නිම්වළල්ලලොව අන් දරුවන්ට සිටින්නේ එක් මවක් වුවද ඒ පුංචි දියණියට මවුවරු තුන්දෙනෙක් ඉන්නවා. ඒ ඇයට උපත දුන් ඩිම්බය පූජා කළ මව, ඇය නව මසක් කුස තුළ දරා සිටි මව හා ඇය හදා වඩා ගන්නා මව යන තිදෙනායි. ඔවුන් ගේ දියණිය වන්නේ බියට්‍රික්ස් නම් පුංචි සුරංගනාවියයි.කෙටී හා ඩේවිඩ් ස්ලේඩ් යුවළට දරුවන් නැහැ. ඒත් 31 හැවිරිදි කේට් ට දරුවන් ලැබීමට නොහැකි දුලබ ජානමය රෝගයක් තිබෙනවා. ඩේවිඩ් හා කේට් දරුවෙකුට හරිම ආසයි.සහෝදරියන් තිදෙනාමේ නිසා දරුවකු ලබාගැනීමේ තම සුන්දර සිහිනය සැබෑ කරගැනීමට ඔවුන් දැරුවේ පුදුම උත්සාහයක්. අන්තිමේ දී කෙටී හා ඩේවිඩ් ගේ දරුවෙකු සඳහා සිය ඩිම්බයක් ප්‍රදානය කිරීමට කෙටීගේ නැඟනිය වන ලුසී කැමති වුණා.ඇගේ ඩිම්බයක් ඩේවිඩ්ගේ ශුක්‍රාණුවක් සමඟ මුසු කල කළලයක් සිය කුස තුළ දරාගෙන දරුවෙකු බිහිකරන්නට ඩේවිඩ් ගේ අක්කා වන ජැමී ඇලන් කැමැත්ත දුන්නා. කෙටී මෙසේ උපන් සිය දියණිය තුරුලු කරගෙන ආදරයෙන් ලුසී හා ජැමී දෙස බැලුවා.”මං හරි වාසනාවන්තයි. මේ දරුවා අපි තුන්දෙනාටම අයිතියි. දරුවා අතට ගත් කෙටී ලුසී හා ජැමී බදාගෙන හැඬුවේ සතුටට.මවුවරුන් තිදෙනකුගෙන් උපන් පුංචි සුරංගනාවියට ඔවුන් නම තිබ්බේ බියට්‍රික්ස් (Beatrix) කියලා.දරුවා සඳහා අවශ්‍ය ඩිම්බය පුද කළ ලුසී ප්‍රාථමික පාසල් ගුරුවරියක්. දරුවා සිය කුස තුළ දරාගත් ජැමී දරුවන් තිදෙනකුගේ මවක්.කෙටී හා ඩේවිඩ් ස්ලේඩ් බියට්‍රික්ස් සමඟඇයට තවත් දරුවන් අවශ්‍ය නොවූ නිසා ඇය මේ තීරණය ගන්නට පෙර සිය සැමියා වන වේන් ගෙන් අවසර පැතුවා. ඔහු ද ඊට ඉඩදුන්නේ දැඩි කැමැත්තකින්.සහෝදරියන්ගේ ගිවිසුම අනුව ඩේවිඩ් ගේ ශුක්‍රාණු මුලින්ම ගෙන අයිස් පෙට්ටියක දමා තබාගත්තා. ඉන්පසු ලුසී වහා ජැමීට අවශ්‍ය හෝමෝන වර්ග එන්නත් කරන්නට වෛද්‍යවරුන් පියවර ගත්තා.ලුසී හා ඩේවිඩ් ගේ ඩිම්බ හා ශුක්‍රාණු එකතුවෙන් තැනූ කළල දෙකක් ජැමීගේ ගර්භාෂයේ වැඩෙන්නට හැරියේ ඉන්පසුවයි. ඒ 2011 දෙසැම්බර් 11 දා නත්තල් දා වන විට ඉන් එකක් වැඩී ජැමීට තමා ගේ ගර්භනී බව දැනෙන්නට ගත්තා.බියට්‍රික්ස් පියා සහ මව්වරුන් තිදෙනා සමඟසති 20කින් කළලය හොඳට වැඩිලා. මේ කාලසීමාව තුළ ඔවුන් සිටියේ මහත් කුතුහලයකින්.මේ සැත්කම් හා වෛද්‍ය කටයුතු සඳහා සියලුම වියදම් දැරුවේ දැරියගේ මී ඳත්තණිය කෙටී ගේ ආච්චි වන ඊලන් මහත්මියයි. රුම්ෆොඩ් හි ක්වීන්ස් රෝහලේ දී ජැමී මේ දැරිය ලැබුවේ සියලු දෙනාගේම සිත්වලට සතුටක් දෙමින්.මිත්තණිය මේ සැත්කමේ වියදම් සඳහා පවුම් 8000ක් වියදම් කොට තිබුණා.ඒ නිසා ඔවුන් දැරියට නම තැබුවේ බියට්‍රික්ස් ඊලන් යනුවෙනුයි.”බියට්‍රික්ස් මගේම ඩිම්බවලින් උපන්නත් දැන් ඇය මගේ ඥාති දියණියයි”ලුසී කියනවා. ජැමී ඇය දස මසක් කුස තුළ තබාගෙන වැඩුවත් ඇයටත් කියන්න තියෙන්නේ එයමයි.ඒත් පුංචි බියට්‍රික්ස් බලාගන්න දැන් ඇයට ආදරේ අම්මලා තුන්දෙනෙක්ම ඉන්නවා.දයා ඩී.ෆොන්සේකාපුංචි අරූන් හතර හැවිරිදි සුරතල් දරුවෙකු වුවත් ඔහු ඉතා විරල රෝගයකින්, එනම් ලක්ෂයකින් එක් අයෙකුට වැලඳෙන රෝගයකින් පීඩා විඳිනවා. ඒ රෝගය නිසා අරුන් පමණක් නොව ඔහුගේ දෙමවුපියන් ද මානසික වශයෙන් විශාල දුකක් වින්දා.ඔහු ගේ රෝගය ශරීරය පුරා පවත්නා නොනවත්වන කැසිල්ලකි. ඔහු තම ශරීරය කසන්නට පටන්ගත්තොත් නොනවත්වාම කසනවා ඉවරයක් නෑ . බිම පෙරළි පෙරළී ශරීරයෙන් ලේ එනතුරුම කසනවා. හරියට මදුරුවන් කනවා වගේ.මේ රෝගය විනිශ්චය කළ වෛද්‍ය විශේෂඥයන් කීයේ එය ලක්ෂයකින් එක් අයෙකුට පමණක් වැලඳෙන ඉතා විරල රෝගයක් බවයි.රෝගයට හේතුව වන්නේ ඔහුගේ අක්මාවට පිත එක්රැස්වීමයි. එවන් අවස්ථාවක ඔහුගේ මුළු ශරීරයම කසනවා මෙන් දැනෙනවා.රෝගය වැලෙඳන්නට ප්‍රධාන හේතුව වශයෙන් වෛද්‍යවරුන් සඳහන් කළේ ඔහුට කුඩා කලම වැලදුණු සෙංගමාල රෝගය නිසා අක්මාවේ ක්‍රියාකාරීත්වයට හානි පැමිණීමයි.ඉන්පසුව ඔහුට සැත්කම් 15ක් පමණ කළා. ඒ අතර හදවත විවරකොට එක් ශල්‍යකර්මයක් කළ ද ශරීරයේ ප්‍රතිශක්තිකරණය දුර්වල වුණා.කෙසේ හෝ කරන ලද පරීක්ෂණවලින් වෛද්‍ය විශේෂඥයන් තීරණය කළේ මේ සඳහා ඇති එකම ප්‍රතිකාරය වන්නේ අක්මා බද්ධයක් සිදු කිරීම බවයි. එහෙත් ඒ සඳහා ඔහුට සුදුසු අක්මාවක් ලැබෙන තුරු සිටින්නට වෙනවා.මෙය ජීවිතය පිළිබඳව අවදානමක් ඇති රෝගයක්. එය හඳුන්වන්නේ Alagille Syndrome යනුවෙන්. මෙය නිරන්තර කැසීමෙන් ශරීරය පුරා තුවාල දමා ලේ ගැලීම සිදුවෙන්නට පුළුවන්. ඒවාට විෂබීජ ඇතුළුවීම ඊටත් භයානකයි.”පුතා ගැන අපි හරිම අවධානයෙන් ඉන්නේ. කසන්න පටන්ගත්තම එයා වේදනාවෙන් මොරදෙමින් ගෙදර බඩුමුට්ටු පවා පොළොවේ ගහනවා. බිම පෙරළෙනවා. හරිම දුකයි බලාගෙන ඉන්න.”ඔහුගේ මව වන 40 හැවිරිදි ජැකලයින් පවසන්නේ එහෙමයි.ඔහුගේ ශරීරයේ කැසීම අඩු කරගැනීමට විශේෂ ඇඳුමක් සකස් කර තියෙනවා. එය ඉතා සිහින් රෙදිවලින් සැදූ ඇඳුමක්. කන්, පාද, මුහුණු, අත් වැසෙන සේ සැකසූ ඒ විශේෂ ඇඳුමෙන් ඔහුට සුළු සහනයක් ලැබෙනවා.මේ රෝගය වැඩියෙන්ම ඔහුට දැනෙන්නේ උෂ්ණ කාලයටයි. වැහි කාලයට කැසීම අඩුයි.ලන්ඩනයේ කිංස් කොලේජි රෝහලේ දී ඔහුට අක්මා බද්ධයක් කිරීමට දැන් කටයුතු යොදා අවසානයි. ඒ සඳහා සුදුසු අක්මාවක් ලැබෙන තුරු ඔහු ආශාවෙන් බලා ඉන්නවා.අන්තර්ජාලයෙනි. ඔහු ගෙවල්වලට රිංගා සොරකම් කිරීම නිසා කීපවරක් ම චෝදනා සහ නඩු කිහිපයකට මැදිවූ අයෙකි. එහෙත් මෙවර ඔහුට සිදුවූයේ සිතා ගත නොහැකි දෙයකි.ඔහු නෙදර්ලන්තයේ රොටර්ඩැම් නගරයේ ෂෙනෙක්ඩාටි ප්‍රදේශයේ පිහිටි පෙයිසන්ස් පිට්ස් වෙළෙඳ සලට ඇතුළු වූයේ උදේ පාන්දර 1.00 ට පමණයි. ඒ වෙලාවට සැවෝම නිදි සුව විඳින වෙලාවයි. එහෙත් සිදුවූයේ ඔහු බලාපොරොත්තු වූ අන්දමට නොවේ.ඔහු වෙළෙඳ සලේ වහලයේ වූ හුළං කපොල්ලෙන් ඇතුළුවීමට උත්සාහ දැරුවේ ය. එහෙත් එවිටම එතැන් රඳවා තිබූ අනතුරු ඇඟවීමේ සංඥාව නාද වෙන්නට විය. එයට හේතු වූයේ හුළං කපොල්ලේ හිරවී ඔහු “අනේ මාව බේරගන්න යනුවෙන් මරහඬ දීම ය.පොලිස් නිලධාරීන් හා ගිනි නිවන හමුදා නිලධාරීන් පැමිණ සොරා බේරා ගනු ලැබුවත් ඔහු අවසානයේ නතර වූයේ පොලිස් කූඩුවේ ය. සොරකමට හා අනවසරයෙන් ඇතුළුවීමට තැත් කිරීම යන චෝදනා යටතේ ඔහුට නඩු පැවරීමට නියමිත ය.මිස්ටර් ටීත් (දත්) උගේ නාමයයි. කිඹුලෙකුගේ වැනි බියජනක ස්වරූපයක් තිබුණත් ඌ කිඹුලෙකු නොවේ. උගේ වර්ගයා හඳුන්වනු ලබන්නේ ‘කයිමන්’ යන නාමයෙනි.ඩොලර් 100,000 ක් පමණ වටිනා තහනම් මත්ද්‍රව්‍ය වන මරිජුවානා තොගයක් පිළිබඳව ඔත්තුවක් ලැබී කැස්ට්‍රෝ සානුවේ නිවෙසකට ඇතුළුවූ කැලිපෝනියාවේ අලමේඩා නගරයේ පොලිස් නිලධාරින් පිරිසකට මුහුණපෑමට සිදුවූයේ බලාපොරොත්තු නොවූ සිද්ධියකට ය.එම මරිජුවානා තොගය පවතින කාමරයේ වීදුරු ටැංකියක කයිමන් යනුවෙන් හඳුන්වන අඩි 5 ක් පමණ දිගැති උරගයෙක් යොදා සිටියේ මත්ද්‍රව්‍යවල ආරක්ෂාවට ය.“මිස්ටර් ටීත්” (දත් මහත්තයා) යනුවෙන් හඳුන්වනු ලැබුවේ මේ බියජනක උරගයා ය. මරිජුවානා තොගය සහ එහි අයිතිකරු අත්අඩංගුවට ගැනීමට ගිය පොලිස් නිලධාරින්ට මෙය මහත් අභියෝගයක් විය.එහෙත් එම අභියෝගය ජයගත් පොලිස් නිලධාරීහු එම උරගයාගේ හා මරිජුවානා තොගයේ අයිතිකරු වන අසිෆ් මේයර් අත්අඩංගුවට ගෙන උසාවියට ඉදිරිපත් කළහ. එහෙත් එරට ඕක්ලන්ඩ් සත්වෝද්‍යානයට බාරදෙනු ලැබූ ‘මිස්ටර් ටීත්’ දින දෙකක් පමණ සිට මිය පරලොව ගියේ ය.දකුණු කොරියාවේ යුනිෆිකේෂන් පල්ලි භූමිය එදා සැණකෙළි සිරි ගත්තේය. එදින එහි ගැහැනු පිරිමි 3000ක් පමණ රැස්ව සිටියහ. ඔවුන් සියලුදෙනාම මඟුල් ඇඳුම් හැඳ සිටීම විශේෂයක්. එදා ඔවුන් එසේ රැස්වී සිටියේ විවාහ වීමටයි.මෙම පල්ලියේ ආදි කර්තෘ නැසීගිය සුං මියුං මුන් නමැති පූජකතුමාට ගෞරව කිරීම සඳහා පවත්වනු ලැබූ මේ සමූහ විවාහ මංගල්‍යයට රටවල් 70කින් පමණ ජෝඩු සහභාගි වීම විශේෂත්වයකි. එසේම මේ සමූහ විවාහ මංගල්‍යය ඇතැම් දෙනකුට අති විශේෂ සිදුවීමක් වූයේ ඔවුන් එකිනෙකා හමුවී තිබුණේ එදිනට දින දෙකකට හෝ තුනකට පමණ පෙරදී වීමයි.ඇමෙරිකන් ජාතික සිසුවකු වන 21 හැවිරිදි ජින් ඩේවිඩ්සන් විවාහ වූයේ දින කිහිපයකට පෙර හමුවූ ජපන් ජාතික 21 හැවිරිදි කොටෝතා හිමිසු සමඟය. ඔහුට සිය විවාහය ගැන තිබුණේ සැකයකි.මම ජපන් භාෂාව දන්නේ නෑ. එයා ඉංග්‍රිසි දන්නේ පොඩ්ඩයි. ඒත් අතින් පයින් තමයි බොහෝ දුරට අදහස් හුවමාරු කරගන්නේ. තවම නම් ලොකු ප්‍රශ්නයක් ඇතිවෙලා නෑ”යි ඩේවිඩ්සන් පැවසීය.ඇනා මිසුක් 19 හැවිරිදිය. ඇයට කොංගෝවේ උපත ලැබූ බ්‍රසීල් ජාතික තරුණයකු මුණගැසුණේ දින හතරකට පෙරය. “කෙටි කාලයකදී හමුවුණත් අපි අනාගතය ගැන බොහෝ සුබවාදී ලෙස හිතනවා” යැයි ඇනා පැවසුවේ මහත් ආත්මවිශ්වාසයකින් යුතුවය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=as1303103</link>
    <topic>ගැහැනියගේ හැසිරීමේ ඇඳුමේ පැලඳුමේ සංවර බවක් තිබිය යුතුයි</topic>
    <author>මහාචාර්ය කුසුමා කරුණාරත්න</author>
    <content>ගැහැනියගේ හැසිරීමේ ඇඳුමේ පැලඳුමේ සංවර බවක් තිබිය යුතුයිකාන්තාව ස්වභාවයෙන් ම සුන්දරය. ලද බොළඳ ය. ඒ හැමටම වඩා ඇය පවුලට සමාජයට මවක ගෘහිණියක වශයෙන් සුවිශේෂී මෙහෙයක් කරන්නීය.එහෙත් එවන් වූ කාන්තාවට අද සමාජයේ ඇත්තේ කෙබඳු තැනක් ද? ඇය සමාජය නියෝජනය කරන්නේ කුමන ආකාරයට ද? ඇය පිළිබඳව කතා බහ කරන්නට අද ගෙදරට ගොඩ වුණේ මහාචාර්ය කුසුමා කරුණාරත්න මහත්මියයි.“මෙවර කාන්තා දිනයේ තේමාපාඨය පවුල රකින ඇය සුරකිමු” යන්නයි. මම මුලින් ම කිවයුතු දෙයක් තමයි මේ තේමා පාඨය බොහෝ ම නිර්මාණශීලී යි. මේ යෙදුමේ සුන්දර හැඟීමක් තිබෙනවා. මේ තේමා පාඨයෙන් ම කාන්තාවට විශාල ගෞරවයක් දී තිබෙනවා. එමෙන් ම සමාජයට සුවිශාල පණිවුඩයක් දෙනවා.අපි මෙහිදී කියන්නේ නැහැ පුරුෂයාගේ කාර්යය බාරය අඩුයි කියලා. නමුත් බොහෝ දුරට සමාජය ඉදිරියට යැවෙන්නේ පවුල ආරක්ෂා කරන ඇයයි. ඇය ඇතැම් විට රැකියාවක නියුක්ත වෙනවා. එමෙන් ම පවුල් ජීවිතයේ වගකීමක් ඉටු කරනවා.මේ නිසා යම් විටෙක ඈ අතින් අතපසු වීම් වෙන්නත් ඉඩ තිබෙනවා. නමුත් සැමියා දරුවන් ඇය අවබෝධ කරගෙන කටයුතු කරනවා නම් තත්ත්වය එතරම් බැරෑරුම් නැහැ. ස්වාමිපුරුෂයා භාර්යාවගේ කාර්යය අවබෝධ කරගෙන කටයුතු කරන පවුල් තිබෙනවා.ඇතැම් වෙලාවට දරුවන් අම්මාගේ කාර්යය බහුල බව තේරුම් නොගෙන ඇගෙන් ඉල්ලීම් පමණක් කරනවා. නමුත් කාන්තාව සතුටින් සිටියොත් තමයි ඇගේ පවුල සාර්ථක වෙන්නේ.සමහර වෙලාවට දකින දෙයක් තමයි ස්වාමි පුරුෂයාගේ හෝ භාර්යාවගේ වැඩිහිටියන් අනවශ්‍ය ලෙස ඒ අයගේ පවුල්වලට ඇඟිලි ගැසීම් කරනවා. ඔවුන් පවුල් ප්‍රශ්න ඇති කරනවා. කාන්තාවගේ මූලිකත්වයෙන් කෙරෙන කාර්ය භාරය අවබෝධ කරගත යුතු සේ ම එවැනි කාර්ය භාරයක් ඉටුකරන ඇය සුරැකීම අවශ්‍යම දෙයක්.එමෙන් ම අපි මෙහිදී අවධානය යොමු කළ යුතු තවත් දෙයක් තිබෙනවා. කාන්තාවත් මේ ගෞරවණීය නාමය ලබන්න සුදුසු තත්ත්වයක ඉන්නවද කියලා.ඇතැම් විට කාන්තාවගේ අතිනුත් තමන්ගේ පවුල වෙනුවෙන් ඉටු විය යුතු කාර්යයන් මඟ හැරෙන්න පුළුවන්. ඒ කියන්නේ දරුවන් සමඟ එකට ආහාර ගැනීම, ඔවුන්ට රසවත් ආහාර වේලක් සකස්කර නොදීම, ස්වාමි පුරුෂයාගේ ඕනෑ එපාකම් විශේෂයෙන් සොයා නොබැලීම ආදී දේ මඟ හැරෙන්නට පුළුවන්.කාන්තාව ඒ ගැනත් විමසිලිමත් විය යුතු එක්කම ඇය සෑමවිටම හිතාගන්න ඕන අපි ශ්‍රී ලංකාවේ කාන්තාවන් කියලා. අපි එංගලන්තයේ අය නොවෙයි. දරුවන් බලා ගැනීම ඇඳුම් පැලඳුම්, ආදී සියල්ල ගැන සිතිය යුතුයි. මේ පිළිබඳව ඇහුවම කෙනෙක් කියන්න පුළුවන් මෙයින් කාන්තාවගේ නිදහස නැති වෙනවා, සීමා වෙනවා කියලා.පෙකණිය නොදක්වාසළු ඇඳ බොලට දක්වානොපවතන සක්වාසිනා නොමසෙන් දසන් දක්වාඑදා මේ හැඳින්වීම අතීතයේ සිටි සාම්ප්‍රදායික ගැහැනිය ගැනයි. නමුත් වර්තමානයේ ක්‍රියකාරීව බැලුවම සියයට සියයක් ම මෙය ඉටු විය යුතු නැහැ. නමුත් එහි හරය ඉටු කිරීමට අපට නොහැකි කමක් නැත්තේ නැහැ. ගැහැනියගේ හැසිරීමේ ඇඳුමේ පැලඳුමේ සංවර බවක් තිබිය යුතුයි.මගේ දැඩි විශ්වාසය නම් ගතානුගතික ගැහැනිය හෝ බටහිර සංස්කෘතික ගැහැනිය අනුකරණයෙන් තොරව මේ දෙක අතරමැද යමින් ශ්‍රී ලාංකික කාන්තාවට තම ඇඳුම පැලඳුම ඇවතුම් පැවතුම් ඇතිව සීදේවී කාන්තාවක් විය හැකියි. හැමවිටම අම්මා කෙනෙක් තමන්ගේ දියණියට ආදර්ශවත් විය යුතුයි.අම්මා දියණිය සමඟ එක මඟ යනවිට දියණියටත් වඩා ඇඳුම් විලාසිතා කරනවා නම් විශේෂයෙන් නොගැළපෙන විලාසිතා කරනවා නම් අම්මා ඊට වගකිව යුතුයි. කෙසේ වෙතත් යහපත්ව හැසිරෙන, යහපත් අයුරින් කටයුතු කරන කාන්තාවට වුවත් සමාජයෙන් ගැහැට වෙන්න පුළුවන්.නමුත් කිසි විටෙක ශ්‍රී ලාංකීය සංස්කෘතිය, අපේ සමාජය පුරුෂයින් අවසර පත්‍ර නිකුත් කර නැහැ. කාන්තාවන් තලා පෙලන්න; අතවර කරන්න හැමවිටම දී තිබෙන්නේ කාන්තාව ආරක්ෂා කරන්න. නමුත් අපේ කාන්තාවන්ට තවමත් තනිව මහමඟ යන්න ඉඩ නැහැ. නොදියුණු දූෂිත මනසක් ඇති ඇතැම් පුද්ගලයන් සමාජයේ සිටින නිසා ඒ තත්ත්වය අවම කර ගැනීමට නීතිය ශක්තිමත් විය යුතුයි. පොදුවේ සමාජය එයට එරෙහි විය යුතුයි.පවුල රකින අපේ කාන්තාව මානසික වශයෙන් වගේ ම කායික වශයෙනුත් රැක ගැන්මයි සමාජයේ යුතුකම.අපට අද නිතර ඇහෙන දෙයක් තමයි කාන්තාව ගෘහස්ථ හිංසනයට, ගෘහස්ථ ප්‍රචණ්ඩත්වයට නිතර ලක්වෙනවා කියන එක. මේ අමිහිරි යෙදුම් දෙක වෙනස් කර මං කැමැතියි ඊට ප්‍රීතිමත් පවුලක් යන යෙදුම යොදනවට. ප්‍රීතිමත් පවුලක ගෘහස්ථ හිංසනය හෝ ප්‍රචණ්ඩත්වය තිබෙන්නට බැහැ.සැමියකු බිරියකට වචනයෙන් පහර දෙනවා නම්, ඇගේ හිතට පහර දෙනවා නම් එයින් යහපත් පවුලක් බලාපොරොත්තු විය නොහැකියි. මෙවැනි තත්ත්වයෙන් අපි ඇය මුදා ගත යුතුයි. පවුල තුළින් ම අවබෝධයක් එකිනෙකා කෙරෙහි ආදරයක්, ගෞරවයක් ඇතිකර ගත යුතුයි.එදා සාම්ප්‍රදායික අම්මා; දුවට කිව්වේ ස්වාමිපුරුෂයාට ගෞරව කරන්න කියලා. අද අපි පුතාටත් කියන්න ඕන බිරියට ගරු කරන්න කියලා. සැමියා බිරියට, බිරිය සැමියාට ගරු කරන්න ඕන. එවිටයි පවුලේ සමගිය සමාදානය රැකෙන්නේ.අද බොහෝ විට දකින්නට ලැබෙන දෙයක් තමයි කාන්තාව රැකියාවක නියැලෙනවා. ඇය පවුල නඩත්තු කරන්නියක්. බිරියක් රැකියාව කරනවා කියන්නේ එය දරුවන්ට වගේ ම සැමියාටත් ආඩම්බරයක්.බිරිය පවුලේ කටයුතු ක්‍රමානුකූලව කළ යුතුයි. දරුවන්ට හොඳ මඟ පෙන්වාදිය යුතුයි. පවුලත් ඇගේ රැකියාවත් අතර ගෙන යන කටයුතු සමබර කරගත යුතුයි. එවිට මතුවන ගැටලු අවමයි. රැකියාවක් නොකර සිටින කාන්තාවත් නිවෙස තුළ සිට හොඳ සේවයක් කරනවා. මේ සියල්ල ම අගය කළ විටයි පවුල රකින ඇය සුරකිනවා වෙන්නේ.අද කතාබහමහාචාර්ය කුසුමා කරුණාරත්නලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=as1303104</link>
    <topic>කාන්තාවගේ ස්වයං විනය දියුණුව සතුට ඇති කරයි</topic>
    <author>රමණී සුබසිංහ</author>
    <content>කාන්තාවගේ ස්වයං විනය දියුණුව සතුට ඇති කරයිතමන්ගෙන් පසු රාජ්‍ය පාලනය ගෙන යන්නට පුත් කුමරුවකු ලැබේවායි ප්‍රාර්ථනා කරමින් හුන් කොසොල් රජුගේ බිසවට දූ කුමරියක උපන්නා ය. දුකට පැමිණි රජු බුදුරදුන් හමුවට යන්නේ තමන්ට දුවක උපන්නා යයි ශෝකී වන්නේ ය. එවිට තථාගතයන් වහන්සේ රජු අස්වසමින්‘මේධාවිනි සීලවතී - සස්සු දෙවා පතිබ්බතා’ නුවණැති, සිල්වත්, පතිදම් රකින්නා වූ කාන්තාව සමාජයේ උසස් තැනකට පැමිණෙන්නී යයි යැයි දේශනා කොට වදාළහ.කොසොල් රජු එදා දුවක උපන්නා යැයි බුදුරදුන් හමුවට දුකින් පැමිණියේ එකල බ්‍රාහ්මණ සමාජයේ කාන්තාවට හිමි වූ ඉතා දුක්ඛිත තත්ත්වය නිසා ය. සමාජයේ කිසිම අවස්ථාවක ඉදිරියට එන්නට අවස්ථාවක් නො ලද ඇයට යම් හෙයකින් තම පුරුෂයා මිය ගියේ නම් ඔහු දවන දර සෑයට පැන මිය යා යුතු යැයි විශ්වාසයක් ගොඩනැඟී තිබුණේ ය. එහෙත් බුදුරජාණන් වහන්සේ ලොව පහළ වීමත් සමඟ ඇයට සමාජයේ ඉහළම තැනට පැමිණීමට හැකි විය. මහා ප්‍රජාපතී ගෝතමිය ඇතුළු කාන්තාවන් පන්සියයක් සම්බුද්ධ ශාසනයට එක්වීම කාන්තාව සිය සැබෑ අයිතිය දිනා ගත් අවස්ථාවකි.භික්ෂු, භික්ෂුණි, උපාසක, උපාසිකා යන සිව්වනක් පිරිසේ භික්ෂුණීන් වහන්සේ ලෙස ඒ පිරිස සම්බුද්ධ ශාසනයට එක් වෙද්දී විශාකා, බන්දුල මල්ලිකා වැනි සිටු දියණිවරුන් ඇතුළු බොහෝ කාන්තාවන් උපාසිකාවන් බවට පත්විය. ඒ හා සමඟ කාන්තාවට ද පුරුෂයා හා සම තත්ත්වයට පත්වීමට හැකි වුණි.කොළඹ කොට්ඨාස අධ්‍යාපන අධ්‍යක්ෂශ්‍රාස්ත්‍රපති අග්‍රහැරේ කස්සප හිමිසමාජයේ කුඩා ම ඒකකය ලෙස පවුලට හිමි වන්නේ සුවිශේෂී තැනකි. එහි මූලය අම්මා ය. එසේත් නැති නම් කාන්තාවය. සමාජය බිහිවන්නේ ඇය ගෙනි. ඇය නූගත් නම්, වගකීමෙන් තොරව කටයුතු කරනවා නම්, සදාචාර විරෝධීව හැසිරෙනවා නම් ඇය මූලිකත්වය දුන් පවුල මෙන් ම සමාජය ද පිරිහෙන්නේ ය. බිඳ වැටෙන්නේ ය.අනාදිමත් කාලයක සිට බෞද්ධාගමින් පෝෂණය වූ අපගේ සංස්කෘතියේ අම්මාට, එසේත් නැතිනම් කාන්තාවට හිමිවන්නේ සුවිශේෂී තැනකි. ඒ නිසා ම අප ජීවත්වන්නේ මාතෘ මූලික සමාජයක ය.ලස්සනට, පිළිවෙළට ජීවත්වීමේ අපේක්ෂාවෙන් බොහෝ දෙනා අලංකාර නිවාස තනනා සැටි, ඒ සඳහා විශාල විය පැහැදම් කරනා සැටි අපි දකිමු. බොහෝ දේ කැප කරමින්, අමාරුවෙන් ගොඩනැඟූ ඒ අලංකාර මන්දිරයේ ජීවත්වීමට සුදුසු පරිසරයක් ඇතිවන්නේ ආදරය, සෙනෙහස හා සතුට ඇත්නම් පමණි. එවැනි වට පිටාවක් නිර්මාණය කිරීමේ ප්‍රධාන වගකීම ඇත්තේ කාන්තාවට ය. ඇය ගේ ඉවසීම, දරා ගැනීම, උත්සාහය හා කැපවීම මත ඒ නිවස ජීවත්වීමට සුදුසු තැනක් බවට පත්වන්නේ ය.යුගදිවියේ ඉවසීමෙන් කටයුතු කරනවා නම් ස්වාමියා ගේ මෙන් ම ඥාතීන්ගේ ද ආදරය දිනා ගැනීම, ඔහු වරදින් මුදවා ගැනීම, නම්‍යශීලී කරගැනීම අපහසු වන්නේ නැත. බොහෝ අඹුසැමියන් අතර ඇතිවන සුළු ප්‍රශ්නයක් පවා දුර දිග යන්නේ ඇය දුර නොබලා ක්‍රියා කිරීම නිසා ය. වහා කෝප සහගත වීම, අඬදබරවලට පැටලීම, ඇයට සුදුසු නැත. ප්‍රශ්නයක් අවුල් නොවන ලෙස විසඳා ගැනීමේ ශක්තිය, ඉවසීම තිබිය යුතුය. ඒ සඳහා ධාර්මික ජීවිතයකට හුරු පුරුදු වීම ද අත්‍යවශ්‍ය ය. ස්වාමි පුරුෂයාත් බිරිය ත් ආදරයෙන්, සෙනෙහසින්, අන්‍යොන්‍ය බැඳීමෙන් ජීවත්වනවා නම් දරුවන්ට ද ඒ නිවසේ සතුටින් ජීවත්විය හැකි ය. මවුපියන් අඬ දබර වනු බලා ඔවුන් පීඩාවට පත් වන්නේ නැත. සැබවින් ම නිවෙසක සාමකාමී පරිසරයක් නිර්මාණය වීමට නම් එහි මවට පියාට මෙන් ම දරුවන්ට ද හිමි තැන හිමි විය යුතු ය. එකිනෙකා එකිනෙකාට ගෞරව කළ යුතු ය.අතීත සිංහල සමාජයේ ඒ ආදරය ගෞරවය නො අඩුව ලැබුණු නිසා පවුල් අතර අඬ දබර අඩු විය. දික්කසාද අවම විය. මවුපියන් අන්‍යොන්‍ය බැඳීමෙන්, එකිනෙකාට ගෞරවයෙන් හැසිරෙනු බලා තමන් ගේ හැසිරීම් ද හසුරුවා ගත් දරුවන් ඒ ආදර්ශයෙන් යහපත් අනාගතයක් ගොඩනඟා ගනු ලැබීය. ඒ පවුල් පරිසරය බිඳ වැටෙන්නට පටන් ගත්තේ අපේ සමාජය ක්‍රමයෙන් බටහිර සිරිතට හුරු පුරුදු වීම නිසා ය. පවුලක් දියුණුවන්නේ එහි සාමාජිකයන් අතර සාමය සතුට පවතින්නේ නම් පමණි. එවැනි සාමකාමී යහපත් පරිසරයක් ඇති කිරීම සඳහා ස්වාමියාගෙන් බිරියටත් බිරියගෙන් ස්වාමියාටත් ඉටු විය යුතු යුතුකම් රැසක් පිළිබඳව බුදුරජාණන් වහන්සේ සිඟාලෝවාද සූත්‍රයේ දී අවධාරණය කළහ. එහි දී විවාහ ජීවිතයක් පැවැතිය යුතු සැටි අපූරුවට විස්තර කෙරේ.බෞද්ධ ඉගැන්වීම් අනුව බිරිය කිසි විටෙකත් ස්වාමියා ගේ වහලිය, එසේත් නැතිනම් සේවිකාව නොවේ. ඇයට අවමන් නොවන ලෙස හැසිරෙන්නට සැමියා ද සිතට ගත යුතු ය.අතීතයේ අපේ සමාජයේ, පවුලේ ප්‍රධානියා වූයේ පියා ය. පියාට මුල් තැන හිමි වුණත් ඔහුගෙන් පවුලේ අයට ද නිසි තැන හා ගෞරවය එලෙසින් ම හිමි වුණි. ව්‍යවහාර කළ වචනයෙන් පවා තමන්ගේ කම ඉස්මතු වුණි. ‘අපේ මැණිකේ’, ‘අපේ හාමිනේ’, ‘දරුවන් ගේ අම්මා’ ආදී වූ ආදරණීය ආමන්ත්‍රණයන්හි තමන්ගේකම මොනවට අන්තර්ගත වුණි. ඒ ආමන්ත්‍රණය නිසා ඔවුනොවුන් අතර වූ බැඳීම වැඩි දියුණු විය. පවුලේ අම්මාට තිබුණු තැන ඉහළ මට්ටමකට පත්වුණි. ඇය දරුවන් ඉදිරියේ ඉහළ තැනකට ඔසවා තැබුවේ පියා විසිනි. එය මවට ලැබුණු උසස් සම්මානයක් විය. ඒ නිසා ම තමන් ගේ අම්මා පිළිබඳව දරුවන් ගේ සිත්හි ද නිතැතින් ම ගරුත්වය, ආදරය වර්ධනය විය.ගෙදරක ගෘහ මූලික තනතුර පියාට හිමි වුව ද ගෙදර කටයුතුවලදී විශාල වැඩ කොටසක් හිමි වන්නේ අම්මාට ය. සියලු දේ සොයා බලා නිසි කලට වේලාවට, කළමනාකරණයකින් යුතුව සිදු වන්නේ ඇය අතිනි. පවුල අවුල් වන්නේ. බිඳ වැටෙන්නේ ඒ සැලසුම් සහගත බව, කළමනාකාරී බව නොමැති වූ විට ය.මේ නිසා පවුලේ දියුණුව, සතුට සමාදානය ගැන සිතන කාන්තාවක් තමන් කෙරෙහි ස්වයං විනයක් ඇති කර ගත යුතු ම ය. එහිදී ධර්ම රසිකත්වය වර්ධනය කරගැනීමෙන් තමන් ගේ ජීවිතයට, මුහුණ දෙන්නා වූ අප්‍රමාණ වූ ගැටලුවලට මුහුණදීමට අවශ්‍ය ශක්තිය සම්පාදනය කරගත හැකි බව ඇය නිරතුරුවම සිහිපත් කළ යුතු ය. සිහිපත් කරන්නා සේ ම ක්‍රියාවට ද නැඟිය යුතු ය. මොනතරම් කාර්ය බහුල වුවද ආගමික කටයුතු වෙනුවෙන් දවසේ සුළු වේලාවක් හෝ වැය කළ යුතු ය. ධර්මයට ආදරය කරන, ධර්මය ගැන අවබෝධයක් ඇති ඕනෑම කෙනකුට නොසැලී සිටීමේ ශක්තිය නිතැතින් ම හිමි වේ. ඒ ශක්තියට සමාජයෙන් එන ඕනෑම පහරක් ආපසු හරවා යැවිය හැකිය. වත්මන් කාන්තාව උනන්දු විය යුතු වන්නේ ද තමන් වෙත ඒ ශක්තිය ගොඩනඟා ගන්නට ය. හොඳ මවක්, බිරියක් නොව සමස්ත සමාජයටම වැඩදායි කාන්තාවක් විය හැකිවන්නේ එවිට ය.රමණී සුබසිංහඡායාරූපය - සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=as1303105</link>
    <topic>නෙළුම් විල</topic>
    <author/>
    <content>නෙළුම් විල“දුවේ, ඔයා මං කිව්ව දේ ගැන ටිකක් හිතල බැලුවෙ නැද්ද?”“මොන පිස්සුද නැන්දෙ?”“එහෙම කියල පුළුවන්ද?”“මං තාම ඕව ගැන හිතන්නෙ නෑ නැන්දෙ?”ඇයත් මාත් අතර මෙබඳු දෙබසක් ඉඳහිට ඇති වෙයි. දෙබස නිමා වන්නේ ඇය මට මග හැර පැන යාමෙනි.ඇයට වයස අවුරුදු විසි හයක් පමණ වෙයි. තව අවුරුදු කිහිපයකින් ඇගේ හොඳ දවස් නිමා වනු ඇති. වන මලක් වනවදුලේ ම සැඟවී තිබීම යුතු ද?ඇය හදාගත් දරුවෙකි. ඇය හදා ගත් මව ද රෝගියෙකි. මේ මව ළඟට ඇය ආවේ බිලිඳියක ලෙසිනි. ඇයට කිසි දා පිය සෙනෙහසක් අත්විඳින්නට නොලැබිණි. එහෙත් මවු සෙනෙහස නම් උතුර උතුරා ගලා ගියේ ය.මව රෝගී වුව ද ස්වයං රැකියාවක් කරමින් දියණියට ඉගැන්නුවා ය. දැරිය කෙමෙන් තරුණියක වනවිට මව රැකියාව කරගත නොහැකි ලෙස රෝගී වූවා ය. ගොඩනැඟෙමින් තිබූ කුඩා නිවෙසේ වැඩ ද අතරමඟ නැවතුණේ එබැවිනි.ඔවුන් අසරණ වන්නට පටන් ගත්තේ බලා සිටියදීම ය. ජීවත්වීමට මගක් නොවූයෙන් තරුණිය මව ද කැටුව නගරය පැත්තට ළං වූවා ය. ඒ මවගේ මිතුරියකගේ උදව්වෙනි.නගරයේ දී මේ තරුණියට පුංචි රැකියාවක් සොයා ගත හැකි විය. ඉන් ලැබුණේ සුළු වැටුපකි. එහෙත් එය ඔවුනට ලොකු දෙයක් විය.කෑමටත් ලෙඩට දුකටත් වියදම් වූ පසු ඉතිරි වන දෙයක් නැත.“අම්මටත් සලකගෙන ඉන්ඩ පුළුවන් කෙනෙක් ඉන්නව නං හොඳයි නැන්දෙ?’ මං කොහොමද ආත්මාර්ථකාමී වෙන්නෙ! ඔය අම්ම නැත්තං මාත් අද නෑනෙ. මාව දහ දුක් විඳ විඳ හදාගත්තෙ ඔය අම්මනෙ නැන්දෙ”ඇය පිටව ගියේ මගෙ නෙතු මුලට කඳුළක් උපද්දමිනි.“අනේ දුවේ උඹේ ප්‍රාර්ථනාව ඒ අයුරින් ම ඉටු වේවා! මම ඇයට නිහඬවම ආශිර්වාද කළෙමි.ස්වර්ණලතා නමැති මහත්මියක විසින් යොමු කරන ලද ලිපියක් ඇසුරිණි. ඇගේ ඉල්ලීමට අනුව අන්‍යතාව සඟවා ඇත.මහ රෑ මා රෝහලට ඇතුළත් වූයේ තදබල ලෙස අසනීප වීම නිසාය.ඒ අවස්ථාවේදී මා රෝද පුටුවේ සිට, 11 වැනි වාට්ටුවේ ඇඳට වැටෙන තුරු ද, එතැන් සිට ද කටයුතු කඩිනමින් සිදුවිය. කාරුණික වෛද්‍යවරයකු සහ වෛද්‍යවරියක ද වරින් වර පැමිණ මා පරීක්ෂා කර ප්‍රතිකාර ලබා දුන් බව පින් දීමෙන් මතක් කරමි.රාත්‍රියේම මා රෝහල් ගතකළ බව දන්වන ලදුව, දුර බැහැර සිටි දරුවෝ ද පැමිණියහ. නුවරඑළියේ සිට මගේ බාල පුතු මා ළඟට පැමිණෙන විට උදෑසන ලෙඩුන් බැලීමට ආ අය ඉවත්ව යමින් සිටියහ. හෙදියක් ඔහු මා ළඟට යොමු කළා පමණි. මහා ශබ්දයක් නිසා වාට්ටුව නිහඬ විය.අදත් “පරල වෙලා!” යයි කව්දෝ කියනු ඇසිණ. හඬ නගා බැණ වදිමින් අප අසලට ද පැමිණි, වාට්ටුව භාර ජ්‍යෙෂ්ඨ වෛද්‍යවරිය “මෙයා මෙතන මොකද? යන්නෙ නැත්නම් පොලීසියට කතා කරන්න” යයි හෙදියකට නියෝග කළා ය.අන්දමන්ද වූ මගේ පුතු “ඵධපපර” යයි කියා මා දෙස ද බලා වහාම එතැනින් පිටව ගියේය. ඔහු ද වතු අධිකාරිවරයෙකි. ‘කරුණාකර සමාවෙන්න’ යයි මට කියවුණේ ඉබේටමය.“අපි එයා නොබලා යමු” වෛද්‍යවරිය තමා සමඟ සිටි හෙදියන්ට කියමින්, මා පසුකර ඊළඟ ලෙඩුන් කරා ගොස් අවසානයේ ඒ කොටසින් පිටව ගියාය.ඒ වන විට ගතෙහි වේදනාව මෙන්ම, වරින් වර වමනය යාමේ අපහසුව ද, සිතෙහි වේදනාව ද නිසා මම අසරණ වීමි. මා අසල උදවුවට සිටි නැගණිය ද වෛද්‍යවරියට බයේ මා ළඟින් ඉවත්ව ගොස් සිටියාය.ටික වේලාවකට පසු “අම්මා, දැන් කොහොම ද? යන කාරුණික හඬින් මම පියවි සිහිය ලැබුවෙමි. මා අසලම සිටියේ නිහතමානී විශේෂඥ වෛද්‍යවරයාය. මට යළි පණ ආවා සේ විය. රෝගයේ විස්තර මම ඔහු සමඟ කීමි. තමා සමඟ සිටි වෛද්‍ය සිසුන් අමතා ඔහු මා විජලනයට ලක්ව ඇති බව කියනු ඇසුණි. නිමේෂයකින් හෙදියක් සේලයින් බටයක් මා අතට සම්බන්ධ කළාය.පසුදිනම රෝහලින් පිටව යාම සඳහා අවසර දෙන මෙන් මම එතුමාගෙන් ඉල්ලීමි.විශේෂඥ වෛද්‍යවරියක වන මගේ දියණිය ද දවල් මා බැලීමට පැමිණියාය. මා කොළඹ එක්ක ඒමට ඇය ද තීරණය කොට තිබුණි.රාත්‍රියේ ද මා ළඟ සිටි මගේ දියණිය පසුදින ඉහත කී වෛද්‍යවරිය පැමිණි විට මා රැගෙන යා යුතු බව පැවසුවාය. “දැන් සනීපදැ” යි ඇය මගෙන් විමසුවාය. මා කෙසේ ඒ මුහුණ දෙස බලන්න ද?සියල්ල හොඳින් ඉටුවිය. මට ඉක්මනින් එතැනින් පිටව ඒමට හැකි විය. වරින් වර වෙනත් වාට්ටු වලින් මා බැලීමට පැමිණි විශේෂඥ වෛද්‍යවරුන්ට ද අනෙක් වෛද්‍යවරුන් හෙදියන් ඇතුළු කාර්ය මණ්ඩලයේ සැමට ද, මගේ නැදෑ හිතවතුන්ට ද අතිශයින් ස්තුතිවන්ත වෙමි.මම දැන් සුවය ලබා සිටිමි. වයස 70 ඉක්ම වූ මම ද ලංකාවේ විවිධ පළාත්වල විවිධ ආගමික විවිධ ජාතිවලට අයත් සිසු සිසුවියන්ට අධ්‍යාපනය ලබාදීමට වෙහෙසුන විශ්‍රාමික ගුරු මවක්මි.මා දහස් ගණන් සිසුන්ට අධ්‍යාපනය ලබාදී, දක්ෂ දරුවන්ට විශ්ව විද්‍යාලයන්ට ඇතුළත් වීමට මගේ උපරීම සහාය ලබා දී ඇත. රටේ ජනතාවට අපෙන් ඉටුවිය යුතු කාර්යභාරය ගැන ද මා ඔවුන් දැනුවත් කර ඇත. මිනිස් සමාජයේ සිටින අප, සතා සිවුපාවුන් මෙන්ම, අසරණ වූ අපේම වර්ගයාට ද පිහිට විය යුතු යයි මම සිතමි. අපට ද එය පෙරළා ආශිර්වාදයක් වනු ඇත.මට රටට වැඩදායි දරුවන් පස්දෙනෙකු දායාද කිරීමට හැකිවූයේ එහි ප්‍රතිඵලයක් ලෙස යැයි මම සිතමි. උගත් දියණියනි, මම ඔබට දොස් නොකියමි. කොහිදී හෝ වැරදීමක් සිදුව ඇත. එය ඔබේ පවුල් පසුබිම, පාසල, නිවස, හෝ සමාජීය පසුබිම නිසාදැයි මම නොදනිමි. ඇත්ත වශයෙන්ම අද බොහෝ මවුපියන් මෙන් දරුවන්ට ඉහළට ඉගැන්වීමම ඔබේ දෙමවුපියන්ගේ ද උත්සාහය වූවා විය හැකිය. අප වැනි රෝගී වූ මවුවරුන් දුටු විට ඔබට ඔබගේ මෑණියන් සිහි නොවන්නේ ද? තම මවු, පියා, සහෝදර සහෝදරියන් අසරණ ලෙඩුන් වෙතින් දැකීමට ඔබට හැකි වේවායි ප්‍රාර්ථනා කරමි.අනන්‍යතාව හෙළි කිරීමට අකැමැති මවක විසින් යොමු කරන ලද ලිපියක් ඇසුරිනි.මම උද්‍යානයේ බංකුවක් මත හිඳ සිටියෙමි. මා හිඳ සිටියේ දරුවන් සෙල්ලම් කරමින් සිටි පෙදෙසට යාබද ගසක් යට වූ බංකුවක ය. මගේ දරුවන් දෙදෙනා සෙල්ලම් කරන’යුරු මට මෙතැනට හොඳින් පෙනේ.හිරු බැස යමින් තිබිණි. අහස සාන්ත ය. නගරයේ රස්නය නිවී ඇත. උද්‍යානයේ ගහ කොළ නිසා හාත්පස සනීපදායක ය.ව්‍යායාම ඇඳුම් හැඳ ඈතක සිට ඇවිද ආ පිරිමි දෙදෙනෙක් මා හිඳ සිටි බංකුවට යාබද බංකුවක හිඳ ගත්හ.ඔවුන් කතා කළ දේ මට හොඳින් ඇසිණ.ඒ මෙසේ ය.“ඔයා දවසකට කී වේලක් කනවද?”“තුනයි. උදේ, දවල්, රෑ. ඔයා?”“මාත් තුනයි. උදේ, දවල්, රෑ.”දෙදෙන හඬ නඟා සිනාසුණා. මට ද හිනා ගියේ ය.“ඔයා අහල තියනවද දවසකට වේල් හතරක් කන මනුස්සයෙක් ගැන?”“නෑ”“එහෙනං දැන ගන්ඩ. එහෙම කෙනෙක් ඉන්නව. මට එයාව හම්බ වුණා.”“කොහොමද ඔය වේල් හතර හැදෙන්නෙ?”“මං ඔයාට කියන්නං. එයා සෑහෙන දුරක ඉන්න කෙනෙක්. රස්සාව කරන්නෙ කොළඹ. රස්සාවට වෙලාවට එන්ඩ ඕනෑ නිසා එයා හැමදාම නැඟිටින්නෙ පාන්දර හතරට. ඒ එක්කම එයාගෙ නෝනත් නැගිටිනව. දෙන්න තේ හදාගෙන බීල ඉක්මනට උයන්ඩ පටන් ගන්නව. පහ මාර වෙනකොට එයා පාන්දර වේලට හොඳට බඩ පිරෙන්ඩ බත් කාල තවත් බත් මුල් දෙකකුත් බැඳගෙන ස්ටේෂමට ඇවිල්ල කෝච්චියෙන් කොළඹ එනව. එතන ඉඳල බස් එකක එල්ලිල අට වෙනකොට ඔෆිස් එකටත් එනව. නමය විතර වෙනකං වැඩ කරල නමේට විතර උදේ බත් මුල කනව. කාල ආයෙ වැඩට බහිනව. දෙක වෙනකොට දවල් බත් මුලක් කනව. ආයෙ වැඩ කරල හවසට තේ පාරකුත් දාල වැඩ ඇරිල කෝච්චියෙන් ගෙදර යනකොට රෑ නමේ වෙනව. නාගෙන ඇවිත් නෝන උයල තියන රෑ බත් එක කාල නින්දට යනව. ආයෙමත් පහුවදා පාන්දර හතරට නැගිටල සුපුරුදු විදිහට දවස අරඹනව. අන්න ඒ විදිහටයි එයා දවසට වේල් හතර කන්නෙ. හැම ආහාර වේලක් ම ගන්නෙ පැය හතරකට පස්සෙ කලින් කෑම වේල ජීර්ණ වුණාම විත්තියක් අමතක කරන්න එපා!”දෙදෙන යළි සිනා සෙන්නට වූහ.“හැබැයි සති අන්තෙදි ඔය මනුස්සය එපා වෙන්ඩ නිදා ගන්නව ඇති!”“නමුත් එහෙම වෙන්නෙ නෑ. පුරුද්දට එයා සති අන්තෙත් පාන්දර හතරට ඇහැරෙනව.”“ඇහැරිල?”“ඇහැරිල ගෙදර ආහාර වේල තනියම උයනව. උයල අර පුරුදු විදිහටම පාන්දර ආහාර වේල කාල ආපහු නිදා ගන්නව. එයා නින්දට යනකොට නෝනයි දරුවොයි ඇහැරිල!”දෙදෙන යළි උස් හඬින් හිනැහෙන්නට වූහ.ඒ අමුතු අත්දැකීම ගැන මම ද හිතන්නට වීමි.“පුරුද්දට ගියාම ඒක ජීවන ක්‍රමය බවට පත්වෙනව. එතකොට එතන ඇති අමුත්තක් නෑ.”“ඇත්ත. දැන් අපේ මේ පුරුද්ද අපේ ජීවිත ක්‍රමය බවට පත් වෙලා තියෙන්නෙ. ඒ වගේ වෙන්න ඇති.”දෙදෙන යන්නට ගියහ.මම දරු දෙදෙන කැඳවාගෙන රිය වෙත ගියෙමි. ඔවුහු පිටුපස අසුන්වලට බරදී නිහඬ වූහ. මම අපේ රිය පාරේ රිය පෙළ අතරට ගතිමි.මෙය අපේ ජීවන ක්‍රමය ය. සැබවින් ම එය සැකසී ඇත්තේ අපේ පුරුදු ඇසුරින් ය. වෙනත් අයට වෙනත් පුරුදු තිබෙන්නට පුළුවන.අගනුවර ග්‍රේස් ජයවීර මහත්මිය විසින් යොමුකරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303102</link>
    <topic>හොල්වුඩ් පුරයෙන්</topic>
    <author/>
    <content>හොල්වුඩ් පුරයෙන්සම්මාන ලාභී ප්‍රවීණ නිළි මෙරිල් ස්ට්‍රීප් ළඟදීම අලුත් චිත්‍රපටයක රඟපාන්නට බලාපොරොත්තු වන බවයි හොලිවුඩ්පුරෙන් දැනගන්නට ලැබුණේ. ජනපි‍්‍රය වේදිකා නාට්‍යයක් වන ‘ඉන් ටු ද වුඩ්ස්’ ඇසුරෙන් එනමින්ම නිර්මාණය වන මේ චිත්‍රපටයේ මෙරිල් ස්ට්‍රීප් නිරූපණය කරන්නේ මන්ත්‍රකාරියකගේ චරිතයක්.ඇය සමඟ තවත් ප්‍රධාන චරිතයක් රඟපාන්නේ ප්‍රවීණ නළු ඩේවිඩ් ක්‍රේන්. ඔහු මීට පෙර මෙරිල් සමඟ රඟපා තිබෙනවා. ඒ 1977 දී තිරගත වූ ‘හැපි එන්ඩ්’ චිත්‍රපටයේ. ඉන් පසුව අවුරුදු 36 කට පසුවයි ඩේවිඩ් ක්‍රේන්, මෙරිල් ස්ට්‍රීප් සමඟ චිත්‍රපටයක රඟපාන්නට සූදානම් වන්නේ.“ඩිස්නි චිත්‍රපට සමාගමයි මේ චිත්‍රපටය නිෂ්පාදනය කරන්නේ. මම එහි සම්බන්ධීකරණ කටයුතු කරනවා. 1977 දීයි මෙරිල් ස්ට්‍රීප් එක්ක අන්තිමට මම රඟපෑවේ.”ඩේවිඩ් ක්‍රේන් තව දුරටත් පැවසුවේ මේ වන විට 63 වැනි වියෙහි පසුවන ඔස්කා සම්මානලාභී නිළියක වන මෙරිල් ස්ට්‍රීප් සමඟ නැවතත් රඟපෑමට ලැබීම තමන් ලද භාග්‍යයක් බවයි.ජස්ටින් බීබර් සහ සෙලිනා ගෝමස් යොවුන් පරපුර අතර ඉහළම ජනපි‍්‍රයත්වයක් දිනාගත් සුපිරි ගායක ගායිකා දෙපළක්. මේ දෙදෙනා සැබෑ ලොව පෙම්වතුන් ලෙසින් කාලය ගත කළා. මෑතක සිට දෙදෙනා විරසක වී සිටින බව රහසක් නොවෙයි.කලකට ඉහත දී සෙලිනා සමඟ ගී ගැයූ සංගීත කණ්ඩායම ද ඇයගෙන් වෙන් වුණා. දැන් නැවතත් මේ සංගීත කණ්ඩායම සෙලිනා සමඟ එක්වී සිටිනවා. සංගීත කණ්ඩායම ඇය වෙතින් ඉවත් වුණේ ඇය ගී ගැයීමට වඩා සිනමා රංගනය දෙසට සිත යොමු කිරීම නිසයි.“දැන් අපි ආයෙමත් එකතු වෙලා. ඒක මගේ සංගීත ජීවිතයටත් රසික රසිකාවියන්ටත් සතුටුදායක කාරණයක්. මම මේ හැමෝටම ආදරෙයි.” සෙලිනා මේ බව සටහන් කර තිබුණේ තමන්ගේ ට්විටර් වෙබ් පිටුවේ.නුදුරු දිනයක දී තමන්ගේ තවත් ගීත එකතුවක් නිකුත් වන බවත් සෙලීනා සටහන් කර තිබුණා. මේ ගීත එකතුවත් සමඟම සෙලීනා නවතාවකින් යුතුව රසික පරපුර අතරට එක්වේවි දැයි කවුරුත් විමසනවා.රොබට් පැටින්සන් සහ ක්‍රිස්ටීන් ස්ටුවර්ට් යුවළ ද විරසක වූ පෙම් යුවළක්. පසුගිය දා පැවැත්වුණු ඔස්කා සම්මාන උලෙළට දෙදෙනාම සහභාගි වුණා. නමුත් එකට සහභාගි වුණේ නැහැ. මේ සිනමා සම්මාන උලෙළේදී රොබට් නිවේදකයෙකු ලෙස ද කටයුතු කළා. ක්‍රිස්ටීන් ඔහු දෙස බලා සිටියා. සම්මාන උලෙළින් පසුව ක්‍රිස්ටීන් ඔහුව දුටුවේ නැහැ.ඇයට අවශ්‍ය වුණේ කෙසේ හෝ රොබට් වෙත ඇමතුමක් දෙන්නයි. ඇයගේ උත්සාහය සඵල වුණා. ඇය අමතන විට ඔහු සිටියේ ඔස්ට්‍රේලියාවේ. ඒ ‘ද රෝවර්’ නම් වූ චිත්‍රපටයේ රූපගත කිරීම්වල යෙදී සිටිද්දීයි. ක්‍රිස්ටීන් ගෙන් ලද දයාබර ඇමතුම ඔහු මුළු හදවතින්ම පිළිගත්තා. ඇය සමඟ සෑහෙන වේලාවක් කතා කළා.රොබට් ඒ මොහොතේ නුදුටු විශේෂ දෙයක් තිබුණා. ඒ තමයි ක්‍රිස්ටීන් ගේ ඇඳුම. ඇය ඔහුට දුරකථනයෙන් අමතද්දී ඇය හැඳී සිටියේ ඔහුගේ ටී ෂර්ට් එකක්. සමහරවිට පසුව මේ බව රොබට් දැනගන්න ඇති. ක්‍රිස්ටීන්ගේ ආදරයේ තරමත් තේරුම් ගන්න ඇති.මෙවර ඔස්කා සම්මාන උලෙළේ දී හොඳම නිළිය ලෙස සම්මාන දිනුවේ ජෙනිෆර් ලෝරන්ස්. ඒ ඇය ‘සිල්වර් ලයිනින්ස් ප්ලේ බුක්’ චිත්‍රපටයේ නිරූපණය කළ චරිතය වෙනුවෙන්.ජෙනිෆර් තම සම්මානය ලබා ගැනීමට වේදිකාවේ පියගැට පෙළ මතින් ගමන් කරද්දී ඇද වැටුණා. නමුත් ඇයට කිසිදු තුවාලයක් සිදුවුණේ නැහැ. සම්මානය දෝතට ගත් ඇය පේ‍්‍රක්ෂකාගාරය අමතමින් පැවසූ වචන කිහිපයේ දී සැලකිය යුතු අත්වැරදීමක් සිද්ධ වුණා. ‘සිල්වර් ලයින් ප්ලේ බුක්’ චිත්‍රපටය අධ්‍යක්ෂණය කළ ඩේවිඩ් ඕ. රසල්ට සහ එහි නිෂ්පාදක හාවේ වීන්ස්ටීන් හට තම ස්තුතිය පුද කරන්නට ඇයට අමතක වුණා.කොහොම වෙනත් ඉන් පසුව ඇමරිකානු මාධ්‍ය ඇමතූ ඇය චිත්‍රපටයේ අධ්‍යක්ෂ වරයාට ස්තුතිය පළ කර සිටියා. තවමත් 22 වැනි වියෙහි පසුවන ජෙනිෆර් පැවසුවේ හොඳම නිළියට හිමිවන ඔස්කා සම්මාන දිනා ගත් මොහොතේ දී තමන්ට කිසිවක් සිතා ගන්නට නොහැකි වූ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303103</link>
    <topic>ලෝක වාර්තාවක්</topic>
    <author/>
    <content>ලෝක වාර්තාවක්බලන්ඩකො අනේ අපේ පුතා දැන් දවස් තුනක් තිස්සෙ කිසිම කෑමක් බීමක් ගන්නෙ නෑ. ඒ මදිවට නිදාගන්නෙත් නැහැ. මෙහෙම බලා ඉඳලා හරියනවයැ. අද හවසවත් අපි මෙයාව දොස්තර කෙනකුට පෙන්නමුද?””ඔයා කලබල වෙන්ඩ එපා අනෝමා. අපි තව දවසක් දෙකක් බලමු. හෙට අනිද්දා ජාත්‍යන්තර ළමා දිනයත් එනවනෙ. කවුද දන්නෙ අපෙ පුතා ළමා දිනේට අලුත් ලෝක වාර්තාවක් තියන්ඩ ලැහැස්ති වෙනවද කියල” නිහාල් සන්සුන්ව පිළිතුරු දුන්නේය.”හා.. හා.. ඉතින් තවත් බලා ඉන්නෙ නැතුව ගිහින් ඔය මිදුලෙ මල් ගස්වලට වතුර දානවා” මනෝ තම වත්තේ වැඩට අලුතෙන් පැමිණි මාටින් හට කීවේ ඔහු අහස දෙස බලමින්, එකල මෙකල වෙමින් සිටිනවා දුටු විටය.”වහිනවනෙ මහත්තයා” මාටින් බයාදු ලෙස හිස කසමින් කීවේය.”ඉතින් මොකද? අර කුඩේ අරගෙන ගිහින් වතුර දානවා..” මනෝ මාටින් හට සැර කරමින් පිළිතුරු දුන්නේය.රොෂාන් සහ කුමාරි කඳුකරයේ සංචාරයක නිරත වූයේ තම විවාහයේ 30 වැනි සංවත්සරය නිමිත්තෙනි. ඔවුහු එහිදී මහාමාර්ගයේ අයිනක තම වාහනය නවත්වා ඊට මඳක් ඔබ්බෙන් වූ සමබිමක සිට අව්රැල්ලක් වැටී නිල්ලෙන් බැබැළෙන ඈත නිම්නය දෙස ආසාවෙන් බලා සිටින්නට වූහ.”ඔයාට මතකද රොෂාන්, අපි බැඳලා හනිමූන් යද්දි මෙතනටම ආවා. එතකොට තරමක් හවස් වෙලා. මෙතන අද වගේම වෙන කවුරුවත් හිටියේ නැහැ. අපි දෙන්නා විතරයි. මෙන්න මේ වැටට හේත්තු වෙලා මම ඔයාට හාද්දක් දුන්නා. ඔයාට මතකද?” හදිසියේ රොෂාන්ගේ අතින් අල්ලා ගත් කුමාරි තම මතකය බොහෝ ඈතට ගෙන යමින් කීවාය.”මොකද කුමාරි මට මතක නැත්තෙ?” රොෂාන් සිනාසෙමින් කීවේය.”මම කැමැතියි අදත් එහෙමම කරන්න” මෙය කියූ කුමාරි වැටට හේත්තු වී තම සැමියා වැලඳගෙන ඔහුට හාදු වැස්සක් දුන්නාය.ආපසු වාහනයට එමින් සිටියදී තම බිරිය දෙස සිනාසෙමින් බැලූ රොෂාන් ;මසේ කීවේය.”අවුරුදු 30කට පස්සෙත් ඔයා හරියට කෙල්ලක් වගෙනෙ, ආවේශ වෙලා මට හාදු දුන්නෙ””අර වැටට කොහෙන් හරි කරන්ට් එක පාස්වෙලා තිබුණෙ නැත්තං එහෙම වෙන එකක් නැහැ රොෂාන්” කුමාරි කොන්ද අතගාමින් කීවාය.අමිතා කරූ සමඟ මුහුදු වෙරළේ ගලක් මත වාඩිවී මුහුද දෙස බලාගෙන පෙම්බස් දොඩමින් සිටියාය.”අපිට කසාද බඳින්න බැරිවෙලා තියෙන්නෙ ඔයාට හරිහමං රස්සාවක් නැති හින්දනෙ. ඔයා පුළුවන් තරම් ඉක්මනට මොහොකට හරි පැනගන්ඩ බලන්ඩකො” අමිතා කරු හට ළං වෙමින් කීවාය.”බලන්ඩ දෙයක් නෑ. ඉක්මනටම පනිනවා නං ඉතින් මේ මූදට තමයි” කරූ පහළ දියරැළි දෙස බලමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303104</link>
    <topic>තව මාස දෙකකින් මම ආයේ රඟපානවා</topic>
    <author>ගාමිණී සුසන්ත ඡායාරූපය - ශාන් රූපස්සර</author>
    <content>තව මාස දෙකකින් මම ආයේ රඟපානවාඋදාරි වර්ණකුලසූරියඋදාරි වර්ණකුල සූරිය අපට සිටින දක්ෂතම රංගන ශිල්පිනියකි. “බොඳ මීදුම්” ටෙලිනාට්‍යයේ සංසලාගේචරිතයෙන් ප්‍රේක්ෂක හදවත්වලට සමීපවූ උදාරි මේ වනවිට චිත්‍රපට සහ ටෙලිනාට්‍ය ගණනාවකින්ම තම රංගන හැකියාව පෙන්වා ඇත. පසුගිය කාලය තුළ ඇයගේ රංගනයන් ප්‍රේක්ෂකයින්ට දැකගත නොහැකි වූයේ ඇය මවු පදවිය බලාපොරොත්තුව සිටි නිසාය. ‘රසඳුන’ වෙනුවෙන් පසුගිය දිනෙක අපඇය හමුවූයේ උදාරිගේත් ඇයගේ දියණියගේත් තොරතුරු විමසා සිටින්නටය.උදාරි කොහොමද මේ දවස්වල ඔබගේ කාලය ගෙවෙන්නේ?මේ දවස්වල මගේ හැම තත්පරයක්ම ගෙවෙන්නේ මගේ දුවත් එක්ක. එයාගේ වැඩ වෙනුවෙන්. දැන් එයාට වයස මාස අටයි. හරිම සතුටින් තමයි මේ දවස්වල කාලය ගෙවන්නේ.ඔබ ලද මේ මවුපදවිය ගැන ඔබට මොකද හිතෙන්නේ?ඒක හරිම සුන්දර අත්දැකීමක්. ඒක වචනවලින් පැහැදිලි කරන්න අපහසු හැඟීමක්. මවක් වුණු කෙනකුටම තමයි ඒ හැඟීම තේරෙන්නේ. ඒ වගේ ම මහා විශාල වගකීමක් ජීවිතයට එකතුවුණු බවක් දැනෙනවා.ඔබ බලාපොරොත්තු වුණේ දුවෙක් ද පුතෙක් ද?මම ආශා කළේ දුවෙකුට. මගේ මහත්තයා ආශා කළේ පුතෙකුට. කොහොම හරි අපට ලැබුණේ දුවක්.ඔබේ දුව කලාකාරියක් වෙනවට ඔබ කැමැතිද?මම කාලාකාරිනියක් නිසා මගෙ දුවත් කලාකාරිනියක් වෙනවා නම් මම කැමැතියි. නමුත් මගේ දුව ලොකු වුණාම එයාගේ අනාගත ජීවිතය තීරණය කරන්න එයාට ඉඩ දෙනවා. අපි කිසි බලකිරීමක් කරන්නෙ නෑ එයාට කිසිම දෙයක් කරන්න. මට තියෙන වගකීම මගෙ දුවව රටට වැඩදායී පුරවැසියෙක් කරන එක.ඔබේ සැමියා තවමත් රැකියාව කරන්නේ විදෙස් රටකද?ඔව් එයා සිංගප්පූරුවේ වෛද්‍යවරයකු ලෙස සේවය කරනවා. දැන් නිතරම එයා ලංකාවට එනවා. තවත් කාලයක් ගියාම එයා ස්ථිරවම ලංකාවට එයි.මොනවද ඔබේ එන්න තියෙන නිර්මාණ?මගේ කිසිම නිර්මාණයක් නෑ එන්න. දුව ලැබෙන්න ආවට පස්සෙ මම කිසිම නිර්මාණයක් බාරගත්තේ නෑ. මම රඟපෑ “සිහිනය දිගේඑන්න” චිත්‍රපටයත් තිරගත වුණා.නැවතත් ඔබ රංගන කටයුතු පටන්ගන්නෙ කවදා ඉඳලද?මගෙ දුව ඇවිදින්න පටන් ගත්තට පස්සෙ, ඒ කියන්නෙ තව මාස දෙක තුනකින් මම නැවතත් නිර්මාණ බාර ගන්නවා. දැනට මට කිසිම නිර්මාණයකට සම්බන්ධ වෙන්න බැහැ. මගෙ තාත්තා තමයි මගේ හැම වැඩකටම උදව් වෙන්නෙ. එදා මාත් එක්ක ෂූටිංවලට ගිය මගේ තාත්ත අද මගේ දුව බලා ගන්නත් මට උදව් වෙනවා.මේ වනවිට ඔබ චිත්‍රපට කීයකට දායක වෙලා තියෙනවද?චිත්‍රපට දෙකක රඟපාලා තියෙනව. මගේ පළමු චිත්‍රපටය උදයකාන්ත වර්ණසූරියගේ ‘පායා එන්න හිරු සේ’. ඒ චිත්‍රපටයේ මම රඟපානවිට මට වයස අවුරුදු 18 යි. නමුත් වැඩිහිටි චරිතයක් මම එහි කළා. ඒ රංගනයට මට හොඳ ප්‍රතිචාර ලැබුණා.ඔබ රඟපාන්න වඩාත් ම කැමැති මොනවගේ චරිතද?රඟපාන්න යම් කිසි නිර්මාණයක් තෝරා ගනිද්දි ඒ චරිතය, ගැමි ද, නාගරික ද, අහිංසක ද නපුරු ද කියල බලන්නෙ නෑ. ඒ චරිතයෙන් මට යමක් කරන්න පුළුවන් කියල මට හිතුණොත් ඒ චරිතය රඟපෑමෙන් බිරියක් මවක් හැටියට මගේ ජීවිතයට ගැටලුවක් වෙන්නේ නැතිනම් එය මම බාර ගන්නවා.සිනමාව සහ ටෙලිනාට්‍ය කියන මාධ්‍ය දෙකෙන් ඔබ වඩාත්ම කැමැති?සිනමාව කියන්නේ රංගනයේ උපරිමය දක්වන්න පුළුවන් මාධ්‍යයක්. පුංචි තිරයෙන් ඉතාම ඉක්මනින් ප්‍රේක්ෂකයින්ට සමීප වෙන්න පුළුවනි. ඒ නිසා මම මේ දෙකටම කැමැතියි.ඔබ “සංසලා” ට තවමත් ආදරේද?මම දැන් චිත්‍රපට හෝ ටෙලිනාට්‍ය කියන මොන මාධ්‍යයක රඟපෑවත් මේ රටේ ගොඩක් දෙනෙක් තවමත් මාව හඳුන්වන්නේ සංසලා කියලා. ඒ; ‘බොඳ මීදුම්’ ටෙලි නාට්‍යයේ මගේ රංගනය නිසා. ඔවුන් කියන්නේ මම ඒ චරිතයට කිසියම් සාධාරණයක් කළ බවයි. ඒ ගැන මට හරිම සතුටුයි.රංගනයෙන් ඉවත් වෙන්න එහෙම අදහසක් තියෙනවාද?නැහැ. මගේ රසික රසිකාවියන් මට ආදරය කරන තෙක් මම රඟපෑමේ යෙදෙනව.ගාමිණී සුසන්ත ඡායාරූපය - ශාන් රූපස්සරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303105</link>
    <topic>රෑ කෑමට විස්කෝතු කෑ නළුවා</topic>
    <author/>
    <content>රෑ කෑමට විස්කෝතු කෑ නළුවාබුද්ධි වික්‍රම 60 දශකයේ වේදිකාවටත් ඉනික්බිතිව සිනමාවටත් අනතුරුව පුංචි තිරයටත් පැමිණි ප්‍රවීණ, දක්ෂ නළුවෙක්. කලාපෙළේ මුල්කාලීන සාමාජිකයකු ලෙස ජී.ඩී.එල්.පෙරේරා ගේ වේදිකා නාට්‍යවල රඟපෑ බුද්ධි ඔහුගේම ‘දහසක් සිතුවිලි’, ‘රෝමියෝ ජුලියට් කතාවක්’ වැනි චිත්‍රපටවල කැපී පෙනෙන නළුවකු වුණා.බුද්ධි මට මුණගැසුණේ ‘දූවිලි’ නාට්‍යයේ ද්විත්ව චරිතයක් සඳහා සමරකෝන් ගේ ආරාධනයෙන් එහි රඟපාද්දීයි. ඔහු එහි වේළු නමැති දෙමළ තෝටකාරයකු ගේ චරිතයකුත්, කවි සම්මේලනයක ක්‍රියාකාරී සාමාජිකයකු ගේ චරිතයකුත් රඟපෑවා.’දූවිලි’ මංගල දර්ශනයේ පටන් දිවයිනේ සතර දිග්භාගයේ පෙන්වූ නාට්‍යයක්. බුද්ධි මුලින් රාත්‍රි ආහාරය ලෙස ගත්තේ මාමයිට් ගෑ ක්‍රීම් ක්‍රැකර් බිස්කට් දෙකක් විතරයි. එය ඇතැම් අවස්ථාවලදී සංවිධායකයන්ට සැපයීම අසීරු වූ නිසා ඔහු පොඩි ක්‍රීම් ක්‍රැකර් පැකට් එකකුත් මාමයිට් බෝතලයකුත් කොළඹින් බැහැර දර්ශන සඳහා යද්දී ගෙන එන්නට පුරුදු වුණා.’දූවිලි’ 100 වැනි දර්ශනයට එළැඹෙන කොට අපි කොළඹින් බැහැර දර්ශන 30ක් 35ක් විතර සම්පූර්ණ කරලා. ඒ දවස්වල ගාලු නගර ශාලාවේ ‘දූවිලි’ රාත්‍රි දර්ශනයකින් අනතුරුව පැවැති රාත්‍රි භෝජන සංග්‍රහ මේසයේදී එහි රඟපෑ ආර්.එම්.අබේනායක මට බුද්ධිව පෙන්නලා මෙහෙම කිව්වා.”නරක නෑ නේද අර වෙනසෙ තරම. ක්‍රීම් ක්‍රැකර් විස්කෝතු දෙකේ සිට අහස උසට නැඟුණු බත් පිඟානක් දක්වා ප්‍රගතිය” බැලින්නං ඒ වෙනතෙක් රෑට රෑට ක්‍රීම් ක්‍රැකර් පමණක් කෑ බුද්ධි තඩි බත් පිඟානක් හිස් කරනවා.බුද්ධි රාත්‍රි ආහාරයට ක්‍රීම් ක්‍රැකර් ගත් කාලේ දවසක් දා කොළඹින් බැහැර දර්ශනයකදී එහි සංවිධායකවරයාගේ ප්‍රමාද දෝෂයකින් රාත්‍රී භෝජන සංග්‍රහය නොලැබෙන තත්ත්වයක් උද්ගත වුණා. මම සමරකෝන් සමඟ කතිකා කරලා රාත්‍රි භෝජනය සඳහා ‘දූවිලි’ කණ්ඩායමේ සෑම සාමාජිකයෙකුටම රුපියල් සියය බැගින් දෙන්නට තීරණය කළා. එකල ආහාර වේලක් සඳහා රුපියල් 100/-ක් හොඳටම සෑහුණා. සමරකෝන් ඒ බව කණ්ඩායමට දැන්වූවාම, “ඔව් ඒක හොඳයි” කියල බුද්ධි එම තිරණය සතුටින් අනුමත කළා. ඒක අහගෙන හිටිය තවත් නළුවකු වූ සරණපාල ජයසූරිය මෙහෙම කිව්වා.”ඔව් ඉතින්, බුද්ධිට නං ඒක ඉහටත් උඩින්. ක්‍රීම් ක්‍රැකර් දෙකටයි මාමයිට් ටිකටයි රුපියල් 25ක් ගියත් රුපියල් 75ක්ම බැංකු පොතේ දාගන්ඩ පුළුවන්නෙ”’දූවිලි’ නාට්‍යයේ තෝරදෙණිය නම් ධනපති ව්‍යාපාරිකයකුගේ චරිතයක් ජී.ඩබ්ලිව්.සුරේන්ද්‍ර රඟපෑවා. ඔහුට තම කවි සම්මේලනයේ ප්‍රධාන ආරාධිතයා ලෙස සහභාගි වන ලෙස ආරාධනා කොට ඒ සඳහා ඔහුගෙන් සම්මාදමක් ලබාගැනීමට එම කවි සම්මේලනයේ නියෝජිතයන් දෙදෙනකු සුරේන්ද්‍ර හමුවට එනවා. ඒ චරිත දෙක රඟපෑවේ අබේනායක සමඟ බුද්ධියි.දවසක් දා පැවැති ‘දූවිලි’ 6.30 දර්ශනයකදී බුද්ධි තම සගයා වූ අබේනායකට මෙහෙම කිව්වා.”අබේ, මට හොඳටම නිදිමතයි. මම ටිකක් ඇලවෙන්නං. අපේ සීන් එක කිට්ටු වෙද්දී උඹ මට කතාකරපං”ඒ දර්ශනය සමීප වෙද්දී අබේ, බුද්ධිට කීද්දුවා. වහා අවදි වූ බුද්ධි තම භූ®මිකාවට නියමිත විග් එකත් දඩිබිඩියේ දමාගෙන අබේ සමඟ වේදිකාවට පිවිසුණා. අබේනායක ලිපියක් පිළිගන්වා සුරේන්ද්‍රට ආරාධනය කළා. සුරේන්ද්‍ර ආරාධනය පිළිඅරගෙන බුද්ධි දෙස තියුණු බැල්මක් හෙළලා අබේනායක දිහාට හැරිලා මෙහෙම කිව්වා.”හොඳයි මං උත්සවේට සහභාගි වෙන්නං. ආධාර මුදලකුත් දෙන්නංකො”ඊළඟට තව ටිකක් අබේට කිට්ටු වුණු සුරේන්ද්‍ර රහසින් මෙහෙම ඇහැව්වා.”මොකෝ බං මුගෙ කොණ්ඩෙට වුණේ?” බුද්ධි දිහා බැලූ අබේනායක සිනාව නවතා ගත්තෙ අසීරුවෙන්. බුද්ධි නිදිමතේම ඒ චරිතයට අදාළ විග් එක දාගෙන තියෙන්නෙ අනිත් පැත්තට.’දූවිලි’ වේදිකා ගතවූ දවස්වල බුද්ධි සතුව ඉතා පැරණි කෞතුක වටිනාකමකින් ද යුතු වූ කාර් එකක් තිබුණා. සමහර දවස්වලදී බුද්ධි නාට්‍යයට ආවේ, බොහොම හොඳට පොලිෂ් කරලා දරුවෙක් බලාගන්නවා වගෙ ආරක්ෂා කළ ඒ මෝටර් රථයෙන්. බුද්ධි ඒක පැදෙව්වේ මන්දගාමී වේගයකින්.දවසක් දා කළුතර පැවැති ‘දූවිලි’ දර්ශන දෙකක් සඳහා බුද්ධි ආවේ ‘දූවිලි’ කණ්ඩායම රැගත් බස් රථයෙන් නෙවෙයි. ඔහු චිත්‍රපටයක රූගත කිරීමකට ගොස් තම රථයෙන් කෙළින්ම කළුතරට එන බව දන්වා තිබුණා. ඊට පහුවැනිදා ‘දූවිලි’ නාට්‍යයේ දර්ශන 2ක් පාණදුරේ දී වේදිකාගත වීමට නියමිතව තිබුණා.කළුතර පාසල් දර්ශනය අවසානයේ විවේකයේ දී තේ බොන අතරතුරේ බුද්ධි මට මෙහෙම කිව්වා.”අද රෑ ගාලුපාර දිගේ පාණදුරේ පහුකරගෙන ගිහින් ආපහු හෙට දවාලට ඒ පාරෙම පාණදුරේට එන්ඩ එපායැ, නේද එඩ්වඩ්”මම බුද්ධි දිහා බලලා සාවඥ ස්වරයකින් මෙහෙම පිළිතුරු දුන්නා.”එහෙම ප්‍රශ්නයක් උඹට මතුවෙන්නෙ නැහැනෙ බුද්ධි. උඹ දැන් අද රෑට කාලා බීලා නිවීහැනහිල්ලේ කළුතරින් ජිටත්වෙනකොට කොහොමත් රෑ 11 විතර වෙනවනෙ. එහෙම පිටත්වෙලා කොහොමත් හෙට දවල් දොළහ එක වෙනකොට උඹට ඔය වාහනෙන් පාණදුරේට යාගන්ඩ බැරි වෙන එකක් නැහැ.”’දූවිලි’ කණ්ඩායම තද සිනාවක ගිලී යද්දී බුද්ධි මා දිහා බලාගෙන දත්මිටි කෑවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303106</link>
    <topic>ස්ටුවර්ට් බ්‍රෝඩ්ගෙන් මාරක පිමිමක්</topic>
    <author>ෆවුස් මොහොමඩ්</author>
    <content>ස්ටුවර්ට් බ්‍රෝඩ්ගෙන් මාරක පිමිමක්එංගලන්තයේ විස්සයි20 ක්‍රිකට් පිලේ නායක ස්ටුවර්ට් බ්‍රෝඩ් පසුගියදා නවසීලන්ත සංචාරය අතරතුරදී එක්තරා ගඟකට මීටර් 100ක් ඉහළින් මාරක පිම්මක් පැනීම ගැන බොහෝ කතාබහට ලක්වුණා. කොහොමත් ත්‍රාසජනක වැඩවලට කැමැති බ්‍රෝඩ් මේ පිම්ම පැන්නේ කණ්ඩායමේ තවත් සගයෙක් වන මැට් ප්‍රියර් එක්කයි.නවසීලන්තයේ ත්‍රාසජනක නගරය ලෙස ප්‍රකට ක්වීන්ස්ටවුන් හී 1988 වසරේ සිට පටන් ගත්තු මෙවැනි මාරක පිමි ලෝ පුරා ජනප්‍රියත්වයට පත්වුණු එකක්. ඒත් එංගලන්ත ක්‍රීඩකයන්ට ක්වීන්ස්ටවුන් යාම තහනම් කරලයි තිබුණේ. කණ්ඩායමේ වෛද්‍යවරයා කියන්නේ මේ වගේ දේවල්වලින් ක්‍රීඩකයන්ගේ දෙපාවල මාංශපේශීන්වලටත්, වළලුකරටත් හානි විය හැකි බවයි.ත්‍රාසජනක පිම්මක් පැනීමේ සතුට සමරමින් බ්‍රෝඩ් වගේම ප්‍රියර් ට්වීටර් වෙබ් අඩවිටත් ඒ ඡායාරූප මුදා හැර තිබුණා. කවදාවත් එවැනි පිම්මක් පනින්න හැකිවේවි කියා සිතුවේ නැති බවත් බ්‍රෝඩ් ට්වීටර් වෙබ් අඩවියේ සඳහන් කර තිබුණා.හැමෝටම සතුටුදායක පුවතක් අපි ළඟ තියෙනවා. ජේඩා දුව ළඟදීම අක්කා කෙනෙක් වෙන්නයි යන්නේ. අන්තර් ජාතික කාන්තා ටෙනිස් පිටියේ හිටපු විශිෂ්ට ක්‍රිඩිකා කිම් ක්ලිජිස්ටර්ස් පසුගියදා ට්වීටර් වෙබ් අඩවියේ එසේ සඳහන් කර තිබුණා.වෘත්තීමය බාස්කට් බෝල් ක්‍රීඩකයකු වන බ්‍රයන් ලින්ච් සමග විවාහ වී සිටින කිම් අන්තර් ජාතික ටෙනිස් පිටියේ හඳුන්වන්නේ ‘පුනරාගමන රැජන’ කියලයි. ඇයි දන්නවද ? ඇය ක්‍රීඩාවෙන් සමුගෙන විවාහ වී පළමු දරුවා ලැබුණාටත් වසරකට පස්සේ නැවත ටෙනිස් පිටියට පැමිණ ග්‍රෑන්ඩ් ස්ලෑම් ටෙනිස් ශූරතාවක් දිනාගත්තු නිසයි. වෘත්තීමය ටෙනිස් ක්‍රීඩාවේ නිරතවෙන ඕනෑම කෙනකුගේ හීනය ග්‍රෑන්ඩ් ස්ලෑම් ටෙනිස් කිරුළක් දිනාගැනීමයි. ඒක හරියට ලෝක කුසලානයක් දිනාගන්නවා වාගේ.ක්ලිජිස්ටර්ස් විවාහ වුණේ 2007 වසරේදියි. බෙල්ජියමේ උපන් ඔවුන්ගේ පළමු දරුවා වූ ජේඩාගේ වයස දැන් අවුරුදු 5 යි. පළමු දරුවා ඉපදුනාට පස්සේ ටෙනිස් පිටියට ආපු ක්ලිජිස්ටර්ස් දෙවැනි දරුවා ලැබුණාට පස්සේ ආපහු ටෙනිස් පිටියට ඒවිදැයි කවුද දන්නේ.පාපන්දු පිටියේ හිටපු විශිෂ්ට ක්‍රීඩක ආජන්ටිනාවේ ඩියාගෝ මැරඩෝනා ටෙනිස් ක්‍රීඩාවේ නිරතවන ඡායාරූප ගණනාවක් වෘත්තීය ටෙනිස් ක්‍රීඩකයන්ගේ සංගමය මගින් පසුගියදා අන්තර් ජාලයේ මුදාහැර තිබුණා.ඒ ඡායාරුප ගෙන තිබුණේ ඩුබායි හී පැවැති ඩියුටි ෆ්‍රී ටෙනිස් ශූරතාවලියේදියි. එහි දී මැරඩෝනා ප්‍රදර්ශනාත්මක තරගයකට එක්වී සිටියා. ඔහුගේ ප්‍රතිවාදී ක්‍රීඩකයා වුණේ ටෙනිස් පිටියේ ප්‍රබල ක්‍රීඩකයකු වන ජුවාන් මාටින් ඩෙල් පොට්‍රෝ.තමන් පාපන්දු ක්‍රීඩාවට මෙන්ම ටෙනිස් ක්‍රීඩාවටත් අතිශයින්ම ප්‍රියකරන බව මැරඩෝනා එහි දී ඩෙල් පොට්‍රෝට කියා තිබුණා. ඔහු සමඟ ක්‍රීඩා කරමින් සිටියදී මැරඩෝනා කීප වතාවකදීම ටෙනිස් පන්දුවට පා පහරවල් එල්ල කරනු තරගය නැරැඹීමට පැමිණ සිටි ක්‍රීඩා ලෝලින්ගේ රසාස්වාදයට හේතුවක් වුණා.මැරඩෝනාගේ දස්කම් ගැන එහිදී මාධ්‍යවේදීන් ඩෙල් පොට්‍රෝගෙන් විමසා සිටි අතර ඔහු කියා තිබුණේ මැරඩෝනා හොඳීන් ක්‍රීඩා කළ බවයි.තවත් ටෙනිස් ශූරයෙක්ගේ ව්‍යාපාරික කටයුත්තක් ගැනයි මේ. බ්‍රිතාන්‍යයෙන් බිහිවුණු විශිෂ්ටතම ටෙනිස් ක්‍රීඩක ඇන්ඩි මරේ පසුගියදා ස්ටලින් පවුම් මිලියන 1.8 කට සුපිරි හෝටලයක් මිලදී ගත්තා. එංගලන්තයේ සිය ගම් පළාත වන ස්ටර්ලිංෂයර් පැත්තේ පිහිටා ඇති මේ හෝටලයේ තමයි මීට වසර තුනකට කළින් මරේගේ සොයුරාගේ විවාහ මංගලෝත්සවය පැවැත්වුණේ. මේ හෝටලය කවදහරි දවසක මිලදි ගන්නවා කියලා මරේ හිතාගත්තේ එදයි කියලා ඔහු තම මිතුරන්ට කියා තිබුණා.අක්කර 50ක භූමි භාගයක පිහිටා ඇති මේ හෝටලය ස්ටර්ලිංෂයර් පැත්තේ තියෙන වඩාත්ම ආකර්ශනීය හෝටලයයි. ඒ භූමි භාගයේ ඉතා අලංකාර උද්‍යානයකුත්, මිරිදිය මසුන් පිරුණු වැවකුත් පිහිටා තිබෙනවා.මේ වන විට හෝටලයේ ප්‍රතිසංස්කරණ කටයුතු ආරම්භ වෙලා. ඊළඟ වසන්ත කාලයට පෙර හෝටලය විවෘත කරනවා කියලයි මරේ කියන්නේ. ඒ වගේම සාර්ථක ව්‍යාපාරිකයෙක් විදිහට අනාගතයේ දී නැගී සිටින බවත් ඔහු කියනවා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303107</link>
    <topic>නුදුටු රසිකයාට සංගීත්ගෙන් මල් මිටක්!</topic>
    <author/>
    <content>නුදුටු රසිකයාට සංගීත්ගෙන් මල් මිටක්!සංගීත් විජේසූරිය ජනපි‍්‍රය ගායකයෙක්. සංගීත්ට ආදරය කරන රසික රසිකාවන් බොහෝ පිරිසක් සිටිනවා. මේ අතර සංගීත් ගේ සුවිශේෂී රසිකයකු පිළිබඳවත් අපට දැනගන්න ලැබුණා. සංගීත් දැන් කලා ක්‍ෂේත්‍රයට පැමිණ සෑහෙන කලක්. සංගීත් ගැන පළ වූ පුවත්පත් ලිපි එමටයි.මේ සෑම ලිපියක්ම කපා ඉහත කී රසිකයා තැපැල්කොට සංගීත්ට එවනවා. ඒ වගේම ඔහු සංගීත් සමඟ නිරන්තරයෙන් දුරකථනයෙන් කතාබහ කළත් සැබෑවටම සංගීත්වත් එයාව තවම දැකල නැහැ.සංගීත් මේ සුවිශේෂී රසිකයා තමාට කරන ඒ උදව්ව වෙනුවෙන් ස්තුතිය පුද කරන්න අමතක කළේ නැහැ. මේ වෙනකොට සංගීත් ගැන පළ වූ ලිපි බොහෝ ප්‍රමාණයක් ඒ රසිකයා සංගීත් වෙත එවා තිබෙනවා. ඒවා සියල්ල සංගීත් ළඟ සුරක්ෂිතව තිබෙනවාලු.දිගු කලක නිහැ¼ඩියාව බිඳ දමමින් ප්‍රවීණ කලාකරු සෝමවීර බෝපිටිය යළිත් කලා කටයුතුවලට සම්බන්ධ වෙලා. ග්‍රන්ථ කතුවරයකු, සිනමා අධ්‍යක්ෂවරයකු ලෙස නමක් දිනූ බෝපිටිය රචනා කළ ‘සුන්දරය ඔබ ජපානය’ ග්‍රන්ථය මුද්‍රණ ද්වාරයෙන් එළිදැක්වීමටත් ‘සිනමාකරුවකුගේ අත්දැකීම් පලදායීත්වය’, ‘අළු මතින් නැඟිටීම’ සහ ‘ප්‍රභාලේඛනය’ කෘතීන් නව සංස්කරණ ඔස්සේ එළිදැක්වීමටත් කටයුතු මේ වන විට සූදානම් කරලා.වසර 27ක් පුරාවට සිනමාවට දායක වූ ඔහු තම සිනමා නිර්මාණ කටයුතු අරැඹීම සඳහා ‘සෝමවීර බෝපිටිය ෆිල්ම්ස් ඉන්ටර්නැෂනල් ආයතනය’ හා ‘සෝමවීර බෝපිටිය සිනමා ඇකඩමිය’ ද පන්නිපිටියේ දී ඇරැඹීමට සූදානම් වෙනවා. මේ හරහා පැවැත්වෙන පාඨමාලා ආර්ථික අපහසුතා ඇති පවුල් මඟින් තෝරාගත් පස් දෙනකු වෙත ශිෂ්‍යත්ව ලබාදීමට කටයුතු කෙරෙනබව ආරංචියි.වසර 25ක් පුරාවට ආදරය සෙනෙහස පිරුණු කැදැල්ලක ජීවිතේ සැප දුක බෙදාහදාගෙන එක්වන්ව එක්සිත්ව මුහුණ දෙමින් ජීවිතේ ජයගන්නට හැකිනම් ඒ විවාහපත් යුවළක් ලබන සැබෑම වාසනාවක්. එවන් සොඳුරු කැදැල්ලක යුවතිපතීන් දෙදෙනෙක් පසුගිය දිනෙක ඔවුන්ගේ විවාහ දිවියේ රිදී ජුබිලිය සමරනු ලැබුවා.ඒ ප්‍රකට ගීත රචකයකු වගේම නවකතාකරුවකු ලෙසත් කවුරුත් දන්නා සුනිල් විමලවීර හා දමයන්ති විමලවීර යුවළයි. දමයන්ති ප්‍රවීණ රූපලාවණ්‍ය ශිල්පිනියක්. මේ දෙදෙනා ඔවුන්ගේ රිදී ජුබිලිය සමරන්න බැංකොක් සවාරියක යෙදුණා. මේ සුවිශේෂී දිනය ගැන සුනිල් කතාකළේ හරිම සතුටකින්.”මේ කර්කශ සංකීර්ණ සමාජය තුළ වසර 25ක් පුරාවට ආදරය සෙනෙහස පිරුණු කැදැල්ලක විවාහ ජීවිතයක් ගත කරනවා කියන එක ලෙහෙසි පහසු කටයුත්තක් නෙමේ. ඒත් මම නම් හිතන්නේ, මේ ලෝකෙ වාසනාවන්තම සැමියා මම කියලයි. මේ ලෝකෙ ඉන්න හොඳම බිරිය තමයි මට ලැබුණු දමයන්තිය.අපි දෙන්නා විවාහ වුණේ 1987 පෙබරවාරි 20 වැනිදා. දැන් වසර 25ක් ගතවෙලා. අපේ දියණිය අභිෂේකා. ඇයත් දැන් විවාහකයි. හරිම සුන්දර පවුල් ජීවිතයක් මමත් දමයන්තිත් ගත කළේ. එන හැම දුකකට සැපකටම එකට මුහුණ දීලා අද ලස්සන පවුල් දිවියක් ගතකරනවා. මතු මතුත් හැමදාමත් අපි අපේම වෙන්න කියලා මම ප්‍රාර්ථනා තරනවා.” සුනිල් දමයන්ති ඔබ දෙපොළට අපෙනුත් සුබ පැතුම්!මේ දිනවල විකාශය වන ‘හෝපලු අරණ’ ටෙලිනාට්‍යයේ ‘එතනි’ චරිතය කා අතරත් කතාබහට බඳුන් වී තිබෙනවා. එතනි චරිතය රඟදක්වන්නේ ප්‍රවීණ රංගන ශිල්පිනී දමයන්ති ෆොන්සේකායි. හැමදාමත් අහිංසක, සියුම් චරිත ඔස්සේ අප නෙත ගැටෙන දමයන්ති මේ චරිතය හරහා සැඩ, රළු ආවේගශීලී චරිත නිරූපණයක යෙදෙනවා. ආදරණීය මවක ලෙස බොහෝ ටෙලිනාට්‍ය ඔස්සේ අප නෙත ගැටුණු දමයන්තිය ‘එතනි’ චරිතය ගැන කතා කළේ මේ විදිහටයි.”තුෂාරි අබේසේකර ගේ ‘හෝපලු අරණ’ ටෙලිනාට්‍යය මට මෑත කාලයේ රඟපාන්න ලැබුණු ටෙලිනාට්‍ය අතරින් ඉතා හොඳ ටෙලිනාට්‍යයක්. ‘එතනි’ වැනි කර්කශ, රළු චරිතයක් මම මීට පෙර රඟපාලා තිබුණේ නැහැ. මම දැක තිබෙනවා මෙවැනි චරිත සැබෑ ජීවිතයේ දී. අපට විවිධ අවස්ථාවල ‘එතනි’ වැනි චරිත මුණගැහෙනවා.ඒ චරිත ලක්ෂණ හරිම රළුයි. දැඩියි. එයට හුඟාක්ම ‘එතනි’ ජීවත්වන තණමල්විල ප්‍රදේශයෙ පසුබිම බලපානවා. විශේෂයෙන් ඒ ප්‍රදේශවල ජීවත්වන ජනයා හැමවිටම හේන් ගොවිතැන, නියඟය වැනි දේශගුණික වගේම දුෂ්කර ජීවිතයට නිතැතින්ම මුහුණ දෙනවා.””ඒ හරහා ඔවුන්ගේ සිතුම් පැතුම් විවිධ හැලහැප්පීම්වලට බඳුන්වෙනවා. මේ වගේ වටපිටාවක නිතැතින්ම ආවේගශීලීව විශේෂයෙන් ‘එතනි’ වැනි මව්වරුන් කටයුතු කරනවා. මෙවැනි චරිතයක් රඟපාන්න ලැබීම ගැන මම හුඟාක් සතුටු වෙනවා. ඒ වගේම නවතම චිත්‍රපට දෙකක රංගනයට දායකවීමටත් මට අවස්ථාව උදාවුණා.ඒ තමයි සෝමරත්න දිසානායක ගේ සිරිපැරකුම් හා උපාලි ගම්ලත් ගේ ‘ගුරු ගීතය’. මේ චිත්‍රපටවලත් මම ප්‍රධාන චරිත නිරූපණය කරනවා. ‘සිරිපැරකුම්’ හි කුල නායකයකු ගේ බිරිය ලෙසත් ‘ගුරු ගීතයේ’ අල්පේනා ගේ වැඩිහිටි අවධියත් මම නිරූපණය කළා. ගුරු ගීතය චිත්‍රපටය සඳහා මට පියානෝ වාදනය දවස් ගණනාවක් ඉගෙනගැනීමට සිදුවුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303108</link>
    <topic>මිල්ටන් ගැයූ එකම ටෙලි නාට්‍ය ගීතය</topic>
    <author>ජෝජ් රොබ්සන්ද සිල්වා</author>
    <content>මිල්ටන් ගැයූ එකම ටෙලි නාට්‍ය ගීතය‘සැඩ සුළඟේ පාවී’ සැඩ සුළඟේ පාවී මල් පෙත්තක් වාගේ මා දෑස මානෙන් මිදිලා ඔබ පියමං වේදෝඔය බැල්ම නෙතු කැල්ම අතරේ රැඳීලා ළඟ ඉන්න හැමදාම සෙනෙහෙන් බැඳීලා මල් ඉහිරුණු යායේ - ඔබ අතගෙන ආයේ කිසිදාක හිනැහෙන්න මට හිමිව නැතිදෝ වරම්පෙරදාක මට ළංව - සෙවණක් විලාසේ පොඟවාලා නෙතු මාගෙ කඳුළැල් ජලාසේ ඔබ සමුගෙන යාවී – මා මෙහි තනි වේවි කිසිදාක හිනැහෙන්න මට හිමිව නැතිදෝ වරම්පද රචනය – ලක්ෂ්මන් මල්ලවආරච්චි සංගීතය - ස්ටැන්ලි ලියනගේ ගායනය – මිල්ටන් මල්ලවආරච්චි ටෙලිනාට්‍යය – “හිම කැදැල්ල”පෙම් සටන් පරාද වී විරහ වේදනාවෙන් ඔත්පල වූ ගීත ශ්‍රාවකයින්ගේ ආත්ම සුවපත් කරමින් සනහාලූ මිල්ටන් මල්ලවආරච්චි ගායන ශිල්පියාණන්ගේ හෘදයාංගම කටහඬින් ගීතවත් වූ සොඳුරු ආදර ගීතාවලියට ඇතුළත් ගුවන් විදුලි, තැටි පට, සිනමා ගී අතරට ටෙලිනාට්‍ය ගීත ක්ෂේත්‍රයෙන් එක් වී ඇත්තේ එකම එක ගීතයක් පමණි.මිල්ටන් අපෙන් සමුගෙන දශක එකහමාරක් සපිරෙන අද දිනයේ ඔහු ගැයූ ඒ එකම ටෙලි නාට්‍ය ගීතය වන “සැඩ සුළඟේ පාවී” ගීතයේ පද රචක ලක්ෂ්මන් මල්ලවආරච්චි ට “ගී මිහිර” ගෙනෙන ලෙස ලෙස අපි ආරාධනා කරමු.සිය මධුර හඬින් ආදරයේ සෑම ඉසව්වක්ම ස්පර්ශ කරමින් සරල, සුගම, සොඳුරු ගීතාවලියක් අපට තිළිණ කළ මිල්ටන් ට ‘රෑ රූ’ චිත්‍රපටයේ ඔහු දමයන්ති ජයසූරිය සමඟ ගැයූ “මුතුමාල පටසේල” ගීතය සහ තවත් රසවත් කැසට් ගී කිහිපයක්ම පද රචනය කළ ලක්ෂ්මන් “සැඩ සුළඟේ පාවී” ගීතය නිර්මාණය වූ අයුරු මතක අවදි කළේ මෙසේ ය.”මේ විශේෂ අවස්ථාව මට ලැබුණෙ ‘හිම කැදැල්ල’ ටෙලි නාට්‍යයේ නිෂ්පාදිකාව වන ගිහානි අමරසේනගෙනුයි. මේ ගීතය ලියන්න පෙර මිල්ටන් පුවත්පත් කලාවේදියෙකු ලෙස මාව දැන ගෙන උන්නත් අපි දෙන්නා මුල්ම වතාවට මුහුණට මුහුණ හමුවුණු අවස්ථාව උදා වුණේ මේ ගීතය පටිගත කිරීමේදී යි.මේ ගීතය තමයි මම මිල්ටන්ට ගයන්න ලියූ ප්‍රථම ගීතය. මුලින්ම ටෙලි නාට්‍ය පිටපත අනුව අවස්ථාවට ගැළපෙන පරිදි මේ ගී සංකල්පනාව මනසේ සිතුවම් කර ගනිද්දී මිල්ටන්ගේ ගී ආරට, ශෛලියට හරියන වචන මාලාවක් මෙයට ඇතුළත් කර ගත යුතු වුණා. ස්ටැන්ලිගේ තනුව මිල්ටන්ගේ ගායන ශෛලියට නිර්මාණය වී තිබීම නිසා මට පද රචනය මිල්ටන්ට සුදුසු ලෙස රචනය කරන්න පහසු වුණා.”ඔබ සමුගෙන යාවී – මා මෙහි තනිවේවී කිසිදාක හිනැහෙන්න – මට හිමිව නැතිදෝ වරම්...!”මේ ගීතයේ තවත් විශේෂත්වයක් තියෙනවා. ඒ මෙහි සංගීතයේ දී යොදා ගත්තේ බේස් ගිටාරයේ හඬ පමණක් වීමයි. මහින්ද බණ්ඩාර තමයි බේස් ගිටාරය වාදනයෙන් මේ ගීතය නිර්මාණය කිරීමේදී දායක වුණේ. මිල්ටන් මේ ගීතය පටිගත කිරීමේ දී ‘මල්ලවආරච්චි කෙනෙක් තවත් මල්ලවආරච්චි කෙනෙකු වෙනුවෙන් ගීතයක් ලියූ ප්‍රථම අවස්ථාව‘ කියමින් සතුටු වෙමින් මට තවත් ගීත කිහිපයක්ම ඔහු වෙනුවෙන් ලියන්න අවස්ථාව ලබා දුන්නා. මිල්ටන් වැනි නිර්මාණශීලි මෙන්ම සුහදශීලී දක්ෂ ගායන ශිල්පියෙකු සමඟ ඔහුගේ කලා දිවියේ මේ විශේෂිත වී ඇති ගීතයට දායක වීමට ලැබීම මට සතුටක්.ජෝජ් රොබ්සන්ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av1303109</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමංහල ඩ්‍රාමාස්වලට වසන්තෙ ගේනව කිව්වෙ ඩ්‍රාමා පැනල් චෙයාර්මන්, ශ්‍රියන්ත මෙන්ඩිස්. අවුරුදු දෙකක බැක්ලොග් එක ඩබල් දාල හරි ෆෙස්ටිවල් තියල කර්ටන් එක වහපු එකම විජේ මල්ලිට සන්තෝසයි. ජෝන් ඩි සිල්ව එකෙන් එළියට මේ ෆෙස්ටිවල්ස් ගෙනියන්න බැරිවුණා කියල මීඩියා කට්ටිය වෙනද වගේම කම්ප්ලේන් කරනව විජේ මල්ලි බලාගෙන හිටියෙ.හැබැයි ඔය කම්ප්ලේන් එක යන්න ඕන ඩ්‍රාමා පැනල් එකටත් උඩින් ඉන්න ආර්ට්ස් කවුන්සිල් එකට, කල්චරල් ඩිපාට්මන්ට් එකට මිනිස්ටි‍්‍ර එකට. ඔය පැනල්ස්වල ඉන්න චෙයාර්මන්ලට ෆයිට් කරන්න වෙලා තියෙන්නෙ ඊට උඩ කට්ටිය එක්ක වග විජේ මල්ලි සහසුද්දෙන්ම දන්නවා.මීඩියා කට්ටියට තියෙන්නෙ බෝම්බෙ කෙළින්ම හරවන්න කල්චරල් මිනිස්ට්‍රිය පැත්තට. ෆයිට් එකක් දෙන්න මෙදා සැරේ ෆෙස්ටිවල් එකේදි බෙස්ට් ඇක්ටර්, ඇක්ට්‍රසස්, බෙස්ට් ඩ්‍රාමාවලට රුපියල් ලක්ෂෙ ගාණෙවත් දෙන්න කියලා.සල්ලි නෑ කියන්නෙ කල්චරල් එක විතරයිනේ. වොකේෂනල් ට්‍රේනින්, හයර් එඩියුකේෂන් මිනිස්ට්‍රීස්වලට ඔය ඕනතරම් ෆන්ඩ්ස් තියෙන්නෙ. ප්‍රොෆෙසෝරි කාලෝල වගේ අයට පුළුවන්නේ මේ ගැන මිනිස්ටර්ව දැනුවත් කරන්න.ඩ්‍රාමා වසන්තේ ගැන මතක් වෙනකොට අපේ ෆිල්ම්ස් ෆීල්ඩ් එකෙත් වසන්ත කාලෙ උදාවේගන එනවද කියල නිකමට හිතුණා විජේ මල්ලිට. 20/13 පටන් ගන්නකොටම, අපේ ෆිල්ම්ස් එකකට ෆ‍්‍රාන්ස් වෙසුල් ෆෙස්ටිවල් එකේදි අපේ ප්‍රසන්න විතානගේ ළමයගෙ ‘ඔබ එක්ක ඔබ නැතිව‘ ෆිල්ම්ස් එකට කම්පෙටිටිව් සෙක්ෂන් එකේ ද බෙස්ට් Cyclo d’orඑවෝඩ් එක ලැබුණ කියන්නෙ.එතකොට ද බෙස්ට් ඒෂියන් ෆිල්ම් එකට නෙට්පැක් එවෝඩ් එක. කියල වැඩක් නෑ මේ එවෝඩ්ස් ගැන විජේ මල්ලිට තියෙන සන්තෝසෙ ගැන. කට්ටිය දැන් කියන්න ලෑස්ති වෙනව ඇති ඔය එන්ජීඕ කට්ටියගෙ එවෝඩ්ස්, ඕව දෙන්නෙ යුද්දෙට විරුද්ධව හදපු ෆිල්ම්ස්වලටයි කියල. ඒව ඉතින් පරණ බයිලා. ඔය බයිලා කියන කට්ටියට වුණත් බැරුවයැ නොන් එන්ජීඕ එවෝඩ්ස් අරගෙන පෙන්නන්න ඒගොල්ලන්ගෙ රජකතා ඓතිහාසික කතා ආගමික කතාවලට එහෙම.මෙන්න අනිත් නිව්ස් එක. ජයන්ත චන්ද්‍රසිරි ළමයගෙ ‘සමනල සංධ්වනියත්’ ස්ක්‍රීන් කරනව කියන්නෙ මේ ඉයර් එකේ. ගරිල්ලා මාකටිංවලින් පස්සෙ අපි බලාගෙන ඉන්නෙ ජයන්ත ළමය, ෆිල්ම්ස් සීන් එකේ මෙදා සැරේ මොකක්ද අලුතින් කරන්නෙ කියලා.විජේ මල්ලි නම් පර්සනලි කැමැතියි ඔය ඉතිහාස රැල්ලට නොගිහින් මේ ජාතියෙ ෆිල්ම්ස් එකක් කළාට ජයන්ත. අන්තිම ලාස්ට් නිව්ස් එක. අපේ වෙටරන් පතී, ඩොක්ටර් ධර්මසේන පතිරාජත් අලුත් ෆිල්ම් එකක වැඩ පටන් අරගෙන.සෑහෙන්න ඉවරයි කියන්නෙ. පතීල සීන් එකට එන්නෙ නැති අඩුපාඩුව හොඳට පෙනුණා පහුගිය කාලෙ එවෝඩ්ස් ගහපු පික්චර්ස් දිහා බැලුවම. ‘මතු යම් දවස’ හිස්ට්‍රි එකට ගියාවෙ. අලුත් වැඩේ නියමෙට ඇති කියල විජේ මල්ලි හිතනවා. අපේ සිනමාවෙ වගේම පතීගෙ ෆිල්ම්ස්වලත් ටර්නින් පොයින්ට් එකක් වෙන්න කියලා විජේ මල්ලිගෙ කොම්ප්ලිමන්ට්ස්. ඕන්න ඔය අස්සෙ තව උසාවි කේස් එකක් ගැන ෆිල්ම්ස් කෝපරේෂන් පැත්තෙන් නිව්ස් එකක් ආවෙ. මොකක්ද මේ කොපීස් 35ක ගෝරියක් කියන්නෙ.කට්ටියක් කියනවලු ඒගොල්ලන්ට 35 මදි කියල. තවත් කට්ටියක් කියනවලු 35ට වැඩිය දුන්නම ඒගොල්ලන්ගෙ ෆිල්ම්ස් රිලීස් කරන්න විදියක් නැතුව පෝලිමේ ඉන්න වෙනව කියලා. අවුරුද්දකට ෆිල්ම්ස් හතළිහක් පනහක්වත් හැදෙන්නෙ නැති අපේ වගේ පුංචි රටක, මේ ජාතියෙ පෙටි කේසස්වලට උසාවි ගාණෙ රස්තියාදු වෙන එක නම් විජේ මල්ලිට අල්ලන්නෙ නෑ.අපේ රටට ඕන හොඳ ෆිල්ම්ස් මිසක් කොපීස් පනහ හැට ගහගෙන පික්චර් හෝල්ස් බදුගන්න පික්චර් නෙවි කියලයි’ විජේ මල්ලිගෙ කල්පනාව. මොක වුණත් මේ වගේ කිසිම තේරුමක් නැති කචල්ස්වලින් ෆිල්ම්ස්වල කොලිටි එක වැඩිවෙලා ලෝකෙ අනිත් රටවල් එක්ක එකට තියන්න පුළුවන් ෆිල්ම්ස් හැදෙන එකට ෆුල්ස්ටොප් වැටෙයි කියලයි බය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031010</link>
    <topic>අපේ දුක සැප නොබැලුවට අපිට දුකක් නැහැ</topic>
    <author>ඉනෝකා සමරවික්‍රම ඡායාරූප - විමල් කරුණාතිලක</author>
    <content>අපේ දුක සැප නොබැලුවට අපිට දුකක් නැහැඩබ්ලිව්. ඩී. ආරියසිංහදර්ශනි චන්ද්‍රසේනඇයට කුඩා වියේදී සිටම විවිධ අභියෝගයන්ට මුහුණ දෙන්නට සිදුවූයේ ය. දුක් කරදර පැමිණෙන්නේ කලින් දැනුම් දී නොවේ. ඇයට එය එසේ ම විය. එහෙත් සියල්ල විද දරා ගනිමින් ඇය සිනහමුසුව ජීවිතයට මුහුණ දෙන්නීය. ඒ තනිවම නොව තම ආදරණීය සැමියා ද දරු දෙදෙනා ද සමඟිනි.මිනිසුන් හොඳින් සිටින දා ඕනෑතරම් යහළු යෙහෙළියෝ, හිතවත්තු, ඥාතීන් පසෙකින් සිටිති. එහෙත් වැරදුණු දා කිසිවෙකුත් ළඟින් නැත. මේ කියන්නට යන දෙදෙනාට ද එය එසේම ය.ඔහු සංගීතවේදී ඩබ්ලිව්.ඩී. ආරියසිංහය. ඇය සංගීතවේදී දර්ශනී චන්ද්‍රසේන ය.දර්ශනී සුපුරුදු සුහද බසින් ඉදිරියට ආවා ය. විනාඩි ගණනාවක් ගෙවී ගියේ ය. අපි ඇය හා කතා බහ කළෙමු.ආරියසිංහයන් තවමත් දකින්නට නැත. මඳ වේලාවකින් ඔහු ද පැමිණියේ ය. ඊටත් විනාඩි ගණනකට පසුව ඔහු අප සිටි දෙසට ආවේ ය.“ඉස්සර මං රට පුරාම සංගීත සංදර්ශන වලට ගියා. දැන් නම් එහෙම යන්න බැහැ. හිටගෙන සින්දු කියන්න අමාරුයි. සින්දු කියන කොට මට අපහසුතාවක් දැනෙනවා.ඔහුට අතීතයේ බොහෝ දේ මතකය. එහෙත් ක්ෂණයෙන් අමතකව යයි. යළිත් මතකය අලුත්වෙයි.‘දර්ශනී දැන් වැඩට යන්නේ නැද්ද?’මම සේවය අතහැර ගියා කියලනේ ලියුම දීලා තියෙන්නේ. මම කොළඹ කලාපයේ සහකාර අධ්‍යාපන අධ්‍යක්ෂ (සංගීත) හැටියට හිටියේ. මෙයා ලෙඩ වුණාට පස්සේ මට වැඩට යාම අතපසු වුණා. ඒත් ඒක සේවය අතහැර ගියා සේ සලකා ලියුම් ගහන්න තරම් දෙයක් නෙමෙයි. ඔය තැනට එන්න බලාගෙන හිටපු වෙනත් අයගේ වැඩක්. මම මේ දවස්වල ඒක හදාගන්න උත්සාහ කරනවා. මට මේ වගේ කැපිලි ඉස්සරත් ආවා”.නුවර සිට කොළඹට පැමිණ සෞන්දර්ය විශ්ව විද්‍යාලයේ උගත් ආරියසිංහට දර්ශනී හමුවූයේ විශ්වවිද්‍යාලයේ දී ය.“මම එතකොට අවසන්වසරේ. මං බැලුවා අලුත් කෝච්චියේ කවුද ඉන්නේ කියලා...” දර්ශනී ආරියසිංහගේ කතාවේ මැදට පනී.ආපෝ... ඒ දවස්වල මෙයා කෙල්ලන්ගේ නහය මිරිකනවා. කැම්පස් එකේ උඩ පාරවල් දෙකක් තියෙනවා. මෙයා එනවා දකින කොට අපි පැනලා දුවනවා”.මගේ විශාරද විභාගයට තබ්ලා වාදන ශිල්පියෙක් ඕනෑ වුණා. මුලින් මුලින් වගේ නෙමෙයි පස්සේ පස්සේ මෙයා බලෙන් ම සංගීත පුහුණුවීම් වලට එනවා. ඔය අතරේ තමයි යාළු වුණේ. අපේ ගෙදරින් කැමැති වුණේ නැහැ. ඒත් අපි විවාහ වුණා.කාගේත් අකැමැත්තෙන් විවාහ වුව ද අද ඔවුහු දෙදෙනා ජීවිතය සියලු දුක සැප බෙදා ගෙන ජීවත් වෙති.“මම රස්සාව අතහැරියේ මීට අවුරුදු දහයකටත් පමණ කලින්. ඒකත් සේවය අතහැර යාමක් හැටියටයි සඳහන් වෙන්නේ. ඒ නිසා විශ්‍රාම වැටුපවත් නැහැ”ආරියසිංහ විටින් විට හඬ අවදි කරන්නේ ය.දැන් දර්ශනීට හෝ ආරියසිංහට තමන් නිරතව සිටි රැකියාවලින් වැටුපක් ලැබෙන්නේ නැත. ඒ කාලේ සිටි හිතවතුන් ද දැන් ඔවුන් සමඟ නැත.“ඉදලා හිටලා ඔය කවුරු හරි කතා කරනවා. ඒ ඇරෙන්න මේ වනතුරු කිසි කෙනෙක් ඇවිත් නැහැ දුක සැප බලන්න කියලා. එහෙම වුණා කියලා දුකකුත් නැහැ. ඕක තමයි ලෝකේ හැටි.”ආරියසිංහයන් කියන්නේ කඬණගාටුවෙන් නම් නොවේ.“අපේ තාත්තට පින් සිද්ධ වෙන්න එතුමා උගන්නපු දෙයින් තමයි අපි අදටත් ජීවත් වෙන්නේ.” පසුගිය පළමු වැනිදට අපේ තාත්තා නැතිවෙලා වසර තිස් තුනයි. තාත්තා නැති වෙනකොට අපට කිසිම ආදායම් මාර්ගයක් තිබුණේ නැහැ. තාත්තා කොච්චර සංගීත දක්ෂයෙක් වුණත් ඔහු රජයේ රැකියාවෙක නියුතු වුණේ නැහැ.දර්ශනී තම පියා වූ සංගීතඥ ආර්.ඒ. චන්ද්‍රසේනයන් පිළිබඳව ද සිහි කරන්නීය.අතීතයේ ඔහුට විවිධ චෝදනා එල්ල වූයේ ය. ඒ පණ්ඩිත් අමරදේවයන් විසින් ගයන ලද ගීත ඔහු ගැයූ නිසා ය. දැන් ඒ සිදුවීම් වලට වසර ගණනක් ගෙවී ගොස් ඇත. මේ කාලය තුළ ඔහුට තමන් එදා කළ දේ හා වර්තමානය ගැන සිතෙන්නේ කුමක් දැයි අපි ඇසුවෙමු.“මම අමරදේව මහත්තයගේ ගීත ගැයුවේ ඒ ගීවල පද රචකයාගේ හා සංගීතඥයාගේ පූර්ණ අනුදැනුම ඇතිව. මම අමරදේව මහත්තයගේ ගීත ගැයුවේ ආරියසිංහයන් හඬින්. අමරදේව මහත්තයා නම් මට දොස් කිව්වේ නැහැ. නමුත් මාධ්‍ය මගින් තමයි මේවා මහා ලොකුවට හුවා දැක්වූයේ. ඒත් අද මේ යන සුපර් ස්ටාර්ස් රැල්ලත් එක්ක බලද්දී මට හිතෙනවා මම කරපු දේ නම්බුකාරයි කියලා. දැන් ඉන්න සුපර් ස්ටාර්ස්ලා කරන්නේ අනුන්ගේ ගීත හොරෙන් ම ගයලා මහා පරිමාණයෙන් මුදල් ඉපයීම. මං ඒ දේ කළේ නැහැ.අද මේ රටේ ගායකයෝ බිහිවෙන්නේ සුපර් ස්ටාර්ස්වලින්. නමුත් කෝලිතභානු හා මගෙන් පසුව මම දැනුවත්ව නම් සෞන්දර්ය විශ්ව විද්‍යාලයෙන් බිහිවූ ගායකයෝ නැහැ.කවුරු ආවත් නාවත් ඔවුහු දෙදෙනා පැමිණි දුක් මිහිරියි යැයි සිතා ජීවිතය ගෙන යති.“කවුරු නැති වුණත් දර්ශනී මාව බලාගන්නවා.”ආරියසිංහයන් පවසන්නේ දර්ශනී දෙස ආදරණීය බැල්මක් හෙළමිනි.ඉනෝකා සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031011</link>
    <topic>මේ සම්මානය මට නොව රටටයි</topic>
    <author>තුෂාරි නේරංජා වික්‍රමසිංහ ඡායාරූපය- ටෙනිසන් එදිරිසිංහ</author>
    <content>මේ සම්මානය මට නොව රටටයිනීටා ප්‍රනාන්දුසංගීතය ඇගේ මුළු ජීවිතය ම විය. නමුත් එක් නිමේෂයකින් ජීවත්වීමේ ආශාව ඇය වෙතින් පලා ගියේය. ඇය ගෙදර ආවේ ලැජ්ජාවෙන් හා කෝපයෙන් මුසපත් ව ය. ඇය අයාලේ ගිය ගැහැනියක ලෙස චෝදනා ලැබුවාය. එහෙත් ඇයට එච්.අයි.වී. වැලදුණේ ඇගේ සැමියාගේ වරදින් මිස ඇගේ වරදින් හෝ ඇගේ උවමනාවෙන් නොවේ.‘මෙවන් වේදනාවක් අන් කිසිවෙකුට අත් නොවේවා’ යි ඇය දෙවියන් යැද්දාය. මේ දිනවල කාගේත් කතාබහට ලක්වන ‘ස්වර’ චිත්‍රපටයේ ‘නර්මදා’ ඇයයි. අවසන නර්මදාට කුමක් සිදුවේද? එච්.අයි.වී සමඟ ජීවත්වන මිනිසුන් ගේ ජීවිත හා ගෙතුණු හැඟුම්බර සිදුවීම් පෙළ ‘ස්වර’ සිනමාපටය ඔස්සේ දිග හැරෙන්නේ ජීවිතයට වටිනා පාඩම් කීපයක් කියා දෙමින්. ‘ස්වර’ හි නර්මදා, ප්‍රවීණ රංගන ශිල්පිනී නීටා ප්‍රනාන්දුය.ඇය මෙහි නිෂ්පාදකවරිය ද වන්නීය. පසුගියදා සම්මානයට පාත්‍ර වූ ‘ස්වර’ සිනමා නිර්මාණය හරහා ඇය ලොවට ම රැගෙන එන පණිවිඩයත් ඒ හා බැඳුණු අපූර්ව තිළිණය පිළිබඳවත් කෙරුණු කතාබහයි මේ.’ස්වර’ සඳහා ලැබුණු සම්මානයේ තොරතුරුවලින් ම අපේ කතාබහත් අරඹමු.’ස්වර’ චිත්‍රපටය සඳහා විශේෂ ජූරි සම්මානය වූ ‘ගී‍්‍රන් රෝස්’ (GREEN ROSE) සම්මානය හිමි වුණා. එය හිමිවුණේ ඉන්දියාවේ ජායිදූර් පස්වැනි අන්තර්ජාතික සිනමා උලෙළේ දියි. මේ සම්මානය හිමි වුණේ ‘ස්වර’ හරහා අපි විශ්වයට ගෙනයන පණිවිඩය හා සමාජ මෙහෙවර උදෙසායි.ඒ සඳහා චිත්‍රපටයට පාදක වන කතාව, තේමාව, කැමරාකරණය, අංග රචනය මේ හැම අංශයක් ම බලපෑවා. අනික මෙම තරගාවලියට රටවල් 217 ක් චිත්‍රපට ඉදිරිපත් කොට තිබුණා. ඉන් චිත්‍රපට 90 ක් මේ සම්මාන පිරිනැමීමේ උලෙළට තෝරා ගෙන තිබුණා. කාණ්ඩ තුනක් යටතේ තමයි චිත්‍රපට සඳහා සම්මාන ප්‍රදානය කෙරුණේ. ඒ අනුව ’ට්පඥඥද අධඵඥ’සම්මානය ‘ස්වර’ චිත්‍රපටයට හිමි වුණා.මේ චිත්‍රපට උලෙළේ දී ඔබ ජූරි සභිකයෙකු ලෙසත් විශේෂ කාර්යභාරයක් ඉටුකළාඔව්. එය මේ ගමනේ දී මා ලැබූ විශේෂ අත්දැකීමක් වුණා. විශේෂයෙන් මගේ චිත්‍රපටය තරග වැදුණු කාණ්ඩය හැර අනෙක් තරග කාණ්ඩ දෙකේ ම ජූරියේ සාමාජිකාවක ලෙස මම කටයුතු කළා. මම ඉබභඤඥදබ ජ්ඪතථඵ ඉඥජබඪධද එකේ ජූරි සභිකයෙක් විදිහට කටයුතු කළා. මෙහිදී අත්දැකීම් රැසක් මට ලබන්න හැකි වුණා. අන්තර්ජාතික චිත්‍රපට උලෙළවල විනිශ්චය මණ්ඩලයක් සමඟ කටයුතු කරන්න ලැබීම මට ලැබුණු භාග්‍යයක් හා ගෞරවයක් ලෙසයි මම දකින්නේ. එතැන මේ හා සමගාමීව සිනමා වැඩමුළුවක් ද සංවිධානය කොට තිබුණා.එහිදීත් මගේ සිනමා හා රංගන දිවියේ මා ලැබූ අත්දැකීම්, දැනුම ඇසුරු කරගෙන ‘සිනමා රංගනය’ ගැන සියල්ලන් දැනුම්වත් කරමින් කතා කරන්න මට අවස්ථාව හිමි වුණා. මේ දේවල් සිනමා උලෙළේදී මට ලැබුණු විශේෂ දේවල් විදිහට කියන්න පුළුවන්.’ස්වර’ චිත්‍රපටයේ තේමාව මොනවගේ ද?මේ චිත්‍රපටයේ ප්‍රධාන චරිත 5 ක් තිබෙනවා. මෙහි ඇරැඹුම ‘නර්මදා’ චරිතයෙන් සිදුවෙනවා. මෙහි ඇරැඹුම වගේ ම අවසානයත් අපූර්වත්වයෙන් යුතුයි. නර්මදා කියන්නේ සංගීත ශිල්පිනියක්. ජීවිතේ මැදි වයසේ පසුවන ඇයගේ මුළු ජීවිතයම වන්නේ සංගීතය. සංගීතයේ සුන්දරත්වයත් සමඟ ජීවත්වන නර්මදාට එක දවසක ඒ සියලු සුන්දරත්වයන් අමතක වෙනවා. ඇය ජීවිතයේ සිදුවන විශාලතම අවසනාවන්ත ඉරණමට මුහුණ දෙනවා. ඇගේ ජීවිතය වෛද්‍ය වාර්තාවකින් උඩුයටිකුරු කරනවා.ඒත් නර්මදා පරක්කුයි. ඒ වන විටත් නර්මදා ඩ්ධ්ඍවෛරසය ශරීරගත වූ කාන්තාවක බවට පත්වෙලා. ඇයට මේ දේට මුහුණ දෙන්න වුණේ කාගෙන් ද? තමන් පණමෙන් ආදරය කළ, විශ්වාස කළ එකට යහන්ගත වූ තම සැමියාගෙන් බව මොහොතකටවත් ඇයට විශ්වාස කරන්න පුළුවන්කමක් නැහැ.ඒත් ඒ අමිහිරි ඇත්ත ඇයට පිළිගන්න වෙනවා. ඇය ජීවිතේට තනියම මුහුණ දෙනවා. ඇය තම අයිතීන් වෙනුවෙන් සටන් කරනවා. මෙහිදී ඇගේ පිහිටට ඇය වැනිම ඩ්ධ්ඍ ආසාදිතයන් කිහිප දෙනෙක් එකතු වෙනවා. කුඩා දරුවෙකුත් ඇතුළුව. ඒ තමයි විහාරා, අංජලී, පද්මා, ජේ, නිමන්ති යන අය. ‘ස්වර’ හරහා අපි සමාජයට පණිවිඩ කීපයක් ම ලබා දෙනවා.ඩ්ධ්ඍවැලඳෙන්නේ කොහොමද? ඒ සඳහා ප්‍රතිකාර මොනවාද? වැලඳුණු කෙනෙක් ඉදිරියට කළ යුතු දේ මොකක් ද?ඩ්ධ්ඍවලින් ප්‍රවේසම් වන්නේ කොහොමද කියන කාරණා ඉතා ගැඹුරින් මේ චරිත ඔස්සේ පෙන්වා දෙනවා. මම හිතන්නේ තරුණ පරපුර වැඩිහිටි පරපුර විශේෂයෙන් අනිවාර්යෙන් ම නැරඹිය යුතු චිත්‍රපටයක් තමයි ‘ස්වර’ කියන්නේ.’ස්වර’ උදෙසා අන්තර්ජාතික සම්මානයක් හිමිවීම ගැන ඔබ සිතන්නේ කුමක් ද?ඇත්තටම මම මේ සම්මානය පෞද්ගලිකව මට ලැබුණු සම්මානක් ලෙස දකින්නේ නැහැ. මෙය මගේ රටට ලැබුණු සම්මානයක්. මෙහි රඟපෑ නළු නිළි ශිල්පීන් ඇතුළු සියලු ශිල්පීන් ඉටු කළ කාර්යභාරය වෙනුවෙන් ලැබුණු සම්මානයක් ලෙසයි මම දකින්නේ.’ස්වර’ සිනමා කෘතියේ කතා සංකල්පය යොලන්ඩා වීරසිංහ ගේ. ඇය ඔබේ හොඳම යෙහෙළිය.ඔව්. යොලන්ඩා හුඟාක් සිනමාවට කලාවට ආදරෙයි. ඇයත් මාත් අතර පැවති මිතු දම නිසා ඇය ලංකාවට ආවා. ඇය ජීවත් වුණේ ඕස්ට්‍රේලියාවේ’.ඇයත් සමඟ මම තිර කතා ලියනවා. විශේෂයෙන් චිත්‍රපට. ඒ නිසා ම අපේ මිතු දම තවත් ශක්තිමත් වුණා. යොලන්ඩා ‘ස්වර’ පිටපත ලියලා දැන් වසර තුනක් පමණ වෙනවා. මේ ගැන අපි හුඟාක් කරුණු කතාබහ කරලා අධ්‍යයනය කරලා තමයි ‘ස්වර’ නිර්මාණය කළේ.චිත්‍රපටයක් නිර්මාණය කරනවා කියන එක තරමක් අවදානම්. මේ අවදානමට අද ඔබත් මුහුණ දීලාහැමදාමත් අපි චිත්‍රපට නිර්මාණ ඔස්සේ ගන්නේ අවදානමක් තමයි. චිත්‍රපටයක් කරනවා නම් එයට ලොකු ආශාවක් උනන්දුවක් තියෙන්න ඕන. ඒ දේ අපිට තිබෙනවා. අනෙක මුදල් වැය කරනවාට වඩා චිත්‍රපට නිර්මාණයක් තුළින් අපි ලබන මානසිත තෘප්තිය හුඟාක් ඉහළයි. අපි මේ තුළ රඳවා ගන්න නම් අපේ නිර්මාණ සමාජය පිළිගත යුතුයි. ඔවුන් ඒවා නැරඹිය යුතුයි.ඔබ මේ දිනවල නවතම චිත්‍රපටයකට දායක වෙනවා. ඒ ගැනත් කියමු ද?මම මේ දවස්වල ධර්මසේන පතිරාජ අධ්‍යක්‍ෂණය කරන නවතම චිත්‍රපටයකට රංගනයෙන් දායක වෙනවා. මේ ඔස්සේත් චිත්‍රපට කොතරම් ගණනක් මා රඟපා තිබුණ ද මට බොහෝ දේ ඉගෙනගන්නට අවකාශ ලැබී තිබෙනවා.සිනමා කලාව තුළ ඔබ හුඟාක් වාසනාවන්ත රංගන ශිල්පිනියක් ලෙස අපි දකිනවා.මමත් ඒක හිතනවා. මම හුඟාක් වාසනාවන්තයි. මට සිනමාවේ එක් එක් යුගවලට රංගනයෙන් දායක වන්නට හැකිවී තිබෙනවා. පාසල් අවධියේ දී සිනමාවට අවතීර්ණ වෙලා පසුව විවාහපත් වී පිටරට පදිංචියට ගියා. වසර 18 කට පසුව නැවත ලංකාවට පැමිණ කලාවට සම්බන්ධ වුණා. මට මතකයි මට මුල්වරට කැමරාවට මුහුණ දෙන්න කියලා දුන්නේ ඩබ්ලිව්.එම්.එස්. තම්පෝ. ඔහුට අපි කිව්වේ පප්පා කියලා. ඔහුගේ ගුරුහරුකම් මට වැරදුණේ නැහැ. එතැන් පටන් අද දක්වා ම මට ලැබෙන අධ්‍යක්‍ෂකවරුන්ගෙන් මම රංගනය පිළිබඳව බොහෝ දේ ඉගෙන ගන්නවා.’දුහුළු මලක්’ චිත්‍රපටය ඔබේ කලා ජීවිතයේ විශේෂ සන්ධිස්ථානයක්ඇත්තටම. මේ චිත්‍රපටයේ මාත් එක්ක ප්‍රධාන චරිත රඟපෑවේ රවීන්ද්‍ර, සමන්ති, ටෝනි වැනි ප්‍රවීණයන්. මාව චිත්‍රපට ලෝකයේ ප්‍රේක්‍ෂක ජනතාවට හොඳින් ම මතක තිබෙන චිත්‍රපටයක් තමයි මෙය. ඉන්පසුව මගේ ස්වාමියා ඊලියන් පටන්ගත් ‘පද්ම නිෂ්පාදන’ ඔස්සේ අපි ‘සූරියකාන්ත’, ‘පවුරු වළලු’, ‘නිසල ගිර’ චිත්‍රපට කළා. එයින් ‘පවුරු වළලු’ චිත්‍රපටය මගේ සිනමා සම්ප්‍රාප්තියේ දෙවන ගමන බවට පත් වුණා. එහිදී 11 වන සිංගප්පූරු ජාත්‍යන්තර චිත්‍රපට උලෙළේ හොඳම නිළියට හිමි සම්මානය මට ලැබුණා.ඔබේ සැමියා ඊලියන් ඔබේ ජීවිතයට මිණි පහනක් වුණා.මේ ලෝකෙ මම හුඟාක් ආදරය කරපු කෙනෙක් තමයි මගේ මහත්තයා. මගේ ජීවිතේ සාර්ථකත්වයේ ප්‍රතිමූර්තිය ඊලියන්. එයා වගේ කෙනෙක් යළිත් මේ ලෝකෙ මට හොයන්නත් නැහැ. හෙව්වාට හම්බවෙන්නෙත් නැහැ. එයා හැමදාම කිව්වේ කරන දේ හරියට කරන්න කියලයි. අද ඒ මඟ මම යනවා.ඔබේ අනාගත බලාපොරොත්තු?මේ දවස්වල මූලිකම බලාපොරොත්තුව තමයි ‘ස්වර’ චිත්‍රපටයේ වැඩකටයුතු ඉදිරියට කරගෙන යාම. ඊට අමතරව මට ගැළපෙන සුදුසු චරිත සඳහා ආරාධනා ලැබුණොත් ඒ ගැනත් සලකා බලනවා. ඒ වගේ ම රංගනය පිළිබඳ උගන්වන ආයතන ඕන තරම් තිබෙනවා. රංගනය ගැන නවකයින්ට කියලා දෙන්නට ආරාධනා ලැබුණොත් මගේ දැනුම බෙදා හදා දෙන්නත් මම සූදානම්.තුෂාරි නේරංජා වික්‍රමසිංහ ඡායාරූපය- ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031012</link>
    <topic>සුනිල් ආරියරත්නගේ ගී 71 කැරැල්ලට බලපෑවාද?</topic>
    <author/>
    <content>සුනිල් ආරියරත්නගේ ගී 71 කැරැල්ලට බලපෑවාද?ගාල්ලේ එන්. ඉලේපෙරුමප්‍රශ්නය – ‘පනාමුරේ ඇත් රාජා’ ගීතය ලීවේ එය ගැයූ ගායක සුගතපාල මලලසේකරමයි. ඔහු මේ ගීය ආනන්ද රාජකරුණාට පෙන්වා එහි අදහස් විමසා තිබෙනවා පමණයි. මෙය නිවැරදි කරන්න.පිළිතුර - මේ ගීය ආනන්ද රාජකරුණා ලියූ බව සඳහන් වන්නේ ගායක සී.ටී. ප්‍රනාÁදු ගුවන් විදුලිය සමඟ කළ සම්මුඛ සාකච්ඡාවකයි. කෙසේ වෙතත් ඔබ නිවැරැදි යැයි මා සිතනවා. ඔබ එවූ තොරතුරුවලට අනුව සුගතපාල මලලසේකර 1983 දි තම ගීතයේ කර්තෘත්වය වෙනුවෙන් පෙනී ඉඳලා තිබෙනවා. මේ ගැන අවධානය යොමුකිරීම සම්බන්ධයෙන් ඔබට ස්තුතිය පුදකරන්න කැමැතියි.ඇල්පිටියේ රෝහිණි කැටිපෙආරච්චිප්‍රශ්නය – ‘සිරිකත එන මඟ ළා තණකොළ මත පිනි කැට අතුරාලා’ ගීතය ගයන ගායකයා කවුද?පිළිතුර – ධර්මදාස වල්පොලකුලියපිටියේ තරුක්ෂි හේරත්ප්‍රශ්නය – ප්‍රවීණ පරිවර්තක මඩුළුගිරියේ විජේරත්නගේ ලිපිනය සොයා දෙන්න?පිළිතුර – 411/3, ඉහළ කොස්ගම, කොස්ගම.වැලිපැන්නගහමුල්ල එච්.එම්. ධනුසේකරප්‍රශ්නය – ජාතික රූපවාහිනියෙන් විකාශය වූ ‘දියමංකඩ’ ටෙලි නාට්‍යය නැවත වරක් විකාශය කරන්න?පිළිතුර – මම රූපවාහිනි සංස්ථා සභාපති නෙමෙයිනේ.හබරාදූවේ ගාමා ගාමිණි සුබසිංහප්‍රශ්නය – මහාචාර්ය සුනිල් ආරියරත්න ගේ ගී 71 කැරැල්ල කෙරෙහි බලපෑවා යැයි ඇතමුන් කියනවා. මෙය සත්‍යයක් ද?පිළිතුර - සුනිල් ලියූ ‘සකුරා මල් පිපිලා’ ගීතය 71 කැරැල්ලට උත්තේජනයක් සැපයූ බව ඒ දිනවල කතාබහට ලක්වුණා.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘ආයි මිලන්කි ඛේලා’ හින්දි චිත්‍රපටය ගැන යමක් කියන්න.පිළිතුර - මෝහන් කුමාර් අධ්‍යක්ෂණය කළ මේ චිත්‍රපටයේ රාජේන්ද්‍ර කුමාර්, සයිරා බානු, ධර්මේන්ද්‍ර, ශෂිකලා, නසීර් හුසේන්, මදන් පූරි, මුම්ටාස් බෙගම් ප්‍රධාන චරිත රඟපෑවා. සංගීතවත් කළේ ශන්කර් ජායිකිෂන්. චිත්‍රපටය තිරගත වුණේ 1964 රේදී.දොම්පේ ලලින්ද්‍ර පෙරේරාප්‍රශ්නය – මහා නළු ගාමිණි ෆොන්සේකා වාර්තා චිත්‍රපටයකට පසුබිම් කථනය ඉදිරිපත් කර තිබෙනවා ද?පිළිතුර – ඩී.බී. නිහාල්සිහගේ ‘නිම්නයක හදවත’ නම් වූ වාර්තා චිත්‍රපටයේ කථනය ගාමිණි ෆොන්සේකාගේ.ගොඩගම තරිඳු කාරියප්පෙරුමප්‍රශ්නය – දැන් ලෝකයේ හැම රටකම වගේ අන්තර්ජාතික චිත්‍රපට උත්සව තිබෙනව නේද?පිළිතුර – නැතුව. තවම නැත්තේ ‘ස්ලේව් අයිලන්ඩ්’ චිත්‍රපට උලෙළ විතරයි.ගම්පහ පත්මාවෝ මහේශ්වරී හේරත්ප්‍රශ්නය – ‘පරසතුමල්’ චිත්‍රපටයේ සංගීත ශිල්පියා ලෙස රඟපෑ නළුවා කවුද?පිළිතුර – ගායක ටී. ෂෙල්ටන් පෙරේරා.මහව ඩබ්ලිව්.පී. වික්‍රමසිංහප්‍රශ්නය - මේබල් බ්ලයිත් ගායනා කරන ‘සරා ගොයියා හරි මිනිහා’ ගීතය චිත්‍රපට ගීතයක් ද? එහි රචනය කාගෙද?පිළිතුර – ඔව්. එය ‘දෛව විපාකය’ චිත්‍රපටයේ ගීතයක්. රචනය ඒ.ජේ. ද සොයිසා.ගොතටුවේ අසිත දාබරේප්‍රශ්නය – ආතර්. සී. ක්ලාක් චිත්‍රපට තිරකතා රචකයෙක් ද?පිළිතුර – ඔහු ‘2001 අ ස්පේස් ඔඩිසි’ චිත්‍රපටයේ ස්ටැන්ලි කුබ්රික් සමඟ එක්ව තිරකතාව ලිව්වා. මේක ක්ලාක්ගේ සුප්‍රකට නවකතාවක් නේ.වස්ගමුවේ බණ්ඩාර වතුදෙණියප්‍රශ්නය – ජයන්ත චන්ද්‍රසිරි වඩාත් දක්ෂ ටෙලිනාට්‍ය අධ්‍යක්ෂවරයකු වශයෙන් ද? චිත්‍රපට අධ්‍යක්ෂවරයකු වශයෙන් ද?පිළිතුර – ජයන්තගේ ‘වෙද හාමිනේට’, ‘දඬුබස්නාමානයට’ කිට්ටු වෙන්න ලංකාවේ කිසිම ටෙලිනාට්‍යයකට තවම බැරිව ගිහිල්ලා තියෙනවා. ඒත් ඔහුගේ චිත්‍රපට දෙකට වඩා උසස් චිත්‍රපට රැසක් අපේ සිනමාවේ තියෙනවා.මේ සතියේ පහත නම් සඳහන් අයත් ප්‍රශ්න එවා තිබුණා. පිළියන්දල චාමර විජේසිංහ, වත්තල ලක්ෂ්මන් රණසිංහ, මාකන්දන සෝමසිරි සෝමරත්න, අලුත්ගම ආර්. ධනපාල.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031013</link>
    <topic>එදා ඒ පත්තු කරපු මල් වෙඩිල්ල අවුරුදු පනහක් තවම පත්තු වෙනවා</topic>
    <author>ජෝජ් රොබ්සන් ද සිල්වා</author>
    <content>එදා ඒ පත්තු කරපු මල් වෙඩිල්ල අවුරුදු පනහක් තවම පත්තු වෙනවානිහාල් නෙල්සන්හරියටම 1963 මාර්තු 31 වැනිදා දවල් එකොළහයි විස්සට ශ්‍රී ලංකා ගුවන් විදුලියෙන් කරුණාරත්න අබේසේකර ශුරීන් මගේ මුල්ම ගීතය රසිකයා අතරට ඉදිරිපත් කළේ මෙන්න මෙහෙමයි.“අද මේ වැඩ සටහනින් මම මල් වෙඩිල්ලක් පත්තු කරනවා. ඒ මල් වෙඩිල්ල උඩ ගිහිල්ලා බිමට නොවැටි සදාකාලිකවම ආලෝකය ලෝකයාට සපයන මල් වෙඩිල්ලක් වෙන බව සහතිකයි. මේ ගායකයා - නිහාල් නෙල්සන්.”එදා ඔහු මාව ඉදිරිපත් කළේ එහෙමයි. අද මට සතුටු වෙන්න පුළුවන් අබේසේකර ශූරීන්ගේ ඒ දැක්ම සැබෑ වී එදා මාව පිළිගත්ත රසිකයා අද වනතුරු මාව ආරක්ෂා කරගෙන තිබ්බ තැනම තිබීම ගැන. මේ රටේ රසිකයින් ගායකයකු ලෙස නිහාල් නෙල්සන්ව අවුරුදු පනහක්ම රැක ගත්තා. බිමට වැට්ටුවේ නැහැ. ඒ මල් වෙඩිල්ල තාමත් පත්තු වෙනවා. එතකොට මේ ‘ලස්සනට පිපුණු වනමල්’ ගීතයට තමයි අවුරුදු පනහ ලබන්නේ.”මෙලෙස නිහාල් නෙල්සන් “රසඳුන” සමඟ මෙම කතාබහට එක් වුණේ ඔහුගේ ගායන දිවියට වසර පනහක් සපිරීම නිමිත්තෙන් ය. අපි නිහාල්ට අවසර දෙමු, මුලින්ම ඔහුගේ “වසර 50 යි, නිහාල් ඇවිත්” ගීත ප්‍රසංගයේ තොරතුරු පවසන්න.“මම ගීත ගායනයට එක්වෙලා අවුරුදු පනහක් පිරෙන්නේ හරියටම ලබන මාර්තු 31 වැනිදාටයි. ඒත් එදිනට ශාලා වෙන්කර ගැනීමේ අපහසුව හින්දා මාර්තු 15 වැනිදා සවස හයට කොළඹ මියුසියස් විද්‍යාලීය ශ්‍රවණාගාරයේ දී මගේ ‘වසර 50 යි, නිහාල් ඇවිත්’ ගීත ප්‍රසංගය පැවැත්වීමට කටයුතු යොදා ගත්තා. මෙහිදී මම ඒ ඒ වකවානුවල ජනපි‍්‍රය වූ ගීත පහළොවක් පමණ ගයන්න බලාපොරොත්තු වෙනවා.”මෙදිනම තවත් සුවිශේෂ කටයුත්තක් සිදුවෙනවා නේද...?ඔව්, මගේ අලුත්ම ගීත දොළහ ඇතුළත් ‘නිහාල් නෙල්සන් සමඟ සන්ෆ්ලවර් 112 - රිංගින් ටෝන්’ ගීත ඇල්බමය මෙදින එළිදක්වනවා. සියලුම තනු නිර්මාණය කළෙත් මමමයි.අවුරුදු පනහක් සපිරෙන ඔබේ කලා දිවිය පුරාම පවතින එක හා සමාන ජනපි‍්‍රයත්වය පිළිබඳ ඔබට හැඟෙන්නේ කෙලෙස ද...?නිහතමානී ආඩම්බරයක් හිතට හැඟෙනවා. මා ගැයූ මුල්ම ගීතය (“ලස්සනට පිපුණු වනමල්”) ගීතය අදත් එදා වගේම ජනපි‍්‍රයත්වයේ තිබෙන බව බොහොම ආදරෙන් කියන්න පුළුවන්. මම වේදිකාවේ දී මේ ගීතය නොගැයුවොත් ඒක කියන්න කියලා රසිකයින් ඉල්ලනවා.අවුරුදු පනහ පුරාම එක හා සමාන ඉල්ලුමක් ජනපි‍්‍රයත්වයක් ඊට තියෙනවා. මට මේ ජනපි‍්‍රයත්වය හිමි කර දෙන්න පුරෝගාමී වුණේ අපේ ජාතික ගුවන් විදුලියයි. අපේ පරම්පරාවේ ගායක ගායිකාවන්ගේ මව තමයි ගුවන් විදුලිය. මේ අවස්ථාවේ ගුවන් විදුලියට මම විශේෂයෙන් ස්තූතිවන්ත වෙනවා.ඔබේ මේ ගමනට අතහිත දුන් වෙනත් පුද්ගලයින් කවුරුන් ද...?අතහිත දුන්නු පුද්ගලයින් ගැන නම් නැව් ගාණක් කියන්න වෙනවා. ඒ නිසා මෙහෙම ලියන්න. ඒ. ජේ. කරීම් සංගීත ශිල්පියා ආර්. ඒ. චන්ද්‍රසේන මාස්ටර්ට මාව හඳුන්වා දුන්නා. චන්ද්‍රසේන මාස්ටර් ගාවට ගියාට පස්සේ තමයි මුළු රටේම ව්‍යාප්ත වෙන්න මගේ ගායන දිවියේ වැඩ පිළිවෙළ කෙරුණේ. (“ලස්සනට පිපුණු වනමල්” ගීතය සංගීතවත් කළේ ද චන්ද්‍රසේන මාස්ටර්මයි.) ඉන්පසු කරුණාරත්න අබේසේකර ශූරීන් ඇතුළු ලංකාවේ සියලුම ගී පද රචකයින්, සංගීතඥයින්, මාධ්‍යවේදීන් හැමෝම මට සහයෝගය දුන්නු නිසා තමයි රසික රසිකාවියෝ එක්ක එකතු වෙලා මේ ගමන එන්න මට පුළුවන්කම ලැබුණේ.නිහාල් පණ්ඩිත් අමරදේවයන් සමඟඅද ශ්‍රව්‍ය දෘශ්‍ය විද්‍යුත් මාධ්‍ය ඉදිරියෙන් තිබුණත් මාධ්‍ය ලෝකේ දිහා බලන කොට කිසිම දෙයක් නොවූ කාලේ දී මුද්‍රිත මාධ්‍ය විශේෂ වූ බව කියන්නම ඕනේ, අප වැනි හැම ශිල්පියෙකුටම ජනතාවට අතරට යාමට සහාය වීමේදී. ඒ නිසා අදත් අංක 1 මුද්‍රිත මාධ්‍ය තමයි. දැන් ශ්‍රව්‍ය දෘශ්‍ය මාධ්‍යයක වැඩ සටහනක් නම් නාළිකා මාරු කර වෙනස් කරනවානේ. මුද්‍රිත මාධ්‍යයේදී එහෙම බැහැ. කැමැති වුණත් අකැමැති වුණත් බැලිය යුතුයි. මුද්‍රණය වී තිබෙන දේ පේනවා. පෙනෙන කොට බලනවා. බැලුවාම කාගේ වුණත් ජනපි‍්‍රයතාව ආරක්ෂා වීමට ඒක රුකුලක් වෙනවා.”“කිරිල්ලී” වෙනුවෙන් ගී ගයන්න ඔබ විශේෂ කැමැත්තක් දක්වනවා නේද...?හ්ම්... ම්... කිරිල්ලියක් කියන්නේ ආදරයේ සංකේතයක්නේ. ආදරය අපේ ජීවිතවලට ගොඩක් සමීපයි. ආදරය වෙනුවෙන් මගේ ගීත එකතුවලදී එක ආදර ගීතයක් වත් ඇතුළත් කරන්න මම වෑයම් කරනවා.වර්තමානයේ නිර්මාණය වන ගීත පිළිබඳ ඔබේ අදහස පවසනවා නම්...?වර්තමානයේ ගීත වැඩිපුර නිර්මාණය වෙන්නේ ඇහැට මිස කනට නෙමේනේ. බලන්න සුනිල් සාන්තයන්ගේ ‘සුවඳ රෝස මල්’ - ‘ඕළු පිපිලා’ වගේ ගීත අදත් ජනපි‍්‍රයයි. සුනිල් සාන්තයන්ව දැකපුවත් නැති පරම්පරාව අද ඒ ගීත භාවිත කරනවා, ඇයි එහෙම වෙන්නේ. ලේ වලට කලවම් වෙච්චම ගීතයක් ඇහැට වඩා කනටයි පි‍්‍රය වෙන්නේ. ඇහැට පි‍්‍රය වුණාම ඊට වඩා පි‍්‍රය දෙයක් ලැබුණාම ටක් ගාලා අර මුලින් පි‍්‍රය වුණු දේ ඇහෙන් අයින් වෙනවා. කනට පි‍්‍රය වුණාම ලේ වලට කලවම් වෙලා දිගටම රැඳෙනවා. සුනිල් සාන්තයන්ගේ ‘සුවඳ රෝස මල්’ රූප රචනා (විෂුවල්) නැතුවාට නූතන පරපුරත් විඳිනවා. ඇහැට නැතුවාට ඒවා විනාශ වෙන්නේ නැහැ.ඔබ අදහස් කරන්නේ ඔබේ ගීත සඳහාත් රූප රචනා අවශ්‍ය නැහැ කියා ද...?මට රූප රචනා අදාළ නැහැ. තිබුණත් එකයි නැතත් එකයි. මොකද මම ප්‍රසංග වේදිකාවේදී සජිවී රූප රචනයක් (නිරූපණයක්) ඉදිරිපත් කරනවානේ. ඒ නිසා මටයි මගේ රසිකයින්ටයි ඔය රූප රචනා අදාළ වෙන්නෙම නැහැ. කතාවක් තියෙනවානේ - ‘කන පැලෙන්න ගහනවා’ කියලා. අපිත් අපේ ගීත දෙන්න ඕනේ මුලින්ම කනටයි. කනට ඇහෙන දේ තමයි මනසින් විඳින්නේ. එතැනදී රූප මැවෙනවා. කනෙන් ඇහෙන දේ ඇහෙන් දකින්න ආසා කරන පුද්ගලයා මනසින් ඒ සඳහා ක්‍රියාත්මක වෙන එක තමා ලෝකේ ක්‍රමය. ඒ ක්‍රමයට මම මගේ ගීත ඉදිරිපත් කරනවා.ගීත කැසට් ක්ෂේත්‍රයේ පෙරළියක් කළ ඔබ චිත්‍රපට පසුබිම් ගීත ක්ෂේත්‍රයේ ඉදිරියට නොගියේ ඇයි...?යන්න ඇරියුම් ආවා. ඒත් මගේ කැසට් විප්ලවය පටන් ගත්ත කාලේ නිසා මට වැඩිපුර ඒ සඳහා කාලය යොදවන්න වුණා. චිත්‍රපට විස්සක විතර ගීත ගායනා කළා. පණ්ඩිත් ආචාර්ය අමරදේව (“වාලම්පූරි”) - ගුණදාස කපුගේ (“රතු මකරා”) - ඩී. ආර්. පීරිස් (“දියමන්ති”) - සරත් දසනායක (“සක්විති සුවය”) - පැට්රික් දෙනිපිටිය (“ලෝක හොරු”) සහ ටෝනි වීරතුංග (“පෙම් කුරුල්ලෝ”) වැනි සංගීතඥයින්ගේ සංගීතයට මං ගීත ගයා තිබෙනවා. කොහොමත් කැසට්වල ගී ගයන්න ගියාම කලාකරුවකු වශයෙන් මට විශාල ආදායමකුත් ලැබුණා. චිත්‍රපට ක්ෂේත්‍රයේ දී එවැනි ඇගැයුමක් නොතිබීමත් ඉන් ඉදිරියට නොයාමට හේතුවක් වුණා.“කිසියම් සමාජ මෙහෙවරක් ගීතය උපයෝගී කරගෙන ඉටු කළ හැකියි” යන මතයට ඔබත් එකඟ ද...?ඔව්. මම ‘එපා එපා මස් කන්නට’ ගීතය ගායනා කළාට පස්සේ කී දෙනෙක් මස් කෑම නතර කළා ද? අපේ රටේ පිළිගත් මහාචාර්ය වරයකුවන කාලෝ ෆොන්සේකා බොහෝ අවස්ථා වලදී ප්‍රසිද්ධියේම පවසනවා - ‘මං හොඳට මස් කෑව කෙනෙක්. මං මස් කෑම නතර කළේ නිහාල් නෙල්සන් කියන ගායකයාගේ ‘එපා එපා මස් කන්නට’ ගීතය මගේ නෝනා ගෙදරට ගෙනල්ලා මට අහන්න දුන්නට පස්සේ’ කියලා.තව ඒ වගේ ප්‍රභූවරු ඉන්නවා මේ ගීතය අගය කළ. වි. ජ. මු. ලොකු බණ්ඩාර සංස්කෘතික ඇමැතිව සිටියදී එතුමන් ‘එපා එපා මස් කන්නට කිරි අම්මාගේ’ නමින් ග්‍රන්ථයක් නිකුත් කළා. එය ප්‍රදානය කෙරුවේ වත්මන් ජනාධිපති මහින්ද රාජපක්ෂ මැතිතුමා අගමැතිවරයාව සිටියදී එතුමාටයි.ඒ වගේම ආර්. පේ‍්‍රමදාස ජනාධිපතිතුමා 1990 වෙසක් පෝය දා මේ ගීතය වෙනුවෙන් රූපවාහිනී ප්‍රවෘත්ති වලින් පසුව පැය භාගයක් මගේ ගීත සඳහා වෙන් කර දුන්නා. (“එවැනි විශේෂ වැඩ සටහනක් ලැබුණු මේ රටේ පළවැනියා මං. එහෙම වැඩ සටහනක් දැන් කාට හරි දුන්නත් ඒක දෙක මිසක් එක නොවේ” ) රටේ රාජ්‍ය නායකයින් දෙදෙනකුම මේ ගීතය පිළි අරගෙන තිබෙනවා. සමාජ මෙහෙවරක් ඉටු කරන්න ගීතයකට හැකි බව ඔප්පු කළ එක ගීතයක් පමණයි මේ. තවත් සින්දු තිබෙනවා.පනස් වසරක ගායනා දිවියේ දී ඔබ ලබා ඇති සම්මාන මොනවා ද...?මට ලැබිලා තියෙන සම්මාන තමයි රණවිරුවන්ට උදව් කරන්න ගියාම ලැබුණු හිස් පතොරම් කොපු සම්මාන. ලී කෑලි ගහලා, නම ගහලා දීපු ඒ වගේ හිස් පතොරම් කොපු සම්මාන ඕන තරම් තියෙනවා. තව අපේ පාසලේ ගායකයා කියලා මොරටු මහ විද්‍යාලයේ දීපු සම්මානත් තියෙනවා. වෙන නම් මුකුත් විශේෂ සම්මාන නැහැ. හැබැයි අවුරුදු පනහක් එක එල්ලේ ගීත ගායනයේ නියුතු වී ඉන්න මට මේ රටේ ආදරණීය රසික ජනතාව දීලා තියෙන සම්මානය මම හිතන් නෑ වෙන කාටවත්ම ලැබිලා තියෙනවා කියලා. ඒ සම්මානය රත්තරන් වලින් හදන්න බැහැ. ඒක මට රත්තරන් වලින් මගේ උසට සම්මානයක් හදලා දුන්නට වඩා වටිනවා.ඔබ කතාබහ කරන්නේ වෙනදට වඩා සංයමයෙන් කියා මට හැඟෙනවා. එවැනි වෙනසක් වුණේ කොහොම ද...?මිනිහෙක් පරිණත වෙනවා කියන්නේ ඒකයි. තාරුණ්‍යයේ දී අපි යටත් වෙන්න කැමැති නැහැ. යටත් නොවන කාලේදී යටත් නොවී ඉන්නේ කොහොමද කියලා තමයි හැම වෙලේම බලන්නේ. ඒත් යටත් විය යුතු තැන් තිබෙනවා. වැරැදි දේ ගැන දැන ගත්තාම තමයි සමාජය ගැන දැනගන්නේ.සමාජය ගැන දැනගන්න පොත පත කියවන්න ඕනේ. සමාජයේ හැසිරෙන්න ඕනේ. පුද්ගලයින් සහ සිදුවීම් හදාරන්න ඕනේ. එවිට ක්‍රමානුකූල දැනුමක් අපට ලැබෙනවා. ඒ දැනුම සමඟ යහපත් ආදර්ශ අපේ ඇඟට ඇතුළු කරගන්නත් ඕනේ. එවිට කුහක, වෛර, ඊර්ෂ්‍යා, ක්‍රෝධ, මාන වැනි අයහපත් දේ අපෙන් ඈත් වී අපේ සිත් පිරිසුදු වෙනවා. මං හිතනවා - මා තුළ ඔබ යම් සංයමයක් දකිනවා නම් ඒ මා ඉහත සඳහන් කළ කරුණු මගේ ජීවිතයට අදාළ කර ගැනීමෙන් සිදු වී ඇති වෙනසක් කියලා.සරු දිවියක රස බලන ඔබේ පෞද්ගලික ජීවිතයේ තොරතුරු බිඳක් කියමු ද...?මමයි - බිරිය මාලි - පුතා කාංචන තරංග - පුතාට කැඳවාගෙන ආ දුව ගයනි කාංචනායි හතර දෙනා සතුටින් සාමයෙන් අපේ ගෙදර ජීවත් වෙනවා. (“පුතාගේ බිරිය මම ලේලියක් කියා හඳුන්වන්න කැමැති නැහැ. ඇය මට දුවෙකු ලෙසයි මම සලකන්නේ” ) අපේ ගෙදර වැඩකාරයෝ නැහැ.අපි එකතු වෙලා සුහදව වැඩ කටයුතු කරගෙන ඉන්නවා. මම උදේ හයට නැඟිටිනවා. නාලා බුදුන් වැඳලා දවසේ පත්තර කියවනවා. පුතාට ගායන හැකියාව තිබෙනවා. තාත්තා හම්බ කරපු ‘ගීත නමැති ධනය’ අරමුදලක් ලෙස පුතාට තිබෙනවා. මං කැමැතියි පුතා ඒ අරමුදල ආරක්ෂා කරගන්නා ගමන් පුතාගේම නිර්මාණ මඟින් එයාටම අනන්‍යතාවක් හදාගෙන ගායනයේ යෙදෙනවා නම්. කෙසේ වුවත් පුතාගේ කැමැත්තක් එයාට කරන්න පුළුවන්. තාත්තලා අම්මලා හම්බ කරන්නේ දරුවන්ටනේ.ගායක ගායිකා සංගමයේ සභාපතිවරයා පවසනවා - “දැන් මේ සිංහල ගීතයේ අවසන් හෝරාවයි” කියලා. ඒ පිළිබඳ පවසන්නේ කුමක් ද?එහෙම අවසන් හෝරාවක් ගැන මට නම් තේරිලා නැහැ. හැබැයි ගායක ගායිකා සංගමයේ සභාපතිතුමා හැටියට එහෙම දෙයක් තේරුණා නම් ආයාචනා කරනවා මං ඒක ලෝකයාට හා රසිකයාට දැනුම් නොදී සිද්ධ විය හැකි අකරතැබ්බයට පිහිට වෙලා, තමන්ගේ ධෛර්ය ශක්තිය යොදවලා සුදුසු රාජකාරියක් කරන්න කියලා. සිංහල ගීතයේ අවසන් හෝරාවේ අපි ඉන්නවා නම් ඉක්මනින්ම කළ යුතු දේ කරන්න ගායක ගායිකා සංගමයේ සභාපතිවරයා හැටියට විශාල වගකීමක් එතුමාට තිබෙනවානේ.එය පිළිගෙන අපිට කරන්න පුළුවන් උදව් අපි කරනවා. මං ඔය සංගමයේ නැති වුණාට එතුමා පොදුවේ කරන යහපත් කටයුතුවලට සහාය දෙන්න මං සූදානම්. ‘කලාකරුවා සිංහාසනේ තියන්න මගේ පුටුව මං භාවිත කරනවා’ කියන පිරිසුදු හැඟීමෙන් සභාපතිතුමා කටයුතු කරනවා නම් හරි යයි. හැබැයි ඉතින් ඔය කාට මේ සිංහල ගීතයේ අවසන් හෝරාව කියලා දැනුණත් මට නම් මගේ රසිකයින්ගෙන් ලැබෙන ප්‍රතිචාර අනුව නම් එහෙම දෙයක් දැනිලා නැහැ.මේ කතාබහ නිම කරමින් ඔබ පවසන්න කැමැති කුමක් ද?නිහාල් නෙල්සන් කියන නමටත් සරිගමපදනිස ට වගේ අකුරු හතයි, කවදාවත් වෙනස් වෙන්නෙ නැහැ. නිහාල්ගේ සින්දුවලට තවම රූප රචනා නැහැ. රිංගින් ටෝන් දමා ලබන ආදායම් නැහැ. ඒත් හැම වෙලේම මගේ ටෝන් එක රිංගින්. ඒ සමඟම මං ප්‍රාර්ථනා කරන්න කැමැතියි ‘අපේ සංගීත ක්ෂේත්‍රය ඇතුළු මුළු මිනිස් සමාජය පිනටම යන පැත්තට බර වේවා’ කියලත්. හරිනේ - ඒ ඇති. අපි මෙම15 වැනිදා සවස 6.00 මියුසියස් විද්‍යාලයීය ශ්‍රවණාගාරයේ දී නැවත හමුවෙමු. මතකයිනේ - එදාට මගේ ‘වසර 50 යි, නිහාල් ඇවිත්’ ගීත ප්‍රසංගය පැවැත්වෙනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031014</link>
    <topic>සිනමාවේ නව යුගයක් පිළිබඳ හඳගමගේ චින්තනය</topic>
    <author/>
    <content>සිනමාවේ නව යුගයක් පිළිබඳ හඳගමගේ චින්තනයශ්‍රී ලාංකේය සිනමාව පිළිබඳ ඉතාමත් ව්‍යක්ත හා අරුත්බර දේශනයක් ශ්‍රවණය කිරීමේ අවස්ථාවක් පසුගිය පෙබරවාරි 28 වැනිදා ලැබිණ. එය පැවැත්වූයේ ශ්‍රී ලංකා මහ බැංකුවේ බැංකු අධ්‍යයන කටයුතු පිළිබඳ මධ්‍යස්ථානයේ ශ්‍රවණාගාරයේ දී ය. දේශකයා වූයේ අශෝක හඳගමය. ඔහු වෘත්තියෙන් ශ්‍රී ලංකා මහ බැංකුවේ සන්නිවේදන කටයුතු පිළිබඳ අධ්‍යක්ෂවරයා ය.1986 වර්ෂයේ දී කැලණිය විශ්වවිද්‍යාලයෙන් ගණිත විෂය හදාරා පළමු පන්තියේ උපාධියක් ලැබූ ඔහු 1990 දී සහකාර අධ්‍යක්ෂවරයකු වශයෙන් ශ්‍රී ලංකා මහ බැංකුවේ සේවයට බැඳුණේය. පිළිවෙළින් 1994 දී හා 1996 දී එංගලන්තයේ වර්වික් විශ්වවිද්‍යාලයෙන් සංවර්ධන ආර්ථික විද්‍යාව පිළිබඳ පශ්චාත් උපාධි ඩිප්ලෝමාවක් සහ ශාස්ත්‍රපති උපාධිය ලබාගත්තේය.බොහෝ දෙනෙකු ඔහු හඳුනන්නේ සිනමාකරුවකු, නාට්‍යකරුවකු හා ටෙලිනාට්‍ය අධ්‍යක්ෂවරයකු වශයෙන් පමණි. ඉංග්‍රීසි බසින් පැවැත්වූ ඔහුගේ දේශනයේ මාතෘකාව වූයේ ඒ New Era of Sri Lankan Cinema : More than a Dream (ශ්‍රී ලාංකේය සිනමාවේ නව යුගයක්: සිහිනයකට ඔබ්බෙන්) යන්නයි. එය දේශනයක් පමණක් නොවේ; දෘෂ්‍යමය ඉදිරිපත් කිරීමක් ද විය. සමස්ත දේශනයේ පදනම වූයේ හුදෙක් ශ්‍රී ලාංකේය සිනමාව පමණක් නොවේ.ශ්‍රී ලංකාව අපේක්ෂා කරන අනාගත සංවර්ධනය වෙනුවෙන් ජාතික සිනමාවට දායක විය හැක්කේ කෙසේ දැයි ඔහු මැනවින් විග්‍රහ කළේය. ශ්‍රී ලංකාවේ චිත්‍රපට ප්‍රදර්ශනය ආරම්භ කළා යැයි සැලකෙන 1898 වර්ෂයෙන් පටන්ගෙන වර්තමාන අවධිය දක්වාත් ඉන් ඔබ්බට අනාගත ශ්‍රී ලංකාවේ සිනමාව කෙබඳු හැඩරුවක් ගත යුතු ද යන්න පිළිබඳ සංකල්පීය විශ්ලේෂණයක් ඔහු විසින් ඉදිරිපත් කරන ලද්දේ සිනමාකරුවකු මෙන්ම ආර්ථික විශ්ලේෂකයෙකු ද වශයෙනි.ජාතික චිත්‍රපට සංස්ථාව පිහිටුවීම, ශ්‍රී ලංකාව විවෘත ආර්ථිකයකට ප්‍රවේශවීම, රූපවාහිනී යුගය එළඹීම, වාර්ගික යුද්ධය ආදී සාධක දේශීය සිනමාවට ඇති කළ බලපෑමත් මෙම අර්බුදකාරී වාතාවරණය හඳුනාගැනීම සඳහා සේනක බණ්ඩාරනායක ගේ සභාපතිත්වය යටතේ පත් කළ ශ්‍රී ලංකාවේ චිත්‍රපට කර්මාන්තයේ පුනරුත්ථාපනය හා සංවර්ධනය පිළිබඳ ජනාධිපති කමිටු වාර්තාව (1997) ඔහු ගේ තියුණු නිරීක්ෂණාක්ෂියට හසු විය.එම වාර්තාවේ නිර්දේශයන්ගෙන් ක්‍රියාත්මක කරනු ලැබුවේ ජාතික චිත්‍රපට සංස්ථාව චිත්‍රපට බෙදා හැරීමෙන් සම්පූර්ණයෙන් ඉවත්වීම සඳහා කරන ලද නිර්දේශය පමණක් බවත් අනෙකුත් නිර්දේශ ක්‍රියාත්මක නොවූ බවත් ඔහු සඳහන් කළේය. ශ්‍රී ලංකාවේ අනාගත සංවර්ධනය රඳා පැවැතිය යුත්තේ සංචාරක කර්මාන්තය මත බවත් එහිලා විනෝදාස්වාදන ව්‍යාපාරය ප්‍රමුඛස්ථානයක් ගත යුතු බවත් ඔහු සාධක සහිතව පෙන්වා දුන්නේය.දේශීය වශයෙන් සුළු වෙළෙඳපොළක් පවතින සිනමාව සංවර්ධනය කිරීම කේන්ද්‍ර කොට ගත් ප්‍රතිපත්ති සම්පාදනය කරනු වෙනුවට කලාත්මක වශයෙන් පොහොසත්, වාණිජ වශයෙන් ශක්‍ය ජාතික සිනමාවක් වාණිජ ආකර්ෂණයක් සහිත පුළුල් රාමුවක් තුළ පිහිටුවා කටයුතු කළ යුතු බව ඔහුගේ අදහස විය.සිනමාව නව යුගයකට ප්‍රවේශවීම පිළිබඳ තමාගේ ඉදිරි දැක්ම යටතේ හඳගම අතිශයින් කාලානුරූපී යෝජනාවක් ඉදිරිපත් කරයි.එනම් “කොළඹ අන්තර්ජාතික සිනමා උලෙළක්” ස්ථාපිත කිරීමත් එමඟින් එය මෙරට සිනමා සංස්කෘතික ක්‍ෂේත්‍රයටත්, සංචාරක ව්‍යාපාරයටත් පොදුවේ විනෝදාස්වාදන මාධ්‍යයන්ටත් ලබා දිය හැකි උත්ප්‍රේරණය පිළිබඳ සමාජීය, සංස්කෘතික හා ආර්ථික විග්‍රහයක් කරනු ලැබුවේ අන්තර්ජාතික බූසාන් (කලින් පූසාන්) සිනමා උලෙළ ආදර්ශයක් වශයෙන් ඉදිරිපත් කිරීමනි.හඳගමගේ මෙම සංකල්පීය එළඹුම අතිශයින්ම වැදගත්ය. අන්තර්ජාතික බූසාන් සිනමා උලෙළ හා අන්තර්ජාතිත සිංගප්පූරු සිනමා උලෙළ ඒ ඒ රටවල සිනමා කර්මාන්ත සඳහා ලබාදුන් ජීවය හා ජවය ඉමහත්ය. අශෝක හඳගම ඉදිරිපත් කළ මෙම පත්‍රිකාව සිනමාව පිළිබඳ වඩාත් පුළුල් අධ්‍යයනයකට හා ක්‍රියාමාර්ගයකට අවතීර්ණ වීමට අනුබල දෙන කදිම පසුබිමක් නිර්මාණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031015</link>
    <topic>අද නාට්‍ය කලාව පවතින්නේ උණ තියෙන අපි නිසයි</topic>
    <author>ඉනෝකා පෙරේරා බණ්ඩාර</author>
    <content>අද නාට්‍ය කලාව පවතින්නේ උණ තියෙන අපි නිසයිලූෂන් බුලත්සිංහලඡ්‍යෙෂ්ඨ - නාට්‍යවේදියකු, ගීත රචකයකු හා රංග ධරයකු වන ලූෂන් බුලත්සිංහලයන් සිය ‘රතු හැට්ටකාරී’ යළි වේදිකාවට රැගෙන ඒමට සූදානම් ය.1981 වසරේ අවසන් වරට වේදිකාගතවූ ‘රතු හැට්ටකාරී’ නව නිෂ්පාදනයක් ලෙස මෙවර කරළියට පැමිණෙන්නේ අලුත් නළු නිළි පරම්පරාවක් ද සමඟය.ලූෂන් බුලත්සිංහලයන් හා මේ කතා බහ එසේ කරළියට පැමිණෙන නව ‘රතු හැට්ටකාරී’ පිළිබඳවය.කලකට පසු ඇයි මේ පැරණිම නාට්‍යයකට අත ගහලා...අවශ්‍යතාව තිබුණට ආර්ථික ප්‍රශ්නත් එක්ක මගේ මේ ආසාව යටපත් වෙලා තිබුණෙ. හැමෝම වගේ හම්බ වුණාම කියනවා, ‘තාරාවෝ ඉගිලෙති’ කරපු එකේ ‘රතු හැට්ටකාරී’ නොකරන්නෙ මොකද කියලා.ඔහොම ඉන්නකොට තමයි, අනුර බණ්ඩාර රාජගුරු සම්බන්ධීකාරක වෙලා ‘සෙරනිටි එන්ටටේන්මන්ට්’ එකට අදහස දැම්මෙ.එච්.ඩී. ප්‍රේමසිරි, බන්දුල ඒකනායක, බණ්ඩාර ඇහැලියගොඩ සහ චන්න ප්‍රනාන්දු කියන හතර දෙනාගේ එකතුව තමයි, ‘සෙරනිටි’ කියන්නේ. ඔවුන්ගේ දායකත්වය නෙවෙයි නම් ‘රතු හැට්ටකාරී’ ට වේදිකාවට එන්න ලැබෙන්නෙ නැහැ.අනික ‘රතු හැට්ටකාරී’ ත් තාරාවෝ වගේ ම දර්ශන වාර 1500 ක් පමණ වේදිකා ගත වූ නාට්‍යයක්. ‘තාරාවෝ’ ත් අන්තිමට පෙන්නුවේ 1982 දී. ඒ වෙනකොට 1500 කට වඩා වාර ගාණක් පෙන්වලා තිබුණා. නව නිෂ්පාදනයේදී ඒ නාට්‍යයත් මේ ටික කාලෙට වාර 1500 ට වැඩිය පෙන්වලා තිබෙනවා.ඒකෙන් පේන්නෙ මේ රටේ හොඳ දේ වැලඳ ගන්නා පිරිසක් තවම ඉන්නවා කියන එක.පසුගිය කාලේ ඔබ ගත කළේ වේදිකා නාට්‍ය කලාවෙන් මුළුමනින් ම වගේ ඈත් වූ අවධියක්...ගෙවුණු තිස් අවුරුද්දම අපි ගත කළේ යුද මානසිකත්වයක් එක්ක. මිනිස්සු රෑට නාට්‍ය ශාලාවකට එන එකෙන් ඈත් වුණා. දැන් තමයි ඒ තත්ත්වයෙන් මිදිලා යන්තම් පණ ගහන්නෙ.එතකොට ‘තාරාවෝ’ යළි නැවතුණේ...මේ නාට්‍යයට ‘ඩබල් ඇක්ටින්’ චරිත තිබුණේ නැහැ. සමහර නළු නිළියෝ විදේශ ගත වුණා. සමහරුන්ට ටෙලිනාට්‍ය. එක චරිතයක් නැති වුණා ම මේ වගේ නාට්‍යයක් ගෙනියන්න අමාරුයි.කොහොමටත් අද වේදිකාවට ළැදි පිරිසක් ඇත්තේ ම නැති තරම් නේද...?ඒක ඉතින් 1977 න් පස්සෙ මේ උඩු යටිකුරු වූ දේශපාලන ප්‍රවාහයේ තවත්, අතුරුඵලයක්.ලංකාවේ නියමිත නාට්‍ය කලාවක් නැහැ.ඒවා සඳහා වෙන්වූ ආයතන නැහැ. පැවැත්මක් නැහැ. නාට්‍යයක් කරනවා නම් කරන්න වෙන්නෙ පෞද්ගලික මට්ටමෙන්. ඉතින් මේ ක්ෂේත්‍රය පවතින්නේ, රැකෙන්නේ ඒ වෙනුවෙන් ම උණක්, අමාරුවක් ඇති සුළු පිරිසක් නිසා පමණයි.රඟපාන නළු නිළියෝ වුණත් ප්‍රතිපත්තිවල පිහිටා ඉන්නේ නෑ පවතින ආර්ථිකය හමුවේ.ඔය තත්ත්වය මත මේ ස්වභාවය පිළිබඳ මා කනස්සල්ලට හෝ මවිතයට පත්වන්නේ නැහැ.නමුත් ඔබේ කාලේ නාට්‍ය කලාව අතිශය තෘප්තිමත් එකක්...එදා බහුතරය නාට්‍ය කළේ හුදු ආත්ම තෘප්තියට. සතුටට. අපි හැමෝම වෙනත් ජීවන වෘත්තියක නියැළුණා. හැන්දෑවේ හතරෙන් පස්සෙ ඔෆිස් ඇරිලා ඇවිත් තමයි අපේ නාට්‍ය පුහුණුවීම්. දරු මල්ලොත් එල්ලාගෙන, වඩෙයි ප්ලේන්ටියයි කාලා - බීලා අපි නාට්‍ය කළේ බොහෝම කැපවීමෙන්.ඒ හැමෝම වගේ විශ්ව සාහිත්‍යයේ නාට්‍ය හා පොත පරිශීලනය කරපු අය. නාට්‍ය කලාවෙන් හම්බ කිරීම අපේ චේතනාව වුණේ නැහැ. අපිට සමාජෙට කියන්න තිබුණු දේ තමයි අපි නාට්‍ය කලාවෙන් කිව්වේ. ඒකයි මේ තරම් හොඳ නිර්මාණ එදා බිහිවුණේ.‘රතු හැට්ටකාරී’ ට ඇයි අලුත් ම නළු නිළි පිරිසක්...මං ආයේ ‘රතු හැට්ටකාරී’ හැදුවේ අවුරුදු 39 කට පස්සෙ ඉපදුණු මගේ රටේ අලුත් පරම්පරාවට.නාට්‍ය හා රංග කලාව හදාරන නාට්‍ය කලාවට ඇල්මක් ඇති තරුණ පරපුරට මං ආරාධනා කරනවා.මෙම 11, 12, 13 දිනවල සවස 6.30 ට ලයනල් වෙන්ඩ්ට් ශාලාවට පැමිණෙන්න කියලා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031016</link>
    <topic>සංගීතයෙන් දස්කම් පාන සචිනි රණවක</topic>
    <author/>
    <content>සංගීතයෙන් දස්කම් පාන සචිනි රණවකසංගීතය පිළිබඳ කුඩා කල සිට තමාට අත්පත් වූ හැකියාව ඔපවත් කරගනිමින් ඒ ඔස්සේම තම අනාගතය ගොඩනඟා ගන්නට සැලසුම් කරන ඇය තවමත් පාසල් යන වයසේ පසුවන පුංචි තරුවකි.ඇය සචිනි උදාරි රණවක යි. ලූවර් ජාත්‍යන්තර පාසලෙන් අකුරු කිරීම ඇරඹූ ඇය දැන් නුගේගොඩ අනුලා විද්‍යාලයේ 11 ශ්‍රේණියේ ඉගෙනුම ලබන දීප්තිමත් ශිෂ්‍යාවකි. මෙවර සමස්ත ලංකා තරගාවලියේ ඒකල ශාස්ත්‍රීය ගායනා අංශයෙන් පළමු ස්ථානය දිනාගත්තේ සචිනියි.“මම පුංචි කාලේ ඉදලම සංගීතය හැදෑරුවා පාසලේදීත් විෂයක් හැටියට සංගීතය හදාරනවා. අජිත් හේරත් සහ චන්දික රාජපක්ෂ යන මගේ ගුරු පියවරුන් මම ඉතා ගෞරවයෙන් මේ මොහොතේ සිහිපත් කරනවා.ගායනයට අමතරව පියානෝව, තබ්ලාව හා තම්මැට්ටම වැනි භාණ්ඩ වාදනයටත් දක්ෂ මේ පුංචි හපනි මේ වනවිට විශාරද විභාගයෙන් ද සමත් වී සිටින්නීය.පාසලේ දී දක්ෂ සිසුවියක් වන ඇය පාසලේ පෙරදිග තූර්ය වාදක කණ්ඩායමට හා පාසල් බටහිර සංගීත කණ්ඩායමට ද සම්බන්ධ වී සිටින්නීය. ස්වාධීන රූපවාහිනියේ ළමා අංශයේ වැඩසටහන්වලදී ගායන අංශයෙන් සහභාගි වී ඇති සචිනි ‘සමනල ඉවුර’, ‘ටිකිරි පැය’ සහ ‘සිරස පුංචි පැංචි’ යන වැඩසටහන් ඔස්සේ ද සිය දක්ෂතා එළිදක්වා ඇත.සංගීතයට අමතරව සචිනි නර්තනයටත් දක්ෂ වුව ඇය සංගීත අංශයෙන් ඉදිරියට යනවා දකින්නයි ඇගේ මව්පියන්ගේ බලාපොරොත්තුව.අ.පො.ස උසස් පෙළ කලා අංශයෙන් සමත්වී විශ්ව විද්‍යාල අධ්‍යාපනය ලබා ගන්නට උත්සාහ කරන සචිනි ගේ අනාගත බලාපොරොත්තුව සංගීත කථිකාචාරිණියක් වීමටයි.සංස්කෘතික කටයුතු දෙපාර්තමේන්තුවේ ප්‍රකාශනයක් වන ‘රූපවාහිනි සමීක්ෂා’ සඟරාවේ 6 කලාපය (2013 ජනවාරි) පසුගියදා එළි දුටුවේය. ආචාර්ය සේන නානායක්කාර, ආචාර්ය උදිත ගයාෂාන් ගුණසේකර හා නන්දසේන පලිහක්කාර මෙවර කලාපය සංස්කරණය කර ඇත. රූපවාහිනි මාධ්‍ය අළලා සිංහල හා ඉංගි‍්‍රිසි දෙබසින්ම ලියැවුණ ශාස්ත්‍රීය ලිපි 23 ක් මෙම කලාපයට ඇතුළත්ය.ශේක්ෂ්පියර්ගේ නාට්‍ය ගණනාවක්ම සිංහලට පරිවර්තනය කොට නිෂ්පාදනය කළ බන්දුල විතානගේ ලියු ‘ශේක්ෂ්පියර් හඳුනා ගනිමු’ නම් වූ විමර්ශනාත්මක නාට්‍ය ග්‍රන්ථය පසුගියදා එළිදුටුවේය.මෙය මරදානේ එස්. ගොඩගේ සහ සහෝදරයන්ගේ ප්‍රකාශනයකි.ශ්‍රී ලංකා විකල්ප සිනමා සංසදය ප්‍රථම වරට පවත්වන ‘රූප’ නම් කෙටි චිත්‍රපට නිර්මාණ තරගාවලිය සඳහා අයදුම්පත් භාර ගැනේ. සිංහල, දෙමළ, ඉංගි‍්‍රසි යන මාධ්‍ය තුනෙන් ම කෙටි චිත්‍රපට බාර ගැනේ.වැඩි විස්තර 0711863750 යන දුරකථන අංකයෙන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031018</link>
    <topic>නැවත පදිංචියට ඒ දැයි මේ මොහොතේ කියන්න බැහැ</topic>
    <author>හේමාලි විජේරත්න</author>
    <content>නැවත පදිංචියට ඒ දැයි මේ මොහොතේ කියන්න බැහැවසර ගණනාවකට පසු ඔබ නැවතත් මවුබිමට පැමිනුණේ විශේෂ කාරණාවකටද?ඇත්තටම මම විදේශ රටක පදිංචියට ගියේ මීට අවුරුදු 17කට පමණ ඉහතදී. ඊට පසු මම ඉස්සරලම ලංකාවට පැමිණියේ පසුගිය අවුරුද්දෙයි. පිටරට ගියාට පස්සේ හුඟදෙනකුට දැනෙනවා වගේ මගේ අනන්‍යතාව පිළිබඳ මටත් දැනුණා. කලා ලොවේ ජීවත්වීමේ ආනන්දය අපේ හෘද සාක්ෂියට දැනෙනවා. ඕක මට විතරක් නොවෙයි ඕනම කලාකරුවකුට දැනෙන දෙයක්. මම කලාවට කියලා මුලින්ම සම්බන්ධ වුණේ සිනමාවට. ඒ හරහා පසුකාලීනව තමයි නාට්‍ය කලාවට සම්බන්ධ වුණේ. සිනමාව කියන්නේ අධ්‍යක්ෂකගේ මාධ්‍යය. නමුත් වේදිකාව කියන්නේ නළුවාගේ මාධ්‍යය. මේ මාධ්‍යය දෙකෙන් නාට්‍ය කලාවේ මා ඇලුම්කළ ඒ කාලේ අපි කරපු නාට්‍ය දෙකක් නැවත කරන්න තමයි මම ලංකාවට ආවේ.මොනවද ඒ නාට්‍ය දෙක?එකක් කේ.බී.හේරත්ගේ ‘මායාදේවි’ අනෙක ජයලත් මනෝරත්නගේ ‘පුත්‍ර සමාගම’. මම දැන් ලංකාවට ඇවිදින් සති දෙකක ආසන්න කාලයක් වෙනවා. ‘මායාදේවි’ නාට්‍යය නම් අපිට අලුතින් සංවිධානය කරන්න සිද්ධ වෙලා තිබෙනවා. නමුත් කිසිදු පුහුණුවීමක් නැතුව ‘පුත්‍ර සමාගමේ’ නම් මම රඟපෑවා.කලකට පසු ඔබ ‘පුත්‍ර සමාගම’ නාට්‍යයේ රඟපෑවා. මොනවද දැනුණේ?‘පුත්‍ර සමාගම’ කැනඩාවට ආපු වෙලාවේ මනෝරත්න ගෙන් ඉල්ලීමක් කරල මම එහෙදි රඟපෑවා. ඒ මීට අවුරුදු 10ට ඉස්සර. අද අලුතින් රඟපාද්දි ප්‍රේක්ෂක ප්‍රතිචාර දුටුවම ලොකු සතුටක් දැනෙනවා.මේ නාට්‍යය අලුතින් පටන්ගන්නවා කියන්නේ නැවත වේදිකාගත කරන්නට පටන් ගැනීම. ඔබ දිගින් දිගටම මේ නාට්‍යය සමඟ ඉන්නවද?නෑ. මම යනවා. මට ‘මායාදේවි’ කරන්න පුළුවන් එක වතාවයි. මම වැඩියෙන්ම මේ නාට්‍ය දෙක කරන්න ලංකාවට ආවේ මට වැඩියෙන් සල්ලි තියනවටත් නොවෙයි. දැන් අපි වියපත් වේගෙනයි එන්නේ. ඒ වියපත් කමට කලින් මට මේ නාට්‍ය දෙකේ නැවත රඟපාන්න ලොකු ආසාවක් තිබෙනවා. ඒ නිසයි ආවේ.කලාවට මෙච්චර ආදරය කරන ඔබ ඇයි ලංකාව දාලා ගියේ?ඒක ලොකු දිග කතාවක්. සම්පූර්ණයෙන් කියන්න ගියොත් ලොකු කාලයක් යනව. කෙටියෙන් කිව්වොත් ඒ කාලේ මම දේශපාලන ක්‍රියාකාරිත්වයට සම්බන්ධ වෙලා හිටියා. ජයග්‍රහණයට පස්සෙ තමයි මම ගියේ. ජයග්‍රහණයට පස්සේ අපි වැඩ කරපු මිනිස්සු වෙනස් වෙනවා වගේ දැනුණා. ඊට පස්සේ අපි ඒගොල්ල පස්සේ යන්න ඕන වගේ බලාපොරොත්තුවෙන බව මට දැනුණා. මේ පිළිබඳ කලකිරීමක් මට ඇතිවුණා.නමුත් ඔබට කලාව ගැන එයින් කලකිරීමක් ඇතිවෙන්න විදියක් නෑ නේද?ඔව්. කලාව ගැන මට කිසි කලකිරීමක් තිබුණේ නෑ. නමුත් කලාකරුවෙක් විදියට මේ සමාජ වටපිටාව තුළ මම ජීවත්වෙන්න ඕන නේ. ඒ නිසා මට හිතුණා පිටරටකට ගියොත් මට සාමාන්‍ය මිනිහෙක් විදියට ජීවත්වෙන්න පුළුවන් වෙයි කියලා.එහේ ගිහින් ඔබ දැන් මොනවද කරන්නේ?යූ.පී.එස්. කියන ආයතනයේ ගණකාධිකාරී වරයෙක් හැටියට සේවය කරනවා.එහේදි කලා කටයුතුවලට සම්බන්ධ වෙන්න අවස්ථාවක් නැත්ද?ඇමෙරිකානු චිත්‍රපටවලට කාර්මික අංශයෙන් සහාය වෙන්න අවස්ථාව ලැබෙනවා. සිනමාව පිළිබඳ අවුරුද්දක පූර්ණකාලීන පාඨමාලාවක් හැදෑරුවා. ටෙලිවිෂන් සීරීස් එකක රඟපාන්නත් එක සැරයක් අවස්ථාව ලැබුණා.ඔබ පසුගිය අවුරුදු ගණනාව පුරාම අපේ නිර්මාණ සඳහා දායකවුණේ නෑ. ඔබට කනගාටුවක් නැතිද මේ ගෙවුණ කාලය පිළිබඳ?කනගාටුවක් තිබෙනවා. සිනමාව ගැන මගේ ලොකු උනන්දුවක් තිබෙනවා. ඒ මොකද මම සිනමාවෙන් උපන් නළුවෙක් නිසා. ඒ කාලේ මට මතකයි චිත්‍රාගාර දෙක තුනක චිත්‍රපට නිෂ්පාදනය වුණා. එකක විජය – මාලිනී රඟපාන චිත්‍රපටයක් හැදෙනකොට තව එකක ගාමිණී-වීණා සමඟ චිත්‍රපටයක් හැදුණා. ඒ කාලේ නළු නිළියොත් ඉතාම ඉක්මනින් ක්ෂේත්‍රයට එකතුවුණා. ගාමිණී, ජෝ, ටෝනි, විජය වගේම ඊට පස්සේ රවීන්ද්‍ර රන්දෙනිය ආවා. අපේ කාලේ මම ආවා. සනත් ගුණතිලක, ජීවන් කුමාරතුංග, රන්ජන් රාමනායක ආවා. මට දැනෙනවා රන්ජන් රාමනායක තමයි සිංහල සිනමාවේ අවසන් වීරයා කියලා. ඊට පස්සේ කවුරුත් හැදෙන පාටක් නෑ. සිනමා කර්මාන්තය කොහොමද පවතින්නේ කියලා මට හිතනවා. මොකද කර්මාන්තය පවතින්න නම් බයිස්කෝප් තියෙන්න එපායැ.ඔබ කැනඩාවේ පදිංචිය ඔබේ පවුලත් සමඟද?මුල් අදියරේ නම් මම තනියම තමයි එහේට ගියේ. දැන් මගේ බිරිය සහ දරුවාත් මාත් සමඟ එහේ ඉන්නවා.ඔබට ඉන්නේ දුවෙක්ද? පුතෙක්ද?පුතෙක් ඉන්නවා. එයා දැන් අවුරුදු 25ක තරුණයෙක්. එහේ යුනිවර්සිටි එකක ඉගෙනගන්නවා.ඔබ කොච්චර කල් ලංකාවේ ඉන්නවාද?මාසයයි ඉන්නේ.නැවත ලංකාවට එනවද?ඔව්. එනවා. අපිට තව අවුරුදු 150ක් විතර ජීවත්වෙන්න බෑනේ. ඒ නිසා මොනවහරි කරන්න හිතුනම නැවත ඒවි.ඔබ නැවත පදිංචියට එන්නේ නැත්ද?ඒක මම දන්නේ නෑ. මේ මොහොතේ මට කියන්න බෑ.හේමාලි විජේරත්නඡායාරූපය සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031019</link>
    <topic>සමහරු පෝලිමෙන් පිට පනිද්දි ‘බෝම්බ සහ රෝස’ පස්සට ගියා</topic>
    <author>හේමාලි විජේරත්න</author>
    <content>සමහරු පෝලිමෙන් පිට පනිද්දි ‘බෝම්බ සහ රෝස’ පස්සට ගියාඔබේ සිනමා ආගමනය සිදුවන්නේ කලා ලෝකයේ විවිධ අංශ කෙරෙහි වූ අත්දැකීම් සමුදායක් ලබා ගැනීමෙන් පසුව. අපි ඒ අතීතයට ගියොත්?මුලින්ම මම සිනමාව කියන විෂයට සම්බන්ධ වෙන්නේ පාසල් ශිෂ්‍යයෙකුව සිටියදී. මම කොළඹ තර්ස්ටන් විද්‍යාලයේ අ.පො.ස. උසස් පෙළ කරත්දි මගේ නැන්දා චිත්‍රපටයක් නිෂ්පාදනය කළා. ඒ චිත්‍රපටයේ නම ‘දැහැන’. මේ චිත්‍රපටයේ නිෂ්පාදන විධායක ලෙසින් එදා මම සිනමාවට දායක වුණා. ඉන් පසු මම උසස් අධ්‍යාපනය හදාරා ඉන්න කාලෙදි සුදත් රෝහණ මහත්මයාව මුණගැසෙනවා. ඔහුගේ ‘අවිදු අඳුර’ ටෙලිනාට්‍යයේ සහාය අධ්‍යක්ෂවරයා විදියට මම ටෙලිනාට්‍යයට සම්බන්ධ වෙනවා.ඔය අතරතුරදි තමයි මට ආචාර්ය තිස්ස අබේසේකරයන් මුණගැසෙන්නේ. ඔහුගේ ‘පිටගම්කාරයෝ’ ටෙලිනාට්‍යයේ ප්‍රධාන සහාය අධ්‍යක්ෂවරයා විදියට වැඩ කරන්න අවස්ථාව ලැබෙනවා. එයින් පස්සෙ තමයි මම ස්වර්ණවාහිනියට සම්බන්ධ වෙන්නේ. එතැනදි මට එච්.ඩී.ප්‍රේමරත්නයන් මුණගැසෙනවා. වැඩසටහන් නිෂ්පාදකවරයෙක් විදියට හිටපු මට ඔහු ටෙලි නාට්‍ය කරන්න ආරාධනා කරනවා. ඒ අනුව ‘අභිසමය’, ‘තට්ටුගෙවල්’, ‘දහස් ගව්දුර’ වගේ නාට්‍ය කරන්න මට අවස්ථාව ලැබෙනවා. ඒ විතරක් නොවෙයි මේ නාට්‍යය වරින්වර හොඳම තිර රචනය, හොඳම අධ්‍යක්ෂණය ලෙසින් සම්මානයට පාත්‍ර වෙනවා. ඊට පස්සේ ‘ධවල කන්‍යා’, ‘මීදුම’, ‘මායාරංග‘, ‘වියසිදුර’ වැනි ටෙලිනාට්‍ය කරනවා. මෙවැනි පසුබිමකින් පසු තමයි මම චිත්‍රපට කරන්න එන්නේ.ආචාර්ය තිස්ස අබේසේකරයන් යනු අපේ සිනමාවේ දැවැන්තයෙක්. ඔහු ඇසුරේ ලැබූ අත්දැකීම් මේ ගමනට ඔබට කොයිතරම් දුරට උපයෝගී වුණාද?ඇත්තටම කිව්වොත් ඔහුත් සමඟ මුලින් ම මම වැඩ කළේ ‘පිටගම්කාරයෝ’ ටෙලිනාට්‍යයේ. ඒක අති දැවැන්ත ටෙලි නිර්මාණයක්. එහි ප්‍රධාන සහාය අධ්‍යක්ෂවරයා විදියට කටයුතු කිරීමම මගේ අත්දැකීම් සුවිශේෂී කරගන්නට හේතුවක් වුණා. ඔහුත් සමඟ කළ සමීප ඇසුර මට සිනමා විශ්වවිද්‍යාලයක් වගේ වුණා. පිටපත් රචනය පිළිබඳ බොහෝ දැනුම මම එක්රැස් කරගත්තේ ඔහුගෙන්. ඒ සමඟම සිනමා සම්මන්ත්‍රණ, වැඩමුළු, දේශන ආදිය මෙන්ම ලෝකයේ ඉහළ ගණයේ සිනමාපට නැරඹීමේ උනන්දුව, ආස්වාදය ද ඇතිවුණේ ඔහුගෙන්. සිනමාවේ නව මංපෙත් සොයා යමින් ඒ සඳහා ඇල්මක්, උනන්දුවක් සේම සුවිශාල දැනුම් සම්භාරයක් ද ලබා ගත්තේ එතුමාගේ සෙවණින් බව ගෞරවයෙන් මතක් කරන්න ඕන.ඔබේ ප්‍රථම සිනමා නිර්මාණය ‘සංක්‍රාන්ති’ වරෙක ජාත්‍යන්තර අවධානයට පවා ලක්වුණා නේද?ඔව්. 2007 දී ඉතාලි ජාත්‍යන්තර සිනමා උලෙළේ දී ලෝක සිනමා අංශය නියෝජනය කළා. ඇත්තටම ‘සංක්‍රාන්ති’ මගේ පළමු චිත්‍රපටය නිර්මාණය වූයේ මහාචාර්ය නිමල් සේනානායකයන් කළ ආරාධනාවකට. ඊට ප්‍රථම මම කරපු ‘ධවල කන්‍යා’ ටෙලිනාට්‍යයේ තිර රචකයා වුණේ මහාචාර්ය නිමල් සේනානායකයි. ඔහු තමයි මට කිව්වේ ‘සංක්‍රාන්ති’ කරන්න කියලා. මෙහි තිර පිටපතත් ඔහුගේයි. ඔහුගේ ආරාධනාව පිළිඅරගෙන ‘සංක්‍රාන්ති’ කළාට මගේ හිතේ ආසාව තිබුණේ මමම තිර පිටපත ලියලා අධ්‍යක්ෂණය කරන්නයි. ඒ අනුව මම ඊට පස්සේ ‘ධවල ධූවිලි’ කියලා චිත්‍රපටයක් කළා. නමුත් ඒක තවම පෙන්නුවේ නෑ.‘බෝම්බ සහ රෝස’ මේ දිනවල තිරගත වෙනවා. මොනවද ප්‍රතිචාර?කොළඹ රීගල් ඇතුළු ඛ්ඡ්ඹ් මණ්ඩලයේ සිනමා ශාලාවල ‘බෝම්බ සහ රෝස’ තිරගත වෙනවා. මේ දින කිහිපය ඇතුළත ලැබුණු ප්‍රතිචාරවලින් පැහැදිලි වෙන්නේ ප්‍රේක්ෂකයෝ ආදරයෙන් එය වැලඳගෙන තිබෙන බවයි. අනිත් එක මේ චිත්‍රපටය පවුලේ කාටත් එකට සිට නැරඹිය හැකි චිත්‍රපටයක්.‘බෝම්බ සහ රෝස’ කියන්නේ එකිනෙකට කොහෙත්ම ගැළපෙන්නේ නැති නම් දෙකක් නේ? ඇයි එවැනි නමක් යෙදුවේ?ජීවිතේ තීරණය වන්නේ හොඳ සහ නරක දෙක අතරනේ. අපි පුරා අවුරුදු 30ක් යුද්ධයෙන් බැට කාපු මිනිස්සු. ආයුධ සන්නද්ධව නිතර දෙවේලේ කොළඹ යුද්දෙ තිබුණේ නැති වුණාට බෝම්බ ආවා. අපි ඒ කාලේ මොන දේ කළත් අපි අවට අපට නොදැනුවත්වම බෝම්බ තිබුණා. අපි බස් එකේ ඉඳගෙන ගියොත් සීට් එක යට බෝම්බ තිබුණා. හැබැයි ඒ ගැන නොදැනුවත්ව ඒක උඩ ඉඳගෙන අපි ප්‍රේම කළා. පාරේ මේ පැත්තෙන් වෙඩිං කාර් එකක් ගියොත් අපි දන්නේ නෑ අනිත් පැත්තේ වාහනේ බෝම්බ කියලා. මේ තත්ත්වය මගේ මනසේ නිතරම තිබුණා. රෝසමල් සංකේතවත් කරන්නේ ආදරය. චිත්‍රපයේ දිවයන්නේ ප්‍රධාන වශයෙන් මෝටර් සයිකලයක් ඔස්සේ. මේ මෝටර් සයිකලේ ඇතුළේ බෝම්බයක්. හැබැයි මේ මෝටර් සයිකලේ උඩ යන තරුණයා තමන්ගේ පෙම්වතියට දෙන්න රෝසමල් අරගෙන යනවා. ‘බෝම්බ සහ රෝස’ වුණේ එහෙම. මතුපිට අර්ථය එහෙම වුණත් යටි අරුතකුත් මෙහි තිබෙනවා. බෝම්බ කියන්නේ යුද්දෙ නිසා හිත්වල ඇතිකරන දැඩි පීඩනය. රෝස කියන්නේ මිනිස්සුන්ගේ ජීවිතේ.අපි බෝම්බත් එක්ක ගතකරපු කාලේ දැන් ඉවරයි. මේ තත්ත්වය අද ප්‍රේක්ෂකයෝ කොහොම දකියිද?යුද පීඩනය ගැන බලන්න ඕන හොඳම කාලේ දැන් තමයි. ඒ කාලේ අපිට චිත්‍රපටයක් බලන්න මනසට සැහැල්ලුවක්, නිදහසක් තිබුණේ නෑ. හවස 6.30 වෙනකොට කවුරුත් පාරට බැස්සේ නෑ. පවුල් පිටින් සිනමා ශාලාවලට මිනිස්සු ආවේ නෑ. එවැනි තේමාවක් සහිත චිත්‍රපට නැරඹිය යුතු හොඳම කාලය දැන් තමයි එළඹිලා තිබෙන්නේ.අප දන්නා හැටියට මේ චිත්‍රපටය නිම කළේ ඔබ මීට බොහොම කලකට ඉහත. ප්‍රදර්ශනය කරන්න ඇයි මෙතරම් ප්‍රමාද වුණේ?මේ චිත්‍රපටය කළේ චිත්‍රපට සංස්ථාවෙන් ණයක් අරගෙන. ඒක වෙනුවෙන් අවුරුදු 1 1/2ක් විතර බලන් ඉන්න වුණා. අනිත් පැත්තෙන් චිත්‍රපටය නිම කරලා තිරගත කරන්න පෝලිමේ ඉන්නකොට සමහර චිත්‍රපට පෝලිම පැනල තිරගත කරගත්තා. ඒ නිසා මට පස්සට යන්න සිද්ධ වුණා.මේ චිත්‍රපටය පුරා තාක්ෂණයේ සහ කැමරාකරණයේ සුවිශේෂිත්වයක් අපි දකිනවා?ඔව්. සුවිශේෂිත්වයක් තිබෙනවා. මම හිතන විදියට දැන් අපේ රටේ සිනමාව වෙනස් වෙන්න ඕන. සාම්ප්‍රදායික දේ තුළම ඉඳලා බෑ. සිනමා භාෂාව යථාර්ථයත් සමඟ ගැටෙන්න ඕන. මේ ලෝකේ අති ධාවනකාරියි. මිනිසාගේ ගමනත් ඒ වගේමයි. ඔවුන් එදිනෙදා ජීවිතේදි විවිධ දේ කරනවා. නමුත් ඒ දේවල් චිත්‍රපටවල නෑ. මිනිස්සු එදිනෙදා කරන ක්‍රියාකාරකම්වල ජවයක් තිබෙනවා. මිනිස්සුන්ගේ ජීවිතය ග්‍රහණය කරගන්න නම් ඒ දේවල් ඕන. ජීවිතය අපට ඕන විදියට අස්වාභාවිකව කැමරාගතකරගෙන බෑ. මම ඒක වෙනස් කළා. මිනිස්සුන්ගේ එදිනෙදා ජීවිතේ පිටු පස්සේ කැමරාව ගමන් කරනවා. මේ බෝම්බය කොළඹට එන්නේ පාන්දර 5.00ට. බෝම්බය පුපුරන්නේ හවස 5.00ට ඒ අතරතුර ජීවිත රැසක් පිටුපස කැමරාව යනවා. එක පැත්තකින් මේක යටින් දුවන්නේ කිසියම් ගණිතමය ගැටගැහිල්ලක්.ඔබ මේ චිත්‍රපටයට නළු නිළියන් රැසක් තෝරගෙන තිබෙනවා. සමහර චරිතවලට තිබෙන්නේ දර්ශන එකක් හෝ දෙකක්. නළු නිළි තෝරාගැනීමේ දී සුවිශේෂත්වයක් දැක්වූවාද?චිත්‍රපටයක් කියන්නේ හරියට අලංකාර පබළු මාලයක් වගේ. මේ මාලේ අලංකාර වෙන්න හැම පබළුවක්ම වැදගත්. ඒ වගේ මට මෙහි එන හැම චරිතයක්ම වැදගත්. ඒ නිසා ඉතා සුළු චරිතයකට වුණත් හොඳම කෙනා තෝරාගන්න මට ඕන වුණා.ශ්‍රියානි අමරසේන, කුමාර තිරිමාදුර, සරත් කොතලාවල, සම්පත් ජයවීර, වැනි නළු නිළියන්ට බොහොම පොඩි දර්ශන තිබෙන්නේ. නමුත් ඒ චරිතවලට ඔවුන් ඉතාම අවශ්‍යයි. අද අපේ නිර්මාණවල බොහෝ විට දකින්න ලැබෙන්නේ ප්‍රධාන චරිතවලට ලොකු ලොකු නළු නිළියන්ගේ නම් දාලා අනිත් චරිතවලට පාරේ යන අය අඬගහන තත්ත්වයක්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031020</link>
    <topic>සැබෑ ජීවිතයේ දුෂ්ටයා රිදී තිරයේ වීරයා වෙයි</topic>
    <author>කුමාර සිරිවර්ධන</author>
    <content>සැබෑ ජීවිතයේ දුෂ්ටයා රිදී තිරයේ වීරයා වෙයිමේ මිණිකැට යටගොස් ගොම රිටි ඉහළට මතුවන අබුද්දස්ස කාලයයි. ගොම රිටි ඉහළටම ඔසොවා තැබීමේ කාර්යය ජනප්‍රිය සංස්කෘතිය හරහා ගජරාමෙට සිදුවෙයි. ජනතාව තැලූ පෙළූ දුෂ්ටයන් පවා විරුවන් බවට පත් කිරීමට ජනප්‍රිය සංස්කෘතිය මැලිවන්නේ නැත. ඊට හොඳම උදාහරණ මෑතකදී ද ඉන්දියාවෙන් දැකගත හැකි වූයේය. ඒ ’වන යුද්ධම්’ නමැති දෙමළ චිත්‍රපටයයි. කන්නඩ බසින් නිමැවුණු එම චිත්‍රපටයට දී ඇත්තේ ‘අතාහාසා’ යන නමයි. ඒ.එම්.ආර්.රමේෂ් ගේ අධ්‍යක්ෂණයක් වූ එම චිත්‍රපට දෙකටම පසුබිම් වී තිබෙන්නේ දශක ගණනක් තිස්සේ ඉන්දියාවේ ප්‍රාන්ත තුනක් භීතියෙන් මුසපත් කළ වීරප්පන් නමැති චෞර නායකයාගේ පුවතය.කර්ණාටක ප්‍රාන්තයේ ගෝපිනාතම් ගම්මානයේ දී කූසේ මුනිස්වාමි වීරප්පන් උපත ලැබූයේ 1952 ජනවාරි 18 වැනිදාය. වන්නියාර් කුලයේ ගවයන් ඇති කරන පවුලක උපන් ඔහු කුඩා කල ගම්මානයේ ප්‍රකට වූයේ ‘මොලකායි’ යන නමිනි. පවුලේ අය හා ඥාතීන් දඩමස් හා සුදුහඳුන් දැව ජාවාරමේ ද නියැළි අය වූ අතර වීරප්පන් කුඩා කල පටන්ම එම ජාවාරම්වල යෙදුණු තම ඥාතියකු වූ ක්සේවියර් ගෞන්දර් ගේ සහායකයා ලෙස කටයුතු කළේය.වයස අවුරුදු 18 වන විට වැඩි වැඩියෙන් නීති විරෝධී ක්‍රියාවන්හි නියැළුණු වීරප්පන් පළමු වතාවට අත්අඩංගුවට පත්වූයේ 1972 දී ය. ඔහු මුතුලක්ෂ්මී නමැති කාන්තාවක හා විවාහ වූ අතර මුතුලක්ෂ්මී ඔහුගේ රළු පෙනුමට සහ ගන උඩු රැවුලට බෙහෙවින් කැමැති වී සිටියේ යැයි පැවසේ. එමෙන්ම වීරප්පන් තමන්ට උපන් තෙවැනි දරුවාගේ ගෙල මිරිකා මරා දැමූ බව ද ප්‍රකට පුවතකි. ඒ එම දරුවා එක දිගට තමාට දාව උපන් තෙවැනි ගැහැනු දරුවා වූ හෙයිනි. ඔහු ක්‍රමයෙන් සුදු හඳුන් ජාවාරමට මෙන්ම ඇත් දළ ජාවාරමට ද බැස්සේය. ඇතුන් දෙසීයකට පමණ මරු කැඳවමින් ඔහු ජාවාරම් කළ ඇත් දළවල වටිනාකම ඇමෙරිකානු ඩොලර් දෙකෝටි හයලක්ෂයක් බව කියැවේ.ඒ හැර ඔහු ඇමෙරිකානු ඩොලර් දෙකෝටි විසිලක්ෂයක් වටිනා සඳුන් දැව ටොන් දසදහසක් ජාවාරම් කර තිබේ. වීරප්පන්ගේ හිසට ඉන්දීය පොලිසිය ඉන්දියානු රුපියල් කෝටි පහක ත්‍යාගයක් නියම කර තිබිණි. වසර 20ක් තිස්සේ පොලිස් ඇසට වැලි ගසමින් ජීවත් වූ ඔහු අවසානයේ 2004 දී මරු දුටුවේ ද පොලිස් වෙඩි පහරකිනි.කර්නාටක, කේරළ හා තමිල්නාඩු යන ප්‍රාන්ත ඇතුළත් වන පරිදි වූ වර්ග කිලෝ මීටර් හය දහසක් විශාල වනාන්තරයක ආධිපත්‍ය පතුරුවාගෙන සිටි මෙම චෞර නායකයා තම නීති විරෝධී ක්‍රියාවන්ට එරෙහි වූ අය ඝාතනය කරන්නට පසුබට වූයේ නැත. මිනීමැරුම් 184කට ඔහු අවශ්‍යව තිබූ අතර එසේ මරා දැමුණු සංඛ්‍යාවෙන් අඩක්ම පොලිස් නිලධාරීහු වූහ. ඉහතින් සඳහන් කළ ප්‍රාන්ත තුනේම පොලීසිවලට ඔහු අවශ්‍යව තිබූ නමුත් වීරප්පන් හෙවත් සුදු හඳුන් වීරප්පන් කිසි විටෙක පොලීසියට හෝ නීතියට බිය වූයේ නැත. ගෞරව දැක්වූයේ නැත.ඔහු වෙත මුළු ඉන්දියාවේම අවධානය යොමු වූයේ 1987 තමිල්නාඩුවේ වනජීවී නිලධාරියකු වූ චිදම්බරම් පැහැරගෙන ගොස් මරා දැමිමත් සමඟිනි. ඔහු අතින් බොහෝ විට මියගියේ පොලිස් හා වනජීවී නිලධාරීන් වුව සිවිල් ජනතාවට ද ඔහුගෙන් අනුකම්පාවක් ලැබුණේ නැත. තම උපන් ගම්මානය වූ ගෝපිනාතම් හි වැසියකු වූ කොටිනයිකර් නමැති ගැමියාට වීරප්පන්ගෙන් මරණ දඬුවම ලැබුණේ වරෙක කොටිනයිකර් පොලිස් ජීප් රථයක නැඟී ගමන් කළ වරදටය. වීරප්පන් බොහෝ විට පොලීසියෙන් ගැළවී ගත්තේ දේශපාලනඥයන් වෙතින් ඔහුට ලැබුණ තොරතුරු සහ ආධාර නිසා බව ද පැවසේ. වීරප්පන් ජාවාරම් හරහා පහසුවෙන් ඉපැයූ මුදල්වලින් කොටසක් දේශපාලනඥයන්ගේ මැතිවරණ ව්‍යාපාරවලට හා ඔවුන්ගේ වෙනත් අවශ්‍යතා සඳහා වැය කරන්නට ඇත. දේශපාලනඥයන් ද පෙරළා වීරප්පන්ට උපකාර කරන්නට ද ඇත.1993 අප්‍රේල් 9 දා වීරප්පන් සිය සගයන් ද පැමිණ තමන් අත්අඩංගුවට ගන්නට රථ දෙකකින් පැමිණි 41 දෙනකුගෙන් යුත් පොලිස් හා වනජීවී නිලධාරි පිරිසකට ප්‍රහාර එල්ල කළේය. එක් රථයක් බිම් බෝම්බ පුපුරායාමකට ලක්වූ අතර මියගිය සංඛ්‍යාව 22ක් වූයේය.1990 දශකයේ දී ඔහු නව කටයුත්තක් ඇරඹුවේය. ඒ ඉහළ පොලිස් නිලධාරීන් හා ප්‍රකට පුද්ගලයන් පැහැර ගෙන ගොස් කප්පම් මුදල් ඉල්ලීමය. 2000 ජූලි 30 දා ඔහු කන්නඩ නළුවකු වූ රාජ් කුමාර් පැහැරගෙන ගොස් කප්පම් ඉල්ලා සිටියේය. කර්නාටක ප්‍රාන්තයේ ප්‍රකට නළුවකු වූ රාජ් කුමාර් දින 109කට පසු 2000 නොවැම්බර් 15 දා නිදහස් කෙරුණු අතර එසේ නිදහස් කෙරුණේ කප්පම් වශයෙන් ඉන්දීය රුපියල් තිස් කෝටියක මුදලක් ගෙවූ නිසා බව ද පැවසිණි. 2002 අගෝස්තු 25 දා ඔහු පැහැර ගත්තේ කර්නාටක ප්‍රාන්තයේ හිටපු ඇමැතිවරයකු වූ එච්.නාගප්පාය ඉල්ලා සිටි කප්පම් මුදල් නොගෙවූ අතර තෙමසකට පසු පොලීසියට හමුවූයේ නාගප්පාගේ මළසිරුරයි.වීරප්පන් ගේ ක්‍රියා පිළිබඳ කලක් තිස්සේ නිරීක්ෂණය කරමින් සිටි විජයකුමාර් ගේ නායකත්වයෙන් යුතු තමිල්නාඩු විශේෂ කාර්ය බළකායේ කණ්ඩායමකට 2004 ඔක්තෝබර් 18 දා ආරංචි වූයේ වීරප්පන් වෙස්වළාගෙන ගිලන් රියක නැඟී වෛද්‍ය ප්‍රතිකාර ලබන්නට ධර්මපූරි වෙත පැමිණෙන බවය. ලද ඔත්තුව නිවැරදි බව සැක හැර දැනගත් විජයකුමාර් ප්‍රමුඛ පිරිස පප්පරපට්ටි ප්‍රදේශයේ දී එල්ල කළ ප්‍රහාරයකින් වීරප්පන් සහ ඔහුගේ සගයෝ දෙදෙනෙක් මරු මුවට පත්වූහ. ‘ගාඩියන්’ පුවත්පත වීරප්පන්ගේ මරණය වාර්තා කළේ ‘ඩෙත් ඔෆ් අ ඩීමන් (යක්ෂයකුගේ මරණය) යන ශීර්ෂ පාඨය යටතේ ය. වීරප්පන්ගේ මරණය ගැන ආරංචිය ලද වහා ඔහුගේ උපන් ගම වූ ගෝපිනාතම් හි වැසියෝ ද කර්නාටක්, කේරළ හා තමිල්නාඩු ප්‍රාන්තවල වැසියෝ ද රතිඤ්ඤා දල්වමින් සිය සතුට ප්‍රදර්ශනය කළහ.අප මෙහි සඳහන් කළේ වීරප්පන් විසින් සිදුකරනු ලැබූ අපරාධවලින් ඉතා සුළු ප්‍රමාණයක් පමණි. වරෙක ජනතාවගේ වෛරයට පාත්‍ර වූ වීරප්පන් පසු කලෙක ජනප්‍රිය සංස්කෘතිය හරහා විරුවකු කෙරුණේ මේ අන්දමිනි. රාම් ගෝපාල් වර්මා ගේ ‘ජන්ගල්’ චිත්‍රපටය නිර්මාණය වූයේ වීරප්පන් ගේ ක්‍රියාකාරකම් ඇසුරිනි. බොක්ස් ඔෆිස් වාර්තා පිහිටුවූ දෙමළ චිත්‍රපටය ‘කැප්ටන් ප්‍රභාකරන්’ හා කන්නඩ චිත්‍රපටය ‘වීරප්පන්’ සඳහා පාදක වුයේ ද ජාවාරම්කරු වීරප්පන් ගේ පුවතය.මක්කාලි රූපවාහිනී සේවයෙන් විකාශය වූ ‘සන්දන් කාඩු’ (සඳුන් වනය) නමැති මාලා ටෙලි නාටකයට මෙන්ම මලයාලම් චිත්‍රපටයක් වූ ‘කෝරප්පන්, ද ග්‍රේට්’ යන චිත්‍රපටයට ද පාදක වූයේ වීරප්පන්ගේ චරිතයයි.වීරප්පන්, ඉන්ඩියාස් ‘මෝස්ට් වෝන්ටඩ් මෑන්’ යන නමින් සුනන්ද් රඝුරාම් ලියූ ග්‍රන්ථයට මෙන්ම ‘බර්ඩ්ස්, ‘බීස්ට්ස් ඇන්ඩ් බැන්ඩිට්ස්’ යන නමින් කුරුපාකර් හා සේනානි එක්ව ලියූ ග්‍රන්ථයට ද පසුබිම් වූයේ වීරප්පන්ගේ චරිතයයි.වීරප්පන් නමැති චෞර නායකයාගේ චරිතය අළලා නිපැයී ඇති අලුත්ම චිත්‍රපට ද්වය වූ ‘අත්තහාසා’ සහ ‘වන යුද්ධම්’ හි වීරප්පන් ලෙස රඟපාන්නේ දෙමළ නළු කිෂෝර්ය. විජයලක්ෂ්මී නමැති නිළිය වීරප්පන්ගේ බිරිය වූ මුතුලක්ෂ්මී ගේ චරිතයට පණපොවන අතර විශේෂ කාර්ය බළකා නිලධාරී විජයකුමාර් ගේ චරිතයට පණපොවන්නේ අර්ජුන්ය. තමිල්නාඩු මහ ඇමැතිනී ජයලලිතාගේ චරිතය ද චිත්‍රපට දෙකට ඇතුළත්ව තිබෙන අතර එම චරිතයට පණ පොවන්නේ ජයචිත්‍රා නමැති දෙමළ නිළියයි.වරෙක තම වෛරයට පාත්‍ර වූ දුෂ්ටයා, යක්ෂයා ජනප්‍රිය සංස්කෘතිය හරහා විරුවකු, ශ්‍රේෂ්ඨයකු කෙරුණු කල එම නිර්මාණ නරඹා ජය ගොස නඟන්නේ ද දුෂ්ටයාගෙන් තාඩන පීඩන විඳි එම ජන කොටස්ම වීම එක අතකට හාස්‍යයක් නොවන්නේද?කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031021</link>
    <topic>බැබ් ග්‍රහ ලෝකයේ සජීවීකරණ අත්දැකීම්</topic>
    <author>කුමාර</author>
    <content>බැබ් ග්‍රහ ලෝකයේ සජීවීකරණ අත්දැකීම්‘ESCAPE FROM PLANET EARTH’ත්‍රාසය සහ කුතුහලය සපිරි සජීවීකරණ චිත්‍රපටයක් පසුගිය පෙබරවාරි 15දා සිට සිනමා ප්‍රේක්ෂකයන්ගේ නොමඳ ආකර්ෂණය වෙමින් ලොව පුරා ප්‍රදර්ශනය වෙමින් තිබේ. හොලිවුඩයේ අලුත්ම චිත්‍රපට සමාගම වූ රේන් මේකර් එන්ටර්ටේන්මන්ට්ස් හි පළමු නිෂ්පාදනය වන මෙය ’එස්කේප් ෆ්‍රොම් ප්ලැනට් අර්ත්’ ය. මිනිත්තු 89ක ධාවන කාලයකින් යුත් මෙම චිත්‍රපටය නිපැයීමට වැය කර ඇති මුදල ඩොලර් කෝටි 4ක් පමණ වෙයි.චිත්‍රපටයේ කතා පුවතට පසුබිම් වන්නේ බැබ් නමැති ග්‍රහලෝකයයි. එහි වෙසෙන්නේ නිල් පැහැති ජීවීන් කොට්ඨාසයකි. එහි සිටින අභ්‍යවකාශගාමියා ස්ත්‍රොච් සුපර්නෝවා ග්‍රහලෝකයේ සියලු දෙනාගේ ගෞරවයට පාත්‍ර වූ වීරයෙකි.ඔහු විරුවකු ලෙස සැලකුම් ලබන්නේ ගලවාගැනීමේ මෙහෙයුම්වලදී එතෙක් දක්වා ඇති අප්‍රමාණ දක්ෂතා හේතුවෙනි.බැබ් ග්‍රහලෝකයේ පාලකයා වූ ලෙනා හදිසියේ ස්ක්‍රොච්හට දැනුම් දෙන්නේ අතිශය භයංකර ග්‍රහලෝකයක් වූ ඩැන් වෙතින් උපකාර ඉල්ලා සංඥාවක් ලැබුණ බවයි.ස්ක්‍රොච් වහා ගලවාගැනිමේ මෙහෙයුම සඳහා ඩැන් ග්‍රහලෝකයට යාමට සූදානම් වෙයි. ඔහුගේ සොහොයුරා වූ ගැරී ඔහුට අනතුරු අඟවමින් ඉල්ලා සිටින්නේ එම ගලවාගැනීමේ මෙහෙයුමේ නොයෙදෙන ලෙසය. එම අනතුරු ඇඟවීම ගණනකට නොගන්නා ස්ක්‍රොච් ඩැන් ග්‍රහලෝකය වෙත ගොස් එහි වෙසෙන ෂැන්කර් නමැති දුෂ්ටයා ඇටවූ උගුලක හසුවෙයි.ස්ක්‍රොච් ගලවා ගැනීමේ මෙහෙයුම බාරවන්නේ ඔහුගේ සොහොයුරු ගැරීටය. ඒ සඳහා ඔහු යන්නේ තම ග්‍රහලෝකය, තමාගේ බිරිය තිරු සහ වික්‍රමයන්හි නියැළීමේ ආසාවෙන් යුත් පුතු කිප් අතැර දමාය. ඔහුගේ වෑයම කොතෙක් දුරට සාර්ථක වේවිද?කාල් බ්‍රන්කර් ගේ අධ්‍යක්ෂණයක් වන ‘එස්කේප් ෆ්‍රොම් ප්ලැනට් අර්ත්’ තිරගත වී දෙසතියක් ඇතුළත ඩොලර් කෝටි 21ක් පමණ ලොව පුරා ප්‍රදර්ශනය වෙමින් උපයා තිබේ.මේ වසරේදී ඇමෙරිකාවේ ප්‍රදර්ශනය අරඹා පළමු දෙසතිය ඇතුළත ඊට වඩා ආදායම් උපයා තිබෙන්නේ බෲස් විල්ස් රඟන ක්‍රියාදාම චිත්‍රපටය ‘අ ගුට් ඩේ ටු ඩයි හාඩ්’ සහ ‘අයිඩෙන්ටිටි තීෆ්’ යන චිත්‍රපට දෙක පමණි.කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031022</link>
    <topic>පරිගණක සජීවීකරණයෙන් දස්කම් පාන ඩන්ස්ටන් මන්ජුන</topic>
    <author>වසන්ත ජයසිංහ</author>
    <content>පරිගණක සජීවීකරණයෙන් දස්කම් පාන ඩන්ස්ටන් මන්ජුනපසුගියදා පැවැති රාජ්‍ය රූපවාහිනි සම්මාන උලෙළේ 2011 වර්ෂයේ හොඳම පරිගණක සජීවීකරණ ශිල්පියාට හිමි සම්මානය ප්‍රදානය කෙරුණේ ඩන්ස්ටන් මන්ජුනට. ඒ ඔහු ‘සියත’ රූපවාහිනියේ අලුත් අවුරුදු තේමාව යටතේ කළ නිර්මාණයකට. ඩන්ස්ටන් මෙලෙස සිය නිර්මාණකරණය වෙනුවෙන් රූපවාහිනි රාජ්‍ය සම්මාන උලෙළක සම්මානයට පාත්‍ර වුණු දෙවන වතාවයි මේ.”ඇත්තටම එලෙස සම්මානයකින් ඇගයීම නිර්මාණකරුවෙක් විදිහට විශාල දිරිගැන්වීමක්. මුලින්ම මට පරිගණක සජීවීකරණය වෙනුවෙන් සම්මානය හිමිවුණේ ‘සිරස’ ටී.වී. ‘නිවුස්ෆස්ට්’ වෙනුවෙන් කළ නිර්මාණයට. ඒ 2006 අවුරුද්දේ. ඊට පසුවයි දෙවැනි වතාවට මේ සම්මානය මට ලැබුණේ. ඒ සම්මානය සියත ටී.වී. නාළිකාව වෙනුවෙන් ලැබුනත් අද වෙනකොට මම ස්වාධීන රූපවාහිනියේ පරිගණක සජීවීකරණ කටයුතුවලයි නිරත වෙන්නේ.පරිගණක සජීවීකරණය පිළිබඳ හැඟීමක් ඔබ තුළ ඇති වෙන්නේ කොහොමද?ඒ දේට මූලික බලපෑම සිදුවුණේ මම පාසල් යන කාලයේ. කොළඹ ඩී.එස්. සේනානායක විද්‍යාලයෙ අධ්‍යාපනයෙන් පසු යසින්ද කාරියප්පෙරුම ගුරුවරයා මට මුණගැහෙනවා. ඔහුගෙන් ලැබුණු උපදෙස් අනුව වෙළෙඳ දැන්වීම් ආයතනයක අවුරුදු තුනක් මම වැඩ කළා. ඒ අතරතුරදියි සිසිල් රත්නායක මහත්මයා හරහා සිරස ටී.වී. නාළිකාව මට සම්බන්ධ වෙන්න පුළුවන් වුණේ. ඊට පස්සේ සිරස ටී.වී, ශක්ති ටී.වී ඇතුළු එම්.ටී.වී. මාධ්‍ය ජාලයේ විධායක පරිගණක ශිල්පියා දක්වාම මම කටයුතු කළා. ඒ අතර සුපර්ස්ටාර් සීසන් වන්, ටූ, ඩාන්සින් ස්ටාර්, සිරස කුමරිය වැනි ජනපි‍්‍රය වැඩසටහන් ගණනාවක් පරිගණක සජීවිකරණය සිදුකරන්න මට පුළුවන් වුණා.විශේෂයෙන් මම කියන්න ඕන ගෝමස් හේවා මගේ පියා වගේම නාලිනි ද සිල්වා මගේ මවගේ චිත්‍රකලා ආභාසය මට ලැබෙන්න ඇති. ඒ ශක්තිය නිසයි අලුත් නිර්මාණ කරන්න මට පුළුවන් වුණේ.අද වෙනකොට පරිගණක සජිවිකරණ ක්ෂේත්‍රයේ තරගකාරිත්වයක් තියෙනවද?ඔව්. ඒක හොඳ ප්‍රවණතාවයක්. මොකද හොඳ නිර්මාණ කරන්න අපි පෙලඹෙනවා. ඒ වගේම අලුතින් ක්ෂේත්‍රයට එන අයට හොඳ අවස්ථා තියෙනවා. ඇත්තටම අද වෙනකොට වෘත්තිය මට්ටමක් දක්වා වර්ධනය වෙලා තියෙනවා. ඒ වගේම තව දෙයක් මම කියන්න ඕන. දවසින් දවස තාක්‍ෂණික ලෝකය දියුණු වෙනවා. නමුත් ඒ තාක්‍ෂණය හදාරන්න අපිට අද තැනක් නැහැ. අන්තර්ජාලය හරහාමයි ඒ දැනුම හොයන්න වෙලා තියෙන්නේ. ඒ වෙනුවෙන් විශාල පිරිවැයක් දරන්න ඕන. නමුත් අපිට එහෙම කරන්න අමාරුයි. ඒ නිසා මේ ක්ෂේත්‍රයට යම් අනුග්‍රහයක් ඇතිවිය යුතුයි කියලයි මට හිතෙන්නේ.අද අපිට පරිගණක සජිවිකරණයේ හොඳ නිර්මාණකරුවන් ඉන්නවද?ඔව් ඒ ගැන ලොකු සතුටක් අපට තියෙනවා. ඉතාම හොඳ නිර්මාණකරුවන් අපේ රටේ ඉන්නවා. ආසියාතික රටක් විදියට ඒක ලොකු ආඩම්බරයක්. අනික් දේ මම කියන්න ඕන තමන්ම මේ නිර්මාණකරණයේ යෙදෙන්න ඕන. අන්තර්ජාලයේ ඩවුන්ලෝඩ් කරගෙන නිර්මාණ කිරීම මම අනුමත කරන්නේ නැහැ. තමන්ගේම නිර්මාණ එළිදැක්වීමයි වැදගත්.මෙවර මේ සම්මානය මට ලැබුණේ ‘සියත’ ටී.වී. නාළිකාවට. අලුත් අදහසක් සිංහල අලුත් අවුරුද්ද වෙනුවෙන් මා ඉදිරිපත් කළ නිසා.වසන්ත ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031023</link>
    <topic>අපදානය හා අධ්‍යයනය එකට එක් කළ නිහාල්සිංහ : පුරෝගාමි තෙවැනි ඇස</topic>
    <author>සුනිල් මිහිඳුකුල</author>
    <content>අපදානය හා අධ්‍යයනය එකට එක් කළ නිහාල්සිංහ : පුරෝගාමි තෙවැනි ඇසරංගනයත් සංස්කරණයත් සිනමාවේ සාධනීය අංග දෙකකි. එම විෂය ක්ෂේත්‍ර දෙකත් එහි නියැළි ප්‍රාමාණික කලාකරුවන් දෙදෙනකු (ගාමිණි ෆොන්සේකා, ටයිටස් තොටවත්ත) ගැනත් නව පරපුරේ තරුණ සිනමා විද්‍යාර්ථියකු වන නුවන් නයනජිත් කුමාර විසින් මීට ඉහත අගනා පොත් දෙකක් ලියන ලදි. ‘නිහාල්සිංහ : පුරෝගාමි තෙවැනි ඇස’ එම මඟ අනුදකිමින් ඔහු ලියු අලුත්ම සිනමා ග්‍රන්ථය වෙයි. එයින් ඔහු ආවරණය කරන්නේ කැමරාකරණයයි; එසේම එහි නිරත සිංහල සිනමාවේ අද්විතීය කලාකරුවකු වන ඩී. බී. නිහාල්සිංහයන් ය.නුවන්ගේ මේ පොත එක් පැත්තකින් අපදානයත් අනිත් පැත්තෙන් අධ්‍යයනයත් එකට එක්කළ සුවිශේෂ පොතක් ලෙස හඳුන්වා දෙනු කැමැත්තෙමි.ගාමිණිත්, ටයිටසුත්, නිහාල්සිංහත් යනු සිංහල සිනමාවේ මහා පුරුෂයන් පස්දෙනාගෙන් තිදෙනෙකි. මගේ පෞද්ගලික කල්පනාවට අනුව අනෙක් දෙදෙනා වන්නේ ආචාර්ය ලෙස්ටර් ජේම්ස් පීරිස් හා ආචාර්ය තිස්ස අබේසේකර ය. මෙහිදි ලෙස්ටර් කිසියම් ආයතනයක් නම් ඉහත සෙසු කලාකරුවන්ගෙන් ඔහුගේ අනුගාමිකයන් නොවන්නේ නිහාල්සිංහයන් පමණි. ඔහු ස්ව උත්සාහයෙන්ම සිනමාව හදාළ අයෙකි.නුවන්ගේ පොතේ පළමු පරිච්ඡේදය සපුරා වෙන්ව ඇත්තේ නිහාල්සිංහගේ පියා (ඩී. බී. ධනපාල) මව (රති ධනපාල) යුවළගේ ජීවිතය හා ඔවුන්ගේ නිර්මාණශීලි කාර්ය සාධනය වෙතටය. ඒ සඳහා නුවන් වැඩි ඉඩකඩක් (පිටු දෙසීයකට ආසන්න) වෙන් කරයි. ඇත්ත වශයෙන්ම මේ මව්පිය යුවළ ගැන ප්‍රාමාණික විග්‍රහයක් නොකර නිහාල්සිංහ අපදානය ගැඹුරින් විමර්ශනය කළ නොහැකිය. මන්ද යත්; ඔහුගේ ප්‍රතිභාව හා පෞරුෂය ගොඩනැඟෙන්නේ කොටින්ම ධී ශක්තිය වැඩෙන්නේ ඒ හරහා වන බැවිනි. නිහාල්සිංහ බුද්ධිමය සම්භාෂණ දෙකකින් පෝෂණය වෙයි. එකක් ඔහුගේ පියාගේ අදීන පුවත්පත් කලා ජීවිතයයි; අනික ඔහුගේ මවුගේ සුරම්‍ය ලලිත කලා දිවියයි.සෙසු කලාකරුවන් හා සාපේක්ෂව ගෙන නිහාල්සිංහ අභිවෘත්තිය (CAREER) හැදැරීම යනු තරමක සංකීර්ණ ක්‍රියාන්විතයක් බවට පත්වන්නකි. ඒ; ඔහු තම අවකාශය තුළ එක් ක්ෂේත්‍රයකට පමණක් සීමා වී නිර්මාණ කළ කලාකරුවකු නොවන නිසාය. ඔහු චිත්‍රපට අධ්‍යක්ෂවරයෙකි. එහිදී ද ඔහු වෘත්තාන්ත, අර්ධ වෘත්තාන්ත, වාර්තා හා ප්‍රවෘත්ති චිත්‍රපට යනාදි වශයෙන් විවිධ වර්ගීකරණයෙන් යුතු චිත්‍රපට අධ්‍යක්ෂණය කර ඇත. ඔහු සිනමා ඡායාරූප ශිල්පියෙකි; සංස්කාරකවරයෙකි. සිනමා පරිපාලකවරයෙකි. මෙහිදි අති සුවිශේෂ වූ කාරණාව වන්නේ ඔහු එකී ක්ෂේත්‍ර සියල්ලෙහිම සාර්ථක වූත් පරිසමාප්ත වූත් පුද්ගලයකු වීමයි.නිහාල්සිංහ සිංහල සිනමාවේ බිහිවූ අග්‍රගණ්‍ය කැමරා ශිල්පියෙකි. නුවන් තම පොතේ නිහාල්සිංහයන්ට පූර්වයෙහි මෙරට වෘත්තාන්ත සිනමාවේ වෙසෙස්, නිර්මාණශීලි ආස්ථානයක් හිමිකොටගත් ලාංකේය කැමරා ශිල්පීන් පස්දෙනකු ගැන සඳහන් කරයි. ඒ ලෙස්ලි පේදිරිස්, විලි බ්ලේක්, මයික් විල්සන්, ලෙනින් මොරායස් හා සුමිත්ත අමරසිංහ ය. මේ නාමාවලියට එම්. එස්. ආනන්ද ගේ නම ද එක්වූයේ නම් මැනවැයි සිතමි. ‘ගොළු හදවත’, ‘නිධානය’ වැනි චිත්‍රපටවල ඔහුගේ සිනමා ඡායාරූපකරණය අති විශිෂ්ට වූ බව අමුතුවෙන්ම කිව මනා ද?නිහාල්සිංහ චිත්‍රපට කැමරාකරණයේ දී අලුත් අත්හදා බැලීම් ගණනාවක්ම කළේය. නව නම්‍යතා හා ප්‍රවණතා හඳුන්වා දුන්නේය. හස්තගත කැමරාව, කිල්ෆිට් කාචය, සිනමාස්කෝප් ක්‍රමය ඊට නිදසුන් ය. ඒ අනුව සිංහල සිනමාවට නව තාක්ෂණය හඳුන්වා දීමේ පුරෝගාමියා වන්නේ ඔහුය.නිහාල්සිංහ කැමරාව මෙහෙයවූ චිත්‍රපට කීපයකම නාමාවලියේ දක්නා ලැබෙන්නේ කැමරා කෝණ හා රූප නිර්මාණ නිහාල්සිංහගේ කියාය. විද්වත් පිළිගැනීමට අනුව එම අංශය අධ්‍යක්ෂවරයාගේ කාර්යභාරයට යටත් ය. කැමරා කෝණ හා රූප නිර්මාණය කැමරා ශිල්පියාගේ නම් ඉන් උද්ධරණය කෙරෙනුයේ එම චිත්‍රපටවල නිල නොවන කර්තෘකයා කැමරා ශිල්පියා බව නොවේ ද?නිහාල්සිංහ පරිපාලනයට යොමු වන්නේ රජයේ චිත්‍රපට අංශයෙනි. 1968 - 1972 අතර කාල වකවානුව තුළ ඔහු එහි අධ්‍යක්ෂවරයා වූයේය. ඒ වන විට පරිපාලන ක්ෂේත්‍රයට එක්වූ ළාබාලම පුද්ගලයා නිහාල්සිංහ විය යුතුය.නිහාල්සිංහ වෘත්තාන්ත චිත්‍රපට තුනක් අධ්‍යක්ෂණය කර ඇත. ඒ ‘වැලිකතර’, ‘රිදි නිම්නය’ හා කෙළිමඩල’ ය. මෙයින් ‘වැලිකතර’ යනු කවර මිම්මෙන් මැන්න ද ප්‍රශස්තතර සිනමා කලා කෘතියකි. එය සිංහල සිනමාවේ හොඳම චිත්‍රපට දහයෙන් එකකි. ‘වැලිකතර’ට සාපේක්ෂව ගත් විට නිහාල්සිංහගේ සෙසු චිත්‍රපට දෙක සාර්ථක නැතැයි මම සිතමි. විශිෂ්ට තිර රචනයක දායකත්වය නොලැබීම ඊට මුඛ්‍ය හේතුව විය හැකිය. ‘නැටුම් පටුන’, ‘තරුණ විය’, ‘නියඳ රටා’, ‘භක්ති’, ‘නිම්නයක හදවත’ නිහාල්සිංහගේ වාර්තා චිත්‍රපටය. ඔහු ප්‍රවෘත්ති චිත්‍රපට (News Reel) රැසක් ද තනා ඇත.විචාරක පිළිගැනීමට අනුව 70 දශකය සිංහල සිනමාවේ ස්වර්ණමය යුගයයි. එය ස්වර්ණමය යුගයක් බවට පත්කිරීමෙහි දැවැන්ත බලවේගය නිහාල්සිංහයන්ය. ඒ; ඔහු 1972 - 1977 අවදියේ රාජ්‍ය චිත්‍රපට සංස්ථාවේ මහා කළමනාකරු හා ප්‍රධාන විධායක නිලධාරියා ලෙස ගත් පියවර හේතු කොටගෙනය. එය නිහාල්සිංහගේ තරුණ වියේ හොඳම සමයයි. ඒ වකවානුව ඔහු කැප කළේ ‘දේශීය සිනමාවක් කරා’ නම් වූ සංකල්පය ක්‍රියාත්මක කරන්ටය. ඒ ක්‍රියාන්විතය ඉඳුරා සාර්ථක වූයේය. ඔහු කළ ඉහළම දේ ලෙස බුහුමන් ලැබිය යුතු වන්නේ මිලියන 29 ක්ව සිටි ප්‍රේක්ෂක සංඛ්‍යාව මිලියන 74 දක්වා වර්ධනය කිරීමය. චිත්‍රපට බෙදාහැරීම රජයට පවරා ගැනීමෙන් ඔහු ඉතාමත්ම ක්‍රමවත් වේදයක් පවත්ව ගෙන ගියේය. සිංහල චිත්‍රපට උදෙසා තිබු තිර කාලය 58% දක්වා ඉහළ නැංවූයේය. මෙය ලෝකයේ කිසිම රටක චිත්‍රපට කර්මාන්තයක සිදු නොවූ තත්ත්වයකි. වෙනත් රාජ්‍ය ව්‍යවසායකත්වයන් එකිනෙක අසාර්ථක වෙද්දි චිත්‍රපට සංස්ථාව ලාභ උපයන ආයතනයක් බවට පත් කළේය. දූෂණයෙන් තොර වීම, නාස්තිය අවම කිරීම, කාර්යක්ෂමතාව මෙන්ම මනා කළමනාකරණය ඊට හේතුභූත වූ කාරණා ය.බස් එකේ වැඩට ඇවිත් බස් එකේ ගෙදර ගිය ලංකාවේ එකම චිත්‍රපට සංස්ථා පරිපාලකයා නිහාල්සිංහයන් ය. සරමක් ඇඳගෙන අන්‍ය වේශයෙන් සිනමාහල් කරා ගොස් ඒවායේ අඩුපාඩු සොයා බැලු එකම පරිපාලකයා ඔහුය. දේශීය සිනමා කලාවක් හා කර්මාන්තයක් ප්‍රතිෂ්ඨාපනය කිරීම සඳහා නිහාල්සිංහයන් විසින් ගන්නා ලද දුක්ඛ සෙය්‍යා දුර්භෝජන අතිමහත් ය.1979 දී ලංකාවට රූපවාහිනි මාධ්‍යයේ ආගමනය සිදු වීමත් සමඟම නිහාල්සිංහ දකුණු ආසියාවේ ප්‍රථම වර්ණ වෘත්තිය විඩියෝ නිෂ්පාදන ආයතනය (ටෙලිසිනේ) ආරම්භ කළේය. ටෙලිනාට්‍ය හා වෙළෙඳ දැන්වීම් රැසක් නිර්මාණය කිරීමෙන් ද රූපවාහිනි ක්ෂේත්‍රයට නිහාල්සිංහ දැක්වූ දායකත්වය අතිමහත්ය.මේ සකලවිධ කාරණා නුවන් තම පොතෙන් ගැඹුරු පිරික්සුමකට ලක් කරයි.නුවන්ගේ පොතට ඉතා දුර්ලභ ඡායාරූප රැසක් ද ඇතුළත් ය.මෙබඳු සාරගර්භ සිනමා පොතක් පළ කිරීමට ඉදිරිපත් වීම සම්බන්ධයෙන් අපේ ප්‍රණාමය ‘සුරස’ ප්‍රකාශන අධිපති පේ‍්‍රම් දිසානායකට ද හිමිකර දීම මගේ යුතුකමකි.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031024</link>
    <topic>ඔව්! මගේ ගම තුම්පනේ තමයි</topic>
    <author/>
    <content>ඔව්! මගේ ගම තුම්පනේ තමයිලේක්හවුස් ඉන්වෙස්ට්මන්ට් සමාගමේ ප්‍රකාශන අංශය භාරව සිටින අතුල සෙනෙවිරත්න මිත්‍රයා පසුගිය දිනෙක මා හමුවන්ට අප නිවෙසට ආවා. තම ආයතනයෙන් පළවන නවකතා අතරින් තවමත් වැඩිම අලෙවියක් තියෙන්නේ ටී. බී. ඉලංගරත්නයන්ගේ නවකතාවලට බව ඔහු එහිදි මා හා කියා සිටියා. අදටත් සැලකිය යුතු කර්තෘ භාගයක් මාස්පතා ඉලංගරත්නගේ පවුලේ අයට යවන බවත් අතුල තවදුරටත් කියා සිටි දෙයක්.ඉලංගරත්න උසස් සාහිත්‍යධරයෙක් වීම කෙසේ වෙතත් උඩරට ගැමි සමාජය පාදක කරගෙන හොඳ නවකතා කීපයක්ම ඔහු අතින් ලියවි තිබෙනවා. මෙහිදී මට මතක් වෙන්නේ මාර්ටින් වික්‍රමසිංහයන් ඉලංගරත්නගේ නවකතා සම්බන්ධයෙන් වරක් පළ කළ අදහසක්. උඩරට ගැමියන්ගේ ජීවිතය හා චරිතය පිළිබඳ සුහද දැනුමක් ඉලංගරත්නට ඇති බව ඔහු තම ‘උපන් දා සිට’ කෘතියෙහිලා සඳහන් කර තිබෙනවා.ඉලංගරත්න උපන්නේ මහනුවර තුම්පනේ හතරලියැද්දේ වැලිගොඩපොළ නම් වූ ගමේ. දේශපාලන විරුද්ධවාදීන් ‘තුම්පනයා’ කියා ඔහුට අවඥාවට ලක් කරද්දී ඔහු සිනාසෙමින් කිව්වේ “ඔව්. මං තුම්පනේ තමයි” කියායි.ඉලංගරත්න මට වැදගත් වෙන්නේ දේශපාලනඥයෙක් විදියට නෙමෙයි. එයින් අදහස් වෙන්නේ නැහැ, දේශපාලනඥයකු විදියට ඔහු කරපු කාර්යභාරය මා අගය නොකරන බවක්. කෙසේ වෙතත් මට ඔහු වැදගත් වන්නේ නවකතා කරුවකු විදියටයි.දේශපාලන ජීවිතය ඉලංගරත්නට උසස් නිර්මාණ කරන්ට බාධාවක් බවත් වික්‍රමසිංහයන් කියා තිබෙනවා. ඒත් ඉලංගරත්න ඒක කවදාක්වත් පිළිගත්තෙ නැහැ.“දේශපාලනය ලේඛකයකුගේ අත්දැකීම් වඩාත් පුළුල් කරවන ක්ෂේත්‍රයක්. මා නිරන්තරවම ජීවත්වන්නේ සමාජයේ පෑගෙන ජනකොටස් හා සමඟයි. එයින් ලද අත්දැකීම් තමයි මගේ සාහිත්‍ය නිර්මාණවල දකින්න පුළුවන් වෙන්නේ.”ඉලංගරත්නයන් වරක් මා හා එසේ කියා සිටියා.මා මුල් වතාවට ඉලංගරත්නයන් මුණ ගැසුණේ 1988 ටේදී පමණ. ඊට පස්සෙත් අවස්ථා දෙක තුනකදී මා ඔහු මුණගැසී තිබෙනවා. ඒ නුගේගොඩට මඳක් නුදුරින් පිහිටි ඔහුගේ නිවෙසෙදි. එහිදී ඔහුගේ ජීවන පැවැත්ම දුටු මට වඩාත් සාක්ෂාත් වූ කාරණාව වුණේ ‘ඉලංගරත්න දේශපාලනයෙන් හොඳට හම්බු කළා’ යැයි ඔහුගේ දේශපාලන විරුද්ධවාදීන් කී චෝදනා මොනතරම් අසත්‍ය ද යන්නයි.ඉලංගරත්නයන්ගේ බිරිය ඉතාම නිහතමානි කාන්තාවක්. ඇය කවදත් මා පිළිගත්තේ සුහදව හා සංග්‍රහශීලීව.ඉලංගරත්නයන් හා කළ එක්තරා සම්මුඛ සාකච්ඡාවකදී ඔහු මගෙන් මෙහෙම ඇහැව්වා.“ඇත්තෙන්ම මා සාහිත්‍යකරුවෙක් ද? මා නවකතා කීපයක්ම ලියා තිබෙනවා. තවදුරටත් ලියමින් සිටිනවා. එහෙත් මා සාහිත්‍යකාරයකු ලෙස හඳුන්වන්ට සුදුසු දැයි මා දන්නේ නැහැ.”මා ඉලංගරත්නයන් හමුවන විට ඔහු දේශපාලනයෙන් සමුගෙන පූර්ණකාලීනවම ලේඛන වෘත්තියේ නියැළි සිටියා.ඉලංගරත්න සිංහල සිනමාවට ද සම්බන්ධතාවයක් දැක්වූවෙක්. ඒ අංශ තුනකින්. ඔහු චිත්‍රපට දෙබස් හා තිරකතා රචකයෙක්. නළුවෙක්. ඔහුගේ නවකතා බොහෝමයක්ම සිනමාවට නැඟී තිබෙනවා. ඒ ‘ළසඳා’, ‘තිලක හා තිලකා’, ‘සසර’, ‘නිවෙන ගින්න’ හා ‘මංගලා’ වැනි නවකතා. හැබැයි මේ හැම නවකතාවක්ම වගේ සිනමාවට නැඟුණේ ඉලංගරත්නයන් ඇමැති ධුරයක් දැරු 1970 - 77 යුගයේ. ඔහු ඇමැතිවරයෙක් නිසා ඔහුගේ නවකතා සිනමාවට නැඟීමෙන් වෙනත් වරප්‍රසාද ලබාගත හැකි ය යන හැඟීමක් සමහරවිට නිෂ්පාදකවරුන් අතර තියෙන්න ඇති.ඉලංගරත්න පනස් ගණන්වලදී චිත්‍රපට දෙබස් රචකයකු විදියට කටයුතු කළත් හැත්තෑවේ දශකයේ චිත්‍රපට සංස්ථාව පවත්වපු තිරනාටක පාඨමාලාවට ශිෂ්‍යයකු විදියට සම්බන්ධ වුණා. එයින් සාක්ෂාත් වුණේ තිර නාටක රචනය පිළිබඳ වැඩිදුරටත් හැදෑරීමට ඔහු තුළ තිබු දැඩි වුවමනාව. එසේම එවැන්නකට ඉදිරිපත් වීමෙන් ඔහු ප්‍රකට කළ නිහතමානි බව ද වැදගත්.ඉලංගරත්නගේ නවකතාවලින් සිනමාවට නැඟුණු කතා අතරින් මං පෞද්ගලිකව හුඟක් කැමැති ‘ළසඳා’ චිත්‍රපටයට. ඒක ඉතාම හොඳින් චිත්‍රපටගතව තිබුණා. අන්තර් ජාතික කතෝලික සම්මානයක් ලැබුණු ප්‍රථම සහ එකම සිංහල චිත්‍රපටය වුණෙත් ‘ළසඳා’.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=av13031025</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාබොලිවුඩ් සිනමාව මුළු ලොවට ගෙනයන්න දායක වූ රංගන ශිල්පියෙකු තමයි අමීර් ඛාන්. පසුගියදා ඔහුට බටහිර රටක රාජ්‍ය නායකයෙකුගෙන් විශේෂ පණිවුඩයක් ලැබුණා. පණිවුඩය එවා තිබුණේ බ්‍රිතාන්‍ය අගමැති ඩේවිඩ් කැමරන්. අගමැතිවරයා දන්වා සිටියේ තමන්ගේ ඉන්දීය සංචාරය අතරතුර දී අමීර්ව මුණ ගැසෙන්නට බලාපොරොත්තු වන බවයි. මේ පණිවුඩය ලැබීමෙන් අමීර් බෙහෙවින් සතුටට පත්වුණා.ඩේවිඩ් කැමරන් වැනි රාජ්‍ය නායකයෙකු මුණ ගැසී කතාබහ කරන්නට ලැබීම සතුටට හේතුවක් නොවෙයි ද? තමන් යොදාගෙන තිබුණු වැඩ කටයුතුවලට විරාමයක් තැබූ අමීර්, පසුගියදා බ්‍රිතාන්‍ය අගමැතිවරයා හමුවුණා. මීට කලින් ද ඩේවිඩ් කැමරන් අගමැතිවරයා බොලිවුඩ් සිනමා කලාකරුවන්, කලාකාරියන් හමුවී තිබෙනවා. ඔහු මුල් වරට හමුවූ බොලිවුඩ් රංගන ශිල්පියා අමීර් නොවෙයි.කොහොම වෙතත් බ්‍රිතාන්‍ය අගමැතිවරයා අමීර්ව හමුවන්නට තීරණය කළේ එක්තරා රූපවාහිනී වැඩසටහනක් නැරැඹීමෙන් පසුවයි. මේ දිනවල ඉන්දීය පේ‍්‍රක්ෂකයන් අතර ජනපි‍්‍රයත්වයට පත්වූ මෙය, ‘සත්‍යමේව් ජායතේ’ නම් වූ වැඩසටහනයි. ඉන්දියාවේ පවතින නොයෙකුත් අකටයුතුකම් සහ අසාධාරණකම් විවෘතව කතාබහ කරන මේ වැඩ සටහන මෙහෙයවන්නේ අමීර්.විසිතුරු බොලිවුඩ් සිනමාව පිළිබඳ කිසිවක් කතා නොකරන ‘සත්‍යමේව් ජායතේ’, වැඩ සටහන් මාලාව ඩේවිඩ් කැමරන් අගමැතිවරයාගේ සිතෙහි කා වැදී තිබෙන නිසයි, ඔහුට අමීර්ව මුණගැසෙන්නට අවශ්‍ය වුණේ.මේ හමුවේ දී අමීර්, බ්‍රිතාන්‍ය අගමැතිවරයා සමඟ ඉන්දියාවේ කාන්තාවන් සහ ගැහැනු ළමයින් මුහුණ දෙන ප්‍රශ්න පිළිබඳ ලොකු කතාබහක නියැළුණා. ඉතා සුහදව මෙන්ම සමීපව අදහස් හුවමාරු වූ මේ කතාබහෙන් පසුව බ්‍රිතාන්‍ය අගමැතිවරයා සහ අමීර් නවදිල්ලි නගරයේ පිහිටි ජානකී දේවි අනුස්මරණ විදුහලේ සිසුවියන් පිරිසක් ද මුණ ගැසුණා.අමීර්ට මේ වන විට ලොව පුරා මාධ්‍ය ආයතනවලින් විතරක් නොවෙයි වෙනත් බටහිර රාජ්‍ය වෙතින් ද උණුසුම් ප්‍රතිචාර හිමි වෙමින් පවතිනවා. මීට කලින් 2010 වසරේ දී ඔහුට ඇමෙරිකානු ජනාධිපති බැරැක් ඔබාමා සමඟ භෝජන සංග්‍රහයකට සහභාගි වීමේ වරමක් ද හිමිවුණා. මෑත අවස්ථාවකදී අමීර්ගේ ඡායාරූපයක් ලෝක ප්‍රකට ‘ටයිම්’ සඟරාවේ කවරයෙහි පළවූ බවත් එම කලාපයෙහි ඔහු පිළිබඳ කවරයේ කතාවක් පළවූ බවත් ඔබට මතක ඇති.බ්‍රිතාන්‍ය අගමැතිවරයා හමුවීම සහ ‘සත්‍යමේව් ජායතේ’ වැඩ සටහන පිළිබඳ අදහස් දැක්වූ අමීර් මෙලෙස පැවසුවා...“අගමැතිවරයා මාව හමුවන බවට ආරංචිය මට ලැබුණේ සති තුනකට විතර කලින්. එතුමා ‘සත්‍යමේව් ජායතේ’ බලනවා. අපි මේ වැඩ සටහන් ඉදිරිපත් කරන්න කලින් ඒ ඒ විෂයයන් ගැන පර්යේෂණ කරනවා. විශේෂයෙන්ම කාන්තාවන් මුහුණ දෙන ප්‍රශ්න ගැන. ඒ විශේෂත්වය නිසා තමයි බ්‍රිතාන්‍ය අගමැති තුමාව හමුවෙන්න මට අවස්ථාව ලැබුණේ.”අමීර් පැවසුවා.සුරූපී ජූහි චවුලා සහ ශාරුක් ඛාන් සිනමා ලොව පෙම්වතුන් බවට පත්ව රසික ප්‍රසාදය දිනාගත්තා. අනූව දශකයේ දී බොලිවුඩ් පුරය වර්ණවත් කළ මේ දෙදෙනා අතර පවතින්නේ වෘත්තීයමය සම්බන්ධකමක් විතරක්ම නොවෙයි. දැඩි හිතවත්කමක්. මේ හේතුව නිසා ශාරුක් සහ ජූහි එකට එක්වී ව්‍යාපාර කටයුතු ද කරන බව රහසක් නොවෙයි. මේ හිතවත්කම සහ විශ්වාසය නිසයි, ජූහි ගේ බාල සහෝදරයාට ශාරුක් ගේ දැවැන්ත සිනමා සමාගමේ වගකිව යුතු නිලයක් පැවරුණේ. ශාරුක් සතුව පවතින රෙඩ් චිලීස් එන්ටර්ටේන්මන්ට්ස් නම් වූ චිත්‍රපට නිෂ්පාදන සමාගමේ ප්‍රධාන විධායක නිලධාරී තනතුර හිමි වූයේ බොබි චවුලා නම් වූ ඔහුටයි.මීට වසර දෙකකට පමණ කලින් බොබි චවුලා අසනීප වුණා. ඔහුට ‘කෝමා’ නම් වූ රෝගී තත්ත්වය වැලඳී තිබෙන බවයි, වෛද්‍යවරු ප්‍රකාශ කළේ. එදා සිට මේ වනතුරු වරින් වර බොබිට මේ රෝගී තත්ත්වය මතුවී තිබෙනවා. මේ නිසා ඔහුට රෙඩ් චිලීස් සමාගමේ ප්‍රධාන විධායක තනතුරෙහි වැඩ කටයුතු කරගැනීමට නොහැකි තත්ත්වයක් මතුවෙලා.මේ පිළිබඳ අවධානයෙන් සිට ඇතැම් උදවිය ශාරුක්ට පැවසුවේ බොබිට රෝගී තත්ත්වයෙන් සේවය කළ නොහැකි නිසා ඔහු ඉවත් කරන ලෙසයි. ඒත් ශාරුක් එවැන්නක් කිරීමට පෙලඹුණේ නැහැ. බොබිගේ අසනීප තත්ත්වය ඔහු ගණන් ගත්තේත් නැහැ. තමන්ගේ හිතවත්ම මිතුරිය වන ජූහි චවුලා ගේ සහෝදරයා එලෙස රැකියාවෙන් ඉවත් කිරීම ශාරුක්ට බෙහෙවින් අපහසු කරුණක් වුණා.කාලය ටිකෙන් ටික ගතවෙද්දී බොබි වරින් වර අසනීප වීම නිසා රෙඩ් චිලීස් එන්ටර්ටේන්මන්ට්ස් හි වැඩ කටයුතු අඩාල වන තත්ත්වයකට පත්වුණා. මේ තත්ත්වය දිගින් දිගටම පැවතුණහොත් තම සමාගම කඩා වැටේදෝයි ශාරුක්ට සිතුණා. දින ගණනක් කල්පනා කළ ශාරුක් අන්තිමේ දී තීරණයකට එළඹුණා. ඒ, බොබි චවුලාව ඉවත් කරන්නටයි.ඔහුගෙන් හිස්වන තනතුරෙහි වැඩ කටයුතු කරන්නට ශාරුක් විසින් පත් කරනු ලැබුවේ වෙන්කි මයිසෝර් නමැත්තායි. ඔහු මීට කලකට පෙර ශාරුක් සතු කොල්කටා නයිට් රයිඩර්ස් ක්‍රිකට් කණ්ඩායමේ ප්‍රධාන විධායක ලෙස කටයුතු කළා. දැන් ශාරුක් මෙන්ම ඔහුගේ අනෙකුත් සේවකයන් ද බලා සිටින්නේ වෙන්කිගේ හැකියාවන් දෙසයි.තම සහෝදරයාව රැකියාවෙන් ඉවත් කිරීම පිළිබඳ ජූහි චවුලා මෙතෙක් කිසිවක් ප්‍රකාශ කර නැහැ. ඒත් මීට මාස කිහිපයකට උඩදී ජූහි, ශාරුක්ට චෝදනාවක් කළැයි ඉන්දීය මාධ්‍යයන්හි පළ වී තිබුණා.ඇය චෝදනා කළේ රෙඩ් චිලීස් එන්ටර්ටේන්මන්ට්ස් සමාගම අද පවතින ශක්තිමත් තත්ත්වයට පත් කරන්නට තම සහෝදරයාගෙන් ඉටුවූ සේවය ශාරුක්ගේ ඇගැයීමට ලක් නොවූ බවයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=am1303101</link>
    <topic>සිරුරට මෙන්ම මනසටත් ඇසටත් ව්‍යායාම අවශ්‍යයි</topic>
    <author>ටෙක්ලා පද්මිණි කාරියවසම්</author>
    <content>සිරුරට මෙන්ම මනසටත් ඇසටත් ව්‍යායාම අවශ්‍යයිඒ ව්‍යායාම නිවෙසින්ම අරඹමුදේශීය වෛද්‍ය ක්‍රමය පිළිබඳ ජාතික ආයතනයේ වෛද්‍ය නිලධාරීවෛද්‍ය සහායක පුහුණු අංශයේ ප්‍රධානීජී. එම්. මාලා පෙරේරාබොහෝ දෙනා මානසික විවේකය හා ව්‍යායාම සොයාගෙන නිවහනින් එළියට යති. ඒත් එසේ යන අය විවේකය හා ව්‍යායාම තමන්ට නිරතුරුවම ලැබෙන්නේ තම නිවහනේ දී බව නොදනිති.සැනසිල්ල - සතුට තිබෙන තැන මානසික විවේකය තිබේ. ඒත් බොහෝ දෙනා කාර්යාලයීය ප්‍රශ්න මෙන්ම අනෙක් අයගේ ප්‍රශ්න තම නිවහන තුළට කැන්දා ගැනීම හේතුවෙන් අද අපේ නිවස තුළ සතුටත් විවේකයත් අහිමි වී තිබේ. සැබවින්ම පුද්ගලයකුට විවේකය තියෙන්නේ තමන්ගේ නිවස තුළමය.ව්‍යායාම කරන්න පාරට දුවන්න වෙරළට දුවන්න ජිම් එකකට යන්න අද අපි පුරුදු වී සිටිමු.ව්‍යායාම, කායික ව්‍යායාම, මානසික ව්‍යායාම වශයෙන් අංග දෙකක් තිබේ. අධික වියදමක් දරා ගේ දොර වැඩට සේවකයන් තබා ගැනීමට හුරු වී සිටින පිරිස් ව්‍යායාම සඳහා මුදල් වියදම් කරමින් “ජිම්” එකට යති.ඇවිදීම දිවීම ආදි ව්‍යායාම මඟින් පේෂීන් සුළු ප්‍රමාණයකට පමණක් ඒකාකාරිව ව්‍යායාම ලැබේ. පුද්ගලයකුගේ හිසේ සිට දෙපතුලටම ඇසට මෙන්ම මනසට ද ව්‍යායාම අවශ්‍යයි. එසේ ශරීරයේ සියලු ඉන්ද්‍රියන්ට ව්‍යායාම ලබා ගැනීම ගේ ඇතුළේදී ආරම්භ කළ යුතුයි.මනසට හා ඇසට අවශ්‍ය ව්‍යායාම ලබා ගැනීමට සහල්වල වී ඇහිඳීම, අපද්‍රව්‍ය ඉවත් කිරීම, හොඳ දේ අතරින් නරක දේවල් තෝරා ගැනීම, එදිනෙදා ජීවිතයේදී සමාන දේ අතරින් අසමාන දේ තෝරා ගැනීම ආදී ක්‍රියාකාරකම් වැදගත් වේ. එමඟින් මනසට ඇසට මෙන්ම ශරීරයේ මාංශ පේෂිවලට ද නොදැනීම හොඳ ව්‍යායාමයක් ලැබේ.අද මව්වරු දරුවන්ට මාළු කටු ඉවත්කර ආහාර සකසා දීම කොස් ඇට, රටකජු ආදි ද්‍රව්‍යයන්ගේ පොතු ඉවත්කර ආහාරයට ලබාදීම කිරීමට හුරු වී සිටිති. එහෙත් මාළු කටු ඉවත්කර ගැනීමට ආහාරයක පොතු හැර ආහාරයට ගැනීමට වෙරලු උගුරැස්සා ලොවි අහුලා ගෙන සෝදා කෑමට ළමයා යොමු කිරීම මඟින් ළමයාගේ මනසට ලැබෙන ව්‍යායාම හේතුකොට ගෙන දරුවන්ගේ තීරණ ගැනීමේ හැකියා වර්ධනය වේ.ආහාරවල තද බව රළු බව ඇඟිලි මඟින් හඳුනා ගැනීම හේතුකොට ගෙන නුසුදුසු ආහාරය ප්‍රතික්ෂේප කිරීමටත් සුදුසු ආහාර මුඛ්‍ය තුළදී හැපීමටත් තීරණය ගැනීමට මනස පුරුදු කරවයි.වර්තමානයේ දරුවෝ ආහාර හැපීමට මැළි වෙති. හපන්නේ විකන්නේ නැතිව කුඩා කැබලි ලෙස ආහාර ගැනීමට හුරු වීම හේතුවෙන් මුඛයට ලැබෙන ව්‍යායාම අහිමි වෙයි.ආයුර්වේදයේ ආහාර ගැනීමේ ක්‍රම කිහිපයකි. ඒවා කාජ්‍ය බෝජ්‍ය ලේහ ආදි වශයෙන් දක්වා ඇත. උරා බීම මඟින් ආහාර සපා ගිලීම මගින් ලේහ කිරීම හෙවත් ලෙව කෑම මඟින් මුඛයේ දත් දිව සහ කම්මුල් හි මාංශ පේෂින්ට ව්‍යායාම ගෙන දෙයි.මෑත අතීතයේ පවා වැඩිහිටියෝ ශ්‍රමණ පූජක ආදීන්ට මෙන්ම විහාරස්ථානයේ බුදු ගේ තුළදී ද පසඟ පිහිටුවා වැඳීම සිදු කළහ. ඒත් අද දරුවෝ පසඟ පිහිටුවා මවුපියන් හෝ නොවඳිති.පසඟ පිහිටුවා වැඳීමෙන් ශරීරයේ සියලු මාංශ පේශින්ට ඉතා හොඳ ව්‍යායාමයක් ලැබේ. දවස පුරා පුටුවක එකම ඉරියව්වෙන් කාලය ගත කරන පුද්ගලයාට ශරීරයේ සියලු මාංශ පේශීන් මෙන්ම ශරීර අභ්‍යන්තර ඉන්ද්‍රියයන්ට ද හොඳ ව්‍යායාමයක් ලැබී රුධිර ගමනාගමනය වේගවත් වී ශරීරය නිරෝගී වීමට පසඟ පිහිටුවා වැඳීම හේතු වෙයි.අතීතයේ නිවෙස්වල විවිධ උස මට්ටම් වලින් යුත් ආසන තිබිණි. ඒවායේ ඉඳ ගැනීම මඟින් ශරීරයේ ඉරියව් නිතර වෙනස් වේ. එසේ වුවද අද නිවෙස් හි විවිධ උස් මට්ටම් වලින් ආසන නොවීම හේතු කොට ගෙන දණහිසේ මෙන්ම පිටකොන්දේ ආබාධ ඇති වේ. අප නොසලකා හැරිය ද විවිධ උස මට්ටම්වලින් යුත් ආසන මත හිඳ ගැනීම හොඳ ව්‍යායාමයකි.අද තරුණ බාල මහලු සියලු දෙනාටම ඇන තබාගෙන වාඩිවීමට ඇති හැකියාව අහිමි වී ඇත. ඇන තබාගෙන වාඩි වීම මඟින් ශරීරයේ සියලු මාංශ පේශින්ට ව්‍යායාම ලැබේ. බිම ඇන තියා ගෙන වාඩිවීම දෙපාවල මාංශ පේශීන්ට පිටේ උදරයේ මාංශ පේශින්ට මෙන්ම වකුගඩුවල මුත්‍රා මාර්ගයේ ආහාර මර්ගයේ පේශින්ට ව්‍යායාම ලැබීම මඟින් ඒවායේ ක්‍රියාකාරිත්වය වර්ධනය වී පුද්ගලයා නිරෝගී කරයි.වැසිකිළි කොමඩ් භාවිතය හේතුවෙන් ආහාර මාර්ගයේ අපර කොටසට හෙවත් අධෝ මාර්ගයට ලැබෙන ව්‍යායාම අහිමි වීම අන්ත්‍ර රෝග ඇතිවීමට මෙන්ම අධෝ මාර්ගයේ ක්‍රියාකාරිත්වය අඩපණ වීමට හේතු වෙයි. නිසි ලෙස මලපහ නොවීම නිසා ගුදයේ අපද්‍රව්‍ය කොටස් ඉතිරි වීමට මෙන්ම අධෝ මාර්ගයේ මාංශ පේශි නිසි ලෙස පිරිසුදු නොවීම ද සිදු වේ.අද වන විට භාවිතයෙන් ඉවත් වෙමින් තිබුණ ද ජල මුද්‍රිත බිම් පෝච්චි වැසිකිළිය භාවිතය නිසා දණහිස වළලුකර සන්ධි, කශේරුකාවන්ට මෙන්ම ශරීරයේ මාංශ පේශීන්ට ද විශේෂයෙන් අධෝ මාර්ගයේ මාංශ පේශීන්ට මනා ලෙස ව්‍යායාම ලැබේ.නිසි ලෙස මලපහ වීම සහ මුත්‍රා පහවීම නිසා මුත්‍රා පෙරීමේ ක්‍රියාකාරිත්වය මනාව සිදුවීමත් බඩවැලේ ක්‍රියාකාරිත්වය උද්දීපනය වීමත් සිදු වේ.තම ශරීරයේ ක්‍රියාකාරිත්වය නිසි ලෙස පවත්වාගෙන යාම සඳහා නිවසේ දී මඳ වේලාවක් බිම ඇන තියාගෙන සිටීම හා සෙමෙන් නැඟිටීම වරින්වර කිරීම ඉතා යෝග්‍ය වේ.ස්වභාවික ශරීර ඉරියව්වලින් ඉවත්වීම මිනිසා රෝගී කරන අතර පාරට බැස දිවීම ඇවිදීම අතපය විසි කිරීම මඟින් මිනිස් සිරුරට අවශ්‍ය සියලු ව්‍යායාම නොලැබේ.කොන්දේ නිසි ක්‍රියාකාරිත්වය සඳහා බිම වැටි ඇති කුඩා ද්‍රව්‍ය දණහිස් නොනමා ඇහිඳ ගැනීම යෝග්‍යය. එමඟින් කොන්දට, කෙණ්ඩට, ඇසට, ඇඟිලිවලට, ව්‍යායාම ලැබේ. ඉන් මනස ඒකාග්‍ර වීම සිදුවන අතර ශරීරයේ සමතුලිත භාවය රඳවා ගැනීමට ද උපකාරී වේ. ඔබට බිමට නැමි අහුලා ගැනීමට දෙයක් නැත්නම් ජිල් බෝල කිහිපයක් කාසි කිහිපයක් බිම දමා අහුලා ගැනීමට හුරුවන්න.තම උසට ඉහළින් ඇති දෙයක් දෙපයේ ඇඟිලි තුඩින් එසැවී ගැනීමට උත්සාහ කිරීම ද ශරීරයට හොඳ ව්‍යායාමයකි. ඒ අවස්ථාවේ කකුලෙන් කකුලට බර මාරු කිරීම අස්ථි පද්ධතියට හොඳ ව්‍යායාමයකි.බොහෝ නිවෙස් හි දුරකථනය අසල පුටුවක් තබා තිබේ. එහෙත් දුරකථනය භාවිතයේ දී හිටගෙන සිටීමෙන් විශාල කැලරි ප්‍රමාණයක් දහනය වේ. ශරීරයේ බර කකුලෙන් කකුලට මාරුවීම දෙපා සඳහා හොඳ ව්‍යායාමයකි.ව්‍යායාම කරද්දී සපත්තු පැලඳීම අද විලාසිතාවකි. එයින් යටි පතුල් ආවරණය වේ. එදා ජනයා ගල් බොරලු සහිත මංමාවත් හි නිරුවත් දෙපයින් ඇවිද ගියහ. ඉන් යටි පතුලේ ඇති නිල ස්ථාන තෙරපීම මඟින් ශරීරයේ අභ්‍යන්තර ඉන්ද්‍රියයන් උද්දීපනය වී නිරෝගී භාවය ළඟා විය. අඩු තරමින් නිරුවත් දෙපයින් පාරේ ඇවිද යාම කෙසේ වෙතත් තම නිවහන තුළ හෝ මිදුලේ පාවහන් නැතිව ඇවිද යාමට හුරු වන්න.රෙදි සෝදන යන්ත්‍රය නිසා ඔබ නොදැනුවත්වම ඔබේ සිරුරට ලැබෙන ව්‍යායාම අහිමි වී යයි. රෙදි සෝදා මිරිකීම හේතු කොටගෙන දෑත්වලට ඇඟිලිවලට ව්‍යායාම ලැබෙන අතර දෑතේ රුධිර නාළ විවෘත වී රුධිරය ගලා යාම ක්‍රමානුකූල වේ. ඉන් මාංශ පේශින් නිරෝගි වීම ද සමේ වර්ණය පැහැපත් වීම ද සිදු වේ.පිටේ මාංශ පේශින් සඳහා ව්‍යායාම ලබාදීමට ඔබට අවශ්‍ය නම් නිදාගෙන සිටියදී සිරුර ඉහළට එසවීම කළ හැකිය. කොඳු ඇට පේළිය දිගේ එන මාංශ පේශි එල්ලා වැටීම නවතා කොඳු ඇට පෙළ ශක්තිමත් කිරීමට සිරුර ඉදිරියට නැමී කුදු වීම වැළැක්වීමට කළ හැකි පහසු සරල ව්‍යායාමය දෑත දෙපසට දමා සාළුව භාවිත කරමින් පිට පිස දැමීමයි.ඉඳහිට හෝ ළිඳකින් දිය ඇදගෙන නෑමට හුරු වන්නේ නම් එය ඔබේ සිරුරට මනා ව්‍යායාමයකි. එමඟින් ශරීරයේ සමබරතාවය පවත්වා ගැනීමට මනස හුරු වෙයි. එයින් පිටේ මාංශ පේශී එල්ලා වැටීම වැළැකෙයි. කොඳුඇට පේළියට හොඳ ව්‍යායාමයක් ලැබි ස්නායු පද්ධතියේ ක්‍රියාකාරිත්වය වැඩි දියුණු වෙයි.ඔබ ඔබේ මොළයට විවේක නොදී මොළයට වැඩ දිය යුතුය. මොළය නිරතුරුව ක්‍රියාවේ යෙදවීම මඟින් මොළයේ කොටස් ක්ෂය වී යාම වළක්වාලයි.ආහාර වර්ග සැකැසීම ද ශරීරයට ව්‍යායාමයකි. වී කෙටීම, තෙල් සිඳීම, පොල් සම්බෝල සෑදීම, තල කෙටීම, පිටි කෙටීම, වී, සහල් පූ කිරීම මඟින් ශරීරයට කම්පන දරා ගැනීමේ හැකියාව ලැබේ.එමඟින් ශරීරයේ මාංශ පේශි ලිහිල් වී රුධිර ගමනාගමනය ක්‍රමවත් වේ. ගැබිනි මව්වරුනට අලුත් වී වනක් කෙටීමට දීමට අදත් ගමේ වැඩිහිටියෝ හුරු වී සිටිති. ඉන් ගැබිනි මවගේ ප්‍රසූතිය පහසු කරයි.අද ගෘහිණියෝ සකසන මැල්ලුම් කෑමට දරුවන් මෙන්ම වැඩිහිටියෝ ද ඉතා අකමැතිය. ඊට හේතුව වී ඇත්තේ මැල්ලුම සිහින්ව ලියා නොතිබීමයි. මැල්ලුම් ලිවීම බැරෑරුම් කාර්යයකි. දෑත තුවාල කොට නොගෙන සිහින්ව මුවහත් පිහියකින් මැල්ලුම් ලිවීම කලාවකි.මැල්ලුම් ලිවීමේ කලාව ව්‍යායාමයකි. ඉන් මනස ද ඇස් ද ශරීර මාංශ පේෂින් ද එකවර එක ලෙස ක්‍රියාත්මක වේ. මැල්ලුම් කොළ මිටක් විනාඩි කිහිපයක් නිසි ලෙස හසුරුවා තබා ගැනීම කාන්තාවන්ගේ අතෙහි මාංශ පේශී ශක්තිමත් කිරීමට උපකාරී වේ. ඉන් අතට දැනෙනා සංවේදනා දියුණු වේ.ආහාර හැපීම ඇඹරීම හැරුණු විට මුව තුළ ජලය කලතමින් තබා ගැනීම ද මුඛයේ මාංශ පේශින් ශක්තිමත් කරයි.ගෙදර වැඩපළ තියෙද්දී කාර් එකේ ජිම් එකට ගොස් වෙහෙස වී ව්‍යායාම කරති. ව්‍යායාම මැෂිමකට වී එක තැන දුවන අය ගෙදරදී හයියෙන් ඇවිදින්නේවත් නැත. ව්‍යායාම මැෂිම මඟින් බලහත්කාරයෙන් අපිව දුවවද්දී දණහිස් සන්ධිවල ගෙවීම් සිදුවිය හැකිය.එමෙන්ම දණහිස් සන්ධි ආශ්‍රිතව ඉදිමුම් ද ඇති විය හැකිය.ජිම් එකට ගොස් ව්‍යායාම කරන අය වෙහෙස වූ පසු හොඳ ආහාර වේලක් ගනිති. එහි මේදය ද පිෂ්ටය ද අධිකය. ව්‍යායාම කරන පුද්ගලයන් විශේෂ ආහාර වේලක් ගත යුතු නැත.ව්‍යායාම කරන පුද්ගලයන් වෙහෙස වූ නිසා සීනි අධික ආහාර තෙල් අධික ආහාර කෙටි කෑම වර්ග, සීනි අධික පාන ගැනීම කිසිසේත් යෝග්‍ය නැත. එසේ කිරීමෙන් ව්‍යායාමයෙන් ලත් ප්‍රතිඵලය ද ශුන්‍ය වී යයි.ව්‍යායාම කළ පසු ජලය හෝ තැබිලි වතුර වැඩි ප්‍රමාණයක් පානය කිරීම විවේකයෙන් සිටීම කෙටි ආහාර නොගෙන ඊළඟ ප්‍රධාන ආහාර වේල සඳහා යොමුවීම වැදගත්ය. එළවළු වැඩි ප්‍රමාණයක් ආහාරයට එක්කර ගැනීම මඟින් ශරීරය සැහැල්ලු කරයි.ඔබ තරබාරු පුද්ගලයෙකු නම් ආහාර ගැනීමට පළමුව මද උණුසුම් වතුර වීදුරුවක් පානය කිරීමෙන් අධික ආහාර ප්‍රමාණයක් ශරීරගත වීම වළක්වා ගත හැකිය.රෝගී පුද්ගලයන්ට ද නිවසේ සිට ම ව්‍යායාම කළ හැකිය. රෝගී පුද්ගලයන් තමන්ගේ ශරීරය තමන් විසින්ම හැකි ලෙස පිරිමැද ගැනීම, හිස පීරා ගැනීම, ශරීරයේ තෙල් ආලේප කරගැනීම කළ හැකිය.කාර්යබහුල ජීවිතයක ඉහත ක්‍රියාකාරකම් කරදරකාරී වැඩ ලෙස ඔබ මෙතෙක් සිතා සිටියා විය යුතුය. එහෙත් ඒ සිතිවිල්ලෙන් මිදී ඔබගේ සිරුරේ ද මනසේ ද විවේකය පතා එදිනෙදා ජීවිතයේ ක්‍රියාකාරකම් නිවැරැදිව කරන්න. එය ඔබට ලබාගත හැකි අමිල ව්‍යායාමයන්ය.ටෙක්ලා පද්මිණි කාරියවසම්ඡායාරූප - දුෂ්මන්ත මායාදුන්නේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=am1303102</link>
    <topic>බෙහෙත් නැතිවත් ප්‍රෙෂර් බස්සගන්න පුළුවන්</topic>
    <author>සාගරිකා දිසානායක ජයසිංහ</author>
    <content>බෙහෙත් නැතිවත් ප්‍රෙෂර් බස්සගන්න පුළුවන්කොළඹ වෛද්‍ය පීඨයේ ඖෂධ වෛද්‍ය විද්‍යා අංශාධිපතිනි කායික රෝග පිළිබඳ මහාචාර්ය පි‍්‍රයදර්ශනී ගලප්පත්තිඅද සමාජයේ බොහෝ දෙනකු පීඩා විඳින රෝගයක් අධික රුධිර පීඩනය. ඒ තරම් ලොකු වේදනාවක් නොදැනුණාට සංකූලතා බහුල අවදානම් සහිත රෝගයක්. අධික රුධර පීඩනය මාරාන්තික වන අවස්ථා ද තිබෙනවා.මේ රෝගය ඇතිවීමට ප්‍රධාන වශයෙන් ම බලපාන්නේ වැරැදි ජීවන රටාව. ඊට අමතරව ජානමය බලපෑම්, වකුගඩු රෝග, රුධිර නාළ ආශි‍්‍රත රෝග ආදියත් මෙම රෝගය ඇතිවීමට හේතු වෙනවා. ඒත් අධික රුධිර පීඩනයට ගොදුරුවන රෝගීන් අතරින් 95% ක්ම ඊට ගොදුරු වීමට නිශ්චිත හේතුවක් කිව නොහැකියි.අධික රුධිර පීඩනය ඇතිවීමට බලපාන ප්‍රධාන කරුණු කිහිපයක් ම තිබෙනවා. ඒවා නම් තරබාරුකම හෙවත් ස්ථුලතාව, ප්‍රමාණවත් තරමට ව්‍යායාම නැති වීම, අධික ලෙස මත්වතුර බීම හා මානසික ආතතියයි.රුධිර පීඩනය හෙවත් ‘ප්‍රෙෂර් එක’ තිබෙන රෝගීන් වගේ ම බොහෝ දෙනකු නොදන්නා කරුණක් වන්නේ සාමාන්‍යයෙන් නිරෝගී පුද්ගලයකු ගේ රුධිර පීඩන මට්ටම කුමක් ද? එය ඉහළ ගිය විට දැන ගන්නට හැකි නිශ්චිත ලක්‍ෂණයක් තිබෙනවාද යන්නයි.වයස අවුරුදු 35 – 40 පමණ වන විට වෙනත් රෝගාබාධයක් නැතත් ඉඳහිට හෝ තම වෛද්‍යවරයා හෝ රෝහලක් වෙත ගොස් තමන්ගේ රුධිර පීඩන මට්ටම මැන බලා ගැනීම සුදුසුයි. අධික රුධිර පීඩනය හටගත්තත් බොහෝ විට කිසිම රෝග ලක්‍ෂණයක් නොපෙන්වන හෙයින් රෝග තත්ත්වය උත්සන්න වන තුරුම ඔබට ඒ බව නොදැනෙන්නට පුළුවන්.දියවැඩියාව, කොලෙස්ටරෝල් වැනි රෝග තත්ත්වයනට ගොදුරු වූවන් නම් බොහෝ විට වෛද්‍ය පරීක්‍ෂණවලට යොමු වන නිසා අධික රුධිර පීඩන මට්ටමත් මැන බැලීමට ඔවුනට පහසුයි. ඇතැම් විට කරකැවිල්ල හිස රුදාව හෝ ශරීරයට අපහසු ගතියක් දැනීම අධික රුධිර පීනයේ ලක්‍ෂණ වෙන්නට පුළුවන්. ඒත් මේ රෝග ලක්‍ෂණ පහළ වෙන්නේත් කලාතුරකින් කෙනෙකුට.වෛද්‍යවරයා හෝ රෝහලක් වෙත ගොස් රුධිර පීඩන මාපකයකින් රුධිර පීඩන මට්ටම මැන ගත හැකියි. නැතහොත් ඉලෙක්ට්‍රෝනික රුධිර පීඩන මාපකයකින් රුධිර පීඩනය මැන ගන්නටත් පුළුවන්. රුධිර පීඩනය දෙ ආකාර වේ. එනම් හෘදය වස්තුව මඟින් ශරීරයේ අවයවයන් වෙත රුධිරය පොම්ප කරන අවස්ථාවේ පවතින රුධිර පීඩන මට්ටම මැනීම. එය  ”Systolic Blood preasure” යනුවෙන් හැඳින්වෙනවා. සාමාන්‍ය නිරෝගී පුද්ගලයකුගේ මේ ඝණයේ රුධිර පීඩන මට්ටම රසදිය මිලි මීටර 140 ට වඩා අඩුවෙන් තිබිය යුතුයි.හෘදය ස්පන්දනය ලිහිල්වන අවස්ථාවේ පවතින රුධිර පීඩන මට්ටම ”Diastolic blood preasure” යනුවෙන් හඳුන්වනවා. නිරෝගී පුද්ගලයකු ගේ එම රුධිර පීඩන මට්ටම රසදිය මිලි මීටර 90 ට වඩා අඩුවිය යුතුයි. සාමාන්‍යයෙන් බාල හා තරුණ පිරිසට වඩා වැඩිහිටියන් මහලු පුද්ගලයන් අධික රුධිර පීඩනයට ගොදුරු වීමේ වැඩි ප්‍රවණතාවක් දක්වනවා.ඔබට අධික රුධිර පීඩනය ඇතැයි වෛද්‍යවරයා නිගමනය කළහොත්, එක්වරම ඖෂධ මගින් අධික රුධිර පීඩනය පාලනය කිරීමට ඔහු උත්සාහ නොකරයි. බොහෝවිට නිවැරැදි ජීවන රටා, ක්‍රමවත් ආහාර රටා සහ ප්‍රමාණවත් තරම් ව්‍යායාම්වල නිරතවීමෙන් ඖෂධවලින් තොරව අධික රුධිර පීඩනය පාලනය කර ගැනීමට ඔබට උපදෙස් දෙනු ඇත. ජීවන රටාවේ පැහැදිලි වෙනස්කම් මඟින් ආහාර රටා සහ ව්‍යායාම මඟින් අධික රුධිර පීඩන තත්ත්වය පාලනය කළ නොහැකි නම් පමණක් වෛද්‍යවරයා ඔබට ඖෂධ නියම කරනු ඇත.ඖෂධවලින් තොරව අධික රුධිර පීඩනය පාලනය කරගත හැකි ක්‍රම කිහිපයකි.1. ජීවන රටාව වෙනස් කිරීම. තමා තරබාරු පුද්ගලයකු නම් සිරුරෙහි බර අඩු කර ගැනීම.2. දිනකට පැය බාගයක් ගණනේ සතියකට දින 4 හෝ 5 ව්‍යායාමවල නිරත වීම. එසේ කිරීමෙන් සතියකට මිලි මීටර 5 – 10 දක්වා රුධිර පීඩන මට්ටම අඩු කරගත හැකි බව වෛද්‍ය පරීක්‍ෂණවලින් සනාථ කර තිබේ.3. එළවළු සහ පලතුරු කොටස් පහ බැගින් දිනකට ආහාරයට ගැනීම. කොටසක් ලෙස සැලකෙන්නේ කුඩා ඇපල් ගෙඩියක් හෝ කෙසෙල් ගෙඩි දෙකක ප්‍රමාණය වේ.4. ආහාරයට ගන්නා ලුණු ප්‍රමාණය අඩු කර ගැනීම.5. මානසික ලිහිල් බව ඇතිකර ගැනීම.මානසික ආතතිය ඇති නොවන පරිදි තම දෛනික කටයුතු සැලසුම් කර ගැනීම. භාවනා ක්‍රම, යෝග ව්‍යායාම, සංගීතය හෝ නැටුම් වැනි ගත සිත ප්‍රබෝධවත් වන කටයුතුවල යෙදීම.මෙවැනි කටයුතුවල යෙදීම අධික රුධිර පීඩනය ඇති පුද්ගලයන්ට එය අඩු කර ගැනීමටත් රෝගයට ගොදුරු නොවී සිටීමටත් මහඟු පිටිවහලක් වේ. ව්‍යායාම කිරීම සඳහා වෙනම වේලාවක් වෙන් කරගත නොහැකි නම්, තමාගේ දෛනික කටයුතු අතරම ඒ සඳහා සුළු වේලාවක් යොදා ගත හැකිය.නිදසුන් ලෙස තමා ගේ කාර්යාලයට හෝ නිවසට යායුතු දුරෙන් බස් නැවතුම් දෙකක් හෝ තුනක් කලින් රථයෙන් බැස ඇවිද යාම, තරප්පු නැගීම සඳහා විදුලි සෝපානය වෙනුවට පිය ගැටපෙළ භාවිතා කිරීම වැනි දේ කළ හැකිය. එංගලන්තය වැනි රටවල පාසල් වියේ පටන්ම දරුවන් නිවැරැදි ආහාර සහ ජීවන රටාවන්ට හුරු කරනු ලැබේ.නිදසුන් ලෙස පාසලට කිලෝ මීටරයක් හෝ දෙකක් මෙහායින් රථය නවතා පාසල වෙත පයින් ඇවිදීම මෙන්ම සතියේ එක් දිනක් විවේක කාලයේදී පලතුරු ආහාරයට ගැනීමට නියම කිරීම වැනි දේ දැක්විය හැකිය.දිවා විවේකයේදී කෙටි කෑම වර්ග වෙනුවට සලාද හෝ පලතුරු අනුභව කරන පාසල් දරුවන් දිරි ගැන්වීම සඳහා ඔවුනට තරු ලකුණු හෝ විශේෂ ලකුණු ලබා දීමද ඒ වැඩපිළිවෙළෙහි අංගයකි. අපේ රටේ දරුවනට ද එවැනි වැඩසටහන් ක්‍රියාත්මක කිරීමෙන් කුඩා කල සිටම දරුවන් ව්‍යායාමය සිය දෛනික කටයුත්තක් ලෙස ඉටු කිරීමටහුරු වෙති.දුම් ඉරීම, මත් වතුර පානය හෝ වෙනත් මත්ද්‍රව්‍ය භාවිතයට හුරු වී ඇත්නම් එය වහාම නතර කළ යුතුය. මත් වතුර බීම අධික රුධිර පීඩනයෙන් ඇතිවන ප්‍රධාන සංකූලතාවන් වන හෘදයාබාධ, ආඝාතය (අංශභාගය) සහ ස්නායු දුර්වල වීමට ඍජුවම බලපෑම් කරයි.අධික රුධිර පීඩනය සඳහා ලබා දෙන ඖෂධ නිසි ලෙස භාවිතා කිරීම.චර්යා රටාව වෙනස් කිරීමෙන් පවා අධික රුධිර පීඩන මට්ටම අවම මට්ටමකට ගෙන එන්නට නොහැකි වන අවස්ථාවලදී නො එසේ නම් අධික රුධිර පීඩනය ශරීරයේ වෙනත් ඉන්ද්‍රියයන්ට බලපෑම් කරන තත්ත්වයට පත් වී ඇත්නම්, වෛද්‍යවරු ඖෂධ නියම කරති. අධික රුධිර පීඩනය සඳහා දෙනු ලබන ඖෂධ කාණ්ඩ හයක් පමණ වේ.A.C.E Inhibitors  ඖෂධ කාණ්ඩය. මේ ගණයට අයත් වන්නේ කැප්ටොපි‍්‍රල් (captopril) සහ ඉනැලපි‍්‍රල් (Enalepril) යන ඖෂධ වේ. විශේෂයෙන් ම දියවැඩියාව සමඟ අධික රුධිර පීඩනය ඇති රෝගීනට ලබා දෙනුයේ මේ වර්ගයේ ඖෂධ වේ. මේ වර්ගයේ ඖෂධ මඟින් වකුගඩු ආරක්‍ෂා කරන හෙයින් මේ වර්ගයේ ඖෂධ මඟින් රෝගීනට වැඩි වාසි අත්වෙයි. වකුගඩු මගින් වැඩිපුර ප්‍රෝටීන පෙරීයාම මේ ඖෂධ මගින් පාලනය කරයි.මේ ඝණයේ ඖෂධ ප්‍රථම වතාවට ගන්නා විට, රුධිර පීඩනය අඩු වීම එකවරම තරමක් වැඩි වේගයකින් සිදු වීම නිසා ක්ලාන්ත ගතියක් ඇති වීමට ඉඩ තිබේ. එහෙයින් මේ ඖෂධ මුල්වරට භාවිතා කරන විට රාත්‍රි කාලයේ නින්දට යාමට පෙර භාවිතා කිරීම සුදුසුය.සාමාන්‍යයෙන් වෛද්‍යවරු ඒ රෝගියා ගේ වකුගඩු පරීක්‍ෂාවකින් පසුව අවශ්‍ය නම් මේ ඖෂධ නියම කරති. ඖෂධ අරඹා සති දෙකකින් පසු සීරම් ක්‍රියේටිනින් පරීක්‍ෂණයක් නැවත සිදුකර බලනු ඇත. මෙම ඖෂධවලින් ඇති විය හැකි අතුරු ආබාධයක් වන්නේ වියළි කැස්සක් ඇති වීමයි. එසේ වූයේ නම් ඒ ඖෂධය වෙනුවට වෙනත් ඖෂධයක් ලබාදීමට කටයුතු කෙරේ. ඒ වෙනුවට (Angio tentny Deseptor blocers)  වර්ගයේ ඖෂධ භාවිතා කරනු ඇත. මේ දෙවර්ගයේම ඖෂධ දියවැඩියා රෝගීනට වඩාත් සුදුසු වනු ඇත.දෙවැනි ගණය වන්නේ කැල්සියම් චැනල් බ්ලොකර්ස් වර්ගයේ ඖෂධ වේ.Nefe detine  නෙෆිඩටීන් Verapamil, Ditiazen හා Amlodipine වැනි ඖෂධ.මේ වර්ගයේ ඖෂධ වඩාත් සුදුසු වන්නේ වියපත් රෝගීන් සඳහාය. මේ ඖෂධවලින්ඇති විය හැකි අතුරු ආබාධ වන්නේ කකුල් ඉදිමීම හෝ බඩ වේළීමයි. මේ ලක්‍ෂණ ඇත්නම් වෛද්‍යවරයාට ඒ බව පවසා බෙහෙත් වෙනස් කරවා ගත හැකිය.Thiazide diuretics  වර්ගයේ ඖෂධ.Hydrochlorothiazide මේ වර්ගයේ ඖෂධ මඟින් ශරීරයේ ඇති ජලය සමඟ පොටෑසියම් ද ඉවත් වේ. වැඩිපුර මුත්‍රා පිට වීමට ඉඩ ඇති හෙයින් උදෑසන මේ වර්ගයේ ඖෂධ ලබා ගත යුතුය. අධික රුධිර පීඩනය එතරම් තදින් නැති නම් එය අඩු කර ගැනීම සඳහා මේ වර්ගයේ ඖෂධ වඩා සුදුසුය. මේවායෙන් සිදු වන අතුරු විපාක ඉතා අඩුය. මුත්‍රා පිටවීම වැඩි නම් ඔබේ වෛද්‍යවරයාට ඒ බව පැවසූ විට ඒ වෙනුවට වෙනත් ඖෂධයක් ලබා දෙනු ඇත.Betablockers  - වර්ගයේ ඖෂධAtenalol (ඇටනලොල්) සහ මෙටොප්‍රොලෝල් (Metoprolol) වැනි ඖෂධ. මේ වර්ගයේ ඖෂධ වඩාත් සුදුසු වන්නේ හෘදය ආශි‍්‍රත රෝග හෝ හෘදයේ ක්‍රියාකාරීත්වය අඩුවීමක් ඇති රෝගීන්ටය. මෙම ඖෂධ ඇදුම රෝගය වැඩි කරන සුළු හෙයින් ඇදුම සහිත රෝගීනට සුදුසු නොවේ. මෙම ඖෂධ ලබා ගත් විට ඔබට හුස්ම ගැනීමේ අපහසුවක් දැනේ නම් ඒ බව වෛද්‍යවරයාට දන්වා ඒ වෙනුවට වෙනත් ඖෂධයක් ලබාගත හැකිය.Methyl dopa prazocin  වර්ගයේ ඖෂධ.අධික රුධිර පීඩනය ඉතා වැඩි රෝගීන්ට ලබා දෙයි. මේවා ලබා ගන්නා විට පිළිපැදිය යුතු උපදෙස් ඔබේ වෛද්‍යවරයාගෙන් අසා ගැනීම වැදගත්ය.අධික රුධිර පීඩනය සඳහා ඖෂධ ලබා ගන්නා රෝගීන් විසින් පිළිපැදිය යුතු කරුණු:තමා ලබා ගන්නා බෙහෙත් වර්ගවල ඖෂධීය නාමය හා තමා ලබා ගත යුතු මාත්‍රාව නිවැරැදිව දැන සිටීම.ඖෂධය ලබා ගත යුතු වෙලාව නිවැරදිව දැන ඒ වෙලාවට ම ඖෂධය ලබා ගැනීම. නිදසුනක් ලෙස ඉන්ඇලපි‍්‍රල් ඖෂධය මිලි ග්‍රෑම් 5 ක් උදේට සහ සවසට, දිනපතා ආදී වශයෙන්.අධික රුධිර පීඩනයට අමතරව වෙනත් රෝග ඇත්නම් ඒ සඳහා ලබා ගන්නා ඖෂධවල නම් සහ ප්‍රමාණය ද ඒ ඒ ඖෂධවලින් ඇතිවිය හැකි අතුරුඵල පිළිබඳ සාමාන්‍ය දැනුමක් හෝ තිබීම වැදගත් වේ.නිදසුනක් ලෙස කොලෙස්ටරෝල් පාලනය සඳහා ඇටෝවා ස්ටැටින්, දියවැඩියාව පාලනය සඳහා මෙට්ෆෝර්මින් සහ රුධිර කැටි ගැසීම අවම කිරීමට ඇස්පි‍්‍රන් ආදී වශයෙන්. නියමිත මාත්‍රාව සහ ඖෂධ ලබා ගත යුතු වෙලාව ද දැන සිටිය යුතුය.වෛද්‍යවරයා විසින් කිසියම් ඖෂධයක් ගැනීම නතර කිරීමට උපදෙස් දෙන තාක් කල් එම ඖෂධය දී ඇති උපදෙස් පරිදිම ලබා ගත යුතුය.මසකට වරක් වත් රුධිර පීඩනය මැන ගත යුතුය.ඇතැම් ඖෂධ ගන්නා විට වකුගඩුවල ක්‍රියාකාරීත්වය පිළිබඳ පරීක්‍ෂා කිරමට සිදුවේ. එවැනි අමතර පරීක්‍ෂාවන් වෛද්‍යවරයා නියම කළ විට නිසිකලට ඒ සඳහා අවශ්‍ය රුධිර පරීක්‍ෂණ කරගත යුතුය.අධික රුධිර පීඩනය විශේෂ රෝග ලක්‍ෂණ පළ නොකරන රෝගයකි. එහෙයින් එම රෝගය සුව වී ඇත්දැයි රෝගියාට අවබෝධයක් නැත. එහෙයින් වෛද්‍යවරයා වෙත ගොස් රුධිර පීඩනය මැන බලා වෛද්‍ය උපදෙස් මත හැර බෙහෙත් නැවැත්වීම හෝ වැඩිපුර ගැනීම නොකළ යුතුය.ඖෂධ නිසි ලෙස ගබඩා කිරීම.ඖෂධයේ නම ලියන ලද දුඹුරු පැහැති බෝතල් වලට දමා හොඳින් පියන වසා තබන්න.තෙතමනය රහිත හිරුඑළියට නිරාවරණය නොවන ස්ථානයක ගබඩා කළ යුතුය.දිගු කාලීනව ඖෂධ ලබා ගන්නා රෝගීන් තමා ගන්නා බෙහෙත් නිතරම ළඟ තබා ගත යුතුය.තමන් ලබා ගන්නා ඖෂධ රජයේ ලියාපදිංචි කරන ලද සුදුසුකම් සහිත ඖෂධවේදීන්සහිත ඖෂධ අලෙවිසලකින් ලබා ගත යුතුය.තමාට නුපුරුදු බෙහෙතක් ලබා දුන් විට ඒ පිළිබද වෛද්‍යවරයාගෙන් හෝ ඖෂධවේදියාගෙන් විමසා බැලිය යුතුය.ඖෂධ වෙනස් කළ විට ඒ පිළිබඳව ඇසීමට රෝගියාට අයිතියක් තිබේ. ඖෂධ කුඩා ළමයින්ට පහසුවෙන් ලබා ගත හැකි ස්ථානවලින් ඈත් කර තැබිය යුතුය.කඩදාසි කැබලි හෝ ආවරණයකින් තොරව බෙහෙත් ළඟ තබා ගැනීම නුසුදුසුය.බෙහෙත් වර්ග කිහිපයක් එකම ඇසුරුමක දමා ගෙන තිබීමෙන් එකම බෙහෙත වැරදීමකින් දෙවරක් ගැනීමට ඉඩ තිබේ. එසේ වූ විට බෙහෙත් අධිමාත්‍රාවක් ගැනීමෙන් ඖෂධ විෂවීමට ඉඩ තිබේ.ඕනෑම රෝගයක් සුවය සඳහා ඖෂධවලින් නිසි ප්‍රතිඵල ලබා ගත හැක්කේ තමන් ගන්නා ඖෂධ පිළිබඳ රෝගියා තුළ ප්‍රමාණවත් දැනුමක් ඇත්නම් පමණි. ඒ පිළිබඳ අවබෝධයක් ලබා ගන්නට රෝගියාට හැකියාවක් නැතිනම් රෝගීන්ට ඖෂධ ලබාදෙන්නා තුළ ඒ පිළිබඳ මනා අවබෝධයක් තිබීම වැදගත් වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=am1303103</link>
    <topic>“පිට කෙනෙක් ටීවී එක ඇල්ලුවා කියලා නෝනා සබන්ගාලා ටීවී එක හේදුවා”</topic>
    <author/>
    <content>“පිට කෙනෙක් ටීවී එක ඇල්ලුවා කියලා නෝනා සබන්ගාලා ටීවී එක හේදුවා”මනෝ විද්‍යා උපදේශකමේජර් සුසන්ත ද සිල්වා (විශ්‍රාමික)මා දිනක් පින්තූර රාමු කරන ස්ථානයට ගොඩවැදුණේ මීට පෙර මා විසින් රාමු කිරීම සඳහා ලබාදී තිබූ මගේ සහතික පත්‍රයක් ලබාගැනීම සඳහාය. එම ස්ථානයේ හිමිකරු මැදිවිය ඉක්මවූ මහත්මයෙකි. ඔහු ඉතා කලකිරීමෙන් යුතුව සිටිනු දක්නට ලැබිණි.”මහත්තයා මේ වගේ මානසික තත්ත්වයන්ට ප්‍රතිකාර කරනවා කියලා මම දන්නෙ අදනේ” ඔහු මගේ රාමුකොට තිබූ සහතික පත්‍රය දෙස බලා සිටිමින් පැවසුවේය.”මටත් පොඩි ප්‍රශ්නයක් තියෙනවා. මට දැන් ජීවිතය එපාවෙලා තියෙන්නෙ. ඒත් මගෙ පොඩි එකා නිසා ජීවත්වෙනවා”. ඔහු එසේ පවසන ගමන් තම වැඩපළට පිටුපසින් පිහිටි නිවස දෙස බැලීය. තරමක් ඈතින් තිබූ නිවසේ දොරකඩ ඔහුගේ බිරිය යැයි කිවහැකි කාන්තාවක් සිටියාය.ඇයට අපේ කතාබහ නොඇසෙන බව තහවුරු කරගත් ඒ මහතා නැවතත් කතාව පටන් ගත්තේය.”මට ජීවිතේ එපාවෙලා තියෙන්නෙ මගේ වැරැද්දකට නෙවෙයි. මම දුම්වැටි, මත්පැන් කිසිවක් ගන්නෙ නැහැ. කවුරුත් එක්කත් හොඳින් ආශ්‍රය කරනවා. එහෙම ඉන්න මට සමහර දාට කන්නවත් ලැබෙන්නෙ නැහැ. පුතාට කඩෙන් මොනව හරි අරන්දීලා තමයි සමහර දිනවල පාසල් යවන්නෙ.ඒ ළමයත් නිතරම බයවෙලා ඉන්නෙ. එයාට ගෙදර හිතේ හැටියට නිදාගන්නවත් ඉඩක් නැහැ” ඔහු එක දිගටම කියාගෙන යයි.”ඉතින් මහත්තයට හොඳ ව්‍යාපාරයක් තියෙනවා. ගෙයක් දොරක් තියෙනවා. ළමයෙක් ඉන්නවා. නෝනා කෙනෙක් ඉන්නවා. ඉතින් මොකද දුකින් කන්නෙවත් නැතිව ඉන්නවා කියන්නෙ” මම ඇසුවෙමි.”නෝනා කෙනෙක් ඉන්නවා තමයි. නොහිටියා නම් මම මීට වඩා සතුටින් ඉන්නවා. මගේ ළමයත් එහෙමයි.””ඉතින් මොකක්ද ප්‍රශ්නෙ?””මහත්තයා, මම බැන්දෙ ටිකක් වයසට ගිහිල්ලා. මගේ දුව තාමත් කුඩායි. ගෙදරින් හොයලා දීපු කෙනෙක්ව තමයි මම බැන්දෙ. නමුත් බැඳලා ටික දවසකින්ම මට තේරුණා මම බැඳපු නෝනා හරි වෙනස් කියලා. එයා හැම වැඩක්ම කරන්නෙ පිළිවෙළට, වෙලාවට, කලාවට, හැබැයි අපි ඒවාට අවනත නොවුණහම හරියට කේන්ති ගිහිල්ලා රණ්ඩු වෙනවා. ගෙදර බඩුමුට්ටු තියලා තියෙන පිළිවෙළ පොඩ්ඩක් හරි වෙනස් වුණොත් ඒක ඇති යුද්ධ කරන්න.පිටකෙනෙක් ගෙදරට ආවොත් එයා වාඩිවුණ තැන් සිය පාරක් විතර පිරිසුදු කරනවා. නාන කාමරය හෝදන්න ගියොත් දවසම කරන්නෙ ඒක. ළමයා ගැනවත් මං ගැනවත් කෑම හදන එකවත් එයාට මතක නැහැ. කඩේට ගියාමත් කාත් එක්ක හරි රණ්ඩු වෙනවා.””ළඟදි දවසක මගෙ යාළුවෙක් ගෙදරට ඇවිල්ලා ටීවී එක අල්ලලා බැලුවා. මේක දැකපු මේ ගෑනි අර මනුස්සයා ගිය ගමන් ටීවී එක වතුර දාලා සබන් දාලා සේදුවා. ඒක එතැනින් ඉවරම වුණා. මොකද එයා කියනවා අර යාළුවගේ අතේ තුවාලයක් තිබුණලු. ඉතින් ඕවට කතාකරන්න ගියහම ගෙදර මහා රණ්ඩු. ඉතින් දැන් මම ළමයටත් කඩෙන් කන්න අරන් දීලා මමත් පැත්තකට වෙලා ඉන්නවා. නෝනා දොස්තර කෙනෙක් ළඟට යන්න එන්නෙත් නැහැ. අඬගැහුවොත් ඇති රණ්ඩුවෙන්න”මේ කරුණු අනුව ඇය යම් මානසික ව්‍යාධියකින් පෙළෙන බව පැහැදිලිය. එදා මා එම ස්ථානයෙන් පිටවුණේ ඔහුට යම් කරුණු කිහිපයක් පහදාදීමෙන් පසුවය.කෙසේ හෝ බිරිය කැටුව ඒමට අවසානයේ ඔහු සමත් විය. මුලදී මාව නොරිස්සූ ඇය බොහෝ වේලාවකට පසු මා සමඟ කතාවට වැටුණාය.ඇගේ තොරතුරු වලින් හෙළිවුයේ ඇය කුඩා කළ සිටම මවුපියන් ඇසුරේ වැඩුණු අතර පොලිස් නිලධාරියෙකු වූ පියා නිවසේ විනය සියයට සියයක් තබාගත් බවයි. කුඩා කල සිටම සෑම දෙයක්ම නිසි අයුරින් කරන්නට පොලඹවා ඇත. පසු කලෙක එය මානසික ව්‍යාධියක් දක්වා වර්ධනය කොටගෙන තිබිණි. ඕනෑවට වඩා පිරිසුදු බව ගැන සිතීම, පිරිසුදු කිරීම්වලට ඕනෑවට වඩා කාලයක් මිඩංගු කිරීම හා සියලු තැනම විෂබීජ ඇතැයි සිතීම මේ අසාමාන්‍යතාවයේ ස්වභාවයයි.මෙය තම සිතට දැනෙන, නොනවතින, පාලනය කළ නොහැකි සිතුවිල්ලක් ලෙස උපදී. මෙය ක්‍රියාවක් බවට පත්වූ විට ජීවිතයේ බොහෝ අත්‍යාවශ්‍ය වැඩ කටයුතු මඟහැරී යයි. අප සමාජයේ සිටින අය අතර මෙවැනි රෝගී තත්ත්වයෙන් පෙළෙන අය හොඳින් නිරීක්ෂණය කළහොත් ඉතා පහසුවෙන් සොයාගත හැකිය.පසුව දෙවැනි දින ඇයව හමුවූ දින සිට මනෝවිද්‍යාත්මක උපදේශන ක්‍රම මඟින් ඇයගේ එම තත්ත්වය මඟහැරීමට අවශ්‍ය උපදේශන ක්‍රියාවලිය ආරම්භ කළෙමි. සැමියාගේ සහාය මත මේ වන විට ඇය බොහෝ දුරකට තම තත්ත්වය පාලනය කොට සාමාන්‍ය දිවි පෙවෙතකට හුරුවෙමින් සිටී.එම රෝගීතාවය බටහිර විද්‍යාවේදී පැහැදිලිව හඳුනාගෙන ඇති අතර මනෝවිද්‍යාත්මක උපදේශනය මඟින් එවැනි තත්ත්වයන්ගෙන් සම්පූර්ණයෙන් අත්මිදිය හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=am1303104</link>
    <topic>Hb Aic පරීක්ෂණයේ දී සීනි බලන්න නිරාහාරව ඉන්න ඕනෑ නෑ</topic>
    <author>සුනිල් දයා අල්විස්</author>
    <content>Hb Aic පරීක්ෂණයේ දී සීනි බලන්න නිරාහාරව ඉන්න ඕනෑ නෑබොරැල්ල වෛද්‍ය පර්යේෂණ ආයතනයේ තාක්ෂණ විද්‍යාඥකීර්ති වික්‍රමරත්නනිරාහාරව නොසිට වුවද රුධිර සීනි මට්ටම නැතිනම් දියවැඩියා, රෝග තත්ත්වය මැන බලන පරීක්ෂණයක් ගැනයි අද අපි කතා කරන්නේ.මේ පරීක්ෂණය හඳුන්වන්නේ ග්ලයිකේටඩ් හිමොග්ලෝබීන් Hb A1c නැතිනම් ග්ලයිකොසිලේටඩ් හිමොග්ලෝබීන් යනුවෙනි.දියවැඩියා රෝගියකුගේ හෝ දියවැඩියාව යැයි සැක කරන රෝගියකුට සිදු කරන්නේ නිරාහාරව සිට රුධිරයේ සීනි මට්ටම බැලීමයි. මේ පරීක්ෂණයට පෙනී සිටින අය පැය දොළහක් නිරාහාරව සිටිය යුතුයි.සමහර වේලාවට කෙනෙකු තමන්ට ඇතිවන හදිසි රෝග තත්ත්වයක් අනුව වෛද්‍යවරයකු වෙත ගියහොත් වෛද්‍යවරයාට රෝගියා දියවැඩියා රෝගයෙන් පෙළෙනවාදැයි තහවුරු කර ගැනීමට අහඹු ලෙස රුධිරයේ සීනි මට්ටම මැන බැලීමක් සිදු කරනවා.එසේ රුධිරයේ සීනි මට්ටම බලන වෙලාවේදී එදා දවසේ රෝගියාගේ හැසිරීම පිළිබඳවයි අපිට අදහසක් ගන්න පුළුවන් වෙන්නෙ. ඒ නිසා දියවැඩියා රෝගීන්ට දීර්ඝකාලීනව ප්‍රතිකාර කිරීමේදී විද්‍යාත්මකව නිසි ලෙස සාක්ෂි තහවුරු කර ගැනීමට සිදුකරන පරීක්ෂණයක් ලෙසයි මුලින් සඳහන් කළ “ග්ලයිකේටඩ් හිමොග්ලෝබීන්” පරීක්ෂාව සිදු කරන්නේ.ග්ලයිකේටඩ් නැතිනම් ග්ලයිකොසිලේටඩ් කියන වචනයෙන්ම, ග්ලුකෝස් කියන අදහස අපිට එනවා.හිමොග්ලෝබීන් ගැන කතා කරන විට කියවෙන්නේ රතු රුධිරාණු ගැනයි.රතු රුධිරාණුවක් සාමාන්‍යයෙන් විශාලත්වයෙන් බැලුවම මයික්‍රෝ මීටර් 7.2 පමණ වෙනවා.රතු රුධිරාණුවක් රතු පැහැය ගන්නේ එහි අඩංගු වන හිමොග්ලෝබීන් වර්ණකය නිසයි.රුධිරයේ සීනි සහ රතු රුධිරාණුවේ හිමොග්ලෝබීන් අතර තිබෙන සම්බන්ධය ගැනයි මේ පරීක්ෂණයේදී කතා කරන්නේ.රුධිරයේ සීනි මට්ටම වැඩි වන අවස්ථාවලදී එම සීනි මට්ටම නිසා රතු රුධිරාණුවටත් සිදුවන බලපෑමක් තිබෙනවා. එම බලපෑම සිදුවන්නේ රතු රුධිරාණුවේ තිබෙන හිමොග්ලෝබීන්වලට.නිරාහාරව සිට බලන රුධිරයේ සීනි මට්ටම හෝ කෑම කා පැය දෙකකින් බලන සීනි මට්ටම හෝ අහඹු ලෙස ගන්නා සීනි මට්ටම ගැන පරීක්ෂණයක් කරනව නම් එවැනි කෙනකුගේ එදා දවසේ සීනි මට්ටමේ හැසිරීම ගැන අවබෝධයක් ලබාගන්න පුළුවන්.ඒ වගේම සති 8 සිට සති 12 දක්වා රුධිරයේ සීනි මට්ටම නිසි ලෙස පැවතුණේ ද යන්න පිළිබඳව ඉතා හොඳින් අදහසක් ලබාගන්න පුළුවන් පැහැදිලි පරීක්ෂණයක් ලෙසයි. ග්ලයිකේටඩ් හිමොග්ලෝබීන් පරීක්ෂණය හඳුන්වන්නේ.මේ පරීක්ෂණයේ දී රුධිරයේ ඇති සීනි ප්‍රමාණය අනුව රතු රුධිරාණුවේ තිබෙන ඛ්ඹ්මොග්ලෝබීන්වලට ඇතිවන බලපෑම සොයා බැලීමෙන් සති 8 සිට සති 12 කාලයක ශරීරයේ පැවැති සීනි මට්ටම මැන ගන්න පුළුවන් වෙනවා.රතු රුධිරාණුවක සාමාන්‍ය ආයු කාලය දින 120 කි. ආසන්නව ගතහොත් එය සති 8 ක් සහ සති 12 කාලයක්. රතු රුධිරාණු සහ හිමොග්ලෝබීන් මේකට ඇඳා ගන්නේ ඒ නිසයි.විශේෂයෙන් මතක තබාගත යුතු වන්නේ රුධිරයේ සීනි මට්ටම කියන්නේ වෙනම එකක්. ග්ලයිකේටඩ් හිමොග්ලෝබීන් කියන්නේ වෙනම අගයක්.තමන් වෙත එන රෝගියාගේ සීනි මට්ටම, ඔහුගේ හැසිරීම, ඔහුට පසුගිය කාලයේ දියවැඩියා තිබුණ ද එය පාලනය කරගෙන තිබුණ ද නැතිනම් දැන් තිබෙනවා ද යන සියලු කරුණු කාරණා විශ්ලේෂණය කර ගන්න මේ ග්ලයිකොසිලේටඩ් හිමොග්ලෝබීන් මැන බැලීමෙන් පුළුවන්.මේ පරීක්ෂණය සඳහා විශේෂ සූදානම් වීමක් කිසිසේත් අවශ්‍ය වන්නේ නැහැ. නිරාහාරව සිට සූදානම් වීමක් ද අවශ්‍ය නොවේ. උදේ වරුවේම පිළිගත් රසායනාගාරයක් වෙත ගොස් මේ පරීක්ෂණය සඳහා ලේ සාම්පල ලබාදිය හැකිය. හුඟාක් දවල් වී ලේ ලබාදීම නොකළ යුතුය.මෙහිදී සිහි තබා ගත යුතු කරුණක් වන්නේ වෛද්‍යවරයකු රෝගියාට එම පරීක්ෂණය පමණක් ලියා තුණ්ඩුවක් ලබා දෙනවා නම් නිරාහාරව සිටීම අවශ්‍ය වන්නේ නැහැ. එහෙත් බොහෝ වෛද්‍යවරුන් එම පරීක්ෂණයත් සමඟ රුධිරයේ සීනි පරීක්ෂාව කොලෙස්ටරෝල් පරීක්ෂාව ඇතුළු පරීක්ෂණ ගණනාවක් සිදු කරන්නට නියම කර තුණ්ඩුව එකට ලියා තිබුණොත් එවැනි අය පෙර දින නියමිත පැය ගණන් නිරාහාරව සිට පසුදින රුධිර සාම්පල ලබාදිය යුතුයි.මේ පරීක්ෂණයට ශිරාගත රුධිරය ලබා ගන්නේ අතෙනි.මේ පරීක්ෂණයේ අගය දැක්වෙන්නේ Hb A1c ලෙසින්. නිරෝගී අයෙකුගේ අගය සියයට 6 කට අඩු විය යුතුයි. සියයට 6 ට අඩු නම් දියවැඩියා අවදානමක් නැති බව අඟවයි.සියයට හයේ සිට සියයට 6.8 දක්වා අගයන් ඇති අය අවදානම් කලාපයේ සිටින අය ලෙස පෙන්වා දෙන බැවින් එවැනි අය අනිවාර්යයෙන්ම වෛද්‍ය නිර්දේශ මත ප්‍රතිකාර ලබාගත යුතුය.ඒ සමඟ රුධිරයේ සීනි මට්ටම් බලා අවසානයේ ඒ මඟින් ඉතා පැහැදිලි තීරණයකට එළඹෙන්නට වෛද්‍යවරයාට පුළුවන්ය.ග්ලයිකේටඩ් හිමොග්ලෝබීන් අගය හා අපි සාමාන්‍යයෙන් කතා කරන හිමොග්ලෝබීන් ප්‍රමාණය සම්බන්ධතාවක් නැති බව පැහැදිලිව අවධාරණය කළ යුතුය.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=ay130310</link>
    <topic>හිරිමල් හිරු</topic>
    <author/>
    <content>                                                                      සංස්කාරක, හිරිමල් හිරු, සිළුමිණ,ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.දහසක් ප්‍රාර්ථනා පොදි බැඳගෙන ඇය, ඔබේ අතගත්තෙ. ඒ සියල්ල හීනයක් වෙලා. ඔබ ගැන වැරදි ආරංචි අසන්නට ලැබුණත් ඇය ඔබට සමාව දුන්නෙ පවුලක් විසිරෙනු දැකීම ප්‍රතික්ෂේප කළ නිසයි. ඇය හැදුණු, වැඩුණු සමාජයටත් එය නුහුරු නිසයි.එයින් නො නැවතුණු ඔබ තවමත් ඒ සෙල්ලක්කාර ජීවිතය අතැර නොතිබීම ඇගේ කරුමයක්. එහෙත් ඇය හැමදාමත් ඔබට භක්තිමත් පතිනියක වූවා ය. දරුවන්ගේ වැඩ කටයුතු බලාගෙන ඉවසිලිවන්ත බිරියක්, මවක් වූවා ය. සැම දෙනාගෙන් ම ලැබෙන කෙනෙහිලි ඉවසා සිටියාය.ඇගේ වරදක් මිස, ඔබේ වරදක් කීමට හෝ දැකීමට කෙනෙක් ද පවුලේ නොවී ය. එය ද ඇගේ අවාසනාවට බැර කිරීම නොහොබිනා වෑයමකි. එහෙත් අද, වසර කීපයක් දුක් සුසුම් හෙළා වේදනාවන් දරා සිටි ඇයගේ පිහිට ඔබට අවශ්‍ය වී ඇත. ඔබ රෝගී වූ විට ඇයට ළං වූයේ පිහිට සොයා වෛද්‍යවරයකු ළඟට යන පරිදි ය. ඔබ රෝගී වූවිට හදවතින් වැලපුණේ දයාබර බිරියක වූ ඇය මිස, ඔබ වටා සිටි අය නොවේ. අද දවස පුරාම ඇගේ උවටැන් ඔබට අවශ්‍ය වී ඇත.අතීතය වළ දමා අද ඇය ඔබව අත දරුවකු සේ රැක බලාගනී. උවටැන් කරයි. යථාර්ථය එයයි. මුදලට කවුරු ළං වුණත් විපතේදී කිසිවක් නොවූ ලෙස ඔවුන් ඈත් වෙයි. විකා ඉවත දමන උක්දඬු කෑල්ලක් බඳු ය. අද ඔබ අත් විඳින්නේ ද එයයි.මේ ටික කලින් සිතුවා නම් කෙතරම් හොඳ දැයි, කාටත් හොරා ඔබේ ඇස් කොනින් වැටුණු කඳුළ සිහි කළා විය හැකිය.කඩවත සුජාතා ගුණවර්ධනහම රැලි වී වකුටු ගැස ලේ ගංගා හිදී ගිහින් කළු කෙස්ගස් සුදු කරමින් සැදෑ සමය සොයා ඇවිත දරු මුනුපුරු දකිනු කිය බස් රථයට ගොඩ වූ කල දුරුවෙන් පිටත බල මා අසරණ කළේ මංද? වෙව්ලන සුලු දෑත් දෙපය වාරුව නැති මගේ ගතට බස් රථයේ අසුනක් මිස අන් සරණක් ලොවේ කොහෙද? පන්ති ඇරී නිවසට යන තරුණ වියේ දුවක් හණික ඇගේ අසුන මට පුදකොට සිටගෙන යයි පැයක් මෙලසබණ්ඩාරවෙලසාම්‍යා චතුරංගනී විජේසුන්දරනුදුටුවත් රුව සැරිසරයි, නෙත් අබියස නො ඇසුවත් හඬ ඇසි ඇසී පාව යයි, නුඹඑල්. නිමාෂා සඳරුවනිතුන්හිරියා පන් ගාල නෙළා ගෙන එනවිට අතරමඟේ බෝවටියා දං අහුරක් සුරතේ රැඳුණා මතක තියේ තුන්හිරියා පත් තාල රටා මවනා විට සඳ එළියේ සුරඟන පුවතක හැඩ රූ සිත්තම් ඇඳුණා හිත් මඬලේ වෙහෙස නිවා ගත සතපන මොහොතේ සීතල සොඳුරු රැයේ නැළවිලි ගීයෙන් බුදු ගුණ කවියෙන් දැනුණා සිතට සුවේ කථා නිමා නැති බැලුම් දයාබර මුකුලිත කෙරුණු වෙලේ මගේ පුංචි ලොව නැවතී තිබුණා මහ ගනඳුරක රැයේ ඔබේ සෙනෙහෙබර කටහඬ මිලිනව ගත වුණු වසර හයේ නොසිඳෙන සෙනෙහස කිරි අම්මේ තව සුපුරුදු ලෙසම තියේ රෑ තුන්යම සිහිනෙක දැවටේ රුව මදහස පිරුණු මුවේ පාරමිතාවක් පුරා සිහින ලොව හිනැහෙමි පුරා රැයේරුහුණු විශ්වවිද්‍යාලයේ පී.පී. විජයසිංහබලු දං, මා දං, මස් දං...ඉස්සර පුංචි කාලේ නංගියි, මමයි තාත්තත් එක්ක ගිහිල්ලා පොල් කොළ වට්ටි පිරෙන්න දං අහුරු පිටින් කඩාගෙන එනවා. බලු දං චූටියි මා දං ටිකක් ලොකුයි. මස් දං රඹුටන් ගෙඩියෙ වගෙ මස් ගැලවෙනවා ඇටේ වෙන්වෙලා. මතක් කරනකොටත් ආසයි.කටුගාල් මැදින් රිංගලා ගිහින් දං කඩලා අපේ අතුත් දම් පාටයි. කට, දිවත් දම්පාටයි. ඇයි කඩන ගමන් ඇති තරම් කනවනේ. කොළපාට අමු දං ගෙඩි පොකුරු පිටින් ටික ටික දම්පැහැ වෙනවා. එක කාලෙකට තමයි හුඟක් හැදෙන්නෙ. තාත්තගේ සරම කූඩෙ වගේ හදලා ඒකටත් දං ගෙඩි පුරවලා.ඒ මදිවට සද්දෙ කිචිබිචි... දං ගෙඩි කන්න කුරුල්ලො ඇවිත් එක හැටියයි. අපිත් ඇති තරම් ලෝබ නැතිව කඩන් කාපු හින්දා කුරුල්ලො කෑවට දුක නෑ. අපි හරි ආසාවෙන් ඒව බලාගෙන හිටියෙත්. හැබැයි කාලා වැඩිවුණාම කටට ටිකක් තිත්තයි. ඒත් ගාණක් නෑ. බාස්ගේ වත්තට දං කඩන්න දුවන්නෙ හරි ආසාවෙන්. ඒව කඩං ඇවිල්ලා ලොකු ගෙඩි, පොඩි ගෙඩි වෙනම වෙන් කරලා ලොකු ගෙඩි කන්නෙ පස්සෙ තමයි. අම්ම ඒවට ලුණු දාලා දෙනවා. ලුණු දැම්මම දං හුඟක් රසයිනේ.“චුට්ටං බට්ටිච්චා - දං ගෙඩියක් දැක්කා - චූටි හොටෙන් ඇන්නා ඩිංග ඩිංග කෑවා - අම්ම ළඟට දිව්වා...”නංගියි... මමයි අපි දෙන්නත් ඔය කියන බට්ටිච්චා වගේමයි.හැබැයි මට හොඳට මතකයි චූටි පිටි පැකට්වල දාලා තැළෙන්නෙ නැතිවෙන්න අපි දං ගෙඩි ඉස්කෝලෙත් ගෙනිච්චා. යාළුවන්ටත් දීලා බෙදාගෙන කෑවේ. ඒත් අද සල්ලිවලටම යට වුණු ලෝකෙ සල්ලිවලටවත් ගන්න දං ගෙඩියක් නෑ... එදා දං කඩපු කැළෑව අද ලොකු ෆැක්ටරියක් වෙලා... හිතේ පැත්තක ඒ සුන්දර මතක ගුලි වෙලා.ඉඳහිට මේ වගේ එළියට ඇවිත් පන්හිඳ තුඩඟට අකුරු අමුණනවා... දං ගෙඩිය චූටි වුණාට මට අමතක කරන්න බැරි ලොකු වටිනාකමක් ඒ චූටි දං ගෙඩිය ඇතුළෙ තියෙනවා... ඇත්තමයි... තවමත්...කෑගල්ලේ මීනුතුරුණු වියේ කුඩ සෙවණේ ඔබ මා තුරුල් වී පෙම් බස් දොඩාලා... දෑස්, දෙපා රිදෙන තුරා මගී ආවරණේ ඔබ එනතුරා බලා හිදලා... මල් උයනේ සිනමා අවන්හලේ ඔබගේ ළෙන්ගතු උණුසුමින් මා උමතු වීලා... දැන හඳුනා වසර පහක් ගත වීලයි කරකාර බැන්දෙ මෙමා... අහෝ ආලයෙන් අන්ධව යකිනියකුයි ගෙට ගත්තෙ පෙරුම් පුරාහලාවත අනුර ශාන්ත පීරිස්නුඹ පිය පදවි ලද වග මුලින් මා නුඹට කී සඳ ගුගුරුවා මා හට කියාපිය ඔය ළමය කාගෙද අවුවැසි සුළං ඉරහඳ නොදූනි මට මවු පදවිය කුසේ ඇති කලලය නුඹේ නොවේ නම් එය මගේමය නොලැග්ගට මා තැන් තැන්වල නුඹ බිරුවේ ලැග ඇති පුරුද්දට උපදිනා දරුවට කියන්නෑ මම හපා කන්නට කළ වැරදි වැටහෙනකොට සමාවක් නෑ කරපු පාපෙට උක්දඩු ගිනි තැපුම මිස මම හැපුවේ නැහැ කට තිබුණු පළියටහම්බන්තොට ගැමුණු වික්‍රමසූරියජීවිත ගණනක් අරගෙන ඉගිලෙන්නට සැරසෙන්නේ මොකක් ද? මේ තරගයෙ නම බස් - රිය වේගෙන් පදවන බස් රියදුරු මහත්තයෝ තරගයක් ද? මේක ඔබට නැතිනම් මෙය විහිලුවක් ද? සිහි එළවා ගන්න සබඳ ප්‍රතිවාදිය ඔහෙ ගියාවෙ බස් රථයේ ඉන්න අයගෙ ජීවත් වීමේ අයිතිය නැති කරන්න එපා අනේ! සිහියෙන් පදවනු බස්රියඕපාතරීටා සමරසිංහඅතේ සතේ නැතත් අපි බොරුවට මිනිස්සුන්ට හිනා වෙලා ඉන්න බව පෙන්වන්නෙ දුප්පත්කම පෙන්වන්න බැරි නිසා. නමුත් අපි ඒ දුක හිතින් විඳිනවා ඇති හැකි අයට ඊර්ෂ්‍යා නොකර කවදා හෝ අපේම කියා දෙයක් හදාගන්නත් අපි වගේම අයටත් උදව් කරන්නත් ‘සල්ලි’ කියන ප්‍රවේශ පත්‍රය ලැබෙන තුරු අපිත් බලාගෙන ඉන්නවා...නාමල් දෙණියේ කුමාරි ලොකුගේඅවුරුදු 08 ගෙවිලා ගිහින්. මම මේ ඉතාලියේ ඉන්න අන්තිම පැය කීපය. ඒ ආවට වඩා ඉතාලියත් අවුරුදු 08 ට හුඟක් වෙනස් වෙලා. ලංකාවත් වෙනස් වෙලා ඇති. ඒත් මගේ හිත වෙනස් වෙලා නෑ. පුංචි කාලේ ඉඳන්ම මම ලංකාවෙන් එනකන්ම මගේ ළඟින් හිටපු ‘හෂී’ තාම මගේ ළඟ ඉන්නවා. මේ පපුව ඇතුළෙ ඉන්නවා. මම අවුරුදු 08 ඉදපු මේ කාමරය, යාළුවෝ, ඉතාලිය දාලා යන්න මට කිසිම අමාරුවක් නෑ.“මචං ඩිලාන් උඹ අද හවස යනවා නේද බං? මොකක්ද ගිහින් කරන්නේ?” මගේ කල්පනාව බින්දේ නිසිත.“වෙන මොනා කරන්න ද, මේ සල්ලි වලින් ගෙයක් අරගෙන හෂීයි, අම්මයි එක්ක ඉන්නවා ඇරෙන්න...”මම ඉතාලියට එද්දි මට අවුරුදු 20 යි. දැන් 28 යි. මේ අවුරුදු අටටම මම හෂිනි ව දැක්කෙ නැත්තේ ඇස් දෙකෙන් විතරයි. එයා නිසා තමයි මම මේ තරම් දුක් වින්දේ...ප්ලෙන් එකට නැග්ගට පස්සේ මට හිතුණෙම හෂිනි ගැන. හෂිනි දැන් මහත් වෙලා ද? තව ලස්සන වෙලා ද? ඒ මොනාවත් මම දන්නෑ. ඒ අවුරුදු අටට ම මම ලියුම් 3, 4 කට වඩා යවලා නැතුව ඇති. ඉතාලියට ආපු මුල් දවස්වල හැමෝම කියුවේ,“මෙහේ ඉදිද්දි උඹට ඕකිව අමතක වෙයි බං” කියලා. ඒත් ඒක එහෙම වුණේ නෑ.ලංකාවට පය තිබ්බම දැනුණේ මුළු ලෝකෙම මට ලැබුණා වගේ හැඟීමක්.මගේ රත්තරං අම්මගේ මූණ බලාගන්න තියෙන ආසාවට වඩා හෂීව බලාගන්න තිබුණ ආසාව වැඩි නිසා එහෙමම හෂිනිගේ ගෙදර යන්න හිතාගෙනයි මම ටැක්සි එකට නැග්ගෙ. ඉස්සර ගේ වටේට තිබ්බ වැට වෙනුවට තාප්පයක්, කඩුල්ල වෙනුවට ගේට්ටුවක්... වෑන් රථය නිවස ඉදිරිපිට නතර කර ඉන් බැසගත් මම ගේට්ටුව ඇරගෙන මිදුලට බැස්සම දැක්කේ අවුරුදු 4 ක විතර පොඩි පුතෙක්. ඒ කවුද කියන්න දන්නෑ. කෝම වුණත් මාව දැකලා ඇවිත්“ඇයි අංකල්?” කියලා ඇහුවා.“පුතේ හෂිනි... ඉන්නව ද?”“පොඩ්ඩක් ඉන්න” කියලා දුවගෙන ගිහින් ඉස්තොප්පුවේ පඩිය උඩ ඉඳන්ම කෑ ගැහුවේ,“අම්මේ... අම්මව හම්බෙන්න කවුද ඇවිත්” කියලා.ඒ වචන ටික ඇහුණ ගමන් මගේ අවුරුදු 8 ක හීන මාලිගාව තත්පරෙන් කුඩු වුණා වගේ දැනුණා. තවත් එතන ඉඳලා වැඩක් නැති නිසා මම එහෙමම ඇවිත් වෑන් එකට නැග්ගා.බේරුවල නෙතලි අයෝනාආදරණිය අම්මේ, තාත්තේ, ටියුෂන් සර්;උසස් පෙළ ප්‍රතිඵල පිට වුණා විතරයි පුනරීක්ෂණ පන්ති දැන්වීම් වැහි වැහැලා. ඇයි සර් ඒ? ඇත්තට ම හරිම පුදුමයි. රූප පෙට්ටියේ දැන් කතාවක් බලන්න විදියක් නෑ. රූපවාහිනී නාළිකා හරියට මහ පාරේ තාප්ප වගේ. අර සර් කියයි මේ සර් කියයි. ඉවරයක් නෑ දැන්වීම් පෙළයි. තමන් හරියට ඉගැන්වීම් කටයුතු කරනවා නම් අමුතුවෙන් ප්‍රචාරණයක් අනවශ්‍යයි නේද සර්?දැං ටියුෂන් ගුරුවරුන්ට නළුවන් පරාදයි. රූපවාහිනී නාළිකාවලින් නළුවන් දකිනවට වඩා වැඩි වාර ගණනක් අපි සර්ලව දකිනවානේ සර්. අනේ මන්දා සර් මේවා හොඳ ද නරක ද කියලවත් තේරුමක් නැති මවුපියන් ළමයි දක්කාගෙන හැල්මේ දුවනවා.පහුගිය පෙබරවාරි දාහතර වැනිදා සර්ලගේ පන්තිවල ළමයි කී දෙනෙක්නම් අහල පහල තියන සිනමාහල්වලින් අධ්‍යාපනය හදාරන්නට ඇද්ද...? මේ කිලිටි වෙන්නේ මේ ධර්මද්වීපයේ අනාගතය නේද සර්? ඇත්තට ම ඒවාට වගකිව යුත්තෝ කවුද සර්? මට නම් පේන විදියට මේ වෙන්නේ අම්මලා, තාත්තලා, දුවලා, පුතාලා ටියුෂන් රැල්ලේ හරි හරියට ගහගෙන යන එකයි.උසස් පෙළ ගොඩදාගන්න පට්ට class එකක් හොයාගන්න ඕන කියලා O/L ලිව්ව ගමන් ම ළමයි පොදිගැහෙනවා. ඉතිං කොල්ලෝ කෙල්ලොත් හොඳ හැටියට සර්ලගේ Hand Bill බෙදනවා. බලන්න වසර දෙකක් ගිය තැන කවුද ගොඩ කියලා. ළමයි කීයෙන් කී දෙනා ද A/L කඩඉම පැනගන්නෙ? අවසානෙ බලද්දී මවුපියන් යට ගිහින් ටියුෂන් කඩවල් ගොඩ ගිහින්.සමහර පාසල් ගුරුවරුන් අමතර පන්ති කරනවා. පුදුමේ කියන්නේ පාසලේදී ඇති ගුරු මුෂ්ටි ටියුෂන් එකේදි මුදා හරිනවා. ඒක මොන තරම් දුරට සාධාරණ ද කියලා තමන්ගේ හිතින්ම අහලා බැලුවොත් නේද සර් හොඳ?දහම් අධ්‍යාපනය උදෙසා ඉරුදින උදේ වරුව වෙන් කරන්නට කාලයක් වත්මනේ දරුවන්ට නෑ. ඉස්සර තිබුණෙත් සතියකට දවස් හතයි. දැං කාලෙ වගේ නෙමෙයි ඒ කාලෙ ළමයි පන්සලේමයි. පොදු වැඩවලට උදව් කළා. සමහරු රැකියා කරන ගමන් ඉගෙන ගත්තා. දැං කාලෙ වගේම ඒ කාලෙ දරුවොත් සරසවි වරම් ලැබුවා. මොනවා කිව්වත් මොකද “අබුද්දස්ස කාලෙට ලබුත් තිත්තයිලුනෙ” දහම වැළලිලා යන පන්සල් වෙනුවට බුද්ධා බාර් බිහිවෙන මේ කලියුගයේ ටියුෂන් වසංගතය පොඩි කැස්සක් වගේ තමා.ඒත් අම්මලා තාත්තලා බුද්ධිමත් වෙන්න ඕන නේද තමන්ගේ දරුවා ටියුෂන් රැල්ලට බිලිවෙන්න නොයවා ලබා දිය යුතු දේ පමණක් ලබාදීමට?අමතර පන්ති අවැසි බැව් හැබෑව තමා සර්. පාසල් අධ්‍යාපනයෙන් සමහර අවස්ථාවලදී නොලැබෙන දැනුම කොච්චරනම් ටියුෂන්වලින් ලැබෙනවා ද? ඒත් ආදරණීය අම්මේ තාත්තේ, බුද්ධිමත් ගුරු පියාණෙනි අපට අවශ්‍ය උගත් ශ්‍රී ලංකාවක් නොව බුද්ධිමත්, සදාචාරමත් ශ්‍රී ලංකාවක්.මීට, කලියුග වත්මනේ, සිසුවියක්නිල්පනාගොඩ ප්‍රමෝදනී මධුමාලිදොඩමලු විය මොහොතක්... දැනිණි මට.. නුඹ, හයිකු කවියක්...රජරට විශ්වවිද්‍යාලයේඉසුරිකා සියඹලාපිටියහෙමින් හොරැහින් හඬන නෙතු ළඟ හැකි ද මොහොතක් රැඳෙන්න... ගලා යන්නට නොදී කඳුළැළි හැකි ද පිස දා හරින්න... පෙනෙන මායිම් නැති ඔබෙ රුව මගේ නෙතගින් දකින්න... ඔබට හැකිනම් ඇවිත් මොහොතක් මගේ නෙතු ළඟ රැඳෙන්න... සොයමි නිල් නෙතු සතර දේසේ මගේ නෙතගින් බලන්න... සිහින් නෙතු යුග සැගව ගොස් යළි මා හසු නොවන ලෙස දසුනට... හෙළන සුසුමන් මුසුව ඇති මුත් හමන නල මුදු සුළඟට... නෙතු පියෙන තුරු බලා ඉන්නම් නිල් නෙතග යළි දකින්න...කැකිරාවනුවන්තිකා චතුරංගනීපි‍්‍රයංකරත්වය උපතින් ලැබුවද සුවඳින් තොර මල් කැකුළු එපා හදවත පතුලේ විසකටු සැගවුණ බොරුවට හිනැහෙන මුහුණු එපාතලාහේනේ අනුර පණ්ඩුකාභය බාලසූරියනුඹට මට නොලැබෙනා දෙහදෙ අපි තතු සොයමු හමුවෙලා ළංවෙලා හිමිනොවී අපි ඉඳිමු වෙන්වෙන්න හැරයන්න වාරු නැතියෙන් තැවෙමු සංසාරෙ ගමන් මග යළිදු අපි හමු නොවෙමු...නදීරා රෝෂිණී නල්ලපෙරුමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303101</link>
    <topic>ඕස්ට්‍රේලියා අධ්‍යාපන ප්‍රදර්ශනය සාර්ථකව නිම වේ</topic>
    <author/>
    <content>ඕස්ට්‍රේලියා අධ්‍යාපන ප්‍රදර්ශනය සාර්ථකව නිම වේඕස්ට්‍රේලියා අධ්‍යාපන ප්‍රදර්ශනය විශාල ශිෂ්‍ය සංඛ්‍යාවකගේ සහ මවුපියන්ගේ සහභාගිත්වයෙන් පසුගිය 16 - 17 දිනවල හිල්ටන් කලම්ඹු රෙසිඩන්ස් හිදී පැවැත්විණි.ඔස්ට්‍රේලියා විශ්ව විද්‍යාල නියෝජිතයින් රැසක් ඒ සඳහා සහභාගි වූ අතර ශිෂ්‍ය ශිෂ්‍යාවන්ට හා ඔවුන්ගේ මවුපියන්ට පාඨමාලා, ආයතන විස්තර ඇතුළුව ඕස්ට්‍රේලියාවේ අධ්‍යාපනය ලැබීම පිළිබඳව අවශ්‍ය සියලු තොරතුරු විදෙස් නියෝජිතයන්ගෙන්ම ලබා ගැනීමට අවකාශය ලැබුණි.ශිෂ්‍ය ශිෂ්‍යාවන් විශාල පිරිසක් ඒ අවස්ථාවේම විශ්වවිද්‍යාලවලට ඇතුළත් වීම සඳහා අයදුම්පත් ඉදිරිපත් කරන ලද අතර අයි. ඩී. පී. ශ්‍රී ලංකා ආයතනය ඒ සඳහා කැමැත්තක් දක්වන අනෙකුත් සිසුන්ට අවශ්‍ය සේවා සැපයීමට සැදි පැහැදි සිටි. දුරකථන අංක 2555123 න් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303102</link>
    <topic>මොරටු සරසවි තොරතුරු මධ්‍යස්ථානය වාස්තු විද්‍යා සිසුනට අත්වැලක්</topic>
    <author/>
    <content>මොරටු සරසවි තොරතුරු මධ්‍යස්ථානය වාස්තු විද්‍යා සිසුනට අත්වැලක්මැලේසියානු වාස්තු විද්‍යාඥයින්ගේ ආයතනයේ සභාපති සයිෆුදීන් අහමඩ් මහතා විසින් පීත්ත පටිය කපමින් ප්‍රදර්ශනය විවෘත කළ අවස්ථාව. දකුණු අපි‍්‍රකානු මහාචාර්ය ජෝ නොඑරෝ මහතා වාස්තු විද්‍යාඥ රන්ජන් නඩේසපිල්ලෙයි මහතා ද වෙති.ආකිටෙක් 2013 කර්මාන්ත සහ වෙළෙඳ ප්‍රදර්ශනය පසුගිය 20 දා බණ්ඩාරනායක අනුස්මරණ සම්මන්ත්‍රණ ශාලාවේ දී විවෘත විය.වෙළෙඳ කුටි 300 කින් සමන්විත වූ එම වෙළෙඳ ප්‍රදර්ශනයේ එක් කොටසක් ඉදිකිරීම් ක්ෂේත්‍රයේ නිෂ්පාදන හා සේවා ප්‍රදර්ශනය කිරීම සඳහා වෙන්කර තිබු අතර අනෙක් කොටස වාස්තු විද්‍යාඥයන්ගේ හා සිසුන්ගේ නිර්මාණ ප්‍රදර්ශනය සඳහා වෙන් කෙරිණි.සහභාගි වූවන් හට තම තමන්ගේ අවශ්‍යතාවයන්ට සරිලන වාස්තු විද්‍යා සහ ඉදිකිරීම් ක්ෂේත්‍රයට සම්බන්ධ වියහියදම් තත්ත්වයන් සහ තාක්ෂණය ඇතුළු විශාල පරාසයක වූ නිෂ්පාදනයන් පිළිබඳව සොයා බැලීමට සහ සැසඳීමට මෙහිදී හැකියාව ලැබිණි.මේ ප්‍රදර්ශනයේ දී වෘත්තීය වාස්තු විද්‍යාඥයින් 100 කට අධික සංඛ්‍යාවක් සිය ව්‍යාපෘතින් ප්‍රදර්ශනය කළ අතර මොරටුව විශ්ව විද්‍යාලයේ හා City School of Architecture හි ශිෂ්‍යයෝ ද ඔවුන්ගේ නිර්මාණ සහ පාඨමාලාවන් මෙහිදී ඉදිරිපත් කළහ. මේ ප්‍රදර්ශනයේ විශේෂිත අවස්ථාවක් වූයේ ශ්‍රී ලංකා වාස්තු විද්‍යාඥයින්ගේ සංගමය, මොරටුව විශ්ව විද්‍යාලය හා City School of Architecture මඟින් පිහිටුවූ තොරතුරු මධ්‍යස්ථානයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303103</link>
    <topic>බාලිකා පාපන්දු තරගාවලියට සමපෝෂ අනුග්‍රහය</topic>
    <author/>
    <content>බාලිකා පාපන්දු තරගාවලියට සමපෝෂ අනුග්‍රහයශ්‍රී ලංකා පාපන්දු සම්මේලනය සංවිධානය කළ ආසියානු පාපන්දු සම්මේලනයේ දකුණු හා මධ්‍යම ආසියානු කලාපීය වයස අවුරුදු 14 න් පහළ බාලිකා පාපන්දු තරගාවලිය සඳහා සිලෝන් බිස්කට්ස් අනුබද්ධිත ප්ලෙන්ට් ෆුඩ්ස් සමාගමේ නිෂ්පාදනයක් වන සමපෝෂ අඛණ්ඩව සිව්වැනි වරටත් අනුග්‍රාහකත්වය දක්වයි.අඛණ්ඩව වසර 04 ක් පුරා වයස අවුරුදු 13 න් පහළ අන්තර් පාසල් බාලක - බාලිකා පාපන්දු තරගාවලිය සඳහා සමපෝෂ පූර්ණ අනුග්‍රාහකත්වය සැපයූ අතර මේ වසර තුළ ද එම තරගාවලිය වයස අවුරුදු 15 න් පහළ කාණ්ඩය යටතේ පැවැත්වීමට සියලු කටයුතු සූදානම් වෙමින් පවතියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303104</link>
    <topic>කෑගල්ලේ ආරෝග්‍යා රසායනාගාර සේවා පුළුල් වේ</topic>
    <author/>
    <content>කෑගල්ලේ ආරෝග්‍යා රසායනාගාර සේවා පුළුල් වේකෑගල්ල ආරෝග්‍යා වෛද්‍ය රසායනාගාරය නවීන පහසුකම් සහිතව පුළුල් සේවාවක් සැපයීමට සූදානම්ව සිටී. අගනුවරදී ලබාගත හැකි නවීන රසායනාගාර පහසුකම් සියල්ලම එහි ස්ථාපිත කොට තිබේ.සියලුම රසායනාගාර පරීක්ෂණ විශේෂඥ රක්ත ව්‍යාදිවේදී වෛද්‍යවරුන්ගේ අධීක්ෂණය යටතේ සුදුසුකම්ලත් ප්‍රවීණ රසායනාගාර තාක්ෂණවේදීන් විසින් සිදු කරනු ලබන අතර ජර්මනියේ නිෂ්පාදිත නවීන යන්ත්‍ර ඒ සඳහා යොදා ගනී.ආරෝග්‍යා ප්‍රධාන රසායනාගාරයට අනුබද්ධව නව ක්ෂුද්‍රජීවී රසායනාගාරයක්ද ක්‍රියාත්මක වේ. එහිදී දින තුනක් ඇතුළත සම්පූර්ණ රසායනාගාර වාර්තාවක් ලබාගත හැකි වෙයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303105</link>
    <topic>HDFC බැංකුවෙන් අලුත් ණය වැඩසටහනක්</topic>
    <author/>
    <content>HDFC බැංකුවෙන් අලුත් ණය වැඩසටහනක්ජේ. බී. මාමඩුව මහතා පළමු ගනුදෙනුව සිදු කළ අවස්ථාව.HDFC බැංකුව පසුගියදා සිය සේවා තවත් පුළුල් කිරීමට පියවර ගෙන ඇත. ඒ “රන් ණය” නම් වූ විශේෂ ණය ක්‍රමය හඳුන්වා දෙමිනි.HDFC බැංකුවේ දිවයින පුරා පිහිටි ශාඛා අතුරින් ශාඛා 21 ක පමණ මේ වන විටත් ආරම්භ කොට ඇති මෙම ණය සේවාව සඳහා විශේෂ ඒකකයක් පසුගියදා කොළඹ ශාඛාවේ දී විවෘත කෙරිණි.බැංකුවේ විධායක නිලධාරී සහ සාමාන්‍යාධිකාරී නිමල් ජේ. බී. මාමඩුව මහතා ප්‍රකාශ කළේ නිවාස ඉදිකිරීම ඇතුළු නිවාසමය අවශ්‍යතා හැරුණු විට හදිසි අවස්ථාවකදී මූල්‍යමය සහනයක් ලබා දීමට මෙතුළින් අවස්ථාව සැලසෙන බැවින් බැංකුවේ සේවා පරාසය තවත් පුළුල් වූ බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303106</link>
    <topic>Kumho වෙළෙඳපළ කොටස නැංවීමට සැලසුම්</topic>
    <author/>
    <content>Kumho වෙළෙඳපළ කොටස නැංවීමට සැලසුම්2012 වසරේ කොරියා පාරිභෝගික සන්තෘප්ති දර්ශකයට අනුව අඛණ්ඩ හත්වන වසරට ද මගී මෝටර් රථ ටයර් අංශයෙහි අංක එකේ වෙළෙඳ නාමය ලෙසින් Kumho ටයර් තේරී පත්විය. කොරියාව, චීනය, වියට්නාමය ඇතුළු කර්මාන්ත ශාලා රැසක වසරකට ටයර් මිලියන් 60 ක් පමණ නිෂ්පාදනය කරමින් ලොව හොඳම ටයර් නිපදවන්නන් දස දෙනා අතරට පැමිණීමට Kumho සමත් වී ඇත.Kumho ශ්‍රී ලංකාවේ බලයලත් ආනයනය කරන්නන් සහ බෙදාහරින්නත් වන සීමාසහිත ඩීසල් සහ මෝටර් ඉංජිනේරු පොදු සමාගම (ඩිමෝ) දිවයිනෙහි මෙම ටයර් සඳහා ඇති වෙළඳපොළ අගය තවදුරටත් ඉහළ නැංවීමට කටයුතු කරන්නේ ආරක්ෂාව, සැපපහසුව සහ දිගුකල් පැවැත්ම යන ගුණාංගයන් පදනම් කර ගනිමිනි.මෙම ටයරයේ ගැටුම් පෘෂ්ඨය නිර්මාණය කිරීම සඳහා යොදා ගන්නා ඉහළ ගුණාංගයන්ගෙන් යුත් ප්‍රධාන සංයෝගයන් නිසා පැදවීමේ හා තිරිංග තද කිරීමේ බලයන් මෙන් ම තෙතමනය සහිත ස්ථානයන්හි ධාවන හැකියාව ද නංවයි. අධි වේගාත්මක ධාවනයක් සඳහා නිර්මාණය කර ඇති බඳපටි පද්ධතිය, බද්ධ නොවූ දිගු වානේ පටිවලින් සහ නයිලෝන් ආවරණයකින් නිර්මාණය වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303107</link>
    <topic>වාස්තු විද්‍යාඥයන්ගේ ආයතනයේ නව සභාපති චිත්‍රා වෙඩික්කාර</topic>
    <author/>
    <content>වාස්තු විද්‍යාඥයන්ගේ ආයතනයේ නව සභාපති චිත්‍රා වෙඩික්කාරවරලත් වාස්තු විද්‍යාඥ මහාචාරිනී චිත්‍රා වෙඩික්කාර ශ්‍රී ලංකා වාස්තු විද්‍යාඥයන්ගේ ආයතනයේ නව සභාපති ලෙස තේරී පත්වූවා ය.පසුගිය 23 වැනිදා පැවැති ආයතනයේ මහා සභා රැස්වීමේදී නව සාමාජිකයෝ තේරී පත්වූහ.මහාචාරිනී වෙඩික්කාර වාස්තු විද්‍යාඥයන්ගේ ආයතනයේ ප්‍රථම කාන්තා සභාපතිනිය වෙයි. ඇය සිය වෘත්තිමය ජීවිතයේ දී මොරටුව විශ්වවිද්‍යාලයේ වාස්තු විද්‍යා පීඨාධිපතිනි, ගොඩනැඟිලි ආර්ථික දෙපාර්තමේන්තු ප්‍රධානී, ශ්‍රී ලංකා ප්‍රමාණ සමීක්ෂණ ආයතනයේ සභාපතිනි, ගොඩනැඟිලි ක්ෂේත්‍ර මණ්ඩලයේ උප සභාපතිනි සහ ශ්‍රී ලංකා RISS Chapter හි උප සභාපතිනි ආදී ලෙසින් විවිධ තනතුරු හොබවා ඇත. එසේ ම ඇය මේ වනවිට පොදු රාජ්‍ය මණ්ඩල සමීක්ෂණ සහ භූමි ආර්ථික සංගමයේ සභාපතිනි ලෙසින් සහ කොළඹ ඉදිකිරීම් තාක්ෂණ පාසලේ පීඨාධිපතිනී/ අධ්‍යයන අධ්‍යක්ෂිකා ලෙසින් ද කටයුතු කරයි.ආයතනයේ වර්ධනය පිළිබඳව ගැඹුරු විශ්ලේෂණයකින් යුත් වාර්ෂික වාර්තාව වාර්ෂික මහා සභා රැස්වීමේදී පිළිගන්වනු ලැබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303108</link>
    <topic>කොම්බෑන්ක් ගනුදෙනුකරුවන්ට ජංගම දුරකථන</topic>
    <author/>
    <content>කොම්බෑන්ක් ගනුදෙනුකරුවන්ට ජංගම දුරකථනකොමර්ෂල් බැංකුවේ කොම්බෑන්ක් අන්තර්ජාල බැංකු සේවාව භාවිත කරමින් ගනුදෙනු කළ ගනුදෙනුකරුවන් කිහිප දෙනෙකුට සැම්සුන්ග් ජංගම දුරකථන දිනා ගැනීමේ වරම උදාවිය.එම ප්‍රවර්ධන වැඩසටහනේ පළමු, දෙවන, තෙවන ස්ථාන දිනාගත් ජයග්‍රාහකයින් බැංකුවේ කළමනාකාර අධ්‍යක්ෂ සහ ප්‍රධාන විධායක නිලධාරී රවී ඩයස් මහතා සහ කළමනාකාරිත්වය සමඟ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj1303109</link>
    <topic>ආපිකෝ සමාගමෙන් වායු පවිත්‍රකාරක බල්බයක්</topic>
    <author/>
    <content>ආපිකෝ සමාගමෙන් වායු පවිත්‍රකාරක බල්බයක්ආපිලයිට් වායු පවිත්‍රකාරක දුම නසන බල්බය වෙළෙඳපොළට නිකුත් කළ අවස්ථාව. සුනිල් ලියනගේ (අධ්‍යක්ෂ - රිචඩ් පීරිස් සහ සමාගම) දුමින්ද පෙරේරා (අලෙවි ප්‍රධානී - රිචඩ් පීරිස් ඩිස්ට්‍රිබියුටර්ස්) ශාන්ත කුලරත්න (අධ්‍යක්ෂ) හා රෝහණ නීලගොල්ල (ව්‍යාපාර සංවර්ධන කළමනාකරු) මහත්වරු.රිචඩ් පීරිස් සමාගම තම Arpico Arpilight වෙළෙඳ නාමය යටතේ වායූ පවිත්‍රකාරක ඛ්ජ්ඹ් බල්බයක් පළමුවරට හඳුන්වා දී තිබේ. මේ නව බල්බයේ විශේෂිත සෘණ අරෝපිත අයන උත්පාදක උපාංගයක් ඇතුළත් ව තිබීමෙන්, එය දැල්වෙන අවට ප්‍රදේශයේ වායුව පවිත්‍ර කිරීමක් සිදු වේ.එම බල්බයේ අඩංගු අයන උත්පාදකය මඟින් සෘණ ආරෝපිත අයන මිලියන ගණනක් නිපදවීමෙන්, ෆෝමල්ඩිහයිඩ්, ඇමෝනියා මෙතිල්බෙන්ෂින් වැනි හානිකර වායූන් හා පමණට වැඩි ප්‍රමාණයක් ආශ්වාස කිරීම හානිකර වූ වායූන් බොහොමයක් අක්‍රීය කෙරේ.එමෙන්ම, ඔක්සිජන් අණු සමඟින් නිපදවෙන මෙම සෘණ ආරෝපිත අයනවලට විෂබීජ, දිලිර හා වාතයේ පාවෙන කාබනික සංයෝග අඩංගු ක්ෂුද්‍ර ජීවින් විනාශ කිරීමේ බලයක් තිබෙන අතර, එය වාතයේ වූ දූවිලි අංශු සමඟ එක් වූ විට එහි බර වර්ධනය කිරීමෙන් ස්වභාවිකවම පොළොවේ පහළ ස්ථරයට ගෙන යෑමක් සිදු වේ. තව ද මෙමඟින් ඇතැම් කාබනික සංයෝගවලින් හටගන්නා දුගඳ නැසීමට ද උපකාරී වේ.එමෙන්ම මේ නව බල්බයේ විශේෂිත ගුණාංගයක් වන්නේ රූපවාහිනී, පරිගණක හා සෙසු විදුලි උපකරණ මඟින් නිපදවන ස්ථිති විද්‍යුත් ආරෝපිත මඟින් ඇතිවන බලපෑම් පවා අවම කිරීමය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj13031010</link>
    <topic>දත් හිරිවැටීම පිළිබඳව GSK සමීක්ෂණය රට පුරා</topic>
    <author/>
    <content>දත් හිරිවැටීම පිළිබඳව GSK සමීක්ෂණය රට පුරාදත් හිරිවැටීම යනු උණුසුම්, ශීත, පැණි රස හෝ ඇඹුල් රසැති ආහාරයක් හෝ දියරයක් දත්වල ගෑවෙන විට ක්ෂණික තියුණු වේදනාවක් දැනීමය. මෙරට ජනතාව තුළ දත් හිරිවැටීම පිළිබඳ අවබෝධයක් නොමැති වීම නිසා මෙම තත්ත්වය කෙරෙහි තවමත් ශ්‍රී ලංකාව තුළ නිසි අවධානයක් යොමු වී නැත. ශ්‍රී ලංකා දන්ත වෛද්‍ය සංගමයේ උපදෙස් මත ග්ලැක්සෝ ස්මිත්ක්ලයින් (GSK ) සමාගම ශ්‍රී ලංකාවේ දන්ත අධිසංවේදීතාවය පිළිබඳව සුවිශේෂ සමීක්ෂණයකට මුල පුරන ලදී.GSK සමාගමේ කළමනාකාර අධ්‍යක්ෂ ටී. එස්. දයානන්ද් මහතා විසින් ශ්‍රී ලංකාවේ දන්ත සංවේදීතාවය පිළිබඳ පරීක්ෂණ වාර්තාව ශ්‍රී ලංකා දන්ත වෛද්‍ය සංගමයේ සභාපති වෛද්‍ය සුරේෂ් ෂන්මුගනාදන් මහතා වෙත පිළිගැන්වූ අවස්ථාව. දත් හිරිවැටීම පිළිබඳව GSK සමීක්ෂණය රට පුරා සමාගමේ වෙළෙඳ අධ්‍යක්ෂ කුමාර් ඩී. සිල්වා, අලෙවි අධ්‍යක්ෂ සුබ්‍රතෝ ගීඩ්, ශ්‍රී ලංකා දන්ත වෛද්‍ය සංගමයේ මහලේකම් වෛද්‍ය විපුල වික්‍රමසිංහ, පේරාදෙණිය විශ්ව විද්‍යාලයේ දන්ත වෛද්‍ය පීඨයේ පිඨාධිපති මහාචාර්ය උපුල් බී. දිසානායක, දන්ත වෛද්‍ය සේවා නියෝජ්‍ය අධ්‍යක්ෂ ජෙනරාල් වෛද්‍ය ජේ. එම්. ඩබ්ලිව්. ජයසුන්දර බණ්ඩාර සහ මහරගම මුඛ සෞඛ්‍ය ආයතනයේ ජ්‍යෙෂ්ඨ ලේඛකාධිකාරී වෛද්‍ය සොනාලි රණතුංග යන මහත්ම මහත්මීහු ද ඡායාරූපයෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj13031011</link>
    <topic>රමණී ප්‍රනාන්දු රූපලාවණ්‍ය පුහුණු ආයතනයේ උපාධි ප්‍රදානෝත්සවය 20 දා</topic>
    <author/>
    <content>රමණී ප්‍රනාන්දු රූපලාවණ්‍ය පුහුණු ආයතනයේ උපාධි ප්‍රදානෝත්සවය 20 දාරමණී ප්‍රනාන්දු කේෂ හා රූපලාවණ්‍ය පුහුණු ආයතනය, යුනිනිලීවර් සමාගමේ ප්‍රමුඛතම හිසකේ සත්කාරක නිෂ්පාදනය වන සන්සිල්ක් සන්නාමය හා පවතින දීර්ඝකාලීන ව්‍යාපෘති සහයෝගිතාවය සමඟ පවත්වනු ලබන 8 වැනි වාර්ෂික උපාධි ප්‍රදානෝත්සවය මේ 20 වැනිදා කොළඹ ගලධාරී හෝටලයේ දී පැවැත්වේ.මෙවර ඩිප්ලෝමාධාරීන් 101 දෙනෙකු උපාධි හිමිකර ගැනීමට නියමිතයි. Bling, Fantasy යන අංශ සඳහා මෙන් ම මනාලියන් සඳහා කේෂාලංකරණ විලාසිතා යන කාණ්ඩය ඔස්සේ ද, පිරිමින් සඳහා කොණ්ඩා කැපීම සහ වර්ණ ගැන්වීම යන කාණ්ඩ ඔස්සේ ද සිසුන්ට නිර්මාණ දක්ෂතා එළි දැක්වීමට අවස්ථාව සලසා දී තිබිණි.මෙවර උපාධි ප්‍රදානෝත්සවයේ දී ජාත්‍යන්තර රන් සම්මානයෙන් පිදුම් ලැබූ ආචාර්යවරියක වන ලකී ලේනගල මහත්මියගේ විශේෂාංගයක් ද එක්ව තිබීම විශේෂත්වයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>10</day>
    </date>
    <link>http://www.silumina.lk/2013/03/10/_art.asp?fn=aj13031012</link>
    <topic>ඒසියා සියාකා ඉහළට එයි</topic>
    <author>තාරක වික්‍රමසේකර</author>
    <content>ඒසියා සියාකා ඉහළට එයිසතිය ආරම්භක සඳුදා වෙළෙඳ පොළ ගනුදෙනු 3904 ක් දක්වා ඉහළ ගියේය. ඒ පෙර සතිය අවසානයේ දැක්වුණ 3744 ක් ගනුදෙනු සංඛ්‍යාව ඉක්මවා යාමකි.කොමර්ෂල් බැංකුවේ කොටස් 5064264 ක් සම්පත් 1321168 ක් වැලිබල් 1101076 ක් ෆී‍්‍ර ලංකා 1204601 ක් වශයෙන් මිලියනය ඉක්මවා අලෙවි විය. ඩිමෝ කොටසක මිල රුපියල් 6.80 කින් එදින ඉහළ ගියේය. ගෙස්ටෙට්නර් රුපියල් 9.80 කින් ද ඉහළ ගිය අතර ආසිරි සෙන්ට්‍රල් රුපියල් 48.60 කින් ඉහළ ගියේය. ඒ පෙර දින රුපියල් 215.40 ක් වූ කොටසක මිල රුපියල් 264.00 ක් දක්වා ඉහළ යමිනි.මිල පහළ යාම් අතුරින් සතොස මෝටර්ස් (පෙර දිනට සාපේක්ෂව රුපියල් 11.80 කින් පහළ යමින්) සිලෝන් ටුබැකෝ (පෙර දිනට සාපේක්ෂව රුපියල් 13.00 කින්) මිල පහළ ගියේය.පසු දින එනම් 5 වැනිදා ගනුදෙනු සංඛ්‍යාවේ අඩුවක් දක්නට ලැබුණි. ඒ ගනුදෙනු 3628 ක් දක්වා පහළ යමිනි.මිලියනය ඉක්මවා කොටස් අලෙවි වූ සමාගම් අතර ජේ. කේ. එච්. (1066445) ටෙස් ඇග්‍රෝ (1439709) සමාගම් විය.මිල ඉහළ යාම් අතුරින් බුකිට් ඩරා (පෙර දිනට සාපේක්ෂව රුපියල් 20.70 කින්) සෙලින්කෝ ඉන්ෂුවරන්ස් (ඡන්ද බලය රහිත) කොටසක මිල රුපියල් 21.60 කින් ද ඉහළ ගියේය. කළම්ඹු ෆාමසි රුපියල් 13.50 කින් ඉහළ ගියේය.දිනයේ කැපී පෙනෙන මිල ඉහළ යාම් වාර්තා වූයේ නුවරඑළිය හොටෙල් වෙතිනි. ඒ පෙර දිනට සාපේක්ෂව රුපියල් 149.30 කින් මිල ඉහළ යමිනි.එල් බී ෆිනෑන්ස් රුපියල් 12.50 කින් මිල පහළ ගියේය. ඒ මිල පහළ යාම් පෙන්නුම් කළ සමාගම් අතර පෙන්නුම් කරමිනි.පසු දින එනම් 06 වැනිදා මිලියනය ඉක්මවා කොටස් අලෙවි වූ සමාගම් අතර කාර්ගිල්ස් (2008561) එච් එන් බී (4066721), එස් එම් බී ලීසිං (2420464), ෆ‍්‍රී ලංකා (1464103) සමාගම් විය.කැපී පෙනෙන කොටස් අලෙවිය දැක්වුණේ ඒසියා සියාකා සමාගමේය. අලෙවි වූ කොටස් ගණන 33300520 කි.මිල ඉහළ යාම් අතුරින් එලායන්ස් (29.60) සිලෝන් ටුබැකෝ (18.70) ඉන්දු මැලේ (69.00) මිල ඉහළ ගියේය. සැලසින්ග් කොටසක මිල රුපියල් 129 කින් ඉහළ ගියේය.මිල පහළ යාම් අතරින් කැපී පෙනුණේ ඔටෝඩ්‍රොම් සමාගමය. ඒ පෙර දිනට වඩා කොටසක මිල රුපියල් 131.60 කින් පහළ යමිනි. එන් ඩී බී කැපිටල් කොටසක මිල රුපියල් 27.70 කින් පහළ ගියේය.දිනයේ කොටස් ගනුදෙනු 4985 ක් දක්වා ඉහළ ගියේය.මේ අතර සමාගම් රැසක් ලාභාංශ ප්‍රකාශ කර තිබුණි. සෙලාන් ඩිවලොප්මන්ට් පී එල් සී ශත 25 ක් ද නුවරඑළිය හොටෙල් රුපියල් 10 ක් ද කොමර්ෂල් බැංකුව රුපියල් 2.00 ක ද ලාභාංශ ගෙවනු ලබන බව ප්‍රකාශයට පත් කර තිබුණි.කොමර්ෂල් ක්‍රෙඩිට් ඇන්ඩ් ෆිනෑන්ස් පී එල් සී කොටස් 10.9037 ක් ඇති අයකුට එක් කොටසක් සහ කොමර්ෂල් බැංකුව (ඡන්ද බලය සහිත අයකුට කොටසක් ලබා දෙන්නේ කොටස් 59.722222 ක් ඇති අයට බවත් ඡන්ද බලය රහිත නම් කොටස් 50 ක් ඇති අයකුට එක් කොටසක් ලබා දෙන බවත් නිවේදනය කර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aa1303172</link>
    <topic>රට එක්සේසත් කරන්නට අස්ගිරි මහ නාහිමිගෙන් ලැබුණේ ඉමහත් ශක්තියක්</topic>
    <author/>
    <content>- ජනාධිපතිකුරිරු ත්‍රස්තවාදී යුද්ධයේ ගිනිදැල් නිවා දමා රටට සාමය උදා කරදී රට එක්සේසත් කරන්නට දියත් කළ වැඩපිළිවෙළ සාර්ථක කර ගැනීම සඳහා අස්ගිරි මහානායක උඩුගම ශ්‍රී බුද්ධරක්ඛිත මහා නාහිමිපාණන්ගෙන් තමන් ලද නිරන්තර අවවාද අනුශාසනා තමන්ට මෙන්ම වීරෝදාර රණවිරුවන්ට ද යෝධ ශක්තියක් මෙන් ම ආශිර්වාදයක් වූ බව මහින්ද රාජපක්ෂ ජනාධිපතිතුමා පවසයි.අදට (17) යෙදෙන අස්ගිරි මහා නාහිමිපාණන්ගේ 83 වන ජන්ම දිනය නිමිත්තෙන් ශුභාශිංසන පණිවුඩයක් නිකුත් කරමින් ජනාධිපතිතුමා මේ බව සඳහන් කරයි.පැවිදි දිවියට ඇතුළත් වූ දා පටන් මේ දක්වා ම ශ්‍රී සම්බුද්ධ ශාසනයේ චිරස්ථිතිය පතා අස්ගිරි මහ නාහිමියන් සිදු කරනු ලබන්නා වූ ශාසනික මෙහෙවර සැබැවින් ම අරුත්බර වන්නාසේ ම බෙහෙවින් කාලෝචිත ද වන බව ජනාධිපතිතුමා සඳහන් කරයි.භික්ෂුවක් තුළ පැවැතිය යුතු විනයත්, මනා ශික්ෂාකාමිත්වයත් නිබඳවම ගරු කොට තබා ගනිමින් අනලස්ව කටයුතු කරනු ලබන අස්ගිරි මහානායක මාහිමිපාණන් වහන්සේ, සැමවිට කරුණාව, මෛත්‍රිය, මුදිතාව, උපේක්ෂාව මුදුන්පත් කරවමින් සද්භාවයෙන් යුතුව කටයුතු කරනු ලබන සංඝපීතෘවරයාණන් වහන්සේ නමක් වන බව ජනාධිපතිතුමා විසින් සිය ශුභාශිංසන පණිවුඩය ඔස්සේ පෙන්වා දෙයි.හෙළ දෙරණේ ප්‍රෞඩත්වයත්, සංස්කෘතියත් සුරක්ෂිත කරලමින් අර්ථාන්විත පැවිදි දිවියක් ගත කරනු ලබන අතිපූජ්‍ය උඩුගම ශ්‍රී බුද්ධරක්ඛිත මහනාහිමියන්ට තෙරුවන් සරණින් නිදුක් නිරෝගීව, තවත් චිරාත් කාලයක් ශ්‍රී සම්බුද්ධ ශාසනය ඒකාලෝක කිරීමට අවශ්‍ය හා මානසික ශක්තිය ලැබේවා...! යි මෙත් සිත් පෙරටුව ජනාධිපතිතුමා ප්‍රාර්ථනා කර සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aa1303173</link>
    <topic>දැයට කිරුළ 23 වැනිදා සිට</topic>
    <author/>
    <content>නිහාල් පී. අබේසිංහ අම්පාරේ සිටනැගෙනහිරට ආශ්චර්යය ගෙන එන දැයට කිරුළ ප්‍රදර්ශනය 23 වැනිදා පස්වරුවේ මහින්ද රාජපක්ෂ ජනාධිපතිතුමා අතින් අම්පාර හාඩි කාර්මික තාක්ෂණික විද්‍යාලයේ දී විවෘත කෙරේ. අක්කර 140 ක ප්‍රදේශයක විසිරි ඇති මෙම ප්‍රදර්ශනය මඟින් රජයේ සියලු ආයතන හා පෞද්ගලික ආයතන ප්‍රදර්ශන කුටි 300 ක් පමණ ඉදිරිපත් කරයි. ප්‍රදර්ශනය දින 7 ක් පැවැත්වේ. පෙරවරු 9 සිට රාත්‍රී 12 දක්වා ප්‍රදර්ශනය පැවැත්වේ.මහින්ද චින්තනය යටතේ රටේ ඉදිරි ගමනට කරන කාර්ය භාරය ද, මහින්ද චින්තන ඉදිරි දැක්ම මඟින් රට නැගුමට කරන කටයුතු ද පිළිබඳව විශේෂයෙන් නැගෙනහිර ජනතාවට පැහැදිලි අවබෝධයක් ප්‍රධාන භාෂා දෙකෙන්ම ලබාදීමට පියවර ගෙන ඇතැයි දැයට කිරුළ සංවිධායක කමිටු සභාපති රංජිත් සියඹලාපිටිය මහතා පවසයි.වාහන ගාල් කිරීමට රථ ගාල් 13 ක් ස්ථාපනය කර ඇත.මෙවර දැයට කිරුළ ප්‍රදර්ශනය පවත්වන්නේ 7 වැනි වරටයි. නැගෙනහිරුන්ගේ ආශ්චර්යය මෙවර තේමාව වෙයි. මෙවර ප්‍රදර්ශනයේ සියලු ලිපි ලේඛන ඉදිරිපත් කිරීම් දෙමළ භාෂාවෙන් ද කිරීමට අනිවාර්ය කර ඇත.මෙම ප්‍රදර්ශනයට සමගාමීව මෙවර රටේ නැගෙනහිර පළාතත් පොලොන්නරුව දිස්ත්‍රික්කයත් සංවර්ධනයට රුපියල් දස ලක්ෂ 60000 ක් වෙන්කර තිබෙන බව සියඹලාපිටිය ඇමැතිවරයා කියයි.මේ අතර දැයට කිරුළ වෙනුවෙන් ඉදිකළ මඩකළපුව, කල්ලඩි පාලම ද 22 වැනිදා, මහින්ද රාජපක්ෂ ජනාධිපතිතුමා අතින් විවෘත කිරීමට නියමිතය.ජපන් ආධාර ඇතිව රුපියල් දස ලක්ෂ 2600 ක වියදමින් මීටර් 289 දිගට හා මීටර් 16.5 පළලට මේ පාලම ඉදිකර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aa1303174</link>
    <topic>ජපානයත් ශ්‍රී ලංකාව සමඟයි</topic>
    <author/>
    <content>දේශය ගොඩනැංවීමේ ව්‍යාපාරයට ශ්‍රී ලංකාවට නිරතුරුව සහාය වීමට සූදානම් බව පවසන ජපානය මෙරට ආර්ථික සංවර්ධනයට ද අඛණ්ඩව සහාය ලබාදෙන බව කියයි.මහින්ද රාජපක්ෂ ජනාධිපතිතුමා ජපානයේ සිදුකළ සිවු දින නිල සංචාරයේ ප්‍රතිඵලයක් ලෙස ශ්‍රී ලංකාවට යෙන් බිලියන 43.8 ආධාර මුදලක් ලැබී තිබෙන අතර ඉදිරියටත් ශ්‍රී ලංකාවේ ආර්ථික සංවර්ධනය අඛණ්ඩව සහාය දීමට එරට රජය කැමැත්ත පළ කර ඇත.ජපාන අගමැති ෂින්සෝ අබේ මහතා එහි අග්‍රාමාත්‍ය කාර්යාලයේදී හමුවී සාකච්ඡා කළ මොහොතේ ශ්‍රී ලංකාවට ජපානයෙන් බිලියන 41.1 ආධාර හා ශ්‍රී ලංකාවට ලබාදෙන අනිකුත් ආධාර හා සහයෝගයත් නායක දෙපළගේ සාකච්ඡාවේදී අනාවරණය විය.ජපාන නියෝජ්‍ය අග්‍රාමාත්‍ය තාරෝ අසෝ ශ්‍රී ලංකාවේ සමීප මිත්‍රයෙකු වන සාම නියෝජිත යසුෂි අකාෂි ජපානයේ විදේශ කටයුතු ඇමැති ත්‍රමියෝ කිශිඩා ජපානයේ ආරක්ෂක ඇමැති ඉන්සුනෝර් ධනොඩෙරා යන මහත්වරු හමුවී ජනාධිපතිතුමා සාකච්ඡා පැවැත්වීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aa1303175</link>
    <topic>දුම්රිය හරස් මාර්ග 675 ක්ම මරු කටේ</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට දුම්රිය හරස් මාර්ග 1142 න් 675 ක්ම අනාරක්ෂිත බව ප්‍රවාහන අමාත්‍යාංශයේ ජ්‍යෙෂ්ඨ නිලධාරියෙක් සිළුමිණට කීය.විශේෂයෙන්ම දකුණු අධිවේගී දුම්රිය මාර්ගයේ අනතුරු වැඩිවීමට මෙය හේතුවක් වී ඇති බව ද එම ප්‍රකාශකයා කීය.දකුණු දුම්රිය මාර්ගයේ දුම්රිය හරස් මාර්ග 293 න් ආරක්ෂිත හරස් මාර්ග ඇත්තේ 78 කි.මේ සම්බන්ධයෙන් ප්‍රවාහන නියෝජ්‍ය අමාත්‍ය රෝහණ දිසානායක මහතාගෙන් විමසූ විට ඒ මහතා පැවසුවේ මේ වසර තුළ සීනු හැඬවීම හා සංඥා ක්‍රම මඟින් හරස් මාර්ග 610 ක් ආරක්ෂිත තත්ත්වයට පත් කිරීමට පියවර ගන්නා බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aa1303176</link>
    <topic>මත්තල අහස දිනන දවස හෙට</topic>
    <author>සුභාෂිණී ජයරත්න</author>
    <content>සුභාෂිණී ජයරත්නගුවන් සේවා ඉතිහාසයේ රන් සලකුණක් සනිටුහන් කරමින් හෙට (18) මත්තල රාජපක්ෂ අන්තර්ජාතික ගුවන් තොටුපළ මහින්ද රාජපක්ෂ ජනාධිපතිතුමා අතින් සුබ මොහොතින් විවෘත කෙරේ.මත්තල රාජපක්ෂ ගුවන් තොටුපළ විවෘත වීමෙන් අනතුරුව අවස්ථා හතරකදී ගුවන් යානා 4 ක් නව ගුවන් තොටුපළ කරා පිවිසීමට ද නියමිත ය. මුලින් ම ශ්‍රී ලන්කන් ගුවන් යානයක් පැමිණෙන අතර එම යානයෙන් විදෙස් සම්භාවනීය අමුත්තන් රැසක් ද උත්සවයට සහභාගි වීමට පැමිණීමට නියමිතව ඇත. වොෂිංටන් නුවර සිට ශ්‍රී ලාංකිකයන් රැගෙන ශ්‍රී ලංකන් ගුවන් යානයක් ඩුබායි හරහා මත්තලට පැමිණීමට නියමිත ය. ඉන් අනතුරුව මත්තලට ‘එයාර් ඇරබියා’ ගුවන් යානයක් පැමිණෙන්නේ 150 කට අධික මගී පිරිසක් ද රැගෙන ය.මේ හා සමඟම ‘ෆ්ලයි ඩුබායි’ ගුවන් යානයක් ද මත්තල දක්වා පැමිණෙන අතර එහි එමිරේට්ස් ගුවන් සේවා ආයතනයේ ඉහළ නිලධාරීන් රැසක් ද පැමිණීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=aa1303177</link>
    <topic>මහ නාහිමි පරමාදර්ශී හිමිනමක්</topic>
    <author/>
    <content>- අගමැතිසම්බුද්ධ ශාසනයේ චිරස්ථිතිය උදෙසා අස්ගිරි පාර්ශ්වයේ මහ නායක උඩුගම ශ්‍රී බුද්ධරක්ඛිත හිමිපාණන් මෙතෙක් ලබාදුන් ශක්තිය අපට මෙතැකැයි කිව නොහැකි බව අග්‍රාමාත්‍ය දි.මු.ජයරත්න මහතා නිවේදනයක් නිකුත් කරමින් සඳහන් කරයි.අස්ගිරි පාර්ශ්වයේ මහ නායක උඩුගම ශ්‍රී බුද්ධරක්ඛිත නායක නාහිමිපාණන් වහන්සේගේ 83 වැනි ජන්ම දිනය නිමිත්තෙන් අග්‍රාමාත්‍ය දි.මු.ජයරත්න මහතා නිකුත් කරන නිවේදනයේ මෙසේ ද සඳහන් වේ.සුපේශල, ශික්ෂාකාමී උගත් මහතෙරනමක් ලෙස උන්වහන්සේ තම අදහස් හා චින්තනය පටු අරමුණු වෙනුවෙන් වැය නොකිරීමට වග බලා ගත්හ. ඒ අනුව, උන්වහන්සේ පරමාදර්ශී නායක හිමිනමක් බව අවිවාදිතය.2600 ශ්‍රී සම්බුද්ධත්ව ජයන්තිය ඉතා මැනවින් පැවැත්වීම සහ එමඟින් රටේ මහා බෞද්ධ ප්‍රබෝධයක් ස්ථාපනය කිරීම උදෙසාත්, අතිපූජ්‍ය උඩුගම ශ්‍රී බුද්ධරක්ඛිත හිමිපාණන් වහන්සේ ලබාදුන් දායකත්වය මම මේ මොහොතේ දී බැතිබරව සිහිපත් කරමි.එමෙන්ම, සම්බුද්ධ ශාසනය ශ්‍රී ලංකාද්වීපයේත්, ජාත්‍යන්තරයේත් ප්‍රචලිත කිරීම උදෙසා උන්වහන්සේ මෙතෙක් දක්වා ඇති කැපකිරීම තවදුරටත් පුළුල් පරාසයකට විහිද යනු ඇති බව අපගේ බලවත් විශ්වාසයයි.සිය විශිෂ්ට ශාසනික සේවාවෙන් සම්බුද්ධ ශාසනය සුරක්ෂිත කරමින් ලබාදෙන ඒ දැහැමි සේවය තවදුරටත් අඛණ්ඩව මේ මාතෘ භූමියේ සියලු ජනතාව වෙත ලබාදීමට උන්වහන්සේට ශක්තිය, ධෛර්යය හා චිරජීවනය ලැබේවායි ශ්‍රීී ලංකා රජය වෙනුවෙන් හා ජනතාව වෙනුවෙන් මම ප්‍රාර්ථනා කරමි!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=ab1303171</link>
    <topic>ජිනීවා නව ප්‍රවණතා</topic>
    <author/>
    <content>මෙවර ජිනීවා සාකච්ඡාවන්ගේ මූලික අරමුණ වී පැවතුණේ මෙරටට විරුද්ධව සම්මත කළ වර්ෂ 2012 යෝජනාවන් සමාලෝචනය කිරීම වුවද එම කර්තව්‍යය වෙනතකට යොමුව ඇති බවක් දැකිය හැක. විශේෂයෙන් ඇමෙරිකාව නිල වශයෙන් මෙතෙක් ප්‍රකාශයට පත් නොකළ ද, විවිධ මූලාශ්‍ර වලින් සහ සාකච්ඡාවන් ගෙන් හෙළිදරව් වී ඇත්තේ 2012 යෝජනාව තවදුරටත් ඉදිරියට ගෙන යාමේ වැඩ පිළිවෙළක් ඔවුන් මෙවර ඉදිරිපත් කිරීමට සූදානම් වන බවය.එසේම මේ සියලු කරුණු කාරණා පදනම් කොට මෙම වසරේ මුල් මාසයේ සිටම විවිධ අරමුණු වලින් සන්නද්ධව සිටින තුන්වන පාර්ශ්වයන් විසින් තම පෞද්ගලික අරමුණු ඉටු කරගැනීම සඳහා ද ස්වාධීනව කටයුතු කරගෙන යන බව ද මනාව තහවුරු වී ඇත.කෙසේ වෙතත් ඇමෙරිකාව තම වැඩ පිළිවෙළ සඳහා වෙනම යෝජනාවක් ඉදිරිපත් කිරීමට යාමෙන් පෙන්වා සිටින්නේ එක්තරා අයුරකින් මුල් යෝජනාවෙන් ඔවුන් සෑහීමකට පත් නොවී ඇති බවත්ය. වෙනත් අයුරකින් කිවහොත් ඔවුන්ට තමන්ගේ අරමුණු එයින් සාක්ෂාත් කර ගැනීමට නොහැකි බව ඒත්තු ගැන්වී ඇති බවය. ඒ අනුව නැවත නැවතත් යෝජනා අලුත් කිරීමෙන් පෙනී යන්නේ එම යෝජනා තුළම ඇති අස්ථාවරභාවයය.ගිය වාරයේ ඉදිරිපත් කරන ලද යෝජනාවන්ට තමන් අකමැති වුවද ස්වාධීන රජයක් වශයෙන් හා එක්සත් ජාතීන්ගේ සංවිධානයේ සාමාජික රාජ්‍යයක් වශයෙන් ලක් රජයට වර්ෂ 2013 සමාලෝචනයට මුහුණ දීමට සිදුවේ. වර්ෂ 2012 යෝජනාවෙන් එක්සත් ජාතීන්ගේ මානුෂික අයිතිවාසිකම් පිළිබඳ කොමිසමෙන් ඉල්ලා තිබුණේ ජාතීන් අතර සංහිඳියාව සහ වහ වීම පිළිබඳව රජය විසින් කටයුතු කළ යුතු බවටය.එසේම එම ක්‍රියා පිළිවෙළ ශ්‍රී ලංකාවේම නිර්මාණය කරන ලද උගත් පාඩම් හා සංහිඳියාව පිළිබඳ වාර්තාවේ නිර්දේශ පරිදි ක්‍රියාත්මක විය යුතු බවට තවදුරටත් ඉල්ලා තිබුණි. ඒ අනුව රජය සිතා සිටියේ ඒ සඳහා සූදානම් වීමට යැයි අනුමාන කළ හැකිය.අදියරපසුගිය මාස දෙක තුන පුරාම මෙරටට පැමිණි විදේශ නියෝජිතයන් මෙතෙක් රජය විසින් කරන ලද උතුරු හා නැඟෙනහිර සංවර්ධන වැඩ පිළිවෙළ, රට තුළ අස්ථාන ගතවූවන් නැවත පදිංචි කරවීම, රජයට භාර වූ එල් ටී ටී ඊ සාමාජිකයන් පුනරුත්ථාපනය කිරීම සහ බිම් බෝම්බ ඉවත් කිරීම වැනි දෑ හී අවසන් අදියරකට පැමිණ තිබීම සම්බන්ධයෙන් දැඩි සේ ප්‍රසාදයට පත්වී තිබු අයුරු විවිධ මාධ්‍යයන් ගෙන් දැන ගන්නට ලැබී ඇත. එසේම මේ හා සමගාමීව ශ්‍රී ලංකා හමුදාව විසින් යුද්ධය සම්බන්ධයෙන් සවිස්තර වාර්තාවක්ද මේ වන විට ඉදිරිපත් කර ඇත.කරුණු මෙසේ තිබියදී ලංකාවට විරුද්ධව අනපේක්ෂිත බලපෑම් කිරීමට විවිධ මාදිලියේ කණ්ඩායම් උනන්දු වී සිටීම හේතු කොට ගෙන සමාලෝචන සංකල්පය දෙස විවේචනාත්මකව බැලීමට හේතු සාධක මතු වී ඇත. අවාසනාවකට මෙන් මෙම ප්‍රවණතාවන්හි මූලිකත්වය ගෙන ඇත්තේ මානව හිමිකම් කොමසාරිස්වරියම වීම මෙරට ජනතාවට ඇදහිය නොහැකි කරුණක් වී ඇත.නවී පිල්ලේ මැතිනිය දකුණු අප්‍රිකාවේ ශ්‍රේෂ්ඨාධිකරණයේ විනිශ්චයකාර වරියක්ව සිටි අතර අන්තර්ජාතික අධිකරණවල පවා විනිසුරුවරියක් ලෙස ක්‍රියා කර ඇත. ඒ අනුව විනිසුරුවරියක් ලෙස ක්‍රියා කර ඇති ඇය මානව හිමිකම් සැසිවාරය අතරතුර ලංකාව සම්බන්ධයෙන් සෘණාත්මක වාර්තාවක් ඉදිරිපත් කිරීම කවුන්සිලයේ සාමාජිකයන්ට යම් බලපෑමක් කිරීමට කරන ලද උත්සාහයක් ලෙස සැලකිය හැක.එක්තරා අයුරකින් ඒ ක්‍රියාදාමයෙන් පෙනී යන්නේ ඇය බැලු බැල්මටම පක්ෂග්‍රාහීව, ශ්‍රී ලංකාවට විරුද්ධව ක්‍රියා කර ඇති බවය. මෙවැනි අවස්ථාවක කොමසාරිස්වරියගේ යුතුකමව පැවතුණේ කොමිසමේ සාමාජිකයන්ගේ ස්වාධීන තීරණ මත අදාළ නිගමනයන්ට පැමිණිමට ඉඩ දීමය.දෙමළ ඩයස්පෝරාවඇමිනෙස්ට් ඉන්ටර්නැෂනල් සහ හියුමන් රයිට්ස් වොච් වැනි සංවිධානයන්ගේ මූලිකත්වයෙන් මානව හිමිකම් කාර්යාල භූමියේදීම බ්‍රිතාන්‍යයේ නිපදවන ලද ලංකා විරෝධී ‘නෝ ෆයර් සෝන්’ නම් වූ චිත්‍රපටය ද ප්‍රදර්ශනය කර ඇත.ලංකාවේ නිත්‍ය නියෝජිතවරයා විසින් මෙයට විරුද්ධව කරුණු දක්වන ලද අවස්ථාවේ දී කවුන්සිලයේ ප්‍රධානියා පවසා ඇත්තේ එවැනි ප්‍රදර්ශනයන්ගෙන් කවුන්සිලයේ සාමාජිකයන්ට බලපෑමක් කළ නොහැකි බවත්, කෙසේ වෙතත් එවැනි ආයතන එක්සත් ජාතීන්ගේ සංවිධානය විසින් සම්ප්‍රදායිකව පිළිගත් ඒවා බවත්ය. මේවාට අමතරව විවිධ නම් වලින් ස්ථානගතව සිටින දෙමළ ඩයස්පෝරාව ද ලංකාවට විරුද්ධව සම්මන්ත්‍රණ පවත්වාගෙන යන අතර එවැන්නක් බ්‍රිතාන්‍ය පාර්ලිමේන්තුවේ ද පවත්වා ඇත.මේ සියලු ප්‍රවණතාවන්ගෙන් පෙනී යන්නේ කොමිසමේ නිත්‍ය සාමාජිකයන්ට වඩා ලංකාවට එරෙහි වන ක්‍රියාදාමයේ සැබෑ ක්‍රියාකාරීන් වී ඇත්තේ පිටස්තර ආයතන සහ සංවිධාන බවය. මෙවැනි තුන්වන පාර්ශ්වයන් මඟින් ඉදිරිපත් කරන බලපෑම් ලංකාවට පමණක් එල්ල වන සුවිශේෂී ඒවා බව බැලූ බැල්මට පෙනේ.මේ අනුව එක්සත් ජාතීන්ගේ සංවිධානයේ මෙවැනි අවස්ථාවකදී සැබෑ අරමුණ විය යුත්තේ කුමක් ද යන්න සොයා බැලීම වැදගත් වන්නේය. එක්සත් ජාතීන්ගේ ප්‍රඥප්තිය යටතේ ආරම්භක මානුෂික අයිතිවාසිකම් කොමිසම පිහිටුවන ලද්දේ 1946 වර්ෂයේදීය.මේ කොමිසමේ අරමුණ වූයේ ප්‍රශ්නගත රටවල් අධ්‍යයනය කිරීම, ඒවාට නිර්දේශ සැපයීම සහ අවශ්‍ය මානුෂික අයිතිවාසිකම්වලට අදාළ නීති සම්පාදනය කිරීමය. ඒ අනුව එක්සත් ජාතීන්ගේ ප්‍රඥප්තියේ ප්‍රධාන වගන්ති යටතේම මානුෂික අයිතිවාසිකම් පිළිබඳ ප්‍රකාශනය ඇතුළු විවිධ අණපනත් බලගැන්වී ඇත. එසේම වර්ෂ 2006 දී වර්තමාන මානුෂික අයිතිවාසිකම් කොමිසම ජිනීවාහි පිහිටුවන අවදිය වන විට ආරම්භක කොමිසම අවුරුදු පනහකට ආසන්න කාලයක් ක්‍රියාත්මකව පැවතිණ.වර්තමාන කොමිසම පිහිටුවන ලද්දේ සමහර රටවල ආධිපත්‍යය, වඩාත් කුඩා රටවල්වලට එරෙහිව පවත්වා ගෙන යාම සඳහා බවට මතයක් පවතී. එසේම ආරම්භක කොමිසම දේශපාලනීය කරණය වීම හේතු කොට ගෙන වර්තමාන කොමිසම ස්ථාපිත කරන ලද බවට තවත් මතයක් පවතී. කෙසේ වෙතත් ආරම්භක අවදියට වඩා වර්තමානයේ බටහිර මාධ්‍යයන් ගෙන් සහ මානුෂික අයිතිවාසිකම් සංවිධානය යැයි කියා ගන්නා සංවිධාන වලින් කුඩා රටවල් වලට එරෙහිව කෙරෙන බලපෑම් ඉහළ ගොස් ඇති බව මනාව පැහැදිලි වේ.ජිනීවා යෝජනාඒ අනුව අප රටට බලපවත්වන ජිනීවා යෝජනා සමාලෝචනය කිරීමට සිදුව ඇත්තේ ඉහත කී පරිදි නොයෙකුත් කණ්ඩායම් විසින් කරනු ලබන උසි ගැන්වීම් යටතේය. මේ අනුව දැනටමත් මූලික වටයේ සාකච්ඡා ජිනීවාහි ආරම්භ කර ඇත.ලංකාව වෙනුවෙන් ද නිල මට්ටමින් කරුණු ඉදිරිපත් කර ඇති අතර දැනට කෙරීගෙන යන්නේ විවිධ මාතෘකා යටතේ කෙරෙන මධ්‍යම ප්‍රමාණයේ සාකච්ඡා වටයන්ය. කෙසේ වෙතත් අප රටට විරුද්ධව මේ වන විටත් විවිධ ආකාරයේ ප්‍රචාරක කටයුතු කරගෙන යන බවට විවිධ මාධ්‍ය පෙන්වා දී ඇත. ඒ අනුව ලංකාවට එරෙහි යෝජනා සම්බන්ධයෙන් වෙනත් රටවලට නොදක්වන උනන්දුවක් කවුන්සිලය තුළ ද මතු වී ඇති බව පෙනේ. එසේ වුවද මෙම සැසි වාරයේ දී තවත් රටවල් කීපයක් පිළිබඳව ද සමාලෝචනය සිදුකරන බව මතකයේ තබා ගත යුතුව ඇත.අභියෝගඒ අනුව අන්තර්ජාතික ප්‍රජාව තුළ ලංකාව සම්බන්ධයෙන් සුවිශේෂී අවධානයක් ඇතිවීම, වෙනම මාතෘකාවක් යටතේ සාකච්ඡා කළ යුතු වුවද ඒ ගැන මෙරට ජනතාව දැනුවත්ව සිටීම ද වැදගත් වන්නේය. මන්ද මේ සියලු බලපෑම් වලට අවසන් සාධකය ලෙස සැලකෙන්නේ අදාළ රටේ ජීවත්වන ජනතාවගේ උවමනා එපාකම් වන බැවිනි.ඒ අනුව අන්තර්ජාතික ප්‍රජාවට තම අප්‍රසාදය පළ කිරීම මෙරට ජනතාවගේ වර්තමාන අවශ්‍යතාවය බවට පත් විය යුතුව ඇත. මන්ද පසුගිය කාලය පුරා එනම් ත්‍රස්තවාදී යුද සමයේ දී පවා අප රට දෙස අන්තර්ජාතික ප්‍රජාව විසින් මානව හිතවාදී දෘෂ්ටි කෝණයකින් බැලුවේ නැති බැවිනි.ඒ වකවානුවේදී එල් ටී ටී ඊ ක්‍රියාකාරින් මානව හිමිකම් ගැන පාඩම් කියා දෙන බටහිර රටවල සිට මෙරට ජනතාවගේ ජීවත්වීමේ අයිතිය පවා අභියෝගයට ලක්කරන ලදී. එවන් වකවානුවක පවා බටහිර රටවල් ඒවායේ සිටින ත්‍රස්තවාදීන් අත්අඩංගුවට ගත්තේ නැත.ඒ අනුව මේ රටේ ජනතාවට පැවසීමට අවශ්‍යව ඇත්තේ නැවතත් ත්‍රස්තවාදී යුද්ධයක අතකොලු බවට පත්වීමට අන්තර්ජාතික ප්‍රජාව උත්සුක නොවිය යුතු බවය. මේ වන විට සමස්ත ලෝකයේ වැඩි වශයෙන්ම ත්‍රස්තවාදී ක්‍රියාවන් ගෙන් හිංසාවට පත්වී ඇත්තේ දකුණු ආසියාවය.එසේ හෙයින් නැවතත් මෙරට ජනයාට ඇෆ්ගනිස්තානය හා පාකිස්ථානය, මේ වන විට වැටී ඇති තත්ත්වයට පසුබැසීමට අවශ්‍යතාවක් නැත. ඒ අනුව ශ්‍රී ලාංකික ජනතාවගේ ඒකායන අභිප්‍රාය විය යුත්තේ ජිනීවා යෝජනාවන් ගෙන් මෙරට සිටින කිසිම ජන කොටසකට යහපතක් නොවන බව පැවසෙන පණිවිඩය අන්තර්ජාතික ප්‍රජාවට ලබාදීමය.අයිතිවාසිකම්කරුණු එසේ වුවද ජිනීවා යෝජනා වලින් බොහෝ දුරට සිදු කෙරෙන්නේ විවිධ රටවල් සම්බන්ධයෙන් කෙරෙන අධ්‍යයන කටයුතු බව ද සිත් හි තබා ගත යුතුව ඇත. ඒවායේ අරමුණ වන්නේ අදාළ රටවල පවතින මානුෂික අයිතිවාසිකම් පිළිබඳ ගැටලු වලට පිළියම් ලබා දී ඒවා නිවැරැදි කරවීමය.ඒ කෙසේ වෙතත් වර්තමාන මානුෂික අයිතිවාසිකම් පිළිබඳ කවුන්සිලයේ දී පවා එසේ සම්මත වන යෝජනාවන් ඒවා ඉදිරිපත් කරන රටවල්වල ශක්තිය මත සම්මත වන බව ඔප්පු වී ඇත. මේ වන විට ඊශ්‍රායලයට විරුද්ධව මානුෂික අයිතිවාසිකම් පිළිබඳ කවුන්සිලය තුළ යෝජනා තිහකට අධික සංඛ්‍යාවක්, එනම් මෙතෙක් සම්මත වූ යෝජනාවන් ගෙන් සියයට පනහක් පමණ ඉදිරිපත් වී ඇති බව තහවුරු කරගෙන ඇත.එසේ සම්මත වන්නේ අරාබිකරයේ බලපෑම නිසාය. නමුත් ලංකාව වැනි කුඩා රාජ්‍යයකට විරුද්ධව එවැනි යෝජනා සම්මත වන්නේ වෙනත් රටවලට බලපෑම් කිරීමට තරම් ශක්තියක් මෙරටට නොමැති බැවින්ය. නමුත් යෝජනා සම්මත වුවද, ඊශ්‍රායලයට විරුද්ධව සම්බාධක පැනවීමට හෝ කිසිම බටහිර රටක් ඉදිරිපත් වන්නේ නැත. නමුත් මෙවැනි දෙබිඩි පිළිවෙතක් බටහිර රටවල් අනුගමනය කිරීමේ හේතුව නිසාම ලංකාවට විරුද්ධව සම්මත වන යෝජනා ඉදිරියේ පවා බටහිර රටවලට කිසියම් පසුබෑමකට ලක්වීමට සිදුව ඇත.පවතින තත්ත්වය එසේ වුවද ලංකාව සම්බන්ධයෙන් කවුන්සලය ඉදිරියේ තම ආරක්ෂාව සඳහා ස්වාධීන වැඩ පිළිවෙළක් හෙළි දැක්වීමේ අවශ්‍යතාව මතු වී ඇත. මෙහිදී සමහර දේශීය විද්වතුන් කරුණු දක්වා ඇත්තේ මූලික සිද්ධාන්ත දෙකක් පදනම් කොට ගෙනය. පළමුවැන්න නම් කුඩා රටක් වුවද ලංකාව බලවත් ත්‍රස්තවාදී සංවිධානයක් යුදමය වශයෙන් පරාජය කිරීම ය.ඒ අනුව ජිනීවා යෝජනාවන් ගෙන් වක්‍රව නැවතත් ත්‍රස්තවාදය මෙරටෙහි මතුවීමට ඉඩ ඇති බවට ඔවුහු කරුණු ඉදිරිපත් කර ඇත.දෙවැනි කාරණය ලෙස ඔවුන් දන්වා සිටින්නේ ලංකාව මෙතෙක් රැකගෙන ආ නොබැඳි රටවල්වලට අදාළ විදේශ ප්‍රතිපත්තිය මෙරට විසින් තවදුරටත් වැඩි දියුණු කොට ඉදිරියට ගෙන යා යුතු බවය. ඒ අනුව කිසිම ප්‍රබල ජාතියකට මෙරටට අත පෙවීමට අවශ්‍යතාවක් මතු නොවන බව ඔවුහු පෙන්වා දෙති.නීතිඥ ලැන්ටන් සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>03</month>
      <day>17</day>
    </date>
    <link>http://www.silumina.lk/2013/03/17/_art.asp?fn=ab1303172</link>
    <topic>තරුණ නියෝජනය</topic>
    <author>සංවාද සටහන</author>
    <content>පාර්ලිමේන්තු මන්ත්‍රීමනුෂ නානායක්කාරතරුණයෙක් හැටියට මේ දේශපාලන වාතාවරණය දෙස බලන්නේ කොහොමද?තරුණයෙක් හැටියට මේ දේශපාලන වාතාවරණය දිහා බැලුවහම එක අතකට ලොකු කනගාටුවකුත් හිතට දැනෙනව. දැන් බලන්න තිස් අවුරුදු ශාපලත් යුද්ධයකින් මේ රට ගලවගත්ත ජනාධිපතිතුමා ඇතුළු මේ රජය මේ තරම් ශීඝ්‍ර ආර්ථික සංවර්ධනයකට වැඩ කටයුතු ආරම්භ කරල තියෙද්දි කුහක දේශපාලන බලවේග අන්තර්ජාතික බලවේගවලත් සහාය අරන් මේ තරම් පැහැදිලි ගමන නවත්වන්න විනාශ කරන්න උත්සාහ කරන බව පේනවා.හෙට දවසේ ඉදිවන අපට තියන රට විනාශ කරන්න දේශපාලන කුමන්ත්‍රණ කරන එක වැරදියි. අද රට ගැන හිතන්නෙ නැති කුහක දේශපාලකයන් පිරිසක් ඉස්සරහට ඇවිල්ලා මේ කුමන්ත්‍රණය කරගෙන යනවා.තරුණයන්ට දේශපාලනයේ තියෙන තැන කුමක්ද?මට පේන විදියට ඉතිහාසයේ කවදාටවත් වඩා තරුණ දේශපාලකයන්ට විශාල තැනක් ලැබිල තියෙනවා. මේ රජය තරුණයන් කෙරේ වැඩි අවධානයක් යොමු කරල තියනවා. මේ පාර්ලිමේන්තුවේ අලුත් මන්ත්‍රීවරු වැඩි පිරිසක් ඉන්නේ තරුණ මන්ත්‍රීවරු.ජනාධිපතිතුමා අලුත් සංවිධායකයන් පත්කරන කොටත් අලුත් ව්‍යාපෘති ආරම්භ කිරීමේදීත් තරුණයන්ගේ අදහස්වලට තරුණ මතවාදවලට ඇහුම්කන් දෙනවා. ඒ නිසා තරුණ දේශපාලන භූමිකාවක් අද ඉස්මතු වෙලා තියනවා.තරුණයන්ගේ පරිණතකමට වඩා තියෙන්නේ ආවේගශීලී බවක් කියල කතාවක් තියනවා..?තරුණයන්ගෙත් පරිණත බව කියන එක ඇතිවෙනව ඔවුන් ලබන දැනුම, අවබෝධය හා අත්දැකීම් මත. තරුණයන් ආවේගශීලී තමයි. මේ ආවේගශීලීත්වය හොඳට නරකට දෙකටම යොදා ගත හැකියි. තරුණ ජවය රට සංවර්ධනයට යොදාගන්න ඔවුන්ට වැඩි වැඩියෙන් වෘත්තීය පුහුණුවක් ලබා දෙන්නත් රජය ක්‍රමවත් වැඩපිළිවෙළකට යොමුවෙලා තිබෙනවා.තරුණයන් වුණත් වැඩි වැඩියෙන් යම් ව්‍යාපෘතියක හෝ යම් ආකාරයක ව්‍යාපාරික කටයුත්තක යෙදෙන්නේ නම් ඔහු මුහුණ දෙන අත්දැකීම් අනුව ඔහුගේ පරිණත භාවය වැඩි වෙනවා. සමහර විට අවුරුදු හැටක හැටපහක ;කනෙක් වුණත් ඔහු ලබපු අත්දැකීම් අඩු නම් ඔහු වඩා පරිණත කෙනෙක් වෙන්න ඉඩක් නැතිවෙන්න පුළුවන්.දේශපාලනයේ මේ යන විදියත් එක්ක තරුණයන්ට පරස්පරතා තියනවද?තරුණයන්ට තැනක් තියනවා. වැඩක් කරගන්න ඉඩකඩත් තියනවා. ඒ සඳහා පාරක් ඉනිමඟක් තියනවා. එහෙම තමයි තරුණයෙක් මුහුකුරා යන තත්ත්වයට පත්වෙන්න ඕන. ඇතැම් ජ්‍යෙෂ්ඨයන් දේශපාලනයේ තරුණයන් ගණන් නොගන්නා තත්ත්වයක් තියනවා. සමහර ජ්‍යෙෂ්ඨයන් තරුණයන් දිහා වපර ඇහින් බලන්න උත්සාහ කරන අවස්ථාත් තියනවා. හැබැයි තත්ත්වය පෙරට වඩා හොඳයි.පරස්පරතාවය තමයි තරුණයෝ හිතනවා රටවටා යන්න. වේගයෙන් යන්න. වර්තමාන දේශපාලනයේ ආණ්ඩුව තරුණයන්ට හොඳ ඉඩක් දී තියනවා. තරුණ අදහස් මේ ආණ්ඩුව ඇතුළේ ක්‍රියාත්මක වෙනවා. මේ දේශපාලන ක්‍රමයේ තරුණයන් හිතන මතන ක්‍රමයේත් සමස්ත ක්‍රමයේත් පරස්පරතාවයක් තියනවා.නිදසුනක් විදියට මේ දේශපාලන ක්‍රමයේ ඡන්ද ක්‍රමයේදී ඡන්ද ලබාගන්න කළ යුත්තේ සංවර්ධනය සඳහා කටයුතු කිරීමම නෙවෙයි. මේ මන්ත්‍රී කා එක්කත් හිනාවෙන, මළගෙදරට මගුල් ගෙදරට එන ගමේ ඇවිද ඡන්දදායකයා හමුවෙන කෙනෙක්. වැඩ කරන විදියෙන්ම ඡන්ද ලැබෙන්නේ නැහැ කියන කතාවකුත් තියනවා. නමුත් තරුණ මන්ත්‍රීවරයන් වැඩිය හිතන්නේ සංවර්ධන කටයුතු සකස් කරන්න, අලුත් නීති රීති ගේන්න අලුත් විදියට රාජ්‍ය තාන්ත්‍රිකයෙක් ලෙස හිතන්න. අලුත් ව්‍යාපාර අලුත් ආයෝජන රටට ඇදගන්න වගේ දේවල් ගැන.මානව හිමිකම් සමුළුව දිහා ඔබ තරුණයෙක් විදියට දකින්නේ කොහොමද?අපි කවුරුත් දන්නවනේ මානව හිමිකම් සමුළුව අවුරුද්දකට වරක් තියෙන්නේ ලෝක මානව හිමිකම් රැකීම ගැන සමාලෝචනයක් කරන්නනේ. ලංකාවේ තත්ත්වය ගැන ඇතමුන්ගෙන් මේ දවස්වල විවේචන එල්ල වෙන බව අපි දන්නවා. මේක පුදුම තත්ත්වයක්. මොකද ත්‍රස්තවාදීන් දහස් ගණන් මිනිස්සු අමු අමුවේ මැරූ රටක ඒ කුරිරු ත්‍රස්තවාදීන්ගෙන් රට නිදහස් කරගත් ජනාධිපතිතුමාට ත්‍රිවිධ හමුදාවට විරුද්ධව ඇතැම් අය චෝදනා ගේන්න උත්සාහ කරනවා.ඇඟිල්ල දිගුකරන්න උත්සාහ කරනවා. රටක කුරිරු ත්‍රස්තවාදය වැපිරූ අය සාමයට නොඑනවා නම් වැඩි දෙනාගේ හිත සුව පිණිස අවි ආයුධ යොදල ඒ ත්‍රස්තවාදීන් විනාශ කිරීම මේ ප්‍රජාතන්ත්‍රවාදී රටේ යුද අපරාධයක් වෙන්නේ කොහොමද. ඒක නීත්‍යානුකූල, ආණ්ඩුවක නීත්‍යනුකූල බලය පාවිච්චි කිරීමක්.අද කවුරුත් දන්නවා මානව හිමිකම් සංවිධාන සමහර බලවත් රටවල් අද මේ රටේ රාජ්‍ය නොවන සංවිධානවලට අරමුදල් සපයන බවට. දෙමළ ජාතික සන්ධානයටත් මුදල් දෙනවා මේ රට අස්ථාවර කරන්න. ඇමෙරිකාව වගේ රටවල් ත්‍රස්තවාදී නායකයෝ නැව් එවල පිටකරගන්න උත්සාහ කළ අවස්ථාවක ත්‍රස්තවාදීන්ගෙන් මේ රට නිදහස් කරගන්න පියවර ගැනීමට විරුද්ධව මේ රටේ රාජ්‍ය නායකයාට ආණ්ඩුවට දඬුවම් පමුණුවන්න ඒ රටවල් උත්සාහ කරනවා. මේකට මේ රටේ ජනතාව කිසි දිනක ඉඩ දෙන්නේ නැහැ.ඇමෙරිකාව ත්‍රස්තවාදය අල්කයිඩා නැති කරන්න ගොස් ඉරාකයේ, ඇෆ්ඝනිස්ථානයේ අත පුච්චා ගනිද්දි ලෝකයටම පරමාදර්ශයක් වන විදියට මේ රට සම්පූර්ණයෙන් ත්‍රස්තවාදයෙන් නිදහස් කරගන්න මහින්ද රාජපක්ෂ ජනාධිපතිතුමා අවශ්‍ය නායකත්වය දුන්නා. අදත් මේ රටේ කෘතගුණ දත් බහුතර ජනතාව රටට ලබා දුන්න මේ නිදහස නිසාම ජනාධිපතිතුමාත් සමඟ ඉන්නවා.ඔබ මාධ්‍ය දිහා බලන්නේ කොහොමද?මාධ්‍ය කියන්නේ දැලි පිහිය වගේ දෙයක් තමයි. මේකත් හොඳට නරකට දෙකටම පාවිච්චි කරන්න පුළුවන්. මා කියන්නේ ඕනෑම ස්ථානයකට සත්‍ය ලියන්න අයිතිය තියනවා. නමුත් කෙනකුගේ චරිතය ඝාතනය කරන්න, අසාධාරණ විවේචන පළකිරීම, මඩගැසීම් කිරීම, බොරු ප්‍රචාර මේව පිළිගන්න පුළුවන් දේවල් නෙවෙයි. එහෙම කරන අයත් ඉන්නවා. ඒක මම හිතන්නේ මිනිසත්කම පිළිබඳ ප්‍රශ්නයක් නිසා. එහෙම උදවියට කියන්න ඕන සල්ලි පොදිවලට නැතිනම් වෙන වාසිවලට මාධ්‍ය වැරදි විදියට පාවිච්චි කරන්න එපා කියලයි.ඔබ හිතන්නේ රටක පුරවැසියෙක් විදියට ද, පක්ෂයක සාමාජිකයෙක් හැටියටද?අංක එක මම මුලින්ම රටේ රටවැසියෙක් පුරවැසියෙක්. ඒ නිසා මම රටට ආදරය කරනවා.රටේ අනාගතය ගැන හිතනවා. දෙවනුව තමයි මම පක්ෂයක සාමාජිකයෙක්. රට ගැන හිතල පක්ෂය ගැනත් හිතන්න වෙනවා.දේශපාලනයට පිවිසීම ගැන ඔබට පසුතැවිල්ලක් කලකිරීමක් තියනවද?නැහැ. දේශපාලන පසුතැවිල්ලක් නැහැ. මම මාධ්‍යවේදියෙක් විදියට වැඩ කළ කාලයට වඩා අද වැඩි ජනතා සේවයක් ඉෂ්ට කරනවා. දේශපාලනය දූෂිත වෙලා කිව්වට ඒ යම් පුද්ගලයකුගේ නැතිනම් දෙන්නකුගේ වැරදි. එක්කෙනකුගේ දෙන්නකුගේ වැරැද්දට සමස්තය වැරදියි කියන්න බැහැ.මම දේශපාලනයට ඒම ගැන ආත්ම තෘප්තියකින් ඉන්නේ.පාර්ලිමේන්තු මන්ත්‍රීබුද්ධික පතිරණතරුණයෙක් හැටියට මේ දේශපාලන වාතාවරණය දෙස බලන්නේ කොහොම ද?තරුණයන් විතරක් නෙවෙයි මේ රටේ සමස්ත බහුතර ජනතාවම මේ දේශපාලනය ගැන විතරක් නෙවෙයි දේශපාලකයෝ ගැනත් කලකිරීමකින් ඉන්නේ. ඒ පොරොන්දු ඉටු නොකිරීම නිසා පමණක් නෙවෙයි මේ තියන දේශපාලන සංස්කෘතිය ගැනත් දේශපාලකයන්ගේ කල් කිරියාව ගැනත් ජනතාව කලකිරීමකින් ඉන්නවා.මම නම් කියන්නේ ජනතාවත් මේ තියන තත්ත්වයට යම් පමණකින් වග කියන්න ඕන. මොකද අපි කඩේකින් පොල්ගෙඩියක් ගත්තත් හොල්ලල හොඳ ද බලල ගන්නේ. කිකිළි බිත්තරේ, පාන්ගෙඩිය මේ මොක ගත්තත් හොඳ ද බලල ගන්නේ. විවාහයකදී කේන්දරේත් බලනවා.එහෙම කරන ජනතාව පාර්ලිමේන්තුවට විතරක් නෙවෙයි පළාත් සභාව, නගර සභාව, ප්‍රාදේශීය සභාවට කෙනෙක් තෝරන කොට ඔහු හොඳ ද නරක ද සුදුසු ද නුසුදුසු ද කියල බලනව ද. මේ අය තමයි වර්තමාන පරපුර ගැන පමණක් නෙවෙයි අපේ අනාගත දරු පරපුර වෙනුවෙනුත් තීන්දු ගන්නේ. අද මේ රටේ ජනතාව දේශපාලනය ගැන නිද්‍රාශීලී වෙලා.තරුණයන්ට දේශපාලනයේ තියන තැන කුමක් ද?මේ සමස්ත කුලකය තුළ තරුණයන් කියන්නේ උපකුලකයක්. මේ තියන දේශපාලන වාතාවරණය භාවිතය හරහා තරුණයන් දෙස බලන්නේ වෛරයෙන් කාන්තාවන් දෙස බලන්නේ වෛරයෙන්. අද තියන තත්ත්වය අනුව තරුණයකුට කාන්තාවකට දේශපාලනයට එන්න පුළුවන් පරම්පරාගත දේශපාලනය අනුව තාත්තගෙන් පුතාට තාත්තගෙන් දුවට, නංගිට අක්කට සහෝදරයට, භාර්යාවට වගේ දේශපාලනයක් මේ රටේ තියෙන්නේ.මේ තත්ත්වයෙන් මිදිලා ස්වාධීන දේශපාලනයට එන තරුණයන්ට, තරුණියන්ට හතර වටෙන් එල්ල වන ප්‍රහාරවලට මුහුණ දෙන්න වෙනවා. ඒක තමයි මේ රටේ දේශපාලනයට අවතීර්ණය වන තරුණයන්ට, තරුණියන්ට මුහුණ දෙන්න සිදුවන කටුක යථාර්ථය.තරුණයන්ගේ පරිණතකමට වඩා තියෙන්නේ ආවේගශීලී බවක් කියල කතාවක් තියෙනවා...?තරුණ ජවය ගින්දර වගේ කියල කතාවක් තියනවා. ඒක යහපත් දේට වගේම මහා විනාශයන් කරන්නත් යොදාගන්න පුළුවන්. අපි තරුණයන් විදියට අපේ වගකීම අපේ පුරෝගාමීන්ගේ අත්දැකීම් වර්තමානයත් සමඟ මිශ්‍ර කරල අනාගතයට ගෙනයාමයි.තරුණයන් රැඩිකල් ආවේගශීලී ජවාධික ඉදිරියට යන්න කැමැති පිරිසක්. තරුණයන් වැරැදි දේට යොදා ගැනීම නිසා දස දහස් ගණන් ජීවිත හානි කෝටි සංඛ්‍යාත දේපළ හානි පරිසර විනාශයන් අපි දැකල තියනවා. ඒ වගේම තරුණ පිරිස නැණ නුවණින් පොහොසත් කර සමාජ ප්‍රගමනයට යොදා ගත්තු අවස්ථාත් අපි දැකල තියනවා.මේ ආවේගශීලී තරුණයන්ට අතීත අත්දැකීම් එකතු කරගන්න ලැබෙන අවස්ථාවත් එක්ක ඔවුන්ගෙන් සමාජ හිතකාමී ඵල ප්‍රයෝජන අත්කර ගැනීමේ අවස්ථාවත් උදාවෙන බව කිව හැකියි.දේශපාලනය මේ යන විදියත් එක්ක තරුණයන්ට පරස්පරතා තියනව ද?මටනම් පේන්නේ වර්තමාන දේශපාලනය තුළ තරුණ දේශපාලනය නැතිනම් තරුණ දේශපාලකයන් ගැන රටේ පක්ෂ වෛරයෙන් ක්‍රෝධයෙන් බලන ස්වභාව තියනවා.දැන් අපට ඕන කරල තියනවා මේ වගේ මොහොතක රටට ගැළපෙන ජාතික තරුණ ප්‍රතිපත්තියක්. පක්ෂ දේශපාලනයෙන් තොරව තරුණයන් ශක්තියක් කරගත්තු තරුණයන්ව සමාජයේ නිසි තැන සුදුසු තැන ලැබෙන ප්‍රතිපත්තියක්. අපේ සමාජය මේ වගකීම අවබෝධ කර නොගත්තොත් 1971 ඉස්සරහට ආපු ගල්කටස් අරගලයත් 88/89 ටී 56 අරගලයටත් වඩා 2030/40 මල්ටි බැරල්වලින් කරන අරගලයක් උතුරෙන් කොහොම වෙතත් දකුණෙන් එන්න තියන ඉඩකඩක් තියනවා.2030/40 වෙනකොට තියන ආණ්ඩුවට මුහුණ දෙන්න වෙන බරපතළ අභියෝගය තමයි රටේ ආයු අපේක්ෂා කාලය ඉහළ යාමත් සමඟ වැඩිහිටි ජනගහනය රටේ සමස්ත ජනගහනයෙන් බහුතරය බවට පත් වෙනවා. ආයු අපේක්ෂා කාලය අවුරුදු 70 ඉඳන් 80 ට වැඩිවීමත් සමඟ කෙනෙකු රැකියා කරන සේවා කාලය අවුරුදු තිහ ලෙස ගත්තොත් ජීවිත කාලයෙන් 2/3 ක් ගෙදරටම වෙලා ඉන්න වෙනවා. ඒ නිසා 2030/40 ආණ්ඩුවට වගකීම් දෙකකට මුහුණ දෙන්න වෙනවා. එකක් තරුණයන්ට තරුණ උපාධිධාරීන්ට රැකියා සොයා දීම අනික අවුරුදු 60 ට වැඩි ජ්‍යෙෂ්ඨ පුරවැසියන්ට ගැළපෙන රැකියා රට තුළ ඇති කිරීම.ජගත් මානව හිමිකම් සමුළුව දිහා ඔබ තරුණයෙක් හැටියට දකින්නේ කොහොම ද?ජගත් මානව හිමිකම් සමුළුව වාර්ෂික දීර්ඝ කාලයක් ලෝකයේ සෑම රටකම මානව හිමිකම් ඇගැයීමට පවත්වන දෙයක්. වත්මන් ජනාධිපති මහින්ද රාජපක්ෂ මහත්මයත් රටේ මානව හිමිකම් කඩවීම් ගැන චෝදනා ඉදිරිපත් කරන්න මේ සමුළුවට ගිහින් තියනවා.දැනට තියන තත්ත්වය අනුව මානව හිමිකම් කඩවීම් ගැන නැඟෙන චෝදනා නිසා රට අවමානයට පත්වීමේ නැතිනම් රටේ කීර්තිනාමය විනාශ කිරීමේ අනතුරක් තිබෙන බව පෙනී යනවා. මෙවැන්නකට ඉඩ නොතබා වගකීමෙන් ක්‍රියා කිරීමේ අභියෝගයට රජය මුහුණ දිය යුතුයි.මානව හිමිකම් චෝදනා ඉදිරිපත් වීම වළක්වන්න බැරිනම් ඒ එල්ල වන චෝදනා පිළිබඳව හා නිර්දේශ පිළිබඳව විනිවිද භාවයෙන් යුතුව ආණ්ඩුව ක්‍රියා කරන්න ඕන. 1987/90 කාල වකවානුවෙත් මේ වගේ චෝදනා රජයට එල්ල වුණා. සිවිල් යුද්ධයකින් පසුව මෙවැනි චෝදනා එල්ල වෙනවා. එතනදි රජයේ ප්‍රතිරූපය, ජනතාවගේ ප්‍රතිරූපය ඉන් එහාට මාතෘභූමියේ ප්‍රතිරූපය රැකෙන ලෙස රජය කටයුතු කළ යුතු වෙනවා. එහෙම නොකළොත් රටටයි රටේ ජනතාවටයි දුක් විඳින්නයි වෙන්නේ.ඔබ මාධ්‍ය දිහා බලන්නේ කොහොම ද?මේ රටේ රාජ්‍ය මාධ්‍ය වගේම පෞද්ගලික හිමිකාරත්වය ඇති මාධ්‍යයත් විද්‍යුත් හා මුද්‍රිත මාධ්‍යත් තියනවා.ස්වාධින මතය යථාර්ථය සීයට සීයක් ජනතාව ඉදිරියේ තියන්න උත්සාහ කරන මාධ්‍ය වගේම බලධාරීන්ගේ විවිධ ක්‍රියාමාර්ග පඩුරුපාක්කුඩම් සන්තෝසම් තුටු පඬුරු වගේම බිය ගැන්වීම් ඉදිරියේ ඔළුව නමන්න වුණ මාධ්‍යයත් තියනවා.මේක ඉතිහාසය පුරාම වුණ දෙයක්. රජයත්, මාධ්‍ය හිමිකරුවනුත්, මාධ්‍යවේදිනුත්, ජනතාවත්, පර්යේෂකයන් විද්වතුන් බුද්ධිමතුනුත් එකතු වෙලා නවකතිකාවක් වැරැදි නිවැරැදි කරන්න යාවත්කාලීන කරන්න අවශ්‍යතාවයක් මා දකිනවා.ඔබ හිතන්නේ රටක පුරවැසියෙක් හැටියට ද පක්ෂයක සාමාජිකයෙක් හැටියට ද?දෙයාකාරයෙන්ම හිතන්න වෙනවා. මම රටේ පුරවැසියෙක් ලෙස හිතන්න ඕන වගේ ම පක්ෂයක සාමාජිකයෙක් ලෙස පක්ෂ නීතිරීති පක්ෂ විනය අනුවත් කටයුතු කරන්න ඕන. පක්ෂය තුළත් රට තුළත් පක්ෂ විනය තුළ කටයුතු කළත් පුරවැසියෙක් ලෙස මත ප්‍රකාශ කරන්න බාධාවක් තියනව කියල මා හිතන්නේ නැහැ. පක්ෂය තුළ කටයුතු කරනකොට මත ප්‍රකාශ කිරීම නිසි තැන නිසි කලට නිසි විදියට කරන්න ඕන.ඕනම පුද්ගලයකුට විවිධ භූමිකා තියනවා. ඒ ඒ තැන අනුව ස්ථානය වෙලාව අනුව ක්‍රියා කළ යුතු කලාවන් තියනවා.ඹබේ උපන්දිනයත් අදට යෙදෙනවා.දේශපාලනයට පිවිසීම ගැන ඔබ පසුතැවිල්ලක් කලකිරීමක් තියනව ද?නැහැ. මම දේශපාලනයට ආවේ පරම්පරා පවුල් පසුබිමකින් නෙවෙයි. අවුරුදු 13 මුතුහර ළමා සමාජය අවුරුදු 17 දී ලංකාවේ බාලම දහම් පාසල් ප්‍රධානාචාර්යවරයා ලෙස මාතර මන්තින්ද මහ පිරිවෙණේ දහම් පාසලේ කටයුතු කරමින් බාලදක්ෂයකුට දිනාගත හැකි ඉහළම ප්‍රදානය වන ජනාධිපති ප්‍රදානය දිනාගෙන රාගම වෛද්‍ය විද්‍යාලයේ වෛද්‍ය ක්ෂේත්‍රය තුළ මාධ්‍ය ලෝකයේ මා කටයුතු කරමින් මා දේශපාලනයට පිවිසුණා. මා බාධාවලින් සැලෙන පුද්ගලයෙක් නෙවෙයි.ඔබ තවමත් පක්ෂයෙන් කැපිල ද, ඔබේ සමාජ සේවා වැඩ පක්ෂය කළ දැනුම් දීම අනුව නවත්තලද තියෙන්නෙ?මම මගේ පැත්තෙන් කිසිවකු සමඟ අවුලක් නැහැ වගේම මගේ සමාජ සත්කාර වැඩපිළිවෙළ නවත්තන්න කියල කිසිවකු දැනුම් දීලත් නැහැ.බලය නැතුව වැඩ කරන හැටි මම මාතර දිස්ත්‍රික්කය පුරා පෙන්නල තියනවා. ඒකේ අලුත් සත්කාරයක් හැටියට මම මාතර ජ්‍යෙෂ්ඨ පුරවැසියන්ට ඇස් කණ්ණාඩි 2500 ක් බෙදා දෙනවා. මාතර පාසල්වලට මම ලක්ෂ 183 ක පාසල් පොත් බෙදා දුන්නා. මාතර තරුණයන් 21000 කට නොමිලේ පරිගණක, ඉංග්‍රිසි, දමිළ භාෂා හා වෘත්තීය පුහුණුව ලබා දුන්නා.මාතර සියලු පෙර පාසල්වලට උපකරණ කට්ටල රුපියල් ලක්ෂ 210 ක වියදමින් ලබා දුන්නා. බර අඩු දරුවන් 13000 කට විශේෂ වියළි ආහාර ලබාදීමේ වැඩපිළිවෙළක් ක්‍රියාත්මක කරනවා. මොන කැපිලි කෙටිලි මට විරුද්ධව තිබුණත් ආණ්ඩුවට යන්නේ නැහැ කියල ලේවලින් ම ලියල දුන්න එකම එජාප මන්ත්‍රිවරයත් මං තමයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post></root>