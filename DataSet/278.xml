<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=af1308258</link>
    <topic>ආසියාවේ ආශ්චර්යයට උරදෙන දිරිය දරුවෝ</topic>
    <author/>
    <content> Mother ශ්‍රී ලංකා භාරය අධ්‍යාපන අමාත්‍යාංශය හා එක්ව පාසල් පද්ධතියට හඳුන්වා දුන් ‘Project RUN’ පාසල් ව්‍යාපෘති යෝජනාවලිය දිවයිනේ සියලුම පළාත්හි තෝරාගත් පාසල් 600 කට අධික සංඛ්‍යාවක ක්‍රියාත්මක වෙමින් පවතී.අදියර තුනක් යටතේ කලාප, පළාත් හා ජාතික මට්ටමින් ඇගයීමට ලක් කෙරෙන පාසල් ව්‍යාපෘති දැනටමත් කලාප මට්ටමින් ඇගයීම් කිරීම ආරම්භ කර ඇත. මේ අනුව බස්නාහිර පළාතේ ප්‍රොජෙක්ට්රන් ව්‍යාපෘති යෝජනාවලිය යටතේ ව්‍යාපෘති ක්‍රියාත්මක කරන ලද පාසල්හි තෝරාගත් පාසල් 40 ක් පළාත් මට්ටමින් ඇගයීම ජූලි මස 30 සහ 31 දෙදින පුරාම කොළඹ රාජකීය විද්‍යාලයේ දී සිදු කරන ලදී, බස්නාහිර පළාතේ මෙම ව්‍යාපෘති වැඩසටහනට සම්බන්ධ වූ පාසල් 280 ක් අතරින් විදුහල් 120 ක් තම පාසල් හි ව්‍යාපෘති යෝජනා ක්‍රියාත්මක කළ අතර, කලාප මට්ටමින් ඇගයීමේ දී පාසල් 40 ක ක්‍රියාත්මක ව්‍යාපෘතින් මෙතෙක් දක්වා ඇති ප්‍රගතිය අනුව පළාත් මට්ටමේ ඇගයීම් සඳහා තෝරාගනු ලැබීය.මදර් ශ්‍රී ලංකා භාරයේ සභාපතිනි ජානකී කුරුප්පු මහත්මියගේ ප්‍රධානත්වයෙන්, අධ්‍යාපන අමාත්‍යාංශයේත්, පළාත් අධ්‍යාපන දෙපාර්තමේන්තුවේ සහ මදර් ශ්‍රී ලංකා භාරයේ භාරකාර මණ්ඩලයේ සාමාජිකයන්ගෙන් ද සමන්විත විනිශ්චය මණ්ඩලයක් මඟින් පළාත් මට්ටමේ සුදුසුකම් ලැබූ පාසල් ඇගයීම් කටයුතු සිදු කෙරිණි.මේ අවස්ථාවට විශේෂ ආරාධිතයකු ලෙස සහභාගී වූ ජනාධිපති ලේකම් ලලිත් වීරතුංග මහතා පවසා සිටියේ, ලංකා භාරය 2008 සිට අධ්‍යාපන ක්ෂේත්‍රයේ සුවිශේෂී වැඩසටහන් රැසක් සාර්ථකව ක්‍රියාත්මක කර ඇති බවත්, තමන් පාසල් අධ්‍යාපනය ලබන අවදියේ දී නොතිබුණු නවීන පහසුකම් රැසක් නූතන පාසල් දරුවන්ට හිමිවී තිබීම ගැන තමන් ඉතා සතුටට පත්වන බවත්, මදර් ශ්‍රී ලංකා භාරයේ ප්‍රොජෙක්ට්රන් ව්‍යාපෘතින් හි නියළුණු පාසල් දරුවන් පවර්පොයින්ට්... ප්‍රසන්ටේෂන් මගින් නවීනතම පරිගණක තාක්ෂණය උපයෝගී කර ගනිමින් තම ව්‍යාපෘතීන් හි ප්‍රගතිය විද්වත් විනිසුරු මඩුල්ලක් වෙත ඉදිරිපත් කරනු දැකීම තමාට මහත් ආඩම්බරයක් බවත්, තම මවුබිමේ අනාගත සුරක්ෂිතතාවය හා සංවර්ධනය පිළිබඳ යහපත් ආකල්ප පාසල් දරුවන් තුළ ජනිත කිරීමට මදර් ශ්‍රී ලංකා භාරය ගන්නා උත්සාහය තමා ප්‍රශංසනීයව අගය කරන බවත් ය.දරු දැරියන්ගේ ඉදිරිපත් කිරීම.ජනාධිපති ලේකම් ලලිත් වීරතුංග මහතා සභාව අමතමින්.අධ්‍යාපන අමාත්‍යාංශයේත් පළාත් අධ්‍යාපන දෙපාර්තමේන්තුවේත් අධ්‍යාපන නිලධාරීන් සමඟ රාජකීය විද්‍යාලයේ විදුහල්පතිතුමන් ඇතුළු සම්භාවනීය අමුත්තන් රැසක් මෙම සමාරම්භක අවස්ථාවට සහභාගී වූහ.ආශ්චර්යවත් මව්බිමක් කරා යන ගමනේ දී මෙබඳු වූ ව්‍යාපෘතින් ක්‍රියාත්මක කිරීමට යොමු වීම මඟින් රටේ අභිවෘද්ධිය උදෙසා යම් පමණකින් හෝ දායකත්වයක් දීමට හැකි වීම පාසල් අධ්‍යාපනය ලබන දරුවන් ලෙස තමන් ලද මහත් භාග්‍යයක් බව ව්‍යාපෘතීන් ක්‍රියාත්මක කරනු ලැබූ දරුවන්ගේ අදහස් අතර විය. වගකීම් සහිත පුරවැසිභාවය (R), එකමුතුකම (U), හා ජාතිකාභිමානය (N), මුදුන්පමුණුවාගත් ව්‍යාපෘතිය මඟින් තේමාවේ අභිමතාර්ථයන් යථාර්ථවාදී ලෙස අත්විඳීමට හැකි වූ බව ඔවුන් ප්‍රකාශ කරන ලද්දේ මහත් වූ අභිමානයකිනි.මතුගම කඹුරාවල මහා විද්‍යාලයේ මදර් ශ්‍රි ලංකා පාසල් සමාජය බදුරලිය නගරයේ ප්‍රධාන බස්නැවතුම්පොළ ප්‍රතිසංස්කරණය සඳහා ව්‍යාපෘතියක් ක්‍රියාත්මක කර තිබුණි. එම ව්‍යාපෘතිය පිළිබඳ අදහස් දැක්වූ ශිෂ්‍ය නායිකාවක් මෙසේ පැවසීය. ප්‍රොජෙක්ට්රන් ව්‍යාපෘති වැඩසටහන යටතේ අපි තීරණය කළා පාසල් ප්‍රජාවගේ පමණක් නොව අප හා සම්බන්ධ සමාජ ප්‍රජාවගේ ද පුරවැසි යුතුකම, අභිමානය හා වගකීම කුමක්ද යන්න තේරුම්ගත හැකි ආකල්පමය සංවර්ධනයක් ඇතිවන ව්‍යාපෘතියක් කරන්න.ඒ අනුව ඉතා අපිරිසුදු හා අබලන්ව තිබූ මේ බස් නැවතුම්පොළ අද වන විට කිසිදු දැන්වීම් කොළයක්වත් නොඅලවන ඉතා ප්‍රියමනාප සුන්දර ස්ථානයක් බවට පත්කරා. අපට නොමිලයේම ලැබුණත් පොදු දේපොළ රැක ගැනීමේ උදාර ආකල්පමය වෙනසක් මහජනතාව තුළ ඇති කිරීමට අප මදර් ශ්‍රී ලංකා පාසල් සමාජයට හැකිවීම ගැන ඉතාමත් සතුටට පත්වෙනවා.”කළුතර උග්ගල්බොඩ මහා විද්‍යාලයේ විදුහල්පති පුලස්ති ධර්මසේන මහතා අදහස් දක්වමින් පවසා සිටියේ තම විද්‍යාලය 2008 වර්ෂයේ සිටම මදර් ශ්‍රී ලංකා භාරය හා එක්ව කටයුතු කරන බව සහ පාසල්වල කෙරෙන වෙනත් ව්‍යාපෘති හා සසඳා බලන කළ මදර් ශ්‍රී ලංකා ව්‍යාපෘති ඉතාමත් සැලසුම් සහගතව පසු විපරම් ක්‍රමවේදයක් හා අරමුණු ඇතිව කෙරෙන බව ඔප්පු වී ඇති බවය.එමෙන්ම මෙම වැඩසටහනේදී විනිශ්චය මණ්ඩලය නියෝජනය කළ ඩබ්.ඒ. සෝමලතා මහත්මිය ප්‍රකාශ කළේ දරුවන්ගේ ජීවිතවලට ප්‍රායෝගික හරයක් ලබාදීමට සැලසුම් කරන ලද්දා වූ මෙම ව්‍යාපෘතිය දේශයේ යථාර්ථවාදී ඇරඹුමක් වන අතර, තම මතකයේ ද හදවතේ ද සදා නොමැකෙන සිහිවටන රාශියක් ඒකරාශී කිරීමට ‘Project RUN’ පාසල් දරුවන්ට හැකි වූ බව යි.සමස්තයක් ලෙස සලකා බැලීමේදී “දරුවන්” යන හැඟීමෙන් මිදී සමාජයේ වගකිවයුතු පුරවැසියන් ලෙස සිතන්නට උත්සාහ දරා ඇති බව සියලු ව්‍යාපෘති අධ්‍යයනයේදී පෙනී ගිය පොදු ලක්ෂණයකි. එමෙන්ම ශ්‍රී ලාංකික දරුවන්ට ජාතිකාභිමානයෙන් හා ආත්ම විශ්වාසයෙන් යුතුව නැඟී සිටීමටත් විවිධ අභියෝග හමුවේ නොසැලී හිඳීමටත් මෙම ‘Project RUN’ ව්‍යාපෘතිය තෝතැන්නක් වී ඇති බව පසක් වේ. “මෙය පාසල් දරුවන්ගේ ව්‍යාපෘතියකි” යනාදී දැන්වීම් පුවරු ප්‍රදර්ශනය කිරීම මඟින් ඔවුන්ගේ ව්‍යාපෘති වෙත මහජනයාද වැඩි සැලකිල්ලක් දක්වා ඇති ආකාරයක් පෙනෙන්නට තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=af1308259</link>
    <topic>බියගම විලේජ් අධිපති ඝාතන‍ෙය්</topic>
    <author>විජයානි එදිරිසිංහ</author>
    <content>ආදරය අහිමි වූ විට මිනිසුන්ද වන සතුන් මෙන් හැසිරෙන ආකාරය කෙලෙස නම් කියන්නද ? එය කෙලෙස නම් අදහන්නද ? මේ එවැනි ආදරයක් ඉල්ලා නොලැබුණ පුතෙකු ඊට දැක්වූ ප්‍රතිචාරයේ සැහැසි බවයි.ඔහු තම ආදරණීය පියා මැරූ අපේ කාලයේ තවත් එක් අවාසනාවන්තඅජාසත්ත කෙනෙකු විය. ඒ කතාව සංවේදී හදවත් ඇති අපි සෑම දෙනා කැලඹිල්ලට ලක් කළ කතා පුවතක් වී හමාරය. ඔහු අජාසත්ත කෙ‍නෙකු වූයේ ඔහුගේ වරදින්මද නැත්නම් සමාජයේ වරදින්ද යන්න පිළිබඳ තීරණය කිරීම ඔබට බාරය. බියගම විලේජ් අධිපති ඝාතනය ගැන දැන් රට පුරා තවත් ආන්දෝලනාත්මක තත්ත්වයක් උද්ගතව තිබේ.එහි ප්‍රධාන සැකකරු ලෙස සැක පිට රහස් පොලීසිය මඟින් බියගම විලේජ් අධිපති බර්නාඩ් ජයරත්න මහතාගේ පුත්‍රයා වන සුරංග ජයරත්න නැමැත්තාව අත්අඩංගුවට ගෙන ඇති අතර පියා ඝාතනය කිරීම සම්බන්ධයෙන් ඔහු රහස් පොලීසියට පාපෝච්චාරණයක් කරමින්කියා ඇත්තේ ඝාතනය තමන් විසින් සිදු කළ බවය.මීට වසරඑකහාමාරකට පෙර බර්නාඩ් ජයරත්න මහතාගේ ඝාතනය සම්බන්ධයෙන් එක් සැකකරුවෙකු පොලිස් අත්අඩංගුවට පත් වූ අතර ඔහු දැනට මේ ඝාතනය සම්බන්ධයෙන් වැඩිදුරටත් විමර්ෂණ කටයුතු සිදුකෙරෙන රහස් පොලිස් නිලධාරීන් හමුවේ හෙලිදරව් කළ තොරතුරු වලට අනුව ඝාතනයටලක්වූ ව්‍යාපාරිකයාගේ පුත් සුරංග ජයරත්න සහ ඔහුගේ මිතුරෙකු වන ඩබ්ලිව්. පී සුදත් වික්‍රම නැමැති අය ඉකුත්(19) රාත්‍රි අත්අඩංගුවට ගනු ලැබූහ. සුදත් වික්‍රම විශේෂ කාර්ය බළකායේ හිටපු රියදුරෙකි.ඝාතනය සම්බන්ධව වැඩිදුර පරීක්ෂණ කටයුතු සඳහා දැනට රැඳවුම් නියෝග මත ඹවුන්ගෙන් කරමින් සිටින බව ඉකුත්(21)දා පූගොඩ මහේස්ත්‍රාත්වරිය හමුවේ රහස් පොලීසිය දැනුම් දුන්නේය. ඒ සඳහා අවසර දුන් මහේස්ත්‍රාත්වරිය පරීක්ෂණකටයුතු අවසන් වූ වහාම සැකකරුවන් අධිකරණය හමුවට ඉදිරිපත්කරන ලෙස රහස් පොලීසියට නියෝග කළේය.මේ ඝාතනය සම්බන්ධයෙන් දැනට රක්ෂිත බන්ධනාගාර ගත කර සිටින දෙකටන ප්‍රදේශයේ පදිංචි ඩී.පී සුසන්ත නොහොත් නිලංග නැමැති සැකකරු ලබන 04 වෙනිදා තෙක් රක්ෂිත බන්ධනාගාර ගත කිරීමට නියෝග කළ මහේස්ත්‍රාත් වරිය නඩු විභාගය එදින තෙක් කල් තැබීයබර්නාඩ් ජයරත්න මහතා ඝාතනයට ලක් වුයේ ඒ මහතාට අයත් දොම්පේ ප්‍රදේශයේ පිහිටි ව්‍යාපාරික ස්ථානයකට පෙරවරුවේ යමින් සිටියදීය. හඳනා නොගත් පුද්ගයන් දෙදෙනෙක් පැමිණ බර්නාඩ් මහතා කපා කොටා ඝාතනය කර පලාගොස් තිබිණි. මේ ඝාතනය කුලී කොන්ත්‍රාත්තුවක් මත සිදුවූ එකක් බවට ප්‍රචාරය වූ අතර රහස් පොලීසිය පසුගිය වසර එකහමාර තුළම අපරාධකරුවන් සොයාපුළුල් ලෙස රහසිගතවම පරීක්ෂණ සිදු ඉදිරියටම කරගෙන ගියහ. නොයෙක් නොයෙක් ආරංචි පැතිර ගියත් අවසානයේ රහස් පොලිසිය එළිකරගත් තොරතුරු මත අත්අඩංගුවට ගනු ලැබූ සුරංග ජයරත්න නැමැත්තා පාපෝච්චාරණය කරමින් තමන්ට පියාගෙන් කුඩා කාලයේ සිට සිදු වූ නොයෙකුත් වෙනස්කම් නිසා පියාව ඝාතනය කිරීමට තීරණය කළ බවත් , ඔහු සතු දේපළ ඉඩකම් ලබා ගැනීම පිළිබඳව තමන්ට කිසිදු අශාවක් හෝ අවශ්‍යතාවක් නොතිබුණ බවටත් ඝාතනය සම්බන්ධයෙන් පරීක්ෂණ කටයුතු මෙහෙයවන රහස් පොලිස් නිලධාරීන් හමුවේ ප්‍රකාශ කර ඇති බව පොලිස් මූලස්ථාන ආරංචි මාර්ග සඳහන් කරයි.මේ ඝාතනය ඔහු විසින් සිදුකොට එම පොලිස් විමර්ශන නොමඟ යැවීම සඳහා පියාගේ ඝාතනයේ සැකකරුවන් සෙවීම ප්‍රමාද වෙන බව පවසමින් නිතර නිතර කරුණු ඉදිරිපත් කළ බව ද මේ ආරංචි මාර්ග පවසයි. රැඳවුන් නියෝග මත පොලිස් අත්අඩංගුවේ සිටින සැකකරු තව දුරටත් ප්‍රකාශ කර ඇත්තේ තම මිතුරෙකු සමඟ යතුරු පැදියකින් ගොස් මාළු කපන මන්නයකින් පහරදී පියා ඝාතනය කළ බවය.එමෙන්ම එහිදී සිදුකරන ලද විමර්ශන වලදී හෙළි වී ඇති ආකාරයට ඔහු මේ ඝතනය පියා සතු ඉඩමක පදිංචිව සිටන තරුණයකු මත පැටවීම සඳහා ක්ලෙමෝ බෝම්බයක් සහ අත්බෝම්බයක් එම තරුණයා ජීවත් වෙන නිවස අසල දමා ඔහු මෙම ඝාතන සිදු කළ බවට පොලීසිය නොමඟ යැවීමට උත්සහ ගෙන ඇති බවටද තොරතුරු හෙළිවිය.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=af13082510</link>
    <topic>ලක් දනට සෙත සදන බෙල්ලන්විල ඇසළ පෙරහර</topic>
    <author>සකස් ‍ෙකළේ</author>
    <content>බෙල්ලන්විල රජමහාවිහාරාධිකාරී මහාචාර්යබෙල්ලන්විල විමලරතන හිමිඓතිහාසික බෙල්ලන්විල රජමහා විහාරයේ ඇසළ පුණ්‍ය මහෝත්සවයේ, පෙරහර මංගල්‍යයේ මූලාරම්භය සනිටුහන් කරමින් ප්‍රථම මල් පෙරහර අද (25) පැවැත්වෙනවා. නෘත්‍ය පූජාවන්, ශබ්ද පූජාවන්, නා නා පැහැ සුවඳ පුෂ්පයන්, අලංකාර මල් බඳුන් තෙරුවන් උදෙසා පූජා කරන්නට පෙළ ගැසෙන මල් පෙරහර තුන් බෝ වටා තුන් යලක් පැදකුණු කරනවා.ලක්වැසි සැමට සෙත් ප්‍රාර්ථනා කරමින් සත් දිනක් මුළුල්ලේ දිනපතා පනස්නමක් මහා සංඝයා වහන්සේ ගේ සහභාගිත්වයෙන් පැවැති සති පිරිත් දේශනය අවසානයේ ඇරැඹි මෙම මල් පෙරහර සිව් දිනක් තෙරුවන් නමදිනවා.විහාරස්ථානයෙන් පිටතට ගමන් කරන පාවඩ පෙරහර වීදි සංචාරය කරන්නේ ඉන් පසුවයි. ආරම්භයේ සිට අවසානය දක්වා ම සර්වඥ ධාතු කරඬුව පාවඩ මත වැඩමවන නිසා මෙම පෙරහර පාවඩ පෙරහර ලෙසින් හැඳින්වෙනවා.මෙහිදී පින්බර දායකයින් ගේ හිස මතින් වැඩමවන සර්වඥ ධාතු කරඬුව රැගත් පෙරහර විහාරස්ථ නැ‍ඟෙනහිර වාහල්කඩින් විහාර මාවතට පිවිස දෙහිවල, මහරගම ප්‍රධාන මාර්ගය ඔස්සේ ප්‍රධාන වාහල්කඩින් නැවතත් විහාරස්ථානයට ප්‍රවිෂ්ට වෙනවා.සර්වඥ ධාතු කරඬුව හස්ති රාජයා පිට වැඩමවමින් වීථි සංචාරය කරන රන්සිවිලි පෙරහර ප්‍රධාන මාර්ගයට ප්‍රවිෂ්ට වන්නේ 30 වැනිදා. පසුදින පැවැත්වෙන රන්දෝලි මහ පෙරහරට පෙරහුරුවක් ලෙසින් ද සැලැකෙන රන්සිවිලි පෙරහර උඩරට, පහතරට, සබරගමු මෙන් ම දේශීය නර්තනාංග රැසකින් අලංකාර වෙනවා.මහනුවර ශ්‍රී දළදා පෙරහරට පමණක් දෙවැනි වන බෙල්ලන්විල ඇසළ මහ රන්දෝලි පෙරහර වීථි සංචාරය කරන්නේ 31 වැනිදා. ජාතියේ පෞඪත්වය, මුළු ලෝකයටම කියා දෙන, දේශයට අනන්‍ය වූ, ආවේණික වූ උඩරට, පහතරට, සබරගමුව හේවිසි හා නැටුම් ද එක්ව ඒ ඒ ප්‍රදේශයන්ට සුවිශේෂ විචිත්‍ර නර්තනාංගයන් ගෙන් ශෝබමාන වූ මෙම පෙරහර මෙවරත් උත්කර්ෂවත් ලෙස පැවැත්වෙන්නේ හැටතුන් වැනි වරට.බෙල්ලන්විල රජමහා විහාරාධිකාරී මහාචාර්ය බෙල්ලන්විල විමලරතන අනු නා හිමියන් ගේ අනුශාසනා අනුව මෙවර ඇසළ මංගල්‍යයේ සියලු කටයුතු සංවිධානය කෙරෙනවා.බෙල්ලන්විල ඇසළ මහ පෙරහරට මූලාරම්භය දෙනු ලැබුවේ මීට විසිනම වසරකට පෙර අපවත් වී වදාළ බෙල්ලන්විල ශ්‍රී සෝමරතන නායක හාමුදුරුවෝ. ඒ 1850 වර්ෂයේ දී. පැරැන්නන් ගේ අදහස නම් එම කාලය වන විටත් මෙම පෙරහර සාමාන්‍ය දුරුතු පෙරහරක් සේ කාලාන්තරයක් මුළුල්ලේ පැවැති බවයි. විහාරස්ථානය සමාජ අවශ්‍යතා සපුරන සුවිශේෂී ආයතනයක් විය යුතු බව විශ්වාස කළ සෝමරතන නා හිමියෝ ඊට සරිලන ලෙස අධ්‍යාපන හා සංස්කෘතික සේවාවන් රැසක් ආරම්භ කළා.මීට අඩ සියවසකට පෙර බෙල්ලන්විල හා ඒ අවට ප්‍රදේශයන් හි පැතිරී ගිය රෝග පීඩාවන් නිසා ජනතාව අතිශය පීඩාවට පත්වුණා. සෝමරතන නායක හාමුදුරුවෝ මේ ගැන සංවේගයට පත්වුණා. ත්‍රිවිධ රත්නයේ ආශිර්වාදයත් දේව පිහිටත් ලබා දී අහිංසක ජනතාව රෝග උපද්‍රවයන් ගෙන් මුදා ගැනීමේ අරමුණින් උන්වහන්සේ සති පිරිතත්, ඇසළ පෙරහරත් ආරම්භ කළා.නොපසුබස්නා වීර්යයෙන් බෙල්ලන්විල විහාරස්ථානය මනා සේ දියුණු කළ උන්වහන්සේ ඇසළ පෙරහරේ නිර්මාතෘවරයා ලෙස සිදුකළ සේවය අමරණීයයි. එදා සිට දශක හයක් ඉක්ම වූ දීර්ඝ කාලයක් පුරා රටේ ආරක්ෂාව පිළිබඳ අවිනිශ්චිත කාල සීමාවන් හි පවා අඛණ්ඩව පවත්වාගෙන ආ මෙම පෙරහර මංගල්‍යය වඩාත් සුවිශේෂී වන්නේ පෞරාණික චාරිත්‍ර විධීන් නොඉක්මවා ඊට ප්‍රමුඛත්වය දී ක්‍රියා කිරීම නිසයි.බුද්ධ වන්දනාව සඳහා මුල් තැන හිමි වන බෙල්ලන්විල ඇසළ පෙරහර ආරම්භ වන්නේ ද තෙරුවන් විෂයෙහි කෙරෙන උපහාරයක් ලෙසින් හා අපවත් වී වදාළ බෙල්ලන්විල ශ්‍රී සෝමරතන නා හිමියන්ට කෘතවේදී බව පළ කිරීම සඳහා වන ගුණානුස්මරණ පින්කමකින්. එම පින්කම් ආරම්භ වූයේ 1985 වර්ෂයේ සිටයි. මෙවර දින තුනක් පුරා උන්වහන්සේ අපවත් වී 29 වැනි වසර ස්මරණය කරමින් ධර්ම දේශනා පැවැත්වුණු අතර එම ධර්ම දේශනා මාලාවට තලල්ලේ චන්ද්‍රකිත්ති ස්වාමීන් වහන්සේ, මහාචාර්ය දේවාලේගම මේධානන්ද ස්වාමීන් වහන්සේ, දිවියාගහ යසස්සි නායක ස්වාමීන් වහන්සේ සහභාගි වුණා.මෙවර බෙල්ලන්විල ඇසළ පෙරහර මංගල්‍යයේ සති පිරිත් දේශනය ආරම්භ වුණේ සුපුරුදු පරිදි එම ගුණානුස්මරණ පින්කම් මාලාවෙන් පසුවයි.බෙල්ලන්විල ඇසළ පෙරහර අපේ රටට වඩාත් සුවිශේෂී වන්නේ එහි ඇති ඓතිහාසික හා පෞඪත්වය නිසා ම නොවෙයි. ලංකාවේ ඓතිහාසික සිද්ධස්ථාන අතර ප්‍රමුඛත්වයක් ගන්නා පුණ්‍ය භූමියක් ද වන නිසයි. පෞරාණික දෙතිස් ඵළ රුහ බෝධීන් වහන්සේ ගේ ත් එම බෝ සෙවණේ පිහිටි ශ්‍රී විෂ්ණු දේවාලය ප්‍රධාන දේවාල සමූහයත් නිසා මේ පින් බිම ලක්ෂ සංඛ්‍යාත බොදු ජනතාව ගේ සිත් ඇද බැඳ ගන්නවා. බෙල්ලන්විල රජමහා විහාරය ගැන අපූරු කතා පුවතක් ඉතිහාසයේ සඳහන් වෙනවා. ඒ මෙම විහාරය සොයා ගත් තෙන්ගොඩ ගෙදර හිමිපාණන් සම්බන්ධවයි.උන් වහන්සේ වැඩ සිටියේ බෙල්ලන්විලට නුදුරු අත්තිඩිය ගලඋඩ විහාරයේ. මාලිගාවත්ත විහාරය ලෙසින් හැඳින්වෙන්නේත් එම විහාරයයි. මෙකල ප්‍රවාහන කටයුතුවල දී ඇළ මාර්ගවලට ප්‍රමුඛස්ථානයක් හිමි වුණා. කළුතර සිට කොළඹ දක්වා ගමනාගමනයට යොදාගත් ප්‍රධාන ඇළ මාර්ගයක් වූයේ කටු ඇළයි. දිනක් මෙම ඇළ මාර්ගය දිගේ ඔරුවකින් ගමන් කරමින් සිටි උන්වහන්සේට ගන කැලෑ රොදෙන් මිහිරි හේවිසි වාදනයක හඬ ඇසුණා. මේ පාළු වන රොදෙන් එන හේවිසි හඬ ගැන අරුමයට පත් උන්වහන්සේ ඔරුවෙන් බැස එම ප්‍රදේශය පිළිබඳ වනය පීරමින් විපරම් කළා. එහෙත් උන්වහන්සේට දැක ගන්නට ලැබුණේ කැලෑව මැද විරාජමානව වැඩ සිටින මහා බෝධි රාජයාණන් වහන්සේයි.සැදැහැවතුන් ගේ පහස හා නිසි පුද සත්කාර නොලබන මෙම බෝධීන් වහන්සේ පිළිබඳ අප්‍රමාණ අනුකම්පාවෙන් තෙන්ගොඩ ගෙදර හිමියෝ මෙතැන පින් බිමක් කරන්නෙමැයි අදිටනින් කරගත්තා. පසු දිනෙක උවැසි උවැසියන් සමඟ එක් ව මෙම අප්‍රකට බෝධීන් වහන්සේ පිරිසිදු කොට පුද පූජා පවත්වමින් එහි කුඩා ආවාසයක් කරවා එහි වැඩ සිටියා. අද බෙල්ලන්විල රජමහා විහාරයේ ලක්ෂ සංඛ්‍යාත බොදු ජනයා ගේ වන්දනාමානයට පාත්‍ර වන්නේ ඒ බෝධීන් වහන්සේ යි.කාලයා ගේ වැලි තලාවෙන් වැසී තිබුණ මෙම බෝධීන් වහන්සේ තෙන්ගොඩ ගෙදර හිමියන් විසින් නැවත සොයා ගනු ලැබුවත් බෙල්ලන්විල රජමහා විහාරයේ ඉතිහාසය දෙවනපෑතිස් රජ සමය තෙක් දිව යනවා. එසමයේ සංඝමිත්තා මෙහෙණින් වහන්සේ විසින් මෙරටට වැඩම කරවා අනුරාධපුරයේ රෝපණය කළ ජය ශ්‍රී මහා බෝ සමිඳුන්ගෙන් ප්‍රථමයෙන් හටගත් බෝ පැළ අටක් නැවත රෝපණය කිරීමෙන් පසු නැවතත් බෝධි අංකු තිස් දෙකක් හටගෙන තිබෙනවා. සම සතළිස් බෝ සමිඳුන් ලෙස හඳුන්වන මේ බෝධීන් වහන්සේ ආගමික ප්‍රබෝධයක් ඇති කරනු පිණිස ලංකාවේ විවිධ ප්‍රදේශවල රෝපණය කොට තිබෙනවා.බෙල්ලන්විල බෝධීන් වහන්සේ ඉන් එක් බෝධීන් වහන්සේ නමක්.මෙම බෝධි රාජයාණන් සම්බන්ධව අපූරු ජන සාහිත්‍යයක් ද නිර්මාණය වී තිබෙනවා. බෝ මැඬට අධිගෘහිත දෙවි කෙනෙකු වෙසෙන බවටත් මේ දෙවියන් බෝධිය වන්දනාමාන කිරීම පිණිස විහාරයට පැමිණෙන බවත් ප්‍රකට ජනප්‍රවාදයක්. බෝ සමිඳුන් නහවා කිරිබත් පුදා වන්දනාමාන කිරීමෙන් කිරි දරුවන් ගේ සියලු අපල උපද්‍රව දුරු වන බව විශ්වාස කරන බෞද්ධ ජනතාව අලුත උපන් දරුවන් බෝ සමිඳු අභියස හිඳුවා සෙත් පතන්නේ අනාදිමත් කලක පටන්.හැත්තෑව දශකයේ ඇති වූ දරුණු සුළි සුළඟක් නිසා මෙම බෝධීන් වහන්සේ ගේ අඩි විසිපහක් පමණ දිග ශාඛාවක් බිඳ වැටුණා. එම ශාඛාව පිහිටියේ විෂ්ණු දේවොලට ඉහළින්. සුළඟත් සමඟ මහ හඬින් කඩා වැටුණු අත්ත නිසා විෂ්ණු දේවාලය මෙන් ම විහාර මන්දිරය ද විනාශ වන්නට ඇතැයි සිතුවත් කිසිදු හානියකින් තොරව එය බිම පතිත වී තිබුණා. ඒ ආශ්චර්ය නම් බෝ සමිඳුන් ගේ අනුහසින් ම වන බව අදටත් විශ්වාස කෙරෙනවා. කොළඹ නගරය ආසන්නයේ වැඩ සිටින පැරැණිතම බෝධි වෘක්ෂය ද බෙල්ලන්විල රජමහා විහාරයේ වැඩ සිටින බෝධීන් වහන්සේ ලෙස සැලකෙනවා. බොහෝ දෙනා ගේ විශ්වාසය නම් මේ බෝධි රාජයා වසර දෙදහස් තුන්සියයකටත් වඩා ඉපැරැණි බවයි.බෙල්ලන්විල ඇසළ පෙරහර විශේෂයෙන් අගනුවරට වඩාත් වැදගත් වන්නේ මේ සියලු ඓතිහාසික සිදුවීම් හා අවියෝජනීය සම්බන්ධතාවක් පවතින නිසයි.වර්තමාන බෙල්ලන්විල රජමහා විහාරාධිපති බෙල්ලන්විල ධම්මරතන නා හිමිපාණන් වහන්සේගේත් විහාරාධිකාරී මහාචාර්ය බෙල්ලන්විල විමලරතන හිමිපාණන් වහන්සේගේත් පූර්ණ අධීක්ෂණය යටතේ මෙම ඓතිහාසික පෙරහර නව මුහුණුවරකින් යුතුව සංවිධානය කිරීම ද සුවිශේෂියි.මෙවර අලි ඇතුන් 35 - 40 ත් අතර ප්‍රමාණයක් සහභාගි කරවමින් රන්දෝලි පෙරහරට ගාම්භීරත්වයක් එක් කිරීමට කටයුතු යොදා තිබෙන අතර වසර හතරක් පුරා බෙල්ලන්විල ඇසළ පෙරහරේ සර්වඥ ධාතු කරඬුව වැඩම වූ නැදුන්ගමුවේ රාජා මෙවරත් එම පින්බර කටයුත්ත සඳහා සූදානමින් සිටිනවා. නර්තන ශිල්පීන් හාරදහසක් පමණ සහභාගි වන නර්තන අංග 42 න් පෙරහර විචිත්‍රවත් කිරීමට කටයුතු කෙරෙනවා.සකස් ‍ෙකළේරමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=af13082511</link>
    <topic>දෙවැනි ආසියානු යොවුන් ක්‍රීඩා උලෙළේ දී ලක්මව පදක්කමින් සැරසූ අපේ ගමේ දරුවෝ</topic>
    <author>ඉඳුනිල් වීරරත්න</author>
    <content>‘හැදෙන ගහ පෙත්තෙන් දෙපෙත්තෙන් දැනේ’ පැරැණි කියමනකි. මේ කියමන සිහිපත් කරමින් හෙට දිනයේ ලක්මව රනින් බබළවන්නට හැකි ධෛර්යය, ශක්තිය සහ අධිෂ්ඨානය ඇති අංකුර ක්‍රීඩක ක්‍රීඩිකාවෝ කීප දෙනකු පසුගිය 24 වැනිදායින් අවසන් වුණු දෙවැනි ආසියානු යොවුන් ක්‍රීඩා උලෙළේ දී පදක්කම් දිනා ගත්හ.රවිසංඛචීනයේ ජියැන්ෂු ප්‍රදේශයේ පිහිටි නැන්ජින් නුවර දී පසුගිය 16 වැනිදා සිට 24 දක්වා පැවැති මෙම දෙවැනි ආසියානු යොවුන් ක්‍රීඩා උලෙළට ආසියානු කලාපයට අයත් ජාතීන් (රටවල්) 44කින් ක්‍රීඩක ක්‍රීඩිකාවන් 2641ක් සහභාගී විය. ක්‍රීඩා අංශ 16ක් යටතේ ඉසව් 118ක් සඳහා තරග වැදුණු මෙම ක්‍රීඩක ක්‍රීඩිකාවන් වයස 14 හා 17 අතර පසුවූ අය වීම විශේෂත්වයයි.මේ අතරින් ෂාමික කුරුම්බලපිටිය, ගයාෂාන් සාරංග, රයන් වීරකෝන්, කෙවින් ඩික්සන්, කුෂන් ඉඳුනිල්, ලසිඳු ඉෂාන්, මොහොමඩ් තාරික්, රමේෂ් රුක්මාල්, ෂමිල් බූරා, පූර්ණ ගුණරත්න, ෂෙනාල් ප්‍රනාන්දු සහ දිල්ෂාන් වී‍රසේකර රග්බි ක්‍රීඩාව සඳහාත්, චංචලා දිසානායක සහ අකිල රවිශංක මීටර් 110 කඩුලු මතින් පැන දිවීම සඳහාත්, නිර්මාලි මදුෂිකා, අනුරාධ විදුශංක සහ ෂෙහාන් ප්‍රනාන්දු මිටර් 400 දිවිම ඉසව්ව සඳහාත් අරෝෂ් කාරියවසම් (මිටර් 100), ඉසුරු වි‍ෙජ්රත්න (මිටර් 200), කුමුදුමලී විජේසිරිවර්ධන (දුරපැනීම), උදයන්ති නවරත්න (උස පැනීම) යන මලල ක්‍රීඩා ඉසව් සඳහාත් ශ්‍රී ලංකාව නියෝජනය කළහ.එසේම රුවිනි සංකල්පනා, උමායා තාරකී, ඉමේෂ් රණසිංහ සහ තිළිණි විමුක්ති (මේස පන්දු) ප්‍රණීතා වාසුදේවන්, කොන් ඕමාර්, කසුන් සමරනායක (වෙඩි තැබීම්), දිනුදා අබේසේකර, ඉසරු සේනවීර (බර ඉසිලීම), නෙත්මි වඩුගේ, ෂමාල් දිසානායක (ටෙනිස්) මිහිලියා මෙත්සරණි, රවිඳු හසින්ත (ස්කොෂ්) මැතිව් අබේසිංහ සහ මචිකෝ රහිම් (පිහිනුම්) ශ්‍රී ලංකාව නියෝජනය කළ සෙසු ක්‍රීඩක ක්‍රීඩිකාවෝ වෙති.මෙම ක්‍රීඩා උ‍ලෙළේ මුල්ම පදක්කම ශ්‍රී ලංකාවට දිනාදෙන්නට සමත් වූයේ ස්කොෂ් ක්‍රීඩාවෙන් ශ්‍රී ලංකාව නියෝජනය කළ කොළඹ සිරිමාවෝ බාලිකා විදුහලේ මිහිලියා මෙත්සරණී ක්‍රීඩිකාවයි.අනුරාධනිමාලිනිශාන්තිමිහිලියා පළමු වටයේ දී ඉන්දුනීසියාවේ මයුදු වාෆා 3-0ක් ලෙස පරාජය කරමින් අර්ධ අවසන් පූර්ව තරගයට පිවිසි අතර එහිදී මැලේසියාවේ රිචල් මා 3-2ක් ලෙස පරාජය කළාය. අවසන් පූර්ව තරගයේ දී මැලේසියාවේ වැනීසා රාජීගෙන් 3-0 ක පරාජයක් ලද මිහිලියා ලෝකඩ පදක්කමකට හිමිකම් කීවාය.ඒ අනුව ශ්‍රී ලංකා පදක්කම් බලාපෙ‍ාරොත්තුව ඉහළ දමමින් ආසියානු යොවුන් ක්‍රීඩා උලෙළේ ශ්‍රී ලංකා නාමය ඉදිරියේ දෙවැනි පදක්කම සටහන් කිරීමට කාන්තා මීටර් 400 ක්‍රීඩිකා නිමාලි මධුෂිකා ගමගේ සමත් වූවාය. එහිදී මීටර් 400 ඉසව්ව තත්පර 55.96කින් නිමකර නැන්ජින් ඔලිම්පික් ක්‍රීඩා සංකීර්ණයේ දී තම ක්‍රීඩා දිවියේ හොඳම දක්ෂතාව සටහන් කළාය. මෙම ඉසව්වේ රන් පදක්කම චීනයේ හුවෑන්ග් ගුෆාන් තත්පර 53.65කින් දිනා ගත් අතර රිදී පදක්කම චීන තායිපේ ක්‍රීඩිකා ලින් යූ තත්පර 55.90කින් ජයගත්තාය.දකුණු පළාතේ අහංගම කතළුවේ ජාතික පාසලේ ඉගෙනුම ලබන ඇය, පාසල් ක්‍රීඩාපිටියෙන් මලල ක්‍රීඩාවට අවතීර්ණ වෙමින් ජාතික කනිෂ්ඨ මලල ක්‍රීඩා ශූරතාවලියේ දී තත් 56.74කින් හා 15න් පහළ සමස්ත ලංකා තරගාවලියේ දී තත් 59.90කින් මීටර් 400 ඉසව්ව නිම කරමින් වාර්තා පොතට එක්වූවාය. 12 වැනි ශ්‍රේණියේ අධ්‍යාපනය ලබන ඇය 2015 වසරේ කලා අංශයෙන් අ.පො.ස. උසස් පෙළ විභාගයට පෙනී සිටීමට බලාපොරොත්තු වෙයි.ගාල්ල තල්පේ ප්‍රදේශයේ සාමාන්‍ය පවුලකින් පැවත එන මදුෂිකා පී.ජී.එම්.රන්ජිත් මහතා‍ෙග් සහ හිටපු මලල ක්‍රීඩිකාවක වන ඩබ්ලිව්.එම්.සුරේකා මහත්මියගේ මද්දුම දියණියයි. මවගෙන් ලැබෙන සෙනෙහස මෙන්ම ක්‍රීඩා දිවියේ මඟපෙන්වීම මේ ජයග්‍රහණයේ යෝධ සෙවනැල්ල බව සඳහන් කරන ඇය ජයග්‍රහණය පිළිබඳව අපගේ සහෝදර පුවත්පත වන ‘දිනමිණ’ සමඟ මෙලෙස පවසා තිබිණි.“මගේ ලොකු බලාපොරොත්තුවක් අද ඉටුවුණා. මට ඕනෑ කළා ජාත්‍යන්තර මට්ටමේ ජයක්. ඒ බලාපොරොත්තුව ඉටු කරගන්න මම ගොඩක් දුක් වින්දා. අපිට ගොඩක් සල්ලි නෑ. තියෙන්නේ ඇ‍ඟේ හයියයි ආත්ම විශ්වාසයයි විතරයි. මගේ පුහුණුකරු ප්‍රසන්න පෙ‍ෙර්රා මහතාට මේ තරගයට එන්න අවස්ථාවක් ලැබුණේ නෑ. ඔහු හිටියා නම් මට මෙයටත් වඩා අවසන් මොහොතේ ලැබෙන උපදෙස් හා ධෛර්යය සමඟ කාලය හොඳ කරගන්න තිබුණා.රිදී පදක්කම ලක්මාතාවට දිනා දුන්නේ මිටර් 110 කඩුලු මතින් දිවීමේ ඉසව්ව නියෝජනය කළ අකිල රවිසංඛයි. ඔහු ‍මේ දස්කම කළේ තත්පර 13.99කින් ඉසව්ව නිමකරමිනි. මෙහිදී ජපානයේ ටී.ෆුරයා තත් 13.36කින් තරගය නිමකර රන් පදක්කම දිනූ අතර ලෝකඩ පදක්කම හිමිකරගත් චීන තායිපේ ක්‍රීඩක වොන්ග් යී වාර්තා කළ කාලය වූයේ තත් 14.06කි.රවිසංඛ මේ ඉසව්වේ මෙතෙක් වාර්තා කර ඇති හොඳම කාලය වන්නේ ද මෙයයි. මෙයට පෙර ඕස්ට්‍රේලියාවේ පැවැති පාසල් මලල ක්‍රීඩා ශූරතාවලියේ දී තත්පර 14.38කින් මෙම ඉසව්ව නිමකර ඔහු රන් පදක්කම දිනා තිබිණි.රත්නපුර සීවලී මධ්‍ය මහා විද්‍යාලයේ 11 වසරේ අධ්‍යාපනය ලබන 15 හැවිරිදි අකිල රවිසංඛ උඩවලව ප්‍රදේශයේ උපන් පුතෙකි. ඒ.වී.ජී. නිමල් මහතාගේ හා දීපිකා කාන්තිලතා මහත්මියගේ එකම පුතු වන අකිලට පාසල් නොයන කුඩා නැගනියක් සිටී.“තාත්තා පොළේ වෙළෙඳාම් කරලා අපිව ජීවත් කරවන්නේ. එක තැනක් නෑ. වෙළඳාම වැඩියෙන් තියෙන පොළවල් හොය හොයා ගිහින් පවුල නඩත්තු කරන්නේ. මූලික වටයේදීම මම හිතුවා තාත්තයි අම්මයි දුක් විඳලා අපිව හදන එකට කරන ගෞරවයක් ලෙස ආසියානු පදක්කමක් දිනනවාමයි කියලා. මට රන් පදක්කමට යන්න තිබුණා. ඒත් ඒක අහිමි වුණත් ලැබුණු දෙයින් සතුටු වෙනවා. මේක මගේ රටට ලොකු ගෞරවයක්.පුහුණුකරු ඉන්දික ජයසිංහ මහතාගෙන් ලැබුණු මඟපෙන්වීමත්, විදුහල්පතිතුමා ඇතුළු ගුරු භවතුන්ගේ දිරිගැන්වීම් අගය කරනවා.මෙම ක්‍රීඩා උ‍ලළේ මලල ක්‍රීඩා ඉසව් අවසන් වෙත්දී තවත් ලෝකඩ පදක්කම් දෙකක් ලක් මාතාවට දිනා දෙන්නට නිශාන්ති දිල්හානි සහ අනුරාධ විදුසංඛ සමත්වීම මත ශ්‍රී ලංකාව ඉදිරියේ රිදී පදක්කමක් හා ලෝකඩ පදක්කම් 4ක් දිනා ගනිමින් 2009 වසරේ පැවැති පළමු ක්‍රීඩා උලෙළට වඩා පියවරක් ඉදිරියට තැබීමට සමත් වූහ.හලාවත අඹකඳවිල ගමේ නිශාන්ති දිල්හානි ප්‍රනාන්දු මීටර් 800 තරගයෙන්ලෝකඩ පදක්කම දිනාගත්තේ විනාඩි 2.15.72කින් තරගය නිමාකරමිනි.රන් පදක්කම ස්වාධීන ඔලිම්පික් සම්මේලනයේ (ඉන්දියාව) අජන්ත දවාලු (විනාඩි 2.11.47) හිමිකරගත් අතර රිදී පදක්කම මැලේසියාවේ ජොගින්දා සිංට (වි.2.14.14) හිමි විය.නිශාන්ති කුලියාපිටිය මධ්‍ය මහා විද්‍යාලයෙන් අ.පො.ස. සාමාන්‍ය පෙළ විභාගයට සූදානම් වන 16 වියැති ශිෂ්‍යාවක වන අතර ඇගේ පියා හලාවත ප්‍රදේශයේ ධීවර රැකියාවේ නියුතු අන්තෝනි ටියුඩර් මහතා වන අතර, මව රීටා මාග්‍රට් වේ. පාසලේ පුහුණුකරු ජනිත නදීශාන් මහතාගේ මඟ පෙන්වීම යටතේ ඇය පසුගිය වසරේ ජෝන් ටාබට් මලල ක්‍රීඩා ශූරතාවලියේ දී මීටර් 800 ශූරිය බවට පත්වූවාය.“අපේ ගමේ හා අපේ ගෙදර අයගේ බලාපොරොත්තුව මා ක්‍රීඩාවෙන් ඉදිරියට යනවා දකින්න. ඒ වගේම පාසලේ යාළුවෝ, ගුරුවරු වගේම ප්‍රින්සිපල් සර් ඇතුළු සියලු දෙනා මගේ ජයග්‍රහණයට අත්පොළසන් දෙන්න ඇති. දිනාගත්ත මේ පදක්කම අම්මගෙයි තාත්තගෙයි අතට දෙනකල් මට ඉවසිල්ලක් නෑ. අපි වගේ අමාරුවෙන් ක්‍රීඩාව කරන අයට උදව් කරන්න කවුරුහරි ඉන්නවා නම් ගොඩක් වටිනවා. මගේ බලාපොරොත්තුව තව තවත් ජයග්‍රහණ ලබා රටට සේවයක් කරන්නයි.” ඇය ජයග්‍රහණයෙන් අනතුරුව පැවසුවාය.ලක්මවට ලබාදුන් අනෙක් පදක්කම වූ මීටර්400 කඩුලු මතින් දිවීමේ ලෝකඩ පදක්කම දිනූ අනුරාධ විදුසංඛ කෑගල්ල ශාන්ත මරියා විදුහලේ අ.පො.ස. සාමාන්‍ය පෙළ හදාරන 16 වියැති සිසුවෙකි.ඔහුගේ පියා බල්ලපාන ප්‍රදේශයේ සුළු ව්‍යාපාරික එන්.ගුණපාල මහතා වන අතර මව ආර්.රම්‍යලතා මහත්මියයි. සිය පුහුණුකරු ලලිත් ලියනගේ මහතාගේ කැපවීම මත පසුගිය සබරගමු පළාත් ක්‍රීඩා උලෙළේ දී මීටර් 400 කඩුලු මතින් දිවීමේ ඉසව්වේ නව තරග වාර්තාවක් (තත් 54.06) බිහි කිරීමට අනුරාධ සමත්විය.ජයග්‍රහණයෙන් අනතුරුව අනුරාධ පැවසුවේය.මෙය ලියන මොහොත වන විට චීනය රන් පදක්කම් 44ක් රිදී 22ක් සහ ලෝකඩ 22ක් සමඟින් පදක්කම් 88ක් ලබා පළමු ස්ථානයේ පසුවන අතර දකුණු කොරියාව රන් 19, රිදී 10, ලෝකඩ 14 සමඟින් පදක්කම් 43ක් ලබා දෙවැනි ස්ථානයේත් තායිලන්තය රන් 6, රිදී 15, ලෝකඩ 13ක් සමඟින් පදක්කම් 34ක් ලබා 3 වැනි ස්ථානයේත් පසුවෙයි.ශ්‍රී ලංකාව මෙය ලියන මොහොත වන විට රිදී 01, ලෝකඩ 04ක් සමඟ පදක්කම් 5ක් ලබා ආසියාවේ රටවල් 44කින් 21 වැනි ස්ථානයට පත්ව තිබේ.රන් පදක්කම් දිනාගත් රටවල් අනුව 21 වැනි ස්ථානයේ සැලකුවද පදක්කම් එකතුව අනුව ආසියාවේ 15 වැනි ස්ථානයට ශ්‍රී ලංකාව පත්ව තිබීම සැබැවින්ම සතුටු දායක තත්ත්වයකි.මේ අංකුර ක්‍රීඩක ක්‍රීඩිකාවන් හෙට දිනයේ ඔලිම්පික් දිනා එන විට ඔල්වරසන් නඟන්නට මේ රටේ ක්‍රීඩා ලෝලී සෑමදෙනාම බලා සිටින අතර ඒ සඳහා හදවතින්ම සුබ පතන බවද අපි දනිමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=af13082512</link>
    <topic>උඩුදුම්බර දිල්ශානිට නව නිවෙස ලැබුණු දා</topic>
    <author>රමණී සුබසිංහ</author>
    <content>ජීවිත කාලයක් පුරා දරුවෙකු ගේ මුවින් පිටවෙන ආදරණීය ම වචනය අම්මා. හිතේ ඇ‍ඳෙන ආදරණීය ම රූපයත් අම්මා. දයාව, කරුණාව, මෛත්‍රිය පිරුණු ඇගේ උත්තරීතර සෙනෙහස දරුවන් ගෙ මුළු ලෝකයම එළිය කරනවා. හරියට පෙරදිගින් නැගෙන සූර්යා මුළු ලෝකයක් ආලෝකවත් කරනවා වගේ. මේ ලෝකය පවතින්නේ අම්ම ගේ කිරෙන් හා හිරු කිරණින් කියන කියමන ජන වහරට එකතු වුණෙත් ඒ නිසා.ජනාධිපති ආර්යා ශිරන්ති රාජපක්ෂ මැතිනිය දිල්ශානි දුවට අදාළ නිවෙසේ ඔප්පුව ලබා දුන් අවස්ථාව. මධ්‍යම පළාත් හිටපු මහ ඇමැති සරත් ඒකනායක මහතාද මෙහි සිටී.මවක ගේ ආදරණීය උණුසුම අහිමි වූ දා දරුවන් ගේ හදවත් දවාලන දුක් සංකා දැක හදවත උණුවන්නේ දරු දුක දන්නා මවුපියවරුන්ටමයි. අපි ජීවත්වෙන පුංචි රටේ එවැනි උතුම් මිනිසුන් අඩු නොවන බව පසුගියදා අපිට දැක ගන්නට ලැබුණා. විශේෂයෙන් ආදරණීය සිළුමිණ පාඨකයන් නිසා.කුස්සියටත්, සාලයටත්, නිදන කාමරේටත් මේ හැම දේට ම එකම එක කාම‍රයක් තිබුණු කටුමැටි ගහපු පුංචි පැල්පතේ දුක් විඳින දරුවන් ගේ ජීවිත සැපවත් කරන්න මැදපෙරදිග ගෘහ සේවයට ගිය අම්ම නිසා කිරි අම්මා ළඟ තනිවුණු පුංචි දරුවො තුන්දෙනා ගේ කතාව සිළුමිණ පුවත්පතේ පළවුණා ඔබට මතක ඇති.හරියටම කියනවා නම් ගිය අවුරුද්දේ දෙසැම්බර් මාසේ 9 වැනිදා සිළුමිණ තුන්වෙනි පිටුවේ පළවුණු ලිපියෙන් කියැවුණු කිරි සප්පයන් දෙන්නෙකුට අම්මා වුණු දස හැවිරිදි අක්ක ගේ කතාව.අම්ම ගේ උණුසුම ඉල්ලලා අඬන අවුරුද්දක තරම් පුංචි මල්ලි තුරුළු කරගෙන උණුසුම දුන්නේ ඇය. සමාජය ගැන දැනුම් තේරුම් නැති වයසක හිටියත් මල්ලිලා දෙන්නා ගෙ ආරක්ෂාව ඒ පුංචි හිතට වඩාත් හොඳින් දැනුණා.කිරි අම්ම ගෙදර නැති දවසක මල්ලි වඩාගෙන ඉස්කෝලේ ගියෙත්, ඒ පුංචි දරුවා තුරුළු කරගෙනම වාර විභාගෙට වාඩි වුණෙත් මවු සෙනෙහස පරදවා සහෝදරකම දැනුණු නිසා. ඒත් එක්කම ඉහළ පන්තියකට යන්න තිබුණු ආශාව නිසා.ඒ පුංචි දුව කිව්වේ ලස්සන ගෙයක් එපා. අපිට අම්ම නැතිව ඉන්න බෑ. අම්ම ගෙදර ආවොත් තාත්තත් ගෙදර එන නිසා අම්මව ගෙදර ගෙනත් දෙන්න කියලයි. මේ පුවත සිළුමිණේ පිටුවක් පුරා පළවුණා. පසුවදා සිට සති දෙකක් පුරා එතෙර මෙතෙර පාඨකයෝ සිළුමිණට කතා කළේ හැඟීම්බරව. අම්මගේ ආදරේ ඉල්ලලා ඇය මුළුරටක මවුපියන් හැඬවූවා.නිවෙස සෑදීමට උදව් කළ පිරිස සහ පවුලේ සැම එක්ව දිල්ශානි දුව ගේ ම දෑතින් පීත්ත පටිය කපා නිවස විවෘත කළ අයුරු.ඇති හැකි උදවිය පුංචි එවුන් ගේ අවශ්‍යතා ගැන සොයා බලමින් බොහෝ දේ පරිත්‍යාග කළා. මේ දරුවන්ට ලස්සන ගෙදරක් හැදුණෙත් ඒ පරිත්‍යාගශීලීන්ගේ උදව් උපකාර නිසා.පසුගිය 21 දා සුබ නැකතින් මේ දරුවො ඒ ගෙදර පදිංචි වුණා. නිවස විවෘත වුණේ මධ්‍යම පළාතේ හිටපු මහ ඇමැති සරත් ඒකනායක මහතා ගේ සුරතින්. ගමේ අය හැමෝ ම වගේ මේ සුවිශේෂී අවස්ථාවට සහභාගී වෙමින් සුබ ප්‍රාර්ථනා කළා.ඒ සුබ දිනයේම ජනාධිපති ආර්යා ශිරන්ති රාජපක්ෂ මැතිනිය මහනුවර ජනාධිපති මන්දිරයේ දී මේ දරුවන්ට තිළිණ ප්‍රදානය කළේ දැයේම දරුවන්ට ආදරණීය මවක් වන බව පසක් කරමින්.මහින්ද රාජපක්ෂ ජනාධිපතිතුමාද දිල්ශානි සහ පවුලේ අයට සුබ පැතුවා. ඒ විතරක් නෙවෙයි. දරුදුක දැක උණුවන හදවත් ඇති මිනිසුන් දිරිමත් කිරීමක් ලෙසින්. දැන් ඒ ලස්සන ගෙදර ලස්සන පවුලක් ජීවත් වෙනවා. බිඳී විසිරී ගිය පවුලක දෙමවුපියන් දූ දරුවන් එක වහලක් යටට ඇවිත්. මේ සද් කාර්යයට විවිධ අයුරින් අත්වැල් බැඳගත් බොහෝ දෙනෙක් සිටිනවා.දිල්ශානි දුවට නිවස තනා දීමට ඇප කැපවුණු සනිරෝ ආයතනයේ සභාපති රොහාන් ඉන්දික, ජනාධිපති ආරක්ෂක කොට්ඨාසයේ ජ්‍යෙෂ්ඨ නියෝජ්‍ය පොලිස්පති එස්.එම්. වික්‍රමසිංහ, සහකාර පොලිස් අධිකාරී ඩබ්ලිව්. තිලකරත්න, පොලිස් පරීක්ෂක චන්ද්‍රවංශ, උඩුදුම්බර පොලිස් ස්ථානාධිපති කපිල දිසානායක, මාධ්‍යවේදී චන්දන උඩුවාවල යන මහත්වරු මෙම සද් කාර්යයේ දී ඉදිරියෙන් සිටියා.ලිපිය පළ වූ දා පටන් සිළුමිණට කතා කරමින් දිල්ශානි දුවට උදවු කළ සියලු සිළුමිණ පාඨකයන් ද අමතක නොකළ යුතුයි. එදා ගෙට ගෙවදින වාසනාවන්ත දිනයේ රඹුක්වැල්ල විහාරාධිපති පහළ මාරගස්වැව අමරමෝලි හිමියෝ මේ දුව ගැන රටට කී සිළුමිණටත්, ඇයට උදවු කළ සියලුම දෙනාටත් පින් පෙත් පැමිණවූවා.රමණී සුබසිංහඡායාරූප - ලලිත් වැලිවිටිගොඩචන්දන උඩුවාවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=af13082513</link>
    <topic>සැබෑ මිනිසුන් සිටින්නේ තාප්පයෙන් එපිටද මෙපිටද?</topic>
    <author/>
    <content>" අම්ම ආවා, අම්ම ආවා"ඔහු මා දුටු විගස එසේ පවසන්නට පටන් ගත්තේය. නොඅනුමානවම මා කවුදැයි ඔහු දන්නේ නැත. ඔහු කවුදැයි දැන ගැනීමේ උවමනාව මා සතු වුවද තවම ඒ සඳහා අවස්ථාවක් උදා වූයේ ද නැත. එහෙත් ඔහු මගෙන් අවසර නොගෙනම දීර්ඝ විස්තරයක් මා හමුවේ පවසයි.සිකුරාජපති" අම්ම ආවා. මම රුපියල් හැත්තෑවක් දුන්නා. වත්තේ වැඩ කළාම සල්ලි දෙනවා නේ. මම ඒ සල්ලි එකතු කරලා අම්මට දෙනවා. ඊයෙත් රුපියල් හැත්තෑවක් දුන්නා. අම්ම ආයෙම එන්නේ සැප්තැම්බර් මාසේ. ඒ කියන්නේ ලබන මාසේ. "ඔහු පවසන ඇතැම් දේ මට වැටහෙන්නේ නොමැති තරම්ය. ඒ අපහසුවෙන් මා මුදා ගැනීමට ජී.මල්කාන්ති ජයසිංහ මහත්මිය ඉදිරිපත් වූවාය. එසේ කිරීමට ඇයට තරම් සුදුසුකම් වෙන කාටවත් නොමැති තරම්ය. ඒ ඇය මුල්ලේරියාව මානසික සෞඛ්‍ය විද්‍යායතනයේ වාට්ටු අංක විසි හත බාර හෙද නිලධාරිනිය වන නිසාය.මුල්ලේරියාව මානසික රෝහලේ වාට්ටු අංක විසි හත සුවිශේෂී වන්නේ එහි සිටින රෝගීන් නිරෝගී වන නිසාය. මේ ප්‍රකාශය ඔබ දෙවරක් කියවීමට පෙළ‍ඹෙනු ඇතැයි මට සිතේ. ඒ එම ප්‍රකාශයේ ඇති ව්‍යාකූල භාවය නිසාමය. එහෙත් එය එසේය. වාට්ටු අංක විසි හතේ සිටින්නේ රෝගීන් නොවේ. ඔවුහු නිරෝගී මිනිස්සුය.මානසික රෝගී තත්වයක් හේතුවෙන් රෝහල් ගත කළ ද යළි සමාජ ගත කළ හැකි තරම් සුවපත් වූවෝ ය. එහෙත් තවමත් ඔවුහු රෝහලේ ජීවත් වන්නෝය. ඊට හේතුව ඔවුන් යළි නිවෙස් කරා රැගෙන යාමට නෑදෑයන් නොමැතිකමය. එසේත් නැතිනම් ඉන්නා නෑදෑයෝ ඔවුන් යළි නිවෙස් කරා රැගෙන යාමට අකමැති වීමය. තම වාට්ටුවේ සිටින මිනිසුන් ගැන වාට්ටු බාර හෙද නිලධාරිනිය මා හමුවේ විස්තර පවසන්නීය. ඒ අතර ඔහු යළි යළිත් " අම්ම ආවා, අම්ම ආවා" පවසන්නේය." මේ සුසන්ත ප්‍රේමරත්න. අම්ම විතරයි ඉන්නේ. දැන් මෙහාට ඇවිත් අවුරුදු හයක් විතර ඇති. ගෙදර යන්න පුළුවන් තරමට නිරෝගී. ඒත් සුසන්තට ඉන්නේ අම්ම විතරයි. අම්ම පානදුරේ ඉඳන් හැරමිටියෙන් එනවා පුතා බලන්න. ගෙදර ගෙනිහින් පුතා බලා ගන්න තරම් හැකියාවක් ඒ අම්මට නෑ.සුසන්ත බලාගෙන ඉන්නේ අම්ම එනකල්. මාස දෙකකට සැරයක් අම්ම එන බව සුසන්ත දන්නවා. වතු වැඩ කළාම ලැබෙන සල්ලි එකතු කරලා අම්ම ආවාම දෙනවා. ඊයෙත් සුසන්තගේ අම්ම ආවා. ඒ සතුට තමයි ඔය තාම කියන්නේ "මල්කාන්ති හෙද සොහොයුරිය පවසන්නීය. ඒ අතර සුසන්ත මව දැකීමෙන් ඇතිවූ ප්‍රීතිය ආගන්තුක මා හමුවේද දිගින් දිගටම ප්‍රකාශ කරන්නේය. ඔහුට තම මව දැකීමම එතරම් ප්‍රීතියක්ය. ඔහු මානසික රෝහලේ සිටිමින් හැකි පමණීන් තම මව නඩත්තු කරන්නේය. මහ පාරේ මවුපියන් අතරමං කර යන පුතුන් මට සිහිවේ. සුනන්දචලෝ සීයාචන්දනඔවුන් සහ සුසන්ත සන්සන්දනය කරන කළ සුසන්ත කොතරම් නිරෝගී මනසකින් යුක්තදැයි සිතේ. මුල්ලේරියාව මානසික රෝහලේ විසි හත වාට්ටුවේ සිටින නේවාසිකයන් තිස් අට ‍දෙනා අතරින් බහුතරයක් එසේය. අවාසනාවට තවමත් බාහිර සමාජය ඔවුන් සලකන්නේ රෝගීන් හැටියටය.අවුරුදු හැත්තෑ හතරක් වයසැති රත්නායක වාට්ටුවේ ස්ථිර නේවාසිකයෙකි. සහෝදරයකු සහ සහෝදරියක සිටින මුත් ඔවුන් ඉතා කාර්ය බහුල හෙයින් තමා ගැන බැලීමට වෙලාවක් නැතැයි ඔහු පවසන්නේ උපේක්ෂාවෙනි." අපේ ගෙවල් කඩවත. මුදල් ප්‍රශ්නයක්වෙලා අම්ම ගෙවල් වික්කා. අක්කා නුවර ඉන්නවා. ඒත් අක්කට ප්‍රශ්න. මස්සිනා බොනවා. ඒ අයට මාව බලන්න වෙලාවක් නෑ. මට මෙහේ කිසි ප්‍රශ්නයක් නෑ. ඉල්ලන්න කියලා මුකුත් නෑ. කියන්න අඩුපාඩුවක් නෑ. ඕනෙ කරන දේවල් සර්ල මිසීල දෙනවා. අපට හොඳින් සලකනවා. සහෝදරයෝ මාව බලන්න එන්න හැදුවත් මම එපා කියනවා. මං නිසා කවුරුවත් කරදර වෙන්න ඕනේ නැහැ. "රත්නායක විශේෂයෙන්ම සඳහන් කරන්නේ තම පවුලේ අය හඳුනා ගත හැකි කිසිවක් පුවත් පතේ සඳහන් නොකරන ලෙසයි. ඩී. පී. සිකුරාජපති ද රත්නායක සේම මනා සේ පවිත්‍ර ඇඳුම් හැඳ හිස පීරා සිටින්නේය. වාට්ටුව ඔවුන්ට නිවසක් ව ඇත්තා සේය. වයස අවුරුදු අටේදී මුල්ලේරියාවට පැමිණි සිකුරාජපති දැන් අවුරුදු විසි පහක් තිස්සේ එහි ‍නේවාසිකව සිටින්නේය. ඔහු පවසන්නේ තමා නිරෝගී බැවින් ගෙදට යාමට ඉතා කැමැත්තෙන් සිටින බවයි." අපි උදෙන් ඇහැරෙනවා. පහට විතර. පොඩි පොඩි වැඩ තියෙනවා කරන්න. අපි එකතු වෙලා එළවළු පළතුරු වවනවා. ඒකට අපි හරිම කැමතියි. වත්තේ වැඩ ඉවර වෙලා ටී වී බලනවා. කැරම් ගහනවා. බෝල ගහනවා. රෑ නවයට විතර නිදියනවා. "ඔහු තම සරල දිවි පැවැත්ම එලෙස විස්තර කරන්නේය. වැඩිමල් සහෝදරයන් දෙදෙනෙක් සහ බාල සහෝදරියක සිටින සිකුරාජපති පවසන්නේ බාල සොහොයුරිය වරින් වර තමා බැලීමට පැමිණෙන බවයි. ගෙදර යාමට කැමති බව පැවසුවද ඔහු ගෙදර කැඳවා ගෙන යන කෙනකු නොමැත්තේ ය.වයස අවුරුදු තිස් පහක් වන චන්දන කුමාරට මා හා පවසන්නට ඇති කතාව වඩාත් ඛේදජනකය."මගේ ගම කෑගල්ල. අපේ අප්පච්චි ආමි එකේ. සාජන් මේජර් කෙනෙක්. පවුලේ අම්මයි, අක්කයි,මමයි, මල්ලියි එතකොට මම ඉස්කෝලෙ දෙකේ පන්තියේ. ‍අප්පච්ච් හිටිය ‍වව්නියාවේ සෙට්ටිකුලමේ කෑම්ප් එකට කොටි ගහලා අප්පච්චි නැති වුණා. ඒ පණිවිඩේ ගෙදරට ලැබුණාම මට දරා ගන්න බැරි වුණා.අවුරුදු විසි තුනක් තිස්සේ මම බෙහෙත් ගත්තා. මෙහෙට එන්න කලින් මාව බලා ගත්තේ අත්අම්මා. අත්අම්මා නැති වුණාම බාප්පයි මල්ලියි මාව මෙහෙට එක්ක ආවා. මෙහෙට ඇවිත් දැන් අවුරුදු පහක්. ගිය මාසේ දහ අ‍ට අම්මයි මල්ලියි ආවා මාව බලන්න. මෙහේ හොඳයි. අඩුපාඩුවක් නෑ. ඒත් මම ගෙදර යන්න ආසයි. ගෙදර මල් ෆාම් එකක් තියනවා. කරාබු නැටි වගාවක් තියනවා. ගෙදර ගියොත් මට ඒවට උදව් කරන්න පුළුවන්. "චන්දන එසේ පවසන්නේය. මේ අහිංසකයාද අයත් වන්නේ ත්‍රස්තවාදයේ ගොදුරු අතරට නොවේද? ඔහු ගෙදර යාමට සුබ සිහින දකින්නේය. එපමණක් ද නොව තමා අවශ්‍ය පුද්ගලයකු බව නිවැසියන්ට අඟවන්නේය. ඔහුගේ මතක ශක්තිය ප්‍රබලය. එහෙන්ම ඔහු යාවත්කාලීනය. මේ වර්ෂය 2013 බවත් ලබන මාසය සැප්තැම්බර් බවත් ඔහු ඇසූ සැනෙකින් නිවැරැදි පිළිතුරු සපයන්නේය. එහෙත් ඔහුට නිවෙසට යාමට වරම් ලැබෙන දිනය තවමත් බොහෝ ඈතය.ආර්. ඒ. පෙරේරා හෙවත් රේමන්ඩ් පෙරේරාගේ කතාව මේ සියල්ලටම වෙනස්ය. ඔහු පවසන්නේ තම සහෝදරයා බූදලය තනිවම ලබා ගනු පිණිස තමා රෝහලට කොටු කළ බවයි. තමා ලන්ඩනයේ ගිණුම් ලිපිකරුවකු ලෙස අවුරුදු දා සයක් සේවය කළ බව කියන රේමන්ඩ් වැඩිදුරටත් පවසන්නේ කවදා හෝ රෝහලෙන් බැහැර ගිය දිනෙක රැකියාවක් සොයා ගත යුතු වන්නේ කට වචනයෙන් තම සුදුසුකම් පැවසීමෙන් බවයි.තමන්ගේ සියලුම ලිපි ලේඛන අස්ථාන ගත කර ඇති බවද රේමන්ඩ් පවසයි. ඔහු කියන්නේ ඇත්තද බොරුද යන්න වෙන් කර හඳුනා ගැනීමේ කිසිදු හැකියාවක් නැත. මානසික රෝගියකුයැයි ලේබල් වැදුණු පුද්ගලයකු පවසන දේ සමාජය බැරෑරුම් ලෙස සලකන්නේ නැත. එහෙත් රේමන්ඩ් නිරෝගී බව වෛද්‍යවරුන්ගේ ද මතයයි. වාට්ටුවේ නේවාසිකයන් අතර වඩා හොඳින්ම බාහිර පෙනුම ගැන සැලකිලිමත්ව සිටියේ ද ඔහුය.කතා බහේදී යොදා ගත් ඉංග්‍රීසි වචන භාවිතය ද උච්චාරණයද නිවැරැදිය. නිවෙසට යාමක් ගැන ඔහුගේ බලාපොරොත්තුවක් නැත. එකම සහෝදරයා තමන්ට මේ වාතාවරණය උදා කර දුන් බව පවසන්නේය. තවත් ඛේදනිය කතාවක් ඉතිරි කරමින් රේමන්ඩ් පෙරේරා ද මුල්ලේරියාව මානසික රෝහලේ විසි හත වාට්ටුවේ ස්ථිර නේවාසිකයකු වන්නේය.තොටළඟ මාකට් වීදියේ පදිංචිව සිටි සුනන්ද ගේ ජීවිතය උඩු යටිකුරු වන්නේ 1994 වසරේදී ගාමිණී දිසානායක මහතාට එල්ල කෙරුණු බෝම්බ ප්‍රහාරයත් සමගය." එතකොට මට අවුරුදු දහයයි. මමයි අම්මයි ගෙදර හිටියේ. රැස්වීම තිබ්බේ අපේ ගෙවල් ළඟම. බෝම්බේ පිපිරුවාම ගෙවල් පේළියටම ගිනි ඇවිලුණා. අම්මයි මමයි ගින්නට මැදි වුණා. දෙන්නම තුවාල වුණා. මම ලෙඩ වුණේ ‍ඒ සිදුවීමෙන් පස්සේ. අම්මත් අංශභාගේ හැදිලා මැරුණා. මම මෙහාට ආවා."සුනන්ද එයින් එහා වැඩි යමක් නොකියන්නේය. ඔහුට යාමට නිවෙසක්ද නොමැත්තේය. කැඳවා යාමට ඥාතියෙක්ද නොමැත්තේය. එහෙත් ලද දිවිය ඔහු සතුටෙන් ගෙවන්නේය. මුල්ලේරියාව මානසික රෝහලේ ගෙවන ජීවිතය ගැන පැමිණිලි නොමැත්තේය. අරක තිබුණොත් හොඳයි, මේක තිබුණොත් හොඳයි යනුවෙන් අවශ්‍යතාද නොමැත්තේය. අල්පේච්ඡතාවට සුනන්දලා තරම් උපමා තවත් නොමැත්තේය.වාට්ටු බාර හෙද නිලධාරිනිය මල්කාන්ති මහත්මිය මේ සියලු දෙනා මට හඳුන්වා දෙන්නීය. ඔවුන්ගේ ජීවිත කතා ඇයට නම් අමුත්තක් නැත්තේය. අවුරුදු අටක් පුරාවට මුල්ලේරියාව මානසික සෞඛ්‍ය විද්‍යායතනයේ සේවයේ යෙදෙන ඇය ට මේ අහිංසකයන්ගේ අත්දැකීම් සුපුරුදුය. සැබවින්ම ඇය විසි හත වාට්ටුවේ රෝගීන්ට කාරුණිකය. ප්‍රශ්නයේ දෙපැත්තක් දකින ඇය පවසන්නේ මේ රෝගීන් නිවෙස් කරා රැගෙන නොයෑම ගැටලුවක් වනවා මෙන්ම ‍නිවෙස් කරා රැගෙන යාමෙන්ද ගැටලු මතු විය හැකි බවයි." මේ අය වාට්‍ටුවේ ඉන්න විදිහට නෙමෙයි ගෙදර ගියාම ඉන්නේ. අවධානය අඩු වීම වැනි සංවේදී කාරණා නිසා යම් අකීකරු වීම් ඇති විය හැකියි. ‍උදාහරණයක් විදිහට තවමත් මෙතෙන ඉන්න සමහරුන්ට බෙහෙත් වර්ග ලබා දෙනවා. ගෙවල්වලට ගියාම මේ බෙහෙත් නොගෙන ඉන්න පුළුවන්.මත්ද්‍රව්‍යවලට ඇබ්බැහි වෙන්න පුළුවන්. එහෙම ගිහින් කලින් තත්වයටම පත් වෙන්න පුළුවන්. ඒ නිසා රෝහලේ සිටීමෙන් ඔවුන් වඩා ආරක්ෂිතයි. ඒත් ඒ අයට පවුලේ සාමාජිකයන්ගේ ආදරය සෙනෙහස ලැබෙනවා නම් හුඟක් හොඳයි"ඇයගේ වාට්ටුවේ නේවාසිකයන් තමන්ට කිසිවක් උවමනා නැතැයි පැවසුවද මල්කාන්ති හෙද සොහොයුරිය පවසන්නේ ඔවුන්ට නිවාසයක මෙන් පහසුකම් හිමිවන්නේ නම් තමා වඩාත් සතුටු වන බවයි. සවස් කළ හීල් හෙවනේ අසුන් ගෙන සිටීමට තමන් විසින්ම තනා ගත් උද්‍යානයට බංකු කිහිපයක් හෝ පින් කැමැත්තන්ගෙන් ලැබෙන්නේ නම් මේ අහිංසකයන් සතුටුවනු ඇතැයි ඇය පවසයි.නේවාසිකයන්ගේම ශ්‍රමයෙන් පල දරා සරුවට වැඩුණු එළවළු සහ පළතුරු වගාව ඇය අපට පෙන්වූයේ ආඩම්බරයෙනි. ‍එහිදී ‍නේවාසිකයන් සමග හරිහරියට මහන්සි වෙමින් වගාව සාර්ථක කර ගැනීමට දායක වූ එමෙන්ම නේවාසිකයන්ට මානසික සහනය ලබා ගැනීමට දායක වූ පිරිම් හෙද සොහොයුරන් සහ සාත්තු සේවක කාර්ය මණ්ඩලයද අනෙකුත් හෙ සොහොයුරියන්වද ඇය සිහිපත් කර සිටියාය.මට රෝහල පුරා නිදහසේ ඇවිද ගොස් අභිමතය පරිදි තොරතුරු ලබා ගැනීමට අවසර දුන් රෝහල් අධ්‍යක්ෂ වෛද්‍ය ජයන් මෙන්ඩිස් මහතා තම අදහස් ‍කෙටියෙන් සරල ලෙස පැවසූවේ එහි මහා දහමක්ද කැටි කරමිනි." මේ මිනිසුන්ට අපි පුළුවන් තරම් සහන සලසනවා. ඔවුන් රැක බලා ගන්නවා. ඒත් මම ඔවුන් රැගෙන යන්න කියලා පවුලවල අයට කියන්නේ නැහැ. මම කියන්නේ මවුපියන්ට, දූ දරුවන්ට, සහෝදර සහෝදරියන්ට තමන් සැලකූ අන්දමටම තමන්ගේ දරුවනුත් කවදාහරි තමන්ට සලකාවි කියලයි "විසි හත වාට්ටුවේ පැරණිතම සාමාජික අනූ හත් හැවිරිදි චලෝ සීයා තම කාරුණීක සිනහව කාටත් සමසේ බෙදා දෙන්නේය. අවුරුදු පනස් හතරක් තිස්සේ රෝහලේ නේවාසිකයකු වන ඔහු තවමත් තම වැඩ සියල්ල තනිව කර ගන්නේය. මෙවන් මුත්තණු‍වකු නිවෙසකට සිරියාවක්ම නොවන්නේද? විසි හත වාට්ටුවේ නේවාසිකයෝ ලද දෙයින් තෘප්තිමත්ව තම ජීවිත ගෙවන්නෝය. ඔවුන් අතර සිටින ඇතැම්හු හැකි උපරිමයෙන් මවුපියන්ට සලකන්නෝය. සහෝදර සහෝදරියන්ට සෙනෙහෙ‍ දක්වන්නෝය. කිසිවකුට වෛර නොකරන්නෝය. සමාව දෙන්නෝය. සතුටින් ජීවත් වන්නෝය. ඔවුන් සහ නිරෝගී යැයි සම්මත වූවන් අතර රෝහල් තාප්පය උස්ව නැගී සිටින්නේය. සැබැවින්ම රෝගී වුවන් සිටින්නේ තාප්පයෙන් කුමන පැත්තේදැයි තීරණය කළ යුතු නොවන්නේද?සටහන සහ ඡායාරූපටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=as1308251</link>
    <topic>බෙන්තර ගඟින් එගොඩ කිරිබතින් පිරෙන කිරි පෝය</topic>
    <author>ඉනෝකා සමරවික්‍රම</author>
    <content>බෙන්තර ගඟින් එගොඩ කිරිබතින් පිරෙන කිරි පෝයඒ නිකණී පොහෝ දිනයයි. උදෑසන සිටම බෙන්තර ග‍ඟෙන් එහා පැත්තේ මෙන්ම මුහුදුකරයේ නිවෙසවල ඇත්තේ කාර්යය බහුල බවකි.ඔවුන්ට අවශ්‍ය තමන් සුදානම් වන කටයුත්ත ඉතා බැති සිතින් කිරීමටය.උදෑසන සිටම හැම නිවෙසකම කිහිප දෙනෙක් එකතුවපොල් හීනියට ගාති.අලුත ගෙනා මුට්ටියේ පිසින කිරිබත පිසින්නේ රාත්‍රිය එළෙඹිමට ඔන්න මෙන්න කියා තිබියදිය.ඒ සමඟම හාල් පිටි,පොල් කිරි යහමින් ‍යොදා පැණි කජු සිනී වියලි මිදි ආදිය එකතු කර පදමට කිරියාද පිස ගනි.වැඩිහිටි කාන්තාවන් මුළුතැන් ගෙය භාරව උයන පිහන කටයුතු කරන අතරේ වැඩිහිටි පිරිමි වැට ඉනි කපා ගෙනැවිත් අලුතෙන්ම කපන ලද ගොක් අත්තක වියා ගෙමිදුලේ පහන් පැලක් සාදති.මේ පහන් පැල සාදන්නේ බොහෝ බැති සිතිනි.කුඩා දරුවෝ මුළුතැන් ගෙයි ඉදෙන කිරිබත් හා කිරියා කෑමට බලා සිටින්නේ නොඉවසිල්ලෙනි.නිකිණි සඳ රැස් වැටී එළිය වැටුණ රෑ හඳපානේ ගමේ කොලු කුරුට්ටෝ ජොරා මැරීමට බලා සිටින්නේ ද නොඉවසිල්ලෙනි.මේ කතන්දර ඔබට මට අමුතු වුවද දකුණු පළාතේ වැසියන්ට නම් කිසිසේත්ම අමුත්තක් නොවේ.එය ඔවුන්ට නම් බොහෝ සැදැහැ සිතින් කරනු ලබන ආගමික කටයුත්තකි.වසරක් දෙකක් නොව වසර සිය ගණනකටත් එහා අතීත‍යක් ඇති මේ මේ කටයුත්ත කුමක්දැයි අපි මුලින්ම තොරතුරු විමසුවේබලපිටියේ පත්තිනි දේවාලයේ ජීමන් ද සිල්වා කපු මහතාගෙනි." කිරිපෝය ආරම්භ වෙලා තියෙන්නේ ක්‍රි.ව. 1215 දී පමණ.දකුණු පලාතේ බෙන්තර ග‍ඟෙන් මෙහා කතරගම දක්වා බොහෝ දේවාල තියෙනවා.මේ දේවාල අතුරෙන් ප්‍රධාන දෙවාලේ තමයි වැලිවත්තේ පත්තිනි කෝවිල‍‍.පරාක්‍රමබාහු රජතුමා ගේ රාජ්‍ය කාලයේ දකුණු පළාතට පත්කල දේව පතිරාජ ඇමතිතුමා තමයි මෙම කෝවිල සාදවා තිබෙන්නේ.අපේ ගම් පළාතේ ඇසළ පොහෝ දිනයේ රාත්‍රියේ පත්තිනි දෙවියන් සහ කතරගම දෙවියන් උදෙසා විශේෂ පුජාවක් පැවැත්වෙනවා. මං දන්න හැටියට ‍අපේ රටේ දකුණු පළාතේ විතරයි කිරිපෝය සිදුවන්නේ. ඇසළ පොහෝ දිනට ‍ෙපර දින තුනක් තිබියදී ගම් වැසියන් මේ සඳහා පේ වෙනවා.ගේ දොර පිරිසිදු කරලා කහදිය ඉසලා ගමේ පවුල් වල අය හැන්දෑවට දේවාලයට එනවා. ඔවුන් එහෙම එන්නේ පඬුරු බාර දෙන්න.පවුලේ පස් දෙනෙක් ඉන්නවානම් එ් හැම දෙනාටම රූපයට රූපයක් ළිඳට ළිඳක් ,වත්තට වත්තක් ,නිවෙසට නිවෙසදක් ආදි වශයෙන් රිදී රූප සමඟ පඬුරු බාර දෙනවා.මේ පඬුරු සියල්ල රැගෙන අපි කිහිප දෙනෙක් කතරගම දේවාලයට යනවා.අනෙක් ගම් පළාත් වල කපුවනුත් මේ විදිහට පඬුරු අරගෙන කතරගම දේවාලයට යනවා.කතරගම දෙවියන්ට ඒ බාරහාර ඔප්පු කරලා ආයෙම ගම් පළාතට එනවා."ගැමියන්ගෙන් ලැබෙන පුද පඬුරු ද රැගෙන දකුණු පලාතේ කපු මහත්තුරු යම් සීමාවකට යන තුරු පා ගමනින් බෙර හේවිසි නාද මැද්දේ පෙරහරින් ගමන් කරති. ඒ යන ගමනේදී ද ඔවුන්ට ගම්මුන්ගෙන් පඬුරු ලැබේ. තම නිවෙසට ,වත්ත පිටියට මෙන්ම දු දරුවන්ට පවුලේ සැමට කතරගම දෙවියන්ගේ ඇල්ම බැල්ම ලැබේවා කියා පුද පඬුරු දෙන ගැමියෝ පොහෝ දින රාත්‍රියේ විශේෂිත වු කාර්යයක් කරති."පිරිමි රූප වලට කියන්නේ පිරිත්තු එහෙම නැත්නම් රත්තරන් කියලා. කාන්තා රූපවලට කියන්නේ රූකඩ කියලා‍.ළිඳට ගෙයට පවුලේ සාමාජීකයන්ට වගේම ඉගෙන ගන්න දුවා දරුවන් ඉන්න අය පෑන පොත ආදි වශයෙන් රූප පඬුරු සමඟ දෙනවා.මෙවා බාරගත්තට පස්සේ ඒවත් අ‍රගෙන තමයි කපු ගොල්ලෝ කතරගම දේවාලෙට යන්ෙන. පුර පොහොයට දින තුනක් තිබියදී පිළිහුඩු ගන්නේ නැතිව පේ වෙනවා.ඒ වගේ ම ගේ ඉස්සරහා ගොක් කොළ මල් පැලක් හදනවා. කිරිබත් කිරියා උයලා ඒවා ඉඳුල් නොකර අර මල් පැලේ තියලා වන්දනා මාන කරනවා. සාමාන්‍යයෙන් පවුලක ලෙඩෙක් එහෙම හිටියොත් ඒ රෝගියාට ඇප නූල් දමනවා. එවිට රෝගියා දවස් හතක් යනතුරු කෑමට පිළිහුඩු (මාළු මස් වලින් තොර) ගන්නේ නැහැ. අපේ පළාත්වල අයගේ විශ්වාසයක් තිබෙනවා මේ පැත්තට කතරගම දෙවියන්ගේ ඇල්ම බැල්ම තියෙනවා කියලා.සිංහල අවුරුද්දට පස්සේ එන හතර වැනි පෝය දිනයට තමයි මේ කටයුත්ත කරන්නේ, මේක මේ ගම් පළාතට විශේෂයි. ඒ වගේ ම කතරගම යන ගමනෙදි මුලින් ම කරන්නේ දිය කැපීම. මේ පළාතේ කපුගොල්ලෝ දිය කපන්නේ මෝදර දේවාලේ ළඟින්. මේක මේ අපේ පළාතට විශේෂ දෙයක්. .”රේමන් ද සිල්වා කපු මහතා පවසන්නේ ය.මවුවරුන් පියවරුන් කරන වත් පිළිවෙත් දෙස දූ දරුවන් බලා සිටින්නේ ආසාවෙනි. ඒ අතීතයේ ය. අතීතයේ කුඩා දරුවන් වූ ඔවුන් අද වැඩිහිටියෝ ය. මේ වැඩිහිටි‍යන්ට අවශ්‍ය අද දවසේ දී තම බාල පරම්පරාවට මේ සිරිත් විරිත් චාරිත්‍ර ඉගැන්වීමට ය. ඔවුන් හරහා වසර ගණනක් පැරැණි මේ චාරිත්‍ර තවත් බො‍හෝ කාලයක් රැක ගැනීමට ය. එල්.ආර්.ජේ. විජේතිලක මහතා එදා මෙදා තුර තමන් අත්දුටු දේ මෙසේ පැවැසුවේ ය.අපි පුංචි කාලේ දැක්කා අපේ අම්මා තාත්තා බොහෝම උවමනාවෙන් මේ කටයුත්ත කරනවා. ගමින් පිට ගිය දරුවන් අවුරුද්දට ගමට එනවා වගේ ම ඔවුන් මේ කාර්යය කෙරෙන සමයටත් ගමට මහගෙදරට එනවා. මේ කාලය තුළ මස් මාළු කන්නේ නැහැ. හැම ගෙයක් ම කහ දියර ඉස හොඳින් පිරිසුදු කැරෙනවා. පොහොය දවසේ රෑට තමයි කිරිබත් කිරියා උයලා වළඳන්නේ.අපි මෙහි දී ‘කනවා’ කියන වචනය භාවිතා කරන්නේ නැහැ.‍ සෑම ගෙදරකම ගොක්කොළවලින් හදන මල් යහනට කිරි ආහාර වළඳන්නට පෙර දෙවියන් වෙනුවෙන් කොටසක් වෙන් කෙරෙනවා‍. මේ වෙන් කෙරෙන කොටස තියෙන්නේ මල් යහනේ. මට මතකයි අපි පුංචි කාලේ ‍ගමේ තරුණයෝ මේ ගොට්ට හොරෙන් කන්න යනවා.ඒකට කියන්නේ ජොරා මරනවා කියලා. මේක හුදු විනෝදය සඳහා කරන දෙයක්. ඒ වගේ ම කිරි ආහාර කනවිට ඒවා පිඟන්වලට බෙදලා කන්නේ නැහැ. අඩුම තරමේ මේවා කන්න කට්ට සම්බෝලයක්වත් හදන්නේ නැහැ. මේවා මේ අපේ ගම් පළාත්වල සිදුකැරෙන පුරාණ චාරිත්‍ර. මේවා තමයි අපිට අපේකම කියන්න තියෙන වටිනාකම්.”පත්තිනි දේව මෑණියන්, දෙවොල් දෙවියන්, කතරගම දෙවියන් ආදී දෙවි දේවතාවුන් සිහිකර පවත්වන මෙම කාර්යයේදී නිවසේ වැඩි කාර්යය භාරය ඇත්තේ ගෘහිණිය සතුව ය. ගෙවල් පිරිසුදු කිරීම පමණක් නොව කිරිබත් කිරියා පිසීම ද ඇත්තේ ඈ සතුව ය.“අපි මේ කටයුත්ත ඉතාම පිරිසුදුව නොඉඳුලේ කරන්නේ. පොල් මිරිකලා ගන්න කුඩු ටිකවත් මේ කටයුතු අවසන් වනතුරු සතෙකුටවත් ඉඳුල් කරන්න දෙන්නේ නැහැ. අඩු තරමේ මේ දේවල් වල ලුණු බලන්නේවත් නැහැ” ඩී විමලාවතී අම්මා පවසන්නීය.ගෙදර සියලු දෙනම සාලයේ එළන ලද පැදුරක වැඩිහිටි පිළිවෙළට වාඩි වෙති.‍ ඉන් පසුව ඔවුන් ඉදිරියෙන් කෙහෙල් කොළ එලනු ලබන්නේ ගෘහිණිය විසිනි. මේ කෙහෙල් කොළවලට කෑලි කපා ගන්නා ලද කිරිබත් කිරියා හා කෙසෙල් ගෙඩි බෙදනු ලැබේ. තමන්ට ඇතැයි යන්න ඔවුන් පවසන්නේ ‘කරුණාවයි’ යනු වෙනි.කෑම අනුභවයෙන් පසුව කෙසෙල් කොළ සියල්ල එකතු කර උස ගසක කරුවකින් රඳවන අතර මිදුලේ ඉදිකරන ලද මල් පැල ද ටික දිනක් එසේම තිබෙන්නට හරියි. වරු තුනක් යනතුරු මෙම මල් පැලේ පහන ද හඳුන් කූරු ද දැල්වෙනු දැකිය හැකි ය.දකුණේ ගැමියෝ අතීත සම්ප්‍රදායන් අද ද බොහෝ බැතියෙන් සුරකිති‍. ඒ ඔවුන් තුළ දෙවියන් පිළිබඳව උපරිම විශ්වාසයක් භක්තියක් ඇති බැවිනි.“මම මේ කටයුත්ත බොහෝම අගය කරනවා. සමහර වෙලාවට පොහොය දවසක වු‍ණත් අපේ අය මස් මාළු අනුභව කරනවා. නමුත් කිරිපෝය දවසට ගමේ ගෙවල්වල මස් මාළු පිසින්නේ නැහැ.‍ ඔවුන් මත්පැන් බොන්නේ නැහැ. මේ අය තුළ එහෙම ඉදීමට තරම් සංයමයක් තියෙනවා.දකුණේ ඇතැම් පැතිවල කිරිබත් කිරියා වෙනුවට දෙල් කිරිබත් හදනවා. මේ ආගමික වතාවත කෙරෙන්නේ කතරගම දේවාලයේ පෙරහර කාලයට. ඇසළ පෝය දවසට මේ පින්කම කෙරුණත් මෙවර කෙරුණේ නිකිණි පොහොය දින ඒ ඒ නැකැත් යෙදෙන දින අනුව තමයි ඒ කටයුතු කෙරෙන්නේ.” පතිරාජ මන්තින්දාරාම පුරාණ විහාරයේ විහාරාධිපති කරපුටුගල අමරරංසි හිමි එසේ පැවැසූහ.මෙවර නිකිණි පොහෝ දින පසුදා ජීමන් ද සිල්වා කපු මහතාගේ භාරකාරත්වය ඇතිව පත්තිනි දෙවොලේ විශේෂ පින්කම් රාශියක් පැවැත්විණි. ගම්මුන් විසින් පටන් ගත් ආගමික වතාවත් සියල්ල අවසන් වූයේ දේවාලයේදී ය. නොයිඳුල් පොල්වලින් සිඳගන්නා ලද පොල් තෙලින් කාල පන්දම් දල්වා ගැමියන් විසින් ගෙන එන ලද පන්දම් ද දේවාලයේ හිඳින පොල් තෙලේ පොඟවා දල්වා දේවාල භූමිය අවට එළිය කැරේ. රාත්‍රියේ හා පාන්දර විශේෂ කටයුතු කිහිපයක් ම සිදුවුණි.ඒ අතර බත් සහ එළවළු පමණකින් සැදූ හමාර දානය (දේව දානය ද) තෙල්මේ නැටීමද, පත්තිනි නැටීම ද පොර පොල් ගැසීම ද සිදු කෙරිණි. අවසානයේ දෙවොලේ කපු මහතා විසින් සලඹ සලා ගම්මුන්ට පමණක් නොව රටට ද ත්‍රිවිධ හමුදාවට ද ආසිරි පැතී ය.අතීතයේ සිට පැවත එන කිරිපෝය රට කෙලෙසින් දියුණුව කරා ගිය ද දකුණේ අනන්‍යතාව රකිමින් තවත් බොහෝ කාලයක් පවතිනු දැකීම දකුණේ වැසියන්ගේ ප්‍රාර්ථනාවයි.ඉනෝකා සමරවික්‍රමසේයාරූ -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=as1308252</link>
    <topic>නිම්වළල්ල</topic>
    <author>දයා ඩී. ෆොන්සේකා</author>
    <content>නිම්වළල්ලරාජකීය බිලිඳා ඉපදෙනතෙක් බලා සිටි අයගේ මනදොළ සපුරමින් එංගලන්තයේ රාජකීය ඔටුන්නට උරුමකම් කියන රජ කුමරා උපත ලැබීය. එතැන් සිට එංගලන්ත වැසියන් බලා සිටියේ රජ කුමරාගේ පළමු සේයාරුව මාධ්‍ය වෙත නිකුත් කරනතෙක්ය.ඒ මනදොළ ද සපුරමින් පසුගියදා රාජකීය බිලිඳාගේ සේයාරූද නිකුත් කෙරිණි. එහෙත් සම්ප්‍රදායෙන් බැහැරව යමින් මෙවර බිලිඳාගේ සේයාරූ ගැනීමට රාජකීය ජායාරූප ශිල්පීන් කැඳවා නොතිබිණ. ඒ වෙනුවට සේයාරූ ගත්තේ කේට්ගේ පියා වූ මයිකල් මිඩ්ල්ටන්ය. ඒ සේයාරුවේ දෙපසින් විලියම් සහ කේට්ගේ බලු සුරතලුන් වන ටිලී සහ ලූඩෝ ද වූහ.ජනයා පිරුණු බස් රථයක් ධාවනය කරන අතරතුර තමන්ගේ නියපොතු කැපීමට රියැදුරෙකු පෙලඹෙයි නම් ඔහුට දිය යුතු දඬුවම කුමක්දැයි අමුතුවෙන් සඳහන් කිරීම අනවශ්‍යය.රථ වාහන පිරුණු මාර්ගයක් ඔස්සේ ධාවනය කරමින් යන බස් රථයක රියදුරා තම රථයත් මාර්ගයේ ඒ මේ යන අනෙක් රථ වාහනත් ඒ හැමටම වැඩියෙන් තම රථයේ සිටින ජනතාවත් ආරක්ෂා වන අයුරින් ක්‍රියා කිරීම කළ යුතු වන්නේය.සිංගප්පූරුවේ බස් රියදුරෙකු ඒ ගැන නොතකා සුක්කානම අල්ලා ගෙන තම දෑතේ නියපොතු කැපීම කරන ලදී. එම බස් රියේ ගමන් කළ අයෙකු එම දර්ශනය වීඩියෝ ගත නොකළා නම් ඔහු මේ වැරැද්ද දිගටම කරනු නොඅනුමානය. සමහර විට කෑම ගනිමින් හෝ කමිසය හෝ කලිසම අඳිමින් ද බසය ධාවනය කරනු නොඅනුමානය.බස්රිය අයත් වූ සමාගමට මෙම වීඩියෝ පටිය ලැබීමත් සමඟම එම රියදුරා කවුදැයි සොයාගෙන වහාම රැකියාවෙන් ඉවත් කරනු ලැබීය.ඔස්ට්‍රේලියාවේ, ක්වින්ස්ලන්ඩ් ප්‍රදේශයේ සන්ෂයින් නගරයේ පිහිටි නිව් ඩෙල්හි නන්දුරි හෝටලය ඉන්දියානු ආහාර ප්‍රිය කරන අය අතර බොහෝ ජනප්‍රියය.ජනප්‍රියතාවය නිසාම මේ හෝටලයේ මුදල් තිබිය හැකි යැයි සිතු සොරුන් පිරිසක් කිසිවකුත් නැති අවස්ථාවක ඇතුළු වී මුදල් සෙවු නමුත් හමු නොවීම නිසා හොඳ ආහාර වේලක රස බැලීමට තීරණය කළහ. ඉස්සන්, එළවළු ආදිය මිශ්‍ර තරු පහේ ආහාර වේලක් පිය ගත් ඔවුහු අයිස් පෙට්ටියේ තිබු බීර බෝතල් ද පානය කරමින් ඉතාම හොඳින් ආහාරය භුක්ති වින්දහ.හොඳින් කුස පුරවා ගත් මෙම සොරුන් කිසිම හානියක් පාඩුවක් නොකර ආපසු ගොස් ඇතැයි මේ හෝටලය අයිති සුසන්තා බද්යාල් පැවසුවාය.මෙය සිදුව ඇත්තේ පසුගිය ජූලි මාසෙ මැද සතියේ දවසකයි. මහා ඝන වනාන්තරවලින් හෙබි ඉන්දුනීසියාවේ සුමාත්‍රා දූපතේ අ‍ෙච් ප්‍රාන්තයේ සිම්පන්ග් කිරි නමැති වනාන්තර ගම්මානයේ මිනිසුන් හය දෙනෙක් මහා වනාන්තරයට ගියේ විශේෂිත වූ දැව වර්ගයක් සොයා ගෙනයි.සුමාත්‍රාවේ ලෝසර් කඳු පෙතේ වූ ජාතික වනෝද්‍යානයට ඇතුළු වෙනවා කියන්නේ ජීවිතයත් මරණයත් අතර යන ගමනක් හා සමානයි. ඉතා දරුණු අලි කොටි වගවලසුන්ගෙන් පිරි මේ වනෝද්‍යානයට මිනිසුන් දිවි පරදුවට තබා ඇතුළු වෙන්නේ රූස්ස වනාන්තරය මැද්දේ ඇති වටිනා දැව වර්ගයක් සොයා ගෙනයි.ඒගාර් නම් වූ මේ දැව විශේෂය සුවඳ හඳුන්කූරු තැනීමට මෙන්ම විශේෂිත වූ සුගන්ධවත් තෙලක් නිපදවීමටත් භාවිතා වෙනවා. දුර්ලභ එමෙන්ම මිලෙන් අධික මේ දැව රාත්තලක් පවුම් 175 ක් පමණ වටිනා බව පැවසෙනවා.සුමාත්‍රාවේ හුදෙකලා වනගත ගම්මානවල වැසියන් දිවි පරදුවට තබා වනාන්තරවලට ඇතුළු වෙන්නේ ආගාර් දැව සොයා‍ ගෙනයි.මෙලෙස වනාන්තරයට ඇතුළු වූ ගම්වැසියන් හය දෙනාට දකින්නට ලැබුණේ මුවකු වෙනුවෙන් අටවා තිබූ උගුලකට හසුවූ කොටි පැටවකුයි. උගුලට හසුවූ කොටි පැටවා දුටු මේ පිරිස ඌට වධහිංසා කළා. වැඩි වේලාවක් ගියේ නැහැ ඒ තුවාල නිසාම කොටිපැටියා මිය ගියා.සුමාත්‍රාවේ මේ වනෝද්‍යානයේ සුමාත්‍රා කොටින් සීයක් පමණ වෙසෙනවා. වනාන්තර හෙළි කිරීම් සහ ගොදුරු සොයා අවට ගම්මානවලට පැමිණීම නිසා කොටිගහනයත් දැන් අඩුවෙමින් පවතිනවා. මේ නිසාම රුදුරු වුවත් ඒ රටේ කොටින් ආරක්ෂා කරනවා.දැව සොයා කැලෑ වැදුණු ගැමියන් පිරිසට කොටි පැටියා මරා දමා වැඩිදුරක් කැලෑව තුළට යෑමට නොහැකි වුණා. ඔවුන් වෙත කඩා පැන්නේ දැවැන්ත කොටින් සිවුදෙනෙකි. සිය පැටියා මිනිසුන් අතින් මියගිය බව දැනගත් මේ දැවැන්ත කොටින් මිනිස් ඉව ඔස්සේ ඔවුන් පසුපස පැමිණ තිබුණා. කොටින් මිනිසුන්ගේ ඇඟට කඩා පනිද්දී ගැමියන් අතර සිටි ඩේවිඩ් නමැත්තා කොටින්ට හසුවුණා. කොටින් ඩේවිඩ් වැරැහැල්ලක් මෙන් කීතු කරද්දී අනෙක් පස්දෙනා වහා වහා අවට තිබූ ගස් දෙකට නැග ගත්තේ දිවි බේරා ගැනීමටයි.ඇස් පනාපිටම තම සගයාට අත්වූ ඉරණම දුටු ඔවුන් ගස් මතට නැගී බලා සිටියේ බාගෙට කා දැමූ ඩේවිඩ් ගේ සිරුර ඈතින් තිබියදීයි. කොටින් දැන් එතැනින් යතැයි බලා සිටියත් උන් ගස්වලට නැගීමට උත්සාහ කළා මිස එතැනින් යන පාටක් නැහැ. දැවැන්තයන් නිසා කොටින්ට ගසට නැගීමට නොහැකි වීම මේ ගැමියන්ගේ වාසනාවක් වුණා. එදා රෑ එළිවනතුරුම ගස් උඩට නැග බලා හිටියත් කොටින් එතැනින් ඉවත්වෙන බවක් පේන්න නැහැ. උන් ගස්මුලට වී රැක සිටියේ තව එක මිනිසකු හෝ ඩැහැ ගැනීමටයි.ගස් උඩ සිටි අය තමන් අතවූ ජංගම දුරකථන මගින් හා සංඥා මාර්ගයෙන් ගමේ අයට තමන් පත්වූ විපත දැන්වුවත් ගම්මුන්ට ද ගස් ළඟට ළඟාවීමට නොහැකි වූයේ ගස්පාමුල රැක සිටි කොටින් නිසයි.මෙලෙස කොටින් සිවුදෙනා ගැමියන් පස්දෙනා සිවු දිනක් තිස්සේ ගස්වලට කොටු කරගෙන හිටියා. කුසගින්නත් වෙහෙසත් නිසා නිදිමතෙනුත් පීඩාවට පත්ව සිටි පස්දෙනා ගස් උඩට වී සිටියේ කොයි මොහොතේ තමන් ගහ පල්ලේ වැටී කොටින්ට ගොදුරු වේදැයි බියෙනුයි.“මේක සිදු වුණේ මේ අය පැටියා මරපු නිසයි. අපට ඔවුන් බේරා ගන්න එක පාරම යන්න බැරි වුණා. ඒ කොටින් ගස්යට සිටි නිසයි. ඔවුන් බේරාගන්න ගිය අය කොටින් කා දැමූ ඩේවිඩ්ගේ සිරුර දැක බියවී ආපසු ආවා. ඇත්තෙන්ම මේවගේ වේලාවක අපි බල රහිතයි.” පළාතේ පොලිස් බලධාරියා පැවසුවා.පොලිසිය සැලසුම් කළේ නිර්වින්දන එන්නත් විද කොටින් අඩපණ කර මේ අය බේරා ගැනීමටයි. එහෙත් ගමෙන් පැමිණි සාධුවරයෙක් මේ කොටින් මෙල්ල කළ කතාව පසුගියදා බීබීසී ලෝකයට හෙළිකළා.ගසමුලට පැමිණි සාධුවරයා අත දිගුකර කිසියම් වූ මන්ත්‍ර කීපයක් ජපකරද්දී මේ රුදුරු කොටින් හීලෑ වී පූසන් මෙන් වලිග පහත හෙළාගෙන වනාන්තරයට ඇදී ගියේ ගස් උඩ උන් පස්දෙනා පුදුමයෙන් පුදුමයට පත්කරවමිනි.පොලීසියෙන් ලැබුණු පණිවිඩයකට අනුව කැලිෆෝනියාවේ සැන්බර්නඩිනෝ ප්‍රදේශයේ පිහිටි තම කාර්යාලය වෙත ගිය එහි ප්‍රධාන අධ්‍යක්ෂිකා කැන්ඩි සිටෝලින්ස්ට දැක ගත හැකි වූයේ එහි තිබු පරිගණක, ලැප්ටොප් ඇතුළු සියලු වටිනා දේවල් සොරුන් විසින් ගෙන ගොස් ඇති බවය.කාමුක අපරාධවලට භාජන වූ අයගේ සුබසිද්ධිය වෙනුවෙන් කටයුතු කිරීම සඳහා ස්ථාපිත මේ මධ්‍යස්ථානය කඩා ඉතාම සුවිශේෂ අන්දමින් ඒ තුළට බඩගාගෙන ගොස් මෙම විනාශය සිදුකර ඇති බව පොලීසිය සොයා ගත්තේය. ආරක්ෂිත සීනුව ක්‍රියා විරහිත කිරීමෙන් අනතුරුව කෙනෙකු ඇතුළත සිටින බව හඟවන විද්යුත් ධාරාවන්ගෙන් බේරීම සඳහා ඔවුන්ට බිම දිගේ බඩගාගෙන යෑමට සිදුවී ඇත.එසේ වුවත් පසුදාම සොරා ගත් භාණ්ඩ ආපසු එම මධ්‍යස්ථානයේ දොරකඩම දමා ගොස් තිබිණ. එහි ගිය ස්ටොලින්ස්ට දැක ගත හැකි වූයේ එම මධ්‍ය ස්ථානයේ සියලුම කොම්පියුටර්, ලැප්ටොප් වැනි උපකරණ එකක් නෑර ආපසු දමා ගොස් ඇති ආකාරයයි.එහි වූ ලැප්ටොප් පරිගණකය ක්‍රියාත්මක කළ විට සොරුන් විසින් එවනු ලැබු පණිවිඩයක් විය. “අපි හොරකම් කරන්නෙ මොනවා ද කියා අපට දැනුමක් තිබුණේ නෑ. මෙන්න අපි ඒ සියල්ලම ආපසු එවනවා. ඔබ සියලු දෙනාම මිනිසුන්ගේ ජීවිතවලට අලුත් අරුතක් දීම දිගටම කරනු ඇතැයි බලාපොරොත්තු වෙමු. ඔබ සියලු දෙනාටම දේවාශිර්වාදය ලැබේවා” යනුවෙන් සොරුන් විසින් කියා තිබිණ.මැරිලින් මොන්රෝ ඇය කවුරුත් දන්නා ප්‍රසිද්ධ චරිතයකි. 1962 අගෝස්තු 5 දා නිදි පෙති බී මරණයට පත්වූ ඇය ගේ මරණය සැකසහිත යැයි මහත් ආන්දෝලනයට ලක්විය.එහෙත් ඇගේ මළසිරුර වැළලූ උද්‍යානයේ ඇගේ මළ සිරුර අසලින් භූමදානය වීමට බොහෝ දෙනා පොරකන අතර ඒ ස්ථානය ඉඩක් ඩොලර් මිලියනය දක්වා ඉහළ මිලකට අලෙවි වූ බව පැවසේ.මර්ලින් මොන්රෝ නමින් 1950 දී සිය නම ලියාපදිංචි කළත් ඇය නම් ගණනාවක් ම භාවිතා කළ බව දන්නේ ටික දෙනෙකි.නෝර්මා ජීන් මාර්ටිස් - නෝමා ජීන් බේකර් මෝනා මොන්රෝ ජීන් නෝර්මන්, ජීන් ඇඩියර්, ඇගේ නම් කීපයෙන් සමහරකි. ඇය හෝටල්වලට ගොස් අස්සන් කරන්නේ සෙල්ඩා සොන්ක් නමිනි. සිය මානසික සායනයට ඇය භාවිතා කළේ ෆෝයේ මිලර් යන නමයි. ඇගේ මුල්නම ෆෝමා ජීන් ය. ඇගේ මව ග්ලැඩිස් උමතු රෝගයකින් පෙළුණු තැනැත්තියක වූ අතර ඇය නෝර්මා කුඩාම අවධියේ දී ඊඩාහා ඇල්බට් නම් යුවළකට හදාගන්නට දුන්නා ය. යළිත් ඔවුන් වෙත ආ ග්ලැඩිස් තමාගේ දුවණිය ඉල්ලා සිටිය ද ඊඩා ඇය දීම ප්‍රතික්ෂේප කළා ය. එවිට ග්ලැඩිස් කුඩා නෝර්මා ඇල්බට් ගේ බෑගයකට දමාගෙන පැනයන්නට යද්දී ඊඩාට අසුවිය. ඊඩා හා ග්ලැඩිස් ගේ රණ්ඩුවේදී බෑගය ඉරී නෝර්මා බිම වැට‍ුණා ය.පසුව අනාථ ‍නිවාසයක හැදී වැඩී සිටි ‍නෝර්මා වයස අවුරුදු 16 දී ජේම්ස් ඩොහර්ටි නැමැත්තා සමඟ විවාහ වූවා ය. අවුරුදු 20 දී ඔහුගෙන් දික්කසාද වූ ‍නෝර්මා මැරිලින් මොන්රෝ නමින් චිත්‍රපට කොන්ත්‍රාත්තුවකට අත්සන් කළා ය. ඒ ද ටුවෙන්ටියත් ෆොක්ස් සමාගම සමඟ ය. එහෙත් ඇගේ මුල් ම රඟපෑම වූයේ ඇගේ කටහඬයි. 1947 දී ඇය චිත්‍රපටයක දුරකථන සේවිකාවක සේ කටහඬ දුන් පසුව චිත්‍රපට කීපයක සුළු චරිත රඟ පෑවා ය.ඇය ලිංගික ආකර්ශනයක් සහිත දඟකාර නිළියක ලෙස පසුව ප්‍රසිද්ධ වූවා ය.1926 ජූනි 1 උපන් ඇය 1962 අගෝස්තු 5 දා මිය ගියේ නිදි පෙති වැඩියෙන් භාවිතා කිරීමෙනි‍ඇගේ මරණය ද මහත් ආන්දෝලනයට පත් එකකි.මුලින් ම 1953 ප්ලේබෝයි සඟරාවේ ඇගේ නිරුවත් ඡායාරූපයක් පළවීමෙන් පසු ප්‍රසිද්ධ වූ ඇයට ඒ සඳහා ලැබුණේ ඩොලර් 50 ක මුදලකි.මැර්ලින් කොතරම් ප්‍රසිද්ධියට පත් වුව ද ඇයට චිත්‍රපට සඳහා‍ ලැබුණු මුදල ඉතා අඩු ය‍. එහෙත් ඇය මිය ගිය පසු ඇගේ ඇඳුමත් ඩොලර් මිලියන 5.6 කට වෙන්දේසි විය.දයා ඩී. ෆොන්සේකාදරුවන් අතරේ සුරතලකු හැටියට සැලකෙන “ටෙඩි බෙයා” ගේ මුහුණට සමාන මුහුණක් ඇති රැකුන් නම් වූ සත්ත්වයාට සමාන සිරුරක් ඇති ඔලිංගිටො නව ක්ෂිරපායි සත්ත්ව විශේෂයක් විශේෂඥයින් විසින් හඳුනාගෙන ඇත.වැඩි වශයෙන්ම පලතුරු ආහාරයට ගනු ලබන ඔලිංගිටෝ ඉක්වඩෝරයේ හා කොලොම්බියාවේ කඳුකර ප්‍රදේශයේ වෙසෙන බවත් රාත්‍රී කාලයේ දී ගසින් ගසට පැන යමින් කල්ගත කරන බවත් සොයාගෙන ඇත. ඔවුන් රාත්තල් දෙකක් පමණ බරින් යුක්ත වන අතර දිග වල්ගයක් සහිත වූ සිරුර අඟල් 14 ක් පමණ වන බැව් ද කියනු ලැබේ.බොහෝ කලකට පෙර ඔලිංගිටෝ සතෙකු වොෂිංටන් සත්වෝද්‍යානයේ සිටි බව වාර්තා වෙතත් ස්මිත් සෝනියන් ආයතනයේ ප්‍රකාශක ක්‍රිස්ටොෆර් හෙල්ගන් පවසන අන්දමට එමසතා පිළිබඳව හරිහැටි හඳුනා ගැනීමක් සිදුවී නැත. “රිංගර්” නමැති මෙම සත්ත්වයා ඔලිංගෝ යනුවෙන් හඳුන්වනු ලබන ක්ෂිරපායි සත්ත්ව වර්ගය. නෑදැ සබඳතා ඇතැයි හඳුනාගෙන තිබිණ. එසේම “රිංගර්” නමැති මේ අපූරු සත්ත්වයා 1967 සිට 1976 අතර කාලය තුළ දී තැනින් තැනට ගෙන යෑම නිසා ඔලිංගෝ සමඟ කායික සබඳතා පැවැත්වීමට නොහැකි වී ඇත.2006 වර්ෂයේ දකුණු ඇමෙරිකාවේ සංචාරයක යෙදුණු හෙල්ගන්ට ඔලිංගිටෝ හා ඔලිංගෝ යනු එකිනෙකට වෙනස් සත්ත්ව වර්ග බව ඔවුන්ගේ ඇටසැකිලි සංසන්දනය කිරීමෙන් සොයා ගැනීමට හැකි විය.මේ අනුව ඔලිංගිටෝ යනු ඒ සමාන සෙසු සතුනට වඩා වෙනස් සත්ත්ව වර්ගයක් බව හඳුනා ගැනීම නිසා ඔලිංගිටෝ නව සොයා ගැනීමක් හැටියට පෙන්විය හැකිය.රෝහණ අාර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=as1308253</link>
    <topic>මැදපෙරදිග යන කතුනට හරිහම්බ කරන මුදල්</topic>
    <author>අද කතාබහ</author>
    <content>මැදපෙරදිග යන කතුනට හරිහම්බ කරන මුදල්වර්තමානයේ කාන්තාව මැදපෙරදිග යන්නේ අවසානයේ කරකියා ගන්නට කිසිවක්ම නැති වූ විටය. දරුවන්ට ඉගැන්වීම ගෙයක් දොරක් හදා ගැනීම, පවුලේ ආර්ථිකය ශක්තිමත් කර ගැනීම ආදි වූ පවුලේ ආර්ථික කටයුතු වෙනුවෙන් උරදීමට විදේශගත වන ඇයගේජීවිතය සොඳුරු නැත. නන්නාඳුනන රටක හුදකලා වන ඇයගේ සිතුම් පැතුම් තේරුම් ගැනීමට හැකි වන්නේ ඒ තත්ත්වයට මුහුණ දුන් අයකුට පමණි. විදේශයකදී ලබන තනිකම පාළුව නිසාම ඇතැම් අය අමාරුවේ වැටෙති. ජීවිත සාර්ථක කරගන්නට කියා යනඇතැමෙක් අසාර්ථක වෙති. මැදපෙරදිග සිටින කාන්තාවන්ගේ දුක්ඛ දෝමනස්සයන් හඳුනාගෙන ඒ වෙනුවෙන් ධර්මය දේශනා කිරීමේ අවස්ථාවන් ලැබු යතිවරයාණෝ කෙනෙකුන් සමඟයි අද මේ කතාබහ. ඒ රත්මලාන ධර්ම පර්යේෂණාලයේ හෑගොඩ විපස්සි ස්වාමින් වහන්සේ ය."දෙදහස් දහය වසරේ සිට මේ දක්වාම නොකඩවාම ට්‍රයිකෝ ඇපරල් ආයතනය මඟින් වෙසක් උත්සවය වෙනුවෙන් ජෝර්දානයට විවිධ භික්ෂුන් වහන්සේ වැඩම කරවලා ධර්ම දේශනා පින්කම් පවත්වා තිබෙනවා. එම පින්කම් මාලාවේ තවත් එක් පියවරක් හැටියටතමයි මෙවර එම අවස්ථාවට මට සහභාගි වීමට ලැබුණේ.මැදපෙරදිග රටවල් කියන්නේ ඔවුන්ගේ ආගම පමණක් රජයන රටවල්. ඒ රටවලදී බෞද්ධාගමට ගරු කිරීමත්, බුද්ධ පින්තූරවලට වැදුම් පිදුම් කිරීමත් නිසා අපේ රටේ අය විවිධ කරදර කම්කටලුවලට මුහුණ දීතිබෙනවා.නමුත් ජොර්දානයේ වෙසෙන ශ්‍රී ලාංකිකයන් ඊට වඩා වාසනාවන්තයි කියන්න පුළුවන්. මං එහෙම කියන්නේ ඒ රටේදී මා ලැබු යම් යම් අත්දැකීම් නිසයි. ඒ රටේ තානාපති කාර්යාලයේ බුද්ධ මන්දිරයක් තනවා තිබෙනවා. ඒ සඳහා රටේ රජුගෙන්අවසරය ලැබී තිබෙනවා. මේ බුද්ධ මන්දිරය කාගේත් ඉල්ලීම් මත සැම සවසකම පැය තුනක් විවෘතව තැබෙනවා. මේ ගිය ගමනේ දී ධර්ම දේශනා දොළහක් පමණ පැවැත්වීමට අවස්ථාව ලැබුණා. සාමාන්‍යයෙන් එක් ධර්ම දේශනයකට එරට වෙසෙන අපේ රටේඅය දාහක් දෙදාහක් පමණ සහභාගි වෙන්නට ඇති. ඔවුන් සමඟ කතාබහ කිරීමට ලැබීමෙන් මේ අයට තිබෙන ගැටලු රාශියක් අවබෝධ කර ගැනීමේ ඉඩ ලැබුණා.එරට නිපදවෙන ඇගලුම්වලට ඇමෙරිකානු වෙළෙඳපොළේ විශේෂ ස්ථානයක් හිමි වෙනවා. මේ ඇගලුම් නිපදවන්නේ අපේ රටෙන් ගිය තරුණ තරුණියෝ, කාන්තාවන් මොවුන් ඉතාම හොඳින් තම කාර්යය කරගෙන යනවා.නමුත් මේ අයගේ සේවයට ,ඔවුන්ගේමහන්සියට සරිලන වැටුපක් එහිදි ලැබෙනවා කියලා අපිට හිතන්න අමාරුයි. අපේ රටේ කාන්තාවන් විදේශගත වන්නේ කරගන්නම දෙයක් නැති විටයි. එය එහෙම වුණත් මේ විදේශගත වන කාන්තා ශ්‍රමිකයන් මෙරට ආර්ථිකයට විදේශ විනිමය ගෙන එන්නියක් බවටඅද පත්වෙලා තියෙනවා. නමුත් මේ අය ගෙවන ජීවිත අපි බාහිරව සිට බලන තරම් සුන්දර නැහැ කියා ඔවුන් සමඟ කරන කතාබහේදී දැනගන්න ලැබුණා.ඇතැම් අයට තමන් කරන්නට යන වෘත්තිය ගැන විධිමත් පුහුණුවක් ලැබී නැහැ. ඇතැම් විට විදේශගත වන ගැහැනු ළමයි අසරණයි. තවත් විටෙක අනාරක්ෂිතයි.ඒ ව‍ගේම තමයි මවක විදේශ ගතවු විට ඒ පවුලේ දරුවන් ගේ ජීවිතත් අනාරක්ෂිතයි. මවුපියන් දරුවන්සැමියාගෙන් වෙන්ව විදේශගත වන තරුණ කාන්තාවන් එරටේදී වෙනත් සබඳතාවලට පැටළෙනවා. ඔවුන් ඇතැම් විට එයින්ම කරදරයට පත්වෙනවා. මෙහිදී මට හිතෙනවා මේ අයට විදේශගත වීමට පෙර යම් අවබෝධයක් ලබාදිය යුතුයි කියා පාළුව හුදකලාව දරාගැනීමත්, ඒ ජීවිතයට හුරුවීමත් පිළිබඳව.නැතිනම් මොවුන් ඒ රටවලදී මංමුළා වීමක් සිදුවන්නේ. ඒ වගේ තවත් පිරිසක් ඉන්නවා මුදල් හරිහම්බ කළාට ඔවුන් දන්නේ නැහැ ඒ මුදල් ඉතිරි කරන්නේ කොහොම ද එයින් පල ප්‍රයෝජන ලබාගන්නේ කොහොම ද කියලා. අපේ රටෙන් එරටට සේවයට ගිය තරුණියක එම ආයතනයේ කළමනාකරුට දුන්නලු හීටරයක්ගෙදරට යවන්න කියලා. මොහු ඇහුවලු මොකටද මේ හීටරය කියලා. ඔහු එහෙම අහලා තියෙන්නේ ඒ හීටරය අපේ රටට නොගැළපෙන නිසයි. ඒ කියන්නේ ඒ හීටරය එරට සීත කාලයට පාවිච්චි කරන එකක්. අපේ වගේ රටකට එවැනි හීටරයකින් වැඩක් නැතිබව අවබෝධ කරලා දෙන්න ගියත් එය තේරුමක් නැති දෙයක් බවට පත්වෙලා. අනෙක මේ ළමයා දෙහිඅත්තකණ්ඩියේ පදිංචිකාරියක්. ඉතින් ඒ පළාතෙ අයට හීටර් අවශ්‍ය ද?මේ ඇගලුම් කර්මාන්ත ශාලාවල අපේ රටේ තරුණ ළමයි පැය දහය එකොළහ එක දිගට සේවය කරනවා. ඔවුන්ට ලැබෙන්නෙත් සොච්චම් මුදලක්. ඒ වගේම ඔවුන්ට තියෙන මානසික ප්‍රශ්නත් වැඩියි. ඇතැම් විට මේ මානසික පීඩනය නිසා ඔවුන්ට තේරෙන්නේනැහැ මොනව ද කරන්න ඕන කියලා. ඒ වගේම තමයි තවත් පැත්තකින් බැලු විට මේ අය විවිධ වංචාකාරයින්ට හසුවෙනවා. තමන් හරි හම්බ කරගත් සියල්ල ඒ වෙනුවෙන් වැය කරපු අයත් මේ ගමනේදී මම හමුවුණා.එරට තිබෙනවා අපේ අය වෙනුවෙන් රූපවාහිනි නාළිකාවක්. ඒ නාළිකාවේ විවිධ දැන්වීම් පළ වෙනවා. අප දුටු දෙයක් තමයි වැඩිපුරම විකාශය වන්නේ යන්ත්‍ර මන්ත්‍ර ගුරුකම් පිළිබඳව දැන්වීම්. තමන් කැමැති අයගේ හිත ගැනීම හැරගිය අය ගෙන්වා දීම, වශිබන්ධන ආදි වශයෙන් විවිධ මාදිලියේ දැන්වීම් ප්‍රචාරය වෙනවා. අපේ ළමයි මේවා බලනවා. හිත ශක්තිමත් නැති, අභියෝගවලට මුහුණ දීමට තරම් ශක්තිමත් නැති මේ ළමයි මේ මිනිසුන්ට රැවටෙනවා. තමන් හරිහම්බ කළ රුපියල් දසදහස් ගණන් නිකරුණේනාස්ති කරගන්නවා.තවත් පැත්තකින් ඔවුන් මියගිය ඥාතින් නිසා පීඩා විඳිනවා. තමන්ගේ මියගිය අම්මා තාත්තා ආච්චි වැහුණා කියලා තවත් අය පීඩා විඳිනවා. අපි මෙහිදී හොයන්න ඕන ඇයි මේ ළමයි මෙච්චර මුළාවේ වැටෙන්නේ කියලයි. මෙහිදී මට හමුවූ එක්තරා ළමයි පිරිසක්ඔවුන් වෙසෙන නේවාසිකාගාරයේ මියගිය අයකුගේ ඇල්ම බැල්ම තිබෙන නිසා එහි වෙසෙන්න බැහැ කියමින් තැවුණා. පසුව අප එම ස්ථානයට ගොස් පිරිත් කියා පිරිත් පැන් ඉස ඔවුන් තුළ ඇති මානසික වියවුල් බව ඉවත්කර දුන්නා.කොහොම වුණත් වෙසක් සතිය තුළදී ඔවුන් තුළ අමුතු ප්‍රබෝධයක් තිබුණා. ඇතැම් ඇගලුම් කර්මාන්ත ශාලාවල පැය දෙකේ තුනේ ධර්ම සාකච්ඡා පැවැත්වු‍ණා. ඒවාට ශ්‍රී ලාංකීය තරුණ තරුණියන් පමණක් නොවෙයි කාම්බෝජය, චීනය ආදි රටවල අයත් සහභාගිවුණා. ඇතැම් තැන්වල මුස්ලිම් පූජකයොත් සහභාගි වුණා. ඒ වගේම වෙසක් පොහෝදා එම ස්ථාන බෞද්ධ කොඩියෙන් අලංකාර කර, වෙසක් පහන් කූඩු නිර්මාණය කර තිබුණා පමණක් නොවෙයි දන්සල පැවැත්වුණා. මේවාට ශ්‍රී ලාංකිකයෝ පමණක් නොවඑරට අයත් සහභාගි වුණා. ඔවුන්ට එය විශේෂ අත්දැකීමක් වූ බවයි අප දුටුවේ. අපේ රටේ ජාතීන් වශයෙන් බෙදි වෙන්වී සිටිමින් ආරවුල් ඇතිකර ගැනීම ඵලක් නැති දෙයක් කියලා දැනෙන්නේ ඒ වගේ අත්දැකීම් ලැබු විටයි.කෙසේ වෙතත් ප්‍රියයන්ගෙන් වෙන්වී වසර ගණන් නාන්නාඳුනන රටවල වෙසෙමින්, තරුණ විය ගෙවා දමන, මේ ජීවිතවලට වටිනාකමක් තිබිය යුතුයි. ඔවුන් උපයන මුදලට සාධාරණයක් ඉටුවිය යුතුයි. ඒ සාධාරණය ඉටුවීමටත් වටිනාකමක් ලැබීමටත් මේවිදේශගත වන ශ්‍රමිකයන්ට ඔවුන් යන ගමන පිළිබඳවත්, ඔවුන්ගේ අපේක්ෂාවන් අරමුණු සපුරා ගැනීමත් පිළිබඳව පැහැදිලි වැටහීමක් ලබාදිය යුතු වෙනවා. ඇතැම් කාන්තාවන් සිටිනවා එරට අය සමඟ විවාහ වී යහපත් පවුල් ජීවිත ගත කරන.ඒ එක පැත්තක් .මේකතාවේම තවත් පැත්තක් තිබෙනවා.‍අපේ රටෙන් මැද පෙරදිගට ගිිය ඇතැම් තරුණ කාන්තාවන් සිටිනවා අනියම් සබඳතාවල පැටලී ජීවිතය වරද්දා ගත් අය.ඒ වගේම ඔවුන් අතරින් සමහරු ඉන්නවා වසර ගණනකින් මවු බිමට නොගිය අය.මේ ජීවිත පිළිබඳව තොරතුරුසොයා බැලීමේ දී ඇති වන්නේ කනගාටුවක්. විදේශ ගතවන කාන්තා ශ්‍රමිකයන් නිසා මේ රටට සැලකිය යුතු විදේශ විනිමයන් ලැබීම අප අගය කළ යුතුයි .නමුත් මේ තරුණ ජීවිත වල නැතිවී යන වටිනාකම් වලට වග කියන්නේ කවුද?නොදියුණු පවුල් ආර්ථිකය ගොඩනැංවීමට ඇති හොඳම විසඳුම කාන්තාව විදේශ ගතවීම හෝ ඔවුන්ට වීදේශ ගතවීමට මාර්ගය පෑදීම නොවෙයි.රටේ බලධාරින්ට හැකියාව තිබිය යුතුයිමේ අයගෙන් මෙරටදී සේව‍ය ලබා ගැනීමට. ඇයි අපට බැරි මෙරට කරමාන්ත ඇරඹීමට. ඒ වගේම මේ විදේශගතවන තරුණ අම්මලාගේ ජීවිත ආරක්ෂා කර ගැනීමටත් ඔවුන්ගේ දරුවන්ගේ ජීවිත සුරක්ෂිත කිරීමට මීට වඩා හොඳ දෙයක් විය යුතුයි. එමෙන්ම අනන්ත දුක් විදින්ට පවුලේ ගැහැනිය මැද පෙරදිගට යවන්නේ නැතිව ශ්‍රමිකයන් විදේශ ගත කිරීමත් එක් විසඳුමක් ලෙසයි අප දකින්නේ.අද කතාබහරත්මලාන ධර්ම පර්යේෂණාලයේ හෑගොඩ විපස්සි හිමිලිව්වේ -ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=as1308254</link>
    <topic>මවු සෙනෙහස ඇවැසි මොහො‍ෙත් එය දරුවන්ට ලැබිය යුතුමයි</topic>
    <author>රමණී සුබසිංහ</author>
    <content>මවු සෙනෙහස ඇවැසි මොහො‍ෙත් එය දරුවන්ට ලැබිය යුතුමයිදරුවන්ට ජීවය දෙන, ලෝකය ගැන කියාදෙන මවුපියන් බුදු දහමේ දී පුබ්බාචරිය ලෙස හැඳින්වෙනවා. ඒ පූර්වාචාර්යවරු කියන අර්ථයෙන්. මෙලොව බිහිවන දරුවෙක් මුලින් ම ලෝකය හඳුනා ගන්නේ ඒ පූර්වාචාර්යවරුන්ගෙන්. එතැන දී වැඩි වගකීමක් හිමි වන්නේ අම්මට. අම්මාත්, දරුවාත් අතර තිබෙන බැඳීම ඉතාම ශක්තිමත්. දරුවන් ගේ ජීවිත සුඛිත මුදිත කරන්නට, කවර හෝ දුක් පීඩාවක් නොදෙන්නට මවුවරු අනේකවිධ දුක් ගැහැට විඳින්නේ ඒ නිසයි. ආර්ථික අපහසුතාවන්ගෙන් පීඩිත වුණු අපේ මවුවරු රැකියා සොයාගෙන මැද පෙරදිග යන්නේ දරුවන්ගේ ජීවිත සැපවත් කිරීමේ, හොඳ අධ්‍යාපනයක් ලබා දීමේ අරමුණෙන්. ඔවුන් දරුවන්ගෙන් ඈත් වෙන්නේ කඳුළු පිරි දෙනෙතින්. එහෙත් සුවබර හෙට දවසක සිහින දකිමින්.මොන දුකක් හෝ විඳ දරුවන්ට ඉන්න හිටින්න ලස්සන නිවහනක්, උසස් ඉගෙනුමක් ලබාදීමේ අහිංසක ප්‍රාර්ථනාවක් වුවද දරුවන්ගෙන් දුරස්වීම නිසා වන හිඩැස මුදලට හෝ වෙනත් කිසිදු සැප සම්පතකට පිරවිය නොහැකි බව අපේ මවුවරු වටහා ගත යුතුයි.දරුවන් ගේ පෞරුෂය ගොඩ නැ‍ඟෙන්නේ ඇස, කන, නාසය, දිව, ශරීරය යන ඉන්ද්‍රියයන්ගෙන් උකහා ගන්නා දේ අනුව. ඕනෑම දරුවෙක් තමන් ඇස ගැටෙන අන් සියල්ලන්ටම වඩා ප්‍රිය කරන්නේ තමන් ගේ මව. අනුකරණය කරන්නේ ඇය කියන කරන දේ. මෙත්තා, කරුණා, මුදිතා, උපේක්ඛා යන සිවු බඹ විහරණ ගුණයන් බලාපොරොත්තු විය හැකි වන්නේ අම්මාගෙන්, තාත්තාගෙන් පමණයි. දවසේ වැඩි කාලයක් පියා නිවෙසින් බැහැරව සිටින නිසා මව ගේ ඇසුරෙන් ඒ උතුම් ගුණ ලැබ දරුවන් හැදී වැඩෙනවා. ඇය දුරස් වූයේ නම් ආදරය, කරුණාව, මෛත්‍රිය නොලැබෙන දරුවන් අසරණ වෙනවා.අප ජීවත්වන ලෝකය වෙළී තිබෙන්නේ අන්ධකාරයෙන්. හිරු නැති දාක මේ පරිසරය අඳුරින් වෙළා ගන්නවා. ඒ ලෝක ස්වභාවයයි. අප ගේ ජීවිතයෙහි ද අඳුර තිබෙනවා. අප කෙරෙහි වූදුෂ්චරිත සමාන වෙන්නේ ඒ අඳුරට. පිළිවෙළක් නොමැති කම අඳුරට සමාන වෙනවා. ලෝකයක් එළිය කරන හිරු සේ දුෂ්චරිත මඟ හැර, අපිළිවෙළ දුරුකර දරුවන් ගේ ජීවිතයේ අඳුර පළවා හරින්නේ අම්මා. ඉදින් ඇය නැති කල දරුවන් ගේ ජීවිතයේ අඳුර මිස ආලෝකයක් බලාපොරොත්තු විය නොහැකියි.මවක් දරුවකුට ආදරයෙන් කියා දෙන බොහේ දේ වෙනත් කෙනකුගෙන් ඉටුවේ යැයි සිතිය නොහැකියි. පාන්දරින් අවදි වෙන්න, දත් මැද මුහුණකට සෝදන්න, කෑමට පෙර අත් සෝදන්න, පිරිසුදු ඇඳුම් අඳින්නට, නිවෙසට එන අමුත්තෙක් ආදරයෙන් පිළිගන්නට, මිනිසුන් සමඟ සිනාවෙන්නට අපේ දරුවන් හුරු කළ යුතුයි. සිනාවෙන්න පුරුදු නොවූ දරුවා සිනාසෙන්නේ නැහැ. ඒ දරුවන් කෙරෙන් දිස්වන්නේ අමනුෂ්‍ය ගති. මුල් ගුරුවරුන් ලෙස මවුපියන් ගේ, විශේෂයෙන් අම්ම ගේ යුතුකම දරුවන්ට මනුෂ්‍ය පැවතුම් හුරු කිරීම. ඔවුන් වෙළී සිටින අන්ධකාරයෙන් එළියට ගැනීම. ඇය දුරස් වූයේ නම්, දරුවන් ඒ අන්ධකාරයේ ම ගිලෙනු විනා එළියක් දකින්නේ නෑ. මන්ද ‘වෙනත් කවර හෝ කෙනකුට ඒ හැඟීම හදවතින් ම නූපදින නිසා.විදේශගතවෙන මවක් බොහෝවිට දරුවන් ගේ රැකවරණය බාර කරන්නේ තමන් ගේ අම්මට, තාත්තට. එක්කෝ සමීපතම ඥාතියෙකුට. මුදල් එවූවත් ඒ අයගෙන් බලාපෙ‍ාරොත්තුවන යුතුකම් තමන් ගේ දරුවන්ට ඉටුවන්නේ ඉතාම කලාතුරකින්. එහෙත් මවක ගේ ආදරයට, සෙනෙහසට, කරුණාවට සමාන බවක් ඒ අයගෙන් කිසිවිටෙක ලැබිය නොහැකියි. අපේ දරුවන් අයහපතට ඇද දමන, අපාය දොරටු හයක් ගැන බුද්ධ දේශනාවේ සඳහන්. මත්පැන් පානය, අවේලාවේ ගමන් බිමන් යාම (ගැමි වහරේ රස්තියාදු ගැසීම ලෙස හඳුන්වන), සූදුව, නරක යහළු යෙහෙළියන් ඇසුර, විනෝදයටම කාලය වෙන් කිරීම, අලස වීම ආදී වශයෙන්. ඒවාට දරුවන් යොමු වෙන්නේ නිසි සොයා බැලීමක්, මඟ පෙන්වීමක් නොමැති තැන. දරුවන් එවැනි අපාය දොරටුවලින් මුදවා ගැනීමේ හැකියාව ඇත්තී මවක් මිස අන් කිසිවකු නොවෙයි. මන්ද දරුවන් ගේ හැසිරීම්, හැඟීම් අන් හැමටම වඩා හොඳින් තේරුම් ගැනීමේ ශක්තිය ඇය සතුවන නිසයි.මත්පැන්වලට, රස්තියාදුවට, අලසකමට හුරුවුණු දරුවෝ වැඩි දෙනෙක් මවුපිය රැකවරණය අහිමි අය වීම ඊට හොඳම උදාහරණයක්. ආදරය, සෙනෙහස අවශ්‍ය මොහොතේ දරුවන්ට එය ලැබිය යුතුයි. එහෙම නොවුණ විට දරුවන් හිතුවක්කාර වෙනවා. දරදඬු වෙනවා. ගැටුම්කාරී වෙනවා. අනෙක් අයගෙන් පලිගන්නා මට්ටමට පත්වෙනවා. ඒ විතරක් නොවෙයි. ආදරය ලැබෙන තැන්වලට ඇදී යන්නට උත්සාහ කරනවා. අවස්ථාවෙන් ප්‍රයෝජන ගන්නට බලා සිටින මිනිසුන්ට මේ දරුවො හොඳ ඉල්ලමක් වෙනවා.ආදරය, කරුණාව මුවාවෙන් විවිධ අපචාරවලට යොමුකර ගන්නවා. දරුවන්ට හොඳ අනාගතයක් උදාකර දෙන්න හිතාගෙන පිටරට ගිය අම්මලාට ආපසු දකින්න ලැබෙන්නේ තමන් තනිකර ගිය දරුවො නොවෙයි. මනුෂ්‍ය වෙසින් සිටින අමනුෂ්‍යයන්ට ගොදුරු වුණු දරුවෝ. මොන තරම් අඬා වැලපුණත්, ආදරය, සෙනෙහස පෙන්නුවත් ඒ දරුවෝ නැවත නිවැරැදි කළ නොහැකියි.මේ නිසා මොන තරම් ආර්ථික අපහසුතා මැද වුණත් දරුවන් සමඟම සිටිමින් ඔවුන්ට යහපත් අනාගතයක් උදාකර දෙන්නට අම්මාවරු උත්සාහ කළ යුතුයි. ඒ අම්මා නැති කල දරුවන් ගේ මුළු ලෝකයම අඳුරු වන නිසයි.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=as1308255</link>
    <topic>නෙළුම් විල</topic>
    <author/>
    <content>නෙළුම් විලඒ ගුරු පඩි දිනයයි.මට මාසික වැටුප් චෙක් පත ලැබිණ.චෙක්පත මට එදින විශේෂ සතුටක් ගෙන දුන්නේ ලොකු දූගේ අවශ්‍යතා කිහිපයක් ද ඒ මුදලින් පිරිමසා දීමට හැකි වෙති'යි සිතට සහනයක් ලැබුණු බැවිනි.වහා බැංකුවට ගොස් චෙක්පත මුදල් බවට හරවා ගත් මගේ ඊළඟ අරමුණ වූයේ වහා දුම්රිය පොළට යාමය. එහෙයින් මම දුම්රිය පොළ වෙත පයින් නොගොසින් බසයක එල්ලුණෙමි.බසයෙන් බැස දුම්රියපොළ වෙත යන මට අමුතු බඩගින්නක් දැනිණ. මම ඒ ගමන් ම කඩයකට ගොඩවීමි.‘මට කිරි පැකට් එකක් දෙන්න!’එසේ ඉල්ලමින් ම මා කරේ එල්ලෙන මගේ බෑගයේ සාක්කුවේ සිප් එක අරින්නට අත පෙව්වේ බසයෙන් ලැබුණු ඉතිරි මුදල ගනු පිණිස ය.පුදුමයකි!බෑග් සාක්කුවේ කට ඇරී තිබිණි.එහි වූ මුදල් පසුම්බිය නැත.මට හීන්දාඩිය දැම්මේ ය.කිරිපැකට්ටුවට ගෙවීමටවත් මුදලක් නැත. බැංකුවෙන් ලැබුණු මුළු මුදල බැංකු පොත මැද ම තියෙද්දී හැඳුනුම්පත ද ඒ අතර තබා සියල්ල පර්ස් එක තුළ රුවා පර්ස් එක බෑග් සාක්කුවේ ලූ හැටි මට මතක් විය. බසයේ දී රුපියල් සියයක් ගෙන කොන්දොස්තරට දුන් හැටිත්, ඔහු ඉතිරි මුදල මවෙත පෑ හැටිත් ඒ සමඟ ම සිහිපත් විය.බැංකුවේ සිට දුම්රිය පොළ දක්වා වූයේ බස් නැවතුම් තුනක් පමණි. බසෙයන් බසිද්දී ටිකක් කලබලයෙන් බැස්සා ද මතක ය.කඩහිමියා කිරි පැකට්ටුව දිගු කරමින් සිටිනු මා දුටුවේ මෙවෙලේ ය.‘මේ... මට පොඩි ප්‍රශ්නයක්. ඕක ඔහොම ආපහු තියන්න. මං එන්නං!’ කියමින් මම ආපසු හැරුණෙමි.මා බස් නැවතුම දෙසට එන්නට වූයේ බිම පිරික්සමිනි.මෙවිටම වාගේ වැස්සක් අද හැළෙන්නට වූයේ ය. වැස්සෙන් බේරෙන්නට මිනිස්සු ආවරණ යටට දුවන්නට වූහ. එහෙත් මා සිටියේ නිර්වින්දනය වූවා සේ ය.මගේ හිතේ ප්‍රශ්න වැලක් තිබිණි. ලොකු දූගේ අවශ්‍යතා ඉටු කරන්නේ කෙසේ ද? ඊළඟ වැටුප අතට එනතුරු දරුවන්ගේ බඩගිනි නිවන්නේ කෙලෙස ද? ඉල්ලන්නේ කාගෙන් ද?මගේ හිසට වැහි වැටුණ ද පිට දහඩියෙන් තෙමී ගියා මට මතකය. ඒ වැස්සේ පවා මම පිච්චී යමින් සිටියෙමි.මා පාර අයිනේ අක්‍රීයව සිටියේ කළ යුත්තේ කුමක්දැයි හිතා ගත නොහැකිවය.‘මොකද ඔය වැස්සෙ තෙමි තෙමි ඉන්නෙ? මූණත් බෙරි කරගෙන එන්න මේ කුඩේ යටට! මොකක් හරි කරදරයක් ද?’මම ගැස්සී බැලීමි. මා ඉදිරියේ වූ කහ ඉර පැන මා වෙත එමින් සිටියේ පාසලේ ‍සහෝදර ගුරු මහත්මීන් දෙපළකි.ඔවුන් කුඩ ඉහළා ගෙන තෙමි තෙමී ඉන්නා මදෙස බැලුවේ විමතියෙනි.ආත්මානුකම්පාවට මගේ දෑස පෙඟුවේ ය. එහෙත් ඒ කඳුළු වැස්සේ ම දිය වී ගියේ ය.‘හරි වැඩේනෙ වුණේ?’ මට කියැවිණ.‘ඇයි මොකද?’ ඔවුන් ගේ ඇස් ලොකු විය.ඒ එක්කම ඔවුහු මා ද වැස්සෙන් රැක ගන්නට කුඩ ඉහළට ඇල්ලූහ.එහෙත් මම මොහොතකට ගොළුවීමි.වැස්ස ද තුරල් විය.‘ඔහොම ගොළුවෙලා ඉන්න එපා! වෙච්ච දේ කියන්නකො’ ඔවුහු බල කළහ.මම ඇබැද්දිය කීමි.ඔවුන්ගේ මුහුණු මැලවි යනු මට පෙනිණ.නැති වූ දේ අතර තිබුණේ මුදල් පමණක් නොවේ. බැංකු පොත, හැඳුනුම් පත, දුම්රිය ෆෝල්ඩරය හා වාර ප්‍රවේශ පත්‍රය ආදිය ද විය.‘බැංකු පොතේ තවත් සල්ලි තියෙනව ද?’ ඔවුහු ඇසූ හ.‘ටිකක් තියනව’ මම කීමි.‘එහෙනං දැම්ම ගිහිං ගිණුම අත්හිටුවන්න ඕනෑ. නැත්තං හොරා ඒකත් ගනීවි’මම අතීරණාත්මකව බලා සිටියෙමි.‘යං! යං! අපිත් එක්ක යං!’ දෙදෙනා ඉස්සර වූහ.මා සිටියේ ගල් පිළිමයක් සේ ය.‘එන්ඩ! දැං හිත හිත ඉඳල හරියන්නෙ නෑ. කළ යුතු දේ කරමු.’මම රූකඩයක් සේ ඔවුන් පසුපස ගියෙමි.සහකාර කළමනාකරු හමුවී කරුණු කියා ගිණුම අත්හිටුවන ලෙස දන්වන්නැයි ඔවුහු මගෙන් ඉල්ලූහ.මම ඔවුන් ගේ කීමට බැංකු නිලධාරියා හමුවට යෑමට සූදානම් වුණෙමි. ‍‘ඒක නෙමේ, අද වැටුප කීයක් තිබුණ ද?’එක් සහෝදරියක් ඇසුවා ය.‘දාහතර දාහක් තිබුණ’ මම කීමි.‘ඔයාගෙ අවශ්‍යම කටයුතු කරගන්න මුදල් කොච්චර විතර යයි ද?’ ඇය යළිත් ඇසුවා ය.‘ඔක්කොම වාගෙ යයි’ කියාගෙන මම බැංකු නිලධාරියා හමුවට ගියෙමි.නිලධාරියට කරුණ කියා ගිණුම තාවකාලිකව අත්හිටවූ මා ආපසු එන විට ගුරු සොයුරියන් දෙදෙනා එතැන සිටියේ නැත. මම විපරම් කළෙමි. ඔවුන් මුදල් කවුන්ටරය අසල සිටිනවා මට පෙනිණ. මම ඔවුන් එන තුරු රැඳී සිටියෙමි.ටිකකින් දෙදෙන මා අසලට ආහ.‘මෙතන රුපියල් දෙ‍ෙළාස්දාහක් ඇති. මේක ගන්නකො. දැං අපි යං. මේක පරිස්සං කරගන්න’ ගුරු සොයුරියන් දහසේ නෝට්ටු මිටියක් මට දිගු කළා ය.මම යළිත් ගල්වීමි.‘මාත් අද කෝච්චියෙ එන්නං. දැං හිත සන්සුන් කර ගන්නකො. ගෙදරට ඇරලවන්නද?’ ඇය යළිත් ඇසුවා ය.මට වචන නැති විය.‘ඉතිං මේක දැන්වත් ගන්නකො’මම නිහඬව ම මුදල ගතිමි. ආත්මය නිවී සැනහී ගියේ ය.අපි බැංකු බිමෙන් මහ පාරට ආවෙමු.අනිත් සොයුරිය ටිකකින් සමුගන්නට නැවතුණා ය.‘එහෙනං ඔයාල කෝච්චියෙ යන්න. මට ඉතින් බස් එකේ යන්න එපායැ. මං නවතින්නං’අපි ඇයට සමු දුනිමු.‘ඕනෑකමක් වුණොත් කියන්න’ ඇය සමුගත්තේ මට එසේ පවසමිනි.සැබෑ මිනිස් සුවඳ මට දැනිණ.මම අනෙක් සොයුරිය ද සමඟ දුම්රියට ගොඩවීමි.ඇගෙන් සමුගෙන දුම්රිය පොළෙන් බැස ගත් මා නිවෙස කරා පිය මනින්නට වූයේ තරමක කැලඹීමකිනි.කෙළින්ම මගේ කාමරයට වැදුණ මම ඇඳුම් නොගලවාම ඇ‍ඳේ ඇලවීමි.මට මා ගැනම ඇති වී තිබුණේ තරහ ද දුක ද මුසු වූ නොරුස්නා හැඟීමකි. ඇ‍ෙසන් ගලා ආ කඳුළු පිස දැමීමට හෝ මට වුවමනාවක් නොවීය.කාගෙදෝ ඉක්මන් අඩි ශබ්දයක් ඇසිණ. ලොකු දූ කාමරයට ආවා ය.‘ආ... තාත්ත ඇවිත්! ඇයි මේ ඇඳුම් පිටින්ම? ඕව ගලවන්නකෝ!’ ඇය පෙරැත්ත කරන්නට වූවා ය.මම නිසොල්මන්ව සිටියෙමි.ඇය පිටව ගියේ මවට කෑගසමිනි.‘මොකද දන්නෑ. තාත්ත නැගිටින්නෙ නෑ. කරදරයක් ද? අමාරුවක් ද අම්මෙ? අර බලන්නකො! අනේ එන්නකො. මේ බලන්නකො’ඇය මව ද ඇදගෙන යළි එනු දැනිණ.‘අද පඩි දවසෙනෙ. සල්ලිවත් නැති කරගෙනද දන්නෙ නෑ’ බිරිය ගේ වචන ටක්කෙටම ගැසුවා සේ විය.ලොකු දූ මගේ බෑගය හැර බැලුවා ය.‘නෑ අම්මෙ. මේ සල්ලි තියෙන්නෙ. මොකද දන්නෑ කවදාවත් නැතුව මෙහෙම ඉන්නෙ?’මම නිහඬව ම සිටියෙමි.‘ඔහෙ ඉන්න දෙන්න. ටිකකින් නැඟිටින්නෙ නැතෑ’ කියමින් බිරිය දියණිය කැඳවාගෙන පැත්තකට වූවා ය.මෙසේ අඩ පැයක් පමණ ගෙවී යන්නට ඇත.යාබද නිවෙසක කාන්තාව අප නිවෙසට පැමිණ ආරංචියක් දෙනු ඇසුණෙන් මම විමසිලිමත් වීමි.‘අපේ දුවගෙන් පණිවිඩයක් ආව. ඒක කියන්නයි මං මේ දුවගෙන ආවෙ’ ඇය කීවේ අප නිවැසියන්ගේ කුතුහලය අවුස්සමිනි.ඇගේ දියණිය ගේ වෙළෙඳ සල පිහිටා ඇත්තේ නගරයේ ය.වෙළඳ සල ඉදිරිපිට පාරේ පර්ස් එකක් වැටී වැස්සට තෙමෙමින් තිබූ බවත් එය හැර බැලූ විට ගමේ ලිපිනයක් තිබූ බවත්, ඒ නිසා ඒ ගැන සොයා බලන්නට තමාට කතා කළ බවත් ඇය කියා සිටියා ය.දැන් ඉතින් සඟවන්නට දෙයක් නැති. සියල්ල හෙළි කළ යුතුව තිබේ.‘අනේ තාත්තෙ නැගිටින්නකෝ. අර ආච්චි කියන දේ අහන්නකෝ’ යි කෑගාමින් දරුවෝ මා නැගිටූහ.මම ඉස්තෝප්පුවට පැමිණ අමුත්තිය හා කතා කළෙමි. ඇය කී කාරණ අනුව එය මගේ ම මුදල් පසුම්බිය ය.මුදල් පිටින්ම පර්ස් එක නැති වූ බව මම ම‍ෙග් කටින් ම හෙළි කළෙමි.පර්ස් එක මවෙත ලැබෙන්නට සලස්වන බව කියමින් අමුත්තිය පිටව ගියා ය.‘එහෙනං තාත්තෙ මේ සල්ලි තියෙන්නෙ?’ දරුවන්ගේ ඊළඟ ප්‍රශ්නයට පිළිතුරු දීම මග හැරිය නොහැකි විය.මම අර ගුරු සොයුරියන් මට පිහිට වූ ආකාරය කීමි.එදිනම පර්ස් එක ද මවෙත ලැබිණ. එහෙත් එහි මුදල් නම් නොවී ය.පසු දින පාසලට යන විට මගේ මුදල් නැති වූ පුවත එහි පැතිරී ගොස් තිබිණ.දෙදිනකට පසු මගේ ගුරු සහෝදර සහෝදරියන් කිහිප දෙනකු අප නිවෙසට ගොඩ වූයේ යම් යම් බඩු මුට්ටු ද රැගෙන ය. ඔවුන් මගෙන් සමුගත්තේ සිද්ධිය ගැන කනගාටුව පළ කර පමණක් නොව මා වෙත කිසියම් මුදලක් ද තබමිනි.කාලය ගෙවී ගියේ ය.මගේ ගුරු සොහොයුරු සොහොයුරියන්ගේ පිහිටෙන් ඒ දුෂ්කර මාසය මම ගෙවා දැමීමි.මා ඉදිරියේ පැවති අභියෝගය වූයේ අර ගුරු සොයුරිය දුන් මුදල ඉක්මනින් පියවන්නේ කෙසේ ද යන්න ය.මම මේ ගැටලුව මගේ අංශ භාර ගුරුතුමියට කීමි.‘කලබල වෙන්න එපා! ඒක හෙමින් කරමු. එයා අමනාප වෙන්නෙ නෑ’ ඇය මා අස්වැසුවා ය.කෙසේ වුවද මාස හයක් පමණ ගත වූ විට අර මුදලින් අඩක් එකතු කර ගත් මම මට මුදල් දුන් ගුරු සොයුරිය සොයා ගියෙමි.‘මගෙ පමාව ගැන සමාවෙන්න. මෙතන බාගයක් තියනව. ඉතුරු එක මම ඉක්මනින් දෙනව’ මම එසේ කියමින් මුදල ඇයට දිගු කළෙමි.‘අනේ කමක් නෑ. මං ඕක ගන්නෙ නෑ’ ඇය කීවා ය.මම බලවත්සේ පසුතැවිල්ලට පත් වීමි. ඇය නෝක්කාඩුවක් කීවාවත් ද?මම යළි යළිත් පෙරැත්ත කළෙමි. එහෙත් ඈ නොවේ, එය බාර ගත්තේ.මගේ හිතට මහා බරක් ආයේ ය. මට අංශ භාර ගුරුතුමිය සිහිපත් විය. මම ඇය සොයා ගියෙමි.‘එයා ඔහොම තමා. කාටවත් ඔය ගැන කියන්න එපා! එයා ඔයාගෙන් ඔය මුදල ගන්නෙ නෑ.’ ඇය කීවා ය.මට දැනුණේ මහා පුදුමයකි.එතැන් පටන් මා සිතන්නට වූයේ ඇයට ප්‍රත්‍යෝපකාරයක් කරන්නේ කෙසේද යන්න ගැන ය.සිංහල අලුත් අවුරුද්ද ළඟා විය.‍'අපි අවුරුද්දට හොඳ රසකැවිලි පෙට්ටියකුත් හදාගෙන අර ටීචරලගෙ ගෙදර යමු ද?’මම බිරියට යෝජනා කළෙමි. ඇය ද ඒ යුතුකම ඉටු කරන්නට ඉදිරිපත් වූවා ය.යෝජනාව ක්‍රියාත්මක කිරීමට පෙර නැවතත් මම අංශ භාර ගුරුතුමිය මුණ ගැසී ඒ ගැන කීමි. උත්තරයක් දීමට ඇය කල් ගත්තා ය. පමා වී හෝ ලැබුණේ මෙබඳු උත්තරයකි.‘එයා මේ වගේ උදවු කරන්නෙ ගෙදර අයට ‍රහසෙ. ඔයාල ඔය විදිහට එයාගෙ ගෙදර ගියොත් එයාට සිද්ධ වෙනව ගෙදර අයට කාරණාව පැහැදිලි කරල දෙන්ඩ. ඒ හින්ද ඒක කරන්න එපා!’මෙබඳු පරිත්‍යාගශීලී උතුම් කාන්තාවක් මගේ ජීවිත කාලයේදීම මට හමුවී නැත.මේ සිදුවීමෙන් පසු වසර කිහිපයක් ම මම ඇය සමඟ එක ම ආචාර්ය මණ්ඩලයේ සේවාව කළෙමි. ඇය මට කළ උදවුව රහසක් සේ ම රැක්කා ය.පාසලෙන් සිදු වූ මදිපුංචිකමක් නිසා ඇති වූ කලකිරීමෙන් මම පසු කාලයේ දී විශ්‍රාම ගතිමි. මගේ එක් අපේක්ෂාවක් වූයේ විශ්‍රාම යන අවස්ථාවේදී සිසුන් අමතා කතා කරන මුවාවෙන් ඇයට වක්‍රව මගේ හෘදයාංගම ස්තුතිය පළ කිරීමට ය. එහෙත් ඒ අවස්ථාව ද මට අහිමි විය.කෙසේ වුව ද මගේ දිවියෙහි දී මා පසක් කොට ගත් කාරණා දෙකක් ඇත. එකක් නම් මේ ගුරුතුමිය දෙවඟනක නොව බෝධිසත්වවරියක බව ය. දෙවැන්න මගේ දියණියට කිසියම් අවශ්‍යතාවක් වූ මොහොතක එය කුමනාකාරයෙන් හෝ ඉටු කර දීමට මට හැකියාව ලැබුණු බව ය. එහෙත් තවම එක දෙයක් මට පැහැදිලි නැත. ඒ, එදා මගේ පර්ස් එක ගැට කපන්නකුට අසු වූවා ද නොඑසේ නම් මා අතින් ම වැටුණ ද යන්න ය.බෝසත් ගුරුතුමියනි ඔබට සිතන - පතන බෝසත්කමට පත්වීමට වාසනාව ලැබේවා!බඩල්ගම, එස්.ඩබ්ලිව්. දුනුසිංහ මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308252</link>
    <topic>මාක්ස්වාදි බුද්ධිමතකුගේ ජීවිත වන්දනාව</topic>
    <author>සු. මි.</author>
    <content>මාක්ස්වාදි බුද්ධිමතකුගේ ජීවිත වන්දනාවසියවසක් සපිරුණු ඉන්දීය සිනමාවේ මා දුටු විශිෂ්ටතම චිත්‍රපටය කුමක්දැයි කියා කිසිවකු ඇසුවහොත් මා ඊට දෙන පිළිතුර වන්නේ රිත්වික් කුමාර් ඝටක් ගේ ‘ජුක්ති තකෝ ඕර් ගපෝ’ (JUKTI TAKK OAAR GAPPO) නම් වූ සිනමා කෘතියයි. එය ඝටක් අවසානයට හදපු චිත්‍රපටය. (1974)මෙම චිත්‍රපටය මා මුලින්ම දැක්කේ අසූ ගණන්වල කොළඹ ‘කාන්තා හා මාධ්‍ය සාමූහිකය’ මඟින් පවත්වන ලද චිත්‍රපට දැක්මක බව මගේ මතකය කියනවා. එය මා දුටු ඝටක්ගේ මුල්ම චිත්‍රපටය. ඊට පස්සේ මා ඔහුගේ තවත් චිත්‍රපට තුනක් විවිධ අවස්ථාවලදී දැක තිබෙනවා.නීලකාන්ත බාග්චි නම් වූ බේබදු මාක්ස්වාදි බුද්ධිමතා මේ චිත්‍රපටයේ කේන්ද්‍රීය චරිතය. අධික බීමත්කම නිසා ඔහුගේ බිරිඳ තම කුඩා පුතු සමඟ ඔහුගෙන් වෙන් වෙනවා. නීලකාන්ත නන්නත්තාර ජීවිතයකට වැටෙනවා. ඔහු එක්තරා ආකාරයක ජීවිත වන්දනාවක යෙදෙනවා. ඔහු සමඟ තවත් චරිත තුනක් මේ ගමනට එක්වෙනවා; ඒ රැකියා විරහිත තරුණයෙක්, යුද්ධයෙන් සියල්ල අහිමි වූ බංග්ලාදේශ සරණාගත තරුණියක් සහ දරුවන් විසින් අතැර දමනු ලැබු මහල්ලෙක් ඒ චරිත තුනයි. (ඔහු විශ්‍රාම ගිය සංස්කෘත භාෂා ගුරුවරයකු බව ද අපට පෙනෙනවා.)චිත්‍රපටයේ මුල් භාගයෙන් පෙන්වන්නේ ඔවුන් කල්කටා නගරයේ අඳුරු වීදිවල විවිධ මිනිසුන් සමඟ ගැටෙන ආකාරය. ඉනික්බිතිව ඔවුන් සම්ප්‍රදායික ගමකට සේන්දු වෙනවා. ඔවුන් මඳ කලක් නවතින්නේ වෙස්මුහුණු කපන්නකුගේ ගෙදර.ටික දවසකින් නීලකාන්ත හා පිරිස යළි තම බිරිඳ හා දරුවා නැවති සිටින ගෙදරට එනවා. ඔවුන් මුණගැසී ආපසු යන අතර වාරයේ මේ පිරිස නැක්සලයිට්වාදීන්ට කොටු වෙනවා. නීලකාන්ත ඔවුන් සමඟ රැයක් නිදි වර්ජිතව තම දේශපාලන මතිමතාන්තර ගෙනහැර දක්වනවා. අවසානයේ පොලිසියත් නැක්සලයිට්වාදිනුත් අතර ඇතිවන වෙඩි හුවමාරුවකදී නීලකාන්ත පොලිස් වෙඩි උණ්ඩයකට ගොදුරු වෙනවා.ඒ අවස්ථාව ඉතා අපූරු ලෙස ඉදිරිපත් කරන්න ඝටක් සමත් වෙනවා. වෙඩි වැදුණු නීලකාන්ත කැමරාව ඉදිරිපිටට එනවා. ඔහු අරක්කු බෝතලය කැමරාව (ලෙන්සය) මත හලනවා. ඝටක් මොන අදහසකින් මේ විදියට එය ඉදිරිපත් කළා ද කියලා හිතාගන්න අමාරුයි.‘ජුක්ති තපෝ ඕර් ගපෝ’ ඝටක් ගේ වඩාත්ම දේශපාලනමය වූත්, දාර්ශනික වූත් කලා කෘතිය යැයි මා සිතනවා. මෙය තමාගේ බැරැරුම්ම හා සංකීර්ණම චිත්‍රපටය බව ඝටක් ද කියා තිබෙනවා.මේ චිත්‍රපටයේ කිසියම් අසම්පූර්ණ බවක් දක්නා ලැබෙනවා. ඒත් ඒකම තමයි මෙහි කලාත්මක ස්වරූපය. එය හරියට පැරණි චිත්‍රයක වැරදුණු රේඛාවක් නොමකා තිබෙන්නට හැරියා වගෙයි.ඝටක් මෙම චිත්‍රපටය සඳහා ගීත තුන හතරක් ද යොදා ගන්නවා. ඒවා ඉදිරිපත් කරන්නේ ද අන් චිත්‍රපටවල මෙන් අමන විදියට නෙමෙයි. කිසියම් අර්ථ පූර්ණත්වයකින් යුතුව. බටහිර සම්භවයකින් යුතු ‘සිනමාව’ නමැති කලා මාධ්‍යය ඝටක් ඉතාම නිර්මාණශීලීව ඉන්දීයානුකරණය කරනවා. එහිදී ඔහු රායි (සත්‍යජිත් රායි) ටත් වඩා වෙනස්. රායිගේ කලා විඥානය යුරෝපයට බර වෙනකොට ඝටක් තම මුල් පාරම්පරික ඉන්දීය කලාවන් වෙත යොමු කරනවා. නීලකාන්ත ගමේදී දකින ඉපැරණි ජන නැටුම් විශේෂය ඊට හොඳ උදාහරණයක්.චිත්‍රපටයේ නීලකාන්තගේ චරිතය රඟපාන්නෙත් අධ්‍යක්ෂ ඝටක්මයි. එය එක් අතකට සංකේතානුරූපි දෙයක්. මොකද, මේක හරියට ඝටක්ගේම චරිතාපදානය වන බැවින්. චිත්‍රපටයේ නීලකාන්ත කියන දේත් ඝටක් කියන දේත් අතර ප්‍රතිවිරෝධයක් නොමැති තරම්. නීලකාන්ත එක් තැනක මෙහෙම කියනව.“බෝතලය වෙනුවෙන් මම ඕනෑම බොරුවක් කියනවා. ඕනෑම හොරකමක් කරනවා. ඒත් නමක් ඇතිකරගන්න, ප්‍රසිද්ධිය හෝ තත්ත්වය තකාගෙන මම කවදාක්වත් බොරුවක් කියන්නේ නැහැ.”ඒක නීලකාන්තගෙනුයි ඝටක්ගෙනුයි වෙන් කරලා ගන්න බැරි ප්‍රකාශයක්.ඝටක්ගේ රංගනයත් අති සුවිශේෂයි. එහි කිසියම් නාටකීය බවක් ද ‍නොතිබෙනවා නෙමෙයි. ඒත් මට අනුව ගත් විට එය නිසැකවම බටහිර රංගවේද සිද්ධාන්තවලට වඩා වෙනස් වූ විශිෂ්ට රංගනයක්.‘ජුක්ති තපෝ ඕර් ගපෝ’ බටහිර ප්‍රේක්ෂකයින්ට කොච්චර තේරෙන චිත්‍රපටයක් ද කියලා හිතාගන්න අමාරුයි. ඒ; එහි තිබෙන යම් යම් ව්‍යාකූලතා නිසා. චිත්‍රපටය ඇරඹෙන්නේ පොල්අතු පැලක් ඇතුළත සිටින මහලු මිනිසකුගේ සමීප රූපයකින්. ඊට පස්සේ කිසියම් නර්තනයක් අපි දකිනවා. චිත්‍රපටය හමාර වෙන්නෙත් ඒ විදියට. ඒ සංකල්ප තේරුම්ගන්න සිනමා රසිකත්වයට එහා ගිය සුවිශද බුද්ධියක් අවශ්‍යයි කියලයි මම හිතන්නේ.සු. මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308253</link>
    <topic>කම්මුල් දෙපස ලප ඇති වීමට හේතු</topic>
    <author>හේමාලි</author>
    <content>කම්මුල් දෙපස ලප ඇති වීමට හේතු වර්තමානයේ බොහෝ දෙනෙකුට දක්නට ඇති තත්ත්වයක් තමයි මුහුණේ කම්මුල් දෙපස දක්නට ඇති කළු පාට ලප වැනි තත්ත්වය. මේ තත්ත්වය හඳුන්වනුයේ Pigmentation යනුවෙනි.මෙසේ ලප ඇති වීමට හේතුව වනුයේ අපේ සම හිරු කිරණින් ආරක්ෂා කිරිමේ මහඟු මෙහෙවර ඉටුකරන ‘මෙලනින්’ සෛල හමේ එක් එක් තැන්වල එකතු වීමයි.අපේ සම හිරු කිරණින් ආරක්්ෂා කරනවා සේම, හමට වර්ණයක් ලබා දෙන්නේත් මේ මෙලනින් සෛලයි. ඒවා සම තුළ අසමතුලිතව එක්රැස් වීම නිසා එවැනි කළු පාට ලප පැල්ලම් සම තුළ ඇති වෙනවා.බොහෝ විට මේ පැල්ලම් ඇතිවෙන්නේ මුහුණේ කම්මුල් දෙපැත්තේ. සමහරුන්ගේ මුළු මුහුණ පුරාම තිත් ආකාරයකින්, සමහර රිය පදවන අයගේ අත්වලත් ඇති විය හැකිය. මේ තත්ත්වය හඳුනා ගැනීමේ පහසුම ක්‍රමය වන්නේ සමේ අනෙකුත් තැන්වලට වඩා අඳුරු පැහැයක් ගැනීමයි.Pigmentation ඇතිවීම සඳහා ප්‍රධාන වශයෙන් හේතු වන කාරණා දෙකක් තිබෙනවා.1. Ultra Violet කිරණ නිසාවෙන් ඇතිවන තත්ත්වය.2. හිරු එළිය නොවන අනෙකුත් බාහිර සාධක නිසාවෙන් ඇතිවන තත්ත්වය.මේ අතරින් Ultra Violet කිරණ නිසාවෙන් ඇතිවන තත්ත්වයන් තුනක් අපට හමු වෙනවා. ඉන් පළමුවැන්න අපි හඳුන්වන්නේ melasma (මෙලෙස්මා) නමිනුයි. මේ තත්ත්වය ඇතිවන්නේ හිරු එළියට සම ආවරණය වීම හේතුවෙනුයි.මීට අමතරව ඉඳහිට ජානමය හේතූන් නිසාවෙනුත් මෙවැනි තත්ත්වයක් ඇති විය හැකියි. ශ්‍රී ලංකාව ඝර්ම කලාපීය රටක් නිසා අපේ රටේ අයට බොහෝ විට මේ තත්ත්වය ඇතිවිය හැකියි. කම්මුල් දෙපැත්තේ ගුලි දෙකක ආකාරයෙන් කළු පාට දක්නට ලැබෙන්නේ මේ තත්ත්වයයි.මේ තත්ත්වය කෙනෙක් වයසට යන විට එන්නත් පුළුවන් තරුණ කාලයේ එන්නත් පුළුවන්. ඉන් අදහස් කරන්නේ මේ තත්ත්වය ඇතිවෙන්න වයස බලපාන්නේ නැති බවය. වැඩි වශයෙන් තද අව්වේ රැකියාව කරන කෙනෙකුට මේ තත්ත්වය දැඩිව බලපාන්න පුළුවන්.මෙහි දෙවැනි අවස්ථාව වන්නේ ‘solar lentigens’ තත්ත්වයයි.මේ තත්ත්වයේ Pigmentation ඇතිවන්නේ බොහෝ විට අත් දෙකේයි.වැඩි වශයෙන් වැලමිටෙන් උඩ කොටස තුළ අඳුරු ලප කැලැල් ඇතිවිය හැකිය. එය යට කොටස දක්වාත් පැතිර යා හැකියි. අත් දෙකේ ඇතිවන මේ පැතලි ලප වැනි තත්ත්වය ඉතා පැහැදිලිව අපට දැක ගත හැකියි. හිරු එළියට දිගින් දිගටම විවෘතව, කිසිදු ප්‍රතිකාරයක් නොමැතිව තිබුණහොත් මේ තත්ත්වය ශීඝ්‍රයෙන් පැතිර යන්නට ඉඩ තිබෙනවා.මෙහි තුන්වැනි අවස්ථාව වන්නේ ‘Freckles’ නමින් හැඳින්වෙන තත්ත්වයයි. මේ තත්ත්වය බෙල්ලේ මුහුණේ සහ සමහර විට සම්පූර්ණ සිරුර පුරා ද ඇතිවිය හැකියි.මේ පැල්ලම් ඉතා කුඩා රවුම් ආකාරයක් ගන්නවා. දුඹුරු පැහැයට හුරුයි.හිරු එළියට නිරාවරණය වීම නිසා මේ තත්ත්වය පැතිරෙන්න පුළුළුන්. ඊට අමතරව මේ තත්ත්වය ජානමය හේතූ නිසාත් ඇතිවෙන්න පුළුවන්.අද අපගේ අවධානය විශේෂයෙන් යොමු වූයේ Ultra Violet කිරණ හේතුවෙන් ඇතිවන Pigmentation තත්ත්වයන් පිළිබඳවය. මේවාට අමතරව හිරු එළිය නොවන අනෙකුත් සාධක හේතුවෙන් ඇතිවන Pigmentation තත්ත්වයන් කිහිපයක් ද වේ. ඒවා සහ මේ තත්ත්වය සියල්ල වළක්වා ගන්නේ කෙසේ ද? යන්න පිළිබඳ අපි ලබන සතියේ දී වැඩිදුරටත් සාකච්ඡා කරමු.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308254</link>
    <topic>වයසට නොගැළපෙන චරිත රඟපාන්න කැමැති නැහැ</topic>
    <author>ගාමිණී සුසන්ත</author>
    <content>වයසට නොගැළපෙන චරිත රඟපාන්න කැමැති නැහැභාග්‍යා ගුරුසිංහඇය භාග්‍යා ගුරුසිංහ. භාග්‍යා තවමත් නව යොවුන් වියේ පසුවන රංගන ශිල්පිනියකි. මේ දිනවල විකාශය වන ටෙලිනාට්‍ය ගණනාවකම ඇයගේ රංගනයන් දැනගත හැකි ය. ‘තරු පිරි අහස’ ටෙලිනාට්‍යයේ ඇය රඟපෑ දෙපා අහිමි තරුණියගේ චරිතය ටෙලිනාට්‍ය ප්‍රේක්ෂකයින් ඉතා ආදරය කළ චරිතයක් විය. භාග්‍යා අපගේ රංගන ක්ෂේත්‍රයට පායා එන තරුවක් ලෙස හැඳින්වීම නිවැරදියි.. රංගනයට එන්න ඔබ පුංචි කාලෙ ඉඳලම ආශා කළා ද?මගෙ ගම අරංගල. පාසල් ගියෙ රෝයල් ඉන්ස්ටිටියුට් ජාත්‍යන්තර පාසලට. පාසල් යන කාලෙ කලාවට කිසිම සම්බන්ධයක් තිබුණේ නෑ. ඒකාලෙ වැඩියෙන් ම යොමු වෙලා හිටියෙ ක්‍රීඩා කටයුතුවලට. මගෙ තාත්තාගෙ යාළුවෙකු මාර්ගයෙන් තමයි මම වෙළෙඳ දැන්වීමකට පෙනී සිටියේ. ඉන්පසුවයි ටෙලිනාට්‍ය රංගනයට යොමු වුණේ.. කැමරාවකට මුහුණ දුන් මුල් ම දිනය ඔබට මතකද?ඔව්. වෙළෙඳ දැන්වීමක් වෙනුවෙන් කළ Photo shoot එකකට තමයි මම මුලින් ම පෙනී සිටියේ. එදා හිතට පොඩි බයක් දැනුණා. නමුත් මට ඒකෙදි හිනාවෙන්න විතරයි තිබුණේ. ඒ නිසා මම ඒකට මුහුණ දුන්නා.. එතකොට මුලින් ම දායක වුණු ටෙලිනාට්‍යය ?සිරස නාලිකාවෙන් විකාශය වුණු ‘ගැහැනු ළමයි’ ටෙලිනාට්‍යයට තමයි මම මුලින් ම දායක වුණේ. ඒ දවස්වල මගෙ සිංහල උච්චාරණය දුර්වලයි. නමුත් මට ඒ ටෙලිනාට්‍යයේ දෙබස් කියන්න තිබුණේ නෑ. පුංචි කොටසකට තමයි පෙනී සිටියේ. ඒ නිසා ගැටලුවක් වුණේ නැහැ. ඒක තමයි මගේ පළමු ටෙලිනාට්‍යය. දැන් මට හොඳට සිංහල පුළුවනි.. මේ වනවිට දායක වෙලා තියෙන නිර්මාණ?‘තරු පිරි අහස’, ‘ දම්සාරි’, ‘අපේක්ෂා’, ‘සින්ඩරෙල්ලා’, ‘බිනරි’, ‘දම්පාට හැන්දෑව’ සහ තවත් ටෙලිනාට්‍ය කීපයකටම දායක වෙලා තියෙනවා.. ප්‍රේක්ෂකයින් ඔබට වඩාත් ම හඳුනාගත්තේ කුමන චරිතයෙන් ද?“තරු පිරි අහස’ ටෙලිනාට්‍යයේ චරිතයෙන් තමයි මාව ගොඩක් දෙනෙක් හඳුනාගත්තේ. එහි මම නිරූපණය කළේ දෙපා අහිමි යුවතියකගේ චරිතයක්. ‘තරුණි’ පුවත්පතේ පළවුණු මගේ ඡායාරූපයක් දැකල චමින්ද මහත්මය තමයි මාව ඒ ටෙලිනාට්‍යයට ගත්තේ. ඒ ගැන මම ස්තුතිවන්ත වෙනවා.‍. සිනමාවට දායක වෙන්න තවම ආරාධනයක් ලැබී නැතිද?සිනමාව තුළ ලොකු දෙයක් කරන්න තවම කතා කරල නෑ. මගෙ වයස තවම අවුරුදු 19 යි. ඉතින් දීර්ඝ, ගැඹුරු චරිත රඟපාන්න තවම මට බැහැ. මගෙ වයසට නොගැළපෙන චරිත රඟපාන්න මම කැමැති නැහැ. සදේශ් කුමාර අයියගෙ ‘ප්‍රවේගය’ චිත්‍රපටයේ නංගි කෙනෙකුගේ චරිතයක් රඟපාන්න මට අවස්ථාව ලැබුණා.. රංගනය තුළ දිගටම රැදෙනවද?ඒක තීරණය වෙන්නේ මට ලැබෙන චරිත අනුව. හොඳ චරිත ‍ලැබුණොත් දිගටම රංගනයේ ඉන්නවා. නැතිනම් වෙනත් රැකියාවක් කරනවා.. ඒ මොන වගේ රැකියාවක් ද?මම උසස් පෙළට කළේ වාණිජ විෂයන්. බැංකු ක්ෂේත්‍රයේ විභාග කීපයකටම මම පසුව මුහුණ දුන්නා. ඒ නිසා බැංකු ක්ෂේත්‍රයට සම්බන්ධ වෙන්න ආශාවෙන් ඉන්නවා.. රංගනය හොඳ රැකියාවක් කියල හිතෙනවද?ඔව්. රංගනය හොඳ රැකියාවක්. නමුත් මම මහන්සිවෙලා ඉගෙන ගෙන බැංකු ක්ෂේත්‍රයට අවශ්‍ය විභාග කීපයක් ම සමත්වෙලා තියෙනවා. ඒ නිසයි මම බැංකු ක්ෂේත්‍රයට කැමැති. බැංකු ක්ෂේත්‍රයේ රැකියාවක් කරන ගමන් රංගන කටයුතුවල යෙදෙන්න හිතාගෙන ඉන්නවා.. කවුද ඔබේ පවුලේ ඉන්නේ?අම්මයි තාත්තයි අයියයි නංගියි තමයි මගේ පවුලේ උදවිය.. ඔබේ දෙමාපියන් ඔබ රඟපානවට කැමැති ද?අම්ම තාත්ත විතරක් නෙමෙයි පවුලේ සියලුම දෙනාත් නෑදෑයනුත් මම රඟපානවට කැමැතියි. ඒ අය මට ලොකු සහයෝගයක් දක්වනවා.. ඇයි ඔබ කලාවට යොමු වුණේ?කලාවට ඇති ආශාව නිසයි. කලාවට යොමුවෙන්න ලැබීම මා ලැබූ වාසනාවක් විදියටයි මම දකින්නේ.. මඟ තොටේදී දැක්කම ප්‍රේක්ෂකයින් ඔබව හඳුනාගන්නවද?දැනට මාස 3 කට විතර ඉස්සර අපි ගියා කතරගම. ඒ දවස්වල ‘තරු පිරි අහස’, ‘අපේක්ෂා’ ටෙලිනාට්‍ය හරිම ජනප්‍රියයි. කතරගමදී ගොඩක් දෙනෙක් මාව හඳුනාගෙන කතා කළා. මට ඔවුන් සුබ පැතුවා.ඒ ගැන මට හරිම සතුටුයි. ප්‍රේක්ෂකයින් දක්වන ඒ ආදරයට හිතවත් කමට මම හරිම කැමැතියි. ඒ වෙලාවට මට හිතෙනව ඔවුන් වෙනුවෙන් තවත් හොඳින් රඟපාන්න.. රංගනය ඔබට සරලද?අපෝ නෑ. රංගනය අමාරු දෙයක්. දෙබස් මතක තියා ගන්න ඕන. ඒ ඒ අවස්ථාවට අවශ්‍ය හැඟීම් මුහුණෙන් ප්‍රකාශ වෙන්න ඕන. එහෙම නැතිව හොඳ රඟපෑමක් ඉදිරිපත් කරන්න බැහැ. ඉතින් ඒක සරල නෑ.. ක්ෂේත්‍රයේ ප්‍රවීණයන් සමඟ වැඩ කිරීමෙන් ලැබෙන අත්දැකීම් ඔබට කෙතරම් වැදගත් ද?මම මේ ක්ෂේත්‍රයට ඇවිත් තවම කෙටි කාලයයි. දැනට දායක වෙලා තියෙන නිර්මාණ සංඛ්‍යාවත් සුළු ප්‍රමාණයක්. මේ ක්ෂේත්‍රයේ හොඳ ගමනක් යන්න නම්, ක්ෂේත්‍රය ගැන හොඳින් හදාරන්න ඕන. ඒකට තියෙන හොඳම මාර්ගය ප්‍රවීණයින් දෙස බලාගෙන ඔවුන්ගේ වටිනා දේවල් මගේ ජීවිතයට ළං කරගැනීම කියලයි මම හිතන්නේ. රූපගත කිරීම් වලදී ප්‍රවීණයින් දෙබස් කියන විදිය, ඔවුන් චරිතයකට අනුගත වෙන විදිය විතරක් නෙමෙයි, ප්‍රවීණයින් අනෙක් අය සමඟ ගනුදෙනු කරන හැසිරෙන විදිය පවා මම බලාගෙන ඉන්නවා. ඔවුන්ගෙන් මගේ ජීවිතයට ලබාගත හැකි දේවල් බොහොමයක් තියෙනව.. රංගනයට අමතරව ඔබ සතු වෙනත් කලා හැකියාවන්...මට හොඳට සින්දු කියන්න පුළුවනි. හැබැයි නටන්න නම් බැහැ. රූපලාවණ්‍ය‍ විෂය ගැනත් මට දැනුමක් තියෙනවා. ඒ ගැන මම ඉගෙන ගෙන තියෙනවා. මගේ රූපලාවනණ්‍ය කටයුතු කරගන්නේ මමමයි.. ඔබ හොඳ චිත්‍රපට එහෙම නරඹනවාද?ඉංග්‍රීසි හින්දි චිත්‍රපට නරඹනවා. හැබැයි සිංහල චිත්‍රපටවලින් මම වැඩියෙන් ම කැමැති ළමා චිත්‍රපට වලට.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308255</link>
    <topic>මා සතු සිනමා කෞතුක භාණ්ඩ කෝටි 7 කට කෙනෙක් ඉල්ලුවා</topic>
    <author>හේමාලි විජේරත්න</author>
    <content>මා සතු සිනමා කෞතුක භාණ්ඩ කෝටි 7 කට කෙනෙක් ඉල්ලුවාහේමප්‍රිය කණ්ඩම්බිහේමප්‍රිය කණ්ඩම්බිගේ මේ විනෝදාංශය කොයි තරම් දුර ගියාද කිවුවොත් අද වන විට ලෝක සිනමාවේ ආරම්භය දක්වා ගොස් මැජික් ලන්තෑරුමක් පවා ඔහු සතුවෙයි.එකිනෙකා වැලඳගන්නා තුරුපත් අතරින් නැගෙන්නේ පුංචි සිලි සිලියක්. හාත්පස සිසාරා ගිය සිහින් මදනල මේ පුංචි සිලිසිලිය අපට ඇහෙන්නට සැලැස්වූවා. ඒ අතරින් නැඟුණු ‍ෙල්නුන්ගේ ටිං ටිං හඬත් කුරුලු කෙවිලියන් ගේ කිචි බිචියත් අපට ඇහුණේ මදනලත් එක්ක එකට අත්වැල් බැඳගත් ගීතයක් වගේ. අපි ඇතුළුවුණේ ගස් කොළන් වලින් පිරුණු භූමි භාගයකට. වත්ත මැද්දේ තරමක් විශාල නිවෙසක් යන ඕනම කෙනෙකුට මේ පරිසරයේ තුරුපත් අතර ගැවසෙන්න කැමැත්තක් ඇතිවෙනවා.ගෘහයට ඇතුළු වුණාම දැනෙන්නේ ඊටත් වඩා පුදුම සහගත සිතුවිලි සමුදායක්. මේ නිවෙසේ හ‍තරෙන් තුනකටත් වඩා වැඩි ඉඩ ප්‍රමාණයක් වෙන් වෙලා තියෙන්නේ පදිංචිකරුවන්ගේ උවමනා එපාකම් වෙනුවෙන් නොවෙයි. මේ පවුලේ අය ජීවත් වෙන්නට යොදාගෙන තිබෙන්නේ නිවෙසින් 1/4 ක් වැනි ඉතා කුඩා කොටසක්. එහෙනම් ඉතිරි හරිය කුමක් කරලද? ඔබට එහෙම හිතේවි. ඉතිරි 3/4 ම පිරිලා පවතින්නේ චිත්‍රපට වලින්. ඒ විතරක් ද? විවිධ වර්ගයේ ප්‍රොජෙක්ටර්, සිනමාව වෙනුවෙන් භාවිතා කරන වෙනත් කාර්මික උපකරණ, වර්තමානයේ හොයා ගන්නටත් නැතැයි කියන පරණ චිත්‍රපට රෝල්. සිනමාව ගැන ලියවුණු විවිධ පොත් පත්, සඟරා, පුවත්පත් මිටි පිටින්. තියන දේ ගැන කියනවට වඩා නැති දේ ගැන කියන එක පහසුයි කියලා මට හිතුණා. ඒ තරමටම සිනමා කලාවේ නැති දෙයක් නොමැති තරමට මේ නිවෙස පිරිලා ඉතිරිලා.අපි ආවේ නුවර පාරේ කඩවත නගරය පසු කරමින් වෑබඩ පාරේ පිහිටි නිවෙසකට. මේ අපේ සිනමාවේ බොහෝ දෙනෙක් දන්නා හඳුනන අපේ සිනමා ඉතිහාසය පරිස්සම් කරන්නා සහ ආරක්ෂා කරන්නා යැයි කිව හැකි හේමප්‍රිය කණ්ඩම්බි ගේ නිවෙසටය. මෙතැනට දැන් නිවෙසක් කියනවට වඩා සිනමා කලා කෞතුකාගාරය යැයි කියන එක වඩාත් සුදුසුයි කියලා මට හිතුණා.ඇත්තටම මේ අපූරු නිධානය එක් දිනකින් නිර්මාණය වූවක් නොවේ. පුරා දශක ගණනාවක් ති‍ස්සේ දුක් මහන්සියෙන්, අර පරිස්සමින් එක් රැස් කළ කිසිවිටෙකත් මිල කළ නොහැකි වස්තුවකි.හේමප්‍රිය කණ්ඩම්බි දකුණු පළාතේ ගාල්ල හික්කඩුව ප්‍රදේශයේ උපන් තැනැත්තෙකි. ඔහුගේ පියා සංගීත ගුරුවරයෙකි. පවුලේ බාලයා වූ හේමප්‍රිය කුඩා කාලයේ පටන්ම වැඩි ඇල්මක් දක්වා ඇත්තේ කලා ක්ෂේත්‍රයටය.“තාත්තා සංගීත ගුරුවරයෙක් වූ නිසාම වෙන්න ඇති පුංචි කාලේ ඉඳන්ම මම කලාවට කැමැති වුණා. ඒත් එක්කම පුංචි කාලේ ඉඳන්ම චිත්‍රපට බලන්නත් මගේ ලොකු කැමැත්තක් තිබුණා. චිත්‍රපට බැලුව විතරක් නොවෙයි ඒවායේ පෝස්ටර්, ගීත පොත්, තැටි ආදිය එකතු කරන්නත් පෙලඹුණා.මම උසස් පෙළ වෙනකම් ඉගෙන ගත්තේ තිරාණගම බෝධිරාජ මහා විද්‍යාලයේ. අධ්‍යාපන කටයුතු ඉවර කළාට පස්සෙ ගාමිණී හත්තොටුවේගම මහතාගේ වීදිනාට්‍ය කණ්ඩායමට එක් වුණා. නාට්‍ය නිසා තමයි මුලින්ම මම කොළඹට ආවේ.කලාව පිළිබඳ වන අසීමිත ඇල්ම සිතේ දරාගෙන කණ්ඩම්බි කොළඹට එනවා. කොළඹ ජීවත්වෙන්න මුදල් අවශ්‍ය නිසා ඔහු සුළු රැකියාවකුත් සොයා ගන්නවා. මේ රැකියාවෙන් හම්බකරන මුදල් වැඩිපුර වැය වෙන්නෙත් චිත්‍රපට බලන්නයි, ඒ හා සම්බන්ධ දේවල් මිලදී ගන්නයි තමයි. ඔය අතරෙදි තමයි ඔහු සිනමාවට සම්බන්ධ වෙන්නේ. රන්ජන් රාමනායක සහ හේමප්‍රිය කණ්ඩම්බි සිනමාවට සම්බන්ධ වුණේ එකම කාලෙකදි කියලයි ඔහු කිව්වේ.“රන්ජනුයි මමයි සිනමාවට සම්බන්ධ වුණේ එකට. මට ඉස්සරලම රන්ජන් මුණ ගැසුණේ මහවැවදි. ඒ ක‍ාලේ හිටියේ කොච්චිකඩේ. සෝමරත්න රාමනායකගේ ‘ජය කොතැනද’ චිත්‍රපටයේ මුලින්ම සුළු චරිතයක් රඟපෑවා. ඊට පස්සෙ ‘චෙරියෝ ඩොක්ටර්’, ‘දෙවියනි සත්‍ය සුරකිමි’, ‘වෙස්වළා ගත් තරුණිය’ වැනි චිත්‍රපටවල රඟපෑවා. ඊට පස්සෙ මට චිත්‍රපට කිහිපයක ම සහාය අධ්‍යක්ෂවරයෙක් විදියට වැඩ කරන්න අවස්ථාව ලැබුණා.තමන් වැඩියෙන් ම කැමැති ක්ෂේත්‍රයක රැකියාවක් ලැබීම හේමප්‍රියගේ සතුට දෙගුණ තෙගුණ කරන්න ඇති. මේ සියලු දේ අතරතුර ඔහුගේ සිනමා එකතුව ද දිනෙන් දින වර්ධනය වුණා. මේ වෙනකොට කොළඹ කොටහේනේ කුලී නිවෙසක පදිංචිව සිටි හේමප්‍රිය ගේ එකම ධනය වුණේ තමන් ආදරයෙන් පරිස්සමින් රැකගන්නා මේ සිනමා තොරතුරුයි. ඔහු නිවෙස් මාරුකරත්දි මේ සියල්ල ද පරිස්සමින් ගෙන්ගෙට මාරුකිරීමට ඔහු සැලකිලිමත් වුණා.“ඔය අතරෙදි තමයි මම චිත්‍රපට මිලදී ගන්න පටන් ගත්තේ. ඔය කාලය වන විට සිනමාවේ කාර්මික අංශය ගැන මට සුවිශේෂි හැකියාවක් තිබුණා. විවිධ උපකරණ අලුත්වැඩියා කරලා කාර්මික අංශයෙන් මම සැලකිය යුතු යමක් හම්බ කරන්නත් පටන් ගත්තා. ඒ හින්දා ඒ කාලේ වෙන‍කොට මා ගාව මුදල් තිබුණා. මුලින්ම මම චිත්‍රපට මිලදී ගත්තේ ආසාවට. ඉස්සරලම මම මිලදී ගත්තේ ‘රහසක් නැති රහසක්’ කියන චිත්‍රපටය. ඒ කාලේ මම ඒක මිලදී ගත්තේ රුපියල් 5000/- ක මුදලකට. ජෙරී ප්‍රනාන්දු කියන ඒ චිත්‍රපටයේ නිෂ්පාදකවරයාගෙන්ම තමයි ඒක මිලදී ගත්තේ. ඒ කාලේ පිටපත් 15 – 20 ක් වගේ ප්‍රමාණයක්නේ ගහන්නේ. මම පුළුවන් තරම් උත්සාහ කළේ මේ පිටපත් ඔක්කොම මිලදී ගන්නයි.චිත්‍රපටය මිලදී ගනිත්දි ඔවුන්ගේ ගෙදර තිබුණු සින්දු පොත්, පෝස්ටර්, ඡායාරූප ආදියත් මම ඉල්ලා ගත්තා.ඊට පස්සේ මට ඕන වුණා මේවා ගෙදරදිම බලන්න. ඒ උවමනාවට තමයි ප්‍රක්ෂේපණ යන්ත්‍රයක් ගත්තේ. ඉස්සර ආධාර චිත්‍රපට කරන කෙනෙක් ළඟ තිබුණු ප්‍රක්ෂේපණ යන්ත්‍රයක් මම රු 25000/- කට මිලදී ගත්තා. ඊට පස්සේ මට හිතුණා මේ වගේ බඩු එකතු කරන්න. සිනමාවට සම්බන්ධ ප්‍රොජෙක්ටර්, කැමරා, පුවත්පත් ඇතුළු සියලුම දේ එකතු කරන්න ගත්තා.හේමප්‍රිය කණ්ඩම්බිගේ මේ විනෝදාංශය කොයි තරම් දුර ගියාද කිවුවොත් අද වන විට ලෝක සිනමාවේ ආරම්භය දක්වා ගොස් මැජික් ලන්තෑරුමක් පවා ඔහු සතුවෙයි. මේ මැජික් ලන්තෑරුම ඔහුට ප්‍රංශයෙන් ලැබුණු තෑග්ගකි.“අද මගේ ළඟ මැජික් ලැන්තෑරු‍මේ සිට ඩී.ටී.එස්. ශබ්ද ක්‍රමය දක්වා වන සිනමාවේ තාක්ෂණික උපකරණ තිබෙනවා. වර්තමානයේ ‍’සැවෝයි’ මිනි සිනමා ශාලාවේ පවතින වර්ගයේ ප්‍රොජෙක්ටර් එකකුත් තිබෙනවා. ඊළඟට තෝමස් අල්වා එඩිසන් ගේ මුල්ම ග්‍රැමෆෝන් තැටියේ සිට අද mp – 3 දක්වා ශබ්ද තාක්ෂණික උපකරණ ක්‍රියාකාරී තත්වයේ මා ළඟ තිබෙනවා.ඊළඟට ලංකාවේ පළමුවැනි වර්ණ චිත්‍රපටය වන මිමි. 16 ‘ගම්බද සුන්දරී’ ගේ සිට අද එළි දක්වන චිත්‍රපටය දක්වා චිත්‍රපට මා ළඟ තිබෙනවා. සියලුම දේශපාලන වැඩසටහන්, 1948 නිදහස් උලෙළ වර්ණයෙන් මගේ ළඟ තිබෙනවා. ඒක මට ලැබුණේ එංගලන්තයෙන්. 1980 ගණන්වල සිට සියලුම ප්‍රවෘත්ති පටිගත කරලා තිබෙනවා. මීට අමතරව දේශපාලන පෝස්ටර්, වේදිකා නාට්‍ය, විශේෂිත වැඩසටහන්, මුදල් නෝට්ටු, කාසි, මුද්දර, ලොතරැයි පත් තිබෙනවා.”මේ සියල්ල ආරක්ෂාකාරීව එක්රැස් කිරීමත් ලේසි පහසු කාර්යයක් නොවේ. ඒත් මේ පිළිබඳ වන තාක්ෂණික දැනුම අඩු නැතිවම කණ්ඩම්බිට තිබෙනවා. ‘කඩවුණු පොරොන්දුවේ’ සිට මේ දක්වා තිරගත වූ හැම චිත්‍රපටයකම කුමක් හෝ දෙයක් කණ්ඩම්බි සතුයි. මේ වන විට චිත්‍රපට 1300 ක් පමණ ඔහු සතුවන බවයි පැවසුවේ. ඒ විතරක් නොවෙයි. පැරණි චිත්‍රපටවල පූර්ව ප්‍රචාරක පට (ටේලර්) 450 ක් විතරත් ඔහු සතුයි. ‘ආත්ම පූජා’, ‘සංදේශය’, ‘මහ රෑ හමු වූ ස්ත්‍රිය’ ආදිය මේ අතර වේ. මේ සියල්ල තැන්පත් කර ඇති කණ්ඩම්බිගේ නිවෙස සැබැවින්ම කෞතුකාගාරයකි.“මම විවාහයෙන් පස්සේ කඩවත ප්‍රදේශයේ පර්චස් 18 ක් සහිත මේ නිවෙස මිලට ගෙන පදිංචියට ආවා. ඊට පස්සේ මට උවමනා විදියට තමයි නිවෙස සැලසුම් කළේ. නිවෙසින් 3/4 කම මගේ මේ සිනමා බඩු ආරක්ෂාකාරීව තැන්පත් කරලා තිබෙනවා. මගේ බිරියත් දරුවොත් මේ සඳහා සෑහෙන සහයෝගයක් ලබා දෙනවා. මේවා නඩත්තු කරන එක හරිම අමාරුයි. නිතරම අත පත ගාමින් ඒ සමඟම රැඳී සිටින්න ඕනෑ. මගේ දවසින් වැඩි කාලයක් ගත වෙන්නේ මේ සමඟයි. සිනමාව පිළිබඳ හදාරන බොහෝ දෙනා විශ්ව විද්‍යාල සිසු සිසුවියන්, ආචාර්ය මහාචාර්යවරු මගේ ළඟට එනවා මේවා පරිහරණය කරන්න. මම ටිකින් ටික මගේ පෞද්ගලික ධනයෙන් එකතු කරගත් මේ දේ අද මිල කරන්න බෑ. මේ වන විටත් පෞද්ගලික ව්‍යාපාරිකයෝ කෝටි 07 ට මිලදී ගන්න ඉල්ලනවා. නමුත් මට ඕන මේ සම්පත දැයේ දරුවන් සහ අනාගතය වෙනුවෙන් ආරක්ෂා කර දෙන්න.”ලංකාවේ පළමුවැනි චිත්‍රපටයේ සිට ‘සුනීතා’, ‘සුන්දර බිරිඳ’, ‘මා ආලය කළ තරුණිය’, ‘සැඟවුණු පිළිතුර’, ‘ඩිංගිරි මැණිකා’, ‘පිටිසර කෙල්ල’ ඇතුළුව ලංකාවේ පළමුවැනි ටෙලිනාට්‍යය ‘දිමුතු මුතු’ සිට ටෙලි නාට්‍යද ඔහු ළඟ සුරැකිව පවතී. දැන් මෙය කණ්ඩම්බිගේ පෞද්ගලික ධනයක් පමණක් නොවේ සමස්ත ජාතියටම අත්‍යවශ්‍ය ජාතික ධනයකි. මේ නිසාම මහින්ද රාජපක්ෂ ජනාධිපතිතුමාගේ කැඳවීමකට අනුව පසුගියදා එතුමා හමු වූ ඔහුට රටේ බොහෝ දෙනාගේ අත හිත දීමෙන් කෞතුකාගාරයක් වශයෙන් මේ බිමෙහි ආරක්ෂිත ගොඩනැඟිල්ලක් ඉදිකිරීම සඳහා උපදෙස් ලබා දුනි.මේ සද්කාර්ය සංස්කෘතික හා කලා කටයුතු ඇමැති ටී.බී. ඒකනායක, පාර්ලිමේන්තු මන්ත්‍රී සරත් වීරසේකර, ආර්ථික සංවර්ධන කටයුතු පිළිබඳ ඇමැති බැසිල් රාජපක්ෂ, ගොඩනැඟිලි හා ඉදිකිරීම් නියෝජ්‍ය ඇමැති ලසන්ත අලගියවන්න ආදීන්ගේ මැදිහත්වීමෙන් සිදුකෙරේ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308256</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාහැමදාමත් නිර්මාණශිලී යමක් රසිකයින්ට තිළිණ කරන්නට වෙහෙසෙන කලාකරුවෙක්, අධ්‍යක්ෂවරයෙක් විදිහටයි සංජය ලීලාරත්න හඳුන්වන්නට පුළුවන් වෙන්නේ. සංජය මේ වසරේ අලුත්ම වේදිකා නාට්‍යයක් වගේම චිත්‍රපටයක් අධ්‍යක්ෂණය කරන්න සූදානම් වෙන ආරංචියක් අපිට ලැබුණා.“මේ දවස්වල ඉතාම කාර්යබහුල ජීවිතයකට මම මැදි වී සිටිනවා. විශේෂයෙන් මම නවතම වේදිකා නාට්‍යයක් සහ චිත්‍රපටයක් නිර්මාණය කිරීමට සැලැසුම් කරගෙන සිටින නිසා ඒවාහි වැඩ කටයුතුවල නිරතවයි මේ දවස්වල කාලය ගත කරන්නේ. මේ වසරේ දී චිත්‍රපටය රූපගත කිරීම් අරඹන්නට මම අදහස් කර සිටිනවා. මම පසුගිය දවස්වල චිත්‍රපටයේ රූගත කිරීම් සඳහා සුදුසු ස්ථාන තෝරා ගැනීමට මාලදිවයිනට ගියා. එහි ස්ථාන කිහිපයක්ම මේ සඳහා යොදා ගැනීමට මම අදහස් කරනවා. ඉදිරියේ දී වේදිකාව හරහාත් සිනමාව හරහාත් ප්‍රේක්ෂකයාට නැවුම් අත්දැකීමක් ලබාදීමට මම සූදානම් වෙනවා.‘සිරි පැරකුම්’ චිත්‍රපටයේ ‘සිරිමල් එතනා’ චරිතය නිරූපණය කරන සෙනාලි ෆොන්සේකා මේ දිනවල කා අතරත් ජනප්‍රියයි. සෙනාලිට මේ දවස්වල ටෙලි නාට්‍ය, චිත්‍රපට සහ ගීත රූප රචනා සඳහා විශාල වශයෙන් ආරාධනා ලැබෙන බව අපිට දැනගන්නට ලැබුණා. සෙනාලිගේ කලා දිවියේ අලුත්ම තොරතුරු අපි සොයා බැලුවා.“මම මේ දවස්වල අලුත්ම ටෙලි නාට්‍යයක් වෙනුවෙන් දායක වෙන්නට අදහස් කර තිබෙනවා. එහි නම ‘නොනිමි චාරිකා.’ ටෙලි චිත්‍රපටයක් විදිහට නිර්මාණය වන වාර්තාමය වැඩසටහනක්. ඉතින් එය රූගත කිරීම් සිදුවන්නේ ඇමෙරිකාවෙයි. එහි සියයට 80% ක් ඇමෙරිකාවේදීත් සියයට 20% ක් ලංකාවේදීත් රූගත වීම සිදු වෙනවා. මෙහි මම රඟපාන්නේ ‘පාරමී’ කියන චරිතයයි. මම රඟපෑ සිරිමල් එතනාගේ චරිතය ගත්තම මේ චරිතය ඊට හාත්පසින්ම වෙනස්ම ආකාරයක චරිතයක් එය. ඊට අමතරව තවත් චිත්‍රපට ටෙලි නාට්‍ය ගීත විෂුවල් රැසකටම මට ආරාධනා ලැබුණා. නමුත් මගේ අනෙකුත් වැඩ කටයුතුත් එක්ක ඒ සියල්ලටම දායක වීමට අවස්ථාවක් නැහැ.වගකීම් දරන ඇමැතිවරයකු වුවත් කලා ලොවේ ආ දිගු ගමන ජීවන් කුමාරතුංගට අමතක කරන්න බැහැ. කොටින්ම කිව්වොත් කලාව කියන දේ ඔහුගේ ජීවිතෙන් ඉවත් කරන්න බැහැ ඒ තරමට කලාව වෙනුවෙන් ඔහු කැපවී සිටිනවා. මේ දිනවල ජීවන් කුමාරතුංග නවතම ටෙලි නාට්‍යයක් හරහා රසිකයන් වෙත සමීප වීමට බලාපොරොත්තුව සිටින බව අපිට දැනගන්නට ලැබුණා.“මේ ටෙලි නාට්‍යයේ මම මහාචාර්යවරයකුගේ චරිතය රඟ දක්වනවා. එහි පුනරුප්පත්තිය පිළිබඳ කතා තේමාවක් දකින්නට පුළුවන්. එක් යුවතියකගේ මේ මහාචාර්යවරයා සමඟ ආත්මීය බැඳීමක් තිබෙනවා. නමුත් ආත්ම දෙකකදීම ඒ තැනැත්තිය මියගිහින් තුන්වැනි ආත්මෙදී ඇය බේරා ගැනීමට මහාචාර්යවරයා දරන උත්සාහයක් සහ ඒ හා බැඳුණු තවත් සිදුවීම් ගණනාවකින් මේ ටෙලි නාට්‍යය සමන්විත වෙනවා. මෙය මම සාමාන්‍යයෙන් මෙතෙක් රඟපෑ චරිතවලට වැඩිය හාත්පසින්ම වෙනස් චරිතයක්. ඒ වගේම මේ මහාචාර්යවරයා නීතිය හා මනුෂ්‍යත්වය අතර හිඳිමින් ජීවිතයක් බේරා ගැනීමට දරන උත්සාහය කියාපාන ටෙලි නාට්‍යයක් ලෙසත් මම මෙය දකිනවා. මේ ටෙලි නාට්‍යය චන්දන සමරසේකරගේ නිර්මාණයක් වන අතර චන්දුල හඳුගොඩගේ නිෂ්පාදනයෙන් දායක වෙනවා.සුපිරි තරු අතරින් කලා ලොවට පෑයු තාරකාවක් වන අමිලා නදීශානි ගායිකාවක ලෙස කලා ක්ෂේත්‍රයේ මේ වන විට අනන්‍යතාවක් ගොඩනඟාගෙන හමාරයි. අමිලා ලේඛිකාවියක් වශයෙන් දොරට වඩින්නට ලකලැහැස්ති වෙන පුවතක් අපිට ආරංචි වුණා. ඒ අමිලා හා හා පුරා කියා නවකතාවක් රචනය කිරීම නිසයි.“මේ වන විට මම මගේ කුලුඳුල් නවකතාව රචනා කොට හමාරයි. මේ දිනවල එහි සෝදුපත් බලනවා. නවකතාව රචනා කිරීමට මට දිගු කාලයක් ගත වුණා. මේ දවස්වල ප්‍රසංග වේදිකාවේ ගීත ගායනා කරන්නට යන අතරතුර නවකතාවේ සෝදුපත් වැඩ කටයුතුවලත් නිරත වෙනවා. එළැඹෙන සාහිත්‍ය මාසයේ මගේ නවකතාව එළිදක්වන්නට බලාපොරොත්තුවක් තිබුණත් එය ඉටුකර ගැනීමට හැකි වේ ද කියන ගැටලුව පවතිනවා. කොහොම වුණත් මගේ කුලුඳුල් නවකතාව රස විඳින්න මේ වසරේදී මගේ රසිකයන්ට අවස්ථාව සලසා දෙනවා.මේ දවස්වල විකාශය වෙන ටෙලි නාට්‍ය ගණනාවක දක්නට ලැබෙන නව පරපුර නියෝජනය කරන රංගන ශිල්පිනියක් තමයි මේනකා මධුවන්ති. මේනකා මේ දවස්වල වැඩි වශයෙන්ම කාලය වැය කරන්නේ ‘දෙරණ සිටි ඔෆ් ඩාන්ස්’ තරගය වෙතයි. ඒ වගේම ටෙලි නාට්‍ය රූපගත කිරීම්වලටත් ඇය සහභාගි වෙනවා. පසුගිය දිනෙක රූපගත කිරිමක් අතරතුර එක්තරා නිළියක් මේනකා සමඟ දබරයකට පැටලුණු පුවතක් අපිට දැනගන්නට ලැබුණා. මෙහි සත්‍ය අසත්‍යතාව මේනකා ගෙන්ම අසා දැනගන්නට අපි අදහස් කළා.“ඇත්තටම එහෙම දෙයක් සිදුවුණේ නැහැ. එම නිළිය මට විරුද්ධව යම් දෙයක් ප්‍රකාශ කර තිබෙනවා. ඇත්තටම මම ඒ ගැන අහන්නවත් ගියේ නැහැ. මට අවශ්‍ය නැහැ. මොකද බල්ලන් බිරුවට කඳු පහත් වෙන්නේ නැහැනේ. මම මගේ රංගන කටයුතු සුපුරුදු විදියටම කරගෙන යනවා.”තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308257</link>
    <topic>“ජනප්‍රිය ගී විකෘති කිරීම සදාචාරාත්මක ද...?”</topic>
    <author>- කාන්ති වික්‍රම</author>
    <content>“ජනප්‍රිය ගී විකෘති කිරීම සදාචාරාත්මක ද...?”(මුල්ම ජනප්‍රිය ගීතය “නුපුරුදු හැඟුමකි තෙරපෙන්නේ” ගීතය යි.)සුදු මුදු සිහිලැති සඳ තැන්නේ සුපුරුදු ලෙස අපි හමුවන්නේ මගෙ සිත උණුසුම අයදින්නේ නොදොඩා නොබලා ඇයි ඉන්නේ මිහිරියාවෙන් මත් වෙලා සොඳුරු දෙසිතක් ළං වෙලා ලොවට රහසේ ඔබගේ සෙවණේ ඉන්නෙමි හැංගිලා හමන පවනේ වෙළි වෙළි සවන පිනවා යළි යළී සඳුගේ තුරුලේ තරුද සැනහේ පෙම් කතාවන් කියාමෙවර මුලින්ම මෙම සංවාදයට ලද ප්‍රතිචාරයක් සඳහන් කළ යුතුව ඇත. “ජනප්‍රිය ගීත විකෘති කර තැටිගත කළ ගීත අපේ ගුවන් විදුලියෙන් නම් අපි කිසිදාක ප්‍රචාරය කරන්නේ නැහැ. ඒක අපේ ප්‍රතිපත්තියක්” යැයි එම ප්‍රතිචාරය දැක්වූවේ “සෙත් එෆ්. එම්.” ගුවන් විදුලි නාළිකාවේ ප්‍රධානී ඇන්ටන් ඔගස්ටින් ජයමහ ය. එසේම ප්‍රවීණ සංගීතඥ සහ ගායන ශිල්පියෙකු වන ආචාර්ය දයාරත්න රණතුංග නැවතත් අප සමඟ එක්වෙමින් “බුද්ධිමය දේපළ පිළිබඳ නීතිය ක්‍රියාත්මක නොවන නිසා මේ රටේ නිර්මාණ හොරුන්ට තැන තියෙනවා. මෙය නිර්මාණකරුවන්ව මරා දැමීමක් හා සමානයි” පවසද්දී මෙම සංවාද මණ්ඩපය වරදවා වටහා ගත් ඇතැමෙ අප සමඟ කතාබහ ද මඟ හරිති. ජනප්‍රිය ගී විකෘති කිරිම පිළිබඳ පමණක්ම නොව ඇතැම් ගීත වල අයිතීන් මුල් නිර්මාණකරුවන් ගෙන් මංකොල්ල කෑමට ලක් වූ අවස්ථාවලදී ද අප එම අසාධාරණයට ලක් වූ කලාකරුවන් වෙනුවෙන් ඉදිරිපත් වූවේ අපක්ෂපාතීව යහපත් මෙහෙවරක අගය හඳුනාගෙන ය. වැරදිකාර, වංචා සහගත සිතැඟි ඇත්තෝ අප සමඟ කතා බහට මැලිවෙති. සංගීත ක්ෂේත්‍රයේ අපරාධ හෙළිදරව් කිරීම කුණු ඇවිස්සීමක් ලෙස ද ඔවුහු සිතති. ඔවුන්ට කුණු යට ගසාගෙන සිටීම යහපතක් සේ හැ‍ඟෙනු ඇති. එහෙත් අපට ඒවා කුණු නම්, ඒ කුණු පුළුස්සා දැමීමට අවශ්‍ය වී ඇත. යහපතට කැමැති නිර්මාණකරුවන් සහ ගීත ශ්‍රාවක “රසඳුන” පාඨකයින් වෙනුවෙන් තවදුරටත් අපි පුළුස්සා අළු කර දැමිය යුතු කුණු අවුස්සමු. එහෙයින් මෙවර ගීත සංරක්ෂණයේ නියැළෙන අපේ පාඨක හිතවතෙකු සහ හිතවතියක සමඟ “ජනප්‍රිය ගී විකෘති කිරීම සදාචාරාත්මක ද...?” සංවාදයට අපි එක්වෙමු.- කාන්ති වික්‍රම හොඳ සිරියාවයි ආකාසේ වාසනාවට ආදරේ අපෙ ආදරේ ආදරේ අපෙ ආදරේ...!(පද - සිරිල් ඒ. සීලවිමල)“එච්. ආර්. ජෝතිපාල සමඟ ඇන්ජලින් ද ලැනරෝල් ගුණතිලක ‘ස්විප් ටිකට්’ චිත්‍රපටයට ගායනා කළ ජනප්‍රිය ගීතයක් තමයි - ‘හොඳ සිරියාවයි ආකාසේ’ ගීතය. ඒ ගීතය ‘සඳ තරු පායයි ආකාසේ’ යනුවෙන් සමහර පද වෙනස් කර සංජීවනී වීරසිංහ සමඟ ගැයූ විකෘති ගීතය දැන් ඇතැම් එෆ්. එම්. නාළිකා වලින් ප්‍රචාරය කරනවා. එවිට පුදුමාකාර වේදනාවක් හිතට ඇති වෙනවා - ‘ඇයි අර තරම් මිහිරි ගීතයක් විකෘති කළේ’ කියන දේ හිතිලා. අපේ සංගීත ක්ෂේත්‍රයේ ඉන්න දැවැන්ත ගී පද රචකයින් සහ සංගීතඥයින් මේ ගීත විකෘති කිරීම සඳහා දායක වී තිබීම තමයි හුඟාක්ම කනගාටුදායක කාරණය වී තියෙන්නේ.”“ආචාර්ය වික්ටර් රත්නායකයන් ගයන ‘මියුරු කල්පනා’ මෙන්ම ‘තැටියෙ මැද්ද කළු කරාපු’ (ජෝතිපාල සමඟ එම්. එස්. ප්‍රනාන්දු) - ‘පෙරදා මහ රෑ’ (විශාරද නන්දා මාලනී) - ‘සඳ මා හා සිනාසුණා’ (ආචාර්ය දයාරත්න රණතුංග) - ‘කඳු පාර ඈත අයිනේ’ (මිල්ටන් මල්ලවආරච්චි) වැනි ජනප්‍රිය ගීත රාශියක්ම පදමාලා වෙනස් කර විකෘති කර තියෙනවා.”“ජනප්‍රිය ගීත විකෘති කිරීමට මම නම් ‍එකහෙළාම විරුද්ධයි. අපි අහලා පුරුදු රසවත් ගීත වල පද වෙනස් කර හෝ ගායක ගායිකාවන්ගේ හඬ වෙනස් කර වෙනත් ගායක ගායිකාවන්ගේ හඬ යොදා හෝ ඇසෙන විට ඇත්තෙන්ම හැ‍ඟෙන්නේ පිළිකුලක් මුසු වූ අමිහිරකුයි. එවිට පැහැදිලිවම එය විකෘති ගීතයක් ලෙස හැඳින්වීම සාධාරණයි. කනගාටුවට කරුණ වී ඇත්තේ එලෙස විකෘති කරන ලද ගීත රාශියක්ම ගීත පට, තැටි වලට ඇතුළත් වී තිබීම මෙන්ම දැන් දැන් එම ගීත ඇතැම් ගුවන් විදුලි නාළිකා වලින් ප්‍රචාරය කිරීමයි. ජනප්‍රිය ගී විකෘති කිරීම සදාචාරාත්මක නොවන ක්‍රියාවක් මෙන්ම එම මුල් ගී නිර්මාණ ඉදිරිපත් කළ කලාකරුවන් සැමට මෙන්ම රසික අපට ද කරන අපහාසයක්, අසාධාරණයක් කියලයි අපි හිතන්නේ.”- සුනිල් බණ්ඩාරමල්පියලි රිදවාවි පැනි බීලා පැන යාවී මල් බඹරෝ හිඟ පාඩු නෑ රොන් බීපු මොහොතේම මල් බඹරු පැන යන්නේ මින් පස්සේ රැවටෙන්නේ නෑ පෙම් ලොවෙහි ගිනි දැල්ල මේ මමලු සුර කෙල්ල ඔය චාටු අපි දන්නවා බඹරුන්ගේ දැඟලිල්ල දන්නෙලු මේ කෙල්ල අපි පාඩුවේ ඉන්නවා බඹරයි මලයි වාගේ උපමාව හරි නෑනේ මල් කැකුළ රිදවන්න එපා මල් නටුවේ කටු එහෙම ඇණුනොත් රිදෙයි ඔහොම පැණි බොන්න ළං වෙන්න එපා(මේ - “වන මලට ආශාවේ” ගීතය විකෘති කර ලියූ පදමාලාවයි.)“මම විශේෂයෙන්ම එච්. ආර්. ජෝතිපාල මහත්මයා ගැයූ ගීත එකතු කර සංරක්ෂණය කරන නිසා එතුමා ගැයූ ජනප්‍රිය ගීත විකෘති කළ අවස්ථා කිහිපයක් සම්බන්ධයෙන්ම දැනුවත් වී තියෙනවා. ‘සන්ෆ්ලවර් සමඟ ජෝති’ අංක - 1 සහ අංක - 3 කැසට් පට සහ සංයුක්ත තැටි වලින් ඒ සඳහා උදාහරණ කිහිපයක් මේ සමඟ මුලින්ම ඉදිරිපත් කරන්නම්. ‘මල් පියලි රිදවාවි පැණි බීලා පැන යාවී’ යනුවෙන් ‘සන්ෆ්ලවර් සමඟ ජෝති’ අංක - 1 ගීත එකතුවේ විකෘති කර යොදා ඇත්තේ හර්බට් ඇම්. සෙනෙවිරත්නයන් ලියූ ‘වනමලට ආශා වේ වන බඹරා ආවා සේ’ නම් ජනප්‍රිය ගීතයයි. එම ජනප්‍රිය ගීතයේ වචන වෙනස් කර යොදා ඇති වචන වල කිසිඳු අර්ථයක් හෝ රසයක් නොමැත. ජෝතිපාල මහත්මයා සමඟ සුජාතා අත්තනායක මහත්මිය ‘හිතට හිත’ චිත්‍රපටයට සිසිර සේනාරත්නයන්ගේ සංගීතයට ගැයූ මෙය අද ද ශ්‍රවණය කළ හැකි තත්ත්වයේ පවතින ජනප්‍රිය ගීතයකි. මෙම අංක 1 ගීත එකතුවේ ඇතුළත් වී ඇති විකෘති කරන ලද තවත් ගීතයක් තමයි - ජෝතිපාල මහත්මයා ඇන්ජලින් ද ලැනරෝල් ගුණතිලක මහත්මිය සමඟ ගැයූ කරුණාරත්න අබේසේකරයන් විසින් රචිත ‘නුපුරුදු හැඟුමකි තෙරපෙන්නේ’ යන ගීතය. මෙහි පදමාලාව වෙනස් කර විකෘති කර ඇත්තේ ‘සුදු මුදු සිහිලැති සඳ තැන්නේ’ යනුවෙනි. එමෙන්ම ‘සන්ෆ්ලවර් සමඟ ජෝති’ අංක - 3 ගීත එකතුවේ ඇතුළත් වී ඇති ‘නලරැල් ගලාවී පෙම් සිත් පිරේවී’ ගීතයත් විකෘති ගීතයකි. මෙහි ජනප්‍රිය මුල් ගීතය ජෝතිපාල මහත්මයා සමඟ සුජාතා මහත්මිය ගැයූ ඩබ්ලිව්. විල්ප්‍රඩ් සිල්වා පද රචනය කළ ‘ආවා පෙම්වතා’ ගීතයයි.“ඇත්ත වශයෙන්ම මෙවැනි ජනප්‍රිය ගී විකෘති කරමින් පද රචනයට, ගායනයට සහ එවැනි ගී පට, තැටි නිෂ්පාදනයට දායක වන සියලුම අය කරන්නේ නිර්ලජ්ජිත ක්‍රියාවක කොටස් කරුවන් වීමයි. ජනප්‍රිය මෙවැනි ගීත කිසිදු සාහිත්‍යමය වටිනාකමක් නැති වචන මාලාවක් යොදා හෝ වෙනත් ගායක ගායිකාවන් යොදා විකෘති කිරිමට මෙම ගී පට, තැටි නිෂ්පාදකයින් හට ඇති අයිතිය කුමක් දැයි අපි ප්‍රශ්න කළ යුතුයි. ඔවුන්ට මෙලෙස මෙම ගී විකෘති කිරිමට හිමිකම් පැවැරුවේ කවුරුන් ද, සදාචාර සම්පන්න නොවන ආර්ථික වාසිය හෝ ලාභය උදෙසා සිදු කරන මෙම නිර්ලජ්ජිත ක්‍රියාව ගීත ශ්‍රාවකයින් වශයෙන් අපි අනුමත නොකරමු. සිංහල ගී කෙත රැකීමට නම් මෙවැනි පහත් ක්‍රියා වහාම නතර කළ යුතු කාලය පැමිණ ඇතැයි අපි කල්පනා කරමු.”“මෙම සංවාදයට එක් වී තමන් මෙවැනි ගීත විකෘති කිරීම්වලට අවසර දුන්නේ නැහැයි කියූ සියලුම නිර්මාණකරුවන් 2013 - 07 - 21 වැනිදා ‘රසඳුන’ පත්‍රයට ‘කොලොම්තොට’ ගී තැටියේ සම්බන්ධිකාරක රොහාන් රූපසිංහ ‘සියලු ලිය කියවිලි මා ළඟ තියෙනවා’ යයි පවසා එළිදරව් කළ තොරතුරු වලින් පසුව නිහඬ වූවේ ඇයි? තමන්ගේ වැරදි නිසානේ. ඉන් ඔවුන්ගේ නිරුවත හෙළි වුණානේ. දැන්වත් ජනප්‍රිය ගී විකෘති කිරීම වැනි සදාචාරාත්මක නොවන පහත් ක්‍රියාවන්ට (අපරාධයන්ට) දායක නොවන ලෙස අපි ඒ මහතුන් ගෙන් කරුණාවෙන් ඉල්ලා සිටිමු.”“ජනප්‍රිය ගී විකෘති කිරීම සදාචාරාත්මක ද...?” සංවාදයට “රසඳුන” පාඨක ඔබටත් දැන් එක්වීමට හැකියි. ඔබේ අදහස් උදහස් අපට ලියා එවන්න.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av1308258</link>
    <topic>Hollywood News</topic>
    <author/>
    <content>Hollywood Newsඇමෙරිකා එක්සත් ජනපදයේ කැලිෆෝනියා ප්‍රාන්තය පැපරාසි ඡායාරූප ශිල්පීන්ට අදාළව නව නීති හඳුන්වා දීමට තීරණය කරලා. මේ සඳහා විවිධ පාර්ශ්වයන්ගෙන් යෝජනා ඉදිරිපත් වෙමින් පවතිනවා. කැලිෆෝනියා ප්‍රාන්ත සභාව මෙම කාරණය වෙනුවෙන් පත්කර ඇති විශේෂ කමිටුව ඉදිරියෙහි හෙලී බෙරි සහ ජෙනිෆර් ගානර් යන හොලිවුඩ් නිළි දෙපළත් සිය අදහස් ඉදිරිපත් කර තිබුණා.ඉන්පසුව මාධ්‍ය වෙත අදහස් දක්වමින් හෙලී බෙරි කියා සිටියේ පැපරාසීන්ට එරෙහිව ගෙන එන නව නීති රීතිවලට තමන්ගේ පූර්ණ සහයෝගය ලබා දෙන බවයි. “මේ අය අපිට විතරක් නෙමෙයි. අපේ දරුවන්ටත් කරදර කරනවා. ළඟදී මම මගේ දුවත් එක්ක මුහුදු වෙරළක ඇවිදිමින් ඉන්න කොට එක්තරා ඡායාරූප ශිල්පියෙක් දූ ළඟට ඇවිත් “කොහොමද දූ? තාත්තාව ගොඩ කාලෙකින් දැක්කෙ නැද්ද? තාත්තා ආවෙ නැති එක ගැන මොනවද හිතෙන්නෙ?” කියලා ඇහුවා. දුව ඒ ප්‍රශ්නවලට උත්තර දුන්නෙ නැහැ. ඒ මනුස්සයා ගියාට පස්සෙ දුව මගෙන් අහනවා, “කවුද ඒ? ඇයි එයා ඒ ව‍ගේ ප්‍රශ්න අහන්නෙ?” කියලා. මම නිළියක් වුණාට මගේ දරුවො ඔය වැඩවලට ගාව ගන්නෙ ඇයි? දුවලා තාම පොඩි ළමයි. මේ නොදරුවො පස්සෙ එන්නෙ ඇයි? ඔන්න ඔය හේතුව නිසයි මම පැපරාසීන්ට විරුද්ධ” හෙලී බෙරි කියා සිටියා.පසුගියදා තිරගත කිරීම ආරම්භ කළ ‘ලින්ඩා ලව් ලේස්’ චිත්‍රපටයේ ප්‍රධාන චරිතයක් රඟන අමන්දා සේෆ්‍රීඩ් පවසන්නේ ලොව පුරා ව්‍යාප්ත වී ඇති අසභ්‍ය චිත්‍රපට තහනමට ලක්කිරීමෙන් පලක් නොවන බවයි. එවැනි චිත්‍රපට පිළිබඳව තීරණ ගත යුත්තේ ප්‍රේක්ෂකයන් බවයි ඇයගේ මතය.මේ වන විට 27 වැනි වියෙහි පසුවන අමන්දා මේ බව ප්‍රකාශ කළේ ‘ලින්ඩා ලව් ලේස්’ චිත්‍රපටයේ මංගල දර්ශනය තිරගත කිරීමේ අවස්ථාවට සහභාගි වූ මොහොතේදීයි.“මේ අසභ්‍ය චිත්‍රපට තහනම් කළත්, සමහරු කොහෙන් හරි බලනවා. මේ චිත්‍රපට බැහැර කළ යුතු ‍ෙද්වල්. රසික පිරිස තමයි, තීරණය කරන්න ඕනෙ මේවා බලනවාද නැද්ද කියලා. මේ චිත්‍රපට නිර්මාණය කරන්නේ කොහොමද කියලත් ප්‍රශ්නයක් තියෙනවා.”අමන්දා, ‘ලින්ඩා ලව් ලේස්’ චිත්‍රපටයේ රඟන්නේ නොයෙකුත් පීඩාවන්ට ලක්වෙමින් අසභ්‍ය චිත්‍රපට වෙනුවෙන් තම සිරුර කැපකරන නිළියකගේ චරිතයක්. මේ චිත්‍රපටය අධ්‍යක්ෂණය කළේ රොබ් එප්ස්ටීන් සහ ජෙෆ්රි ෆ්‍රීඩ්මාන්.ජනප්‍රිය නළු මාක් වෝල්බර්ග් තම බිරිය නිසා තහනමක් පනවාගෙන සිටිනවා. මේ තහනම තමයි, අඩනිරුවත් දර්ශනවල රඟපෑමෙන් වැළකී සිටීම. ඔහු පසුගියදා කෙටි සම්මුඛ සාකච්ඡාවකට එක්වෙමින් කීවේ තම බිරිය වන නිරූපණ ශිල්පිනී රියා ඩර්හැම් ගේ අකැමැත්ත නිසා මෙවැනි පිළිවෙතක් අනුගමනය කරන බවයි.ඒ වුණත්, ඔහු මෑතකදී රඟපෑ ‘ටූ ගන්ස්’ චිත්‍රපටයේ ඔහු සමඟ රඟ පෑ ඩෙන්සල් වොෂින්ටන් නම් ඊට වඩා හාත්පසින්ම වෙනස් පිළිවෙතක් අනුගමනය කළා. ඩෙන්සල් රඟපෑ චරිතය තුළ අඩ නිරුවත් ජවනිකා රැසක් ඇතුළත්ව තිබුණා. “එයා නම් ඒවට කැමැති ඇති. කාන්තාවන්ගෙ සුරතලෙක් විදිහට ඉන්නත් කැමැත්තක් තියෙන්නෙ ඇති. මම නම් අකැමැතියි නිරුවත් කාන්තාවක් ඉස්සරහ රඟපාන්න. එහෙම කළත් මට නම් සාර්ථකව රඟපාන්න බැරිවේවි.” මාක් වොල්බර්ග්ක් ප්‍රකාශ කළා.මාක් රඟපෑ ‘පේන් ඇන්ඩ් ගේන්’ චිත්‍රපටයත් ළඟදීම තිරගත වීමට නියමිතයි.හොලිවුඩ් සිනමාවේ අනුරාගික සංකේතයක් ලෙස සිනමා විචාරකයන් හඳුන්වන ෂෙරන් ස්ටෝන් පසුගියදා 55 වැනි වියට එළඹුණා. 1991 දී තිරගත වූ ‘බේසික් ඉන්ස්ටික්ට්’ චිත්‍රපටයේ රඟපෑමෙන් පසුව ඇය ජනප්‍රියත්වයෙන් ඉහළටම පැමිණියා. එහි නිරූපණය කළ ආන්දෝලනාත්මක රංගනය හේතුවෙන් ඇය අනුරාගයේ සංකේතයක් හැටියට හැඳින්වුණා.ෂෙරන් පවසන්නේ අවුරුදු 55 ලැබීම තමන්ට සතුටට හේතුවක් වූ බවයි. “මම දැන් වියපත් ගැහැනියක්. ගතවූ කාලය ගැන ආපහු හැරී බලද්දි මට ලොකු සතුටක් දැනෙනවා. පනස් පහක් ලැබූවත් මම නිරෝගියි. ලෙඩක් දුකක් නැතිව ජීවත්වෙන්නෙ කොහොමද කියල සමහරු අහනවා. ඇත්තටම ඒකෙ රහසක් නැහැ. මම අනෙක් අය වගේ කෑම කනවා. හොඳින් නිදාගන්නවා, හොඳට වැඩ කරනවා. මට හොඳ යාළුවෝ කට්ටියක් ඉන්නවා. මගේ පවුලේ අයයි, මේ යාළුවොයි එක්ක මම සතුටෙන් ජීවත් වෙනවා. ඒ නිසා මගේ රූපය ලස්සන කරගන්න කෘත්‍රිම දේවල් ඕනෙ නෑ. දොස්තරලා කී දෙනෙක් උත්සාහ කළාද මගේ මූණට එක එක දේවල් කරලා ලස්සන කරන්න. මට ඒවා අවශ්‍ය නැහැ.”ෂෙරන් සුපුරුදු සිනහවෙන් කීවා.සුපිරි නිළි පැමලා ඇන්ඩර්සන් පසුගිය සතියේ අලුත් වැඩකට මුල පිරුවා. අලුත් චිත්‍රපටයක හෝ ටෙලි වෘත්තාන්තයක රඟපාන්න නම් නොවෙයි. මෝටර් රථ ධාවන තරගවලට එකතු වෙන්නයි. පැමලා මේ මෝටර් රථ පදවන්නේ නැහැ. එම රථ ඇතුළත් වන කණ්ඩායමක සම අයිතිකාරත්වයයි ඇයට හිමිවී තිබෙන්නේ. මේ කණ්ඩායමේ නම තමයි, එලායන්ස්. ලෝකප්‍රකට එෆ්.අයි.ඒ.ජී.ටී. (FIAGT) ධාවන තරගාවලියේ සමාරම්භක අවස්ථාවට ද එලායන්ස් කණ්ඩායම එක්වී තිබෙනවා.පැමලා සමඟ හවුල් වී සිටින්නේ මෝටර් රථ ධාවන ශූරයකු වන මාකස් ෆියුක්ස්. 2013 දී පැවැත්වීමට නියමිත FIAGT ධාවන තරගාවලියට පැමලාගේ කණ්ඩායමත් තරග වදින බවයි පැවසෙන්නේ. එම නිසා, මේ වන විට පැමලා ඇන්ඩර්සන් ගේ අවධානය වැඩි වශයෙන් ම යොමුවී ඇත්තේ රංගනය දෙසට නොවෙයි. මෝටර් රථ ධාවන තරගාවලියකින් ජයග්‍රහණය අත්කර ගැනීමටයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082510</link>
    <topic>සිනමාව සුන්දරයි කටුකයි ඒ ව‍ෙග්ම බියජනකයි</topic>
    <author>හේමාලි විජේරත්න</author>
    <content>සිනමාව සුන්දරයි කටුකයි ඒ ව‍ෙග්ම බියජනකයිඋදයකාන්ත වර්ණසූරිය‘රන් කෙවිට - 1’ චිත්‍රපටය නරඹලා අපි බොහෝ කලක් වෙනවා. අපේ රටේ පුංචි දූ දරුවන් මෙන්ම පවුල් පිටින් ඇවිත් චිත්‍රපට නරඹපු බොහෝ ප්‍රේක්ෂකයෝ මේ චිත්‍රපටය හොඳ ප්‍රතිචාර දැක්වූවා. ඒ විතරක් නොවෙයි ඊට පස්සේ ‘රන් කෙවිට - 2’ චිත්‍රපටය නිර්මාණය වෙනවා කියන ආරංචියට බොහෝ දෙනෙක් ඒක නරඹන්න පුල පුලා බලාගෙනත් හිටියා. වසර කීපයක් පසුබෑමකින් පසුවත්, ඒ පිරිසට දැන් අපි රැගෙන එන්නේ අලුත් ආරංචියක්. ඒ තමයි ඔන්න දැන් ‘රන් කෙවිට - 2’ චිත්‍රපටය තිරගත වෙනවා. මේ පිළිබඳ සියලු විස්තර දැනගන්න පසුගිය දිනක අප එහි අධ්‍යක්ෂවරයා වූ ප්‍රවීණ සිනමාවේදී උදයකාන්ත වර්ණසූරිය මුණ ගැසුණා.‘රන් කෙවිට - 2’ චිත්‍රපටය දැන් තිරගත වෙනවා?ඔව් අපිත් එක්ක කාලයක් තිස්සේ රැඳී සිටින ප්‍රේක්ෂකයන්ට අපි ආරාධනා කර සිටිනව ‘රන් කෙවිට - 2’ චිත්‍රපටය නරඹන්න එන්න කියලා.‘රන් කෙවිට’ චිත්‍රපටය නිර්මාණය වුණේ මීට වසර ගණනාවකට ඉහත දී නේද?‘රන් කෙවිට’ නිර්මාණය වුණේ මීට වසර 07 කට පමණ ඉහතදී. ‘රන් කෙවිට - 1’ නිර්මාණය කරන්න ඕන කියන අදහස මට ඇතිවුණේ මීට බොහෝ කාලයකට ඉස්සර. ඒ වෙනකොට මම විවිධ ගණයේ චිත්‍රපට රැසක් කරලා තිබුණා. ඔය අතරට ළමයින් වෙනුවෙන් යමක් කළ යුතුයි කියන අදහස නිතර මගේ හිතේ ඇතිවෙමින් තිබුණා. ඔය අතරතුරදී තමයි ජනකතාවක තිබෙන ‘ගොපලු යකා’ කතා සංකල්පයේ එන අද්භූත චරිතය ඇසුරින් ‘රන් කෙවිට - 1’ චිත්‍රපටය නිර්මාණය කළේ. මේ චිත්‍රපටය ගොඩාක් ජනප්‍රිය වුණා. විශේෂයෙන් දරුවන් අතර. ඒක තමයි මම දරුවන් වෙනුවෙන් කළ පළමුවැනි චිත්‍රපටය. ‘රන් කෙවිට - 1’ චිත්‍රපටයට ලැබුණු අසීමිත ප්‍රේක්ෂක ප්‍රතිචාර නිසාවෙන් තමයි මම හිතුවේ ‘රන් කෙවිට - 2’ චිත්‍රපටයකුත් නිර්මාණය කළොත් හොඳයි කියලා. ‘රන් කෙවිට - 1’ චිත්‍රපටය තමයි ලංකාවේ පළමුවැනි වතාවට (3D තාක්ෂණය) ත්‍රීමාණ සජීවීකරණ තාක්ෂණය යොදාගෙන කරපු නිර්මාණය වුණේ. ඒක සාර්ථක වුණ නිසා ඒ තත්ත්වය වැඩි දියුණු කරලා දෙවැනි නිර්මාණයක් කරන්න හිතුවා.‘රන් කෙවිට - 2’ චිත්‍රපටයේ අඩංගු වෙන්නෙත් 1 චිත්‍රපටයේ තිබුණු දරුවන්ගේ ක්‍රියාකාරකම් ද?ඔව්. මේ චිත්‍රපටය හඳුන්වන්නේ ‘ගොපලුගේ වික්‍රමය’ කියායි. ගොපලු ගේ සහ ඔහුගේ මිතුරන් වන සුරන් සහ ජනිත් යන ළමයින්ගේ හාස්‍යය රැගත් සොඳුරු දඩබ්බරකම් සහ ගොපලුගේ විස්මිත ක්‍රියාකාරකම්. මේ චිත්‍රපටයේ ආනන්ද වික්‍රමගේ, සුසන්තා චන්ද්‍රමාලි, සමන් හේමරත්න, දමිතා සළුවඩන, අසේල ජයකොඩි, දොන් ගයි, ආනන්ද අතුකෝරාල, කුමාර තිරිමාදුර, ජනේෂ් සිල්වා, චතුර පෙරේරා, සංගීතා තදානි, බෙනට් රත්නායක, මධුශානි ජනති ප්‍රධාන චරිත රඟපානවා. ප්‍රධාන චරිත රඟපාන දරුවන් දෙදෙනා වනුයේ ඉසාම් සම්සුදීන් සහ හරිත් සමරසිංහයි.රන් කෙවිට - 2 හදන්න මෙච්චර කාලයක් ගතවුණේ ඇයි?මීට අවුරුදු 5 කට කලින්, ඒ කියන්නේ 2008 දෙසැම්බර් මාසේ තමයි ‘රන් කෙවිට - 2’ රූපගත කිරීම් ආරම්භ කළේ. දවස් 45 ක් අපි රූපගත කිරීම් කළා. නමුත් මේ චිත්‍රපටයේ පසු නිෂ්පාදන කටයුතු නිම කරන්න තවත් අවුරුදු දෙකක් ගතවුණා. කොම්පියුටර් තාක්ෂණයෙන් තමයි මෙහි පසු නිෂ්පාදන කටයුතු බොහොමයක් සිද්ධ වුණේ. මීට අවුරුදු දෙකකට කලින් තමයි මේ චිත්‍රපටය ප්‍රදර්ශනයට නියමිතව තිබුණේ.‘රන් කෙවිට - 2’ ප්‍රදර්ශනය වසර දෙකකින් පමාවුණේ ඇයි?එක්තරා මණ්ඩලයක් මේ චිත්‍රපටයේ ප්‍රදර්ශනය කරන්න ඒ දවස්වලම බාර ගත්තා. වෙනත් පෞද්ගලික ඕනෑ එපාකම් මත වෙනත් වෙනත් චිත්‍රපට මීට ප්‍රථම ප්‍රදර්ශනයට පැමිණිය නිසා මේ චිත්‍රපටය දිනෙන් දිනම ආපස්සට ගියා.ඉතින් ඔබ ඉල්ලීමක් කළේ නැත්ද?ඉල්ලීම් ඕනතරම් කළා. නමුත් ඔවුන් වෙන වෙන දැවැන්ත නිර්මාණ සඳහා ඉඩ ලබා දුන්න නිසා මගේ චිත්‍රපටය ප්‍රදර්ශනය වීම වසර දෙකකින් ප්‍රමාද වුණා. ඒ ඇතිවුණ කලකිරීම නිසාවෙන් මම ඒ මණ්ඩලයෙන් ‘රන් කෙවිට - 2’ චිත්‍රපටය ඉවත්කර ගත්තා.අලුත් මණ්ඩලයක ප්‍රදර්ශනයට අවස්ථාව සැලසුණේ කොහොම ද?සිනෙමා එන්ටර්ටේන්ට්මන්ට්ස් හෙවත් ‘සී. ඊ. එල්. මණ්ඩලය මේ චිත්‍රපටය ගැන විශාල උනන්දුවකින් කටයුතු කළා. ඒ අනුව සී. ඊ. එල්. මණ්ඩලය රිද්මා මණ්ඩලය හා ඒකාබද්ධව ‘රන් කෙවිට’ ප්‍රදර්ශනය කරන්න එකඟ වුණා.දැන් ඔබ මේ චිත්‍රපටයේ පිටපත් කීයක් මුදා හරිනවා ද?පිටපත් මුදා හැරීමේ කිසියම් නීතිමය රාමුවක් දැන් අපි අතර තිබෙනවානේ. ඒ නීතිමය රාමුවට මම එකඟයි. නැත්නම් මටත් පුළුවන් පිටපත් 40 - 50 ක් මුදා හරින්න. නමුත් මම මුදා හරින්නේ පිටපත් 35 ක් විතරයි.‘රන් කෙවිට - 1’ නරඹපු අයට මේක අමතක වෙලා ඇති කියලා හිතෙන්නේ නැත්ද?‘රන් කෙවිට’ නරඹපු දරුවෝ තාමත් අපිත් එක්ක ඉන්නවා. මම දන්නවා ‘රන් කෙවිට - 1’ නරඹලා ඔවුන් ලොකු වින්දනයක් ලබපු බව. දරුවන්ට තාමත් ඒ වින්දනය අමතක නෑ. ඒ කොහොම වුණත් ‘රන් කෙවිට - 1’ චිත්‍රපටය නරඹපු නැති දරුවෙකුට වුණත් ‘රන් කෙවිට - 2’ නැරඹීමේ අපහසුවක් නෑ. ‘රන් කෙවිට - 2’ පමණක් වෙනම රස විඳින්නත් පුළුවන්. ඒ නිසා හොඳ ප්‍රතිචාර ලැබේවි කියලා විශ්වාස කරනවා. අනිත් පැත්තෙන් මේ චිත්‍රපටය ළමා චිත්‍රපටයක් වුණත් වැඩිහිටියන්ටත් අත්දැකීම් විඳගත හැකි ගුණාත්මක බවින් යුතු චිත්‍රපටයක්. මට හිතෙනවා මවුපියන්ට, වැඩිහිටියන්ට, දරුවන්ට එකට සිට නැරැඹිය හැකි චිත්‍රපටයක් මේක. කිසිම අසභ්‍ය දර්ශනයක් නැති දරුවන් සතුටට පත්කරවන විනෝදාත්මක චිත්‍රපටයක්.පසුගිය කාලයේ ඔබට ප්‍රථම චිත්‍රපට තිරගත කළ අධ්‍යක්ෂවරුන් නැඟූ චෝදනාවක් තමයි අතරමඟදී සිනමා ශාලාවලින් චිත්‍රපටය ගලවා දමන බව. ඒ ගැන ඔබට මොනවද කියන්න තිබෙන්නේ.අපි වියදම් කරලා, මහන්සියෙන්, කැපවීමෙන් චිත්‍රපටයක් කරනවා තමයි. නමුත් මේ චිත්‍රපටය පෙන්නගන්න එක අපට සුන්දර සිහිනයක්. චිත්‍රපටය සාර්ථක වෙන එක, අසාර්ථක වෙන එක, දුවන එක, නොදුවන එක තීරණය කරන්නේ අපට කිසිම සම්බන්ධයක් නැති ප්‍රේක්ෂකයින්. ඒ නිසා ඒ තීරණය කැමැත්තෙන් හෝ අකැමැත්තෙන් අපට බාරගන්න වෙනවා. හොඳ චිත්‍රපටයක් සාර්ථකව ප්‍රදර්ශනය වෙනවා නම් මම හිතන්නේ නෑ කිසිම සිනමා ශාලාවකින් ඒක ගලවයි කියලා. චිත්‍රපටයට ප්‍රේක්ෂකයෝ අඩුයි නම් ඒ වරද බාරගන්න වෙන්නේ චිත්‍රපට අධ්‍යක්ෂවරයාට සහ නිෂ්පාදකවරයාටය. මේක අවදානම් වෙළෙඳාමක්. අපේ සිතුවිලි, මතිමතාන්තරවලින් විතරක් පුරවගෙන අපට මේ ගමන යන්න බෑ. ප්‍රේක්ෂකයෝ තමයි තීරණය කරන්නේ. මේක කටුක තත්ත්වයක්, අපට කියන්න බෑ 100% ක් අපේ නිර්මාණය හරි කියලා. මේ කටුක බව, බියජනක බව, වගේම සුන්දර අත්දැකීමුත් මම සිනමාවේ විඳලා තිබෙනවා. ඒ නිසා අද මම යම් කිසි හැදෑරීමක ඉන්නව. මේ වනකොට චිත්‍රපට 18 ක් කරලා තිබෙනවා. මේ අවදානම හැමදාමත් අපි විඳිනවා. මේක අපට විතරක් නෙමෙයි ලෝක සිනමාවේ බොහෝ නිෂ්පාදන අධ්‍යක්ෂවරුන්ට පවා බලපාන ප්‍රශ්නයක්.ඔබේ ඊළඟ නිර්මාණ ගැන සඳහන් කළොත්?අලුත් චිත්‍රපටයක් කරලා තිබෙනවා. නම ‘කොස්තාපල් පුඤ්ඤසෝම'. මේක හාස්‍යොත්පාදක චිත්‍රපටයක්. කොස්තාපල්ට රඟාපන්නේ මහේන්ද්‍ර පෙරේරා. ඔහුගේ බිරිය ලෙස දුලීකා මාරපන රඟපානවා.කොස්තාපල් පූඤ්ඤසෝමගෙන් පසු ඔබේ නිර්මාණ වෙනත් මඟකට හැරෙයි ද?ඔව්. ‘රන්කෙවිට - 2’ චිත්‍රපටයට සාර්ථක ප්‍රතිචාර ලැබුණොත් මගේ බලාපොරොත්තුවක් තිබෙනවා මීටත් වඩා තාක්ෂණික උපක්‍රම භාවිතා කරමින් රන්කෙවිට - 3’ චිත්‍රපටයකුත් කරන්න. ඒ විතරක් නොවෙයි මීට කලකට ඉහත මා විසින් අධ්‍යක්ෂණය කරන ලද ‘ගිනි අවි සහ ගිනිකෙළි’ චිත්‍රපටයේත්, ‘බහු භූතයෝ’ චිත්‍රපටයේත් දෙවැනි කොටස කරන්න මගේ බලාපොරොත්තුවක් සහ සූදානමක් තිබෙනවා. ‘ගිනි අවි සහ ගිනිකෙළි’ චිත්‍රපටයෙන් මා කතා කළේ දේශපාලන වටපිටාවක් සමඟ පාතාලයේ ක්‍රියාකාරකම් ගැන. මට හිතෙනවා මේ මාතෘකාව සර්වකාලීනයි කියලා. ඒ නිසා නවමු මුහුණුවරකින් නැවත එවැනි නිර්මාණයක් කළොත් හොඳ ප්‍රතිචාරයක් ලැබේවි.ඉතිහාස කතා ඇසුරින් ගොඩ නැඟුණු චිත්‍රපට පසුගිය කාලයේ බොක්ස් ඔෆිස් වාර්තා තබමින් තිරගත වූවා. ඔබට අදහසක් නැතිද එවැනි චිත්‍රපටයක් කරන්න?පසුගිය කාලයේ ප්‍රේක්ෂකයෝ අතර අතිවිශාල ජනප්‍රසාදයක් මේ චිත්‍රපට ලබා ගත්තා කියන එක මම දන්නවා. මගේ හිතෙත් ආසාවක්, කැමැත්තක් ත‍ිබෙනවා, එවැනි චිත්‍රපටයක් කරන්න. මේ වෙනකොට මම ‘පටාචාරා’ කතා පුවත ඇසුරින් තිර නාටකයක් ලියලා තිබෙනවා නව නිර්මාණයක් විදියට කරන්න. සිනමා නිර්මාණ කිහිපයකම ඉදිරි සැලසුම් කරගෙන යන නිසා කොයි නිර්මාණය ඉස්සර වෙයිද කියලා කියන්න බෑ. නිෂ්පාදකවරුන්ගේ කැමැත්තටත් අපි ඉඩදෙන්න ඕන නේ.ඔබ නැවත ටෙලිනාට්‍ය අධ්‍යක්ෂණයට යොමු වෙන්නේ නැත්ද?ටෙලිනාට්‍ය ක්ෂේත්‍රයට නැවත පාතබන්න නම් දැන්මම මගේ බලාපොරොත්තුවක් නෑ. මට හිතෙන්නේ මට හිමි සැබෑ මාධ්‍යය සිනමාව කියලයි. අනිත් එක වර්තමානයේ ටෙලි නාට්‍ය ක්ෂේත්‍රයේ දක්නට ලැබෙන ජරා ජීර්ණ, අවුල් සහගත වටපිටාව දැක්කම කොහෙත්ම ආයෙත් එතැන්ට යන්න හිතෙන්නෙ නෑ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082511</link>
    <topic>ගී මිහිර</topic>
    <author>ජෝජ් රොබ්සන් ද සිල්වා</author>
    <content>ගී මිහිරඅතින්වත් අත ඇල්ලුවේ නැහැ! අතින්වත් අත ඇල්ලුවේ නෑ කිසිම කිලුටක් තිබුණෙ නෑ ආදරය හැර හීනයකවත් කිසිම කිලුටක් තිබුණෙ නෑ ඔබට අමතක වෙන්න බෑ අපේ දුප්පත් ප්‍රථම ප්‍රේමය ඔබට අමතක වෙන්න බෑ ඔබට අමතක වෙන්න බෑ කුළුදුලේ කී මුල් ම වචනය පැටලෙද්දී ඔය සොඳුරු දෑසට නුඹත් මා ළඟ මං වගේ නිහඬයි බිම බලාගෙන ගොළු වුණේ ඒකයි නොඉඳුලේ හැඟුමන් තියාගෙන කාලයෙන් වියපත් වෙලා අප වෙන්වුණෙත් ආදරය හින්දාමයි සමුදෙන්න බැරි හමුණොවිත් ඒකයි හමුණොවිත් සමුදෙන්න බැරි ඒකයි ඔබට අමතක වෙන්න බෑ අපේ දුප්පත් ප්‍රථම ප්‍රේමය ඔබට අමතක වෙන්න බෑ ඔබට අමතක වෙන්න බෑපද රචනය - අමිල තේනුවරසංගීතය - දර්ශන රුවන් දිසානායකගායනය - අමරසිරි පීරිස්“ප්‍රථම ප්‍රේමය ගැනයි මේ ගීතයෙන් පවසන්නේ. බොහෝ විට “ප්‍රථම ප්‍රේමය‍” කියන්නේ ප්‍රකාශයට පත් නොවුණු ප්‍රේමයක් විය හැකියි. කවදාවත් ප්‍රායෝගික නොවූ ප්‍රථම ප්‍රේමය හයක් හතරක් නොතේරෙන වයසේදී කරන බොළඳ ප්‍රේමයක් කියලා කිව්වට එය තුළ මහා ආධ්‍යාත්මික බවක් මට හැ‍ඟෙනවා. සමාජ ආර්ථික, සංස්කෘතික, කුල වාද, ග්‍රහචාර, දේශපාලනය, රාගය, කුහකකම, වෛරය වැනි අද පවතින ඔය කිසිම දේකින් අපවිත්‍ර නොවුණු ප්‍රථම ප්‍රේමයක් පිළිබඳව කෙරෙන ආධ්‍යාත්මික ආවර්ජනයක් ලෙසින් තමයි මම මේ ගීතයේ පද රචනය කළේ. නූතන සාහිත්‍යකරුවාගේ වගකීම විය යුත්තේ මෙවැනි අපවිත්‍ර නොවූ සැබෑ ආදරය පිළිබඳ නිර්මාණ කිරීමයි කියා මට හිතෙනවා.”එලෙස පවසමින් මෙවර ‘ගී මිහිර’ ගෙනෙන්නට අප සමඟ එක් වන්නේ කවියකු සහ ගී පද රචක‍යකු වන අමිල තේනුවර යි. දශක එක හමාරකට ආසන්න කාලයක් පුරා මෙම ක්ෂේත්‍රයේ රැඳී සිටිමින් යහපත් සාහිත්‍ය මෙහෙවරක් උදෙසා සිය නිර්මාණ දායකත්වය සපයන්නට වෑයම් කරන අමිල ‘තටු බිඳුණු හදවතක්’ - ‘අත් අකුරු මල් වඩම’ - ‘හෝඩි පොතේ මනමාලි’ (කවි) - ‘ඔරායන්ගේ ප්‍රේම සක්මන’ (කෙටිකතා) - ‘සඳරැස් ඇඟිලි තුඩින්’ (ගීත) නමින් පොත් කිහිපයක් ම අපේ සාහිත්‍යයට එක්කර ඇති අතර ශ්‍රාවක සිත් ගත් ගී සංකල්පනා ගණනාවක ද හිමිකරු ය. පසුගියදා විකාශය නිමා කළ ‘අළු බඳුන’ රූපවාහිනී නාට්‍යයේ තේමා ගීතය වූ ‘විශ්වය විනිවිඳ මන්දාකිණියම නුඹේ ඇසින් දකිමි’ ගීතය මෙන් ම දැනටමත් ශ්‍රාවකයින් අතර ජනප්‍රිය වී ඇති ප්‍රදර්ශනයට නියමිත ‘සමනල සංධ්වනීය’ චිත්‍රපටයේ තේමා ගීතය වන අමරසිරි පීරිස් ගයන “මට මගේ නොවන ආදරයක් තිබුණා” ගීතය අමිල ගී පද රචනයට දක්වන හැකියාව පිළිබඳ සාක්ෂි වේ. තමන් විසින් රචිත මේ දිනවල නිතර ඇසෙන “අතින් වත් අත ඇල්ලුවේ නෑ” ගීතය නිර්මාණය වූ පසු බිම අමිල අප සමඟ පැවසුවේ මෙසේ ය.“අපි ඉස්කෝලේ යන කාලේ කරුණාරත්න අබේසේකරත් “පාසලේදී මා දිහා නෙත් කොනින් හොරෙන් බලා - ඒ කියූ රහස් කතා නෑ සැබෑ වුණේ කියා ලිව්වේ මේ ඇත්තයි. ඒ කාලේ අපි ආදරය කළේ අතින් වත් අතක් අල්ලලා නොවේ. ආදරය හැර හීනෙකවත් අපවිත්‍ර හැඟීමක් තිබුණේ නැහැ.‍ ඒ ආදරවන්තයින්ගේ සිත් තුළ කිලිටි නොවුණු ඒ ආදරය ආධ්‍යාත්මිකයි මට නම්. මට වගේ ම ඇයටත්, ඔබටත් එවැනි ප්‍රථම ප්‍රේමයක් අමතක කරන්න බැහැනේ. ඒක ‘දුප්පත්’ ප්‍රථම ප්‍රේමයක් වෙනවා මගේ සංකල්පනාවේදී‍. මොකද එය අපට ‍ෙභෟතිකව ලැබුණු ප්‍රේමයක් නොවේ. බොහෝ විට භෞතිකව ලැබෙන ප්‍රේමය අප නොදැනුවත්වම අපෙන් සමුගෙන යනවා. මං ඉහතදී කියපු සමාජ සංස්කෘතික කතන්දර හේතු අතරේදී සැබෑ‍ ප්‍රේමය රැ‍ඳෙන්න ඉඩක් නැතුව යනවා. ඒ නිසා ම තමයි මේ ගීතයේ දෙවැනි අන්තරා කොටසේ දී ‘නොඉඳුලේ හැඟුමන් තියාගෙන - කාලයෙන් වියපත් වෙලා අප’ යනුවෙන් යොදා ගත්තේ. අපි වියපත් වුණේ කාලයෙන් මිස ආදරයෙන් නොවේ.”“හිමි නොවුණත් සමුදෙන්න බැරි ප්‍රේමයක් ආධ්‍යාත්මිකව පවතිනවා. ඒකයි මම කිව්වේ මේ ප්‍රේමය බොළඳයි කිව්වට ඒ ප්‍රේමය තුළ තියෙනවා ආධ්‍යාත්මික හරයක්. ඒ තුළ තමයි අපිට දාර්ශනිකව ආපසු හැරිලා බලන්න පුළුවන්කම ලැබෙන්නේ. අපි අනෙකා තුළ දිය වී යාමයි ආදරය කියන්නේ. එතැනයි නියම ආදරය තියෙන්නේ. සමහර විට මේ ප්‍රථම ප්‍රේමය අනිකා දන්නෙවත් නැති වෙන්නත් පුළුවන්. ආදරය ඒකපාර්ශිකයි කියන්නේ ඒ නිසානේ. මුලින් ම ගැහැනු ළමයෙක් ගාවට ගිහිල්ලා කතා කරන්න වත් බැහැ. දහසක් දේවල් කියන්න ගියත් දෙපා වෙව්ලනවා. මොනතරම් අහිංසක නොකිලිටි ආදරයක් ද ඒ, ප්‍රථම ප්‍රේමය.”“මං ‍විශ්වාස කරනවා. කෙනකුගේ චින්තනය සංකීර්ණ වෙන්න වෙන්න ප්‍රකාශනය සරල වෙනවා. අපේ ආදරය වෙනුවෙන් අපි ළඟ චින්තනයක් තියෙනවා. හැබැයි ඒ ආදරය පිළිබඳ තියෙන චින්තනය සරල නම් ප්‍රකාශනය සංකීර්ණ වෙනවා. සංස්කෘත වචන දැමූ කාටවත් නොතේරෙන ප්‍රකාශනයක් තමයි එතැනදී කෙරෙන්නේ. කෙසේ ‍වත් කාගේවත් ආදරය පිළිබඳ තියෙන හැඟීම් තව කාටවත් අන්සතු කරන්න බැහැ. ප්‍රථම ප්‍රේමය පිළිබඳ ආධ්‍යාත්මික මේ ආවර්ජනයත් එබඳුයි. කවියකුට තමයි ‍එය යම්තාක් දුරට හෝ කරන්න පුළුවන්.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082512</link>
    <topic>රන්මිහිතැන්න සිනමා ගම්මානය ‘සෙරන්ඩිබ් ස්ටුඩියෝ’ නමින්</topic>
    <author> අනුර ප්‍රේමලාල්</author>
    <content>රන්මිහිතැන්න සිනමා ගම්මානය ‘සෙරන්ඩිබ් ස්ටුඩියෝ’ නමින්‘රන්මිහිතැන්න’ මහින්ද රාජපක්ෂ ජාතික ටෙලි සිනමා උද්‍යානය මේ වසරේදී ‘සෙරන්ඩිබ් ස්ටුඩියෝ’ නම වාණිජ සන්නම් නාමය යටතේ නව මුහුණුවරකින් කටයුතු ආරම්භ කරන අතර මෙහි පළමු පහසුම් ලබන චිත්‍රපටය ‘බොම්බේ වෙල්වට්’ චිත්‍රපටයේ කටයුතු සුබ මොහොතින් පසුගියදා ආරම්භ කෙරිණි.මේ පිළිබඳ ඉකුත් (16) කොළඹ සිනමන් ග්‍රෑන්ඩ් හෝටලයේ පැවැති මාධ්‍ය හමුවේදී අදහස් දැක්වූ ජනමාධ්‍ය හා ප්‍රවෘත්ති අමාත්‍යාංශයේ ලේකම් ආචාර්ය චරිත හේරත් මහතා ‘මහින්ද චින්තන’ ජාතික ප්‍රතිපත්ති ප්‍රකාශයට අනුව වසර 2010 දී ආරම්භ වූ රන්මිහිතැන්න ටෙලි සිනමා උද්‍යානය වසර තුනකට පසුව තව තවත් පහසුකම් ලබා දෙමින් හම්බන්තොට දිස්ත්‍රික් සංවර්ධන කමිටුවේ සභාපති පාර්ලිමේන්තු මන්ත්‍රී නාමල් රාජපක්ෂ මහතාගේඋපදෙස් අනුව මෙසේ ‘සෙරන්ඩිබ් ස්ටුඩියෝ’ නමින් නව මුහුණුවරකින් කටයුතු ආරම්භ වෙන බව පැවසීය.දේශීය නිර්මාණකරුවන් සඳහා සිදුකරනු ලබන පහසුකම් සැපයීමේ ක්‍රියාවලිය උපරිම තලයකට ගෙන ඒම මෙන්ම විදේශීය සිනමා නිර්මාණයන් මෙරටදි රූගත කිරීම සඳහා අවශ්‍ය සියලු පහසුකම් සැපයීමේ කටයුතු පුළුල් කිරීමට ‘සෙරන්ඩිබ් ස්ටුඩියෝ’ කළමනාකාරීත්වය පුළුල් කොට තිබේ.‘බොම්බේ වෙල්වට්’ ඉන්දීය චිත්‍රපටය සඳහා සිදුකරනු ලබන පහසුකම් සැලසීම අදාළ නිර්මාණයට සහභාගි වන ශිල්පීන්ට ලබාදෙන නවාතැන් පහසුකම්, විදේශීය ශිල්පීන් හට ලබා දෙන ගුවන් ටිකට් පත් මෙන්ම රූගත කිරීමේදී අවශ්‍ය සියලු අවසර ලබාගැනීම් සඳහා සහයෝගය ලබාදීම, ආදි විවිධ අංශ ඔස්සේ ක්‍රියාත්මක වන ආකාරය හේරත් මහතා පැහැදිලි කළේය.මේ ව්‍යාපෘතිය තුළින් ටෙලි සිනමා උද්‍යානය හා පොදුවේ දේශීය කලා ක්ෂේත්‍රය වෙත පිරිනැමෙන ප්‍රතිලාභ ලෙස මේ නිර්මාණ උදෙසා ටෙලි සිනමා උද්‍යාන පරිශ්‍රය තුළ දළ වශයෙන් රුපියල් මිලියන 150 ක වියදමින් ඉදිවෙන පසුතල නිර්මාණ සිනමා නිර්මාණය හා බැඳි ජාත්‍යන්තර ප්‍රචාරණය හරහා ඉදිරියේදීත් ඉන්දීය සිනමා කරුවන්ගේ නොමඳ ආකර්ෂණයට පාත්‍රවීමට ඇති හැකියාව මෙන්ම මෙම ව්‍යාපෘතිය සඳහා දායකවන දේශීය ශිල්පීන් ලබන පරිචය දැක්විය හැකි බව මෙහිදී කියැවිණි.‘බොම්බේ වෙල්වට්’ චිත්‍රපටයේ අධ්‍යක්ෂ අනුරාග් කාෂි මහතා රිදීතිරයේ දැකුම්කලු අත්‍යාලංකාර රූප දර්ශන මැවීමට අවශ්‍ය පසුතල ශ්‍රී ලංකාවේ ඕනෑතරම් තිබෙන බැවින් මේ චිත්‍රපටය ශ්‍රී ලංකාවේ රූගත කිරීමට කටයුතු යොදාගත් බව පැවසීය. අනුර ප්‍රේමලාල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082513</link>
    <topic>SPORTS</topic>
    <author>ෆවුස් මොහොමඩ්</author>
    <content>SPORTSඉන්දියා පිලේ යොවුන් පිතිකරු දිනේෂ් කාර්තික් හා සුරූපි ස්කොෂ් ක්‍රීඩිකාවක වන දීපිකා පලිකාල් අතර පෙම් පළහිලව්වක් ඇතැයි වසරක පමණ කාලයක් තිස්සේ පැතිරි ගිය කට කතාව පසුගියදා සනාථ වුණා. චෙන්නායි නුවර ‘ජිම්’ එකක දී දෙන්නත් එක්ක හිතේ හැටියට පෙම් පිළිසඳරේ යෙදුණු බවයි දුටු අය කියන්නේ.පසුගිය පෙබරවාරි මාසයේ දීපිකා එක්සත් රාජධානියේ පුහුණුවීම් කටයුතුවල නිරතවෙද්දී දිනේෂ් කාටත් හොර රහසේ එහි ගිය බවත්, චැම්පියන් ලීග් ක්‍රිකට් තරගාවලිය එංගලන්තයේ පැවැත්වෙද්දී රාත්‍රී කාල‍යේ දෙන්නත් ලන්ඩන් අවන්හල් පුරා රස්තියාදු වුණු බවත් දැන් නම් හැමෝම දන්න දෙයක්.ඉඩක් ලැබෙන හැම මොහොතේම දීපිකාගේ ස්කොෂ් ක්‍රීඩාව ගැන සොයා බලන දිනේෂ් ඇගේ ක්‍රීඩා දිවියට විශාල සහායක් ලබා දෙන බව දීපිකාගේ මිතුරියන් පවසනවා.ලන්ඩන් ඔලිම්පික් ක්‍රීඩා උළෙලෙන් ලොව පුරා ප්‍රචලිත වූ බ්‍රිතාන්‍යයේ සුපිරි මැරතන් ක්‍රීඩක මෝ ෆාරා පසුගියදා යළිත් ක්‍රීඩා ලෝලීන්ගේ අවධානය දිනාගත්තා. ඒ මොස්කව් නුවර පැවැති ලෝක මලල ක්‍රීඩා ශූරතාවලියේ දී යළිත් රන් පදක්කම් ද්විත්වයක් දිනාගනිමින්.30 හැවිරිදි ෆාරාගේ දස්කම් අගයමින් නිවේදනයක් නිකුත් කළ බ්‍රිතාන්‍ය අගමැති ඩේවිඩ් කැමරොන් ෆාරාට නයිට් නාමයක් පිරිනැමිය යුතු බව පැවැසුවා.‘නයිට් නාම පිරිනමන කමිටුව ෆාරාට නයිට් නාමයක් පිරිනැමීමට නිර්දේශ කරන්නේ නම් මා එය ඉතා ඉහළින් පිළිගන්නවා.’ අගමැතිවරයා එසේ පැවැසුවා.සෝමාලියාවේ උපන් ෆාරා ‍මීට වසර ගණනාවකට පෙර බ්‍රිතාන්‍යයේ පුරවැසිභාවය ලබාගත් අතර ඔහු මේ වනවිට බ්‍රිතාන්‍යයේ ජාතික වීරයෙක්.ඉන්දියා ක්‍රිකට් පිලේ හිටපු ආරම්භක පිතිකරු විරෙන්දර් සෙවාග් පසුගියදා යොවුන් ක්‍රීඩකයන්ට කියා සිටියේ තමා ගැන පළවන මාධ්‍ය වාර්තා ගැන සැළකිලිමත් නොවන ලෙසයි. දිල්ලි ක්‍රිකට් සංගමයේ ක්‍රීඩා කමිටු වැඩ මුළුවකට එක්වෙමින් ඔහු කියා සිටියේ ක්‍රීඩකයකු ‍හැටියට ඔහුට මාධ්‍යවලින් එල්ල වූ විවිධ ‍‍චෝදනා මෙන්ම ඇගැයීම් ද එතරම් තැකීමට නොගත් බවයි.ඔහු කියන්නේ ක්‍රීඩකයන් තමා ගැන අන් අය කියන දේවල්වලට අවධානය යොමු නොකොට ක්‍රීඩාවට පමණක් අවධානය යොමු කරන ලෙසයි.‘මම ජාත්‍යන්තර ක්‍රිකට් පිටියට පැමිණි මුල් අවදියේදී මටත් මාධ්‍යයෙන් සෑහෙන්න පීඩනයක් ආවා. ඒ අතර යහපත් වගේම අයහපත් විවේචනත් තිබුණා. මම ඒ දෙපැත්ත ගැනම වැඩි අවධානයක් යොමු කළේ නැහැ.’ ෂෙවාග් කීවා.අන්තර් ජාතික ටෙනිස් පිටියේ සුපිරි ක්‍ර‍ිඩිකාවක වන රුසියාවේ මරියා ෂරපෝවා සිය නම වෙනස් කිරිමට උත්සාහ ගන්නා බව පසුගියදා අන්තර්ජාල සමාජ වෙබ් අඩවියක සඳහන් වී තිබුණා. ව්‍යාපාර කටයුතු ගණනාවක්ම පවත්වාගෙන යන ෂරපෝවා ස්වීට් සුගර්පොවා නමින් රස කැවිලි නිෂ්පාදන සමාගමක හිමිකාරියක්.එනිසාම ඇය ඉදිරියේදි සුගර්පෝවා නමින් පෙනී සිටීමට තීරණය කර ඇති බවයි කියන්නේ. එය තම ව්‍යාපාරයේ ප්‍රවර්ධන කටයුතුවලට විශාල වාසියක් බවත් ෂරපෝවා ට්විටර් සමාජ වෙඩ් අඩවියේ සඳහන් කර තිබුණා.තද පැහැගත් වර්ණයන්ගෙන් යුත් මේ රසකැවිලි නිෂ්පාදන ව්‍යාපාරයට අමෙරිකානු ඩොලර් ලක්ෂ 5ක් ආයෝජනය කළ බවත් ඇය කියනවා. ෆෝබර් සඟරාවට අනුව ඇය මේ වනවිට අන්තර් ජාතික කෙළිබිමේ වැඩියෙන්ම මුදල් උපයන ක්‍රීඩිකාව ද වෙනවා.සිය පෙම්වතිය වෙඩි තබා ඝාතනය කළ බවට චෝදනා එල්ලවී සිටින දකුණු අප්‍රිකාවේ පැරාලිම්පික් ශූර ඔස්කාර් පිස්ටෝරියස්ගේ නඩුවේ තීන්දුව ලබන වසරේ මාර්තු මාසයට කල් ගිහින්.සිය චෝදනා තවමත් ප්‍රතික්ෂේප කරන පිස්ටෝරියස් පවසන්නේ ඔහු ඇයට වෙඩි තැබු‍වේ පිටස්තර පුද්ගලයකු ලෙසට වරදවා වටහා ගැනීම නිසා තම ආත්මාරක්ෂාවට බවයි.කොහොමවුණත් මේ සම්බන්ධව ඔහුට එල්ලවී ඇති චෝදනා බරපතළ වන බැවින් නඩු තීන්දුවේ දී පිස්ටෝරියස්ට අවාසි සහගත තත්ත්වයක් පෙනෙන්නට නැති බවයි හැමෝම කියන්නේ.එහෙත් පිස්ටෝරියස්ට විරුද්ධව සාක්ෂිකරුවන් 107 දෙනකුගේ ලැයිස්තුවක් පැමිණිලි පාර්ශවයෙන් ගොනුකොට තිබුණා.ඒ අතර ඔහුගේ හිටපු පෙම්වතියන් කිහිපදෙනෙක්, වෘත්තීය බොක්සිං ක්‍රීඩකයෙක් හා ඝාතනයට ලක්වූ තරුණියගේ මව හා සොයුරියන් ද සිටිනවා.නඩු තීන්දුව ප්‍රකාශයට පත්කිරීමේ දිනයක් නියම කිරීම පිස්ටෝරියස්ගේ සතුටට හේතුවක්.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082514</link>
    <topic>පුංචි තිරයෙන් නිවෙසට එන</topic>
    <author>ඉඳුනිල් වීරරත්න</author>
    <content>පුංචි තිරයෙන් නිවෙසට එනඅසිත පලිහක්කාර නම් ඔහු පුංචි තිරය ඔස්සේ නිතර අප නෙත ගැටෙන ‍නව පරපුරේ නළුවෙක්. නළුකමට අමතරව ගායකයකු, වාදකයකු ලෙස ද නමක් දිනා සිටින අසිත ‘සඳ දෝණී’ නමින් ඔහුගේම ගීත 16 ක සංගත තැටියක් සංගීත ලෝලීනට තිළිණ කර තිබේ.මාතර දික්වැල්ල දංදෙණිය විද්‍යාලයෙන් සහ රත්මලේ සද්ධර්මරාජ මහ විදුහලින් ප්‍රාථමික අධ්‍යාපනයත්, දික්වැල්ල විජිත මධ්‍ය විද්‍යාලයෙන් උසස් පෙළ කලා අංශයෙනුත් අධ්‍යාපනය හැදෑරු ඔහු අද වෘත්තියෙන් දික්වැල්ල ප්‍රාදේශීය ලේකම් කාර්යාලයේ සමෘද්ධි සංවර්ධන නිලධාරියෙක්.වර්තමානයේ පුංචි තිරයේ නිතර දකින මුහුණක් ලෙස හැඳින්විය හැකි අසිත නව පරපුරේ රංගන ශිල්පියකු ලෙස ‘රසඳුන’ තුළින් අද ඔබ හමුවට එයි.“මම කලාවට සම්බන්ධ වුණේ පාසල් කාලයේදීමයි. එච්. ජී. ගුණසේන විදුහල්පතිතුමා ‘පියකු වූවා පමණි දුවකට’ කියන පාසල් නාට්‍යයට මාව යොමු කිරීම තමයි මගේ මේ ගමනේ ආරම්භය. පාසල් ගමනින් පස්සෙ අජිත් මුතුකුමාරණ ගේ ‘සකුරා’ සංගීත කණ්ඩායමට ගායකයකු සහ ඔක්ටපෑඩ් වාදකයකු ලෙස සම්බන්ධ වෙලා කටයුතු කළා. ඉන්පස්සෙ ගුණදාස කපුගේ මහතාගේ පුතා මිත්‍ර කපුගේ මෙහෙයවූ ‘ගුණරේන්’ සංගීත කණ්ඩායමට සම්බන්ධ වුණා.මේ අතර තමයි අජිත් මුතුකුමාරණ මගේම ගීත නිර්මාණ ටිකක් එළිදක්වන්න කියන යෝජනාව කළේ. ඒ අනුව මගේ ගීත 16 ක් ඇතුළත් ‘සඳ දෝණී’ සීඩී තැටිය මම නිකුත් කළා. චන්ද්‍රදාස ප්‍රනාන්දු, වසන්ත මනෝජ්, වජිර සහ සමින්ද මෙහි ගීත රචනා කළ අතර අමිලා නදීෂානි යුග ගායනයෙන් එක්වුණා.”අසිත ගායකයකු ලෙස කලා ලොවට පිවිසි නමුත් අද වන විට ඔහු වඩාත් ජනප්‍රිය නළුවකු ලෙසයි. ඔහු ටෙලිනාට්‍ය ක්ෂේත්‍රයට පිවිසීමත් හරි අපූරු කතාවක්.“සමන් සොයිසා සහ ලීල් ආනන්ද ගජනායක කියන නිර්මාණ ශිල්පීන් ටෙලිනාට්‍යයක් කිරීම සඳහා දර්ශන තල සොයාගෙන අපේ ප්‍රදේශයට ආවා. මම එම ප්‍රදේශයේ සමෘද්ධි නියාමකවරයා නිසා ඔවුන්ට අවශ්‍ය තොරතුරු සපයා උදවු කරන්න මට සිදුවුණා. මගේ ගෙදර තියෙන්නෙ ලස්සන වැවක් අසල. ඒ සුන්දර පරිසරය දැකපු ඔවුන් එහි ‘මනුගේ ලෝකය’ කියන ටෙලිනාට්‍යය රූගත කිරීමට කැමැති වුණා.මම පාසල් වේදිකාවේ රඟපාන දවස්වලම තමයි මට ටෙලිනාට්‍යවල රඟපෑමේ ආසාව ඇතිවුණේ. ඊට පස්සෙ මම බොහෝමයක් දෙනාගෙන් රඟපාන්න පුංචි හෝ අවස්ථාවක් ඉල්ලලා ඇතිවෙලා කලකිරිලා හිටියේ. එහෙම ඉන්න අතරෙදි තමයි ලීල් අයියා පුංචි කෑල්ලක රඟපාමු කියල යෝජනා කළේ. මම ආසාවෙන් හිටපු ඒ අවස්ථාවට මම කැමැති වුණා. ඒ අනුව ‘මනුගේ ලෝකය’ ටෙලි නාට්‍යයට වනගත ජීවිතයක් ගෙවන විල්සන් කියන චරිතය මම කැපවෙලා ආසාවෙන් රඟපෑවා. එය රූගත කිරිමට පැමිණි රොෂාන් අයියා මා සමඟ හිතවත් වුණා. ඉන්පසු දවසක ඔහු මට කතා කරල 'පබා ' ටෙලි නාට්‍යයේ රඟපාන්න අවස්ථාව ලබා දුන්නා. එහිදී ශාන්ත සොයිසා මහත්මයා, මහේෂ් රත්සර මහත්මයා, අඳුනාගන්න ලැබුණා. ඒ අනුව තමයි ‘පබා’ ටෙලි නාට්‍යයේ ‘ඇස්කොට්’ චරිතය රඟපෑවේ. එය තමයි මම ප්‍රේක්ෂකයන් අතරට ගිය පළමු ටෙලිනාට්‍යය.”එසේ ඇරැඹි රංගන චාරිකාවේ ඔහු රඟපෑ ප්‍රේක්ෂක මතකයේ රැඳුණු ටෙලි නාට්‍ය සහ චරිත රැසක්ම තිබෙනවා.‘පබළු’ ටෙලි නාට්‍යයේ ‘අසිත’, සපුමලී හි ගුණසෝම, රිදී සිත්තම් හි ඇක්මන්, ‘සඳා’ හි ‘සංඛ’, ‘මල් දෙවැට’ හි ‘ගිල්බට්’ එලෙස විකාශය වූ ටෙලි නාට්‍යවල චරිත.සනත් සමරනායක ගේ ‘සරණ සමනලී’, ඉරේෂ් ලොකු බණ්ඩාරගේ දුවන බාබර් හි බණ්ඩාර, සමන් ප්‍රනාන්දු අධ්‍යක්ෂණය කළ ‘සූරිය සුනෙර’ හි හිමිනමක් සහ අනෝරා වැහි ඉදිරියේ දී විකාශ වීමට තිබෙන ටෙලිනාට්‍යය.“මම පුංචි කාලයේ ඉඳලම කලාවට ආදරය කළා. ඒ නිසා තමයි මාව මේ තරම් දුර ගෙනාවේ. මට රංගනයෙන් ඉදිරියට එන්නට අත දුන්නු පිරිස බොහොමයක් ඉන්නවා.මගේ තාත්තා සිරිල් පලිහක්කාර, අම්මා ජී. සුරවීර ආරච්චි මගේ බිරිඳ අනුෂා විජේසූරිය, පුතා පසිදු සහ දුව චාතුර්යා මුලින්ම සිහි කරන්න ඕන මගේ කලා දිවියට ලබා දෙන සහයෝගය පිළිබඳව. ඊළඟට රොෂාන් පෙරේරා, ශාන්ත සොයිසා, මහේෂ් රත්සර, සනත් සමරනායක සහ විරාජ් රත්නායක මහත්වරුන්ට ස්තූති කරන්න ඕන මාව කලා ලෝකයට හඳුන්වා දුන්නාට. ඒ වගේම රැකියාවේ නියැළෙන ගමන් කලාවේ මේ තරම් දුරක් එන්නට අත දුන් හිටපු ප්‍රාදේශීය ලේකම් බන්ධුල රණවීර, වර්තමාන ප්‍රාදේශීය ලේකම් රන්ජිත මහත්වරුන්ට. සමෘද්ධි අංශයේ මූලස්ථාන කළමනාකාර තුමිය, දන්දෙණිය කලාපයේ කළමනාකාර තුමිය මාලනී මහත්මිය ඇතුළු සියලුම සමෘද්ධි සංවර්ධන නිලධාරීන්ටත් විශේෂයෙන් ස්තූතිවන්ත ‍වනවා.”ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082515</link>
    <topic>අනාගත පරපුරට අප ආදර්ශවත් විය යුතුයි</topic>
    <author>වසන්ත ජයසිංහ ආරච්චිගේ</author>
    <content>අනාගත පරපුරට අප ආදර්ශවත් විය යුතුයිසතිස්චන්ද්‍ර එදිරිසිංහසතිස්චන්ද්‍ර එදිරිසිංහයන් විවිධ ක්ෂේත්‍රයන්හි තම කුසලතාව ප්‍රකට කරන සොඳුරු කලාකරුවෙක්. ඔහු ටෙලිනාට්‍ය, වේදිකා නාට්‍ය හා සිනමාවේ රංගන ශිල්පියකු මතු නොව අධ්‍යක්ෂකවරයකු ලෙසද නියැළෙනවා.ඉන් නොනැවතී රට දැය සමය ප්‍රමුඛත්වයෙහි තබා සාරධර්ම, අධ්‍යාපනය පරිසරය හා කෘතවේදීත්වය යන සාධක තේමා කොට ගනිමින් දිවයින වටා යන මිහිඳු සංස්කෘතික පදනමේ සභාපති ලෙස සතිස්චන්ද්‍ර එදිරිසිංහයන් ගත් කතුවරයකු ලෙස මාර්ග උපදේශකයෙකු ලෙස සිය ඥානය සමාජගත කරන්න පටන් අරන්. එළැඹෙන සැප්තැම්බර් මස 07 දින සතිස්චන්ද්‍ර එදිරිසිංහයන් විසින් රචිත නවතම පුස්තක දොරට වැඩුම හා සුවඳ පත්ම උපහාර සම්මාන උ‍ලෙළ වෙනුවෙන් ඔහු හා කළ සංලාප සටහනයි මේ.මිහිඳු සංස්කෘතික පදනම අපි ආරම්භ කරන්න හේතු වුණේ නිදහස දිනූ රාජ්‍යයේ සාරධර්ම අධ්‍යාපනය, පරිසරය, හා කෘතවේදීත්වය කියන කරුණු ජනතාව මත තවදුරටත් වපුරවන්න ඕන කියන අදහසින්. ඒ නිසයි මීට අවුරුදු හතරකට ඉස්සරලා මේ පදනම අපි ආරම්භ කළේ.ඒ නිසා ම මේ ලක් දෙරණේ සුවහසක් මහජනතාව වෙත සේවාවන් කරන්න අපිට පුළුවන් වුණා. ඉතිං අවුරුදු හතරක් සපිරීම කියන කාරණාව නිසා ම මෙවර අභිනව ග්‍රන්ථ දොරට වැඩීම හා සුවඳ උපහාර සම්මාන උලෙළක් පවත්වන්න අපි තීරණය කළා.මීට පෙරදිත් මම කෘති කිහිපයක් ම රචනා කරලා බලාපොරොත්තු වුණේ ජනතාව තුළ, ළමා පරපුර තුළ සාරධර්ම ඇති කරන්න. ධනාත්මක සිතුවිලි ඇතිකරගෙන පෞරුෂය වර්ධනය කරගෙන ජීවත්වෙන්න අත්වැලක් සපයා දෙන්න. ඒ සඳහා මට ලැබුණු ප්‍රතිචාර හරිම ප්‍රශංසනීයයි. ඒ ලැබුණු ප්‍රතිචාරයත් සමඟ මම හිතුවා තවදුරටත් ලියන්න.එහි ප්‍රතිඵලයක් විදිහටයි මෙවරත් මම ‘මසුරන් ඔවදන්, සතුට ලැබීමට නම්, මිහිමවගේ දායාදය ආහාර’ කියන කෘති තුන වගේ ම ‘වඳුරු නුවණ, හොඳ පුතා, රත්තරන් දරුවෙක්, එළුවාගෙන් පාඩමක්, නරක මිතුරන් පිළිගන්න එපා’ කියන ළමා කෘති පහක් එළිදක්වන්නවත් කල්පනා කළේ. මෙය පමණක් සිදු නොකර අපේ රටේ විවිධ කලා ක්ෂේත්‍ර සඳහා තම සේවය අමිලව තිළිණ කළ කලාකරුවන්ට අගයන්නන් අපි හිතුවා. ඒ නිසයි සුවඳ පත්ම උපහාර සම්මාන ප්‍රදානයක් කරන්න අපි සූදානම් වුණේ.මෙතැනදි වේදිකාව, සිනමාව හා රූපවාහිනි ක්ෂේත්‍ර උදෙසා ඉටු කළ මෙහෙවර වෙනුවෙන් ප්‍රවීණ කලාකරු විජේරත්න වරකාගොඩ, සිරිල් ධර්මවර්ධන, සිංහල සාහිත්‍යය සහ සිනමා, ටෙලිනාට්‍ය කලාවේ උන්නතිය වෙනුවෙන් කළ මෙහෙවරට සෝමවීර සේනානායක, නිර්මාණශීලී චිත්‍ර කලාව වෙනුවෙන් කළ මෙහෙවරට ප්‍රවීණ කලා ශිල්පී පියරත්න හේවාබටගේ, විමල් ජයවර්ධන නර්තන කලා ක්ෂේත්‍රයේ කළ මෙහෙවරට ප්‍රවීණ නර්තන ශිල්පී චන්න විජේවර්ධන, සිංහල සංගීත ක්ෂේත්‍රයේත් ජන නැටුම් කලාවේත් උන්නතියට කළ මෙහෙවර වෙනුවෙන් ප්‍රවීණ කලාකරු රෝහණ බැද්දගේ යන කලාකරුවන්ට උපහාර සම්මානයක් පුද කරන්න අපි සූදානම්.අනාගත පරපුරට හැමවිටම අපි ආදර්ශවත් විය යුතුයි කියන තැන ඉඳන් හැමදාමත් මම වැඩකටයුතු කරන කෙනෙක්. මේ දරුවන්ගේ මනස යහසිතුවිලි වලින් පිරෙනවා නම් අපිට පැහැබර අනාගතයක් දකින්න පුළුවන්. මේ නිසයි දරුවන් සඳහා මම කෘති ලියන්න හිතුවේ.මීට පෙරත් මම එවැනි කෘති කිහිපයක් ම සමාජයට ලබා දුන්නා. අනෙක් කරුණ රටේ තරුණ පරම්පරාව වෙනුවෙන් ශ්‍රමික පරම්පරාව වෙනුවෙන් උපදෙස් දෙන්න, දේශන පවත්වන්න මට අවස්ථාව ලැබුණා. ඒ ලැබූ අත්දැකීම් හේතුවෙන් තවත් කෘති කිහිපයක්ම සමාජයට දෙන්න ඕන කියන අදහස තුළ නිරන්තරයෙන් මා සිටියා. අපේ රටේ පිදිය යුත්‍තන් පිදීම කියන කාරණාවත් එක්කයි. උපහාර සම්මාන ප්‍රදානයක් කරන්නත් අපි මූලික වුණේ.මෙවර අපි ප්‍රසංග මුහුණුවරකින් පොත් එළිදැක්වීමත් ‍උපහාර සම්මාන ප්‍රදානයත් සිදු කරනවා. මහාචාර්ය ජේ.බී. දිසානායකගේ ප්‍රධානත්වයෙන් මේ කලා කටයුත්ත සැප්තැම්බර් 07 දින සවස 03 ට පැවැත්වෙන්නේ කොළඹ ආනන්ද විද්‍යාලයීය කුලරත්න ශාලාවේදීයි.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082516</link>
    <topic>හොඳ ළමය වගේ මෙතන නම ලියන්නකො</topic>
    <author/>
    <content>හොඳ ළමය වගේ මෙතන නම ලියන්නකොදොඩම් යුෂ වීදුරුවෙන් හරි අඩක් පමණ බිවු නිල්මිණි සිය අප්‍රාණික අසරණ දෑස්වලින් හිස් බැල්මෙන් බලා සිටියාය. කිසිවක් තෝරා බේරා ගැනීමට හැකි තත්ත්වයක ඈ නොසිටින බව චමිලා වටහා ගත්තාය.“නංගී...” ඕ සෙමින් නිල්මිණිගේ කනට කෙඳිරුවාය.“මුහුණ දෙන්න නංගි... හැම දෙයක්ම හොඳ විදිහට සිද්ධ වෙයි...”ඒ වන විට පහත මාලයේ ඉතා වැදගත් යමක් සිදුවීමට පෙර සූදානමක් පැවැතියේය. ඉහළ පෙළේ නිලධාරීන් කීප දෙනෙක් ධනුක, වජිර හා සාකච්ඡා කරමින් උපක්‍රමශීලීව ප්‍රශ්නයට විසඳුමක් ලබා දෙමින් සිටියහ. ඉන් එක් අයෙක් වූයේ පොලිස් නිලධාරියෙකි. ධනුක, වජිර හා බොහෝ කලක් එක පතෙහි බෙදා හදා කමින් බොමින් සිටි සමීප මිතුරකු වූ ඔහු හොඳ පෙර සූදානමකින් පසු වූවේය.චමිලා ඔවුන් අතරට ආවේ කනස්සල්ල පුරවා ගත් මුහුණකින් යුතුවය. අසරණියගේ දුක්මුසු විලාසය ගැන තවදුරටත් සිතීමෙන් හෝ ඒ ගැන සානුකම්පිතව බලන්නට යාමෙන් සිදුවන්නේ ධනුක පමණක් නොව සිය සැමියා වූ වජිරත් අමාරුවේ වැටීම පමණකි. ධනුක ඇයට දයාබර ස්වාමියකු වන්නේ නම් නිල්මිණිට සිදුවන්නේ අතීතය හා සිය පෙම්වතා අමතක කර ඔහුගේ බහට අවනත වීම පමණකි. හොඳ සැමියකු ලැබීමෙන් හා අනේක සැප සම්පත් විඳීමෙන් නිල්මිණි ඔහුට ආදරය කිරීමට පෙලඹේවි යැයි චමිලා කල්පනා කළාය.“කොහොම ද?”ධනුක වහා ඇගේ සමීපයටම ගියේ නොඉවසිල්ලෙනි. එකවරම පිළිතුරක් නුදුන්න ද චමිලා මඳ සිනහවක් නඟන්නට වෑයම් කළාය.“කියන්නකො... දැන් නිල්මිණිට කොහොම ද?”“කියන්න අමුතු වෙනසක් නැහැ ධනුක, කරන දෙයක් ඉක්මනට.”“ඒ මොකද? නිල්මි මට කැමැති නැහැ කියල ද කියන්න හදන්නෙ?”“නැහැ නැහැ... ඒ ළමය ඉන්නේ අසනීප තත්ත්වයෙන්... හරියට කල්පනාවක් නැහැ වගේ...”ධනුකගේ මුහුණ එකවරම අඳුරු වී ශෝකයෙන් බර විය. ඈ මේ දුක් විඳින්නේ නිරපරාදේ නොවේ ද? නිල්මිණිගේ ආදරය බලෙන් ලබා ගැනීමට නොහැකි බව ධනුකට පැහැදිලි නමුදු දැන් ඉතිරිව ඇත්තේ ද ඒ දෙය කිරීමට පමණි. ඇය ළයට තුරුළු කර මේ වේදනාව හා සෙනෙහස කියා දීමට ඇත්නම්... ඔහු පසුතැවිලි වූයේ වරක් දෙවරක් නොවේ.“ධනුක.”පොලිස් මිතුරා ඔහුගේ උරහිසට තට්ටු කළේ ඒ අදහස් හඳුනාගත් අයුරින්ය. ධනුකගේ දුක්මුසු බව හා පරාජිත බව ඒ සියල්ල සනාථ කළේය.“කලබල වෙන්න එපා... ඕනවට වැඩිය හිතන්න යන්නත් එපා... තේරුණා ද? පටන් ගත්ත නම් අවසන් කරන්න ඕන බව දන්නවනේ?”“ඔව්. එහෙම කරමු.” ධනුක සුසුමක් හෙළුවේය. ඈ පිළිබඳව නැ‍ඟෙන ආදරය යටපත් කරගෙන දැඩි අනුකම්පාවක් පිබිද ඇති බව ධනුක වටහා ගත්තේය. ජීවිතය තිබෙනතුරා මේ අහිංසක හදවතට වේදනාවක් නොදීමටත් ධනුක සිත හදාගෙන අවසන් කළේය.“කල්පනා කර කර ඉන්න වෙලාව නාස්ති කරල බැහැ පෙරකදෝරු මහත්තයා... දැන් ඕන ක්‍රියාව, තේරුණා ද?”“මට මේ දේ නොකර ඉන්න තිබුණ වජිර.” ධනුකගේ මුවින් පිටවිය.“ඔව් අනිවාර්යයෙන්ම...”වජිරගේ ක්ෂණික පිළිතුර විය. දෙඅත් බැඳගත් ඔහු හිස වනමින් තව දුරටත් එයට බැරෑරුම් බවක් ගෙන දුන්නේය.“නමුත්. දැන් ඒකට වෙලාව නෙවෙයි. තේරුණා ද?”වජිර කියන එක හරි ලලන්තගේ ගැඹුරු හඬ නැඟී ආවේය.“දැන් ළිඳට පැන්නා... වැටුණා නෙවෙයි. පැන්න විදිහටම ගොඩට එන්නත් ඕනෑ.”“අපි ඔක්කොම බේරෙන්න නම්? ධනුක මේ කෙල්ලව කැමැති කරව ගන්නම ඕනෑ.”“කවදාවත් නිල්මි කැමැත්තෙන් මාව මැරි කරන්න සූදානම් නෑ.”“එහෙම කියලා බැහැ. එක්කෝ හොඳින්. නැත්නම් නරකින්. මේක භයානක සෙල්ලමක්.”“හරි... අපි කොහොම හරි නිල්මිණිගෙ අස්සන ලබා ගත්තොත් මේ ප්‍රශ්නය තරමක් දුරට නිරාකරණය වෙනවනේ...”“තරමක් දුරට? ඇයි තරමක් දුරට? එහෙනම් ප්‍රශ්නයක් ඇත්තෙම නැහැ... නිල්මිණි ඔයාගේ වයිෆ්... නීත්‍යානුකූල බිරිය...”චමිලා නිල්මිණිව ළයට තෙරපෙන පරිදි වත්තන් කරගෙන සිටියාය. ධනුක පෙනෙන්නට නොසිටීමෙන් ඇයට යළි බියක් හෝ නොසන්සුන්තාවක් හට ගැනීමට අවස්ථාවක් උදා නොවූයේ ඒ වන විටත් නිල්මිණි පසුවූයේ ප්‍රකෘති සිහියෙන් නොවන නිසාය. ඔසවාගෙන මෙන් ඈ කැටිව ආ චමිලා සුව පහසු ලෙස වාඩි වීමට ඉඩ සලසා තමුන් ද ඇය සමීපයේ වාඩි වූවේ ඇගේ ආරක්ෂාව තර කරන අයුරිනි. දෙඇස් පියාගෙන චමිලාගේ උරහිසට වාරුව සිටි යුවතියගේ මුහුණ සුදුමැළි වී ඇදී ගොස් තිබිණි. වරින් වර උස් පහත් වන ළය මඬල නිසා නොවේ නම් ඇය තුළ ප්‍රාණයක් තිබේදැයි කීමත් සැකසහිතය. මේ සියල්ල සැඟවී බලා සිටිනු විනා කළ හැකි අන් දෙයක් ධනුකට නොවීය. ඈ ඉතා සියුමැලි සුන්දර සුදු පියුමක් ලෙස ඔහු ඒ මොහොතේ දුටුවේය.ඉතා ඉක්මනින් කාලය ඇදී යන හෙයින් කළ යුතු දෑ ඒ හා වේගයෙන් කිරීම නුවණට හුරු බව ඒකමතිකව තීරණය වී තිබුණි.ධනුකගේ හිතවත් රෙජිස්ට්‍රාර් මහත්මියක සූදානමින් සිටියාය. කිසිදාක නොසැලෙන හා බියපත් නොවුණ ධනුකගේ හදවතේ සියුම් ගැස්මක් ඇතිවී තිබුණි. හේතු කීපයක් නිසා කෙමෙන් නැගී එන හද ගැස්ම පාලනය කර ගැනීමට නොහැකිව ඔහු මිතුරන් දෙස බැලුවේ මඳක් අසරණවය. වජිර මෑත්ව ඔහු සමීපයට පැමිණ උරහිසට සුරතින් තට්ටු කළේ අවබෝධයකිනි.නිල්මිණි අවට සිදුවන කිසිවක් ගැන කිසිඳු අවධානයක් යොමු නොකළාය. ඇගේ දෙනෙත් වරින් වර විවර වී යළි පෙර සේම වැසී ගියේය. චමිලා ඇගේ හිස පිරිමැද්දේ දැඩි වේදනාවකිනි.“එහෙම නම්...” රෙජිස්ට්‍රාර් මහත්මිය නැඟී සිටියේ සිනහමුසුවය. ජීවිතයේ ඉතාම වැදගත් සුන්දර හා තීරණාත්මක මොහොතක සියලු දෙනාම වික්ෂිප්තව ඔවුනොවුන් දෙස බලා සිටියහ. ධනුක පළමුව විවාහයට කැමැත්ත පළ කරමින් අස්සන් තැබීය. නිල්මිණි පෙර සේම නිහඬව සිටියාය.“අපි එයාව කලබල කරවන්න හොඳ නෑ.”“ඔව් යන්තම් පුරුදු අස්සන ලියාගත්තොත් ඒ හොඳටම ඇති.”“ඉස්සර වෙලා තවත් තැනක ලියවලා ඊට පස්සෙ පොතේ සයින් කර ගනිමු.”“බැරි වෙලා පොතට හානියක් කරයි ද දන්නෑ...”“නැහැ එයා මේක විවාහය කියල දන්නෙ නැහැනේ, ඒක කරගන්න චමිලට බාර කරමු.”මුණු මුණු හඬින් රහස් සංවාද කීපයක් හුවමාරු වීමෙන් අනතුරුව කිසියම් එකඟතාවකට පැමිණීමට සියලු දෙනාටම හැකි විය. චමිලාට ඒ වගකීම කැමැත්තෙන් හෝ අකැමැත්තෙන් බාර ගැනීමට සිදුවී තිබේ. ඕ හිස ඔසවා සිය සැමියා වජිරගේ මුහුණ බැලුවේ අවසර පැතීමටය. ඔහු හිස වැණුවේ අන් දෙයක් කීමට හෝ ක්‍රියාවට නැංවීමට නොහැකිවය.“නිල්මි... අපි ගෙදර යමු නේද?”“ගෙදර?”ඇගේ ප්‍රාණවත් හඬින් චමිලා පමණක් නොව අන් අය ද කම්පා වූහ.“ඔව්... ඔයාට ඕන ඉක්මනට ගෙදර යන්න නේද?”“මට ගෙදර යන්න ඕනෑ...”“එහෙම නම් මේ කොළේට ඔයාගේ අස්සන ගහන්නකො හොඳ ළමය වගේ... එතකොට අපිට ගෙදර යන්න පුළුළුන්.”“අස්සන?”ඈ යමක් තේරුම් ගැනීමට උත්සාහයක යෙදුණාය.“නම... නම...”වජිර අතින් පයින් රහසින් සංඥා ක‍ෙළ්ය.“ඔව්... ඔයාගේ නම ලියන්නකො. ඔයා වෙනදට ඉස්කොලෙදි ලියන විදිහට.”කෙනෙක් ඇය අත පෑන රැඳවූවේය. නිල්මිණිට ඒ කිසිවක් ප්‍රකෘති ලෙස සිහියට නඟා ගත නොහැකිය.“හා... හොඳ ළමය වගෙ මෙන්න මෙතන නම ලියන්නකො...”චමිලා හිස් කොළයක ඇගේ පෑන රැඳි සුරත රැඳවීය. නිල්මිණි දිගට සිටින සේ ඉරක් ඇඳගෙන ගියාය.“එයාට ටිකක් මතක් කරල දෙන්න. තවත් ප්‍රමාද කරන්න බැහැ...”ධනුක මුහුණේ නැඟුණ දහදිය බිඳු පිසදා ගත්තේය. චමිලාගේ සුන්වූ බලාපොරොත්තු සහිත දෑස යළි වජිර ළඟ නැවතිණි.“චමී... ට්‍රයි එගේන් ට්‍රයි එගේන්...”චමිලා නිල්මිණිගේ නළල තෙත රෙදි කඩකින් පිස දැමුවාය. ඕඩිකොලෝන් සුවඳක් පැතිර ගියේය. නිල්මිණි මුහුණට දැනුණ සිසිලසින් දෙනෙත් හැර බැලුවාය.“නංගී... ඉක්මනට ගෙදර යන්න ඕන. සුරංග අයිය එහෙම බලාගෙන ඇති...”“සුරංග... අනේ!”“හා! හා! අඬන්න එපා මේ කොළේ අස්සන් කළා නම් ඉක්මනට සුරංග ළඟට යන්න පුළුළුන්...”“මේ... මම ඉන්නෙ කො... හේද?”“අ... ආ... හොස්ටල් එකේ... ඉක්මන් කරන්න නංගි... සුරංග තරහ වෙයි... මෙතන... ඔයාගෙ නම...”නිල්මිණි තමාගේ අස්සන රැඳවූයේ ඒ අයුරින්ය. අව සිහියෙන් සිදුවුවද ඇය ඒ මොහොතේ ධනුකගේ නිත්‍යනුකූල බිරිය බවට පත්වී සිටියාය.“අපි නිල්මිණිව ප්‍රයිවට් නර්සිං හෝම් එකකට ඇඩ්මිට් කරමු...”“ඔව්... එයා හරිම වීක්. අපේ මධුරසිංහගේ හොස්පිට්ල් එකට ගෙනියමු...”නිල්මිණි පෞද්ගලික රෝහලකට ඇතුළු කර ආහාර ලබාදීමට පිළියෙල වූයේ ඇගේ තත්ත්වය සුබදායක නොවූ නිසාය. තමා සිටින්නේ කොතැනක කොහේදැයි නොදැන, අනුන්ට රිසි දෙයක් කිරීමට සිය අප්‍රාණික සිරුර බාර කර නිල්මිණි ඔහේ වැතිර සිටියා පමණි. සැනසීමක් හදවතේ මෙතෙක් වේලා අරක්ගෙන තිබු උසුලාගත නොහැකි බර සැහැල්ලු වූවාට පසු පිරිස සිටියේ නව ජීවයක් ලද ලෙසින්ය. ඉතා සුව පහසු කාමරයක, යහන්ගතවූ නිල්මිණිගේ රැකවරණය සඳහා චමිලා කැමැත්තෙන්ම ඉදිරිපත් වූවාය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082517</link>
    <topic>ඔබ කැමැති ගීතය</topic>
    <author>ජෝජ් රොබ්සන් ද සිල්වා</author>
    <content>ඔබ කැමැති ගීතයමාලඹේ ශානිකා, කරුවලගස්වැව අෂිනි හිමාෂිකා, ගාල්ලේ පබා සහ තේජා, මීගමුවේ නුමායා ප්‍රදීපානි, අම්බලන්ගොඩ උපේකා, උෂානි, කවිනි, නිපුණි, තරුෂි, මිනුවන්ගොඩ විෂ්මි, රෝෂිනි, බෝකුන්දර බිනාරි, ගම්පොළ ඉමල්ෂා, නෙලිගම ධනූෂිකා ඕෂදී, දුනගහ සඳු, නාවල පෙරේරා ඉල්ලු ගීතයයි මේ.රැවටුණ තරම්රැවටුණ තරම් ඔබ හින්දා මං කවුරුත්ම දන්නේ නෑ තවත් කඳුළක තරම් දැනුණා හොඳින් සමුගත්ත දා ඔයා මගෙන් වැරැදි කරලා ඔයා හැමදා මට වැරදිකාරයා කියා වෙන් වී ගියත් රිදවා එදා අමනාප නෑ වුණේ කිසිදා හැමදාම ඔබ මාගෙ පවසා තුරුලේම උන් කාලේ පෙරදා දැනුණේම නෑ ඔහුගෙ කියලා හිතුවේම ඔබෙ වෙන්න මතු දා පිළිගන්න අදි මදි කළා මගේ පණ ඈත යනු දැකලා වැරදි කරලා ඔයා හැමදා මට වැරදිකාරයා කියා වෙන් වී ගියත් රිදවා එදා අමනාප නෑ වුණේ කිසිදා හිත කීරි ගැහිලාම රිදුණා ඔබ දන්නේ නෑ නේද මේවා මට යන්න බෑ මතක හැරදා ඔය වාගෙ දුර ඈත පියඹා හිනැහෙන්න අමතක වුණා මතක් වෙන වාරයක් පාසා වැරදි කරලා ඔයා හැමදා මට වැරදිකාරයා කියා වෙන් වී ගියත් රිදවා එදා අමනාප නෑ වුණේ කිසිදා  පද රචනය - සජිත් විනෝද් චතුරංගසංගීතය - කේෂාන් පෙරේරාගායනය - රුවන් හෙට්ටිආරච්චිඈත පැලේ ඉඳඈත පැලේ ඉඳ රෑ කියූ කවි පාළු රැයේ ඇසුණා බාල වියේ අප යාළු මිතුරු කම හිතට හොරා දැනුණා නින්ද නැතේ නෙත තුන්යම රෑ බාල බොළඳ නෑනෝ බාල ස‍ඳේ රුව නෙත ළඟ උන්නත් අතට දුරයි නෑනෝ බණ්ඩි කරල් වී කිරි වදිනා සේ ළෙන්ගතු හිත බෝමා අලුත ගෙනා මනමාලිය වන්නට මට පින් නැති සේමා  පද රචනය - ආචාර්ය අජන්තා රණසිංහසංගීතය - ප්‍රේමසිරි කේමදාසගායනය - මාලනී ෆොන්සේකා සමඟ ටී. එම්. ජයරත්නහිරුගේ තරුගේ රශ්මියහිරුගේ තරුගේ රශ්මිය පරදා සඳකැන් සේ මට සිසිල දුනී මා යන ගමනට අත්වැල සපයා ඔබ දුන් ශක්තිය වාරු වුණී අටුවා ටීකා උපමා කුමට ද දිවියෙ දෙවැනි මව ඔබම වුණී ඔබ ලද මා හද උදම් අනන්නේ අද දින ඒ හැම නිසා වෙනි ඇයි මේ ලෙස බැඳුණේ - මගෙ දිවියට ළඳුනේ අදහනු බෑ සෙනෙහේ - කෙලෙස ද විඳගන්නේ සමනල තටුවක සුවය ලබා දී මා හද සුවපත් කරනයුරු සුකොමළ දෑතට බැර බර අරගෙන මා නිදහස් කොට තබනයුරු මා සැනසෙන විට ඔබ සැනසෙන හැටි බලා හිඳිමි නෙත් තිබෙන තුරු මගෙ දිවි ගමනට අත්වැල වාරුව සපයනව ද මා මියෙන තුරු මනේ ගිම් නිවුණේ - ඔබෙන් ය ප්‍රිය ළඳුනේ මා පසුපස වැටුණේ - පතා පැමිණි ලෙසනේපද රචනය - රෙයාෂිනි ශාක්‍යා මුණසිංහසංගීතය - ස්ටැන්ලි එම්. ප්‍රනාන්දුගායනය - පුන්සිරි සොයිසාසංයුක්ත තැටිය - “සමනල තටුවක්”සීතල සිතුවිලිසීතල සිතුවිලි උණුසුම් සුසුමෙන් සුවපත් කළ ළබැ‍ඳේ ජීවිත කතරට සිහිලැල් පිනිබිඳු ඉසිමින් පෙර මං කී නිරි‍ඳේ මුවරද විසිරෙන මිහිරිම සෙනේහයෙන් මා හද සුවඳින් පිරූ හැටී ගිනියම් සැඬ හිරු දෝතින් මුවා කරන් සුවබර සෙවණැලි හැදු හැටි නොසිතූ මොහොතක නොමියෙන විලාසයෙන් ඉරණම ඔබ ළඟ රැඳුණු හැටි වැලපෙන පැලකට මල් කැන් දෝත දරන් හෙට ගැන උරුමය ගෙනා හැටි  පද රචනය - නිලාර් එන්. කාසිම්සංගීතය - නවරත්න ගමගේගායනය - රූකාන්ත ‍ගුණතිලක සමඟ චන්ද්‍රලේඛා පෙරේරාටෙලි නාට්‍යය - ‘සෙනුරි’ජනප්‍රිය නවකතාකරු කරුණාසේන ජයලත්ගේ 19 වැනි ගුණානුස්මරණය ඊයේට යෙදුණි. ජයලත්ට උපහාර පිණිස ඔහු විසින් රචිත මෙම ගීතය පළ කරමු.ජීවන විල මැදජීවන විල මැද වැජඹෙන කැකුළකි රූබර වූ යුවතී තී මට තී මට කියමින් බිඟු පෙළ ඇය අවටම රඟතී ළහිරු රැසින් පිබිදෙන පියුමින් රොන් බී මත්වුණ බඹරා මියුරු හඬින් කී ගී නවතා යයි පියුමේ හද අඹරා නෑ එන පාටක් නෑ එන පාටක් ළතැවෙයි පියුම අනේ හා මට කෑමක් හා මට කෑමක් තවෙකෙක් බඳිති සෙනේ අවරට යන හිරු සවසට බැස යයි ගුම් නද දැන් නොඇසේ රසයට රැවටුණු නෙළුම ද හැකිළෙයි පුන් සඳ දැක අහසේ ඒකයි දෛවය නෙළුමේ ඒක ද යුවතියගෙත් දෛවේ දාකයි දෙකකයි පමණයි විසිතුර එය ජීවන මහිමේ  පද රචනය - කරුණාසේන ජයලත්සංගීතය - එම්. කේ. රොක්සාමිගායනය - විශාරද සුජාතා අත්තනායකපණ නල සුළඟටපණ නල සුළඟට මුසුවන අවසන් නිමේෂයේ එකම වරක් ඔබ ඇවිදින් යනු මැන හද තුළ රැඳි දුක් නිවා ප්‍රියේ ආදරයේ රස සිහින සැබෑකර හදවත් එක්කළ ‍යොවුන් විය රස තැන් අද නැත මා තනි වී ඇත සැමරුම් පමණයි අතීතය දෑස වසා බැඳි තිමිර මුදා හැර සෙනෙහස පුද දුන් ප්‍රියාවිය ඔබ අද කොතැන ද මා තනි වී ඇත කිම දෙතැනක අපි දයාවිය  පද රචනය - ඇන්ටන් ජේ. ප්‍රනාන්දුසංගීතය - ලක්ෂ්මන් හිල්මිගායනය - විශාරද එඩ්වඩ් ජයකොඩිගී ඉල්ලා මේ අයත් එස්. එම්. එස්. එවා තිබුණා.ජාඇළ ඉන්ද්‍රසාර හිමි, පැල්මඩුල්ලේ ටකේෂි නිහාරා, නිමේෂා, වැල්ලවත්තේ සෝමලතා මැණිකේ, හේමමාලි, කෑගල්ලේ තුෂාරි, මාකොළ අනූපමා, මහඉඳුරුවේ සුජාතා, බත්තරමුල්ලේ නිපුණි, වත්තල මෙතුෂා සෙව්වන්දි, දොඩන්දූවේ නුවන් ගමගේ, රත්නපුර අනුත්තරා, සීදුවේ නදී කුමාරි, මාතර සෂිනි කෞමිණි, මිනුවන්ගොඩ නිපුණි සඳමාලි, සඳුනි රත්නමාලි, හෝමාගම නවෝද් ප්‍රවීන්, අග්බෝපුර ප්‍රියංකර, හොරණ කැලුම් මධුෂංක, ඉබ්බාගමුවේ සහන් බණ්ඩාර, අරනායක රෂිකා ලක්මාලි, බියගම නිලක්ෂි ඉමේෂිකා, සියඹලාපේ ප්‍රබෝධා, දීගල්ලේ එරන්ද සහ නිල්මිණි, පාදුක්කේ නන්දන, කොස්ගම නිකිණි, කෝට්ටේ ෂානුකි තමාෂා, අවිස්සාවේල්ලේ ශාලිකා ප්‍රසාදි, දොම්පේ මලින්ද, පාණදුර අමල්කි සදීරා, නිෂාදි, කොට්ටාවේ තරින්දුනි, හඳපාන්ගොඩ නෙත්මි, ඒකල විජිනි, කුරුණෑගල චන්දිම බණ්ඩාර, වැල්ලවත්තේ පත්මා කුමාරි, රිකිල්ලගස්කඩ අෂේන්, වතුමුල්ලේ මුදිතා, කළුතර ක්‍රිෂාන්, රංජිත්, බත්තරමුල්ලේ අනු, සිරිපුර චාලක, මහනුවර ඉසුරු සම්පත්, හොරණ ලක්මාල් ප්‍රියසාද්, කළුබෝවිල ජයනාත් ඉන්ද්‍රජිත්, බියගම නිලක්ෂි, රත්ගම දිනේෂිකා, කොස්ගොඩ නුවන්, ගම්පොළ ඉසුරු, වරකාපොල තරංග, කඩවත ඉෂාරා.නවතම චිත්‍රපට, ටෙලි නාට්‍ය සහ වේදිකා නාටය ගී “සිහින සඳැල්ලේ” පළ කරවා ගැනීමට කැමැති නම් george.robsondesilva@gmail.com විද්‍යුත් ලිපිනයට ඔබේ නිර්මාණ එවන්න.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082518</link>
    <topic>සිනාකතා</topic>
    <author>එඩ්වඩ්</author>
    <content>සිනාකතාරජිතාගේ සැමියා මිය ගියේ ඔහු රජයේ සේවයේ සිටියදීම ය. ඔහුගේ හදිසි මරණය හේතුවෙන් රජිතා පත් අසරණ තත්ත්වය පිළිබඳව අනුකම්පා කළ ඔහුගේ දෙපාර්තමේන්තු ප්‍රධානියා ඔහුගේ පාරිතෝෂිත දීමනාව හා වැන්දඹු වැටුප ඉතා ඉක්මනින් ඇයට ලැබෙන්නට සැලැස්සුවේ ය. දෙපාර්තමේන්තුවේ සුබසාධක සංගමය සාමාජිකයකුගේ මරණයකදී ගෙවනු ලබන මුදලට දෙපාර්තමේන්තු කාර්ය මණ්ඩලයේ සැවොම වෙත ලැයිස්තුවක් යවා සෑහෙන මුදලක් එකතු කොට එය ද ඊට එකතු කොට රජිතා හට භාර දුන්නේ ය.රජිතා අනපේක්ෂිතව ලද එම මුදලින් තම නිවෙසේ වහලයේ සිවිලිම අලුතින් නිම කොට නිවෙස මුළුමනින් ම පින්තාරු කළා ය‍. නිවෙසට නව වර්ණ රූපවාහිනියක්, අලුත් ශීතකරණයක් සහ සාලයට සෝෆා පුටු කට්ටලයක් ද මිලදී ගත්තා ය.සති අන්තයේ නිවෙසට පැමිණි පුතා මේ වෙනස්කම් දැක මෙසේ ඇසීය.“මේ තරම් දේවල් කරන්ඩ අම්මට කොහෙන්ද සල්ලි?”උඹලෑ තාත්තට පින්සිද්ධ වෙන්ඩ ඕනෙ. ඒ මනුස්සයා මැරුණේ නැත්තං‍ මේ මොකවත්ම කරගන්ඩ ලැබෙන්නෙ නැහැ.” රජිත හැඟීම්බරව කීවා ය.  මධ්‍යම දුරකථන කාර්යාලයට ඉතාලියේ සිට ලක්ෂ්මන්ගෙන් ලැබුණු දුරකථන ඇමතුමක් එහි ක්‍රියාකරුවකු විසින් ලකීගේ ඉල්ලීම පරිදි ඔහුගේ හිතවතෙකු ව‍ූ ලාල් වෙත සම්බන්ධ කෙරිණ. ලකීගේ නොඉවසිලිමත් කටහඬ දුරකථනය ඔස්සේ ලාල් වෙත ගලා ආවේ ය.“ලාල් මචං මම ලොකු කරදරේක වැටිලා ඉන්නෙ. උඹට පුළුවන් ද මට වහාම රුපියල් පනස් දාහක් එවන්ඩ.” ලකී කීවේ ය.“මට උඹ කියන දේ හරියට ඇහෙන්නෙ නැහැ. මේ ලයින් එක හොඳටම දුර්වලයි” ලාල් කීවේ ය.“මට රුපියල් පනස්දාහක් වහාම එවපං. මට පුළුවන් මාසයක් ඇතුළත ඒ මුදල උඹට ආපහු ගෙවන්ඩ.” ලකී උස් ස්වරයකින් නැවතත් කීවේ ය.“උඹ කියන කිසි දෙයක් මට ඇහෙන්නෙ නැහැ. මට පස්සෙ වෙලාවක කතා කරනවද ලාල් කීවේ ය.මෙම දුරකථන සංවාදයට දුරකථන ක්‍රියාකරු මුල සිට ම සවන් දෙමින් සිටියේ ය.“ලයින් එකේ මුකුත් දෝෂයක් නැහැ. ඒක හොඳට ඇහෙනවා. ඉතාලියේ ඉන්න ඔබේ යාළුවා කියන්නෙ එයාට රුපියල් පනස් දාහක් එවන්ඩ කියල.” දුරකථන ක්‍රියාකරු ලාල්ට පැහැදිලි කළේ ය.“තමුසෙට එයාව හොඳට ඇහෙනවා නං, ඇයි තමුසෙ එයාට රුපියල් පනස් දාහක් යවන්නෙ නැත්තෙ?” ලාල් දුරකථන ක්‍රියාකරුට කඩා පනිමින් ඇසුවේ ය.  සතිපතා ලොතරැයි පතක් මිලදී ගැනීම පුරුද්දක් කරගෙන සිටි දැදිගම ලොතරැයි පතක් මිලදී ගෙන එය සුරක්ෂිතව සාක්කුවේ රඳවා ගනිමින් උදේනි හට මෙසේ කීවේ ය.“මට හොඳටම ෂුවර් මේ ලොතරැයියෙ පළමු වැනි තෑග්ග මට ඇදෙනවයි කියලා.”“උඹ කොහොමද ඒක හරියටම දන්නෙ?” උදේනි ඇසුවේ සාවඥ සිනාවක් මුවඟට නංවා ගනිමිනි.“මගෙ අත බලලා සාස්ත‍ර කාරයෙක් මේ ළඟදී කිව්වා මට ලොතරැයියකින් විශාල මුදලක් ලැබෙන්ඩ තියෙනවයි කියල. අනික ඊයේ රෑ මම දැක්ක හීනෙ හැටියට, මේ පාර මේ ලොතරැයිය මට ඇදෙන්ඩම ඕනෙ.” දැදිගම කීවේ දැඩි විශ්වාසයකිනි.“ඇත්තටම...” උදේනි සිතෙන් සිනා වෙමින් විශ්මය පළ කළේ ය.“ලොතරැයියෙ සල්ලි ලැබුණු ගමන් හන්දියෙ කඩ පේළියම මම සල්ලි දීලා ගන්නවා.” දැදිගම කීවේ ආඩම්බරයෙනි.“උඹ ඒක සල්ලි දීලා ගන්නෙ කොහොමද මම ඒක විකුණන්නෙ නැතිකොට?” උදේනි කීවේ ය.  තම වියපත් මව සමඟ චමරි, ගල්කිස්ස පැත්තේ සිට දෙහිවල හන්දියට යමින් සිටියා ය. තමන් දෙසට ඊගහක වේගයෙන් ඇදී එන බයිසිකල්කරුවකු දැක ඕ සිය මවත් ඇදගෙන ම ඉවතට පනිමින් මෙසේ කියා කෑ ගැසුවා ය.“තමුසෙට පොට්ට වෙලා ද ඕයි, ඔය විදියට ඇඟටම එන්නෙ?”“පොට්ට වෙලාද? පොට්ට වෙලා නං කොහොමද හලෝ මම හරියටම ඉලක්කෙටම ආවේ” බයිසිකල්කරු කීවේ ය.එඩ්වඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=av13082519</link>
    <topic>Bollywood News</topic>
    <author/>
    <content>Bollywood Newsතවත් උදෑසනක ‘ගැලක්සි’ නවාතැනින් පිටතට පැමිණියේ ලොවම හඳුනන සුපිරි තරුවක්. ඔහු, සල්මන් ඛාන්, හොඳින් හැඳ පැලඳගෙන තමන්ගේ නවීන පන්නයේ මෝටර් රථයට ගොඩවෙන්නට එද්දී ඔහු දුටුවේ සුපුරුදු පරිදි රසික රසිකාවියන් පිරිසක්. මේ යොවුන් රසික පිරිස සල්මන්ට අත් වැනුවේ මුව පුරා සිනාසෙමින්. රසික පිරිස දෙස බැලූ සල්මන් ඔවුනට අත වනමින් මෝටර් රථයට නැඟී පිටත්ව ගියා. වෙනදා නම් ‍සල්මන්ගේ මුහුණේ රැඳී තිබුණේ ප්‍රසන්න සිනහවක්. ඒත් එදා නම් ඔහු වෙතින් එබඳු සිනහ සපිරි මුවක් දකින්න ලැබුණේ නැහැ. ඔහු යාන්තමින් සිනාසී මෝටර් රථයට නැග ගත් බවයි හැමෝටම වැටහුණේ.‘සල්මන්ට මක් වෙලාද‍?’ රසික පිරිස එකිනෙකාගෙන් විමසන්නට පටන් ගත්තා. කුමක් හෝ පටලැවිල්ලක් සිදුවී ඇති බව සල්මන්ගේ ඉරියව් හඳුනන ඇතැමුන්ට සිතාගන්නට අපහසු වුණේ නැහැ. ඔවුන් සිතුවා නිවැරදියි. පසුදා ඉන්දීය මාධ්‍යවල සඳහන් වී තිබුණේ සල්මන් ගේ ජීවිතයට අතිශයින් ම සමීප කාරණයක අසුබදායි පුවතක්. ඔහු පෙම්වතියගෙන් වෙන් වීමට තීරණය කර ඇති බවයි, එහි සඳහන්ව තිබුණේ. සල්මන්ගේ පෙම්වතියව සිටියේ ලුලියා වැන්ටර්. ඇය රුමේනියානු ජාතික රුවැත්තියක බවත් එ‍රටෙහි ටෙලිනාට්‍ය නිළියක සහ වැඩසටහන් ශිල්පිනියක බවත් කවුරුත් දන්නවා. සල්මන් සහ ලූලියා ගේ ආදර අන්දරයට මුල පිරුණේ මෑතකදීයි. ඇය, ඉන්දියාවට පැමිණි මොහොතකදී සල්මන් මුණ ගැසුණු බවත් ඉන් පසුව දෙදෙනා පෙම් යුවළක් වූ බවත් ලොවටම රහසක් වුණේ නැහැ.සල්මන් - ලූලියා ප්‍රේමය ළඟඳීම කිරුළු පලඳින ලකුණුත් පහළ වී තිබුණා.‍ ඔවුන් දෙදෙනා විවාහ වන්නට ලැහැස්ති වන හැටියක් පෙනෙන්නටත් තිබුණා. විශේෂයෙන් ම, සල්මන්ගේ මවුපියන් වන සලීම් ඛාන් සහ සල්මා ඛාන් යුවළගේ ආශිර්වාදය ලැබීම නිසා මේ විවාහය ඉක්මනින් සිදුවනු ඇතැයි බොහෝ දෙනා බලාපොරොත්තු වුණා. ලූලියා, සල්මන්ට මුළු හිතින් ම ආදරය කළ බවක් ද දකින්න ලැබුණා. බොහෝ අවස්ථාවලදී සල්මන්, චිත්‍රපට රූගත කිරීම්වලට සහභාගි වෙද්දී ඒ දර්ශන තලවලට පැමිණෙන්නත් ලූලියා දැඩි කැමැත්‍තක් දැක්වූවා. මෑතකදී රූගත කෙරුණු ‘මෙන්ටල්’ සහ ‘ජායි හෝ’ චිත්‍රපටවල වැඩකටයුතුවලදී සල්මන් ගේ තනි නොතනියට පැමි‍ණ සිටියේත් ලූලියා යි. මේ රූගත කිරීම්වලින් පසුව ලද කෙටි නිවාඩුවකදී සල්මන් සහ ලූලියා බොහොම සැහැල්ලුවෙන් විනෝද ගමනක් ද ගියා. ඒ ගමනේද‍ි ඔවුන් දෙදෙනා සුන්දර මිටියාවතක මිහිර විඳගනිමින් සිටින අයුරු දැක්වෙන ඡායාරූපයක් අන්තර්ජාලයටත් එක්වී තිබුණා.සල්මන්ට ගැළපෙන සහකාරියක් ලැබී සිටින බවයි ‍ඔහුගේ මවුපියන් සතුටින් කියා සිටියේ. මෙතෙක් තනිකඩව සිටි තම පුතු නුදුරු දිනයකදී පිළිවෙළක් වනු දකින්නට ඔවුන් දෙදෙනා බලාපොරොත්තු සහගතව සිටියා. ඒ නිසයි, මෑතකදී ඔවුන් දෙදෙනාගේ ද ඇරයුමෙන් යුතුව අවන් හලකට පැමිණි ලූලියා, සල්මන් ද සමඟ රාත්‍රී භෝජන සංග්‍රහයකට එක්වුණේ. මේ සුහද මොහොතට දෙපාර්ශවයේ ම සොයුරු සොයුරියන් ද එක්ව සිටියා. ඒ වුණත් එතෙක් තිබුණු සුන්දර පරිසරය උඩු යටිකුරු වන්නට වැඩි දවසක් ගත වුණේ නැහැ. ඉන්දීය පුවත්පත්වල සහ අන්තර්ජාලයේ ඇතැම් වෙබ් අඩවිවල වරින් වර සඳහන් වුණේ ලූලියා දැනටමත් විවාහ වී සිටින අයෙකු බවයි. ඇයගේ සැමියා ජර්මන් ජාතික සංගීතඥයෙකු වන ‍මාරියන් මෝගා බවත් එම පුවත්වල සටහන් වී තිබුණා. මේ ආරංචිය විදුලි වේගයෙන් පැතිරෙද්දී ලූලියා කීවේ එය අසත්‍යයක් බවයි. කොහොම වෙතත් ඇගේ කතාව සල්මන්ගේ දෙමවුපියන් විශ්වාස කළේ නැහැ. ඔවුන් දෙදෙනා කියා සිටියේ විවාහක කාන්තාවක පුතුගේ මනාලිය වනු දැකීමට තමන් තුළ කැමැත්තක් නැති බවයි.මුලදී අනාගත ලේලිය ලෙසින් පිරිසිදු සිතින් ලූලියාව වැලඳගත් සල්මන්ගේ මව, ඇය ගැන පළවූ පුවත්වලින් පසුව ඇයව එකහෙළා ප්‍රතික්ෂේප කර සිටියා. සල්මන්ගේ පියා ද ඒ ‍මතයේ ම රැඳී සිටියා. මේ නිසා තම දෙමව්පියන්ගේ තීරණයට හිස නමන්නට සල්මන්ට සිදුවුණා. ඔහු ඉන්පසුව ලූලියාව මුණ ගැසුණේ නැහැ. නිවෙසෙටම වී කාලය ගත කළා. රාමලාන් උපවාස කාලය අවසානයේ පැවැත්වෙන ඊද් උත්සවයක් ද වෙනදා මෙන් මෙවර තම නි‍ෙවසෙහි ඔහු නොපැවැත්වූයේ මේ අවුල් වියවුල් නිසයි.යුක්තා මුඛී, ඉන්දියාවෙන් බිහිවූ ලෝක රූ රැජනක්. ඇය පසු කාලයේදී බොලිවුඩ් සිනමාවටත් එක්වුණා. සිනමා ලොව තුළ වැඩි ජනප්‍රියත්වයක් හිමිකර නොගත්ත ද සිනමා රසික පරපුර අතර ඇගේ නාමය රැඳී තිබෙනවා.‍ 2008 නොවැම්බරයේදී, නාග්පූර්හි ව්‍යාපාරිකයෙකු වන ප්‍රින්ස් ටූලි සමඟ ඇය විවාහ වුණා. 2013 මැයි මාසයේදී දෙදෙනා විරසක වූ බව ලොවටම හෙළිවුණා‍. මෑතකදී තම සැමියාට දැඩි ලෙස චෝදනා කළ යුක්තා කීවේ ඔහුගෙන් නිරතුරුව ම තමන්ට කායික පීඩා එල්ල වූ බවයි. ඒ වගතුග මීට පෙර මේ පිටුවෙන් ම ඔබට කියවන්නට ලැබුණා.ඒ අවස්ථාවේදී නිහඬව සිටි යුක්තාගේ සැමියා, පසුගිය සතියේ තම හඬ අවදිකර තිබුණා. මේ ඔහු කියන කතාවයි.‍..‍‍“යුක්තා මට විරුද්ධව පොලිසියේ පැමිණිලි කළ නිසා ඒකට උත්තර බඳින්න පොලිසි යන්න වුණේ මගේ අම්මාටයි. මගේ අම්මා දැන් පිළිකා රෝගියෙක්.යුක්තා කියන හැටියට මම එයාට කරදර කළේ නැහැ. එයා හරි දක්ෂයි කතන්දර ගොතන්න. එයා මාව දුෂ්ටයෙක් කරලා. දැන් මම, දික්කසාද නඩුවක් පවරලයි තියෙන්නේ. මේ වෙන්වීමට හේතුව මොකක්ද කියල සමහරු මගෙන් අහනවා. ඒකට මට දෙන්න තියෙන උත්තරය තමයි පරදාර සේවනය කියන වචන දෙක‍. මේ කාරණා දැන ගත්තාම මම තීරණය කළා යුක්තාගෙන් වෙන් වෙන්න. මම එයාට කිව්වා, අපි දෙන්නා සාමකාමීව වෙන් වෙමුය කියලා. ඒ ගමන එයා මගෙන් සමාව ඉල්ලුවා. ඒත් මම සමාව දෙන්න කැමැති වුණේ නැහැ. යුක්තා මට චෝදනා කළත්, මම එයාට ආදරය කළා. ඒත් අපි වෙන් වෙන්න කලින් එයා දවස් 5 ක් විතර මගෙන් වෙන් වෙලා වෙනම කාමරයකයි සිටියේ. මට රිදවන්න වෙන්න ඇති. අද අපි විරසක වෙලා සිටියත් හිටපු රූ රැජනක් නිසා මම “එයාට ගරු කරනවා.” ප්‍රින්ස් ටූලි එලෙස ප්‍රකාශ කළා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=am1308251</link>
    <topic>හොඳ වෛද්‍යවරයකු තෝරා ගන්නේ කොහොමද?</topic>
    <author/>
    <content>හොඳ වෛද්‍යවරයකු තෝරා ගන්නේ කොහොමද?මහනුවර මහ රෝහලේහදිසි ප්‍රතිකාර එ්කකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිඑක්තරා රෝගියෙක් මට අපූරු කතාවක් පැවසුවේය. ඔහු තමාගේ රෝගාබාධවලට ප්‍රතිකාර ගැනීමට පුරුදු වී සිටියේ හිතවත් වෛද්‍යවරයෙකුගෙනි. හදිසියේම එම වෛද්‍යවරයා විදේශ රටක පදිංචියට ගොස් ඇත.ඒ නිසා එම රෝගී පුද්ගලයා වෙනත් සුදුසුකම් ලද වෛද්‍යවරුන් වෙත ගියද ඒ ප්‍රතිකාරවලින් එතරම් සුවයක් නොවීය. ඒ නිසා තමා මහත් ගැටලුවකට මැදිවුණු බව ඔහු පැවසීය.ඒ කතාවෙන් පැහැදිලි වන්නේ කුමක්ද? වෛද්‍යවරුන් කොතරම් සිටියද, වෛද්‍ය ප්‍රතිකාර ‍කොතරම් ලැබුණද ඇතැම් රෝගීන්ට නිසි ප්‍රතිඵල නොලැබෙන බවය.මෙයට හේතුව වන්නේ රෝගීන් සහ වෛද්‍යවරුන් අතර හොඳ සබඳතාවක් නැති වීමය. හොඳ, ගුණාත්මක ප්‍රතිකාර සේවයක් සඳහා වෛද්‍යවරයන් සහ රෝගීන් අතර හොඳ අන්තර් සම්බන්ධතාවයක් තිබිය යුතුය. ඒ සම්බන්ධතාව ගොඩනඟාගැනීම සඳහා රෝගීන් මෙන්ම වෛද්‍යවරුන් ද උත්සාහ කළ යුතුය.හොඳ වෛද්‍යවරයෙකු තෝරා ගන්නේ කෙසේද?සාර්ථකව ප්‍රතිකාර කළ හැකි වෛද්‍යවරයෙකු සතු ගතිගුණ මොනවාද? එවැනි වෛද්‍යවරයෙකු හඳුනාගන්නේ කෙසේද? යන ප්‍රශ්නය රෝගීන් අතර නිරන්තරයෙන්ම මතුව එන්නකි.ඇත්තෙන්ම එය ඉතා වැදගත් ප්‍රශ්නයකි. හොඳ වෛද්‍යවරයෙකු හෝ හොඳ වෛද්‍ය සේවයක්, තෝරා ගැනීම ඇත්තෙන්ම අපහසු කටයුත්තකි. එහිදී ඔබ විසින් අවධානය යොමු කළ යුතු කරුණු කිහිපයක් පහත දක්වා ඇත.පළමුවෙන්ම නිසි සුදුසුකම් ලත් වෛද්‍යවරයෙකු තෝරාගත යුතුය. ඒ සඳහා වෛද්‍ය උපාධිය වැනි පිළිගත් සහතිකයක් ඇති, පිළිගත් ස්ථානයක සේවය කරන, රටේ නීතිමය වශයෙන් ලියාපදිංචි වූ වෛද්‍යවරයෙකු සොයාගත යුතුය.මේ කරුණු වැදගත් වන්නේ යම් රෝගයකට හෝ ගැටලුවකට නිවැරදි ප්‍රතිකාරය ලබාදිය හැකි වන්නේ නිවැරදි වෛද්‍යවරයෙකුට පමණක් වීමය. සුදුසුකම් නොලත් අයෙකු වෙත යන අයෙකු තම රෝගය උත්සන්න වීමෙන් මහත් අනතුරකට මුහුණ දෙයි.ඇතැම් රෝගීහු තමන්ගේ ලෙහෙසිය, පහසුව සහ තම පෞද්ගලික විශ්වාසය මත විවිධ වූ පුද්ගලයන් වෙත යති. එසේම අනෙක් රෝගීන් ද එසේ යොමු කරවති. එය ඉතාම අවදානම් මෙන්ම වැරදි සහගත ක්‍රියාවකි.නියම සුදුසුකම් ඇති වෛද්‍යවරයා තමාගේ විෂයය ගැන හොඳින්ම දනියි. එසේම තමා දන්නා ප්‍රමාණය ගැනත්, තමා නොදන්නා දෙය ගැනත් ඔහුට අවබෝධයක් ඇත.ඒ නිසා ඔහු තමාට සිදුකළ නොහැකි යම් ප්‍රතිකාරයක් වෙතොත් තම රෝගියාව ඒ සඳහා වඩාත් සුදුසුකම් ඇති, පළපුරුද්ද ඇති වෙනත් විශේෂඥ වෛද්‍යවරයෙකු වෙත යොමුකරනු ලබයි. ඒ නිසා රෝගියා කිසි විටකත් අතරමං නොවෙයි. නිවැරදිව රෝග නිශ්චය කිරීම, නිවැරදි තීරණ ගැනීමේ හැකියාව, බුද්ධිය සහ අත්දැකීම් යන දේ සුදුසුකම් ලැබූ වෛද්‍යවරයෙකු සතුය.හොඳ වෛද්‍යවරයෙකු සතු ඊළඟ ලක්ෂණය වන්නේ කරුණාවන්ත සහ මිත්‍රශීලී බවය. මෙය ඉතාම වැදගත් කරුණකි. වෛද්‍ය ප්‍රතිකාරය යනු හුදෙක් රෝගයට හෝ ශරීරයට ‍පමණක් බෙහෙත් ලබාදීම නොවේ. රෝගියාගේ සිත ද සුවපත් කිරීමය.ඒ නිසා රෝගියාගේ ගත මෙන්ම සිත ද නිරෝගී වන පරිසරයක් පැවතීම ඉතා අවශ්‍ය දෙයකි. කරුණාවන්ත බව තුළ වෛද්‍යවරයා සහ රෝගියා අතර හොඳ සමීප සම්බන්ධතාවයක් වර්ධනය වෙයි. එයින් රෝගියා වෙත ලබාදෙන උපදෙස් සහ ඖෂධ නිසි ආකාරයෙන් හා කැමැත්තෙන් ම ක්‍රියාත්මක කිරීමට පහසුවේ.එසේම රෝගය සුව වන තුරු රෝගියා හා වෛද්‍යවරයා අතර සම්බන්ධතාව බිඳී නොයයි. නැතිනම් වන්නේ රෝගියා වෙනත් වෛද්‍යවරුන් සොයා යාමය. රෝග සුවවීම සඳහා ඖෂධ පමණක් නොව, මනස ද මුල්වන බව දැන් ලෝකයට අනාවරණය වී හමාරය.මේ නිසා රෝගියා හා වෛද්‍යවරයා අතර ඇතිවන ඒ සම්බන්ධතාව ඉතා වැදගත් වෙයි. හිත හොඳින් බෙහෙත් දුන්නම ලෙඩ ඉක්මනින් හොඳ වෙනවා” යැයි කියමනක් තිබේ. ඇත්තෙන්ම එය සත්‍යයකි.තමන්ට හොඳින් ඇහුම්කන් දෙන වෛද්‍යවරයෙකු වීම ඉතාම වැදගත් දෙයකි.තමා විසින් ප්‍රකාශ කරන රෝග ලක්ෂණ, රෝග ඉතිහාසය, පරීක්ෂණ වාර්තා ආදිය හොඳින් විමසා බලා, තමාගේ ගැටලු කෙරෙහි හොඳ අවධානයක් යොමු කිරීම රෝගියෙකුට මහත් සහනයක් ගෙන දෙන කරුණකි. කාර්ය බහුල බව නිසා බොහෝවිට රෝගීන්ට ඇහුම්කන් දෙන්නට බොහෝ වෛද්‍යවරුන්ට අපහසුය. නමුත් රෝගියෙකු සෑහීමට පත් නොවුණහොත් එම ප්‍රතිකාරය සාර්ථක නොවෙයි.නියම සුදුසුකම් ඇති වෛද්‍යවරයා තමාගේ විෂයය ගැන හොඳින්ම දනියි. එසේම තමා දන්නා ප්‍රමාණය ගැනත්, තමා නොදන්නා දෙය ගැනත් ඔහුට අවබෝධයක් ඇත. ඒ නිසා ඔහු තමාට සිදුකළ නොහැකි යම් ප්‍රතිකාරයක් වෙතොත් තම රෝගියාව ඒ සඳහා වඩාත් සුදුසුකම් ඇති, පළපුරුද්ද ඇති වෙනත් විශේෂඥ වෛද්‍යවරයෙකු වෙත යොමුකරනු ලබයි. ඒ නිසා රෝගියා කිසි විටකත් අතරමං නොවෙයි. නිවැරදිව රෝග නිශ්චය කිරීම, නිවැරදි තීරණ ගැනීමේ හැකියාව, බුද්ධිය සහ අත්දැකීම් යන දේ සුදුසුකම් ලැබූ වෛද්‍යවරයෙකු සතුය.විශේෂයෙන්ම ශාරීරික මෙන්ම මානසික ගැටලු ඇති අයට පැවසීමට බොහෝ දේ තිබේ. ඒවා සාවධානව අසා සිටින වෛද්‍යවරයෙක් හමුවීම රෝගියාට මහත් සහනයකි. තමාගේ ගැටලුව හරියටම වෛද්‍යවරයාට තේරුම් නොගිය බව බොහෝ රෝගීහු සිතති. ඒ නිසා වෛද්‍යවරයා ලබා දුන් ප්‍රතිකාරය ලබා ගැනීමට ඔවුහු අකමැති වෙති.දක්ෂ වෛද්‍යවරයෙකුට තමාගේ වෘත්තීය අත්දැකීම අනුව ඉතාම කෙටි කලකින් රෝගියෙකුගේ රෝගය නිවැරදිව හඳුනාගත හැකිය. නමුත් ඒ බව බොහෝවිට රෝගියාට නොතේරෙයි. ඒ නිසා එවැනි රෝගීන් තමාට හොඳින් ඇහුම්කන් දෙන, ඉවසීමෙන් කටයුතු කරන, වෛද්‍යවරුන් වෙත යොමු විය යුතුය.රෝගියා සමඟ ප්‍රමාණවත් තරම් කාලයක් ගත කිරීම ද, රෝගියා සහ වෛද්‍යවරයා අතර හොඳ සම්බන්ධතාවක් ඇතිවීම සඳහා ඉවහල් වන කරුණකි. වර්තමාන කාර්ය බහුල සමාජයේ කාලය තරම් වටිනා දෙයක් තවත් නැති තරම්ය.ඒ නිසා බොහෝවිට අප වැඩ කරන්නේ ඒවා ඉක්මනින් අවසන් කිරීම ඉලක්ක කරගෙනය. නමුත් රෝගී අයෙකු සමඟ කෙටි කාලයක් ගත කිරීම ඔහුගේ නොසතුටට හේතු විය හැකිය. එසේ වුවහොත් තමාගේ මහන්සිය හෝ තමා ගෙවූ මුදලට සරිලන සේවයක් නොලැබුණු බව සිතා කනගාටුවට පත් විය හැකිය.ඒ නිසා රෝගීන් නිතරම තමා සමඟ ප්‍රමාණවත් කාලයක් ගත කරන, තමාට සෑහීමට පත්විය හැකි ආකාරයේ සේවයක් ලබාදෙන වෛද්‍යවරයෙකු වෙත යොමුවිය යුතුය. තමාගේ රෝගය හෝ ගැටලුව පිළිබඳව ඕනෑතරම් ප්‍රශ්න, ගැටලු සාකච්ඡා කිරීමට අවස්ථාව තිබිය යුතුය. නැවත නිවසට යාමට පෙර තමාගේ තිබූ සියලු ප්‍රශ්න නිරාකරණය විය යුතුය.ඕනෑම අයෙකු තමාට වැලඳී ඇති රෝගයේ නම, එහි ඇති බරපතළකම හෝ අවදානම පිළිබඳව විස්තර, ඒ සඳහා නිර්දේශිත ප්‍රතිකාර ක්‍රම ආදිය පිළිබඳව පැහැදිලිව දැන ගැනීමට කැමතිය. ඒ නිසා මෙම තොරතුරු නොඅඩුව ලබාගත හැකි වෛද්‍යවරයෙකු හමු විය යුතුය.හොඳ ප්‍රතිකාර ක්‍රම කොතරම් තිබුණත් ඒවා ලබාගැනීම සඳහා හැම අයෙකුටම පහසුකම් නැත. මුදල් හදල් හෝ වෙනත් සම්පත් ‍නැත. ඒ නිසා තමාට ගැළපෙන, සුදුසු ප්‍රතිකාර ක්‍රමයක් තෝරා බේරා ගැනීමට ඒවා පිළිබඳ හොඳ දැනීමක් අවශ්‍ය වෙයි. ඇතැම් රෝග නිට්ටාවට සුව කළ හැකිය. නමුත් ඇතැම් රෝග මාරාන්තිකය. සුව කළ නොහැකිය.ඒ නිසා එවැනි “හොඳ” හෝ “නරක” තත්ත්වයන් පිළිබඳව රෝගියාව සුදුසු අයුරින් දැනුවත් කළ යුතුය. තමා තව ටික කලකින් මිය යන බව දැන ගැනීමට රෝගියෙකු කැමති නැත.නමුත් එය දැන ගැනීමට ඔහුට අයිතියක් ද තිබේ. මේ නිසා එවැනි අපහසු, තීරණාත්මක අවස්ථාවලදී රෝගීන් සහ ඔවුන්ගේ පවුල්වල අය සමඟ හොඳින් සන්නිවේදනය කිරීමේ හැකියාවක් ඇති වෛද්‍යවරුන් මුණගැසිය යුතුය.විවිධ රෝග සඳහා විවිධ ඖෂධ හා විවිධ පරීක්ෂණ යොදාගනු ලබයි. බොහෝ ඖෂධවලින් විවිධ ආකාරයේ අතුරු ආබාධ ඇතිවන බව සොයාගෙන තිබේ.ඒ නිසා එම ඖෂධ සහ විවිධ ආකාරයේ පරීක්ෂණ, ප්‍රතිකාර ක්‍රම සිදුකිරීමට පෙර ඒවායින් ඇතිවිය හැකි අතුරු ආබාධ පිළිඳව දැනුවත් වීමට රෝගියාට අයිතියක් ඇත. ඒ නිසා එම තොරතුරු නිවැරදිව ලබාදෙන වෛද්‍යවර‍යකු මුණගැසිය යුතුය.එසේම එකම ඖෂධ වර්ගය විවිධ මිල ගණන්වලට, විවිධ නම්වලින් මිලදී ගැනීමට තිබේ. ඒ නිසා සාධාරණ සහ තමාට හැකි පමණට මිලදී ගත හැකි ඖෂධ පිළිබඳව රෝගියා දැනුවත් විය යුතුය.එසේම රෝගියා වෙත ලබාදෙන ඖෂධවල නම් ආදියත්, එම ඖෂධවල ක්‍රියාකාරීත්වය සිදුවන්නේ කෙසේද යන්න පිළිබඳවත්, එම ඖෂධ කොතරම් කාලයක් භාවිතා කළ යුතුද යන්න පිළිබඳවත් දැනුවත් විය යුතුය. ඒ නිසා ඖෂධ හා විවිධ පරීක්ෂණ, ප්‍රතිකාර ක්‍රම යොදා ගැනීමට පෙර ඉහත ආකාරයේ ප්‍රයෝජනවත් සාකච්ඡාවක් පැවැත්විය හැකි වෛද්‍යවරයෙකු වෙත යොමුවිය යුතුය.රෝගීන් තමන්ට දැරිය හැකි ප්‍රමාණයේ මිල ගණන් අය කරන වෛද්‍යවරයෙකු තෝරාගැනීම ද ඉතා වැදගත් වෙයි. විශේෂයෙන්ම එය පෞද්ගලික අංශයේ ප්‍රතිකාරවලදී බලපාන කරුණකි. විවිධ ප්‍රතිකාර මධ්‍යස්ථානවල විවිධ ආකාරයේ මිල ගණන් අය කරන බව සත්‍යයකි. කොතරම් හොඳ ප්‍රතිකාරයක් වුවත් එය ලබා ගැනීමට තමන්ට වත්කමක් නැති නම් එයින් ප්‍රයෝජනයක් නැත.ඒ නිසා තමන්ට දැරිය හැකි ප්‍රමාණයේ වියදමක් යන සහ තමා වියදම් කරන මුදලට සරිලන සේවයක් ලබාදෙන අය වෙත යොමුවීමට රෝගීන් නිතරම කල්පනා කළ යුතුය. සුළු මුදලක් වියදම් කර තම රෝගය සුව කරගැනීමට හැකි නම් බොහෝ රෝගීහු සතුටු වෙති.එහෙත් සමහරුන්ගේ ආකල්ප මීට වඩා හාත්පසින්ම වෙනස්ය. ඔවුනට අවශ්‍ය වන්නේ විශාල මුදලක් වියදම් කිරීමටය. ඔවුන් සඳහා මිලෙන් අඩු සරල ඖෂධයක් ලබා දුන්නද ඔවුන් සතුටට පත්වන්නේ නැත. එමඟින් ඔවුන්ගේ රෝග සුව වන්නේ ද නැත. එක් අතකට එය පුදුම සහගත දෙයකි.තමා විසින් සිදු කරනු ලබන ප්‍රතිකාරවල ඇති අඩුපාඩු මෙන්ම වැරදීම් ආදිය අවංකව පිළිගන්නා වෛද්‍යවරයෙකු වෙත යොමුවීමද වැදගත් දෙයකි. සෑම රෝගයක් සඳහාම එක අයුරින්ම සාර්ථකව ප්‍රතිකාර කළ නොහැකිය. ඒ නිසා කළ නොහැකි දේ ගැන බොරු පොරොන්දු ලැබීම නිසා රෝගීහු අසරණ වෙති.එසේම ඕනෑම අයෙකු වෙතින් අත්වැරදි, අඩුපාඩු සිදුවීම සාමාන්‍ය දෙයකි. එම අත්වැරදි සහ අඩුපාඩු අවංකව රෝගීන් ඉදිරියේදී පිළිගත යුතුය. එසේ නැතිනම් එම අඩුපාඩු රහිත වෙනත් ක්‍රමයක් හෝ වෛද්‍යවරයෙකු වෙත රෝගීන් යොමු කළ යුතුය.වෛද්‍යවරයා සෑම විටම තමන්ගේ සීමාව, තමන්ට කළ හැකි දේ සහ නොකළ හැකිදේ ඉතා පැහැදිලිව තම සේවා ලාභියාට ප්‍රකාශ කළ යුතුය. එසේම අවශ්‍ය අවස්ථාවලදී අනෙකුත් වෛද්‍ය කණ්ඩායම්වල සහය ද ලබාගෙන ක්‍රියා කළ යුතුය. එවැනි සේවයක් මඟින් රෝගීන්ට වඩාත් ඵලදායි ප්‍රතිඵල අත්වෙයි.රෝගයක් වැල‍ඳෙන අවස්ථාව හෝ එය උත්සන්න වන අවස්ථාව කිසිවෙකුටත් කල් තියා දැනගත නොහැකිය. ඒ නිසා ඕනෑම රෝගියෙකුට හදිසි අවස්ථාවකදී ප්‍රතිකාර අවශ්‍ය විය හැකිය.ඒ නිසා සෑම රෝගියෙකුම තමන්ට ප්‍රතිකාර කරන වෛද්‍ය කණ්ඩායම එවැනි හදිසි අවස්ථාවකදී සම්බන්ධ කරගත හැකි දැයි විමසා බැලිය යුතුය. හදිසි අවස්ථාවකදී ඔවුන්ගේ සේවය ලබාගත නොහැකි නම් බොහෝ ගැටලු ඇතිවිය හැකිය. අවශ්‍ය වේලාවට එම සේවය ලබාගත හැකි නම් එම ගැටලු නිරාකරණය කරගැනීම පහසු වෙයි.රෝගීන් සහ වෛද්‍යවරුන් අතර ඇතිවන හොඳ සම්බන්ධතාව යහපත් ප්‍රතිකාරයක් සඳහා ඉවහල් ව බව මීට පෙරද පැවසුවෙමි. එමඟින් රෝගියාට සුවපත් භාවය පිළිබඳව හොඳ විශ්වාසයක් සහ බලාපොරොත්තුවක් ලැබෙයි. ඒ නිසා රෝගීන් නිතරම එවැනි විශ්වාසයක් සහ බලාපොරොත්තුවක් ඇතිකරගත හැකි අය වෙත යොමුවිය යුතුය.ඕනෑම රෝගියෙකුට පෞද්ගලිකත්වයක් තිබේ. එසේම තමා කෙරෙහි ගෞරවයක් තිබේ. රෝගීන් සහ වෛද්‍ය කණ්ඩායම් යන දෙකටම යම් යම් යුතුකම් සහ අයිතිවාසිකම් තිබේ.ඒ නිසා ඒවා නිසි ආකාරයෙන් ක්‍රියාත්මක වන පරිසරයක් තම ප්‍රතිකාර කටයුතු සඳහා තෝරාගත යුතු වෙයි.රෝගියා සතුටට පත්වීම ලෙහෙසි පහසු කාර්යයක් නොවේ. ඒ සඳහා ද විශේෂ දක්ෂතාවක් ද තිබිය යුතුය.වෛද්‍ය සේවාව යනු හ‍ුදෙක් අධ්‍යාපන සුදුසුකම් වලට පමණක් සීමාවූ දෙයක් නොවේ. එය ඉක්මවා ගිය ගෞරවනීය සේවයකි. මේ නිසා තම පෞද්ගලික වාසියට වඩා, තම සේවය වෙනුවෙන් කැපවී ක්‍රියා කරන, උසස් සේවයක් ලබාගත හැකි වෛද්‍යවරුන් සහ වෛද්‍ය මධ්‍යස්ථාන වෙත ගමන් කිරීම පිළිබඳව සෑම අයෙකුම සිතා බැලිය යුතුය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=am1308252</link>
    <topic>කිරි උණු කරද්දී ඉරු කෑල්ලක් දැම්ෙමාත් සෙම සමනය වේවි</topic>
    <author>ටෙක්ලා පද්මිණී කාරියවසම්</author>
    <content>කිරි උණු කරද්දී ඉරු කෑල්ලක් දැම්ෙමාත් සෙම සමනය වේවිබොරැල්ල ආයුර්වේද ශික්ෂණ රෝහලේප්‍රමිති අංශය බාර වෛද්‍ය නිලධාරීසුනේත්‍රා කාරියවසම්වර්තමාන ලාංකික සමාජයේ කිරි අත්‍යවශ්‍ය ආහාරයක් බවට පත්ව තිබේ එහෙත් කිරි යනු අත්‍යවශය ආහාරයක් නොවන බව වටහා ගත යුතුය. මිනිස් සිරුරට අත්‍යවශය පෝෂක කොටස් රැසක් කිරි මගින් ශරිර ගතවන බව සැබවි.ඈත අතීතයේ සිට ම කිරි ආහාරයට ගත් බවට සාක්ෂි ඇත. ආයුර්වේද වෛද්‍ය ක්‍රමයේදී ද කිරි ආහාරයක් ලෙස ගුණදායක බව පැවැසෙන අතර ඖෂධ සැකැසීමට ද කිරි භාවිතා කරයි.මවු කිරි බාලයාගේ පූර්ණ ආහාරය යි. වර්තමානයේ මවුවරු දරුවන්ට මවු කිරි දීම පසෙක තබා පිටි කිරි දීමට යොමුවී සි‍ටීති.ආයුර්වේද මෙන්ම දේශීය වෛද්‍ය ක්‍රමයේ දී ද ළපැටියනට එළකිරි හෝ ඒළු කිරි දෙනු ලැබූයේ ළදරුවකු‍ගේ මව අභාව ප්‍රාප්ත වීම හේතු කොට ‍ගෙනය. එහෙත් බොහෝ විට කිරි මව ලෙස සම වයසේ දරුවකු සි‍ටින මවක් හෝ කිරි ඇති මවක් ළදරුවාට කිරි පෙවීමට ඉදිරිපත් විය.ආයුර්වේද මතයට අනුව මවුකිරිවල ගුණ සාරාර්ථ සංග්‍රහය දක්වා ඇත්තේ මෙසේ ය. ලඝු ගුණයෙන් ද සිසිල් බවින් ද යුතු මවු කිරි දරුවාගේ කුසගිනි දල්වයි. වා පිත් සෙම් මැඩලයි. යනුවෙනි.පෝෂණ වේදයට අනුව මවු කිරි වල ගන ද්‍රව්‍ය ප්‍රතිශතය 12.57% ක්වේ. ඒ අතර මේදය 3.85%කි . ප්‍රෝටීන් 1.63% කි. ලැක්ටෝස් 6.98 ක ප්‍රතිශතයක් ඇත. මවු කිරිවල ඛනිජ ද්‍රව්‍ය 0.12% අඩංගු වේ.ජලය 87.43%අන්තර් ගතය. දරුවන්ට මවු කිරි තරම් පෝෂ්‍යදායී වූ වෙනත් කිසිදු අහරක් නැත. අතීතයේදී මව්වරුන් දරුවනට වයස අවුරුදු දෙක තුනක් වනතුරු මවු කිරි උරාබීමට ඉඩ හැර තිබේ.මවු කිරි හැර අනෙක් සෑම කිරි වර්ගයකම කේසීන් නම් රසායනය අන්තර්ගතය. එය මවුකිරිවල අන්තර්ගත නොවන්නේ එය මානව දේහ ක්‍රියාකාරීත්වයට අත්‍යවශ්‍ය නොවන බැවිනි. සෑම ක්ෂීරපායි සතෙකුම ක්ෂීරස්‍රාව ග්‍රන්ථ ඔස්සේ කිරි නිෂ්පාදනය කරයි. එසේ කිරි නිපදවනු ලබන්නේ තම පරපුරේ පෝෂණය සඳහා ය.පෝෂදායී අහාරයක් වන කිරි මගින් අප රටේ ගෘහිනියෝ විවධ ආහාර සකසා ගත්හ. නැවුම් කිරි පානයට ද අතීතයේ සිට ලාංකික ජනයා හුරුව සිටිය හ. කිරිවල වැස්සියගේ ශරීර සෛල හෝ වෙනත් අපද්‍රව්‍ය ඉවත් කර ගැනීමට පෙරා උණුකර පානයට ගැනීම සිදු කරයි.දෙනගෙන් දොවා ගන්නා නැවුම් කිරි වූව ද බාහිර පරිසරය හා ගැටුණු වහා ම අපවිත්‍ර විය හැකිය. අපද්‍රව්‍ය වැටීම, කිරි දෙවීමට පෙර දෑත් පිරිසිදු කර නොගැනීම, පිරිසිදු භාජන භාවිත නොකිරීම එසේ වීමට හැකි අවස්ථාවේ. එහෙත් ශුද්ධ වස්තුවක් ලෙස සලකන කිරි දොවද්දී නිසි පිළිවෙත් අනුගමනය කිරීමට ලාංකිකයෝ අමතක නොකළ හ.එළකිරි ජනප්‍රිය පානයක් වන අතර රස පාක දෙකෙහි ම මිහිරිය. සිසිල්ය. ස්ත්‍රින් ගේ කිරි වඩවයි. සිනිඳු ගුණයෙන් යුතුය. වාතය පිත නසන ගුණයෙන් යුතුය. පුද්ගල සිරුරෙහි දෝස ධාතු මල සහ ස්‍රෝතස් යන කොටස් තෙත්ව තබයි. ගුරු ගුණයෙන් යුතු කිරි නිතර භාවිතා කරන්නා අකලට මහලු නොවේ.සියලු රෝගාබාධයන්ට ගුණදායක එළකිරි රසායන හා වාජීකරණ ගුණයෙන් යුතුය. එළකිරි හාවිතයෙන් සමේ කාන්තිය වැඩෙන අතර නිය කෙස් දත් ආදිය වර්ධනයට ද උපකාරීවේ කිරි ආහාරයට එක්කර ගැනීම මගින් ශරීරය පෘෂ්ටිමත් වේ.කිරි යනු ශක්ති ජනක ආහාරයකි. සත්ව ආහාර අතර උසස්ම ආහාරය යි. එළකිරි සීත ගුණයෙන් යුතුවන අතර මිදුණු විට උෂ්ණ ගුණයෙන් යුතුවේ. මී ගවදෙනගේ කිරි උෂ්ණ ගුණයෙන් යුතුවන අතර මුදා ගත් විට ශීත ගුණයෙන් යුතුය.එළකිරිවල පෝෂක සංඝටක පිළිබඳ අවධානය යොමු කිරීම වැදගත් වේ. එළකිරි වල ජලය 87.1%කි. මේදය 3.9%වේ. ප්‍රෝටීන් 3.3%වන අතර ලැක්ටෝස් 5% කි. ඛණිජ ලවණ 7% අන්තර් ගතය. එළකිරිවල ගන ද්‍රව්‍ය ප්‍රතිශතය 12.9 ක් විය යුතුය.‍ෙම්ද රහිත කිරිවල ගන ද්‍රව්‍ය ප්‍රතිශතය 9% ව පැවැතිය යුතු වේ. සාරාර්ථ සංග්‍රහයට අනුව කළු එළ දෙන‍ගේ කිරි වාතය නසයි. ගුණ අධිකය . කහ පාට එළදෙන ගේ කිරි පිත නසයි. වාතය මැඩලයි. සුදු පාට එළදෙනගෙන් ගත් කිරි සෙම වඩයි . ගුරු (බරය)ගුණයෙන් යුතුය. සුදු එළදෙනගෙන් ගත් කිරිවල මේද ප්‍රමාණය අධික බව කියැවේ.කිරිවල අන්තර්ගත මේදය ඇතැම් පුද්ගලයන් ගේ ශරිරයේ ජිර්ණය නොවීම නිසා ද ,ජීර්ණය පමාවීම නිසා ද ,සෙම් ගතිය වැඩි වෙන ස්වභාවයක් පෙන්වයි. අතීත ගැමියෝ කිරි බීමෙන් ඇතිවන සෙම් ගතිය සමනය සඳහා කිරි උණුකර බීමට හුරුවිය.කිරි උණු කරද්දී ඉඟුරු පෙත්තක් එක් කිරීම මගින් තීක්ෂණ ගුණයෙන් යුත් ඉඟුරු සෙම පළවා හරී. ඒ හැරුණු විට කිරි උණුකරද්දී ගැට තුඹ මුල් දෙක තුනක් එක් කර ගැනීම මගින් කිරි දිරවීමේ පහසුව ඇති කරවයි. පණු රෝග සමනය කරවයි . ඉන් සෙම ද පාලනය කෙරේ.කිරි උණු කරද්දී උඩට එන යොදය ඉවත් කර ගැනීමෙන් කිරි වල අඩංගු මේද ප්‍රමාණය පාලනය කර ගැනීමට ගෘහනියෝ හුරුව සිටියහ. ඉවත් කරගත් යොදය එළඟිතෙල් හා මෝරු නිෂ්පාදනයට යොදා ගත් හ.රතු එළදෙනගෙන් ගත් කිරිද පුල්ලි සහිත එළදෙනගෙන් ගත් කිරි ද ගුණදායී වාතය නසන ශක්ති ජනක ආහාරයක් බව ආයුර්වේදයේ කියැවේ.පැටියා ඉපදී දින කිහිපයක් ගිය දෙන ගේ කිරි ද පැටියා මිය ගිය දෙනගේ කිරි ද වා සෙම් පිත් යන තුන් දොසම කෝප කරවයි. හොඳින් වැඩුණු පැටවා ඇති දෙනගේ කිරි වා පිත් සෙම් යන තුන්දොසම සමනය කරන්නේය. ශරීරය පිනවන්නේ ය. ශක්ති කාරකය.එළකිරෙන් ගන්නා දී කිරි මිහිරිය. ඇඹුල් රසය ආහාර රුචිය වඩවයි. ශරීරය ශෝධන ගුණයෙන් යුතුය. කුසගින්න වඩවයි . හෘදයට හිතකරය. සිරුර පෘෂ්ටිමත් කරවයි. වාතය සමනය කරවයි .ගුණයෙන් වැඩිය.සීනි හෝ හකුරු මුසු දීකිරි ඖෂදීය ගුණයෙන් පොහොසත් ය. පිපාසය සන් සිඳවයි. කෝප වු පිත ද කෝප වූ ලේ ධාතුවද සමනය කරවයි. දාහය හෙවත් දැවිල්ල සමනය කරවයි. ශුක්‍ර ධාතුව වඩවයි.රසධාතු පෝෂණය කරවයි. ශරීර පිනවයි වාජීකරන ගුණයෙන් යුතුය.එළලකිරෙන් සකසා ගන්නා මෝරු ආහාර රුචිය වඩවන ආහාරයකි. කුසගින්න වඩවන අතර ආහාර පැසවීමේ ක්‍රියාවලියට ද දායක වේ. උදර ගත රෝගා බාධ ඇත්තන් සඳහා මෝරු ගුණ දායකය .ශුක්‍ර ධාතු වඩවන ඉතා පෝෂදායී ආහාරයකි වෙඬරු හෙවත් බටර්. ශරීර වර්ණය ද ,ශක්තිය ද , කුසගින්න ද වඩවන බඩ වියළන ගුණයෙන් යුතු වෙඬරු අතීතයේදී ලාංකික ගෘහිනියෝ නිවසේ දීම සකසා ගත්හ.වාත හා පිත් කෝප තත්වයන් සමනය කරවන වෙඬරු සප්තධාතු ක්ෂය විම, ලේ කෝපවීම වැනි තත්වයන් සමනය කරවයි. අර්ශස් මෙන්ම කැස්ස ද සුව කරයි. බාල වයෝවෘධ කාටත් ගුණදායකය.අතීතයේ එළකිරි අශ්‍රය කොට ගෙන නිපදවා ගත් එළඟිතෙල් වීර්ය වර්ධන කරවයි. කුසගින්න උපදවයි.ශීත ගුණයෙන් යුතුවන අතර මිහිරි රසැතිය.වා පිත් සෙම් යන තිදොස් පහකරයි.ඇසට හිතය.නුවණ වඩවන අතර ශරීර ලාවන්‍යය ද කාන්තිය ද ඔදය ද තේජස ද වැඩි දියුනු කරයි.තරුණකම තහවුරු කරන ශක්ති කාරකයක් ලෙස එළඟි තෙල් හඳන්වා දිය හැකිය. ආයුෂ වඩන ඖෂධයක් වේ. අවුරුද්දක් පරණ ගිතෙල් තුන් දොස් සමනය කරන බව ද මුර්ජාව ,අපස්මාරය ,ඇස් නොපෙනීම උන්මාදය,කුෂට රෝග හා විෂ ශරීර ගතවීමෙදී භාවිත කළ හැකි යෝග්‍ය ඖෂධයකි.එළකිරි හැරුණු කළ එළු කිරි පානයට ද ජනයා හුරුව සිටියහ. එළු කිරි මිහිරිය කහට රසය ලුහු(සැහැල්ලු)ගුණයෙන් යුතු ය. මල කැටි කරවයි. උණ, කැස්ස, අතීසාරය, රත් පිත , ශරීරයෙ සප්ත ධාතු ක්ෂය වීම යන රෝග තත්වයන් නසයි.බෙහෙවින් ශක්ති ජනක වේ.ග්‍රහණිය හෙවත් බඩවැල් ආශිත රෝග තත්වය මැඩලයි. එළු දෙනට කුඩා සිරුරක් ඇති හෙයින් ද කටුක තිත්ත රසයෙන් යුත් දෑ ආහාරයට ගන්නා හෙයින් ද ජලය අඩුවෙන් පානය කරන බැවින් ද නිතර ව්‍යායාමයෙහි (දුවපැන නටන)බැවින් ද එළුකිරි සියලු රෝග නසන බව සාරාර්ථ සංග්‍රහය දක්වයි.කිරි අතර බැටලු කිරි ද ගුණ දායකය . ලුණු රසයෙන් ද සිනිඳු තුණයෙන් ද යුතු ය. ගිනියම් ය. කුසගිනි නසයි . බැටලු කිරි හෘදයට අහිතකරය. නිය ද සෙම ද කෙස් ද වඩන අතර වාත රෝගයන් ද අශ්මරී හෙවත් (මුත්‍රා ගල් ,පිත්තාශය ගල්)ද කැස්ස දි නසයි.ශ්‍රී ලාංකිකයා භාවිත කරන කිරි වර්ග රැසක් තිබුණ ද ඒ අතර එළකිරි ජනප්‍රිය ය. එහෙත් වර්තමානයේ බොහෝ දෙනා කිරි සොයා යාමේ අපහසුව කාලය ඉතිරි කර ගැනීමේ හැකියාව මෙන්ම ආර්ථික වාසි සලකා විවෘත ආර්ථිකය සමඟ ලෝක වෙළෙඳ පොළෙන් අපවෙත ආ පිටි කළ කිරි පරිභොජනයට හුරුවූහ.පිටි කළ කිරි නිපදවීමේ දී කිරිවල අන්තර්ගත මේදය සහ ප්‍රෝටින ප්‍රමාණය සම්පුර්ණයෙන් ම ඉවත් කර ගනු ලබයි. එම මේදය හා ප්‍රෝටීන චීස් බටර් හා වෙනත් ශක්ති ජනක ආහාර නිපදවීමට භාවිත කරයි.තත්වය එසේ තිබියදීත් වෙළෙඳ ප්‍රචාරණය හා වෛද්‍ය උපදෙස් මත ලාංකිකයෝ නැවුම් කිරි ඉවත ලා පෝෂදායී නැවුම් කිරියැයි සිතා පිටි කළ කිරි පරිභෝජනයට හුරු වූහ.කෙසේ වුව කිරි නිෂ්පාදන ක්‍රියාවලිය සිදු කෙරෙනුයේ නීතිමය රාමුවක් තුළය. බහුලව කිරි රැස් කරද්දී එකතු කරන කිරිවල අන්තර්ගත මේද ප්‍රමාණය හා ගන ද්‍රව්‍ය ප්‍රමාණය පිළිබඳව කිරි රැස් කරන්නා මෙන් ම නිෂ්පාදකයා ද අවධානය යොමු කරනු ලබයි.තත්ව පාලනය සඳහා යොමු කරන කිරි වල ඇසට පෙනෙන භෞතික අපද්‍රව්‍ය පළමුව පෙරා ඉවත් කරනු ලබයි . අනතුරුව ජීවානුහරණය කළ භාජන වල අසුරණ කිරි ක්ෂද්‍ර ජීවී පර්යේෂණ සඳහා යොමු කරනු ලබයි.එහිදී කිරිවල අන්තර්ගත බැක්ටීරියා දිලීර හා යීස්ට් ප්‍රමාණය ගණනය කෙරේ. ඊට අමතරව කිරි සිසිල් කරද්දී මිදෙන උෂ්ණත්වය කෙරෙහි අවධානය යොමු කෙරේ . රැස් කළ කිරි සෙල්සියස් අංශක 4.4 උෂ්ණත්වය යටතේ ගබඩා කළ යුතුය. එවිට කිරවල අන්තර් ගත බැක්ටීරියා අකර්මණය වේ.දෙන ගෙන් දෙවා ගත් කිරි නිෂ්පාදන කාර්ය ය සඳහා දින දෙකක් ගතවීමට පෙර යොමු කළ යුතු ය. කෙතරම් සුරක්ෂිතව නිෂ්පාදනය කළ ද කුමන නීත්‍යානුකූල රාමුවක් යටතේ ක්‍රියාත්මක වූව ද මහා පරිමාණයෙන් නිෂ්පාදනය කරද්දී අපට ආහාර පිළිබඳ පූර්ණ විශ්වාසය තැබිය නොහැකිය.තම නිවසේ හෝ විශ්වාසවන්ත ස්ථනයකින් ලබාගන්නා කිරි තරම් වෙළෙඳ පොළෙහි කිරි කෙරෙහි අපට විශ්වාසය තැබිටය නොහැකිය.නැවුම් එළකිරි පානයට ප්‍රිය ඔබ වෙනුවෙන් දේශීය දෙනුන්ගෙන් දොවා ගත් දියර කිරි වර්තමානයේ වෙළෙඳ පොළෙන් ලබා ගත හැකිය. සෞඛ්‍ය ආරක්ෂිතව සැකසු නැවුම් එළකිරි ,පිටිකළ කිරිමෙන් නොව පෝෂ ගුණයෙන් පරිපූර්ණය.පිටරටින් එන කිරි පිළිබඳ සැකයක් ඇත්නම් එම කිරි වර්ග භාවිතයෙන් සැකැසු චොක්ලට්, අයිස් ක්‍රීම් ,බිස්කට් වර්ග බටර් චීස් ආදිය පරිභෝජනයේ දී සැලකිලි මත් විය යුතුය.ඔබේ නීරෝගී භාවය ඔබට මෙන් ම රටට ද සම්පතකි. වාජීකරණ ගුණයෙන් යුත් ශක්ති ජනක ආහාරයක්වන කිරි ලොකු කුඩා බාල මහලු කාගේත් සිරුරට අවශය ෂෝෂණය ලබා දෙයි. එබැවින් කිරි පරිභො­්ජනය කරන්නේ නම් නැවුම් කිරි පානයට හුරුවන්න. එහෙත් කිරි අත්‍යවශ්‍ය ආහාරයක් නොවේ.ටෙක්ලා පද්මිණී කාරියවසම්ඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=am1308253</link>
    <topic>වෛද්‍ය පර්යේෂණ ආයතනයෙන් අසාත්මිකතා පරීක්ෂණ නොමිලේම</topic>
    <author>සුනිල් දයා අල්විස්</author>
    <content>වෛද්‍ය පර්යේෂණ ආයතනයෙන් අසාත්මිකතා පරීක්ෂණ නොමිලේමබොරැල්ල රජයේ වෛද්‍ය පර්යේෂණායතනයේතාක්ෂණ වි‍ද්‍යාඥ කීර්ති වික්‍රමරත්නකරුණු කාරණා රැසක් නිසාම අසාත්මිකතා ඇතිවෙනවා.කිරි ආහාර, මස් මාංශ, දූවිලි, මැක්කන්, පූසන් හා බල්ලන් වැනි සුරතල් සතුන්, මල්වල පරාග නිසාත් සමහරුන්ට අසාත්මිකතාව ඇති වෙනවා.කුඩා දරුවන්ට බොහෝ විට අසාත්මිකතා ඇතිවන්නේ ඖෂධ නිසා ය. උණ අඩුකර ගැනීමට ලබාදෙන සමහර ඖෂධ නිසා එසේ වෙන්න පුළුවන්. ඇස්ප්‍රින් නිසාත් අසාත්මිකතා බොහෝ අයට ඇතිවෙනවා.අසාත්මිකතා කාරකය සිරුරට‍ ඇතුළු වූ විට ඊට එරෙහිව සිරුරේ අයිජීජී ඇන්ටිබොඩීස් යන ප්‍රතිදේහය නිපදවනවා. මෙහිදී ඇතිවන ප්‍රතික්‍රියාව මගින් සිරුරේ සෛලවල හිස්ටමීන නිපදවනවා.ඒ නිසා අසාත්මිකතා ඇතිවී කැසීම පලු දැමීම මුහුණ, තොල්, ඇස් යට ඉදිමීම බඩ රිදුම, රත්පැහැ පලු දැමීම ‍කන ආශ්‍රිතව ඉදිමීම දිගටම කිවිසුම් යාම හා සොටු දියර ගැලීම ආදී රෝග ලක්ෂණ පහළ වෙනවා.අසාත්මිකතාව උග්‍ර වූ විට සමහර අයට උගුර ඉදිමී හුස්ම ගැනීමට පවා අපහසු තත්ත්වයට පත්ව සිහි නැති වෙන්නත් පුළුවන්.රජයේ රෝහල්වලට අසාත්මිකතා නිසා ප්‍රතිකාරවලට රෝගීන් රැසක් දිනපතා පාහේම පැමිණෙති.බොරැල්ල රජයේ වෛද්‍ය පර්යේෂණායතනය අසාත්මිකතා රෝගීන්ගේ පරීක්ෂණ සඳහා වෙනම පර්යේෂණ අංශ‍යක් පවත්වාගෙන යයි.ප්‍රතිශක්තිකරණවේද අංශය ලෙසින් මෙම අංශය විශේෂඥ වෛද්‍යවරයෙකු සහ වෛද්‍යවරුන් වෛද්‍ය රසායනාගාර විද්‍යාඥයන් ඇතුළු පළපුරුදු කාර්ය මණ්ඩලයක් ඒ අංශයේ සේවයේ යෙදී සිටී. මෙහි සියලු අසාත්මිකතා පරීක්ෂණ ලෝක ප්‍රමිතීන් අනුව සිදුවෙයි. ඉහළම තාක්ෂණය මේ සඳහා යොදා ගනියි‍.අසාත්මිකතා පවතින රෝගීන්ට වෛද්‍ය පර්යේෂණායතනයට කෙළින් ම පැමිණියාම මේ පිළිබඳ අදාළ පරීක්ෂණ සිදු කිරීමට අවකාශ නැත. එවැනි අය රජයේ රෝහලකට ඇතුළු වී එහි විශේෂඥ වෛද්‍යවරයාගේ නිර්දේශ හා යොමුවීම මත අදාළ පරීක්ෂණ මෙම අංශයෙන් සිදු කිරීමයි සාමාන්‍යයෙන් සිදුවන ක්‍රියා පිළිවෙත.රෝගියාගේ රුධිරය ලබාගෙන සිදුකරන මේ පරීක්ෂණ කිහිපයක් සඳහා එක් පරීක්ෂණයකට රුපියල් 3000 - 5000 අතර මුදල් ප්‍රමාණයක් ද සම්පූර්ණ පර්යේෂණ ක්‍රියාවලිය සඳහා රුපියල් 25,000 - 30000 අතර මුදලක් ද ප්‍රධාන පෙළේ පෞද්ගලික රෝහලක පර්යේෂණාගාරයක මේ පරීක්ෂණය සඳහා අය කරනු ලබයි.වෛද්‍ය පර්යේෂණායතනයට රජයේ රෝහල් හරහා යොමු කරන ‍රෝගීන්ගේ අසාත්මිකතා පරීක්ෂණයකට කිසිදු මුදලක් අය නොකෙරේ.අසාත්මිකතා තත්ත්වයක් දරුවෙකුට හෝ වැඩිහිටියකුට ඇති වුවහොත් මතක තබාගෙන සිදු කළ යුතු වැදගත් කරුණක් තිබේ.එනම් තම දරුවාට හෝ ගෙදර අයෙකුට අසාත්මිකතාව ඇති වුණේ කවදාද? කෑමක් හෝ බීමක් ද ඖෂධයක් ද වෙනත් හේතුවක් නිසා ඇති වුණාද කියා සටහන් පොතක ලියා තැබීම ය.අසාත්මිකතාවයකට නැවත මුහුණ පෑවොත් වෛද්‍යවරයා ළඟට යනවිට ඒ සටහන් පොත රැගෙන යාමෙන් වෛද්‍යවරයාට රෝගියාගේ රෝග ඉතිහාසය ද රෝගියාට අසාත්මිකතා ඇති වන්නට බලපාන කරුණු මොනවාද පවතින අසාත්මිකතාවයට හේතුව කුමක් දැයි දැනගෙන ප්‍රතිකාර කිරීමට පහසු වෙයි.රජයේ වෛද්‍ය පර්යේෂණ ආයතනය මගින් සිදු කරන අසාත්මිකතා පරීක්ෂණවලට ද අධික පිරිවැයක් දරන නිසා නිදර්ශක කිහිපයක් එකතු වූ විට පරීක්ෂණ සිදුකිරීම සාමාන්‍ය පිළිවෙතයි. ඒ නිසා පරීක්ෂණ වාර්තා නිකුත් කිරීමට දින කිහිපයක් හෝ සතියක් දෙකක් ගත විය හැකියි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=am1308254</link>
    <topic>ආච්චි අම්මා මගේ ඇඟ ඇතුළට ගියා</topic>
    <author/>
    <content>ආච්චි අම්මා මගේ ඇඟ ඇතුළට ගියාමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)ගුණසිරි පදිංචිව සිටියේ පුත්තලම නුදුරු ගම්මානයකය. සහෝදරයන් තිදෙනෙකුගෙන් යුත් මේ පවුලේ බාලයා වූයේ ගුණසිරිය. අඩුලුහුඩුකම් මැද වුවද ගුණසිරි ගමේ පාසලෙන් 8 වන වසර දක්වා උගත් කමක් ලබා ගත්තේය.ගුණසිරිගේ පියා ඔහු කුඩා කල මිය ගොස් ඇත. ගුණසිරි මව සමඟ පැරණි මුල් නිවසේ පදිංචිව සිට ඇත. ගුණසිරි රජයේ ආයතනයක සුළු රැකියාවක නිරත විය.පසුව ගුණසිරි සඳලතා නම් ගමේ විසූ තරුණියක සමඟ විවාහ විය. ගුණසිරි යුවලට තම ප්‍රථම දරුවා ලැබෙන්නට ළං වෙත්ම ඔහුගේ මව රෝගාතුර වූවාය.මව ගුණසිරිට මෙන්ම සඳලතාටද මහත් සේ ආදරය කළාය. සඳලතාද තම නැන්ඳම්මාට මහත් සේ උපකාර කළාය. කෙසේ වුවද දරුවා බිහි වන්නට සතියකට පමණ පෙර ගුණසිරිගේ මව මිය ගියාය.මෙම මරණය ගුණසිරි හට ඉතා තදින් දැනුණි. ඔහු මවට දැඩි ලෙස ආදරය කිරීමත් මව ගුණසිරිට හා සඳලතාට දැඩි සේ ආදරය කිරීමත් ඊට හේතු විය.කාලය ගෙවී ගියේය. ගුණසිරිගේ පවුලට තුන්වැන්නකුගේ පැමිණීමත් සමඟ ඔහු සතු දුක පහව ගියේය. පවුලේ දියුණුවද ටිකෙන් ටික ඇති විය. ගමේ උදවිය පැවසුවේ ගුණසිරිගේ මව කොහේ සිට හෝ පැමිණ මෙම පවුලට උදව් උපකාර කරන බවයි.එදින රාත්‍රී ගුණසිරි නිවසේ එළිපත්ත මත වාඩි වී සිටියේ දහවල් පැවති තම මවගේ සත් වසරේ දානය ගැන සිතමින් තම මව සිහි කරමිනි. හදිසියේ දුටු දර්ශනයෙන් ඔහු සලිත වී ගියේය.මීට වසර 7 කට පෙර මිය ගිය තම මවගේ චායාවක් අඳුරු ගස් අතරින් ගුණසිරිගේ නෙත ගැටුණි. ඇඟ කිලිපොළා ගිය ගුණසිරිට කතා කර ගත නොහැකි විය. ඒ අසලට පැමිණි සඳලතාට හා පුතාට ගුණසිරිගේ වෙනස හොඳින් දැනුණි.පසුව කට්ටඩියෙකු ලවා නූලක් දැමීමෙන් ගුණසිරිගේ තත්ත්වය සාමාන්‍ය අතට පත් විය. මෙම සිදුවීමත් සමඟ ඉතා සතුටින් කල් ගෙවූ මේ පවුලට කණ කොකා හඬන්නට විය. ගුණසිරි කිහිප වරක් අඳුරු රාත්‍රියේදී තම මිය ගිය මව දැක ඇත.ඒ සෑම අවස්ථාවකම මහත් සේ බියට පත් වූ ගුණසිරි රෝගාතුර වන්නට විය. වාර කිහිපයකදීම මේ සම්බන්ධව යන්ත්‍ර මන්ත්‍ර ආදී නොයෙකුත් ශාන්තිකර්ම සිදු කරන ලදි. ඒ ආකාරයට ශාන්තිකර්ම කිරීමෙන් දින කිහිපයකට පසු නැවත ගුණසිරි රෝගාතූර වන්නට විය.ගමේ උදවිය පවසන්නට වූයේ දැඩි ආදරය නිසා කුඩා පුතු බැලීමට මිය ගිය ආච්චි පැමිණෙන බවයි. ගුණසිරි අසනීප වූ තවත් දිනකදී යකැදුරෙකුගේ ශාන්තිකර්මයකදී තවත් අපූරු දෙයක් සිදු විය.යකැදුරා මන්ත්‍රය ජප කරමින් මිය ගිය ප්‍රාණ කරුවාට පැමිණෙන ලෙස ඇරයුම් කරයි. රාත්‍රී අඳුර දෙස බලා සිටි ගුණසිරිගේ පුතා හදිසියේම කෑ ගැසුවේ “අන්න ආච්චි අම්මා ආවා. මගෙ ඔළුව අතගානවා. මගෙ ඇඟ ඇතුළට ගියා.” යනුවෙනි.කොලුපැටියාගේ මේ කෑ ගැහිල්ලත් සමඟම ගුණසිරිද බියට පත් වූ අතර දරුවාද බියේ ගැහෙන්නට විය. බිය වීම කොතෙකුත්ද කිවහොත් දරුවා සිහිසුන්ව වැටුණේය. යකැදුරා මෙන්ම පැමිණ සිටින පිරිසගේද උත්සාහයෙන් දරුවාට සිහිය ආවේය.ශාන්තිකර්මය පියා සහ පුතා වෙනුවෙන් වෙන් විය. මෙම ශාන්තිකර්මයෙන් ගුණසිරි හොඳ තත්වයට පත් වුවද කුඩා පුතා සුව වී දින කිහිපයකට පසු නැවත බිය වී ගැහෙන්නට විය. පුතා වෙනුවෙන් නොයෙකුත් යාග හෝම කෙරුණි.පසුව මිතුරෙකුගේ මඟ පෙන්වීම මත මෙම පවුල අප වෙත යොමු කරන ලදී.සඳලතා සමඟත් කුඩා පුතු සමඟත් වෙන් වෙන්ව මෙන්ම සාමූහිකවද බොහෝ කරුණු සාකච්ඡා කෙළෙමු. ගුණසිරි පවසන පරිදි තම මවගෙන් හෝ වෙනත් අදෘශ්‍යමාන බලවේගයක් මෙම පවුලට වින කරන බව අපට පෙනේ.විදුලි ආලෝකය නැති එම ගම්මානයේ විසූ ගුණසිරි කුඩා කාලයේ සිටම අඳුරට බිය විය. ගුණසිරි කුඩා කල කෑම නොකන විටත්, නිදා නොගන්නා විටත් වැඩිමහල් සොහොයුරන් කැලේ තිබුණු අඳුරු සෙවණැලි පෙන්වා බිය වද්දා තිබිණි.පසුව ගුණසිරි අඳුරට දැඩි සේ බිය වී ඇත.කුඩා කල අඳුරට බිය වී නින්දට වැටුණු ගුණසිරි භයංකර සිහින දැක අවදි වීම සාමාන්‍ය දෙයක් විය. මවට තිබූ දැඩි ආදරයත් වෙන් වීමේ ශෝකයත් නිසා මෙසේ මව‍ෙග් රූපය ගුණසිරිගේ සිතේ ඇඳී තිබුණි. පසුව මවගේ බලවේගය ගුණසිරිගෙන් ඉවත්ව පුතාට ගිය පසු තමාගේ අසනීප තත්වය සුව වූ බව ඔහු විශ්වාස කරයි.ගුණසිරි හට මෙම කරුණු නිරාකරණය කර දුන්නෙමු. මේ සියල්ල ඇත්තටම සිදු වූ දේවල් නොවන බවත් තම සිත තුළ වූ ව්‍යාකූල බව නිසා හට ගත් දේ බවද ගුණසිරිට ඒත්තු ගැන්වූයෙමු.ගුණසිරිගේ පුතාගේ රෝගී තත්වය පිළිබඳව සොයා බැලීමේදී පහත කරුණු නිරීක්ෂණය විය.කුඩා කල සිට මිය ගිය ආච්චි තාත්තාගේ සිරුරට ඇතුළු වන බව සිතා සිටි බව පුතු කීය. ආච්චි ශරීරයට ඇතුළු වූ පසු පියාගේ හැසිරීම් රටාව වෙනස්වන අයුරු පුතා හොඳින් දැන සිටියේය.ඉහත කරුණු අනාවරණය කර ගැනීමෙන් පසු පුතාගේ අසනීපය පිළිබඳව ශාරීරික හා මානසික වශයෙන් මනෝවිද්‍යාත්මක ප්‍රතිකාරයන් සිදු කරන ලදි.මෙම දෙදෙනා පත්ව තිබූ තත්වයෙන් මුදා ගැනීම සඳහා අවශ්‍ය උපදේශනයන් හා ඔවුන්ගේ සිත තුළ තැන්පත්ව තිබූ අසමාන්‍ය භීතිකා තත්වයන් පහ කිරීමට මෝහන විද්‍යා ක්‍රමවේදයන් භාවිතා කරන ලදි.පියා මෙන්ම පුතාද කඩිනමින් සුවපත් විය. ආගාධයට වැටෙමින් තිබූ මේ අහිංසක පවුල මේ වන විට නැවතත් ඉතා සතුටින් තම වැඩ කටයුතු සිදු කරමින් සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=am1308255</link>
    <topic>කම්මුල්ගාය ඉබේම සුවවන ‍රෝගයක් වුණත් අවධානයෙන් සිටින්න</topic>
    <author>සාගරිකා දිසානායක ජයසිංහ‍</author>
    <content>කම්මුල්ගාය ඉබේම සුවවන ‍රෝගයක් වුණත් අවධානයෙන් සිටින්නමොළයට - අග්න්‍යාසයට බලපාන්න පුළුවන්යොවුන් වියේදී හැදුණොත් වෘෂණ කෝෂ ආසාදනය විය හැකියි. එහෙත් මදසරුභාවය ඇතිවන්නේ ඉතාම කලාතුරකින්්හෙම්බිරිස්සාව කැස්ස සුළු උණ පාචනය ප්‍රතිශක්තිකරණ එන්නත නොදීමට හේතුවක් නොවේශ්‍රී ජයවර්ධනපුර වෛද්‍ය පීඨයේළමාරෝග පිළිබඳ ජ්‍යෙෂ්ඨ කථිකාචාර්යදකුණු කොළඹ ශික්ෂණ රෝහලේළමා රෝග පිළිබඳ විශේෂඥ වෛද්‍යරුවන්ති පෙරේරාළමයින්ට වැල‍ඳෙන රෝග අතරින් කම්මුල්ගාය සැලකිලිමත් විය යුතු රෝගයක්. ළමා වියේ කවර අවස්ථාවක හෝ වැඩි දෙනකුට කම්මුල්ගාය වැලදී තිබෙනවා.අප කුඩා කාලෙ කම්මුල්ගාය සරම්ප, පැපොල වැනි රෝග සඳහා විශේෂිත එන්නත් තිබුණේ නෑ. ඒත් දැන් ඒ සියලු ‍රෝගවලින් ආරක්ෂාවීමට අපේ ජාතික ප්‍රතිශක්තිකරණ වැඩසටහනේ අනුමත එන්නත් තිබෙනවා.ඇතැම් මවුවරුන් දරුවන්ට එන්තත් ලබා දෙන්නට බියක් දක්වනවා. ඒත් රෝගයක් වැලඳුණු පසුව ඊට බෙහෙත් කරනවාට වඩා එන්නතක් මගින් එය වළක්වා ගන්නට හැකිනම් එය වඩා සුදුසුයි.කම්මුල්ගාය දෙවියන්ගේ ලෙඩක් ලෙස සලකා නොසලකා හරින අයත් සිටිනවා‍. ඒත් එය නොසලකා හැරිය යුතු නොවන ‍රෝගයක්.ඒ පිළිබඳව විමසන්නට අපි ශ්‍රී ජයවර්ධනපුර වෛද්‍ය පීඨයේ ළමා ‍රෝග පිළිබඳ ජ්‍යෙෂ්ඨ කථිකාචාර්ය දකුණු කොළඹ ශික්ෂණ ‍රෝහලේ ළමා රෝග පිළිබඳ විශේෂඥ වෛද්‍ය රුවන්ති පෙරේරා මහත්මිය හමු වුණා.කම්මුල්ගාය යනු කවර රෝගී තත්ත්වයක්ද?ඛේට ග්‍රන්ථි පැරාමික්සෝ නම්වූ වෛරසය මගින් ආසාදනය වීමෙන් ඇතිවන රෝගයක්.රෝගය වැලදෙන්නේ කොහොමද?ආසාදිත රෝගියකු හුස්ම හෙළන විට පරිසරයට විෂබීජ මුදා හැරෙනවා. නිරෝගී පුද්ගලයකු හුස්ම ගන්නා විට එම විෂබීජ ශරීර ගතවීමෙන් ඔහුට රෝගය වැලදෙනවා.වැඩිපුර වැලදෙන්නේ කාටද?ඕනෑම වයසක ළමයින්ට වැලදිය හැකි අතර වැඩි වශයෙන් අවුරුදු 8 - 12 අතර ළමයින්ට වැල‍ඳෙන බවත් පෙනෙනවා.ඊට හේතුවක් තිබෙනවාද?විශේෂ හේතුවක් නෑ. බොහෝ විට ඒ වයසේ ළමයි අවට පරිසරයට වැඩිපුර නිරාවරණය වනවා. එවිට ඔවුන් පරිසරයේ ඇති විෂබීජවලට ගොදුරු වීමේ වැඩි ඉඩක් පවතිනවා.වැඩිහිටියන්ට රෝගය වැලදෙන්නේ නැද්ද?ඇතැම් විට වැඩිහිටියන්‍ටත් වැල‍ඳෙනවා‍. ඒ වගේ ම රෝගයේ ඇතැම් සංකූලතා වැඩිහිටියන්ට වැඩියෙන් ඇති වෙන්නට පුළුවන්.‍සෑම අවුරුදු 2 - 3 කට වගේ කම්මුල්ගාය වසංගතයක් ලෙස පැතිර යන ස්වරූපයක් තිබෙනවා නේද?ඔව් උෂ්ණාධික රටවල වසරේ ඕනෑම කාලයක කම්මුල්ගාය පැතිරෙන්න පුළුවන්. එමෙන් ම ශීත රටවල ශීත කාලයේ සහ වසන්ත කාලයේදී රෝගය පැතිරයනවා.කම්මුල්ගාය රෝග ලක්ෂණ මොනවාද?ළමා කාලයේ රෝග ලක්ෂණ මතු වන්නේ සුළු වශයෙන්. මූලික රෝග ලක්ෂණය වන්නේ කම්මුල් දෙපස ඉදිමීම සහ වේදනාව. ඉන් අමතරව හිස රුදාව, කම්මුල් අවට මස් පිඬු වේදනාව, ලා උණ වැනි ලක්ෂණ.කම්මුල් දෙපස ඉදිමීමට හේතුව ඛේට ග්‍රන්ථි ආසාදනය වීමයි. මූලික රෝග ලක්ෂණ පහළ වී දිනකින් පසුව මුඛයේ දෙපසම ඛේට ග්‍රන්ථ ඉදිමෙන්නට පුළුවන්.වෛරසය ශරීර ගතවූ පසු රෝග ලක්ෂණ මතු වීමට ගතවන කාලය කොපමණ ද?දින 16 සිට 18 දක්වා වන අතර ඇතැම් විට සති 2 - 4 දක්වා වුව ද විය හැකියි‍.රෝගය සුව වීමට කොපමණ කල් ගත වෙනවාද?සතියකට පසු උණ සහ ඛේට ග්‍රන්ථවල ඉදිමීම නැති වී යන අතර යම් කිසි සංකූලතාවක් ඇති නොවුණහොත් රෝගය සුව වෙනවා.හැම රෝගියකුටම රෝග ලක්ෂණ පහළ වෙනවාද?ඇතැම් විට 30% කට පමණ ඉදිමීමෙන් තොරව ලා උණ, හිසරදය හා කම්මුල අවට වේදනාව වැනි රෝග ලක්ෂණ ඇතිවීමට පුළුවන්.කුඩා ළමයින්ට රෝග ලක්ෂණ පහළ වන්නේ අඩුවෙන් යැයි කීවේ ඇයි?අවුරුදු දෙකට අඩු ළමයින්ගේ කම්මුල් ඉදිමීම වැනි රෝග ලක්ෂණ එතරම් මතු වෙන්නේ නෑ.කම්මුල් ගායට බෙහෙත් තිබෙනවාද?කම්මුල්ගාය වෛරසයකින් හැදෙන රෝගයක් නිසා වෛරසය සිරුර තුළ පවතින කාලය අවසන් වනවිට රෝග ලක්ෂණ ඉබේම පහව යනවා. ඒ සඳහා ම විශේෂිත බෙහෙතක් නෑ.උණ, මස්පිඬු වේදනාව වැනි සෙසු රෝග ලක්ෂණ පාලනය කිරීම සඳහා අවශ්‍ය නම් බෙහෙත් දෙනවා.රෝගියකු ගෙන් තවත් පුද්ගලයකුට රෝගය බෝ විය හැකි කාලය කුමක්ද?රෝගය වැල‍ඳෙන්නට දින දෙකකට පෙර සිට රෝගය වැලඳීමෙන් දින නවයක් දක්වා කාලය තුළ.‍මේ රෝගය භයානක රෝගයක් යැයි කියන්නේ ඇයි?එහි සංකූලතා රැසක් තිබෙන නිසා.ඒ සංකූලතා මොනවාද?සුළු කොටසකට මොළය හා ඒ ආශ්‍රිත පටක ආසාදනය වීමෙන් මොළේ උණ හෙවත් ජැපනීස් එන්සෙෆලයිටිස් (මෙනින්ජෛටිස්) ඇතිවිය හැකියි.තවත් සුළු කොටසකගේ අග්න්‍යාශය ආසාදනය විය හැකියි. අග්න්‍යාශය ආසාදනය වූ විට ඉතා දරුණු බඩේ වේදනාවක් සහ තද වමනයක් ඇතිවිය හැකියි.මෙහිදී මරණය පවා සිදුවෙන්නට පුළුවන්.කම්මුල්ගායෙහි සංකූලතා හේතුවෙන් සුවය ලද පසුව ඇති විය හැකි අතුරුඵල මොනවාද?ඇතැම් රෝගීන් ගේ ශරීරාංග පණ නැතිවීම, වලිප්පුව, ස්නායු ක්‍රියා නොකිරීම වැනි සදාකාලික ආබාධිත තත්ත්ව ඇති විය හැකියි. කම්මුල්ගාය නිසා රෝගීන් 100,000 කින් පස් දෙනකුට පමණ බිහිරි බව ඇතිවීමට ඉඩ ඇති හෙයින් ළමා කාලයේ බිහිරි බව ඇති වීමට මෙම රෝගය ප්‍රධාන හේතුවක් බවට පත් වී තිබෙනවා.යෞවන විය පසු කළ තරුණයන් අතරින් රෝගය වැලඳුණු අයගෙන් 20% ක ගේ පමණ වෘෂණ කෝෂ දෙකම ආසාදනය විය හැකියි. එහෙත් එමඟින් සදාකාලික වඳ භාවය ඇති වන්නේ ඉතාමත් කලාතුරකින්.ගර්භණී සමයෙහි කම්මුල්ගාය වැලඳුණොත්?ගැබිනි සමයේ මුල් සති 12 තුළ කම්මුල්ගාය වැලඳුණු විට 25% ක ගේ පමණ ගබ්සා සිදුවෙන්නට පුළුවන්. එහෙත් කළලයට හානි සිදුවන බවක් සොයාගෙන නෑ.කම්මුල්ගාය වරක් හැදුණොත් නැවත හැ‍ඳෙන්නේ නෑ කියන මතය සත්‍යය ද?කම්මුල්ගාය වරක් වැලදුණු විට ජීවිත කාලය පුරා පවතින ආරාක්ෂාවක් ලැබෙනවා. එහෙත් කිහිප වතාවක් කම්මුල්ගාය වැලඳුණු අවස්ථාත් එන්නත් කළත් රෝගය වැලඳුණු අවස්ථාත් වාර්තා වී තිබෙනවා.රෝගය වළක්වා ගන්නේ කොහොමද?1960 පටන් කම්මුල්ගායට එරෙහි සුරක්ෂිත සජීවී අඩපණ කරන ලද එන්නත් ලොව පුරා භාවිතා කරනවා. අපේ ජාතික ප්‍රතිශක්තිකරණ වැඩසටහනෙහිත් 2011 වසරේ පටන් කම්මුල්ගාය සඳහා එන්නත් ලබාදෙනවා.දරුවකු ඉපදී වසරක් සම්පූර්ණ වූ විට එම්.එම්.ආර්. (M.M.R) එන්නතේ පළමුවැනි මාත්‍රාවත් අවුරුදු තුන පිරුණු විට දෙවන මාත්‍රාවත් ලබාදීමෙන් රෝගය වළක්වා ගන්නට පුළුවන්. එය සරම්ප, කම්මුල්ගාය සහ රුබෙල්ලා රෝගවලට එරෙහිව ලබාදෙන සංයුක්ත එන්නතයි.මෙම එන්නතෙහි අතුරු ආබාධ තිබෙනවාද?අතුරු ආබාධ ඉතාම විරලයි.එන්නත් දීමට නොසුදුසු අවස්ථා මොනවාද?ප්‍රතිශක්තිය අඩු වන ලියුකේමියා රෝගයෙන් සහ එච්.අයි.වී. ආසාදනය ව‍ූ අයට. (ප්‍රතිශක්තිය අඩු කරනු ලබන බෙහෙත් හෝ ප්‍රතිකාර ලබාගන්නා අවස්ථාවල. (ස්ටීරොයිඩ කාණ්ඩයේ ඖෂධ අධි මාත්‍රාවක් ලබාගන්නා හෝ විකිරණ ප්‍රතිකාර ලබාගන්නා රෝගීන්.කම්මුල්ගාය එන්නත ගර්භණී සමයේදී ලබා දෙන්නේ නෑ.දිනෙන් දින උග්‍රවන ස්නායු රෝගයක් ඇති වීම. ඕනෑම තීව්‍ර රෝගයකින් පෙළෙන විට.එන්නත් ලබාදීමට නුසුදුසු යැයි සිතන මුත් එසේ නොවන අවස්ථා මොනවාද?සෙම්ප්‍රතිශ්‍යාව කැස්ස වැනි සුළු අසනීප තත්ත්ව ඇති අවස්ථාවල. පාචනය. සෙ.අ. 38.5 ට වඩා අ‍ඩු උණ ඇති විට.‍ අඩු උපත් බර, නොමේරු ළදරුවන් හෝ මන්දපෝෂිත දරුවන් සමේ රෝග ඇතිවීම.එවැනි මිත්‍යාවන් හේතුවෙන් නිසි කලට වෙලාවට නියමිත එන්තත් ලබා දීමට ඇතැම් මවුවරුන් බය වෙනවා. කිසියම් සැකයක් ඇත්නම් වෛද්‍යවරයා ගේ උපදෙස් ලබා ගෙන ඒ අනුව එන්නත් ලබාදෙන්නට පුළුවන්.එන්නත්වලට බිය වී ඒවා ලබා නොදීමෙන් විය හැකි හානිය එමඟින් ඇතිවිය හැකි අතුරු ආබාධවලට වඩා බෙහෙවින් වැඩියි.සාගරිකා දිසානායක ජයසිංහ‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=ay1308251</link>
    <topic>හිරිමල් හිරු</topic>
    <author/>
    <content>සංස්කාරක, සඳ දිය, සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.  හමුවීම් සිදුවන්නේ අහම්බයෙන් බව මා විශ්වාස කරන්නා වූ කරුණකි. එහෙත් ඇයගේ හමුවීම අහම්බයක් වුවද එය සිත රිදවන අහම්බයක් වීම මට දැරිය නොහැකි වේදනාවකි. ඇය මා ඇමතූයේ වස්සානයේ එක් දිනක බව මට මතක් කළ හැකිය.හඬ මිහිරි වුවද ඇය නොකී වේදනාවකින් දැවෙන බව මට දැනිණි. එහෙත් ඇය කිසිවක් ඒ පිළිබඳව කීවේ නැත. ඇයට තිබුණේ මා පුදුම කරවන සිතකි. අපූර්ව වූ අදහස් ගංගාවකි. නමුත් ඇය හැඳිනගන්නට මට අපහසු විය.අප මුල් වරට හමු වූයේ වසන්තයේ අගදීය. ඇය දුටු පළමු දිනයේ ම ඇගේ රුව මගේ හදවතේ නොමැකෙන ලෙස සිතුවම් වීම මා හට ම විශ්වාස කළ නොහැක්කකි. ඇය සිනාසෙන්නීය. එහෙත් දෙනෙතේ ගැඹුරින් කියැවුණේ ඇය නොකී වේදනාවේ රහසයි. මා ඇගේ සිත හාරා අවුස්සා ඇගේ කතාව විමසුවේ නැත.මම ඇයට ආදරය කළෙමි. ඇය කවුදැයි නොදැන ආදරය කළෙමි. නමුත් ඒ වග කවුරුවත් දන්නේ නැත. විකසිත පුෂ්පයක් මෙන් වූ ඇගේ වත මත වේදනාවක සලකුණක් හෝ ඇය තබා තිබුණේ නැත. ඇය මා හට ළං වුවද සුවඳ විඳිය නොහැකි මලක් බව මම දනිමි. මන්ද මා හට ඇය මුණ ගැසෙන්නේ බොහෝ සේ ප්‍රමාදවය.ඇගේ ළගන්නා සුලු ස්වරූපය නිරන්තරයෙන් දෑස් මානයේ දැවටෙද්දී මම ගොළු වීමි. බලහත්කාරයෙන් ඇගේ රුව දෑසින් අතු ගා දමා මගේ එදිනෙදා වැඩවල නිරත වීමි. එහෙත් අවසානයේ සිදු වූයේ ඇය බොහෝ සෙයින් මගෙන් දුරස් වීම පමණි.නැත... ඇය මගෙන් දුරස් වූයේ නැත. යළි යළිත් දෑස් මානයේ දැවටුණ ද පෙර මෙන් මා හා දොඩමළු වූයේ නැත. ඇය මා වෙතින් මැකී නොයන මුත් බොහෝ දුරකින් රැඳී සිටියාය. ඇය දුර පිපි මලක් බව මා කිසි දිනක ඇය හා කීවේ නැත. නමුත් ඇය එය තේරුම් ගෙන තිබිණි. මා සිතින් දුක් වන බව ඇය තේරුම් ගෙන තිබිණි.ඒ නිසාවෙන් දෝ ඇය මගේ ආදරය ප්‍රතික්ෂේප කළේ නැත. නමුත් ඇය මට දුරින් රැඳී ඉන්නට වග බලා ගත්තාය. ඇය දළ පතකි. ඉතා ප්‍රවේශමෙන් රැක ගත යුතු සියුම් වූ දළ පතකි. ඒ නිසාවෙන් ම මම ඇය මගේ හද තුළ රුවා ගතිමි. යළි ඇය කිසි දින මා වෙතින් ගිලිහී යන්නේ නැත. නමුත් ඇය දුර පිපි මලක, කාටත් රහසින් මා හද තුළ සතපවා ගත්, මා සැමදා ආදරය කරන සිනිදු වූ දළ පතකි.චතූ හේරත්කාලයේ සෙවණැල්ලෙන් ඔබ වැසී ගියා ද මහා මේඝ ගන පටලෙන් වැසී ගිය කල සඳවතිය සඳවත සුවයෙන් විකසිත මල යළි පරවුණ ද රැය ද ගෙවී ගනඳුර සදහට සුන්වුණ ද ආලෝකය තුරන් නොවේ ද මලහිරු රැස් බැස නොයයි ද මේ දවසත් රෑ වුණාම ඒ මල යළි පිපෙයි නේදගල්දුනුපිටියේ ටී. රත්නචන්ද්‍ර සොළොසින් කලා සපිරුණු ස‍ඳේ එළියෙන් එදා ලැබු ඒ සුවේ කළුවර කරන් මුළු ජීවිතේ සඳ බැස ගිහින් අහසින් මගේ...බොරළුවැව විදර්ශා පතිරත්න පොකුණ මමය, නිල් මහනෙල් මල නුඹය... ගුවන මමය, එහි දිදුලන සඳ නුඹය... සයුර මමය එහි නැ‍ඟෙනා රළ නුඹය... ලොවම මමය, ලොව බිහිකළ මවු නුඹය... පියුම මමය, පෙති මත රැඳි පිණි නුඹය... සුළඟ මමය, එහි රැඳි සිසිලස නුඹය... කවිය මමය, කවියේ පදවැල් නුඹය... දිවිය මමය, මට දිවිදුන් මවු නුඹය...බළංගොඩ චතුරිකා ලක්මාලි “සරා සඳයි නුඹ” මුළු ලෝ තලයට, “අමාවකයි නුඹ” මගෙ හද මැදුරටනිට්ටඹුවේ - චමෝදි සත්සරා තිලකරත්න දියණිය සමඟ ගංතෙර වෙත යාමට මා ප්‍රිය කළේ ඉතා මෑතක සිටය.ඒ මට එහිදී ඔහු හා ඔහුගේ දියණිය මුණ ගැසුණු පසුවය.මගේ දියණියත්, ඔහුගේ දියණියත් එකට එක්ව සෙල්ලම් කරන වැලි තලාව දෙසට මම දෙනෙත් හැරවූයෙමි. අද ඔවුන් තවම පැමිණ නැත. මගේ දියණිය තනිව වැලි බත් උයමින් සිටී.මගේ සිත අතීතයට දිව යයි. ඔහුත් මාත් පෙම්වතුන් ලෙස ගත කළ ඒ අතීතය... ඒ තරම් සුන්දර කාලයක් මගේ ජීවිතයේ තවත් නැත.අප පෙම්වතුන්ව සිටි අවධියේ මට තිබූ එකම හිරිහැරය වූයේ ඔහුගේ උපැස් යුවළ පමණි. මා ආදරයෙන් ඔහුට තුරුලු වන හැම අවස්ථාවකදීම ඔහුගේ උපැස් යුවළ වැදී මගේ දෙකොපුල් රිදුම් දුන් ආකාරය මට අද මෙන් මතකය.ඔහුගේ දෙඇස් නොපෙනී යාවි යයි විශ්වාස කළ මට දැන් අකුරු ලිවීමේ දී හා කියවීමේ දී උපැස් යුවළක් පාවිච්චි කිරීමට සිදුව තිබේ.නැකැත් විශ්වාස කොට කටයුතු කිරිමට ගිය මට බොහෝ දේවල් අහිමි වී ඇත. දෙඇස් දුර්වල වීම හා ස්වාමියා අහිමි වීම ඉන් ප්‍රධානය. අපරාදෙ... මට එක්වරම කියැවිණි.මම වට පිට බැලුවෙමි. එක්වරම මා දුටුවේ මුව පුරා සිනාසෙමින් මදෙස බලා සිටින ඔහුගේ රුවය.“මොනවද බලන්නෙ” අප ප්‍රේමවන්තයන්ව සිටි කාලයේ දී මෙන් මට එක්වරම කියැවිණි.“දැන් ඔයාට ඕකට ඕන සාම්ප්‍රදායික උත්තරයක් ද? නැතිනං නිර්මාණාත්මක උත්තරයක් ද?” ඔහු සිනාසෙමින් අසයි.“සාම්ප්‍රදායික උත්තරේ කියන්නකො බලන්න මුලින්ම” “ලස්සන” මම නිරුත්තර වීමි. “එහෙනම් නිර්මාණාත්මක උත්තරෙත් කියන්නකො බලන්න” යි හදිසියෙන් මෙන් කීවෙමි.ඇත්තටම ඔයාගෙ තියෙන්නෙ ලස්සනක් නෙවෙයි. මං ඔයාට කවදාවත් ලස්සනයි කියල නෑ. ඒත් වචනයෙන් කියන්න බැරි අමුතුම සුන්දරත්වයක් ඔයා ළඟ තියෙනවා. මම කැමති අන්න ඒ සුන්දරත්වයට.”ඔහු උපැස් යුවළ ගලවා සාක්කුවේ දමා ගත්තේය. වහා දිව ගොස් ඔහුගේ පපුවට තුරුලු වීමට මට සිත් විය. මන්ද යත් ඔහු උපැස් යුවළ ගලවන්නේ මා ඔහුට තුරුලු කර ගැනීමට ඇවැසි අවස්ථාවලදී පමණක් වූ බැවිනි.පයාගල ශ්‍රියානි ද අල්විස් සිතිජ ඉමේ දුර පෙනෙන ඉසව්වේ අහසයි මුහුදයි එකතු වෙලා ඉන්නවා වගේ දුර සිට දැක්කම නැහැ නොවැ ඇත්තට එහෙම වෙලා අහසයි මුහුදයි එක්වන දිනයක් මායාවක් යැයි නොම සිතලා රැඳී නොයන් මල් මඳ ළඳුනේ සිනාසෙන්න මා සිත නිවලාතඹුත්තේගම නිලන්ත අනුහස් Amawakata andurui kiyanne pura hande eliya handunana aya witharai මටත් ඇත “A” අටක් යමි මමත් Maths කරන්නට A / Level පන්තියට ගිය මුල් දිනය “A” තුනක්ම ගෙන කෙසේ හෝ වෙමි ඉංජිනේරුවෙකු A / Level පන්තියේ දෙවන වාරය B තුනක් වත් ගෙන කෙසේ හෝ යමි කැම්පස් එකකට A / Level පන්තියේ තුන්වන වාරය C තුනක්වත් ගෙන යමි විද්‍යා පීඨයකට දහතුනේ පළමු වාරය S තුනක්වත් ගෙන බලමි මම ගොඩ යන්න දහතුනේ දෙවන වාරය දැන් ගියා ඇති පාසලට මමත් යමි උදේ සිට ටියුෂන් පන්තියට දහතුනේ තුන්වන වාරය ටියුෂනුත් ඇති ගියා ගෙදර කාමරයටම වී පාඩම් කරමි නියමෙට ගණනුත් හදමි මරුවට A / Level ප්‍රතිඵල ආ දිනය ලයිට් කණු තුනක් ඇත මගෙ නම ඉදිරියෙන් ?බණ්ඩාරවෙල රසාංජලී විජේසුන්දර මගේ හදවත ඔබයි මගේ ආත්මය ඔබයි කිසි දින ඔබෙන් ඈත්ව මට විසිය නොහැක විටෙක සඳරැස් සේ සිසිල් වූ ඔබ වරෙක හිරු කිරණ සේ ගිනියම් විය හිරුගේ සඳුගේ චණ්ඩ හා සිසිල් බවට මම එක සේ ඇලුම් කරමි ඒ දිවි තිබෙන තුරු සසරේ සැරි සරනතුරු ඔබ මගේම නිසායරාගම අයිලීන් සෝවිස් පංති කාමරය මගේ ලෝකය විය. ඒ බිත්ති හතර තුළ ලෝකය ඇතැයි මම සිතුවෙමි. බිත්ති හතර කඩාගෙන එළියට ගොස් බලන්නට ලෝකයක් ඇතැයි මම නොසිතුවෙමි.ඇය සිටියේ මේ පංති කාමරය තුළය. ඇය ගුණවත් යැයි ද රූමත් යැයි ද, පවිත්‍රවත් යැයි ද මම සිතුවෙමි.ඇය හැර වෙනත් කෙනෙක් මම නොදුටුවෙමි. සිටියත් මගේ ඇස් වෙනකෙකු දුටුවේ නැත.නිවාඩුව ලැබී මසකට බෝඩිමෙන් ගමට යාමේ අවස්ථාව එළැඹිණි.මට නිදහසක් ලැබිණ. මා සිතූ ලෝකය මොන තරම් කුඩාදැයි මට දැනිණි.මගතොට, අතරමඟ බසයේ කඩ පොළේ ගමේ ගොඩේ ඕනෑතරම් ඇය වැනි අය මට මුණගැසුණි.ඈ තුළ නැති බොහෝ දේ ඔවුන් තුළ විය.නන්ද කුමරු දෙව්ලොව ගිය ගමන මට සිහිපත් විය‍. ඇයගෙන් සමුගන්නට මම තීරණය කළෙමි. දිනයක් වේලාවක් දන්වා මම ඇය සයුරු තෙරකදී මුණ ගැසුණෙමි. මා මුණ ගැසීමේ අවශ්‍යතාවයක් ඇයටත් ඇති බැව් ඇය ලියා එවා තිබුණාය.සමුගන්නට මා යෝජනා කළහොත් ඇයට ඇතිවන පීඩාවට බරපතළ වනු ඇතැයි සිතූ මම මා හමුවීමට ඇති උවමනාව, හදිසි ඕනෑකම විමසා සිටියෙමි.“අපි සමුගනිමු. ඇය කීවේ සසල නොවුණු සිතැතිවය.වැල්ලවාය - දඹේගොඩ ජිනදාස ඇත්තටම ඉස්සර වගෙ නෙවේ, අධ්‍යාපනය අද හරියට තරගයක් වගෙ වෙලා. කෙටියෙන්ම කිව්වොත් හැමෝම බලන්නේ තමන්ගෙ උගත් බව වැඩිකරගන්න නෙවේ. අනුන්ට වඩා උගත් බව වැඩ කරගන්නයි.හැබැයි මම නම් මේ අධ්‍යාපනය යන ක්‍රමයට ටිකක්වත් කැමැති නෑ. ඒ මොකද මමත් මේ අධ්‍යාපන ක්‍රමයේ තිබුණු නීරස මැදින් ආපු කෙනෙක් නිසයි. හැමෝම උත්සාහ කරන්නෙ එකිනෙකාව සංසන්දනය කරන්න. මගේ ජීවිතෙ මං වැඩියෙන්ම පිළිකුල් කරන්නෙත් ඒ දේ.මට හොඳට මතකයි ශිෂ්‍යත්ව කාලේ. හැමදාම හැමෝටම පන්ති. ටියුෂන් පන්ති හරි ඉස්කෝලෙ පන්ති හරි මමත් ඉතින් ඒ ගොඩේම තමා. හැබැයි මම ඒ කාලේ පොඩි ළමයෙක් වුණත් මට ස්වයං තීරණයක් තිබුණා. මම ඒ කාලේ ඉඳලම අකුරු ඉගෙන ගන්නට වඩා උත්සාහ කළේ ජීවිතය ඉගෙන ගන්නයි.ඒ නිසාම ද මන්දා හැමදාම විභාගවලට වැඩිම ලකුණු මට. පන්තියේ පළවැනියා වුණෙත් මම. මෙහෙම යනකොට මගෙ වටේ ගොඩක් දෙනෙක් හිටියා. ඒ කියන්නෙ ගුරුවරු, නෑදෑයෝ, යාළුවෝ මේ හැමෝම හිතුවා මම ශිෂ්‍යත්වෙ ඉහළින්ම සමත් වෙයි කියලා.හැබැයි මොකද වුණේ පන්තියෙ හිටිය අනෙක් දක්ෂ ළමයි හැමෝටම වඩා ලකුණු අඩු වුණේ මට. හැමෝම පුදුම වුණා. ඒත් එක්කම මගෙ වටේ හිටපු මගෙ දෙමවුපියො හැර ඔක්කොම ටිකෙන් ටික ඈත්වුණා.ඊට පස්සේ වෙනින් ඉස්කෝලෙකට ගිහින් ජීවිතේ පටන් ගත්තා. ආයෙත් අර දක්ෂතා මතු වුණා. බොහෝ වෙලාවට පන්තියෙ පළවැනියා වුණා. ගොඩක් තරගවලින් දිනුවා. පන්තියේ හොඳට වැඩ කරපු නිසා ගුරුවරු කවුරුත් ආදරේ වුණා.දෙවැනි වතාවටත් මගෙ වටේ හිටපු පිරිස වැඩි වුණා. අනෙක් අම්මලාටත් ඕනෙ වුණේ එයාලගේ දරුවන්ගෙ යාළුවා හුරුබුහුටි මම වෙනවා දකින්නටයි. ඉතින් අවුරුදු 6 කට පස්සේ සා. පෙළ ආවා. හැමෝම හිතුවා මම වාර්තාවක් තියයි කියලා. මොකද වුණේ දෙවැනි වතාවටත් හැමෝම පුදුම වුණා. ඒ පාර නම් ගොඩක් අය මාව දාලා ගියා.ආයෙත් තව ඉස්කෝලෙකට ගියා උ. පෙළ කරන්න. යාළුවො ඔක්කොම හොඳ ඉස්කෝලවලට ගියා. මගෙ හිත බිඳිලා තිබුණෙ. මගෙ මවුපියො පවා මේ ගැන කලකිරිලා හිටියේ. මම ආයෙත් ජීවිතේ වැරදුණාට, පැරදුණේ නෑනේ කියලා හිතලා ඉගෙන ගත්තා. හැබැයි මට පන්තියේ පළවැනියා වෙන්න බැරි වුණා. මම උත්සාහ කළෙත් නෑ.කවුරුත් මගෙ වටේ එකතු වුණෙත් නෑ. අවුරුදු දෙකකට පස්සෙ මොකද වුණේ. අපොස උසස් පෙළ විද්‍යා අංශයෙන් දිස්ත්‍රික්කයේ පළවැනියා වුණේ හුරුබුහුටි මම. සමහර අයට කට උත්තර නැති වුණා. හොඳ යැයි සම්මත උසස් විද්‍යාලවලට ගිය මගෙ යාළුවෝ දෙවැනි පාර කරන්න යද්දි මම විශ්ව විද්‍යාලේ ගියේ ඇත්තටම ආඩම්බරෙන්. ඊටත් කාලෙකට පස්සෙ අද මං කොතන ද?අද මං හෘදය පිළිබඳ විශේෂඥ වෛද්‍යවරියක්. දැනුත් ශිෂ්‍යත්වෙ, සා. පෙළ කාලෙ වගෙ කට්ටිය මගෙ වටේ ඉන්න හැදුවට මං කවදාවත් ඒකට ඉඩ දෙන්නෑ. මොකද මට ජීවිතේ වැරදුණා වේලාවට එයාල මාව දාලා යන නිසයි.එදා හුරුබුහුටි මම කළා වගේම අදත් මං උත්සාහ ගන්නේ අකුරු ඉගෙන ගන්නවට වඩා ජීවිතය ඉගෙන ගන්නයි. හැබැයි ඉතින් අද නම් ඉන්නේ හුරුබුහුටි ශාක්‍යා නෙවෙයි. ලස්සන ආඩම්බර ඩොක්ටර්. ශාක්‍යා විතරයි.ගම්පහ ශාක්‍යා තිරය පිටුපසින් සිට අප නටවන්නේ කවුදැයි කියා අප සිතුවේ වත් නැහැනේ එනවා යනව නට නට කෝලමුත් මෙනේ නටවන කෙනා නො සොයා සසරෙම යන්නේසිත යයි කියන ඒ බලගතු ශිල්පියට නූල නොදා අප ගත නම් රූකඩට නට වනවා ය හිතු හිතු ඒ විලාසෙට තේරුම් යන්නෙ කවදාදෝ එය අපටපරගම්මන ජයන්ත ඒකනායක   එක් හිමියෙකු ඇතත් සැමියකු නොවූ ඈ නොවේ වෙසඟනක් දරු දෙදෙනකු ජනිත කළත් මෙලෝ තලයට ඈ නොවේ උත්තරීතර මවක් කතක් වුවත් සුන්දරත්වය හිමි දෙවඟනක මෙන් ඈ නොවේ සිරිකතක් අසම්මත ප්‍රේමයේ ඇළලී ගිය නමුත් ඈ නොවේ පෙම්වතියක් බිරියක වුවත් සැමියකු අත ගත් ඈ නොවේ පතිනියක් ඈ අහිමි ප්‍රේමයේ නාමයෙන් පතිවත සිඳගත් ගැහැනියක්,ගම්පහ අරුණි හේමමාලි සුමියුරු පෙම් කවි ලියූ සිත ගොළු වුණේ ඇයි රසමැවු නොදන්නෙමි වැරදුණේ කොතැනද දෛවයද අප හද තැවු ඔබ එදා සඳ වගේමැයි මෙදා හිරු වී මා දවයි ඔබ දමා යන්නට සිත කියයිවරකාපොළ මදුෂාණී කවදාවත් ම, කාටවත් ම... නොකියපු හිත යට හැංගිච්ච එකම එක රහසක් තාමත් හිත යට.ශ්‍රී ලංකා රජරට විශ්ව විද්‍යාලයේ ඉසුරිකා සියඹලාපිටිය   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=ay1308252</link>
    <topic>උඩරට අපේ උරුමයත් සිංගප්පූරුවත් එකතු කරන්න මට ඕනෑ වුණා</topic>
    <author>ඉනෝකා සමරවික්‍රම</author>
    <content>එක දෙකක් කළ මිනිස්සුමධ්‍යම පාන්තික පවුලක උපන් තුසිත විජේසේන නම්වූ ඔහු අවුරුදු දහනවයක් තරම් වූ තරුණ වි‍ෙය්දිම වාහන ගෙන්වා විකුණන ව්‍යාපාරයට පිවිසියේය. ඉතාම කෙටි කලකින් එහි දියුණුවට පැමිණි ඔහු එතැනින් පසුව ඉඩම් මිලට ගැනීමටත් ඒවා අලෙවි කිරීමත් ආරම්භ කළේය.එක්දහස් නවසිය අසූව පමණ වන විට ඔහු ව්‍යාපාරික ක්ෂේත්‍රයේ හොඳ දියුණුවක් ලබා සිටියේය. ඒ වෙනකොට ඔහුට කොළඹ නගරයේ අක්කර තිහේ හතළියේ ඉඩම් තිබු‍ණි. තමන්ට තේරුණා මේ ඉඩම් මිලට ගැනීම විකිණීම මට ගැළපෙන්නේ නැහැ කියලා. ඔහු ඒවා සියල්ල විකුණා දැමීය.තුසිතට රට වෙනුවෙන් යමක් කරන්න ඕනැය යන අදහස මතුව ආවේ මේ කාලයේය. ඒ එක්දහස් නවය අනූව අනූ එක කාලයයි. විදේශ සමාගම් ආයෝජන මණ්ඩලය හරහා ලෝක වෙළෙඳ මධ්‍යස්ථානය පටන් ගත් යුගයයි."මට මගේ සිහිනයක් තිබුණා. ඒ සිහිනය සැබෑ කර ගැනීමේදි යම් ලකුණක් තබන්න ඕන කියලා මං හිතාගත්තා. හිටපු අස්ගිරි මහ නායක හාමුදුරුවන්ගේ ආරාධනයක් මත තමයි මම නුවර ඉඩම මිලට ගත්තේ. එක්දහස් නවසිය අනූතුන අවුරුද්දේ ආයෝජන මණ්ඩලයට මං මගේ යෝජනාව ඉදිරිපත් කළා. එය ඉහළම ව්‍යාපෘතියක් විදිහට පිළිගනු ලැබුවා. එයට අනුමැතිය ලැබුණා.මම හිතුවා ලංකාවට ඕන කරන මහනුවර සංස්කෘතියත්, සිංගප්පූරුවේ නවීනත්වයත් ඒවාට එකතු කරලා අලුත් දෙයක් කළ යුතුයි කියලා. මම ඒ අලුත් දෙය කෙරුවා.”රටවල් ගණනාවක සංචාරය කිරීමෙන් ඒ ඒ රටවල වෙළෙඳ මධ්‍යස්ථාන සකස් වී ඇති ආකාරය පිළිබඳ අත්දැකීම් ඇති තුසිතට අවශ්‍ය වූයේ ශ්‍රී ලාංකිකයින්ට අමුතු ලොවක් පෙන්වීමටය. එසේම විදේශයන් වලින් පැමිණෙන සංචාරකයන්ට ද මෙරට තරම පෙන්වීමටය. එක්දහස් නවසිය අනූඅට වසරේදි ඔහු කැන්ඩි සිටි සෙන්ටර් සඳහා මුල්ගල තැබුවේය.සිංගප්පූරුව ගොඩනැඟූ සමාගමත් ඒඑම්සී ආයතනය හා ඈෂ්ලි රෙන්ස් මහතා සමඟ එක්ව තුසිත මහා සැලැස්මක් සැදුවේය. ජෙෆ්රි බාවා මහතා අස්ගිරි මහ නා හිමියන් ඇතුළු පනස්පස් දෙනෙකු සමඟ විවිධ තේරීම් කර අවසානයේ ඔහු ඔහුට ගැළපෙනම සැලසුම ගොඩනැඟුවේය.එම සැලැස්ම එක්දහස් නවසිය අනූපහ වසරේදි කැන්ඩි සිටි සෙන්ටර් ගොඩනැඟීමට යාමේදි තුසිතට බොහෝ අභියෝගයන්ට මුහුණ දීමට සිදුවිය. ඔහුගේ ව්‍යාපෘතියට විසි එක්වතාවක් විවිධ බාධක එල්ල විය.නමුත් ඒ කිසිවකින් නොසැලුණ ඔහු පටන් ගත් කටයුත්ත කෙසේ හෝ නිමවනවා දැකීමේ සිහිනය සැබෑ කරගන්නේ මැයි අධිෂ්ඨානයේම එල්බ සිටියේය.අතීතයේ බෝගම්බර වැව පිහිටි ‍භූමියේ ඉදිවූ කැන්ඩි සිටි සෙන්ටර් ගොඩනැඟීල්ල ඉදිව ඇත්තේ ශ්‍රි දළදා මාළිගාවේ පත්තිරිප්පුවට වඩා අඟල් දහයක් පහළිනි. දෙදහස් පහවසර වන විට අංග සම්පූර්ණව ඉදිව අවසන් කරවූ ගොඩනැඟිල්ල යළිත් ටික කලක් වසා තබන්නට සිදුවිය.‍ෙමවර දළදා කරව වැඩමවූ ඇතාට සකස් කළ ඇඳුමවිටින් විට එල්ල වූ විවිධ බාධාවන් හමුවේ පටන් ගත් කාර්යය අතහැර දමන්නේ නැතිව තම අරමුණ ඉටුකර ගැනීමට තරම් ඉවසීමක් තුසිත තුළ තිබිණි.දෙදහස් අටේ අවුරුද්දේ දෙසැම්බර් අට මෙම ගොඩනැඟිල්ල මහජනතාව සඳහා විවෘත කෙරුවා. ඒ කාලේ යුද්ධය උපරිමයෙන් තිබුණ නිසා අපිට ගොඩනැඟිල්ලේ ආරක්ෂාව පිළිබඳව ප්‍රශ්නයක් තිබුණා.මුලින්ම අපි මෙහි විවෘත කළේ සුපර් මාකට් එකක් සහ බැංකුවක් පමණයි. අපේ රටේ ජනතාවට පළපුරුද්ද හා අත්දැකීම් නැති නිසා මේ ගොඩනැඟිල්ලේ ඇති දුවන පඩිපෙළ ගැන අවධානයෙන් ඉන්නත් විවිධ අත්හදා බැලීම් කරමින් ඒ කාර්ය කිරීමට අපට සිදුවුණා.” තුසිත පවසන්නේ අතීතයේ ගොඩනැඟුණු අයුරුයි. මහල් නවයකින් සුසැදි කැන්ඩි සිටි සෙන්ටර් හි මේ වන විට වෙළෙඳ මධ්‍යස්ථාන අනූවක් පමණ පිහිටුවා තිබේ.සියලුම බැංකු සේවා මෙන්ම ඇඳුම් පැලඳුමේ සිට නිවෙසකට මුළුතැන්ගෙයකට අවශ්‍ය සියලුම‍ දේ එකම වහලක් යටින් පහසු මිලට ගැනීමේ පහසුකම කැන්ඩිසිටි සෙන්ටර් හිදී පුළුවන් වීම විශේෂත්වයක්.“අපි මහජනතාවගේ ආරක්ෂාව පිළිබඳව ඉතාම සැලකිලිමත් වෙනවා. තවත් ඉදිරියට තවත් බොහෝ සේවා මෙහිදී සැපයීම අපේ අරමුණයි. මෙම ගොඩනැඟිල්ලේම සිනමා ශාලාව, සම්මන්ත්‍රණ ශාලාව, කේබල් කාර්, මහනුවර හරිත නගරයක් කිරීම මේවා මගේ සිහින.”තුසිත විජේසේන කැන්ඩි සිටි සෙන්ටර් හි හිමිකරුය. එහි නිර්මාතෘය. එහෙත් නුවර ගොස් තම අරමුණු සාක්ෂාත් කර ගැනීමට අපමණ වෙහෙස වූ මේ අභියෝග ජයගන්නා මිනිසා අපට හමුවූයේ අපූරු ආකාරයටය.නුවර පෙරහරේ කරඬුව වඩම්මන ඇතාට වගේම තවත් පෙරහරවල ඇතුන්ට ඇඳුම් පූජා කරන්නේ තුසිත විජේසේන කියලා මහත්මයෙක්. අපි ඔහු පිළිබඳව තොරතුරු සෙවුවේ ඒ ඔස්සේය.මම එක්දහස් නවසිය අනූතුන අවුරුද්දේ පත්තිරිප්පුවේ සිටගෙන මල්වතු හාමුදුරුවන් සමඟ දළඳා පෙරහර නරඹින් සිටියා. ඒ ඉන්න විට මම දැක්කා ඇතැම් අලි ඇතුන්ට ඉරිච්ච ඇඳුම් අන්දවලා ඉන්නවා.තවත් සමහර ඇඳුම්වල ඒවා දුන්න ආයතනවල නම ලොකුවට ලියලා. හරියට දැන්වීමක් වගෙයි. මට හරි කනගාටුවක් දැනුණා. මම හිතාගත්තා මේ තත්ත්වය වෙනස් කරන්න ඕන කියලා.එදා ඉඳලා මම දළඳා හාමුදුරුවන්ව වඩම්මන ඇතුන්ටත් සතර මහදේවාලවල කරඬුව වඩම්මන ඇතුන්ටත් සමඟ ඉතාම උසස් ගණයේ ඇඳුම් කට්ටල පහළොවක් පූජා කරන්න ගත්තා. වසර දාහතරක් තිස්සේ මේ කටයුත්ත කරනවා. ඒ ඇරුණාම ලංකාවේ බොහෝ වෙහෙර විහාරවල පෙරහරවල කරඬුව වඩම්මන ඇත්තුන්ට ඇඳුම් පූජා කරලා තියෙනවා.ඔහු අපට ඒ පිළිබඳව පැවැසුවේ බොහෝ පෙරැත්ත කිරීමෙන් පසුවය.“මට ආගම ආශිර්වාදයක්. මේ කාර්යය මට පින් රැස්කර ගැනීමට ලැබීමක් හැටියටයි මම දකින්නේ. ඒ නිසා මේ කාර්ය මම මගේ ප්‍රසිද්ධියට කරන දෙයක් නෙමෙයි.”ඔහු අතීතයේ සිට ආ ගමන් මඟ පිළිබඳව අවසන් කළේ එසේය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308251</link>
    <topic>“නේචර්ස් සීක්‍රට්ස්” අලෙවි මධ්‍යස්ථානයක් කටුනායක ගුවන් තොටුපළේ</topic>
    <author/>
    <content>“නේචර්ස් සීක්‍රට්ස්” අලෙවි මධ්‍යස්ථානයක් කටුනායක ගුවන් තොටුපළේආර්ථික සංවර්ධන අමාත්‍ය බැසිල් රාජපක්ෂ මහතා විසින් නේචර්ස් සීක්‍රට්ස් නව අලෙවි මධ්‍යස්ථානය විවෘත කළ අවස්ථාව. පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේ, ගුවන් තොටුපළ සහ ගුවන් සේවා ශ්‍රී ලංකා සමාගමේ සභාපති ප්‍රසන්න වික්‍රමසූරිය, නේචර්ස් බියුටි ක්‍රියේෂන්ස් ආයතනයේ සභාපති සහ කළමනාකාර අධ්‍යක්ෂ සමන්ත කුමාරසිංහ, අධ්‍යක්ෂ හා සාමාන්‍යාධිකාරී ආදිත්‍ය කැකුලාවල මහත්ම මහත්මිහු ද මෙහි වෙති.“නේචර්ස් සීක්‍රට්ස්” හි නවතම අලෙවි මධ්‍යස්ථානය පසුගියදා කටුනායක බණ්ඩාරනායක ජාත්‍යන්තර ගුවන් තොටුපළ දී විවෘත කෙරිණි.ශ්‍රී ලංකාව වෙනුවෙන් වසර 2020 දී ජාත්‍යන්තර රූපලාවණ්‍ය සන්නාමයක් බිහි කිරීම අරමුණු කරගත් “නේචර්ස් සීක්‍රට්ස්” ආයතනයට මෙම අලෙවි මධ්‍යස්ථානය මඟින් එම අරමුණ ඉටුකරගැනීමට විශාල රුකුලක් වනු ඇත.ගුවන් තොටුපළ පිටත්ව යාමේ පර්යන්තයේ පිහිටා ඇති නව “නේචර්ස් සීක්‍රට්ස්” අලෙවි මධ්‍යස්ථානය, විශේෂයෙන්ම මෙරටට පැමිණ නැවත දිවයිනෙන් පිටත්ව යන විදේශිකයන් සහ සංක්‍රමණය සඳහා කටුනායක ගුවන් තොටුපළට පැමිණෙන විදේශිකයන් ඉලක්ක කරගෙන සිය අලෙවි ප්‍රවර්ධන කටයුතු සිදු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308252</link>
    <topic>ඔරෙන්ජ් ‘CFL ගනුදෙනු’ ජයග්‍රාහකයන්ට ත්‍යාග</topic>
    <author/>
    <content>ඔරෙන්ජ් ‘CFL ගනුදෙනු’ ජයග්‍රාහකයන්ට ත්‍යාග ඔරෙන්ජ් ඉලෙක්ට්‍රික් ආයතනය මඟින් පවත්වනු ලැබු ‘CFL ගනු දෙනු’ සිවු මාසික දිනුම් ඇදීමේ ජයග්‍රාහකයන්ට ත්‍යාග පිරිනැමීම පසුගියදා නාවින්නේ පිහිටි ඔරෙන්ජ් ප්‍රධාන කාර්යාලයේ දී සිදු කෙරිණි.දිනුම් ඇදීමෙන් තෝරාගත් ජයග්‍රාහකයන් හට මෝටර් රථයක්, යතුරු පැද 5 ක්, සෝෆා 20 ක්, දොර දෙකේ ශීතකරණ 20 ක්, රූපවාහිනී යන්ත්‍ර 25 ක් හා පාපැදි 30 ක් පිරිනමන ලදී.ප්‍රථම ත්‍යාගය වන සුසුකි ස්විෆ්ට් වර්ගයේ මෝටර් රථය දිනා ගනු ලැබුවේ මොරටුවේ පදිංචි එම්. ජී. ජාමිස් විසිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308253</link>
    <topic>කයිට්ස් වැසියන්ට දින 8ක අක්ෂි සුරැකුම් වැඩසටහන්</topic>
    <author/>
    <content>කයිට්ස් වැසියන්ට දින 8ක අක්ෂි සුරැකුම් වැඩසටහන්අක්ෂි සුරැකුම් වැඩසටහන් නිලධාරී වෛද්‍ය සයිසනාදනි පූගේන්ද්‍රන්, වේලනයි හි දේශීය සෞඛ්‍ය වෛද්‍ය නිලධාරී/ කයිට්ස් හි වැඩ බලන දේශීය සෞඛ්‍ය වෛද්‍ය නිලධාරී දොස්තර මෝහන්, වැඩසටහනේ සභාපති අශාන්ති මතායි, යාපනය දිස්ත්‍රික්කයේ RDHS දොස්තර කේතීස්වරන් සහ කයිට්ස් මූලික රෝහලේ ශල්‍ය වෛද්‍ය දොස්තර අරුණ මහත්ම මහත්මීහු.රේණුකා හෝටලය සහ රේණුකා සිටි හෝටලය විසින් කයිට්ස් ප්‍රදේශයේ සිදු කළ අක්ෂි සුරැකුම් වැඩසටහනට සිය අනුග්‍රාහකත්වය දක්වන ලද්දේ හෝටලයේ මූලාරම්භ සභාපති වූ, අභාවප්‍රාප්ත ඇල්ෆඩ් ලියෝ තම්බිඅයියා මහතාගේ 110 වන ජන්ම දිනය සමරමිනි.ජූලි මස 16 වැනිදා සිට 20 වැනිදා තෙක් දින පහක් පුරාවට පැවැත්වූ මෙම වැඩසටහනේදී දෙවන වැඩසටහනක් සඳහා ද විශාල ඉල්ලීම් ප්‍රමාණයක් ලැබුණි. ඒ අනුව දෙවැනි වැඩසටහනක් ද ජූලි මස 23 වැනිදා සිට 25 වැනිදා තෙක් පැවැත්වුණු අතර දින අටක වැඩසටහනක් වූ මින් කයිට්ස් හි ප්‍රදේශවාසීන් විශාල වශයෙන් ප්‍රතිලාභ ලැබීය.මෙම වැඩසටහනේ සාර්ථකත්වය පිළිබඳව අදහස් පළ කරමින් රේණුකා හෝටලයේ සහ රේණුකා සිටි හෝටලයේ සභාපති රවී තම්බිඅයියා මහතා පවසා සිටියේ, “කයිට්ස් යනු මගේ පියාගේ බල ප්‍රදේශයයි.ඒ නිසාම ඔහු අධ්‍යාපනය, මාර්ග සංවර්ධනය, රෝහල් ආදි අංශයන්ට සෑහෙන සේවයක් සිදු කළා. මෙවන් හේතු නිසා කයිට්ස් හි ජනතාවගේ සුබසිද්ධිය සලසන මෙවන් වැඩසටහනකට දායක වීම පිළිබඳව අපි ඉතාමත් සතුටු වෙනවා යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308254</link>
    <topic>“LOLC වාසනා සුපර් ඩ්‍රෝ” ජයග්‍රාහකයන්ට ෆියට් ලීනියා මෝටර් රථ 8ක්</topic>
    <author/>
    <content>“LOLC වාසනා සුපර් ඩ්‍රෝ” ජයග්‍රාහකයන්ට ෆියට් ලීනියා මෝටර් රථ 8ක්LOLC සමූහ කළමනාකාර අධ්‍යක්ෂ / ප්‍රධාන විධායක කපිල ජයවර්ධන මහතා සහ විධායක අධ්‍යක්ෂිකා කල්ෂා අමරසිංහ මහත්මිය “LOLC වාසනා සුපර් ඩ්‍රෝ” දිනුම් ඇදීමේ ජයග්‍රාහකයන්ට ෆියට් ලීනියා මෝටර් රථ පිරිනමයි. LOLC මෝටර් මෙහෙයුම් ප්‍රධානී රමේෂ් කාරියවසම් මහතා ද මෙහි සිටී.LOLC මෝටර්ස් සමාගම එහි අනුප්‍රාප්තික, ශ්‍රී ලංකාවේ ෆියට් මෝටර් රථ බෙදා හැරීමේ නියෝජිත ස්පීඩ් ඉටාලියා හා එක්ව “LOLC වාසනා සුපර් ඩ්‍රෝ” ජයග්‍රාහකයන්ට නවතම ෆියට් ලීනියා මෝටර් රථ පසුගිය දා පිරිනමන ලදී.හික්කඩුවේ එස්. කේ. එස්. කේ. පෙරේරා, හොරණ ඩී. ආර්. ගමගේ, රාගම ෆාතිමා නිරෝෂිණී, හොරොම්බාවේ එස්. එම්. පී. නිශ්ශංක, අනුරාධපුර ආර්. පී. තිලකරත්න, මීගහකිවුලේ එච්. ඩී. එම්. එස්. කේ. එස්. බී. හපුරුද, අකුරැස්සේ එම්. එල්. ඒ. එල්. කුමාර සහ හන්තෙස්ස ඒ. එස්. ඒ. කුමාර යන මහත්ම මහත්මීන් ෆියට් ලීනියා මෝටර් රථ ජයග්‍රහණය කළ අතර, වීරපොකුණේ එම්. කමල් ප්‍රසාද්, කොච්චිකඩේ ඩබ්ලිව්. ඒ. එස්. ප්‍රනාන්දු සහ ඇඹිලිපිටියේ ආර්. ඩබ්ලිව්. යූ. අයි. රත්නායක යන මහත්ම මහත්මීන්ට සැනසිලි තෑගි හිමි විය.LOLC මෝටර්ස් ස්ථාපිත කරන ලද්දේ LOLC සමූහය මඟින් සපයනු ලබන මූල්‍ය සේවාවන්ට අගය එකතු කිරීමක් ලෙස මෙන්ම සමූහයේ රිය පොළ කළමනාකරණ ව්‍යාපාර ඒකකය, තක්සේරු ව්‍යාපාර ඒකකය මෙන්ම LOLC රක්ෂණ සමාගමට සහායක් ලෙසිනි.වර්ග මීටර 5600 ක බිම් ප්‍රදේශයක් සහිත ඕනෑම මොහොතක එකවර වාහන සියයකට වැඩි ප්‍රමාණයකට සේවා සැලසිය හැකි කොළඹ පිහිටි විශාලතම නවීන මෝටර් රථ කර්මාන්ත ශාලාවක් එය සතු වේ.සිය වාහනවලට ඉහළ මට්ටමේ අලුත්වැඩියා සහ නඩත්තු සේවාවක් අපේක්ෂා කරන පිටස්තර පාර්ශ්වයන්ගේ සහ පුද්ගලයන්ගේ වාහන සඳහා LOMO සමාගම විසින් විශේෂිත සේවා සහ අලුත්වැඩියා ද සපයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308255</link>
    <topic>තිරසර කෘෂි සංවර්ධන වැඩසටහනට වැලිගම තවත් පවුල් 200ක් එක්වෙයි</topic>
    <author/>
    <content>තිරසර කෘෂි සංවර්ධන වැඩසටහනට වැලිගම තවත් පවුල් 200ක් එක්වෙයිව්‍යාපෘතියේ ප්‍රතිලාභී පවුල්වල සාමාජිකයින් අමාත්‍ය මහින්ද යාපා අබේවර්ධන මහතාට සිය ප්‍රගති වාර්තා පැහැදිලි කර දෙමින්.දකුණු පළාතේ වැලිගම ප්‍රදේශයේ බොරාල ග්‍රාමයේ පවුල් 200 කට පසුගියදා ලංකා දුම්කොළ සමාගමේ ප්‍රමුඛතම ආයතනික සමාජ වගකීම් ව්‍යාපෘතිය වන තිරසාර කෘෂිකාර්මික සංවර්ධන වැඩසටහනට සම්බන්ධ වීමේ අවස්ථාව උදාවිය.මෙම වැඩසටහන, ගෙවතු වගාව ඔස්සේ මෙරට ජනතාව දරිද්‍රතාවෙන් මුදා ගැනීම සඳහා ක්‍රියාත්මක කෙරෙන සුවිශේෂී වැඩසටහනකි.කෘෂිකර්ම අමාත්‍ය මහින්ද යාපා අබේවර්ධන මහතා විසින් මෙම නව සාමාජිකයන් වැඩසටහනට ඇතුළත් කරගන්නා ලද අතර ඒ සමඟ වැලිගම ප්‍රදේශයේ එම වැඩසටහන හා සම්බන්ධ වී සිටින පවුල් ගණන 600 තෙක් ඉහළ ගොස් තිබේ.‘නැඟී සිටින්නට වෙර දරන්නන් හට අත්වැලක් වනු පිණිස’ යන දැක්ම යටතේ මෙම ක්‍රියාත්මක වන වැඩපිළිවෙළේ කැපී පෙනෙන ලක්ෂණ වන්නේ ස්වේච්ඡාවෙන් ලියාපදිංචි වීමට හැකිවීම, මුදල් ආධාර ලබා නොදීම, සහාය ලබන්නන්ගේ කැපවීම අනුව දරිද්‍රතාවෙන් මිදීම සඳහා ක්‍රමානුකූලව ඉහළට මඟ පෙන්වීම යනාදියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308256</link>
    <topic>බ්‍රැන්ඩික්ස් ඇඟලුම් පාසලේ ප්‍රධාන විධායකට හරසර</topic>
    <author/>
    <content>බ්‍රැන්ඩික්ස් ඇඟලුම් පාසලේ ප්‍රධාන විධායකට හරසරමෙල්බර්න් හි පිහිටි RMIT සරසවියට අනුබද්ධ විලාසිතා සහ ඇඟලුම් පාසලේ අනුබද්ධ මහාචාර්යවරයෙකු ලෙසින් බ්‍රැන්ඩික්ස් ඇඟලුම් තාක්ෂණික විද්‍යාලයේ ප්‍රධාන විධායක නිලධාරී, ආචාර්ය රෝහණ කුරුප්පු මහතා පත්ව සිටී.පත්වීම ලද මහාචාර්ය රෝහණ කුරුප්පු මහතා ඔහුගේ ශිෂ්‍යයෙකු වන අවිස්සාවේල්ල බ්‍රැන්ඩික්ස් කැෂුවල් වෙයාර් හි, ජ්‍යෙෂ්ඨ මෙහෙයුම් කළමනාකරු, තිවංක රාජපක්ෂ මහතාගෙන් සමරු ඵලකයක් ලබාගනී. බ්‍රැන්ඩික්ස් සමූහයේ ප්‍රධාන මානව සම්පත් නිලධාරී, ඉෂාන් දන්තනාරායන මෙහි සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308257</link>
    <topic>වාස්තු විද්‍යාඥයින්ගේ ආයතනය Architect 2014 එළිදක්වයි</topic>
    <author/>
    <content>වාස්තු විද්‍යාඥයින්ගේ ආයතනය Architect 2014 එළිදක්වයිArchitect 2014 කමිටු සාමාජිකයෝ ශ්‍රී ලංකා වාස්තු විද්‍යාඥයන්ගේ ආයතනයේ උප සභාපති වරලත් වාස්තු විද්‍යාඥ ඩී. එච්. විජේවර්ධන, හිටපු සභාපති වරලත් වාස්තු විද්‍යාඥ රන්ජන් නඩේසපිල්ලෙයි, ජ්‍යෙෂ්ඨ උප සභාපති වරලත් වාස්තු විද්‍යාඥ හර්ෂ ප්‍රනාන්දු, වාස්තු විද්‍යා අධ්‍යාපන මණ්ඩලයේ සභාපති වරලත් වාස්තු විද්‍යාඥ ජනක ධර්මසේන, සාමාජික වරලත් වාස්තු විද්‍යාඥ සාලින්ද රතුගම, වරලත් වාස්තු විද්‍යාඥයන් වන ජනාධි පෙරේරා, මංජුලා කුමාරිහාමි, රජිත් ජයවර්ධන, කමිල්කා පෙරේරා සහ චානක ආරියරත්න මහත්ම මහත්මීහු.ශ්‍රී ලංකා වාස්තු විද්‍යාඥයින්ගේ ආයතනය විසින් “Architect 2014” සඳහා වූ වාර්ෂික සැසි වාරය පසුගියදා උත්සවාකාරයෙන් දියත් කරනු ලැබීය.“Architect 2013” සඳහා අනුග්‍රහය දැක්වූ අනුග්‍රාහකයින් සහ ප්‍රදර්ශන කුටි හිමිකරුවන් ගෞරවයට පාත්‍ර කරනු ලැබු මෙම උලෙළට ශ්‍රී ලංකා වාස්තු විද්‍යායතනයේ ‍වාස්තු විද්‍යාඥයින්, ප්‍රදර්ශන කුටි හිමිකරුවන් සහ ව්‍යාපාරික ලෝකයේ ප්‍රමුඛ පෙළේ පුද්ගලයෝ සහභාගි වූහ.“Architect 2014” එම වසරේ පෙබරවාරි මස 19 වැනිදා සිට 23 වැනිදා තෙක් බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී පැවැත්වීමට නියමිත එහි 32 වන වාර්ෂික සැසි වාරයේ සුවිශේෂී අංගයක් වනුයේ සාමාජිකයින්ගේ කර්මාන්ත හා වෙළෙඳ ප්‍රදර්ශනයයි.ඉදිකිරීම් ක්ෂේත්‍රය සඳහා විශේෂිත අවස්ථාවක් වන මෙම ප්‍රදර්ශනයේ දී ඉදිකිරිම් අංශයට සම්බන්ධ නිෂ්පාදිත වලින් සමන්විත ප්‍රදර්ශන කුටි ආසන්න වශයෙන් 300 ක් පමණ සංවිධානය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308258</link>
    <topic>මහනුවර Sifani ශාඛාව නව මුහුණුවරකින්</topic>
    <author/>
    <content>මහනුවර Sifani ශාඛාව නව මුහුණුවරකින්සිෆානි ජුවෙලරි හි සභාපති සහබ්දීන් මහත්මිය, කළමනාකාර අධ්‍යක්ෂ රිස්වාන් සහබ්දීන් මහතා සහ මහත්මිය මහනුවර ශාඛාව විවෘත කරමින්. සාමාන්‍යාධිකාරී සාරූක් හනිෆා මහතා සහ මහනුවර ශාඛාවේ කළමනාකාර නලීර් අසාන් මහතා ද ඡායාරූපයේ සිටිති.Sifani යනු ශ්‍රී ලංකාවේ පමණක් නොව ලොව පුරා ප්‍රචලිත අනර්ඝ, ඉහළ තත්ත්වයෙන් සහ නවතම විලාසිතාවෙන් යුත් ආභරණ හා බැඳි නාමයක් වේ.මහනුවර පාරිභෝගිකයන් උදෙසා පසුගිය දා පේරාදෙණිය පාරේ Sifani ශාඛාව නව මුහුණුවරකින් විවර කරන ලදී.මහනුවර Sifani ශාඛාව උඩරට ප්‍රෞඩ සංස්කෘතියට ගැළපෙන සේ නැවත සකස් කර විවෘත කිරීම සඳහා විශාල වශයෙන් ප්‍රතිසංස්කරණ කටයුතු සිදු කර ඇත.සුදු පැහැයෙන් යුතුව සහ බිතු සිතුවම් සමඟින් සිදු කර තිබූ අභ්‍යන්තර අලංකරණ කටයුතු උඩරට යුගයේ පුරාතන බව හා මනාවට ගැළපිණි.Sifani වෙතට ඇතුළුවන අමුත්තන් හට පතල් කර්මාන්තයේ සිට ආභරණ නිර්මාණය දක්වාම දැකගැන්මට මහඟු අවස්ථාවක් ද එහි සැලසී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj1308259</link>
    <topic>මර්චන්ට් බැංකුවෙන් අනුග්‍රහය</topic>
    <author/>
    <content>මර්චන්ට් බැංකුවෙන් අනුග්‍රහයශ්‍රී ලංකා මර්චන්ට් බැංකුව, ප්‍රවීණ ජ්‍යොතිෂඥ සුමනදාස අබේගුණවර්ධන මහතා විසින් ඉදිකරනු ලබන “සුමනදාස අබේගුණවර්ධන ජාත්‍යන්තර ජ්‍යොතිෂ විද්‍යා අධ්‍යයන මධ්‍යස්ථානය සහ ජ්‍යොතිෂ පුස්තකාලය” සඳහා පසුගිය දා මූල්‍ය අනුග්‍රහයක් ලබා දුන්නේය.ශ්‍රී ලංකා මර්චන්ට් බැංකුව මෙම අනුග්‍රාහකත්වය ලබා දුන්නේ බැංකුවේ සමාජ සුබසාධන සංකල්පය යටතේය.ශ්‍රී ලංකා මර්චන්ට් බැංකුවේ සභාපති එම්. ආර්. ෂාහ්, ප්‍රධාන විධායක නිලධාරී ටී. මුතුගල මහත්වරු මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj13082510</link>
    <topic>ඩිමෝ සේවය කිරීමට හොඳම ස්ථානයක් සමීක්ෂණයකින් හෙළිවෙයි</topic>
    <author/>
    <content>ඩිමෝ සේවය කිරීමට හොඳම ස්ථානයක් සමීක්ෂණයකින් හෙළිවෙයිඩීමෝ හි සභාපති රංජිත් පණ්ඩිතගේ මහතා විසින් ඉන්දියාවේ Great Place to Work ආයතනයේ ප්‍රධාන විධායක නිලධාරී ප්‍රසෙන්ජිත් බටාචාර්ය මහතා වෙතින් සහතික පත්‍රය ලබා ගනිමින්. සාමාන්‍යාධිකාරිනී (මානව සම්පත්) දිල්රුක්ෂි කුරුකුලසූරිය, ඩීමෝ හි අධ්‍යක්ෂ සුරේෂ් ගුණරත්න සහ ඩීමෝ හි ප්‍රධාන විධායක නිලධාරී ගහනාත් පණ්ඩිතගේ මහත්ම මහත්මීහු ද මෙහි වෙති.ශ්‍රී ලංකාවේදී ක්‍රියාත්මක කරන ලද ප්‍රථම සමීක්ෂණයට අනුව 2013 වසරේදී සේවය කිරීමට හොඳම සමාගමක් ලෙසින් සීමාසහිත ඩීසල් සහ මෝටර් ඉංජිනේරු පොදු සමාගම (ඩීමෝ) හඳුනාගෙන ඇත.ඩීමෝ හොඳම සමාගමක් ලෙසින් සනාථ කර ඇත්තේ එහි සේවය කරනා ඩීමෝ පවුලේ සාමාජිකයන් විසින් වන අතර සමාගම පිළිබඳව සහ ඩීමෝ සමඟ ඔවුන්ගේ ඇති සබඳතාවය පිළිබඳව එය මනාවට පැහැදිලි කරයි.ලොව පුරා සෑම වසරකදීම ක්‍රියාත්මක වන මෙම එම සමීක්ෂණය විශාලතම වාර්ෂික සේවා ස්ථාන සංස්කෘති අධ්‍යන සමීක්ෂණය පවත්වන්නේ වසරකට 5,500 කට අධික සමාගම් ප්‍රමාණයක මිලියන 10ක් පමණ සේවකයින් හා සම්බන්ධ වෙමිනි. මෙම සමීක්ෂණය, සමාගම් කළමනාකරුවන් සිය සේවා ස්ථානය වඩාත් යහපත් එකක් කිරිම සඳහා යොමු කරවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj13082511</link>
    <topic>EZY රේසින් බලගැන්වීමට මොබිල් එක්වෙයි</topic>
    <author/>
    <content>EZY රේසින් බලගැන්වීමට මොබිල් එක්වෙයිවෘත්තීය මෝටර් රථ ධාවක කණ්ඩායමක් වන EZY රේසින් සමාගමේ අනුග්‍රාහකයා හා වසර 2013 නිල ළිහිසි තෙල් සැපයුම්කරු ලෙසින් මොබිල් තෝරාගෙන ඇත.ඒ සඳහා වූ අවබෝධාත්මක ගිවිසුම මොබිල් ළිහිසි තෙල් සඳහා ශ්‍රී ලංකාවේ බලයලත් බෙදා හැරීමේ සමාගම වන මැක්ලරන්ස් ලුබ්රිකන්ට් සමාගම සමඟ පසුගියදා අත්සන් කෙරුණි.එම අවබෝධාත්මක ගිවිසුමට අනුව මෙම 2013 වසරේ දී ජාත්‍යන්තර මෝටර් රථ තරග සඳහා භාවිත කෙරෙන උසස් ප්‍රමිතියේ මොබිල් 1 පූර්ණ සින්තටික් නිෂ්පාදනය EZY රේසින් සමාගමට සැපයෙන අතර, මොබිල් 1 ජාත්‍යන්තර මෝටර් රථ ධාවන තරග තුළ දැඩි විශ්වාසයක් හා විශිෂ්ට නිෂ්පාදනයක් ලෙසින් පෙරමුණේ සිටින්නකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>08</month>
      <day>25</day>
    </date>
    <link>http://www.silumina.lk/2013/08/25/_art.asp?fn=aj13082512</link>
    <topic>නෙස්ලේ කොටසක් 103.50 කින් ඉහළ යයි</topic>
    <author>තාරක වික්‍රමසේකර</author>
    <content>නෙස්ලේ කොටසක් 103.50 කින් ඉහළ යයිසතිය ආරම්භයේ ගනුදෙනු අඩුවුවත් නෙස්ලේ සමාගමේ කොටසක මිල රුපියල් 2441.30 සිට රුපියල් 2544..80 ක් දක්වා රුපියල් 103.50 කින් ඉහළ යාම දිනයේ කැපී පෙනෙන සිදුවීම විය.මිලියනය ඉක්මවා කොටස් අලෙවි වූ සමාගම් අතර එක්ස්පෝ ලංකා (1921330), නේෂන් ලංකා (1003644), එස් එම් බී ලීසිං (ජන්ද බලය රහිත) - 4569336,  පී සී ෂර්මා (1182401) සමාගම් විය. පෙර සතිය අවසානයේ 4529 ක් වූ ගනුදෙනු සංඛ්‍යාව සතිය ආරම්භක සඳුදා ගනුදෙනු 3705 ක් ලෙස දැක්වුණි.නෙස්ලේ සමාගම මිල ඉහළ යාම් අතින් කැපී පෙනුණා සේම මිල පහළ යාම් අතුරින් කැපී පෙනුණේ  සිලෝන් බෙවරේජ් (56.00), ෆින්ලේස් කළම්ඹු (29.00) මිල පහළ යාම් අතුරින් කැපී පෙනුණි.පසු දින එනම් 20 වැනිදා අගහරුවාදා පුර පසළොස්වක පොහෝ දිනය  වූ බැවින් වෙළෙද පොළ ගනුදෙනු සිදු නොවිණි. බදාදා ගනුදෙනු සංඛ්‍යාව යළි වැඩි විය. ඒ ගනුදෙනු 4802 ක් බව දැක්වෙමිනි.මිලියනය ඉක්මවා කොටස් අලෙවි වූ සමාගම් ගණන 7ක් දක්වා ඉහළ ගිය අතර එම සමාගම් අතර  ඇක්සස් ඉංජිනියරින් (1082914), නේෂන් ලංකා (1320421), සම්පත් (2663969), ටෙක්ස්ටර්ඩ් ජර්සි (3823057), යුනියන් බෑන්ක් (3103444), පී.සී. ෂර්මා (3067882), පී සී. එච් හෝල්ඩින්ග්ස් (1481536) විය. මිල ඉහළ යාම් අතින් සැලකිය යුතු ලෙසින් කිසිදු සමාගමක් කැපී නොපෙනුණු අතර මිල පහළ යාම් අතුරින් කැපී පෙනුණේ  නෙස්ලේ (204.70),  සිලෝන් ටුබැකෝ ( 69.40), සමාගම්ය.සමස්ත කොටස් මිල දර්ශකය පෙර සතිය අවසානයේ දැක්වුණේ ඒකක 6233.21 ක් ලෙසිනි. සතිය ආරම්භයේදී එය දැක්වුණේ 6224.34 ක් ලෙසිනි.එය බදාදා දැක්වුණේ 6116.67 ක් ලෙසිනි.එස් ඇන්ඩ් පී එස් එල් 20 දර්ශකය පෙර සතිය අවසානයේ දැක්වුණේ ඒකක 3491.55 ක් ලෙසිනි. එය සතිය ආරම්භක සදුදා ඒකක 3494.18 ක් ලෙස දැක්වුණි. බදදා දින එය දැක්වුණේ  ඒකක 3434.37 ක් ලෙසිනි.වෙළෙද  පොළ ගනුදෙනු මේ අයුරින් පවතිද්දී මහ බැංකුවේ නියමය  පරිදි බැංකු සහ මූල්‍ය සමාගම්ද සිය ස්ථාවර තැන්පතු පොලිය අඩු කර ඇත. මේ නිසා ආයෝජකයන්ට විශාල ගැටලුවක් ව ඇත්තේ ස්ථාවර තැන්පතු හෝ කොටස් වෙළෙද පොළ  හෝ කෙරෙහි ස්ථිර ආදායම් මාර්ගයක් සපයා ගැනීම අසීරු වීමයි.මේ සම්බන්ධයෙන් වැඩි වශයෙන් අසීරුතාවට පත්ව ඇත්තේ විශ්‍රාමික පුද්ගලයන් වන අතර  ආයෝජකයන් උනන්දු කරවීමට නව වැඩ පිළිවෙළක් තවම ක්‍රියාත්මක වී නොමැත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130901</link>
    <topic>බ්‍රිගේඩියර් ඇතුළු හමුදා නිලධාරීන් සිවු දෙනකුගේ තනතුරු අත්හිටුවයි</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාවැලිවේරිය රතුපස්වල සිද්ධියට සම්බන්ධ යැයි කියන හමුදා නිලධාරීන් සිවු දෙනකු වහාම ක්‍රියාත්මක වන පරිදි අදාළ තනතුරු වලින් ඉවත් කිරීමට පියවර ගෙන ඇතැයි යුද හමුදා මූලස්ථානය කියයි.මේ සම්බන්ධව පැවැත්වෙන මූලික විමර්ශනවලට බාධාවක් නොවන පිණිස මේ පියවරගෙන ඇති බව යුද හමුදා මාධ්‍ය ප්‍රකාශක බ්‍රිගේඩියර් රුවන් වනිගසූරිය මහතා ‘සිළුමිණ’ ට පැවැසීය.මේ අනුව අදාළ ප්‍රදේශය බාරව සිටි බලසේනාධිපති බ්‍රිගේඩියර්වරයා හා ලුතිනන් කර්නල්වරුන් තිදෙනකු ඔවුන්ගේ රෙජිමේන්තු මධ්‍යස්ථාන වෙත යොමුකර තිබෙන බව ද හමුදා මාධ්‍ය ප්‍රකාශකවරයා කීය.මේ සිද්ධිය වූ අගෝස්තු 1 වැනිදාට පසුදිනම යුද හමුදාපතිවරයා විසින් පත් කරන ලද මූලික පරීක්ෂණ උසාවි වාර්තාවද මේ වනවිට යුද හමුදාපතිවරයා වෙත බාරදී ඇති අතර ඔහු එය විමර්ශනය සඳහා යුද හමුදා නීති අධ්‍යක්ෂවරයාට යොමු කොට ඇත.ඒ සම්බන්ධව සාක්ෂි සොයා බැලීම සඳහා සාක්ෂි විමර්ශනය ආරම්භ කර ඇති අතර එම විමර්ශනවලට බාධා නොවන පරිදි මේ පියවරගෙන තිබේ. හමුදා මාධ්‍ය ප්‍රකාශකවරයා කියා සිටියේ මෙම විමර්ශන වල අරමුණ යුද අධිකරණයක් මගින් නඩු විභාග කිරීමට ප්‍රමාණවත් සාක්ෂි තිබේද යන්න ‍සොයා බැලීම බවයි.මෙවැනි සිදුවීම් යළි ඇති නොවීම සඳහා අවශ්‍ය නිර්දේශ ලබා ගැනීමට ජ්‍යෙෂ්ඨ නිලධාරීන්ගෙන් සමන්විත මණ්ඩලයක් පත් කිරීමට ද යුද හමුදාපතිවරයා තීරණය කර ඇති බව බ්‍රිගේඩියර්වරයා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130902</link>
    <topic>ශ්‍රී ලංකා නිදහස් පක්ෂයේ 62 සංවත්සරය හෙට</topic>
    <author>සුනිල් දයා අල්විස්</author>
    <content>සුනිල් දයා අල්විස්ශ්‍රී ලංකා නිදහස් පක්ෂයේ 62 වැනි සංවත්සරය මෙවර කුරුණෑගල මාලිගාපිටියේ දී පක්ෂයේ නායක මහින්ද රාජපක්ෂ ජනාධිපතිතුමාගේ ප්‍රධානත්වයෙන් හෙට (2) පස්වරු 3 ට පැවැත්වේ. මෙම සංවත්සර රැස්වීමට ශ්‍රීලනිප ප්‍රධාන එක්සත් ජනතා නිදහස් සන්ධානයේ සෙසු පක්ෂවල නියෝජිතයෝ ද සහභාගි වනු ඇත.බණ්ඩාරනායක මහතාගේ ඝාතනයෙන් පසු පක්ෂ නායකත්වයට පත් සිරිමාවෝ බණ්ඩාරනායක මැතිනිය හතළිස් වසරක් මුළුල්ලේ ශ්‍රී ලංකා නිදහස් පක්ෂයට ලබාදුන් අද්විතීය නායකත්වය ද මේ මොහොතේ කෘතවේදීව සිහිපත් කළ යුතු ය. මාතෘ ස්නේහය මැනවින් ප්‍රදර්ශනය කළ බණ්ඩාරනායක මැතිනිය සියලු බාධක කම්කටොලු මධ්‍යයේ ශ්‍රී ලංකා නිදහස් පක්ෂය ආරක්ෂා කළේ දරුවන් රකිනා ආදරණීය මවක ලෙසිනි. ඇයගේ නායකත්වයෙන් යුතු ආණ්ඩු ජාත්‍යන්තර සමාජවාදී ප්‍රවනතාවයන් තුළ ප්‍රගතිශීලී ගමන්මග වඩාත් ශක්තිමත් කළා ය.ශ්‍රී ලංකාවේ විදේශ ප්‍රතිපත්තිය ජාත්‍යන්තරව සටහන් කිරීමට ශ්‍රී ලංකා නිදහස් පක්ෂයේ නොබැඳි විදෙස් පිළිවෙත මහෝපකාරී වූයේ ය. වර්තමාන මහින්ද රාජපක්ෂ ජනාධිපතිතුමාගේ රාජ්‍යතාන්ත්‍රිකත්වය තුළ ද ප්‍රදර්ශනය වන්නේ ශ්‍රී ලංකා නිදහස් පක්ෂයේ නිවැරදි විදෙස් ප්‍රතිපත්තියයි.මහජනතාවගේ යහපත ගැන සලකා බලා සමාදානය ආරක්ෂා කර ගැනීමේ මූලික අවශ්‍යතාව මත ශ්‍රී ලංකා නිදහස් පක්ෂයේ විදෙස් ප්‍රතිපත්තිය සකස් වී තිබේ. ලෝකයේ විවිධ බලවතුන්ගේ යුද්ධ බල මණ්ඩලවලට හසු නොවී සිටීමෙනුත් සියලු රට රාජ්‍යයන් සමඟ මිත්‍රත්වයක් පිහිටුවා ගැනීමෙනුත් එම පරමාර්ථය ඉෂ්ට කර ගත හැකි බව ශ්‍රී ලංකා නිදහස් පක්ෂය විශ්වාසය පළ කර සිටී.වර්තමාන නායකත්වය තුළ ද ලෝකයේ නව ප්‍රවණතාවයන් හමුවේ ශ්‍රී ලාංකේය අනන්‍යතාවය තහවුරු කරන්නා වූ විදෙස් ප්‍රතිපත්තිය ශ්‍රී ලංකාව නව යුගයකට ප්‍රවේශ කරන බිහි දොර හමුවට කැඳවා තිබේ. 1976 නොබැඳි රාජ්‍ය නායක සමුළුව ශ්‍රී ලංකා විදේශ ප්‍රතිපත්තියේ ඓතිහාසික සන්ධිස්ථානයකි. ශ්‍රී ලංකා නිදහස් පක්ෂයේ නායකත්වයෙන් යුතු රජයන්හි නිවැරදි විදෙස් ප්‍රතිපත්තිය ලොවට හඬගා කියන මීළඟ ස්වර්ණමය අවස්ථාව වනාහී ලබන නොවැම්බර් මාසයේ ශ්‍රී ලංකාවේ ද‍ී පැවැත්වෙන 22 වැනි පොදු රාජ්‍ය මණ්ඩලීය රාජ්‍ය නායක සමුළුවයි.1960 ජූලි මාසයේ සිට 1965 දක්වා ද 1970 මැයි මාසයේ සිට 1977 ජූලි මාසය දක්වා ද සිරිමාවෝ බණ්ඩාරනායක මැතිනියගේ නායකත්වයෙන් යුතු ශ්‍රී ලංකා නිදහස් පක්ෂයේ සහ වාමාංශික පක්ෂවල සහයෝගයෙන් යුතු ආණ්ඩු මෙරට සමාජ ප්‍රජාතන්ත්‍රවාදී ගමන්මග මනා කොට සවිබල ගන්වා තිබේ. ප්‍රතිගාමීන් විසින් පක්ෂයේ නිර්මාතෘවරයා වෙඩි තබා ඝාතනය කළත් බණ්ඩාරනායක අගමැතිවරයා ඔසවනු ලැබූ ප්‍රගතිශීලීත්වයේ ධජය නොවැටී පෙරට ගෙන යන්නට ඔහුගේ වැන්දඹු බිරිය වූ සිරිමාවෝ බණ්ඩ‍ාරනායක මැතිනිය සමත් වූවා ය.බණ්ඩාරනායක අගමැතිතුමා ප්‍රදර්ශනය කළ ප්‍රගතිශීලීත්වය බණ්ඩාරනායක මැතිනිය වඩාත් අර්ථපූරණය කළා ය. රාජ්‍ය ව්‍යාපාර ආරම්භ කිරීම, බටහිර අධිරාජ්‍යවාදීන් සතුව පැවතියා වූ ඇතැම් ආර්ථික සම්පත් ජනසතු කිරීම, බණ්ඩාරනායක මැතිනියගේ මෙන් ම ශ්‍රී ලංකා‍ නිදහස් පක්ෂයේ සමාජ ප්‍රජාතන්ත්‍රවාදී දේශපාලන චින්තනය ප්‍රදර්ශනය කළා වූ ඓතිහාසික සිද්ධීන් ය.ජාතික නිදහස වඩාත් අර්ථවත් කළ 1972 ජනරජ ව්‍යවස්ථාව ශ්‍රී ලාංකේය දේශපාලන නිදහසේ වැදගත් කඩඉමකි. බ්‍රිතාන්‍ය කිරීටයෙන් පූර්ණ නිදහස තහවුරු කළ 72 ව්‍යවස්ථා දේශජ ව්‍යවස්ථාවක් රටට දායාද කළ පළමු අවස්ථාව ද වේ. අධිරාජ්‍යවාදී වහල් බැමි වලින් මුළුමනින් ම ශ්‍රී ලංකාව නිදහස් කළේ 1972 ජනරජ ව්‍යවස්ථාවයි. ඊට පුරෝගාමීත්වය සපයමින් සිරිමාවෝ බණ්ඩාරනායක මැතිනිය විශිෂ්ට මෙහෙවරක් ඉටු කළා ය.‍ ශ්‍රී ලංකා නිදහස් පක්ෂයේ අධිරාජ්‍ය විරෝධී පිළිවෙතත් සමාජ ප්‍රජාතන්ත්‍රවාදී දේශපාලන ගමන් මග පිළිබඳව ඇත්තා වූ විශ්වාසයත් මෙමගින් වඩාත් හොඳින් තහවුරු කරයි.ශ්‍රී ලංකා නිදහස් පක්ෂය ආරම්භක ප්‍රතිපත්තීන් මත පිහිටා කටයුතු කිරීමේදී නන්විධ වූ බාධා කිරීම් හා කුමන්ත්‍රණවලට ද ගොදුරු වී තිබේ. නමුත් එම සියලු බාධාවන් මැඬගෙන පෙරට යාමේ සහජ හැකියාවක් ද ශ්‍රී ලංකා නිදහස් පක්ෂයට පවතින බව බොහෝ සිද්ධීන් විමර්ශනය කිරීමේදී පෙනී යන්නේ ය.1962 දී ආණ්ඩු විරෝධී කුමන්ත්‍රණයකින් ශ්‍රී ලංකා නිදහස් පක්ෂ ආණ්ඩුවේ ප්‍රගතිශීලී ගමන් මග බිඳ දමන්නට ප්‍රතිගාමීන් උත්සාහ කළේ ය. 1964 දී රාජාසන කථාව පරාජය කොට ප්‍රගතිශීලී ගමන කෙළවර කිරීම සතුරා‍ගේ අරමුණ විය. කොටි ත්‍රස්තවාදය පරාජය කරන මානුෂීය මෙහෙයුමේ තීරණාත්මක අවස්ථාවක 2007 වසරේ දී අයවැය පරාජය කොට මහින්ද රාජපක්ෂ ජනාධිපතිතුමාගේ රජය පෙරළා දැමීමට ද සතුරා වෑයම් කෙළේ ය. මේ එකදු අවස්ථාවකදීවත් සතුරාට තම දුෂ්ට අරමුණ සදාකාලික ජයග්‍රහණයකින් කෙළවර කර ගැනීමට නොහැකි වීම ද දෛවෝපගත සිද්ධියකි.1977 සිට 1994 දක්වා 17 වසරක ශාප ලත් යුගයක් නිමා කරමින් නව යුගයක ඇරඹුම 1994 දී සටහන් කෙළේ ය. දීර්ඝ කාලයක් නිද්‍රෝපගතව සිටි විපක්ෂය අවදි කරවන්නට එවකට හම්බන්තොට දිස්ත්‍රික් ශ්‍රී ලංකා නිදහස් පක්ෂ පාර්ලිමේන්තු මන්ත්‍රී මහින්ද රාජපක්ෂ මහතාගේ උපායමාර්ග ද පක්ෂයේ වසර 62 ක ගමන්මගේ සටහන් වන්නා වූ වැදගත් අවස්ථාවන් ලෙස ඉතිහාසයට එකතුවී තිබේ.කොළඹ සිට කතරගම දක්වා දිග හැරුණු පාද යාත්‍රාව, කොළඹ සිට රත්නපුර මහා සමන් දේවාලය දක්වා එකට බැඳුණු මහා මිනිස් දම්වැල, කොළඹදී හඬ අවදි කළ මහා ජන ඝෝෂාව, 17 වසරක ශාප ලත් එක්සත් ජාතික පක්ෂ පාලනය නිමා කොට ජනතාවාදී යුගයක ඇරඹුම සටහන් කරන 1994 සිට 2005 දක්වා කාලය සටහන් කිරීමට වීම ද එක් අතකින් කනගාටුවට කාරණයකි.2005 න් පසු ඇරඹි අලුත් යුගය 56 මහා පෙරළියක නෑඹුල් සුවඳ ආඝ්‍රහණය කරන්නට මෙරට ජනතාවට අවස්ථාව උදා කෙළේ ය. ඇතැම් බටහිර බලවතුන්, රාජ්‍ය නොවන සංවිධාන, ජාතික සහ අන්තර්ජාතික ප්‍රතිගාමී කණ්ඩායම් මේ කථා කරන මොහොතේ ද උත්සාහ කරමින් සිටින්නේ අලුත් ශ්‍රී ලංකාවේ ඉදිරිගාමී ගමන් ගම ආපසු හැරවීම වෙනුවෙනි. යුද අපරාධ, මානව හිමිකම් ආගමික ගැටුම්, මාධ්‍ය නිදහස ආදී වශයෙන් වන්නා වූ නන්විධ චෝදනා එක පිට එක දමමින් උත්සාහ කරන්නේ ශ්‍රී ලංකාවේ ප්‍රගතිගාමී ගමන් මග ආපසු හැරවීම වෙනුවෙනි.මහින්ද රාජපක්ෂ යුගය යනු ශ්‍රී ලංකා නිදහස් පක්ෂයේ පුනරුදය සටහන් කළ අවදියයි.‍ වසර 62 ක් සපිරි ශ්‍රී ලංකා නිදහස් පක්ෂයේ මූලික ප්‍රතිපත්තීන් ඒකාලෝක කරමින් අලුත් වන ජාත්‍යන්තරය සමඟ ශ්‍රී ලංකාව නව යුගයකට මුල පුරා ඇත්තේ ය. 2005 න් පසු ඇත්තේ අලුත් ශ්‍රී ලංකාවකි.2005 න් පසු ශ්‍රී ලංකා නිදහස් පක්ෂය තහවුරු කරන්නේ නවව දේශපාලන ගමන් මගකි. 1951 සැප්තැම්බර් 02 වැනිදා ඇරඹි ශ්‍රී ලංකා නිදහස් පක්ෂයේ ගමන් මගට අද සුබ අනාගතයක් උදාවී තිබේ. වසර 62 ක් සපිරි ශ්‍රී ලංකා නිදහස් පක්ෂය, ඉතිහාසයේ ප්‍රථම වතාවට වැඩිම පාර්ලිමේන්තු මන්ත්‍රී ගණනකින් සවිබල ගැන්වී තිබේ. මහින්ද රාජපක්ෂ ජනාධිපතිතුමාගේ නායකත්වයෙන් යුතු ශ්‍රී ලංකා නිදහස් පක්ෂයේ වර්තමාන සාමාජිකත්වය විසි පන් ලක්ෂය ද ඉක්මවා ඇත.ශ්‍රී ලංකා නිදහස් පක්ෂය ජනතාව මත පිහිටි ජනමූල පක්ෂයක් මෙන් ම ජනමූල නායකත්වයකින් යුතු පක්ෂයක් බව අද මනාව ඔප්පු කර ඇත්තේ ය. වසර 62 ක් මුළුල්ලේ ශ්‍රී ලංකා නිදහස් පක්ෂය ප්‍රගතිශීලී ගමන් මග සවිබල ගන්වා තිබේ. අනාගතය සඳහා ද ශ්‍රී ලංකා නිදහස් පක්ෂයට පැවරෙන වගකීම් රාශියක් පවතී. ඒ අතුරින් ප්‍රමුඛතම කාර්ය භාරය වන්නේ ත්‍රස්තවාදයෙන් මුදාගත් ශ්‍රී ලංකාවේ ජීවත් වන්නා වූ සියලු ජාතීන්ගේ සමාජ, ආර්ථික, දේශපාලන හා සංස්කෘතික අනන්‍යතාවයන් සුරක්ෂිත කරමින් නූතන ශ්‍රී ලාංකේය ජාතික රාජ්‍යය ගොඩනැඟීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130903</link>
    <topic>කෝටි 100 ක හෙරොයින් දැලේ</topic>
    <author>අරුණි මුතුමලී</author>
    <content>අරුණි මුතුමලීදකුණු ආසියාවේ විශාලතම හෙරොයින් තොගය ඔරුගොඩවත්ත බහාලුම් අංගණයේ දී සැකකරුවන් සිව්දෙනෙකු සමඟ සිකුරාදා අත්අඩංගුවට ගැනීමට හැකි වූ බව රේගු ආදායම් අධීක්ෂණ අංශයේ රේගු අධ්‍යක්ෂ මාලි පියසේන මහතා පවසයි.පාකිස්තානු කන්ටේනරයක ග්‍රීස් ඇසුරුම් සමඟ තිබී එසේ අත්අඩංගුවට ගැනුණු හෙරොයින් ප්‍රමාණය කිලෝ ග්‍රෑම් සියයකට අධිකය. එහි වටිනාකම කෝටි සියයකට අධික බව ද පෙන්වා දුන් අධ්‍යක්ෂවරයා තවත් තොග තිබේදැයි සොයා පරීක්ෂණ පැවැත්වෙන බව කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130904</link>
    <topic>ජනපති දැක්ම අගය කරනවා</topic>
    <author/>
    <content> - පිල්ලේමහින්ද රාජපක්ෂ ජනාධිපතිතුමාගේ පුනරුත්ථාපන හා ප්‍රතිසංවර්ධනය පිළිබඳ දැක්ම තමා අගය කරන බවත් භෞතික ගොඩනැඟීම සමඟ ජන කොටස් අතර සමගිය හා ප්‍රතිසන්ධානය තහවුරු කිරීමට අවශ්‍ය නීති සම්පාදනය කළ යුතු බවත් මානව හිමිකම් පිළිබඳ එක්සත් ජාතීන්ගේ මහ කොමසාරිස් නවනීදන් පිල්ලේ මහත්මිය කීවා ය.ඇය එසේ ප්‍රකාශ කළේ ජනාධිපතිතුමා අරලියගහ මන්දිරයේදී මුණ ගැසී සාකච්ඡා පැවැත්වූ අවස්ථාවේදී ය.ගැටුම් අවසන් වීමෙන් පසු ශ්‍රී ලංකාව අත්කර ඇති ජයග්‍රහණ පිළිබඳව සිය ප්‍රසාදය පළ කළ මහ කොමසාරිස්වරිය පුනරුත්ථාපනය, යළි ඉදිකිරීම්, සෞඛ්‍ය හා අධ්‍යාපනය යන ක්ෂේත්‍රවල කෙතරම් ආයෝජනය කොට තිබේ දැයි දැක ගැනීමට හැකි වූ බව ද සඳහන් කළා ය.තමාට නිදහසේ කැමැති තැනකට යාමට පහසුකම් ලැබිණි දැයි රාජපක්ෂ මැතිතුමා ඇසූ ප්‍රශ්නයට පිළිතුරු දෙමින් උතුරු නැ‍ඟෙනහිර‍ පළාත්වලට ගොස් ජනතාව හමු වූ බවත්, ඇමැතිවරුන් සමඟ සාකච්ඡා කළ බවත් පිල්ලේ මහත්මිය කීවා ය.‍“පුනරුත්ථාපනය හා ප්‍රතිසංවර්ධනය පිළිබඳ ඔබේ දැක්ම මම අගය කරනවා” යනුවෙන් සඳහන් කළ ඇය භෞතික ගොඩනැඟීම සමඟ ජනකොටස් අතර සමඟිය සහ ප්‍රතිසන්ධානය තහවුරු කළ යුතු බවත්, ඊට අවශ්‍ය නීති සම්පාදනය කළ යුතු බවත් සඳහන් කළා ය.අතුරුදන්වූවන් ගැන සෙවීමට කොමිසමක් පත් කිරීම ගැනත්, අතුරුදන්වීම් අපරාධයක් සේ සලකන නීති සම්පාදනයට තීරණය කොට තිබීම ගැනත් මහ කොමසාරිස්වරියගේ ප්‍රසාදය පළ විය‍. අන්‍ය ආගම් ඉවසීමේ ශ්‍රී ලාංකික සංස්කෘතිය අගය කළ මානව හිමිකම් මහ කොමසාරිස්වරිය සුළු ජන කොටස්වලට අයත් ආගමික ස්ථානවලට පහරදීම් ගැන අවධානය යොමු කළ යුතු යැයි පෙන්වා දුන්නා ය. ඒ පිළිබඳ යථාර්ථය පැහැදිලි කළ ජනාධිපතිතුමා, එබඳු අවස්ථා හුදෙකලා සිදුවීම් මිස සැලසුම් සහගත ක්‍රියාදාමයක ප්‍රතිඵල නොවේ යැයි අවධාරණය කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130905</link>
    <topic>විද්‍යාත්මක අදහස් හුවමාරුවට අවස්ථාවක්</topic>
    <author>මහාචාර්ය කපිල දහනායක</author>
    <content>මහාචාර්ය කපිල දහනායකපොදුරාජ්‍ය මණ්ඩල රාජ්‍ය නායකයන්ගේ සමුළුව ශ්‍රී ලංකාවේ පැවැත්වීමෙන් ඒ ඒ රටවල විද්‍යාත්මක දියුණුව ගැන අදහස් හුවමාරු කරගැනීමට අවස්ථාව සැලසෙන බවත්, ශ්‍රී ලංකාවේ අතීත ශ්‍රී විභූතිය පිළිබඳව විදේශීය ප්‍රජාවට දැකගැනීමට අවස්ථාවක් සැලැසෙන බවත් පේරාදෙණිය විශ්ව විද්‍යාලයේ භූ විද්‍යා අංශයේ උපදේශක මහාචාර්ය කපිල දහනායක මහතා ‘සිළුමිණ'ට පැවැසීය. “මේ රටට එන සියලුම රාජ්‍ය නායකයන් අපේ ඥාතින් හැටියට සලකන්නට පුළුවන්. වසර පණහක පමණ සිට එකම පොදුරාජ්‍ය මණ්ඩලයේ අපි ඥාතින් යැයි කීම වරදක් නැහැ. ඒ අපේ ඥාතින්ට අපේ සංස්කෘතිය රටේ වර්තමාන තත්ත්වය දෑසින් බලා ගැනීමට මෙය හොඳම අවස්ථාවක් වනු ඇතැයි කීය.අපේ රට ගැන මේ විදේශීය ප්‍රජාව බොහෝ දුරට දන්නේ වෙනත් විදේශ මාධ්‍ය මඟින් නැතහොත් කටින් කට ගිය තොරතුරු මඟින්. ඒත් මේ පොදුරාජ්‍ය මණ්ඩල රාජ්‍ය නායක සමුළුව මඟින් ඒ ඒ රටවල නායකයන්ට විශේෂයෙන් අපේ රටට දොස් නගන බටහිර රටවලට මේ රටේ ඕනෑම තැනකට ගිහින් ජනතාවගේ නියම තත්ත්වය වටහා ගැනීමට පුළුවන්.පොදුරාජ්‍ය මණ්ඩලයේ රටවල් සියල්ලම පළමුවන හෝ දෙවන භාෂාවක් ලෙස ඉංග්‍රීසි ඉගෙන ගන්නා රටවල්. ඒ නිසා පහසුවෙන්ම අදහස් හුවමාරු කරගන්නත් පුළුවන්.”විශේෂයෙන්ම විද්‍යාත්මක දියුණුවක් ඇති රටවල් මේ සමුළුවට පැමිණීම අපට වැදගත්. ඒ වගේම මේ එන විදේශීය නායකයන්ට අපේ අතීතය ගැන දැනගන්නට අනුරාධපුර, පොළොන්නරුව වගේ නගරවලට කැඳවාගෙන ගොස් ඒවායේ නටබුන් දැකගන්නට අවස්ථාව සලසා දිය යුතුයි. එවිට අපිත් අතීතයේ දියුණු විද්‍යාත්මක ඥානයකින් යුත් ජාතියක්ව සිටි බව ඔවුන් ඒත්තු ගනීවි.ශ්‍රී ලංකාවේ පවත්නා බෞද්ධ හින්දු මිශ්‍ර සංස්කෘතිය වෙන කිසිම රටක නැහැ. අපි ගුණ ධර්ම අතින් පොහොසත් ජාතියක්. ඒ බව ලෝකයාට පෙන්වා දීමට මෙය හොඳ අවස්ථාවක්. ඒ අවස්ථාව බුද්ධිමත්ව මෙහෙයවීම වැදගත් යැයි ද මහාචාර්ය කපිල දහනායක කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130906</link>
    <topic>දියර කිරට නවසීලන්ත උදවු</topic>
    <author/>
    <content>නවසීලන්ත විදේශ අමාත්‍ය මරේ මැක්කූලි මහතා අරලියගහ මන්දිරයේ දී මහින්ද රාජපක්ෂ ජනාධිපතිතුමා හමුවූ අවස්ථාවේ ශ්‍රී ලංකාවේ දියර කිරි නිෂ්පාදනය නැංවීම සඳහා තාක්ෂණික සහාය ලබාදීමට පොරොන්දු විය.ලංකාව දියර කිරිවලින් ස්වයංපෝෂණය කිරීමේ වැඩපිළිවෙළ සඳහා නවසීලන්තය සහාය ලබා දෙනු ඇත.නවසීලන්ත අගමැති ජෝන් කේ මහතා මෙරට පැවැත්වෙන පොදුරාජ්‍ය මණ්ඩල නායක සමුළුවට සහභාගිවීමට පැමිණෙන අවස්ථාවේ මේ සම්බන්ධව ශ්‍රී ලංකා - නවසීලන්ත නායකයන් අතර අවබෝධතා ගිවිසුමකට ද අස්සන් තැබීමට අපේක්ෂා කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130907</link>
    <topic>ටෙලි ග්‍රෑම් යයි  ටෙලි මේල් එයි</topic>
    <author>තාරක වික්‍රමසේකර</author>
    <content>තාරක වික්‍රමසේකරටෙලිකොම් ආයතනය මඟින් ක්‍රියාත්මක කරන විදුලි පණිවුඩ සේවාව (ටැලිග්‍රෑම්) නවතා දැමුවත් තැපැල් දෙපාර්තමේන්තුව මඟින් ‘ටෙලි මේල්’ සේවාව ක්‍රියාත්මක කරනු ලබන බව තැපැල්පති රෝහණ අබේරත්න මහතා සිළුමිණට කීය.විදුලි පණිවුඩ සේවාවට සමාන සේවාවක් වන ‘ටෙලි මේල්’ සේවාවමඟින් විදුලි පණිවුඩ සේවාවම සිදු කෙරෙන අතර එම සේවාව තැපැල් දෙපාර්තමේන්තුව මඟින් පමණක් ම සිදු කෙරේ.රුපියල් 30 ක මුදලකට මෙම සේවාව සපයනු ලබන අතර යවන්නාට රිසිට් පතක් මෙම සේවාවෙන් ද ලබා දෙන බව තැපැල්පතිවරයා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130908</link>
    <topic>ජනපති පදවි ප්‍රාප්ති පාපැදි සවාරිය නොවැම්බර් 18 සිට අැරැඹේ</topic>
    <author/>
    <content>මෙවර ජනාධිපති පදවි ප්‍රාප්ති පාපැදි සවාරිය ගිරුවාපත්තුවෙන් තල් අරණට සංවිධානයේ මෙහෙයවීමෙන් නොවැම්බර් 18 දා සිට දෙසැම්බර් 5 දා දක්වා දින දහඅටක් පැවැත්වීමට නියමිතය.නොවැම්බර් 18 දා අරලියගහ මන්දිරය අසලින් ආරම්භ වන පාපැදි සවාරිය දෙසැම්බර් 5 දා නිමා වන්නේ ජයවර්ධනපුර පාර්ලිමේන්තුව අසලිනි.උතුරු දකුණු නැ‍ඟෙනහිර බටහිර සියලුම පළාත් ආවරණය වන පරිදි කි. මී. 1865 ක් දුර ගමනක යෙදෙන මේ පාපැදි සවාරිය යුද්ධයේ නිමාවෙන් පසු ශ්‍රී ලංකාවේ පවතින සැබෑ නිදහස සනිටුහන් කෙරේ.පාපැදි අතුරු පාලක කමිටුවේ අධීක්ෂණය යටතේ පැවැත්වෙන මේ පාපැදි සවාරියේ ජයග්‍රාහකයාට රුපියල් මිලියන දෙකක මුදල් ත්‍යාගයක් ලැබේ.පළමු තරගකරුවන් 50 දෙනාට ලක්ෂ ගණනකින් මුදල් ත්‍යාග ලැබෙන මේ පාපැදි සවාරිය මෙතෙක් ශ්‍රී ලංකාවේ පැවැත්වෙන දිගම පාපැදි සවාරියයි.මහින්ද රාජපක්ෂ ජනාධිපතිතුමාගේ පදවිප්‍රාප්තිය හා උපන් දිනය සමරා පැවැත්වෙන ජනාධිපති පදවිප්‍රාප්ති පාපැදි සවාරියේ මෙවර පැවැත්වෙන්නේ 3 වැනි වරටයි.පළමුවන අදියර නොවැම්බර් 18 වැනි දින කොළඹ අරලියගහ මන්දිරය අබියසින් ආරම්භ වන පාපැදි සවාරිය එදින කොළඹ සිට කළුතර අම්බලන්ගොඩ හික්කඩුව ගාල්ල හා මාතර දක්වා කි. මී. 160 කි.දෙවැනි අදියර නොවැම්බර් 19 දින මාතරින් ආරම්භ වන සවාරිය තංගල්ල හම්බන්තොට වීරවිල හරහා කතරගමට පැමිණේ. කි. මී. 123 කි. තුන්වැනි අදියර නොවැම්බර් 20 දින කතරගම සිට මොනරාගල දක්වා කිලෝමීටර් 96 කි.සංචාරයේ අවසන් දිනය දෙසැම්බර් 5 වැනිදා කහවත්ත සිට ජයවර්ධනපුර දක්වා කිලෝමීටර් 127 ක් දුරට තරගය පැවැත්වෙන බව ගිරුවාපත්තුවෙන් තල්අරණට සංවිධානය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa130909</link>
    <topic>මෙවර දැයට කිරුළෙන් වයඹ සංවර්ධනයට රු. කෝටි 6500 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපුත්තලම, කුරුණෑගල, කෑගල්ල දිස්ත්‍රික්ක ආශ්‍රිතව පැවැත්වෙන මෙවර 2014 දැයට කිරුළ වැඩ සටහන මඟින් එම දිස්ත්‍රික්ක තුනේ සංවර්ධනය සඳහා රුපියල් කෝටි 6500 කට ආසන්න මුදලක් ආයෝජනය කිරීමට නියමිතය.මෙවර දැයට කිරුළ යටතේ වයඹ විශ්ව විද්‍යාල‍ය ඉදිකිරීමට රුපියල් ‍දස ලක්ෂ 600 ක් පමණ වැය කරන බව දැයට කිරුළ ලේකම් කාර්යාලය පවසයි.මීට අමතරව කුලියාපිටිය මධ්‍ය මහා විද්‍යාලයේ සංවර්ධන කටයුතු සඳහා රුපියල් දස ලක්ෂ 120 ක්ද කුලියාපිටිය කාර්මික විද්‍යාලය නවීකරණය කිරීම සඳහා රුපියල් මිලියන 150 ක් වැය කිරීමට ද කටයුතු යොදා තිබේ.මීට අමතරව පුත්තලම කුරුණෑගල හා කෑගල්ල ප්‍රදේශවල මහාමාර්ග හා ග්‍රාමීය මාර්ග සියල්ල ද පුළුල් කර නවීකරණය කරනු ලැබේ.ඊට අමතරව ඉහත ප්‍රදේශවල පාසල්, ආගමික ස්ථාන, වාරිමාර්ග කටයුතු සංවර්ධනය කිරීමට ද කටයුතු කරන බව ආර්ථික සංවර්ධන අමාත්‍යාංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aa13090110</link>
    <topic>මඩකළපුව දිසාපතිනිය 2012 - 2013 විශිෂ්ටතම කාන්තාව බවට පත්වෙයි</topic>
    <author/>
    <content>මඩකළපුව මහ දිසාපතිනි පී.එස්.එම්. චාල්ස් මහත්මිය 2012 - 2013 වසර සඳහා විශිෂ්ටතම කාන්තාව සම්මානය ලබා ඇත.මේ සම්මානය ඇයට පිරිනමා ඇත්තේ කාන්තා කළමනාකරණ ආයතනය මගිනි.චාල්ස් මහත්මිය පරිපාලන සේවාවට පත්වී උතුරු පළාතේ සේවයට පත්වන්නේ එල්.ටී.ටී.ඊ. සංවිධානයේ ත්‍රස්තවාදී ක්‍රියා බහුලව පැවැති සමයකදී ය. එහෙත් ඇය මේ සංවිධානයේ විවිධ බාධක හා කරදරවලට මුහුණදුන් උතුරු පළාත් සාමාන්‍ය ජනතාව වෙනුවෙන් රජයෙන් ලබාදිය යුතු සහන අඛණ්ඩව ලබාදෙමින් සහන සලසමින් රාජකාරි කටයුතුවල නිරත වූවා ය.1992 සිට 2005 දක්වා වවුනියා දිස්ත්‍රික්කයේ සහකාර ලේකම්වරිය ලෙසත් ඉන් අනතුරුව 2008 සිට 2012 මැයි මස දක්වා වවුනියාවේ මහ දිසාපතිනිය ලෙසත් එම ජනතාව විශිෂ්ට සේවාවක් ඉටු කළා ය.වවුනියාවේ මැණික් ෆාම් හි සිටි අවතැන් ජනතාව වෙනුවෙන් ද පුනරුත්ථාපන කඳවුරුවල සිටි ජනතාව සහ එම ජනතාව නැවත පදිංචි කිරීමේ කටයුතුවලදී ද මහින්ද රාජපක්ෂ ජනාධිපතිතුමාගේ නියමයන් හා උපදෙස් පරිදි ඇය සුවිශේෂී මෙහෙවරක යෙදුණා ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=ab1309011</link>
    <topic>ශ්‍රී ලංකා නිදහස් පක්ෂය ඕපපාතිකව බිහිවූවක් නොව ඓතිහාසික අවශ්‍යතාවක් නිසා ඇතිවූවකි</topic>
    <author>ඉන්දික ජයරත්න</author>
    <content>(2013 සැප්තැම්බර් 02 වැනිදාට යෙදෙන ශ්‍රී ලංකා නිදහස් පක්ෂයේ 62 වැනි සංවත්සරය නිමිත්තෙනි‍.)ලාංකේය දේශපාලන ගමන් මග පෝෂණය කළ දේශපාලන පක්ෂ අතුරෙන් ශ්‍රී ලංකා නිදහස් පක්ෂයට හිමි වන්නේ සුවිශේෂී ස්ථානයකි. ලංකාවේ දේශපාලන පක්ෂ 60 කට වැඩි ප්‍රමාණයක් මැතිවරණ කොමසාරිස්වරයා හමුවේ ලියාපදිංචි වී තිබුණ ද එම දේශපාලන පක්ෂ භූමිකාව තුළ මාතෘ දේශපාලන පක්ෂයක් ලෙස ශ්‍රී ලංකා නිදහස් පක්ෂය අද්විතීය ස්ථානයක් හිමිකරගෙන සිටී. 1951 ක් වූ සැප්තැම්බර් මස 02 වැනිදා ලාංකේය දේශපාලන ගමන් මග අර්ථපූරණය කරනු පිණිස ශ්‍රී ලංකා නිදහස් පක්ෂය නම් වූ නව දේශපාලන පක්ෂය බිහි වූයේ ය.හෙට දිනට (සැප්තැම්බර් 02) ශ්‍රී ලංකා නිදහස් පක්ෂයට වසර 62 ක් සපිරේ. එදා මෙදා තුර ලාංකේය දේශපාලනයේ සමාජ, ආර්ථික හා දේශපාලන පරිවර්තනයන් උදෙසා ශ්‍රී ලංකා නිදහස් පක්ෂයේ දායකත්වය පුළුල්ව විමසා බැලීම වැදගත් ය.1951 ජූලි මාසයේ 12 වැනිදා එවකට පැවති එක්සත් ජාතික පක්ෂ රජයේ මුදල් අමාත්‍යවරයා විසින් වාර්ෂික අය වැය ලේඛනය පාර්ලිමේන්තුවට ඉදිරිපත් කිරීමත් සමඟ තවත් ඓතිහාසික සිද්ධියක් එම පාර්ලිමේන්තුවේ සිදු විය. එනම් එදිනම ලාංකේය දේශපාලන ගමන් මගේ ප්‍රථම දේශපාලන පැති මාරුව සිදුවීමයි.සිංහල මහා සභාවේ සභාපතිවරයා වූ, එක්සත් ජාතික පක්ෂයේ නියෝජ්‍ය නායක, පාර්ලිමේන්තුවේ සභා නායක සහ සෞඛ්‍ය හා පළාත් පාලන අමාත්‍ය එස්.ඩබ්ලිව්.ආර්.ඩී‍. බණ්ඩාරනායක මහතා එක්සත් ජාතික පක්ෂයෙන් සහ එම පක්ෂයේ නායකත්වයෙන් යුතු ආණ්ඩුවේ සියලු තනතුරුවලින් ඉල්ලා අස්වී විපක්ෂයේ අසුන් ගත්තේ ය.ඓතිහාසික පදවි පරිත්‍යාගයමෙම ඓතිහාසික පදවි පරිත්‍යාගය ලාංකේය දේශපාලන ගමන් මගේ නව දේශපාලන පරිවර්තනයක ආරම්භයක් වනු ඇතැයි ඒ මොහොතේ කිසිවෙකුත් සිතන්නට ‍නැත. එස්.ඩබ්ලිව්.ආර්.ඩී. බණ්ඩාරනායක මැතිතුමා ගිය මග යමින් තවත් මහජන නියෝජිතයන් පිරිසක් ද එක්සත් ජාතික පක්ෂ රජයෙන් ඉවත් වී විපක්ෂයේ අසුන් ගැනීම මෙහිදී සිදුවූ තවත් සුවිශේෂී සිද්ධියකි.වර්තමාන ජනාධිපති මහින්ද රාජපක්ෂ මැතිතුමාගේ පියාණන් වූ බෙලිඅත්ත මහජන මන්ත්‍රී ඩී.ඒ. රාජපක්ෂ මැතිතුමා ද ඒ ඓතිහාසික මොහොතේ ම බණ්ඩාරනායක මහතාගේ සෙවණැල්ල වෙමින් විපක්ෂයේ අසුන් ගත්තේ ය.මීට අමතරව හොරණ මහජන මන්ත්‍රී ඒ.පී. ජයසූරිය, බලංගොඩ මහජන මන්ත්‍රී ජයවීර කුරුප්පු, උඩුගම මහජන මන්ත්‍රී ඩී.එස්. ගුණසේකර, උතුරු කොළඹ මහජන මන්ත්‍රී ජෝර්ජ් ආර්. ද සිල්වා මේ ආකාරයෙන් විපක්ෂයේ අසුන් ගත් සෙසු මහජන නියෝජිතයෝ වූහ.1951 අගෝස්තු 21 රැස්වීමවිරුද්ධ පක්ෂයේ අසුන් ගනිමින් බණ්ඩාරනායක මහතා ඇමෙරිකා එක්සත් ජනපද හිටපු ජනාධිපතිවරයෙකු වූ ඒබ්‍රහම් ලින්කන්ගේ කියමනක් උපුටා දක්වමින් සඳහන් ‍කෙළේ කිසිවෙකුටත් අනාදරයේ නොයෙදී හැමටම සමාදරයේ යෙදීම තමාගේ පරමාර්ථය බවයි.එලෙසම බ්‍රිතාන්‍ය ජාතික ඇක්ටන් සාමිවරයාගේ කියමනක් උපුටා දක්වමින් සඳහන් කළේ මහජනයාට වටිනා සේවයක් කිරීමේ අදහසින් පටන් ගන්නා කටයුතු ආත්මාර්ථකාමී චේතනාවන්ගෙන් අපවිත්‍ර වූ කල්හි මහජන විපත්තියක් සිදුවන බවයි.මෙම විශිෂ්ට කියමන්වලින් එස්.ඩබ්ලිව්.ආර්.ඩී.‍ බණ්ඩාරනායක මහතා සන්නිවේදනය කිරීමට උත්සාහ කළේ තමා තෝරාගත් දුෂ්කර ගමන් මග කවර බාධක පැමිණියත් ජනතාවගේ අනුබලය හා ආධාරය මත ඉදිරියටම ගෙන යන බවයි.බණ්ඩාරනායක මහතාගේ පවිත්‍ර චේතනාවන් යථාර්ථයක් කරමින් ශ්‍රී ලංකාවේ පරිවර්තනීය යුගයකට මුල පුරන්නා වූ සහ නිදහසින් පසුව වහ වහා කළ යුතුවූත් නමුත් උවමනාවෙන් ම නොසලකා හැර තිබුණු ආර්ථික, සාමාජික හා සංස්කෘතික පරිවර්තනයක් ඇති කරන්නාවූත් දේශජ පක්ෂයක් ලෙස ශ්‍රී ලංකා නිදහස් පක්ෂය 1951 ක් වූ සැප්තැම්බර් මස 02 වැනිදා ආරම්භ විය.කොළඹ නගර ශාලාවේ පවත්වනු ලැබූ මහජන රැස්වීමකදී ශ්‍රී ලංකා නිදහස් පක්ෂය නිල වශයෙන් ආරම්භ විය. 1951 අගෝස්තු මස 21 වැනිදා ලංකාදීප පුවත්පතේ දැන්වීමක් පළ කරමින් සඳහන් වූයේ. 1951 සැප්තැම්බර් 02 වැනිදා සවස 2.00 ට පාර්ලිමේන්තු මන්ත්‍රී එස්.ඩබ්ලිව්.ආර්.ඩී. බණ්ඩාරනායක මහතාගේ ප්‍රධානත්වයෙන් ශ්‍රී ලංකා නිදහස් පක්ෂය පිහිටුවීම සඳහා මහා සභා රැස්වීමක් කොළඹ නගර ශාලාවේදී පැවැත්වෙන බවයි. කැඳවුම්කාර මණ්ඩලයක නම් වලින් මෙම දැන්වීම් පළ කර තිබුණි. එදින රැස්වීමට දස දහසකට අධික පිරිසක් නගර ශාලාව සහ ඒ අවට ප්‍රදේශයේ රැස්වී සිටි බවට ඓතිහාසික තොරතුරුවලින් හෙළිදරව් වේ.පක්ෂයේ නම ශ්‍රී ලංකා නිදහස් පක්ෂය විය යුතු බව මහනුවර සමාජවාදී පෙරමු‍ණේ සභාපති එච්. ශ්‍රී නිශ්ශංක මහතා යෝජනා ‍කෙළේ ය. පක්ෂයේ සභාපති ලෙස එස්.ඩබ්ලිව්.ආර්.ඩී. බණ්ඩාරනායක මහතා තෝරා ගනු ලැබූ අතර බර්නාඩ් අලුවිහාරේ, බදියුදීන් මොහොමඩ් සහ එස්. තංගරාජා යන මහත්වරු පක්ෂයේ සම ලේකම්වරු වූහ. පක්ෂයේ භාණ්ඩාගාරික වශයෙන් තේරී පත්වූයේ මහජන මන්ත්‍රී ජෝර්ජ් ආර්. ද සිල්වා මහතායි.ශ්‍රී ලංකා නිදහස් පක්ෂ සමාරම්භක රැස්වීමේදී එස්.ඩබ්ලිව්.ආර්.ඩී. බණ්ඩාරනායක මහතා සඳහන් කළේ අධිපති බලය, මුදල් බලය, භේදය, අසත්‍ය ප්‍රචාර වැනි ක්‍රියා මාර්ගයන්ගෙන් තමාට සහ ශ්‍රී ලංකා නිදහස් පක්ෂයට විරුද්ධවාදීන් බාධා එල්ල කළත් ජනතාවට අවංකව සේවය කිරීමේ ආශාව හා අධිෂ්ඨානය පෙරදැරිව සතුරා පරාජය කරන බවයි.ශ්‍රී ලංකා නිදහස් පක්ෂය ඕපපාතිකව බිහි වූ දේශපාලන පක්ෂයක් නොවේ. ශ්‍රී ලාංකේය දේශපාලන ඉතිහාසයේ පක්ෂ නිර්මාතෘවරයාගේ රුධිරයෙන් නැහැවුණු යම් දේශපාලන පක්ෂයක වෙත් ද? ඒ දේශපාලන පක්ෂය වනාහී ශ්‍රී ලංකා නිදහස් පක්ෂය පමණි. පක්ෂයේ නායිකාව‍ගේ ප්‍රජා අයිතිය අහෝසි කොට එම පක්ෂය සමූල ඝාතනය කිරීමට ප්‍රතිවාදීන් උත්සාහ කළ යම් දේශපාලන පක්ෂයක් වෙත්ද? ඒ වනාහී ශ්‍රී ලංකා නිදහස් පක්ෂය පමණි.සමාජ ආර්ථික පරිවර්තනයශ්‍රී ලංකා නිදහස් පක්ෂය වසර 62 ක කාලයක් මුළුල්ලේ ශ්‍රී ලංකාවේ සමාජ, ආර්ථික හා දේශපාලන අංශයන්හි පරිවර්තනීය වෙනසකට පු‍රෝගාමී වී තිබේ.‍ 1956 මහා පෙරළිය ශ්‍රී ලංකා නිදහස් පක්ෂයේ විශිෂ්ටත්වය කියා පාන්නා වූ සන්ධිස්ථානයකි.1948 නාමමාත්‍රික නිදහස අර්ථපූරණය කළ පනස් හයේ මහා පෙරළිය කොම්ප්‍රදෝරු ධනපති පංතිය සතුව පැවති පාලන බලතල සඟ, වෙද, ගුරු, ගොවි, කම්කරු යන පංච මහා බලවේගයට හිමි කර දුන්නේ ය. වෙනත් ලෙසකින් ප්‍රකාශ කළහොත් ජාතියේ උරුමය ස්වජාතිකයන්ට පැවරූ ඓතිහාසික අවස්ථාව නම් 56 මහා පෙරළියයි.ජන සතු ව්‍යාපාරය ශ්‍රී ලංකා නිදහස් පක්ෂයේ ප්‍රගතිශීලී ආර්ථික පිළිවෙත මූර්තිමත් කරන්නා වූ කැඩපතකි‍. බස් ජනසතුව, වරාය ජනසතුව 56 මහා පෙරළියේ ආර්ථික ප්‍රතිලාභයන්හි තීරණාත්මක කඩඉම් සටහන් කරයි‍‍. භාෂා ප්‍රතිපත්තිය අදටත් විවාදයට තුඩුදුන් මාතෘකාවක් වූවත්, අද මෙන් එදාත් පැවතියාවූ අවස්ථාවාදී දේශපාලනය භාෂා ප්‍රතිපත්තිය යථාර්ථයක් කරන ක්‍රියාමාර්ග අවහිර කෙළේ ය.1958 බණ්ඩාරනායක - වෙල්වනායගම් ගිවිසුමට විරෝධය පා ‍ජේ.ආර්. ජයවර්ධන මහතා ප්‍රමුඛ එක්සත් ජාතික පක්ෂය විරෝධතා පා ගමනක් ගිය අතර ඇතැම් ජාතිවාදී පිරිස් අගමැති නිවස වට කොට උද්ඝෝෂණ ද කළේ ය. ජන මතයට අවනතව ගිවිසුම ඉරා දැමූවත්, අනාගතය විනිවිද දුටු බණ්ඩාරනායක මහතා එදා ප්‍රකාශ කළේ මෙහි දරුණු ප්‍රතිවිපාකයන්ට අනාගතයේදී සැමට මුහුණදීමට සිදුවන බවයි.එදා‍ බණ්ඩාරනායක මහතා කළ එම ප්‍රකාශය යථාර්ථයක් කරමින් පසුකාලීනව බෙදුම්වාදී මතවාදය ත්‍රස්තවාදයක් දක්වා වැඩි දියුණු වූයේ ය.වසර 30 ක් එම ත්‍රස්තවාදය සකල ශ්‍රී ලංකාවම භීෂණයෙන් වෙළා දැමුවේ ය. අවසානයේ ශ්‍රී ලංකා‍ නිදහස් පක්ෂයේ නායකත්වයෙන් යුතු මහින්ද රාජපක්ෂ යුගය ත්‍රස්තවාදය පරාජය කොට ශ්‍රී ලාංකේය රාජ්‍යයේ නිදහස හා නිවහල්භාවය තහවුරු කළේ ය.‍ මෙහිදී තහවුරු වූ කාරණයක් වන්නේ ශ්‍රී ලංකා නිදහස් පක්ෂයේ නායකත්වයෙන් යුතු ආණ්ඩුවක් ශ්‍රී ලංකාවේ රාජ්‍ය යාන්ත්‍රණය මෙහෙය වන ‍සෑම අවස්ථාවකදීම ජාතික ආරක්ෂාවත් භෞමික අඛණ්ඩතාවයත් සුරක්ෂිත කිරීමට කටයුතු කර තිබෙන බවයි.බණ්ඩාරනායක යුගය සහ රාජපක්ෂ යුගය යනු ශ්‍රී ලංකා නිදහස් පක්ෂයට ආගන්තුක අවස්ථාවන් නොවේ. 1951 ජූලි 12 වැනිදා පදවි පරිත්‍යාගය, බණ්ඩාරනායක හා රාජපක්ෂ යන සුසංයෝගයන්හි ප්‍රතිඵලයකි. එබැවින් ශ්‍රී ලංකා නිදහස් පක්ෂය බිහි වීමට බණ්ඩාරනායකවරුන්ගේ හා රාජපක්ෂවරුන්ගේ දේශපාලන මාතෘත්වය හා පීතෘත්වය මූලික වූ බව ප්‍රකාශ කළහොත් එහි ඇති වරදක් නැත. ශ්‍රී ලංකා නිදහස් පක්ෂය වසර 62 ක් මුළුල්ලේ බණ්ඩාරනායකවරුන්ගේ හා රාජපක්ෂවරුන්ගේ සෙවණේ ඇති දැඩි වී තිබේ.ශ්‍රීලනිප යේ ඉදිරි ගමනවසර 62 ක් මුළුල්ලේ ශ්‍රී ලංකා නිදහස් පක්ෂය පැමිණි ගමන් මග ද අතිශය සුන්දර හෝ මටසිලිටි හෝ නොවේ. වරක් එස්.ඩබ්ලිව්.ආර්.ඩී. බණ්ඩාරනායක මහතා ප්‍රකාශ කළ පරිදි ගලන ගංගාව කෙතරම් බාධක පැමිණියත් පෙරටම ගලන්නා සේ කවර බාධක පැමිණියත් එම සියලු බාධක බිඳ ගෙන ශ්‍රී ලංකා නිදහස් පක්ෂය පෙරටම පැමිණ තිබේ.ශ්‍රී ලංකා නිදහස් පක්ෂය දශක හයක් මුළුල්ලේ ජනතාව අතර ජීවත්වන්නා වූ පක්ෂයක් වීම කෙරෙහි බලපෑ හේතු සාධක සොයා බැලීම ද වැදගත් වන කාරණයකි‍. ශ්‍රී ලංකා නිදහස් පක්ෂය වනාහී ජනමූල පදනමකින් බිහි වූ පක්ෂයකි. එක්සත් ජාතික පක්ෂය දේශජ අවශ්‍යතාවන් සංතෘප්ත කිරීමට බිහි වූ පක්ෂයකට වඩා කොම්ප්‍රදෝරු ධනපති පංතික අවශ්‍යතා සන්තර්පනය කිරීමට මූලික වී තිබේ.සාම්ප්‍රදායික වාමාංශික දේශපාලන පක්ෂ මූලික මාක්ස්වාදී චින්තනයන් මත පිහිටා න්‍යායික දේශපාලන කාරණා ශ්‍රී ලංකා භූමිය තුළ රෝපණය කිරීමට උත්සාහ කළේ ය. නමුත් ශ්‍රී ලංකා නිදහස් පක්ෂය ජන විඥානය මත පිහිටා ජනතාවගේ උවමනාවන් මතින් බිහිවූයේ ය. ශ්‍රී ලංකා නිදහස් පක්ෂයේ නිර්මාතෘවරයා ප්‍රභූ පංතික නායකයෙකු වුවත් ‍ඔහු තුළ වූ චින්තනයත් විඥානයත් ජනතාව කෙරෙහි පිහිටා තිබුණි.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=ab1309012</link>
    <topic>අපේ රටේ සංවර්ධනය ගැන බෙලරුස්  ජනපති පැහැදෙයි</topic>
    <author>දයා ඩී. ෆොන්සේකා</author>
    <content>“ශ්‍රී ලංකාව ත්‍රස්තවාදය පරාජය කිරීමෙන් පසුව ඇතිකරගෙන ඇති සංවර්ධනය අගය කළ යුතුයි. එය ඉතා ප්‍රශංසනීය කටයුත්තකි.”මේ පසුගිය සතියේ බෙලරූස් රාජ්‍යයේ චාරිකාවක යෙදුණු මහින්ද රාජපක්ෂ ජනාධිපතිතුමා ඇතුළු දූත පිරිස හමුවේ බෙලරූස් රාජ්‍යයේ ජනාධිපති ඇලෙක්සැන්ඩර් ලුකෂෙන්කෝ කළ ප්‍රකාශයකි.ශ්‍රී ලංකා බෙලරුස් ජනාධිපත්වරු හමුවීබෙලරූස් රාජ්‍යය යනු පැරැණි සෝවියට් රුසියානු සමූහාණ්ඩුවෙන් කැඩී ගිය රාජ්‍යයන් අතරින් එකකි. සමාජවාදී පාලනයක් යටතේ පාලනය වන බෙලරූස් ජනරජය කෘෂිකාර්මික අතින් මෙන්ම කාර්මික අතින් ද ඉතා සංවර්ධනය වූ රටකි. මෙවන් දියුණු එහෙත් අප්‍රසිද්ධ රාජ්‍යයන් ගෙන් ශ්‍රී ලංකාවට ලබාගත හැකි උපකාර සහයෝගයන් මෙන්ම ආධාර ද බොහෝ ය.මිත්‍රත්වයේ දෑත දිගු කරමින් ශ්‍රී ලංකා දූත පිරිස පිළිගනු ලැබුවේ බෙලරූස් රාජ්‍යයේ විදේශ ඇමැති ව්ලැඩ්මීර් මාකේයි මහතා ප්‍රධාන එරට උසස්ම රාජ්‍යතාන්ත්‍රික දූත පිරිසකි.පසුගිය 26 වැනිදා උදෑසන ශ්‍රී ලංකා ජනාධිපතිතුමා හා බෙලරූස් ජනාධිපති ඇලෙක්සැන්ඩර් ලුකෂෙන්කෝ මහතා අතර විශේෂ ද්වීපාර්ශ්වික සාකච්ඡා ඇරඹුණේ ද මිත්‍රත්වයේ හසරැලි මැදය.මේ ද්වීපාර්ශ්වික සාකච්ඡා සඳහා ශ්‍රී ලංකා ජනාධිපති තුමා එරට ජනාධිපතිවරයා විසින් මහත් හරසරින් පිළිගන්නා ලද අතර එය ඉතා සුහද මට්ටමින් කරගෙන ගිය සාකච්ඡාවක් විය.එහිදී ජනාධිපතිතුමා ශ්‍රී ලංකාවේ නියම තත්ත්වය පිළිබඳව මනා අවබෝධයකින් සිටීම පිළිබඳව බෙලරූස් ජනාධිපතිවරයාට සිය කෘතඥතාවය පළ කළේය.මෙහිදී ශ්‍රී ලංකා ජනාධිපතිතුමා විශේෂයෙන්ම අවධාරණය කළේ සාමයක් නොමැතිව රටක ආර්ථික සංවර්ධනයක් ඇති කිරීම හෝ ආර්ථික සංවර්ධනයකින් තොරව රටක සාමය ඇති කිරීම හෝ කළ නොහැකි බවය.සංවර්ධනයශ්‍රී ලංකාවේ ත්‍රස්තවාදය අවසන් කොට සාමය ලබාගත් පසු ශීඝ්‍ර සංවර්ධනයක් ඇති වූ බව පෙන්වා දුන් ශ්‍රී ලංකා ජනාධිපතිතුමා ශ්‍රී ලංකාවේ ආර්ථික වර්ධන වේගය 7% හා 8% අතර අගයක පවතින බවත් විශේෂයෙන්ම ත්‍රස්තවාදී ගැටුම් ඇතිවූ ප්‍රදේශවල ආර්ථික වර්ධන වේගය 22% දක්වා ඉහළ අගයක ඇති බවත් පෙන්වා දුන්නේය.බෙලරූස් රාජ්‍යයත් ඉතා විශාල සංවර්ධනයක් ඇති කරගත් රටක් ලෙස තමන් සලකන බවත් දෙරට අතර මිත්‍රත්වය තමා අගය කරන බවත් මහින්ද රාජපක්ෂ ජනාධිපතිතුමා පෙන්වා දුන්නේ ඉතා මිත්‍රශීලී ලෙසිනි.ශ්‍රී ලංකාව ත්‍රස්තවාදය පරාජය කළ පසු ලබා තිබෙන සංවර්ධනය ප්‍රශංසා කටයුතු බව බෙලරූස් ජනාධිපති ලුකෂෙන්කෝ මහතා සඳහන් කළේ ඉන් අනතුරුවයි.ශ්‍රී ලංකාව සමඟ ඒකාබද්ධව ව්‍යාපාර ආරම්භ කිරීමේ සිය කැමැත්ත ද ප්‍රකාශ කළ බෙලරූස් ජනාධිපතිවරයා විශේෂයෙන්ම ට්‍රැක්ටර් හා මෝටර් රථ මෙන්ම වෙනත් තාක්ෂණික උපකරණ නිෂ්පාදනය සඳහා සහයෝගය ලබාදීමට ද සිය කැමැත්ත ප්‍රකාශ කළේය.දෙරට ආර්ථික සහයෝගීතා අගය කළ බෙලරූස් ජනාධිපතිවරයා තම රාජ්‍යයේ ආයෝජන සඳහා ශ්‍රී ලංකා ප්‍රජාවට ද ආරාධනා කිරීමට අමතක නොකළේය. දෙරට අතර හමුදා හා ආරක්ෂක ක්ෂේත්‍රවල සහයෝගීතාවය පිළිබඳව ඇති වැදගත්කම ද බෙලරූස් ජනාධිපතිවරයා පෙන්වා දුන්නේය.ලුකෂෙන්කෝ ජනාධිපතිතුමාගේ දූරදර්ශී නායකත්වය අගය කිරීමට ද මහින්ද රාජපක්ෂ ජනාධිපතිතුමා අමතක නොකළ අතර බෙලරූස් රාජ්‍යයේ චාරිකාවක් සඳහා පැමිණි පළමුවන ශ්‍රී ලාංකීය නායකයා තමා බව ද පෙන්වා දුන්නේය.ආර්ථික සහ යෝගීතාවබෙලරුස් හි කර්මාන්ත ශාලාවක් නරඹන මහින්ද රාජපක්ෂ ජනාධිපත්තුමාදෙරට අතර ආර්ථික සහයෝගීතා ඉතා ඉක්මනින් සැලසුම් කිරිමට නිලධාරීන්ට තමා උපදෙස් දෙන බවත් දෙරට අතර සෘජු ගුවන් සේවයක් ඇරැඹීමට තමා අදහස් කරන බවත් ශ්‍රී ලංකා ජනාධිපතිතුමා තවදුරටත් පෙන්වා දුන්නේය.මේ සාකච්ඡා ඉතා සුහද හා සෘජු මට්ටමින් පැවැති අතර ජනමාධ්‍ය අධ්‍යාපන හා සංස්කෘතික හා මන්ත්‍රී හුවමාරු සඳහා ද ශ්‍රී ලංකා ජනාධිපතිතුමා යෝජනා කළේය.අනතුරුව ශ්‍රී ලංකාවේ පැවැත්වීමට නියමිත පොදුරාජ්‍ය සමුළුවට සමගාමීව පැවැත්වෙන ව්‍යාපාරික සංසදයට ද බෙලරූස් ව්‍යාපාරික කණ්ඩායමක් සහභාගි කරවීම පිළිබඳව යෝජනාවක් ද ශ්‍රී ලංකා ජනාධිපතිතුමා විසින් ඉදිරිපත් කරන ලදී.ඉන් පසුව දෙරට අතර මිත්‍රත්වය වර්ධනය කරගැනීම සඳහා ශ්‍රී ලංකාවේ චාරිකාවකට පැමිණෙන ලෙස මහින්ද රාජපක්ෂ ජනාධිපතිතුමා කළ ඉල්ලීම බෙලරූස් ජනාධිපති ලුකෂෙන්කෝ මහතා සතුටින් පිළිගත්තේය.ඉන්පසු දෙරට අතර ඒකාබද්ධ ප්‍රකාශයකට ද රාජ්‍ය නායකයන් දෙපළ විසින් අස්සන් කරන ලදී.විදේශ අමාත්‍ය මහාචාර්ය ජී. එල්. පීරිස්, ජනාධිපති ලේකම් ලලිත් වීරතුංග, මොස්කව්හි ශ්‍රී ලංකා තානාපති උදයංග වීරතුංග, විදේශ අමාත්‍යාංශයේ අතිරේක ලේකම් ෂෙනුකා සෙනෙවිරත්න, සන්ධාන නිලධාරී මයන්ත ජයසිංහ මහත්ම මහත්මීහු ඇතුළු පිරිසක් මීට සහභාගි වූහ.අනතුරුව ශ්‍රී ලංකාවට ඉතා වැදගත් වන ගිවිසුම් හතකට අස්සන් කිරිම දෙරටේම රාජ්‍ය නායකයන් දෙපළ හමුවේ සිදු කෙරිණි.ඉන් ඉතා වැදගත් වන්නේ දෙරට අතර වෙළෙඳ හා ආර්ථික සහයෝගීතාවය පිළිබඳ ගිවිසුමයි. ඉන් පසුව රාජ්‍යතාන්ත්‍රික හා නිල ගුවන් ගමන් සඳහා වීසා වලින් නිදහස් කිරීම, දෙරට අතර ද්විත්ව බදුකරණ වැළැක්වීමේ ගිවිසුම, සංචාරක සහයෝගීතා ගිවිසුම, හමුදා කටයුතු සඳහා තාක්ෂණික සහයෝගීතා ගිවිසුම, දෙරටේ අධිකරණ අමාත්‍යාංශ අතර අන්‍යෝන්‍ය අවබෝධතා ගිවිසුම, අපරාධ සම්බන්ධ කරුණුවලදී අන්‍යෝන්‍ය සහයෝගීතා පිළිබඳ ප්‍රඥප්තිය එසේ අස්සන් කළ ගිවිසුම් ය.මේ ගිවිසුම් හරහා ශ්‍රී ලංකාවට අත්වන ප්‍රතිලාභ බොහෝ ය.මේ ගිවිසුම් වලින් අනතුරුව දෙරට ජනාධිපතිවරුන් හා දූත පිරිසේ අවධානය යොමු වූයේ ශ්‍රී ලංකාව හා බෙලරූස් අතර ඒකාබද්ධ ව්‍යාපාර ඇරැඹීම පිළිබඳවය.ට්‍රැක්ටර් මෝටර් රථ හා වෙනත් කාර්මික උපකරණ සඳහා ශ්‍රී ලංකාවට සහාය දීමට බෙලරූස් ජනාධිපතිවරයා එකඟ විය.27 වැනිදා ශ්‍රී ලංකා ජනාධිපතිතුමා හා බෙලරූස් අගමැති මහාචාර්ය මිහායිල් මියතිස්කොමිච් අතර සාකච්ඡා ඇරැඹිණ.ඒකාබද්ධ ව්‍යාපාරමේ සාකච්ඡා පිළිබඳව ජනාධිපති මාධ්‍ය අංශය හා විදේශ අමාත්‍යාංශය නිකුත් කළ මාධ්‍ය නිවේදනය අනුව ගිවිසුම්වල අරමුණ වන්නේ දෙරට අතර දේශපාලනික ආර්ථික හා සමාජයීය වශයෙන් අවබෝධතාවක් ඇතිකර ගැනීමයි.අන්තර්ජාතික තලයේ ව්‍යාපාර හා වෙළෙඳ අංශයේ සංවර්ධනයක් ඇති කරගැනීම ද තවත් අරමුණකි.මේ සාකච්ඡා හා ගිවිසුම් අස්සන් කිරීම සඳහා බෙලරූස් ජාතික මන්ත්‍රණ සභාවේ නියෝජිත මන්ත්‍රී මණ්ඩලයේ සභාපති ව්ලැඩ්මීර් ඇන්ඩෲෂෙන්කෝ ඇතුළු බෙලරූස් ජාතික මන්ත්‍රණ සභාවේ නියෝජිතයෝ ද සහභාගි වූහ.මේ සාකච්ඡා අතරතුර ද දෙරට පාර්ලිමේන්තු අතර දැඩි සබඳතාවක හා අවබෝධතාවක අවශ්‍යතාව මහින්ද රාජපක්ෂ ජනාධිපතිතුමා අවධාරණය කළේය.තමා 1970 දී පාර්ලිමේන්තු මන්ත්‍රීවරයකු ලෙස පත්ව දශක හතරක් පුරා සිය ජීවිතය පාර්ලිමේන්තුව වෙනුවෙන් කැප කළ බව ද 2005 දී තමා ශ්‍රී ලංකාවේ විධායක ජනාධිපති ධුරයට පත්වූ අයුරු ද අවධාරණය කළ ශ්‍රී ලංකා ජනාධිපතිතුමා සෑම තුන් මසකට වරක් තමා පාර්ලිමේන්තුව අමතන බව ද කීය.එමෙන්ම බෙලරූස් හා ශ්‍රී ලංකාව අතර අන්තර් පාර්ලිමේන්තු සංගමයක අවශ්‍යතාව ද ශ්‍රී ලංකා ජනාධිපතිතුමා අවධාරණය කළේය.එය අනුමත කළ ව්ලැඩ්මීර් ඇන්ඩෲෂෙන්කෝ මහතා ඉතා ළඟදීම එවැන්නක් පිහිටුවන බව ද කීය.සංචාරක කටයුතුඑමෙන්ම දෙරට ජනතාව අතර ද එකිනෙකා සම්බන්ධ වීමට අවස්ථාව සලසා දිය යුතු බව ද ශ්‍රී ලංකා ජනාධිපති මහින්ද රාජපක්ෂ මහතා ප්‍රකාශ කළේය.ඉන් පසුව ශ්‍රී ලංකා ජනාධිපතිතුමා ඇතුළු පිරිස දෙවැනි ලෝක යුද්ධයේ දී ජීවිත පූජා කළ සොල්දාදුවන් වෙත සිය ප්‍රණාමය පුද කරමින් මල් කලඹ තැබූහ.සිය චාරිකාවේ තුන්වන හා අවසාන දිනයේ ද දෙරට අතර සංචාරක ප්‍රවර්ධනය සඳහා වැඩසටහන් ක්‍රියාත්මක කළේ එහි අගනුවර ක්‍රවුන් ප්ලාසා හෝටලයේ දී ය.දෙරට අතර සංචාරක කටයුතු ප්‍රවර්ධනය සඳහා වූ මේ වැඩසටහනේදී බෙලරූස් හි නියෝජ්‍ය අගමැති ඇනටොලි ටොසික් හා එරට සංස්කෘතික ඇමැති බොරිස් ස්වෙට්ලොව් ද සහභාගි වූහ.අනතුරුව ශ්‍රී ලංකා ජනාධිපතිතුමා ඇතුළු නියෝජිත පිරිස එරට බර වාහන හා ට්‍රැක්ටර් නිෂ්පාදනාගාරයක් නැරැඹීමට ගියහ.මේ සියල්ල නිමවා 28 වැනිදා ජනාධිපතිතුමා ප්‍රමුඛ දූත පිරිස ශ්‍රී ලංකාවට පැමිණියේ විශාල ප්‍රතිලාභ රැසක් මවුබිමට ලබා දෙමිනි.දයා ඩී. ෆොන්සේකා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=ab1309013</link>
    <topic>"දයාසිරි ශ්‍රීලනිපයෙන් ගියේ අපේ හිටපු නායිකාවගේ කෙනෙහිලිකම් නිසයි"</topic>
    <author>චන්දන බණ්ඩාර</author>
    <content>ඇමැතිනී පවිත්‍රා කියයිගිය සතියේ ජනාධිපතිතුමා බෙලරුස් රාජ්‍යයේ තෙදින් නිළ සංචාරයක නිරත වුණා. ජනාධිපතිතුමා බෙලරුස් රාජ්‍යයේ සංචාරය කිරීමට වැඩ නිම වෙමින් පවතින කටුනායක - කොළඹ අධිවේගී මාර්ගයේ නිරීක්ෂණ සංචාරයකට එක් වුණා. අනතුරුව ජනාධිපතිතුමා බෙලරුස් රාජ්‍යයේ සංචාරයට යාමට ගුවන් තොටුපළට ගියා. ජනාධිපතිතුමා එරට සංචාරයේදී එරට ජනාධිපති ඇලෙක්සැන්ඩර් ලුකෂෙන්කෝ සහ අගමැති මිසලයින් මියස්නිකොචිච් මුණ ගැහුණා.ජනාධිපතිතුමා මේ සංචාරයේදී දෙරට අතර වෙළෙඳ , අධ්‍යාපන , සංචාරක , ආයෝජන සහ මෝටර් රථ ඇතුළු ගිවිසුම් කිපයකට එළඹුණා. ගිය ඉරිදා දින‍යේදි ජනාධිපතිතුමා බෙලරුස් රාජ්‍යයට ගිය පසුව ජනාධිපතිතුමා පිළිගනු ලැබුයේ එරට විදේශ ඇමැතිවරයායි. ඉන් අනතුරුව ජනාධිපතිතුමා එදින රාත්‍රියේ පැවැති නර්තන කණ්ඩාය්ම රැසක් සහභාගී වු ප්‍රසංගයක් නැරැඹීමටත් ගියා. ඒ ප්‍රසංගය සංවිධානය කරලා තිබුණේ ලංකාවේ සංචාරක කර්මාන්තය ප්‍රවර්ධනය කිරීමේ වැඩසටහනක් විදියටයි.ඉන් අනතුරුව ගිය සදුදා අපේ ජනාධිපතිතුමා බෙලරුස් ජනාධිපතිතුමා එක්ක ද්විපාර්ශවීය සාකච්ඡාවකට සහභාගී වුණා. " මේ වෙන විට ඔබේ රට ලබා ‍තිබෙන ජයග්‍රහණ ගැන ‍ලොව බොහෝ රටවල් කථා කරනවා. අද ඔබේ රට ස්වාධීන රාජ්‍යයක් වෙලා තියෙනවා. මං ඒ ගැන මගේ සුභ පැතුම් පිරිනමනවා." බෙලරුස් ජනාධිපතිතුමා කිව්වා.ඒකට ජනාධිපතිතුමා පිළිතුරු දුන්නේ බොහොම සතුටින්." අද අපේ රට සංවර්ධනය අතින් විශාල ප්‍රගතියක් ලබා තිබෙනවා. සංචාරක කේෂේත්‍රය ගත්තත් එහෙමයි. බො‍හෝ සංචාරකයෝ අද වෙන විට අපේ රටට පැමිණෙමින් ඉන්නවා. ඒ අපි ලබා ඇති නිදහසේ ප්‍රතිඵලයක් විදියටයි. " මහින්ද රාජපක්ෂ ජනාධිපතිතුමා බෙලරුස් ජනාධිපතිතුමාට කිව්වා.ගිය සතියේදී කටුගම්පොළ ආසනයේ මැතිවරණ ප්‍රචාරක කටයුතුවලට නාමල් රාජපක්ෂ ප්‍රමුඛ තරුණ මන්ත්‍රී කණ්ඩායමක් එක්ව සිටියහ. නාමල් රාජපක්ෂ , ශාන්ත බණ්ඩාර ,ෂෙහාන් සේමසිංහ, සහ රොෂාන් රණසිංහ මේ අවස්ථාවට එක් වෙලා හිටියා. ‍කොහොම උණත් නාමල් රාජපක්ෂ මන්ත්‍රීවරයා කටුගම්පොළට ආවේ ටිකක් පරක්කු වෙලා.මේ නිසා ශාන්ත බණ්ඩාර මන්ත්‍රීවරයා නාමල් මන්ත්‍රීතුමාගෙන් ඇහුවේ ඇයි ඔබතුමා පරක්කු වුණේ කියලායි." නෑ මේ ජනාධිපතිතුමා මාව නවත්ත ගත්තානේ. උදේ මගෙන් ඇහුවා මැතිවරණ කටයුතු ගැන." නාමල් මන්ත්‍රීතුමා කිව්වේ බෙලරුස් රාජ්‍යයේ සංචාරයට පස්සේ ජනාධිපතිතුමා ‍ලංකාවට ආපු ගමන් මැතිවරණ කටයුතු ගැන විමසුවා කියලායි.එ.ජා.ප මැතිවරණ මෙහෙයුම් කමිටුව ගිය සතියේ රැස් වුණේ එ.ජා.ප නායකයාගේ ප්‍රධානත්වයෙනුයි. පාර්ලිමේන්තු මන්ත්‍රීවරුන් වන කරූ ජයසුරිය , තිස්ස අත්තනායක, ජෝශප් මයිකල් පෙරේ‍රා , ‍ජෝන් අමරතුංග සහ මංගල සමරවීර ඒ කමිටු රැස්වීමට එක් වෙලා හිටියා. එතැනදි සාකච්ඡා වුණේ ඉදිරි පළාත් සභා මැතිවරණය ගැනයි." අපි ආසන 40 ක නියෝජිත‍යෝ පත් කරලා තියෙනවා. මේ වෙනකොට ඒ අයගේ වැඩවල ප්‍රගතිය ගැන වාර්ථාවක් අවශ්‍යයි." එ.ජා.ප නායකයා එ.ජා.ප මහ ලේකම් තිස්ස අත්තනායකට උපදෙස් දුන්නා.ඉන් අනතුරුව පාර්ලිමේන්තු මන්ත්‍රී ජෝශප් මයිකල් පෙරේරා පුත්තලම ආසනයේ එ.ජා.ප යේ ඇති මැතිවරණ ගැටලුවක් ගැන කිව්වා‍. " අ‍පේ පුත්තලම දිස්ත්‍රික්කයේ මැතිවරණය මෙහෙයවනවා ඉතාම දුර්වලයි. ඒකට අපේ අපේක්ෂකයන්ට වැඩ පිළිවෙළක් හදලා දෙන්ඩ වෙයි. එහෙම නැතිව මේ ගමන යන්ඩ අමාරුයි. ඒ වගේම පුත්තලමේ එ.ජා.ප අපේක්ෂකයන්ගේ එකමුතු කම ගැනත් හොයලා බලන්ඩ වෙනවා." ජෝශප් මයිකල් පෙරේරා මන්ත්‍රීවරයා කිව්වා.ඒකට එ.ජා.ප නායකයා දුන්නේ අපුරු උත්තරයක්. " ජෝශප් ඔයාම ඒ වැඩේ කරන්ඩ. පුත්තලමට ගිහින් සියළු අපේක්ෂකයෝ කැදවලා කියන්ඩ. ඒ ‍වගේම වැඩපිළිවෙලක් හදලා ඒ අයට දෙන්ඩ. ඒ වගේම හරියට වැඩේ වෙනවද කියලා ඔයාම අධීක්ෂණය කරන්ඩ." එ.ජා.ප නායකයි මන්ත්‍රී ජෝශප් මයිකල් පෙරේරාට උපදෙස් දුන්නා.ගිය සතියේ සදුදා ඇමැති ජොන්ස්ටන් ප්‍රනාන්දු සිටියේ යාපහුව ප්‍රදේශයේ මහජන රැලි කීපයකට සහභාගී‍ වෙමින්. ඒ වයඹ පළාත් සභා මැතිවරණය වෙනුවෙන් වු රැස්වීම්ය. මේ අතරතුර මෙවර වයඹ පළාත් සභාවට එ.ජ.නි.ස‍ යෙන් තරග වඳින ඇමැති ජොන්ස්ටන්ගේ පුත් ජොහාන් ප්‍රනාන්දු ඒ වෙන විට සිටියේ ගල්ගමුව , හෙට්ටිපොළ සහ යාපහුවේ රැස්වීම් රැසකට සහභාගී වෙමිනි. ඇමැති ජොන්ස්ටන් රැස්වීමකට සහභාගී වී සිටින විට දුරකථන ඇමැතුමක් ලැබිණි. ඒ නාමල් රාජපක්ෂ මන්ත්‍රීවරයාගෙනි."ජොනී අයියා මම දැන් නුවර ඉන්නේ. අද මං රෑ කෑමට ඔයාලා‍ගේ ගෙදර එනවා. දැන් කොහෙද ඉන්නේ" නාමල් මන්ත්‍රීවරයා විමසා සිටියේය." නාමල් මං දැන් ‍ඉන්නේ යාපහුවේ මේ මීටින් එක ඉවර වෙලා එන්නම්" ‍ඇමැති ජොන්ස්ටන් කිව්වා.ජොන්ස්ටන් ඇමැතිවරයා සිය රැස්විම් නිමා කර සිය නිවෙසිට පැමිණෙන විටත් නාමල් මන්ත්‍රීවරයා සමඟ ‍පාර්ලිමේන්තු මන්ත්‍රීවරුන්වන රොෂාන් රණසිංහ , උදිත ලොකු බණ්ඩාර , මනුෂ නානායක්කාර සහ නි‍යෝජ්‍ය ඇමැති ඉන්දික බණ්ඩාරණායක ඇමැති ජොනිගේ නිවෙසට ඇවිත් හිටියා. ඇමැති ජොන්ස්ටන්ගේ පුතුන් දෙදෙනා වන ජොහාන් සහ ජෙරම් නාමල් රාජපක්ෂ මන්ත්‍රීවරයා සමඟ පාසලේදී එකට රග්බි ක්‍රිඩාවේ යෙදුණු නිසා ඔවුන් අතර ඇත්තේ ලොකු හිතවත් කමකි.එදින ඇමැති ජොනීගේ නිවෙසේ රාත්‍රී ආහාරය තනිකරම නිර්මාංශ ආහාර වේලක් වුණේ නාමල් රාජපක්ෂ මන්ත්‍රීවරයා නිර්මාංශ ආහාර පමණක් ලබා ගන්නා නිසායි. " ජොනී අයියා මෙතැන පන්දහසක් විතර ඉන්නවා‍නේ ජොහාන් හම්බවෙන්න." නාමල් මන්ත්‍රීවරයා කීය. " ජොහාන්ට හොඳ ජනතා ආකර්ෂණයක් තියෙනවා. වයඹින් පෙරටම එයි" පාර්ලිමේන්තු මන්ත්‍රී රොෂාන් රණසිංහ කිව්වා.ඊට පස්සේ ඉන්දික බණ්ඩාරණායක නියෝජ්‍ය ඇමැතිවරයා මන්ත්‍රී නාමල්ට කිව්වේ " අපේ ජොහන්ව ‍හොඳට බලා ගන්ඩ "කියලායි. " අනිවාර්යයෙන්ම ජනාධිපතිතුමා රකින ජොනී ඇමැති තුමා නිසා ව‍ගේම මගේ පාසැල් මිතුරා නිසා ජොහාන්ව බලා ගන්නවා" මන්ත්‍රී නාමල් කිව්වා.ඒත් එක්කම නාමල් මන්ත්‍රීතුමා කිව්වේ "ජොනී අයියා මට සෙ‍නඟ මුණ ගැහිලා යන්‍ඩ ඕනේ" කියායි."යමු එහෙනම් එළියට එහෙම කියලා ‍ඇමැති ජොන්ස්ටන් නාමල් මන්ත්‍රීතුමා එක්ක එළියට එන විට විශාල පිරිසක් නාමල් මන්ත්‍රීතුමා සහ ඇමැති ජොනී වට කර ගත්තා.ඊට පස්සේ නාමල් මන්ත්‍රීතුමා එතැන සිටි අයගෙන් ඇහුවේ ඔබතුමාලා ‍කොහේ ඉදලා ආපු අයද කියලායි. ඒ වෙන විට කුරුණෑගල දිසාවේ සියලුම ආසනවලින් ජනතාව පැමිණ එහි සිටියා.ඒ සමඟම පාර්ලිමේන්තු මන්ත්‍රී මනුෂ නානායක්කාර ඇසුවේ කෝ දන්සල නැද්ද කියායි." ඕවා බොරු කතා . අපිට ‍ජොහන් වගේම ජොන්ස්ටන් විශ්වාසයි." එතැන සිටි කෙනෙක් කිව්වා.පාර්ලිමේන්තු මන්ත්‍රි නාමල් රාජපක්ෂ වට කර ගත් පිරිස නාමල් මන්ත්‍රීවරයා සමඟ එකට සිට ඡායාරූප ගත් අතර එතැන සිටි සියලු දෙනාම නාමල් සමඟ කතා කරමින් අතට අත දෙමින් නාමල් මන්ත්‍රීතුමාට සුබ පැතුවා. මේ අතරතුර නාමල් සමඟ පැමිණි තරුණ පාර්ලිමේන්තු මන්ත්‍රීවරුන් කිව්වේ ජොහාන් වයඹ පළාතෙන් ‍පෙරටම එනවා කියලායි.නිතිඥ දයාසිරි ජය‍සේකරට සහාය දක්වන්ඩ කුරුණෑගල දිස්ත්‍රික්කයේ ආසන දාහතරම නියෝජනය කරමින් කුරුණෑගල කාන්තා සංවිධාන ගිය සෙනසුරාදා උදේ හෙට්ටි‍පොළ රැස්වීම් ශාලාවට කැඳවලා තිබුණා. ඒ රැස්වීමේ ප්‍රධාන ආරාධිතයා වුණේ විදුලිබල ඇමැති පවිත්‍රාදේවි වන්නිආරච්චියි. " දයාසිරි කියන්නේ මගේ මල්ලියෙක්. අපේ හිතවත්කම ගොඩක් පැරැණියි. මෙයා යු.ඇන්.පී එකට විතරක් අයිති කෙනෙක් නෙමෙයි. ශ්‍රිලංකා එකටත් අයිති දෙයක්. ඒ නිසා දැන් දයාසිරි අපි හැමෝටම අයිතියි.ඒක පෙනෙනවා ‍මේ සෙනඟ දැක්කාම. දයාසිරි මල්ලි යු. ඇන්.පී එකට ගියේ අපේ හිටපු නායිකාව නිසායි. ජි.ඇල්. පීරිස් ඇමැතිතුමා යු.ඇන්.පී එකට ගියා. එතකොට දයාසිරි මල්ලී එතුමාගේ ලේකම් ඒ විතරක් නෙමෙයි. ඒ වෙනකොට දයාසිරි අපේ තරුණ සංවිධානයේ ලේකම් එතුමිය අපේ විශාල රැස්වීමකදී දයාසිරි මල්ලීටපල නොකියා පලා බෙදුවා. රැස්වීම ඉවර වෙලා දයාසිරි ඇවිත් මට කිව්වා "අක්කේ මේ විදියට මට චෝදනා කරනවා නම් මම කොහොමද වැඩ කරන්නේ කියලා. මමත් බොහොම කම්පා වුණා." ඇමැතිනී පවිත්‍රා රැස්විමේදි කිව්වා.මේ අතරතුර බො‍හෝ කලා කරුවන් උදේ පාන්දරම සහ රාත්‍රියට පැමිණ දයාසිරිට කියා සිටියේ කළ යුතු උදව්වක් තියෙනවා නම් කියන්ඩ කියලායි.මේ අතරතුර ගිය සෙනසුරාදා දිනයේදීම හෙට්ටිපොළ රැස්වීම් ශාලාවක සුහද හමුවක් සංවිධානය කරලා තිබුණා. ඒ සඳහා කලා කරුවන් 500 කට අධික පිරිසක් එක් වෙලා හිටියා. ඒ අතරට ගායක ගායිකාවන් , වාදකයින්, චිත්‍ර ශිල්පීන් , බෙරකරුවන්, නැට්ටුවන් සහ නළු නිළියන් එක් වෙලා හිටියා.කුරුණෑගල දිසාවේ මුස්ලිම් ජාතිකයන් ලක්ෂයක් විතර ජීවත් වෙනවා. ඒ පිරිස එක්ක කතා කරන්ඩ මේ වෙනකොට දයාසිරි ජයසේකරට අවස්ථාව උදා වෙලා තියෙනාවා. ඒ සඳහා මැදිහත් වෙලා ඉන්නේ කුරුණෑගල දිසාවට එ.ජා.නි.ස යෙන් තරග වදින අබ්දුල් සත්තාර් අපේක්ෂකයායි. හෙතෙම දයාසිරි ජයසේකර හිටපු මන්ත්‍රීතුමාම සෑම මුස්ලිම් ගමකටම ගෙන යමින් මුස්ලිම් ජනතාව සමඟ සාකච්ඡා කරමින් ඉන්නවා. ඒ අනුව ගිය සතියේදී දයාසිරි කුලියාපිටිය, සිද්දගල්ල , කැකුණගොල්ල, සියඹලාගස්කොටුව , පොතුහැර , අරක්යාල යන ප්‍ර‍දේශවල ‍වාසය කරන මුස්ලිම් ජනතාව හමු වුණා. මුස්ලිම් ගම්මානවල ජනතාව දයාසිරි එනතුරු රාත්‍රී දොලහා එක වෙනතුරු සමහර වෙලාවට බලාගෙන හිටියා." මේ වයඹට තරග කරන්නේ උගත් බුද්ධිමත් තරුණ ‍නායකයෙක්. එතුමාට හැකියාවන් විශාල ප්‍රමාණයක් තියෙනවා. ‍හොඳ ජනතා ආකර්ෂණයක් තියෙනවා." ඇමැතිනී පවිත්‍රා කියා සිටියාය.ගිය සතියේදී කුරණෑගල දිසාවේ නීතීඥයන් විසින් සංවිධානය කරපු සුහද හමුවක් හෙට්ටිපොළ සමුප සාද නිකේතනයේදී සංවිධානය කරලා තිබුණා. සියයකට අධික නීතිඥයන් පිරිසක් මේ අවස්ථාවට එක් වෙලා හිටියා.වයඹ පළාත් සභා අපේක්ෂක දයාසිරි ජයසෙකරගේ මැතිවරණ ව්‍යාපාරයට මේ වෙනවිට කලා කරුවන්ගෙන් සුබ පැතුම් ගලාගෙන එනවා. දයාසිරිගේ ජංගම දුරකථනයට ‍ෙම් වෙනෙකොට එස්.එම්.එස් දහසකට වඩා ලැබිලා. ඒවා යොමු කරලා තියෙන්නේ රට පුරා ඉන්න කලාකරුවන්.දයාසිරිට සුභ පතමින්, ජය පතමින්, ආශිර්වාද කරමින් , ශක්තිය ප්‍රාර්ථනා කරමින් ඔවුන් එස්.එම්.එස් පණිවිඩ එවලා තියෙනවා. දේශපාලන රැස්වීම්වලට යන අතරතුර වාහනයේ ඉදලා කලාකරුවන්ට කතා කරමින් එස්.එම්.එස් පණිවිඩවලට ප්‍රතිචාර දක්වන්ඩ දයාසිරි කටයුතු කරනවා.කලා පවුලක ඉපදිලා කලා පවුලකින් විවාහයක් කර ගත් දයාසිරි ජයසේකර ඔහුගේ කලා හැකියාවන් ලොවටම පෙන්වන්ඩ තරම් දක්ෂයෙක් වුණා. ඒ නිසා තමයි ‍දයාසිරි දේශපාලඥයන් අතර සිටින සුවිශේෂී කලාකරුවෙකු විදියට හදුනාගෙන තියෙන්නේ. මේ පාර මැතිවරණයේදී දයාසිරිගේ ජයග්‍රහණය උදෙසා ඔහුගේ බිරිය ජයවන්ති පණීභාරත ජයසේකර මැතිවරණ වැඩකට අත ගහලා තියෙනවා.ඒ තමයි දයාසිරිගේ මැතිවරණ ව්‍යාපාරයට කුරුණෑගල දිස්ත්‍රික්කයේ කලා ආයතන සහ රංගායතනවල ආචාර්යවරුන්ගේ සහ රංගන ශිල්පීන්ගේ, ශිල්පිකියන්ගේ සහයෝගය ලබා ගනිමින් ඔවුන් හමු වෙමින් සිටිනවා. මේ නිසාම කුරුණෑගල දිසාවේ රංගායතන, කලා ආයතනවල ශිල්පීන් සහ ශිල්පිනියන් දයාසිරිට සහයෝගය දක්වන්ඩ ඉදිරිපත් වෙලා තියෙනවා.කුරුණෑගල දිසාවේ මුස්ලිම් ජනතාව ලක්ෂයක් විතර ජීවත් වෙනවා. ඒ පිරිස එක්ක කතා කරන්ඩ දයාසිරි ජ‍යසේකර හිටපු මන්ත්‍රීවරයාට දැන් හැකියාව ලැබිලා තියෙනවා. ඒ එක්සත් ජනතා නිදහස් සන්ධානයෙන් කුරුණෑගල දිසාවට තරඟ කරන අබ්දුල් සත්තාර් අපේක්ෂකයාගේ මැදිහත්වීම මතයි‍. ඒ අනුව ගිය සතියේ දයාසිරි ජයසේකර මුස්ලිම් ජනතාව වෙසෙන කුලියාපිටිය, සිද්දගල්ල, කැකුණගොල්ල, සියඹලාගස්කොටුව , පොතුහැර , අරක්යාල වගේ ප්‍ර‍දේශවල මුස්ලිම් ජනතාව හමු වුණා. සමහර මුස්ලිම් ගම්මානවල ජනතාව රාත්‍රි දොළහ විතර වෙනතුරු දයාසිරි එනතුරු රැස්වීම් පැවැති තැන් වලට වෙලා බලාගෙන හිටියා.දයාසිරි මන්ත්‍රීවරයා කැකුණගොල්ල රැස්වීම පවත්වන විට රාත්‍රී දොළහ විතර වුණා. පල්ලිය ළඟ ජනතාව දහසකට ආසන්න පිරිසක් එක් වෙලා හිටියා දයාසිරි එදා රාත්‍රියේ කෑම කෑවේ අලුයම දෙක හමාරට විතර මුස්ලිම් හිතවතෙකුගේ නිවෙසින්. ඒ ‍නිවෙසේ ඒ වෙන විටත් පන්සියයකට අධික පිරිසක් එක් වෙලා හිටියා. කෑම කාලා ඉවර වුණාට පස්සේ මුස්ලිම් ජනතාව ඉල්ලා සිටියේ සිංදුවක් කියන්ඩ කියලායි. ඔහු ඒ ඉල්ලීම පිළි ගෙන දෙමළ ගීතයක් ගායනා කළා. " කාදල් රෝජාවේ .... එන්ගේ නියංගේ ...." ඒ ගිතයට මුස්ලිම් ජනතාව අත්පුඩි ගහමින් සතුටු වුණා." මං මුස්ලිම් ජාතිකයෙක්. මට මෙහෙම මුස්ලිම් ජනතාව එකතු කර ගන්ඩ බැරි වුණා. අද ඔබතුමා මුස්ලිම් ජනතාව එකතු කළා. මේ අය විවිධ අයගේ කතා අහලා රැවැටිලා හිටියේ. ඔබතුමා ඒ අයගේ ඇස් පෑදුවා. මං ඔබතුමාට ස්තුතිවන්ත වෙනවා. මේ කරපු වැඩේට" වයඹ එ.ජ.නිස කුරුණෑගල දිසා අපේක්ෂක අබ්දුල් සත්තාර් දයාසිරි ජයසේකරට කිව්වා.ප්‍රකට සමාජ විද්‍යාඥයකු වු මහාචාර්ය නන්දසේන රත්නාපාලයන් සිහිපත් කරමින් ගිය සතියේදී කොළඹ සර්වෝදය මුලස්ථානයේදී පුස්තකාලයක් විවෘත කළා . එහි ප්‍රධාන ආරාධිත ලෙස සහභාගි වූයේ කරුය." සමාජය ඉදිරියට පැමිණි ඇතැම් දෙනා ව්‍යාජ කඩතුරාවකින් සැබෑ ප්‍රතිරූපය වසාගෙන සිටි බව නන්දසේන මහාචාර්යතුමා හෙළි කළා.” එම උත්සවයේදී කරූ කිව්වා.වෘත්තීය කාන්තා කුසලතා ඇගයීමේ උත්සවයක් ගිය සතියේ පැවැති අතර එහි ප්‍රධාන ආරාධිතයා ලෙස සහභාගි වූයේද එ.ජා.ප හිටපු නි‍‍යෝජ්‍ය නායක කරු ජයසුරියයි. එහි සම්මාන ප්‍රදානය කිරීමේ අවස්ථාවටත් කරු එක්ව සිටියා. .එ.ජ.ප හිටපු පාර්ලිමේන්තු මන්ත්‍රී ගැමුණු අබේසුන්දරගේ දියණියගේ විවාහ මංගල උත්සවය ගිය සතියේදී කොළඹ තරු පංතියේ හෝටලයකදි පැවැත්වුණා. නව යුවළගේ සාක්ෂිකරුවන් වුයේ කරු ජයසුරිය සහ කථානායක චමල් රාජපක්ෂයි.ශ්‍රිලංකා රාමඥ මහා නිකායේ 12 වෙනි අධිකරණ සංඝනායක හිමියන්ට අක්තපත්‍ර පිරිනැමීම ගිය සතියේදී සිදු කෙරුණා. එහිදී අධිරකණ සංඝනායක හිමියන්ට විජිනිපත පිරිනැමුයේ කරු ජයසුරිය විසිනුයි. එ.ජා.ප නායකයා සහ එක්සත් ජාතින්ගේ මානව හිමිකම් පිළිබද කොමසාරිස් නවනීදන් පිල්ලේ අතර නිල හමුවට සුදානම් වීම සදහා එ.ජා.පය විසින් පත් කළ කමිටුවේ සාකච්ඡාවක් ගිය සතියේදී පැවැත්වණි. එහිදි එම කමිටුවේ සාමාජිකයෙකු ලෙස කරු කියා සිටියේ 1995 වසරේ එ.ජා.පයේ සභාපතිවරයා වු අවස්ථාවේ සිටම මේ දක්වා ප්‍රජාතන්ත්‍රවාදියකු , මානව හිමිකම් සහ යහපාලනය ගැන හඩ නඟන්නකු ලෙස මේ රටෙ ගෞරවයද රැක ගනිමින් ජනතාව වෙනුවෙන් යුතුකම් ඉටු කිරීමට මේ අවස්ථාව කදිම අවස්ථාවක් වෙනවා කියලායි.මෙවර වයඹ පළාත් සභාවට කුරුණෑගල දිස්ත්‍රික්කයෙන් එක්සත් ජනතා නිදහස් සන්ධානයෙන් තරග වදින අපේක්ෂකයන්ට ආධාර කිරීමට ප්‍රචාරක රැලියක් පොල්ගහවෙල දුම්රිය ස්ථානය අසලදී පසුගියදා පැවැත්වුණා . හිටපු පළාත් සභා මන්ත්‍රී පොල්ගහවෙල ශ්‍රී.ල.නි..ප ප්‍රධාන සංවිධායක ටිකිරි අධිකාරි මේ රැස්වීම සංවිධානය කරලා තිබුණා.කුරුණෑගල ඇතුළු වයඹ එ.ජ.නි.ස මැතිවරණ කටයුතු මහ ලේකම් මෛත්‍රීපාල සිරිසේන මෙහෙයවනවා .කුරුණෑගල දිස්ත්‍රික්කයේ එ.ජ.නි.ස මැතිවරණ පරිපාලක කටයුතු බාර වෙලා තියෙන්නේ සබරගමු මහ ඇමති ශ්‍රි.ල.නි.ප නියෝජ්‍ය ලේකම්වරයකු වෙන මහීපාල හේරත්ටයි. ඒ ජනාධිපතිතුමා‍ගේ සහ අමාත්‍ය බැසිල් රාජපක්ෂ ශ්‍රි.ල.නි.ප ජාතික සංවිධායකතුමාගේ උපදෙස් මතයි.ටිකිරි අධිකාරිගේ ප්‍රචාරක රැලියට සහභාගි වෙන්ඩ කල්වේලා ඇතිව පොල්ගහවෙලට පැමිණි මහීපාල හේරත් ට දැනගන්ඩ ලැබුණේ මෛත්‍රීපාල සිරිසේන මහලේකම්තුමා ඒ වන විටත් පොලොන්නරුවේ සිට ඕමාරගොල්ල පසු කරමින් පොල්ගහවෙලට එමින් ඉන්නවා කියලායි. ඊට පස්සේ ටික වේලාවක් ටිකිරි අධිකාරිගේ පොල්ගහවෙල නිවසේ රැදී සිටි ඇමැති මෛත්‍රිපාල සහ මහීපාල මහ ඇමැතිවරයා රැස්වීම් අමතන විට අඳුර වැටිලා තිබුණා."වයඹ අපට සටනක් නෑ .එහෙම සටනක් දෙන්ඩ ප්‍රාදේශීය මට්ටමෙන් තියා ජාතික මට්ටමෙන්වත් හරිහමන් නායකයෙක් එජාපයේ ඉතුරු වෙලා නෑ .එදා යු.එන්.පි.යට නායකත්වට දුන්නේ ඩී.එස්, ඩඩ්ලි, කොතලාවල වැනි මහා යුග පුරුෂයෝ. ඒත් ගස් නැති රටේ එඬරු ගසත් ගස් කිව්වා වගේ අද යු.එන්.පී.යේ ඉතුරු වෙලා ඉන්නේ ජෝන් ,ජෝශප්, රෝසි වගේ උදවිය." මහීපාල හේරත් කිව්වාරැස්වීම අතරතුර මහ ලේකම් මෛත්‍රීපාල සිරිසේන හිටපු පළාත් සභා මන්ත්‍රී සභටිකිරි අධිකාරි ගැන හොඳ සහතිකයක්ද දුන්නා. "වසර 20 කට ආසන්න කාලයක් ටිකිරි පක්ෂය වෙනුවෙන් කරපු කැපවීම් සිහිපත් කළා. ටිකිරි පොළොන්නරුවේ මගේ දිස්ත්‍රික්කයේ මැතිවරණවලට ගොඩක් උද්ව් උපකාර කරපු කෙනෙක්. අපි කලගුණ මතක මිනිස්සු" මහ ලේකම් මෛත්‍රී කිව්වා."මැතිවරණ ප්‍රතිඵල වලට දේශපාලනඥයන්ගේ චරිතය ගොඩක් බලපානවා. ගොඩක් වෙලාවට දේශපාලනඥයන්ගේ ප්‍රතිරූපය විනාශ වන්නේ අනුන් අතින් නොවෙයි තමන් අතින්මයි. එහෙම බලනකොට ටිකිරි අධිකාරි කියන්නේ ආදර්ශයට ගත හැකි දේශපාලන චරිතයක්."මෛත්‍රීපාල සිරිසේන මහලේකම් තුමා කිව්වා.මේ රැස්වීම අතරතුර ශ්‍රි ලංකා නිදහස් පක්ෂ මහ ලේකම්තුමා එක්සත් ජාතික පක්ෂයේ වත්මන් සෝචනීය තත්වය ගැන අදහස් කිව්වා." 1988 රණසිංහ ප්‍රේමදාස ජනාධිපති ධුරයට පත්වුණා. ඒත් එදා අගමැතිවරයා තේරීමේදී බරපතළ අර්බුද මතුවුණා. ගාමිණි ,ලලිත් වැනි ජ්‍යෙෂ්ඨයන් ඉවත් වෙලා නව දේශපාලන පක්ෂයක් එදා හැදුණා. ඔවුන් යු.එන්.පී.යට එරෙහි දේශපාලනයක් ආරම්භ කළා. 1988 එසේ ආරම්භ වු යු.එන්.පී යේ අභ්‍යන්තර අර්බුදය තවම අවසන් වෙලා නැහැ.එදා ඉදන්ම යු.එන්.පී. ය විනාශයෙන් විනාශයට පත්වෙමින් දවසින් දවස සෝදා පාළු වෙනවා. වත්මන් යු.එන්.පී. නායකත්වයට රටේ ප්‍රශ්න විසදිම කෙසේ වෙතත් පක්ෂ අභ්‍යන්තර අරගලය ක ළමනාකරණය කරමින් ඊට විසදුම් දීමටවත් සමත්කමක් නැහැ. ගෙදර ප්‍රශ්න විසඳා ගැනීමට නොහැකි රනිල් රටේ ප්‍රශ්න විසඳන්නේ කොහොමද?"මෛත්‍රීපාල සිරිසේන මහ ලේකම්වරයා ප්‍රශ්න කළේ ඒ විදියටයි." අපේ නායක මහින්ද රාජපක්ෂ මැතිතුමාගේ පාලනයයේ යු.එන්.පී.යේ පිරිහීම හා විනාශය වේගවත් වුණා. ගතවු වසර 19 පුරා යු.එන්.පී .ය විනාශයෙන් විනාශයට ගියා. ශ්‍රී ලංකා නිදහස් පක්ෂය තම සන්ධානයේ සහෝදර පක්ෂ සමග මොනතරම් ශක්තිමත්වෙලාද කියලා මහ‍ ලේකම් මෛත්‍රීපාල සිරිසේන කිව්වේ මහත් අභිමානයෙන්.ජාතික නිදහස් පෙරමුණේ දේශපාලන මණ්ඩලය ගිය බදාදා රාත්‍රියේ හදිසියේ රැස්වූයේ එහි නායක, ඉදිකිරිම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ සහ ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන්. මේ විදියට හදිසියේ රැස්වීමට හේතුවූණේ ඇතැම් විදේශ රටවල නිලධාරීන්ගේ ක්‍රියාකලාපය සහ ශ්‍රී ලංකාවේ රණවිරුවන් යුද අපරාධ අධිකරණය වෙත කැදවාගෙන යැමේ ඔවුන්ගේ ක්‍රියාදාමයේ ඉදිරි පියවර ගැන රට හමුවේ තියන්ඩ පෙර ඒ ගැන සාකච්ඡා කරන්ඩයි.‘‘ඇතැම් ලෝක සංවිධානවල නි‍‍යෝජිතයන් ලංකාවට පැමිණ මෙරට පැමිණ ගත කළ කාලයයේදී හැසිරුණු ආකාරයෙන්, අප ගෙවී ගිය කාලය තුළ ඇතැම් අය ගැන රටට කිව්ව කරුණු තවදුරටත් තහවුරු වෙලා තියෙනවා. ඒ තර්ක බිද වැටිලා නැහැ. සමහර ලෝක සංවිධානවල නි‍යෝජිතයන්ට අපේ රටට එන්ඩ ආරාධනා කළේ රජය.අපට සැඟවීමට දෙයක් නැති නිසා ඇයට පැමිණ සාධාරණ නිගමනයකට එළඹීමට අවස්ථාවක් ලබා දිය යුතුයි කියලායි ඇයට ආරාධනා කරලා තිබුණේ. ඒ අනුව ඉතා පැහැදිලියි. මේ අවස්ථාව රජය විසින් ලබා දී ඇත්තේ ඉතා සද්භාවයෙනුයි. නමුත් ඒ සද්භාවයෙන් ලබා දුන් අවස්ථාව, ඒත් සමහරු මේ අවස්ථාව යොදා ගන්නේ සද්භාවයෙන්ද කියන ප්‍රශ්නය තියෙනවා.තමන්ගේ සාමාන්‍ය කාලසටහනින් බැහැරව ගොස් ආරක්‍ෂක නිලධාරීන් හෝ ශ්‍රී ලංකාවේ රජයේ පිළිගත හැකි නියෝජිතයන් නොමැතිව ත්‍රිකුණාමලයේදී රහසිගත සාකච්ඡාවකට සහභාගී වී තිබෙනවා. ත්‍රිකුණාමලයේ තිබෙන එක්තරා රාජ්‍ය නොවන සංවිධානයක නීතිඥවරයකු සමඟ තමයි මේ රහසිගත සාකච්ඡාව කරලා තියෙන්නේ." ඇමැති විමල් වීරවංශ පැහැදිලි කළා."එක්සත් ජාතීන්ගේ මානව හිමිකම් කවුන්සිලයම තමයි කියන්නේ, ශ්‍රී ලංකා රජය විවෘතව හා විනිවිද පෙනෙන සුලූ අයුරින් කටයුතු කළ යුතුයි කියලා. ශ්‍රී ලංකා රජය අද විවෘතව හා විනිවිද පෙනෙන සුලූ ආකාරයෙන් කටයුතු කරනවා. ඒ බව සමහරුන්ට මේ විදියට ශ්‍රී ලංකාවේ සංචාරයක් සඳහා ආරාධනා කිරීමෙන්ම ඒක සනාථ වෙලා තියෙනවා හැබැයි මේ සංවිධනවල නියෝජිත‍යෝ ශ්‍රී ලංකාවට ඇවිල්ලා කටයුතු කරන්නේ විවෘත හා විනිවිද පෙනෙන සුලූ ආකාරයකින්ද? බොහෝ අවස්ථාවන් මේ නියෝජිතයන්ගේ සාකච්ඡා මාධ්‍යට සම්පූර්ණයෙන් වහලා තියෙනවා.ඒ වගේම, එක්සත් ජාතීන්ගේ සංවිධානයේ නිලධාරීන් සහ මේ නියෝජිතයා සහභාගී වෙලා කුමන්ත්‍රණකාරී සාකච්ඡා ගණනාවක් පවත්වා තිබෙනවා මේ සාකච්ඡා කරන්ඩ තිබු‍ණේ ශ්‍රී ලංකාවේ ජාතික වශයෙන් වැදගත් පදනමක් තියෙන සංවිධාන එක්කයි. අපි එකග නොවුණත් දෙමළ ජාතික සන්ධානය එක්ක මේ විදියට සාකච්ඡා කිරීම ගැන අපි උරණ වෙන්නේ නැහැ. ඒ ඔවුන් මේ රටේ දේශපාලනයේ නිරත වී සිටින දේශපාලන පක්‍ෂයක් නිසයි. නමුත් ලංකාවේ රාජ්‍ය නොවන සංවිධාන මාෆියාවේ ‘‘ගෝඩ් ෆාදර්ලා’’ට තියෙන පදනම, සුදුසුකම මොකක්ද? ඔය එක එක සංවිධාන එක්ක සාකච්ඡා කරන්ඩ.මේ විදියට එක එක කණ්ඩායම් හමු වෙන්නේ සද්භාවය පෙන්වන්නද? මේ රාජ්‍ය නොවන සංවිධාන මාෆියාවේ ‘‘ගෝඞ් ෆාදර්ලාගේ’’ රස්සාව තමයි තමන් ජීවත්වන රටේ, ‘ඇති ප්‍රශ්න හා නැති ප්‍රශ්න’ ලෝකයට විකුණලා ඒ ලැබෙන ‘පනම් අටෙන්, ඩොලර් අටෙන්’ තමන්ගේ ජීවිතේ ගැටගසා ගන්න එක. ඒ තමයි ඔවුන්ගේ කුලීකාර මෙහෙවර’’ එහිදී විමල් වීරවංශ ඇමැතිවරයා දැඩිසේ අවධාරණය කළා.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=ab1309014</link>
    <topic>සංවාද මණ්ඩපය</topic>
    <author>සංවාද සටහන</author>
    <content>ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ලපොදුරාජ්‍ය මණ්ඩලයීය සමුළුව අපේ රටේ මුදල් කාබාසිනියා කරන සමුළුවක් කියලා චෝදනාවක් නැ‍ඟෙනවා ?ඒක මන්ද බුද්ධික‍යෝ කියන කතාවක්. බොහොම සරලයි ඒකේ තේරුම. පොදු රාජ්‍ය මණ්ඩලයීය සමුළුව තමන්ගේ රටට ගන්ඩ මොන තරම් රටවල් උත්සාහ කරනවාද? ඇයි එයාලා එහෙම උත්සාහ කරන්නේ මොකද මේ සමුළුව ගැන ඒ රටවල් නොදන්නා කමටද? ප්‍රශ්නය තියෙන්නේ මෙහෙමයි. කොයි දේකට වුණත් වියදමක් යනවා. හුදකලාව ‍ලෝකේ මොනම රටකටවත් ගනුදෙනු කරන්ඩ බැහැ. අනෙක් දෙය තමයි පොදු රාජ්‍ය මණ්ඩලයීය සමුළුවෙන් අපේ රටට ලැබෙන ප්‍රතිලාභ ගැන කවුරුවත් කතා කරන්නේ නැහැ.මන්ද බුද්ධික‍‍යන් අන්තවාදීන් මේ ගැන කතා කරන්නේ දේශපාලන අන්තවාදී න්‍යාය පත්‍ර ළඟ තියාගෙනයි. විපක්ෂ නායකතුමා පවා කියලා තියෙනවා මේ සමුළුව හොඳ එකක් කියලා. ඒ වගේම මේ සමුළුව රටට අනවශ්‍ය එකක් කියලා අන්තවාදී පිරිසක් කියනවා. ‍ලෝකයේ පොදු රාජ්‍ය මණ්ඩලයීය සමුළුව අවුරුදු දෙකකට වරක් තියෙන්නේ. පොදු රාජ්‍ය නායකයන් 54 දෙනෙක් එක ධජයක් ‍යටට එක් වෙනවා. ඔවුන් මුළු ලෝකයම පිළි ගන්නා රාජ්‍ය නායකයන්. මේ වෙලාවේ යුරෝපා රටවලට වඩා ලංකාවට මේ සමුළුව ඉතා වැදගත් වෙනවා.පළමු වෙනි දෙය තමයි ලංකාව අවුරුදු තිහක යුද්ධයක් තිබුණ රටක්. මීට අවුරුදු හතරකට පෙර ලෝකේ ඔය කියන රටවල් කිව්වේ යම් පුද්ගලයෙක් ලංකාවට ගියොත් ඒ රටවල් ඒ පුද්ගලයාගේ වගකීම බාර‍ ගන්නේ නැහැ කියලයි. එදා ඒ රටවල් දැක්කේ ලංකාව ඒ තරම් භයානක රටක් විදියටයි.එහෙම කියපු රටවල් තමයි අද පොදු රාජ්‍යමණ්ඩලයීය සමුළුවට එන්නේ. සාමාන්‍ය පුරවැසියන් නෙමෙයි ඒ රටවල රාජ්‍ය නායකයා එන්නේ. අපි සාමාන්‍යයෙන් පිටරටකට ගි‍යොත් ඒ රටවල සාමාන්‍ය පුරවැසියෙක් එක්ක කතා කළොත් ඔහු අහන ප්‍රශ්නය තමයි ලංකාව ආරක්ෂිත ද කියලායි.සැකයක් භීතියක් තියෙනවා. එංගලන්තයේ ඔටුන්න හිමි රාජකීයය චාල්ස් කුමාරයා මේ රටට එනවා. එතකොට බ්‍රිතාන්‍යයේ සාමාන්‍ය පුරවැසියන්ට සැකයක් නැහැ. මොකද ඒ ‍රටේ රාජ්‍ය නායකයා එන්නේ. ඒ නිසා මුදල් කාබාසිනියා කරනවා කියන්නේ මන්ද බුද්ධිකයන් කියන කතාවක්. මේ සමුළුවට ආයෝජකයන් එනවා. ඒ වගේම මේ සමුළුවත් එක්කම රටට ලැබෙන ගරුත්වයක් වටිනාකමක් ලැබෙනවා. ඒ ගැන කවුරුත් කතා කරන්නේ නැහැ‍‍‍. දේශපාලන වශයෙන් අනාථ වු අන්තවාදීන් පිරිසක් ඉතාම දුෂ් ට න්‍යාය පත්‍රයක් තියාගෙන කටයුතු කරනවා.ඇත්තටම මේ සමුළුවෙන් අපේ රටට ලැබෙන ආර්ථික වාසියක් තියෙනවාද?උදාහරණයක් විදියට පොදුරාජ්‍ය මණ්ඩලයීය සමුළුවේ තියෙනවා ව්‍යාපාරික සංගමයක්. ඒ ව්‍යාපාරික සංගමයට පොදු රාජ්‍ය මණ්ඩලයීය සමුළුවට අයත් නොවන රටවලවල නියෝජිත‍යෝ පිරිසක් එන බව සහතික වෙලා තියෙනවා. ඊට රටවල් ගණනාවක් ඇතුළත් වෙනවා.අපි බලා‍‍පොරොත්තු වෙනවා 1000 කට ආසන්න ව්‍යාපාරිකයන් පිරිසක්. අපි අයවැයෙන් විවිධ අමාත්‍යාංශවලට වෙන් කරන මුදල් බලන්ඩ. ආරථික සංවර්ධන අමාත්‍යාංශය , ආයෝජන ප්‍රවර්ධන අමාත්‍යාංශය, සංචාරක අමාත්‍යාංශය මේ වගේ ආයතනවලට අපි මුදල් වාර්ෂිකව වෙන් කරනවා.මේ ආයතනවල හැම මාසයකම පිරිසක් යනවා රට රටවලට. යන්නේ ව්‍යාපාරිකයන්ව ලංකාවට ගේන්ඩ. එතකොට මේ පොදුරාජ්‍ය මණ්ඩලයීය සමුළුව නිසා මුළු ‍‍ලෝකයේම ව්‍යාපාරිකයන්, ආයෝජකයන් එකම වහලක් යටට එකම කාලයක එක් වීමේ වටිනාකම ගැන ඇයි තක්සේරු කරන්නේ නැත්තේ. අපි විදේශ රටවලට ගිහින් කියන්නේ ලංකාව ලස්සන රටක් කියලා වීඩි‍යෝ එකක් පෙන්වනවා. දැන් අපි මේ රටට ගෙන්වලා ඒ අයට මේ රටේ ලස්සන පෙන්වනවා. එතකොට මේ රටේ දැන් තියෙන සාමකාමී භාවය ඔවුන් විසින්ම දකින එක මොනතරම් වටිනවාද?යම් යම් පිරිස් චෝදනා කරනවා මේ සමුළුව ලංකාවට ගේන්නේ ජනාධිපතිතුමාට මේ රටවල් පනස් හතරේ නායකත්වයට පැමිණීමේ අවශ්‍යතාව නිසා කියලා.?ඒකේ වරදක් නැහැ. එහෙම හිතුවට කමක් නැහැ . එහෙම වෙනවා. ඒ ව‍ගේම ලංකාව ගැන තියෙන වරැදි චෝදනා ප්‍රතික්ෂේප වෙනවා. අපි ආඩම්බර විය යුතුයි ලංකාවේ පුරවැසියෙක් විදියට අපේ රටේ නායකයා අපේ රාජ්‍ය නායකයා රටවල් පනස් හතරක නායකත්වයට පැමිණීම ගැන.ඒක තමයි මේ බොහෝ දෙනෙක්ට තියෙන ප්‍රශ්නය. ඒක ඇතුළෙම තමයි සමහරුන්ට මේ කුහකත්වය ඇති වෙලා තියෙන්නේ. ඒක තමයි සමහරුන්ට ඉවසන්ඩ බැරි වෙලා තියෙන්නේ. මේ සමුළුවෙන් ලැබෙන ප්‍රතිලාභ , ලෝකයේ අපේ රටට ලැබෙන ගෞරවය , අපේ රටට ලැබෙන ප්‍රසිද්ධිය ඒ සියල්ලම පැත්තකට දාලා අහන්නේ මේ මහින්ද රාජපක්ෂ ජනාධිපතිවරයා කොහොමද මේ සමුළුවේ නායකයා වෙන්නේ. අපි මෙච්චර කාලයක් දේශපාලනය කළා. අපිට බැරිවුණානේ පොදු රාජ්‍ය මණ්ඩලයීය සමුළුවක නායකයා වෙන්ඩ.මැදමුලනින් ආපු සාමාන්‍ය පුද්ගලයෙක් ‍ලෝකේ රටවල් 54 ක නායකයා වෙන එක සමහරුන්ට දරා ගන්ඩ බැහැ. මේකට ඊර්ෂ්‍යා කරලා වැඩක් නැහැ. අර ජාතක කතාවල වගේ සමහරුන්ට ඊර්ෂ්‍යාව නිසාම පපුව පැළිලා මැරෙයිද දන්නෙත් නැහැ.ජනාධිපතිතුමා මේ රටවල් 54 නායකත්වයට පැමිණීමේ අපේ රටට තියෙන වාසිය මොකක්ද?රටකට රටක තියෙන ව්‍යවසායන් , ව්‍යාපාර සහ රටට එන විදේශ ආ‍‍යෝජකයන් මේ රටට ඇවිත් මේ රටේ ව්‍යාපාර අවස්ථාවලට මැදිහත් වීම මොන තරම් වටිනවාද? දැන් බලන්ඩ පසු ගිය කාල‍යේ මේ සමුළුව අපේ රටේ තියන එක නැති කරන්ඩ දෙමළ ඩයස්පෝරාව තවත් අන්තවාදී පිරිස් නොගත් උත්සාහයක් නැහැනේ.හැබැයි අපේ රටේ පොදු රාජ්‍ය මණ්ඩලයීය සමුළුව පැවැත්වෙනවා. ඒත් එක්කම ජනාධිපතිතුමාගේ නායකත්වයෙන් මේ රට ඉදිරියට යනවා, ජනාධිපතිතුමා ඉදිරියට යනවා, අපි ජාතියක් හැටියට ඉදිරියට යනවා, ආර්ථික වශයෙන් ඉදිරියට යනවා. මේ සමුළුවට චෝදනා කරන අය හොඳටම දන්නවා ‍මේ සමුළුව නිසා රටට විශාල ප්‍රගතියක් ලැබෙනවා කියලා. ඒ ප්‍රගතියත් එක්කම අපේ රටේ දේශපාලන ස්ථාවරත්වය තවත් තහවුරු ‍වෙනවා.ඒත් එක්කම තවත් චෝදනාවක් නැ‍ඟෙනවා මේ සමුළුව ජනාධිපතිතුමාගේ පෞද්ගලික ප්‍රතිරූපය නංවන වැඩපිළිවෙළක් කියලා?නැහැ එහෙම එකක් නැහැ. හැබැයි එහෙම හිතන අයට මං ඉඩ දෙනවා. ඒ අය එහෙම හිතන්නේ මේ සමුළුවෙන් අපේ රටට ලැබෙන ආර්ථික වාසි සහ ප්‍ර‍‍යෝජන ගැන නොදැන නෙමෙයි. මේ සමුළුව විවේචනය කරන්නා වාලේ වි‍වේචනය කරනවා. එච්චරයි.ආණ්ඩුව මේ ව‍‍ගේ සමුළු තියලා සංදර්ශන කරනවා කියලා චෝදනාවක් තියෙනවා.?එත‍කොට මෙතෙක් කාලයක් පොදු රාජ්‍ය මණ්ඩලයීය සමුළු තිබ්බ රටවල් සංදර්ශනද තිබ්බේ. ඒ කියන්නේ පොදු රාජ්‍ය මණ්ඩලයීය සමුළු තිබ්බ රටවල්වලට පිස්සු. මේවා විහිළු කතා.පොදු රාජ්‍ය මණ්ඩලයීය සමුළුවට ඉන්දීය නායකයන්ගේ පැමිණීමට එරෙහිව තමිල්නාඩුවෙන් බලපෑම් ‍එල්ල වෙනවා. ඉදිරියට මොනවා වේවිද?ඉතිහාසයේ ඉදලාම තියෙන ප්‍රශ්නයක් තමයි ඔය. ද්‍රවිඩ ජාතික සන්ධානයයි, ඔය තමිල්නාඩුවේ ඇතැම් පක්ෂයි , සහ තවත් පිරිස් කාලයෙන් කාලයට ‍මේ විදියට ඉන්දිය මධ්‍යම රජයට විවිධ ‍ගෝරනාඩු කරනවා. ඉන්දියාව අපේ අල්ලපු රට ඒ වගේම කලාපීය බලවතා. ඉන්දියාව සන්ධාන ගත වෙලා ආණ්ඩුව කරන්නේ. ඒ නිසා දේශපාලන පරිසරය සහ ‍දේශපාලන අවශ්‍යතා වැඩි වෙනවා. ඒ ඔක්කොමත් එක්ක අපේ ඉන්දියාව එක්ක තියෙන බැදීම ඉදිරියට ඇවිත් තියෙනවා.මේ සියල්ල ඇතුළේ තමයි ඉන්දියාව ලංකාව එක්ක ගනුදෙනු කරන්ඩ ඕනේ. අපිට ඉන්දියාව එක්ක විරසක වෙන එක සරල දෙයක්. නමුත් අපිට දේශපාලන විඥානයක් තිබිය යුතුයි. ඉන්දියාවේ තියෙන දේශපාලන අවශ්‍යතා අපි තේරුම් ගත යුතුයි. දේශපාලනය කියන්නේ චෙස් වගේ ක්‍රිඩාවක් ඉතින් අපි පතන විදියටම හැම දෙයම වෙන්න් නැහැ.අපිට ඉන්දියාවේ දේශපාලනයට සීමා පනවන්ඩ බැහැ. තමිල්නාඩුවේ බලය ඉන්දිය මධ්‍යම රජයට නැති වුණොත් ‍ඒ ආණ්ඩුව වැටෙනවා. මේ සරල දේවල් අපි තේරුම් ගත යුතුයි. අපි ඉන්දියාව එක්ක සුහදතාව තියා ගත යුතුයි. අපි ගනුදෙනු කරන්නේ මධ්‍යම රජයත් එක්කයි. ඉන්දියාවට ප්‍රාන්ත රාජ්‍යයන් එක්ක ගනුදෙනු කරන්ඩ වෙනවා. ඒ යථාර්ථය අපි තේරුම් ගත යුතුයි.ඉන්දියාව මේ සමුළුවට ආ‍වේ නැතිනම් තවත් රටවල් දෙවෙනි පෙළ නායකයන් එවීමේ සුදානමක් ගැන මාධ්‍යවල කියවුණා?අපි උපකල්පනවල සිට කතා කරන්නේ නෑ. අපි විශ්වාස කරනවා සමුළුව සාර්ථක කර ගන්ඩ අපේ අල්ලපු රට ඉන්දියාවේ සහාය ලැබෙයි කියලා.මේ සමුළුවට පැමීණීමට කොපමණ රාජ්‍ය නායකයන් පිරිසක් කැමැත්ත පළ කොට තිබෙනවාද?කිසිම රාජ්‍ය නායකයෙක් එන්ඩ අකමැතියි කියලා නැහැ.මධ්‍යම පළාතේ මානප පොරය ඔබේ පක්ෂයේ අය අතරම දකින්ඩ ලැබෙනවා නේද?මේ මනාප ක්‍රමය ‍තියෙනකම් මනාප පොරයක් තියෙනවා. ඒක නැහැයි කිව්වොත් බොරුවක්නේ. අඩු වැඩි ‍වශයෙන් තියෙනවා. කන්ද උඩරට මහනුවර දිස්ත්‍රික්කයේ සාපේක්ෂව මනාප පොරය අඩුයි.වයඹ පළාතේ මනාප පොරය එළිපිටම දකින්ඩ තියෙනවා නේද?මං තාම වයඹ පළාතට ගියේ නැහැ බලන්ඩ. ඔය කියන කතා අහලා තියෙනවා විතරයි.මධ්‍යම පළාතේ සුළු ජන කොටස්වල රජයට තිබෙන සහයෝගය මොන වගේද?අපි ජාතීන් විදියට දේශපාලනය කරන්ඩ බලාපොරොත්තු වෙන්නේ නැහැ. ඒ ඒ අය වෙන වෙනම එයාලාගේ අදහස් අනුව ක්‍රියාත්මක වෙන්ඩ පුළුවන්. අපි හැම විටම ජනාධිපතිතුමාගේ ප්‍රතිපත්තිය වන ශ්‍රිලාංකිකයන් විදියට වැඩ කරනවා.නුවරඑළිය දිස්ත්‍රික්කයේ ප්‍රචණ්ඩ ක්‍රියා එ.ජ.නි.ස අපේක්ෂකයන් අතරම දකින්ඩ ලැබෙනවා. එය ආණ්ඩුවේ ප්‍රතිරූපයට බලපානවා නේද?ඒක හොඳ නැහැ. ඒ නිසා ඒ ඒ දේශපාලන පක්ෂ නායකයන්ගේ වගකීම තමයි මේ තත්ත්වයන් වළක්වා ගැනිම. මධ්‍යම පළාතේ ප්‍රචණ්ඩ ක්‍රියා ඉතාම අඩු මට්ටමින් තියෙන්නේ. අපි එ.ජ.නි.ස ය විදියට කියන්නේ ඒ ඒ පක්ෂ නායකයන්ට තමන්ගේ අනුගාමිකයන් හසුරවා ගන්ඩ කියලායි.උතුරු පළාත් සභා මැතිවරණ ජයග්‍රහණය ගැන ආණ්ඩුවේ තක්සේරුව මොන වගේද? ආණ්ඩුව උතුරට විශාල වැඩ කොටසක් කරලා තියෙනවා?වැදගත්ම ප්‍රශ්නය ඔබතුමා දැන් තමයි අවසානයට ඇහුවේ. මේ මැතිවරණයේ වැදගත්ම සාධකය තමයි උතුරට මැතිවරණයක් පැවැත්වීම. මැතිවරණයක් තියා උතුරට යන්ඩ එන්ඩවත් බැරිව තිබුණේ. ඡන්දය කියන වචනය උතු‍රේ තහනම් වචනය වෙලා තිබුණේ.ප්‍රභාකරන් උතුර ත්‍රස්තවාදයෙන් පාලනය කරන‍කොට ඡන්ද සීයෙන් දෙසීයෙන් පාර්ලිමේන්තුවට මන්ත්‍රීවරු පත් වුණා. ඒ නිසා අද උතුරේ ප්‍රජාතන්ත්‍රවාදය තහවුරු වු සමාජයක් තුළ මෙවර මොන පක්ෂය ජය ගන්නවාද කියන එකට වඩා ජනතාවගේ මුලික අයිතිවාසිකම් තහවුරුවීම වඩා වැදගත් වෙනවා. ඒ වගේම ප්‍රජාතන්ත්‍රවාදය දැඩි ලෙස ශක්තිමත් වෙන මේ මැතිවරණය ඉතා වැදගත් කඩ ඉමක්.දෙමළ සන්ධානය උතුරේ ජාතිවාදය පතුරවනවා. මෙය මැතිවරණයට මොන විදියටද බලපාන්නේ?ඒක අවුරුදු තිහක ත්‍රස්තවාදයත් එක්ක ගැට ගැසුණු ප්‍රශ්නයක් ඒ නිසා ඔය ජාතිවාදය එක රැයකින් සමනය වෙන්නේ නැහැ. මේක තව අවුරුදු 10 ක් 15 ක කාලයක් තුළ නිවැරැදි විය හැකියි. වර්තමානයේ අපි ගන්නා තීන්දු තීරණ මත තමයි ඔය ප්‍රශ්නය යටපත් වෙන්නේ. අද ත්‍රස්තවාදය නැතත් එල්. ටී.ටී.ඊ මතවාදය පවතිනවා. ඒකෙන් යම් යම් අය උපරිම ප්‍ර‍යෝජන ගන්නවා. ත්‍රස්තවාදය තුවක්කුව පත්තු වීම නතර වුණා නමුත් මතවාදීව එය ක්‍රියාත්මකයි. ඒ නිසා නාමල් රාජපක්ෂ මන්ත්‍රිවරයා ඇතුළු පිරිස් උතුරේ කරන වැඩ කොටස අනාගතයට ඉතා වැදගත් වේවි.උතුරු පළාතෙන් ආණ්ඩුව මොන වගේ බලයක් බලාපොරොත්තු වෙනවාද?උතුරු පළාතේ මෙවර ඡන්දයේ ලොකු සටනක් තියෙනවා. ශ්‍රි.ල.නි.ප යේ ඡන්ද පදනම අද දිනෙන් දින වැඩි වෙනවා. අවුරුදු තිහ හතලිහකට එවැනි එකක් තිබුණේ නැහැනේ. ඒ නිසා උතුරෙන් පත්වෙන මන්ත්‍රිවරු එකද දෙකද තුනද ඒ හැම එකක්ම ජයග්‍රහණයක්.සංවාද සටහනචන්දන බණ්ඩාරඑජාප පාර්ලිමේන්තු මන්ත්‍රීනලින් බණ්ඩාර ජයමහරනිල් වික්‍රමසිංහ මහතා පක්ෂයෙන් ගියත් යූ.ඇන්.පී. ය වට්ටන්න බැරි බවත් මේ ඡන්දයෙන් මධ්‍යම පළාත් සභාවේ ජයග්‍රහණය යූ.ඇන්.පී. ය ලබාගන්නා බවත් එජාප පාර්ලිමේන්තු මන්ත්‍රී නලින් බණ්ඩාර ජයමහ මහතා පවසයි.‘සිළුමිණ’ සමඟ සම්මුඛ සාකච්ඡාවකට එක්වෙමින් මන්ත්‍රීවරයා මේ ප්‍රකාශය කළේ ය.නලින් බණ්ඩාර මන්ත්‍රීවරයා පාර්ලිමේන්තු වරම් ලැබුවේ දයාසිරි ජයසේකර මහතා වයඹ පළාත් සභාවට තරග කිරීම සඳහා මන්ත්‍රී ධූ‍රයෙන් ඉල්ලා අස්වීම නිසා ය.නලින් බණ්ඩාර මන්ත්‍රීවරයා පැවැසුවේ තමන් දයාසිරි ජයසේකර මහතාගේ පුරප්පාඩුවට පාර්ලිමේන්තුවට ආවත් ජයසේකර මහතා ගිය මග නොයන බවත් එක්සත් ජාතික පක්ෂ ආණ්ඩුවක් බලයට ගෙන ඒම සඳහා ඇප කැපවී කටයුතු කරන බවත් ය.එම සම්මුඛ සාකච්ඡාවේදී මන්ත්‍රීවරයාගෙන් ඇසූ ප්‍රශ්න කීපයක් හා ඒවාට මන්ත්‍රීවරයා දුන් පිළිතුරු මෙසේ ය.මේ මැතිවරණ ව්‍යාපාරය ගැන කියන්නේ කුමක් ද? වැඩිම මැතිවරණ පැමිණිලි සංඛ්‍යාව ගැන වාර්තාවන්නේ කුරුණෑගල දිස්ත්‍රික්කයෙන් බවත් කියැවෙනවා...?මේ ගැටුම් ආණ්ඩුවේ ම අය අතර ඇතිවෙන ඒවා. මනාප පොරය මෙහෙ හැම තැනම තියෙනවා. මෙයින් අපේ අයටත් අසාධාරණ වෙන අවස්ථා තියෙනවා. මැතිවරණ නීති එළිපිට උල්ලංඝනය වෙනවා. ආණ්ඩුවේ අයගේ ඡන්ද ව්‍යාපාරය පෝස්ටර් ගැසීමෙන් වාහනවල ස්ටිකර් අලවා ගෙන යාමෙන් නම් පළමු තැන.නමුත් ගෙන් ගෙට ගොස් සැබෑ ඡන්ද ව්‍යාපාරය දියත් කිරීමෙන් අපි පළමු තැන.මම සංවිධායක ධූරය දරන බිංගිරිය ආසනය ගැන කිව්වොත් අපට 2011 ඡන්දෙ එක්ක ගත්තම එක ඡන්ද මධ්‍යස්ථානයකින් ඡන්ද 65 යි අඩු වුණේ ඡන්දය දිනන්න. ඒ අනුව එක එක මධ්‍යස්ථානය ඉලක්ක කරගනිමින් මේ ඡන්දය දිනන්න අපි කටයුතු කරගෙන යනවා.කුරුණෑගල දිස්ත්‍රික්කය දිනන්නේ කවුද?මෙහෙමයි. දයාසිරි මහත්තයත් ආණ්ඩු පැත්තට ගිහිල්ල. මේ ඡන්දය පටන්ගත්තේ ආණ්ඩුව කන්ද උඩටම ගිහිල්ලා. දැන් අපට පේනව ඒ ගොල්ලෝ කන්දෙන් පල්ලම් බැහැගෙන බැහැගෙන යනවා. අපි බිම් මට්ටමෙන් ඡන්ද ව්‍යාපාරය පටන් අරන් අඩියෙන් අඩිය ඉදිරියටම යමින් සිටිනවා. ඉදිරි දවස් 20 - 25 යන ඡන්ද ව්‍යාපාරය අනුව කොයි පැත්තට ද වැඩි වාසි කියල කියන්න හැකි වේවි.ඔබේ පාර්ලිමේන්තුවට පැමිණීමත් තීරණය වුණේ මේ ඡන්දෙ අස්සෙමයි‍?ඔව්. බිංගිරිය ආසනයට ආණ්ඩු පැත්තෙන් හෝ විපක්ෂයෙන් මන්ත්‍රීවරයෙක් පත්වුණේ වසර ගණනාවකට පස්සෙයි‍. දයාසිරි ජයසේකර මහත්මයා පාර්ලිමේන්තු ධූරයෙන් ඉල්ලා අස්වීම නිසා මට ඊළඟට වැඩිපුරම ඡන්ද ලබා සිටි අපේක්ෂකයා ලෙස මේ මන්ත්‍රී ධූරය ලබාගන්න හැකි වුණා.දයාසිරි මහතා ඉල්ලා අස්නොවුණා නම් ඔබට මන්ත්‍රී ධූරය ලැබෙන්නේ නැහැ...?ඔහු අස්වීමෙන් තමයි මන්ත්‍රී ධූරයේ පුරප්පාඩුව ඇතිවුණේ. මේ පුරප්පාඩුවට මට පාර්ලිමේන්තුවට එන්න පුළුවන් වුණේ ඊළඟට වැඩිම මනාප ගත් ඡන්ද අපේක්ෂකයා ලෙස මට ඡන්දය දුන් ජනතාව මා ඔසොවා තැබූ නිසයි. මගේ පත්කිරීම ගැන කිව්වොත් ඒක දයාසිරි මහතා කරපු පත් කිරීමක් නොවෙයි. මැතිවරණ නීතිය අනුව මැතිවරණ කොමසාරිස්වරයා කරපු පත්කිරීමක්.කොහොමත් ඔබ දයාසිරි ජයසේකර මහතාගේ අනුප්‍රාප්තිකයා ලෙසයි පාර්ලිමේන්තුවට පත්වෙන්නේ?ඔහු ගත් පියවර අප අනුමත කරන්නේ නැහැ. වරප්‍රසාද ගැන සලකා විපක්ෂයේ මන්ත්‍රීවරු පසුගිය කාලය තුළ ආණ්ඩුවට ගියා. දැන් දයාසිරි ජයසේකර මහත්මයාගේ ගමන වයඹ පළාත් සභාවට සීමා වෙනවා.‍ඔහු එජාපයේ අපි එක්ක සිටිය කාලෙ අපි එකට උන්න අය විදියට දන්නවා ඔහු එජාපයෙන් දීර්ඝ ගමනක් ජනාධිපති ධූරය දක්වා යන්න හිතාගෙන උන්න පුද්ගලයෙක්. ඔහුට එවැනි ගමනකට සුදුසු වාතාවරණයක් හා පසුබිමක් තිබෙන්නේ එජාපයේ පමණයි. නමුත් සන්ධානයට බැදුණු දයාසිරිට ඒ හිතපු දේවල්වල කිට්ටුවකටවත් යන්න හිතන්නවත් ලැබෙන්නේ නෑ.ඔහු කිව්වේ පෙනෙන තෙක් මානයක එජාපයට අනාගතයක් නැති නිසා තමන් ආණ්ඩුවට එක්වෙන බවයි...?එක්සත් ජාතික පක්ෂය දීර්ඝ කාලයක් මේ රට පාලනය කරපු පක්ෂයක් බව කවුරුත් දන්නවා. අපි නැවත බලය ලබාගන්න නම් ආණ්ඩුවේ ගැටවලට අහුනොවී පක්ෂයේ එකමුතු භාවය එක්සත් භාවය ශක්තිමත් කළ යුතුයි. එහෙම නැතුව පක්ෂයකට ඉදිරියට යන්න බැහැ.පක්ෂයේ නායකත්වය පිළිගෙන විනයක් ඇතුව පක්ෂ සංවිධානය බිම් මට්ටමේ ඉදල ගොඩනැංවීමෙන් රජයට විකල්පයක් ලෙස මේ පක්ෂය ගොඩනැංවීමෙන් පමණයි අපට මේ ආණ්ඩුව පෙරලා දමා බලය ලබාගත හැකිවෙන්නේ.එසේ නොකර ආණ්ඩුවට මුක්කු ගහන්න ගිහිල්ලා නෙමෙයි ආණ්ඩුව පෙරළන්න පුළුවන්. එදා දයාසිරි ආණ්ඩුවට විරුද්ධව කළ බරපතළ චෝදනා ගැන කතාවක් නැහැ. ඔහු කොහොම ද අද තමන් ම චෝදනා කළ ආණ්ඩුවක් වෙනුවෙන් පෙනී ඉන්නේ.එජාප නායකත්වය දුර්වල බවට කරන චෝදනාව ගැන කියන්නේ කුමක්ද? මේ නායකයා මාකට් කරන්න බැහැ කියන චෝදනාව මේ ඡන්දයෙදිත් එල්ල වෙනවා නේද?එජාප නායකයා දුර්වලයි කියන මතවාදය මා හිතන්නේ ආණ්ඩුව පැත්තෙන් ම 2005 ජනාධිපතිවරණ කාලයේදී එළියට දාපු මතවාදයක්. යම් කිසි මට්ටමකට මේ මතවාදය එජාප පාක්ෂිකයන් තුළටත් ගෙනිහිල්ලා තියනවා. ආණ්ඩුව පැත්තෙන් අදත් අපේ නායකයා දුර්වලයි දුර්වලයි කියාගෙන ගියත් දැන් ඒ මතවාදයට ඉස්සරහට යන්න බැරි වෙලා. සීයට 80 ක් විතර ඒ මතවාදය අද පිළිගන්නේ නැහැ.දැන් යුද්දේ ඉවරයි. දැන් තියන ආර්ථික යුද්ධය ජයගන්න නම් රනිල්ට බලය ලබාදිය යුතු බව දැන් ටිකෙන් ටික පිළිගැනීමට ලක්වෙමින් තිබෙන්නේ. ආර්ථිකය හදන්න රනිල්ට දෙන්න කියල අද ජනතාව කියනවා.දර්ශනයක් වැඩපිළිවෙළක් ඇතිව මහජනතාව අතරට ගිහින් එජාප ආණ්ඩුවක් පිහිටුවීමේ මතවාදය අපි මේ ඡන්දෙදි ජනතාව වෙත ගෙනියනවා.ඔබ ඔහොම කිව්වත් මේක ආණ්ඩුව පෙරළන ඡන්දයක් නොවෙයිනේ. මෙවැනි ඡන්දයක වාසිය තියෙන්නෙත් ආණ්ඩුවටම නේද?අපිට ඕන මේ ඡන්දේ දිනලා ආණ්ඩු පෙරළන ඡන්දයක් ඉදිරි 2014 වසරේදි ලබාගන්න.ආණ්ඩුව උත්සාහ කරමින් සිටින්නේ ‘අපි දිනනවා’ ‘අපි දිනනවා’ කියමින් ආණ්ඩු විරෝධී ඡන්දදායකයාව එජාපයට ඡන්දෙ නොදාන තැනට පත් කරල ගෙදර තියන්න. අපට ඕන කරන්නෙ එජාප පාක්ෂිකයාව ගෙදර නොතියා ඡන්ද මධ්‍යස්ථානයට ගෙනැල්ලා මේ ආණ්ඩු විරෝධී ඡන්ද ඔක්කොම එකට එකතු කරන්න. අද මේ ආණ්ඩුව කරන කිසිම දෙයක් ජනතාව අනුමත කරන්නේ නැහැ‍. ලයිට් බිල ගෑස් මිලේ ඉඳන් බඩු මිල ඉහළ දැමීම, ආර්ථිකය කඩා වැටීම ව්‍යාපාර කඩා වැටීම. මේ සියල්ල එදිනෙදා ජීවිතයේදී මේ රටේ මිනිස්සු පීඩාවට පත් කරන ප්‍රශ්න. මේ ප්‍රශ්නවලට උත්තර නොදී කොහොමද ආණ්ඩුවක් ඡන්ද දිනන්නේ කියලයි අහන්න ඕන.හැබැයි ආණ්ඩුව පැත්තෙන් කියන්නේ මේ ඡන්දෙදි සටනක් නැතිය කියන එකයි?ඇයි සටනක් නැහැ කියන්නේ. අපි මධ්‍යම පළාත් සභාව නිසැකවම ජය ගන්නවා.වයඹ පළාත් සභාවත් දිනන මට්ටමට ම ඇවිල්ලා තියෙනවා. පුත්තලම, හලාවත ආසන නිසැකයෙන් ම දිනනවා. කුරුණෑගල බිංගිරිය වගේ ආසන අපි දිනනවා. වෙන්නප්පුව, නාත්තන්ඩිය ආසනවල කරට කර සටනක් ති‍යනවා.ආණ්ඩුව හිතනවා පෝස්ටර් ගහලා ඕන විදියට ඡන්ද දිනන්න පුළුවන් කියලා. දන්සැල් දීලා බඩු බෙදල ඡන්ද දිනන්න පුළුවන් කියලා.ආණ්ඩුව පැත්තෙන් කියන්නේ වයඹ පළාත් සභාව දිනීම කොහොම වෙතත් තියන මන්ත්‍රී ධූර ටිකත් මේ ඡන්දෙදි කැපෙයි කියල නේද?ඒ කතා අංක ගණිතය ගණිතය දන්නේ නැති අය කියන කතා. එදා 2009 වයඹ පළාත් සභා ඡන්දය ති‍බ්බේ කිලිනොච්චිය විශ්වමඩු අල්ල ගත්ත යුද උණුසුම මැද්දේ 2009 දී. ඒ ඡන්දෙදි එජාපයට අවම ඡන්ද ලැබෙද්දීත් කුරුණෑගලින් මන්ත්‍රී ආසන 9 කුත් පුත්තලමෙන් මන්ත්‍රී ධූර 5 කුත් ලැබුණා. මෙදා අපට ලැබෙන ඡන්ද ප්‍රමාණය වගේ ම මන්ත්‍රීධූර සංඛ්‍යාවක් අනිවාර්යයෙන් ම වැඩිවෙනවා.දයාසිරි මහතා එක්ක හිටපු එජාප විශාල පිරිසකුත් ආණ්ඩු පැත්තට ඇවිල්ලා තියෙනවා...?ඔහු වටේ හිටපු කීප දෙනෙක් එහෙම කරලා ඇති. නමුත් පක්ෂයට ඡන්දය දෙන අතිබහුතරය එහෙමම ඉන්නවා විතරක් නෙවෙයි තවත් ආණ්ඩුවට ඡන්දෙදි දීපු විශාල පිරිසකුත් අප සමඟ එකතු වෙලා මේ ගෙනියන ජනතා විරෝධී වැඩපිළිවෙළට විරෝධය දක්වනවා. මේ කෑලි ක්‍රමයට ඡන්දය තියන නිසා ආණ්ඩුවේ මුළු බලය එක තැනකට දාලා ජනතා මතය විකෘති කරන්න ආණ්ඩුව උත්සාහ දරනවා. ඒක තමයි මේ ක්‍රමයට ඡන්දය තැබීමේ අරමුණ වෙන්නෙත්.රනිල් වික්‍රමසිංහ මහතා පක්ෂය මාරු කළත් මේ පක්ෂය වට්ටන්න බැහැ.‍මා කියන්නේ එජාප පාක්ෂිකයා පුද්ගලයන් ගියා කියලා පක්ෂයෙන් යන්නේ නැහැ. අදත් ගම්වල ඉන්නවා කැපූවත් කොළ කියන ජාතියේ මිනිස්සු.‍ මොකා ගියත් යන්නේ නැති ජාතියේ මිනිස්සු.අපේ පක්ෂයෙන් ඔය දේශපාලනඥයෝ ගිය හැටියට ඔහොම පාක්ෂිකයොත් යනව නම් මේ වෙන කොට පාක්ෂිකයෝ ඉතුරු වෙන්න බැහැනේ.ඒක නෙමෙයි ඇත්ත. වාසි බලාගෙන පැති මාරු කරන දේශපාලකයෝ හිටියත් අවංක පාක්ෂිකයා එහෙම කරන්නේ නැහැ.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309011</link>
    <topic>“මාතලේ අලුත් මහවැලිය”</topic>
    <author>මාතලේ මොරගහකන්ද සංචාරයකින් පසු</author>
    <content>“එදා මේ මොරගහකන්ද ව්‍යාපෘතිය අපේ ගම් බිම් වසාගෙන යනවා කිව්වහම අපිට ඇති වුණේ පුදුම දුකක් තරහක්‍. ඒත් අද අපිට අලුත් ඉඩම් ලැබිලා. සියලු පහසුකම් දීලා අලුතින් පදිංචි කරලා මේ පැත්තේ ලංකාවේ ලොකුම ජලාශ දෙකක් ඉදිවනවා දකින කොට අපිට ජලය විදුලිය ලොකු පාරවල් පාසල් ලැබෙන කොට අපිට ඇති වෙලා තියෙන්නේ ජීවිතයේ කවදාවත් නොලබපු සතුටක්”දැන් මොරගහකන්ද ව්‍යාපෘතියෙන් අපිව පදිංචි කරවන්නේ වැල්ලෙවෙල ප්‍රදේශයේ. අපි ඉස්සර හිටියේ මොරගහකන්දෙ තලාගොඩ ප්‍රදේශයේ. ඉස්සර අපිට ලයිට් තිබුණේ නැහැ. හරි රැකියාවක් තිබුණේ නැහැ. කුලියක් මලියක් කරගෙන ජීවත් වුණේ. දැන් විදුලිය ලොකු පාරවල් අපිට ලැබිලා.මොරගහකන්ද ජලාශය ඉදිකිරීමට සදැලි වේල්ලට අඩිතාලම දමමින්අක්කර 2 ක් සින්නක්කර ඉඩම් ලැබුණා. ලොකු සතුටක්” මේ අදහස පළ ‍ෙකළේ මාතලේ වැල්ලෙවෙල තෝරපිටිය ප්‍රදේශයේ අලුතින් පදිංචි වන එස්.එම්.කේ. සිරිවර්ධන මහතායි. මොරගහකන්ද ව්‍යාපෘතිය යටතේ මෙවැනි පවුල් 220 ක් දැනටමත් පදිංචි කිරීම් සිදුකර ඇත්තේ ඔවුන්ට අවශ්‍ය සියලු පහසුකම් ලබාදීමෙන් අනතුරුව ය. ඔවුන්ගේ ඉදිරි බලාපොරොත්තු මොරගහකන්දෙන් මාතලේට පායන අලුත් ඉරක් ලෙස‍ මෝදු වෙමින් පවතී.රුපියල් කෝටි 6800ක වියදමින් මොරගහකන්ද කළුගඟ ව්‍යාපෘතිය නිසා මෙවැනි පවුල්වලට පමණක් නොව රටේ මධ්‍යම, උතුරු මැද, වයඹ හා නැ‍ඟෙනහිර පළාත්වල ලක්ෂ 20 කට වැඩි ජනතාවකට සෙත සැලසේ.අපේ රටේ දැනට ක්‍රියාත්මක විශාලතම බහු කාර්ය ව්‍යාපෘතිය වන මොරගහකන්ද යෝජනා ක්‍රමයේ වැඩිම කොටසක් ක්‍රියාත්මක වන්නේ මාතලේ දිස්ත්‍රික්කය ඇතුළතය. මාතලේට මේ අනුව මෙරට දැනට ඉදිවන විශාලතම ජලාශ දෙකේ උරුමය ලැබී තිබේ.ඒ අනුව පොලොන්නරුවේ පරාක්‍රම සමුද්‍රය මෙන් හතර ගුණයක් විශාල මොරගහකන්ද ජලාශය නාවුල ඇළහැර කූඹියන්ගල ප්‍රදේශයේ ඉදිවෙයි. ඊට අමතරව පරාක්‍රම සමුද්‍රය මෙන් දෙගුණයක් විශාල කළුගඟ ජලාශය පල්ලේගම ඉදිවෙයි.මේ ජලාශ දෙකේ ගබඩා කරන ජලයෙන් මධ්‍යම පළාතේ මාතලේ මහනුවර හා උතුරුමැද අනුරාධපුර පොලොන්නරුව හා ත්‍රිකුණාමලය දිස්ත්‍රික්කවලට පානීය හා කර්මාන්ත සඳහා අවශ්‍ය ජල පරිමාව තෙගුණයකින් වැඩි කෙරේ. දැනට මේ ප්‍රදේශවලට දිනකට ලබාදෙන්නේ ඝන මීටර් 78816 කි. නමුත් මොරගහකන්ද - කළුගඟ ව්‍යාපෘතිය අවසන් වූ විට එම ප්‍රමාණය ඝන මීටර් 253310 දක්වා වැඩි කෙරේ.මේ ව්‍යාපෘතියෙන් උතුරු මැද - නැ‍ඟෙනහිර - මධ්‍යම පළාත්වල ජලාශ හා වැව් 20 ක් පුරවන අතර අලුත්වැව් 51 ක් ඉදිකෙරේ‍. එමෙන් ම මධ්‍යම පළාතට උතුරු මැදට නැ‍‍ඟෙනහිරට දෙන පානීය ජල ධාරිතාව ද තෙගුණයකින් වැඩි කෙරේ. මොරගහකන්ද ව්‍යාපෘතිය පරාක්‍රම සමුද්‍රය මෙන් හතර ගුණයක් විශාල සමුද්‍රයක්.දැන් මාතලේ නාවුල - ඇළහැර මාර්ගය අසල ඉදිවෙයි. ඒ මොරගහකන්දේ මහ ජලාශය ලෙසය. ඊට අමතරව කළුගඟ ජලාශය ද ඊට අනුබද්ධව ලග්ගල පල්ලේගම ප්‍රදේශයේ ඉදිවෙයි. එයත් පරාක්‍රම සමුද්‍රය මෙන් දෙගුණයක් විශාලය. ඒ අනුව මොරගහකන්ද - කළුගඟ ව්‍යාපෘතිය වනාහි පරාක්‍රම සමුද්‍රය මෙන් හය ගුණයක් විශාල මහින්ද චින්තනය යටතේ ක්‍රියාත්මක විශාලතම බහු කාර්ය යෝජනා ක්‍රමයයි.ඇළහැර අඹන් ගඟ ඔස්සේත් ලග්ගල කළුගඟ ඔස්සේත් වසරකට ජලය අක්කර අඩි 1437000 ක් පුරාණ ඇළහැර අමුණ ඔස්සේ හා අංගමැඩිල්ලෙන් මහවැලි ගඟට වැටෙන්නේ එතරම් ප්‍රයෝජනයක් නොගෙන ය. මහවැලි ග‍ඟේ ඒ ජලය කෙළින් ම යොමු වෙන්නේ මහ මුහුදට ය. මේ පරාක්‍රම සමුද්‍රයේ ජල ධාරිතාව මෙන් 14 ගුණයක් වන මේ ජලයෙන් වැඩක් ගැනීම පිණිස 2007 ජනවාරි 25 වැනිදා මේ මොරගහකන්ද කළුගඟ ව්‍යාපෘතිය මහින්ද රාජපක්ෂ ජනාධිපතිතුමා අතින් ආරම්භ කළේ ය.වත්මන් සෞඛ්‍ය ඇමැති මෛත්‍රිපාල සිරිසේන හා වත්මන් වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා යන මහත්වරුන්ගේ මෙහෙයවීමෙන් මෙහි වැඩකටයුතු වේගවත්ව ක්‍රියාත්මක විය.මුළු ව්‍යාපෘතිය 2016 දී අවසන් වීමට නියමිත ය. මේ වනවිට මොරගහකන්ද කටයුතු සඳහා චීන සංවර්ධන බැංකුව රුපියල් දස ලක්ෂ 32800 ක් ලබා දී තිබේ. මීට අමතරව කළුගඟ ජලාශයේ සංවර්ධන කටයුතු සඳහා සවුදි ක්වේට් හා ඔපෙක් අරමුදල් ආධාර ලබාදෙනු ලැබේ.වාරිමාර්ග අමාත්‍යාංශයේ ලේකම් අයිවන් ද සිල්වා මහතා පවසන පරිදි මේ ව්‍යාප‍ෘතියේ ප්‍රධාන අරමුණක් වනුයේ මධ්‍යම හා උතුරු මැද ජනතාවට ජලය උපරිම ලෙස ලබාදී ඒ පළාත්වල සියලු වැව් පුරවා උතුරු මැද නැ‍ඟෙනහිර ගොඩ මඩ ඉඩම් ලක්ෂ 3 ක් යල මහ අස්වැද්දීමටයි. ඊට අමතරව වයඹ පළාතට ද මල්වතු ඔය හරහා උතුරට ද මේ ජලය ලබාදෙන බව ව්‍යාපෘති අධ්‍යක්ෂ ආර්.බී. තෙන්නකෝන් මහතා පවසයි.උතුරු මැද මහ ඇළට හා අලුත් වැව්වලට ජලය ගෙනයාමට ඇළවල් සකස් කරන අයුරුඅලුතින් ඉදිකළ නාවුල - ඇළහැර විකල්ප මාර්ගයේ කාපට් ඇතිරීම අරඹමින්මීට අමතරව මධ්‍යම හා උතුරු මැද පළාත්වල ගෙදරට, මිදුලට, කුඹුරට හේනට ගෙවත්තට අවශ්‍ය ජලය ද මේ මගින් නොඅඩුව ලබාදෙයි. මීට අමතරව දැනටම මධ්‍යම පළාතේ හා මොරගහකන්ද අවට 1000 දෙනකුට පමණ මෙයින් රැකියා ද ලබාදී තිබේ.මේ ව්‍යාපෘතියෙන් මධ්‍යම හා රජරට ජනතාවට පමණක් රුපියල් කෝටි 400 ක් වාර්ෂිකව ප්‍රතිලාභ ලෙස ලැබෙන බව කරන ලද සමාජ විද්‍යා අධ්‍යයනවලින් මනාව පැහැදිලිවී ඇත.මෙහි ඉදිකරන ජල විදුලි බලාගාරය මගින් මෙගා වොට් 25 ජල විදුලියක් ජාතික විදුලි බල පද්ධතියට ලැබේ. ඒ මුදල වාර්ෂිකව රුපියල් කෝටි 35 ක් වේ. ඒ විදුලි බලය මගින් මධ්‍යම පළාතේ තවමත් විදුලිය නැති ප්‍රදේශවලට විදුලිය ලබාදීමට කටයුතු කෙරේ.මෙලෙස ඉදිකරන මොරගහකන්ද හා කළුගඟ ජලාශ වලින් හා ඉන් පෝෂණය වන ජලාශවලින් වාර්ෂිකව මෙට්‍රික් ටොන් 6500 ක මිරිදිය මාළු ප්‍රමාණයක් ලබාගත හැකිවේ යැයි ද තෙන්නකෝන් මහතා පවසයි. ඒ අනුව මේ මහ ජලාශ දෙක හැදුණු විට මාතලේ ජනතාවට ධීවර ක්ෂේත්‍රයේ තවත් රැකියා අවස්ථා රැසක් උදා වෙයි.ව්‍යාපෘතියේ ප්‍රධානම ඉදිකිරීම වන මොරගහකන්ද මහවේල්ල ඉදිකිරීම දැන් අරඹා තිබේ. මෙය දිග මීටර් 463 කි. උස මීටර් 65 කි. මේ වේල්ල සමඟ තවත් සදැලි වේලි 2 ක් සමඟ ‍ෙමාරගහකන්ද මහ ජලාශය ඉදිවේ. එය වර්ග කිලෝමීටර් 29.5 ක ප්‍රදේශයක පැතිරේ. අක්කර අඩි 463000 ක ජලය මෙය දරා ගනී. මෙම ව්‍යාපෘතියට අයත් දෙවැනි සදැලි වේල්ල දැනටම සාදා අවසන් වී තිබේ. ප්‍රථම සදැලි වේල්ල ද දැන් ඉදිකරමින් පවතී. එහි උස මීටර් 505 කි. දින මීටර් 365 කි. සිමෙන්ති වැලි ගල් හා ගල් අගුරු අළු එකතු කර මෙම වේල්ල ඉදිවේ. මෙය ශ්‍රී ලංකාවේ ඉදිවන මේ වර්ගයේ ප්‍රථම වේල්ලයි.මෙම ව්‍යාපෘතියේ අනෙක් ප්‍රධාන ඉදිකිරීම කළුගඟ හරහා ඉදිකරන යෝධ වේල්ල හා ඒ මගින් ඉදිකරන පරාක්‍රම සමුද්‍රය මෙන් දෙගුණයක් විශාල ජලාශයයි. මේ කළුගඟ ප්‍රධාන වේල්ලේ දිග මීටර් 548 කි. උස මීටර් 67 කි. මේ හා සමාන්තරව තවත් සදැලි වේල්ලක් ඉදිවේ. මේ වේලි නිසා අක්කර අඩි 216000 ක් විශාල කළුගඟ ජලාශය ඉදිකෙරේ.මේ ජලාශවල ඉදිකිරීම් නිසා ඉවත් කෙරෙන ජනතාවට ඉහළම වන්දි මුදල්, අලුත් ඉඩම්, නිවාස ආධාර, වියළි සලාක ආදිය ලබාදෙයි. ඒ සැමට වාරි පහසුකම් ඇති ‍මඩ ඉඩම් අක්කර 1.5 ක් ද ගොඩ ඉඩම් අක්කර 1/2 බැගින් ලබාදෙයි. මාතලේ දිස්ත්‍රික්කයේ නැවත පදිංචි කරන ප්‍රදේශය මහවැලි එෆ් කලාපය ලෙස‍ නම් කර මහවැලි ජනාවාසවල සියලු පහසුකම් සහිතව සංවර්ධනය කිරීමට කටයුතු යොදා ඇත.මේ යටතේ යටිතල පහසුකම් රැසක් ඒ ප්‍රදේශයට ලැබේ. ඒ අනුව ප්‍රධානම ඉදිකිරීම වූයේ මොරගහකන්ද අඹන් ගඟ හරහා ඉදිවූ යෝධ පාලමයි. මොරගහකන්ද හා කළුගඟ සංවර්ධන ප්‍රදේශ යා කිරීම මේ පාලම් නිසා සිදුවේ. පාලමට රුපියල් ලක්ෂ 3080 ක් වැය විය. මීටර් 110 ක් දිග මීටර් 10 ක් පළල මේ පාලම පසුගිය වසරේදී මහින්ද රාජපක්ෂ ජනාධිපතිතුමා අතින් විවෘත විය.මොරගහකන්ද ජලාශයෙන් යටවන නාවුල - ඇලහැර මාර්ගයේ කොටසක් වෙනුවට ඉදිවූ කොන්ගහවෙල - මොරගහකන්ද මාර්ගයේ වැඩ දැන් සම්පූර්ණයෙන් නිමවා වාහන ධාවනයට සකස්වී තිබේ. කිලෝමීටර් 13.5 දිග එහි පළල මීටර් 10 කි. මුළු වියදම රුපියල් මිලියන 750 කි. මේ මාර්ගය ඉදිකර දැන් කාපට් අතුරමින් ද තිබේ.මේ ව්‍යාපෘතිය යටතේ මොරගහකන්ද - වැල්ලෙවෙල හා වැල්ලෙවෙල - ගුරුවෙල දක්වා අලුත් මාර්ග ඉදිකර තිබේ. ගම්මාන පාරවල් ද සමඟ ඒ මාර්ගවල සම්පූර්ණ දිග කිලෝමීටර් 40 කට වැඩිය මේවාට අලුත් මහ පාලම් 10 ක් හා කුඩා පාලම් 70 ක් ඉදිවී ඇති බව ව්‍යාපෘති අධ්‍යක්ෂ තෙන්නකෝන් මහතා පවසයි. ඊට අමතරව ඒ සියලු මාර්ගවලට විදුලිය සපයා තිබේ. මාතලේ කළුගඟ ප්‍රදේශයේ පදිංචි වන පවුල් 3000 ක් සඳහා දැන් කළුගඟ වම් ඉවුරේ වැල්ලෙවෙල සියලු යටිතල පහසුකම් සහිත ප්‍රධාන නගරයක් ද තෝරපිටිය හා මාඔය උපනගරද ඉදිකෙරේ.ඒ සමඟම කළුගඟ දකුණු ඉවුරේ ප්‍රධාන නගරය ලෙස නව ලග්ගල නගරය ඉදිකෙරේ. ඊට අමතරව ගුරුධල හා හිරැටිඔය ප්‍රදේශ ද උපනගර ලෙස සංවර්ධනය වෙයි.මේ නව නගරවල පාසල්, සමූපකාර, අලෙවි මධ්‍යස්ථාන, බස් නැවතුම්පළ, පොලිසිය, මහවැලි කළමනාකරණ කාර්යාලය, ප්‍රාදේශීය ලේකම් කාර්යාල වැනි පොදු පහසුකම් රැසක් ඉදිකරමින් පවතී.ඒ සමඟම මේ පවුල්වලින් වගා කරන අක්කර 6000 ක් වන ‍ගොවිබිම් සඳහා ජලය ලබාදෙන මහවැව් 17 ක්ද ඉදිකිරීම් දැන් අවසන් වෙමින් පවතී. උතුරු මැද මහ ඇළ ද මේ යටතේ නවීකරණය කර ජලයෙන් පෝෂණය කෙරේ.මීට අමතරව මාතලේ දිස්ත්‍රික්කයේ අන් සියලු ප්‍රදේශ සංවර්ධනය කිරීමට ද සියලු කටයුතු යොදමින් පවතී. ඒ අනුව මාතලේ ප්‍රධාන මාර්ග සියල්ලම කාපට් අතුරා තිබේ. මුළු දිග කිලෝ මීටර් 120 කි. මේ දිනවල පලාපත්වල සිට කටුගස්තොට දක්වා A9 මාර්ගය යළි පුළුල් කර නවීකරණය වීම සිදුකෙ‍ෙර්.මීටර් 18 ක් පළලට රුපියල් මිලියන 1016 ක වියදමින් නවීකරණය කරන මේ මාර්ගයේ සම්පූර්ණ දිග කිලෝමීටර් 27.9 කි. මේ නිසා මාතලේ නගරයේ මෙතෙක් තිබූ වාහන තදබදය අවම වෙන බවත් ජනතාවට ඉමහත් සෙතක් සැලසෙන බවත් මාතලේ පදිංචි රියැදුරකු වන එස් ජයසිංහ මහතා පැවසීය.මාතලේ දිස්ත්‍රික් ප්‍රවෘත්ති නිලධාරි නිශාන්ත කරුණාරත්න මහතා පවසන පරිදි මාතලේ දිස්ත්‍රික් ලේකම් කාර්යාලය මඟින් අධ්‍යාපන අමාත්‍යාංශ පූර්ණ අනුග්‍රහය මත මාතලේ ප්‍රාථමික පාසල් 111 ක් පමණ සංවර්ධනය කිරීම හා නවීකරණය කිරීම අරඹා ඇත. මේ සඳහා අධ්‍යාපන අමාත්‍යාංශය රුපියල් දස ලක්ෂ 58.5 ක් වැය කරයි.මහවැලි අධිකාරියේ අනුර අලහකෝන් මහතාට ස්තුතිය පිරිනැමේ.මාතලේ මොරගහකන්ද සංචාරයකින් පසුවිස්තර හා ඡායාරූපනිහාල් පී. අබේසිංහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309012</link>
    <topic>දුම්පානයට එරෙහි ජගත් සම්මානය මෛත්‍රීට</topic>
    <author>සුනිල් දයා අල්විස්</author>
    <content>ඇමෙරිකාවේ හාවර්ඩ් විශ්වවිද්‍යාලය සහ හාවර්ඩ් කෙනඩි රාජ්‍ය විශ්වවිද්‍යලය ඒකාබද්ධව ලංකාවේ සෞඛ්‍ය ක්ෂේත්‍රයේ නායකත්වය උදෙසා සෞඛ්‍ය ඇමැති මෛත්‍රීපාල සිරිසේන මහතා විසින් සිදු කළ සේවාව අගයමින් 2013 හාවර්ඩ් සෞඛ්‍ය නායකත්ව සම්මානය (Havard Health Leader of the Year 2013) පසුගියදා පිරිනමන්නට යෙදුනි. මේ විශ්වවිද්‍යාල දෙකම එක්ව සංවිධානය කරනු ලැබූ වැඩ සටහනකට රටවල් 15 සෞඛ්‍ය ඇමැතිවරුන්ට ආරාධනා කර තිබුණු අතර සෞඛ්‍ය ඇමැති මෛත්‍රීපාල සිරිසේන මහතාට මෙම සම්මානය පිරිනැමුවේ මේ උත්සවයේ දීය. මෙරට සෞඛ්‍ය ක්ෂේත්‍රයට නිවැරදි නායකත්වය ලබාදෙමින් රටේ සැමට සෞඛ්‍ය පහසුකම් ලබාදීමටත් මත්පැන් සහ දුම්පානයට එරෙහි වැඩසටහන් ක්‍රියාත්මක කිරීමට ලබාදුන් විශිෂ්ට දායකත්වය අගයමින් ඇමැතිවරයාට මේ සම්මාන පිරිනමා තිබේ.ශ්‍රී ලංකාවේ දුම්වැටි විරෝධී වැඩසටහනේ දී නායකත්වය ලබාදීමෙන් අගනා මෙහෙවරක යෙදුණ සෞඛ්‍ය ඇමැති මෛත්‍රීපාල සිරිසේන මහතා වෙත ලෝක සෞඛ්‍ය සංවිධානය මඟින් 2013 ජගත් විශිෂ්ටතා සම්මානය පිරිනමා තිබේ.අභියෝගයෙන් ලොව දිනූ අභිමානයට පිදෙන මේ සම්මානය පිරිනැමීම කොළඹ බණ්ඩාරනායක අන්තර්ජාතික සම්මන්ත්‍රණ ශාලාවේදී ලබන 3 වැනිදා පස්වරු 4ට පැවැත්වේ.මෙම උත්සවයට ප්‍රධාන ආරාධිත අමුත්තා ලෙස සහභාගි වන්නේ මහින්ද රාජපක්ෂ ජනාධිපතිතුමාය. මෙහිදී සෞඛ්‍ය ඇමැතිවරයාට ජගත් විශිෂ්ටතා සම්මානය පිරිනමන්නේ ද ජනාධිපතිතුමා අතිනි.තායිලන්ත රජයේ සෞඛ්‍ය ඇමැති ප්‍රඩිට් සින්ටවැනරෝල් මහතා විශේෂ ආරාධිත දෙසුම පවත්වන අතර මහාචාර්ය දියනාත් සමරසිංහ මහතා ද මෙහිදී දෙසුමක් පවත්වයි.දුම්කොළ නිසා සෑම වසරකම ලෝකයේ මිලියන 6ක ජනතාවක් මිය යන අතර මේ ව්‍යසනයට ගොදුරු වන ලෝක ජනතාව ඉන් මුදවා ගැනීමට දුම්පානයට එරෙහිව ලෝක සෞඛ්‍ය සංවිධානය ලෝකය පුරා ක්‍රියාත්මක කර ඇති වැඩ සටහනට නායකත්වය ලබා දීමේදී සාර්ථක ලෙසින් එම වැඩසටහන මෙහෙය වූ රටවල නායකයන් තෝරා මේ විශිෂ්ටතා සම්මානය පිරිනැමීම සිදුකරයි.මේ සම්මානය මෙවර ශ්‍රී ලංකාව වෙනුවෙන් සෞඛ්‍ය ඇමැති මෛත්‍රීපාල සිරිසේන මහතාට ප්‍රදානය කිරීම ඒ මහතාට මෙන්ම ශ්‍රී ලංකාවට හිමිවුණ ගෞරවයකි.ලෝක සෞඛ්‍ය සංවිධානයේ ප්‍රධානතම හා මූලිකම කාර්යභාරයන් අතුරින් දුම්වැටි විරෝධී සටනේ දී ශ්‍රී ලංකාව එයට හොඳ වැඩපිළිවෙළක් යොදා එය සාර්ථකව මෙහෙයවා තිබේ. මෙය ජගත් සෞඛ්‍ය සංවිධානයේ පැසසුමට ලක්වී තිබෙන අතර එහිදී එයට නායකත්වය ලබාදුන් මෛත්‍රීපාල සිරිසේන ඇමැතිවරයාට මේ විශිෂ්ටතා සම්මානය පිරිනැමීම සුදුසු යයි තෝරාගෙන ඇත්තේ ජගත් සෞඛ්‍ය සංවිධානයේ අධ්‍යක්ෂ ජෙනරාල්වරිය වන මාග්‍රට් චෑන් මහත්මිය විසිනි.දුම්පානය ලෝකයේ ජනතාව අතර පවතින බලවත් ප්‍රශ්නයක්. මෙයින් මිනිස් සිරුරට සිදුවන අහිතකර බලපෑම නිසා පිළිකා හදවත් රෝග වැනි බෝ නොවෙන රෝගවලින් මිලියන 6 ජනතාවක් වසරකට මිය යනවා. මේ ‍තත්ත්වය තවදුරටත් ව්‍යාප්ත වුවහොත් 2030 වසර වන විට මේ මරණ සංඛ්‍යාව මිලියන 8ක් වනු අතැයි ද ලෝක සෞඛ්‍ය සංවිධානය ඇස්තමේන්තු කර තිබෙනවා.මේ මරණවලට වැඩියෙන්ම ගොදුරු වන්නේ තුන්වැනි ලෝකයේ රටවල අහිංසක දුප්පත් ජනතාවයි. දුම්පානය නිසා සෑම තත්පර 6ට වරක් එක් පුද්ගලයකු මිය යනවා. මෙය කොතරම් ඛේදවාචකයක් ද. ලෝක සෞඛ්‍ය සංවිධානය ඒ නිසයි දුම්පානයට එරෙහිව ලෝක ජනතාව එයින් මුදවා ගැනීමට වැඩසටහන් ක්‍රියාත්මක කරනු ලබන්නේ.දුම්වැටි විරෝධී වැඩ සටහනට ශ්‍රී ලංකාවේ දායකත්වය ලබාදෙමින් ඒ සඳහා නායකත්වය ගෙන කටයුතු කළ සෞඛ්‍ය ඇමති මෛත්‍රීපාල සිරිසේන මහතාට ජගත් විශිෂ්ටතා සම්මානයක් හිමිවීම ආසියානුවකුට ලැබුණු එවන් ප්‍රථම අවස්ථාවකි.දුම්පානය සම්බන්ධයෙන් ලෝකයේ ජනතාවට සිදුවන විනාශය නිසා එය වළන්වා ජනතාව මේ විපතින් බේරා ගැනීමේ අරමුණින් ලෝක සෞඛ්‍ය සංවිධානය අන්තර්ජාතික සම්මුතියක් ද අස්සන් කළ අතර එම සම්මුතියට ආසියානු කලාපයේ රටක් ලෙස මුලින්ම අස්සන් කිරීමේ ගෞරව හිමිවන්නේ ශ්‍රී ලංකාවටය.මේ කටයුතු සමඟම රට තුළ දුම්කොළ හා මද්‍යසාර සම්බන්ධයෙන් විවිධ ක්‍රියාමාර්ග ගනු ලැබුවේ මේවා භාවිතයට ඇබ්බැහියට හුරුවීමෙන් රටේ ජනතාව වළක්වා ගැනීමටය.නීතිරීති පනවා දුම්කොළ සම්බන්ධයෙන් හා දුම්වැටියට එරෙහිව ගත් ක්‍රියාමාර්ග නිසා රජයට දුම්කොළ බදු වශයෙන්වාර්ෂිකව එකතු වූ රුපියල් දසලක්ෂ 6000 මුදල ද අහිමිව ගියත් රජය මහජනතාවගේ සෞඛ්‍යය රැකගැනීම දුම්කොළ බදුවලට වඩා වටිනා බව අවබෝධ කර ගත්තේය.විවිධ දුෂ්කරතා හා බාධකවලට මුහුණ දෙමින් දුම්වැටි නිපදවන දුම්කොළ සමාගම්වලට එරෙහිව රජය ගෙන ගිය සෘජු නොවෙනස් ප්‍රතිපත්තිය නිසා සෑම සිගරට් පැකට්ටුවකම එහි දවටනයේ සියයට 80 ප්‍රමාණයක් ආවරණය වන පරිදි මුඛ පිළිකා පිළිබඳව රූපමය අවවාදයක් අඩංගු කළ යුතු බවට නීතියක් මේ නිසා පැනවීය.මේ වන විට එම නීතිය බලගැන්වීම ක්‍රියාත්මක කිරීමට නොහැකි වී ඇත්තේ දුම්වැටි නිෂ්පාදනයට හවුල් දුම්කොළ කර්මාන්ත අංශය ඊට එරෙහිව අධිකරණ ක්‍රියාමාර්ගවලට එළඹී තිබීම නිසාය.මෙවැනි ක්‍රියාමාර්ග රැසකට අභීතව මුහුණ දෙමින් ජනතාවගේ සෞඛ්‍ය තත්ත්වය ගැන සලකා බලන දුම්වැටියට එරෙහිව ශ්‍රී ලංකාව ක්‍රියාත්මක කරන වැඩ සටහන ලෝක සෞඛ්‍ය සංවිධානයේ දැඩි අවධානය යොමු විය. එහි ප්‍රතිඵලයක් ලෙස 2013 විශිෂ්ටතා සම්මානය සෞඛ්‍ය ඇමැති මෛත්‍රීපාල සිරිසේන මහතා වෙත පිරිනැමීමට එම සංවිධානය තීරණය කෙළේ සැම වසරකම මැයි 31 වැනිදාට යෙදෙන ලෝක දුම්වැටි විරෝධී දිනයේදීය.ප්‍රධාන කරුණු තුනක් ද ලෝක සෞඛ්‍ය සංවිධානය විසින් මෙහිදී සලකා බලා තිබේ. දුම්කොළ නිසා ඇති විය හැකි රෝග ලෝක සෞඛ්‍ය සංවිධානය විසින් මේ සම්බන්ධයෙන් නම් කර ඇති ලෝකයේ කලාප හයකට ලබා දෙන ආදර්ශ සහ දුම්වැටි විරෝධී වැඩ පිළිවෙළට ලබා දෙන ආදර්ශ ගැන ද කරුණු සැලකිල්ලට ගෙන තිබේ.මෙහිදී විවිධ පැතිකඩවලින් විවිධ බාධක හා නීතිමය ප්‍රශ්නවලට ද මුහුණපාන්නට සිදුවුව ද සෞඛ්‍ය අමාත්‍යවරයා මේ සියල්ලට නොසැලී මුහුණ දෙමින් මහින්ද රාජපක්ෂ ජනාධිපතිතුමා දැනුම්වත් කර එතුමාගේ ආශිර්වාදය හා අනුදැනුම ඇතිව මේ සටනේ දිගටම නියැළී සිටි අතර දුම්වැටි සම්බන්ධයෙන් ගනු ලැබූ නීතිමය පියවර ඉටුවන තුරු දිගටම ඒ පිළිබඳව තම තීරණයේ වෙනසක් නැතිව කටයුතු කිරීමට දැඩි අදිටනින් යුතුව කටයුතු කිරීම මෙම සම්මානය ලැබීමට සුදුස්සකු බවට පත් කළේය.වසර තුනක් පුරා සෞඛ්‍ය අමාත්‍යවරයා වශයෙන් මෛත්‍රීපාල සිරිසේන මහතා ලබාගත් අත්දැකීම් ද ග්‍රාමීය මට්ටමින් පොලොන්නරුව වැනි දුෂ්කර පළාතකින් දේශපාලන දිවි ගමන අරඹා අහිංසක දුප්පත් ජනතාවගේ දුක්කම්කටොලු දන්නා දේශපාලනඥයකු වශයෙන් ද එම ජනතාවගේ පවුල් ජීවිතයට ද බලපාන මත්පැන් හා දුම්පානයට එරෙහිව එදා සිට ම උනන්දුවක් දැක්වූ පුද්ගලයකු ලෙස ඇමැතිවරයා මත්පැන් හා දුම්පානයෙන් තම ඡන්ද කොට්ඨාසයේ ජනතාව බේරා ගැනිම ආරම්භ කළ ‘කැදැල්ල’ වැඩසටහන ද ඒ යුගයේ සාර්ථක ප්‍රතිඵල අත්කර දුන් ජනප්‍රිය වැඩ සටහනක් බවට පත්වී තිබුණි.ජගත් විශිෂ්ටතා සම්මානයෙන් පිදුම් ලැබන ඔබට ‘සිළුමිණ’ සුබ පැතුම්.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309013</link>
    <topic>එදා ගත්තේ අවි අද ගන්නේ උදලු</topic>
    <author>විස්තර හා ඡායාරූප</author>
    <content>මීට වසර 10 - 11කට පෙර මේ පැත්තේ දෙමළ තරුණ තරුණියෝ අත තිබුණේ දිලිසෙන යුද අවි ය. මේ පැත්තේ වැඩියෙන් තිබුණේ ඔවුන් රැගත් ට්‍රැක්ටරය. ඒ සමඟම මේ පැත්තේ නිතර එහා මෙහා ගියේ යුද හමුදාවේ අවි දැරූ සෙබළුන් රැගත් යුද ටැංකිය ටිපර් රථය, ජිප් රථය. ඒ සෙබළු අත්වල දී දිලිසෙන අවිය.නමුත් අද ඒ තත්ත්වය එහෙම පිටින් ම වෙනස් වී ඇත. රජය යුද්ධය ජය ගැනීමත් සමඟ මේ පෙදෙස සංවර්ධනය කරා ගමන් කිරීමත් සමඟ ඒ වෙනස ඇතිවිය. අද එදා අවි දැරූ දෙමළ තරුණ තරුණියෝ කැත්ත උදැල්ල අරගෙන ගොවිතැන් කරති.එදා ගිය යුද හමුදා සෙබළු රැගත් වාහන වෙනුවට අද මෙහි වැඩිපුර යන්නේ රට සංවර්ධනය කරන බුල්ඩෝසර්, කැටපිලර් වැනි වාහනය, පස් රැගත් ගොඩනැඟිලි ද්‍රව්‍ය රැගත් හා කෘෂි අස්වැන්න රැගත් ට්‍රක් රථය, එදා අවි දැරූ සෙබළු ද සිවිල් ආරක්ෂකයෝ ද අද මේ පෙදෙස එකම කෙත් යායක් බවට පත් කර තිබේ.මේ අප කථා කරන්නේ උතුරු පළාතේ සිංහල ජනතාව වැඩියෙන් ම සිටින වවුනියාව දිස්ත්‍රික්කය පිළිබඳව ය. සරලව කීවොත් අද වවුනියාව ඉතා පෝසත් ය. වවුනියාවේ ඒක පුද්ගල ආදායම පසුගිය වසර දෙක තුනේ දී කවදාවත් නැති තරමට ඉහළ ගොස් ඇත.රටටම ‍අවශ්‍ය උදු අද ලබාදෙන්නේ වවුනියාවෙනි. ඒ අනුව අපි අද උදුවලින් ස්වයංපෝෂිතය. දුම්කොළ, බඩඉරිඟු අස්වැන්න වවුනියාවේ වාර්තාගත අන්දමට ඉහළ ගොස් තිබේ. උතුරේ සංවර්ධන ක්‍රියාදාමයට උරදී සිටින රජය මේ වනවිට වවුනියාව ඇතුළු උතුරු ප්‍රදේශය දැවැන්ත ව්‍යාපෘති රැසක් ක්‍රියාවට නංවා ඇති අතර ව්‍යාපෘති විශාල ප්‍රමාණයක් සාර්ථකව නිම කරනු ලැබ තිබේ.එම ව්‍යාපෘති අතර ප්‍රධාන තැනක මහාමාර්ග සංවර්ධනය, දුම්රිය මාර්ග ඉදිකිරීම වැව් හා ඇළ මාර්ග සංවර්ධනය, විදුලිබලය හා පානීය ජලය සැපයීම, අධ්‍යාපන හා සෞඛ්‍ය කටයුතු නඟා සිටුවීම කෙරෙහි යොමුව තිබේ.ඊට අමතරව කෘෂි හා ධීවර කර්මාන්ත නඟා සිටුවීම, නිවාස තනාදීම, නැවත පදිංචිය, ඇඟළුම් කම්හල් ජනතා අයිතියට පත් කිරීම මෙන් ම රැකියා අවස්ථා ලබා දීම ද ප්‍රමුඛව සිදුව තිබේ.උතුරු දුම්රිය මාර්ගය වවුනියාව ඕමන්ත දුම්රිය ස්ථානයේ සිට යාපනය දක්වා ඉදිකිරීම් කටයුතු 50% කින් පමණ නිම කිරීමට හැකිව තිබීම මෙන් ම මැදවච්චිය සිට තලෙයිමන්නාරම දක්වා දිවෙන දුම්රිය මාර්ගයේ ඉදිකිරීම සිදුවන අතර මඩු දුම්රිය ස්ථානය දක්වා ඉදිකිරීම නිමකර ජනතා අයිතියට පත්කිරීමට රජය සමත්කම් දක්වා ඇත. මෙම ඉදිකිරීම් කටයුතු සඳහා ඉන්දියා රජය ශ්‍රී ලංකා රජයට සහය දක්වයි.පානීය ජල ව්‍යාපෘතිය විවෘත කිරීමඒ 9 මාර්ගය වවුනියාවෙන් යාපනය දෙසට සම්පූර්ණයෙන් ම කාපට් අතුරා ජනතා අයිතියට පත් කළේ ද තවත් ජනතා පැතුමක් මල් ඵල ගන්වමිනි. ඊට අමතරව ප්‍රධාන පෙළේ මාර්ග ලෙස සැලකෙන වවුනියාව - හොරොව්පොතාන මාර්ගය, වවුනියාව - මන්නාරම මාර්ගය, මැදවච්චිය - මන්නාරම මාර්ගය සංවර්ධනය කළ රජය වවුනියාව නගරයේ සියලුම අභ්‍යන්තර මාර්ග කාපට් ඇතිරීම ද නිම කොට තිබේ. මීට අමතරව ග්‍රාමීය මාර්ග 75% ක් පමණ සංවර්ධනය කිරීම ද නිම කර තිබීම ජයග්‍රාහී ගමනේ පෙ‍ර නිමිත්තකි.අධ්‍යාපන ක්‍රියාදාමය තුළින් අතිවිශාල ප්‍රගතියක් අත් කරගෙන ඇති උතුරු ප්‍රදේශයේ එම කටයුතු නඟා සිටුවීම සඳහා මධ්‍යම රජය මෙන් ම පළාත් සභාව ද සුවිශේෂ මැදිහත්වීමක් සිදුකර ඇත. ගෙවී ගිය වසර 04 තුළ උතුරේ පාසල් ගොඩනැගිලි 695 ක් ප්‍රතිසංස්කරණය කොට ඇති අතර මහින්දෝදය විද්‍යාගාර 28 ක වැඩ නිමකොට තවත් 33 ක් ඉදිකිරීම සඳහා මුල පුරා තිබේ.නිවාස තනා දීම සඳහා උතුරේ ව්‍යාපෘති රැසක් ක්‍රියාත්මක අතර ඉන් මුල් තැනක් ඉන්දියානු නිවාස ව්‍යාපෘති සඳහා හිමිවෙයි. එහි මුල් අදියර යටතේ උතුරේ නිවාස 50,000 ක් ඉදිකර ජනතා අයිතියට පත්වූ අතර වවුනියාව දිස්ත්‍රිකයේ ඒ යටතේ නිවාස 200 ක් ඉදිකරනු ලැබිණි.මේ වනවිට එහි දෙවන අදියර ක්‍රියාත්මක අතර එමගින් තවත් නිවාස ඉදිවෙමින් පවතී. තුන් වන අදියර යටතේ ද නිවාස ලාභීන් තෝරා ගැනීම සිදුවෙමින් පවතී. ඒ.එස්.බී. (ASB) නිවාස ව්‍යාපෘතිය මගින් ද නැවත පදිංචි කළ වැසියන් සඳහා ස්ථිර නිවාස ඉදිකර දීම සිදුවිය.ධීවර කර්මාන්තය ගැන කතා කිරීමේදී මිරිදිය ධීවර කර්මාන්තය අතින් වවුනියාවට හිමිවන්නේ සුවිශේෂ තැනකි. මෙවර වවුනියාවේ මත්ස්‍ය ආදායම තුළ විශාල වර්ධනයක් දක්නට ලැබෙන අතර වවුනියාව ජල ජීවී ව්‍යාපෘති කාර්යාලය පවසන්නේ මෙම වසරේ ගෙවී ගිය මාස 07 තුළ මත්ස්‍ය අස්වැන්න කිලෝ ග්‍රෑම් 1, 10,000 ඉක්මවූ බවයි. රජය මිරිදිය ධීවර කටයුතු සඳහා එම මාස 07 තුළ මන්නාරමට සහ වවුනියාවට රුපියල් බිලියන 06 ක් ලබාදී ඇති අතර ඉදිරියේදී තවත් බිලියන 07 ක වියදමින් මත්ස්‍ය වගා ව්‍යාපෘති ක්‍රියාත්මක කිරීම සැලසුම් කර තිබේ.“ලොකු කුඩා වැව් හා ඇළ මාර්ග විශාල ප්‍රමාණයක් ප්‍රතිසංස්කරණය කිරීම සහ වල් බිහිවී තිබූ වගා බිම් රැසක් එළිපෙහෙළි කොට වගාව සඳහා යෙදවීම තුළින් උතුරේ වී අස්වැන්න, ආදායම, නිෂ්පාදනය වැඩි වූ අතර මෙම වසරේ මහ සහ යළ යන කන්න දෙකම වගා කිරීමට හැකිවීම ද වී නිෂ්පාදනය වැඩි වීමට හේතු විය.වවුනියාව යනු උතුර, දකුණ මෙන් ම නැ‍ඟෙනහිර බටහිර යා කරන නගරයකි. මේ වනවිට ක්‍රියාත්මක සංවර්ධන ව්‍යාපෘති නිමවීමත් සමඟ එම නගරය පමණක් නොව අවට ගම්මාන ද එකසේ නැඟී සිටිනු ඇත. විශේෂයෙන් කෘෂි කාර්මික, ධීවර සහ වානිජ යන අංශවලින් උතුරේ ප්‍රධාන නගරයක් පමණක් නොව ශ්‍රී ලංකාවේ ප්‍රධාන නගර අතරින් ද සුවිශේෂ ස්ථානයකට පැමිණීමට මෙන් ම දියුණුවේ ඉහළට එසවුණු දිස්ත්‍රික්කයක් වීමට වවුනියාවට හැකිවනු ඇත. ගෙවී ගිය වසර 04 සහ ඉදිරි ආසන්න වසර කිහිපය උතුර සංවර්ධනයෙන් රටට ප්‍රතිලාභ අත්වන වකවානුවක් වන බව නොරහසකි.විස්තර හා ඡායාරූපබන්දුල සෙනෙවිරත්නවවුනියාව උතුර සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309014</link>
    <topic>මුස්ලිම් ඉස්කෝලෙ දෙමළත් ඉගෙන උතුරු මැද පළාතම ජයගත් සිංහල සිසුවා</topic>
    <author>ගාමිණී බණ්ඩාරනායක</author>
    <content>නිමේෂ්පෙණ පිඬු නංවමින් යෝධ ඇළ හැල්මේ ගලා බසී. ඇළෙන් නික්මෙන ජල බිඳිති හා මුසු වෙමින් සිහිල් සුළං රැලි හමා එයි. දැඩි අව් රශ්මියෙන් දැනෙන දාහයට මේ මඳ පවන් රැලි දිව ඔසුවකි. අපි ශ්‍රී ශෛල බිම්බාරාම විහාරය සමීපයට පැමිණියෙමු. එහි දාගැබ කිරි පැහැයෙන් විරාජමානව වැඩ වසන්නේ පන්සලට නැවුම් කාන්තියක් ද එක් කරමිනි.හිඟුරක්ගොඩ, මැදිරිගිරිය මාර්ගයේ යෝධ ඇළ ශ්‍රී ශෛල බිම්බාරාමයට යාබද පාරෙන් මඳක් බෑවුමක පිහිටි අඩක් වැඩ නිමවෙමින් පැවැති නිමේෂ් ගේ ඒ සොඳුරු නිවසට අපි ගොඩ වැදුණෙමු.එස්.එම්.නිමේෂ් මධුරංග නිමල්සේන නම් වූ මේ අපූරු තරුණ සිසුවා සිංහල දෙමළ සමඟියෙහි ප්‍රතිමූර්තියක් බඳුය. සිංහල දෙමළ සමඟිය පිළිබඳ කෙස් පැලෙන තර්ක නඟන දේශපාලනඥයන් අප ඕනෑතරම් දැක තිබේ.කටින් බතලකොළ සිටවමින් නොසිට නිමේෂ් එය යථාර්ථයක් බවට පත් කැර තිබේ. නිමේෂ්ට සිටින්නේ සිංහල මිතුරන් පමණක් නොවේ. දෙමළ, මුස්ලිම් බොහෝ තරුණ තරුණියෝ ඔහු ගේ හොඳම මිතුරෝය.නව වතාවක් පන්තියේ පළමුවැනියා වී ජාතික රූපවාහිනියෙන් ලැබූ සහතිකයනිමේෂ් ඇඳි සිතුවම්සිංහල පවුලක ඉපිද සිංහල සංස්කෘතික වත් පිළිවෙත් අනුව හැදී වැඩුණු මේ යෞවනයාගේ සුවිශේෂත්වයක් පවතී. ඒ විශේෂත්වය නම් දෙමළ භාෂාවෙන් අධ්‍යාපනය ලැබීමයි.මේ වන විට කදුරුවෙල මුස්ලිම් මධ්‍ය මහා විද්‍යාලයේ අ.පො.ස. උසස් පෙළ කලා අංශයෙන් ඉගෙනුම ලබන නිමේෂ් එම විදුහලේ දක්ෂ සිසුවෙකි. ශිෂ්‍ය නායකයෙකි.සිංහලයෙකුව සිංහල සමාජයක ඉපිද දෙමළ භාෂාවෙන් අධ්‍යාපනය ලැබීමේ මේ අපුරු නැමියාව සිදුවූයේ කෙලෙසදැයි අපි දැඩි කුතුහලයකින් යුතුව විමසුවෙමු.ඊට පිළිතුරු ලැබුණේ නිමේෂ් ගේ පියාගෙනි. එස්.එම්.නිමලසේන නම් වූ ඔහු තැපැල් දෙපාර්තමේන්තුවේ සේ‍වයේ නියුතුව සිට දැන් විශ්‍රාම ගොස් සිටී. පුතු පිළීබඳ හඬ අවදි කළ ඔහු මෙසේ පැවසීය.“පොලොන්නරුව කියන්නේ මායිම් ගම්මානයක්. පසුගිය කාලවල පැවැති ත්‍රස්තවාදී ගැටුම් වලින් අපි නොසෑහෙන පීඩාවක් වින්දා. මනම්පිටියටත් පඬුරාන පල්ලියගොඩැල්ලටත් කීප වතාවක්ම කොටි ගැහුවා. ඒ වේදනාබර අතීතය අපිට හොඳට මතකයි. බිම් අඟලක් වෙනුවෙන් නේද මේ මරාගන්නේ කියලා මට හිතුණු වාර අනන්තයි.මේ ගැටුම්වලට මූලිකම හේතුව සිංහල දෙමළ දෙජාතිය අතර පවතින අවිශ්වාසය කියලා මට හිතුණා. සිංහල අය දෙමළ කතා කළොත් දෙමළ අය සිංහල කතා කළොත් මේ අවිශ්වාසය නැතිවෙයි කියලා මම විශ්වාස කළා. දෙමළ භාෂාව ඉගෙනීමට මගේ දරුවා පෙලඹවීම එහි ප්‍රතිඵලයක් යැයි නිමල්සේන මහතා තම අරමුණ පැහැදිලි කරමින් කීය.නිමේෂ් ගේ මව වන ජේ.ඒ.මානෙල් පද්මිණී මහත්මිය පිරිනැමූ තේපැන් සංග්‍රහය ද භුක්ති විඳි අපි දෙමළ භාෂාවෙන් අධ්‍යාපනය ලැබීමේ දී මතු වූ දුෂ්කරතා කවරේදැයි විමසුවෙමු.නිමල්සේන මහතා ඒ යටගියාව මෙලෙසින් ආවර්ජනය කළේය.“පුතා හා හා පුරා කියා පාසලට බාර දෙන්න තිබූ කාලේ මම වැඩ කළේ ජයන්තිපුර තැපැල් කාර්යාලයේ. නුගගහදමන මුස්ලිම් කනිෂ්ඨ විද්‍යාලය තිබුණෙත් මේ කිට්ටුව. මගේ දරුවාට දෙමළ භාෂාවෙන් අධ්‍යාපනය ලබා දෙන්න මට ලොකු ආසාවක් තිබුණා. ඒ වෙනකොට මුස්ලිම් කනිෂ්ඨ විදුහලේ විදුහල්පති වී සිටියේ නෂීර් නැමැති මහත්තයෙක්. මා ඒ විදුහල්පතිතුමා හමු වී මගේ අවශ්‍යතාව ඔහුට කියා සිටියා. විදුහල්පතිතුමාත් පුතාව පාසලට ගන්න එකඟ වුණා.පාසල් හැනුම්පතලැබූ සහතික ගොන්නඑදා පටන් මම වැඩට යනකොට මගේ බයිසිකලයේ තියාගෙන පුතාවත් පාසලට එක්කරගෙන ගියා. මෙහෙම කාලය ගත වෙත්දී ක්‍රම ක්‍රමයෙන් පුතා ලොකු මහත් වෙනකොට එයාට වෙනම බයිසිකලයක් අරන් දුන්නා. පුතා ඒ බයිසික‍ලෙන් පාසල් ගියා.දෙමළ භාෂාවෙන් ඉගෙන ගැනීමේ දී පුතාට මුහුණපෑමට සිදු වූ අභියෝග මොනවාදැයි මෙතෙක් අපේ කතාවට සාවධානව සවන් යොමා සිටි නිමේෂ්ගෙන් මම විමසුවෙමි. පුටුවේ හරිබරිගැසී වාඩි වූ නිමේෂ් තමා වෙනතකට යොමු කළ ජීවන මං පෙත දිගහැරියේ මෙලෙසිනි.“පළමු වසරට ඇතුළත් වෙනකොට මට දෙමළ වචනයක්වත් කතාකරන්න බෑ. දෙමළ අකුරක්වත් ලියන්නත් බෑ. ගුරුවරු මුලින් මුලින් සිංහලෙන් කතා කරලා මට දෙමළ ඉගැන්නුවා. කල්යාමේදී මට ටි‍ෙකන් ටික දෙමළ කතා කරන්නත් ලියන්නත් පුළුවන් වුණා. මට මේ තැනට එන්න ගුරුවරුන්, මුස්ලිම්, ‍ෙදමළ දෙජාතියේම යාළුවොත් හුඟක් උදව් උපකාර කළා. පළමු වසරේ සිට අඛණ්ඩව වසර නවයක් අපේ පන්තියේ පළමුවැනියා වුණේ මමයි.මම දෙමළෙන් ඉගෙනගන්න විට සිංහල ලියන්න බැරිවෙයි කියලා තාත්තට ලොකු බයක් තිබුණා. ‘නෝම්බි’ කාලයට මුස්ලිම් ඉස්කෝලේ නිවාඩු. ඒ දවස්වලට ජයන්තිපුර කනිෂ්ඨ පාසලට ඇතුළත් වෙලා සිංහල ඉගෙනගන්නත් මට අවස්ථාවක් ලැබුණා. දහම් පාසල් නොකඩවාම ගිය නිසා බුද්ධ ධර්මය පිළිබඳවත් ඉගෙන ගත්තා. මගේ සිංහල දැනුම වැඩිදියුණු වෙන්න දහම් පාසලත් ලොකු පිටිවහලක් වුණා.විභාගයට පිළිතුරු ලිවීමේදී දෙමළ භාෂාවෙන් ලිවීම ගැටලුවක් වූයේ නැතිදැයි මම නිමේෂ්ගෙන් විමසූ විට ඔහු කියා සිටියේ මුලින් සිංහලෙන් සිතා ඒ උත්තර දෙමළ භාෂාවට පරිවර්තනය කළ බවයි. එහෙත් දැන් දෙමළ භාෂාවෙන්ම සිතා පිළිතුරු ලිවීමට තමාට හැකියාව ඇතැයි නිමේෂ් පවසන්නේ උතුරා යන සොම්නසින් යුතුවය.අ.පො.ස. සාමාන්‍ය පෙළ විභාගයෙන් විශිෂ්ට ලෙස නිමේෂ් සමත් වන්නේ ඒ සාමාර්ථයක්, බී සාමාර්ථයක් සහ සී සාමාර්ථ හතක් සමඟිනි. දෙමළ භාෂාවටත් ඉස්ලාම් ධර්මයටත් නිමේෂ් සම්මාන සාමාර්ථ ලබා තිබේ. කදුරුවෙල මුස්ලිම් මධ්‍ය මහා විද්‍යාලයේ කලා අංශයෙන් අධ්‍යාපනය හදාරන නිමේෂ් දේශපාලන විද්‍යාව, චිත්‍රකර්මය, භූගෝලවිද්‍යාව යන විෂයයන් උසස් පෙළ සඳහා තෝරාගෙන තිබේ.ඔහු චිත්‍ර ඇඳීමට ද උපන් හහපන්කම් දක්වන්නෙකි. නිමේෂ් ගේ දෑතින් නිම වූ විවිධාකාර සිතුවම් රැසක් රැගෙන පැමිණි නිමේෂ් ගේ මව ඒවා පුටුවක තබා අප ඉදිරියේ ප්‍රදර්ශනය කළාය. නෙක විසිතුරු මනරම් රටා මැවුණු ඒ චිත්‍ර අනාගතයේ දී ප්‍රතිභාපූර්ණ චිත්‍ර කලාකරුවකු ගේ අංකුර සිතුවම් බඳුය. චිත්‍ර කර්මයෙහි උපන් හපන්කම් දැක්වීම නිසා නිමේෂ් විවිධ අවස්ථාවන්හි දී සම්මාන බුහුමන්වලට ද ලක්ව තිබේ.පියා නිමලසේන කාලවර්ණ ආරෝහපරිණාහ දේහයකින් යුත් නිමේෂ් දෙමළ බස වහරන විට මේ සිංහල තරු‍ණයෙකැයි කිසිවකුට සිතා ගැනීමට අසීරුය. ඉස්ලාම් දහම ප්‍රගුණ කැර ඇති නිසා ඉස්ලාම් ආගමට එක්වන ලෙස මුස්ලිම් සමාජය වෙතින් ද ඔහුට නිරතුරුවම ඇරියුම් ලැබෙයි. එහෙත් බුදු දහම සිය හදවතටම කිඳාබැස ඇති නිසා එය අත්හැරීමට අදහසක් ඔහු තුළ නොමැත. සියලු ආගමික හරයන් එක්රැස් කැර ගනිමින් සාර්ථක ජීවිතයක් ගත කිරීම නිමේෂ් ගේ අභිප්‍රායයි.සිංහල ජනතාව දෙමළ භාෂාව දැන සිටියා නම් දෙමළ ජනතාව සිංහල භාෂාව දැන සිටියා නම් ත්‍රස්තවාදී යුද්ධය මෙතරම් කාලයක් ඇදී නොයන බව නිමේෂ් ගේ අදහසයි.පසුගිය දිනෙක යෝධ ඇළ ප්‍රදේශයේ ජනතාව යාපනය දැක බලා ගැනීම සඳහා සංචාරයක නියුතු විණි.එහි දී යාපනයේදී බසයේ කාර්මික දෝෂයක් සිදුවූ බවත් මේ වන විට වෙලාව රාත්‍රි දහය ද ඉක්මවා තිබූ බවත් පවසන නිමේෂ් ඒ අසල නිවෙස්වලට දෙමළ භාෂාවෙන් කතා කැර කාර්මිකයන් සොයාගෙන බසයේ යාන්ත්‍රික දෝෂය යථා තත්ත්වයට පත් කරගත් බවත් සිහිපත් කරයි. එවැනි හපන්කමක් කිරීමට තමාට හැකියාව ලැබුණේ දෙමළ භාෂාව හොඳින් පරිහරණය කිරීමට තිබූ හැකියාව නිසා යැයි ද හෙතෙම සඳහන් කරයි.ක්‍රීඩා කුසලතා මැනවින් ඔප්නංවා ගෙන ඇති නිමේෂ් යගුලිය, කවපෙත්ත, හෙල්ල වැනි වීසිකිරීමේ ඉසව්වලට අති දක්ෂයෙකි. ඔහු ලැබූ සම්මාන, සහතික, පදක්කම් සංඛ්‍යාව ද විශාලය. උතුරු මැද පළාතේ විශිෂ්ටතම සිසුවා ලෙසින් ද ‘මං පළමුවැනියා’ නම් රූපවාහිනී සම්මානයෙන් ද පිදුම් ලැබීම නිමේෂ්ගේ සතුට වැඩිදියුණු කළේය. නිමේෂ් ඒවා අපට ප්‍රදර්ශනය කළේය. දක්ෂතා රැසක් උපතින්ම රැගෙන පැමිණි මේ තරුණයා වත්මන් තරුණ සිසු පරපුරට පරමාදර්ශයකි.අනාගතයේ දී කොතලාවල ආරක්ෂක විද්‍යා පීඨයට බැඳී හමුදා බුද්ධි අංශයේ නිලධාරියකු ලෙස රටට සේවය කිරීමට නිමේෂ් පෙරුම්පුරයි. නිමේෂ්ගේ ඒ අහිංසක සොඳුරු සිහිනය යථාර්ථයක්ම වේවායි ප්‍රාර්ථනය කරමින් නිමේෂ්ගේ කැදැල්ලෙන් අපි නික්මුනෙමු.ගාමිණී බණ්ඩාරනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309015</link>
    <topic>ශ්‍රීලනිප 62 වන සංවත්සරය</topic>
    <author>රංජිත් සියඹලාපිටිය</author>
    <content>ඇස්.ඩබ්ලිව්.ආර්.ඩී.බණ්ඩාරනායක මහතා ඩී.ඒ.රාජපක්ෂ මහතා ද සමඟ එවක ආණ්ඩුවෙන් අස්වූයේ 1951 ජූලි මාසයේ දීය.සැප්තැම්බර් මස 02 වැනිදා කොළඹ නගර සභා ශාලාවේ පැවැත්වූ දැවැන්ත රැස්වීමක දී ශ්‍රී ලංකා නිදහස් පක්ෂය පිහිටුවා ගති. පක්ෂය මහා මැතිවරණයකට මුහුණ දීමට බලාපොරොත්තු වූයේ 1953 දී පමණය.එසේ වුවත් 1952 මාර්තු මාසයේ අගමැති ඩී.ඇස්.සේනානායක මහතා හදිසියේ මියයාම නිසා මහජන මන්ත්‍රී මණ්ඩලය විසුරුවා හැර 1952 මැයි 24 වැනිදා නොසිතූ අවස්ථාවක මහා මැතිවරණය පැවැත්වුණි. අවුරුද්දක පමණ කෙටි ආයු කාලයක් තිබූ පක්ෂයට ඒ අවස්ථාව වන විට මුදල් පැත්ත මෙන්ම පිරිස් බලය ද නිසි පරිදි සපයා ගැනීමට තිබුණේ ඉතා අඩු කාලයකි. ඒ නිසාම සමහර ආසන සඳහා හරිහමන් අපේක්ෂකයන් තෝරා ගැනීම ද ගැටලුවක් විය.එසේ වුවත් එක්සත් ජාතික පක්ෂය ඡන්ද දශලක්ෂ දෙදහස් හයසියයක් ලබාගන්නා විට ශ්‍රී ලංකා නිදහස් පක්ෂය ඡන්ද තුන්ලක්ෂ හැට එක්දහස් පන්සියයක් ලබාගත්තේය.එසේ පළමු සටනට අවතීර්ණ වූ ශ්‍රී ලංකා නිදහස් පක්ෂය මේ සැප්තැම්බර් 02 වැනිදාට අවුරුදු 62ක වැඩිහිටියකු බවට පත්වන්නේ ස්වර්ණමය යුගය සමඟිනි.බණ්ඩාරනායක මහතා සමඟ සෙවණැල්ල සේ එවකට ආණ්ඩුව හැරදා ගිය ඩී.ඒ.රාජපක්ෂ මැතිතුමාගේ පුතා අද පක්ෂයේ අසමසම නායකයා මෙන්ම රටේ නායකයා වී ඇත්තේ දෙවැනි වරට ඡන්ද හැට ලක්ෂ පහළොස්දහස් නවසිය තිස් හතරක් ලබාගනිමින් වැඩි ඡන්ද දහඅට ලක්ෂයක වාර්තාවක් තබමිනි. ශශ්‍රී ලංකා නිදහස් පක්ෂය එතුමන්ගේ නායකත්වය යටතේ පාර්ලිමේන්තු මන්ත්‍රී ආසන 225න් 150කට වැඩි ශක්තියක් නැතහොත් 2/3ක බලයක් ලබා ඇත. විසුරුවා හරින ලද පළාත් සභා තුන හැර ඉතිරි පළාත් සභා හතරේ බලය ශ්‍රී ලංකා නිදහස් පක්ෂය ප්‍රමුඛ සන්ධානය සතුය. ප්‍රාදේශීය සභා, නගර සභා, මහ නගර සභා ආදියෙහි බහුතර බලය ශ්‍රී ලංකා නිදහස් පක්ෂය ප්‍රමුඛ සන්ධානය සතුය. එහි දී මහ නගර සභා 23න් 18ක බලයත් නගර සභා 41න් 30ක බලයත් ප්‍රාදේශීය සභා 271න් 224ක් සන්ධානය සතුව ඇත.එවැනි ශක්තිමත් යුගයක වැදගත්ම දේ ලොවට අභියෝගයක් වූ ත්‍රස්තවාදය පරාජය කොට ජාතියට සාමය උදා කර දීමේ ඓතිහාසික කාර්යයේ පූර්ණ අයිතිය ද ශ්‍රී ලංකා නිදහස් පක්ෂයේ නායකත්වය සහ පක්ෂය ප්‍රමුඛ කරගත් සන්ධානයට අවිවාදාත්මකව හිමි වීමයි.මේ ජාතියේ දෙවන සටන වන සංවර්ධන සටන ජයග්‍රාහීව මෙහෙයවන මොහොතයි. සැප්තැම්බර් 02 වැනිදා ඇතුගල් පුරයේ දී සිය 62 වන උපන්දිනය සමරමින් ජාතියම එකතු කරගෙන අධිෂ්ඨාන කර ගත යුත්තේ මේ සටනේ ජයග්‍රහණය සඳහාත් කැපවීමෙන් යුතුව පක්ෂයට අවශ්‍ය ශක්තිය ලබාදීමට අප සියලු දෙනා පෙළගැසීමයි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309016</link>
    <topic>පස් දෙනෙක්වත් දූෂණය කළාම තමයි අපි දිහා බලන්නෙ</topic>
    <author>ඉන්දියාවේ ස්ත්‍රී දූෂණ සමීක්ෂණයක් ඇසුරෙන් ලිව්වේ</author>
    <content>ඉන්දියාවේ මුම්බායි නගරයෙන් තවත් බිහිසුණු සමූහ දූෂණයක් වාර්තා වී තිබේ. මෙවර ඒ අතිශය කනගාටුදායක අත්දැකීමට මුහුණ දී ඇත්තේ පුවත් පත් ඡායාරූප ශිල්පිනියකි. ඇය තම මාධ්‍ය ආයතනයේ සහෝදර මාධ්‍යවේදියකු සමග මුම්බායි නුවර අත් හැර දමන ලද ගොඩනැගිල්ලකට ගොඩ වැදී ඇත්තේ ඒ පිළිබඳව ලිපියක් සම්පාදනය කිරිමේ අරමුණෙනි.ඒ අවස්ථාවේ එහි පැමිණි පුද්ගලයන් පස් දෙනෙක් ප්‍රථමයෙන්ම ඔවුන්ගෙන් විමසා ඇත්තේ අදාළ ගොඩනැගිල්ල සම්බන්ධව වාර්තා කිරීමට ඔවුන් සතු වන නීතිමය බලතල සම්බන්ධයෙනි. තමන් සතුව එම නීතිමය අවසරය ඇති බව පැවසූ මාධ්‍යවේදියාට පහර දුන් මෙම පුද්ගලයන් පස් දෙනා අවසන ඡායාරූප ශිල්පිනිය බලහත්කාරයෙන් රැගෙන ගොස් අතවරයට ලක් කර තිබේ.සිදුවීම සරලව එසේය. එහෙත් එහි ගැබ් වී ඇති බරපතල තත්වය ඉන්දීය ජන සමාජය යළිත් වරක් දෙදරුම් කැවීමට සමත් වී තිබේ. මේ ඉන්දියාවෙන් වාර්තා වූ ප්‍රථම සමූහ දූෂණය නොවන්නේ ය. මීට මාස හයකට පමණ පෙර නව දිල්ලි නුවර වෛද්‍ය ශිෂ්‍යාවක් දුෂණයට ලක් වී මරු වැළඳ ගත්තේ ඉතාමත් අවාසනාවන්ත ලෙසිනි.එවර වීථි බට ඉන්දීය ජනතාව දූෂණයට එරෙහිව ස්වකීය විරෝධය ප්‍රබල ලෙස ප්‍රකාශ කළහ. එහෙත් දැන් පෙනී යන්නේ ඔවුන්ගේ එම විරෝධය දුෂකයන් කෙරෙහි බලපෑමක් සිදු කර නොමැති බවයි. ස්ත්‍රී දුෂණය නැමති ශිෂ්ඨ සමාජය ප්‍රතික්ෂේප කරන අතිශයින් කණගාටුදායක සිදුවීම ඉන්දීය සමාජයට සාමාන්‍ය සිදුවීමක් වන ලකුණූ පහළ වී තිබේ.ස්ත්‍රී දුෂණයට හිමි වන්නේ ශත වර්ෂ දෙක තුනක් පුරා දිවෙන ඉතිහාසයක් නොවේ. එහි ඉතිහාසය මානව වර්ගයාගේ ආරම්භය තරමටම පැරැණිය. ශිෂ්ඨාචාරය ක්‍රමයෙන් ශිෂ්ටත්වයෙන් සංවර්ධනය වත්ම ස්ත්‍රී දූෂණය මානව සමාජයෙන් ප්‍රතික්ෂේප විය. අතීතය පුරා පැවති යුද්ධ සියල්ලම පාහේ සත්‍රී දුෂණය වාර්තා කර සිටි‍න්නේය.ජයග්‍රහණය ලැබූ පාර්ශ්වයේ හමුදාව පරාජිත පාර්ශවයේ ස්ත්‍රීන් දුෂණය කිරීම සාමාන්‍ය සිදුවීමක් විය. වාර්තමානය මානව ශිෂ්ඨාචාරයේ වර්ධීතම අවධිය බවට තර්කයක් නැත. එහෙත් ඒ වර්ධනීය වූ වකවානුවේදී පවා ස්ත්‍රී දුෂණය වලංගුය. සෑම රටකම සෑම සංස්කෘතියකම පාහේ ස්ත්‍රී දුෂණය වාර්තා කර සිටින්නේය. ඒ අතරන් ඇතැම් රටවල සිදුවන සිදුවීම් අතිශය ඛේදජනකය. ඉන්දියාව මේ වාර්තා කරමින් සිටින්නේ එබඳු වූ ඛේදනිය සිදුවීම් මාලාවකි.නව දිල්ලි පොලිස් වාර්තා අනුව සෑම පැය දහ අටකට වරක්ම නව දිල්ලි නුවරින් පමණක් ස්ත්‍රී දූෂණයක් වාර්තා වන්නේය. එහෙත් මේ සංඛ්‍යා‍ ලේඛනවලින් සිහි මුලා කර ගැනීමට පෙර අවබෝධ කර ගත යුතු කරුණ වන්නේ පොලිස් වාර්තා අතරට එක් වන්නේ වාර්තා වන ස්ත්‍රී දුෂණ පමණක් බවයි. ඉන්දියානු සමාජ විද්‍යාඥයින් පෙන්වා දෙන්නේ එරට වඩාත් භයානක වන්නේ වාර්තා නොවන ස්ත්‍රී දුෂණ සංඛ්‍යාව බවයි. එක් පුද්ගලයකු කාන්තාවක් බලහත්කාරයෙන් දූෂණයට ලක් කිරීම තවදුරටත් ඉන්දීය මාධ්‍යවලට පුවතක් නොවේ.ඉන්දීය ජන සමාජය එඹඳු පුවතකින් කැළඹී යන්නේ නැත. එවැනි සිදුවීම් කෙරෙහි නිර්වින්දනය වී ඇති ඉන්දීය ජන සමාජය කළඹාලීමට සමත් වන්නේ පුද්ගලයන් පහක් හයක් එකතුව සිදු කරන සමූහ දුෂණයකට පමණි. මෙවර මුම්බායි නුවර ඡායාරූප ශිල්පිනිය දූෂණයට ලක් වීම කතාබහට ලක් වන්නේ ඒ නිසාය. අද ඉන්දීය සමාජය විරෝධතා දක්වන්නේ දූෂකයන්ට දඩුවම් පමුණුවන ලෙස බලපෑම් කරන්නේ එවැනි සමූහ දූෂණයකදී පමණි.නව දිල්ලි නගරය දුෂණයේ අගනුවර ලෙස නම් කරන්නේ ද ඉන්දියානුවෝමය. මේ නවදිල්ලි සහ මුම්බායි නගරවල වාතාවරණය යැයි කෙනෙක් සිතන්නට පුළුවන. එහෙත් වඩාත් භයානක වන්නේ ග්‍රාමීය පෙදෙස්වල තත්ත්වයයි. දුගී ගම්මානවල ගම්මුන්ට තම බිරින්දෑවරුන්, දියණියන්, සහෝදරියන් ඉඩම් හිමි ධනවතුන් අතින් දූෂණය වනු බලා සිටින්නට සිදු වී තිබේ.ඉන් ඔබ්බට ඔවුන්ට කළ හැකි දෙයක් නැත. ධනය සහ බලය නොමැතිකම සාධාරණය කරා යාමේ ඇති සියලු ඉඩ කඩ අහුරා ඇත්තේ ය. දුෂණය සම්බන්ධව පැමිණිල්ලක් දැමීමට යමෙක් ඉදිරිපත් වන්නේ නම් බිය වැද්දීම් හා තර්ජනය කිරීම් ‍ඒ සියලු ප්‍රයත්න විනාශ කර දමන්නේය. ඇතැම් පැමිණීලිකරුවන් ආපසු හරවා යවන්නේද පොලිසිය විසින්මය.චෝදනා ලබන්නාගේ ධනවත්කම සහ බලවත්කම වින්දිතයාට පැහැදිලි කර දී අඩුම තරමින් පැමිණීල්ල හෝ සටහන් කර නොගනිමින් ඔවුන් ආපසු නිවෙස් කරා යැවීම ඉන්දීය පොලිසිය ස්ත්‍රී දුෂණයට ලබා දෙන කඩිනම් ම විසඳුම බව එරට සමාජ විද්‍යාඥයින්ගේ මතයයි. මෙවැනි සිදුවීම්වලට මුහුණ දෙන වින්දිතයන් යළිත් තම නිවෙස් කරා ගොස් සාක්ෂි සියල්ල මකා දමා කදුළින්ම ජීවිතයේ ඉතිරිය ගෙවා දමති.ඒ අතරම පවුල්වල අභ්‍යන්තර සාමාජිකයන් තම සහෝදරියන් දියණියන් දුෂණය කිරීමද සැලකිල්ලට ලක් කල යුතුමය. ඉන්දීය පොලිසියට සහ සමාජ විද්‍යාඥයන්ට අනුව වාර්තා නොවන්නේද මෙම වර්ගීකරණයට අයත් වන ස්ත්‍රී දුෂණ සංඛ්‍යාවයි. පවුලේ නම්බුව දුෂකයාගේ සහ දූෂණයට ගොදුරු වූ කාන්තාවගේ අනාගතය ගැන සිතා පවුල්වල කාන්තාවන් සහ පිරිමින් පොදුවේ මුනිවත රකිමින් මේ ස්ත්‍රී දුෂණ යටපත් කර දමති. මෙවැනි ස්ත්‍රී දුෂකයන්ට හිමි වන ප්‍රබලතම දඩුවම වන්නේ කම්මුල් පහරක් විය හැකිය.නව දිල්ලි සහ මුම්බායි නගර ආශ්‍රිතව සිදුවී ඇති සිදුවීම් දුෂණයට ලක් වීමට කාන්තාවන් ගේ වයස හෝ සමාජ පන්තිය බාධාවක් නොවන පව පෙන්වා දේ. ඉන්දීය පිරිමින් තමන්ට ලැබෙන අවස්ථාවේ තමන්ට සම්මුඛ වන කාන්තාව කවරෙක් වුවද ඇය දූෂණය කිරීමට පෙළඹී සිටින බව පෙනේ. ධනවත් උගත් කාන්තාවන් පවා දූෂණයට ලක් වූ අවස්ථා සුලබ ලෙස වාර්තා වී ඇති බව මේ බවට නිදසුන් දෙයි. ඉන්දියාවේ සංචාරය කළ ස්විස් ජාතික කාන්තාවක් රථ ගාලකදී තම මෝටර් රථය තුලදීම දූෂණයට ලක් වූයේ ද නොබෝදාය.මේ තොරතුරු සහ සංඛ්‍යාලේඛන ඔබ ත්‍රාසයෙන් භීතියෙන් මුසපත් කර ඉන්දියාව යනු නරකාදියකැයි චිත්‍රයක් මැවීමට පුළුවන. එහෙත් එසේ කිරීමට ඔබ ඉක්මන් නොවිය යුතුය. ඒ මන්ද යත් ලෝකයේ සෙසු බොහෝ රටවලද තත්ත්වය මෙයට වඩා වැඩි වෙනසක් නොදක්වන බැවිනි. සංඛ්‍යාලේඛනවලට අනුව ඇමෙරිකාවේ වසරකට ස්ත්‍රී දුෂණ 89 000ක් පමණ වාර්තා වේ.ඉන්දියාවේ මෙය 21 000ක් පමණි. එක්සත් රාජධානියේ වසරකට වාර්තා වන ස්ත්‍රී දුෂණ සංඛ්‍යාව 15 000කි. මෙක්සි‍කෝවේදී එය 14 000ක් වන විට ප්‍රංසය වසරකට ස්ත්‍රී දුෂණ 10 000ක් වාර්තා කර සිටී. ජර්මනියේ වසරකට වාර්තා වන ස්ත්‍රී දුෂණ සංඛ්‍යාව 7000 ඉක්මවයි. පිරූ රටේ හයදහසක්ද, ස්වීඩනයේ පන්දහසක්ද පිලිපීනයේ පන්දහසක්ද රුසියාවේ වසරකට ස්ත්‍රී දුෂණ හාරදහසක්ද වාර්තා වන බව සංඛ්‍යා ලේඛන පෙන්වා දේ.එහෙත් මේ සියල්ලට වඩා ඉදිරියට යමින් වසරකට වැඩිම ස්ත්‍රී දුෂණ සංඛ්‍යාවක් වාර්තා කර සිටින්නේ දකුණු අප්‍රිකාවයි. සංඛ්‍යාලේඛන පෙන්වා දෙන්නේ එරට වසරක‍ කාලයකදී වාර්තා වන ස්ත්‍රී දූෂණ සංඛ්‍යාව 277000 ඉක්මවන බවයි.මේ සියල්ල පෙන්වා දෙන යථාර්ථයක් තිබේ‍. එනම් කුමන රටක කුමන සංස්කෘතික පරිසරයක් තුළදී වුවද කාන්තාව අනාරක්ෂිත බවයි. මානව ශිෂ්ටාචාරයේ වර්ධනීයම ලක්ෂණ පෙන්නුම් කරන්නේ වර්තමානය බවට සැක නැත. තාක්ෂණයද දියුණුය. ලිංගික අසමානතා අවම වකවානුව මෙය බව සමාජ මානව විද්‍යාඥයන්ගේ අදහසයි.එහෙත් සැබෑව තුළ ඔය කියන සම තැන හෝ නිසි තැන හෝ කිසිම තැනක් කාන්තාවට හිමි වී නැත. ඇය හුදෙක් ලිංගික අයිකනයක් සහ වෙළෙඳ භාණ්ඩයක් පමණී. මේ වාතාවරණය තුළ දේශපාලනයට පිවිසීම හෝ අයිතීන් වෙනුවෙන් නැගී සිටීමට කාන්තාවන් පෙළඹුනද අවසන ඔවුන්ට වැ‍ටහෙන්නේ තමන් තවත් කිසිවකුගේ න්‍යාය පත්‍රයක් සාර්ථක කර දී ඇති බවයි.ස්ත්‍රීන් දුෂණයට ලක් වීමට නොයෙක් කාරණා හේතු වන බව ඇතැමුන් පවසන්නට පුළුවන. ඇඳුම් පැළඳුම්, කාන්තාවන්ගේ හැසිරීම, සංකර බව, සමාජය නවීකරණය වීම සහ මානසිකව සංවර්ධනය නොවීම, නිල් චිත්‍රපට යනාදී වශයෙන් නොයෙක් හේතූන් දක්වමින් මේ හේතූ අවම කිරීම ස්ත්‍රී දුෂණ අවම කිරීමට ද හේතු වන්නේ යැයි පවසන්නට පුළුවන.එහෙත් එක දෙයක් පැහැදිලිය. ස්ත්‍රී දුෂණය සර්ව කාලීනය. වර්තමානයේ එය බියජනක අන්දමින් ඉහළ ගිය බව පෙනී ගියද අතීතයේද ජන ගහනයට සාපේක්ෂව එය එසේම විය. රට රටවල දේශපාලන වාතාවරණයන් අනුව අඩු වැඩි වුවද ස්ත්‍රී දුෂණ සමාජයෙන් තුරන්ව ගිය කාලයක් මානව සමාජ ඉතිහාසයේ සඳහන් වන්නේ නැත.ඉන්දියාව සමූහ ස්ත්‍රී දුෂණ හේතුවෙන් ස්වකීය සමාජ සහ සංස්කෘතික ඉතිහාසයේ මඩ ගා ගනිමින් සිටී. එහෙත් ලංව බැලූ කල පෙනෙන්නේ එය ඉන්දියාවේ ප්‍රශ්නයක් පමණක් නොවන බවයි. කොටින්ම එය මානව සංහතියේ ප්‍රශ්නයකි. ස්ත්‍රී දුෂණ අතීතයට ද පොදු වූයේ සංස්කෘතික අසමානකම්, භූ විෂමතා නොසලකමිනි. එය එසේම වර්තමානයට ද පොදු වී තිබේ. මේ ස්ත්‍රී දුෂණය යන පොදු ලක්ෂණය තුරන් වීමට නම් දුෂණයේ අවශ්‍යතාව පිරිමින් වෙතින් ඉවත්ව යා යුතුය. එය කෙසේ කවදා නම් ඉටු වේ දැයි මෙලොව මැවූ දෙවියන් වත් නොදන්නවා විය හැකිය.ඉන්දියාවේ ස්ත්‍රී දූෂණ සමීක්ෂණයක් ඇසුරෙන් ලිව්වේටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309018</link>
    <topic>නිව්ටෝන් පරදවන නිව්ටන්</topic>
    <author>කසුරි</author>
    <content>ම සිතට සමීප වූ නිව්ටන් ලා දෙදෙනෙක් සිටිති. එක්කෙනෙක් නිව්ටන් ගුණසේකරය. ඔහු විශ්‍රාමික ගුවන් විදුලි ප්‍රවීණයෙකි. රජරට ගුවන් විදුලියේ හිටපු අධ්‍යක්ෂවරයෙකි. ඊටත් අමතරව ඔහු මට වඩාත් සමීප වූයේ නවකතාකරුවකු වශයෙන් ය. ඒ සියල්ලටමත් වඩා පාසල් මිතුරකු වශයෙන් ය.මසිතට සමීප වූ අනෙක් නිව්ටන් ගේ සම්පූර්ණ නාමය නිව්ටන් ගුණරත්න ය. අපූරු ම කාරණය නම් ඔහුත් ගුවන් විදුලි ක්ෂේත්‍රයේ ප්‍රවීණයකු වීමය. ගුවන් විදුලි ක්ෂේත්‍රයෙන් ඔහු ඉවත් වූයේ රූපවාහිනී ක්ෂේත්‍රයට සම්බන්ධවීම සඳහාය.කලක් ගුවන් විදුලි මාධ්‍යයේ එක් පයක්ද රූපවාහිනී මාධ්‍යයේ අනෙක් පයද තබාගෙන නිව්ටන් බොහොම බරසර ගමනක් යමින් සිටියේය. ඒ ලක්හඬ සභාපතිවරයා මෙන්ම ස්වාධීන රූපවාහිනියේ ද සභාපතිවරයා වශයෙන් කටයුතු කරමිනි.එහෙත් ස්වාධීන රූපවාහිනියෙන් ඉවත්ව ජාතික රූපවාහිනියේ සභාපති ධුරයට පත්වීම ඔහු ස්වාධීන රූපවාහිනියෙන් පමණක් නොව ගුවන් විදුලි මාධ්‍යයෙන් ද සමුගැනීමක් වන්නේය.එය ඔහු ජීවිතයේ ගත් නිවැරදි තීන්දුවක්දැයි ම සිත මගෙන් ප්‍රශ්න කරයි.හදිසියේ ම නිව්ටන් ගැන සටහනක් තබන්නට ම සිත පෙලඹුණේ ඔහුගේ මාධ්‍ය ජීවිතයට පණස් වසරක් පිරෙන්නට යන ආරංචිය ම වෙත ලැබීමත් සමඟය.මා නිව්ටන්ගේ රූපකාය පළමු වරට දැක ගත්තේ ගුවන් විදුලියේ කොරිඩෝවකදීය. මට මතක හැටියට ඒ හැත්තෑවේ දශකයේ මුල් භාගයේදීය. එනම් දැනට වසර හතළිහකට පමණ පෙර එක්තරා දවසකදීය.මගේ නාට්‍ය පිටපතක් පටිගත කර අවසන් වූ පසු සුගතපාල ද සිල්වා මහා නාට්‍යවේදියා හෙවත් අප කවුරුත් හැඳින්වූ අයුරින් නම් “සුගත් අයියා” මා කැඳවාගෙන කොරිඩෝව දිගේ පියමං කරමින් සිටියේ කැන්ටිම දෙසටය. ඒ මසාල වඩේ එකක් කා වැඩි සීනි ප්ලෙන්ටි එකක් බොන්නටය.ඒ මගේ මුල්ම සහ එකම ගුවන් විදුලි නාට්‍ය පිටපතය. එහි රඟපෑවේ මට මතක හැටියට කරුණාරත්න අමරසිංහ සහ තවත් මා නොහඳුනනා කිහිප දෙනෙකි.සුගත් අයියා මා කැටුව එසේ පියමං කරමින් සිටියදී කොරිඩෝව කෙළවරේ කවුරුන් හෝ දෙදෙනෙක් කතා කරමින් සිට සුගත් අය්යාව දුටු සැණින්ම වාගේ දුර සිටම සිනාසෙමින් අප එනතුරු බලා සිටියේ සියලු කතාබහ නතර කරමින්. එක් අයෙක් මිටිය. අනෙක් තරුණයා උස ය.“අපි යනව කැන්ටිම පැත්තෙ.. ප්ලෙන්ටියක් ගහන්ඩ...”සුගත් අයියා කීවේය.“අපි මේ ඒ පැත්තෙ ගිහිල්ල එන ගමන්.”උස තරුණයා කීවේය. මිටි පුද්ගලයා සිනාසුණේය.“මේ පාර ගුවන්විදුලි රඟමඬල අහන්ඩ. අමුතුම නාට්‍යයක් යනවා. මේ මල්ලි තමයි ලියල තියෙන්නෙ.”සුගත් මාව හඳුන්වා දුන්නේ ඒ ආකාරයටය.“අනිවාර්යයෙන්ම... සුගත් හොඳයි කිව්ව නම් ඒක ගැන අහන්ඩ දෙයක් නෑනෙ.”මිටි පුද්ගලයා කීවේය.අප ඔවුන්ගෙන් සමුගෙන කොරිඩෝවෙන් වමට හැරී කැන්ටිම දෙසට යන අතරේ සුගත් අයියා ඒ කවුරුන්දැයි මට පැවසුවේ.“උස නිව්ටන් ගුණරත්න... එච්චර උස නැත්තෙ... ඩෝල්ටන් අල්විස්.”එදින කොරිඩෝවේ මුණගැසුණු සුගත් අයියා නැත. ඩෝල්ටන් මහත්මයා ද නැත. එහෙත් මම සිටිමි. නිව්ටන් සිටී. එබැවින් ඔහුගේ මාධ්‍ය ජීවිතයට වසර පණහක් පිරෙන මොහොතේ ඔහු ගැන සටහනක් ලියන්නැයි මසිත මට බලකර සිටී.සුගත් ගුවන්විදුලි ක්ෂේත්‍රයෙන් සමුගත්තේ වේදිකාවට ගොඩවීම නිසා නොවේ. මරණය ඔහු කරා පැමිණි හෙයිනි. ඩෝල්ටන් ද එසේම ය.එහෙත් නිව්ටන් ගුවන් විදුලි ක්ෂේත්‍රයෙන් සමුගත්තේ රූපවාහිනියට යාම සඳහා ය. එය නිව්ටන්ගෙන් සිදුවූ අසාධාරණයක්දැයි ම සිත මගෙන් ප්‍රශ්න කරයි.මන්ද යත් ගුවන් විදුලියට නිව්ටන් ගුණරත්න වැනි මහා පෞරුෂයක් අවශ්‍යව තිබෙන මොහොතක ඒ ගුරුහරුකම් ලැබිය යුතු මොහොතක එසේ සමුගැනීම නිසා පොදුවේ ගුවන් විදුලි ක්ෂේත්‍රයට ඇතිවූ පාඩුව කෙතරම් දැයි තක්සේරු කිරීමට අසීරු තරම්ය. වියළි කාන්තාරයක ඇති විසල් රුක් සෙවණක් අහිමි වූ කළෙක ඇතිවන තත්ත්වය ගැන පවසන්නට අටුවා ටීකා අවශ්‍ය නැත.ගුවන් විදුලියට අවශ්‍ය වන්නේ රූප කායේ පෞරුෂය නොවේ. හඬ පෞරුෂයයි. ප්‍රේමකීර්ති මෙන්ම එච්.එම්. ගුණසේකර ද රූපකායෙන් සොච්චම් මිනිසුන්ය. එහෙත් ඔවුන්ගේ හඬ පෞරුෂය හා සමවන්නට හැකි අය අදත් සිටී ද?සුගත්, ඩෝල්ටන්, අමරබන්දු, පාලිත දයානන්ද, වැලිකළ ආරියදාස, කේ.ඩී.කේ., අමරතුංග, සිරිල් රාජපක්ෂ, සරත් විමලවීර, ලලිත් එස්., චිත්‍රානන්ද, ඊට ස්වල්ප කලකට පෙර කරුණාරත්න අබේසේකර, වර්තමාන සභාපති හඩ්සන් සමඟ සුමනා නෙල්ලම්පිටිය, සුමනා ජයතිලක, ශ්‍රිමා රාජකරුණා, දයා ද අල්විස්, කුසුම් පීරිස් ආදී බොහෝ දෙනෙක් සිටි යුගය ගුවන්විදුලියේ ස්වර්ණමය යුගය යැයි මම නොපැකිළව සහ නිර්භයව පවසමි. (මේ ලැයිස්තුව තවත් දීර්ඝ විය යුතු බව මම දනිමි. අතර මඟින් ඡේදනය කළාට කමා කළ මැනව.)නිව්ටන් ගුණරත්න අයත් වන්නේ මේ ස්වර්ණමය යුගයේ සිටි ස්වර්ණමය ප්‍රවීණයන්ගේ පරම්පරාවටය. ඔවුහු ඇතැමෙක් නොමියෙන මිනිසුන් බවට පත්ව මිය ගොසිනි. සමහරු නිහඬව ඇත්තා හ. නැතිනම් නිහඬ කර ඇත්තාහ.නිව්ටන් ගැන ලියැවෙන මේ පුංචි සටහනෙහි ඒ නොමියෙන පරපුරක චරිත මතු කිරීම, ඔහුට කළහැකි මහාම උපහාරය යැයි මම විශ්වාස කරමි.නිව්ටන්ලාගේ හ‍ඬෙහි ඇති සැබෑ පිරිමි පෞරුෂය, වචන උච්චාරණයෙහි ඇති නිවැරදි බව මෙන්ම ආකර්ෂණීය බව, වචන ගලාගෙන පැමිණීමේ අඛණ්ඩ රිද්මය අද පරපුරට පූර්වාදර්ශ සපයන්නේය. එහෙත් “කච කචයටම” පල්ලම් බසිනවා විනා ඒ ගුරුහරුකම් ලබා සැබෑ ගුවන් විදුලි ශිල්පීන් වශයෙන් මුහුකුරා යාමට උත්සහ දරන්නේ කීයෙන් කී දෙනාද?නිව්ටෝන්ස් කෙතරම් මතුවුවද නිව්ටන් නිහඬව වූයේ ඒ සියලු නිව්ටෝන්ස් තවමත් හරිහැටි පන්නරය හෝ පරිණත බව ලබා නොතිබෙන තත්ත්වයක් තුළය. කෙතරම් වියපත් වුවද නිව්ටන්, පාලිත වැන්නන් ගේ කට හඬ තවම දෝංකාර දෙමින් සමාජය සිසාර පැතිර යාමට තරම් සවිමත් ය.පෑන අතට ගත් පත්තරකාරයාද මයික්‍රපෝනයට ළංවූ ගුවන් විදුලි ශිල්පියාද විශ්‍රාම යවන්නේ කෙසේ ද?බී.ඒ. සිරිවර්ධන මහත්මයා වළෙන් නැගිට අද පැමිණියද ඔහුගේ පෑන පරදන්නට හැකි යවුන් සිටී ද?කරු අයියා නැවත ඉපදී පැමිණ මයික්‍රපෝනයක් දුන් විට ඒ වචන ගලා ඒම හා සමවන්නට සිටිය හැක්කේ කාටද?මිය ගිය කරු අයියලා, ප්‍රේමකීර්තිලා, අමර බන්දුලා ගැන නොව ජීවත්ව සිටින පාලිතලා, නිව්ටන්ලා මෙසේ පසෙකට දමා සිටීම කෙතරම් අභාග්‍යයක්ද? නිව්ටන් ගුණරත්න නම් මහා හඬ පෞරුෂයක් සහිත මුහුකුරා ගිය හා ඇසූපිරූතැන් ඇති දුලබ පෞරුෂයන් මෙසේ විශ්‍රාම යවා පසෙකට කොට නිහඬව තැබීම මොන තරම් ඛේදවාචකයක් දැයි මම යළිදු අවධාරණය කරමි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af1309019</link>
    <topic>බල්ලො රැළක් එක්ක ගියත් මං තවම අවිවාහකයි</topic>
    <author>උපාලි සමරසිංහ</author>
    <content>මං ගමේ බැල්ලියක්. ඔය සමහර තැන්වල ඉන්නවා වගේ ලොකු ලොකු ජාතියෙ බැල්ලියෙක් නම් නෙවෙයි. මං හොඳට හිතලා කල්පනා කරලා මේ වචන ටික කියන්ඩ හිතුවෙ. මේ ටිකවත් කිව්වෙ නැතිනම් මගේ කට කහවි.අනාදිමත් කාලෙක ඉඳන් ඕගොල්ලො අපේ පරපුරටම නින්දා කරනවා. ඒක පටන්ගත්තේ උණපුරුකෙ ලෑවත් බලු වලිගෙ ඇද ඇ‍ෙරන්නෙ නෑ කියන කතාවත් එක්ක. අපේ වලිගය එදා ඉඳන්ම තිබුණෙ එහෙම තමයි. ඒක කවදාවත් කෙළින් පිහිටනවට අපි කැමතිත් නැහැ. ඒවට ඉඩ දෙන්නෙත් නැහැ. අපේ ප්‍රතිපත්තිය ඒකයි.ඊළඟට ඕගොල්ලො අපට තවත් කෝචොක් එකක් දැම්මා. කච්චිය පිච්චියට ගියත් බල්ලා හෙළුවෙන් කියලා. අපි කවදත් හිටියෙ එහෙමයි. ඕගොල්ලො දැන් කලිසම ඉණෙන් බස්සනවා, කොණ්ඩෙ පාට කරනවා, රිලා කට් කපනවා, ළමා අපචාර කරනවා, සමලිංගිකයන් නීතිගත කරනවා.අපට කන්ඩ දුන්නත් ඇත්ත කියන්ඩ ඕනෑ. සමහර නෝනලා පාරෙ යන්නේ යන්තම් ඇඳුමක් පටලගෙන, ඒත් හෙළුවෙන්. අපට එහෙම ඇඳුම් පිස්සුවක් නැහැ. ගන රස්නෙ කිටි කිටියේ ගැහෙන සීතල මේ හැම දේටම සොබාධර්මෙ අපට දිගු ලෝම තියෙන හමක් දීලා තියෙනවා.අපි මිනිසුන්ට වඩා බොහෝම නිදහස්. අපට ලිංගික තහංචි නැහැ. ඒඩ්ස්, උපදංශ, සුදුබිංදුම වගේ රෝග හැදෙන්නේ නැහැ. අපට ලිංගික ඊර්ෂ්‍යාවක් ඔය අයට වගේ නැහැ. සොබාධර්මය අපට දුන්නු රටාව ඒකයි.මාත් ගමේ බැල්ලියක්. පැටවු තුන්හතර පාරක් වැදුවත් මං තවම කන්‍යාවක් කිවුවොත් ඕගොල්ලො පුදුම වේවි. හැබැයි කන්‍යාවක් වෙන්නෙ හිතින් මිසක් ගතින් නොවේ. ඇයි? මං එහෙම කියන්නෙ, මං තවම කන්‍යාවක් කියලා. බල්ලො දහ දොළොස් දෙනෙක් එක්ක ගියත් මං ඔය එකෙක් එක්කවත් කැමැත්තකින් ගිහිං නැහැ.. ඒකයි.ඕ‍ෙගාල්ලො දැන් අපිව බන්දන්න හදන්නෙ අපි අයාලෙ යන පිරිසක් කියල හිතලාද? බැන්ද කියල අයාලෙ යන එක මිනිස්සුත් රහසින් කරනවා. නමුත් අපි ඒක එළිපිට කරනවා. ඒකයි ඔයගොල්ලොයි අපියි අතර තියෙන එකම වෙනස. සමහර විට මට ඇහිල තියෙනවා එක අරමුණක වැඩ කරන්න බැරි වුණහම දැන් හරියට එළිපත්තෙ ඉන්න බල්ලා වගෙයි කියනවා.ඒත් අපි එළිපත්තෙ ළිප් බොක්කෙ ඉන්නෙ ඔයගොල්ලන්ගෙ ගේ දොර මුර කරන්න. හොරු ආවහම එළවන්ඩ. කිසියම් අරමුණක් වෙනුවෙන්. මොනවද? ඒ වෙනුවෙන් ඔයගොල්ලො අපට දෙන්නෙ. නිකන් ඉඳුල් බත් ටිකක් විතරයි. සමහර විට ගෙදර මහත්තයා බීල ආවහම මගේ ඉඳුල් බත් එකටත් වැටෙනවා.තවත් කතාවක් කියනවා මට ඇහිලා තියෙනවා. මඟුල් ගෙවල් දෙකක් අතර ඉන්න බල්ලා වගේ කියලා. ඒ කියන්නේ අපි කොහොමත් බඩගින්නේ. මට ඉවසන්නම බැරි කතාව බල්ලගෙ ...... මීයක් බැන්ද වගේ කියලා අපහාස කරන එක. ඒ වුණාට තමන්ගෙ ස්වාමිවරු වෙනුවෙන් ජීවිතය පූජා කළ අපේ පරපුරේ අය ඉන්නවා. සමහර සීත රටවල අපිව කරත්තවලටත් බැඳල අයිස් උඩ ගමන් කරවනවා. මහත්වරු නැඟල ඉන්න බක්කිය ඇදන් යන්නෙ අපි.බොහෝ දේවල් කතාකරගෙන ගියාට මට කියන්ඩ අවශ්‍ය දේ කියාගන්ඩ බැරිවුණා. මං තවම නෑම්බියක්. කෝ මට යුග දිවියක් කසාදයක්. ඔයගොල්ලො හිතන්නෙ ඉව තියෙන්නෙ අපරාධ අල්ලන්ඩ සහය දෙන අයට විතරයි කියලාද? මහත්තයෝ විවාහය කියන්නෙ නැවත උපතක්. ඒ උප්පත්තියෙදි කෙනෙක් මැරිල යන්ඩ පුළුවන්. තමන්ගෙ ස්වාමිපුරුෂයා රාජ මාලිගයට වගේම දුගී පැල්පතටත් තල්ලු කරන්න ඒ සහකාරියට පුළුවන්.රෑපානේ හඳට උඩු බුර බුරා ඉන්න කියලා ද අපට කියන්නේ. අපිව කසාද බන්දවන්ඩ කවුරුවත් තීන්දු ගන්න ඕන නැහැ. නගුට වනලා හැමදාම බැලමෙහෙ කරපු අපිව ඕගොල්ලන්ගේ ඒ නැවත උත්පත්තියේ තිඹිරිගෙය පෝරු මස්තකයට නග්ගන්න ඕනි නැහැ. එහෙම කරලා පෝරුවත් බල්ලට ගියා කියලා අපට තවත් වතාවක් නින්දා අපහාස ගෙන දෙන්නත් ඕනි නැහැ.මට පැටවු තුන්පාරක් ලැබුණ. පළමු වතාවෙ හතර දෙනයි. ලස්සන බූල් පැටව්. වෙදමහත්තයගේ ගෙදර බූලා රෑ තිස්සේ මට කරදර කරපු එකේ විපාකය. ඒත් මාව වැස්සකටවත් ඕගොල්ලන්ගෙ ගෙදරකටවත් වද්දගත්තෙ නැහැනෙ. ඒ නිසා මගේ තනබුරුල්ල කිරි නැතිව වේ‍ළුණා. මං හොරෙන් කුණු බක්කිය අවුස්සල හෝටල් පිටුපස්සෙ තිබුණ ඉඳුල් කාල මගේ පැටව් කිරි ඇරෙනකම් ලොකු මහත් කළා. ඒත් පාර පුරා දිව්ව මගේ පැටව් පාරේ දුවන වාහනවලටම යටවෙලා මැරුණා. මිනිස්සු ඇවිත් කික්කියෝ එපා කියලා මගේ පැටව් දාලා ගියා.ඒකේ ප්‍රතිඵලේ ඕ‍ෙගාල්ලගෙම වාහනවලට මගේ පැටව් බිලිවීම විතරයි. ඒ පැටව් එක්ක මං සහවාසෙ ඉන්නද? ඊළඟට පන්සලේ ටොමිය මා ළඟට ආවා. ඒ පාරත් මං තුන්දෙනෙක් වැදුවා. රෑ තිස්සෙ නිදිමරලා හදපු ඒ පැටව් කවුරු‍දෝ මල්ලක දාගෙන ගිහින් අදත් ‍ෙහායාගන්න බැහැ. මේ තුන්වෙනි වතාව. මං ආයිත් ගැබ්බරින්. කවුද මගේ දරුවන්ට උප්පැන්න දෙන්නෙ. කවුද ඒ අයව බලාගන්නෙ. සමහර විට නගර සභාවෙ බලු වෑන් එක ඇවිත් ඒ පැටව් ඇදගෙන ගිහින් දුම් කාමරවල දමාවි. විස දුමාරෙන් උන් මරාවි. ඊට පස්සෙ දෙහිවල සතුන් වත්තෙ සිංහයන්ට කොටින්ට කන්න දමාවි.මහත්වරුනි, දෙපාර්තමේන්තුවල බල්ලන්ට වගේම අපටත් දුක වේදනාව දැනෙනවා. ආසාවන් බලාපොරොත්තු ‍තියෙනවා. අපට අපේ බලුකම තියාගෙන පාඩුවෙ ජීවත් වෙන්ඩ ඉඩ දෙන්න. හොඳ බල්ලො අභිජනනය කරන්ඩ කියලා පිස්සු වැඩ නම් කරන්න එපා. අනික අපි හනිමොන් යන්නෙ ඕගොල්ලන්ට ඕනි වෙලාවට නෙමේ.ඒකට ජීව විද්‍යාත්මක කාරණා තියෙනවා. මිනිස්සුන්ට වගේ උදේ දවල් රෑ ඕනෑම වෙලාවක ඒ කටයුතු අපි කරන්නෙ නැහැ. මං එහෙම කිව්වේ ඔය සමහර කොළඹ ලොකු ලොකු හෝටලවල ගාල් කරල තියෙන තඩි කාර් පෝලිම් ගැන කියනව ඇහිල තියෙන නිසයි. මේ කාර්වලින් ඔහොම හෝටලවලට උදේ සිට රෑ මැදියම දක්වා එන්නෙ කාර්යාල වැඩ කරන්නද? අපිට එහෙම පිස්සුවක් නැහැ. ලිංගික ඊර්ෂ්‍යාව නිසා අපි අතරත් ‍ෙපාඩි පොඩි බලු පොර ඇතිවෙනවා තමයි. ඒත් අපි මේවා කරන්නේ කාලෙකට විතරයි. ඒ කාලෙට අපේ ලිංගික අවයවවලින් ශ්‍රාවයක් ගලනවා. අපේ ස්වාමිපුරුෂයන්ට මේ ඊට අවස්ථාව කියලා ඉඟි කරන සුවඳක් දැනෙනවා. ඕගොල්ලන්ට හිතෙන හිතෙන හැටියට අපිව හනිමූන් යවන්න බැහැ.අපේ මිනිස්සුන්ට මේ මහ පොළොවෙ වැවෙන පලතුරු වටින්නෙ නැහැ. එක අඹ ගෙඩියක දවස් දෙකහමාරකට දරුවෙකුට අවශ්‍ය A සහ C විටමින් ප්‍රමාණය තියෙද්දි ඕගොල්ලො C විටමින් සියයට විස්සක් පමණ ලබා දෙන ඇපල් ගෙඩි ෆුඩ් සිටියෙන් ගෙනල්ලා කවනවා. අපේ අඹගෙඩියේ ගුණය ගන්න ඒ දරුවා ඇපල් ගෙඩි පහක් කන්න ඕනෑ. අපේ බතලගෙඩිය පොඩියි. මඤ්ඤොක්කා අලය කුඩායි. යම් විදිහකින් ලොකු අලයක් හම්බ වුණොත් ඒවට ඔය‍ෙගාල්ලො රට අල කියනවා. ඒ වගේම ඕගොල්ලන්ට ගමේ බල්ලෝ වටින්නෙ නැහැ. උන්ගෙ අභිජනනය හොඳ නැහැ. උන් සූරයො නෙමෙයි. එහෙම අදහසක් තියෙන්නෙ. ඒකනෙ රට බල්ලන්ට මේ තරම් සැලකිලි.මං ගමේ බැල්ලියක්. ශක්තිමත් දරු පැටව් හදන්න මටත් පුළුවන්. අපේ බලු නාමයට අපහාස නොකර අපටත් යන කල දවසක් ගැන හිතන්ඩ පුරුදු වෙයල්ලා.අනෙක් එක පැටව් කොච්චර හිටියත් උන්ට කිරි දීල ‍පෝෂණය කරන්න අපට පුළුවන්. ඔයගොල්ලන්ගෙ සමහර අම්මල වගේ ඇඟපත අවලස්සන වෙයි කියල අපි කවදාවත් පැටවුන්ට මවු කිරි නොදී රටකිරි දෙන්නෙ නැහැ.ඒත් මං වදන පැටවු ගැන එක්තරා විදියකට හිතනකොට මට කිසිම බයක් නෑ. මොකද? අපේ පරපුරේ අය ළමා අපචාර කරන්නෙ නෑ. එහෙම අපචාර කරලා මරලා දාන්නෙත් නෑ. ඕගොල්ලන්ගෙ ප්‍රාදේශීය සභා මන්ත්‍රීවරු සභාපතිවරු කීදෙනෙක් නම් එව්වා කරනවාද? ඒ වගේම මං දැකලා තියෙනවා පිළිකන්නෙ ඉඳන් ඕගොල්ලන්ගෙ ටීවී එකෙන්ම. උන් යන්නේ නිකම් උපාධියක් ගහලා රටට සම්මාන ගෞරව දීපු අය ව‍ෙග් හිනාවෙවී සැලියුට් ගගහා. අපේ අය එහෙම කරන්නෙ නෑ.අනෙක අපට ස්වාමිවරු ඉන්නෙ ඒ කාලෙට ඒ වෙලාවට විතරයි. පැටවු රකින්නෙ අපි. දරුවන්ට කන්ඩ දෙන්ඩ බෑ කියලා අපි දරුවන් අරන් ග‍ඟේ මූදේ පනින්නෙ නෑ. දරුවන් මරලා හංගන්නේ නෑ. මිනිසුන් හැටියට ලජ්ජා සහගත දේ කරන ඕගොල්ලො බල්ලන් වන අපේ ගෞරවයට හානි කරන එක හොඳ නෑ කියලා දැන්වත් හිතාපල්ලා.උපාලි සමරසිංහඡායාරූප- සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af13090110</link>
    <topic>විභාග මාමේ මට මෙහෙම කළේ ඇයි?</topic>
    <author>රූපාන්ති බුලත්සිංහල</author>
    <content>පොතේ පිටු හිමිහිට පෙරළූ ඇය කීප වරක්ම පොත කියෙව්වා. දෑස් කීපවරක්ම එකම පාඩමේ එහා මෙහා ගියා. ආයිත් පාරක් ගණන් පොත පෙරළුවා. මේ පාර ශිෂ්‍යත්වය අමාරුවෙයිද ලේසි වෙයිද කියලා තවම හිතා ගන්න බැහැ. පුංචි ඇඟිලි තුඩුවලට දැනෙන වෙහෙස නිසා දාදිය අත දිගටම.ගතේ වෙහෙසට වඩා හි‍තේ තිබුණෙ දැඩි නොසන්සුන් ගතියක්. අම්මා තාත්තා මේ හැමෝම බලාපොරොත්තු වුණේ පුංචි දිව්‍යාංජලී ගැන. කවද හරි ඒ හැමෝටම කරදරයක් නැතුව ජීවත් වෙන්න තැනක් හදලා දෙන්න ඕනේ. හිතේ තියෙන බර පොදිය දිව්‍යාංජලීටත් වඩා විශාලයි. ඒ හැම දෙයක්ම දරා ගන්න ඇය පුංචි වැඩියි. ඉදිරි වැඩ තකා ඇල්මෙන් අකුරු ඉගෙනගන්න ඕනේ කියන එක නිතර නිතර දිව්‍යාංජලීගේ හිතේ රැව්පිළිරැව් දුන්නා. මට පුළුවන්....... මට පුළුවන්....... ඇය හැම වෙලාවකම හිතුවේ එහෙමයි.බැහැයි කියලා.... බැහැයි කියලා බෑ...... නැන්දලා මාමලාගෙන් ලැබෙන උදව් කවදාවත් අමතක කරන්න බැහැ. තාත්තට රස්සාවක් නැහැ. ණයක් වෙලා දැම්ම පුංචි කඩෙන් ජීවත් වෙන්න ප්‍රමාණවත් මුදලක් ලැබුණේ නැහැ. ජීවත් වුණේ නැන්දලාගේ ගෙදර. ඔවුන් ගේ කරුණාවන්තකමත් උදව් උපකාරත් දිව්‍යාංජලීගේ ජීවිතයට ආලෝකයක් ලැබුණා. පුංචි දෙයක් වුණත් වෙරවීරියෙන් ‍කිරීම දිව්‍යාංජලීගේ ස්වභාවයයි. හැම වැ‍ඩේදිම ඇය පුංචි හපනියක්.අම්මාත් දෑස් නොපෙන තාත්තාත් හැමදාම හිතුවේ දිව්‍යාංජලී නිසා තමන්ගේ ජීවිතේටත් ආලෝකයක් ලැබෙයි කියලා. තිබුණු අඟහිඟකම් වල විදියට පොත්පත් ගන්නත් ඉස්කෝලේ යන්නත් වියහියදම් හොයාගන්න අමාරුයි. ඒ වගේම අලුත් ඉස්කෝලෙකට යන සිහිනයකින් දිව්‍යාගේ හිත පිරිලා තිබුණා.රේණුකා ගුරුතුමියපහේ ශිෂ්‍යත්ව පාස්වෙලා පුංචි හපනියක් වෙන්න ඒ දැකපු හීනය බොඳ වෙයිද කියලා කොහොම නම් හිතන්නද? කාලය වේගයෙන් ඉගිල්ලුණා. එ‍් දවස ආවේ ඉක්මනට. හැමදෙනාටම වගේම දිව්‍යාංජලීටත් එදා තීරණාත්මක උදෑසනක්. ‍ළමයින් වෙනදා වගේ දඟ නෑ. මුළු ශාලාවම මීයට පිමිබා වගේ.හදවත වේගයෙන් ගැහෙන්න පටන් ගත්තා. ගාල්ල හීනටිගල ශාරිපුත්‍ර විද්‍යාලයේද දරුවන් විභාග කරන්න සූදානම්. ගුරුවරු එහාට මෙහාට දුවමින් ප්‍රශ්න පත්‍ර බෙදුවා. දරුවන්ගේ හිත් කලබලයි. ඒත් පුංචි ඇඟිලි තුඩු කඩිසරයි. උත්තර ලියනවා. වැරදෙනවා. මකනවා. ආයිත් හරි ගස්සනවා. හැම ළමයෙක්ම එහෙමයි.ඒත් දිව්‍යාංජලී කලබල වුණේ නෑ. ඉක්මන් වුණෙත් නෑ. රේණුකා මිස් කියලා දුන්න විදිහ හැම වේලාවකම සිහිපත් කළා. නිවැරැදි උත්තරය පි‍ළිවෙළට කරන්න මිස් කියලා දීලා තිබුණා.පිටිදූව ප්‍රින්ස් ගුණසේකර විදුහලේ තිබුණු පහසුකම් එතරම් ප්‍රමාණවත් නෑ. ඒත් ඇය ඒ ගැන සිහිපත් කළේ නෑ. අමාරුවෙන් වියපැහැදම් කළ තාත්තා ගැන ඇගේ හිතේ තිබුණේ අපරිමිත සෙනෙහසක්. ඒ හැම දේම ඇයගේ හිතේ තැන්පත් වෙලා තිබුණා.කාලය වේගවත්. දරුවන්ගේ හිත් කලබලයි.ඒත් ලැබුණ නිවේදනයෙන් හැමෝම තිගැස්සුණා. රතු අංකය වැරැදිලා. ආයිත් ප්‍රශ්න පත්‍ර එකතු කරන්න වෙනවා. මේ ‍වෙනවිට ප්‍රශ්න විස්සකට  විතර උත්තර ලියලා තිබුණා. ඒත් වැඩක් වුණේ නැහැ.උත්තර ලියූ ඒ ප්‍රශ්න පත්‍රය ආයිත් දෙන්න වුණා. දිව්‍යාංජලී අකමැත්තෙන් වුණත් එය කළා.නැවත ලැබුණ ප්‍රශ්න පත්‍රයේ උත්තර ලියලා තිබුණා. ඒත් දෙකෙන් පංගුවක්ම වැරැදියි. හිත ගැස්සුණා. මොනවා කරන්නද ඇය ප්‍රශ්න පත්‍රයේ තිබුණ වැරැදි උත්තර මැකුවා. හරි උත්තර දෙක තුනක් ලියා ගත්තා. ඒත් කාලය හරස් වුණා. හිත කම්පා වුණා. මොනවා කරන්නද හිතා ගන්න බෑ. ඒත් දිව්‍යාංජලීට ලැබෙන්න තිබුණ ආශිර්වාදය ගිලිහී ගියා.දිව්‍යාංජලී මවු පියන් සමග...ප්‍රශ්න පත්‍රය එකතු කළා. කියා ගන්න බැරි වේදනාවක් උගුරේ හිර වුණා. ඇය එනතෙක් පිට්ටනිය කොනක හිටිය අම්මා ළඟට ඇය දුවගෙන ගියා. අම්මේ....අම්මේ... ම...ට... කතා කරගන්න තරම් ශක්තියක් ඉතුරු වෙලා තිබුණේ නැහැ. නිවී සැනසිල්ලේ තම දියණිය අස්වසාලූ අම්මාට ඇයට සිදු වූ විපත තේරුම් ගියත්, වැඩක් වුණේ නැහැ.ඇය විභාගය වෙලාවේ හිටිය ගුරුවරයෙක් සොයා ගියත් වැඩක් වුණේ නැහැ. නැවතත් බිඳුණු බලාපොරොත්තුවෙන් නිවසට ආවත් හිතට සහනයක් නෑ. ඇය වයසින් පුංචිය. ඔවුන්ට තිබුණ වත්පොහොසත්කම් වලින් පුංචිය.පුංචි අයට කරදර බොහෝය. ඇය එය දැන ගත්තේ අත්දැකීමෙන්ය. එහෙත් ඇයට මෙන්ම මේ විභාග ශාලාවේ බොහෝ දරුවන් පිරිසකට මේ ඉරණම අත්වී හමාරය. ඒ පිළිබඳ දිව්‍යාංජලීගේ තාත්තා කිව්වේ මෙවැනි කතාවක්."මං බොහොම අමාරුවෙන් දරුවාට ඉගැන්නුවේ. අපිට ඉන්න තැනක් නෑ. මගේ අක්කාගේ ගෙදර කාමරයක තමයි මමත් දුවත් නෝනාත් ඉන්නේ. අපිට හරි හමන් ආදායම් මාර්ගයක් නෑ. ණයක් අරගෙන දමාපු කඩෙන් ජීවත් වෙන්නත් බෑ. සහෝදර සහෝදරියන් ගෙන් ලැබෙන උදව් මත තමයි අපි ජීවත් වෙන්නේ.මගේ ඇහැක් උපතින්ම පේන්නේ නෑ. මීට අවුරුදු කීපයකට පෙර අනිත් ඇහැත් බෝලයක් වැදීම නිසා නොපෙනී ගියා. දුවගේ අම්මාටත් රස්සාවක් නැහැ. අපේ දරුවා හරිම උනන්දුවෙන් තමයි ශිෂ්‍යත්වය ලිව්වේ. හැම වාරයකම දරුවට හොඳ ලකුණු තත්ත්වයන් තිබුණා. එයාගේ ගුරුමියත් ගොඩක් මහන්සි වුණා. ඇත්තටම අපිට තියෙන්නේ ලොකු කනගාටුවක්." තාත්තා ලාල් මෙන්ඩිස් කතාව අවසන් කළේ බිඳුණු බලාපොරොත්තු ඇතුව.පුංචි දුවේ ඔයත් කියන්න ඔයාට වුණ දේ අපි පවිත්‍රි ලලනා දිව්‍යාංජලී දුවගෙන් ඇහුවේ ඒ රිදුන හිත තලන්න නොවෙයි. ඒ ගැන වැඩි විස්තර දැනගන්න. එයා අපිට කිව්වේ මෙහෙම කතාවක්."අනේ මං ඉස්සෙල්ලා ලැබුණ ප්‍රශ්න පත්‍රයට උත්තර ලිව්වා. ඒත් රතු අංකය නැහැ කියලා ආයිත් එකතු කළා. දිව්‍යංජලී කිව්වේ හැඟුම්බරව.ආයිත් මට දුන්න ප්‍රශ්න පත්‍රය ලියා ගන්න වෙලාව මදි වුණා. ඒ විතරක් නෙවෙයි. මට දෙවනි පාර ලැබුණ ප්‍රශ්න පත්‍රයේ ලියලා තිබුණ උත්තර වැරැදියි. ඒවා මකන්නත් වේලාවක් ගියා‍. හරි උත්තර ලියාගන්න වෙලාව මදි වුණා. මගේ බලාපොරොත්තු විතරක් නෙවෙයි අම්මා තාත්තා ටීචර් හැමෝම මට මතක් වුණා." ඇය සුසුමක් හෙළුවා.ඇය කිවූ කතාව එයයි. ඒ බව තහවුරු කරමින් ඇගේ ගුරුතුමිය පී. කේ. ‍ෙර්ණුකා ප්‍රියදර්ශනී අපට කිව්වේ මෙබඳු කතාවකි. ''මේ දරුවා හරිම දක්ෂයෙක්. ගිය වාර හැම එකටම මේ දරුවාට හොඳ ලකුණු තිබුණා .මේ දරුවා පාස් වෙයි කියලා අපේ ලොකු බලාපොරොත්තුවක් ති‍බුණා. ඒත් ඒක හරියට හොරු අරගෙන ගියා වගේ.දරුවා වෙහෙස මහන්සිය නොබලා පාඩම් කළා. දරුවාට තිබුණේ පුදුම උනන්දුවක්. ඇත්තම කියනවා නම් අපිට බලාපොරොත්තු තියාගන්න පුළුවන් උනන්දුවක් තියෙනවා. දරුවාගේ අම්මාත් ඉගෙනීමට අවශ්‍ය හැම දෙයක්ම අරන් දුන්නා."හැමෝගේම පැතුම් විසිරී ගියේ ඒ ආකාරයට. ගිය නුවණ ඇතුන් ලවාවත් අද්දවා ගැනීමට නොහැකිය. එහෙත් ඔවුන්‍ට හෙටක් අවශ්‍යය. බලාපොරොත්තුවක් අවශ්‍යය. ඉදිරියක් අවශ්‍යය. ජීවත්වීමට ආදායම් මාර්ගයත් අවශ්‍යය. දරුවාගේ අධ්‍යාපනය දියුණු කර ගැනීමට ක්‍රමවේදයක් අවශ්‍යය. දැස් නොපෙනන පියාට මේ කිසිවක් කිරීමට මඟක් නැත. ආර්ඵික හැකියාවක් නැත. එහෙත් ඒ දියණියගේ ජීවිතයට ආලෝකයක් දීමට සංවේදී ඔබට හැකිනම්..........එය සැබෑ මනුසත් ගුණයකි. එයට ඔබ සුදුස්සෙක්ද ඔබම තීරණය කරන්න.රූපාන්ති බුලත්සිංහලඡයාරූප හා පසුබිම් තොරතුරු-කැලුම් සුදර්ශන විතානගේබද්දේගම විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af13090111</link>
    <topic>තවත් ආදර කතාවක්</topic>
    <author>නීතිඥ අනුර හෑගොඩ</author>
    <content>ඇති යාන්තම්, මෙච්චර කලක් අපිට අඩුවෙලා තිබුණේ ඒක විතරයි. මිනිස්සු හැමදාම කතා කළේ මූලික අයිතිවාසිකම්, මානුෂික අයිතිවාසිකම් ගැන විතරයිනෙ. අපිටත් අයිතිවාසිකම් තියෙනව කියල ඒගොල්ලන්ට තේරුම් ගිය එක කොච්චර හොඳ ද? අර අපි දෙන්නට දුන්නු විවාහ සහතිකේ රාමු කරල අපේ කූඩුවෙ පැත්තක ගහගන්න ඕනෙ. ඒක නැති වුණොත්, මම නැති දවසක ඔයාට වැන්දඹු අනත්දරු දීමනා ගන්න අමාරු වෙන්න පුළුවන්. හැබැයි මං මළාට පස්සෙ ඔයා ආයෙම බැන්දොත් ඒ දීමනා ඔක්කොම නැතිවෙයි.මෙච්චර කල්ම මිනිහෙක් මොකක්හරි පල් වැඩක් කළහම ‘බලු වැඩක්’ කියල අපිවත් ගාවල කතා කළේ. ඒ පුරුද්ද දැන් නැතිවෙයි. අනික ඔය පිළිකනු පැතිවලදි “දුප් බල්ලා” කියන එකත් හිමින් නැතිවෙලා යයි. දැන් ඉතින් අපේ වෙනසක් නෑනේ. හැබැයි මම කැමති නැහැ කවුරුහරි මිනිස් දුවකට ඔයාගෙ නම කියල බණිනවට. වරදක් කරපු ගැහැනු කෙනෙකුට ඔයාගෙ නම කියල බණින එක නම් වැරැදියි.හැබැයි මට මතක් වෙනව හුඟ කාලෙකට ඉස්සර ජීවත්වුණු අපේ අගමැතිවරයෙක් කියපු කතාවක්. අපේ සංදර්ශනයක් බලන්න එතුමා එංගලන්තෙට යන්න සිංහල රෙද්ද බැනියම ගලවල ටයිකෝට් ඇඳං යනකොට කෙනෙක් ඇහුවලු “මොකද අගමැතිතුමා ඇඳුම් මාරු කෙළේ කියල”, ගත් කටටම ඔහු කිව්වලු “බලු වැඩකට යනකොට බලු ඇදුම ඇඳගෙන යන්න ඕනෙ” කියල. එහෙම බැලුවොත් අපිටත් අපේම ඇඳුමක් තියෙනවා අපි නොඇන්දට. ඒක නිසා ද දන්නෙ නෑ අපේ මඟුල් දවසෙ නැෂනල් ඇඳපු එක්කෙනෙක්වත් පේන්න හිටියෙ නැත්තෙ. ඒ අගමැතිතුමා වුණත් අද ගැන හිතලයි ඒ කතාව කියන්න ඇත්තේ.අපේ හාම්පුතාලා අපි දෙන්නා බන්දල දුන්නු එක මට තවම හිතා ගන්නවත් බැහැ. මට ඒ දවස්වල අර අපේ වෙන ගෝත්‍රයක ට්‍රික්සි එක්ක තිබුණේ නිකං පොඩි සම්බන්ධකමක්. හැබැයි ඔයා බැන්ද කියල ගමේ බැල්ලියො ටික දැනගත්තනං මට විසුමක් වෙන්නෙ නෑ.නඩත්තු නඩු ගණනාවක් තියෙයි. අපි දෙන්නට බඳින්න ඉස්සෙල්ලා ලිවින්ග් ටු ගෙදර් ඒ කියන්නෙ විවාහ වෙන්න ඉස්සර එකට ජීවත්වෙන්නත් හම්බ වු‍ෙණ් නෑනේ. මම දැක්කා අපි දෙන්නා මඟුල් පෝරුවේ ඉන්නකොට අර ඔයාගෙ කලින් යාළුවා ටොමියා ඉරිසියාවෙන් අපි දිහෑ බලාගෙන හිටපු විදිහ.ඕකා ඔයාගෙ පිටිපස්සෙ ආපහු ආවොත් උගේ ගෑනිටයි ලොක්කටයි කියල රස්සාවෙනුත් අස්කරවල දානව. මම ඔයාට පොරොන්දු වෙන්නම් මීට පස්සෙ එක එක බැල්ලියො දිහා බලන්නෙ නැහැ කියල. ඔයත් එහෙම පොරොන්දු වෙන්න ඕනෙ. දැන් අපිට අපේම කියල කූඩුවක් තියෙනව.දෙන්නටම ආණ්ඩුවෙ රස්සා තියෙනව. හැබැයි ඉතින් කූඩුවට කුලී ගෙවන්නයි, කෑම කන්නයි. බෙහෙත් වලටයි ගියාම පිච්චියක්වත් ඉතුරු වෙන්නෙ නෑ රෙදි කෑල්ලක් ගන්නවත්. කොහොමත් අපේ ළමයින්ටත් ජීවිතේ අමාරු වෙන්නෙ නෑ. මිනිසුන්ගෙ ළමයි ඉස්කෝලෙ දාගන්න වගේ එඩ්‍රස් මාරු කර කර ඉන්න වෙන්නෙ නෑ. අපේ හාම්පුතාල ඒගොල්ලන් බලා ගනීවි හොඳට උගන්වාවි. මගේ අම්මල තාත්තල බැඳල හිටපු නැති හින්දා මට ඉස්කෝලෙදි හුඟක් කතන්දර කිවුව.දැන් ඉතින් මම බලාගෙන ඉන්නෙ අපේ අනෙක් නෑදැයින්ගේ වගේම යාළුවන්ගෙ මඟුල් ගෙවල් වලත් යන්න. වඳුරො, බූරුවො, රිලව්, උගුඩුවො වගේ අයගෙ. දැන් රෙජිස්ට්‍රාර් කන්තෝරු ඉස්සරහ අපේ අය පෝලිමේ ඉඳීවි විවාහ වෙන්න බලාගෙන.ඔයාට මතක ද ඒ දවස්වල තිබුණු ආරංචි. අපේ අය මිනිසුන් එක්ක දීග කන කතා. 2003 ජුනි මාසෙ ඉන්දියාවෙ කාන්යන් ගෝත්‍රයෙ තරුණියක් අපේ සහෝදරයෙක් එක්ක විවාහ වෙලා තිබුණා, දාහක් විතර සෙනඟක් ආවලු මඟුල් ගෙදර. 2007 දී දකුණු ඉන්දියාවෙ කෙනෙක් අපේ කෙනෙක් කසාද බැන්දලු හින්දු චාරිත්‍ර වාරිත්‍රවලට අනුව. 2009 දී කුඩා දරුවෙක් එයාගෙ දෙමවුපියො අපේ කෙනකුට බන්දල දීල. 2010 දී ඔස්ට්‍රේලියාවෙ ක්වීන්ස්ලන්තෙ මනුස්සයෙක් අපේ ලැබුඩෝ කුලයේ කෙනෙක් බැඳල. හැබැයි ඔයා සැක හිතන්න එපා මම නං හීනෙකින්වත් එහෙම දෙයක් කරන්න හිතල නැහැ.කොහොමත් අපේ ගම කතාවක් තියෙනවනෙ ගම දුවව නරියකුට බන්දල දීපු වගක්. ඒක නම් එච්චර හොඳ විවාහයක් නෙමෙයි. කවුරුත් දන්නවනෙ නරි ගැන. කොහොම වුණත් ඒ දුව දෙන්න වුණේ තාත්තා වෙච්ච පොරොන්දුවක් නිසා. ඒත් සමහර මිනිසුන්ගෙ බෑනල ගැන බැලුවහම ඒක එච්චර දුක්වෙන්න දෙයකුත් නෙමෙයිනෙ.දැන් ඉතින් කොහොමත් අපි දෙන්න බැඳලනෙ. මේක ආරංචි වෙච්ච මාධ්‍යවේදියෙක් දෙන්නෙක්, අපේ මඟුලට විරුද්ධව ලියාවි මේක මහ ‘බලු වැඩක්’ කියලා. කමක් නෑ. ඒ ගොල්ලන්ට ලිවීමේ නිදහස තියෙනවනෙ. ඔයා හිත් අමාරු කරන්න එපා, ඒත් මං පොඩි කාලෙ ලොකු මෝඩ වැඩක් කළාම අපේ අම්ම මෙහෙම කියල තියෙනව.” පුතේ මුළු ලෝකෙම නාඩගම් උඹෙන් ඉවරයි.”නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af13090112</link>
    <topic>මේ නගරය... නව රම්‍ය නගරයයි</topic>
    <author>දයා ඩී. ෆොන්සේකා</author>
    <content>ඒ කොළඹ නගරයේ තැනෙන මහල් නිවාස සංකීර්ණ විස්ස අතරින් එකකි. කොළඹ 13 සිරිල් සී. පෙරේරා මාවතේ තැනීගෙන යන මහල් එකොළහකින් සමන්විත මහල් නිවාසයේ උඩම තට්ටුවයි. අප එහි ඉහළට ම නැඟුණේ ඒ මහල් නිවාසයේ තත්ත්වය මෙන්ම කොළඹ තැනීගෙන යන අනෙකුත් මහල් නිවාස ද හොඳින් නැරැඹීම පිණිසය.අප මාධ්‍ය කණ්ඩායම සමඟ ආරක්ෂක ලේකම් ගෝඨාභය රාජපක්ෂ මහතා ද තැනීගෙන යන මහල් නිවාසයේ ඉහළටම නැඟ ගත්තේය.මහල් නිවාස නිරීක්ෂණය කරන ආරක්ෂක ලේකම් ගෝඨාභය රාජපක්ෂ මහතා.නාගරික සංවර්ධන අධිකාරියේ සභාපති නිමල් පෙරේරා මහතාද මෙහි සිටී.ළගදීම ජනතා අයිතියට පත්වීමට නියමිත දෙමටගොඩ මහල් නිවාසඑතැනට කොළඹ වරායේ අපූරු දර්ශනයත් තණකොළ වැවී තණකොළ කන්දක් මෙන් දිස්වන බ්ලුමැන්ඩල් කන්දත් හොඳට පෙනේ.“සිරිල් සී. පෙරේරා මාවතේ තැනෙන මේ මහල් නිවාසයේ නිවාස 366 ක් තියෙනවා. මේ නිවාස මේ අවට රේල් පාර අද්දර ගංඉවුරේ සිටින අර පැල්පත් වාසීන්ටයි. අපි මේ එක වැසියෙකුවත් පිටට යවන්නේ නැහැ. මේ අපිරිසුදු පරිසරයේ සිටින ජනතාව මේවගේ ලස්සන මහල් නිවාසවලට ගෙන ඒම මහින්ද චින්තන දෙවැනි අදියරේ ප්‍රතිඥාවක්.”ආරක්ෂක හා නගර සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා අපට කීය.“කොළඹ නගරයේ මේ වගේ අඩුම පහසුකම් ඇති ජනාවාස හෙවත් පැල්පත් හා මුඩුක්කු සහිත වතු 1500 ක් තිබෙනවා. පවුල් 68618 ක් ජීවත් වෙනවා. 2010 ඔක්තෝබර් මාසයේ මේ නිවාස ව්‍යාපෘතිය ආරම්භ කළේ මේ වැනි ජනතාවකගේ ජීවන තත්ත්වය උසස් කිරීමටයි.මේ වතු ජනතාව පදිංචිව සිටින ප්‍රදේශ රජයේ ඉඩම්. එහෙම නැත්නම් දුම්රිය මාර්ගයට වෙන්කර ඇති ඇළ මාර්ග ඉවුරු සඳහා වෙන්කර ඇති ඉඩම්. අපි ඔවුන් සඳහා මේ වන විට මෙවැනි මහල් නිවාස ව්‍යාපෘති 20 ක් දැනට ආරම්භ කොට තියෙනවා.දැනට දෙමටගොඩ මහල් නිවාස සංකීර්ණයේ වැඩ අවසන් වීගෙන යනවා. ඔක්තෝබර් මාසය වන විට එහි ඇති නිවාස 500 ම අපි ජනතා අයිතියට පත් කරනවා. ඒවා ලබා දෙන්නේ ඒ අවට පදිංචි පැල්පත් හා මුඩුක්කු නිවාසවල ඉන්නා අයටයි.මේ නිවාස ව්‍යාපෘති සියල්ල අවසන් වන විට එනම් 2015 අවසන් වන විට කොළඹ නගරය පැල්පත් වලින් තොර රම්‍ය නගරයක් කරන්නට පුළුවන්.”ගෝඨාභය රාජපක්ෂ මහතා තවදුරටත් කීය.මේ පැල්පත් හා මුඩුක්කු වාසී ජනතාව කොළඹ ජීවත්වන මුළු ජනගහණයෙන් 53% පමණ වන අතර කොළඹ පවතින මුඩුක්කු ඉඩම් ප්‍රමාණය කොළඹ ඉඩම් ප්‍රමාණයෙන් 10% ක් පමණ වන බව ගණන් බලා තිබේ.මේ වන විට මේ ව්‍යාපෘතිය මඟින් වැඩ බිම් 20 ක නිවාස ඒකක 14763 ක් ආරම්භ කර ඇත. මේ ව්‍යාපෘතිය යටතේ ඉදිරි වසර 5 තුළ දී නිවාස ඒකක 68610 ක් සාදා නිම කිරීමට යෝජිත බව අප සමඟ කීයේ නාගරික නිවාස අධිකාරියේ සභාපති නිමල් පෙරේරා මහතාය.මෙසේ තනාගෙන යන මේ නිවාස අංග සම්පූර්ණ නිවාසයන්ය. සෑම නිවසක්ම නිදන කාමර දෙකකින් විසිත්ත කාමරයකින් මුළුතැන්ගෙයකින් හා වැසිකිළියකින් යුක්තය. සෑම මහල් නිවාස සංකීර්ණයකටම විදුලි සෝපාන දෙකක් තිබේ. ඇත්තටම පැල්පත් හෝ මුඩුක්කුවක ජීවත්වූ පවුලකට මේවන් නිවසක් ලබාදීම ඔවුන්ගේ බලාපොරොත්තු ඕනෑවටත් වඩා ඉෂ්ට වීමකි.මේ නිවාස ඒකකයක් ඉඳිකිරීම සඳහා අවම වශයෙන් රුපියල් මිලියන 7 ක් පමණ වැය වන අතර මුළු ව්‍යාපෘතිය සඳහාම රුපියල් බිලියන 500 ක් පමණ වැය වන බව ද මෙහිදී ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා තවදුරටත් කීය.“මේ නිවාස ව්‍යාපෘතීන් නිසා පැල්පත්වල සිටි දරුවන්ට වඩා හොඳ යහපත් පරිසරයක් ලැබෙනවා. ඒ මඟින් ඔවුන්ට විශාල මානසික සුවයක් ද ලැබෙනවා. අනාගතයේ යහපත් දරුවන් රටට බිහිවීමට ද මේ මහල් නිවාස සංකීර්ණ ව්‍යාපෘති ඉවහල් වේවි. අපි මේ මහල් නිවාස පමණක් ඉඳිකර නවතින්නේ නැහැ. ඒවාට අවශ්‍ය කරන ක්‍රීඩා පිට්ටනි, විනෝද ක්‍රීඩා සඳහා අවශ්‍ය ස්ථාන සෞඛ්‍ය පහසුකම් සියල්ල ඉඳිවෙනවා. මහින්ද චින්තන දෙවැනි අදියර යටතේ අපට අවශ්‍ය ජනතාව සුඛිත මුදිත කිරීමයි. අපි මේ වන විට දෙමටගොඩ මහල් නිවාස සංකීර්ණය අවසන් අදියරෙහි ඉන්නේ. ළඟදීම ජනාධිපතිතුමා අතින් ඒ නිවාස පන්සීය පැල්පත්වාසීන්ට බාර දෙනවා.” ආරක්ෂක ලේකම්වරයා කීය.මේ වසර ඇතුළත ජනතාවට බාර දීමට නියමිත ව්‍යාපෘතීන් අතර නිවාස ඒකක 1152 කින් යුත් 54/66 වත්ත නිවාස ව්‍යාපෘතිය ද නිවාස ඒකක 120 කින් යුත් මයුරා පෙදෙස නිවාස ව්‍යාපෘතිය ද නිවාස ඒකක 64 කින් යුත් තාච්චි වත්ත නිවාස ව්‍යාපෘතිය හා නිවාස ඒකක 34 කින් යුත් 31 වත්ත ව්‍යාපෘතිය ද වෙයි.2014 වර්ෂය ඇතුළත පහත සඳහන් නිවාස ව්‍යාපෘතීන් ජනතාව අතට පත්කිරීමට නියමිතය.නිවාස ඒකක 216 කින් යුත්ත සාලමුල්ල ව්‍යාපෘතිය, ඒකක 1137 කින් යුත් හේනමුල්ල ව්‍යාපෘතිය, නිවාස ඒකක 768 කින් යුත් මාළිගාවත්ත ව්‍යාපෘතිය, නිවාස ඒකක 366 කින් යුත් සිරිල් සී. පෙරේරා මාවත නිවාස ව්‍යාපෘතිය, නිවාස ඒකක 546 කින් යුත් එදිරිසිංහ වත්ත ව්‍යාපෘතිය, නිවාස ඒකක 872 කින් යුත් ෆර්ගියුෂන් මාවත නිවාස ව්‍යාපෘතිය හා නිවාස 500 කින් යුත් අංගොඩ ප්‍රදේශයේ ඉදිවන නිවාස ව්‍යාපෘතිය ද වෙයි.මේ නිවාස ව්‍යාපෘති සියල්ල සම්පූර්ණ වූ පසුව කොළඹ නගරයේ සියලුම “වතු” සංස්කෘතීන් නිමා වන අතර කොළඹ නගරය සැලසුම් සහගත අලංකාර නගරයක් වනු ඇත.“මේ නිවාස ව්‍යාපෘතීන් ගේ විශේෂත්වය වන්නේ ඒවා මේ අවට ඉන්නා පැල්පත් හා මුඩුක්කු වාසීන්ටම ලැබීමයි. මුලින් සමහර අය මේ වැසියන් බය කළා. ඔවුන්ට තම නිවෙස් දමා අවිස්සාවේල්ල වැනි ප්‍රදේශවලට යන්නට වෙයි කියා. අප එහෙම කරන්නේ නැහැ. ඔවුන්ට දැන් තමන්ගේ සුපුරුදු රැකියාවල් වලට යන්න පුළුවන්. මෙය කොළඹ නගරයේ ආර්ථිකයට ද හොඳයි.”අප සමඟ මෙසේ කීවේ නාගරික සංවර්ධන අධිකාරියේ සභාපති නිමල් පෙරේරා ය.මේ ව්‍යාපෘතිය හඳුන්වන්නේ කොළඹ නාගරික පුනර්ජීවනය යනුවෙනි.ආරක්ෂක ලේකම් හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා සඳහන් කරන අයුරින් 2015 න් පසුව කොළඹ නගරය අලංකාර නගරයක් වනු ඇත. සියලු නගරවාසීන් ඉතා හොඳ නිවාසවල යහපත් ජීවන තත්ත්වයක් යටතේ ජීවත්වෙනු ඇත. නාගරික සංවර්ධනය එයයි. නාගරික පුනර්ජීවනය එයයි.දයා ඩී. ෆොන්සේකාඡායාරූප නාගරික සංවර්ධන අධිකාරියේ අනුග්‍රහයෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af13090113</link>
    <topic>මාපානාපු ඇල්ල මාපලාන ඇල්ල</topic>
    <author>අරුණි මුතුමලි</author>
    <content>දිය ඇල්ලකට අරක්ගත් දෙවිවරු ඉන්නවාය කීවොත් ඔබ පිළිගන්නවාද? ඇත්ත නැත්ත කුමක්වුවත් මාපලාන ඇල්ල බලන්න ගියොත් එහෙම කියන එකත් සාධාරණ ඇති කියලා හිතෙනවා. මොකද හරියටම ඇල්ල දෙපස අනිමිස ලෝචනයෙන් මෙන් සිටගෙන සිටින නුග ගස් දෙක නිසා. ඒ ගස්වල බලගතු තෙල් වර්ග ද ඇති බව සමහරුන් ගේ මතයයි.රිදියෙන් කළ දිගු හවඩියක් වගේ ඈතට පෙනෙන මේ මාපලාන ඇල්ල අපේ රටේ උසම දිය ඇලිඅතර හතර වැනි ස්ථානය උසුලනවා. සබරගමු පළාතේ උසම ඇල්ලත් එයයි.ඉතින් දෙවියොත් රකින එක අහන්නත් දෙයක්ද? අනෙක මේ ඇල්ල පටන් ගන්නේ සිරිපා කඳු මුදුනේ දකුණතමීටර් 1868ක් උසින් පිහිටි බෑන සමනල ගල හීන් ඇල්ල ඔයේ කොණ්ඩ ගල ස්ථානයේ දී.මහ ඝණ කැළෑව අස්සෙන් රිංගාවිත් ඊට පස්සේ පේරිය කන්දෙන් එන මාපලාන ඇල්ල තට්ටුතුනකට කඩා වැටිලා මස්කෙළිය ඔය ඔස්සේ සමන් වත්ත ප්‍රදේශයේදී කළු ගං කොමළියටඑකතු වෙනවා.සමහර වෙලාවට දේවාභරණ කිල්ලට අසුනොවී තියන්නත් අතීත රජ දරුවන් යොදාගෙන තිබු‍ණේ මේ ඇල්ල අසල ගල් පර්වත බවයි ගැමියන් කීවේ. ඒ නිසා දෙවියන් නුග ගස්වලට අරක්ගත්තාද කියාත් සැකයක් මතුවෙනවා.කොහොම වුණත් මාපලාන කියන නම මෙයට ලැබුණේ බණ්ඩාරගේවත්ත මාපා නැමැති ප්‍රාදේශීය නායකයා දිය කෙළියට යොදා ගත් ඇල්ල නිසා බවයි කියන්නේ. මාපා නාන ඇල්ල ක්‍රමයෙන් කටවහරෙන් මාපාලාන ඇල්ල බවට පත්වෙලාතිබෙනවා.රත්නපුරෙන් සිරිපා පාරේ ගිලී මලේ ට තරමක් නුදුරින් විශාල ගල්ගෙයක් පිහිටිගල්ගේ වංගුවත්, මාවවුලන් ලගින මාලෙනත් පසුකර ළිහිණි හෙළ පේන මානයේදී තමයිමාපාලාන ඇල්ල දිගු හවඩියක් වගේ දිසවෙන්නේ.කූඩැල්ලන් දෙතුන් දෙනකුගෙන් බේරී එතරම් ඝන නොවූ වන රොද මැද්දෙන් හෝ හඬ ඔස්සේ ඇල්ලට ළං වෙද්දි විඩාව කොහෙන් අතුරුදන් වුණාද කියා දැනුණේ නැහැ. කඩා හැලෙන ඇල්ලෙන් විසිවන දිය බිඳිතිදූවිල්ලක් මෙන් විත් අපේ සිතත් ගතත් සිසිල් කළා.තද වැසි කාලයට අප සිටි ගල්තලාව දක්වාම දිය පහර විසිරෙන බව අපට කීවේ මෙරට බිහිකළ පළමුවැනි දිය ඇලි සංවිධානයේ සභාපති අසිත ඉන්දික වීරවර්ධන මහත්මයා.මිනින්දෝරු දෙපාර්තමේන්තුවෙන් මේ අල්ලේ උස මැන තිබෙන්නේ 1995 වර්ෂයේදී.කොටස් තුනකට කඩා හැලෙන ඇල්ලේ මැද කොටස පමණක් අඩි 465ක් අස බව සොයා ගැනුණේ ඉන්පසුවයි. අපේ රටේ උසම දිය ඇල්ල වන බඹර කන්ද අඩි 790කුත් කුරුඳු ඔය අඩි 620කුත් දියලුම අඩි 560කුත් වෙමින් තමයි මාපාලාන ඇල්ල හතරවැනි ස්ථානයට පත් කරන්නේ.විශාල කළු ගල් කුට්ටි මතින් පරෙස්සමින් පා තබා දිය ඇල්ල ආසන්නයටම ගිය විට තිස්දෙනකුට පමණ ඉතා පහසුවෙන් සිටීමට හැකි පැතලි ගල් තලාවක් ඇල්ල පාමුල හමුවනවා.ප්‍රාදේශීය නායකයා දිය කෙළීමට මේ ඇල්ලම තෝරා ගත්තේ ඒ නිසා ද කියාත් වරෙක සිතුණේ එහි අපූර්ව ස්වාභාවික පිහිටීම නිසයි.ගුරුලු ආන ස්වාභාවික නාන තටාකය ද ඒ සිතිවිල්ල තවත් තිව්‍ර කළා.මේ දිය ඇල්ලේ විසිතුරු වචනයෙන් කියනවාට වඩා සිද්ධියකින් විසිතර කළොත් පැහදිලිවනවා නිසැකයි. අපේ රටේ දේවල් අගය නොකර රටරටවල ඇවිදින්න අපි හිතුවාට පිටරැටියන් අපේ රටේ ලස්සන හඳුනගෙන තිබෙනවා. එහෙම ආව සුද්දෙක් මේ ඇල්ල දිහා බලාගෙන එහිඅසිරියෙන් මත් වී නින්ද ගිහින් ගල් කුළු මත්තෙන් පහළට වැටිලා. හැබැයි රුක්දෙවියන් බලලාද මන්දා ගිලෙන්න කලින් කට්ටියක් දැකලා බේරගෙන තිබෙනවා.ඒ නිසාමවැඩිම බිලි සංඛ්‍යාවක් ගත් බෝපත් ඇල්ලේ ගනේට වැටෙන්නේ නැතිව මේ මාපාලාන ඇල්ලතවමත් නිකැලැල් නමක් ඉතිරි කරගෙන සිටිනවා.ගස් කොළන් ගැන විශාල දැනුමක් නැතත් වට පිට බලද්දී වෙනිවැල්ගැට, හාතාවාරිය, හොරවැනි ශාක ඉතා ‍පහසුවෙන් දකින්න පුළුවන්. ඊට අමතරව බදුල්ල, කොට සිඹුල,ලාවේනියා, කැලෑනිය, ගොණුකෑ වැල්, නෙලු, රහනෙලු, මා නුග, කලා නුග වැනි ඖෂධ වර්ග මෙන්ම මුගුණ, පෙළංග තෙලබෝ, සහ කට කෑලිය වැනි පැළැටි වර්ග ඇති නිසාහදිසියක දී ඔසු පැළ වර්ග 27ක් පමණ සොයා ගත හැකි ස්ථානයක් ලෙසයි මෙය හැඳින්වෙන්නේ. සබරගමු පළාතේ පුෂ්පය වන වෙසක් මල ඇතුළු මල් කැකුළු රැසකින් නෙතපිනවන්නත් මේ වන රොද සමත්.මේ වැනි ස්වාභාවික ස්ථානයකට ගැලපෙන අන්දමින් වැඩි සද්දක් බද්දක් නැතිවසිටියොත් මී මින්නන්, ඕළුමුවන්, ගෝනුන්, වැලි මුවන්, ඉත්තෑවන්, දඬුලේනුන්, රිලවුන් , වල් ඌරන්, හාවන් , දිය බල්ලන් වැනි සතුන් දැක ගන්න පුළුවන්.ශ්‍රී ලංකා ගිරා මලිත්තා, රන් මනන් කොට්ටෝරුවා ඇතුළු කුරුලු විශේෂ රැසක්දකින්නත් හැකි වන්නේ නිශ්ශබ්දව ඒ හඬට කන් දී සිටින්නෙකුට පමණයි. ලේ මාපිලන්,කුණකටුවා, කරවලා, හොරපොළ නයා, තෙලිස්සා, පොළඟා වැනි උරගයන් සිටින නිසා ඉතා හොඳසිහියෙන් හා විමසිල්ලෙන් කැ‍ළය ඇතුළත සිටිය යුතුයි.ඊටත් වඩා පරිස්සම් වියයුත්තේ අධික විෂ සහිත දිවි මකුවන් මේ දිය ඇල්ල ආශ්‍රිත කැළයේ ගැවසෙන නිසයි. දලඹු විශේෂ හා ගල් ආශ්‍රිතව වෙසෙන ගල් බෙල්ලන් ඇතුළු විවධ ජීවීන් රැසකගේ තෝතැන්නක් ලෙස මේ මාපලාන ඇල්ල අවට භූමිය අදත් පවතින්නේ පරිසර හිතකාමීන් යැයිසිතාගෙන රටේ සොබා සොඳුරු බව වනසන්නන්ගෙන් සැඟවී පවතින නිසා වාය යුතුයි. කගමුඅං කටුස්සා වැනි වඳ වී යාමේ තර්ජනයට දැඩිව ලක් වුණු සතුන් ද මෙහි ඉඳ හිට හෝදකින්නට ලැබෙන්නේ ඒ නොඉඳුල් බව නිසා විය යුතුයි.මේ දිය දහර කෙතරම් සුන්දර වුවත් වැඩිවේලා ජල ක්‍රීඩා කිරීමට නම් නුපුරුදු අයටඅපහසුයි. ඒ ඉතාම පිරිසුදු මෙන්ම බරින් ද වැඩි ජලය මේ දිය ඇල්ලේ අනන්‍යලක්ෂණයක් නිසයි. මේ හැම විස්තරයක්ම දැක සටහන් තබන මොහොතක් පාසා හිතට දැනුණේවිශාල බියක්. ඒ ඇල්ල බලන්නට විත් මිනිසුන් ඇල්ලට බිලිවේය කියා නම් නොවෙයි.මේඇල්ලත් සිති පිත් නැති මිනිසුන්ට බිලි වේදැයි සැකයෙන්. එහෙත් අපේ යුතුකම අපදකින වටින දේ ඔබට කීමයි. ඔබේ යුතුකම ඒ වටින දේ ඔබේ දරු මුනුපුරන්ට ද මෙලෙසින්ම දකින්නට විඳින්නට හැකිසේ රැක ගැනීම නොවේද?අරුණි මුතුමලිඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=af13090115</link>
    <topic>කට හඬ මිහිරි කරන ''ධූම"</topic>
    <author>ආචාර්ය පියසේන රතුවිතාන</author>
    <content>2013 වර්ෂයේ මේ වනවිට මාස 8 ක් ම ගෙවී ගොස් ඇත. තවත් මාස 4 ක් පමණ ඉදිරියට පවතී. ගෙවී ගිය කාලය දෙස ආපසු හැරී බැලීමක් කරතොත් ග්‍රහ යුද්ධ 18 ක් පසුකර ඇත. සැප්තැම්බර් 9 වැනිදා සිට දෙසැම්බර් 31 වැනිදා දක්වා වූ ඉදිරි මාස 4 තුළ විශ්වයේ තවත් ග්‍රහ යුද්ධ 6 ක් පෙන්නුම් කරයි.මිනිසුන් අතර පවත්නා යුද්ධ වලට වඩා ග්‍රහයන් අතර සිදුවන යුද්ධ වෙනස් ය. ග්‍රහ යුද්ධ නමින් හඳුන්වනු ලබන්නේ ග්‍රහයන් දෙදෙනකු එක ම අංශකයක් තුළ රවි ග්‍රහයාට ඍජු ව පෙළ ගැසීමයි. එසේ වන විට එක් ග්‍රහයකු විසින් හිරුගේ රාශ්මිය හෙවත් ආකර්ෂණය මුවා කරනු ලබයි. එවිට පහළින් සිටින ග්‍රහයාට හිරු ගේ ආලෝකය නොලැබී යයි. ඒ නිසා එම ග්‍රහයා දුර්වල වේ. යුද්ධයකින් පරාජිත වන ග්‍රහයකුගේ තත්ත්වයට පත් වේ.පරාජිත ග්‍රහයාට අයත් කාරක අයිතිය ඒ නිසා දුබලවෙයි. නිදසුනක් දක්වතොත් සැප්තැම්බර් මස 19 වැනි බදාදා අලුයම 2.23 ට සිකුරු හා සෙනසුරු එකම අංශකයක රවිට කෙළින් ගමන් කරයි. එවිට සෙනසුරු විසින් හිරු ගේ ආකර්ෂණය මුවා කරනු ලැබීම නිසා සිකුරුට සූර්යයාගේ ආලෝකය ඍජුවම නොලැබී යයි. ඒ නිසා ශනි - සිකුරු යුද්ධයෙන් සිකුරු පරාජිත වේ. සෙනසුරු ජය ගනී.කාන්තා පක්ෂයපරාජිත සිකුරුගේ කාරක අයිතිය ඒ නිසා දුබලවෙයි. සිකුරු කාන්තා පක්ෂය නියෝජනය කරන ග්‍රහයා ය. විවාහයට කාරක ග්‍රහයා ය. සෞන්දර්යයට අධිපතියා ය. ඒ නිසා එකී කාරක ගුණ සියල්ල අහෝසි වේ. ග්‍රහ යුද්ධයකින් පසු මාසයක් පමණ කාලයක් එහි ප්‍රතිඵල පෙන්නුම් කරයි.එසේ ම ඒ වනවිට සිකුරු දශාවක් හෝ අතුරු දශාවක් ගෙවමින් සිටින කෙනෙකුට සිකුරු විසින් පිරිනමනු ලබන යහපත නැතිව යයි. එසේ ම යම්කිසි ජන්මියකුගේ සිකුරුට අයත් රාශියක් දුර්වලවේ. ඒ අනුව හැම කෙනෙකුට ම යම් යම් පරාජිත වෙනසක් පෙන්නුම් කරයි. ග්‍රහලෝකයේ පෙම්වතිය සිකුරු බැවින් ආදරය දුබලවෙයි. විවාහයට පසු බෑම් හෝ බාධක ඇති කරයි. එසේ ම සැප්තැම්බර් 19 වැනිදා උපත ලබන දරුවකුට සිකුරු පරාජිත ග්‍රහයකු වීමේ ප්‍රතිඵලය නිසා ජීවිතයේ සුන්දර පැත්තකට හානි කරයි. විශ්ව කේන්ද්‍රයේ දී මේ සිකුරුට අයත් වන්නේ 2 වැනි සහ 7 වැනි රාශි දෙකයි.ජ්‍යොතිෂයේදී 2 වැන්න සහ 7 වැන්න මාරක රාශි දෙක වශයෙන් සැලැකේ. එහෙම වන්නේ 7 වැන්න වූ කලි ආයුෂ ගැන කියන 8 වැන්නෙන් 12 වැන්න වූ නිසා ය. එසේ ම 8 වැන්නෙන් අට වැන්න වූ තුන් වැන්නෙන් ද 12 වැන්න වන නිසා ය. ඒ අනුව යම් කෙනෙකුට සිකුරු මහ දශාවත් සිකුරුගේම අතුරු දශාවක් හෝ වෙනත් පාප රාශියකට අයත් ග්‍රහයකුගේ අතුරු දශාවකුත් වෙතොත් ඔහුට මාරක අවස්ථාවක් වන්නට බැරි කමක් නැත.සිකුරු විශ්ව කේන්ද්‍රයේ දී ස්ත්‍රීත්වය නියෝජනය කරනු ලබන ග්‍රහයා නිසා ප්‍රබල කාන්තාවකට හානිදායක අවස්ථාවක් විය හැකි ය. කාන්තා ආයතනයකට ද එවැනි අසීරු අවස්ථා පෙන්නුම් කරයි.මේ වර්ෂය තුළ පමණක් ග්‍රහ යුද්ධ 24 ක් පෙන්නුම් කරයි. එයින් 18 ක් ම ගෙවී ගියේ ය. ඉදිරියට තවත් ග්‍රහ යුද්ධ 6 ක් වේ. ඒ ග්‍රහ යුද්ධ හයෙන් 4 ක් ම සෙනසුරු විසින් ජයගනු ලබන ඒවා ය. බුද - සිකුරු විසින් පරාජිත වන ඒවා ය.සැප්තැම්බර් 19 වැනිදා ශනි - සිකුරු යුද්ධයකි. සෙනසුරුට ජය ලැබේ. යළි ඔක්තෝබර් 9 වැනිදා බුද ශනි ගැටුමකි. ඒ සටනින් ද සෙනසුරු ජය ලබයි‍. නැවත ඔක්තෝබර් 30 වැනිදා බුද ශනි ගැටුමකි. ඒ සටනින් ද බුද පැරැදෙයි. සෙනසුරුට ජයයි යළි නොවැම්බර් මස 10 වැනිදා සිකුරු හා ප්ලේටෝ අතර යුද්ධයකි. ඒ සටනින් ද සිකුරු පැරැදෙයි‍. නැවත නොවැම්බර් 26 වැනි දා බුද - ශනි අතර සටනකි. ඒ සටනින් ද බුද පැරැදෙයි. සෙනසුරු දිනයි. නැවත දෙසැම්බර් 31 වැනිදා බුද හා ප්ලේටෝ අතර යුද්ධයකි. ඒ සටනින් ද සිකුරු පැරැදෙයි. නැවත නොවැම්බර් 26 වැනිදා බුද - ශනි අතර සටනකි. ඒ සටනින් ද බුද පැරැදෙයි. සෙනසුරු දිනයි. නැවත දෙසැම්බර් 31 වැනිදා බුද හා ප්ලේටෝ අතර යුද්ධයකි. ඒ සටනින් ද බුද පැරැදෙයි.ළමා පරපුරමෙසේ බලන විට ඉදිරි මාස 4 තුළදී බුදත් සිකුරුත් දෙදෙනාම පරාජිත ග්‍රහයන්ගේ තත්ත්වයට පත්වෙයි. ඒ නිසා බුදට හා සිකුරුට අයත් කාරක ගුණයට හානි පැමිණේ. සිකුරුට අයත් කාරක ගුණය ගැන යට සඳහන් විය. බුද ගේ කාරක අයිතිය අධ්‍යාපනයයි ඉගෙනීමයි. නැතොත් ළමා පරපු‍රයි විශ්ව කේන්ද්‍රයේදී අධ්‍යාපන ක්ෂේත්‍රයට බුද ගේ පාලනයට යටත් හෙයින් අධ්‍යාපන ආයතන වන පාසල, විශ්වවිද්‍යාල යන ආයතනවලට අයහපත් තත්ත්වයක් පෙන්වයි.රටක් පාලනය කරනු ලබන්නේ රජය විසින් වුවත්, සමාජය, පරිසරය හෙවත් පොදුවේ ලෝකයම පාලනය කරනු ලබන්නේ ග්‍රහයන් විසිනි. එහෙයින් නිරතුරුව ම විශ්වයේ ග්‍රහ ගමන ගැන අවධානය යොමු කළ යුතුය. ඒ වූ කලි සාමාන්‍ය ඇසකට නොපෙනෙන එකකි. ජ්‍යොතිෂ ඇසට පමණක් පෙනෙන එකකි.විටින් විට රටක් තුළ මතුවන කුණාටු, නායයාම්, ගංවතුර හෝ වෙනත් විපර්යාසයකට නිරතුරුව ග්‍රහ සටන ප්‍රමුඛ වෙයි. ඉර - සඳ ප්‍රමුඛ ග්‍රහ මඬුල්ලේ ගමන පොදුවේ හැම රටකටම පුද්ගලයකුට ම බලපෑම් කරයි. ජ්‍යොතිෂයේදී මේෂ, වෘෂභ, මිථුන යන නම්වලින් හඳුන්වනු ලබන දෙය තාරකා විද්‍යාවේදී ‘තාරකා’ වශයෙන් හඳුන්වනු ලබයි. රාත්‍රි ආකාශය නරඹන කෙනෙකුට තාරකා අසූ අටක් දැකිය හැකි බව විද්‍යාඥයෝ කියති. එහෙත් පෘථිවියට ඍජු බලපෑම් කරනු ලබන්නේ තාරකා 12 ක් පමණ බවත් කියති. අප ලග්න 12 ක් වශයෙන් නම් කරන්නේ එයයි.උච්ච බලයමේ හැම ග්‍රහයකුට ම එක්තරා රශ්මි කදම්බයක් වෙයි. මිනිස් ජීවිතය මෙම රශ්මි සමූහය විසින් පාලනය කරනු ලබයි. එයට අමතරව එක් එක් ග්‍රහයා විශ්වය තුළ සැරි සරන විට එම ග්‍රහයාගේ ශක්තිය වෙනස් වන අවස්ථාවේ. ග්‍රහයකුගේ උච්ච ‍බලය ස්වක්ෂේත්‍ර ‍බලය, නීචය ආදී වශයෙන් හඳුන්වනු ලබන්නේත් එම ග්‍රහ ශක්තිය වෙනස් වන අන්දම ය.සාමාන්‍ය ජ්‍යොතිෂයේ දී අපේ අවධානයට යොමු වන්නේ ග්‍රහයන් 9 දෙනෙකු පමණයි. පරාශර ඉසිමත ය අනුව එම ගනයේ දශාවක් හිමි ග්‍රහයන් සේ සළකති. එහෙත් ජ්‍යොතිෂයේ දී ග්‍රහයන්ට සම්බන්ධ උපග්‍රහයන්, උපොප ග්‍රහයන් වශයෙන් ද ග්‍රහයන් පිළිබඳව සඳහන් වේ. ධූම, පාත පරිධි, ඉන්ද්‍රචාප යන එම ග්‍රහයන් ය. ප්‍රධාන ග්‍රහයන් 9 දෙනාගේ පුතුන් වශයෙන් උප ග්‍රහයන් 9 දෙනෙකු ගැන ද පත පොතේ සඳහන් වේ. ඒ මෙසේ ය‍.1. රවි ගෙන් උපන් - කාල2. සඳුගෙන් උපන් - ධූම3. කුජගෙන් උපන් - පරිවේශ4. බුදගෙන් උපන් - අර්ධ ප්‍රහරණ5. ගුරුගෙන් උපන් - යමකණ්ඨ6‍. සිකුරුගෙන් උපන් - ව්‍යතිපාත7. ශනි ගෙන් උපන් - මාන්දි8. රාහුගෙන් උපන් - ඉන්ද්‍රචාප9. කේතු ගෙන් උපන් - උපකේතුපරිදි යනු පරිවේශහටම පර්යාය නාමයකි. එම ග්‍රහයන් සොයා ගන්නා ආකාරය ද පැරැණි ගුරු අත්පොත් හි දක්නා ලැබේ.1. රවි ගේ ස්ඵුටයට අංශක 135 ක් එකතු කළ විට ධූම ලැබේ.2. අංශක 360 න් ධුමගේ අංශක ගණන අඩු කළ විට ව්‍යතිපාත ලැබේ‍.3. එයට අංශක 180 ක් එකතු කළ විට පරිධි ලැබේ.4. පරිධිගේ අංශක ගණනකින් 360 ක් අඩු කළ විට ඉන්ද්‍රචාප ලැබේ.5. ඉන්ද්‍රචාපට අංශක 17 ක් එකතු කළ විට උප කේතු ලැබේ.රවි සඳු හෝ ස්ඵුටය සමඟ රාහු කේතු ධුම පරිවේශ ඉන්ද්‍රචාප යන උපග්‍රහයකු සංයෝග වූ විට ඉමහත් කටුක සිදුවීම්වලට ඉඩ ඇත. එහෙයින් යමකුගේ කේන්ද්‍ර සටහනට ප්‍රධාන ග්‍රහයන් 9 දෙනාට අමතරව යට සඳහන් කරන ලද උප ග්‍රහයන් ද ඔවුන්ට අයත් රාශි තුළ පිහිටුවන්නේ නම් වඩාත් නිරවුල් ප්‍රතිඵල කිව හැකි ය‍. ලෝක ස්වභාවය විවරණය කිරීමේ දී ලෝකායන කේන්ද්‍රයට එම උපග්‍රහයන් ඇතුළත් කර ගත් විට සොබා දහමේ යම් යම් සිදුවීම් හෙළිදරව් කරගත හැකි ය.ජ්‍යොතිෂය එක තැන ම පල් වන ජලාශයක් බඳු වී ඇත්තේ වඩ වඩාත් ගැඹුරින් කරුණු සළකා බැලීමට එම උප ග්‍රහයන් ගැන නොසලකා හැර තිබීම නිසා ය. ඵල දීපිකාවේ 25 වන ශ්ලෝකයට අනුව මෙසේ දැක්වේ.“සතව දොළොස - ඒවායේ අධිපතින්, ධුමාදී ග්‍රහයන් සමඟින් සංයෝග විණි නම් එකී භාවයන් සිය විනාශය අත්කර ගනී.”ධුම ලග්නයේ වූ විට ජන්මියා ක්‍රෝධ දුෂ්ට කලහකාරී සිතුවිලි සහිත කෙනෙකි. එහෙත් පැහැදිලි දෘෂ්ටියකින් යුතුව යමක් දෙස බැලීමෙන් ඕනෑම කාරණයක් බැරෑරුම් ලෙස සිතා ගැනීමේ ශක්තිය ලැබේ.ධුම දෙවැන්නේ නම් ධනවතෙකි. තමාට ආර්ථික අමාරුකමක් වේ දැයි නිතර අවධානයෙන් යුතුව කටයුතු කරයි. එහෙත් රෝගාබාධ සහිත ය. පුරුෂ ශක්තිය හීනය. බුද්ධිය තියුණු නැත.‍මිහිරි කටහඬඑම ධුම තුන් වැන්නේ නම් ධෛර්යය සම්පන්න කෙනෙකි. මිහිරි කටහඬක් වෙයි. උදාර සිතිවිලි සහිත දැහැමි කෙනෙකි. එම ධුම යහපත් නැත. නිරතුරු ශෝක ජනක සිතුවිලි සහිත ය. සිය බිරිය සැමියා අතහැර යා හැකි ය. එහෙත් ශාස්ත්‍රිය කටයුතුවල නිරත වෙයි.ධුම පස්වැන්නේ නම් දිළිඳු වේ. මිතුරන් නැත. කෑදර ය. දරු ඵල අඩු ය‍. එම ධුම හය වැන්නේ නම් දැඩි ලෙස කෝප වෙයි. සතුරන් මැඩීමෙහි ශක්තිය වේ. රාගාධික නිසා විවාහ ජීවිතය අවුල් කර ගනී. ධුම අටවැන්නේ සිටියත් එසේ ය.ධුම නව වැන්නේ නම් පොහොසතෙකි‍. ගරු බුහුමන් ලබන්නෙකි. දරුවන් නිසා සතුටු වෙයි. දහවැන්නේ නම් කීර්තිමත් ය. නැණවත් ය. එකොළොස් වැන්නේ නම් කලාකාමියෙකි. දොළොස් වැන්නේ නම් සූදුවට නැඹුරු ය. කපටි ය. කාමුකය.මේ ආදී වශයෙන් පරිවේශ, ඉන්ද්‍රචාප වැනි ග්‍රහයන්ගේ පිහිටීම අනුවත් විවිධ අත්දැකීම්වලට මුහුණ පෑමේ නැඹුරුවක් වේ.පූර්ව නිගමනරටක විය හැකි කාලගුණික විපර්යාසයන් සඳහා අපේ ජීවිතයට බලපෑම් නොකරන ග්‍රහයෝ ප්‍රමුඛ වෙති. ඒ නිසා ලෝකායන කේන්ද්‍ර විග්‍රහ කිරීමේදී ක්ෂිතිජයේ ඈතක සිටින ග්‍රහයන්ගේ බලපෑම් ද ප්‍රමුඛවෙයි. ඒ පිළිබඳ පූර්ව නිගමනයකට බැසිය හැකි ජ්‍යොතිෂ පර්යේෂණායතනයක් අපට නැත. ජ්‍යොතිෂය අපෙන් ණයට ගත් ඇමෙරිකාවේ ඊස්ටන් නගරයේ වෙයි. එම ජ්‍යොතිෂ පර්යේෂණ ආයතනය මගින් මේ වනවිට ක්‍රි.ව. 2000 දක්වා ග්‍රහ ගමන් හා ග්‍රහයන්ගේ ස්ඵුට ගණන් ද ග්‍රන්ථාරූඨ කර වෙළෙඳ පළේ වෙයි.දරුණු කුණාටු, නායයාම් හා සුනාමි වැනි බිහිසුණු කැලඹීම්වලට පෘථිවියට ඈතින් සිටින ග්‍රහයන්ගේ බලපෑම් ද මුල්වේ. ග්‍රහ සංයෝග, දේශගුණික විපර්යාසයන් සඳහා ඍජුව ම හේතු වෙයි. පාප ග්‍රහයන් සේ සම්මත ග්‍රහයන් කීප දෙනෙකුගේ සංයෝග වූ හැම අවස්ථාවකම සොබා දහම කුපිත වෙයි.සොබා දහම කුපිත වන්නේ ආචාර ධර්මවලින් විය හැකි ය. නොමනා තීරණ ගැනීම්, රහස්‍ය අපචාර හැසිරීම් නිසා මිනිසා සුනඛ හැසිරීම්වලට පෙළඹේ. හෙවත් තිරස්චීන ඇගැයීම් වැඩි වේ.ආචාර්ය පියසේන රතුවිතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=as1309011</link>
    <topic>පන් පැදුරට පණ දෙන්නට හදන රන්මිණි‍ෙක් මැණිකේලා</topic>
    <author>ඉනෝකා සමරවික්‍රම</author>
    <content>පන් පැදුරට පණ දෙන්නට හදන රන්මිණි‍ෙක් මැණිකේලාඅතීතයේ ඕනෑම ගැමි ලියකට පන් පැදුරක් වියා ගැනීමට, ඇතුල්පොතක් වියා ගැනීමට හැකියාව තිබුණා සේම එකල වගුරු බිම්වල මෙන් ම පාළුවට ඇරුණ වෙල් යායවල ද ඕනෑ තරම් පන් වර්ග තිබිණි. පැදුරක් එතරම් මිලක් නොවුව ද අද නම් රටා පැදුරක මිල රුපියල් තුන්දාහ ඉක්මවන්නේ ය. එමෙන් ම පන් විවීමේ දක්ෂතා ඇත්තෝ නැත්තෝ මෙන් ම ඉස්සර මෙන් පන් වර්ග ද අද නැත. කාලයත් සමඟ පන් කර්මාන්තය වියැකී ගිය ද ඉඳහිට අහම්බෙන් මෙන් ඈත පිටිසර ගම්වල නම් පැදුරු වියන්නියෝ හමුවෙති. කලක් පවුල් කිහිපයක් ම පන් විවීමේ නියැළුණු මිල්ලනිය රන්මිණික ගමේ අද පන් වියන්නියන් සිටින්නේ අතේ ඇඟිලි සංඛ්‍යාවටත් අඩ‍ු ප්‍රමාණයකි.“මට මතකයි මමයි නංගියි මල්ලියි පුංචි කාලේ අ‍පි රෑට පාඩම් කරන තුරු අම්මා කුප්පි ලාම්පුව පත්තු කරගෙන පන් වියනවා. ඊටත් කාලෙකට පස්සේ මං සාමාන්‍ය පෙළ උසස් පෙළ විභාගයට ලියන කාලෙත් අම්මා කුප්පි ලාම්පුව තියාගෙන පන්වියනවා. අම්මයි තාත්තයි අපි වෙනුවෙන් වෙන මහන්සිය දැක්කම කොහොම හරි ඉගෙන ගන්න ඕනය කියන උනන්දුව මට තිබුණා. මම කැම්පස් ගියා. ඒ කාලෙ වෙන විටත් අම්මා පැදුරු වියනවා. මං උපාධිය ලබා ගත්තා.අම්මා විවිධ මෝස්තරයේ රටා පැදුරු විව්වා. ඒ වගේ පුංචි පර්ස්, හැන්ඩ් බෑග් ආදිය හැදුවා. මං මේවත් අරගෙන කඩවලට ගියා. එක කඩේකින් මගෙන් ඇහුවා උපාධියකුත් තියාගෙන පැදුරු වියන්න පටන් ගත්ත ද කියලා. ඊටත් කාලෙකට පස්සේ මං රජයේ රැකියාවකට ගියා. අම්මා පැදුරු වියන එක අත්හැරියේ නැහැ.මල්ලියි නංගියි මටත් වඩා හොඳට පැදුරු වියන්න දන්නවා. හොඳටම පැදුරු වියන්න දන්නේ මල්ලී. තාත්තා කුඹුරු ගොවිතැන්වලට අමතරව පන් විලක් කරනවා. ඒ විලේ පන් අපට විතරයි. දැන් මේ ගමේ ඉස්සර වගේ පන් වියන්න දන්න අය නැහැ. ඒත් අපේ අම්මා තාමත් හොඳට රටා දාලා පැදුරු වියන්න දන්නවා.”සරෝජනී පවසන්නේ අම්මා ගැන ආඩම්බරයෙනි. සරෝජනී කියන ඇගේ මව මිල්ලනිය දකුණ රන්මිණික ගමේ පදිංචි බී. ජයවතීය. වයස අවුරුදු පනස් නවයක් වන ඇය හස්ත කර්මාන්ත සම්මානයෙන් පිදුම් ලැබූ රටා පැදුරු වියන්නියකි.අතීතයේ සෑම ගෙදරකම පැදුරු තිබිණි. ඒවා බොහෝ විට වියමන් වූයේ ගෙදර කාන්තා‍වගේ දෑතිනි. එහෙත් අද අපේ රටේ පැදුරු වියන්න දන්නියෝ එතරම්ම නැත. ඇතැමෙක් මෙය පහත් තත්ත්වයේ ලා සලකති.  තුංහිරියා පන් තුනට ඉරාපන්ගල්ලැහැ නං පන් මැදලා වියාපන්බොරු පන් නං පන් තලලා වියාපන්මේ තුන අරගන් පැදුර පුරාපන්අද තුන්හිරියා හෝ බො‍රුපන් එතරම් දකින්ට නැති වුව ද ගල්ලැහැ පන් නම් තවමත් ගම්වල පුරන් කුඹුරුවල වැවී තිබෙනු දැකීමට පුළුවන. ඇතැමෙක් වැටකෙයිවලින් ද පැදුරු විවීම කළහ. පැදුර පමණක් නොව පන් මලු, වට්ටි පෙට්ටි ඇතුළුපත් ආදිය ද අතීත ගම ගෙවල්වල පන්වලින් සැකසී තිබිණි. බොහෝ විට මුළුතැන්ගෙයි පිසෙන බත් තුනී කිරීමට යොදා ගැනුණේ ද පන්වලින් වියන ලද ඇතුල්පත් ය. එමෙන් ම වී වේළීමට මාගල තිබිණි. අද නම් මේ කිසිවක් බොහෝ නිවෙස්වල දැකිය නොහැකි වුව ද තවමත් පන් පැදුර හා පන් ආශ්‍රිත නිෂ්පාදනවලට නම් ඉල්ලුමක් තිබේ. කෙසේ වෙතත් ජයවතී හා ඇගේ සැමියා පියසේන තවමත් පන් කර්මාන්තයේ නියැළේ.“මම පැදුරු වියන්න ඉගෙන ගත්තේ මගේ අම්මාගෙන්. අපේ පරම්පරාවෙ අය පැදුරු විවීම තමයි කළේ. මම ඉස්කෝලේ සාමාන්‍ය පෙළ දක්වා ඉගෙන ගත්තා. මට මතකයි මගෙ අම්මා කුප්පි ලාම්පුව තියාගෙන රෑ තිස්සේ පැදුරු වියනවා. අම්මා සමහර වෙලාවට පැදුර පුරලා තියලා ගෙයි වෙනත් වැඩකට නැගිටලා ගියාම මම වාඩිවෙලා එතැන ඉදලා පැදුර වියනවා.එහෙම කරලා තමයි මම පැදුරු වියන්න ඉගෙන ගත්තේ. දරුවෝ පුංචි කාලේ එයාලගෙ අධ්‍යාපන කටයුතුවලට මං පැදුරු වියපු එක ලොකු සහනයක් වුණා. ඒ කාලේ නම් පැදුරක් එච්චර මිල නැහැ. නමුත් දැන්නම් ගල්ලැහැ රටා දැමූ පැදුරක් රුපියල් තුන් දාහක් විතර වෙනවා” ජයවතී පවසන්නීය.මීට කලකට පෙර මිල්ලනිය හා ඒ අවට ගම්මානවල වගුරු බිම් ආශ්‍රිතව ඕනෑතරම් පන් තිබිණි. එහෙත් අද එක්කෙනෙකු දෙන්නෙකු වගා කරන පන් හැරෙන්නට එදා තිබූ තෙත් බිම්වල අද පන් දැකිය නොහැකි ය.“පැදුරුවලට වට්ටි පෙට්ටිවලට හොඳ ඉල්ලුමක් තිබුණත් ඒවා සකසන්න අවශ්‍ය පන් අපිට තිබුණේ නැහැ. අපි පන් ගෙනාවේ සල්ලිවලට. ඒත් මීට අවුරුදු දෙක තුනකට කලින් අපිට ශිල්ප සභාවෙන් පන් වගා කරන්න පන් මුල් ලබාදුන්නා. ඒ ටික තමයි අපි මේ වගා කරගෙන රැකගෙන එන්නේ. සාමාන්‍යයෙන් ඒ වැවෙන පන් අපේ නිෂ්පාදන කිරීමට සෑහෙනවා.ශිල්ප සභාවෙන් ලබාදුන් පන්මුල් ඔවුහු කුඹුරුයාය හා ඕවිට අද්දර තෙත් බිමක වගා ක‍ළහ. පන් වවන්න ද එක්තරා ක්‍රමවේදයක් ඇත. එය හොඳින් ම දන්නේ පියසේන ය.“පන්වවන්න නිකම්ම බැහැ. එක වටයක පන් කැපුවට පස්සේ පන් විල පුච්චන්න ඕනෑ. එතකොට තමයි නැවත ටික දවසකින් ඒ පිච්චිච්ච තැන්වලින් පුපුරලා පන් ඇදෙන්නේ. පුච්චන්න බැරි වුණොත් නම් පන් වවාගැනිල්ල බොරු. යාන්තම් ඇදීගෙන එන විට රබර් පෝර දානවා. සාමාන්‍යයෙන් මාස දෙක හමාරක් තුනක් යද්දී පන් කපන්න පුළුවන්. අවුරුද්දට තුන් හතර සැරයක් විතර අපි පන් කපනවා” පියෝනිස් පවසන්නේ ය.ඔහු කපාගෙන එනු ලබන පන් ජයවතී විසින් අව්වේ දා වියළා ගනු ලැබේ. බාගෙට වියළුණ විට පන් ගහේ ශක්තිය හීන වී යයි. එවිට ඒ පන්වලින් සදන පැදුරු ආදිය බොහෝ කල් පාවිච්චි කිරීමට නොහැකි ය. හොදින් වියලා ගත් පන් ගස් සායම් දැමීම ද සිදු කරන්නේ ඔවුන් විසින් ම ය. සායම් දැමූ වතුර මුට්ටියක් හොඳින් රත්කර ඊට පන් දමා තම්බා ගනු ලැබේ. මෙසේ තම්බා ගනු ලබන පන් මද පවනේ හොඳින් වේලාගනු ලැබේ. ඉන් පසුවය පන් විවීම ආරම්භ කරනු ලබන්නේ.ඩබ්. එම්. ජයවතී හා ටී. ඉන්ද්‍රානි මැෂින් පැදුරු විවීමට ජයවතීගේ නිවෙසට පැමි‍ෙණති. සහායිකාවන් දෙදෙනා වියන පැදුරුවලින් ජයවතී වෙනත් අපූරු නිමැවුම් කරන්නීය‍. ඇය ඒ සඳහා පුහුණුව ලැබුවේ ශිල්ප සභාවෙන් හා සමෘද්ධි වැඩසටහන් හරහා ය.“නවීන මෝස්තර අනුව අත්බෑග්, පර්ස් ෆයිල් බෑග් ආදිය වියන්න අපට සමෘද්ධියෙන් පුහුණුව ලබාදුන්නා. ඒ අනුව තමයි මම බෑග් හදන්න පුරුදු වුණේ.‍ මුලදී නම් අපට මේ අලුත් දේවලට හුර‍ැවෙන්න අමාරු ‍වුණා. ඒත් එදා පුහුණුව ලබපු අයගෙන් අද මම විතරයි ඒකටයුත්ත කරගෙන යන්නේ.”ජයවතී ධෛර්යය සම්පන්නය. එනිසා ම ඇය පන් ආශ්‍රිත නිර්මාණ කිරීමෙන් කිහිප වරක් ම සම්මානයෙන් පිදුම් ලැබුවා ය.මාව ප්‍රදර්ශන ආදියට යොමු කිරීමට හුඟක් ම අත දුන්නේ හස්ත කර්මාන්ත ආයතනයේ රංජනී සුරවීර මිස්. ඊට අමතරව ශිල්ප සභාවේ චන්ද්‍ර ගුප්ත සර්ගෙනුත් අපට සහාය ලැබුණා. ඔවුන් තමයි අපට අලුත් දේවල් ගැන හැම විටම කියලා දුන්නේ.මම මුලින් නම් පැදුරු විව්වට ප්‍රදර්ශනවලට ඉදිරිපත් කළේ නැහැ. දැන් නම් අපි ශිල්ප සභාවේ ප්‍රදර්ශන වලට දැයට කිරුළ ප්‍රදර්ශන සඳහාත් අපේ නිර්මාණ ඉදිරිපත් කරනවා.”දෙදහස් නවය වසරේදී හස්ත කර්මාන්ත දීප ව්‍යාප්ත තරගයේදී කෙඳි හා පත්‍ර ආශ්‍රිත නිර්මාණ අංශයෙන් ජයවතීට රජත සම්මානය හිමි වූවාය.දෙදහස් දොළහේ දී බස්නාහිර පළාතේ පේෂ කර්මාන්ත ප්‍රදර්ශනයේදී පැදුරු අංශයෙන් ප්‍රථම ස්ථානය හිමි වූවා ය. රජත සම්මානය ලද අවස්ථාවේදී ඇයට තවත් ජයග්‍රාහක ජයග්‍රාහිකාවන් පිරිසක් සමඟ ඉන්දීය සංචාරයක යෙදීමටත් එරට හස්තකර්මාන්ත පිළිබඳව දැකබලා ගැනීමටත් අවස්ථාව ලැබිණි.ජයවතී වයසට යමින් සිටිය ද ඇයට තවමත් පා වියමන් පැදුරක් පුරන්නට එතරම් වෙලාවක් යන්නේ නැත. අඩි තුනක් පළල අඩි හයක් දිග පැදුරක් ඇය සතියකින් පමණ වියා හමාර කරන්නීය.කලකට පෙර ජයවතී පමණක් නොව ඇගේ දියණියන් දෙදෙනා ද පුතු ද පන් කර්මාන්තයේ නියැළුණේ ය. එහෙත් අද ඒ කර්මාන්තයේ නියැළෙන්නේ ජයවතී පමණි. දියණියන් හා පුතු දැන් රැකියාවල නියුක්ත නිසා ඔවුන්ගේ සහාය ජයවතීට ලැබෙන්නේ නැත. එහෙත් එදා සිටම ඇයට තම සැමියාගේ සහාය උපරිමයෙන් ලැබේ.‍තමන්ට ම කියා පන් විලක් නොතිබුණ කාලයේ ඔවුන් පන් මිලට ගත්තේ ය. එහෙත් අද ඔවුන්ට ම කියා පන් විලක් ඇත්තේ ය. ඒ නිසා පැදුරු කර්මාන්තය හා ඒ ආශ්‍රිත නිර්මාණ කරගෙන යාමට ඔවුන්ට තවමත් අවස්ථාවක් තිබේ‍.කලකට පෙර මිල්ලනිය හා ඒ අවට රන්මිණික ගම්මානයේ ම පැදුරු හා පන් කර්මාන්තයේ යෙදී සිටි පවුල් කිහිපයක් ම සිටියේ ය. එහෙත් අද ඒ පළාතටම සිටින්නේ ජයවතී පමණය. ඉදින් ජයවතීත් සමඟම මෙලෙස බොහෝම ජයට කෙරුණ පන් කර්මාන්තය ද මිල්ලනිය රන්මිණික ගම්මානයෙන් නැත්තටම නැතිවී යාවිද?ඉනෝකා සමරවික්‍රමඡායාරූප -විමල් කරුණාතිලක‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=as1309012</link>
    <topic>නිම්වළල්ල</topic>
    <author/>
    <content>නිම්වළල්ලඩයනා කුමරියගේ අවසන් දෙවසර හා පකිස්තානු ජාතික ශල්‍ය වෛද්‍යවරයකු වූ දොස්තර හස්නට් ඛාන් සමඟ වූ ඇයගේ ප්‍රේම සම්බන්ධය අළලා නිෂ්පාදනය කර ඇති චිත්‍රපටිය සැප්තැම්බර් මස 20 දින තිරගත වීමට නියමිතය.මේ චිත්‍රපටියේ ඩයනා කුමරියගේ චරිතය නිරූපණය කරනු ලබන්නේ දෙවරක් ම ඔස්කාර් සම්මාන සඳහා නම් කරනු ලැබු සුරූපී නිළි නෙයෝමි වොට්ස්ය. දොස්තර ඛාන්ගේ චරිතය රඟපාන්නේ “ලොස්ට්” හා “ද ඉංගිලිෂ් පේෂන්ට්” හි රඟපෑ නවීන් ඇන්ඩෲස් ය.“ඩයනාගේ චරිතය නිරූපණය කිරීමේදී මට හරියට තැති ගැනීමකට හා බයකට මුහුණ දුන්නේ ඇගේ භාෂා උච්චාරණය කිරීම වෙනස් නිසයි. ඇය වංශකාර පවුලකින් පැවතෙන නිසා ඇගේ උච්චාරණය හරි ගැඹුරුයි, ගෞරවනීයයි. ඒ වගේම ඇගේ මුහුණේ පහළ කොටස කථාබහ කරන විට සෙලවීමක් සිදුවුණේ නෑ. ඒ වගේම ඇගේ මුහුණේ හැඩය ගැනීම සඳහා කට ඇතුළේ කොක්ටේල් කූරක් රඳවා ගැනීමට සිදුවුණා” යැයි නෙයෝමි පැවසුවාය.ඩයනා කථා කරන විට මුහුණ දකුණු අත පැත්තට හැරවූවා. එහෙත් නෙයොමි කථා කරන විට මුහුණ හැරවුණේ වම් පැත්තටයි. එම වෙනස කෙරේ ද ඇයගේ විශේෂ අවධානය යොමු වුණේ “මට නෙයොමි වීමට වඩා ඩයනා වීම තිබු ආශාව නිසා” යි කීවාය.කොක්ටේල් කූර මුව තුළ රුවාගෙන කථා කරන විට ඇයගේ මුහුණ ඩයනාගේ මෙන් දකුණතට හැරවෙන ලෙස පුහුණු කර ගැනීමට සති දෙකක පමණ කාලයක් ඇය ගත කළ බව ද පැවසුවාය.ඩයනා කුමරියගේ චරිතය රඟපෑමේදී ඇය ඉතාම පරිස්සම් වූයේ 1996 පැනොරාමා වැඩසටහනේ මාටින් බෂිර් සමඟ පැවැත්වූ සාකච්ඡාව තිරගත කරනු ලැබූ අවස්ථාවේදීයි.“ඒ සාකච්ඡාව ඉතාම හොඳින් අධ්‍යයනය කළා. මගේ කොම්පියුටරයේ එම කොටස අඩංගු කරගෙන ඒ අනුව ඇය හිස හරවන ආකාරය මුහුණේ ඇතිවන ඉරියව්, ඇගේ ‍කොණ්ඩය පවතින ආකාරය හොඳින් අධ්‍යයනය කළා. ඇය ඉතාම ජනප්‍රිය කෙනෙක්. ඇයගේ සෑම ඉරියව්වක්ම හැමෝම දැන සිටි නිසා මම හරිම පරිස්සම් වුණා” යි නෙයෝමි පැවසුවාය.එහෙත් ඩයනා කුමරියගේ පැරණි පෙම්වතා වූ දොස්තර හස්නට් ඛාන් මෙම චිත්‍රපටිය දැඩි විවේචනයකට ලක් කළේය. “මේ චිත්‍රපටියට අඩංගු හැම දෙයක්ම සම්පූර්ණයෙන්ම අසත්‍යයි” යනුවෙන් පැවසු හෙතෙම “මම මේ චිත්‍රපටිය කිසි දිනක නැරැඹීමට යන්නේ නෑ” යි ද කීවේය.මෙම චිත්‍රපටිය පසුබිම් වී ඇත්තේ ඕපදූප මත බව පවසන හෙතෙම “ඩයනාගේ මිතුරියන් අපගේ සම්බන්ධය ගැන කියන ලද දේවල් මත කථාව ගොඩනඟා තිබෙනවා. අපගේ සම්බන්ධය ගැන ඒ අයවත් මගේ නැදෑ හිතමිතුරන්වත් හරියට දන්නේ නෑ. එහෙම තියෙනකොට මෙහෙම සිදුවිය හැකි යන විශ්වාසය මත මේ කථාව ගොඩනඟා තිබෙනවා” යැයි ද ඛාන් අවලාද ස්වරයෙන් පැවැසීය.“අපගේ සම්බන්ධය වසර දෙකක් පමණ තිබුණත් එය අප දෙදෙනා තුළම කම්පනයක් හා ආතතියක් ඇති කිරීමට සමත් වුණා. ඒ නිසාම ඇය වැඩිදුර පැවතුණේ නෑ” යි කී ඛාන් මෙම චිත්‍රපටියට ගැබ් වී ඇති අමූලික සාවද්‍ය තොරතුරු බව ද කීවේය.එහෙත් ඩයනාගේ මරණයත් සමඟ පුවත්පත් බැලීම අත්හළ දොස්තර ඛාන් ඩයනා මණයට පත්වූ දිනය ඔහු නිසොල්මනේ ගතකිරීමට පකිස්තානයට යාම කරනු ලබයි. ඔහු ඇෆ්ගන් ජාතික කාන්තාවක් සමඟ විවාහ වී සිටී.සැප්තැම්බර් 20 වැනිදා තිරගත වීමට නියමිත ඩයනා පිළිබඳ චිත්‍රපටිය ජර්මන් ජාතික ඔලිවර් හර්ෂ්බීගල් විසින් අධ්‍යක්ෂණය කරනු ලබන අතර තිර රචනය සුප්‍රකට බ්‍රිතාන්‍ය ජාතික තිර රචකයෙකු වන ස්ටීවන් ජේෆ්රිස් විසින් කරනු ඇත.කේට් ස්නෙල් විසින් රචිත “ඩයනාගේ අවසන් ප්‍රේමය” නමැති ග්‍රන්ථය ඇසුරෙන් මෙම කථා පුවත සකස් කර ඇත.ක්‍රිස්ටෝපර් කොලොම්බස් හා ඇමරිගෝ වෙස් පුචි වැනි දේශගවේෂකයින් විසින් සොයා ගනු ලැබූ ‘නව ලෝකය’ සටහන් කරනු ලැබූ පැරණි තම ලෝක ගෝලයක් පසුගියදා සොයාගනු ලැබිණි.වසර 509 ක් පමණ පැරැණි මෙම ලෝක ගෝලයේ සටහන් වන්නේ දකුණු ඇ‍ෙමරිවෙ, ජපානය, බ්‍රසීලය හා අරාබියාව වැනි රටවල් පමණි.එහෙත් මේ ලෝක ගෝලය සිදරන් ගෙඩියක් පමණ විශාල පැස්බරා සතෙකුගේ බිත්තරයක සාදා තිබීම කාගේත් පුදුමයට හේතුවකි.‍මෙම ලෝක ගෝලයේ සත්‍ය තත්ත්වය ගැන සැක පහළ කළ බෙල්ජියානු ජාතික පර්යේෂකයෙකු වන එස්‍. මිස්සින්නේ පවසන්නේ මෙබඳු සොයා ගැනීම් අති විරල බවයි.එහි සත්‍යතාවය සොයා බැලීමට යුහුසුලු වූ හෙතෙම කාබන් දින පරීක්ෂණය වැනි සියලුම පර්යේෂණවලට මෙම ලෝකය ගෝලය භාජනය කරන ලදී‍.මිස්සින්නේ ගේ මෙම සොයාගැනීම අදහා ගත නොහැකි රහස් පරීක්ෂක කථාවක් ලෙස වොෂිංටන් සිතියම් සංගමයේ සඟරාවේ කර්තෘ තොමස් සැන්ඩර් සඳහන් කරයි.මිස්සින්නේ පවසන අන්දමට ඔස්ට්‍රිච් බිත්තරය කලක් යනවිට හැකිලීම නිසා බිත්තර කටු දෙකක් එකට යාකර මෙම ගෝලය තනා ගනු ලැබිණ.කෙසේ වෙතත් මෙම ලෝක ගෝලයේ නියම අයිතිකරු කවුදැයි සෙවීම අපහසු‍ වී ඇති බව ද වොෂින්ටන් සිතියම් සංගමය නිවේදනයක් කර ඇත.බොහෝ දෙනෙකු තුළ “මෙය මා ලබා ගත්තේ ඉතා අමාරුවෙන්. ඒ නිසා මේවා දාලා යන්නේ කෙසේද?” යන අදහස පැවතිය හැකිය. එහෙත් මරණය ආ දා මේ සියලු දේ අත්හැර යා යුතුවේ. එහෙත් අප තුළ නිරතුරුවම පවතින්නේ “සදාකාලිකව මට ජීවත්ව සිටිය හැකි නම්” යන ප්‍රාර්ථනාවයි.එවැනි තත්ත්වයක පිය සටහන් ඇ‍ෙමරිකාවේ, මොන්ටානා ජනපදයේ බිලින්ස් නම් වූ නගරයෙන් වාර්තා වේ.එහි වාසය කරන අට හැවිරිදි ගැබි විලියම්ස් තවම ළදරු තත්ත්වයේ පසුවෙන්නීය. වයස අටක් වුවත් ඇයට ඇත්තේ ළදරුවෙකුගේ සිරුරකි. එම සිරුර වයස අනුව වර්ධනය වී නොමැති වීම ඊට හේතුවයි.ඇයගේ මෑණියන් මේරි මාග්‍රට් විලියම්ස් පවසන අන්දමට ඇයගේ හිස කෙස් කිහිපවරක්ම කැපීම සිදුකළත් ඇයගේ සිරුරේ බර එක් රාත්තලකින් පමණක් වැඩිවී රාත්තල් 11 දක්වා වර්ධනය වී ඇත. එසේම හිසකෙස් මඳක් දිගින් ද වැඩී ඇත.එම තත්ත්වයට වඩා වැඩි වෙනසක් ඇගේ සිරුරේ සිදුනොවූ බව ඈ පවසයි. මේ තත්ත්වයේ සිටින ඇය ගේ වර්ධන වේගය සාමාන්‍ය කෙනෙකුගේ මෙන් පහෙන් එකක් වන්නේය. එසේම එම තත්ත්වයට අමතරව බිහිරි කම, ඇවිදීමට නොහැකිවීම, ආහාර අනුභවය හා කථා කිරීමට නොහැකිවීම ඇයට ඇති ආබාධයන්ය.මහලු තත්ත්වයට වයසින් පත්වුවත් සිරුර තරුණවියේ පවතින ගැබිගේ මෙම තත්ත්වයට බලපාන හේතුව සොයා ගැනීමට නම් ඇයගේ ජාන සංයෝගය සොයා ගැනීම අත්‍යවශ්‍ය වේ.එහෙත් තම දරුවා වෛද්‍ය පර්යේෂණ වලට ලක්කිරීමට ඇයගේ මව අකමැත්තක් දක්වයි.“අපි හොඳ කතෝලික අයයි. මගේ කුඩා දියණියගේ ‍ෛ‍දවය විසඳීම දෙවියන්ට බාරයි” යනුවෙන් මේරි මාග්‍රට් පැවසුවාය.“දෙවියන්ට අවශ්‍ය වේලාවට ඇය උන්වහන්සේ අසලට ගනීවි” යි ඇය තවදුරටත් පැවසුවාය.කෙසේ වෙතත් ඇය ඇසුරෙන් යම් සෙතක් කාට හෝ සිදුවේ නම් අපි වෝකර් මහත්මයාගේ පර්යේෂණ වැළැක්වීමට තැත් කරන්නේ නෑ” යි ද ඇය පැවසුවේ “වෝකර් ගැන අපේ ලොකු විශ්වාසයක් තියනව” යනුවෙන් පවසමිනි.සුප්‍රකට වෛද්‍ය විශේෂඥයෙකු වූ රිචඩ් එෆ්. වෝකර් ගැබ්ගේ සිරුරේ වර්ධන වේගය අඩුවීමට හේතුව වර්ධන අකර්මණ්‍ය තාවය ක්‍රියාවලියේ වේගය අඩුවීමයි.මෙම වර්ධන අකර්මණ්‍යතාවය නිසා සිරුර වැඩීමට හා වයස අනුව වෙනසකට භාජනය වීම සිදුවන්නේය. මෙම ක්‍රියාවලිය සිදුනොවන විට සිරුර වැඩීම ඇනහිටින බව ඔහු පවසයි.ඔහු පවසන අන්දමට කෙනෙකු වැඩුනට පසු මෙම දරුවාට මෙන් වර්ධන අකර්මණ්‍ය තාවය නැවැත්වීමට හැකි ක්‍රමයක් සොයා ගතහොත් කෙනෙකු සදාකාලික ලෙස ජීවත්වීමට එසේ නැතහොත් අමරණීය තත්ත්වයට පත්වීම සිදුකළ හැකිය.තරුණ අවධියේදී මෙම වර්ධන අකර්මණ්‍යතාවය මෙහෙයවන ජානය හඳුනා‍ගත හැකි වුවහොත් කෙනෙකු කායික වශයෙන් අමරණීය තත්ත්වයට පත් කළ හැකි බව හෙතෙම තවදුරටත් පවසයි.ෆ්ලොරිඩා හි දැනට වාසය කරන එක් පුරුෂයෙකු වයසින් 29 වැනි වියේ පසුවෙතත් ඔහු ගේ සිරුර දස හැවිරිදි වියේ පසුවේ. 31 හැවිරිදි වියේ පසුවන බ්‍රසීලියානු කාන්තාව‍කගේ සිරුර දෙහැවිරිදි දරුවෙකුගේ තත්ත්වයේ පවතී.සුප්‍රකට කැඩ්බරිස් චොකලට් සමාගම පසුගිය බැංකු නිවාඩුව සැමරීම සඳහා චොකලට්වලින් මාලිගාවක් එංගලන්තයේ බ්‍රයිටන් නගරයේ නිමවා තිබුණි. මෙම මාලිගය තැනීම සඳහා චොකලට් කැට 90,000 පමණ යෙදීමට සිදුවූ බව චොකලට් සමාගම පවසයි.මෙම මාලිගාව තැනීම සඳහා පස් දෙනෙකු යොදවනු ලැබූ අතර එය නිම කිරීමට පැය 100 ක් පමණ ගතවී තිබිණ.“බැංකු නිවාඩු දවසේ දරුවන්ටත්, මවුපියන්ටත් වෙනස් ආකාරයේ අත්දැකීමක් ලබාදීම සඳහා අපි මේ මාලිගාව තැනුවා‍ ඔවුන්ට ‍'කැඩ්බරි ලෝකය’ කුමක්ද යන්න පෙන්වීමත් අපේ අරමුණ වුණා” යි සමාගමේ ප්‍රකාශිකාවක් කීවා ය.එහෙත් මේ මාලිගාව කඩාගෙන අනුභව කිරීම වැළැක්වීමට ඔවුන් ආරක්ෂිත ක්‍රම ද යොදා තිබුණා.මේ සුරතල් සිඟිත්තියට අලුත් යාළුවෙකු හමුවෙලා වගෙයි‍.වීදුරුවෙන් එහා හිටියත් ගෝරිල්ලා සමඟ ඇයි හොඳයිකම් පැවැත්වීම නම් එතරම් ගුණදායක නොවේ.එහෙත් මේ සිඟිත්තියට එය ප්‍රශ්නයක් නොවේ.ගෝරිල්ලා සමඟ මුහුණට මුහුණ තබා දෑතට දෑත තබා මෙසේ සුරතල් වන අවස්ථා වීඩියෝ ගත කරනු ලැබුවේ සින්ඩේ වයිට් නමැත්තෙකු විසිනි.ඔහු මෙම වීඩියෝ පටය යූ ටියුබ් අඩවියට නිකුත් කර ඇති අතර එය දැනට 100000 ද පමණ නරඹා අතිශයින් ජනප්‍රිය තත්ත්වයට පත්වී ඇතැයි කියැවේ.ජපන් ජාතිකයෝ ඈත අතීතයේ පටන් මුවා දෙවියන්ගෙන් ලත් දායාදයක් ලෙස සිතති. එනිසා ජපන්නු මුවන් පන්නා දැමීම හෝ මරා දැමීම හෝ නොකරති.ජපානයේ නාරා ප්‍රදේශ‍ය මුවන්ගේ වාස භූමියයි. එහෙයින් නාරා නගරය පුරා සීකා මුවන්ගේ ගැවසීම නාරා වැසියනට සාමාන්‍ය දෙයක් වී ඇත.දැනට 1000 පමණ සීකා මුවන් නාරා නගරය ආක්‍රමණය කර ඇති අතර මහ මඟ යන බස් කාර් ආදී රථවාහන මුවන් අතරින් ගමන් කිරීම සුලබ දසුනකි. පයින් ගමන් කරන අය ඇතැම් විට නැවතී ඔවුන්ගේ ඡායාරූප ගැනීම ද සිදු කරනු ලබයි.ඇත්තවශයෙන් ම නාරා නගරය විදේශික සංචාරකයින්ගේ ආකර්ෂණයක් වී ඇත්තේ ද මේ සීකා මුව ආක්‍රමණයයි.එහෙත් ඇතැමෙක් මෙම මුවන් කරදරයක් බවත් ඔවුන්ගේ සිරුරේ සිටින මැක්කන් තම දරුවන්ට නොයෙකුත් රෝග බෝ කරන බවත් පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=as1309013</link>
    <topic>ලොව ලොකුම මැස්ම අරපිරිමැස්ම අදට කොච්චර වටිනවා ද</topic>
    <author>ලිව්වේ ඉනෝකා සමරවික්‍රම</author>
    <content>ලොව ලොකුම මැස්ම අරපිරිමැස්ම අදට කොච්චර වටිනවා ද“ලොව තිබෙන ලොකුම මැස්ම මොකක්ද?” මේ පාසලේ දී ළමයි කවටකමටත් වඩා දැනුම උරගා බලන්නට අසන පැනයකි. අපි දහඅතේ කල්පනා කරමු.“අරපිරිමැස්ම”අප අතරින් එකියක කෑගසා පවසන්නීය.‘අරපිරිමැස්ම’ පුරුදු වෙන්න ඕන ගෑනු ළමයි වුණහම.අම්මලා කියන්නේ එහෙමයි.ගැහැනු ළමයෙකුට අරපිරිමැස්ම ඉගෙන ගන්න හොඳම තැන තමයි මුළුතැන්ගෙය. එහෙම කියන අම්මා අපට බොහෝ දේ ක්‍රියාවෙන් පෙන්නලා තිබුණා. ඉස්සර ගෙවල්වල අද වගේ මිරිස් තුනපහ කඩෙන් ගෙනාවේ නැහැ. මිරිස් තුනපහ ගෙදරදීම හදාගත්තා. බොහෝ විට මිරිස් ගලේ එකවර ඇඹරෙන මිරිස්, කහ, තුනපහ ආදිය කල් තබා ගත්තේ ඒ මත ලුණු ඇට ඔබා තිබීමෙන්. මිරිස් අඹරලා ඉවර වුණාට පස්සේ ගල හෝදලා ගන්න මිරිස් වතුර මාළු හොද්දට යොදා ගත්තා. දෙහි වාරෙට දෙහි කල්තබා ගන්න ලුනුදෙහි දැම්මා වගේම දෙහි වැලිවල හංගලත් තිබුණා. හැම ගෙදරකම වගේ වැලිකොස්ඇට මුල්ලක් තිබුණා. අද මෙන් නවීන යන්ත්‍ර සූත්‍ර නොතිබුණු එකල බොහෝ දේ කර ගත්තේ දෑතේ වීරියෙන්. කජු වාරෙට කජු කපලා අහක දමන කජු ලෙල්ල මදුරුවන් එලවන්න දුං ගස්සන්න යොදා ගැනීම කළ අතර මේ වගේ පුංචි පුංචි දේවල් එකල අපේ ගැමි ගෙවල්වල තිබුණා. අද වන විට කාලය වෙනස් වුණත් අරපිරිමැස්මයි, ඉතිරි කිරීමයි, අපතේ නොහැරීමයි අපට ඉවත දමන්න බැරි තත්ත්වයට පත්වෙලා තියෙන්නේ.අතීතය වර්තමානය අනාගතය යා කරමින් කාන්තාවන් කොහොම ද ඉතිරි කරන්නේ පිළිබඳව කතා කරන්නට අද ගෙදරට ගොඩවුණේ මහාචාර්ය කුසුමා කරුණාරත්න මහත්මියයි.එදා අපේ රටේ ගැමි සංස්කෘතියක් දකින්නට ලැබුණා. ඒ ගැමි සංස්කෘතිය තුළ අනාගතය ගැන සිතා ජීවිත සකස් කරගැනීමේ පවුල් ක්‍රමයක් මෙන්ම කුඹුරු ගොවිතැන් කිරීමෙන් ඉදිරි කාලය සඳහා වී හාල් සෑහෙන්න අටුවේ එක්රැස් කර තබාගැනීමත් දක්නට ලැබුණා. බොහෝ විට වී හාල් පමණක් නොවෙයි කොස් ගසෙන් වැටෙන වැල වරකාවල කොස් ඇට වැලි කොස්ඇට වශයෙන් සකස් වී අවාරයේ දී ප්‍රයෝජනයට ගැනීමට තිබුණා. බත් ඉවීමට සහල් ගන්නා විට ඉන් මිටක් වෙනත් මුට්ටියකට දැමීමෙන් මිටි හාල් මුට්ටියක් වෙනමම ඉතිරි වී තිබුණා. සහල් නැති විටෙක මිටි හාල් මුට්ටිය ප්‍රයෝජනයට ගැනීමේ හැකියාව තිබුණා. මේක තමයි එදා අපේ ගැමි සමාජය තුළ අනාගතය වෙනුවෙන් ද්‍රව්‍යමය වශයෙන් දකින්නට ලැබුණ ඉතිරි කිරීම.බුද්ධ දේශනයෙත් සඳහන් වෙනවා තමන් උපයන ධනයෙන් හතරෙන් එකක් අනාගතය වෙනුවෙන් ඉතිරි කළ යුතුයි කියා. එදා අපේ ගැමි සමාජය තුළ කෑම වේලක් හොයාගන්න බැරි කෙනෙක් හිටියේ නැති තරම්. එක නිවසක අඩුපාඩු තිබෙන විට එය තවත් නිවසකින් පිරිමැහුණා. තවත් කෙනෙකුගේ අඩුපාඩු දුටුවම අනිත් අය ඔවුන්ට උදව් උපකාර කළා. අතීතයේ නිල වශයෙන් නිශ්චිතව බැංකු ක්‍රම නොතිබුණාට එකිනෙකා අතර සම්බන්ධතාවන් තිබුණා. ඔවුනොවුන් එකිනෙකාට උදව් උපකාර කරගත්තා.මට මතක් වෙනවා හාල් ගරන්නට ගියාම නෑඹිලියේ අවසානයට ගල් සමඟ ඉතිරි වන හාල් ඇට ටිකත් කොහොමහරි බේරලා ගන්න ගෘහණිය දක්ෂයි. ඇය දැනගෙන හිටියා ඒ ටික වුණත් වීසි කරන්න හොඳ නැහැ කියලා. අරපිරිමැස්ම ඉතිරි කිරීම, යන සියල්ල අපේ බාල පරම්පරාව අතරට ආවේ ඒ විදිහටයි.ආහාර සෑදීම කල්තබා ගැනීම සඳහා කාන්තාව මූලිකත්වය ගෙන කටයුතු කළා වගේම මුදල් හදල් භාවිතයට යොමු වීමේ දී කාන්තාවම තමයි අරපිරිමැස්මට යොමු වුණෙත්. මවක හැටියට ගෘහණියක හැටියට මුදල් පරිහරණයේදී ඇය සුළු මුදලක් හෝ ඉනේ හෝ අල්මාරියේ කොනක සඟවා තබා තිබුණා හදිස්සියකදී ගන්න.කාලයක් යන විට කුඩා දරුවන් කෑමවල මුදල් ඉතිරි කිරීමත් ක්‍රමයෙන් මෙය බැංකු ක්‍රමය දක්වාත් යන්න පටන් ගත්තා. ඉතිරි කිරීම අරපිරිමැස්ම ගැමි ගැහැනිය උරුම කරගත්ත දෙයක්, ඇය මෙය තමන්ගේ දරුවන්ට පසුකාලීනව පැවරු දෙයක්.එදා අද තරම් බහුලව රෙදි සාප්පු හෝ විවිධ පන්නයේ මෝස්තර ඇඳුම් තිබුණේ නැහැ. එදා තිබුණේ බොහොම සරල ඇදුම්. මේ නිසා ඇඳුමක් ඉරුණාම එය පැත්තකට දැම්මේ නැහැ එළලා අරගෙන තවත් කාලයක් පාවිච්චි කළා. යම් කිසිවක් අපතේ නොයැවිය යුතුයි කියන සංකල්පය එදා අපේ සමාජය තුළ තිබුණා. මේ දේවල් බෞද්ධ සංකල්පය තුළ තිබු දේවල්. බුදුරජාණන් වහන්සේ දේශනා කර තිබෙනවා භික්ෂුන් වහන්සේලා පාවිච්චි කරන සිවුරු අඳින්න බැරි වූ විට ඒවා පාපිස්නක් ලෙස භාවිත කිරීමටත් ඉන් පසුව එයත් බැරි වූ විට බිත්තියට මැටි ගැසීමේදී ඒ සිවුරු කඩමළු භාවිත කරන්න කියලා.කෙසේ වෙතත් අරපිරිමැස්ම ඉතිරි කිරීම වගේම අපතේ නොයැවීම එදා අපේ ජනසමාජය තුළ එකට බද්ධව තිබුණා. මේ නිසා තමන් පාවිච්චි කරන ඇඳුම් පැලඳුම් හැකිතාක් දුරට පාවිච්චි කළ යුතුයි කියන අරමුණ තිබුණා. ජපන් සමාජයේදී අපට දැකිය හැකි දෙයක් තමයි ජපන් නිවසක පිඟානට බෙදාගත් ආහාර ඉතිරි නොකළ යුතුයි කියන මතයක් ඔවුන් තුළ තිබෙනවා. අපෙත් ඒ මතය තිබුණාට එහෙම කෙරෙනව ද කියන එකයි ගැටලුව.පරිසරය ඇසුරෙන් අපට ලැබෙන දේට අපි ගරු කළ යුතුයි. නමුත් අද බලන්න හෝටල්වල කොපමණ ආහාර ඉවත දමනවා ද? ඇතැම් සමාජවල කෑම නැතිව දරුවන් මිය යනවා. අද අපේ සමාජයේ දරුවන්ගේ ඇඳුම් පැලදුම් ගෙන බැලු විට එන එන මෝස්තරවල ඇඳුම් ඔවුන්ට තිබෙනවා. නමුත් මේවා කාලයක් අඳින්නේ නැහැ. ඇතැම් විට මාසයකින් දෙකකින් ඉවත දමනවා. අපතේ නොයැවීම, අරපිරිමැස්ම ඉතිරි කිරීම යන සංකල්ප තිබුණත් අද සමාජය තුළ එය එසේ වන්නේ නැහැ. අකෙනෙකුට සිතෙන්න පුළුවන් වෙනස් වන සමාජය තුළ කොහොම ද මේවා පිළිපදින්නේ කියා. නමුත් අපිට අතීතයේ තිබු ඒ වටිනාකම් එලෙසින්ම ක්‍රියාත්මක කිරීමට බැරි වුණත් මැද මාවතක ගමන් කිරීමට පුළුවන්කම තිබිය යුතුයි.එදාට වඩා අද සමාජය වෙනස්. අපේ ආහාර රටාව අදින පලඳින විදිහ වගේම සිතන පතන විදිහත් වෙනස් වෙලා. මේ වෙනස් වීමත් සමඟ ඉතිරි කරන්නත් වෙලා තියෙන්නේ. නමුත් සමාජයට, ස්වභාවධර්මයට, අප ජීවත්වන පරිසරයට ආදරෙන් කටයුතු කරනවානම් එදා සමාජයේ තිබු සංකල්ප අදට ගැළපෙන ලෙස ගළපවාගෙන මැද මාවතේ ගමන් කිරීමට පුළුවන්නම් එදා සංස්කෘතියේ තිබු සංකල්ප රැක ගැනීමට පුළුවන්කම තියෙනවා.අද මිනිසුන් සීමාවකින් තොර මුදල් ඉපයීමට පෙලඹිලා. ඇතැම් විට උපයනවාට වඩා වියදම් කිරීමට යොමුවෙලා. මුළු සමාජයම වාණිජ බවට පත්වෙලා. නමුත් ඔවුන් තුළ ඉතිරි කිරීමක් දක්නට නැහැ. අල්පේච්ඡතාව බෞද්ධ ධර්මයේ උගන්වන දෙයක්. නමුත් අද අයට අපේ සමාජයේ මිනිසුන් තුළ අල්පේච්ඡතාවක් දකින්නට නැහැ. නමුත් අපේ කාන්තාව තවමත් ප්‍රමාද නැහැ. ඇයට පුළුවන් ඉතිරි කරන්නට. නිවසේ අනවශ්‍ය වියදම් කපා හරින්නට. වත්තේ ගහකොළ එළවළු වර්ග පලතුරු ආදිය වවා එය මුළුතැන්ගෙයට එක්කර ගැනීමට. අද තිබෙන්නේ ඇතැම් විට පුංචි ඉඩකඩක්. නමුත් එයත් සැලසුම් කළොත් ඒ ඉඩකඩෙනුත් ප්‍රයෝජන ගැනීමට පුළුවන්. ඒ වගේම තමයි අපේ කාන්තාවෝ රැකියාවල නිරත අය ඉන්නවා.ඔවුන් තුළ යම් දැක්මක් තිබිය යුතුයි. අනාගතය වෙනුවෙන්, හදිසි අවස්ථා වෙනුවෙන් තමන් සන්තකයේ කීයක් හෝ ඉතිරි කරගැනීමට ඇය වග බලා ගත යුතුයි.ඒ වගේම තමයි මැදපෙරදිග යන කාන්තාව එහි යන්නේ දහසකුත් එකක් බලාපොරොත්තු පොදි ගහගෙන. ඇයට සිහින ගොඩක් තිබෙනවා.දරුවන්, පිළිබඳව, නිවසක් තනා ගැනීම ආදි වූ වශයෙන් මෙහිදී උපයන සියල්ලම නිවෙසට නොයවා බැංකුවට මුදල් එවීම ඉතිරි කිරීම ඇගේ අනාගතයට කරගන්නා යහපතක්. එහෙම නැති වුණොත් වෙන්නේ ඇතැම් විට දරුවන් හෝ පුරුෂයා විසින් මේ මුදල් විනාශ කර දැමීමක්.විශේෂයෙන්ම කියන්න ඕන දෙයක් තමයි බැංකු ක්‍රම ඉතිරි කිරීම, කුඩා දරුවන්ට ඉතිරි කිරීමට පෙලඹවීම ඉතා හොඳ දෙයක්. අපි මුදල් පමණක් නොවෙයි හැම දෙයක්ම අරපිරිමැස්මෙන්, අපතේ නොයවමින් අනාගතය උදෙසා අනාගත පරපුර උදෙසා ඉතිරි කළ යුතුයි.අදකතාබහ මහාචාර්ය කුසුමා කරුණාරත්නලිව්වේ ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=as1309014</link>
    <topic>ඉතිරි කළ දෙයක් නැත්නම් කරදරේ වැටීම වළකනු බෑ</topic>
    <author>රමණී සුබසිංහ</author>
    <content>ඉතිරි කළ දෙයක් නැත්නම් කරදරේ වැටීම වළකනු බෑදිළිඳුකම දුකකි. දිළිඳුකම නිසා වන කායික මානසික පීඩා ද බොහෝ ය. ඉන් මිදීමට නම් ප්‍රමාණවත් තරම් ධනය ඇවැසිය. හිරු උදා වූ මොහොතේ පටන් හිරු බැස යන තුරුත් මිනිසුන් ගත සිත වෙහෙසන්නේ ඒ ධනය ඉපයීමටය. එහෙත් මොනතරම් හරිහම්බ කළත් ඉතා සුළු පිරිසක් හැර වැඩි දෙනකු දිවි ගෙවන්නේ පීඩාවෙනි. දුකෙන් මිදී සැනසීමෙන් සිටින අය ඉතා සීමිත ය. ඒ ධන පරිහරණය හා සම්පත් හසුරුවා ගන්නා සැටි, කළමනාකරණය කර ගන්නා සැටි නොදන්නා නිසා ය. මිනිසුන් පීඩාවට පත් කරන වෙනත් කායික මානසික හේතු නොතිබෙනවා නොවේ. එහෙත් පොදුවේ සලකා බලන විට බොහෝ අය දුක් විඳින්නේ, කරදරයේ වැටෙන්නේ ක්‍රමානුකූල ඉතිරියක් නොමැති නිසා ය.ඉතිරිය කී පමණින් අප ගේ සිහියට එන්නේ ද මුදල් ඉතිරි කිරීම පිළිබඳවය. එහෙත් ගිහි ජීවිතයේ දියුණුවට භෞතික සම්පත් මෙන් ම මානව සම්පත් පරිහරණයේ ද ක්‍රමානුකූල බවක් තිබිය යුතු ය. භෞතික සම්පත් නම් ස්වභාව ධර්මය විසින් නිර්මාණය කරනු ලැබු දායාදයන් ය. අප ගේ ශ්‍රමය, දැනුම, බුද්ධිය, නිර්මාණශීලී බව හා නිර්මාණයන් ආදිය මානව සම්පත් ය. මේ සියල්ල ඉතිරිය හා බද්ධ වූ ක්‍රියාදාමයන් ය.ගිහි ජීවිතයේ සෑම පුද්ගලයකු ම පවුල හා බැඳී සිටී. එහි පැවැත්ම සැනසිලිදායක වන්නට නම් සාමාජිකයන් අතර ක්‍රමානුකූල ධන පරිභෝජනයක් පැවැතීම අත්‍යවශ්‍ය වේ. විශේෂයෙන් ලාංකීය පවුලේ ඒ තැන තවමත් හිමි ව තිබෙන්නේ මවටයි. ඇය ඉතිරි කරන, අරපිරිමැස්මෙන් යුතු, අවධානයෙන් හා අවබෝධයෙන් කටයුතු කරන අත්‍යවශ්‍ය දේට පමණක් මුල් තැන දෙන කාන්තාවක් වීම වැදගත් ය.අතීතයේ අපේ මුතුන් මිත්තෝ වෙහෙස මහන්සි වී අටු කොටු ධන ධාන්‍යයෙන් පිරවූයේ ඉදිරි ප්‍රයෝජනය පිණිස ය. කල් පවත්නා නියඟයක දී හෝ වේවා ගලා යන ගංවතුරක දී හෝ වේවා කන්නයක් දෙකක් අස්වනු පාළු වූවාට ඔවුන්ට කෑමෙන් බීමෙන් අඩුපාඩුවක් තිබුණේ නැත. එදා අප ගේ මවුවරු බත සකසන්නට පෙර සහල් මිටක් වෙන් කරනු ඔබ දැක තිබෙනවාට සැකයක් නැත. ඇය මෙසේ සහල් මිටක් වෙන් කළේ, ඒවා මුට්ටියකට දමා අරපරිස්සම් කළේ නැති බැරි අවස්ථාවක, කරදරයක දී, විපතක දී ප්‍රයෝජනයට ගන්නට ය. ඇය ගෘහ පාලිකාව ලෙස පවුලේ අනෙකුත් සාමාජිකයන්ට ආදර්ශවත් චරිතයක් විය. ඒ දෙස බලා උගන්නා දරුවන් ද ඉතිරි කරන්නට, අරපිරිමැස්මට කුඩා කල දීම ජීවන පුරුද්දක් කර ගනී. එහෙත් අද අපි ජීවත්වන සමාජයේ මෙවැනි පවුල් පසුබිමක් දකින්න නැත. අද බොහෝ ගෘහ පාලිකාවන්ට හම්බ කරන දේ එදිනෙදා වියදම පියවා ගැනීමට පවා ප්‍රමාණවත් නොවේ. එහිදී ඇය මුදල් ණයට ගන්නට පවා පෙලඹේ. එහෙත් ණය වීම පිටුපස ඇත්තේ මහා දුකක්, දරා ගත නොහැකි චිත්ත පීඩාවක් බව ඇයට වැටහෙන්නේ ප්‍රමාදවය. තථාගතයන් වහන්සේ අණන සුඛය ලෙස දේශනා කොට වදාළේ ණය නොවී ජීවත් වීම සැපතක් ම වන බවය.සාමාන්‍යයෙන් පවුලක ධනය ඉපයීමේ ප්‍රධානියා තාත්තා ය. ඒ ධනය පරිහරණය කරන්නී අම්මා ය. ඒ නිසා ම ඇය පවුලේ කළමනාකාරිනිය ද වන්නී ය. ඇය සැම විටම උත්සාහ කළ යුතු වන්නී පවුලේ සැම සතුටින් තබා ගැනීමට ය. ‘ඉතිරිය’ ඒ සතුට රඳා පවතින ප්‍රධාන අංගයකි. ඇය ධනය අරපරිස්සමින් විය පැහැදම් කරන්නේ නම් දරුවකු ගේ අවශ්‍යතාවකට, හදිසි අවස්ථාවකට මුහුණ දෙන්නට ඇය බිය නැත. ණය වන්නට සිදුවන්නේ ද නැත.යම් පුද්ගලයෙක් දුක් මහන්සියෙන් හරි හම්බ කරගත් ධනය පරිහරණය කළ යුතු අපූරු ක්‍රම වේදයක් බුද්ධ දේශනාවේ සඳහන් වේ.  “ඒකෙන භොගේ භුඤ්ජ්‍යෙයද්වීහි කම්මං පයෝජයේචතුත්තංච නිධාප්‍යෙයආපදාසු භවිස්සති...”‍මේ අනුව ඔබට ලැබෙන ආදායම පළමුව කොටස් හතරකට බෙදා ගත යුතු වේ. ඉන් එක් කොටසක් වෙන් කළ යුතු වන්නේ එදිනෙදා ආහාරපාන සඳහා ය. කොටස් දෙකක් ව්‍යාපාර හෝ කර්මාන්ත දියුණුවට ආයෝජනය කළ යුතුය. සිව්වැන්න ඉතිරි කළ යුතුය. ඒ කුමක් සඳහා ද? ‘ආපදාසු භවිස්සති’ ආපදාවක්, කරදරයක්, විපතක් සිදුවන අවස්ථාවක දී ප්‍රයෝජනයට ගැනීමට ය.එසේ ඉතිරි කළ දෙයක් නොවේ නම් අප තවත් කරදරයේ ම වැටීම වැළැක්විය නොහැකිය. ණය වෙන්නට සිදු වීමෙන්, ඒ ණය පියවා ගන්නට නොහැකිව තව තවත් ණය වීමෙන් ජීවිත කාලය ම ණය කරුවකු වී මානසික පීඩා විඳින්නට සිදු වේ. අනුන් ගේ ඇනුම් බැණුම්වලට ලක්වෙන්නට සිදු වේ. ණය බර ඉවසා ගත නො හැකිව, ණය කරුවන්ට මුහුණ දෙන්නට නොහැකිව තම අඹු දරුවන් ද ඝාතනය කොට තමන්ගේ ජීවිතය ද විනාශ කරගත් පියකු ගේ කතාවත් ඉතා මෑතක දී ජනමාධ්‍ය ඔස්සේ ම ඔබ අසන්නට දකින්නට ඇත. ඒ තමන් හරි හම්බ කළ දේ නිසි පරිහරණයකට ලක් නොකර හිතුමතයේ වියදම් කිරීමට යාමේ ප්‍රතිඵලයකි. අප ගේ බුදුරජාණන් වහන්සේ මීට අවුරුදු 2600 ට උඩදීත් ආර්ථිකය කළමනාකරණය කරගත් යුත්තේ කෙසේ ද යන බව දේශනා කොට වදාළේ මේ ලෙස පුද්ගලයන් විවිධ අභාග්‍යසම්පන්න සිදුවීම්වලින් මුදවා ගනු පිණිසය.කරණීය මෙත්ත සූත්‍රයේ දී උන්වහන්සේ ‘සත්තුස්සකොච, සුභරොච’ ආදී වශයෙන් දේශනා කොට වදාළේ ලද දෙයින් සතුටු වෙමින්, පහසුවෙන් පෝෂණය කළ හැකි ආකාරයට ජීවත් වීම වඩාත් සුදුසු වන බවය. එවිට පුද්ගලයන් ගුණ ධර්ම දියුණු කොට සතුටින් ජීවත්විය හැකි බවය. තමන්ට ලැබෙන දෙය පිළිබඳව සෑහීමට පත් නොවී වැඩි වැඩියෙන් ලබා ගැනීමට උත්සාහ කිරීම ද දුකට හේතු වන බව උන්වහන්සේ පෙන්වා දුන්හ. ලැබෙන ප්‍රමාණයට වඩා වියදම් කරමින්, හිතුමතේ ණය වෙමින්, පහසුවෙන් පෝෂණය කළ නො හැකි තත්ත්වයට පත්වනවා නම් අත් වන්නේ දුකක් මිස සැපයක් නොවන බව පෙන්වා දුන්හ.බුදු දහමේ ඉතිරිය යන සංකල්පය ලෞකික මෙන් ම ලෝකෝත්තර දියුණුව පිණිස ද භාවිත කෙරේ. මතු ප්‍රයෝජනය පිණිස ධන ධාන්‍ය, මිල මුදල් ඉතිරි කරනවා සේ අප ගේ පරලොව සුගතිය පිණිස පින ඉතිරි කළ යුතුය. පරලොවට පිහිට වන්නේ ඉතිරි කරගත්, රැස් කරගත් කුසල ධර්මයන්ය. එම නිසා අප හම්බ කරන ධනයෙන් කොටසක් දන් දීමට, පරිත්‍යාගයට වෙන් කළ යුතුය. එය සංසාර ගමන කෙටි කර ගැනීමට අත්‍යවශ්‍ය ගුණධර්මයකි.රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=as1309015</link>
    <topic>නෙළුම් විල</topic>
    <author/>
    <content>නෙළුම් විලනගරයකින් නගරයකට යෑමට මම පෞද්ගලික බසයකට ගොඩවීමි.මගීන් සිටියේ අසුන් ගාණට මෙනි.බසය ගෙමිහිට ඉදිරියට ඇඳී ගියේ ය.කොන්දොස්තර රථයේ ඉදිරි පස පෙදෙසෙහි සිට මුදල් අය කරමින් ආවේ ය.නගර දෙක අතර ගාස්තුව රුපියල් දොළහකි.මා අතේ වූයේ රුපියල් විස්සේ කොළයකි. එය දුන් පසු ඔහු ‘රුපියල් දෙකක් නැද්දැයි අනිවාර්යයෙන් ම අසන බව දන්නා නිසා මම සාක්කුව පිරික්සා රුපියල් දෙකක් ද සොයාගෙන සූදානම්ව සිටියෙමි.කොන්දොස්තර මට ද අත පෑවේ ය. මම ඔහුට රුපියල් විස්සේ කොළයත් රුපියල් දෙකක් දී ‘දොළහක් ගන්ඩ’ යි කීමි.බොහෝ කොන්දොස්තරලා කරන්නේ කිසි කතාවක් නැතුව දහයක් දී ගෙන ම ඊළඟ අසුන වෙත හැරීම ය.එහෙත් මොහු කිසිම ප්‍රතිචාරයක් නොදක්වා පිටුපස අසුනට හැරී මුදල් එකතු කරන්නට වූයේ ය. මම විටින් විට ඔහු දෙස හැරී බැලීමි. ඔහු ගෙන් කිසිදු ප්‍රතිචාරයක් නොලැබිණ.ඇතැම් විට රුපියල් ‘දහයේ කොළයක් නොතිබෙන්නට ඇතැයි මට සිතිණ. තිබුණ හැම කොළයක් ම රුපියල් විස්සේ ඒවා විය යුතු ය. රුපියල් දහයක් ලැබුණු පසු ඔහු එය මට දෙනු ඇත. එසේ සිතූ මම ඉවසා සිටියෙමි.දෙවන වර නැඟී බසයේ ඉදිරියට ආ මගීන් ගෙන් මුදල් එකතු කර ගැනීමට ඔහු දෙවන වටයක් ද ආ‍වේ ය.එවිට මම ඔහුගේ මුහුණ දෙස බැලුවෙමි. ඔහු මදෙස නොබලා ම පසුපසට ගියේ ය.දැන් මෙය මට වධයකි. රුපියලක් දෙකක් නම් අමතක කර දැමිය හැකි ය. එහෙත් රුපියල් දහයක් තවම අමතක කර දැමිය නොහැකි ය.මෙසේ යන අතරතුර ගැබිනි ලියක් ඉදිරි දොරින් ඇතුළු වූවා ය. කිසිවෙක් ඇයට අසුනක් නොදුන්නේ ය. මම නැඟිට්ටෙමි. ඇය එහි අසුන් ගත්තා ය.මගේ ගමනාන්තයට ඇත්තේ තව බස් නැවතුම් දෙකකි.කොන්දොස්තර සිටියේ පිටුපස දොරටුව අසල ය.‍මම ඔහු වෙත ගොස් ඉතිරි රුපියල් දහය ඉල්ලීමි.“ඇයි මං දුන්නෙ” ඔහු ගත් කටටම කීවේ ය.“දුන්නෙ නෑ”“දුන්නා‍”“දුන්නෙ නෑ”“දුන්නා”“වෙන කෙනෙකුට දෙන්න ඇති. මට නං දුන්නෙ නෑ.”“ඔයාටම තමයි දුන්නෙ?”“හොඳයි මං කොතනද හිටියෙ?”“අන්න අතන”කොන්දොස්තර බසයේ වම්පස ඉදිරි අසුනකට අත දිගු කළේ ය.නෑ. මං උන්නෙ අර පැත්තෙ සීට් එකක. මං අර බබා හම්බවෙන්න එක්කෙනාට දුන්නෙ ඒ සීට් එක. ඔයා මට රුපියල් දහය දුන්නෙ නෑ. ඒක දෙන්ඩ. මං ඉස්සරහිං බහිනව”මම තරයේ ඉල්ලා සිටියෙමි.කොන්දොස්තර මං බලාපොරොත්තු නොවූ ආකාරයට පසු බෑවේ ය.“මගෙ‍ වැරැද්දනෙ. මං ටිකට් දීපු නැති එකේ වැරැද්දනේ'යි කියූ ඔහු සිය කමිසයේ ඇතුළු පැත්තට අත දා එහි වූ හොර සාක්කුවෙන් රුපියල් දහයේ කාසියක් ගෙන මට දුන්නේ ය.ඔහු ගේ හැසිරීමෙහි හා ක්‍රියාවෙහි කතා කළ යුතු කාරණා කිහිපයක් තිබුණත් මම නිහඬ වීමි.මාරු සල්ලි නොදී ගොළුවකු සේ මාරු වීමත් එය ලෙහෙසියෙන් ම අමතක කර දැමීමත් කමිසයේ හොර සාක්කුවක දහයේ කාසි සඟවා ගෙන තැබීමත් එබඳු කාරණා අතර වේ.මා හා කොන්දොස්තර අතර මෙබඳු තද සංවාදයක් ඇති වී තිබුණත් එක මගියකු හෝ එය සැලකිල්ලට ගත් බවක් පෙනෙන්නට නොතිබිණි. සමාජයට වී ඇති ඒ ඇබැද්දිය නම් මෙබඳු කෙටි ලිපියකින් නොව ලොකු පොතකින් සාකච්ඡා කළ යුතු දෙයකි‍.  වරකාපොළ සමන්ත එස්. විජේසිරි මහතා විසින් යොමු කරන ලද ලිපියක් ඇසුරිනි. සෙනසුරාදා උදෑසනකි.ම'පුතු පෞද්ගලික පන්තියට ඇරලූ මම වැඩට යන්නට බස් පොළට ගියෙමි.ලංගම බසයක් පෝලිමේ නවතා තිබිණ. මම එහි නැඟුණෙමි.බසය මුළුමනින්ම වාගේ හිස් ය. තුන් හතර දෙනෙක් පමණක් තැන තැන හිඳ සිටියහ.මම ද හිස් අසුනකට බර දුනිමු.බස් පොළ කෙමෙන් ජනයා ගෙන් පිරී යන්නට විය.මම පුවත්පත පෙරළා ගතිමි.මට පිටුපසින් තරුණියක ගේ මිමිනුමක් නැඟිණ. එය හැඩුමකට සමාන විය. එය ඇගේ පෞද්ගලික දුරකථන ගනුදෙනුවක් බැවින් මම මගේ පාඩුවේ පුවත්පත කියවන්නට වීමි.එහෙත් ඇගේ හඬ විටින් විට උස් විය. හැඬුම ද ඒ සමඟ උස්ව නැඟිණ. පෞද්ගලික කාරණා මෙබඳු පොදු ස්ථානයක විවෘතව කතා කරන්නේ ඇයි දැයි මොහොතක මම පුදුම වීමි.‘...අයියෙ, ඊයෙ මුළු දවසෙම මගෙ වැඩේ වුණේ කල්පනා කරන එක. කල්පනා කෙරුව, කල්පනා කෙරුව, ඔළුව රත් වෙනකල්ම කල්පනා කෙරුව, තීරණයක් ගන්ඩ බැරුව ගියා. ඊයෙ රෑ එළිවෙනකල්ම මං කළේ අඬන එක.’ ඇය හඬන්නට වූවා ය.දුරකථනයේ අනෙක් පසින් කිසිවෙක් යමක් කීවේ ය.‘...ඔව්, ඇත්තටම මං මොකක්ද කරන්ඩ ඕනැ කියල මට හිතාගන්ඩ බෑ අයියෙ. මං හිතුව වහ ටිකක්වත් කාල මේකෙ ඉවරයක් දකින්ඩ ඕනැ කියල. හරිම අමාරුවෙන් තමයි ඒ මෝඩ හිතුවිල්ලෙන් මිදුණෙ. මං හරි අසරණයි අයියෙ...’‘.......’‘මං කොහොමද අයියෙ තනි තීන්දුවක් ගන්නෙ? මං ඔයාට කියල තියනවනෙ අපේ අම්මයි අයියවයි, මාවයි හදන්ඩ කොච්චර දුක් වින්ද ද කියල. අපේ තාත්ත අපේ අම්මව දාල ගිය දා හිටං එයා අපිව හදන්ඩ වින්දෙ එසේ - මෙසේ දුකක් නෙමේ අයියෙ. අම්ම මානසික රෝගියෙක් වුණෙත් තාත්ත අපිව දාල ගිය එක ගැන හිතලමයි. ඇත්ත වශයෙන්ම දැන් එයා ලෙඩෙක්නෙ අයියෙ. ඔයා ඒ තත්වෙ හොඳටම දන්නවනෙ. අපේ අයිය කසාදයක් කරගෙන වෙන්වුණු එක ආත්මාර්ථකාමියි කියල මං කියන්නෙ නෑ. සමහර අයියල නං එහෙම කරන්නෙ නෑ. ඒ ගොල්ලො බෝසත් අයියල. තමන්ගෙ නංගිලගෙ වැඩ කටයුතු ඉවර වෙනකං ඒ බෝසත් අයියල කසාදයක් ගැන හිතන්නෙ නෑ. නමුත් මට එහෙම කෙනෙක් හිටියෙ නෑනෙ අයියෙ. නමුත් මගෙ අයිය අම්මවයි මාවයි තනි කරල වෙන් වෙලා ගියා. ඒකට ඉතිං මං එයාට වරදක් කියන්නෙ නෑ. එයාට එහෙම කරන්ඩ සිද්ධ වෙන්ඩ ඇති. එදා ඉඳල මට ඉන්නෙ අම්ම විතරයි. අම්මට ඉන්නෙ මං විතරයි. මං අයියට ඒව එකක් නෑරම කියල තියනවනෙ’‘.......’‘ඒක තමයි අයියෙ ප්‍රශ්නෙ. මං කොහොමද තනි තීන්දුවක් අරගෙන අම්මව දාල ඔයත් එක්ක එක වහලක් යට ජීවත් වෙන්ඩ එන්නෙ? මට පුළුවන් වෙයි ද එහෙම ඉන්ඩ අයියෙ? මාව දුකෙන් පුපුරයි අයියෙ! ඔය අම්ම මාව ලොකු මහත් කරන්ඩ, උගන්නන්ඩ වෙච්ච මහන්සිය මමනෙ දන්නෙ අයියෙ. එහෙව් අම්ම කෙනෙකුට මං මොන හිතකින් ද ගින්දරක් දෙන්නෙ අයියෙ? ඔයා දන්නවනෙ කොච්චර ගින්නකින් ද මං දැවෙන්නෙ කියල...’‘......’‘ඔව්. මගෙ අයිය ඒ තීන්දුව ගත්ත තමයි. එයා අපිව පැත්තක දාල එයාගෙ ලෝකෙ ගොඩනගනව තමයි. එයා අපේ තාත්ත වගේ වෙන්ඩ ඇති. මං අපේ අම්ම වගේ වෙන්ඩ ඇති. ඒකනේ මට එහෙම තීන්දුවක් ගන්ඩ බැරි’‘......’‘ඇත්ත! මං වයසට යන එක තමයි වෙන්නෙ, මට මං ගැන විතරක් හිතල අම්මව මේ ලෝකෙ තනිකරල දාන්ඩ බෑ අයියෙ. එයාට එයාගෙ දුක කියන්ඩ ඉන්නෙ මං විතරයි. මං එයා ළඟ ඉන්ඩ ඕනැ. වෙලාවට බේත් ටික දෙන්ඩ ඕනැ, බේත් ටික වැරදුණොත් මොනව වෙයි ද දන්නෙ නෑ. කොච්චර කල්පනා කෙරුවත් මට මේකට උත්තරයක් හොයා ගන්ඩ බෑ අයියෙ. මාව අමතක කරන්ඩ අයියෙ (හඬයි) ඔයාට පව් නෑ අයියෙ. (හඬයි)‘........’‘ඇත්ත. ඒක සහතික ඇත්ත. අපි ආශ්‍රය කළේ වෙන් වෙන්ඩ නෙමේ තමා. ඒත් දෙයියනේ මං කොහොමද හිතුවක්කාර තීන්දුවක් ගන්නෙ? මේ අහිංසක මනුස්සයව දාල මං ඔයා ළඟට දුවගෙන එන්නෙ කොහොම ද? මං කොච්චර හිතුවත් මේකට උත්තරයක් නෑ අයියෙ. මට වාසනාව නෑ අයියෙ. (හඬයි)‘.......’මේ වෙලාවේ විරිදුකාරයෙක් බසයට නැඟී විරිදු කියන්නට පටන් ගත්තේය. ඇගේ හඬ ඉන් වැසී ගියේ ය.මම හෙමිහිට ගෙල හරවා පිටුපස බැලීමි. ඇය සිටියේ මට අසුන් දෙකක් පිටුපස අසුනේ ජනේලය අයිනේ ය.ඇගේ සුදු මුහුණ නිදි වැරීමෙන් මැළවී ගොස් තිබිණ. කඳුළු පිරි දෑස රත් පැහැ ගැහී ගොසිනි. බැලු බැල්මට තිස් ගණනක වයසක් පෙනුණ ද බොකුටු හිසකේ ඇයට තවත් ළාබාල පෙනුමක් ගෙන දුන්නේ ය.විරිදුකරු බැස යත්ම බසය පණ ගැන්විණ.නිට්ටඹුවෙන් ගමන් ඇරඹු කටුනායක බසය සෙසු බස් පසු කරගෙන වේගයෙන් ඉදිරියට ඇදෙන්නට වූයේ ය.බසයේ ගොරහැඬි හඬ බාල වූ නිමේෂයන්හි ඇගේ හැඬුම් හඬ හා බැඳුණු වදන් මගේ සවන් පෑරුවේ ය.‘...මාව අමතක කරන්ඩ අයියෙ, මාව අමතක කරන්ඩ! මාව අමතක....’‘.....’‘...ඔයා මට දෙවියෙක් වගෙ. මෙච්චර කල් මාව රැක්ක. අවස්ථාවාදී වෙලා ප්‍රයෝජන ගත්තෙ නෑ. ඔයාට වරදින්නෙ නෑ... මට අම්මව තනි කරන්ඩ බෑ’ (හඬයි)ඔවුනගේ ප්‍රශ්නයට මැදිහත් වී ඔවුනට සැනසිල්ල ගෙන දීමේ දැඩි වුවමනාවක් මසිත පහළ විය. ඒ වූකලි උදාර මිනිස් වුවමනාවක් පමණි.ඒ සිතුවිල්ල හිතේ ම ගල් කරගෙන මම නිහඬ වීමි.  හග්ගල්ලේ ජීවක වීරසේකර මහතා විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309012</link>
    <topic>ගාලු පාරේ සංස්කෘතිය පිළි නොගත් මනික්</topic>
    <author>සු. මි</author>
    <content>ගාලු පාරේ සංස්කෘතිය පිළි නොගත් මනික්චින්තන ධර්මදාස ලියු ලිපියක මනික් සන්ද්‍රසාගර ගැන කියලා තිබුණු දේවල් අනුව මට මනික් හා සම්බන්ධ අත්දැකීම් කීපයක් සිහියට නැඟුණා.මනික් හරි අපූරු පුද්ගලයෙක්. ඔහු ජීවත්වුණේ ඔහුම මවාගත්තු ලෝකයක. ඔහුගේ සිතුම් පැතුම් වුණත් සම්මතයට පටහැනි ස්වරූපයක් ගත්තා.ඔහු අධ්‍යක්ෂණය කළේ චිත්‍රපට හතරයි. ඒ ‘කළුදිය දහර’, ‘කොළඹ සන්නිය’, ‘රැම්පේජ්’ (ඉංග්‍රිසි භාෂීය) හා ‘සීතා දේවි'. ඒ හැරුණු කොට ඔහු ‘ද ගෝඩ් කිං’ චිත්‍රපටයේ සම නිෂ්පාදක වුණා.‘වීරපුරන් අප්පු’ චිත්‍රපටය මුලින්ම කරන්ට යෝජනා වුණේ මනික්ට. ඔහු එය ප්‍රතික්ෂේප කළා.“මට අනුව පුරන් අප්පු වීරයෙක් නෙමෙයි. පුරන් අප්පු’ මම කළානම් හදන්නේ වීරයෙක් ගේ කතාව නෙමෙයි. රේන්ද කාරයෙක්ගේ කතාවක්.”මනික් දවසක් මාත්තෙක්ක කිව්වා.‘කොළඹ සන්නිය’ වගේ අපේ සිංහල ගැමියන්ට හිනාවෙන චිත්‍රපටයක් හැදුවේ ඇයි කියලා මම දවසක් මනික් ගෙන් ඇහුවා. එවිට ඔහු උත්තර දුන්නේ මෙහෙම.“ඒ කතාවට අනුව ගමේ ඉඳන් එන කෙල්ල සංකර වෙනවා. ඉතිං ඒකමනේ චිත්‍රපටයෙන් පිට යථාර්ථයත්. ඒකෙ රඟපාපු ගීතා කුමාරසිංහට මොකද වෙන්නෙ? ගමේ ඉඳන් ආපු එයා බැන්දෙත් සුද්දෙක්වනේ. ඒක තමයි මම චිත්‍රපටයෙන් පෙන්නුවේ.”මම ප්‍රතිප්‍රශ්න අහන්නෙ නැතුව කරබාගෙන හිටියා.‘සීතාදේවි’ ගැන ‍කතා කරද්දි මනික් කිව්වේ“මේ චිත්‍රපටය නරඹනකොට යම් තරමක දාර්ශනික අවබෝධයක් නොතිබුණොත් මේ චිත්‍රපටය නිකම්ම බහුභූත චිත්‍රපටයක්” කියායි.මනික්, මයික් විල්සන් (පසු කලෙක ස්වාමි සිව කල්කි වුණු) ගේ කතාවකට අනුව විද්‍යා ප්‍රබන්ධ චිත්‍රපටයක් අධ්‍යක්ෂණය කරන්න ලැහැස්ති වුණා. එහි නම ‘ක්‍රයිටිරීයන්'. ඒ චිත්‍රපටය කළානම් ඒක නිසැක වශයෙන්ම ඔහුගේ විශිෂ්ටතම නිර්මාණය බවටත් පත් වෙන්න ඉඩ තිබුණා. පිටසක්වළ යානයක් ලංකාවේ සිංහල බෞද්ධ ගමකට කඩා වැටෙනවා. යානයේ සිටින ඉතාම බුද්ධිමත් මිනිසාට ගමේ බෞද්ධ භික්ෂුවක් මුණ ගැහෙනවා. දෙදෙනා අතර බුද්ධාගම පිළිබඳ ඇතිවන ගැඹුරු සංවාදයෙන් තමයි චිත්‍රපටයේ විකාශනය වෙන්නේ. ඔන්න ඔය වගේ කතාවක් ‘ක්‍රයිටීරියන්'.1981 දී මනික් මුළු රටේම ආන්දෝලනාත්මක චරිතයක් බවට පත්වුණා. ඒ ඔහු බ්‍රිතාන්‍ය ජාතිකයන් දෙදෙනකු සමඟ කිලෝ 160 ගාණකින් යුතු ගංජා තොගයක් එංගලන්තයට ගෙනයනවයි කියන චෝදනාව මත අත්අඩංගුවට ගැනීමෙන්. එංගලන්තයේදි ඔහු ‍හොරෙන් පැනලා ලංකාවට ඇවිත් මහාධිකරණයට භාර වුණා. ඔහු ලංකාවට පැන ආවේ විවිධ වෙස් අරගෙන. හින්දු පූජකවරයෙක්; මුස්ලිම් ජාතිකයෙක්, කාන්තාවක් විදියට ඔහු නොයෙක් වෙස් ගත්තා. මනික් රටින් පැනලා ආපු තොරතුරු රැගත් අපූරු ලිපියක් එකල ‘සන්ඩේ ටයිම්ස්’ පත්‍රයේ පළවුණා. HOW I JUMPED BAIL IN ENGLAND යන නමින් යුතු ඒ ලිපිය ලිව්වේ පැට්‍රික් හැරිගන්. මනික් ගේ නඩුවට සාක්ෂි දීමට ගාමිණි ෆොන්සේකා ඉදිරිපත් වීම එකල තවත් සුවිශේෂ සිද්ධියක් වුණා.මට මනික් හඳුන්වල දුන්නේ ආචාර්ය ලෙස්ටර් ජේම්ස් පීරිස්. දවසක් ටයිම්ස් ආයතනයෙන් පළවුණු ‘ලංකාදීප'ය වෙනුවෙන් ලෙස්ටර් හා සම්මුඛ සාකච්ඡාවක් කරන්න ගිය වෙලාවක මනික් ද ලෙස්ටර් නිවෙසට ඇවිත් හිටියා. මා ‘ලංකාදීපයේ’ බව දැනගත් ඔහු ලිපි ගොනුවක් මා අත දී එය එවක ‘ලංකාදීප’ කර්තෘව සිටි එල්මෝ ගුණරත්නට දිය හැකි දැයි විමසුවා. මා ලිපි ගොනුව එහෙන් මෙහෙන් විමසලා බැලුවේ බස් එකේ එද්දි. එය ගංජා ප්‍රමෝට් කරලා ලියැවුණු ඉංග්‍රිසි ලිපි වගයක්. එල්මෝ ඒවා පරිවර්තනය කර ‘ලංකාදීපේ’ පළ කළා ද නැත්නම් ඒ වෙලාවෙම කුණු කූඩෙට දැම්ම ද කියලා කියන්න මා දන්නෙ නැහැ.මනික්ගේ ගෙදර තේ වෙනුවට බිව්වේ නීරමුල්ලි. ඔහු කිසියම් කතාවක් පටන්ගන්නේ නොඑසේනම් අවසන් කරන්නේ ගංජාවලින්. අපේ රටේ ගංජා තහනමට විරුද්ධව ඔහු නොයෙක් විට අදහස් දක්වලා තිබෙනවා.“අපේ රටේ ගංජා තහනම්. ඒත් පිටරට තහනම් කරපු බෙහෙත් අපේ පාමසිවල විකුණන්න තියෙනවා. මේක යකාගේ නීතියක්නේ හලෝ”මනික් දවසක් මාත්තෙක්ක කිව්වා.මනික් කාලයක් කලාව අතහැරලා ඇහැටුවැවටත් එහා උල්පත කියන ගමේ වරිච්චි ගහපු ගෙයක් හදාගෙන වී ගොවිතැන් කළා. දැන් කලාව කරන්නෙ නැද්දැයි ඇසු විට ඔහු කිව්වේ මෙහෙමයි.“ගොවිතැන තමයි ඉහළම කලාව. කුඹුරක නියරක් දිහා බලන්න. ගොවියා මොනතරම් කලාකාරයෙක් ද කියලා ඒකෙන් පේනවා. කෙම්මුර දවසකට දේවාලෙකට යන්න. අන්න එතැන තියෙනවා කලාව”මනික් මාර්ටින් වික්‍රමසිංහ මවපු ‘ගාලු පාරේ සංස්කෘතිය’ පිළිගත්ත කෙනෙක් නෙමෙයි. “නියම සිංහල සංස්කෘතිය හොයන්න නම් පුරාණ ගම්වලට යන්න ඕනැ. වන්නියට යන්න ඕනැ” කියලයි ඔහු කිව්වේ.ඒ කතා ඇත්ත වුණත් නැත්ත වුණත් මනික් වගෙ අමුතු විදියට හිතන අය තමයි රටකට අවශ්‍ය කියන එකයි මගේ හැඟීම.සු. මිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309013</link>
    <topic>මුහුණේ ලපවලට ප්‍රතිකාර තියෙනවා</topic>
    <author/>
    <content>මුහුණේ ලපවලට ප්‍රතිකාර තියෙනවාමුහුණු පුරා දුඹුරු පැහැති ලප ඇතිවන ආකාර කිහිපයක් පිළිබඳ අපි පසුගිය සතියේ කතා කළා. Pigmentation තත්වය යනුවෙන් හැඳින්වෙන මෙම ලප ඇති වන්නට හේතු දෙකක් බලපාන බව අපි සඳහන් කළ බවට මතක ඇති. ඉන් අල්ට්‍රා වයලට් කිරණ නිසාවෙන් ඇතිවනPigmentationපිළිබඳ සවිස්තරව අපි කරුණු ඉදිරිපත් කළා. අද අපේ අවධානය යොමුවන්නේ හිරු එළිය නොවන අනෙකුත් බාහිර හේතු මත ඇතිවන Pigmentation තත්වයන් පිළිබඳය.මෙයින් පළමු තත්වය වන්නේ chloasma තත්වයයි. මේ තත්වය සියුම්ව හම පුරා පැතිරිලා තිබෙනවා. පැහැදිලිව හොයන්න අමාරුයි. නමුත් හමේ පැහැදිලි පාට අඩුවෙනවා.මෙවැනි තත්වයක් ඇති වෙන්න ශරීරයේ හෝමෝන බලපෑම විශේෂයෙන් හේතුවක් වෙනවා. කාන්තාවක් ගර්භණි තත්වයේ පසුවෙනවා නම් හෝමෝන බලපෑම වෙනස් වෙන්න පුළුවන්. එවැනි අවස්ථාවක හමේ මෙවැනි ලප ඇති වෙන්න පුළුවන්. නමුත් දරු උපතින් පසුව ඉබේම ඒ තත්වය නැති වී යන්නත් ඉඩ තිබෙනවා. නළල, නිකට, කම්මුල් වැනි ප්‍රදේශවල තමයි මේ තත්වය වැඩිපුර ඇතිවෙන්න පුළුන්. බොහෝ විට උපත් පාලන පෙති ලබාගන්නා අයටත් අතුරු ආබාධයක් වශයෙන් මේ තත්වය ඇතිවෙන්න පුළුවන්.මේ හා සම්බන්ධ තවත් එවැනි තත්වයක් ‘vitiligo’ නමින් හඳුන්වනවා. මේ තත්වයට ජානමය හේතු බලපානවා.ඊට අමතරව ශරීරයේ කිසියම් තුවාලයක් සිදු වූ පසු කැපී පෙනෙන ලෙස එම තුවාලයේ කැළල දකින්නට ලැබෙන අවස්ථා ඔබ දැක ඇති. මේ කැළැල් දකින්නට ලැබෙන්නේ අපිචර්මයේදි. මෙවැනි තත්වයන් පහසුවෙන් හොඳ කරන්න පුළුවන් නිසා බිය විය යුතු කාරණාවක් වන්නේ නෑ.ඊට අමතරව මෙවැනි Pigmentation තත්වයන් වයසට යාම හේතුවෙන් ඇති වෙනවා. එසේ වන්නේ වයසට යාමත් එක්ක හමේ මැරුණු සෛල සහ මෙලනින් සෛල එකට එකතු වීම නිසාය. ඊට අමතරව වයසට යාමත් සමඟ හෝමෝන අසමතුලිතා බලපාන්නත් පුළුවන්. රසායනික ද්‍රව්‍ය සම මත පතිත වීම නිසාත්, කොණ්ඩයට පාවිච්චි කරන ඩයි වර්ගය ප්‍රමිතියෙන් තොර එකක් වූ අවස්ථාවලදීත්, මුහුණට පාවිච්චි කරන බීලිචිං ක්‍රීම් වර්ගය රසදිය අඩංගු එකක් වූ විටත් මේ තත්වය ඇතිවන්නට පුළුවන්.Pigmentation තත්වය වළක්වා ගැනීම සඳහා අනුමත ප්‍රතිකාර විධි තිබෙන බැවින් කිසිවෙකුත් කනස්සල්ලට පත්විය යුතු ‍නොවේ. මුහුණට පාවිච්චි කරන ක්‍රීම්වර්ග හැම තිස්සේ ම AHA (Alpha Hydrolic Acid) අඩංගු නිෂ්පාදිත වීම වඩා වැදගත්. ස්වභාවික පලතුරු වලින් ලබාගන්නා කෘත්‍රිම නොවන දේ පාවිච්චියට ගැනීමට වග බලා ගත යුතුය. pack එකක් පාවිච්චි කරත්දි පලතුරු සාරය අඩංගු pack එකක් පාවිච්චි කළ යුතුය.සම steam කරත්දී ඍජුවම steam කළ යුතුය. මසාජ් ක්‍රීම් ගැල්වීමේදීත් 1 / 1 අනුපාතයට සමානුපාතිකව සම වර්ණ ගැන්වීමේ ක්‍රීම් යෙදිය යුතුය. Sun protection ක්‍රීම් වර්ගයක් පාවිච්චි කිරීම, Pigmentation තත්වයක් ඇති කෙනෙකුට අනිවාර්ය වේ. Anti Pigmentation ක්‍රීම් වර්ගයක් පාවිච්චි කිරීම ද කළ යුතුය. රූපලාවණ්‍ය උපදෙස් අනුව තමන් ගේ ආහාර රටාව පාලනය කරගෙන ප්‍රතිකාර සඳහා භාවිතා කරන ක්‍රීම් වර්ග නිසි පරිදි භාවිතයට ගතහොත් මේ තත්වය ඉක්මනින්ම වළකා ගත හැකිය. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309014</link>
    <topic>ඒ ආදරය ගැන මට ආඩම්බරයි</topic>
    <author>ගාමිණී සුසන්ත</author>
    <content>ඒ ආදරය ගැන මට ආඩම්බරයිරුවන්ගි රත්නායක ඇය රුවන්ගි රත්නායක. ඉතාම කෙටි කාලයකින් රංගන ‍ක්ෂේත්‍රයේබොහෝ දුරක් පැමිණීමට මේ වන විට ඇයට හැකියාව ලැබී ඇත. මේ දිනවල විකාශය වන ටෙලිනාට්‍ය වල වැඩියෙන්ම දැකගත හැකි නිළිය රුවන්ගි යැයි කීම නිවැරදිය. අද අපි ‘තරුවක් සමඟ වරුවක්’ විශේෂාංගයෙන් රුවන්ගි ගේ නවතම තොරතුරු විමසා බලමු.මේ දවස්වල ඔබ රංගනයෙන් එක්වන ටෙලිනාට්‍ය ගැන කතා කළොත්?මේ දිනවල ටෙලිනාට්‍ය දෙකක රූපගත කිරීම්වලට දායක වෙනවා. ඒ, ස්වර්ණවාහිනියේ ‘තරුමලී’ සහ දෙරණ නාළිකාවේ ‘සිහින සිත්තරාවි’ ටෙලිනාට්‍ය. මම රඟපෑ ‘අංගනා’ ටෙලිනාට්‍යය මේ දිනවල ස්වාධීන රූපවාහිනියෙන් විකාශය වෙනවා.ඔබ රඟපෑ ටෙලිනාට්‍ය කීපයක්ම පසුගිය දිනවල විවිධ නාළිකාවල එකම වේලාවේ විකාශය වුණා නේද?ඔව්. මීට මාස දෙක තුනකට පෙර රාත්‍රී 7.30ත් රාත්‍රී 9.00ත් අතර නාළිකා හතරක මගේ ටෙලිනාට්‍ය හතරක් විකාශය වුණා. ඒ; ‘මල්දෙවැට’, ‘සොඳුරු ගිම්හානය’, ‘සිටුමැදුර’, ‘සිහින සිත්තරාවි’ යන ටෙලිනාට්‍ය.මේ දිනවල ඔබට වැඩියෙන්ම ප්‍රතිචාර ලැබෙන්නේ කුමන ‍‍ෙටලිනාට්‍යයේ රංගනයටද?‘අංගනා’ ටෙලිනාට්‍යයේ අමායා චරිතයට තමයි මේ දිනවල මට බොහෝ ප්‍රතිචාර ලැබෙන්නේ.ඔබ පසුගිය දිනවල පොලිස් නිලධාරිනියකගේ චරිතයක් රඟපෑවා නේද?ඔව්. ඒ ‘සොඳුරු ගිම්හානය’ ටෙලිනාට්‍යයේ. ඒක මම කළ වෙනස්ම විදියේ චරිතයක්. මට ඒ චරිතය අලුත්ම අත්දැකීමක්. ඒ ටෙලිනාට්‍ය විකාශය වන දවස්වල මට හිතාගන්න බැරි තරම් ප්‍රතිචාර ඒ රංගනයට ලැබුණා. ‘සොඳුරු ගිම්හානය’ දැන් විකාශය වන ටෙලිනාට්‍යවලට වඩා ගොඩක් වෙනස්.කොහොමද පොලිස් නිලධාරිනියගේ චරිතයට ඔබ සූදානම් වුණේ?‘සොඳුරු ගිම්හානය’ ප්‍රියන්ත කොළඹගේ ගේ අධ්‍යක්ෂණයක්. ඔහුගේ උපදෙස් ඒ චරිතය රඟපාන්න මට ගොඩක් උපකාරි වුණා. මෙහි සටන් ජවනිකාත් තිබුණා. ඒවාට කරාතේ පුහුණුකරුවකු යටතේ පුහුණු වුණා. මේ ටෙලිනාට්‍ය රූපගත කළේ බණ්ඩාරගම ප්‍රදේශයේ. එහිදී මොරොන්තුඩුව පොලීසියේ ස්ථානාධිපතිතුමා මගේ රංගනයට අවශ්‍ය බොහෝ දේවල් කියලා දුන්නා.ඔබ මෙතෙක් රඟපා ඇති චරිතවල විවිධත්වයක් තියෙනව කියල ඔබ හිතනවද?මගේ වාසනාවට මෙතෙක් මට රඟපෑමට ලැබුණු චරිත එකිනෙකට වෙනස්. පොලිස් නිලධාරිනියගේ චරිතය, තවමත් ඉගෙන ගන්නා දඟකාර යුවතියකගේ චරිතය, ජීවිතය ‍ෙගාඩනඟන්න දුක්විඳින දරුවන් දෙදෙනකුගේ මවකගේ චරිතය ව‍ෙග් විවිධ චරිත නිරූපණය කරන්න මට පසුගිය දවස්වල හැකිවුණා.ඔබ රඟපාන ටෙලිනාට්‍ය හැම එකක්ම ඔබ නරඹනවාද?හැම එකක්ම නරඹන්න නම් වේලාවක් නෑ. නමුත් හැකි හැම වෙලාවකම නරඹනවා.පසුගිය රයිගම් සම්මාන උලෙළේ දී ජනප්‍රියම නිළියට හිමි සම්මානය නොලැබීම ගැන ඔබට දුකක් ඇතිවු‍ෙණ් නැතිද?නැහැ. දුකක් නෑ. ඒ සම්මාන උලෙළේදීම මට නැඟී එන නිළියට හිමි සම්මානය ලැබුණා. ඒ ගැන මට ගොඩක් සතුටුයි. ඒ මොකද, ක්ෂේත්‍රයේ නැඟී එන කාලයේ දී නැඟී එන නිළියට හිමි සම්මානය ලැබීම ගොඩක් වටින නිසා. හැබැයි ගොඩක් දෙනෙක් කිව්වා ජනප්‍රියම නිළියට හිමි සම්මානය මට ලැබෙයි කියලා.සම්මානයක් ලැබීම රංගන ජීවිතයට කෙතරම් වැදගත්ද?සම්මානයක් කියන්නෙ ඉතාම වටිනා දෙයක්; අපේ වැඩ අගය කිරීමක්. සම්මානයකින් අපේ වැඩ තවත් හොඳින් කරන්න උත්තේජනයක් ලැබෙනවා. තව තවත් මහන්සිවෙලා වැඩකරන්න අපිව උනන්දු කරවනවා. ඉලක්කයකට වැඩ කරන්න හිතෙනවා.සිනමාව තුළ තවම ඔබට යමක් කරන්න අවස්ථාව ලැබුණේ නෑ නේද?‘ජීවිතය ලස්සනයි’ චිත්‍රපටයට මම දායක වුණා. ළඟදීම රූපගත කිරිම් ආරම්භ වන චිත්‍රපට දෙකකටම මට ඇරයුම් ලැබී තියෙනවා. ඒවා තුළින් හොඳ යමක් කරන්න මට අවස්ථාව ලැබෙයි.ඔබ දැන් රංගනයේ යෙදෙන්නේ වෘත්තිමය වශයෙන්ද?ඔව්.ජනප්‍රිය වෘත්තීය රංගන ශිල්පිනියක් වෙන්න ඔබට ආශාවක් තිබුණාද?පුංචි කාලෙ මම ආශා කළේ ගුරු වෘත්තිය‍ට. ඒ වගේම රූපලාවණ්‍ය ක්ෂේත්‍රයටත් ආශා කළා. ඒ වගේම රූපවාහිනී නිවේදිකාවක් ලෙස කටයුතු කරන්නත් ආශාවක් මට තිබුණා. නිවේදිකාවක් විදියට අවුරුද්දකට වැඩි කාලයක් ස්වර්ණවාහිනී ආයතනයේ වැඩ කළා. රංගනයටත් මගේ හිතේ ආශාවක් තිබුණා. නමුත් ‍ෙම් වගේ තැනකට රංගනයෙන් එන්න ලැබෙයි කියල හිතුවේ නෑ. නමුත් මගේ පළමු ටෙලිනාට්‍යය වන ජාතික රූපවාහිනියෙන් විකාශය වුණු ‘බිනරි’ ටෙලිනාට්‍යයේ රංගනයෙන් ම හොඳ රංගනයක් ඉදිරිපත් කරන්න ලැබීම ගැන සතුටුයි.ප්‍රේක්ෂකයින් දක්වන ආදරය හිතවත්කම ගැන ඔබට මොනවද හිතෙන්නේ?මම හිතනව ටෙලිනාට්‍ය ප්‍රේක්ෂකයින් අතර මම ජනප්‍රියයි කියලා. ඔවුන් දක්වන ආදරය ගැන ලොකු සතුටක් වගේම පුංචි ආඩම්බරයකුත් දැනෙනවා. මෙතෙක් මට කරන්න ලැබුණේ ප්‍රේක්ෂකයින් ආදරය කරන චරිත. මට මේ තරම් ප්‍රේක්ෂකයින් ආදරය කරන්න ඒකත් හේතුවක් වෙන්න පුළුවන්.කලා ක්ෂේත්‍රය ගොඩක් කටකතා හැදෙන පැතිරෙන තැනක් නේද?මම ගණන් ගන්නෙම නැති දෙයක් තමයි කටකතා කියන්නේ. කතා කරන්න ගොඩක් දේවල් තියෙද්දි මිනිස්සු කතා කරන වැදගත් කමක් නැතිම දේවල් තමයි ඔය කටකතා. ඒ නිසා කට කතා මගේ ජීවිතයට අදාළ වෙන්නේ නෑ.ගාමිණී සුසන්තඡායාරූපය - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309015</link>
    <topic>ධර්මපාලතුමා වැදගත් වන්නේ එදාටත් වඩා අදටයි</topic>
    <author>තුෂාරි නේරංජා වික්‍රමසිංහ</author>
    <content>ධර්මපාලතුමා වැදගත් වන්නේ එදාටත් වඩා අදටයිධර්මපාල චරිතයට පණ පොවනපාලිත සිල්වාඅනගාරික ධර්මපාල තුමාගේ චරිතාපදානය ඇසුරින් නිර්මාණය වීමට නියමිත ‘අනගාරික ධර්මපාල’ සිනමා කෘතියේ අනගාරික ධර්මපාල චරිතයට පණ පොවන්නේ ප්‍රවීණ වේදිකා, සිනමා සහ ටෙලි නාට්‍ය රංගනවේදියකු වන පාලිත සිල්වායි. දශක හතරකට ආසන්න ඔහුගේ කලා දිවියේ ඔහුට නිරූපණය කිරීමට ලැබෙන මෙම සුවිශේෂී චරිතය පිළිබඳ පසුගිය දිනෙක පාලිත සිල්වා අප සමඟ කතාබහට එක්වුණා.අනගාරික ධර්මපාල චරිතයට රංගනයෙන් දායක වීමට ඔබට ලැබුණු අවස්ථාව ගැන ඔබ මොකද හිතන්නෙ?මං හිතන්නේ සාමාන්‍යයෙන් නළුවෙක් හැටියට රටක රඟපාන්න පුළුවන් හොඳම චරිතයක් තමයි මට ලැබුණේ. නළුවෙකුට මෙවන් අවස්ථා ලැබෙනවා අඩුයි. අපි රඟපාන සාමාන්‍ය චරිතයක් වගේ නොවෙයි මෙය. මෙය ජාතික වීරවරයකුගේ චරිතයක්. මේ චරිතය සාමාන්‍ය චරිතයක් රඟ දක්වනවාට වඩා ලොකු වගකීමකින් හා ලොකු ශක්තියකින් යුතුව රඟපෑ යුතුයි. මේ චරිතය රඟපාන්න ලැබීම මට ඇත්තටම සතුටක්.අනගාරික ධර්මපාල චරිතයේ විශේෂත්වය ඔබ දකින්නේ මොන ආකාරයට ද?ධර්මපාල තුමා ජාතික වීරවරයෙක්ටත් එහා ගිය මුළුමහත් බෞද්ධ ලෝකයේ විශිෂ්ට චරිතයක්. පොදුවේ ගත්තම එතුමා ලංකාවට පමණක් නොවෙයි ඉන්දියාව, ජපානය, බුරුමය, චීනය, ඇමෙරිකාව වැනි රටවලටත් විශිෂ්ට චරිතයක්. ධර්මපාල තුමාගේ ඉතිහාසය විවිධ ලෙස සටහන් වෙලා තිබෙනවා. අපේ රටේ ඔහු ගැන කතා නොකරපු ජාතික නායකයෙක් නැති තරම්. ධර්මපාල චරිතය අපේ රටේ ජන නායකයින් ආදර්ශයට ගන්න බව පෙනෙනවා. එලෙස සමාජයට, රටට, ලෝකෙට දැවැන්ත බලපෑමක් කළ සුවිශේෂී චරිතයක් විදිහටයි ධර්මපාල චරිතය මම දකින්නේ.මෙවැනි සුවිශේෂී චරිතයක් රඟපෑම සඳහා අත්දැකීම් ඔබ සතුව පවතිනවා ද?මම මේ චරිතය සාර්ථකව රඟපාන්න දැඩි ලෙස උත්සාහ දරනවා. එහි වගකීම මා සතු වෙනවා. මීට පෙර මම ‘පුරන්අප්පු’ චරිතය රඟපාද්දී මෙවැනිම අභියෝගයක් තිබුණා. පුරන්අප්පු කියන්නෙත් සාමාන්‍ය චරිතයක් නෙමෙයි.රට දැය බේරගන්න දිවි හිමියෙන් සටන් වැදුණු චරිතයක්. ‘පුරන්අප්පු’ චරිතයට ලැබුණු ප්‍රතිචාරත් එක්ක මට හිතුණා මම එය සාර්ථකව රඟ දැක්වූවා කියලා. මම හිතන විදිහට මම රඟපෑ පුරන්අප්පු චරිතය සාර්ථකව රඟ දැක්වීම හේතුවක් වෙන්න ඇති ධර්මපාල චරිතයට මා තෝරා ගැනීමත්.ධර්මපාල චරිතය රඟ දැක්වීමේ දී එකී සුවිශේෂී චරිතය පිළිබඳ හැදෑරීමක් ඔබ සිදු කරනවා ද?මේ දවස්වල ඒ පිළිබඳ හැදෑරීමක් කරනවා. ධර්මපාල තුමාගේ ජීවිතය ගැන ලියවුණු සටහන්, විවිධ තොරතුරු මම මේ දවස්වල කියවනවා. ඒ ඔස්සේ මේ චරිතයේ ප්‍රතිනිර්මාණයක් තමයි මගේ රංගනය හරහා සිදුවන්නේ. මේ චරිතය මගේ ජීවිතයට විශේෂ එකක් වෙනවා.ඒ කොහොම ද?මගේ මවයි, පියයි දෙදෙනාම මාතර පුරවරයේ. අනගාරික ධර්මපාල තුමාගේ මව පියා මාතර පුරවරයේ. ඒ වගේම එතුමාගේ උසට මහතට සමානකමක් මගේ තිබෙන බවත් පැහැයෙන් පෙනුමෙන් එතුමාට සමාන බවක් බොහෝ අය පැවැසුවා. ඒ වගේම ධර්මපාල තුමා පිළිබඳ වඩාත්ම හොඳින් දන්න කෙනෙක් කිව්වා එතුමාගේ කකුල්වල ඇඟිලි පවා මගේ ඇඟිලි හා සමානකමක් තිබෙනවා කියා. ඒ වගේම ධර්මපාල තුමා නිර්මාංශිකයි. මමත් දැන් වසර ගණනක සිට නිර්මාංශිකයි. එතුමාගේ ඒ සුවිශේෂීකම පෞරුෂය මටත් ඒ ආකාරයෙන්ම දැනෙනවා.ඒ කියන්නේ ඔබත් ඉදිරි අනාගතයේ අනගාරික ජීවිතයක් ගත කරයි ද?ජීවිතේ ගැන නිශ්චිතව කියන්න බැහැනෙ. සමහර විට ඒ වගේ වෙයි ද කියන්නත් බැහැ. (පාලිත සිනාසෙයි)අනගාරික ධර්මපාල චරිතය මෙලෙස ප්‍රතිනිර්මාණය කිරීම අදට වලංගු වෙනවා ද?අනගාරික ධර්මපාල තුමා ජීවතුන් අතර නැති වුණත් අදටත් ලොකු බලපෑමක් එතුමාගේ දර්ශනය හරහා අපේ සමාජයට තිබෙනවා. විශේෂයෙන් එතුමාගේ ප්‍රතිපත්ති, දර්ශනය හරිම ප්‍රබලයි. ශ්‍රී ලංකාවේ සිංහල බෞද්ධ පරපුර වෙනුවෙන් එතුමා දාර්ශනිකයෙක් ලෙස ඉටුකර ඇති මෙහෙය අති විශිෂ්ටයි. එදාටත් වඩා ඔහු අද සමාජයටයි වැදගත්. වසර 30 ක පමණ කාලයක් පුරාවිහිදුණු යුද්ධයක ඉඳලා ඉන් මිදුණු අපේ රටේ ජනතාව ධර්මපාල තුමා එදා ප්‍රකාශ කළ දේවල් වටහා ගත යුතු කාලය අද එළැඹිලා තිබෙනවා. කිරම විමලජෝති හිමියන් සමඟ අධ්‍යක්ෂ සනත් අබේසේකර එකතු වෙලා පටන්ගන්න මේ නිර්මාණයෙන් දැවැන්ත ඓතිහාසික බලපෑමක් සමාජයට සිදු වෙනවා. එහි වගකීම මට පැවරෙනවා. මේ සිනමා පටයේ සාර්ථකත්වය සඳහා මම පුළුවන් උපරීමයෙන් කැප වෙනවා.අනගාරික ධර්මපාල තුමාගේ දර්ශනය පිළිබඳ මොන වගේ අදහසක් ද ඔබ තුළ ඇත්තේ?ධර්මපාල තුමා කියා තිබෙන්නේ තමන් බිහිවෙන කොට තමා තුළ තිබෙන රට, ආගම, භාෂාව පිළිබඳ අනන්‍යතාව නිවැරදිව හඳුනාගෙන එය ආරක්ෂා කර ගන්න කියන එක. එතුමා කිසි විටෙකත් අන්‍යයන්ගේ දේට විරුද්ධ වුණේ නැහැ. සමහරු එතුමා පිළිබඳ වැරදි විදිහට අර්ථකථන දෙන්න උත්සාහ කරනවා. අපේ අනන්‍යතාව නිවැරදිව ගොඩනඟාගෙන තිබෙනවා නම් අපට අප රටේ, අපේ ජීවිත ආස්වාදයෙන් යුතුව ගෙන යන්න පුළුවන් ක්‍රමවේදයක් තිබෙන බව එතුමා පෙන්වා දුන්නා. ආගමික පැත්තෙන් පමණක් නොවෙයි ආර්ථිකමය හා වෘත්තිමය පැත්තෙනුත් එතුමා වැඩපිළිවෙළක් ගෙන ගියා. විශේෂයෙන්ම ගාන්ධි තුමා ඉන්දියාවේ ගෙන ගිය වැඩපිළිවෙළ ශ්‍රී ලාංකේය ජනතාවට පෙන්වා දීමට එතුමා උත්සාහ දැරුවා.තුෂාරි නේරංජා වික්‍රමසිංහඡායා - මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309016</link>
    <topic>යාත්‍රා</topic>
    <author>තුෂාරි නේරංජා</author>
    <content>යාත්‍රාශෙහාන් මිහිරංග සිරස සුපිරි තරු පොකුරේ දිදුළන තරුවක්. ශෙහාන් ගැන අලුත්ම ආරංචියක් අපිට දැනගන්නට ලැබුණා. ඒ තමයි ශෙහාන් - ගෙෂ්නි කැදැල්ලට ආදරණීය පුංචි අමුත්තෙක් එක්කාසු වීම. දැන් ශෙහානුත් ගෙෂ්නිත් ආදරණීය මවුපියන්. මේ දෙදෙනාගේ කැදැල්ලට ආපු මේ පුංචි අමුත්තා හරිම වාසනාවන්තයෙක්. මේ විදිහට පුංචි පුතෙක් ගේ මවුපියන් වූ ශෙහානුත් ගෙෂ්නිත් මේ පුංචි පුතාට නම තබා තිබෙන්නේ ශෙහාන් මාෂ් බෙනට් සමරනායක ලෙසයි. පුංචි ශෙහාන්ටත් එයාගෙ තාත්තටයි, සීයටයි එක්වූ බෙනට් වාසගම තබන්නට ශෙහාන් අමතක කරල නැහැ.යොවුන් හදවත්වලට නිරතුරුවම ආමන්ත්‍රණය කරන ප්‍රවීණ මාධ්‍යවේදියෙක්, ලේඛකයෙක් තමයි අර්නස්ට් වඩුගේ. පසුගිය කාල වකවානුවේ ඔහු ලියු යොවුන් නවකතා කිහිපයක්ම පාඨකයාට රස විඳින්නට හැකි වූවා. මේ දිනවල වඩුගේ ඔහුගේ අලුත්ම නවකතාව ‘පිනි කඳුළු’ මුද්‍රණද්වාරයෙන් එළිදක්වන්නට සූදානම් වන බව අපට දැනගන්නට ලැබුණා. ඒ ගැන අර්නස්ට් වඩුගේ අපිත් එක්ක කතාබහ කළා.“මගේ ‘පිනි කඳුළු’ නවකතාව කලකට ඉහත ‘සුවඳ’ පත්තරේ කොටස් වශයෙන් පළවුණා. මෙය ඒ කාලේ ඉතාම ජනප්‍රිය වූ නවකතාවක්. පිටපත් ලක්ෂය ඉක්මවලා විකුණුණු ජනප්‍රියම යොවුන් පුවත්පතක් තමයි ‘සුවඳ'. 'පිනි කදුළු' නවකතාවට පාදක වන්නේ නව යොවුන් රූමත් යුවතියකගේ මනස පිළිබඳ කෙරෙන විග්‍රහයක්. මෙය එක්තරා විදිහකට මනෝ විද්‍යාත්මක නවකතාවක් විදිහටත් හඳුන්වන්න පුළුවන්.සේමිණී ඉද්දමල්ගොඩ මේ දවස්වල තරමක් කාර්යබහුලයි. ඒ ඇය නවතම චිත්‍රපටයකට දායක වීමට සූදානම්ව සිටින නිසයි. මේ චිත්‍රපටය අධ්‍යක්ෂණය කරන්නේ ප්‍රසන්න ජයකොඩියි. ‘සංකාරා’, ‘කර්ම’, චිත්‍රපට අධ්‍යක්ෂණය කරමින් සම්මාන දිනු ප්‍රසන්නගේ නවතම චිත්‍රපට අධ්‍යක්ෂණය වන්නේ ‘28 ශ්‍රි’ චිත්‍රපටයයි. මෙහි ප්‍රධාන චරිත සඳහා පණපොවන්නේ සේමිණි ඉද්දමල්ගොඩ සමඟ මහේන්ද්‍ර පෙරේරායි. මෙහිදී ‘සේමිණී’ රඟ දක්වන්නේ සිනමාවේ මෙතෙක් කිසිදු නිළියකට රඟපෑමට අවස්ථාවක් නොලද සුවිශේෂී චරිතයක්. චිත්‍රපටයේ මුල සිට අග දක්වාම සේමිණි ‘මළමිනියක්'. ඒ ගැන සේමිණි අදහස් දැක්වූයේ මේ විදිහට.“මේ චරිතය මට අභියෝගයක්. ආසාවෙන් මම රඟපාන චරිතයක්. ඒ වගේම මට මතකයි මම මිචෙල් ෆොන්සේකාගේ ‘නෙතු පියෙනතුරා’ ටෙලි නාට්‍යයට හිස මුඩු කරමින් චරිත නිරූපණය කළා. මෙය ඉන් පසුව රැල්ලක් බවට පත්වුණා. මම මේ චිත්‍රපටයේ රඟ දක්වන මියගිය චරිතයක් මේ ආකාරයට රැල්ලක් වේවි ද කියන්න බැහැ. කොහොම වුණත් ප්‍රේක්ෂකයන් හට මේ චරිතය අලුත්ම අත්දැකීමක් වේවි.මේ දවස්වල විකාශය වන ටෙලි නාට්‍ය ගණනකම චරිත මවන සුන්දර නිළියක් තමයි තිසුරි යුවනිකා. තිසුරි සම්පත් ශ්‍රී රෝෂන් අධ්‍යක්ෂණය කිරීමට සූදානම් වන අලුත්ම ටෙලි නාට්‍යයක රංගනයට එක්වෙනවා. ඒ ටෙලි නාට්‍යය තිසුරිට සුවිශේෂී එකක්. ඒ ගැන ඇය අපිත් එක්ක කතාබහ කළා.“මේ ටෙලි නාට්‍යය ‘හිතවත්තු’ නමින් නම්කර තිබෙනවා. මෙහි තිබෙන විශේෂත්වය තමයි ඇත්ත ජීවිතයේ පවුල් මේ ටෙලි නාට්‍යයේත් පවුල් ලෙස ඉදිරිපත් කිරීම. කොළඹ 07 ජීවත්වන පිරිසක් වටා ගෙතෙන කතාවක් මෙය. මෙහි මමත් මගේ මව ලෙස සැබෑ ජීවිතයේ මගේ මව වන සුසන්තා චන්ද්‍රමාලිත්, තවත් පවුලක් ලෙස ශ්‍රියන්ත මෙන්ඩිස් හා කුසුම් රේණු පවුලත්, තවත් පවුලක් ලෙස ගාමිණී හෙට්ටිආරච්චි පවුලත්, තවත් පවුලක් ලෙස ආනන්ද වික්‍රමගේ මානෙල් වානගුරු පවුලත් රංගනයෙන් දායක වෙනවා. මේ වගේ පවුල් ගොඩක් අතර සිදුවන කුතුහලය දනවන කතාවක් මෙය.පසුගිය දවස්වල දයාසිරි ජයසේකරත්, චන්දික නානායක්කාරවත් සම්බන්ධ කරමින් එක්තරා වෙබ් අඩවියක ප්‍රවෘත්තියක් පළ වී තිබුණා. එහි සඳහන් වුණේ ‘දයාසිරිගෙ පිහිටෙන් චන්දික සල්ලි ගරයි’ කියලයි. ඒ ගැන දැනගන්න අපි චන්දිකටම කතා කළා.“එහෙම ප්‍රවෘත්තියක් වෙබ් අඩවියක පළවෙලා තිබුණා කියල මටත් ආරංචි වුණා. මේකට හේතුව තමයි සුමිත් ගල්හේන නිර්මාණය කරන නවතම චිත්‍රපටය. මේ චිත්‍රපටයේ ප්‍රධාන චරිතයට පණ පොවන්නට සූදානම් වී හිටියේ දයාසිරි ජයසේකරයි. නමුත් දේශපාලන වැඩ කටයුතු සමඟ කාර්යබහුල වෙන විට ඔහු තීරණය කර තිබෙනවා මේ චරිතය රඟ නොපාන්න. ඉතින් සුමිත් ගල්හේන මේ චරිතයට මට කතා කළා. මම එය සතුටින් භාර ගත්තා. දයාසිරි ගේ චරිත මාරුව නිසා මට නම් මුදල් ලැබුණා. මේ ගැන තමයි වෙබ් අඩවියේ අර විදිහට සඳහන් වෙලා තිබෙන්නේ.තුෂාරි නේරංජාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309017</link>
    <topic>අදුර් ගෝපාලක්‍රිෂ්ණන් චරිතාපදානය</topic>
    <author>ඈෂ්ලි රත්නවිභූෂණ</author>
    <content>අදුර් ගෝපාලක්‍රිෂ්ණන් චරිතාපදානයසුප්‍රකට ඉන්දියානු සිනමාකරු අදුර් ගෝපාලක්‍රිෂ්ණන් ගේ චරිතාපදානය පෙන්ගුවින් වයිකිං ප්‍රකාශනයක් ලෙස නිකුත් වී ඇත. එය රචනා කරනු ලැබ ඇත්තේ ගෞතමාන් බාස්කරන් විසිනි. එබැවින් එය නම් කර තිබෙන්නේ “The Authorized Biography : Adoor Gopalakrishnan - A Life in Cinema” යනුවෙනි. කෘතියේ මුල් පරිච්ඡේද කීපයම වෙන් වෙන්නේ ඔහුගේ කුඩා කාලය, පාසල් කාලය, පුනා හි ගත කළ දවස් සඳහාය. ඉන්පසු එක එක් ඡේදය ප්‍රථම කෘතිය වූ ‘ස්වයංවරම්’ සිට අවසාන චිත්‍රපටය වූ ‘ඔරු පෙනම් රන්දානම්’ දක්වා වූ චිත්‍රපට සියල්ල දක්වා වෙන් වෙයි.අදුර් ගෝපාලක්‍රිෂ්ණන් මෙලොව එළිය දුටුවේ 1941 ජූලි මස 03 වැනිදාය. මෙය ඉන්දියානු ඉතිහාසයේ අතිශය වැදගත් කාල වකවානුවක් විය. බ්‍රිතාන්‍යයන්ගේ සටන් විජිතයක් වශයෙන් දශක ගණනාවක් පැවැති මහත්මා ගාන්ධිගේ ‘ඉන්දියාවෙන් ඉවත්වනු’ ව්‍යාපාරයේ උණුසුම ව්‍යාප්ත වූ අවධියක් විය. ඔහු උපන් අදුර් නමැති ගම්මානය පිහිටා තිබුණේ ට්‍රැවන්කෝර් ප්‍රාන්තයේ කුයි‍ලෝන් දිස්ත්‍රික්කයේය. ට්‍රැවන්කෝර් අද ‍කෝරළ ප්‍රාන්තයේ කොටසකි. එම ගම්මානයේ උපන් බොහෝ දෙනෙකු සිය නමට පෙර ගමේ නම වූ ‘අදුර්’ යන්න භාවිතා කිරීම සුලභ සිදුවීමක් විය.අදුර් සම්ප්‍රදායයන්ට හා සම්ප්‍රදායික දේවලට බෙහෙවින් ඇලුම් කළේය. වරක් ඔහු තිරුවානන්දපුරම් හි අවුරුදු 200 ක් පමණ පැරණි නිවෙසක් සිනමා ශාලාවක් ඉදි කිරීම සඳහා කඩා දමන බවටත් එහි දැව ඇතුළු දෑ වෙන්දේසි කරන බවටත් පුවත්පත් දැන්වීමක් දුටුවේය. ඔහු ද වෙන්දේසියට ගියේය. වෙන්දේසිය සාර්ථක එකක් නොවීය. වෙන්දේසි භාණ්ඩවල තිබූ කෞතුක හා කලාත්මක වටිනාකම නොදත් අය නොවටිනා මුදලකට ලන්සු ඉදිරිපත් කළේය.සොච්චම් මුදලකට නොදී අයිතිකරු මේවා ගිනි තබනු ඇතැයි සිතූ අදුර් වැඩිම ලන්සුවට වඩා රුපියල් 5000 ක් වැඩියෙන් ලන්සුවක් ඉදිරිපත් කළේය. වෙන්දේසිය නිමා විය. අද ඔහු වාසය කරන ‘දර්ශනම්’ නිවෙස සඳහා ඔහු ඒවා භාවිතා කළේය. අද එම නිව‍ෙස සිතුවම්, කෞතුක හා පිත්තල භාණ්ඩ වලින් අලංකාර වූ දර්ශනීය නිවෙසකි. වරක් ඔහු කේරළ සිනමා උලෙළට පැමිණි ඔහ‍ු ගේ විදේශීය මිතුරන්ට රාත්‍රි භෝජන සංග්‍රහයක් එහි පවත්වන ලදි. මෙම ලියුම්කරු ද එයට සහභාගි විය.අදුර් ඔහුගේ ද්වීතිය අධ්‍යාපනය නිම කළේ ගාන්ධිග්‍රාම් ආයතනයෙනි. ඔහු එහිදී පරිපාලනය, ආර්ථික හා දේශපාලන විද්‍යාව හැදෑරීය. එම ආයතනයෙන් ඔහු ලබා ගත්තේ ඩිප්ලෝමාවකි. පුනා චිත්‍රපට ආයතනයට ඇතුළත්වීම සඳහා මූලික අධ්‍යාපනික සුදුසුකම උපාධියකි. ඔහුට අධ්‍යාපනය පිළිබඳ මධ්‍යම අමාත්‍යාංශය මගින් දුන් ලිපියක් තිබුණි. මෙම ඩිප්ලෝමාව උපාධියකට සමාන බව එහි සඳහන් ව තිබුණි. පුනා චිත්‍රපට ආයතනය එය පිළිගත්තේය. පසුව ගාන්ධිග්‍රාම් විශ්ව විද්‍යාල මට්ටමට උසස් කරන ලද අතර එහි ස්වර්ණ ජුබිළය පවත්වන ලද 2006 දී අදුර්ට කීර්තිමත් ආදි ශිෂ්‍යයෙකු ලෙස ගෞරව දක්වන ලදී.පුනා චිත්‍රපට ආයතනයට බඳවා ගැනීම සඳහා පවත්වන ලද ලිඛිත විභාගයෙන් සමත් වූ අතර ඉන්පසු පවත්වන ලද සම්මුඛ සාකච්ඡාවෙන් ද ඉහළම ලකුණු ලබා ගත්තේය. සම්මුඛ සාකච්ඡාව පවත්වන ලද්දේ කීර්තිමත් ඉන්දියානු සිනමාකරුවෙක්වූ කේ.ඒ. අබ්බාස් විසිනි. පුනා ආයතනයේ ඔහු ගරු කළ ගුරුවරයෙක් වූයේ බෙංගාලි සිනමාකරු රිත්වික් ඝටක්ය. ඔහු පුනා ආයතනයේ උප විදුහල්පතිවරයා සහ චිත්‍රපට අධ්‍යක්ෂණය පිළිබඳ මහාචාර්යවරයා විය. අදුර් සඳහන් කරන්නේ ලාල් බහදුර් ශාස්ත්‍රිගේ රජයේ ප්‍රවෘත්ති හා ගුවන් විදුලි අමාත්‍යාංශය භාරව සිටි ඉන්දිරා ගාන්ධිට සත්‍යජිත් රායි විසින් කරන ලද නිර්දේශයක් මත රිත්වික් ඝටක්ව පුනා ආයතනයට බඳවා ගත් බවයි.සත්‍යජිත් රායි සහ රිත්වික් ඝටක් විරුද්ධවාදීන් බවට පවතින මතය අදුර් බැහැර කරයි. 1985 වසරේ නවදිල්ලියේ පැවැති අන්තර්ජාතික ඉන්දියානු සිනමා උලෙළේ දී අදුර් ගේ ‘මුඛමුඛම්’ තිරගත වූ අවස්ථාවේ දී කොමියුනිස්ට්වාදීන් එය ‘කොමියුනිස්ට් විරෝධී’ චිත්‍රපටයක් යැයි උද්ඝෝෂණය කළ අතර චිත්‍රපටයෙන් පසු පවත්වන ලද ප්‍රවෘත්ති සාකච්ඡාවට අදුර්ව දිරිමත් කිරීම සඳහා කේ.ඒ. අබ්බාස් රෝද පුටුවකින් පැමිණ සිටියේය. අදුර් ගෝපාලක්‍රිෂ්ණන් පිළිබඳ බාස්කරන් විසින් රචිත චරිතාපදානය අදුර් ගේ පෞද්ගලික ජීවිතයත්, සංස්කෘතික වටපිටාවත්, සිනමාව වෙනුවෙන් ඔහුගේ කැපවීම හා ක්‍රියාකාරිත්වයත් පිළිබඳ මනාව හා ගැඹුරින් විග්‍රහ කරන්නකි.”ඈෂ්ලි රත්නවිභූෂණ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av1309018</link>
    <topic>ඇහැ‍ෙලපොල කුමාරිහාමිගේ චරිතය සිනමාවට</topic>
    <author>හේමාලි විජේරත්න</author>
    <content>ඇහැ‍ෙලපොල කුමාරිහාමිගේ චරිතය සිනමාවටඓතිහාසික කන්ද උඩරට සෙංකඩගල රාජධානියේ සිදුවූ අතිශය හද කම්පා කරවන ක්‍රෑරතර ඝාතන සිද්ධිය වූයේ ඇහැලේපොල පවුල වෙනුවෙන් ශ්‍රී වික්‍රම රාජසිංහ රජු නියම කළ දඬුවමයි. මරණයට බිය නොවී සිය ගෙල එක කඩු පහරින් සිඳලන්නට නොබියව ඝාතකයා ඉදිරියට ගිය වීර මද්දුම බණ්ඩාර කුමරු ගැන අදත් ඉතිහාසය රන් අකුරින් සටහන් කරන්නේ මේ නිසාවෙනි.සිය කුසයේ හොවා ගෙන මෙලොවට බිහි කළ දරුවන් දෑස් ඉදිරිපිට මරාදමද්දීත් කුඩාම දරුවා වංගෙඩියක දමා කොටන්නට අණකරත්දීත් මේ සියල්ල ඉවසමින් සිටි ඇහැලේපොල කුමාරිහාමි කවර ආකාරයක චරිතයක් වන්නට ඇත්දැයි අදටත් අපට සිතාගත නොහැකිය. මේ සියලු සිද්ධි පසුපස වන අති භයානක කුමන්ත්‍රණයක් තිබුණ බව බොහෝ දෙනෙක් නොදන්නා කරුණක් වන්නට ඇත. එසේත් නොමැති නම් කාලයාගේ ඇවෑමෙන් මේ සියල්ල අපේ ඉතිහාසයේ අමතක වන්නට හැර තිබේ.යළි යළිත් මේ සිද්ධිය පිළිබඳ ස්මරණය කරන්නට හේතුවක් දැන් අපට ඇතිව තිබේ. ඒ මේ සංවේගජනක ඉතිහාස කතාව රිදී තිරය මත සිත්තම් වන ප්‍රවෘත්තියයි. ‘ඇහැලේපොල කුමාරිහාමි’ නමින් රිදී තිරයට මේ ඓතිහාසික පුරාවෘත්තය රැගෙන එන්නේ ප්‍රවීණ චිත්‍රපට අධ්‍යක්ෂ සුගත් සමරකෝන්ය.මීට ඉහත විජය - කුවේණි ඓතිහාසික කතා ප්‍රවෘත්තිය සිනමාවට නඟා අසීමිත ප්‍රේක්ෂක ප්‍රතිචාර ලැබූ ඔහුගේ දෙවැනි සිනමා නිර්මාණය වන්නේ ‘ඇහැලේපොල කුමාරිහාමියි’ මේ පසුගිය දිනක ඒ පිළිබඳ ඔහු සමඟ කළ සාකච්ඡාවකි.විජය - කුවේණි චිත්‍රපටයෙන් පසු ඔබේ නිර්මාණ කාර්යය දෙසට අපේ කතා බහ යොමු කළොත්?‘විජය - කුවේණි’ චිත්‍රපටයට නොසිතූ විරූ ජනප්‍රසාදයක් ලැබුණා. පසුගිය අවුරුද්දේ ‘පීපල්ස් අරවෝඩ්’ ඇතුළු සම්මාන විශාල ප්‍රමාණයකුත් ලැබුණා. එයින් පසුව මගේ සිත නැවතත් ගියේ ඓතිහාසික කතා තේමාවකට. මේ චිත්‍රපටයේ නම ‘ඇ‍හැලේපොල කුමාරිහාමි'. ඇහැලේපොල පවුලත්, එවකට සෙංකඩගල රජු වූ ශ්‍රී වික්‍රම රාජසිංහ රජුත් පාදක කරගෙන තමයි මේ කතා ප්‍රවෘත්තිය ගොඩනැ‍ඟෙන්නේ. මෙහි තිරකතාව මම රචනා කරලා දැනට අවුරුද්දක් විතර වෙනවා.මේ තිරකතාව ලියන්න ඔබට සෑහෙන ඉතිහාස හැදෑරීමක් ගවේෂණයක් කරන්න සිද්ධ වෙන්න ඇති?අනිවාර්යයෙන්ම සෑහෙන කාලයක් මේ පිළිබඳ මම හැදෑරුවා. පතපොත කියෙව්වා. ගවේෂණාත්මකව කරුණු සොයා බැලුවා.1814 සිට 1820 දක්වා ලංකා ඉතිහාසය පිළිබඳ විශාල හැදෑරීමක් කරන්න සිද්ධ වුණා. බොහෝ වෙලාවට අපේ ඉතිහාස කතාව කියවත්දී ඇතිවන ආකල්පය තමයි ඇහැලේපොල කියන්නේ මේ රට පාවා දුන්න මිනිසෙකුය කියන හැඟීම. ඇත්තටම අපේ බොහෝ දෙනා අතරේ තිබෙන්නෙත් එවැනි ආකල්පයක්. මට ඕන නිර්මාණශීලීව මගේ කතාවක් ගොඩනඟන්න. ඇහැලේපොල රට පාවා දුන්නා නම් ඇයි එහෙම සිද්ධ වුණේ? කොහොමද ඒක සිද්ධවුණේ? ඇහැලේපොල කියන්නේ තමන්ගේ දරු පවුලට ආදරය කරපු, මත්පැන් බිඳක්වත් තොලගාපු නැති, ප්‍රතිපත්තිගරුක රණශූරයෙක්. එවැනි කෙනෙක් ඉංග්‍රීසින්ගේ සරණ පැතුවේ ඇයි? ඒ තත්ත්වයට එතුමාව පත්කළේ කවුද? රාජසිංහ රජු සහ ඇහැලේපොල නිලමේ භේද භින්න කළේ කවුද? මේ කතාන්දරයේ එන මොල්ලිගොඩ කියන චරිතය මේ සඳහා ‍ෙද්ශපාලන කුමන්ත්‍රණයක නිරත වුණාද? ඊළඟට ඇහැලේපොල කුමාරිහාමි ගේ චරිතය ගත්තොත් තමන්ගේ ස්වාමිපුරුෂයා දේශපාලන ප්‍රශ්නවලට මැදිවෙලා ඉඳිද්දි තමන්ගේ දෑස් ඉදිරිපිට තමන්ගේ දරුවන් හතරදෙනාම අමු අමුවේ ඝාතනය කරත්දී ඒවා දරාගෙන ඉන්න තරම් ආත්ම ශක්තියක් මතු වුණු මේ ස්ත්‍රිය තරම් ස්ත්‍රියක් ලෝක ඉතිහාසයේ ඇත්ද? පරම්පරාවෙන් ද්‍රවිඩ (වඩිග) වුවත් බෞද්ධාගම වැලඳගෙන දළදා මාලිගාවේ පත්තිරිප්පුව පවා හදපු ශ්‍රී වික්‍රම රාජසිංහ රජු සුරා සො‍ඬෙකු කොට ම්ලේච්ඡ මිනිස් ඝාතකයෙක් බවට පත් කළේ කවුද? ආදිය ගැන මේ චිත්‍රපටය හරහා සාකච්ඡාවට බඳුන් කරනවා.ඔබ මේ ඉතිහාස ප්‍රවෘත්ති හදාරන්න භාවිතා කළ මූලාශ්‍ර මොනවාද?වංශකතා සාහිත්‍යය හුඟක් ඇසුරු කළා. උඩරට කැරැල්ල ඇතුළු මේ සම්බන්ධයෙන් ලියවුණ පොත් 40ට වැඩි ප්‍රමාණයක් පරිශීලනය කළා. ඊට අමතරව පුස්කොළ පොත්, ජනප්‍රවාද, ජනකතා, එංගලන්ත කෞතුකාගාරයේ තිබෙන පුස්කොළ පොත් පරිශීලනය කලා.රූ ගත කිරීම් පටන් ගන්නේ කොයි කාලෙද?මේ දිනවල පූර්ව නිෂ්පාදන කටයුතුවල යෙදිලා ඉන්නේ. පසුතල ඉදිකිරීම් මේ වෙනකොට කරගෙන යනවා. මහනුවර දළදා මාලිගාවේ පත්තිරිප්පුව අපි පසුතල වල ඉදිකරමින් පවතිනවා. අවිස්සාවේල්ල, මහනුවර, දළදා මාලිගාව ප්‍රදේශවල තමයි රූගත කිරීම් කරන්න සූදානම් කරගෙන තිබෙන්නේ. මේක දැවැන්ත නිෂ්පාදනයක්. දෙසැම්බර් මාසේ වන තුරුම පූර්ව නිෂ්පාදන කටයුතු වල යෙදෙන්න වෙලා තිබෙනවා. දෙසැම්බර් 15 වැනිදා සිට තමයි රූගත කිරීම ආරම්භ කරන්නට සැලසුම් කරගෙන තිබෙන්නේ.නළු නිළියන් තෝරා ගැනීම කොයි වගේද?මේ වෙනකොටත් සෑහෙන නළු නිළි පිරිසක් තෝරාගෙන තිබෙනවා. ප්‍රධාන චරිත වන රාජසිංහ රජ්ජුරුවන්ගේ චරිතය සඳහා ජැක්සන් ඇන්තනිත්, ඇහැලේපොල නිලමේ ගේ චරිතයට අනුර ධර්මසිරිවර්ධනත් ඇහැලේපොළ කුමාරිහාමි ගේ චරිතයට දුලානි අනුරාධාත් වාරියපොල සුමංගල හිමි ගේ චරිතයට බුද්ධදාස විතානාච්චිත්, කැප්පෙටිපොල දිසාවගේ චරිතයට ශ්‍රියන්ත මෙන්ඩිස් මුල්ලේගම චරිතයට රින්ස්ලි වීරරත්නත් එක්වෙනවා. මෙයට අමතරව සාරංග දිසාසේකර, අරවින්ද දොඹගහවත්ත, බුද්ධික ජයරත්න, සඳුන් විජේසිරි, සමන්ත වීරකෝන්, අතුල වී. සමරවීර ඇතුළු පිරිසක් එක්වෙනවා. කොහොම වුණත් සම්පූර්ණ නිර්මාණයට නළු නිළියන් 1500ට අධික ප්‍රමාණයක් එක්වෙනවා. මා පවත්වාගෙන යන රංගන පාසල වන New Star Academy හි කණ්ඩායම් තුනක ළමයි මේ සඳහා එක්වෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090111</link>
    <topic>මගේ මීළඟ චිත්‍රපටය ඇඩ්‍රස් නැති කතාවක්</topic>
    <author>අරුණි මුතුමලි</author>
    <content>මගේ මීළඟ චිත්‍රපටය ඇඩ්‍රස් නැති කතාවක්ජැක්සන් ඇන්තනිනළුවෙක්, ගායකයෙක්, ලේඛකයෙක්, නිිවේදකයෙක් ආදී ඕනෑම ආකාරයකින් හැඳින්විය හැකි පුද්ගලයකු ලෙසයි අප ජැක්සන් ඇන්තනි හඳුනා ගන්නේ. මෑතක සිට ඔහු රණවිරු රියල් ස්ටාර් හි විනිශ්චය මණ්ඩල සාමාජිකයකු ලෙස ද කටයුතු කළා. කලාවට අමතරව ඔහු කරන කියන කටයුතු නිසා දේශපාලනමය වශයෙන් ද ඔහු ගැන විවිධ ප්‍රචාර ඇති වුණා. මුළු පවුලම කලාවට සම්බන්ධ නිසා ඔහුගෙන් අපට අසන්නට ඇති ප්‍රශ්න බොහෝමයි. ඉන් කීපයක් ගැන පිළිසඳරේ යෙදුණු අපට ලැබුණේ මෙවැනි පිළිතුරු පෙළක්.‘අප්පච්චි’ අවසානයි. දැන් කවුරු හැටියට ද පෙනී සිටින්නේ?බණ්ඩාර දෙයියෝ හැටියට. ඒ වෙනුවෙන් මේ දවස්වල ආනමඩුවේ රූගත කිරීම්වල නිරත වෙනවා. සරත් ධර්මසිරි ටෙලි නාට්‍යයක්. වන්නි හත්පත්තුවේ දේවතා බණ්ඩාර සංකල්පයක් මත ගොඩ නැඟුණු කතාවක්.එවැනි කතා සංකල්පයක් ගැන ඔබ මොකද හිතන්නේ?ලංකාවේ දේව ධූරාවලිය ඉන්දියාවේ, ග්‍රීසියේ හෝ බටහිර සංකල්පයට වඩා වෙනස්. මහා භාරතයේ, ඔඩිසි, ඉලියඩ් වගේ කතාවල තිස්තුන් කෝටියක් දෙවිවරුම ඉන්නේ දිව්‍ය ලෝකේ. නමුත් අපේ ආවේණික දෙවිවරු කියන්නේ එක්තරා කාලයක හිටිය සමාජ මෙහෙවරේ යෙදුණු ප්‍රභූවරු. කතරගම, විෂ්ණු වගේ දෙවිවරුන්ගේ උත්පත්තිය පිළිබඳ අප හරියට දන්නේ නෑ. නමුත් අපේ කීර්ති බණ්ඩාර, මහසෙන් වැනි දෙවිවරු ගැන පැහැදිලි ආරම්භයක් තිබෙනවා.‘මේ ‍බණ්ඩාර දෙවියෝ’ දේවත්වයට පැමිණෙන්නේ කුමක් නිසාද?මාතලේ මහ කැරැල්ල ඇතිවුණු 1848 දී ගම අතහැර වනගත වූ ප්‍රභූවරයකු‍ වුණු ගජනායක නිලමේ පරපුරෙන් එන පුත්‍රයකු වනාන්තරයේ උරුමය අලි ඇතුන් කියා සිතනවා. ඒ අතර අලි 98 දෙනකු මැරූ සුද්දෙක් ශතකය සම්පූර්ණ කරන්න දරන උත්සාහය හා එය වැළැක්වීමට බණ්ඩාර ගන්නා උත්සාහය මෙයින් පෙන්වන්නේ. මෙහි වැදගත්කම තිබෙන්නේ ‘කනක්කු ගම්මානයක්’ ඒ කියන්නේ රජුන්ට සුවඳ පැන් තැනූ කුලයක් පාදක කර ගැනීමයි. එයින් ඔප්පු වන්නේ අධිරාජ්‍යවාදින් විනාශ කරන්නට පෙර මේ රටේ සුවඳ පැන් කර්මාන්තය තිබුණ බවයි.රඟපෑමට අමතරව මේ දවස්වල මොකද කරන්නේ?මම චිත්‍රපටයක් කරනවා. නොවැම්බර් දෙසැම්බර්වල තමයි රූපගත කිරීම් ආරම්භ කරන්න හිතාගෙන ඉන්නේ. මේ දවස්වල එහි පූර්ව - නිෂ්පාදන කටයුතු කෙරෙමින් පවතිනවා.ඒකත් ‘අබා’ වගේ එකක් ද?මා හැදූ චිත්‍රපට රැල්ල මමම වෙනස් කරන්න හදන චිත්‍රපටයක් මේක. ඒත් මොනවගේ එකක් ද කියලාවත් චිත්‍රපටයේ නමවත් දැන් මම කියන්නේ නැහැ. අපේ නිරන්තර දකින්න තිබෙන මනුෂ්‍ය ගුණාංග සහිත චිත්‍රපටයක් කියලා කියන්න පුළුවන්.ඔය තරම් වසන් කරන්න තිබෙන විශේෂත්වය?මේ පාර මම කරන්නේ ‘ඇඩ්‍රස් නැති’ කතාවක්. ඒකයි.කවුද රඟපාන නළු නිළියන්?මම බලාපොරොත්තු වෙනවා අලුත්ම පිරිසක් මේ සඳහා යොදා ගන්න. ඒ සඳහා නවකයන් තෝරා ගැනීමට ඉදිරි කාලෙදී කටයුතු කරන්නත් බලාපොරොත්තු‍ වෙනවා.ඔබ වඩා කැමැති ක්ෂේත්‍රයේ ඉන්න නළු නිළියන් සමඟ කටයුතු කරන්න ද? නවකයන් සමඟ කටයුතු කරන්නද?ඒකේ පැති දෙකක් තිබෙනවා. සමහර ‍ෙත්මාවලට අලුත් මුහුණක්, අලුත් ස්වරූපයක් අවශ්‍යයි. සමහර ඒවාට ඒ චරිතවල පැරණි මතකය හා ඔවුන් ගොඩනඟාගෙන ඇති ප්‍රතිරූපය වටිනවා.නවකයන් සමඟ වැඩ කිරීම ඔබට මොන වගේ අත්දැකීම් ද ලබා දී තිබෙන්නේ?අප නළුකු හෝ නිළියක තෝරා ගන්නේ ඒ විෂයට ආසාවක්, හැකියාවක් ඇති බව දැනුණාමයි. ඕනම දේකට කුසලතාව, ව්‍යුත්පත්තිය හා සතතාභ්‍යාසය අවශ්‍යයිනේ. කුසලතාව මත ආශාව ඇතිවනවා. එවිට චරිතයට ගැළපෙන ස්වභාවයක් තිබේ නම් කැප කිරීමටත් බලාපොරොත්තු වෙනවා නම් මහන්සිවන අධ්‍යක්ෂවරයකුට හොඳ ප්‍රතිඵල නෙළන්න පුළුවන්.‘නළුකම’ ගැන ඔබ හිතන්නේ කොහොමද?සුගතපාල ද සිල්වා මහත්මයා වරක් කීවා චරිතය වනාහි නළුවා හා අධ්‍යක්ෂවරයා විවාහ වීමෙන් ලැබෙන දරුවාය කියලා. මගේ අත්දැකීමත් අධ්‍යක්ෂවරයා ස්වාමිපුරුෂයා නළුවා බිරිඳ, මේ විවාහය සාර්ථක වුණොත් සාර්ථක දරුවකු ලැබෙනවා. නැත්නම් දරුවන් අංගවිකල වෙනවා. මමත් නළුවකු හැටියට මේ දෙවර්ගයේම දරුවන් බිහිකර තිබෙන බව මටම දැනෙනවා.ඔබේ සැබෑ දරුවන් ගැන කතා කළොත්?අපේ රටේ කලාකරුවන්ගේ දූ දරුවෝ බහුතරයක් මව්පියන්ගේ විෂය ඉදිරියට ගෙන යන්නේ නෑ. ඒකට හේතුව මේ ක්ෂේත්‍රය කටුකයි, දුප්පත් කියලා සිතීම. ඒත් මගේ අදහස ඊට හාත්පසින් ම වෙනස්. මට ඕනෑ මගේ දරුවන් මට වඩා ඉහළින් මේ ක්ෂේත්‍රයේ වැජඹෙමින් ඒ මූලාශ්‍ර මේ විෂයය, අධ්‍යයනය කරන්නයි. ඒ නිසා මම ඔවුන්ව උවමනාවෙන්ම කලා විෂය ධාරාවට යොමු කළා. දැන් මගේ දුව මාධවී වත්සලා කැලණි විශ්ව විද්‍යාලයේ පුරා විද්‍යා ගෞරව උපාධිය නිම කරමින් ඉන්නේ. බාල පුතා සජිත අනුත්තර ලබන වසරේ කැලණිය විශ්ව විද්‍යාලයට ඇතුළු වෙන්න නියමිතයි. ඔහු තමයි ‘අබා’ සහ ‘සූරිය අරණේ’ වැදි පැටියා.සජිත දෙරණ City of Dance තරගයට සහභාගි වෙනවා නේද?ඔව්. උසස් පෙළ ඉවර වෙලා වසර එකහමාරක් විතර කොලෑ වෙන තාරුණ්‍යයට කරගන්න දෙයක් නෑ. ඔවුන්ට පදනමක් නෑ. විභාග ගින්දරෙන් මිදිලා හුළ‍ඟේ පාවෙන කොට අනර්ථයකට යොමු වුණොත් ජීවිතයම කනපිට හැරෙන්න පුළුන්. ලෝකේ වෙන රටවල මෙහෙම නෑ. ඉතින් ඒ අතර දෙරණ City of Dance තරගය කරන්න කීවාම එය පුතාට හොඳ පුහුණුවක් හා අත්දැකීමක් කියලා මා හිතුවා.එතකොට ලොකු පුතා? ‘පරාක්‍රම බාහු කුමාරයා?අඛිල ධනුද්ධර. එයාගේ ගති පැවතුම් ටිකක් වෙනස්. මම දරුවන් හදන්නේ ඔවුන්ගේ පිටුපසින් සිටිමින් ඒ අය යන පාර හෙළි පෙහෙළි කර දීලා. ලොකු පුතා කැමැති වාණිජ විෂයන්ට. මම, කුමාරි වගේම දුවයි පොඩි පුතයි ‘හපන් පැදුර’ කරැද්දි වුණත් ලොකු පුතා අපට අනුග්‍රහය දැක්වුවාට රඟපෑම ප්‍රතික්ෂේප කළා. නමුත් එයාගේ ඉරණම වෙනස් වුණේ තුසිත විමලසිරි හා ප්‍රසංග ගුණසිංහ ‘දිගු දෑස දුටුවාම’ ගීතයේ දර්ශනවලට ආරාධනා කළ විටයි. ගීතයේ රඟපෑමෙන් ජනප්‍රිය වුණාම එයා කීවේ ‘අප්පච්චි ජනප්‍රිය වීමත් මාරයි නේ? ඒත් බස් එකේ යන්න අමාරුයිනේ’ කියලා.ඔහොම ඉඳිද්දි තමයි සෝමරත්න දිසානායකගේ ‘සිරි පැරකුම්’ චිත්‍රපටයට ආරාධනා ලැබුණේ.ඔහු රඟපෑමට එතරම් අකැමැති වුණේ ඇයි කියා ඔබ දන්නවාද?දවසක් රූපවාහිනි වැඩසටහනකට අපේ පවුලම කැඳවල කතා කරද්දි ලොකු පුතාගෙන් ඇහුවා ඒ ගැන. එතකොට ඔහු කීවේ කලාකරුවන්ට සල්ලි නැති නිසා ව්‍යාපාරිකයකු වෙලා කලාවට අනුග්‍රහය දක්වන්නයි හිතන්නේ කියලා. එහෙම ලොකු පුතා කියන්න ඇත්තේ අප්පච්චිගේ මඩිස්සලේ සල්ලි නැති නිසා කරගන්න බැරුව තිර නාටක කොයිතරම් තිබෙනවාද කියා දන්න නිසා වෙන්නැති.සිරි පැරකුම්වලින් පසු ‘ලොකු පුතා’ දිගටම රඟපාවිද?‘සිරි පැරකුම්’ වලට පුතාට ඉතාම හොඳ ප්‍රතිචාර ලැබෙනවා. ඒ කීර්ති නාමයට ආරාධනාත් ලැබෙනවා. හැබැයි ‘හන්තානේ කතාවෙන්’ වි‍ජය කුමාරතුංගට මේ වගේ ජනප්‍රියත්වයක් ලැබුණ වෙලාවේ ඔහුගේ දෙවැනි චිත්‍රපටය එළි දකිද්දි ඔහු චිත්‍රපට 18 ක රඟපාලා තිබුණා. නමුත් අපේ පුතාලාට ඒ අවස්ථාව නෑ. නමුත් තව චිත්‍රපට දෙක තුනක්වත් රඟපායි කියා බලාපොරොත්තු තබාගෙන ඉන්නවා.පුතාගේ චරිතයට තාත්තා හඬ කැව්වේ ඇයි?සම්පූර්ණයෙන් හඬ කැවීමක් කළේ නෑ, පුතාගෙයි මගෙයි කටහඬ එකමයි. ඒ නිසා එයාට පහසුවෙක් වෙන්න පොඩි ගයිඩ් ලයින් එකක් මම පටිගත කළා. ශ්ලෝක කියද්දි වගේම රජවෙලා පැසුණු ගතිය පෙන්වද්දි උදව්වක් හැටියටයි ඒක කළේ. නමුත් සමහර තැන්වල සෝමරත්න ඒ කොටස්ම භාවිත කරලා. ඒත් සියයට අසූවක්ම තිබෙන්නේ පුතාගේ හඬම තමයි.අද චිත්‍රපට ක්ෂේත්‍රය ගැන ඔබ හිතන්නේ කොහොමද?අද චිත්‍රපට කලාවක් තිබෙනවා හැබැයි කර්මාන්තයක් නෑ. කලාත්මක චිත්‍රපට බිහි වෙන්නේ වසරකට එකයි දෙකයි. ඒත් ඒවා පවත්වන්න කර්මාන්තය අවශ්‍යයි. ‘නිධානය’ හැදෙන්නේ ‘සූරයා’ වගේ චිත්‍රපට බිහිවුණු නිසයි. චිත්‍රපටවලදී කර්මාන්තයක් නැතිව කලාවක් පවතින්නේ නෑ,එහෙම වුණේ ඇයි?චිත්‍රපට කියන‍්නේ කවි. චිත්‍ර වගේ පෞද්ගික නිර්මාණයක් නොවේ. විශාල ධන ආයෝජනයක් කළ යුතු දෙයක්. එය අපේ රටේ නියාමනය වුණේ නෑ, 1972 ජාතික චිත්‍රපට සංස්ථා ආඥා පනත ආචාර්ය ඩී.බී. නිහාල්සිංහ අතින් සැකසුනාට පස්සේ 1979 වනවිට වසරකට ප්‍රේක්ෂක සංඛ්‍යාව මිලියන 70 ක් ඉක්මවන තත්ත්වයට ප්‍රේක්ෂකාගාරය ආවා. අද වන විට එය මිලියන 7 ට බැහැලා.ලෝකයම වෙනස් වෙද්දි අපේ රටත් සුබ සාධන ආර්ථිකයේ සිට විවෘත වුණා. නමුත් සිනමාව ආර්ථික කරුණක් හැටියට කවුරුත් සැලකුවේ නෑ. නිහාල්සිංහ මහතාගෙන් පසුව කිසිම කෙනකු මෙයට හරි නියාමනයක් ඇති කළෙත් නැහැ.ටෙලි නාට්‍ය ගැන ඔබ සිතන්නේ කුමන අයුරින් ද?අපේ රටේ විතරයි ටෙලි නාට්‍ය රූපවාහිනියේ ප්‍රමුඛ වැඩසටහන බවට පත් වී තිබෙන්නේ. ‘ප්‍රයිම් ටයිම්’ වල ටෙලි නාට්‍ය පෙන්වන්නේත් අපේ රටේ විතරයි. වෙන රටවල ‘සෝප් ඔපෙරා’ පෙන්වන්නේ දවල්ට එහි ඉලක්ක කණ්ඩායම වෙනස්. වෙන රටවල රාත්‍රියට පෙන්වන්නේ වෙනත් වැදගත් වැඩසටහන් සහ ටෙලි චිත්‍රපට.ඔබ ‘කඩේ’ යනවද?කඩේ යන්නේ බඩු ගේන්නනේ. ඒත් මම මේ රාජ්‍යයෙන් කිසිවක් ගත්තේත් නෑ. ගන්නෙත් නෑ. ඒ නිසා මම විශ්වාස කරනවා මම කඩේ යන්නේ නෑ කියා. හැබැයි මගේ සමාජ විද්‍යාත්මක ප්‍රකාශනය ආකර්ෂණීයව දිගටම කරගෙන යනවා. එයින් වාසි ලැබෙන අය එයට කැමැතියි. අවාසි ලැබෙන අය අකමැතියි. මොන විවේචන හෝ අගය කිරීම් ආවත් මගේ ව්‍යාපෘතිය මම නතර කරන්නේ නෑ.කලාකරුවාට දේශපාලනය කැපද?කලාකරුවා පක්ෂ දේශපාලනඥයෙකු වෙන්න අවශ්‍ය නෑ. හැබැයි දේශපාලන චින්තනයක් තිබිය යුතුයි. මොකද දේශපාලනයෙන් තොරව කලාවට පැවැත්මකුත් නැති නිසා.අරුණි මුතුමලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090112</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලි ටිකක් bc වෙලා හිටියනේ. මේ දවස්වල කියවන්න හම්බවෙන නවකතා පොත් කියවන්න පටන් ගත්තමද කොලොමක් තියා එස්.එම්.එස්. එකක් කොටාගන්නවත් වෙලාවක් නෑ නේ. දැන් ෆයිනල් රවුන්ඩ් රිසල්ට්ස් අවුට් වෙච්ච ගෝල්ඩන් බුක් ඔෆ් ද ඉයර්, දන්න බාසාවෙන් කියනව නම් පොත් ගහන කට්ටියම ලක්ෂ පහක තෑග්ගක් දෙන පොත් කියවන්න වුණත් සෑහෙන වෙලාවක් යනවනේ. විජේ මල්ලිගෙ ෆ්‍රෙන්ඩල කියන්නෙ ඒ පොත් පහේ සමහර ඒව කියෙව්වට පස්සෙ සෑහෙන්ඩ බොන්න ඕන වෙනව කියලා. ඒව ගැන නම් විජේ මල්ලි කොමෙන්ට් කරන්නෙ නෑ.ඒ වුණාට ඔය පොත් සිය ගාණකින් දහයක් දොළහක් තෝරන්න එපොයින්ට් කරල හිටපු බෝඩ් එකක මෙම්බර්ස් කෙනෙක් නම් වීක් එන්ඩ් පේපර්ස් එකකට කියල තිබුණෙ එයාවයි, තවත් ‍ෙල්ඩීස්ල දෙන්නෙකුටයි සෙකන්ඩ් රවුන්ඩ් එකට සිලෙක්ට් කරන්න තරම් හොඳ නවල්ස් 12ක් තිබුණෙ නැතැයි කියලා. හැබැයි ඒ තුන්දෙනා කැමැති වෙච්ච පොත් මොනවද කියල ලියල නැති වුණාට, ඒ මෙම්බර්ස් තුමා අකැමැති පොත් තුනක් ගැන කියනවනේ.එතකොට 12න් නමයක් එයාට ඔට්ටුයි. අකැමැති වෙච්ච තුනෙන් එකක් ෆයිනල් පහටත් අහු‍‍වෙනවා. ඔහොම තමයි පැනල්ස්වල වාඩි වුණාම. දොළොස්දෙනාම කැමැති ඒව තෝරගන්න එකනම් මාර කට්ටක් කන්න වෙන සීන්ස් එකක්. සැප්තැම්බර් 10 දා එවෝඩ්ස් නයිට් එකට පස්සෙ තව මොන මොන සීන්ස් එළියට එයිද කියල විජේ මල්ලිට හිතාගන්නත් බෑ. මොකද වෙන කිසිම දවසක නැතුව මෙදා සැරේ ට්‍රේලර් එකක් පෙන්නපු නිසයි එහෙම හිතුනෙ. ඔහොම යං කියල විජේ මල්ලි කියන්නෙ නෑ, ඔහොම බලාන ඉම්මු කියල කියන්නම්කො.‍ගෝල්ඩන් බුක් සීන් එකට ඉස්සර වෙලා විද්යෝදෙ කට්ටිය ද බෙස්ට් නවල් ඔෆ් ද ඉයර් තෝරයි නේ හෙට වෙනකොට. ඒගොල්ලො සිලෙක්ට් කරන එකයි ගෝල්ඩන් බුක් එකයි එකක් වෙයිද දෙකක් වෙයිද කියල සාස්තර බලන්න විජේ මල්ලිට කලබලයක් නෑ. හැබැයි ලාස්ට් ෆයිව් ඉන්න කට්ටිය නම් අප්සෙට් වෙන්න බැරි නෑ කියල විජේ මල්ලිට කල්පනා වෙනවා.ජයන්ත චන්ද්‍රසිරි ළමය ඕන්න ආපසු සීන් එකට ඇවිත් අලුත්ම බයස්කෝප් එකක් හදාගෙන. ඒකෙ ඇතුළෙ පැන්ටසියක් තියෙනව කියල ෆිල්ම්ස් ඔස්තාද්ල කියනව විජේ මල්ලිටත් ඇහුණා. ෆැන්ටසියක් ද මොකක්ද ඔය මොක වුණත් ඒකෙ ෆිල්ම්ස් එකක් තියෙනව කියල විජේ මල්ලිට හිතුනා. රජකතා, බණ කතා, ජාතක කතා, දේවකතා, සුරංගනා කතා, යුද්ධ කතා අජීර්ණ වෙලා තියෙන වෙලාවක, ජයන්ත ළමයා අර කලින් කරනව කියල අනුරාධපුරේ ගිහින් මුහුරත් තියපු රජ කතාව පැත්තක තියලා ‘සමනල සන්ධ්වනිය’ වගේ අපිට දිරවගන්න පුළුවන් කතාවක් තෝර‍ෙගන ෆිල්ම්ස් එකක් කරපු එකට බිග් තෑන්ක් යූ එකක් විජේ මල්ලිගෙන්. ‘සමනල සිම්ෆනිය’ ලංකාවෙ හදපු ද බෙස්ට් ෆිල්ම් එක කියල නෙවි විජේ මල්ලි කියන්නෙ, ඒක මෑත කාලෙ අපිට බලන්න වෙච්ච අපබ්බ්‍රංස වාත ෆිල්ම්ස් අතරෙ අවුලක් නැතුවම හොඳම ෆිල්ම් එකක්. දෙකක් නෑ ද බෙස්ට් ඔෆ් ජයන්ත චන්ද්‍රසිරි කියල නම් විජේ මල්ලි කියනවා.ජයන්ත මේ තරම් දවස් හදපු ෆිල්ම්ස් හැම එකකටම වැඩිය හොඳ ෆිල්ම්කාරයෙක් විදියට ඩිරෙක්ටර් කෙනෙක් විදියට මැචුවරිටි එක පෙන්නන, භාණ්ඩෙ ‘සමනල සිම්ෆනි’ කියල විජේ මල්ලි කියන්නෙ කිසිම ලෝබකමක් නැතුව. හැබැයි මයිනර් ෆේලියර්ස් නැතුවා නෙවි. ඒ වුණාට හොඳ භාණ්ඩෙක පුංචි වැරදි අඩුපාඩු ගැන පොර ටෝක්ස් දෙනවට වැඩිය ඒකෙ පොසිටිව් පැත්ත ගැන කියන එක වැඩිය හොඳයි කියලා විජේ මල්ලි විශ්වාස කරනවා. අමිල තේනුවර ගෙ ලිරික් එක, ‘මට මගේ නොවන ආදරයක් තිබුණා’, එතකොට අමරසිරිගෙ සින්ගින්ග්, ෂිහ් කියල වැඩක් නෑ විජේ මල්ලි මෑත ‍කාලෙ අහපු නියම ෆිල්ම් සෝන්ග් එක.දර්ශන රුවන් රත්නායක, මියුසික් ඩිරෙක්ටර් කෙනෙක් විදියට ජයන්ත අඳුන්නල දෙන්නෙ ජයන්තගෙ ෆේවරිට් මාස්ටර් කේමදාස නැති හින්දා වග විජේ මල්ලිට තේරෙනවා. මාස්ටර් හිටිය නම් දෙයි නියම බැක් ග්‍රවුන්ඩ් මියුසික් ස්කෝර් එකක්. ඒත් දර්ශන රුවන් මල්ලි ජයන්තට සාධාරණේ ඉෂ්ට කරනවා. මාස්ටර් ගෙ මියුසික් තැනින් තැන මතක් වෙනවා තමයි. හැබැයි මාස්ටර්ම නෙවි. දර්ශන ඉන්නවා බැක්ග්‍රවුන්ඩ් මියුසික් සීන් එකේ පැහැදිලිවම.ජයන්තගෙ හොඳම හොයාගැනීම තමයි උද්දික ප්‍රේමරත්න. අන්න නළුවො කියල පෙන්නන්න පුළුවන් පොරක්. අපේ සීනිබෝල නළු බට්ටන්ට උද්දික දැනටම චැලේන්ජ් කරල ඉවරයි. ජයන්තගෙ ඩිරෙක්ෂන් නැතුව උද්දික කෙනෙක් තනියෙන් එන්න බෑ. හැබැයි උද්දිකගෙ ඇඟේම නළු පසනැලිටි එක තියෙනවා. මං පොර කියල උණ හදාගන්නෙ නැතුව ඇක්ට් කළොත් ටැබ්ලොයිඩ් කවරවලට සීමා වෙච්ච බොම්බයි මොටයි නළුවන්ට උද්දිකගෙන් ඉගෙනගන්න වෙයි ඇක්ට් කොරන්නෙ කොහොමද කියල. යශෝධා ගැනත් විජේ මල්ලි කතා කරන්නෙ ෆුල් සැටිස් ගහලා. දෙන්නෙක් කිව්වා යශෝධගෙ ඇක්ටින්වල අමුත්තක් නෑ කියලා. විජේ මල්ලිට හිතුනෙ නම් යශෝධා අපුරුවට ඒ මැචුවර්ඩ් විඩෝගෙ කැරැක්ටර් එක කළා කියලා. ජයන්ත ඇතුළු සිම්ෆනි ටීම් එකට ඕල් ද බෙස්ට් කිව්වා එහෙනම්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090113</link>
    <topic>ටෙලිනාට්‍ය සම්ප්‍රදායයේ වෙනසක් ‘අළු බඳුන’ ටෙලිනාට්‍යයෙන් සිදුවුණා</topic>
    <author>ඉනෝකා සමරවික්‍රම</author>
    <content>ටෙලිනාට්‍ය සම්ප්‍රදායයේ වෙනසක් ‘අළු බඳුන’ ටෙලිනාට්‍යයෙන් සිදුවුණා-දිලූක ප්‍රසාද් ගුණතිලකඇතැම් විට දිලූක ප්‍රසාද් ගුණතිලක යැයි කියූ විට ඔහු කවුරුදැයි එක්වරම ඔබගේ මතකයට නොඑනු ඇත. එහෙත් පසුගිය මාස කිහිපය පුරා ස්වාධීන රූපවාහිනියේ විකාශය වූ ‘අළුබඳුන’ ටෙලි නාට්‍යය ඔබට තවමත් සිහිවෙනවා නොඅනුමානය. දිලූක යනු ‘අළුබඳුන’ ටෙලිනාට්‍යයේ අධ්‍යක්ෂවරයාය. කරුණාසේන ජයලත් ශූරීන්ගේ නවකතා ත්‍රිත්වය වන ‘ගැහැනු ළමයි’, ‘පිරුණු හඳක්’, ‘හතුරු හිතක්’ නම් වූ නවකතාව ඇසුරෙන් නිපදවන ලද ‘ගැහැනු ළමයි’ ටෙලිනාට්‍යයේ අධ්‍යක්ෂවරයා ද දිලූකය.මීට අමතරව ඔහු පොහොය ඒකාංගික ටෙලිනාට්‍ය කිහිපයක්ම අධ්‍යක්ෂණය කර ඇත්තේය.ඔහු තවමත් නිර්මාණ ‍ක්ෂේත්‍රයේ පියමං කර ඇති දුර කෙටිය. එහෙත් ඒ කෙටි ම‍ඟෙහි ඔහු ‍ෙවතින් ප්‍රශස්ත මට්ටමේ නිර්මාණ රැසක් බිහිව තිබීම අගය කළ යුත්තකි. බොහෝ ප්‍රේක්ෂක ප්‍රතිචාර ලද ‘අළුබඳුන’ ටෙලිනාට්‍ය පිළිබඳව ඔහුගේ අදහස මෙසේය.“අද තාක්ෂණය දියුණුයි. නමුත් මේ සමාජ‍ෙය් ආධ්‍යාත්මික දේ තිබෙනවා. අද ඇතැමුන් ආධ්‍යාත්මික දේවල් බොරු කියලා කිව්වට මට අවශ්‍ය වුණේ ඒ පිළිබඳව නිවැරදි විග්‍රහයක් කරන්න. ‘අළුබඳුන’ නාට්‍යයේ දී භික්ෂුවකගේ චරිතයක් මා යොදා ගත්තේ ඒ නිසයි. යන්ත්‍ර මන්ත්‍ර ශාස්ත්‍ර කියන අය ඇතැමෙක් බොරු කරද්දි තවත් පිරිසක් ඉන්නවා මේ ශාස්ත්‍රය අව‍බෝධයෙන් යුතුව භාවිතා කරන අය. මම වසරකට වැඩි කාලයක් මේ දේවල් පිළිබඳව අධ්‍යයනය කළා. තොරතුරු සෙවීම් කළා. ඒ වගේම නාට්‍යයට රඟපෑමෙන් දායක වූ ජගත් චමිල, ජයනි සේනානායක, සරත් කොතලාවල, සාරංග දිස‍ාසේකර, ආශා එදිරිසිංහ ආදී නළු නිළියන් සියලුම දෙනා ඉතාම උනන්දුවෙන් කැපවීමෙන් රඟපෑවා. ඔවුන්ගේ හැකියාවන් උපරිමව දක්වපු නිසයි මෙය ප්‍රේක්ෂකයා අතර ජනප්‍රිය වුණේ. සාර්ථක වුණේ. නළු නිළියන්ට අමතරව මේ නාට්‍යයට සම්බන්ධ වූ සියලු දෙනාම ඉතා හොඳයි. මම නාට්‍ය ‍ෙගාඩක් කරපු කෙනෙක් නෙමෙයි. නමුත් මට ඔවුන් ගෙන් ලැබුණ සහායත් ඉතාම ඉහළයි.”දේව ආත්මයක් හා ගම්මානයක තරුණියක් එම ගම්වාසීන්ගේ එදිනෙදා ජීවිතය, ප්‍රේමය, ආවේගශීලී බව ඔවුන්ගේ හද ගැහෙන රාවය වටා ගෙතුණ ‘අළුබඳුන’ නාට්‍යයේ රූගත කිරීම් කෙරුණේ කතරගම ප්‍රදේශය අවටය. මෙම නාට්‍යයේ නිෂ්පාදිකාව වූයේ ආශා එදිරිසිංහයි.දිලූක ප්‍රසාද් මේ දිනවල තවත් අලුත් නිර්මාණයක් සඳහා අතගසා ඇත්තේය.“මම මේ දවස්වල අලුත් නිර්මාණයක් කරන්න නාට්‍ය පිටපතක් ලියනවා. ‘අළුබඳුන’ හරහා ටෙලිනාට්‍ය සම්ප්‍රදායේ යම් වෙනසක් ඇතිවී තිබෙන බව මට හැඟුණා. මේ අලුතින් කරන නිර්මාණයත් ආධ්‍යාත්මික පැත්ත ගැන කතා කරන නාට්‍යයක්.ඔබ ආයෙමත් දෙවියෙක් භූතයෙක් ගැන නාට්‍යයක් කරන්නද සූදානම?ඇත්තෙන්ම නැහැ. මෙය දේව ආත්මයක් හෝ භූතයෙක් ගැන නොවෙයි. ආධ්‍යාත්මික චින්තනයේ කතාවක්. මෙය හාත්පසින්ම ‘අළුබඳුන’ කතාවට වඩා වෙනස්. මානව විද්‍යාව පිළිබඳව අධ්‍යයනයක් කළ තරුණ මහාචාර්යවරයෙක් වටා තමයි මේ කතාව ගෙතී තිබෙන්නේ.ඔබ දෙවියන් අදහනවද?මම දෙවියන් අදහන්නේ නැති වෙන්න පුළුවන්. නමුත් මට ඒ පිළිබඳව යම් විශ්වාසයක් තිබෙනවා. අපි ‘අළුබඳුන’ නාට්‍යය කළේ කතරගම. එය බෙහෙවින් දුෂ්කර ගමක්. නමුත් අපිට කිසි අයුරකින් හානියක් වුණේ නැහැ. අපි මාස තුනකට ආසන්න කාලයක් එහි ගත කළා. මට හිතෙනවා අපිට කතරගම දෙවිහාමුදුරුවන්ගේ පිහිට තිබුණා කියලා.”කලාකරුවන් රැසක් දැයට දායාද කළ හොරණ විද්‍යාරත්න පිරිවෙනින් ඉගෙනුම ලැබූ දිලූක ප්‍රසාද් ගේ ගම හොරණ මීවනපලානය. උසස් පෙළ ගණිත අංශයෙන් හැදෑරූ ඔහු අද ගමන් කරන්නේ වෙනස් ම මඟකය.“මම සිනමාව පිළිබඳව හැදෑරුවා. ජයවර්ධනපුර විශ්වවිද්‍යාලයෙන් ජනසන්නිවේදන ඩිප්ලෝමා පාඨමාලාව හැදෑරුවා. කලක් මම සිරස රූපවාහිනියේ වැඩසටහන් අධ්‍යක්ෂවරයක් ලෙසත් කටයුතු කළා. දැන් මම මා යන මාවත තෝරාගෙන අවසානයි. මම කලාවට කැම­ැතියි. ඒ නිසා ඒ මඟ යනවා. මේ දිනවල ස්වර්ණවාහිනියේ විකාශය වන ‘මැදගෙදර’ ටෙලිනාට්‍යයේ පිටපත ද මා ලියූ එකක්.ඔහු අධිෂ්ඨානශීලීය. ඔහුට අවශ්‍ය, කරන දෙය නිවැරදිව, හරියට කරන්නටය.ඔහුගේ ලිපිනය - දිලූක ප්‍රසාද් ගුණතිලකගොන්න ගෙදර වත්ත,මීවනපලාන,හොරණ.ඉනෝකා සමරවික්‍රමඡායාරූපය - සරත් පීරිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090114</link>
    <topic>ලක් මවට ගෞරවය ගෙනෙන සංගා</topic>
    <author>ඉඳුනිල් වීරරත්න</author>
    <content>ලක් මවට ගෞරවය ගෙනෙන සංගාඔහු වචනයේ පරිසමාප්ත අර්ථයෙන්ම විශිෂ්ටයෙකි. ක්‍රිකට් ක්‍රීඩකයකු සතුව තිබිය යුතු හැකියාවත්, දක්ෂතාවත්, වාසනාවත් සමඟ මහත්මා ගතිගුණවලින් පිරිපුන් ලොව අග්‍රගණ්‍ය ක්‍රිකට් ක්‍රීඩකයෙකි.ජාත්‍යන්තර ක්‍රිකට් කරළියේ වෙනත් කිසිඳු ක්‍රීඩකයකුට නොලැබුණු ගෞරවනීයත්වයක් හිමිකර ගනිමින් ශ්‍රී ලංකා මාතාවගේ නාමය ලොව පුරා බැබළ වූ ආඩම්බර විය හැකි ලාංකේය පුත්‍රයෙකි.කුමාර් සංගක්කාර නම් වූ අපේ කතා නායකයා මේ දිනවල ක්‍රිකට් ක්ෂේත්‍රයේ වඩාත් කතාබහට ලක්වූ චරිතය බවට පත්ව සිටින්නේ එළඹෙන චැම්පියන්ස් කුසලාන තරගමාලාව නිසාවෙනි.ලබන 17 වැනිදා ඉන්දියාවේ මුම්බායි හිදී ඇරැඹෙන මෙම චැම්පියන්ස් කුසලාන තරගමාලාව සඳහා චෙන්නායි සුපර් කිංග්ස්, මුම්බායි ඉන්ඩියන්ස්, රාජස්ථාන රෝයල්ස්, සන්රයිසස් හයිද්‍රාබාද්, බ්‍රිස්බේන් හාට්, ටයිටෑන්ස්, ලයන්ස්, ඔටාගෝ, ෆයිසලාබාද් වූල්ෆ්, කඳුරට මෙරූන්ස් සහ පර්ත් ස්කෝචර්ස් යන කණ්ඩායම් තරග වැදීමට නියමිතය. මෙහිදී සංගා පිළිබඳව මෙම උණුසුම ඇතිවී තිබෙන්නේ ඔහු කඳුරට මෙරූන්ස් කණ්ඩායම සහ සන්රයිසස් හයිද්‍රාබාද් යන කණ්ඩායම් දෙකටම ඇතුළත්ව සිටීම නිසයි.ඉන්දියන් ප්‍රිමියර් ලීග් තරගාවලියේදී සංගා නායකත්වය දුන් සන්රයිසස් හයිද්‍රාබාද් කණ්ඩායමේ මුල් තරග කීපය සඳහා ඔහු ක්‍රීඩා කළ ද හොඳින් දස්කම් නොදැක්වීම නිසාවෙන් අවසන් තරග ගණනාවකදීම ඔහුට කණ්ඩායමේ නායකත්වය මෙන්ම ස්ථානය ද අහිමි විය. මෙය ඒ දිනවල ක්‍රීඩා ක්ෂේත්‍රයේ ප්‍රබල ලෙස කතාබහට ලක්විය.එහෙත් ශ්‍රී ලංකා ක්‍රිකට් ආයතනය අවලංගු වූ SLPL තරගාවලිය වෙනුවට කණ්ඩායම් 4 ක් නම් කර පැවැත්වූ තරගාවලියේදී සංගා කඳුරට මෙරූන්ස් කණ්ඩායමට ක්‍රීඩා කළ අතර එහිදී ඔහු නියෝජනය කළ කඳුරට මෙරූන්ස් කණ්ඩායම ශූරතාව හිමිකර ගැනීමට සමත් විය.අගෝස්තු 10 වැනිදා රුහුණු රෙඩ් කණ්ඩායම සමඟ තරගයේදී සංගා ලකුණු 49 ක් සමඟ එක් උඩ පන්දුවක් රැකගත්තේය. පන්දු 35 කදී හතරේ පහර 5 ක් එක් හයේ පහරක් සමඟ ඔහු ලබාගත් ලකුණු 49 නිසාවෙන් කඳුරට මෙරූන් කණ්ඩායම කඩුලු 8 කට ලකුණු 159 ක් ලබා ගත්තේය. පිළිතුරු ලෙස රුහුණු රෙඩ් කණ්ඩායමට ලබාගත හැකි වූයේ කඩුලු 9 ක් දැවී ලකුණු 146 කි. ඒ අනුව සංගා කඳුරට මෙරූන් කණ්ඩායම තරගාවලියේ පළමු ජය වෙත ගෙන ගියේය.අගෝස්තු 12 වැනිදා බස්නාහිර ග්‍රීන්ස් සමඟ තරගයේ දී සංගාට ලබා ගැනීමට හැකි වූයේ ලකුණු 17 ක් වුවත් පන්දු රැකීමේ දී කඩුල්ල පිටුපස සිට උඩපන්දු 2 ක් සහ ස්ටම්ප් කිරීම් 2 ක් සිදු කරමින් බස්නාහිර ග්‍රීන්ස්ට එරෙහි ලකුණු 2 ක සියුම් ජයක් ලබා ගැනීමට ප්‍රබල දායකත්වයක් ලබා දුන්නේය.අගෝස්තු 14 තරගයේ දී සංගා ලබාගත්තේ ලකුණු 4 ක් පමණකි. එසේම මේ තරගය උතුරු යෙලෝ කණ්ඩායම ලකුණු 6 කින් ජයගත් නමුත් එය අවසන් තරගයට යාමට බාධාවක් නොවීය.අවසන් මහා තරගයේ දී බස්නාහිර ග්‍රීන්ස් කණ්ඩායම පරදවා කඳුරට මෙරූන්ස් කණ්ඩායම ශූරතාව ලබාගැනීමට සමත් වූ අතර සංගා එක් උඩපන්දුවක් සමඟ ලකුණු 21 කින් දායක විය.මෙම තරගාවලිය අවසන් වූ වහාම සංගා කැරබියන් ප්‍රිමියර් ලීග් තරගාවලියට බටහිර ඉන්දීය කොදෙව් දූපත් බලා ගිය අතර එහිදී සංගා සහභාගි වූයේ තරග 2 කට පමණි. සංගා සමඟ ලසිත් මාලිංග සහ තිලකරත්න ඩිල්ෂාන් සහ මහේල ජයවර්ධනද මෙම තරගාවලියට සහභාගි වූ අතර මුත්තයියා මුරලිදරන් කලින්ම මීට එක්වී සිටියේය.ක්‍රිස් ගේල් නායකත්වය දැරූ ජැමෙයිකා ටලවාස් කණ්ඩායමට අංක 3 පිතිකරු ලෙසින් එක්වූ සංගා සහභාගිවූ පළමු තරගයේදීම නොදැවී ලකුණු 50 ක් ලබාගත් අතර, ඒ නිසාම බාබඩෝස් ට්‍රයිඩන්ට් කණ්ඩායම පරදවා අවසන් මහා තරගයට සුදුසුකම් ලැබීමට ජැමෙයිකා ටලවාස් කණ්ඩායමට හැකි විය.අවසන් මහා තරගයේ දී සංගාට දස්කම් දැක්වීමට නොහැකි වුවත් සුපිරි පිතිකරු ක්‍රිස් ගේල් නොදැවී ලකුණු 47 ක් ලබා ගනිමින් තම කණ්ඩායමට ප්‍රථම කැරබියන් ප්‍රිමියර් ලීග් තරගාවලියේ ශූරතාව හිමිකර දුන්නේය.මේ අනුව බලන කල කුමාර් සංගක්කාර යනු ටෙස්ට්, එක්දින හෝ 20 යි 20 යන ඕනෑම ආකාරයක ක්‍රිකට් ක්‍රීඩාවක තමාටම අනන්‍ය වූ තරග රටාවකින් ක්‍රීඩා කරමින් පිතිකරුවන් අතර ඉහළටම ගමන් කිරීමට සමත් වූ ක්‍රීඩකයෙකි.මහත්වරුන්ගේ ක්‍රීඩාවේ සැබෑ මහත්මා ගති පෙන්වමින්, ක්‍රීඩාවේදී අති විශිෂ්ට දස්කම් දක්වන සංගා මේ දක්වා ටෙස්ට් තරග 117 කදී ඉනිම් 200 කට ක්‍රීඩා කරමින් නොදැවුණු ඉනිම් 16 ක් සමඟ ලකුණු 10486 ක් ලබා තිබේ. එහිදී සාමාන්‍ය 56.98 ක් වන අතර පහර දීමේ වේගය 53.97 කි. ටෙස්ට් ශතක 33 ක් අර්ධ ශතක 42 ක් මීට ඇතුළත් අතර කඩුල්ල පිටුපස සිට රැකගත් උඩපන්දු 169 ක් සහ ස්ටම්ප් කිරීම් 20 කි.එක්දින තරග 354 ක ඉනිම් 321 ක් ක්‍රීඩා කරමින් නොදැවීම් 36 ක් සමඟ ලකුණු 11798 කි. ශතක 16 ක් අර්ධ ශතක 79 ක් මීට ඇතුළත් අතර උඩපන්දු 353 ක් සමඟ ස්ටම්ප් කිරීම් 85 කි.අන්තර් ජාතික 20 යි 20 තරගවලදී මේ දක්වා තරග 45 ක ඉනිම් 43 කදී නොදැවීම් 6 ක් සමඟ ලකුණු 1178 කි. අර්ධ ශතක 7 ක් මීට ඇතුළත් වන අතර පන්දුවට පහරදීමේ වේගය 120.08 ක් තරම් ඉහළ අගයකි.මේ දක්වා පැවැත්වුණු අයි පී එල් අදියර 5 ටම ක්‍රීඩා කර ඇති සංගා අයි පී එල් තරග 62 කදී අර්ධ ශතක 10 ක් සමඟ ලකුණු 1567 ක් රැස්කර ගෙන තිබේ.ඔහු විශිෂ්ටයකු වන්නේ ලොව පුරා ක්‍රීඩා ලෝලීන් ඔහුට දක්වන අසීමිත කැමැත්ත දෙස බලන විටය. ඊට හොඳම උදාහරණය වන්නේ පිට පිට වසර 2 කදී ICC Peoples Choice Award දිනා ගැනීමයි.2011 වසරේ ICC ODI Cricketer of the Year සහ ICC Peoples Choice Award දිනාගත් ඔහු ICC World XI ටෙස්ට් කණ්ඩායමේ කඩුලු රකින්නා මෙන්ම නායකයා ලෙස තෝරා ගත්තේය. ලෝපතළ විස්ඩන් සඟරාව මඟින් ද හොඳම ක්‍රිකට් ක්‍රීඩකයන් 10 දෙනා අතරට සංගා තෝරා ගත්තේ ද එම වසරේදී.එසේම 2011 වසරේදී මෙල්බෝන් ක්‍රිකට් සමාජය MCC Spirit of Cricket Cowdry දේශනය සඳහා සංගාට ආරාධනය කළ අතර, ජාත්‍යන්තර ක්‍රිකට් ක්‍රීඩාවේ නියැළෙන අතර එම ආරාධනය ලද ළාබාලතම එකම ක්‍රීඩකයා ලෙසින් ගෞරවයට පත් සංගා පැයකට අධික කාලයක් අතිවිශිෂ්ට දේශනයක් කළේය.2012 වසරේදී ද ICC Test Cricketer of the Year සහ Peoples Choice Award දිනාගත් සංගා එදා මෙදාතුර ක්‍රිකට් ඉතිහාසයේ ශ්‍රී ලාංකේය ක්‍රීඩකයකුට ලැබෙන ඉහළම ගෞරවය දිනා සිටී.ලබන 17 වැනිදා ඇරැඹෙන චැම්පියන්ස් ලීග් තරගමාලාවේ ආරම්භක දිනයේදීම සංගා නම්කර ඇති සන්රයිස් හයිද්‍රාබාද් කණ්ඩායම සහ කඳුරට මෙරූන්ස් කණ්ඩායම අතර තරගයක් පැවැත්වෙන අතර මේ දෙකින් ඔහු කුමන කණ්ඩායම තෝරා ගත්ත ද එදිනට අපට සංගා ක්‍රීඩා කරනු දැකිය හැකිය.සංගා අයි පී එල් ගිවිසුමට අනුව සන්රයිසස් හයිද්‍රාබාද් කණ්ඩායමට ක්‍රීඩා නොකරන්නේ නම් ඇමරිකන් ඩොලර් ලක්ෂ 7 ක් වන වාර්ෂික ගිවිසුම්ගත මුදලින් සියයට 20 ක් එනම් ඩොලර් 140000 ක් ආපසු ගෙවිය යුතු වෙයි.චැම්පියන් ලීග් සංවිධාන කමිටුවේ ව්‍යාපාරික සහ නීති කටයුතු ප්‍රධානී ඩීන් කීනෝ මහතා සඳහන් කරන අන්දමට තමන් ක්‍රීඩා කරන්නේ කුමන කණ්ඩායමකට ද යන්න තීරණය කිරීමේ අයිතිය ක්‍රීඩකයා සතු වෙයි.ඒ අනුව මෙය ලියන මොහොත වන තුරුම සංගාගේ තීරණය දැනුම් දී නොමැති නමුත් සංගා බොහෝ දුරට සන්රයිසස් කණ්ඩායමට ක්‍රීඩා කිරීමට ඉඩ තිබෙන බව ආරංචි පැතිර තිබේ. වර්තමානය වන විට ක්‍රිකට් ක්‍රීඩාවේ හැඩය බොහෝ වෙනස් වී ඇති අතර, අතීතයේ තමන්ගේ රට පමණක් නියෝජනය කළ ක්‍රීඩකයන් වර්තමානයේ වෙනත් රටවල කණ්ඩායම් වෙනුවෙන් ක්‍රීඩා කිරීම සාමාන්‍ය දෙයක් බවට පත්ව තිබේ.මේ නිසා සංගා කුමන කණ්ඩායමකට ක්‍රීඩා කළ ද ඔහු දක්වන දස්කම් පිළිබඳව ශ්‍රී ලාංකිකයින් ලෙස අපට නිහතමානීව ආඩම්බර විය හැකිය. ඒ ක්‍රිකට් ක්‍රීඩාවෙන් ඔහු රැක දෙන්නේ අපේ ලක්මාතාවගේ ගෞරවය වීමයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090116</link>
    <topic>නාට්‍යමය ස්වරූපයෙන් කෙටිකතා ලියන</topic>
    <author>- ගාමිණී සුසන්ත</author>
    <content>නාට්‍යමය ස්වරූපයෙන් කෙටිකතා ලියන දීප්ති දහනක‘බාලසූරිය ආර්.ආර්.’ දීප්ති දහනක ගේ පළමු කෙටිකතා එකතුවයි. වසර ගණනාවක් පුරා ලද නව ජීවන අත්දැකීම් සහ සමාජ අත්දැකීම් දීප්ති දහනක මෙම කෙටිකතා එකතුව රචනා කිරීමට උපයෝගි කරගෙන ඇත. වේදිකා නාට්‍ය ගණනාවකටම වේදිකා පරිපාලනයෙන් සහ රංගනයෙන් දායක වී ඇති දීප්ති සාහිත්‍ය ක්ෂේත්‍රයේ නව මං සොයා යන්නෙක් ලෙස හැඳින්වීම නිවැරැදි ය.. ඔබේ මේ නවතම කෙටිකතා එකතුවට කෙටි කතා කොපමණ ඇතුළත් ද?මම පාසල් යන කාලෙ පටන් කෙටිකතා ලියනවා. මේ වනවිට ‍මම කෙටිකතා රාශියක් ලියල තියෙනව. ඒ අතරින් 1994 ට පෙර මා අතින් ලියැවුණු කෙටිකතා කීපයකුත්, මේ වසරේදී (2013) මා අතින් ලියැවුණු කෙටිකතා කීපයකුත් ඇතුළු කෙටිකතා අටක් මේ කෙටිකතා එකතුවට ඇතුළත්.. ඔබ ලේඛනයට පිවිසුණේ පුංචි කාලෙමද?මගෙ ගම කෑගල්ල‍‍. මගෙ අම්මා පාසල් ගුරුවරියක්. මගෙ අම්මා බොහෝ පොත් කියවපු කෙනෙක්. මම පුංචි කාලෙ මගෙ අම්මා මට ‍කතන්දර කියල දුන්න. මගෙ මල්ලි මට වඩා ගොඩක් බාලයි. මල්ලි පුංචි කාලෙදිත් අම්මා මල්ලිට කතන්දර කියල දුන්න. එතකොට මට ‍තරමක් තේරෙන වයස. අම්මා මල්ලිට කතන්දර කියල දුන්නෙ නාටකීය ආකාරයෙන්. අම්මාගෙ ඒ කතන්දර ශෛලිය මගෙ හිතේ පැලපදියම් වුණා. පසුකාලීනව මම කෙටිකතා ලියන්න පෙලඹුණාම මට හිතුණා ඒ කෙටිකතා නාටකීය ආකාරයෙන් ඉදිරිපත් කළොත් පාඨකයන් ඒ කෙටිකතාවලට ආදරය කරයි කියල. ඒ ආකාරකයට මම මගේ කෙටි කතාවලට ආකර්ෂණීය ස්වභාවයක් ඇති කළා. ඒ විදියටයි මම මගේ කෙටිකතා ශෛලිය නිර්මාණය කරගන්නේ.. ඔබ මෙහිදී භාවිතා කර තිබෙන කෙටිකතා ශෛලිය අත්හදා බැලීමක් ද?නැහැ. එහෙම නෙමෙයි. ඕනෑම නිර්මාණ කරුවෙක් තමන්ගේ නිර්මාණ විවිධාකාරයෙන් තමන්ගේ පාඨකයින්ට ඉදිරිපත් කරනවා. පාඨකයා ඒ නිර්මාණ බාරගන්නත් පුළුවනි. නොගන්නත් පුළුවනි. පාඨකයා ඒ නිර්මාණ රසවිඳින්නේ වැලඳගන්නේ නව අත්දැකීම් අනුවයි. මෙම තත්ත්වය වෙනත් දිශාවකට ගෙන යාමේ අරමුණෙනුයි මේ ශෛලියෙන් මම කෙටිකතා ලියන්න පෙලඹුණේ.. ඔබේ මේ කෙටිකතා එකතුවට පාදක වෙලා තියෙන තේමාවන් ඔබේ අත්දැකීම් ද?මේ කෙටිකතා එකතුවේ අඩංගු කෙටිකතා බොහොමයක් මගේ අත්දැක‍ීම් ඇසුරින් නිර්මාණය වුණු ඒවා. මගෙ යාළුවෙකුගෙ නිවෙසක් ළඟින් පාරක් හදන විට ඒ පාර හදන්න නව ගල් රෝලක් ගෙට වැටුණා. මගෙ යාළුවගෙ නිවස පිහිටල තිබුණේ හදන පාරට පහතින් පිහිටි ස්ථානයක. මේ සිදුවීම නිසා නිවෙස් හිමියන් පොලිසියට ගොස් පැමිණිල්ලක් දැම්මා. මේ සිදුවීම පාදක කරගෙන තමයි මම “ගල් මෝල” කෙටිකතාව ලිව්වේ.ඒ වගේ ම මීට කලකට පෙ‍ර මම ගමෙන් ඇවිත් නැවතිලා සිටියේ කොළඹ ජයන්ත වීරසේකර මාවතේ කාමරයක. මගෙ තවත් හිතවතකුත් ඒ කාමරේ හිටියා. එක් දවසක් ඒ කාමර පේළියේ කෙළවරේ කාමරයක කාන්තා මළ සිරුරක් තිබුණා. ඒ කාන්තාව එම කාමරේට එක්කරගෙන ඇවිත් තියෙන්නේ ඒ කාමරේ ජීවත්වුණු පිරිමියෙක්. කාමරය ඇතුළෙදි කාන්තාවට හෘදයාබාධයක් හැදිලා. එවිට එම කාන්තාව කාමරේ දමල පිරිමිය පැනල ගිහිල්ලා. ගමේ ඉඳල ආව කෙනෙක් හැටියට නගරේ ජීවිතේ කොච්චර පුදුම සහගත ද කියල මට එදා වැටහුණා. ඒ සිදුවීම තමයි එම බඩ රස්සාව කෙටි කතාවට පාදක කරගන්නේ.ඒ විදියට මේ කෙටිකතා එකතුවට පාදක වෙලා තියෙන බොහොමයක් සිදුවීම් මගේ අත්දැකීම්. මෙයින් කීපයක් මගේ හිතවතුන් ලද අත්දැකීම්.‍. ඇයි ඔබ මේ කෙටිකතා එකතුවට බාලසූරිය ආර්.ආර්. යන නම යෙදුවේ?දවසක් මම අලව්ව හන්දියේ බසයක් එනතුරු ඉන්නවා. වයස අවුරුදු 25 ක පමණ පුද්ගලයෙක් ‍ඔහු ළඟ තිබුණු පෙම්පත් මිටියක් අරගෙන බස් නැවතුමේ නවතල තිබුණු බසයේ සිටි මගීන්ට බෙදා දුන්නා. ඒකට හේතුවෙලා තිබුණේ එම තරුණ පුද්ගලයාගේ ප්‍රේමය බිඳ වැටීමයි. ඒ පෙම්පත් ලැබුණු බොහෝ දෙනෙක් ඒවා ඉතා ආශාවෙන් කියෙව්වා. ඇතැම් පෙම්පත් ලස්සනට ලියලා තිබුණා. ඇතැම් ඒවා ඕලාරිකයි. පෙම්පත් බෙදුව ඒ තරුණයා හමුදාවේ සෙබළෙක්. ඒ සිදුවීම පසුබිම් කරගෙන තමයි මම බාලසූරිය ආර්.ආර්. කෙටිකතාව ලිව්වේ. ඒ නමින් ම කෙටිකතා පොතත් නම් කළා.. ඔබ වෘත්තීය වශයෙන් ලේඛනයේ යෙදෙනවාද?මීට බොහෝ කලකට පෙර මම වේදිකා නාට්‍යවලට සම්බන්ධ වෙලා සිටියා. ඒ වේදිකා පරිපාලනයෙන් සහ රංගනයෙන්. ඒ වගේ ම අශෝක හඳගමගේ දුන්හිඳ අද්දර, සින්තටික් සිහිනය, දිය කැට පහන වැනි ටෙලි නිර්මාණවලටත් මම දායක වුණා. දැන් මම වෘත්තිය වශයෙන් පුංචි ව්‍යාපාරයක් කරගෙන යනවා. නාට්‍ය ක්ෂේත්‍රයෙන් තරමක් දුරස් වෙලයි ඉන්නේ.- ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090117</link>
    <topic>චන්දිමා ‍කෝනාරගෙන් කාව්‍ය සංග්‍රහ දෙකක්</topic>
    <author>තුෂාරි</author>
    <content>චන්දිමා ‍කෝනාරගෙන් කාව්‍ය සංග්‍රහ දෙකක්ගීත රචිකාවියක නිදහස් ලේඛිකාවක ලෙස නමක් දිනූ චන්දිමා කුමාරි කෝනාර විසින් රචිත ‘දහඅට වංගුව’ කාව්‍ය සංග්‍රහයත් ‘අපේ ලොවට ඉගිලෙමු යාළු’ යන ළමා ගීත එකතුවත් මෙම 03 වන දින සවස 3.00ට ජාතික පුස්තකාල ශ්‍රවණාගාරයේ දී දොරට වැඩුමට නියමිතය. ඇය සමඟ යෙදුණු මේ කතාබහ ඒ නිමිත්තෙනි."මේ ගීත කෘතියෙන් මම ප්‍රකට කරන්නට අදහස් කළේ ගැමි ජීවිතයේ විවිධාකාර අත්දැකීම්.ගැමි ජීවිතයේ දී මුහුණ පාන්නට සිදුවන විවිධ දුෂ්කරතා, අත්දැකීම් වගේ දේ ඇසුරින් රචනා වූ ගීතත් විවිධ තේමා ඔස්සේ ලියැවුණු ගීතත් (ගීත 47ක්) මේ කෘතියට අන්තර්ගත වෙනවා.දුවා දරුවන් වෙනුවෙන් රචනා කර ඇති කෘතියට අන්තර්ගත වන්නේ ළමා ලොවේ විවිධ අත්දැකීම් අළලා ලියැවුණු ගීතයි. මට හිතෙනවා අද ළමයින්ට ගීත ගැයෙනවා අඩුයි කියා.අද යුගයේ තරුණ පරපුර ඉලක්ක කරගෙන විවිධ දේ නිර්මාණය වුණත් ළමයින්ට රසවිඳින්න තිබෙන නිර්මාණ ප්‍රමාණය ඉතා අල්පයි.මමත් මවක් විදිහට මගේ දරුවන් සමඟ ගත කරන කාලයේ දී මට දරුවන් ගේ අත්දැකීම් අත්විඳින්න ලැබෙනවා. ඒ අය පරිසරය විඳින විදිහ, සත්තු දකින විදිහ ඒ වගේ සොඳුරු දේවල් අත්දැකීම් කරගෙන මමත් ඒ ළමා ලොවට ගිහිල්ලා මේ ළමා ගීත රචනා කළා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090118</link>
    <topic>ලන්ත්‍රාට සුවය ප්‍රාර්ථනා කරමු!</topic>
    <author>රොබ්සන්</author>
    <content>ලන්ත්‍රාට සුවය ප්‍රාර්ථනා කරමු!- අතාරිත් ලන්ත්‍රා (බිරිය) ඉල්ලා සිටීප්‍රවීණ ගායන ශිල්පි හරූන් ලන්ත්‍රා වෙනුවෙන් “හංසරාණි - ලන්ත්‍රා ගී මාතා” උපහාර උලෙළ සහ ගීත ප්‍රසංගය ඔහුගේ 74 වැනි උපන් දිනය යෙදෙන මෙම 02 වැනිදා එනම් හෙට සවස 6.30 ට මරදානේ ටවර් රඟහලේ දී පැවැත්වීමට සිනමා මාධ්‍යවේදීන්ගෙන් සංගමය මේ වන විට කටයුතු සූදානම් කර ඇත.“මෙයාගේ මේ සැරේ උපන් දිනය (හෙට) සමරන්නේ යාළුවෝ එකතු වෙලා. මෙයාට උපහාර ප්‍රසංගයකුත් ටවර් රඟහලේදී පවත්වනවා. හරියට හඬ පිටවෙන්නේ නැති නිසා මෙයා සින්දු කියන්නේ නැහැ. ඒත් අපි දෙන්නාම සහභාගි වෙන්නයි හිතාගෙන ඉන්නේ. මගේ ස්වාමියාගේ රන් හඬ අහන්න නැතිවීම ගැන මෙයාගේ සමහර රසිකයින් මෙයාව බලන්න ආවාම අඬනවා. ඒ හැමෝටම වගේ මටත් ඒ ගැන දුකයි. මෙයාගේ අසනීපය නිසා මට හුඟාක් දුකයි. මම දෙවියන්ට හැමදාම කියන්නේ - ‘මගේ ස්වාමියාට සුවය ලබා දෙන්න’ කියලයි. ඔයගොල්ලොත් ප්‍රාර්ථනා කරන්න, මෙයාට ‘නිරෝගි සුවය ලැබෙන්න’ කියලා. එය තමයි මේ වෙලාවේ අපිට වටින්නේ.”හරූන්ගේ බිරිය අතාරිත් ලන්ත්‍රා කීවාය.ලන්ත්‍රාගේ කටහඬ සැත්කමකින් පසුව ලබා දීමට හැකියාව තිබෙන බව වෛද්‍යවරු පවසනවා නේද...?“ඔව්. පොඩි ඔපරේෂන් එකක්ලු කරන්න තියෙන්නේ. එහෙම කිව්වාට මං බයයි. මං කැමැති නැහැ ඒකට. දැන් වයස වැඩියිනේ. හුඟාක් ජය විදිහට කතා කරන්න, සින්දු කියන්න බැරි වුණාට අනේ, මෙයා ජීවත් වෙනවානේ.”මේ අවස්ථාවේ දී හරූන් ලන්ත්‍රාගේ හිතවතුන්ට සහ රසිකයින්ට ඔහු ගැන කියන්න ඕනෑ මොනවා ද...?“විශේෂයෙන්ම අසනීපෙන් උන්නත් දැන් මෙයා ගැන හිතවතුන් සහ රසිකයින් ආදරෙන් සොයා බලන එක ගැන සතුටින් ඉන්නවා කියලා කියන්න. මැරුණට පස්සේ නෙමේ, ජීවත් වෙලා ඉන්න කොට තමයි මෙහෙම දේවල් කරන්න ඕනේ. ඒ වගේ අපි ජීවත් වෙන්නේ මෙයාගේ රසිකයින්ගේ ආදරේ හින්දා කියලත් කියන්න. ඔවුන් අපිට ජිවත් වෙන්න උදව් කරන හින්දා මෙයාව හොඳින් බලාගන්න මට පුළුවන්කම ලැබිලා තියෙනවා. අපි ආදරෙන් ඉන්නවා. ‘ඔපරේෂන් නොකර මෙයාට සුවය ලැබෙන්න’ ප්‍රාර්ථනා කරන්න කියලා තමයි මං හැමෝගෙන්ම ඉල්ලන්නේ.”ඔහුගේ දුක සැප බලන්න ගිහින් එන්න සහ ඔහුට නිරෝගී සුවය ප්‍රාර්ථනා කරන්න කැමැති “රසඳුන” පාඨක ඔබ වෙනුවෙන් ඔහුගේ ලිපිනයත් දුරකථන අංකයත් මෙසේ සටහන් කරමු.ලිපිනය - F 42, නිවාස සංකීර්ණය, පොල්හේනවත්ත, කැලණිය.දුරකථනය - 011 4927000රොබ්සන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090119</link>
    <topic>සුපිරි තරු බිහිවුණු අසිරිමත් රැයක මතක සැමරුම්</topic>
    <author/>
    <content>සුපිරි තරු බිහිවුණු අසිරිමත් රැයක මතක සැමරුම්පත්තර කලාවේ මහගෙදර ලේක්හවුස් ආයතනයේ අභිමානවත් කාන්තා ප්‍රකාශනය මෙන්ම කාන්තා පුවත්පත් ලෝකයේ හැඩකාරිය වූ ‘තරුණී’ පුවත්පත, රුව ලස්සන කරන රූපලාවණ්‍ය අතර මුලින්ම කියැවෙන 4 ever ආයතනය සමඟ එක්ව සංවිධානය කළ හැඩවැඩ කලාවේ සුපිරි තරුව තේරීමේ තරගය ‘Super Beauty Star - 2013’ පසුගියදා කොළඹ මරදානේ ආනන්ද විද්‍යාලයීය කුලරත්න ශාලාවේ දී පැවැත්විණි.සිය දෑතේ හැකියාවෙන් ජීවිතය ජයගත් රූපලාවණ්‍ය කලාවේ සුපිරි තාරකාව බිහිකරන ශ්‍රී ලංකාවේ මුල්ම වැඩසටහන වූ මේ අසිරිමත් මොහොතට විශේෂ ආරාධිත අමුත්තන් ලෙස ලේක්හවුස් ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා සහ සමන්මලී පද්මකුමාර මහත්මිය සහභාගි වූ අතර, සුපිරි තරු බිහිවුණු රැයේ තරු පිරිවරට සුබපතන්නට හැඩවැඩ කලාවේ ආදරණීය පියා හැරිස් විජේසිංහ සහ රූපලාවණ්‍ය ‍ක්ෂේත්‍රයේ මව සේ ළෙන්ගතු ජැනට් බාලසූරිය ‍ෙදපළ ද රූපලාවණ්‍ය ක්ෂේත්‍රයේ ප්‍රවීණ ශිල්පී ශිල්පිනියන් රැසක් එක්වීම විශේෂත්වයක් වුණා.නැටුමෙන් ගැයුමෙන් රසවත් වූ මේ ආනන්දනීය රාත්‍රියේ ලක්ෂ සංඛ්‍යාත තරුණී පාඨක මනාපයෙන් රූපලාවණ්‍ය සුපිරි තරුව ලෙසින් නිශා මනහාරි අභිෂේක ලැබූ අතර තවත් රූපලාවණ්‍ය තරු දහදෙනකු සම්මාන තිළිණයෙන් පිදුම් ලැබුවා. රූපලාවණ්‍ය ‍ක්ෂේත්‍රයේ ප්‍රවීණයන් රැසක් ද සම්මාන ලැබූ ශ්‍රී ලාංකේය රූපලාවණ්‍ය ‍ක්ෂේත්‍රයේ පරම්පරා තුනක සංකලනයක් එකම වේදිකාවකට රැගෙන ආ මේ ඓතිහාසික අවස්ථාවේ සුවිශේෂී අවස්ථා කීපයකි මේ.  දුමින්ද කාරියවසම්ඡායාරූප - ශාන් රූපස්සරශාන් රඹුක්වැල්ල කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090120</link>
    <topic>“ඒ මනුස්සයට මොකද්ද ඕනකම මගේ නංගි එක්කරගෙන යන්න?”</topic>
    <author/>
    <content>“ඒ මනුස්සයට මොකද්ද ඕනකම මගේ නංගි එක්කරගෙන යන්න?”නාලිකා එක වරම නිල්මිණිගේ සොහොයුරා හැඳින ගත්තාය. ඇය වට පිට බලා සෙව්වේ තම මිතුරියත් ඒ සමඟම පැමිණ සිටීදැයි පරීක්ෂා කිරීමටය. තමා දුටු විගස මුහුණේ නැඟී ආ ආලෝකයෙන් ප්‍රබෝධයට පත් දැරිය ඔහු ආසන්නයට ගියේ ප්‍රශ්නාර්ථයක් රඳවාගෙනය.“කෝ ඔයාගේ යාළුවා...?”ඇය යමක් කීමටත් පෙර නිමන්ත ඉදිරිපත් වූයේය. නිමන්තගේ ප්‍රශ්නයෙන් අන්ද මන්ද වූ නාලිකා වට පිට බැලුවේ බියපත් වූ දෑසින් බව නිමන්ත එකවරම වටහා ගත්තේය. ඔහු ඈ දෙස බලා සිටියේ ගල් ගැසීය.“ඇ... ඇයි නිල්මිණි විභාගෙ ඉවර වෙලා දොළහට හොස්ටල් ගියේ නැද්ද?”නාලිකා කලබලයෙන් යළි වටපිට බැලුවේ නිල්මිණි කොහේ හෝ රැඳී, තමා එනතුරු බලා සිටීදැයි සිතමින්ය.“මං හොස්ටල් එකට ගිහින් ආවේ? දවල් බස් එකේ ආවේ නැති හන්දා මේට්‍රන් කිව්ව ඉස්කෝලේ ඇති කියලා?”“ඔව්... නිල්මිණි මා එක්කයි බත් කෑවේ එයා අඬ අඬා මට යන්නම් කියලත් කිව්වා.”“එතකොට මගේ නංගි කෝ?” ඔහුගේ උස් හඬ හැඬුම් ස්වරයෙන් වෙව්ලුවේය.“පොඩ්ඩක් ඉන්න අයියෙ, අපි අර ගාඩ් රූම් එකෙන් අහල බලමු.”නිමන්ත කලබලයේ නාලිකා සමඟ මුර කුටිය වෙත දිව ගියේය. ළමයි අතර තරමක නොසන්සුන්තාවක් ඇතිවෙද්දී සුසිරිපාල මුර කුටියෙන් එළියට ආවේ අතට ගත් තේ වීදුරුව ද පසෙකට දමාය.“ඇයි මහත්තයා... මෙයා නෙවෙයි ද හෙව්වේ?” ඔහු නාලිකාව දැක්වූවේය.“නැහැ ඕයි... දවල් ඇරිච්ච මගෙ නංගි හොස්ටල් එකට ගිහින් නෑ... මගෙ නංගිට යන්න දිහාක් නෑ...”“ගෙදර ගියාවත් ද?”“පිස්සුද ඕයි... එයා දන්නව අද මම එනව කියලා... අනික ඒ ළමයට තනියම ගෙදර යන්ඩ පාරක් තොටක් දන්නව ද?”“ඇයි ඇයි මොකද?” පාසල් බසයේ රියැදුරා ද තවත් පිරිසක් ද කෙමෙන් එක්රොක් වී නිල්මිණි සොයන්නට වෙහෙසුණහ. පන්ති කාමරවල, වැසිකිළිවල ඇය සොයා පැමිණි මාපියන් පවා වෙහෙසුණ ද ඵලක් නොවීය. නාලිකා සිය ගැහෙන සිරුර පාලනය කර ගත්තේ අසීරුවෙනි. මහා බියකරු ඡායාවක් ඇය ඉදිරියේ ඇ‍ඳෙමින් තිබුණි. දෙවියනේ... එසේ විය හැකි ද? නාලිකා සිහිසුන්ව ඇද වැටුණාය.“ඔන්න ඔන්න ඔය ළමයව වත්තන් කරගන්න...” කෑ ගසමින් ඉදිරියට ආ පියකු දැරිය දෝතට අරගත්තේය.“උදේ හිටියෙ ජනවර්ධන... එයාගෙන් අහන්නම්... මොකක් හරි හෝඩුවාවක් එයා දන්නව ඇති...”“ඕන යකෙකුට කතා කරලා මගේ නංගි හොයල දෙනවා... තමුසෙල මෙහෙම ද රාජකාරි කරන්නෙ?”“කලබල වෙන්නැතුව ඉන්නකො මහත්තයෝ... මේ ගේට්ටුවෙන්...”සුසිරිපාල ගේට්ටුවට දබරැඟිල්ල දිගුකර පෙන්වූයේය.“මේ ගේට්ටුවෙන් එළියට කවදාවත් යන්ඩ බැහැ හොස්ටල් එකේ ළමයකුට...”“එහෙනම් මගේ නංගි මේක ඇතුළේ ඉන්න එපායැ...”“ඒක තමයි මාත් කිව්වේ? අපි අහමු ජනවර්ධනගෙන්. මං ඩියුටි ආවට පස්සේ එකම ළමයෙක්වත් ආවෙත් නෑ ගියෙත් නෑ...”නිමන්ත සුසිරිපාල සමඟ මුර කුටියට දෙසට ගියේ හිස ගිනිගත් ලෙසිනි. සුසිරිපාල ජනවර්ධනගේ අංකය සොයනතුරුවත් ඔහුට ඉස්පාසුවක් නොවීය. සිහිසුන් වූ නාලිකා පිළිබඳවවත් ඔහුට මතකයක් තිබුණේ නැත.“ජනේ... ජනේ මේ සුසිරිපාල... හදිස්සියක් අද දවල් දොළහ බස් එකේ හොස්ටල් එකට යන ගෑනු ළමයෙක්...”“නිල්මිණි... නම නිල්මිණි...” නිමන්ත උස් හඬින් පැවසුවේය. සෑහෙන පිරිසක් පිළිතුරු අපේක්ෂාවෙන් මාරුවෙන් මාරුවට ඔවුන් දෙදෙනා දෙස බලා සිටිති. සුසිරිපාල ප්‍රශ්නය ඉතා හොඳින් පැහැදිලි කරන්නට විය.“සුදු ලස්සන කොණ්ඩෙ දිග ළමයෙක් ද අහනවා...” සුසිරිපාල බැලුවේ නිමන්ත දෙසය.“ඔව් ඔව් කෝ දැන් ඉන්නව ද?” සුසිරිපාල අත ඔසවා නිමන්ත නතර කර යළි ජනවර්ධන හා කතා කරන්නට පටන් ගත්තේ පොටක් පෑදී ආ නිසා බව කා හටත් අවබෝධ විය.“ආ... ඇත්ත ද? රත්මල්කඩුව? නුවර උසාවියේ? හැබෑ ද? මං එහෙනම් එහෙම කියන්නම්. ඔව් ඔව් මේ එයාගෙ අයියලු හොඳට බය වුණා.”“කෝ අයිසෙ කොහෙද නිල්මිණි ගියා කියන්නෙ?”නිමන්තගේ ඉවසීම උපරිමයට ළං වී අවසානය. නාලිකා සුවපත් වී ඔහු සමීපයට ආවේ කුමක් සිදුවීදැයි දැනගැනීමටය. සුසිරිපාලගේ මුහුණේ වූ සිනහව සියලු දෙනාගේම සිත්වල තිබු බිය පළවා හැරියමුත් නිමන්ත වඩාත් කෝප වී සිටියේය.“කලබල වෙන්න දෙයක් නැහැ. ඒ ළමයා රත්මල්කඩුව පෙරකදෝරු මහත්තයත් එක්ක ගෙදර ගියා කිව්වේ...”“මොකා... රත්මල්කඩුව? මගෙ නංගි කවදාවත් එහෙම කෙනෙක් අදුරන්නැහැ මම පොලීසි යනවා... උඹල උඹල...”මේ වන විට විභාග ශාලාවේ සිටි ගුරු භවතුන් හා පොලිස් නිලධාරීහු දෙදෙනෙක් ද එතැනට පැමිණ සිටියහ. නාලිකා හඬ නඟා ඉකි ගසමින් හඬන්නට පටන් ගත්තාය. නිල්මිණි ධනුක මාමා හා ගිය බව දැන් සක්සුදක් සේ පැහැදිලිය. ඇය ගියේ සිය කැමැත්තෙන් බව ද නාලිකා වරදවා වටහා ගත්තාය. තම මිතුරිය ද්‍රෝහි වී ඇත්තේ සුරංගට පමණක් නොවන බව නාලිකා තීරණය කළාය. හඬා වැලපෙමින් තමාට කුමක් හෝ පැවසීමට නිල්මිණි ගත් උත්සාහයක් ඇය මතක් කර ගත්තාය.“මගේ නංගි...” නිමන්ත සාක්කුවෙන් ඇදගත් ලේන්සුවෙන් මුහුණ වසා ගත්තේය.“පොඩ්ඩක් මහත්තයා මෙහාට එන්න... එතකොට තමුන්ගෙ නංගි ගෙදර ගිහින් නැද්ද?”පොලිස් නිලධාරියාගේ කාරුණික වදන්වලට නිමන්ත දෙපසට හිස වැනුවා පමණි.“මේ අහන්න...”ඔහු නිමන්තගේ පිටට තට්ටු කළේය.“ළමයට කරදරයක් වෙලා නැහැනේ අපි ගිහින් ළමයව අරගෙන එමු. රත්මල්කඩුව කියන්නේ වැදගත් පෙරකදෝරු මහත්මයෙක්.”“ඒ මනුස්සයට මොකද්ද ඕනකම මගේ නංගි එක්කරගෙන යන්න?”“ඒක තමයි හොයාගන්න ඕනෙ. සමහර විට මේ වන විට ඒ ළමය හොස්ටල් එකේ ඉන්නව වෙන්නත් පුළුවන්.”“ඔය ළමයි බස් එකට නඟින්න...” ඒ අණ කිරීමත් සමඟ විභාගයට පෙනී සිටීමට පැමිණ සිටි දැරියන් දිව යනු දකින්නට හැකි විය. නාලිකා බිමට යොමු වූ දෑසින් යුතුව ගමන් කළ ද ඇගේ සියොළඟ දැවෙමින් තිබුණි. මේ සිදුවූ කිසිවක් තවමත් අදහාගත නොහැකිව ඇගේ හිස අවුල් වීමෙන් නාලිකාගේ ස්වරූපය ද වෙනස් වී තිබුණි. ඇත්තෙන්ම නිල්මිණි ධනුක මාමා සමඟ ගියා නම් එසේ තීරණයක් ගත් බව තමාට නොදැන්වූයේ කුමක් නිසා ද? අඩුම වශයෙන් ධනුක මාමා පිළිබඳව වචනයකුදු දෙඩු බවක් නාලිකාගේ මතකයේ රැඳී නොමැත. හැකි ඉක්මනින් සුරංග හා විවාහ වීමේ අවශ්‍යතාව මිස, තව අයකු පිළිබඳව ඇගේ සෙනෙහසක් තිබු බවක් කිසිදු ඉරියව්වකින් පෙන්වූයේ ද නැත. නිල්මිණිගේ ඕනෑකමකින් තොරව මෙය සිදුවෙන්නට නම්, ඇය මෙසේ විභාගය අවසාන වී රැ‍ඳෙන බව කිසිවෙක් මාමාට දැන්විය යුතු නොවේ ද?නිමන්ත දෙඇස්, මුහුණ පිස දමමින් බසයට ගොඩ වැදුණේය. නාලිකාගේ රුව පෙනෙන විට ඔහුට ඇයට පහර දීමට තරම් ආවේගයක් නැග ආවේය. සියල්ල සූක්ෂ්ම අයුරින් සැලසුම් කර අහිංසක අසරණිය බිලි දීමට තරම් නාලිකා සැහැසි වී ඇත. නැඟණියගේ නොදැනුවත් බවින් නාලිකා ප්‍රයෝජන ගන්නට ඇත. ඇය තවමත් මේ අසලක රැඳී සිට, සමහර විට සවස් වන විට යළි නේවාසිකාගාරයට එනු ඇත. තමන් ඉන් අනතුරුව ඇයට ප්‍රතිචාර දක්වන්නේ කෙලෙසකදැයි ඔහු කල්පනා කළේය.නාලිකා සමඟ කතා කර යමක් ඇසීමේ අවශ්‍යතාව තිබුණ ද පාලනය කරගත් කෝපය ඊට ඉඩ නුදුන්නේය. නිමන්තගේ සිරුර දහඩියෙන් තෙමී බත් විය.“මේ ළමය නිකමටවත් නාලිකාට කිව්වේ නැද්ද මෙහෙම ගමනක් යන බව?”බසයේ ගමන් ගත් නේවාසිකාගාරයේ සහායිකාව නාලිකා ගෙන් විමසුවේ පහත් හඬිනි. ඈ නාලිකා දෙස බලා සිටියේ කෝප සහගත අයුරින්ය. නිල්මිණිගේ රූමත් බව හා අව්‍යාජ ගැමි ස්වරූපය ගැන අතිශය පැහැදීමක් ඇය තුළ තිබුණේ කලක සිටය. ගමේ හැදී වැඩී නගරයට සේන්දු වුවද නිල්මිණි ඇත්තෙන්ම අහිංසක දැරියක් බව ඇය විශ්වාස කළාය.“මම මොනවත් දන්නෑ...”“තොත්ත බබා...” සහායිකාව සිතින් ද්වේශව මැතුරුවාය.“පුදුම වැඩක්නෙ, නිල්මිණිට විභාගේ ඉවර වෙන වෙලාව හරියටම දැනගත්තෙ කොහොම ද?”“මටත් තේරෙන්නෑ මොකද්ද වෙලා තියෙන්නෙ කියලා” නාලිකා හැඬුම්බර වූවාය.බසය නේවාසිකාගාරයේ මහ ගේට්ටුවෙන් ඇතුළට රිංගුවේය. කිහිප දෙනෙක් වට කරගෙන සිටි ප්‍රධාන පාලිකාව අතපය විසි කරමින් බසය දෙසට දිවගන ආවේ කිසිම දිනක නුදුටු තරමේ ආවේගයකිනි.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=av13090121</link>
    <topic>සිහින සැඳැල්ලට</topic>
    <author>ජෝජ් රොබ්සන් ද සිල්වා</author>
    <content>සිහින සැඳැල්ලටපසුගියදා අපෙන් වියෝ වූ මොරිස් දහනායක ගැයූ මේ ගීතය “රසඳුන” පාඨකයින්ගේ ඉල්ලීම පරිදි පළ කරමු.  මුතු මිටක් පිරී ඇත්තේ මල් ගොඩක් පිපී අත්තේ මිණි කැටත් සොයා ගත්තේ අඩුවකුත් මෙහේ නැත්තේදිලි දිලි කැලුම් දෙන්නේ විහිදිලා සුවඳ යන්නේ බල බලා මවිත වන්නේ කොහොමදෝ තෝර ගන්නේසමනලෙකු වගේ මත් වී‍ මම සිටිමි මිහිරිවත් වී විමසන්නේ පුදුම සිත් වී‍ ඇයි ඔබ තනියම දුක් වීහැම මුහුණු සිනාසෙන්නේ රස හැඟුම් මවාලන්නේ පිය වදන්මයි ඇසෙන්නේ දැඩි විනෝදයෙනි ඉන්නේදුක එපා සිතට ගන්න සැනසිලා සිනා වන්න හෙට සිතා ළත නොවන්න අද දින ජීවත් වන්න* පද රචනය - කරුණාරත්න අබේසේකර* සංගීතය - පී.එල්.ඒ. සෝමපාල* ගායනය - මොරිස් දහනායක* චිත්‍රපටය - “ආදරේ හිතෙනවා දැක්කම” (1972)**********************************************************************හඳුන්වා දෙන නවතම ගීතයඔය සිනා මගේ ඔය සිනා මගේ යැයි සිතුණා සෑමදා හිත ගාවම ඔබ හිටියා දැනුණා දුර ගියා නොකියා දමාලා ඔබ ගියා මා හඬවාලාහිත පුරා මා ඔබේ ළඟ සෙනෙහස් පාලා පැතුවා මා ඔබ පැතුවා මොහොතක් පාසා කාටද හිත දීලා - මා දුක නොදැනීලාසිතුවම් මකලා දා - ගියෙ ඇයි මා හැරදා සැනසුණා මා ඔබේ ළඟ ගෙවමින් හෝරා බැඳුණා මා ඔබෙම වූවා පුරමින් ආශා හීනය වියැකීලා - ජීවය නැවතීලා  පැතුමන් බිඳලා දා - ගියෙ ඇයි මා හැරදා* පද රචනය - ප්‍රසන්න කුමාර දම්මලගේ* සංගීතය - චන්දන වල්පොල* ගායනය - දිනිඳු නදීශාන්**********************************************************************කණ්ඩායම් ගීයක්කලේ උකුලේ තියාලා කලේ උකුලේ තියාලා - බුලත් විටක් හපාලා දසන් දෙතොල පෙන්නලා - ටිකිරි සිනහව පාලා මම ඉන්නව දැකලා - අනිත් පැත්ත බලාලා යනවනෙ මහ නුවර මැණිකෙලා යනවනෙ මහ නුවර මැණිකෙලා//හිමිදිරියේ පිබිදෙන්නේ - ගම්මානේ ඔපවන්නේ කලෙත් අරන් බැස යන්නේ - දිය පුරවා ගෙන එන්නේ අහක බලන් ඇයි ළඳුනේ - මුකුළු ලෙසින් හිනැහෙන්නේ අපි සමඟින් එන්න අනේ - වැව රවුමෙහි අපි යන්නේ දර කඩලා වන රොද්දෙන් - එනවිට කරුවල වැටුණේ පහන තබා වැඳලා බුදුන් - මැණිකෙල දැන් සුව නින්දෙන්  * පද රචනය හා සංගීතය - ප්‍රියා පීරිස්* ගායනය - ලා බම්බාස්**********************************************************************දැන් ඇහෙන ටෙලි නාට්‍ය ගීතයක්රට වට කරරට ව ට කර මල් පිපෙන්න කට වට කර වැට බඳින්න තමන් හිසට තම අතමය සිහියට ගන්න රටත් එක්ක හැම දෙනාම පෙරටම එන්න‍ ඉස්සරහට යන්න - ඉස්සරහට යන්න// මාන ක්‍රෝධ ද්වේෂ මෝහ දුරු කරගන්න කැපිලි කෙටිලි අණවින දොස් අතහැර ගන්න කෙනෙක් දියුණු වෙනවා දැක සිනහා නගන්න නැගිටින විට වටු රැළ මෙන් එක්ව නැගෙන්න ඉස්සරහට යන්න - ඉස්සරහට යන්න// බණ්ඩි ගොයම කිරි වැඳුණම නැවෙනව ඔන්න චණ්ඩිකමට වැඩි ආයුෂ නැතැයි සිතන්න ගුණයහකම් මනුසත්කම් පෙරටම ගන්න බෝසත්කම මිනිසත්කම බව දැන ගන්න ඉස්සරහට යන්න - ඉස්සරහට යන්න//  * පද රචනය - සුරම්‍යා මාපිටිය* සංගීතය - ගයාන් ඝනකධාර* ගායනය - ජෝර්ජ් සේනානායකසහ පූර්ණිමා ධනංජලී කහවල* ටෙලි නාට්‍යය - “ඉස්සරහට යන්න”**********************************************************************ඔබ කැමැති ගීතය...කඩවත - ඉෂාරා, කෑගල්ලේ - ඉරේෂා, කුලීගොඩ - චාමර උදයංග, කරවනැල්ලේ - හංසි, අම්බලන්ගොඩ - රුසිරු මනුප්‍රිය, කළුතර - ෂෙහානි ඉල්ලූ ගීතයයි මේ.සිත මගෙ රිදුණාසිත මගෙ රිදුණා ඔබ හැර ගියදා ඔබ මා හැර ගිය දා නෙතු මගෙ හැඬුවා මතකය ගෙන ආ ඔබෙ ආදරෙ සොයලා ඔබ මා නමින් ගෙන ආ පැතුම් බොඳ වී ගිහින් මේ සිත බිඳී ඇයි හැර ගියේ මගෙ ආදරේ ළඟ නැති ඔබෙ පෙම මතකෙට එනවා ඔබ යළි එයි සිතිලා සිත මගෙ රිදුණා ඔබ හැර ගියදා මා තනි කර ගියදා නෙතු මගෙ හැඬුවා මතකය ගෙන ආ ඔ‍ෙබ ආදරේ සොයලා ඔබේ සිතුම් ඔබේ හැඟුම් ළඟ මම හදේ මැවූ ලොවේ තැනූ සිහිනය කොහේ ගියේ මෙසේ වෙන් වෙලා ආදරේ බිඳ දමා‍ ඔබ මා නමින් ගෙන ආ පැතුම් ඇයි හැර ගියේ මගේ ආදරේ සිත මගේ රිදුණා ඔබ හැර ගියදා ඔබ මා හැර ගිය දා මගේ වෙලා මගෙන් නොයා ඉනු මැන ළඟින් මගේ සිතින් බැඳී ඉනු මැන ඔබේ නමයි හදේ ගැහෙන්නේ ඔබට මා ආදරෙයි ඔබ මා නමින් ගෙන ආ පැතුම් ඇයි හැර ගියේ මගෙ ආදරේ  * පද රචනය - දමිත් අසංක* සංගීත සංයෝජනය - රවීන්ද්‍ර ශ්‍රීනාත් (හින්දි තනුවකි)* ගායනය - දමිත් අසංක**********************************************************************මේ ගීයත් අහමුද?මොනාලිසාමොනාලිසා මොනාලිසා සඳ එළියට ගන අඳුරට තියුණු දෙනෙත් දල්වාකවුරුන් හෝ එනතුරු නුඹ රහසින් පෙම් පුරනවාද මොනාලිසා - මොනාලිසා//ඉකි බිඳ බිඳ හඬනවාද සිහිවී පෙර හද පෙම් බැඳි තදකර ළය තුළ දුක් පොඳි ඉන්නවාද මොනාලිසාහමු වී වෙන් වී තනි වී ළසෝ ගින්න ඇවිළිලාද අතීතයක් අමතක කර ස ැනසීමක් සොයනවාද මොනාලිසා මට කියන්න මම වගේම තනි වෙලා ද උපහාසෙට හිනැහෙනවද නුඹව මැව්ව සිත්තරාට සළෙලුන් හට නුරා හැඟුම් නුඹේ වතින් මතු කළාට මොනාලිසා මට කියන්න මම වගේම තනිවෙලා ද මම වගේම තනි වෙලා ද  * පද රචනය - ඇන්ටන් සුගත් වෙල්ගම* සංගීතය - ෂෙල්ටන් ප්‍රේමරත්න* ගායනය - විශාරද මාලනී බුලත්සිංහල* සංයුක්ත තැටිය - “මොනාලිසා”නවතම චිත්‍රපට, ටෙලි නාට්‍ය සහ වේදිකා නාට්‍ය ගී “සිහින සැඳැල්ලේ” පළ කරවා ගැනීමට කැමැති නම් george.robsondesilva@gmail.comවිද්‍යුත් ලිපිනයට ඔබේ නිර්මාණ එවන්න.ගී ඉල්ලා මේ අයත් SMS එවා තිබුණා.කළුතර - කපිල, මිනුවන්ගොඩ - ශෂිකලා, දෙල්ගොඩ - ශසිනි මධුෂානි සහ මලින්ද ප්‍රභාත්, කොටදෙණියාවේ - අංජලී දිෂාදි, හැටන් - රංජනී රාජපක්ෂ, මාවනැල්ලේ - මධූෂි, කටුනායක - කුමු, කහතුඩුවේ - ශානි, දික්වැල්ලේ - ජානක, නුවර - ශෙනාල්, හෂිනි සමඟ සචී, පාණදුර - මාලා පෙරේරා, මහරගම - සමාධි සහ ගීත්මි, අම්බලන්තොට - අශෝකා, වත්සලා සමඟ චන්දන, මාතලේ - චන්දන විජිත කුමාර, වරකාපොළ - කුමාරි, ගම්පහ - එරංග සහ ඉෂාරා, වේයන්ගොඩ - මෙත්කැලුම්, ගාල්ලේ - සෙව්වන්දි සහ චතුමාලි, බලපිටියේ - අනෝමා සහ රුවන්, හෙට්ටිපොළ - සජිත්, ගෝනපීනුවල - තිළිණි මධුෂාණි, පන්නිපිටියේ - කුෂානි අන්ජුලා, බදුල්ලේ - ධම්මිකා අතුකෝරල සහ ශානිකා නිලන්දි, හොරණ - කැලුම් මධුසංඛ, ඇල්පිටියේ - ගීතිකා නයෝමි, හපුතලේ - ගයත්‍රී සකුන්තලා - අවිස්සාවේල්ලේ - චලනි, බියගම - හංසි ප්‍රසාදිනී, වීරපන - ලක්මිණි, මාලඹේ - රවිඳු අකලංක, කළුතර - චානුකා.සිහින සැඳැල්ලට ඔබ කැමැති ගීතයත්, ඔබේ නම සමඟ ගම සඳහන් කර 077 6974226 දුරකතනයට SMS කරන්න‍ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=am1309011</link>
    <topic>උසට හරියන බර ති‍ෙබනවා නම් කෙට්ටුව ප්‍රශ්නයක් නොවේ</topic>
    <author>ගාමිණී සුසන්ත</author>
    <content>උසට හරියන බර ති‍ෙබනවා නම් කෙට්ටුව ප්‍රශ්නයක් නොවේමාසයකට කිලෝ 2කට වඩා බර අඩුකර ගැනීම අහිතකරයිනිතර ලෙඩ රෝග හැදීම දරුවා කෙට්ටු වීමට ප්‍රධාන හේතුවක්පෝෂණය පිළිබඳ විශේෂඥ වෛද්‍ය රේණුකා ජයතිස්සඅධික කෙට්ටු බව එක්අයකුට ගැටලුවකි. අධික මහත බව තවත් අයකුට ගැටලුවකි. මෙම තත්ත්වයන් දෙකම නිසා මානසිකව මෙන්ම ශාරීරිකව ද පීඩා විඳින අය බොහෝය. එම නිසා අධික කෙට්ටු බවට මෙන්ම අධික මහත බවට හේතු මොනවා ද?එමඟින් ඇතිවන ගැටලු මොනවා ද? එම තත්ත්වය නැති කරගන්නේ කෙසේ ද? යන ප්‍රශ්නවලට පිළිතුරු ලබාගැනීම සඳහා අපි පෝෂණය පිළිබඳ විශේෂඥ වෛද්‍ය රේණුකා ජයතිස්ස මහත්මිය හමුවීමු.මොකක්ද මේ කෙට්ටු බව කියන්නෙ?බොහෝ විට තමන්ගේ දරුවා කෙට්ටුයි කියා මවුවරුන් කියන්නේ දරුවාගේ ශරීරය දෙස පිටතින් බලලා. පිටතින් බැලු විට තම දරුවාගේ ශරීරය සිහින් නම් එම දරුවා කෙට්ටුයි කියා කියනවා.වැඩිහිටි අයකු පිළිබඳත් එසේමයි. නමුත් විද්‍යාත්මකව දරුවකු හෝ වැඩිහිටියකු කෙට්ටුයි කියා හඳුන්වන්නේ උසට සරිලන ශරීර බරක් නැතිවීමයි.මොකක්ද මේ උසට සරිලන බර?කිසියම් පුද්ගලයකුගේ උසට සරිලන බරක් ඇතිදැයි සොයා බලන්නේ උස හා බර අනුව සකසනු ලබන කිසියම් අගයක් අනුවයි. එම අගය BMI අගය ලෙස හඳුන්වනවා. ශරීර ස්කන්ධ දර්ශකය ලෙස හඳුන්වනු ලබන්නේ මෙම BMI අගයයි. මෙහිදී බර කිලෝග්‍රෑම් වලින් ද උස මීටර් වලින් ද ගත යුතු වෙනවා.මෙහිදී ලැබෙන අගය 19 - 24 ත් අතර නම් එය උසට සරිලන බරක් ලෙස සලකනු ලබනවා. එම අගය 25 ට වැඩි නම් එම පුද්ගලයා ස්ථුල අයකු ලෙස සලකනු ලබනවා. 18 ට අඩු පුද්ගලයින් කෙට්ටු පුද්ගලයින්, බර අඩු පුද්ගලයින් ලෙස සලකනු ලබනවා.වැඩිහිටි පුද්ගලයින්ගේ එම අගය පිළිබඳව බරපතළ ලෙස සිතුවත්, වයස අවුරුදු 20 ට අඩු නව යොවුන් වියේ පසුවන අයගේ එම අගය වෙනස් වීම එතරම් බරපතළ කාරණයක් ලෙස සලකන්නේ නෑ.කෙට්ටු බව ගැටලුවක් ද?ඔව් ගැටලුවක්. විශේෂයෙන්ම හැදෙන වයසේ පසුවන දරුවන්ට එය ගැටලුවක්. යමෙකුට උසට සරිලන ශරීර බරක් තිබුණේ නැතිනම්, එමඟින් ලෙඩ රෝගවලට ඔරොත්තු දීමේ හැකියාව නැති වෙනවා. විශේෂයෙන්ම දරුවකුගේ මොළයේ වර්ධනය සිදුවන්නේ මුල් අවුරුදු 4 ඇතුළත. එම වයසේදී දරුවාගේ උසට සරිලන බර නැතිනම්, එම දරුවාට වර්ධනයේ උපරීමයට ළඟාවීමට නොහැකි වෙනවා.කෙට්ටු වීමට බලපාන හේතු මොනවා ද?අප එදිනෙදා සිදුකරන වැඩ කටයුතු අනුව අපට දිනකට අවශ්‍ය වන ශක්ති ප්‍රමාණයත්, කැලරි ප්‍රමාණයත් තිබෙනවා. කය වෙහෙසා වැඩ කරන පුද්ගලයකුට නම් එම පුද්ගලයාට අවශ්‍ය වන කැලරි ප්‍රමාණයක් තිබෙනවා.එසේම එතරම් කය නොවෙහෙසන පුද්ගලයකුට නම් (උදා - කාර්යාලීය ලිපිකරුවකු වැනි) එම පුද්ගලයාට ද අවශ්‍ය වන ශක්ති ප්‍රමාණයක් තිබෙනවා. එසේම හැදෙන වයසේ පසුවන කුඩා දරුවකුටනම්, එම දරුවාගේ වර්ධනයට අවශ්‍ය වන ප්‍රෝටීන ප්‍රමාණයක් ඛනිජ ලවන ප්‍රමාණයක් තිබෙනවා.ඒ ඒ පුද්ගලයාට අවශ්‍ය වන පෝෂණය කැලරි ප්‍රමාණය නොලැබෙන්නේ නම්, එම පුද්ගලයා තුළ පෝෂණ ඌණතාවක් ඇතිවී උසට සරිලන බරක් නැතිවීමට එය බලපානවා; කෙට්ටු වීමට බලපානවා.එලෙස කෙට්ටු වන දරුවන් තමයි ඉදිරි කාලයේ දී මිටි දරුවන් බවට පත්වන්නේ. මෙහිදී කෙටි කාලීනව ඇතිවන ගැටලුව කෙට්ටු බවයි; දීර්ඝ කාලීනව ඇතිවන ගැටලුව මිටි බවයි.කෙට්ටු වීමට බලපාන වෙනත් හේතු තිබෙනවා ද?පෝෂණ ඌනතාවට අමතරව, තවත් හේතු කීපයක්ම කෙට්ටු බවට මුල් වෙනවා. නිතර නිතර ලෙඩ රෝගවලට ගොදුරු වීම කෙට්ටු වීමට බලපාන ප්‍රධාන සාධකයක්. විශේෂයෙන්ම කුඩා දරුවන්ට එම තත්ත්වය බෙහෙවින් බලපානවා.ඕනෑ අයකු රෝගී වූ විට එම පුද්ගලයාගේ පෝෂණ අවශ්‍යතා වැඩි වෙනවා. විශේෂයෙන් කුඩා දරුවන් තුළ. නමුත් රෝගාබාධයක් වැලඳුණු විට ආහාර රුචිය අඩුවීම සාමාන්‍ය දෙයක්. එවිට එම පුද්ගලයාගේ පෝෂණයට අවශ්‍ය ආහාර ප්‍රමාණය නොලැබී යනවා.එසේම ශ්‍රී ලංකාවේ දරුවන් ගෙන් 30% කට පමණ රෝගී වූ විට ආහාර ලබා දෙන්නේ වෙනදාට වඩා අඩුවෙන් බවත් හෙළි වී තිබෙනවා. එවැනි දරුවන් කෙට්ටු වීමේ හැකියාව ඉතා වැඩියි. රෝගී කාලයේදීත් හොඳ පෝෂණයක් ලැබෙන දරුවන් ඉතා ඉක්මනින් සුවපත් වී යථා තත්ත්වයට පත් වෙනවා.නමුත් නිතර අසනීප වී අසාමාන්‍ය ලෙස කෙට්ටු බවට පත්වන දරුවන් නැවත සම්පූර්ණයෙන්ම යථා තත්ත්වයට පත්වීමේ හැකියාව ඉතා අඩුයි. එහි ප්‍රතිඵලය වන්නේ එම දරුවන් දිගින් දිගටම රෝගී තත්ත්වයන්ට ගොදුරු වීමයි. එවිට මෙය දිගුකාලීන ගැටලුවක් බවට පත් වෙනවා. එහි ප්‍රතිඵලය එම දරුවා මිටි දරුවකු බවට පත්වීමයි.මීට අමතරව යම් යම් රෝගී තත්ත්වයන් නිසා ද කෙට්ටු බවට පත්වීමේ හැකියාව තිබෙනවා. ඒ නිසා හොඳින් සිටි අයකු හදිසියේම කෙට්ටු බවට පත්වූ විට එම කෙට්ටු බව ඇතිවීමට හේතුව සොයා බැලිය යුතු වෙනවා. ඉන් පසුව එම කෙට්ටු බවට හේතුව කිසියම් රෝගාබාධයක් ද යන්න සොයා බැලිය යුතුයි.දියවැඩියාව මෙන්ම, ශරීරයේ තයිරොයිඩ් ග්‍රන්ථියේ ඇතිවන ගැටලු නිසාත් යමෙකු කෙට්ටු බවට පත්වීමට හැකියාව තිබෙනවා. ඉතා නිරෝගීව සිටි පුද්ගලයකු හදිසියේම කෙට්ටු බවට පත්වූයේනම් එම කෙට්ටු බව ගැටලු සහගතයි. ශරීරය තුළ ඇතිවන පිළිකාවන් නිසා ද හදිසියේම කෙට්ටු වීමට ඉඩ තිබෙනවා.එම නිසා හදිසියේම ඇතිවන කෙට්ටු බවට හේතුව කුමක්දැයි යන්න පරීක්ෂණ මඟින් තහවුරු කරගත යුතුයි. කෙට්ටු බව පෙන්නුම් කළ මුල් දින කීපයේදීම එයට බලපා ඇති හේතුව කුමක්දැයි යන්න සොයා බැලීමෙන් පහසුවෙන්ම එයින් මිදීමේ හැකියාව තිබෙනවා.කෙට්ටු බව නැති කරගන්නේ කෙසේ ද?කෙට්ටු බවට හේතුව පෝෂණ ඌනතාවක් බව හෙළි වුණොත් එයට ප්‍රධාන හේතුව ශරීරයට අවශ්‍ය කැලරි ප්‍රමාණය අඩුවීම බව පෙනී යනවා. ශරීරයට අවශ්‍ය විටමින් සහ ඛනිජ ලවණ මෙන්ම යකඩ ද අඩුවූ විට කෙට්ටු වෙනවා.එය නැතිකර ගැනීමට ගත යුතු පියවර වන්නේ ශක්තිජනක ආහාර ලබාදීමයි. සාමාන්‍යයෙන් දරුවකු නිරෝගීව සිටින විට අවශ්‍ය කැලරි ප්‍රමාණයට වඩා වැඩිපුර කැලරී 200 ක් වැනි ප්‍රමාණයක් රෝගී වූ විට අවශ්‍ය වෙනවා.එම කැලරි ප්‍රමාණය වැඩිපුර පොල්තෙල් හැන්දක් ආහාරයට එක්කර ගැනීමෙන් ලබාගත හැකියි. මෙහිදී රෝගියාට ආහාර වර්ග තෙම්පරාදු කර ලබාදීමට හැකියාව තිබෙනවා. ඊට අමතරව හබල පෙති කැඳ මඟින් ද දරුවාගේ පෝෂණ තත්ත්වය දියුණු කළ හැකියි.දරුවකු රෝගී වූ විට කිරි බීමට වැඩි කැමැත්තක් දක්වන්නේ නෑ. එසේ වූ විට කිරි යොදා කස්ටඩ් එකක් ආකාරයෙන් ලබාදීම සුදුසුයි. එය දරුවකුට දිරවා ගැනීමට පහසු වෙනවා මෙන්ම දරුවන් ප්‍රියකරන ආහාරයක්. එසේම බිස්කට් යොදා සෑදූ පුඩිමක්, සව්කැඳ වැනි ආහාරයක් ද රෝගී වූ දරුවකුට ලබාදිය හැකියි.රෝගී වූ විට ඕනෑම අයකුට ආහාර අරුචියක් ඇතිවන නිසා ආහාර ගන්නේ සුළු ප්‍රමාණයක්. එම නිසා එම සුළු ආහාර ප්‍රමාණය තුළ විශාල කැලරි ප්‍රමාණයක් අඩංගු වන්නේ නම් එය ප්‍රයෝජනවත්. ළමා වියත් තරුණ වියත් අතර වයසේ පසුවන දරුවන් යකඩ ඌනතාවට ගොදුරු වීම බහුලයි.එවිට එම දරුවන් කෙට්ටු වෙනවා. එම දරුවන්ගේ කෙට්ටු බවට හේතුව යකඩ ඌනතාව බව හෙළි වුණොත්, අවශ්‍ය වෛද්‍යමය ප්‍රතිකාර සහ පෝෂණය ලබාදීමෙන් මාස 3 ක් වැනි කාලයක් ගතවන විට දරුවා යථා තත්ත්වයට පත්කර ගත හැකියි.රෝගවලට ඔරොත්තු දීමේ හැකියාව (ප්‍රතිශක්තිකරණ හැකියාව) වැඩිදියුණු කර ගැනීම සඳහා සුදුසු ආහාර වර්ග මොනවා ද?විශේෂයෙන්ම ප්‍රෝටීන බහුල ආහාර සුදුසුයි. මෙහිදී මස් මාළු, බිත්තර, පියලි වර්ග මඟින් එම ප්‍රෝටීන අවශ්‍යතාව සපුරාගන්න පුළුවන්. එසේම කොළ වර්ග එළවළු පලතුරු ආදිය වැඩිපුර ආහාරයට ගැනීමෙන් ලෙඩ රෝගවලට ඔරොත්තු දීමේ හැකියාව වර්ධනය වෙනවා.උපතේදී බර අඩුව ඉපදීම එම දරුවාගේ අනාගත ජීවිතයට කෙසේ බලපානවා ද?උපතේදී බර අඩුව ඉපදෙන දරුවකුට එම අඩුව එම දරුවාගේ ජීවිත කාලය පුරාම බලපානවා. බර අඩුව ඉපදෙන දරුවන් බොහෝ විට කෙට්ටුයි. එම උපතේදී බර අඩුවීම කෙට්ටු ශරීරයක් තිබීම වැනි කරුණු නිසා එම දරුවා වැඩිහිටියකු බවට පත්වූ විට දියවැඩියාව, හෘද රෝග වැනි රෝගාබාධවලට ගොදුරු වීමේ හැකියාව වැඩි වෙනවා. එම කෙට්ටු බව එම දරුවාගේ බුද්ධි වර්ධනයටත්, මතක ශක්තියටත් සෘජුවම බලපානවා.එම කෙට්ටු දරුවා ගැහැනු දරුවකු නම්...?කෙට්ටු දරුවා ගැහැනු දරුවකු නම් එහි බලපෑම ඉතා වැඩියි. එම ගැහැනු දරුවා තරුණියක වී විවාහ වන විටත් කෙට්ටු බවට පිළියම් යෙදුවේ නැතිනම්, ඇය මවක වීමේද‍ී ඇයට ඇයගේ කෙට්ටු බව විශේෂ බලපෑමක් කරනවා. විශේෂයෙන්ම උසට සරිලන බරකින් නොසිටින, කෙට්ටු ගර්භණී මවකට උපත් බර අඩු දරුවකු ලැබීමේ හැකියාව වැඩියි.ඒ නිසා මවක් වීමට බලාපොරොත්තු වන යුවතියන් තම කෙට්ටු බව පිළිබඳව වැඩි සැලකිල්ලක් දැක්වීම අත්‍යවශ්‍යයි. එසේ නොවුණහොත් සිදුවන්නේ ගර්භණී මවගේ කෙට්ටු බව නිසා උපදින දරුවාට ඇතිවන ගැටලුව දිගින් දිගටම පරම්පරාවෙන් පරම්පරාවට යාමට හැකිවීමයි.ඊට අමතරව ඕනෑම වැඩිහිටි පුද්ගලයකු පිළිබදව සලකන විට එම පුද්ගලයා කෙට්ටු නම්, උසට සරිලන බරක් නැතිනම්, ඔහු රෝගවලට ගොදුරු වීමේ හැකියාව වැඩියි.වයස අවුරුදු 60 ට වඩා වැඩි පුද්ගලයන් අවශ්‍ය පමණට වඩා කෙට්ටු වන විට ඔවුන්ගේ මාංශ පේෂි ප්‍රමාණය අඩුවීමක් සිදු වෙනවා. එහි ප්‍රතිඵලය වන්නේ දියවැඩියාව, අධි රුධිර පීඩනය වැනි නිදන්ගත රෝගවලට ගොදුරු වීමේ හැකියාව වැඩිවීමයි.කෙට්ටු බව පරම්පරාවට යනවා ද?ජානමය හේතු මත පරම්පරාවට යන කෙට්ටු බවක් තිබෙනවා. ඒ සමාජයේ ඉතාම අල්ප ප්‍රමාණයක්. ඒ; කෙට්ටු පුද්ගලයන්ගෙන් 10% ක් වැනි සුළු පිරිසක් පමණයි. කෙට්ටු බවට විශේෂයෙන්ම බලපාන්නේ පෝෂණ ඌනතා සහ වෙනත් රෝගාබාධ.මහත් වෙන්න ඖෂධ නැති ද?නව යොවුන් වියේ පසුවන දරුවන්ට මෙන්ම බොහෝ තරුණ තරුණියන්ට තමන්ගේ කෙට්ටු බව විශාල ගැටලුවක්. ඇතැම් දරුවන් තමාගේ කෙට්ටු බව නිසා විශාල වශයෙන් මානසිකව පීඩා විඳිනවා. ඔවුන් තමන්ගේ කෙට්ටු බව නැතිකර ගැනීමට පුවත්පත්වල පළවන විවිධ දැන්වීම්වල ඇති නීත්‍යානුකූල නොවන ඖෂධ වර්ගවලට ප්‍රතිකාරවලට යොමු වෙනවා. එය ඉතා නිරර්ථක ක්‍රියාවක්.යමෙකු උසට සරිලන බරක් නැතිනම්, කෙට්ටු නම්, එම කෙට්ටු බවට හේතුව සොයා බැලිය යුතුයි. ප්‍රතිකාර කළ යුත්තේ එම හේතුවටයි. වෛද්‍යවරුන් නොවන අය මහත් වීමට ප්‍රතිකාර කරන බවට දැන්වීම් පළ කළත් එවැනි නුසුදුසු ප්‍රතිකාරයන්ට තරුණ දරුවන් හසු නොවිය යුතුයි.අධික මහත බව හෙවත් ස්ථුලභාවය යනු කුමක් ද?ශරීර ස්කන්ධ දර්ශකයට අනුව යම් අයකු උසට සරිලන බරට වඩා වැඩි බරකින් යුක්ත නම්, එම පුද්ගලයා ස්ථුල පුද්ගලයකු ලෙස හඳුන්වනවා. මෙම දර්ශකයේ අගය 25 ට වඩා වැඩිනම් එම පුද්ගලයා මහත පුද්ගලයෙක් එසේ නැතිනම් ස්ථුල පුද්ගලයෙක්.අධික මහතට බලපාන හේතු මොනවා ද?හේතු ගණනාවක්ම තියෙනවා. අධික මහතට බලපාන හේතු අතරින් ජානමය බලපෑම ද එක් හේතුවක්. එහෙත් එය සුළු ප්‍රතිශතයක්. අධික මහත පුද්ගලයින් ගෙන් 10% ක් වැනි පිරිසක් තමයි ජානවල බලපෑම නිසා මහත් වී තිබෙන්නේ. ඉතිරි පිරිසට බලපා තිබෙන්නේ පාරිසරික සාධක.පාරිසරික සාධක ලෙස මෙහිදී හඳුන්වන්නේ වැරැදි ආහාර පුරුදු සහ වැරැදි ජීවන රටාවේ පුරුදු. අපගේ ආහාර රටාව සහ ජීවන රටාව සමතුලිත වුණේ නැතිනම්, දිනපතා අපගේ පෝෂණ අවශ්‍යතාවයට වඩා වැඩි ආහාර ප්‍රමාණයක් ගන්නේනම්, එය අධික මහතට හේතුවක්. එම නිසා තමන් එදිනෙදා කරන වැඩ කටයුතු, නිරත වී සිටින රැකියාව, දිනපතා වැය කරන ශක්ති ප්‍රමාණය අනුව ආහාර ගැනීමයි සුදුසු.මහත බවට හේතු වන ආහාර මොනවා ද?ප්‍රධාන වශයෙන්ම පිෂ්ඨය සහ මේදය අධික ආහාර මහත් වීමට බලපානවා. මේදමය ආහාරවල කැලරි ප්‍රමාණය වැඩියි. මේදමය ආහාර ග්රෑම් එකක කිලෝ කැලරි 9 ක් තිබෙනවා. එසේම පිෂ්ඨය ග්රෑම් එකක කිලෝ කැලරි 4 ක් තිබෙනවා.ඊට අමතරව ඇල්කොහොල් ග්රෑම් එකකින් කිලෝ කැලරි 7 ක් ලැබෙනවා. දිනපතා ගැඹුරු තෙලේ බදින ලද පැටිස් කට්ලට් රෝල්ස් වැනි ආහාර මෙන්ම ‘ෆ්‍රයිඩ් රයිස්’ ආහාරයට ගන්නා විට විශාල තෙල් ප්‍රමාණයක් ශරීරයට ලැබෙනවා.එමඟින් ලැබෙන ශක්තිය ශරීරයෙන් වැය වුණේ නැතිනම්, එය ශරීරයේ තැන්පත් වෙනවා. මෙය කෙටි කාලයක් තුළ සිදුවන ක්‍රියාවලියක් නොවෙයි. කෙට්ටු වීම ඉතාම කෙටි කාලයක් තුළ සිදු වෙනවා. නමුත් මහත් වීමට සෑහෙන කාලයක් ගත වෙනවා. ඒ වාගේම ඉතාම ඉක්මනින් කෙට්ටු බව නැතිකර ගැනීමට හැකියාව තිබෙනවා. නමුත් මහත බව අඩුකර ගැනීමට බොහෝ කාලයක් කැප කිරීමට සිදු වෙනවා.මහත බව නැතිකර ගැනීමට “ඩයට් කිරීම” හෙවත් ආහාර නොගෙන සිටීම හරි ද?සමාජයේ බොහෝ දෙනෙක් විශේෂයෙන්ම මහත තරුණ තරුණියන් තමන්ගේ මහත බව අඩුකර ගැනීමට රාත්‍රියේදී ආහාර නොගෙන සිටීමට පෙලඹී සිටිනවා. එය ඉතාම වැරැදි සහගත ක්‍රියාවක්. මහත බව අඩුකර ගැනීමට ආහාර පාලනය කිරීම අත්‍යවශ්‍යයි. නමුත් එම ආහාර පාලනය නිවැරැදිව කළේ නැතිනම් එය වෙනත් ශාරීරික ගැටලු රැසකටම හේතුවක් විය හැකියි.ඇවිදීම, ඉඳගැනීම, සුළු වැඩක් කිරීම වැනි එදිනෙදා ජීවිතයේ අවශ්‍යම වැඩ කටයුතු ටික කරගැනීමට ඕනෑම පුද්ගලයකුට දිනකට කිලෝ කැලරි 1500 ක්වත් අවම වශයෙන් ශරීරයට ලබාගත යුතුයි. එසේ නොවුණහොත් එම පුද්ගලයාගේ ශරීරයේ විශාල ගැටලු මතු වෙනවා.ඊට අමතරව ශරීරයේ මොළය හෘදය වැනි ප්‍රධාන ඉන්ද්‍රියයන් ක්‍රියා කිරීමට අවශ්‍ය ශක්තිය නැතිව යනවා. ඒ නිසා අනවශ්‍ය ලෙස ශරීරය කෙට්ටු කරගැනීමට යැයි කියා ආහාර නොගෙන සිටීම අනුවණ ක්‍රියාවක්. ඒ නිසා මහත බව අඩුකර ගැනීමට ආහාර පාලනය වෛද්‍ය උපදෙස් අනුව කළ යුතුයි.අධික මහත බව නිසා ඇතිවන ගැටලු මොනවා ද?අධික මහත බව සෞඛ්‍ය ගැටලු රැසකටම හේතුවක්. වර්තමානයේ දී පාසල් දරුවන් අතර අධික මහත බව විශාල ගැටලුවක් බවට පත්වී තිබෙනවා. බොහෝ දෙමවුපියන් තමන්ගේ දරුවන් මහතට ඉන්නවා දකින්න කැමැතියි.එය ඉතාම වැරැදි සහගත මතයක්. මීට වසර 10 කට 15 කට පෙර සිටියාට වඩා වර්තමානයේදී වයස අවුරුදු 10 ට අඩු දරුවන් අතර දියවැඩියා රෝගය බහුල බව රිජ්වේ ආර්යා ළමා රෝහලට පැමිණෙන දරුවන් දෙස බලන විට පෙනී යනවා.මවුපියන්ගේ පහසුව, මවුපියන්ගේ වැඩ අධික බව නිසා දරුවන්ව ක්ෂණික ආහාරවලටම යොමු කිරීම ඊට ප්‍රධාන හේතුවක්. දියවැඩියාව ඇති දරුවන් මෙන්ම අධික කොලෙස්ටරෝල්, අධික රුධිර පීඩනය ඇති දරුවන් සමාජයේ බහුල වීමට දරුවන්ගේ අධික මහත බව හේතු වී තිබෙනවා.එම අධික මහත දරුවන් වැඩිහිටියන් වූ විට ඔවුන් පිළිකා රෝගවලට ගොදුරු වීමේ හැකියාව ඉතා වැඩියි. එසේම අධික මහත දරුවන් පාසලේ අනෙක් දරුවන්ගේ උසුළු විසුළු වලටත් ලක්වෙනවා. එය එම දරුවන්ගේ මානසික වර්ධනයට අධ්‍යාපනයට බාධාවක්.අධික මහත අඩුකර ගැනීමට කුමක් කළ යුතු ද?ආහාර පාලනය ඉතා වැදගත්. දිනකට කිලෝ කැලරි 500 ක් ලබාදෙන ආහාර ප්‍රමාණයක් අඩුකර ගැනීමෙන් ස්ථුලභාවයෙන් මිදෙන්න පුළුවනි. එසේම තෙල් අධික ආහාර සම්පූර්ණයෙන්ම අඩුකර ගැනීම වැදගත්. එසේම අධික මහත පුද්ගලයින් දිනකට පැයක්වත් කය වෙහෙසා ඇවිදීම දිවීම වැනි ක්‍රීඩාවක නිරතවීම ඉතා අවශ්‍යයි. ව්‍යායාම සඳහා එක දිගට පැයක් ගත කිරීමට අපහසු නම් උදෑසන පැය භාගයක් ද සවස පැය භාගයක් ද වන ලෙස එම කාලය යොදාගත හැකියි.මෙහිදී සඳහන් කළ යුතු ඉතා වැදගත් කරුණක් තිබෙනවා. ඒ; ශරීරයේ බර එකවර අඩුකර ගැනීම නුසුදුසු බවයි. එක් මාසයක් තුළ කිලෝග්රෑම් 2 කට වඩා වැඩියෙන් ශරීර බර අඩුකර ගැනීම සුදුසු නෑ. ඒ; එමඟින් තවත් සෞඛ්‍ය ගැටලු රැසක්ම ඇතිවිය හැකි නිසයි.වඩා වැදගත් වන්නේ මාසයකට අඩුකරගන්නා කිලෝග්රෑම් දෙක ඒ අයුරින්ම පවත්වා ගැනීමට කටයුතු කිරීමයි. රාත්‍රියට ආහාර නොගෙන සිටීමෙන් ගැස්ට්‍රයිටිස් වැනි රෝගවලට ගොදුරු වීමට ද ඉඩ තිබෙනවා. එම නිසා රාත්‍රියට බර ආහාර නොගෙන තම්බන ලද එළවළු පලතුරු වැනි දෙයක් හෝ ආහාරයට ගැනීම අවශ්‍යයි.අසනීප වූ විට දෙන්න නුසුදුසු ආහාර කියා දෙයක් නෑ. විශේෂයෙන්ම දරුවකු අසනීප වූ විට අප දරුවාට ලබාදිය යුත්තේ දරුවා රුචි ආහාර වර්ගයි. එහෙත් අසාත්මිකතා වැනි තත්ත්වයකදී නොදිය යුතු ආහාර තිබෙනවා. එසේ නැතිව සාමාන්‍ය රෝගාබාධයකදී නොදිය යුතු ආහාර කියා දෙයක් ඇත්තේ නෑ.විශේෂයෙන්ම දරුවකු රෝගී වූ විට දරුවාට දිරවාගත නොහැකි ලෙස ආහාර ලබාදීම සුදුසු නෑ. මස් මාළු වැනි ආහාර විශාල කැබැලි ලෙස දරුවාට දීම සුදුසු නෑ.මස් මාළු වුණත් හොඳින් තම්බා සිහින්ව කඩා හෝ පොඩිකර දරුවාට ලබාදීම මඟින් දරුවාට එම ආහාර හොඳින් දිරවාගත හැකියි. එසේම බත් ආහාරයට දෙන්නේ නම්, බත් බෙරි වන තෙක් හොඳින් තම්බා දීම සුදුසුයි. ඕනෑම ආහාරයක් රෝගී දරුවකුට හෝ වැඩිහිටි අයකුට දිරවාගත හැකි ආකාරයෙන් සකසා දීමේ හැකියාව තිබෙනවා.උණ සෙම්ප්‍රතිශ්‍යාව වැනි රෝගී තත්ත්වයකින් පෙළෙන දරුවකුට හෝ වැඩිහිටියකුට සීතල ආහාර දුන් විට එම රෝගී තත්ත්වය වැඩිවන අවස්ථාවන් තිබෙනවා.ඒ අසාත්මිකතාව නිසා. එවැනි අයකුට යෝගට් වැනි ආහාරයක් ලබාදීමට අවශ්‍ය නම්, යෝගට් එක ශීතකරණයෙන් පිටත තබා සීතල බව පහවගිය පසුව එය ආහාරයට ලබාදීමේ වැරැද්දක් ඇත්තේ නෑ.මෙහිදී සඳහන් කළ යුතු වැදගත් කරුණක් වන්නේ දරුවකුට කිසියම් රෝගයක් වැලඳුණු විට එම රෝගයෙන් ඉක්මන් සුවය ලබාගැනීම සඳහා දරුවා කැමැති ආහාර ලබාදීම වැදගත් බවයි.ඇතැම් මවුවරු දරුවන් රෝගී වූ විට තැම්බුම් හොදි සමඟ බත් වැනි ආහාරයක් ලබාදීමට පෙලඹෙනවා. බොහෝ දරුවන් එවැනි ආහාරවලට දක්වන්නේ අකමැත්තක්.සාමාන්‍ය නිරෝගි දරුවකුට පැය 3 කට වරක්වත් ආහාර වේලක් ලබාදිය යුතුයි. එම දරුවා රෝගී වූ විට පැය දෙකෙන් දෙකට ආහාර ලබාදීම වැදගත්. එමඟින් රෝගී වූ දරුවාට අවශ්‍ය පෝෂණය ලබාගත හැකියි. එය දරුවා කෙට්ටු නොවීමට ප්‍රධාන හේතුවක්.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=am1309012</link>
    <topic>දරුවකු පතන කතකට එළකිරි දිව්‍ය ඖෂධයක්</topic>
    <author>චන්දන බණ්ඩාර</author>
    <content>දරුවකු පතන කතකට එළකිරි දිව්‍ය ඖෂධයක්හොඳට ඉදුණු ගස්ලබු හොඳටම හොඳයිමාසික වේදනාවෙන් මිදෙන්න කොල්ලු බැබිල මුල් එක්ක තම්බලා බොන්නරාජගිරිය ආයුර්වේද වෛද්‍ය විද්‍යායතනයේ ජ්‍යෙෂ්ඨ කථිකාචාර්යප්‍රසව හා කාන්තා රෝග පිළිබද විශේෂඥ වෛද්‍ය කෞමදී කරුණාගොඩඅයුර්වේදයේ විදියට වන්ද්‍යාභාවය හඳුනා ගන්නේ කොහොමද?වන්ද්‍යාභාවය විදියට නවීන වෛද්‍ය විද්‍යාවේ හදුන්වන්නේ විවාහක යුවලකට දරුවෙකු බලාපොරොත්තුවෙන් කිසිදු උපත් පාලන ක්‍රමයක් පාවිච්චි නොකොට සාමාන්‍ය විදියට ලිංගිකව එකතු වෙලා අවුරුද්දක් ගත වු පසුවත් දරුවෙකු ලැබෙන්නේ නැතිනම් එය ‍වන්ද්‍යාභාවය ලෙස හඳුන්වනවා.නමුත් ආයුර්වේදයේ මේ ගැන හිතන විදිය ඊට වඩා වෙනස්. ආයුර්වේද අචාර්යවරු දැනට වසර 6000 කට පමණ පෙරත් ‍වන්ද්‍යාභාවය කියන විෂය ගැන අධ්‍යනය කරලා තියෙනවා. ඒ අනුව යම් කිසි යුවළකට තමන්ට අවශ්‍ය අවස්ථාවේ දරුවෙකු නොලැබෙනවා නම් එය ප්‍රතිකාරවලට යොමු විය යුතු තත්ත්වයක් ලෙසයි ආයුර්වේදයේ හඳුන්වන්නේ.දරුවන් නොලැබීම කියන තත්ත්වය සාමාන්‍ය මිනිසුන් අතරේ තිබෙන දෙයක්. නමුත් එවැනි අවස්ථාවක විවාහක යුවළකට ඔවුන්ගේ සාමාන්‍ය අහාර රටාවෙන් මිදිලා සුළු සුළු උපකාර මගින් එම යුවළගේ ශුක්‍රාණු සහ ඩ්බ්බවල සරු බව වැඩි කරලා පහසුවෙන්ම දරුවෙකු ලබා ගැනීමේ හැකියාව තිබෙනවා.ඒ සඳහා උපදෙස් ආයුර්වේදයේ තියෙනවා ආයුර්වේදය කියන්නේ වෛද්‍ය විද්‍යාවක් වගේම ජිවිතය පිළිබද විද්‍යාවක්. වන්ද්‍යාභාවය නැති කිරීම ගැන සලකා බැලුවොත් ආයුර්වේදයේ ඖෂධවලට වඩා තිබෙන්නේ කන බොන දේවල් ගැන උපදෙස් සහ අපි ජිවත් විය යුතු විදිය , ස්නානය කරන්නේ ‍කොහොමද , නිදා ගන්ඩ ඕනේ කොච්චර වෙලාවක්ද කියලා උපදෙස්.ඒ නිසා ‍වන්ද්‍යභාවය මේ වගේ සුළු සුළු කරුණු නිසාත් ඇති වෙන්ඩ පුළුවන්. නිධන්ගත ලෙඩ රෝග වගේම අපේ ආහාර රටාවන්ගේ තිබෙන පුරුදු නැතිනම් ආහාර විහරණ නිසා ඇති වෙන්ඩත් පුළුවන්. ඒ නිසායි ආයුර්වේදයේ කියලා තියෙන්නේ දරුවෙකු බලාපොරොත්තු වෙනවානම් ගත යුතු ආහාර රටාවන් සහ පුද්ගලයන්ගේ හැසිරීම් ගැන.ආයුර්වේදයේ හැටියට දරුවෙකු ලබාගැනීමට අවශ්‍ය පරිසරය ගැන කියවෙන්නේ කොහොමද?ආයුර්වේදය කියන්නේ ජීවිතය හා බැදුණු විද්‍යාවක් වගේම ස්වාභාවික පරිසරය හා බැදුණු විද්‍යාවක්. ඒ අවස්ථාවේ ආයුර්වේද‍යේ විස්තර කරනවා දරුවෙකු හට ගැනීම බීජයකින් පැළයක් හට ගන්නවා වගේ කියලා.ඒ කියන්නේ බීජයකට පැළයක් බවට පත් වෙන්ඩ ප්‍රධාන වශයෙන් කොටස් හතරක් අවශ්‍ය වෙනවා. ඒක සංස්කෘත වචනයෙන් කිව්වොත් ප්‍රධාන කොටස් හතරක් අවශ්‍යයි. සෘතු , ක්ෂේත්‍ර , අම්බු , බීජ කියන කොටස් හතර.සෘතු කිව්වේ දේශගුණික තත්ත්වය , ක්ෂෙත්‍ර කිව්වේ සරු පසක් කියන දෙය, අම්බු කියන්නේ නියම වර්ෂාපතනය නැතිනම් ජලය‍‍. ඒවගේම බීජය සරු එකක් විය යුතුයි.මේ කාරණාවන්ම දරු කළලයක් ඇති වීමට අවශ්‍ය පරිසරය ගැන කියන්ඩ ආයුර්වේදයේ මේ විදියට පැහැදිලි කරනවා. ආයුර්වේදයේ අචාර්යවරුන් කියනවා කළලයක් ඇති වෙන්ඩ හොඳ සෘතුවක් ඒ කියන්නේ අම්මයි තාත්තයි හොඳ වයසේ සිටිය යුතුයි.ඒ වගේම සරු කාලය කියන කාලයේ එනම් කාන්තාවගේ මාස් වීම සිදු වෙලා නියම සරු කාලයක් එළඹිය යුතුයි. සරු කාල‍යේ හට ගන්නා කළලයක් තමයි නිරෝගී ශක්තිමත් දරුවෙක් වෙන්නේ. ඒ වගේම ක්ෂේත්‍රය කිව්වාම එතැනදි දරුවා හදන අම්මාගේ ප්‍රජනක පද්ධතිය ගැන කියනවා.ඒ කියන්නේ ගර්භාෂය , පැලෝපීය නාළ සහ ඩිම්බ කෝෂ ඇතුළත් වෙනවා. පැළයට අවශ්‍ය ජලය ව‍ගේ අම්බු කොටස් විදියට සලකන්නේ කළලයට ලැබෙන පෝෂණය සහ විශේෂයෙන් කාන්තා හෝමෝනයි.කාන්තා හෝමෝන හරියට ක්‍රියාත්මක වෙනවා නම් පමණයි නියම විදියට කාන්තාවකට ආර්ථවයක් පවතින්නේ. ඒ වගේම නිවැරැදි ශක්තිමත් ඩිම්බයක් නිෂ්පාදනය වෙන්නේ. එවැනි ඩිම්බයකින් තමයි දරුවෙකු හදා ගන්ඩ පුළුවන් වෙන්නේ.ඒ වගේම බීජ විදියට හඳුන්වනවා ශක්තිමත් පරිණත ඩිම්බය සහ පියාගේ ශුක්‍රාණු . එතකොට හොඳ දරුවෙකු හදන්ඩ නම් මේ කොටස් හතරේ ශක්තිමත් භාවයක් තිබිය යුතුයි කියලා ආයුර්වේදයේ කියලා තියෙනවා.ආයුර්වෙදයේ වන්ද්‍යාභාවයට හේතු විදියට දක්වන්නේ මොනවාද?ආයුර්වේදයේ වන්ද්‍යාභාවය විදියට හදුන්වන්නේ ඉහතින් කතා කරපු කොටස් හතරේම නැතිනම් යම් කොටසක වෙනස්වීම් ගැනයි. නමුත් ‍නව්‍ය වෛද්‍ය විද්‍යාවේ කියනවා රෝග අවස්ථා රැසක් ගැන. නමුත් ඒ සියල්ලම අපිට ආයුර්වේදයේදී සෘතු , කේෂේත්‍ර , අම්බු සහ බීජ කියන කොටස් හතරට අදාළව ගත හැකියි.නව්‍ය වෛද්‍ය විද්‍යාවේ කියවෙනවා ‍ෆයිබ්‍රොයිඩ් (fibroid) (ආයුර්වේද‍යේ එය හඳුන්වනවා ගර්භාෂගත අර්බුධ නැතිනම් ගර්භාෂයේ ගෙඩි කියලා) , ඒවගේම එන්‍ඩ්‍රොමෙට්‍රියෝසිස් (endometriosis) (ආයුර්වේදයේ එය හඳුන්වනවා අධිකව මාස් වීමේ වේදනාව සහ අභ්‍යන්තර පටක එකට ඇලීම කියලා) , ඊළඟට පොලි සිස්ටික් ඕවේරියන් ඩිසීස් (poly cystic ovarian disease) ( එය ආයුර්වේදයේ හදුන්වනවා ඩිම්භකෝෂවල ‍ නොමේරූ ඩිම්බ පිහිටිම ලෙස) එවැනි තත්ත්ව ක්ෂේත්‍ර දෝෂ සමඟ ආයුර්වේදයේ පැහැදිලි කර තිබෙනවා.දරුවෙකු ලැබිමට සුදුසු වයස ආයුර්වේදයේ සඳහන් වෙනවාද?කාන්තාවකට දරුවෙකු ලැබිය හැකි වයස විදියට අවුරුදු 16 ත් 40 ත් අතර කාලය ආයුර්වේදයේ කියනවා. ඒකාලයට විශේෂ නමක් දීලා තියෙනවා යුවතී කියලා. නමුත් දරුවෙකු ලැබීමට කාන්තාවකට වඩාත්ම සුදුසු කාලය වයස අවුරුදු 22 ත් 25 ත් අතර කාලයයි.නවීන වෛද්‍ය විද්‍යාවේ කියනවා කාන්තාවක් අවුරුදු 30 ට කලින් දරුවෙකු හැදිය යුතුයි කියලා. සෘතුවටම අදාළව අපි සලකනවා කාන්තාවකගේ ආර්ථව චක්‍රයේ සරු කාලය ගැන. අපි හැමෝම දන්නවා ආර්ථව චක්‍රයක් ක්‍රියාත්මක වෙන්නේ දින විසි අටක්. ඒකට ආයුර්වේදයේ කියනවා චන්ද්‍ර මාස එකයි කියලා. මේ දින විසි අටේදි මැද දිනයකදී ඩිම්බය පිට වෙන්නේ.අපි හිතමු දාහතර වෙනි දවසේ ඩිම්බය පිට වෙනවා කියලා. එතකොට සරු කාලය විදියට සලකන්නේ මේ මැද දින අතර තියෙන දවස් දහයක වගේ කාලයයි. ඒ වගේම ආයුර්වේදයේ උපදෙස් දෙනවා සරු කාලයේදී දවසක් හැර දවසක්වත් යුවළක් ලිංගිකව එකතු වීමෙන් යහපත් දරුවෙකු ලැබීමේ හැකියාව වැඩි වෙනවා කියලා.මාස් ශුද්ධිය වීමේ ගැටලු ගැන නවීන වෛද්‍යා විද්‍යාවේ කියනවා ආර්ථවය අක්‍රමවත් වීම , ආර්ථවයේ අධික වේදනාව, වැඩිපුර රැධිරය පිට වීම ආදි සෑම දෙයකින්ම දරුවෙකු ලැබීමේ හැකියාව ප්‍රමාද කරනවා. ආයුර්වේදයට අනුව ‍වෛද්‍ය විද්‍යාවේ දක්වලා තියෙන හැම රෝගයක්ම සෘතු කියන කොටසට අදාළව කතා කළ හැකියි.කාන්තා හෝ‍මෝනවල වෙනස්වීම් වන්ද්‍යාභාවයට හේතු වෙන්නේ මොන විදියටද?මේ ගැන ආයුර්වේදයේ කතා කරන්නේ අම්බු දෝෂ හැටියටයි. අම්බු දෝෂ සමාජයේ වැඩියි. වන්ද්‍යාභාවයෙන් ඔබ්බට ගියොත් කාන්තාව මල්වර වෙන්ඩ කලින් කුඩා කාලයේ ඉදලාම කාන්තාවගේ ශරීරයේ හෝමෝනවල අසමතුලිතතා තිබෙනවා.ඒ නිසා තමයි කුඩා ගැහැනු ළමයින්ට කුකුල් මස් දෙන්ඩ එපා කියන්නේ. මොකද එවැනි දරුවන් ඉක්මනින්ම වැඩි වියට පත් වෙනවා. එහෙම වුණත් ඒ ගැහැනු ළමයින්ගේ මාස් ශුද්ධිය නියමිත විදියට වෙන්නේ නෑ. ශරිරයේ බර වැඩි වෙනවා. අසාමාන්‍ය විදියට රෝම වර්ධනය වෙනවා. සමේ කළු පැහැ තැන්පත් වෙනවා. මේහැම දෙයක්ම ‍කාන්තාවගේ ශරීරයේ හෝමෝන විසමතාවල ලක්ෂණ . ඒක තමයි අම්බු දෝෂ කියලා කියන්නේ. . ඊළඟට පිටියුටරි ග්‍රන්ථියෙන්, ඩිම්භකෝෂවලින් සහ ගර්භාෂයේ ඇතුල් පටලයෙන් නියමාකාරයෙන් හෝමෝන නිෂ්පාදනය වෙන්නේ නැතිනම් අම්බු කොටස් නිෂ්පාදනය වෙන්නේ නැතිනම්ඒක දරුවන් ලැබීමට බාධාවක් වෙනවා. ඒ වගේම දරුවන් ඇති වෙන අවස්ථාවල ගබ්සාවීමටත් එවැනි තත්ත්ව හේතු වෙනවා.ආයුර්වේදයේ විදියට දරුවෙකු පිළිසිඳ ගැනීමට වඩාත්ම වැදගත් සාධක විදියට හඳුන්වනේ මොනවාද?අතිශයින්ම වැදගත් වෙන්නේ කාන්තාවගේ ඩිම්බ සහ පුරුෂයකුගේ ශුක්‍රාණුයි. මේ සාධක දෙක නියමාකාරයෙන් වර්ධනය වුණේ නැතිනම් නියම හෝමෝන සාන්ද්‍රණයක් තිබුණේ නැතිනම් පරිණත භාවයට පත් වෙලා තිබුණේ නැතිනම් එවැනි අවස්ථාවක යහපත් ඵලයක් බලාපොරොත්තු වෙන්ඩ බැහැ.ඒ නිසා තමයි නවීන වෛද්‍ය විද්‍යාවේ ඩිම්බ මෝරන්ඩ බෙහෙත් දෙන්නේ. ඉන් අනතුරුව ගර්භාෂයේ තැන්පත් කිරීම් රාශියක් කරලා බලනවා. සමහර විට ඒ එකක්වත් හරියන්නේ නැහැ. ඇයි හරියන්නේ නැත්තේ.හෝමෝන දිලා පරීක්ෂා කරන්නේ ඩිම්බ සහ ශුක්‍රාණුවල ප්‍රමාණාත්මක වර්ධනයක් ගැනයි. එය ප්‍රමාණාත්මකව වර්ධනය වුණත් එය ගුණාත්මකව වර්ධනය වෙලා නැතිනම් ඒ ගුණාත්මක බවේ අඩුපාඩුව නිසා කෘතිමව සංසේචනය කළත් දරුවෙකු ලැබෙන්නේ නැහැ. මේ කරුණු සියල්ලම ආයුර්වේදයේ කතා කරනවා බීජවල දුර්වලතා හැටියට.ඔබ කිව්වා ඇතැම් විහරණ නිසාත් වන්ද්‍යාභාවය ඇති වෙනවා කියලා. එහෙම වෙන්නේ කොහොමඳ?ආයුර්වේදයේ විදියට නිරෝගීව සිටීමට කළ යුතු දේවල් අපෙන් ඈත් වී තිබෙනවා. උදේ නැඟිටින වේලාවේ සිට නිදා ගන්නා වේලාව දක්වාම අපි කරන ගොඩාක් අයහපත් දේවල් වෙනත් රෝගවලට වගේම වන්ද්‍යාභාවය වැඩි වීමට හේතු වී ඇති බව නවීන වෛද්‍ය විද්‍යාවෙනුත් සොයා ගෙන තිබෙනවා.අපේ ගැමි සමාජයේ අපටම උරුම ස්වාභාවික ආහාර රටාවක් තියෙනවා. ඒ තමයි බත් එළවළු සහ සමබල ආහාර වේල. නමුත් දැන් අපට තියෙන අවිවේකී පරිසරය නිසා අපි ඒ අහාර ර‍ටාවෙන් මිදිලා තිබෙනවා.ඒ වගේම වර්ථමානයේ කාන්තාවට අවශ්‍ය ව්‍යායාම ලැබෙන්නේ නැහැ. අතිතයේදී නම් දිනපතා අහාර වේල හදන්ඩ උත්සුක වීමෙන්ම කාන්තාවට එදිනෙදා ජිවිතයට අවශ්‍ය ව්‍යායාම ලැබුණා. එදා හාල්ටික ගරලා ළිපේ තියලා ළිපට දර කඩලා දාලා පත්තු කරන්ඩ ඕනේ.ඉතින් දර පළන එක දර කපන එක ව්‍යායාමයක්. එදා කාන්තාව හොදි ළිපේ තිබ්බේ පොල් කිරිවලින්. එදා පොල් ලෙලි ගහලා , බිඳලා , පොල් මිරිකලා ගන්න එක කාන්තාවට ව්‍යායමයක්. ඊළඟට කොස් දෙල් වගේ කෑම හදන්ඩ කොච්චර අමාරුද බලන්ඩ‍. ඒ කෑම හදන්ඩ කාන්තාව ගන්නා වෙහෙසම එයාට දෛනික ව්‍යායාමයක් වුණා. දැන් කාන්තාව ඒ රටාවෙන් වෙනස් වෙලා ඉන්නේ.අද අපේ කාන්තාව සමහර විට පොල් ගාන්නේ නැහැ. එක්කෝ කඩෙන් ගාපු පොල් ගේනවා නැත්නම් පිටිකළ පොල් කිරි පාවිච්චි කරනවා. ඊළඟට කෑම රස කරන්ඩ තෙල් වැඩියෙන් පාවිච්චි කරනවා. එහෙමත් නැතිනම් පිටින් කෑම ගේනවා. ඒ නිසා අහාරයේ තියෙන අසමබරතාවය වගේම ඇඟට ලැබෙන ව්‍යායාමය නොදැනුවත්වම ගිලිහී ගිහින් තියෙනවා.එදා අහාර රස ගන්වන්න පාවිච්චි කළ ස්වභාවික රස කාරක වෙනුවට අපි දැන් කෘතීම රස කාරක වලට යොමු වෙලා. දැන් අපේ රටේම කියනවා පිටි කිරි බොන්ඩ එපා චීස් කන්ඩ එපා කියලා. දැන් තමයිමේවායේ අගුණ හොයා ගන්නේ. ස්වාභාවික අහාර වේල අනුව අපි ඒ කාලයේ විදියට එළ කිරිම බිව්වා නම් ඔය ප්‍රශ්න එන්නේ නැහැ. ඒ වගේම එවැනි නිෂ්පාදිත අහාරවල ඇති රසායනික සංඝටක නිසා කාන්තාවන්ගේ හෝ‍මෝන වෙනස්වීමට බලපා තිබෙනවා.ඒ වගේම අතීතයේ කාන්තාවට වර්ථමාන‍යේ කාන්තාව ක්‍රියාශීලීත්වයෙන් අඩුයි. අතිතයේ තරුණ යුවතියක් පාසලට යන්ඩ කොච්චර පයින් යනවාද? දැන් පාසල් වෑන් එකේ යන්නේ. ඉතින් ඒ යුවතියගේ අහාර රටාවත් වෙනස් වෙලා.ඒ වගේම අනවශ්‍ය පෝෂණයක් ලැබිලා. නමුත් ඒ යුවතියට ලැබෙන ව්‍යායාම අඩු වෙලා. එහෙම බල‍නකොටම යුවතියක් විවාහ වෙන්ඩ පෙර සිටම ඇය‍ගේ ශරිරයේ අසමතුලිතතාවක් ගොඩ නැඟිලා. එයම බාධාවක් වෙනවා ඇය විවාහ වී දරුවෙක් හදන්ඩ ගියාම‍.විවාහක කාන්තාවකට තිබෙන මානසික ආතතිය වන්ද්‍යාභාවයට බලපානවාද?ඇත්තටම එය බලපානවා. දැන් බලන්ඩ කුඩා කළ සිටම ගැහැනු දරුවෙකුට මානසික ආතතියක් තියෙනවා. එය පටන් ගන්නේ ශිෂ්‍යත්ව විභාගයේ ඉදලායි. ඊළඟට සාමාන්‍ය පෙළ විභාගයට , උසස්පෙළ විභාගයට, ඉන් පසුව උසස් අධ්‍යාපනයට මේ විදියට අද යුවතියකට විවාහය දක්වාම විවිධ මානසික ආතතීන්ට මුහුණ දිමට සිදුව තිබෙනවා.අද යුවතියකට විවාහය සඳහා තිබෙන බලාපොරොත්තුව වැඩියි. හැම යුවතියක්ම බලන්නේ හොඳම පවුලකින් පුරුෂයකු තෝරා ගැනීමට. අද යුවතිය හිතනවා පුරුෂයාට හොඳ ආර්ථික තත්ත්වයක් තිබිය යුතුයි කියලා. ඒ නිසා විවාහයට පෙර සිටම යුවතියකට මානසික ආතතිය වැඩියි.ඒවගේම කාන්තාව එදා වගේ නෙමෙයි පිරිමියා සමඟ උරෙන් උර ගැටිලා පවුලේ ආර්ථිකය ශක්තිමත් කරන්ඩ රැකියාවක් කරනවා. එතකොට ගෙදර පෝෂණය වගේම ගෙදර කටයුතු නිසි පිරිදි ගෙන යන්ඩ කාන්තාවට සිදු වෙනවා. ඒ නිසා විවාහ වු දිනයේ සිටම කාන්තාවට ඇති මානසික ආතතිය වැඩියි.වන්ද්‍යාභාවයට පුරුෂයාගේ පැත්තෙන් බලපාන කාරණා මොනවාද?වර්ථමානයේ පුරුෂයන්ගේත් දරුවෙකු හැදෙන්ඩ ‍ බලපාන ශුක්‍රාණුවල ගුණාත්මක සහ සංඛ්‍යාත්මක තත්ත්වය ගොඩක් දුරට අඩු වෙලා තියෙනවා. එයටත් හේතුව තමයි ආහාර ‍රටවේ වෙනස්වීම් සහ පුරුෂයාගේ තිබෙන යම් යම් ඇබ්බැහිවීම්.දුම් පානය කරන ,මත් පැන් සහ අනෙත් මත් ද්‍රව්‍ය පාවිච්චි කරන පුරුෂයන්ගේ ශුක්‍රාණුවල ගුණාත්මක බවේ අඩු වීමක් අපි දකිනවා. ඒ වගේම වැදගත්ම දෙය තමයි උෂ්ණත්වය ශුක්‍රාණුවල ගුණාත්මක භාවය අඩු කරනවා.ඒ නිසා පුරුෂයගේ ශුක්‍රාණු ගුණාත්මකව අඩු වීමට එයත් ප්‍රධාන ‍හේතුවක්. වර්ථමානයේ ගෝලීය උණුසුමත් දිනෙන් දින වැඩි වෙනවා. ඒ වගේම අපේ ඇදුම්පැලදුම්වල ස්වාභාවයත් අද වෙනස් වෙලා. කෘතිම නුල් වලින් නිෂ්පාදිත යට ඇදුම් භාවිතය ,බොහෝ වේලාවක් ඉදගෙන සිටීම ශුක්‍රාණුවල ගුණාත්මක බව අඩු වීමට හේතු වෙලා තියෙනවා.අපි ගොඩාක් වෙලාවට දකිනවා ශුක්‍රාණුවල ගුණාත්මක භාවය අඩු මට්ටමේ තියෙන්නේ ත්‍රීවීල් රථ රියදුරන්ගේ , ආරක්ෂක අංශවල නිරත අයගේ , ලොරි රථ රියදුරන්ගේ , පරිගණක ආශ්‍රිත රැකියා සිදු කරන්නන්ගේ වැනි පුරුෂයන්ගේයි.ඊට හේතු තමයි බොහෝ වේලාවක් ඉදගෙන සිටීම නිසා ඇති වෙන පීඩනය සහ උණුසුම වැඩි විම. එය නිතැතින්ම ශුක්‍රාණුවල ගුණාත්මක බව අඩු කරනවා. ඒ වගේම පුරුෂයන්ගේ ආහාරවලින් ඇති වෙන වෙනස්කම් සහ ශරීරයේ තරබාරුව වැනි දේත් හේතු ලෙස දැක්විය හැකියි.කාන්තාවන්ගේ ඩිම්බවල සරු බව වැඩි කර ගත හැක්කේ මොන විදියටද?නවීන වෛද්‍ය විද්‍යාවේ වගේම ආයුර්වේදයේ කියන්නේත් නියමිත ආහාර රටාවක් අනුගමනය කිරීම වැදගත් කියලායි. එතැනදීත් ප්‍රධාන වෙන්නේ ආහාර සහ ව්‍යායම මගින් ශරීරයේ බර නිසි පරිදි තබා ගැනීමයි.ඒ සඳහා ගත යුතු ආහාර වට්ටෝරුවට මොනවද ඇතුළත් කර ගත හැකි වෙන්නේ?සමබල අහාර වේලක් තමයි වැදගත් වෙන්නේ. බෙහෙත් ගන්නවාට වඩා ආයුර්වේදයෙන් කියන්නේ රෝගය වළක්වා ගැනීම ගැනයි. ඒ වගේම ආයුර්වේදයේ කියනවා දරුවෙක් බලාපොරොත්තුව ඉන්නවා නම් මෙන්න මේ ආහාර තමයි ගන්ඩ ඕනේ කියලා. ඒ මගින් තමයි සරු බව වැඩි වෙලා දරුවෙක් හදා ගන්ඩ තියෙන අවස්ථාව වැඩි වෙන්නේ.එකක් තමයි එළකිරි. දරුවෙක් බලාපොරොත්තුව ඉන්න කාන්තාවකට එළකිරි අමෘතය වගේ කියනවා. ඒ වගේම කොළ කැඳ. කොළ කැඳවලිනුත් හාතාවාරිය කොළ කැඳ , ගොටුකොළ කොළ කැඳ, ඉරමුසු කොළ කැද , ඒ වගේ කොළ කැඳ නිති පතා පානයෙන් ශරිරයේ හෝමෝන මට්ටම නිසි පරිදි පවත්වා ගන්ඩ පුළුවන්.ඒ වගේම පිටි ආහාර වෙනුවට කඩල , මං ඇට , කවුපි. ඒ වගේම මුං ඇට සහ කවුපි පැළ කරලා ආහාරයට ගැනීම වගේ දේවලුත් වඩා යහපත් කියලා කියලා තියෙනවා. ඒ වගේම අපේ දේශිය ආහාරවල තියෙනවා පෝෂණය වැඩි කරන හැම‍ දේම වගේ. පලතුරු වශයෙන් කිව්වොත් කෝලි කුට්ටු , නේත්‍රපලම් වගේ කෙසෙල්, අලිගැට පේර.අපි හිතනවා ගස්ලබු නරකයි කියලා. නමුත් හොඳට ඉදුණු ගස්ලබු හොඳටම හොඳයි. අඹ , කජු , රට ඉඳි , මුද්දරපලම් , මිදි වගේ දේවල්. ඒ වගේම තමන්ගේ එදිනෙදා ආහාරවේලට පොලොස් සහ ‍කොස් වගේ දේවල් එක් කර ගන්නවානම් හොඳයි.ඒ ‍වගේම දරුවෙක් බලාපොරොත්තුව ඉන්න කාන්තාවන්ට මේ වගේ අවස්ථාවන උෂ්ණ ආහාරවලින් වැළකී ඉන්ඩ කියලාත් උපදෙස් දෙනවා. ඒ කියන්නේ දෙල් , ජාඩි, අච්චාරු , තක්කාලි සහ අන්නාසි ව‍ගේ දේවල්වලින්.පුරුෂයින්ගේ සරු බව වැඩි කර ගත හැකි ආහාර වර්ග මොනවාද?පුරුෂයින්ගේ සරු බව වැඩි කරන ආහාර තමයි වටු බිත්තර, ගං කුකුල් බිත්තර, ගං කුකුල් මස් , ඒ වගේම කිරි ආහාර. ආයුර්වේදයේ කිරි ආහාර විදියට සඳහන් වෙලා තියෙන්නේ පස්‍‍ගෝ රස ගැනයි. දැන් පස්ගෝ රස වෙනුවට කිරිවලින් හදපු ඕනෑම ආහාරයක් ගන්ඩ පුළුවන්. ඒ තමා චිස් , බටර් සහ යෝගට් වගේ දේවල්.ගොඩක් අය දන්නා දෙයක් තමයි වැල් පෙනෙල කොළ කැද සහ පොකුරු වඳමල් යුෂ නැතිනම් සම්බෝල හඳලා කන එකත් ක්ෂුක්‍රාණුවල ගුණාත්මක බව වැඩි කරන්ඩ හොඳයි කියලා හොයාගෙන තියෙනවා. ඒ වගේම කජු , ආමන්, රට ඉඳි සහ උදුවලින් හඳන ඕනෑම ආහාරයක් ‍හොඳයි.ඒ වගේම මං කිව්වා දරුවෙක් හදන්ඩ කාන්තාව වගේම පුරුෂයාත් හොඳ බරකින් ඉන්ඩ ඕනේ කියලා. ඒ නිසා තෝසේ ඉල්ලි ව‍ගේ අහාර රටාවකට යොමු වීම මං ඇට, කඩල , කවුපි ආහාර වට්ටෝරුවට එක් කර ගැනීම හොඳයි.ඒ ව‍ගේම පුරුෂයාගේ පැත්තෙන් හොඳ පලතුරු විදියට දුරියන් , කෝලි කුට්ටු , නේත්‍රපලම් , රත් කෙහෙල් , අලිගැට පේර සහ වරකා ‍‍වගේ දේවල් හොඳයි කියලා ආයුර්වේදයේ නිර්දේශ කරලා තියෙනවා.වන්ද්‍යාභාවයට තියෙන ප්‍රතිකාර මොනවාද?වන්ද්‍යාභාවයට තියෙන ප්‍රතිකාරත් විවිධ පාරවල් ඔස්සේ ගමන් කරනවා. ඒ නිසා මෙතැනදි අවබෝධයේ පහසුව උදෙසා මං මුලින් කිව්වා වන්ද්‍යාභාවයේ ‍හේතු හතරක් ගැන. ඒ හේතු හතරත් එක්ක ‍මේ පිළියම් ගැන කතා කරන්නම්.සෘතු දෝෂ නැතිනම් මාස් ශුද්ධිය විමේ දෝෂවලට දෙන්ඩ පුළුවන් පිළියම් බොහොමයක් තියෙනවා. ඒවා කුස්සියේ පාවිච්චි කරන කුළු බඩුවෙන් පටන් අරන් ලොකු පිළියම් දක්වාම විශාල පරාසයක පැතිරිලා තියෙනවා.මාස් ශුද්ධිය වීම ප්‍රමාද විම නිසා තරුණ කාන්තාවන් බටහිර වෛද්‍ය ක්‍රමයේ ප්‍රතිකාර විදියට පාවිච්චි කරන්නේ ‍හෝමෝන ආශ්‍රිත ප්‍රතිකාරයි. හෝමෝන වගේ දෙයක් බාහිරින් ශරිරයට ගන්නවාට වැඩිය ආයුර්වේද වෛද්‍ය ක්‍රමයේ තියෙන ප්‍රතිකාර මගින් ශරීරයේ තුළ පවතින එක් එක් ස්ථාන ක්‍රියාත්මක කරවලා ශරිරයේම හෝමෝන නිෂ්පාදනය ඇති කරවලා ස්වාභාවිකව ඇති වෙන තත්ත්වය මත කාන්තාවන්ගේ මාස් ශුද්ධිය ඇති කිරීම වඩා හිතකරයි.කොත්තමල්ලිවල පවා තියෙනවා අපිට ගෙදර කුස්සියේදීම පිළියෙළ කළ හැකි මාස්ශුද්ධිය වීමේ දී වේදනාව නසන ගුණයක්. ඒ වගේම වැදගත් ඖෂධයක් තමයි සුදුලුනු . සුදුලුනු , කොත්තමල්ලි , කෝමාරිකා වගේ දේවල් අපි බහුලව භාවිතා කරනවා ඖෂධ විදියට.මාස් ශුද්ධිය වීම ප්‍රමාද කාන්තාවන් අපිට යොමු වුණාම කරන දෙය තමයි ඒ අයගේ අහාරපාන රටාව සහ ශරිරයේ බර වගේ දේවල් නියම තැනට ගෙන ඒම. ඒ මගින් අපිට කෘතිම හෝමෝන භාවිතයකින් තොරව ඉතා පහසුවෙන් මේ සෘතු දෝෂය නිවැරැදි කරන්ඩ පුළුවන්.මාස් ශුද්ධිය වීමේ අධික වේදනා තිබෙන කාන්තාවකට එදිනෙදා ජීවිතයේදී හදා ගන්ඩ පුළුවන් අත් බෙහෙත් තියෙනවාද?විවාහ වීමට සිටින යුවතියකට මාස් ශුද්ධිය වීමේදී යටි බඩ ආශ්‍රිතව අධික වේදනාවක් ඇති වෙනවා නම් ඒ වගේ කෙනෙකුට කොත්තමල්ලි කබලේ බඳින්නේ නැතිව තරමක් කොටලා , තම්බලා ඒ වතුර මාස් වීමට සතියකට කලි න් දිනපතා පාවිච්චි කරන්ඩ පුළුවන්නම් ඒ වගේම සුදුලුනු තම්බලා පාවිච්චි කරන්ඩ පුළුවන් නම් , කොල්ලු ටිකක් බැබිල මුල් එක්ක පාවිච්චි කරන්ඩ පුළුවන්නම් මාස්ශුද්ධිය වීමේ වේදනාවන්ගෙන් අත් මිදෙන්ඩ පුළුවන්.ඇතැම් අවස්ථාවල වන්ද්‍යාභාවය ඇති වි තිබෙන ඇතැම් ‍හේතුවලට බටහිර වෛද්‍ය ක්‍රමයේ ශල්‍ය කර්ම සිදු කරනවා නේද?කාන්තාවන්ගේ වන්ද්‍යාභාවයට තවත් ‍හේතුවක් විදියට අප කතා කළ ක්ෂේත්‍ර දෝෂ නැති කිරීමට බොහෝ අවස්ථාවල බටහිර වෛද්‍ය ක්‍රමයේදී ශල්‍යකර්ම සිදු කරනවා. උදාහරණ විදියට ගර්භාෂයේ ගෙඩියක් තියෙනවා නම් එය ශල්‍යකර්මයකින් අයින් කරනවා. ඩිම්බකෝෂවල ගෙඩි වගේ තියෙනවා නම් ඒවා සිදුරු කරලා නවීන වෛද්‍ය ක්‍රමයේදී ඉවත් කරනවා.නමුත් ගැටලුම තමයි ඒවා නැවැත නැවැතත් හට ගන්නවා. ඒ නිසා එවැනි තත්ත්ව ඇති වෙන හැම විටම ශල්‍ය කර්ම කරන්ඩ ගියොත් ඒවායින් ඇති වෙන අතුරු ආබාධ වැඩි වශයෙන් ශරිරයටම එකතු වෙනවා.නමුත් ආයුර්වේදයේ තියෙන විශේෂත්වය තමයි කිසිම ශල්‍යකර්මයකින් තොරව ඖෂධ භාවිතයෙන් පමණක් ගර්භාෂ ගෙඩි සහ ඩිම්බකෝෂ ගෙඩි සාර්ථකව මැඩ පැවැත්වීම. ඒ වගේම විශාල ගෙඩි කුඩා කරන්ඩත් කුඩා ගෙඩි ඉවත් කරන්ඩත් ආයුර්වේදයේ ඖෂධ තිබෙනවා.දරුවකු අපේක්ෂාවෙන් සිටින යුවළකගේ ඩිම්බ සහ ශුක්‍රාණුවල සරුබව වැඩි කිරීමට තිබෙන ආයුර්වේද ප්‍රතාකාර මොනවාද ?ඩිම්බ සහ ශුක්‍රාණු වල ගුණාත්මක භාවය අඩු වීම, ප්‍රමාණාත්මකව වර්ධනය නොවීම සහ සරු බව අඩු වීම වැඩි කිරිම සදහා ආයුර්වේදයේ ඖෂධ රාශියක් දක්වා තිබෙනවා.එතැනදීත් මුඛයෙන් ගන්නා ඖෂධ වගේම තෙල් ගෑම , තැවිම් වස්ථි දීම් වගේ ප්‍රතිකාර සහ එදිනෙදා ජීවිතයේදී දිය යුතු ප්‍රතිකර්ම ආදිය එක් වුණ ප්‍රතිකාර පද්ධතියක් තමයි මේ වගේ රෝගින් වෙනුවෙන් තියෙන්නේ.මද සරු බව ආයුර්වේදයේ හඳුනා ගන්නේ කොහොමඳ?ආයුර්වේද වෛද්‍ය ක්‍රමය මිට අවුරුදු සිය දහස් ගණනකට කලින් බිහි වෙද්දී එදා රෝගීන්ගේ රෝග හැදිනුවේ ප්‍රශ්න පරීක්ෂාවෙනුයි, රෝගියා දිහා බලා සහ රෝගියාගේ ඉන්ද්‍රියන් පරීක්ෂාවෙනුයි. ඒ කියන්නේ ස්පර්ෂ පරීක්ෂාවෙන්.නවින වෛද්‍ය විද්‍යාවේ වගේ රෝග හදුනා ගන්ඩ අලට්‍රාසවුන්ඩ් ස්කෑන් වගේ දේවල් ආයුර්වේදයේ නැහැ. නමුත් ආයුර්වෙද වෛද්‍යවරුන්ට ඒ හැකියාව තියෙනවා.ශුක්‍රාණුවල තියෙන සරු බව වැඩි කිරීමට තියෙන ඖෂධ තියෙනවාද?අශ්වගන්ධ ඖෂධය , වදුරු මෑ කියන ඖෂධය , ඒ කියන්නේ ඒ මෑ විශේෂයේ ඇටය විශේෂ ක්‍රමයකට ‍ශෝධනය කරලා තම්බලා හදා ගන්න ඖෂධය තියෙනවා. ‍ඊළඟට බිම්පල් කියලා ඖෂධය රාශියක් තියෙනවා.ඒ සියල්ලම වාජිකරණ ඖෂධය කියලා තියෙනවා. ඒ ඖෂධය ‍ආයුර්වෙද වෛද්‍යවරයෙක්ගේ නිර්දේශය මත ගත යුතුයි. මේ සඳහා ඉල්ලුම වැඩි වෙලා තියෙන නිසා විවිධ පෞද්ගලික සමාගම් පවා ඖෂධය නිපදවනවා.නමුත් වෛද්‍ය උපදේශයකින් තොරව ඒ ඖෂධ පාවිච්චි කරන්ඩ හොඳ නැහැ. මා කලින් කිව්වා වගේම මේ හැම ඖෂධයක්ම මුළු ශරීරයම පෝෂණය කරන ඒවා. ඒ නිසා වෛද්‍ය උපදේශයකින් තොරව පාවිච්චි කළොත් ශරීරය ස්ථුල වෙලා කොලෙස්රෝල් වැඩි වෙලා බෙලහීන තත්ත්යන්ට පවා ලක් වෙන්ඩ පුළුවන්.වන්ද්‍යාභාවය ආයුර්වේද ප්‍රතිකාර මගින් නිට්ටාවට සුව කළ හැකිද ?මෙතැනදි අපි කිව යුතුයි වන්ද්‍යාභාවය කියන්නේ රෝග සමුහයක් නිසා ඇති වෙන අතරු ඵලයක් කියලා. සමහර අවස්ථාවල වන්ද්‍යාභාවය නිට්ටාවටම සුව කළ හැකියි.නමුත් හිතන්ඩ උපතින්ම ගර්භාෂය නොමැති කාන්තාවකට වන්ද්‍යාභාවය නැති කරන්නේ කොහොමද? එහෙම කෙනෙකුට දරුවෙක් හදා ගන්ඩ බැහැ. සමහර වෙලාවට උපතින්ම පුරුෂයින්ගේ ශුක්‍රාණු නිෂ්පාදනය නොවෙනවා විය හැකියි.ඒ පටකය පුරුෂයාගේ උපතින්ම නැති විය හැකියි. හැබැයි බටහිර වෛද්‍ය ප්‍රතිකාරවලට යොමු වෙලා වන්ද්‍යාභාවයට ප්‍රතිකාර කරලා දරුවෙක් හදා ගන්ඩ බැරි වෙලා තමයි සියයට අනු පහක්ම කාන්තාවෝ අපි ළඟට එන්නේ.එවැනි අයට අපි ප්‍රතිකාර කරලා දරුවන් ලැබුණු කාන්තාවන් ඕනෑ තරම් ඉන්නවා. ඒ නිසා අපිට ආයුර්වේද ප්‍රතිකාර වලින් වන්ද්‍යාභාවයට සාර්ථක ප්‍රතිකාර රැසක් තිබෙන බව පැහැදිලිවම කිව හැකියි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=am1309013</link>
    <topic>පලතුරු කඩය ළඟදි සොනාලි සිහි නැතිව බිම ඇද වැටුණේ ඇයි</topic>
    <author/>
    <content>පලතුරු කඩය ළඟදි සොනාලි සිහි නැතිව බිම ඇද වැටුණේ ඇයිමනෝ විද්‍යා උපදේශකමේජර් සුසන්ත ද සිල්වා (විශ්‍රාමික)සොනාලි හා රොහාන් මුල් වරට හමු වූයේ කොළඹ විශ්ව විද්‍යාලයේ උපාධි පාඨමාලාව හදාරමින් සිටියදීය. සරසවියේ කා අතරත් සොනාලි මහත් සේ ජනප්‍රිය විය.එහෙත් ඇය අසාමාන්‍ය රෝගී තත්ත්වයකින් ද පෙළෙන බව යහළුවෝ කිහිප දෙනෙක් පමණක් දැන සිටියහ. එම තත්ත්වය මත යහළුවන් ඇය හැඳින්වූයේ පලතුරු කුමාරි යන නාමයෙනි.ඊට හේතුව වූයේ සමහර පලතුරුවල සුවඳ ඇයට ඉවසා ගත හැකි නොහැකි වීමයි. මින් ප්‍රධානතම පලතුර වූයේ ධූරියන්ය. සමහර යාළුවන් යම් යම් අවස්ථාවලදී සිතා මතාම ඇයව අපහසුතාවයට පත් කොට සතුටු වීම සඳහා ධූරියන් ඇය ඉදිරියේ තබයි. එවිට සොනාලි එම ස්ථානයෙන් පළා යන්නේ සර්පයෙකු දුටු ආකාරයටය.ඇගේ මෙම දුර්වලතාව රොහාන්ට ප්‍රශ්නයක් නොවීය. ටික කාලයක් පැවැති ප්‍රේම සබඳතාවයෙන් පසු මේ යුවළ විවාහ වීමට ගිවිස ගත්තේය. නමුත් විවාහය සිදු වී ජීවිතය ඇරඹු දිනෙක කිසිදා අමතක නොවන සිදුවීමකට මේ යුවළට මුහුණ දීමට සිදු විය.නෑ හිත මිතුරන්ගේ ආශිර්වාදය මැද රොහාන් සහ සොනාලි කොළඹ ප්‍රදේශයේ ප්‍රධාන පෙළේ හෝටලයකදී විවාහ පත් විය. පසුව සැමගේ සුබ පැතුම් මැද මේ යුවළ රියට නැඟුණේ මධුසමය සඳහා යෑමටයි. ඔවුන් ගමන් ගැනීමට තීරණය කර තිබුණේ කොළඹ අවිස්සාවේල්ල ගිනිගත්හේ‍න හරහා නුවරඑළියටය.රොහාන් රිය පැදවූ අතර සොනාලි පසෙක අසුනක වාඩි වී පැරණි සිදුවීම් පිළිබඳව පවසමින් සතුටින් සිටියාය. නමුත් අවිස්සාවේල්ල නගරයට ආසන්නයේ දී සොනාලි මහත් අපහසුවෙන් සිටින බවක් රොහාන් හට පෙනී ගියේය.“ඇයි මේ සොනාලි ඔයාට හොඳටම දාඩිය දාලා තියෙන්නෙ. නිකං බය වෙලා වගේ ඉන්නෙ ඔයාට මොකක් හරි ප්‍රශ්නයක් ද?” රොහාන් එක දිගටම ප්‍රශ්න කළේය.ඊට පිළිතුරු දෙමින් සොනාලි කියා සිටියේ “අනේ මංදා රොහාන් මගේ ඔළුව කැරකෙනවා වගේ. ටිකක් මූණ හෝදගෙන යන්න නතර කරන්න” කියලයි.අසල තිබූ කඩයක් ළඟ වාහනය නතර කළ රොහාන් වහාම වාහනයෙන් බැසීමට සොනාලි හට උදව් කළාය. නමුත් සිදුවූයේ නොසිතූ දෙයකි. රථයෙන් එළියට බැස ගත් සොනාලි මහ හඬින් කෑ ගසමින් බිම ඇද වැටුණාය.මේ සිදුවීම දුටු කඩේ අයගේ ද සහයෝගය ඇතිව ඉතා කඩිනමින් සොනාලිව අවිස්සාවේල්ල මූලික රෝහලට ඇතුළු කරනු ලැබුවාය.වෛද්‍යවරයා පැවසුවේ ඇය යමකට ඉතා තදින් බිය වූ නිසා ඇති වූ ක්ලාන්ත තත්ත්වයක් බවයි. සිදු වූයේ කුමක්දැයි රොහාන්ට යන්තමින් සිහි වෙන්නට විය. සොනාලිගේ දුර්වලතාව ඔහුට සිහි විය.අවිස්සාවේල්ල නගරයට ආසන්න වෙද්දී පාර දෙපස පලතුරු කඩ තිබිණි. සොනාලි අසීරුවෙන් සිටියේ එම පලතුරු කඩ ආසන්නයේ දී බව රොහාන්ට සිහි විය.කරුමයට මෙන් මූණ සේදීම සඳහා ද රොහාන් වාහනය නතර කර තිබුණේ පලතුරු කඩයක් දොරකඩය. වාහනයෙන් බැස ගත් සොනාලි පළමුව දුටුවේ එල්ලා තිබූ ධූරියන් ගෙඩි කිහිපයක්ය. ඇය සිහිසුන්ව ඇද වැටුණේ එම දර්ශනයත් සමඟ බව රොහාන්ට පසක් විය.සොනාලි කෙමින් ප්‍රකෘති තත්ත්වයට පත් වුවද ඇයව රෝහලෙන් එම අවස්ථාවේම පිටමන් කර හැරීමට වෛද්‍යවරයා මැළි විය. රොහාන්ට රෝහලේ බංකුවක් මත තනිව තම මධුසමය දා රාත්‍රිය ගත කරන්නට සිදුවිය.මෙම සිදුවීමත් සමඟ සොනාලි පිළිබඳව මහත් කල්පනාවෙන් කටයුතු කරන්නට රොහාන්ට සිදු විය. මේ වන විට විවාහ වී වසර 4 ක් ගත වී ඇති නමුත් මෙවැනි තත්ත්වයන් කිහිපයකටම සොනාලි මුහුණ දී ඇතත් ඒවා එතරම් බරපතළ නොවීය.නමුත් ඇය අප කරා පැමිණීමට ආසන්නතම සිදුවීම වූයේ මෙයයි. පසු ගිය දිනෙක තම සිඟිති දියණිය සමඟ ඇගේ පාසලට ගියේ අවුරුදු උත්සවය වෙනුවෙන් පවත්වන ලද සිඟිති පොළට සහභාගි වීමටයි.කුඩා දරුවන්ගේ කුඩා කඩවලින් බඩු මිල දී ගනිමින් ගමන් කළ සොනාලි එක් දැරියකගේ කඩයක් අසල ගල් ගැසුණාක් මෙන් බලා සිටින්නට විය. එය පලතුරු කඩයකි. ධූරියන් ගෙඩියක් අතින් ගත් දැරිය “ගන්න ඇන්ටි මේක හරි ලාබයි” කීවාය.සොනාලිට එය ඇසුණාදැයි සැක සහිතය. කුඩා ළමයින්ව පෙරළාගෙන දිව ගිය ඇය සිහිසුන්ව ඇද වැටුණාය. ගුරුවරයා ලබා දුන් දුරකථන ඇමතුමක් මත වහා පෙර පාසල වෙත පැමිණි රොහාන් සොනාලිව නිවසට රැගෙන ගියේය. නිවසට පැමිණෙන විට සොනාලි සිටියේ පියවි සිහියට පැමිණෙමින්ය.සොනිලිගේ කතාව අසා සිටි අපට ඇය සුළු මානසික රෝගී තත්ත්වයක් වන භීතිකා නමැති තත්ත්වයෙන් පෙළෙන බව පැහැදිලි විය. සමාජයේ සිටින බොහෝ උදවිය යම් යම් දේ සඳහා එනම් කුඩා සතුන් දුටු විට බිය වන තත්ත්වයන් විමර්ශනය කර ඇත.ඒ සියල්ල මෙම භීතිකා රෝගී තත්ත්වයට අයත් වේ. ඒවා පාලනය කොට ගෙන තම දෛනික කටයුතු ගෙන යන අය ද අද සමාජයේ බොහෝ සිටී. නමුත් තවත් සමහරෙකුට මෙම තත්ත්වයන්ට මුහුණ දීමට අපහසුය.ඔවුන් එම අවස්ථාවලට පත් වූ විට කලබල කරයි. එම ස්ථානයෙන් පලා යයි. මඟ හැරීමට උත්සාහ දරයි. එසේත් නැතහොත් බිහිසුන් ලෙස ප්‍රතිචාර දක්වයි.එම පුද්ගලයන්ගේ ශරීරය තුළ ද එවැනි අවස්ථාවල යම් යම් රසායනික ක්‍රියාකාරිත්වයන් නිසා මෙසේ ප්‍රතිචාර දක්වයි. දරුණු ලෙස භීතිකා තත්ත්වයට ලක් වූ අය තම එදිනෙදා කටයුතු හා රාජකාරි කටයුතු කරගෙන යෑමට අපහසුවක් ඇති කරයි.සොනාලි හට සිදු වී තිබුණේ ද මෙවැනි තත්ත්වයකි. ඇයට කුඩා කාලයේ සිටම තරමක් අපහසුවක් ඇති කළ ධූරියන් සුවඳ විශ්ව විද්‍යාලයේ දී තම යහළුවන්ගේ ක්‍රියාකාරකම් නිසා සුවඳ නිසා පමණක් නොව දැකීමේ දී ඇති වන භීතිකා තත්ත්වයක් ද වර්ධනය වී තිබිණි.සොනාලි උගත් කාන්තාවක වූ නිසා ඇයට උපදේශන කටයුතු සිදු කිරීම ඉතා පහසු විය.දැනුවත් කිරීම් වලින් පසු වෙනත් පලතුරුවල ඡයාරූපවලින් ආරම්භ කළ ද සොනාලිගේ උපදේශන ක්‍රමවේදය පසුව අදාළ ඇයට බිය ගෙන දෙන පලතුරුවල ඡායාරූප පෙන්වමින් නියම පලතුරු ඈතට කර තබමින් පෙන්වමින් උපදේශනය සිදු කරන ලදි.ටිකෙන් ටික යථා තත්ත්වයට හැරුණු සොනාලි ඉතා කඩිනමින් ධූරියන් සුවඳ ආඝ්‍රාණය කර ගැනීමට පමණක් නොව එම පලතුරු අනුභව කිරිමට පවා හැකියාව ලබා ගත්තාය.අප සමාජයේ මෙවැනි භීතිකා තත්ත්වයන්ට ලක් වී තම දෛනික කටයුතු හා සේවා ස්ථානයේ වැඩ කටයුතු මෙන්ම පාසලේ වැඩ කටයුතු කරගැනීමට නොහැකිව අසරණ වී සිටින අයට තවත් එවැනි තත්ත්වයන් ගෙන් පෙළීම අවශ්‍ය නොවේ.සුදුසු මනෝ වෛද්‍ය වරයෙකු ගෙන් හෝ මනෝ විද්‍යා උපදේශකවරයකු ගෙන් එම භීතිකා තත්ත්වයෙන් මිදී සාර්ථක ජීවිතයක් ගත කරන අයුරු ඉගෙන ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=ay1309011</link>
    <topic>හිරිමල් හිරු</topic>
    <author/>
    <content>සංස්කාරක, සඳ දිය, සිළුමිණ, ලේක්හවුස්, කොළඹ 10. ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකථන අංකයක් ද ලියා එවන්න අමතක නොකරන්න.  ආදරයට සීමා මායිම් හා වර්ණ භේද නෑ. වයස් භේද නෑ. මම ඔයාට අහස තරම් ආදරෙයි. ඔයාගෙ ලෝකයෙ මට ඉඩක් නැද්ද? මම ඔයාට ආදරේ නොකළාට ඔයා මට ආදරේ කරනවා. ඒක තහනම් කරන්න කාටවත් බෑ.ඔයා කියන්නෙ ඒක ඔයාගෙ මානව අයිතිවාසිකමක් කියල. ලෝකෙ සදාචාරය සම්මතය කියල දෙයක් තියෙනවා.ඔයාට තේරුම් ගන්න බෑ. ඔයා වාද කරනවා. ඒක කෙහෙල්මල, පොඩි අපිට විතරයි ප්‍රාඩ්‍රෝ එකකින් තරු පහේ හෝටලයකට ගියොත් ඕක තියෙනවද?ඒ වුණාට මම දැන් කසාද බැඳලනෙ. ඔයා කී සැරයක් බැඳල ඒ බැමි ලිහාගත්තද? ඔතැනයි අසම්මතය. ගෙදර කෑම හැමදාම රහ බලන මට පිටින් ලැබෙන කෑමක රහ බලන්න ද ඔයා කියන්නෙ.එක බැම්මක් තියෙද්දි තව බැම්මකට හිරවෙන්නද මට කියන්නෙ. උදේ අපි වැඩට යන කෝච්චියෙ බර උහුලන්නෙ රේල් පීලි දෙක. ඔය දෙක එකතු වුණොත් කෝච්චිය පෙරළෙනවනෙ. ඒකට බය නැද්ද? ඔයා විඳෙව්ව. මම ජීවිතේ විඳින්න ආසයි.ඔයා සතුට තාම හොයනවා. මම හොයාගෙන ඉවරයි ඔයාගේ දරුව කවදහරි තාත්ත කෝ? අහවි. මම මගේ දරුවන්ට තාත්ත වුණේ සම්මතයෙන්. ඔයා කියනවා ඔයාගෙ දරුවටත් තාත්ත වෙන්න බැරිද කියල.කෝච්චිය එනකොට රේල් ගේට්ටුව වැහෙනවා. කෝච්චියට යන්න ඇරල අහස් පාලමෙන් එගොඩ වෙමු. ඔයා කියනව නැත්නම් අපි අධිවේගී මාර්ගයෙන් යමු. ඔයා කියනවා.හැබැයි ඔයා දන්නවද ඒකෙ හෙමින් ගියොත් දඩ. නිකන් පාරේ හයියෙන් ගියොත් දඩ. නොදැන ගිහින් කතරගම අතරමං වෙන්න බෑ.ගම්පහ සිරි පෙරේරා කහවල   කිසිවකු නැති දූපතක තනිවූ කල ද හය හතර නොදත් දරුවකු සමඟ තනි වූ කල ද අසන්නේ කාගෙන්ද? කිසිවකු නැති තැනකදී ඔබ ගොදුරු කරගන්නට සතකු එයි නම්. අසන්නේ කාගෙන්ද? ‍කෙනෙකු ඇත. ඒ ඔබට සිටින එකම මිතුරාය.යක්විල ජයන්ත ඒකනායක අත පොවන මානයේ රැඳුණු කල වීරිය යොදා වැලඳ ගන්නට තැත් කරන, දෑඟිලි අතර රැඳුණු කල විසඳාගත නොහැකි පැනයකට මුල පුරන අත්ල මත රැඳුණු කළ වටිනාකම සිඳීයන දෙ අතින් ගිලිහුණු කළ තිබිණිදැයි සටහනක්වත් නැති අරුම පුදුම මායාවකිපදවි ශ්‍රීපුර චම්පිකා කුමාරි අහස කළුවුණු හැන්දෑ යාමයක පාළු පාරක‍ හමුවුණා මට මගේ පරණ පෙම්වතිය පහතට හෙළා තිබූ ඇස් ඉහළට එසවුණ සැණෙකින් හිනැවුණ නොවුණ මෙන් මගේ පරණ පෙම්වතිය ගියා දුර අතීතයට ඈ ළඟින් ඉඳිමින් මිමිනූ වදන් අපි ජීවිතේ ගැන දුටු සුබ දසුන් බිඳුණ සැණින් සිතුවිලි රැහැන් ගත් ඇමතුමින් මගෙ අලුත් පෙම්වතියගාල්ලේ අසංක අබේසිරි ගුණවර්ධන පාළු දුම්රිය නැවතුමේ සීත සැඳෑවල බලා සිටියෙමි ඔබ එනතුරා... කුලුනු අතරින් මා දුටුවිට ඉතිරී යයි, ඔබේ සතුට වත කමල පුරා... ඈත අඳුරු මිටියාවතේ හොස් හොස් නඟමින් දුම්රිය අප පසුකරමින් දුවගොස් සෙමින් නැවතෙන මේ අයුරින් මා කෙතරම් දුම්රිය අතපසු කළෙම් ද තවමත් මට‍‍ අමතක නැති ඔබේ පෙම නිසා...බණ්ඩාරගම නිසංසලා වීරයෙකි, මඟරැකවලෙකි පය දැවටි දැවටී නොකැඩී, නොගැලවී සිටින කල එහෙත් අසරණයෙකි පටි කැඩී, ගැලවී මහ මඟ තනි වූ කලකැලණියේ නයනා දීප්ති ගුණරත්න හිතන්න පුළුවන්ද ආදරේ නැතුව එක දවසක් හරි ජීවත් වෙන්නේ කොහොමද කියලා සත්තකින්ම කුඩා අත දරුවකු වුවද මහලු වැඩිහිටියකු වුවද අපෙන් යදින්නේ කියලා නිම කරන්න බැරි ආදරය නේද?”මම ඔයාට මගේ පණටත් වඩා ආදරෙයි”ඒ වචනය ඔයාගේ මුවින් ගිලිහිලා මගේ සවනෙහි වැකෙන විට මට දැනෙන්නේ පුදුමාකාර සතුටක්. ඒ වදන් නැවත නැවත මගේ හදවතේ දෝංකාර දෙනවා. ආදරය කියන්නේ මහ පුදුමාකාර බලගතු හැඟීමක්. මට හිතෙන විදිහට ඒ හැඟීමෙන් පිට ජීවත් වෙන්න මට නම් බෑ... ඇත්තමයි.කියන්න පුළුවන් නම් මම මේ මුළු ලෝකෙටම ඇහෙන්න කියනවා ආදරෙයි කියලා. ලියන්න පුළුවන් නම් පන්හිඳ ඉවර වෙනතුරු, පත් ඉරු පිරෙන තුරු අපේ ආදරය ගැන ලියනවා. ඒත්... මං කොහොමද එහෙම කරන්නේ...? මට බයයි.අසරණ අපේ ආදරයට කඳුළත් බර වැඩියි නේද හිත තුළ ඇති වේදනාව දන්නේ අපි පමණි නේද?කටුදම්පේ එස්.එච්.දිල්ශානි උස් මහත් වුවත් නුඹලා, තවම ඇත මට‍ බරක් නොමැත සැනසුමක්... දීග ගිය මගේ දුවේ නුඹ, විඳින දුක් දැක තෙමෙයි නෙත් කඳුළින්... පුතේ, නුඹ විත් දිවා රැයේ දෙන ගින්දර දවාලයි මගේ හදවත... නුඹ තවම තනිකඩය රිදවයි නෙතත්, හිතත් සිහි වී නුඹ ගැනම... දරුවනේ, මට නැද්ද සැනසුමක් දකින්නට - නුඹලාගෙන් දෑස් පියවෙන්නට පෙර...ආඳාඋල්පත දුලානි රසිකා එදිරිසූරිය හවස දේශනයක් නෑ කියල ආරංචිය ගෙනාවේ විශ්වාස කරන්න පුළුවන් සගයෙක්. ගෙනාව කෑම එක පවා නොකා ‍ඉක්මනට ම කට්ටිය බෝඩිම් වලට යන්න ගියේ හැමදාමත් දවසේ පැය විසි හතරත් මදිව වගේ වැඩ කරන ඇස් වලට හිත් වලට පුංචි නිදහසක් දෙන්න හිතාගෙන. මම ටවුන් ගියේ අම්මගෙ බේත් ටිකක් ගෙනත් දෙන්න ඕනි නිසා...පාර අයිනෙ අම්මෙකුගෙ අතේ හිටිය පුංචි එකෙක් කන්දෙකත් රිදෙන තරමට කෑගහලා අ‍ඬනවා..., බඩගින්නෙ වගේ... මට දරුවා ගැන දුක හිතුණා.... හිටියෙ උසාවිය ළඟ... නඩුවකට ඇවිත් වෙන්න ඇති... තෙහෙට්ටු මූණක් තිබ්බ අම්මා දිහාවෙ බලාගෙනම මම මගේ කෑම එක අරගෙන අර පොඩි දරුවා දිහාවට දික් කළා... කෑම එක ගන්න දිගු කළ පුංචි අතට රිදෙන්න තරමට පාරක් ගහපු අම්මා මං දිහාවෙ රවලා බලල දරුවා අනිත් පැත්තට හරවා ගත්තා. මං හෙමින් එතනින් මගෑරලා යන්න ගියා...මගේ හිත රිදුණා... රිදුණා නෙවි අර අම්මා හිතාමතාම නපුරු කමට මගේ හිත රිදෙව්වා... ඒත් ඉතිං බි‍ඳෙන්න කෝ ළෙන්ගතුකමක්... මං ගෙදර ගියා... ඒ අම්මගෙ වරදක් නැතිව ඇති කියලත් හිතුණා... හි‍ටියෙ උසාවිය ළඟ... නඩුවකට ඇවිත් වෙන්න ඇති...“පුතේ බත් කාලා ඉන්න...” මගේ අම්මා මට කතා කළා. අම්මගෙන් බේරෙන්න බැරි බව දන්න නිසාත් තව මහන්සි කරවන්න පව් නිසාත් ගිහිං බත් ටික අත ගගා ඉඳලා අනලා බූලට දාලා මං අත හෝදා ගත්තා... හැමදේම බලාගන හිටිය අම්මගෙ මූණ අඳුරු වුණ හැටි මං දැක්කෙ ඊට පස්සේ‍...” අම්මා තරහද...? හෙමිට ළඟට ගිහිං මං ඇහුවා. “මං මොකටද තරහ වෙන්නේ...” කොහෙන්දෝ හොයාගත්ත හිනාවක් මූණෙ අලවගෙන අම්මා අහනවා...රෑ වුණා... අම්මා මං ළඟට ආවා... “බත් කන්න...” අම්මා කිව්වා. මට හීන් දාඩිය දැම්මා... බූලට දාපු බත් එක ආයෙම අරගෙන කන්න හිතුණා... අම්මා තරහා නෑලු. එහෙනම් කෝ අර දවල් තිබ්බ ළෙන්ගතුකම... මං නිසා අම්මගෙ හිත රිදුණා. ඒත් ඒ හිතා මතා කරපු නපුරු දේවල් වලට නෙවි. ඒත් කෝ පෙන්නන්න සාක්ෂි මට තියෙන්නේ හෘද සාක්ෂිය විතරයි... ඒත් ඉතිං ඒක මේන් කියලා අරගෙන පෙන්නන්න පුළුවන්ද...?අම්මා මං අතරෙ හිත් රිදීම තව ටිකකින් මග ඇරිලා යාවි. මට කතා කරගන්න පුළුවන් වුණාම හැමදේම මං අම්මා එක්ක කියාවි. අම්මා මාව විශ්වාස කරාවි... ඊටත් පස්සෙ මගෙ ඔළුව අතගාලා සමාව දේවි.ළෙන්ගතුකම අලුත් පණක් අරන් ආයෙත් ඉපදේවි. ඒත් නපුරුකම ට හිතා මතා නොවීම තව කොයි තරම් නම් අපි නිසා ළෙන්ගතු හිත් රිදෙනවා ඇතිද...? ඊටත් වඩා දවස් ගණන් මාස ගණන් ඒවා නිවැරදි කරගන්න බැරුව කොයි තරම් හිත් වලින් දුක් විඳිනවද...? ඒ බිඳුණු හිත් බිඳුණු වේගෙටම බැරි වුණත් හරි හෙමින් හරි අමාරුවෙන් හරි හදාගන්න පුළුවන් නම් කොයි තරම් ළෙන්ගතු ආදරණීය හිත් වේවිද...?‍ෙසෳන්දර්ය කලා විශ්වවිද්‍යාලයේ පහන්යා නිශානි රාජපක්ෂ   නුඹ දන්නෙ නැති වුණාට, නුඹට නොපෙනුණාට, නුඹ කවදාවත් තේරුම් ගත්තෙත් නැතිවුණාට මම හැමදාම මේ පාළු කුටියෙ ඉඳල නුඹ දිහාම බලන් හිටියා. මගෙ නොනිඳි යහනට වෙලා නුඹ ගැනම හිත හිතා හිටියා.තත්පර, විනාඩි, පැය, දින, සති, මාස, අවුරුදුවලින් කාලය ගෙවිල යද්දිත්, මම ආදරේ කළේ නුඹටමයි. දවසින් දවසට වෙනස් වෙවි නුඹ හිනැහෙද්දී, ඒ වෙනස්කම් දැක දැකත් මට වෙනස් වෙන්න බැරිවුණා. මට ඕනෙ වුණේ කවදහරි නුඹ මගේම කරගන්න. හැම තරු දෑසක්ම මට හිනැහෙද්දී මම මගේම හීනෙක අතරමං වුණා, තනි වුණා. ඒත් කවදාවත් නුඹ මගෙ ළඟට ආවෙ නෑ. අඩුම ගණනේ එන්න හිතුවෙවත් නෑ.මගෙ ඇස්වලින් මොනතරම් කඳුළු ගලාගෙන ගියත්, නුඹව දිනාගන්න ඒ කඳුළුවලට බැරිවුණා. ආයාසයෙන් නුඹ සමඟ මොනතරම් හිනැහුණත්, මගේ දෙතොලට සැබෑ සිනහවක් දෙන්න නුඹටත් බැරිවුණා.හැම මොහොතක්ම නුඹ වෙනුවෙන් ජීවත්වුණු මගේ සෙනෙහස නුඹට කරදරයක්ම බව වැටහුණු වේලාවෙ, ඇත්තටම මම හරියට අසරණ වුණා. රත්වුණු ඊයම් බරු හදවත පතුල කිඳා බැස්සා වගේ නුඹේ රිදවන වදන්වලින් මගේ හදවත ටිකෙන් ටික මියැදුණා.මුළු ලෝකයම සමඟ සතුට බෙදාගෙන හිටිය නුඹට මගේ දුක පෙනුණේ නෑ. ඒත් තවත් උහුලගෙන ඉන්න මටත් බෑ. නුඹේ ළ'බැඳි සිත් වටකර ගෙන නුඹ සතුටින්. ඒ නුඹ ආදරය කරන්නන් ඒත් නුඹට විතරක්ම ආදරය කරන මම අදටත් ඉන්නෙ හරිම ඈතින්...මම නුඹට මොන තරම් ආදරය කළත්, නුඹේ වදනින්ම පැවසුව විදිහට “නුඹට කරදරයක්” වෙන්න මට බැහැ. මම යන්න අවසර ඉල්ලන්නේ ඒ නිසා. තුන් හිතකින්වත්, වෙනත් ආලෝකයක් සොයාගෙන නෙමේ.ආලෝකය බිංදුවක් වත් නැති ගන අඳුරකට ගුලි වෙන්න, යළි කවදාවත්ම අවදි නොවන නින්දට යන්න මට කාලය ඇවිත්. මෙතුවක් කාලයක් මාව මරණයෙන් වෙන් කරලා ජීවිතයට බැඳ තිබු එකම බලාපොරොත්තුව නුඹ. ඒත්... නුඹ මට අහිමියි. ඒ සත්‍යය මම ස්ථිරවම තේරුම් අරගෙන ඉවරයි.ඉතින් මම වෙන් වී යා යුතුමයි. මම නිදන සොහොන් බිමටවත්, එකම එක ආදරයේ, සඳ කිරණක් නුඹ එවනවනම් නුඹට පින්...මතක තියාගන්න, සමහරු අනෙක් අයගේ ජීවිතවලට ළංවෙන්නේ ඒ අයට තියෙන ආදරේටම නෙමේ. ඒ වගේම තවත් කෙනෙක් අනෙක් අයගේ ජීවිතවලින් ඈත්වෙන්නෙ ඒ අයත් එක්ක තියෙන අනාදරයටත් නෙමේ. මට ආදරේ නොකළට මං තරහ නෑ...නදීරා රෝෂිණී නල්ලපෙරුම Lassanai kiyanne Rosa mal vitharada?Natuwala katu thiyennerosa male vitharamada? ඔයා හරි ලස්සනට හිනාවුණා. දිලිසෙන පුංචි ඇස් හීනි වුණා. මං පුදුමෙන් බලා උන්නත්, මාත් හිනාවුණු විත්තිය මට දැනුණා. ඔයාගෙ හැම ඉරියව්වක් ම, හැම කතාවක් ම, හැම සිතුවිල්ලක් ම, මං හොරකම් කරන විත්තිය අදටත් ඔයා දන්නෙ නෑ. එදා ඔයා දැනන් හිටියෙත් නෑ‍. දන්නවද? මගේ ජීවිතේ පාට නෑ. මගේ ලෝකෙ හීන නෑ. තරු, අහසට ආදරේ කරපු දෙන්. රළ, මුහුදට පෙම් බැඳපු දෙන්. අහස, වලාකුළු එක්ක දොඩමලු වෙච්චදෙන්. මං, මෙහෙම ඉන්නවා. ඒත්, පුළුවන් තරම් කල්, මං, ඔයාව හොරකම් කරනවා, මටයි, ඔයාටයි, හැමෝටම හොරෙන්.හෝකන්දර ඔෂානි දීමන්තිකා පෙරේරා ”අනේ ඔයා දුක් වෙන්න එපා දෙයියනේ... මට මහා පවක්කළා කියලා හිතෙනවා..””... මාව දාලා යන්න මං කරපු වැරැද්ද මොකක්ද?””මං කිව්වනෙ ළමයෝ, මගෙ වැරැද්ද... මට ඔයාට ළං වෙලා දුකක් දෙන්න බෑ. මෙහෙම දෙයක් කරලා මට ආයෙ ඔයාගේ මුණ බලන්න බෑ.””ඔයාට ඒ වැරැද්ද හදාගන්න ඕනි නැද්ද සුදු අයියා””ටික දවසක් ඉවසන්නකො. එක්සෑම් ඉවර වෙනකම්..”දවස් තුන හතරක් ඉවසපු මං ආයෙත් ඔයාට කතා කළා. ඔයා නිසා මට ඇති වෙච්ච ප්‍රශ්නවලට ඉස්සර වගේ ඔයා ළඟ උත්තර තියේද බලන්න... ඒ කතාවෙදි ඔයා කිව්වෙ මං හීනෙන්වත් නොහිතපු දෙයක්.”... මට ආයේ ඔයා ළඟට එන්න විදිහක් නැත්තෙ ඇයි කියලා ඔයා දන්නවද... එකක් ඔයාට හැමෝගෙන්ම බැනුම් අහන්න වෙනවා. අනෙක මං ‍ෙපාඩි නංගි කෙනෙක් එක්ක යාළුයි කියල ඔයා දන්නවනේ. ඒ නංගිටත් ඔයාට වුණ දේම වෙනවා. එහෙම වුණොත් මං තවත් පවුකාරයෙක් වෙනවා... කොහොමටත් මං පවුකාරයෙක්නේ.”පිරිමි කොච්චර අවස්ථාවාදී ද?සමාවෙන්න, හැමෝම නෙමෙයි, ඔයා වගේ අය. ඔයාගේ ආදරේ ලස්සනම වචන ටික තමයි මේ.”මට ඔයා වෙනුවෙන් ජීවිතේ වුණත් දෙන්න පුළුවන්.”මං වෙනුවෙන් ජීවිතේ වුණත් දෙන්න පුළුවන් කියපු ඔයා නොකියම මගෙන් ඈත් වුණේ් මගෙ ජීවිතෙත් අරන්.. මගෙ ජීවිතේ අතරමං කරලා ඔයා අද ලස්සනට ජීවත් වෙනවා. ඔයා ඒ දවස්වල කියපු දේවල් අද මට සමච්චලේට හිනාවෙනවා.අමාරුවෙන් අමුණගත්තු බලාපොරොත්තු කැඩිල බිඳිලා යද්දි මං ජීවිතෙන් හොඳටම වැටුණ. එකපාරක් නෙමේ සුදු අයියා ඔයා මාව දෙපාරක්ම වැට්ටුවා. ආදරේ ‘පරිත්‍යාගයක්’ කියලා ඔයා කියපු දේ මට නොතේරුණාට ඔයාට වැඩිය හොඳට මං ආදරේ ගැන දන්නවා කියල මං හිතෙනවා.ඒ, මං අදටත් ඔයාට ආදරේ නිසා. කොහොම වුණත්, අඬන්න කඳුළු දුන්න ඔයාට වඩා ජීවිතේ ගොඩක් දේවල් දරාගත්තු මං ගැන මට ආඩම්බරයි...සමාවෙන්න, මේ මගෙ මුළු ප්‍රේම කතාවම නෙමෙයි. ඒත් මේ වචන ටිකෙන් ඒක ගැන පොඩි හරි අදහසක් ගන්න ඔයාට පුළුවන් වේවි. ජීවත්වෙන්න, නැත්නම් මැරෙන්න. ඒත් මං!.. මැරි මැරී ජීවත් වෙනවා. ඊට වඩා හොඳයි නේද මැරෙන එක. ඒත්, මට මැරෙන්න බෑ.මුළු ලෝකෙම මා දිහා බලන් ඉන්නවා. ඉතිං මං කොහොමද මැරෙන්නෙ. මගෙ අම්මා... තාත්තා.. මං ගැන බලාපොරොත්තු තියන් ඉන්නවා. සමාවෙන්න අම්මේ, තාත්තේ,.. මං කොහොමද ඔයාලගෙ බලාපොරොත්තු නැති කරලා දාලා මැරෙන්නේ. මිනිස්සුන්ව ජීවත් කරවන්නෙ බලාපොරොත්තු.. බලාපොරොත්තු නැති මිනිස්සු හිත්පිත් නැති යන්ත්‍ර වගේ.සමාවෙන්න.. මං කතාවෙන් පිට යනවා. ඉතිං, මං කොහොමද මැරෙන්නේ? ඇත්ත, හෘදසාක්ෂියක් තියන මිනිහෙකුට මේ ලෝකේ වැඩිකල් ජීවත්වෙන්න බෑ. එහෙම වුණා කියල මැරෙන්නත් බෑ.උණු හින්දා බොන්නත් බෑ; කිරි හින්දා අහක දාන්නත් බෑ. හෘද සාක්ෂියක් ඇති සියලු මිනිසුනි, ගලවා දමන්න ඔබේ හෘදසාක්ෂිය. එය ළඟ තබා ගැනීම අනතුරුදායකයි. සියල්ලන් ඔබව රවටාවි. අවංකවම ඔබට ආයුෂ කෙටියි. ඒත්.. ඒත්.. මට ඒ රැවටුණු අතීතෙට සමුදෙන්න ඕනේ. මට ජීවත්වෙන්න අමාරුයි.ඒත් මැරෙන එක ඊට වඩා අමාරුයි. හැමෝම ඇඟිලි දික්කරාවි ඔහු දිහාට. කියාවී “මිනීමරුවා” කියලා. ඔහුව ඒ තත්ත්වෙට ඇදල දාන්න බෑ මට. ‍ෙදවියනේ.. මට විභාගේ පාස්වෙන්න ඕනෙ. මට පාඩම් කරන්න ඕනේ... සාහිත්‍ය, න්‍යාය, සිද්ධාන්ත... මගෙ ඔළුව කැරකෙනවා. මට මේවා තේරෙන්නෙ නෑ. දෙවියනි, මට උදව් කරන්න. මං අසරණ කෙල්ලෙක්!ප්‍රථම ප්‍රේමය කඳුළු වෙලා වෑස්සුණා තමයි... තාමත් මං කඳුළුවලට බයයි. දෙවියනි, ඔබට මාව ඇහෙනවද? කරුණාකරලා, මට තත්පරේකට හිනාවක් දෙන්න. මං තාම අවුරුදු 18 ක කෙල්ලෙක්. මට ජීවත්වෙන්න ඕනේ. මං ජීවිතේ විඳින්න ඕනේ. හෙට එච්චර කළුවර වෙන එකක් නෑ නේද? ඒත්, දෙවියනි, මට ආයෙත් මග වරදින්න දෙන්න එපා.බී. විතානකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=ay1309012</link>
    <topic>රූපලාවණ්‍ය‍යට මා තෝරාගත්තේ තුණ්ඩු ඇදලා</topic>
    <author>ඉනෝකා‍ සමරවික්‍රම ඡායාරූප - විමල් කරුණාතිලක</author>
    <content>එක දෙකක් කළ මිනිස්සුහේවාගම් කෝරලයේ ඕවිටිගම ග්‍රාමසේවා වසමේ පුවක්පිටිය ග්‍රාමයේ උපන් ප්‍රේමසිරි හේවාවසම් කුඩා කාලයේ දී ගත කළේ බොහෝසෙයින් දුක්බර ජීවිතයකි.පස්දෙනකුගෙන් යුතු පවුලේ ඔහු හතරවැන්නා වූයේය. සාමාන්‍ය පෙළ දක්වා ඉගෙනුම ලැබූ ඔහුට ඉන් එහාට යාමට නොහැකි වූයේ පවුලේ ආර්ථික අපහසුතා නිසාය.මේ වන විට පියා නැති පවුලේ සියලු බර ඉසිලුවේ අම්මා ය. මීගොඩ කනිෂ්ඨ විද්‍යාලයේ හා මීගොඩ මහා විද්‍යාලයෙන් ඉගෙනුම ලැබූ ප්‍රේමසිරි අන්තිමයේ දී කුමක් ‍හෝ රැකියාවක් කිරිම සඳහා මහරගම පිහිටි ලොකු අම්මාගේ නිවසේ නතර වූයේය.“තාත්තා නැති අපේ පවුල ගොඩගන්න අම්මා පුදුම වෙහෙසක් වින්දා. කිරි කැපුවා. වී කොටාගෙන පොළවල් ගාණේ ගිහිල්ලා විකුණුවා. ඉගෙන ගන්න පුළුවන්කම තිබුණත් මම ඒ පස්සේ පන්නගෙන ගියෙ නැත්තේ අම්මා දුක්විඳිනවා බලන් ඉන්න බැරි නිසා.‍කොහොම හරි ලොකු අම්මගේ ගෙදර ගියාට පස්සේ හරියට මෙහෙකාරයෙක් වගේ වැඩ කරන්න වුණා. එයාලා කළේ පමුණුවෙන් රෙදි කෑලි ගෙනැල්ලා තොප්පි ගවුම් ආදිය මහන එක. මමත් ඔය හැමදේම කළා ගෙදර වළං පිඟන් පවා හේදුවා.ටික කාලයක් ගියාට පස්සේ ලොකු අම්මලාගෙන්ම මැෂිමක් අරගෙන රෙදි මහන්න පටන් ගත්තා. ඒත් ඒකෙන් ලැබුණේ සොච්චම් මුදලක්. ඔය අතර තමයි මම පොල්වත්ත පමුණුව රණතිසර යෞවන සමාජයට බැඳුණේ.”ප්‍රේමසිරි අතීතය සිහිපත් කරයි. ඒ අතීතයේදී ඔහු ජීවිතයේ බොහෝ කටුක අත්දැකීම්වලට මුහුණ දුන්නේය. එහෙත් යෞවන සමාජයට බැඳුණු ඔහුගේ ජීවිතයට අලුත් එළියක් වැටෙන්නට පටන් ගත්තේ ඒ අතරතුරය.ඔහු ගමේ ළමයි සමඟ එකතු වී ගමේ සමාජ සත්කාර බොහොමයක් කළේය. ඔහු වරෙක යෞවන සමාජයේ ලේකම් තනතුර ද තවත් වරෙක සභාපති ධූරය ද ඉසිලුවේය. ඉන්පසුව ඔහු මහරගම යෞවන සමාජ ප්‍රාදේශීය බලමණ්ඩලයේ සභාපති තනතුර හෙබවූයේය.ඉන් අනතුරුව කොළඹ දිස්ත්‍රික් බල මණ්ඩලයේ සභාපති වශයෙන් ද පසුව සමස්ත ලංකා ජාතික යෞවන සමාජයේ ලේකම් ධූරය ද ඉසිලුවේ ය.මේ අතර ප්‍රේමසිරිට එක්දහස් නවසිය අසූපහ වසරේ දී ජපානයේ පැවැති තරුණ නායකත්ව පුහුණු වැඩසටහනක් සඳහා සහභාගිවීමට අවස්ථාව ලැබිණි.“මගේ කාලයේ තමයි යෞවන කොඩි දිනය යොවුන් ක්‍රීඩා දිනය ආදිය ආරම්භ වුණේ. මට ඒ කාලේ වෙන කොටත් හරිහමන් ආදායම් මඟක් තිබුණේ නැහැ. ඒත් මම අපට නැති බැරිකම් තිබුණට ඒක ලෝකෙට පෙන්වන්න ගියෙ නැහැ. ලංකාවෙන් ඒ ජපන් සංචාරය සඳහා සහභාගි වීමට අවස්ථාව ලැබුණේ මට විතරයි.අඩුම තරමේ විදේශ ගතවෙද්දි ගමන් බලපත්‍රය හදාගන්නවත් මට මුදල් තිබුණේ නැහැ. යාළුවෝ තමයි ඒකට උදව්කළේ. කොහොමහරි මම ජපානයට ගියා. මෙහිදි රටවල් දාහතක තරුණ නියෝජිතයෝ මීට සහභාගි වුණා. ජපානයේදි අපට මුලින්ම දුන්න පුහුණුව තමයි ජපන් භාෂාව ‍ඉගෙන ගැනීම. උදේ ඉඳන් පැවැත්වෙන වැඩසටහන් හවස දෙක වන විට ඉවරයි.මේ අතර හිටපු ළමයි පොහොසත් අය‍ නෙමෙයි. අන්තිමට තායිලන්තයෙන් හා බංගලාදේශයෙන් ගිය ගෑනු ළමයි සමඟ මමත් එක්වී අපට අමතර රැකියාවක් කරන්න අවස්ථාව ඉල්ලුවා. ඒත් ඒකට අනුමැතිය ලැබුණේ නැහැ. ඒ වෙනුවට කළේ අපව පුහුණු පාඨමාලාවලට යොමු කරපු එක.මට මුලින්ම ලැබුණේ පරිගණක පුහුණු පාඨමාලාව. ඒත් ඒකට තවත් කෙනෙක් හිටපු නිසා වෙනත් පාඨාමාලාවක් තෝරාගන්න වුණා. මෙහිදී තුණ්ඩු වීසිකිරීමෙන් මට ලැබුණේ කොණ්ඩා සැකසුම් හා රූපලාවණ්‍ය පාඨමාලාව. නමුත් මම ඒකට කැමැති වුණේ නැහැ. ඒත් මට ඒක නොකර ඉන්නත් බැරි වුණා.කාන්තාවන්ගේ කොණ්ඩා සැකසීම් කලාව ගැන එතරම් ප්‍රසාදයක් නොතිබුණ ප්‍රේමසිරි මුල් දින කිහිපය පාඨමාලා කාලය තුළ සඟරා බැලීම ආදී පලක් නැති දේ කරමින් කාලය ගෙවා දැමුවේය. එහෙත් ටික කලක් යන විට ඔහුට පාඨමාලාව ගැන ඇල්මක් ඇතිවිය. ඔහු ඉගෙනගත්තේය. ප්‍රේමසිරි එම පාඨමාලාව ඉතා හොඳින් නිම කළේය.වසරකට අධික කාලයක් ජපානයේ පැවැති තරුණ කඳවුර නිමාකර ඔහු ලංකාවට පැමිණියේ කොණ්ඩා මෝස්තර කලාව ද ඉගෙන ගෙනය. එහෙත් මෙරටට පැමිණීමෙන් පසුව ඔහුට රැකියාවක් කිරීමේ අවශ්‍යතාව තදින්ම දැනිණි. රැකියාවකට ඉල්ලුම් කළ ද එය ඔහුට නොලැබුණේ දේශපාලන හයිය නොතිබු නිසාය.කෙසේ හෝ චරිත රත්වත්ත මහතාගේ අනුග්‍රහයෙන් ඔහුට මහරගම තරුණ මධ්‍යස්ථානයේ කොණ්ඩා සැකසුම් පාඨමාලාවක් ආරම්භ කිරීමට අවස්ථාව ලැබිණි. ප්‍රේමසිරිගේ මුල්ම කණ්ඩායමට ශිෂ්‍ය ශිෂ්‍යාවෝ එකොළහක් පමණ සහභාගි වූහ. පළමු කණ්ඩායම අවසානයේ ඔහු දෙවැනි කණ්ඩායම ද බඳවා ගත්තේය. ඊට ළමයි පනහක් පමණ ඇතුළත් වූහ.ඒ පාඨමාලාව ආරම්භ කරන විට ඊට අවශ්‍ය බඩු භාණ්ඩ ගැනීමට මට සල්ලි තිබුණේ නැහැ. නිස්කෝ එකෙන් ලබාගත්ත රුපියල් දහදාහෙන් තමයි අත්‍යාවශ්‍යම ටික ගත්තේ.මං ඒ කාලේ ජපානෙන් කොණ්ඩා සකසන්න ඉගෙනගෙන ආවම සාරි අන්දන්න දැනගෙන හිටියේ නැහැ. ගෙදර ගිහිල්ලා අම්මා සාරිය අඳින විදිහ බලලා තමයි ළමයින්ට ඒක ඉගැන්නුවේ පන්ති පටන් අරගෙන අවුරුදු පහකට පස්සේ මං මහරගම නැෂනල් ගොඩනැගිල්ලේ රූපලාවණ්‍යාගාරයක් පටන් ගත්තා.මං මුලින්ම මනමාලියන්ට ඇන්දුවේ රුපියල් පන්සීයට. සමහර අයගෙන් සල්ලි ගත්තෙත් නැහැ. කොහොම හරි මම ටික ටික දියුණු වුණා.ප්‍රේමසිරි අද හිඳින්නේ දියුණුවේ හිණිපෙත්තේය. ඔහු ආ මඟ කටුකය. එකල ඔහුට අත දෙන්නට තරම් කිසිවෙක් නොවූහ. එදා රුපියල් පන්සීයට මනාලියන් හැඩගැන්වූ ඔහු අද‍ බොහෝ දිගු ගමනක් පැමිණ සිටී.ඔහු අද ලෝකයේ විවිධ රටවලට යන්නේය එන්නේය. ඇතැම් අවස්ථාවල තරග විනිශ්චයකරුවකු ලෙස ද තවත් විටෙක නවීන රූපලාවණ්‍ය ක්‍රම‍ෙව්දයන් පිළිබඳව හැදෑරීමට ද තවත් විටෙක ප්‍රදර්ශන ආදියට සහභාගිවීමට විදේශගත වෙයි.එදා ඔහුගෙන් පුහුණුව ලැබූ බොහෝ අය අද මෙරට රූපලාවණ්‍ය ක්ෂේත්‍රයේ ඉහළින් වැජඹෙති. එකල කොළඹට ආසන්නයේ බිම් අඟලක්වත් නොතිබූ අද නුගේගොඩ ප්‍රදේශයේ තමන්ගේම ස්ථානයක පාඨමාලා පත්වාගෙන යයි. අද ඔහු ගේ සේවක සංඛ්‍යාව විස්සකට වැඩිය.කොළඹ නගරයේ පමණක් නොව රටේ බොහෝ ප්‍රදේශවල පන්ති පැවැත්වේ. ඔහු සම්මානනීය රූපලාවණ්‍ය ශිල්පියෙකි. එක්දහස් නවසිය අනූහය අවුරුද්දේදී ඔහුට ඒෂියා පැසිපික් පිරිමි කොණ්ඩා කැපීමේ තරගයෙන් දෙවැනි ස්ථානය හිමිවිය.එතැන්පටන් ඔහුට බොහෝ සම්මාන ගෞරව නාම හිමිවිය. හොඳම ව්‍යවසායකයා ලෙස ඔහු වරෙක රන් සම්මානයෙන් ද තවත් වරෙක රිදී සම්මානයෙන් ද පිදුම් ලැබුවේය.අද මටම පුදුමයි මං ඉන්න තැන ගැන. එදා මාව කවුරුවත් ඇඳුනුවේ නැහැ. නමුත් අද මේ රටේ බොහෝ දෙනෙකු මාව දන්නවා. මට ඒ ගැන සතුටුයි. මං ඉපදිලා තියෙන්නේ වැඩ කරන්න.මං මගේ අතීතය අමතක කරන්න කැමැති නැහැ. මගේ අම්මා නිසයි අද අපි මෙහෙම ඉන්නේ. අම්මගෙ ආශිර්වාදය තමයි මගේ දියුණුවේ රහස. මම හැම තිස්සෙම හිතන දෙයක් තමයි රූපලාවණ්‍යයට වඩා හොඳ අතීතයක් මට තියෙනවා කියන එක.ඒ අතීතය තමයි ප්‍රේමසිරි හේවාවසම් කියන කෙනාව ගොඩනැඟුවේ. මගේ උත්සාහය ධෛර්යය කැපවීම අම්මගේ ආශිර්වාදය මගේ දියුණුවේ රහසයි.අවුරුදු ගණනක් පැරැණි අතීතය ඔහු සිහිපත් කරන්නේ ආදරයෙනි.ඉනෝකා‍ සමරවික්‍රම ඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309011</link>
    <topic>වෙස්ට් ලන්ඩන් මනෝවිද්‍යා උපාධි පාඨමාලා මෙරට දී හැදෑරීමට අවස්ථාවක්</topic>
    <author/>
    <content>වෙස්ට් ලන්ඩන් මනෝවිද්‍යා උපාධි පාඨමාලා මෙරට දී හැදෑරීමට අවස්ථාවක්වෙස්ට් ලන්ඩන් විශ්ව විද්‍යාලයේ මනෝ විද්‍යා, සමාජ සේවා සහ මානව සම්පත් අධ්‍යාපන ආයතනයේ ප්‍රධාන දේශක පවුලින් ෆොක්ස්, මනෝ විද්‍යා, සමාජ සේවා සහ මානව සම්පත් අධ්‍යාපන ආයතනයේ වැඩ බලන ප්‍රධානී, ආචාර්ය ජූලියා ටවුන්ෂෙන්ඩ් සහ ඒඑන්සී හි මනෝ විද්‍යා උපාධි අංශයේ වැඩසටහන් ප්‍රධානී ආචාර්ය මෝජ්ගන් ෂඩ්බාෂ්.සිය 11 වන සංවත්සරය පසු කරනා ඒඑන්සී එඩියුකේෂන් ආයතනය මේ වන විට එක්සත් රාජධානියේ වෙස්ට් ලන්ඩන් විශ්ව විද්‍යාලය හා එක්ව මනෝවිද්‍යා විද්‍යාපති උපාධියක් පිරිනැමීමට කටයුතු සකස් කර ඇත.වෙස්ට් ලන්ඩන් විශ්ව විද්‍යාලයේ මනෝ විද්‍යා, සමාජ සේවා සහ මානව සම්පත් අධ්‍යාපන ආයතනය එක්සත් රාජධානියේ පැරණිතම මනෝ විද්‍යා වැඩසටහන් අතරින් එකක් වන අතර පසුගිය වසර 25 පුරාවටම එය බ්‍රිතාන්‍ය මනෝ විද්‍යා සමාජය හරහා ද පිළිගැනීමට ලක්ව ඇත.මෙම වැඩසටහනේ තත්ත්ව සුරක්ෂණය සහ සිසුන් ඇගැයීමේ කටයුතු වෙස්ට් ලන්ඩන් විශ්ව විද්‍යාලයේ මනෝ විද්‍යා පාසල හරහා සිදුවීමට නියමිත අතර මෙහි විෂය කරුණු ද ශ්‍රී ලංකාවේ අවශ්‍යතාවයන්ට සරිලන අයුරින් නිර්මාණය වනු ඇත.    කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309012</link>
    <topic>පුරෝගාමි සන්නිවේදනය නූතන සන්නිවේදනය සමඟ යා කළ ‘ජන ගී තරුව වී’ අවසාන මහා තරගය</topic>
    <author/>
    <content>පුරෝගාමි සන්නිවේදනය නූතන සන්නිවේදනය සමඟ යා කළ ‘ජන ගී තරුව වී’ අවසාන මහා තරගයශ්‍රී ලංකා ටෙලිකොම් සමාගම විසින් සුපැහැදිලි හඬ සහිත මෙගා ලයින් සහ සිටි ලින්ක් දුරකථන හරහා දියත් කළ “ජන ගී තරුව වී” තරගාවලියේ අවසාන මහා තරගය පසුගියදා කොළඹ බණ්ඩාරනායක සම්මන්ත්‍රණ ශාලා පරිශ්‍රයේ කොළඹ කමතේ දී පැවැත්විණි.දුර්ලභ ජන ගී එක්රැස් කරමින් රටේ සංස්කෘතික දායාදයන් සුරැකීමට, වාර්ෂිකව සංවිධානය කරන මෙම ජන ගී තරගය ශ්‍රී ලංකා ටෙලිකොම් සමූහ ප්‍රධාන විධායක නිලධාරී ලලිත් ද සිල්වා මහතාගේ ප්‍රධානත්වයෙන් පැවැත්විණි.මෙරට ජාතික සන්නිවේදන සැපයුම්කරු, ශ්‍රී ලංකා ටෙලිකොම් සමාගම විසින් අවුරුදු සමයේ IVR දුරකථන සේවාව මුල් කර ගෙන සංවිධානය කළ මෙම ජන ගී තරගය සඳහා, 1298 අංකයෙන් ඇමතුම් ලක්ෂයකට ආසන්න සංඛ්‍යාවක් ලැබිණි.ඒ අතුරින් තෝරා ගනු ලැබූ හොඳම ජන ගී ගායනා ගැයූ පාසල් සහ විවෘත අංශයේ අවසන් තරගකරුවන් අතරින් අවසාන මහා තරගයේදී ජයග්‍රාහකයෝ තෝරාපත් කරගන්නා ලදහ.එහිදී විවෘත අංශයෙන් දිනේන්ද්‍ර ජයවීර බණ්ඩාර ප්‍රථම ස්ථානයත්, යොහාන් රණසිංහ දෙවන ස්ථානයත්, කුශ්ලානි ඉරේෂා වික්‍රමසිංහ තුන්වන ස්ථානයත් හිමිකර ගන්නා ලදී.පාසල් අංශයෙන් අමන්දා නාරන්කොටුවට ප්‍රථම ස්ථානයත්, ඩබ්ලිව්. එම්. කවිදු දීමන්තට දෙවන ස්ථානයත්, ඩබ්ලිව්. ජී. ආර්. හංසනීට තුන්වන ස්ථානයත් හිමි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309013</link>
    <topic>දඹදිව වන්දනාකරුවන්ගේ ආරක්ෂාවට ශ්‍රීලන්කන් සේවා බැංගලෝරය හරහා</topic>
    <author/>
    <content>දඹදිව වන්දනාකරුවන්ගේ ආරක්ෂාවට ශ්‍රීලන්කන් සේවා බැංගලෝරය හරහාකටුනායක බණ්ඩාරනායක ජාත්‍යන්තර ගුවන් තොටුපළේ දී බැංගලෝරය හරහා දඹදිව වන්දනාවට පිටත්වන පළමු වන්දනා කණ්ඩායම ශ්‍රීලන්කන් ගුවන් සේවයේ විකුණුම් අංශයේ කාර්ය මණ්ඩලය සමඟ.දඹදිව වන්දනා ගමන් සඳහා නව ගමන් මාර්ගයක් ශ්‍රීලන්කන් ගුවන් සේවය විසින් පසුගියදා හඳුන්වා දෙන ලදී.මහා සංඝරත්නය සහ දඹදිව වන්දනාවේ යන පිරිස් සමඟ කොළඹ දී පැවැත්වූ හමුවේ දී ශ්‍රී ලාංකීය වන්දනාකරුවන්ගේ ආරක්ෂාව හා පොදු අවශ්‍යතා වෙනුවෙන් කළ විශේෂ ඉල්ලීම සැලකිල්ලට ගනිමින් ජාතික ගුවන් සේවය “බැංගලෝරය” එහි නවතම දඹදිව ගමන් මාර්ගය වශයෙන් නම් කෙරීය.වාර්ෂිකව දඹදිව වන්දනා සඳහා සහභාගි වන 30000 ක් පමණ ශ්‍රී ලාංකීය බොදු බැතිමතුන්ගේ සුව පහසුව සහ ආරක්ෂාව තහවුරු කරන මෙම නවතම ගමන් මාර්ගය මඟින් බැංගලෝරය හරහා දඹදිව සිද්ධස්ථාන වෙත ඉතා පහසුවෙන් හා අවම වියදමකින් යෑමට පහසුකම් සලසා දේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309014</link>
    <topic>LBCH සභාපති සහ ව්‍යාපාරික නියෝජිතයන් අතර හමුවක්</topic>
    <author/>
    <content>LBCH සභාපති සහ ව්‍යාපාරික නියෝජිතයන් අතර හමුවක්ෂෙව්රොන් ලුබ්රිකන්ට්ස් හි කළමනාකාර අධ්‍යක්ෂ / ප්‍රධාන විධායක නිලධාරී කිෂූ ගෝමස් මහතා ශ්‍රී ලංකාවේ එච්අයිවී ඒඩ්ස් වැළැක්වීම සඳහා පුද්ගලික අංශයේ දායකත්වය සනිටුහන් කරනු පිණිස ලංකා ව්‍යාපාරික සහයෝගීතාවයෙහි ‘දැනුවත් කිරීමේ’ කොට්ටය මාස් ඉන්ටිමේට්ස් කළමනාකාර අධ්‍යක්ෂ / ප්‍රධාන විධායක නිලධාරී ඩයන් ගෝමස් මහතා සමඟ හුවමාරු කළ අවස්ථාව. මාස් හෝල්ඩිංග්ස් හි ප්‍රධාන විධායක නිලධාරී නාදන් සිවගුරුනාදන් මහතා ද ඡායාරූපයේ වේ.එච්අයිවී / ඒඩ්ස් සඳහා වන ලංකා ව්‍යාපාරික සහයෝගීතාවයෙහි (LBCH) වත්මන් සභාපති, කැල්ටෙක්ස් කළමනාකාර අධ්‍යක්ෂ / ප්‍රධාන විධායක නිලධාරී කිෂූ ගෝමස් මහතා මෙම දැවෙන ගැටලුව පිළිබඳ සාකච්ඡා කිරීමට මෙරට ප්‍රමුඛතම ව්‍යාපාරික නියෝජිතයන් පිරිසක් හමුවිය.එහිදී මෙම රෝග තත්ත්වය සම්බන්ධයෙන් පැන නඟින සෞඛ්‍ය, ආර්ථික හා සමාජයීය අවදානම පිළිබඳ පියවර ගැනීමට අවශ්‍ය කටයුතු පිළිබඳ අවධානය යොමු කරන ලදී.එච්අයිවී සහ ඒඩ්ස් සඳහා වන ව්‍යාපාරික සහයෝගීතාව මෙරට ව්‍යාපාරික ආයතන 200 කට අධික ප්‍රමාණයකින් සැදුම්ලත් එකමුතුවකි.එච්අයිවී ඒඩ්ස් සඳහා වන ආසියා ශාන්තිකර සහයෝගීතාවයෙහි සාමාජිකයෙකු වන ලංකා ව්‍යාපාරික සහයෝගීතාව, මේ සඳහා ක්‍රියාත්මක ගෝලීය ව්‍යාපාර එකමුතුව අනුව කටයුතු කරන්නකි.ශ්‍රී ලංකාව තුළ එච්අයිවී හා ඒඩ්ස් වැළැක්වීම සඳහා කැල්ටෙක්ස් සමාගම දැඩි පරිශ්‍රමයක් දරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309015</link>
    <topic>ඇමෙරිකාවේ ලීබෝයි බැකෝ ලෝඩර්ස් ශ්‍රී ලංකාවේ</topic>
    <author/>
    <content>ඇමෙරිකාවේ ලීබෝයි බැකෝ ලෝඩර්ස් ශ්‍රී ලංකාවේලීබෝයි ඉන්දියා කන්ස්ට්‍රක්ෂන් ඉක්විප්මන්ට් සමාගමේ නිෂ්පාදන ඉංජිනේරු අංශයෙහි උප සභාපති අමර්නාත් රාමචන්ද්‍රන් මහතා, ඩිමෝ හි ඉදිකිරීම් යන්ත්‍රෝපකරණ අංශයෙහි විකුණුම් ප්‍රධානි නිශාන්ත ප්‍රනාන්දු මහතා, ඩිමෝ හි අධ්‍යක්ෂ චන්න වීරවර්ධන මහතා ලීබෝයි ඉන්දියා කන්ස්ට්‍රක්ෂන් ඉක්විප්මන්ට් පුද්ගලික සමාගමේ සභාපති, ප්‍රධාන විධායක නිලධාරී කමල් බාලි මහතා, ඩිමෝ හි සභාපති රන්ජිත් පණ්ඩිතගේ මහතා, ඩිමෝ හි ඉදිකිරීම් යන්ත්‍රෝපකරණ අංශයෙහි ප්‍රධාන මෙහෙයුම් නිලධාරී චමින්ද රණවන මහතා.සීමාසහිත ඩීසල් සහ මෝටර් ඉංජිනේරු පොදු සමාගම (ඩීමෝ) පසුගියදා සීමාසහිත ලීබෝයි ඉන්දියා කන්ස්ට්‍රක්ෂන් ඉක්විප්මන්ට් හා එක්ව ඔවුන්ගේ නිෂ්පාදිතයන් සඳහා ශ්‍රී ලංකා නියෝජිතයා ලෙස කටයුතු කිරීම අරඹන ලදී.ඩීමෝ විසින් මූලිකවම ලීබෝයි බැකෝ ලෝඩර් 699 ප්‍රවර්ධනය කිරීම සිදු කරනු ඇති අතර එය ඉතා සූක්ෂම අංගයන් ගෙන් යුතුව, ඉහළ ජාත්‍යන්තර තත්ත්වයන්ට අනුව නිර්මාණය වී ඇත්තේ යටිතල පහසුකම් ක්ෂේත්‍රයේදී සමාගම්වලට මාර්ග ඉදිකිරීම් කටයුතුවලදී සහ කැණීම් ආදියෙහි දී මෙහෙයුම් කාර්යක්ෂමතාවය සහ ඵලදායීත්වය ඉහළ නැංවීමට අවස්ථාව ලබා දෙමිනි.ඇමෙරිකා එක්සත් ජනපදයේ පාරිභෝගිකයන්ට වටිනාකමකින් යුත් ඉහළ තත්ත්වයේ නිර්මාණශීලී නිෂ්පාදිතයන් ලබා දෙන ලීබෝයි, 1964 වසරේ සිය මෙහෙයුම් ආරම්භයේ පටන්ම මාර්ග ඉදිකිරීම් උපාංග සහ විසඳුම් සම්බන්ධයෙන් අඩ සියවසක් පුරාවට කීර්තිය උසුලා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309016</link>
    <topic>ලංකාවේ පළමු පරිගණක නිපැයුම් කම්හල සූරියවැව</topic>
    <author/>
    <content>ලංකාවේ පළමු පරිගණක නිපැයුම් කම්හල සූරියවැවශ්‍රී ලංකාවේ ප්‍රථම පරිගණක හා ලැප්ටොප් නිෂ්පාදන කර්මාන්ත ශාලාව පසුගියදා හම්බන්තොට සූරියවැව දී ආරම්භ කරන ලදී.මයික්‍රොසොෆ්ට් සමාගමේ සහකරුවෙකු මෙන්ම පරිගණක නිෂ්පාදන ක්ෂේත්‍රයේ ප්‍රමුඛයකු වන ‘ඊ-විස්’ විසින් මෙම කර්මාන්ත ශාලාව ආරම්භ කර ඇත.මෙම නව කර්මාන්ත ශාලාව මඟින් ප්‍රදේශයේ තරුණ තරුණියන් 250 දෙනෙකුට පමණ රැකියා අවස්ථාව ලබා දීමට නියමිතය.ඊවිස් හි සාමාන්‍යාධිකාරී රාජිත ද සිල්වා හා මයික්‍රොසොෆ්ට් ශ්‍රී ලංකා හි අධ්‍යක්ෂ පූජිත රාජපක්ෂ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309017</link>
    <topic>අඩු ආදායම්ලාභි පවුල්වල දරුවන්ට පීපල්ස් ලීසිං ශිෂ්‍යත්ව වැඩමුළු</topic>
    <author/>
    <content>අඩු ආදායම්ලාභි පවුල්වල දරුවන්ට පීපල්ස් ලීසිං ශිෂ්‍යත්ව වැඩමුළුපීපල්ස් ලීසිං සමාගමේ ජ්‍යෙෂ්ඨ කළමනාකරු ඇන්ඩි රත්නායක මහතා ශිෂ්‍යත්ව සම්මන්ත්‍රණයට සහභාගි වූ දරුවන්ට තිළිණ ප්‍රදානය කළ අවස්ථාව. පසෙකින් සිටින්නේ මාපියන් වෙනුවෙන් විද්වත් දේශනය පැවැත්වූ කොළඹ විශ්ව විද්‍යාලයේ සිංහල අංශ පීඨාධිපති, මහාචාර්ය සරත් විජේසූරිය මහතාය.පීපල්ස් ලීසිං ඇන්ඩ් ෆිනෑන්ස් පීඑල්සි මෙවර පහ වසර ශිෂ්‍යත්ව විභාගයට පෙනී සිටින අඩු ආදායම්ලාභී දරුවන් මූලික කරගත් විභාග සම්මන්ත්‍රණයක් පසුගියදා කොළඹ කොටහේනේ කුමාර මහ විදුහලේදී පැවැත්වුණි.පීපල්ස් ලීසිං ඇන්ඩ් ෆිනෑන්ස් සමාගමේ ග්‍රෑන්ඩ්පාස් ශාඛාවේ පූර්ණ අනුග්‍රහයෙන් දෙවන වරට පැවැත්වුණු මෙම පහ වසර විභාග සම්මන්ත්‍රණයට දරුවන් 200 කට අධික පිරිසක් තම මාපියන් සමඟ සහභාගි වූ අතර සෑම දරුවෙකුටම ආදර්ශ ප්‍රශ්න පත්‍ර කට්ටලයක් සහිත අගනා ෆයිල් කවරයක් හා ආහාරපාන පිරි නැමිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309018</link>
    <topic>සෞඛ්‍ය සම්පන්න දිවියක් ගෙවමු දැනුවත් කිරීමේ වැඩමුළු 5 දා</topic>
    <author/>
    <content>සෞඛ්‍ය සම්පන්න දිවියක් ගෙවමු දැනුවත් කිරීමේ වැඩමුළු 5 දා  සිග්රිඩ් ද සිල්වා සේනක සිල්වෙස්ටර්ශ්‍රී ලංකාවේ මුල් පෙළේ ශරීර සුවතා උපාංග සැපයුම්කරුවකු වන Quantum Fitness, පෝෂණ උපදේශිකාවක සහ ශ්‍රී ලංකාවේ ජීවන ශෛලී සහ ශරීර සුවතා විශේෂඥවරියක වන සිග්රිඩ් ද සිල්වා සහ සහතිකලත් ව්‍යායාම උපදේශකවරයකු වන සේනක සිල්වෙස්ටර් හා එක්ව සෞඛ්‍ය සම්පන්න ලෙසින් ජීවත්වීම පිළිබඳව දැනුවත් කිරීමේ වැඩසටහනක් මේ 5 වනදා කොළඹ 2, යුනියන් පෙදෙසේ පිහිටි Quantum ප්‍රධාන කාර්යාලයේ දී පැවැත්වෙයි.එම වැඩසටහනට සහභාගි වන්නන් හට සෞඛ්‍ය සම්පන්න ජීවිතයක් සඳහා ඉඟි සහ සෞඛ්‍ය සම්පන්න ජීවිතයක් ගත කරනා ආකාරය පිළිබඳ දැනුවත් කිරීමට උපදෙස් සැපැයේ.බාල මහලු සෑම වයස් කාණ්ඩයකටම සුදුසු වන සේ නිර්මාණය වී ඇති මෙම වැඩසටහනට විස්තරාත්මක දැනුවත් කිරීම් ඇතුළත්ය. සිග්රිඩ් ද සිල්වා මහත්මිය විසින් ආහාර පුරුදු, ජීවන ශෛලිය, ආතතිය වැනි කරුණු පිළිබඳව සාකච්ඡා කරන අතර සිල්වෙස්ටර් මහතා විසින් ව්‍යායාම සහ කායික අභ්‍යාසයන් පිළිබඳව සාකච්ඡා කරනු ඇත.    කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj1309019</link>
    <topic>සෙලාන් ටිකිරි ගිණුම 21 වසර සමරයි</topic>
    <author/>
    <content>සෙලාන් ටිකිරි ගිණුම 21 වසර සමරයිශ්‍රී ලංකාවේ ඉතා ජනප්‍රිය ළමා ඉතුරුම් ගිණුමක් වන “සෙලාන් ටිකිරි ගිණුම” ප්‍රතිලාභ සමුදායක් ලබා දෙමින් මේ වසරේදී එහි 21 වන සංවත්සරය සැමරීය.සෙලාන් ටිකිරි ගිණුම මුලින්ම ශ්‍රී ලංකාවේ ළමා පරපුරට හඳුන්වා දෙන ලද්දේ 1992 වසරේදීය.ළමයින් අතර ඉතිරි කිරීමේ පුරුද්ද වර්ධනය කරමින් සෙලාන් ටිකිරි ගිණුම් හිමි පොඩිත්තන්ට ත්‍යාග ලබාදීම මෙම ගිණුමේ ඇති විශේෂත්වයයි.මෙවැනි ත්‍යාග යෝජනා ක්‍රමයක් හඳුන්වා දුන් ශ්‍රී ලංකාවේ ප්‍රථම ළමා ඉතුරුම් ගිණුම වන්නේ ද සෙලාන් ටිකිරි ගිණුමයි.මේ වන විට බොහෝ මව්පියන් සිය දරුවන්ගේ අනාගත සුබසිද්ධිය වෙනුවෙන් සෙලාන් ටිකිරි ගිණුම් ඇරැඹීමට නැඹුරු වී සිටීම සතුටට කරුණකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj13090110</link>
    <topic>Lift Designer Wear නිරෝ සහ නිලෝ එළිදක්වයි</topic>
    <author/>
    <content>Lift Designer Wear නිරෝ සහ නිලෝ එළිදක්වයිසීමාසහිත Lift Designer Wear පුද්ගලික සමාගමේ හවුල් කළමනාකාර අධ්‍යක්ෂිකා නෙලෝනි ලියනගේ, ග්ල්ටිස් අලෙවි කළමනාකාර ෆස්රින් මෝසා සහ සීමාසහිත Lift Designer Wear පුද්ගලික සමාගමේ කළමනාකාර අධ්‍යක්ෂිකා, විලාසිතා නිර්මාණ ශිල්පී නිරෝෂනී ලියනගේ.Lift Designer Wear යටතේ නිර්මාණය කරන ලද නිරෝ සහ නිලෝ සුවිශේෂී මෝස්තර නිර්මාණ නාමයක් වන අතර 2011 වසරේ එහි ආරම්භයේ සිටම විශිෂ්ට දක්ෂතාවයන් දක්වමින් ශ්‍රී ලාංකේය මෝස්තර නිර්මාණ ක්ෂේත්‍රයේ ප්‍රමුඛස්ථානයේ රැඳී සිටියි.වසර දෙකක කාලයක් පුරාවට බුද්ධිමත් පාරිභෝගික පිරිසකගේ ඕනෑ එපාකම් පිරිමැසු නිරෝ සහ නිලෝ විශාල පාරිභෝගික පිරිසක් කරා ළඟා වීම පිණිස, සුප්‍රසිද්ධ විලාසිතා වෙළෙඳසලක් වන ග්ල්ටිස් හා එක් වෙමින් විලාසිතාකරණයේ අලංකාරත්වය තවත් වර්ධනය කිරීමට සමත් වී ඇත.මෙම සුවිශේෂී සම්බන්ධතාවය අරඹමින් නිරෝ සහ නිලෝ පසුගියදා අලංකාර සහ විශේෂිත අමුත්තන් ගෙන් සපිරි උත්සවයක් මධ්‍යයේ සිය එකතුව එළිදක්වන ලදී.ප්‍රසිද්ධ මෝස්තර නිර්මාණ ව්‍යවසායිකාවක වන නිරෝෂනි ලියනගේ ගේ විලාසිතා නිර්මාණකරණයෙන් යුත් මෙම නිෂ්පාදනයන්හි නිෂ්පාදන කටයුතු, විකුණුම් සහ මහජන සබඳතා කටයුතු මෙහෙයවනු ලබන්නේ ඇගේ සොයුරිය වන නිලෝනි ලියනගේ වන අතර ඔවුන් ප්‍රධාන වශයෙන් සන්ධ්‍යා කාලය සඳහා ඇඳුම් නිර්මාණය කරමින් කලින් කලට සාමාන්‍ය ගමනට අඳින ඇඳුම් මෙන්ම කාර්යාලීය ඇඳුම් ද නිර්මාණය කරනු ලබයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj13090111</link>
    <topic>දන්ත සෞඛ්‍ය රැකදෙන පිළියම් සහ නිෂ්පාදන මාලාවක්</topic>
    <author/>
    <content>දන්ත සෞඛ්‍ය රැකදෙන පිළියම් සහ නිෂ්පාදන මාලාවක්දන්ත සෞඛ්‍යය වෙනුවෙන් නව්‍ය හා වඩාත් ප්‍රායෝගික විසඳුම් ලබාදෙන 3M ESPE මෙරට වෙළෙඳපොළ ඉලක්ක කර ගනිමින් නව පිළියම් හා නිෂ්පාදන මාලාවක් පසුගියදා එළි දක්වනු ලැබීය.දන්ත වෛද්‍ය සංගමයේ 80වැනි සංවත්සරය මුල්කර ගනිමින් කොළඹ බණ්ඩාරනායක ජාත්‍යන්තර සම්මන්ත්‍රණ ශාලා පරිශ්‍රයේ පැවැති ජාත්‍යන්තර දන්ත වෛද්‍ය සැසි වාරයට සමගාමීව සංවිධානය කර තිබූ ප්‍රදර්ශන භූමියේ දී එම නව හඳුන්වා දීම් එළි දක්වනු ලැබීය.3M ESPE සහයෝගීතාවය සමඟ ශ්‍රී ලංකා දන්ත වෛද්‍ය සංගමය විසින් සංවිධානය කළ එම ජාත්‍යන්තර දන්ත වෛද්‍ය සමුළුව අති සාර්ථක අන්දමින් නිමාවට පත්විය.ශ්‍රී ලංකා දන්ත වෛද්‍ය සංගමය විසින් සංවිධානය කළ එම සමුළුව සඳහා ලෝක දන්ත වෛද්‍ය සංවිධානයේ සහ පොදු රාජ්‍ය මණ්ඩලීය දන්ත වෛද්‍ය සංගමයේ දායකත්වය හිමි විය. “දන්ත සහ මුඛ සෞඛ්‍ය ක්ෂේත්‍රයේ නව අභියෝග” යන තේමාව යටතේ පැවැති එම සැසිවාරයේ දී දත් සවි කිරීම, දත් ප්‍රකෘතිමත් කිරීම, රූපලාවණ්‍ය පදනම් කරගත් පිළියම්, දන්ත චිකිත්සාව, දත් සහ මුඛය ආශ්‍රිත සුළු සැත්කම් පිළිබඳව කරුණු සාකච්ඡාවට බඳුන් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj13090112</link>
    <topic>දෙතොල හා සම සුරකින ජපාන නිෂ්පාදන පෙළක්</topic>
    <author/>
    <content>දෙතොල හා සම සුරකින ජපාන නිෂ්පාදන පෙළක්ඒ. බවර් සහ සමාගම ජපානයේ විශාලතම ඖෂධ සමාගමක් මෙන්ම ලෝකයේ ප්‍රමුඛතම සෞඛ්‍ය ආරක්ෂණ සමාගමක් ලෙසින් සැලකෙන රොටෝ ෆාමසියුටිකල් සමඟ අත්වැල් බැඳගනිමින් නව නිෂ්පාදන පෙළක් ශ්‍රී ලංකාවට හඳුන්වා දෙයි.මෙම නිෂ්පාදන අතරට Mentholatum සන්නාමය සහිත ඔයින්ට්මෙන්ට්ස්, ඩීප් හීට් ටොපිකල් ඇනල්ජීසික් රබ්ස් සහ දෙතොල් සරසන ලිප්ස් බාම්ස් ඇතුළත් වේ.මෙම නිෂ්පාදන පෙළ සිය තරුණ පෙනුම රැක ගැනීමට වෙහෙසෙන නව යොවුන් වියේ සිටින පිරිසේ සිට වැඩිහිටියන් දක්වා වන පුළුල් වයස් කණ්ඩායක් වෙනුවෙන් නිපදවා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj13090113</link>
    <topic>දුම්රිය සේවය සමඟ ෆැෂන් බග් සමාජ සත්කාරක වැඩසටහනක</topic>
    <author/>
    <content>දුම්රිය සේවය සමඟ ෆැෂන් බග් සමාජ සත්කාරක වැඩසටහනකශ්‍රී ලංකාවේ ප්‍රමුඛතම ඇඟලුම් සිල්ලර අලෙවි ජාලයක් වන සහ දිවයින පුරා අලෙවි සැල් 17 ක් හිමි ෆැෂන් බග් සිය නවතම සමාජ සත්කාර වැඩ සටහන කොළඹ කොටුව දුම්රිය ස්ථානය අසල දී දියත් කරනු ලැබීය.ඒ අනුව කොටුව දුම්රිය ස්ථානයේ මඟින් වෙත තොරතුරු දැක්වෙන සියලුම පුවරු අලුතෙන් සකස් කොට සවි කිරීම සිදු කරන ලදී.‍ෆැෂන් බග් ආයතනයේ මෙහෙයුම් සාමාන්‍යාධිකාරී ෆරාස් හමීඩ් මහතා මෙහිදී මෙසේ පැවැසීය. “මෙම සංඥා පුවරු සහ දිශාව දැක්වෙන දැන්වීම් පුවරු මඟින් මඟ පෙන්වනු ලබන සුවහසක් ජනතාව පිළිබඳ සලකන විට මෙම ව්‍යාපෘතිය සඳහා යොදවනු ලැබු සම්පත් සහ මුදල් ඉතා හොඳ ආයෝජනයක් බව අපිට හැ‍ඟෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj13090114</link>
    <topic>ඖෂධවේදීන්ට GSK වැඩමුළු</topic>
    <author/>
    <content>ඖෂධවේදීන්ට GSK වැඩමුළුග්ලැක්සෝස්මිත්ක්ලයින් ෆාමසූටිකල්ස් සමාගම විසින් මේ වසරේ සංවිධානය කළ වැඩමුළු මාලාව මඟින් ඔසුසල්වල සේවය කරන 500 කට අධික කාර්ය මණ්ඩලයට දැනුම සහ මාර්ගෝපදේශනය ලබා දී ඇත.ඒ වැඩසටහන යටතේ වැඩමුළු තුනක් කිරිබත්ගොඩ, තලවතුගොඩ සහ මහනුවර දී පැවැත්විණි. මෙම වැඩමුළුවලදී ඖෂධවල ගුණාත්මක තත්ත්වය සහතික කිරීම, ළමා පෝෂණය, ඇදුම කළමනාකරණය, අලෙවි කුසලතාවයන් සහ පාරිභෝගික සත්කාරය වැනි මාතෘකා පිළිබඳව සාකච්ඡා කළ අතර නියාමන ප්‍රශ්න පිළිබඳව ද දැනුවත් කිරීමට කටයුතු කෙරුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>01</day>
    </date>
    <link>http://www.silumina.lk/2013/09/01/_art.asp?fn=aj13090115</link>
    <topic>ගනුදෙනු ඉහළ යයි රත්නපුරට නව ශාඛාවක්</topic>
    <author>තාරක වික්‍රමසේකර</author>
    <content>ගනුදෙනු ඉහළ යයි රත්නපුරට නව ශාඛාවක්සතිය ආරම්භ වූයේ කොටස් ගනුදෙනු ඉහළ නංවමිනි.  පෙර සතිය අවසානයේ කොටස් 3897 ක් වූ වෙළෙඳ පොළේ අලෙවි  වූ අතර සතිය ආරම්භක සඳුදා එම සංඛ්‍යාව දැක්වුණේ ගනුදෙනු 4038 ක් ලෙසිනි. සතිය ආරම්භක සඳුදා මිලියනය ඉක්මවා කොටස් අලෙවි වූයේ  එෆ් එල් සී හෝල්ඩින්ග්ස් සමාගමේ පමණි. අලෙවි වූ කොටස් සංඛ්‍යාව 1670133 කි.මිල ඉහළ යාම් අතුරින් සමාගම් එතරම් කැපී නොපෙනුණු අතර මිල පහළ යාම් අතුරින් කැපී පෙනුණේ නෙස්ලේ සමාගමයි.  පෙර සතිය අවසානයේ රුපියල් 2205..20 ක් වූ කොටසක මිල එදින දැක්වුණේ රුපියල් 2035.00 ක් ලෙසිනි. ඒ පෙර දිනට සාපේක්ෂව රුපියල් 170.20 ක පහළ යාමකි.ඒ එම් එෆ් ලිමිටඩ් හි කොටසක මිලද රුපියල් 66.40 කින් පහළ ගියේය. පසු දින එනම් 27 වැනිදා අඟහරුවාදා  ගනුදෙනු සැලකිය යුතු ලෙසින් ඉහළ ගියේය. ඒ  ගනුදෙනු සංඛයාව 5360 ක් දක්වා ඉහළ යමිනි. මිලියනය ඉක්මවා කොටස් අලෙවි  වූ සමාගම් සංඛ්‍යාව 3 ක් දක්වා ඉහළ යමිනි. බ්ලූ ඩයමන්ඩ් (ඡන්ද බලය රහිත) - 1268166, නේෂන් ලංකා ( 1047983), අමානා ටකාෆුල් (1387181)  එසේ මිලියනය ඉක්මවා කොටස් අලෙවි වූ සමාගම්ය.පෙර දින මිල සැලකිය යුතු  ලෙසින් පහළ ගිය නෙස්ලේ කොටසක මිල යළි ඉහළ යාම දිනයේ කැපී පෙනෙන වෙනස්කම විය. රුපියල් 2035.00 ක් වූ  කොටසක මිල එදින 2176.40 ක් දක්වා  රුපියල් 141.40 කින් ඉහළ ගියේය. සිලෝන් ටුබැකෝ කොටසක මිලද රුපියල් 99.50කින් ඉහළ ගියේය.මිල පහළ ගිය සමාගම් අතර ඇස්කොට් හෝල්ඩින්ග්ස් (25.60),  ඊ.බී. ක්‍රෙසි (61.10), කැපී පෙනුණි.පසු දින එනම් 28 වැනිදා ගනුදෙනු යළි ඉහළ ගියේය. ඒ ගනුදෙනු සංඛ්‍යාව 6517  ක් දක්වා ඉහළ යමිනි.  මිලියනය ඉක්මවා කොටස් අලෙවි වු සමාගම් ගණන 3 කි. බ්ලූ ඩයමන්ඩ් (1504549), එස් එම් බී ලීසිං ( ඡන්ද බලය රහිත) 6112052, යුනයිටඩ් මෝටර්ස් (2210145),  එසේ මිලියනය ඉක්මවා කොටස් අලෙවි වූ සමාගම්ය.මිල ඉහළ ගිය සමාගම් එතරම් කැපී නොපෙනුණු අතර මිල පහළ ගිය සමාගම් අතර කාර්සන්ස් (26.60), සිලෝන් ටුබැකෝ( 38.40), කළම්ඹු සිටි( 27.40), ජේ.කේ.එච්. ( 23.60) නෙස්ලේ (127.40), සෙරන්ඩිබ් ඉංජිනියරින් (32.20)  දැක්වුණි.කොටස් වෙළෙඳ පොළ ආයෝජකයන් දැනුම්වත් කිරීම සඳහා වන සම්මන්ත්‍රණ මාලා යළි ආරම්භ කර වෙළෙඳ පොළ උද්දීපනයක් ඇති කිරීම යළිත් වහාම කළ යුතුව ඇත.එසේම පසුගිය 26 වැනිදා කොළඹ ව්‍යාපාර වස්තු හුවමාරුවේ  හත්වන ශාඛාව රත්නපුරේදී ආරම්භ කරන ලදි.රත්නපුර, කොළඹ පාරේ, අංක 131 දරණ ස්ථානයේදී කොළඹ  ව්‍යාපාර වස්තු හුවමාරුවේ හත්වන ශාඛාව ලෙසින් රත්නපුර ශාඛාව ආරම්භ විය. (දුරකථන:0452232388, 0452232399)නව ශාඛාව මගින් සබරගමුව පළාතේ ආයෝජකයන්ට කොළඹ  ව්‍යාපාර වස්තු හුවමාරුවේ ලැයිස්තුගත කොටස් හා ණයකර වල ආයෝජන අවස්ථා පිළිබඳව අධ්‍යයනයට අවකාශය සලසා ඇත.1999 දී මාතර ශාඛාව ආරම්භ කිරීමෙන් ඇරඹුණු ශාඛා ජාලයෙහි ව්‍යාප්තිය 2003 දී මහනුවර, 2005 දී කුරුණෑගල, 2007 දී මීගමුව, 2010 දී යාපනය, 2013 දී අනුරාධපුර හා 2013 දී රත්නපුර ආදී වශයෙන් සනිටුහන් වී තිබේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309082</link>
    <topic>බෙදුම්වාදී දේශපාලනය උතුරෙන් අතුගා දමන්න</topic>
    <author/>
    <content>- ජනපතිජාතිවාදය ඇති නොකරන නියෝජිතයන් ඡන්දයෙන් තෝරා පත් කර බෙදුම්වාදී දේශපානය උතුරෙන් අතුගා දැමිය හැකි හොඳම මග බව මහින්ද රාජපක්ෂ ජනාධිපතිතුමා උතුරු පළාතේ ජනතාවට නිකුත් කළ පණිවුඩයේ සඳහන් කරයි.උතුරු පළාතේ දියත් කරන සංවර්ධන ව්‍යාපෘති දෙගුණ තෙගුණ කර උතුරේ ප්‍රජාතන්ත්‍රවාදය තහවුරු කොට පුනර්ජීවනයක් ඇති කිරීමේ ඉලක්කයක් ඇතිව ක්‍රියාත්මක වන අප ආණ්ඩුවට ඔබගේ පූර්ණ සහය අත්‍යවශ්‍යම මොහොතක උතුර පළාත් සභා ඡන්දය පැවැත්වීමට පියවර ගැනීම තුළින් උදාවී තිබෙන බව ද එතුමා පෙන්වා දෙයි.ජනාධිපතිතුමා උතු‍රේ ජනතාවට සහතික වන්නේ බෙදුම්වාදයට හෝ ත්‍රස්තවාදයට කිසි ලෙසක අපේ මවුබිම මත නැවත නැඟිටීමට ඉඩ නොතබන බව ය. එසේ කරන්නේ උතුරේ ජනතාවගේ දරුවන්ට සැකයෙන් බියෙන් තොරව ජීවත්වීමට‍ අභිමානවත් රටක උරුමය අත්කර දිය යුතු බැවින් යයි ද පවසයි.එක්සත් ජනතා නිදහස් සන්ධානය කිසි විටෙක මැතිවරණ උදෙසා ජාතිවාදය වපුරන්නේ නැති බවත් තමා අපේක්ෂා කරන්නේ සිංහල, දෙමළ, මුස්ලිම්, බර්ගර් සියලු දෙනාට නිදහසේ තම සංස්කෘතික ගෞරවය ඇතිව නිදහසේ ජීවත්විය හැකි රටක් මහ ජාතිය හා සුළු ජාතිය ලෙස නොබෙදෙන ශ්‍රී ලාංකේය ජාතිය ලෙස සැමට සමානව ජීවත්විය හැකි රටක් යයි ද ජනාධිපතිතුමා උතුරු පළාත් ජනතාව අමතමින් එම පණිවුඩයේ සඳහන් කර ඇත.ඔබ පාරම්පරික ගම්බිම් දේපළ මෙන් ම, ඔබ දරුවාගේ අනාගතය පිළිබඳව බරපතළ අවිනිශ්චිත භාවයක් සහිතව සිටි වකවානුවකදී එනම් 2005 වසරේ මම ජනාධිපතිවරයා වශයෙන් වගකීම් භාරගතිමි. ඔබ එවකට ජීවත් වූයේ කුරිරු ත්‍රස්තවාදයේ ප්‍රාණ ඇපකරුවන් වශයෙනි. අවම වශයෙන් වී වගාව, දුම්කොළ වගාව, මිදි වගාව, එළවළු වගාව සහ ධීවර කර්මාන්තය මත පදනම් වූ ඔබ ආර්ථිකය පවා මුළුමනින්ම ඇණහිට තිබුණි‍. පොල් ගෙඩියේ සිට තක්කාලි ගෙඩිය දක්වා මිල ශ්‍රී ලංකාවේ අනෙක් පළාත්වල මිල මෙන් පස් ගුණයකට වඩා වැඩි විය.යාල්දේවිය ප්‍රමුඛ පොදු ප්‍රවාහන සේවාව මුළුමනින් ම නැවතී තිබුණි. පෙට්‍රල් ලබාගැනීමට ඇති නොහැකියාව සහ මිල අධික බව නිසා ඔබ ඔබේ යතුරු පැදිය හෝ මෝටර් රථය භූමිතෙලෙන් ධාවනය කළ හැකි වන සේ වෙනස් කොටගත් හැටි මතකද? අගනුවරට ඥාතීන් බැලීමට හෝ යාමට ව‍ූයේ ගුවන් මඟින් හෝ නැව් මඟිනි. යාපනයේ සිට කොළඹ ඒම සඳහා කොළඹ සිට මදුරාසියට යාමට වැය වූ මුදලට සමාන මුදලක් වැය කිරීමට සිදුවිය. ඒ සියල්ලටම වඩා සබන් කැටයක් ලබාගැනීමේ අසීරුව නිසා තල් ගෙඩියේ මදයෙන් රෙදි සෝදාගැනීමට සිදුවූ අයුරු යාපනය හා කිලිනොච්චි ප්‍රදේශයේ ජීවත් වූ මිතුරන් මට පවසා ඇත. එම ඉතිහාසය කොතරම් ‍ඛේදජනකද?එම අවාසනාවන්ත තත්ත්වය අද මුළුමනින් ම ඉවත්වී සතුට හා නිදහස ඔබ ගේ ලෝකයට ඇතුළු වී තිබේ‍. වසර විසි ගණනකට පසු කිලිනොච්චිය බලා සැප්තැම්බර් 14 වෙනිදාට පැමිණෙන ‘යාල්දේවි’ රැගෙන එන්නේ සාමයේ හා සතුටේ පණිවිඩයයි. එය වසර 27 කට පසුව ලබන වසරේදී කන්කසන්තුරේ බලා ගමන් කරනු නිසැක ය.පැය 24 පුරාම යාපනයට අඛණ්ඩව විදුලිය ලැබී ඇති අතර මුලතිව්, කිලිනොච්චි, මන්නාරම හා වවුනියාව යන දිස්ත්‍රික්ක වල සියලු දෙනාට විදුලිය ලබාදීමේ කටයුතු දැනටමත් අරඹා ඇත. 2014 වසර අවසාන වන විට විදුලිය නොමැති එකම පවුලක් හෝ උතුරු පළාත තුළ නොසිටින බව මම සහතික කොට ප්‍රකාශ කරමි.උතුරේ සාමය ඇති කිරීමෙන් පසු පළමු කාර්යය ලෙස විනාශ වූ නිවාස පුනරුත්ථාපනය කරන ලදී. මාර්ග ප්‍රතිසංස්කරණය කරන ලදී. පානීය ජලය ලබාගන්නා ළිං පිරිසුදු කිරීමට පියවර ගත් අතර කෘෂිකාර්මික කටයුතු සඳහා ඉඩම් වෙන්කර දෙන ලදී. ධීවර කර්මාන්තයට තිබූ සියලු බාධාවන් ඉවත් කොට උතුරේ ධීවර ප්‍රජාව වෙත සියලු පහසුකම් ලබාදෙන අතර ඉන්දියානු අනවසර ධීවරයින්ගේ බාධාව ඉවත් කිරීම සඳහා ද මම රාජ්‍ය තාන්ත්‍රිකව පියවර ගනිමින් සිටින්නෙමි.යුද්ධයෙන් විනාශ වූ පාසල් ගොඩනැඟිලි, රෝහල් නැවත ප්‍රතිසංස්කරණය කරන ලදී. උතුරු පළාතේ පිහිටි විශාල ජලාශ 09 ක් හා වැව් සිය ගණනක් අලුත්වැඩියා කරනු ලැබිණි. මහාමාර්ග, පාලම් අලුතින් ඉඳිකරනු ලැබිණි. ඒ අනුව, යුද්ධයෙන් ඇතිවූ විනාශයන්, පීඩාවන් නොමැතිව උතුරේ ජනතාවට නිදහසේ ජීවත්වීමට සාමකාමී වාතාවරණයක් අද ඇතිකර තිබෙන බව සත්‍යගරුක ඕනෑම අයෙකු පිළිගනු ඇත.මේ සියල්ලටම වඩා ඔබ දරුවන්ගේ අධ්‍යාපනය නඟා සිටුවීම සඳහා කැපවෙන්නට ලැබීම මම ගෞරවයක් සේ සලකමි. අගනුවර ඇතුළු ශ්‍රී ලංකාවේ අනෙක් කිසිම පළාතකට නොදෙවැනි ලෙස ඔබ දරුවන්ට අධ්‍යාපනය ලබාදීම අප ආණ්ඩුවේ සහ ගොඩනැ‍ඟෙන පළමු උතුරු පළාත් සභාවේ මූලික වගකීම බව මම දැඩිව අවධාරණය කරමි.උතුර හා දකුණ අතර දුරස් වූ සම්බන්ධතාව වහ වහා ගොඩනැඟිය යුතුව තිබේ‍. උතුරු අධිවේගී මාර්ගය කඩිනමින් ඉදිකරන ලෙස මා විසින් උපදෙස් දෙනු ලැබුවේ ද එබැවිනි. එය ඉදිවීමෙන් පසුව යාපනය සිට කොළඹ දක්වා පැය හතරකට (04) වඩා අඩු වේලාවකින් ගමන් කිරීමට ඔබට හැකිවෙනු ඇත. මේ ආකාරයෙන් අප පියවරෙන් පියවර කටයුතු කිරීම නිසා ඔබ උපන් භූමියේ ඔබේ භාෂාව ‍හා සංස්කෘතිය මෙන් ම ඔබගේ පාරම්පරික දේ සුරක්ෂිත කරගෙන කිසිදු භේදයකින් තොරව එකම ධජයක් යටතේ එකම පාලනයක් යටතේ සෞභාග්‍යවත් ජීවිතයක් ගතකිරීමට සියලු පහසුකම් සැලසෙනු ඇතැයි ද ජනාධිපතිතුමා කීයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309083</link>
    <topic>තැපැල් ඡන්දය හෙට සහ අනිද්දා</topic>
    <author/>
    <content>වයඹ, මධ්‍යම හා උතුර පළාත් සභා තැපැල් ඡන්ද විමසීම හෙට (9) සහ අනිද්දා (10) දෙදින මේ දිස්ත්‍රික්ක තුනේ රටේ විවිධ ප්‍රදේශවල රජයේ සේවයේ නිරත සේවක පිරිස වෙනුවෙන් පැවැත්වේ.මෙවර තැපැල් ඡන්ද ප්‍රකාශ කිරීමට ලියාපදිංචිව සිටින රජයේ සේවක සංඛ්‍යාව 1,11,383 කි.තැපැල් ඡන්දය ප්‍රකාශ කිරීමට අනුමත කර ඇති රජයේ කාර්යාලවලදී ඡන්දය පාවිච්චි කළ හැකි බව මැතිවරණ කොමසාරිස් මහින්ද දේශප්‍රිය මහතා පවසයි.මේ දෙදිනට තැපල් ඡන්දය පාවිච්චි කිරීමට නොහැකි වූ රජයේ සේවකයන් වෙනුවෙන් 12, 13, 14 යන දිනවලදී සහකාර මැතිවරණ කොමසාරිස්වරුන් වෙත ගොස් තම තැපැල් ඡන්දය පාවිච්චි කළ හැකි බව ද මැතිවරණ කොමසාරිස්වරයා සඳහන් කරයි.පළාත් සභා තුනේ මැතිවරණය වෙනුවෙන් රුපියල් කෝටි 150 මුදලක් වැය වනු ඇතැයි ද මේ වන විට ගණන් බලා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309084</link>
    <topic>රජයේ සේවකයන් එදා ලක්ෂ හයයි අද ලක්ෂ දාහතරයි</topic>
    <author>සුනිල් දයා අල්විස්</author>
    <content>සුනිල් දයා අල්විස්ලක්ෂ 14 ක් වන රාජ්‍ය සේවාවක් තුළින් අද රටේ ජනතාවට විශාල සේවාවක් සිදුවන නමුත් රනිල් වික්‍රමසිංහ මහතාගේ රජය එදා රාජ්‍ය සේවකයන් ලක්ෂ 3 කට අඩු කිරීමට යෝජනා කර සිටි බව අමතක නොකළ යුතු යැයි රාජ්‍ය සේවාව එදා සහ අද පැවැති තත්ත්වය ගැන කරුණු දක්වමින් රාජ්‍ය පරිපාලන සහ ස්වදේශ කටයුතු ඇමැති ඩබ්ලිව්.ඩී.ජේ. සෙනෙවිරත්න මහතා කීය.මහින්ද රාජපක්ෂ ජනාධිපතිතුමා 2005 දී රජයක් පිහිටුවා ලක්ෂ 6 ක් ව සිටි රාජ්‍ය සේවකයන්ගේ සංඛ්‍යාව අද වනවිට ලක්ෂ 14 දක්වා වැඩි කළා. එලෙස ශක්තිමත් රාජ්‍ය සේවාවක් ක්‍රියාත්මක කරමින් මහජනතාවට රජයෙන් ඉටු විය යුතු සේවා ශක්තිමත්ව ක්‍රියාත්මක කරන බව එම විෂය භාර ඇමැතිවරයා වශයෙන් කියා සිටිනවා.51,000ක් උපාධිධාරීන්ට මේ වර්ෂය තුළ රැකියා ලබා දුන්නා. මේ අය ස්ථිර කිරීමටත් පියවර ගෙන තිබෙන බව ද පැවස‍ූ ඇමැතිවරයා එදා කාර්යාල කාර්ය සහායකයෙකුට ලැබුණ රු. 2300 වැටුප අද වනවිට 11,600 දක්වා වැඩි කිරීමටත් හැකි වූ බව ද කීය.ප්‍රේමදාස රජය කාලයේ දීත් මාස හයක වැටුප් වැනි සුළු මුදල් ප්‍රමාණයක් ලබාදී රාජ්‍ය සේවකයන් ගෙදර යවන්නට එ.ජා.ප පාලන යුගය එදා කටයුතු කළා. 1980 රුපියල් 10 කින් වැටුප් වැඩි කරන ලෙස ඉල්ලා සිදු කළ වැඩ වර්ජනයේදී රජයේ සේවකයන් 40000 ගෙදරට යැවීමට තරම් ජේ.ආර්. ජයවර්ධන රජය දරදඬු ප්‍රතිපත්ති අනුගමනය කළා. මේ නිසා ලක්ෂ දෙකහමාරක් පමණ වූ පවුල් පීඩා වින්දා. ජූලි වර්ජකයන් 12 දෙනෙකු සිය දිවි නසා ගත්තා.එ.ජා.ප රාජ්‍ය සේවකයන්ට නිතරම අකටයුතු කම් කරමින් එම සේවාව කප්පාදුවට පත් කරමින් කටයුතු කරන්නට ක්‍රියා කළා මිස සෙතක් සලසන්න වැටුප් වැඩි කරන්න රාජ්‍ය සේවාව නඟා සිටුවන්නට පියවර ගත්තේ නැතැයි ද ඇමැතිවරයා වැඩිදුරටත් පෙන්වා දුන්නේ ය.රාජ්‍ය සේවාවේ වැටුප් නැංවීමට මෙම වර්ෂයට පමණක් රුපියල් බිලියන 366 ක් වෙන්කරන ලද නමුත් 2005 දී රාජ්‍ය සේවකයන්ට වෙන්කර තිබුණේ රුපියල් බිලියන 139 ක් යැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309085</link>
    <topic>යාල්දේවි කිලිනොච්චියට කැන්දයි</topic>
    <author>තාරක වික්‍රමසේකර</author>
    <content>තාරක වික්‍රමසේකරඋතුරු දුම්රිය මාර්ගයේ ගමන් ගන්නා මඟී ජනතාවට නව ඉරක් උදා කරමින් කොළඹ සහ කිලිනොච්චිය අතර දුම්රිය ධාවනය ලබන 14 වැනිදා ආරම්භ කරනු ලබන බව ප්‍රවාහන අමාත්‍යාංශය පවසයි. මහින්ද රාජපක්ෂ ජනාධිපතිතුමා අතින් 14 වැනිදා පෙරවරු 10.00ට කිලිනොච්චිය දුම්රිය ස්ථානය විවෘත කිරීමට නියමිතය.කිලිනොච්චිය දක්වා වූ දුම්රිය මාර්ගය විවෘත වීමත් සමඟ උතුරේ ජනතාව‍ගෙන් වැඩි පිරිසකට දුම්රිය පහසුකම් සලසා ‍ගත හැකි වනු ඇත.ඇමෙරිකානු ඩොලර් මිලියන 185ක් වවුනියාව සහ කිලිනොච්චිය අතර දුම්රිය මඟ සකස් කිරීම සඳහා වැය කර ඇත. කිලිනොච්චිය දක්වා දුම්රිය මඟ විවෘත කිරීමත් සමඟ උතුරු මාර්ගයේ දුම්රිය කාලසටහන් සංශෝධනය වන බව ද දුම්රිය දෙපාර්තමේන්තුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309086</link>
    <topic>අපේ සංස්කෘතිය ලොවට දැන්වීමට හොඳ අවස්ථාවක්</topic>
    <author>දයා ඩී. ෆොන්සේකා</author>
    <content>මහා චාර්ය ටෙනිසන් පෙරේරාදයා ඩී. ෆොන්සේකාපොදු රාජ්‍ය මණ්ඩල රාජය නායකයන්ගේ රාජ්‍ය සමුළුව මෙවර ශ්‍රී ලංකාවේ පැවැත්වීම අපේ ‍රටේ අනන්‍යතාවය හා සංස්කෘතික දායාදයන් ලොවට විදහා දැක්වීමට හොඳම අවස්ථාවක් බව ද මේ සමුළුව ඇත්තටම අපේ රට අන්තර්ජාතික වශයෙන් ලොව හුදෙකලා නොවී ඇති බවට හොඳම උදාහරණයක් බව ‘සිළුමිණ’ ට ප්‍රකාශයක් කරමින් ජයවර්ධනපුර විශ්වවිද්‍යාලයේ සමාජ විද්‍යා අංශයේ මහාචාර්ය බී.ඒ. ටෙනිසන් පෙරේරා මහතා පැවසීය.“මේ සමුළුවට ලොව රාජ්‍ය නායකයන් 54 කට ආරාධනා කර තියෙනවා. එසේ පැමිණෙන රාජ්‍ය නායකයන් අතර විවිධ අදහස් හුවමාරු වේවි.ඒ අදහස් අපට ඉතා වැදගත් වේවි. එසේ ඒ ඒ රටවල නියෝජිතයන් සමඟ අදහස් හුවමාරු කරගැනීම ඉතා වැදගත්. මේ රටවල් අතර අප ගැන හරි හැටි නොදන්නා නැතහොත් අපේ රට ගැන වැරැදි වැටහීම් ඇති රාජ්‍ය නායකයන් සිටින්නට පුළුවන්. ඔවුන්ට අපේ රටේ දේශීය අනන්‍යතාවයන් ගැන වටහා දෙන්නටත්, අපේ රට ගැන ඔවුන් තුළ ඇති වැරදි වැටහීම් දුරු කරන්නටත් මේ සමුළුව වැදගත් වේවි.“අපේ පෞඪ ඉතිහාසයේ වැදගත් කමත් දියුණු සංස්කෘතික දායාදයන් ගැන වටහා දීමටත් මෙන් ම අපේ සිතුවම් කලාව හා ප්‍රතිමා කලාව පිළිබඳව ඔවුන්ට හඳුන්වා දීමට මෙය හොඳ අවස්ථාවක් බව ඒ මහතා වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309087</link>
    <topic>එජාප සමුළුවට සභාපති-ලේකම් දෙදෙනාම නැහැ</topic>
    <author/>
    <content>එක්සත් ජාතික පක්ෂයේ 67 වන සමුළුවට පක්ෂයේ සභාපති ජයවික්‍රම පෙරේරා, මහ ලේකම් තිස්ස අත්තනායක, කරු ජයසූරිය, සජිත් ප්‍රේමදාස වැනි ජ්‍යෙෂ්ඨයෝ සහභාගි නොවූහ. පක්ෂයේ මහලේකම්වරයා සහභාගි නොවූ පක්ෂ සම්මේලනයක් ලෙසින් මෙය ඉතිහාසයට එක් විය.ශ්‍රී ල.නි.ප. 62 වැනි සමුළුවාරය ඉකුත් දින පැවැති අතර එම සමුළු වාරය හා එ.ජා.ප. 67 වැනි මහ සමුළු වාරය සැසඳීමේදී ශ්‍රී.ල.නි.ප සමුළු වාරයට එහි නායකයන් පමණක් නොව ශ්‍රී.ල.නි.ප. ප්‍රධාන එ.ජ.නි.ස සියලුම පක්ෂවල නායකයෝ ද සහභාගි වූහ. එ.ජා.ප 67 වන ජාතික මහ සමුළුව ශ්‍රී ජයවර්ධනපුර කෝට්ටේ සිරිකොත පක්ෂ මූලස්ථානයේදී පක්ෂයේ නායක රනිල් වික්‍රමසිංහ මහතාගේ ප්‍රධානත්වයෙන් පැවැත්විණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=aa1309088</link>
    <topic>දැදුරු ඔය ව්‍යාපෘතියේ 88% ක් වැඩ නිමයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහවයඹ පළාතේ අක්කර 30000 ක් යල - මහ අස්වද්දන පවුල් 50000 කට පානීය ජලය දෙන වයඹ දැදුරු ඔය වාරි ව්‍යාපෘතියේ වැඩකටයුතුවලින් දැනට සියයට 88 ක් අවසන් බවත් එය නොවැම්බර් මස මුලදී ජනතා අයිතියට පත්කරන බවත් එහි ව්‍යාපෘති අධ්‍යක්ෂ සුනිල් පෙරේරා මහතා පවසයි. අවුරුදු 25 කින් පසු මෙරට ඉදිවන දිගම වේල්ල එනම් කිලෝමීටර් 2.5 ක වේල්ලක් මේ යටතේ ඉදිවී තිබේ. මහින්ද චින්තනය යටතේ අපේම මුදලින් රුපියල් කෝටි 970 ක් මේ සඳහා රජය වැයකර ඇත.මෙහි ඉදිවන ජලාශය අක්කර 5500 ක් පුරා විසිරී යයි. ජලාශයෙන් වන වම් ඉවුරු ඇළ කිලෝමීටර් 44 ක් පුරා පැතිර යයි. ඒ දුර කළුතර සිට කොළඹට දුරට සමානය. දකුණු ඉවුර ඇළ කිලෝ මීටර් 33 ක් පුරා යයි. මේ ඇළ මාර්ග දෙකෙන් ම කුඩා විශාල වැව් 300 කට ජලය දෙයි. මාගල්ල, ඉගිනිමිටිය, දෙව්බැදි ඇල්ල වාරි ව්‍යාපෘතිවලට ජලය දෙන බවත් ව්‍යාපෘති අධ්‍යක්ෂ සුනිල් පෙ‍ෙර්රා මහතා කියයි.මෙහි සියලු කටයුතු දේශීය වාරි ඉංජිනේරුවරුන් අතින් ඉටුවෙන අතර වැය කරන මුළු මුදල රුපියල් කෝටි 970 කි. ඒ මුදල් ද ලාංකික අරමුදල්වලින් සැපයෙන බවත් මෙය තනිකරම ශ්‍රී ලාංකික වාසින්ගේ ශ්‍රම දායකත්වයෙන් නිම කෙරෙන බවත් ‍අධ්‍යක්ෂවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=ab1309081</link>
    <topic>මානව හිමිකම් නව යටත් විජිතවාදයේ වෙස් මුහුණක් වෙලා ද?</topic>
    <author>ඉන්දික ජයරත්න</author>
    <content>මානව හිමිකම් යනු මනුෂ්‍ය චින්ත සන්තානයේ ඇති වන්නා වූ උත්තරීතර සිතුවිලි දාමයකි. එය නීතිය මගින් හෝ අණපනත් මගින් හෝ සුරක්ෂිත කළ යුතු හෝ සුරක්ෂිත කළ හැකි හෝ යමක් නොවේ. ඈත අතීතයේ සිට විශිෂ්ට උරුමයකට හිමිකම් කියූ ශ්‍රී ලාංකේය පුරවැසියා උත්තරීතර සිතුවිලි මත පිහිටා මිනිසාගේ පමණක් නොව ගහ කොළ සතා සිපාවා ඇතුළු සමස්ත පරිසර පද්ධතියේ ම හිමිකම් සුරක්ෂිත කර තිබේ.මානුෂීය මෙහෙයුමේදී තමන්ට අවි අමෝරා එම අවියෙන් ම වෙඩි තැබූ සතුරා තම අවිය බිම තබා යටත් වූ විට උසස් මානුෂීය ගුණාංග පෙරදැරිව සෙනෙහසේ දෑත දිගු කොට (සතුරාව) තමා වෙත කැඳවා ගත් සංවේදී ප්‍රවෘත්ති මානුෂීය මෙහෙයුම් සමයේදී අසන්නට මෙන් ම දකින්නට ද ලැබුණි. ත්‍රස්තවාදී ක්‍රියාවන්ට සම්බන්ධ දහ හතර දහසකට ආසන්න පිරිසක් පුනරුත්ථාපනය කොට යළි සමාජගත කොට ඇත්තේ අනාදිමත් කාලයක් මුළුල්ලේ අප විසින් ප්‍රගුණ කළා වූ ඒ උතුම් මානුෂීය ගුණාංග නිසා නොවේ ද?අද මානව හිමිකම් පිළිබඳ චෝදනා නගන ඇතැම් බටහිර සහ යුරෝපීය බලවේග මෙන් ම ඔවුන්ගේ බෙදා වෙන් කොට පාලනය කිරීමේ න්‍යාය පත්‍රයට අනුගත වූ ජාතික සහ විජාතික සතුරු බලවේග, මහබලවතුන් සිදු කරන මිනිස් අයිතිවාසිකම් උල්ලංඝනය කිරීම පිළිබඳව මුණිවත රකින්නේ මන්ද? දෙවන ලෝක මහා සංග්‍රාමයෙන් පසු ඇ‍ෙමරිකා එක්සත් ජනපදය ප්‍රමුඛ බටහිර බලවේග තම අණසක ලෝකයේ ජාතීන් අතර පැතිරවීම සඳහා යොදා ගෙන ඇති හොඳම සහ ප්‍රබලම අවිය වී ඇත්තේ මානව හිමිකම් ය.ඊජිප්තුවේ - සිරියාවේ සිදුවීම්දෙවන ලෝක සංග්‍රාමයෙන් අනතුරුව ඇමෙරිකා එක්සත් ජනපදය ප්‍රමුඛ බලවතුන් දියත් කළ මාෂල් සැලැස්මේ මූලික අරමුණක් නම් තම අණසකට නතු නොවන ජාතීන් නන්විධ වූ මූලෝපායන් භාවිතයෙන් තම අණසකට නතු කර ගැනීමයි.ඒ සඳහා ඔවුන් යොදා ගන්නා ප්‍රබල ප්‍රහාරක අවිය මානව හිමිකම් ය. ඉරාකයට එරෙහිව බලාධිකාරිය පැතිරවීමට මුලින් ම යොදා ගත් චෝදනාව නම් සදාම් හුසේන්ගේ නායකත්වයෙන් යුතු ඉරාක ආණ්ඩුව එරට ජනතාවගේ මානව හිමිකම් උල්ලංඝනය කරන බවයි. ලිබියාවේ ගඩාෆිට එරෙහි සිවිල් අරගලයකින් ගඩාෆි පලවා හැරීම සඳහාත් බටහිර බලවතුන් මානව හිමිකම් නම් වූ චෝදනාව පෙරට ගත්තේ ය. ඊජිප්තුවේදී හොස්නි මුබාරක්ගේ පාලනය පෙරළා දමා තමුනට අවනත පාලනයකට බටහිර බලවතුන් යොදා ගත් මෙවලම ද වූයේ මානව හිමිකම් චෝදනාවයි.සිරියාවේ ඇති වී තිබෙන සිවිල් අරගලය ද බටහිර බලවතුන් ක්‍රියාත්මක කළ දුෂ්ට කුමන්ත්‍රණයක ප්‍රතිඵලයකි. සිරියාවේ නිත්‍යානුකූල පාලනය බිඳ දමා තමනට අවනත රූකඩ පාලනයක් ඇති කිරීමට බටහිර බලවතුන්ගේ අදිසි හස්තය නිසා අද එරට මහත් වූ ව්‍යසනකාරී පරිසරයක් නිර්මාණය වී තිබේ. ඉකුත් බ්‍රහස්පතින්දා ඇමෙරිකා එක්සත් ජනපද කොංග්‍රස් මණ්ඩලය සිරියාවට එරෙහි යුදමය තීරණයක් ගැනීමට නියමිතව තිබුණි. සිරියාවේ අරාජිකත්වය ඇති කිරීමේ පළමු චෝදනාව ද එරට පාලනය සිරියානු ජනතාවගේ මානව හිමිකම් ‍උල්ලංඝනය කරන බවයි.බටහිර මහබලවතුන්ගේ මාෂල් සැලැස්ම ක්‍රමානුකූලව ලෝකයේ විවිධ රටවල ක්‍රියාත්මක වේ. ස්වාධීන අභිමානවත් රටවල් සහ ජාතීන් නිශේධනය කරමින් තමුනට අවනත සුවච කීකරු පාලන තන්ත්‍ර ඇති කර ගැනීම මාෂල් සැලැස්ම ක්‍රියාත්මක කරන ඇමෙරිකා එක්සත් ජනපදය ප්‍රමුඛ මහබලවතුන්ගේ අභිප්‍රායයි. ශ්‍රී ලංකාව සම්බන්ධයෙන් මානව හිමිකම් චෝදනා ඉදිරිපත් කිරීම ද මාෂල් සැලැස්මේ එක් පියවරක් ලෙස හැඳින්වුවහොත් එහි ඇති වරදක් නැත.ත්‍රස්තවාදයට එරෙහිව නැ‍ඟෙනහිරින් ආරම්භ කොට වන්නියේ නන්දිකඩාල් කළපුවෙන් අවසන් වූ සමස්ත මෙහෙයුම්ම හැඳින්වූයේ මානුෂීය මෙහෙයුම යනුවෙනි. මානුෂීය හිමිකම් ආරක්ෂා කිරීම මානුෂීය මෙහෙයුමේ මූලික අරමුණක් විය. ත්‍රස්තවාදියාට එරෙහිව කෙරෙන සටනේදී සිවිල් ජනතාවට කිසිදු හානියක් සිදු නොවීමට වගබලා ගැනීම මානුෂීය මෙහෙයුමේ මූලික කොන්දේසියයි. මානුෂීය මෙහෙයුමේ අවසන් අදියරේදී ත්‍රස්තවාදීන්ගෙන් ගැලවී ලක්ෂ තුනකට ආසන්න පිරිසක් ආරක්ෂිත ප්‍රදේශවලට පලා ආවේ ය. එම ජනතාව නිරුපද්‍රිතව ආරක්ෂිත ස්ථානවලට යොමු කිරීම මානුෂීය මෙහෙයුමේ යෙදී සිටි හමුදාවන්ට පැවරුණු සුවිශේෂී වගකීමක් විය.අප්‍රිකාවේ සත්‍ය සෙවීමේ කොමිසමදකුණු අප්‍රිකාවේ දශක ගණනාවක් පැවති වර්ණභේදවාදී ගැටුම්වලින් පසු සංහිඳියාව සඳහා කරුණු සොයා බැලීමට දකුණු අප්‍රිකානු රජය සත්‍ය සෙවීමේ කොමිසමක් පත් කළේ ය. එම කොමිසම ඉදිරිපත් කරන ලද ඇතැම් නිර්දේශ දකුණු අප්‍රිකානු රජයට තවමත් ක්‍රියාත්මක කිරීමට නොහැකිව තිබේ.‍ එවැනි ජාත්‍යන්තර අත්දැකීම් පවතිද්දී, ශ්‍රී ලංකා රජය ගැටුම්වලින් වසර හතරකට පසු සංහිඳියා කොමිසමේ නිර්දේශවලින් විශාල ප්‍රමාණයක් ක්‍රියාත්මක කිරීම මෑතකාලීනව මානව හිමිකම් සුරක්ෂිත කිරීම හා සංහිඳියාව උදෙසා ලෝකයේ කවර හෝ රටක රජයක් ගන්නා ලද සාර්ථක උත්සාහයන්ට හොඳම උදාහරණයකි.දකුණු අප්‍රිකානු ජාතික, නවනීදන් පිල්ලේ මහත්මිය එක්සත් ජාතීන්ගේ මානව හිමිකම් පිළිබඳ මහකොමසාරිස්වරිය ලෙස තමන් උපන් රටේ (දකුණු අප්‍රිකාවේ) සංහිඳියා කොමිසමේ ඇතැම් නිර්දේශ ක්‍රියාත්මක නොවී තිබියදී. ශ්‍රී ලංකාවේ සංහිඳියා කොමිසමේ නිර්දේශවලින් විශාල ප්‍රමාණයක් ක්‍රියාත්මක වීම පිළිබඳව අවංකව සහ හෘද සාක්ෂියට එකඟව සතුටු විය යුතු ය. නමුත් එතුමියගේ අවංකකමත් හෘද සාක්ෂියත් බටහිර බලවතුන්ගේ සිතැඟි පරිදි ක්‍රියාත්මක වන්නේ නම් ඇය වෙතින් සාධාරණයක් අපේක්ෂා කළ නොහැක.ශ්‍රී ලංකා රජ‍ය මානව හිමිකම් ආරක්ෂා කළ යුත්තේ හෝ ආරක්ෂා කරන බව ක්‍රියාවෙන් ඔප්පු කළ යුත්තේ බටහිර බලවතුන් සතුටු කිරීමට හෝ ඔවුන්ගේ යටත්විජිතවාදී අවශ්‍යතා සන්තර්පනය කිරීමට පත් කළ නියෝජිත ආයතනයක මහ කොමසාරිස්වරියකගේ මනදොළ පිනවීමට හෝ නොවේ. අනාදිමත් කාලයක් මුළුල්ලේ ඉතා දියුණු මානව ශිෂ්ටාචාරයකින් උරුම වූ මානවීය ගුණාංගයන් ආරක්ෂා කිරීම, නියෝජනය කරන දේශපාලන පක්ෂය කුමක් වුවත් පත් වන ඕනෑම ආණ්ඩුවක යුතුකම ඉක්ම වූ වගකීමක් වන බැවිනි.2005 න් පසු යුගය2005 න් පසු යුගය ශ්‍රී ලංකාව පිළිබඳව ලියැවෙන ඉතිහාසයේ සුවි‍ශේෂී පරිච්ඡේදයක් වන්නේ ය. විජයාවතරණයේ සිට මහින්ද රාජපක්ෂ යුගය දක්වා හෙළ රාජාවලියේ රජ දරුවන් අට දෙනෙකු සමස්ත ශ්‍රී ලංකාව එකම ධජයක් සෙවණට පත් කර ඇත්තේ ය.මහින්ද රාජපක්ෂ ජනාධිපතිතුමාට පෙර ශ්‍රී ලංකාව ඒකඡත්‍ර කළේ කෝට්ටේ යුගයේ රජකම් කළ සවෙනි මහ පැරකුම්බාවන් ය. කෝට්ටේ යුගයෙන් පසු උතුර සහ දකුණ භේදයකින් තොරව සමස්ත ශ්‍රී ලංකාවම සංවර්ධනයේ ප්‍රතිලාභ අත්විඳිමින් සිටී. ජාතිකත්වය හෝ අදහන ආගමික ලබ්දිය නොසලකා සියලු ශ්‍රී ලාංකිකයන්ට සංවර්ධනයේ ප්‍රතිලාභ හිමි වී ඇත්තේ ය. එවැනි තත්ත්වයකදී ජනතාවගේ මානවීය හිමිකම් උල්ලංඝනය වී ඇති බවට චෝදනා නැගිය හැකිද? එම චෝදනාවලට සාධාරණ පදනමක් තිබේ ද?එක්සත් ජාතීන්ගේ මානව හිමිකම් පිළිබඳ ‍මහ කොමසාරිස්වරියට ශ්‍රී ලංකාවට පැමිණීමට අවස්ථාව ලබාදීම සහ ඇයට අවශ්‍ය පරිදි නිරීක්ෂණ කටයුතු සඳහා ඉඩපහසුකම් ලබාදීම ද ශ්‍රී ලංකා රජයේ විනිවිදභාවය මනාව පෙන්නුම් කරන්නකි.ඇය පූර්ව නිගමනයන්ගෙන් තොරව හා සැලසුම්සහගත න්‍යාය පත්‍රයකින් පරිබාහිරව ස්වකීය නිරීක්ෂණ සිදු කළේ නම් ගැටුම්වලින් පසු ශ්‍රී ලංකාව ළඟා කර ගෙන තිබෙන සංවර්ධනයේ ප්‍රතිලාභ පිළිබඳව සහ ජාතික සංහිඳියාව සඳහා ක්‍රියාත්මක කර තිබෙන වැඩපිළිවෙළ පිළිබඳව අවංකවම සතුටු විය යුතු ය.නමුත් මහකොමසාරිස්වරිය තමන් සේවය කරන හාම්පුතුන්ගේ අවශ්‍යතාවන් වෙනුවෙන් කටයුතු කරයි නම් ඇය වෙතින් හෘද සාක්ෂියට එකඟ ප්‍රකාශයක් හෝ සහතිකයක් බලාපොරොත්තු විය නොහැක. එසේවුවත් වගකිව යුතු රජයක කාර්යභාරය වන්නේ බාහිර පාර්ශ්වයන්ගේ අවශ්‍යතාවන් සන්තර්පනය කිරීමට කටයුතු කිරීම නොවේ. ගැටුම්වලින් පසු පශ්චාත් යුදකාලීන ශ්‍රී ලංකාවේ සංවර්ධනීය ක්‍රියාමාර්ගත් සංහිඳියාව සඳහා අනුගමනය කළ පිළිවෙතත් සැබැවින් ම සතුටු විය හැකිමට්ටමක පවතී.තරගකාරී ජාත්‍යන්තරයඑසේවුවත් මාෂල් සැලැස්මේ පිටු අතර සිර වූ බටහිර සහ යුරෝපීය ඇතැම් බලවතුන්ට ශ්‍රී ලංකාවේ 2005 න් පසු යුගය එතරම් ප්‍රියජනක වී නැත. ඊට එකම හේතුව ශ්‍රී ලංකාවේ වර්තමාන රාජ්‍ය නායකත්වය ඔවුනට නතු නොවූ සහ ගැති නොවූ ස්වාධීන අභිමානවත් නායකත්වයක් වීමයි.ත්‍රස්තවාදය සම්බන්ධයෙන් බටහිර බලවතුන්ගේ ගැටුම් කළමනාකරණ න්‍යාය ප්‍රතික්ෂේප කොට ත්‍රස්තවාදයට නිවැරදිම පිළිතුර ලබාදීම බටහිර බලවතුන්ගේ නොමනාපයට මූලිකම හේතුවකි. එබැවින් මානව හිමිකම්, මාධ්‍ය නිදහස, ආගමික ගැටුම්, ජාතිකත්වය මත ඇති කරන්නා වූ වෙනස්කම් ආදී ‍වශයෙන් වන නන්විධ චෝදනා නඟමින් ශ්‍රී ලංකාවට එරෙහිව ප්‍රතිරූපයක් ගොඩනැඟීමට ඔවුහු උත්සාහ දරමින් සිටිති.එම සියලු උත්සාහයන් පරාජය කරමින් ශ්‍රී ලංකාව ද තරගකාරී ජාත්‍යන්තරය සමඟ තියුණු සටනක නිරතව සිටී. ජාත්‍යන්තරය තුළ ශ්‍රී ලංකාව හුදකලා කිරීමට ඇතැම් බටහිර බලවතුන් සහ බෙදුම්වාදී බලවේග කෙතරම් උත්සාහ කළත් ශ්‍රී ලංකාවේ ජාත්‍යන්තර උපාය මාර්ග වඩාත් සාර්ථක කරමින් එළඹෙන නොවැම්බර් මාසයේදී 22 වැනි පොදු රාජ්‍ය මණ්ඩලීය රාජ්‍ය නායක සමුළුව ද ශ්‍රී ලංකාවේ පැවැත්වේ. ගැටුම් වලින් පසු ශ්‍රී ලංකාව කෙතරම් ආරක්ෂිත සහ සුරක්ෂිත රටක් ද යන්න ලොවට හඬගා කියන්නට ලැබෙන අනගිතම අවස්ථාවක් වන්නේ මෙම පොදුරාජ්‍ය මණ්ඩලීය රාජ්‍ය නායක සමුළුවයි. රටවල් 53 ක රාජ්‍ය නායකයින් ශ්‍රී ලංකාවට පැමිණෙන්නේ ගැටුම් වලින් පසු ශ්‍ර‍ී ලංකාවේ ආරක්ෂාව සහ සුරක්ෂිතභාවය පිළිබඳව ඔවුන්ට ඇති විශ්වාසය නිසාවෙනි.එබැවින් එක්සත් ජාතීන්ගේ මානව හිමිකම් පිළිබඳ මහකොමසාරිස්වරිය මේ මස අගභාගයේදී ජිනීවා මානව හිමිකම් කවුන්සිලයේදී කවර ප්‍රකාශයක් කළත් ලබන වසරේ මාර්තු මාසයේ පැවැත්වෙන එම කවුන්සිලයේ වාර්ෂික සැසි වාරයට කවර ලිඛිත වාර්තාවක් ඉදිරිපත් කළත් ශ්‍රී ලංකාව පිළිබඳ නිවැරදි දැක්මක් ඇත්තේ ඇයගේ හෘද සාක්ෂිය තුළ පමණි.ඉකුත් අගෝස්තු 31 වැනිදා කොළඹදී පැවැති මාධ්‍ය හමුවේදී එක්සත් ජාතීන්ගේ මානව හිමිකම් කටයුතු පිළිබඳ මහ කොමසාරිස්වරිය ශ්‍රී ලංකා රජය අධිපතිවාදී ගමනක නිරත වන බවට චෝදනා කළා ය. ලෝකයේ බල කඳවුරු පැවති සමයේ සමාජවාදී ප්‍රගතිශීලී රාජ්‍යයන්ට බටහිර ධනේෂ්වර රාජ්‍ය පද්ධතිය මෙම වචනයම (අධිපතිවාදී) උපයෝගි කර ගනිමින් චෝදනා කළේ ය. ප්‍රගතිශීලී ගමන්මගට ප්‍රතිගාමීන් තුළ ඇත්තා වූ ද්වේශය සහ වෛරය කොතෙක් ද? යන්න මහ කොමසාරිස්වරියගේ මෙම වචනයෙන් මනාව නිරූපනය වන්නේ ය.ඡන්ද විමසීම් එකොළහක්2005 න් පසු 2013 දක්වා ගෙවී ගිය වසර අටක කාලය තුළ මහින්ද රාජපක්ෂ ජනාධිපතිතුමාගේ රජය මේ රටේ ජනතාවට ස්වකීය ප්‍රජාතන්ත්‍රවාදී අයිතිය මත මැතිවරණ සහ ඡන්ද විමසීම් එකොළහකදී සිය කැමැත්ත ප්‍රකාශ කිරීමට අවස්ථාව උදා කරදී තිබේ.අධිපතිවාදී ඒකාධිපති පාලනයක ජනතාවගේ වරණය හෙවත් ඡන්ද සඳහා හිමිකමක් පවතී ද? 2005 න් පසු පමණක් අවස්ථා එකොළහකදී තමන්ට අභිමත පරිදි ඡන්ද ප්‍රකාශ කිරීමට අවස්ථාව ලබා දුන් පාලකයා අධිපතිවාදියෙකු හෝ ඒකාධිපතියෙකු වන්නේ ද? 1977 බලයට පත් එක්සත් ජාතික පක්ෂ රජයේ නායකයා මැතිවරණ සිතියම හකුළා දමන බවට ප්‍රසිද්ධියේ ම ප්‍රකාශ කළේ ය.එපරිද්දෙන් ම ඔහු මැතිවරණ සිතියම ද හකුළා දැමුවේ ය. එවැනි අයෙකු අධිපතිවාදියෙකු හෝ ඒකාධිපතියෙකු නොවේද? ඡන්ද විමසීම් එකොළහක් පැවැත්වීමට කටයුතු කළ මහින්ද රාජපක්ෂ ජනාධිපතිතුමා අධිපතිවාදියෙකු හෝ ඒකාධිපතියෙකු වන්නේ කෙසේද?අප යළිත් ප්‍රකාශ කරන්නේ මානව හිමිකම් යනු තමන්ට අවනත නොවන අයෙකු නියමයෙන් හෝ අනියමයෙන් නතු කර ගැනීමට උපයෝගි කර ගන්නා වූ මර්දනීය අවියක් නොවිය යුතු බවයි. බුදු දහම ඇතුළු විශිෂ්ට වූ පෙරදිග චින්තනයන්ගෙන් පෝෂණය වූ ශ්‍රී ලාංකේය පුරවැසියාට මානව හිමිකම් ආරක්ෂා කිරීම පිළිබඳව ඇත්තේ ජන්මගත පුරුද්දකි. එය නීති අණපනත් මගින් තහවුරු කිරීමට අවශ්‍ය නැත. උපතේ සිට මරණය දක්වාම ශ්‍රී ලාංකේය පුරවැසියා හැඩගැසී ඇත්තේ මානව ආචාර ධර්ම පද්ධතියකට යටත්වයි. එම සංසාරගත පුරුද්ද ඉදිරියටත් එලෙසම පවතිනු ඇත.අන්තර්ජාතික අවශ්‍යතාබටහිර සහ යු‍රෝපීය අධිරාජ්‍යවාදී බලවේග, බෙදුම්වාදී බලවේග සමඟ අත්වැල් බැඳ ගෙන ඇත්තේ ය. එසේ ඔවුන් අත්වැල් බැඳගෙන ඇත්තේ ශ්‍රී ලංකාව අන්තර්ජාතිකව හුදකලා කොට අසාර්ථක රාජ්‍යයක් ලෙස හංවඩු ගැසීම වෙනුවෙනි.එයින් ඔවුන් අපේක්ෂා කරන්නේ තම බෙදුම්වාදී අපේක්ෂාවන් මුදුන් පමුණුවා ගන්නා වූ ගුබ්බෑයමක් ලෙස ශ්‍රී ලංකාව පත් කර ගැනීමටයි. මානව හිමිකම් පිළිබඳ චෝදනා සහ ඒ පිළිබඳ නිරීක්ෂණ මුවාවෙන් එන ඇතැම් රූකඩ ද ජාතික හා අන්තර්ජාතික ප්‍රතිගාමී උවමනාවන් වෙනුවෙන් රඟ දක්වන බහුරූ කෝළම් ය. මේවා මැනවින් තේරුම් ගනිමින් ශ්‍රී ලංකාව නම් වූ නෞකාව ජාත්‍යන්තරය නම් වූ මහ සයුරේ නිවැරදි දිශාවට පැදවීම ආණ්ඩුව නම් වූ නාවික බළඇණියේ වගකීම බව අවධාරණය කරමු.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=ab1309082</link>
    <topic>සංවාද මණ්ඩපය</topic>
    <author>සංවාද සටහන</author>
    <content>කුරුණෑගල දිසා ශ්‍රි.ල.නි.ප නායක සහ ජ්‍යෙෂ්ඨ ඇමැතිඑස්. බී නාවින්නවයඹ ඡන්ද සටන දැන් කොහොමද?එක්සත් ජනතා නිදහස් සන්ධානය අති විශිෂ්ට ජයග්‍රහණයක් ලබනවා. වයඹ ජයග්‍රහණය ගැන කිසිම ප්‍රශ්නයක් නැහැ.වයඹ එ.ජ.නි.ස යේ අපේක්ෂකයන්ගේ මනාප පොරය තාමත් තියෙනවාද?දැන් නම් මනාප පොරයක් නැහැ. දයාසිරි ජයසේකර විශිෂ්ට ජයග්‍රහණයක් ලබනවා කියලා නම් කියන්ඩ පුළුවන්.කොහොමද වයඹ විපක්ෂයේ තත්ත්වය ?ඇත්තටම වයඹ විපක්ෂයක් තියෙන්ඩ එපායැ. වයඹ විපක්ෂය ඉතා දුර්වලයි. සමහර අපේක්ෂකයෝ ඡන්දය ඉල්ලනවාද නැද්ද කියලාවත් ජනතාව දන්නේ නැහැ. ඒ තරමටම ලොකු කඩා වැටීමක් තියෙනවා.එ.ජ.නි.සයේ මැතිවරණ ව්‍යාපාරය කොහොමද ?එක්සත් ජනතා නිදහස් සන්ධානය ‍මැතිවරණයේ උච්චතම අවස්ථාවේ ඉන්නේ. බලන්ඩ‍කෝ ගිය සතියේ ශ්‍රි.ල.නි.ප‍ යේ 62 වෙනි සංවත්සරය පැවැත්වුණා.ජනතාව පොර කකා අ‍වේ. කුරුණෑගල දිසාවේ තියෙන ආසන 14 ම සංවිධායකවරු එකා වගේ වැඩ කරනවා. ඒ වගේම දයාසිරිටත් උදව් කරනවා. ඒ නිසා අති විශිෂ්ට ජයග්‍රහණයක් අපිට ලැබෙන එක නවත්වන්ඩ කාටවත් බැහැ.ඔබට මහ ඇමැතිකම අනාගතයේ දී ලැබෙන්ඩ යනවා කියලා කතාවකුත් ගියා නේද?නැහැ. ඒක වෙන දෙයක් නෙමෙයි. මං වයඹ පළාත් සභාවට මෙවර අපේක්ෂකයකු විදියට ඉදිරිපත් නොවෙන නිසා මට මහ ඇමැතිකම ලැබෙන්ඩ විදියක් නැහැනේ. ඒක බොරු කතාවක්. මාධ්‍ය විසින් හදපු කතාවක්. මගේ මුලින් නම් අදහසක් තිබුණා මහ ඇමැතිකමට ඉල්ලනවා කියලා.නමුත් පක්ෂය තීන්දුවක් ගත්තා පාර්ලි‍මේන්තුවේ ඉන්න කාටවත් ඉල්ලන්ඩ දෙන්නේ නැහැ කියලා. ඒ නිසා මං පක්ෂයේ තීන්දුවට ගරු කරලා ආපස්සට ගියා.මෙවර වයඹ මැතිවරණයේ දී ඔබ කාටද උදව් කරන්නේ?ඇත්තටම වයඹ පළාතට මහ ඇමැතිකමේ වෙනසක් අවශ්‍ය වෙලා තිබුණා. ඉතින් ඒ නිසාම තමයි මං මුලදි කිව්වේ මං මේ තරගයට එනවා කියලා.මොකද මං මහ ඇමැති වෙලා ඉදලා ගිය කෙනා. ඒ නිසා මට ස්වාමීන් වහන්සේ සහ වයඹ ජනතාව ඉල්ලීමක් කළා වයඹ වෙනසක් කරන්ඩ කියලා. ඒ නිසා තමයි අන්තිමට මං තීන්දු කළේ ඒ වෙනසට හොඳම සුදුස්සා විදියට දයාසිරිට උදව් කරන්ඩ. ඒ නිසා තමයි මං දයාසිරි ආපු ගමන් අපේ ගෙදරට කුරුණෑගල දිසාවේ ශ්‍රී.ල.නි.ප නායකයා විදියට සියලුම ආසන සංවිධායකයන් ගෙන්වලා දයාසිරිට උදව් කරන්ඩ සහයෝගය ඉල්ලුවේ. ඒ අයගේ සහයෝගය එක හඩින්ම ලැබුණා.ඒ නිසා මං මේ වෙන කොට මගේ ආසනයේ විතරක් රැස්වීම් 55 ක් තියලා දයාසිරිට උදව් කළා. දැනටත් මං පාන්දර එක දෙක වෙනතුරු ඒ ඡන්ද සටනේ ඉන්නවා.වයඹ පළාතේ ආණ්ඩුවට සටනක් ඇත්තෙම නැද්ද?ඇත්තෙන්ම නැහැ. කවුරුත් ආණ්ඩුවට සටනක් දෙන්ඩ ඉදිරිපත් වෙලා නැහැ. ඒ නිසා ආණ්ඩුවට මොනම සටනක් වත් නැහැ. ඉතින් ආණ්ඩුවට අවාසියක් තියෙන්නේ කොහොමද? ඒ නිසා ආණ්ඩුවට හැප්පෙන්ඩ කෙනෙක් නැහැ. අපේම අපේක්ෂකයන් අතර මනාප ගැටුම් තිබ්බා.ඒ මනාප ගැටුම් දැන් ඉවරටම ඉවරයි.පැවැති වයඹ පළාත් සභාවෙන් වයඹ පළාතට කෙරුණ වැඩ ගැන ජනතාවගේ තියෙන්නේ මොන වගේ අදහසක්ද?ඒ ගැන ජනතාවගේ අදහස ගැන මං මෙහෙම කිව්වොත් හරි. ඒ තමයි වයඹ ජනතාව ඇත්තටම වයඹ මහ ඇමැතික‍මේ වෙනසක් ඉල්ලුවා. දැන් මධ්‍යම පළාතේ එහෙම වෙනසක් ඉල්ලුවේ නැහැනේ. ඒක තමයි ඇත්ත. ඒ නිසා තමයි අලුත් මහ ඇමැති කෙනෙක් ගැන හඬක් මතු වුණේ.‍හොඳයි මේ පාර වයඹ පළාත් සභාවේ මන්ත්‍රී ආසනවලින් ආසන කීයක් විතර බලාපොරොත්තු වෙනවාද?ගිය පළාත් සභා මැතිවරණයේදී අපි තුනෙන් දෙකේ ජයග්‍රහණයක් ලැබුවා. ‍නමුත් මෙවර අපි පළාත් සභාවේ හයෙන් පහක ජයග්‍රහණයක් ලබා ගන්නවා.ඒ නිසා වයඹ පළාත් සභාවේ මුළු මන්ත්‍රී ආසන ගණනින් හයෙන් පහක් අපි දිනා ගන්නවා. මේ වෙනකොට එ.ජා.පයේ අති විශාල පිරිසක් ආණ්ඩුවට එනවා. ආණ්ඩුව එක්ක විශාල එ.ජා.ප සමාජිකයෝ පිරිසක් එක් වෙලා සිටිනවා. දයාසිරි එ.ජා.පයේ ඉදලා එනවාත් එක්කම විශාල පිරිසක් දයාසිරි එක්කම අපේ පැත්තට ඇවිත් තිබෙනවා. ඒ නිසා නොහිතපු විදියේ ජයග්‍රහණයක් අපිට ලැබෙනවා.වයඹ ජවිපෙට තියෙන්නේ මොන වගේ තත්ත්වයක්ද ?වයඹ ජ.වි‍.පෙ නිහඩයි. කිසිම සංවිධාන කටයුත්තක් වයඹ ජ.වි‍.පෙ දකින්ඩ ලැබෙන්නේ නැහැ. වයඹ ජ.වි.පෙ සංවිධාන කටයුතු කරන්ඩ කෙනෙක් නැහැ.ඒ නිසා ඔවුන් ‍මේ පාර හේදිලාම යාවි. ඔවුන් ගැන කතා කරන්ඩ දෙයක් නැහැ.ඔබ හිතන විදියට වයඹ පළාතට තවත් මොන වගේ වැඩ කොටසක් වෙන්ඩ තියෙනවාද?වයඹ පළාතේ තවත් විශාල වැඩ කොටසක් කරන්ඩ තියෙනවා. ඒ නිසා වයඹ පළාතේ මහ ඇමැති වෙන කෙනාට විශාල වැඩ කොටසක් කරන්ඩ තියෙනවා. ඒ වගේම වයඹ මහ ඇමැති වෙන පුද්ගලයාට පාර්ලිමේන්තුවේ අද්දැකීම් තිබිය යුතුයි.එහෙම නැතිව මේ භාරධුර කාර්ය කරන්ඩ බැහැ. ‍මහ ඇමැතිකම කියන්නේ එසේ මෙසේ දෙයක් නෙමෙයි. මං මහ ඇමැති වෙලා හිටපු කාල‍යේ පළාත් සභාවෙන් විශාල වැඩ කෙටසක් කළා.ඇත්තටම මහ ඇමැතිකම නිකම්ම දේශපාලනයක් නොදැන කරන්ඩ බැහැ. ඒකට දේශපාලන අද්දැකීම් තියෙන්ඩ ඕනේ.මං මහ ඇමැති කාලයේ පාර්ලිමේන්තුවේ මැති ඇමැතිවරු එක්ක ඉතා සමීප ලෙස ගනුදෙනු කළා. ඒ නිසා මහ ඇමැතිකම් කරන්ඩ දේශපාලන අද්දැකීම් නැතිව බැහැ. ඒ නිසා ඒ අද්දැකීම් තියෙන නියම කෙනාට තමයි අපි බහුතර පිරිසක් සහයෝගය දීලා තියෙන්නේ.ඔබ මෙවර ඡන්දර නොඉල්ලුවත් මෙවර වයඹ පළාත් සභාවේ ලොකු භූමිකාවක් නිරූපණය කරනවා. ඒ ඇයි?මං තමයි වයඹ පළාතේ ඉන්න ශ්‍රි.ල.නි.ප ජ්‍යෙෂ්ඨයා. ඒ වගේම කුරුණෑගල දිසාවේ ශ්‍රී.ල.නි.ප නායකයා. ඒ නිසා මට පක්ෂය ඉහළින්ම දිනවන්ඩ විශාල වැඩ කෙටසක් පැවැරිලා තියෙනවා.ඒ නිසා තමයි මං මේ මැතිවරණයේ බර කරට අරගෙන වැඩ කරන්නේ. අපි කරන දෙයකට කුරුණෑගල දිස්ත්‍රික්කයේ ජනතාවගේ ආශිර්වාදය ලැබෙනවා. මොකද මං 1989 ඉඳලාම දේශපාලනය කරනවා. හැමදාම මැතිවරණ දිනනවා. ඒ නිසා පක්ෂය වෙනුවෙන් මං මගේ වැඩ කෙටස ඉටු කරනවා.අවසාන වශයෙන් කුරුණෑගල දිසාවේ ජනතාවගේ බලාපොරොත්තුව මොකක්ද?ජනතාවට ලොකු බලාපොරොත්තුවක් තියෙනවා. ඒ තමයි වයඹ පළාත සංවර්ධනය කරන්ඩ පුළුවන් අද්දැකීම් සහිත පුද්ගලයෙක් මහ ඇමැති වෙනවට. ඒ සුදුසු කම තියෙන කෙනා කවුද කියලා ජනතාව දැන් ‍හොඳටම දන්නවා. අනෙක් දෙය තමයි දයාසිරි ජයසේකර තමන්ගේ පාර්ලිමේන්තු මන්ත්‍රීකම පැත්තකට දාලා නිකම්ම‍ මෙතැනට එන්නෙ නැහැනේ.ඒ නිසා කාටත් පොදු තීන්දුවක් ජනතාව දැන් අරගෙන තියෙනවා. ඒක තමයි වයඹ ජනතාවගේ බලාපොරොත්තුව.වයඹ පළාතේ සංවර්ධනයක් වෙලා නැහැ කියලා විපක්ෂයෙන් චෝදනාවක් තියෙනවා?මට පේන්නේ වයඹ පළාතේ වෙලා තියෙන සංවර්ධනය විපක්ෂයට පේන්නේ නැහැ.විපක්ෂයේ ඇස් පොට්ට් වෙලා කියලායි මට හිතෙන්නේ. අද වයඹ පළාතේ අවිත් අස්සක් මුල්ලක් නෑර බලන්ඩ කියලා මං ඔය කථා කියන අයට ආරාධනා කරනවා.විපක්ෂයට ආණ්ඩුව රටේ කරගෙන යන සංවර්ධනය ගැන ඊර්ෂ්‍යාවක් තියෙනවා. දැන් බලන්ඩ වයඹ පළාතේ පාරවල් කීයක් කාපට් වෙලා තියෙනවාද? පාදෙනිය අනුරාධපුර රාජධානි පිවිසුමට කෝටි 810 රජය වැයකළා. අතුරු මාර්ග කීයක් කොන්ක්‍රීට් වෙලා තියෙනවාද? දැන් 2014 වසර වෙන විට කරුණෑගල දක්වා අධිවේගී මාර්ගය ඉදි වෙනවා.ඊළඟට යු.ඇන්.පී එක කයිවාරු ගහපු දැදුරු ඔය ව්‍යාපෘතිය තව මාස දෙකකින් විතර විවෘත වෙනවා. ඊට පස්සේ වයඹ පළාතේ බීමට ජලය පිළිබද ප්‍රශ්නයට ස්ථිර විසදුමක් ලැබෙනවා.ඒ වගේම තවත් ජල ව්‍යාපෘති රැසක් ආරම්භ කිරීමට නියමිතව තියෙනවා.සංවර්ධනය ගැන කියන්ඩ හොඳම උදාහරණය තමයි එදා එ.ජා.ප ආණ්ඩු සමයේ රජයේ කාර්යාල කාර්ය සහායකයක සේවකයෙක් රුපියල් 2000 ක වේතනයක් ගත්තානම් අද ඒ සේවකයා රුපියල් 11000 ක වේතනයක් ගන්නවා. ඒ නිසා ‍අපේ රජය මේ රටේ රාජ්‍ය සේවකයන්ගේ පඩි වැඩියෙන්ම වැඩි කරපු රජයක් කියලා කියන්ඩ පුළුවන්. ඒ ගැන එ.ජා.ප යට කථා කරන්ඩවත් අයිතියක් නැහැ.සංවාද සටහනචන්දන බණ්ඩාරමධ්‍යම පළාත් සභා එජාප අපේක්ෂිකාරේණුකා හේරත්මේ ඡන්දය එක්සත් ජාතික පක්ෂය දිනන ආණ්ඩුවට අනතුරු අඟවන ඡන්දයකැයි හිටපු සෞඛ්‍ය ඇමැතිවරියක මෙන් ම මධ්‍යම පළාත් සභාවේ නුවරඑළිය දිස්ත්‍රික් එජාප අපේක්ෂිකාවක ද වන රේණුකා හේරත් මහත්මිය සිළුමිණට පැවසුවාය.සිළුමිණ සමඟ පළාත් සභා ඡන්දය පිළිබඳව සම්මුඛ සාකච්ඡාවකට එක්වෙමින් රේණුකා හේරත් මහත්මිය මේ ප්‍රකාශය කළාය.එහිදී ඇසූ ප්‍රශ්න කීපයක් හා ඒවාට හේරත් මහත්මිය දුන් පිළිතුරු මෙසේය.මේ ඡන්දය ආණ්ඩුව දිනන බවට හැම අතින්ම ප්‍රකාශ වෙලා තියෙන්නේ. දේශපාලනයේ දීර්ඝකාලීන අත්දැකීම් සහිත අයකු ලෙස ඔබ මේ ඡන්දය දකින්නේ කොහොමද කියල මුලින්ම දැන ගන්න කැමැතියි...?මමත් මෙදා පළාත් සභාවට එජාප අපේක්ෂිකාවක ලෙස නුවරඑළිය දිස්ත්‍රික්කයට තරග කරනවා. අපි නුවරඑළිය වගේ ම මධ්‍යම පළාතත් දිනනවා. මේ නුවරඑළියේ මිනිස්සු අද ජීවත් වෙන්නේ ඉතාම අමාරුවෙන්. වලපනේ, නුවරඑළිය, මධ්‍යම පළා‍ෙත් මම දිගටම දේශපාලනයේ යෙදුණ කෙනෙක්. මිනිස්සුන්ට අද වේල් තුනක් තියාඑක වේලක්වත් හරියට කන්න නැහැ. මේ නුවරඑළියේ මිනිස්සු එළවළු, වී වවන්නේ. ගොවියට අද අවශ්‍ය පොහොර ටික වෙලාවට ලැබෙන්නේ නැහැ. යූරියා පොහොර මෙහෙ ඇත්තේ ම නැහැ. දේශපාලනය ගාවගෙන මිනිස්සුන්ගේ සමෘද්ධිය කපලා. සමෘද්ධිය ලැබිය යුතු කෙනාට දෙන්නේ නැහැ. තමුන්ගේ පක්ෂයේ නොවන අය කපනවා. දෙන අයටත් රු. 350 ක් දෙනකොට 100 ගිණුමට දාන්න කියල ගන්නවා.දැන් මේ රටේ පොදු පෙරමුණ ආණ්ඩු අවුරුදු 19 ක් පාලනය ගෙනිහිල්ලා තියෙනවා. මේ අය මේ කාලයට රටට මොනවද කළේ. වලපනේ අපේ අවුරුදු 17 දුන්න රැකියාවලින් සීයයට 1 ක්වත් මේ කාලය තුළ දීල නැහැ.යූඇන්පීය මේ ඡන්දය පරදින්නේ 25 වැනි වතාවටය. ඒ ගැන රිදී ජයන්තිය තියල ඡන්ද පැරදීම ගැන උත්සවයක් ගන්න පුළුවන් කියල ආණ්ඩුව පැත්තෙන් කියල තිබුණ නේද?ආණ්ඩුව මේ කෑලි කෑලි ඡන්ද තියල මැතිවරණ නීති කඩ කරමින් ආණ්ඩුවේ බලය එක තැනකට දමමින් මේ ඡන්දවල ජයග්‍රහණය පැහැර ගන්න උත්සාහ කරන්නේ. ප්ලාස්ටික් පුටු, උදළු තල අද බෙදනවා. මේ ආකාරයට කටයුතු කිරීම ඡන්ද නීති කැඩීමක්. දැන් මේ වෙනකම් ප්‍රාදේශීය ලේකම් කාර්යාල ප්‍රාදේශීය සභා රජයේ කාර්යාලවලට ගිහින් රජයේ සේවකයන් හමුවෙලා කරුණු පහදා දෙන්න පක්ෂ විපක්ෂ හැමෝටම අවස්ථාව තිබුණා.නමුත් අද විපක්ෂයේ අපට ඡන්ද නීති කැඩෙනව කියල ඒ අවස්ථාව දුන්නේ නැහැ. නමුත් ආණ්ඩුවේ ඡන්ද අපේක්ෂකයෝ නම් පෝලිමේ ඒ රජයේ කාර්යාලවලට ගියා. අද රජයේ සේවකයාගේ පඩි වැඩි කරලා නැහැ. වැඩිවන බඩු මිල සමඟ ඔවුන්ට ජීවිත ගැට ගහන්නේ කොහොමද කියන ප්‍රශ්නයට මුහුණ දෙන්න වෙලා තියනවා. අපි එදා ජනසවිය දීල දුප්පත් මිනිහට ගම්මාන හදා දුන්නේ. ගමේ නගරයේ වෙනසක් නැතිව අඩු ආදායම් ලාභීන්ට නිවාස හදල දුන්නේ. කම්හල් ඇති කරල රැකීරක්ෂා ලබා දුන්නා. අද එහෙම දේවල් කරනවද කියල මම අහන්නේ.හැබැයි ආණ්ඩුව නම් අහන්නේ මේ ආණ්ඩුව කරල නැත්තේ මොනවද කියලයි. කොහොමත් පිළිගන්නවද මෙවැනි පළාත් සභා ඡන්දයක වාසිය තියෙන්නේ බලයේ ඉන්න ආණ්ඩුවට කියලා?ඒක තමයි අපි කියන්නේ ආණ්ඩුව කරන මේ වැරැදි ගැන ආණ්ඩුවට අනතුරු ඇඟවීමක් කරන්න මේ ඡන්දයෙන් ආණ්ඩුව පරද්දන්න කියලා. අපි නිවෙසින් නිවෙසට මේ පණිවුඩය දැන් ගෙන යමින් ඉන්නවා. ආසියාවේ ඉහළම විදුලි බිල ගෙවන්නේ මේ රටේ මිනිස්සු. ඇති තරම් වැහැල ජලාශ පිරී ඉතිරී ගියත් ජල විදුලියටත් අද ඉන්ධන වලින් හදන විදුලියට අය කරන ගාස්තුවම අය කරමින් විදුලි පාරිභෝගිකයා ගසා කනවා.අද ලූනු ගෙඩියේ ඉඳන් හැම බඩුවකම මිල ඉහළ දමා තිබෙන්නේ. රුපියල් බාල්දු කරල දිගටම වැඩිවන බඩු මිලෙන් දුප්පත් මිනිහා අන්තයටම අඩපණ අසරණ වුණ කාලයක් අද උදාවෙලා තියෙන්නේ. අපි මේ ඡන්දෙදි ජනතාවට කියන්නේ දැන් ඉවසුවා ඇති මේ ඡන්දෙන් ආණ්ඩුව පරද්දල ආණ්ඩුව ගෙදර යවන මැතිවරණයක් ගන්න සටනට මෙතනදි අඩිතාලම දාමු කියලයි.ඔබ ඉතාම අසුබවාදී චිත්‍රයක් මවන්න හැදුවත් ඒක පුද්ගල ආදායමත් දෙගුණ වෙලා නේද තියෙන්නේ?ඔය මහ බැංකුව කියන විදියනේ. කාගෙද ආදායම මේ රටේ දෙගුණ වෙලා තියෙන්නේ. ආදායම දෙගුණ වීමක් නෙවෙයි බඩු මිල නම් දෙගුණ තෙගුණ වෙලා මිනිස්සු තම පඩියෙන් ඉස්සර ගත්තු බඩු ටිකවත් අද ගන්න බැරුව ඉන්නේ. ඇත්ත ඒකයි. තව ඇත්තක් තියෙනවා. ඒක තමයි ආණ්ඩුවේ මැති ඇමැතිවරුන්ගේ විතරක් නෙවෙයි ඒ අයගේ පරම්පරාවල අයගේත් ආදායම් වත්කම් කීපගුණයකින් ඉහළ ගිහිල්ලා තියනවා.මමත් අවුරුදු ගාණක් ඇමැතිකම් කළා. අපේ ගෙදර ඇවිල්ලා බලන්න අපි මොනවද හම්බ කරල තියෙන්නේ කියලා. අපි මිනිස්සුන්ට පුළුවන් දේ කරල දුන්න මිසක් පරම්පරා ගාණකට හම්බ කරගත්තේ නැහැ. මේ මුළු ඉතිහාසයම මේ ඉන්න මැති ඇමැතිවරු වෙනස් කරල තියෙනවා. මේ මැති ඇමැතිවරු හුඟක් දෙනා අද හොඳට හම්බ කරගෙන ඉන්නේ. බලන්න අද රෝහල් තියනවා.බෙහෙත් ටික නැහැ. අධ්‍යාපනය අන්තයටම පිරිහිලා. අපේ කාලේ ගර්භනී මවුවරුන්ට නිතිපතා ත්‍රිපෝෂ දෙන වැඩපිළිවෙළක් ක්‍රියාත්මක කළා නිරෝගී දරුපරපුරක් අනාගතයට දායාද කරන්න. අද එහෙම ත්‍රිපෝෂ දෙන වැඩපිළිවෙළක් නැහැ. මස 3, 4 කට වරක් දෙන්නේ.එදා විශේෂඥ වෛද්‍යවරුන්ගෙන් සමන්විත සමාලෝචන කමිටු පත් කරල ලෝක ව්‍යාප්ත ටෙන්ඩර් කැඳවල රෝහල්වලට අවශ්‍ය ඖෂධ ටික මිලදී ගත්තේ.බෙහෙත්වලින් කොමිස් ගැහිලි වගේ චෝදනා එදත් තිබුණ නේද?ඒත් මෙහෙම කොමිස් ගැහැල්ලක් නම් මොන කාලයකවත් මේ රටේ වෙලා නැහැ. අද පාරක් හැදුව නම් භාගයක් කොමිස්. පාලමක් හැදුව නම් කොමිස් ගහලා. කාගෙද සල්ලි. මහ ජනතාවගේ සල්ලි. එහෙම හදපු පාරවලුත් ප්‍රමිතියට නැහැ. හේදිලා යනවා. ලෝකෙන්ම අධික පොලියට ණය අරන් අද පුංචි දරුවකුත් ලක්ෂ 3 1/2 ණය කරලා.ඡන්දෙ නිසා හොඳ දේත් වෙනවා. වලපනේ ගමකට ළඟදි විදුලිය දීල තියනවා. මිනිස්සු කියල තියනවා විදුලිය දුන්නට අපි ඉල්ලුවේ ත්‍රීපේස් විදුලිය එහෙම නොකළොත් ඡන්දෙ දෙන්නේ නැහැ කියලා. එහෙම කියපුවහම ත්‍රීපේස් විදුලියත් දීලා. මෙහෙම කළාම සමහරු රැ‍වටෙනවා. සමහරු රැවනේනේ නැහැ. බඩු බෙදන තැන්වල මිනිස්සු කියන්නේ අප ඒවත් අරන් අලියට කතිරෙ ගහනවා කියලයි.ඔබ කියන තත්ත්වය උදා වෙන්න නම් අලියා නැවත බලයට එනව කියල මිනිස්සු තුළ විශ්වාසයක් ඇති කරන්න ඕන නේද. අදත් කියන්නේ රනිල්ට බැහැ කියල නේද?කවුද එදා රනිල්ට බැහැ කියල කතාව හැදුවේ මංගල, එස්.බී, මහින්ද මහත්තයල නේද. මං හිතන්නේ ඒ කතාව අද කවුරුවත් පිළිගන්නේ නැහැ.රනිල් හොරෙක් වංචා කාරයෙක් කියල මේ රටේ මිනිස්සු කොහොමවත් පිළිගන්නේ නැහැ. මේ රට වැටිල තියන තැනින් ගොඩගන්න නම් රනිල්ට රට බාර දෙන්න කියලයි මිනිස්සු අද කියන්නේ.රනිල් කියන්නේ බොරු කියන්නේ නැති නායකයෙක් කියල මිනිස්සු දන්නවා.අද අපේ පක්ෂය ගම්, නගර මට්ටමින් ගොඩනගාගෙන යනවා.එජාපය නැවතත් මාමා බෑනගේ පක්ෂය බවට පත්වෙලා කියල චෝදනාවක් තියෙනවා...?එජාපය කියන්නේ මේ රටේ සමස්ත ජනතාවට අයිති පක්ෂයක්. ඔය වගේ චෝදනා කරනව නම් කරන්න ඕන ආණ්ඩුවට. පවුල් පදනම් නැතිව දක්ෂයට සුදුස්සට තැන දෙන පක්ෂයක් කියල එජාපය එදා ඉඳල ඔප්පු කරල තියෙනවා. අපේ පක්ෂයේ අද වාද බේද නැතිව ජයග්‍රහණය සඳහා සියලු දෙනා කැපවෙලා කටයුතු කරනවා.කොහොමත් පෙරහරේ යන අලි, කොටන් අදින අලි කියල අලි දෙවර්ගයක් ඉන්නවා. අද ගොඩක් අලි ආණ්ඩුවත් එක්ක පෙරහරේ යන්න කැමැත්තක් දක්වන බව පේනවා.ආණ්ඩුවේ අපෙන් ගිය අය හුඟක් ඉන්න බව ඇත්ත. නමුත් ඔවුන්ට එජාපයේදී වගේ සැලැස්මක් ඇතිව වැඩ කරන්න බැරිවෙලා තියනවා. මොකද මේ ආණ්ඩුවට වැඩපිළිවෙළක් නැති නිසා. අද කරන්නේ පුළුවන් තරම් ණය අරගෙන පාරවල් හදල කොමිස් සාක්කුවේ දාගන්න එකයි. මොකක්ද ආණ්ඩුව කර්මාන්ත කෘෂිකර්මාන්තය දියුණු කරන්න කරල තියෙන්නේ. මොන කර්මාන්තය ද අලුතෙන් මේ රටේ ඇති කරල තියෙන්නේ.රතු පස්වල සිද්ධියෙදි පෙනුණා මේ රටේ ප්‍රජාතන්ත්‍රවාදයේ තරම. වතුර ඉල්ලපු මිනිස්සුන්ට වෙඩි තියල තුන්දෙනෙක් මැරුවා. අද ලංකාවේ ආණ්ඩුව කරන වැඩ නිසා ලෝකයේම විහිළුවට ලක්වෙලා. මේක ආණ්ඩුවක් නෙවෙයි පාණ්ඩුවක්.වයඹ පළාත් සභාව ගැන කියන්නේ කුමක් ද?දයාසිරි ජයසේකරත් අරන් වයඹ දිනන්න කතා කළා. අද දයාසිරීට එදා තිබුණ තැන තියනවද. අද දයාසිරිත් පල්ලම් බැහැලා. රූපවාහිනීවලින් පත්තරවලින් වයඹ ලොකු වෙනසක් වෙයි කියල කතා කළා. දයාසිරිම එදා කියපු දේවල් අනුව මිනිස්සු මේ ආණ්ඩුවට ඡන්දෙ දෙන්නේ කොහොමද කියලයි අහන්න ඕන. අද තියෙන තත්ත්වය අනුව වයඹ පළාත් සභාවත් එජාපය ජයග්‍රහණය කළ යුතුයි.උතුරු පළාත් සභා ඡන්දය පැවැත්වීමත් ජයග්‍රහණයක් නොවෙයිද?උතුරේ නිදහස් ඡන්දයක් තියන්න පුළුවන් යුද්ධය දිනුව හන්දනේ. යුද්දෙ දිනන්න රනිල් අස්සන් කරපු සාම ගිවිසුම කාලෙ නැගෙනහිරින් පිල්ලෙයාන්, කරුණා වගේ අය කඩල ගත්ත එකත් බලපෑවනේ. කොහොමත් කාටවත් කවදාවත් ඒකාධිපති පාලනයක් දිගටම ගෙනියන්න බැහැනේ. ප්‍රභාකරන්ට වුණෙත් ඒ ටික බව කවුරුත් අවබෝධ කරගන්න ඕන. වෙන පක්ෂ වගේම අපිත් උතුරේ ඡන්දයට තරග කරනවා.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=ab1309083</link>
    <topic>ඔබ හිතනවද රෝඩ් බ්ලොක් අයින් කළේ මං ඔබට බය හින්දා කියලා</topic>
    <author>චන්දන බණ්ඩාර</author>
    <content>ගෝඨාභය, පිල්ලේ‍ෙගන් අසයිමෙරට දින හතක සංචාරයක‍ යෙදුන එක්සත් ජාතින්ගේ සංවිධාන‍යේ මානව හිමිකම් කවුන්ස‍ලයේමහ කොමසාරිස් නවනීදන් පිල්ලේ ගිය සතියේ සිය සංචාරය අවසාන‍‍යේ ජනාධිපතිතුමා සහ ආරක්ෂක ලේකම් ගෝඨාභය රාජපක්ෂ මහතා හමුවීය. එහිදී නවනීදන් පිල්ලේ මුලින්ම ජනාධිපතිතුමා සහ ආරක්ෂක ලේකම්තුමාගේ හමුවීමේදී කිව්වේ තමන් මෙරටට පැමි‍ණිමේ හේතුව ගැනයි." මං මේ රටට ආවේ එක්සත් ජාතීන්ගේ සංවිධානයේ මහ කොමසාරිස් විදියට මේ රටට එරෙහිව වැඩ කරන්ඩ නෙමෙයි‍. මට කවුරුහරි පැමිණිලි කළොත් ඒ ගැන හොයලා බලන එක මගේ රාජකාරිය. ඒ වගේම ඔබේ රටේ යටිතල පහසුකම් සංවර්ධනය ගැන මං සතුටු වෙනවා. " නවනීදන් පිල්ලේ කියා සිටියා.ඉන් පසුව අදහස් දැක්වීම ආරම්භ ක‍ළේ ගෝඨාභය රාජපක්ෂ මහතායි. " මට ඔයාගේ පැමිණිම ප්‍රශ්නයක් නෙමෙයි. අපිට හංගන්ඩ දෙයක් නැහැ. ඒ නිසායි ඔබතුමියට නිදහසේ අ‍පේ රටේ සංචාරයට ඉඩ දුන්නේ. ඒ නිසා හැබැහින් දැක ගන්ඩ ඉඩ දුන්නේ. හැබැයි අපි ඇමෙරිකාව මානව හිමිකම් ‍කවුන්සලය‍ට ගෙනා යෝජනාවට අපි විරුද්ධයි. ඇමෙරිකාවට එහෙම චෝදනා කරන්ඩ විදියක් නැහැ. එයාලා ලෝකයට කරලා තියෙන දේවල්වල විදියට. " ආරක්ෂක ලේකම්වරයා පැහැදිලි කළා.ඉන් අනතුරුව නවනීදන් පිල්ලේ විමසා සිටියේ ශ්‍රිලංකාවේ කතා කිරීමේ නිදහස තිබෙනවාද කියායි‍‍. ඒකට ‍ගෝඨාභය රාජපක්ෂ මහත්තයා පිළිතුරු දුන්නේ මේ විදියටයි. "ඔබ ගියා කිලිනොච්චි සහ මුලතිව් වගේ ප්‍රදේශවලට ගිහින් සිය දෙනෙකු විතර පිරිසක් හමු වුණා. සමහරු ආණ්ඩුවට විරුද්ධව බිම පෙරලුණා.තවත් අය ශාප කළා. ඔයා හෙට ලංකාවෙන් යනවා. ඔයා ගියාම ඒ අය බලා ගන්නේ කවුද? ඔයා නෙමෙයි නේද? ඒ අයත් රැක ගැනීමේ වගකීමත් තියෙන්නේ මගේ අතේයි. ඒ අය දන්නවා ආණ්ඩුවට විරුද්ධව කථා කළා කියලා කිසිම හානියක් වෙන්නේ නැහැ කියලා. ඒ අයට තියෙන නිදහස ගැන ඒ අය දන්නවා.ඉතින් මේ රටේ කථා කිරීමේ නිදහස ගැන කියන්ඩ ඊට වඩා දෙයක් නැහැ නේද? ඒ අයව ඔයා ජිනීවා ගෙන යන්නේ නැහැ නේද? ඒ සියළු දෙනා ආවේ ටී.එන්‍‍. ඒ එකේ අය සංවිධානය කරලායි. ටී.එන්. ඒ එකේ අයටත් මොන තරම් නිදහසක් තියෙනවාද ආණ්ඩුවට විරුද්ධව ජනතාවගේ කටින් කියවන්ඩ. අනික ටී.එන්.ඒ ‍එකේ අයගෙන් අහලා බලන්ඩ එයාලාට ආණ්ඩුවට විරුද්ධව වැඩ කරන්න මොන තරම් නිදහසක් තියෙනවාද කියලා." ආරක්ෂක ලේකම්තුමා කියා සිටියා‍‍.ඊට පස්සේ යළිත් වරක් නවනීදන් පිල්ලේ විමසා සිටියේ උතුරු නැ‍ඟෙනහිර ඉඩම් පවරා ගැනීම ගැනයි. " මං මිට අවුරුදු 25 කට කලිනුයි නිලධාරියෙක් විදියට පලාලි ප්‍රදේශයට ගියේ. මං යනකොටත් ඔය භූමි භාගය ඔය විදියටම තිබ්බා. අපි කළේ ඒ ඉඩම් නිත්‍යානුකූලව පවරා ගැනීම විතරයි. බලන්ඩ එදා ඔයාලාගේ එක්සත් ජාතීන්ගේ අයත් එතන හිටියා.එදා ඒ මුළු ඒරියා එකේම බංකර් වලල්ලක් තිබුණේ. එදා කොච්චර හමුදා කඳවුරු තිබුණාද? ඒත් අද අවුරුදු තුනක් ඇතුළත මොන තරම් වෙනසක් වෙලා තියෙනවාද? ඔයා එදා ආපු නිළධාරීන්ගෙන් අහන්ඩ අද තත්ත්වය කොහොමද කියලා. ලක්ෂ දෙකක භට පිරිස් කොතැනටද යවන්නේ. ඒ අය එළියට දාන්ඩ බැහැ. වෙනත් රටවල කළා වගේ නෙමෙයි අපි කරන්නේ."ගෝ‍ඨාභය රාජපක්ෂ ආරක්ෂක ලේකම්තුමා කියා සිටියා. ඒ වගේම නවනීදන් පිලේලේට තිබුණ ඇතැම් ප්‍රශ්න අතරින් රතුපස්වල සිදුවිමත් තිබුණා. ඇය ඒ ගැනත් ගෝඨාභය රාජපක්ෂ ලේකම්තුමාගෙන් අහුවා.‍ " ඇයි ඔබතුමාලා රතුපස්වල සිදුවීමේදි හමුදාව යැව්වේ? " ඇය විමසා සිටියා." අපි හදිසි නීතිය ඉවත් කළා.අපි හැම මාසයකටම සැරයක් පාර්ලිමේන්තුවේ සම්මත කර ගන්නවා සිවිල් ආරක්ෂාව සැපයන්ඩ හමුදාව කැදවීමේ බලය ලබා ගැනීමේ කෙටුම්පතක්. ඒක පාර්ලි‍මේන්තුවේ සිදු වෙන දෙයක්.පොලීසියට යම් අවස්ථාවක් මැඩ පවත්වන්ඩ බැරි වුණාම ආරක්ෂක මාණ්ඩලික ප්‍රධානීන්ට පොලිසිය දැනුම් දීම් කරනවා.ඊට පස්සේ ඒක පොලීසියත් එක්ක සංවිධානය වෙන දෙයක්. රතුපස්වල කළුවරේ ලොකු සිදුවීමක් වුණේ. එතැන වුණත් වරැද්දක් හමුදාවේ යම් නිලධාරියෙක්ගේ වෙලා කියලා අපිට තහවුරු වුණොත් අපි දඩුවම් කරනවා. ඒ ගැන සොයන්ඩ කමිටුවක් පත් කරලා තියෙනවා.කටුනායක වෙළෙද කළාපයේ වුණේ ජනතාව කුපිත වෙලා පොලීසියට පැනලා ආයුධ ගබඩාව කඩලා ආයුධ ගන්නාවිට පොලීසිය පස්සේ දොරෙන් පැනලා ගිහින් ජනතාව සන්සුන් කරන්ඩ කටයුතු කලා. හලාවත ධීවරයාගේ ප්‍රශ්නයත් එහෙමයි. වැල්ලේ අය කඩු මන්නා අරගෙන ආවේ. මේවා සන්සුන් කරන්ඩ යම් යම් දේවල් කරන්ඩ වෙනවා. එහෙම වුණත් නිලධාරීන්ගෙන් වරදක් වෙලා නම් අපෙන් සමාවක් නැහැ. " ගෝඨාභය රාජපක්ෂ ලේකම්තුමා කිව්වා.ඉන් අනතුරුව නවනීදන් පිල්ලේ ආරක්ෂක ලේකම්තුමාගෙන් අවසාන වශයෙන් ඇහුවේ "ඊයේ පෙරේදා තැන් කීපයක රෝඩ් ‍බ්ලොක් ඉවත් කළා. මං ගියාට පස්සේ ඒවා අයෙත් දානවාද" කියායි. ඊට ආරක්ෂක ලේකම්තුමා දුන්නේ අපුරු පිළිතරක්. " ඔයා හිතනවාද මං ඔයාට බයයි කියලා.ඔබතුමියට බයේ මං මේවා ඉවත් කරයි කියලා හිතුවද? එදා කොළඹ ඉදලා අනුරාධපුරයට යනකොට රෝඩ් ‍බ්ලොක් කීයක් පහු කරලාද එදා ගියේ. ඔයා ඔයාලාගේ අයගෙන් අහන්ඩ. අද ඒවා තියෙනවාද? අද ඔබ සංචාරය කරනකොට කොළඹ රෝඩ් බ්ලොක් කියක් දැක්කාද? ඔයාට බයේද හදිසි නීතිය ඉවත් කළේ.මට ඕනේ නම් තිබුණා කිසි කෙනෙක්ට පාරට එන්ඩ ඉඩ නොතියා රෝඩ් ‍බ්ලොක් දාලා පාර වහලා ඔයාව යාපනයට ගෙන යන්ඩ. හමුදාව මැදි කරගෙන ඔයාව යාපනයට ගෙන යන්ඩත් ඔයාට යන්ඩ ඕනේ තැන් නොපෙන්වා ඉන්ඩත් මට තිබුණා. නමුත් අපි එහෙම ක‍ෙළ් නැහැ. අපි වැඩ කරන පිළිවෙළෙක් තියෙනවා." ආරක්ෂක ලේකම්තුමා කිව්වා.ඉන් අනතුරුව නවනීදන් පිල්ලේ හමු වුයේ ජනාධිපතිතුමාය. ජනාධිපතිතුමා විසින් නවනීදන් පිල්ලේ ඉතා සුහද ලෙස පිළිගත්තේ. එහිදි නවනීදන් පිල්ලේ ජනාධිපතිතුමාට කිව්වේ ශ්‍රිලංකාවේ සංවර්ධනය ගැන සතුටු වෙනවා කියලායි. ඉන් අනතුරුව නවනීදන් පිල්ලේ උතුරු නැ‍ඟෙනහිර ජනතාව ගැනත් අදහස් පල කළා.ඉන් අනතුරුව ජනාධිපතිතුමා අදහස් දැක්වුවා. " අවුරුදු තිහක් තිස්සේ එල්.ටී.ටී.ඊ ත්‍රස්තවාදීන් මොළ හෝදපු ජනතාවක් උතුරේ ඉන්නවා. ඒ අයගේ මනස මේ රට ගැන එල්.ටී.ටී ය වෙනස් කරලා තියෙන්නේ. ඒක වෙනස් කරන්ඩ මං දන්නවා. පාළම් , විදුලිය සහ මාර්ග හැදන ඉක්මනින්ම මිනිස්සුන්ගේ මනස හදන්ඩ බැහැ. මට ඒකට කාලයක් යනවා. හැබැයි මේ කාලයේ ඒ අයගේ මනස වෙනස් කරන්ඩ ඒ අයගේ සතුට වෙනුවෙන් කරන දේවල් දිහා බලන්ඩ." ජනාධිපතිතුමා නවනීදන් පිල්ලේගෙන් ඉල්ලා සිටියේය." ඇයි ජනාධිපතිතුමනි කොළඹ නිදහස් චතුරශ්‍රයේ බෞද්ධ කොඩියක් සහ එක පිළිරුවක් හදලා තියෙන්නේ. ඩී.‍එස් සේනානායකගේ පිළිරුව විතරක් ඇයි එතැන තියෙන්නේ." නවනීදන් පිල්ලේ ජනාධිපතිතුමාගෙන් විමසා සිටියා." ඩී.එස් සේනානායක මහත්තයාගේ පිළිරුව අපි හදපු එකක් නෙමෙයි. එතුමා අපේ රටට නිදහස ලැබෙනකොට මේ රටේ අගමැති " ජනාධිපතිතුමා කිව්වා. ඊට පස්සේ නවනීදන් පිල්ලේ කිව්වේ අපුරු කථාවක්." නිදහස ලබා ගන්ඩ දෙමළ නායකයොත් උදව් කළා නම් ඒ අයගේ පිළිමත් ඉදි කළ යුතුයි නේද? ඔය පිළිරුව ගලවා දාන්ඩ බැරිද? " නවනීදන් පිල්ලේ විමසා සිටියා.ඊට ජනාධිපතිතුමා දුන්නේ මෙහෙම පිළිතුරක්. " ඩී.එස් සේනානායක මහත්තයා කියන්නේ අපේ රටේ ප්‍රථම ප්‍රථම අගමැති. ඒ නිසා එතුමාගේ පිළිරුව අයින් කරන්ඩ අවශ්‍යතාවයක් නැහැ. ඒක එතැන තිබිය යුතුයි." ජනාධිපතිතුමා කිව්වා. ඊට පස්සේ ජනාධිපතිතුමා නවනීදන් පිල්ලේ මහත්මිය සාකච්ඡාව නිම කරලා පිටව යන්නට සුදානම් වෙන විට තවත් හොඳ කථාවක් කිව්වා." අපේ රටේ ජනතා ව විශ්වාස කරනවා. ඔබ අපේ රටට ආවේ අපේ රට ගැන ලියලා තියෙන වාර්තාව ගැන යළිත් සිතා බලන්ඩ කියලායි. ජනතාව හිතන්නේ එහෙමයි. එහෙම නැතිව ඔබ ආවේ අපේ රට ගැන වාර්තාවක් හදන්ඩ නෙමෙයි කියලායි. හදපු වාර්තාවේ තොරතුරු බලාගෙන යන්ඩ කියලායි " ජනාධිපතිතුමා නවනීදන් පිල්ලේට කිව්වා.ගිය සතියේදි දෙහිවල ගල්කිස්ස නගරාධිපති ධනසිරි අමරතුංගට ජනාධිපතිතුමාගෙන් ඇමැතුමක් ලැබිණි. ධනසිරි ‍ඒ වෙලාවේ සිටියේ රැස්විමකය." මල්ලී ඔයා මේ පාර නිකවැරටියට යන්ඩ. ජොනීගේ ආසනයට. මට පක්ෂයේ වැඩ ටික කරලා දෙන්ඩ. මට මනාප කැම්පේන්වලට ඔයා යන්ඩ එපා. " ජනාධිපතිතුමා නගරාධිපති ධනසිරි අමරතුංගට කිව්වා. ඊට පස්සේ නගරාධිපති ධනසිරි දෙහිවල ගල්කිස්ස ප්‍රදේශයේ විශාල ක්‍රියාකාරීන් පිරිසක් සමඟ ගියේ නිකවැරටිය ‍ඇමැති ජොන්ස්ටන්ගේ ආසනයේ මැතිවරණ ව්‍යාපාරයට දායක වීමටයි‍. ඒ වන විට ඇමැති ජොනී නිකවරැටිය ආසනය ඉතා ඉහළින් සංවිධානය කරමින් තිබුණා.මේ අතරතුර ගිය සතියේ ශ්‍රි.ල.නි.ප 62 වෙනි සංවත්සරය පැවැති අතර ඒ සඳහා සහභාගී වීමටත් නගරාධිපති ධනසිරි ගියා. ඉන් අනතරුව රැස්වීම අවසන් වු පසුව නගරාධිපති ධනසිරිට ජනාධිපතිතුමා කතා කළා. " මල්ලි මොකද තත්ත්වය" ජනාධිපතිතුමා ඇහුවා. " සර් වයඹ අපි බො‍හොම ඉහළින්ම දිනනවා. නිකවරැටිය පැත්තේ යූ.එන්.පී. කාරයෙක් හොයා ගන්ඩවත් නැහැ." නගරාධිපති ධනසිරි ජනාධිපතිතුමාට කිව්වා.ගිය සතියේ කුරුණෑගල පැවැති ශ්‍රි.ල.නි.ප සංවත්සරයට පැමිණීමට පෙර ජනාධිපතිතුමා මහනුවර ශ්‍රී දළදා මාලිගාවට ගිහින් දළදා වහන්සේ වැඳ පුදා ගත්තා. ඊට පස්සේ ජනාධිපතිතුමා ගියේ ගලගෙදර ආසනයේ පාසල් කිපයක පැවැති උත්සව කීපයකටයි. එම පාසල්වලට යන අතරතුර ජනාධිපතිතුමා එම පාසල්වල ගුරුවරු, විදුහල්පතිවරු සහ සිසු දරු දැරියන් එක්කත් කතා බහ කරන්ඩ අමතක කළේ නැහැ. ඒ පාසල්වල උත්සව සංවිධානය කරලා තිබුණේ පාර්ලිමේන්තු මන්ත්‍රි දිලුම් අමුණුගම විසිනුයි.මේ අතරතුර සෙංකඩගල සහ ගලගෙදර යන ආසනවල මැතිවරණ කටයුතු වෙනුවෙන් පිට පළාත්වලින් පැමිණ සිටි මැති ඇමැතිවරු ද ජනාධිපතිතුමාට ‍ඒ වෙලාවේදී මුණ ගැහුණා. ඇමැති ඩිලාන් පෙරේරා , උදිත් ලොකුබණ්ඩාර , දකුණු පළාත් සභා මන්ත්‍රිනී අනර්කලී ආකර්ෂා සහ බෙන්තර ඇල්පිටිය ශ්‍රි.ල.නි.ප සංවිධායිකා ගීතා කුමාරසිංහත් ඒ විදියට ගලගෙදර ආසනයේ මැතිවරණ කටයුතුවලට ඇවිත් හිටියා.ජනාධිපතිතුමා උදිත් ලොකුබණ්ඩාර දැකපු ගමන් ඇහුවේ ආ බදුල්ලේ කට්ටියත් මෙහේ ඇවිත් වැඩ නේද කියායි. " ඔව් සර් ඡන්ද වැඩ වගේම යුද්ධත් බේරන්ඩ අපිට සිදු වෙලා තියෙන්නේ." ඇමැති ඩිලාන් ජනාධිපතිතුමාට කිව්වේ දකුණු පළාතෙන් මධ්‍යම මැතිවරණ කටයුතු මෙහෙයවන්ඩ ඇවිත් හිටපු බෙන්තර ඇල්පිටිය ශ්‍රි.ල.නි‍.ප සංවිධායිකා ගීතා කුමාරසිංහ සහ අනර්කලී ආකර්ෂා ගැන කියමිනි.ඒ සමඟම ජනාධිපතිතුමා කිව්වේ ‍ආ බොහොම හොඳයි කියායි. ඊට පස්සේ ඇමැති ඩිලාන් පෙරේරා ජනාධිපතිතුමාට කිව්වේ තවත් අපරු කතාවක්. " සර් අපි ඉතින් ප්‍රශ්නය විසදන්ඩ ඕනේ හිංදා අනර්කලී දිලුම් මන්ත්‍රීතුමාට බාර දුන්නා." කියායි." ආ බොහොම හොඳ වැඩක් කරලා තියෙන්නේ" ජනාධිපතිතුමා එහෙම කියමින් ඇමැති ඩිලාන් , මන්ත්‍රී දිලුම් සහ මන්ත්‍රී උදිතගේ පිටට තට්ටුවක් දමමින් මැතිවරණ කටයුතු හොඳින් මෙහෙයවන ලෙස කියමින් එම ස්ථානයෙන් පිටව ගියේ කුරුණෑගලට යාමටයි.ඇමැති කුමාර වෙල්ගම දේශපාලන වශයෙන් මැතිවරණ වේදිකාවේ වගේම පාර්ලි‍මේන්තුවේදීත් විහිළු තහළු කරමින් කතා කරන ඇමැතිවරයෙක්. මේ අතරතුර ගිය සතියේදී කුමාර වෙල්ගම ඇමැතිතුමා එක්ක එ.ජා.පයේ අකිල විරාජ් කාරියවසම් මන්ත්‍රීතුමා විවාදයකට පැටලුණා. ප්‍රශ්නය වුණේ අනාරක්ෂිත ගේට්ටු ගැනයි. " වයඹ පළාතේ ඇතැම් අනාරක්ෂිත ‍දුම්රිය හරස් මාර්ගවලට දුම්රිය ගේට්ටු නැති බව අකිල මන්ත්‍රීතුමා කිව්වා." අපි ඒකට ක්‍රියාමාර්ගයක් අරගෙන තියෙනවා. මේ ටිකේ ඇක්සිඩන්ට් වුණේ නැහැ නේද? " කුමාර වෙල්ගම ඇමැතිතුමා මන්ත්‍රී අකිලගෙන් ඇහුවා." ඇයි ඇමැතිතුමා ඇක්සිඩන්ට් වෙනකල් ද බලාගෙන ඉන්නේ. ‍ගේට්ටු දාපු එක ගැන ආරංචියක් නම් නැහැ. " එ.ජා.ප මන්ත්‍රී අකිල කිව්වා.කුමාර වෙල්ගම ඇමැතිතුමා ඒකට උත්තර දුන්නේ විහිළුවෙන්මයි. " හරි හරි අපි ඒක විසඳාගනිමු. ඔයා අද හරි ලස්සනයි. මං ඔයාට හරි කැමැතියි." කුමාර වෙල්ගම ඇමැතිතුමා කිව්වා.හැබැයි දෙන්නාගේ දක්ෂකම් තියෙන්නේ දෙපැත්තකට" ඒ කතා බහට මැදි වෙමින් එහෙම කිව්වේ නියෝජ්‍ය කතානායක චන්දිම විරක්කොඩියි.ඒකට තවත් අපුරු උත්තරයක් දුන්නේ කුමාර වෙල්ගම ඇමැතිතුමායි. ඒ රෝසි සේනානායක එ.ජා. ප මන්ත්‍රීවරිය‍ පෙන්වමිනුයි." නෑ නෑ මං එතුමාට කැමැතියි. ඒත් මගේ වැඩිපුරු ඇහැ යන්නේ දකුණු පැත්තට." රෝසි සේනානායක පෙන්වමින් කුමාර වෙල්ගම ඇමැතිතුමා එහෙම කියන විටම රෝසි සේනානායක මන්ත්‍රීවරිය ඒකට එතරම් හොඳ ප්‍රතිචාරයක් දැක්වුවේ නැහැ.ශ්‍රි.ල.නි.පයේ හැට දෙවෙනි සංවත්සර සැමැරුම සහ වයඹ පළාත් සභා මැතිවරණය වෙනුවෙන් වු ප්‍රථම මහජන රැලිය පැවැතියේ කුරුණෑගල මාලිගාපිටිය ක්‍රිඩාංගණයේදී ජනාධිපතිතුමාගේ ප්‍රධානත්වයෙන්. එදින ජනාධිපතිතුමා කුරුණෑගලට පැමිණියේ සිය නිල රථයෙන්. ඒ පස්වරු 5 ට පමණ. ජනාධිපතිතුමා මාලිගාපිටියට පැමිණෙන විටත් මාලිගාපිටියට මහා ජන ගංගාවක් ඇදී එමින් සිටියා. සියලු දෙනාගේම අවධානය යොමු වු යේ ඒ දෙසටයි. ඔවුන් පැමිණියේ ‍ඇමැති ජොන්ස්ටන් ප්‍රනාන්දු සහ මෙවර වයඹ පළාත් අපේක්ෂක ජොහාන් ප්‍රනාන්දු සමඟයි.ජනාධිපතිතුමාද බලා සිටි‍යේ පැමිණි ජනතාව දෙසයි. ඒ සමඟම ජනාධිපතිතුමා ජොහාන් ප්‍රනාන්දුට තින් සංඥා කරමින් කියා සිටියේ තමා අසලට පැමිණෙන ලෙසටයි. නමුත් ජොහාන් එක් වරම ජනාධිපතිතුමාගේ එම කැදවීම දුටුවේ නැත." අන්න ජොහාන් මහත්තයා ජනාධිපතිතුමා ඔබතුමාට කතා කරනවා. " එහෙම කිව්වේ ආරක්ෂක අංශ නිලධාරියෙක්. ඒ සමඟම ජොහාන් ජනාධිපතිතුමා දෙස බැලු අතර ජනාධිපතිතුමා ජොහාන්ට යළිත් අතින් සංඥා ‍කළේ තමා අසලට පැමිණෙන ලෙසටයි. ජොහාන් ද ජනාධිපතිතුමා අසලට ගියේය. ඒ වෙන විට ජොහාන් අතේ කුඩා කාඩ්පතක් විය. " මොකක්ද අතේ තියෙන්නේ" ජනාධිපතිතුමා විමසා සිටියා." සර් බලන්ඩකෝ මේක කාඩ් එකක්. " ජොහාන් ඒ කාඩ්පත ජනාධිපතිතුමාට දුන්නා. එය දෙපැත්ත හරවා බලන විට ජනාධිපතිතුමා සහ ජොහාන් පෙනෙන ලෙසට සකස්කොට තිබු නිර්මාණශිලී කාඩ්පතක්." ෂා නියමයි. හොඳ ලස්සන කාඩ්පතක් " ජනාධිපතිතුමා ජොහාන්ට කිව්වා. ජනාධිපතිතුමා සහ ජොහාන් අතර කතාබහ අවසන් වු පසුව දයාසිරි ජ‍යසේකර ජනාධිපතිතුමා අසලට පැමිණියේය. එතැන වයඹ පළාත් සභා අපේක්ෂක හිටිපු මහ ඇමැති අතුල විජේසිංහත් හිටියා.ඉන් අනතුරුව ජනාධිපතිතුමා ජොහාන්ගේ අතින් අල්ලා ගනිමින් කිව්වේ ‍කෝ අතුල විජේසිංහ කියායි. ඒ සමඟම ජනාධිපතිතුමා කිව්වේ දායාසිරි මෙහාට එන්ඩ කියායි. " මේ තමයි වයඹ පෙරටම ඉන්න අය. සමඟියෙන් වැඩ කරන්ඩ ඕනේ". යැයි කියමින් ජනාධිපතිතුමා ජනතාවට ආචාර කළේ ජොහාන්ගේ සහ අතුල විජේසිංහගේ අත් අල්ලා ගනිමිනි.සියලු දෙනාම කිව්වේ ජනාධිපතිතුමාට ජයවේවා ජනතා නායකයාට ජයවේවායි කියායි.මේ දවස්වල නාමල් රාජපක්ෂ මන්ත්‍රිතුමා වයඹ , මධ්‍යම සහ උතුරු පළාත්වල පැවැත්වෙන මැතිවරණ කටයුතුවලට තමයි කාලය වෙන් කරලා තියෙන්නේ. ගිය සතියේදි නාමල් මන්ත්‍රීතුමා වයඹ පළාතේ මැතිවරණ කටයුතුවලට දායක වෙලා හිටියා. ඒ අනුව ගිය සතියේදී නාමල් මන්ත්‍රීතුමා දයාසිරි ජයසේකර වයඹ පළාත් අපේක්ෂකයාගේ මැතිවරණ කටයුතුවලට එක් වෙලා හිටියා. දයාසිරි ජයසේකරගේ මැතිවරණ වේදිකා කීපයකදීම ජනතාව අමතන්නත් නාමල් මන්ත්‍රීතුමා අමතක කළේ නැහැ. “ අපි කොච්චර සංවර්ධනය කළත් වැඩක් නැහැ.ඔබේ නංගිට මල්ලිට සදාචාරය ඉගැන්වුවේ නැතිනම්” නාමල් මන්ත්‍රීතුමා ජනතාවට හොඳ පණිවිඩයක් දීලා තමයි දේශපාලනය ගැන කථා කළේ. ඊට පස්සේ නාමල් මන්ත්‍රීතුමා දයාසිරි ජයසේකර හටපු මන්ත්‍රීතුමා ගැන යමක් කිව්වා. “ මගේ හොඳ මිත්‍රයෙක් දයාසිරි හිටපු මන්ත්‍රීතුමා. එතුමා විපක්ෂයේ හිටියත් රටට සහ ජනතාවට ආදරය කලා. මං අද තමයි එතුමා එක්ක එකම වේදිකාවකට නැග්ගේ. දයාසිරි අයියට නිකම් ඉන්ඩ බැහැ. මොනවාහරි ජනතාව වෙනුවෙන් කරන්ඩ ඕනේ. එතුමා වයඹ ජනතාවට වාසනාවක් කියලා මං හිතන්නේ. දයාසිරි වයඹ තරුණ තරුණියන් වෙනුවෙන් වයඹ තරුණ ප්‍රඥප්තියක් හදලා මට දුන්නා. මට ඒක දීලා කිව්ව‍වේ ඒක බලලා රටට ගැලපෙන ප්‍රඥප්තියක් හදන්ඩ කියලායි.” නාමල් මන්ත්‍රීතුමා කිව්වා.ඒ විතරක් නෙමෙයි දයාසිරිගේ හැකියාවන් ගැනත් නාමල් මන්ත්‍රීත්‍රිතුමා කිව්වා. “දයාසිරි ජයසේකර කියන්නේ රටට අවශ්‍ය නායකයෙක්. දක්ෂකම් , හැකියාව තියෙන අලුත් දෙයක් නිර්මාණය කරන්ඩ පුළුවන් නායකයෙක්. විපක්ෂයේ ඉන්නේ නැතිව තරුණ ජවය ශක්තිය විනාශ කර ගන්නේ නැතිව රටේ සංවර්ධනයට දායක වෙන්ඩ එතුමා ජනාධිපතිතුමා එක්ක එකතු වෙලා වයඹට ආපු එක ඔබට වාසනාවක් කියලා මං හිතනවා.”නාමල් රාජපක්ෂ මන්ත්‍රීතුමා කිව්වා. ඊට පස්සේ දයාසිරි ජයසේකර මන්ත්‍රීතුමා ඒ රැස්වීමේ තමන්ගේ අදහස් දැක්වුවා. “මට අවශ්‍ය‍වෙලා තියෙන්නේ වයඹට හෙටක් තරණ සංවිධානය හදලා නාමල් රාජපක්ෂ මැතිතුමා නිර්මාණය කරපු තාරුණ්‍යයට හෙටක් සහ නිල් බලකායට එකතු කරලා කුරුණෑගල දිස්ත්‍රික්කයේ තරුණ බලවේගයක් නිර්මාණය කරන්ඩයි.මට ඕනේ වයඹ සංවිධානයේ බලය දෙගුණ තෙගුණ කරලා ඊළඟ ජනාධිපතිවරණයේදී මහින්ද රාජපක්ෂ ජනාධිපතිතුමාගේ බලය දෙගුණ තෙගුණ කරලා දෙන්ඩයි. ඒ වගේම මට ඕනේ වයඹ පළාතට සංවර්ධනය ගේන්ඩයි.”දයාසිරි වයඹ ජනතාවට තමන්ගේ බලාපොරොත්තු ගැන කිව්වා.ඊට පස්සේ දයාසිරි ජයසේකර කිව්වේ 1998 වසරේදි තමන්ට එ.ජා.පයට යන්ඩ හේතු වුණ කාරණය ගැනයි. “ මං එදා ශ්‍රී.ල.නි.ප තරුණ සංවිධානයේ ලේකම් විදියට පත් වෙන්ඩ ඡන්දයට ගියාම මට ඡන්ද 75 ක් ලැබෙනකොට චන්ද්‍රිකා මැතිණිය ඉදිරිපත් කරපු‍ කෙනා ගත්තේ ඡන්ද 11 යි. එතැනින් පටන් අරගෙන චනිද්‍රිකා මට පක්ෂය එපා කරවලා මට පක්ෂයෙන් යන තැනට පත් කලා. මං එදා ගම් දනව්වල ගිහින් 1994 දි පක්ෂය ජයග්‍රහණය කරවන්ඩ වැඩ කරපු කෙනෙක්. එදා අපට නායකත්වය දුන්නේ වියපත් කණ්ඩායමක්.දැන් තමයි නියම තරුණ නායකත්වය ලැබිලා තියෙන්නේ. ඒ තමයි නාමල් රාජපක්ෂ මැතිතුමා” දයාසිරි කිව්වා. ඒ විතරක් නෙමෙයි දයාසිරි අතීතයේ සිදුවීමක් ගැනත් කිව්වා. ඒ අපේ ජනාධිපතිතුමා එදා ඇමැතිකෙනෙක් වෙලා ඉන්නැද්දි එතුමාට උදව් කරපු හැටි ගැනයි. “ එදා අපේ ජනාධිපතිතුමා ධිවර ඇමැතිතුමා.ඒ කාලයේ එතුමා හමු වෙන්ඩ අපි ඇමැති ලේකම්වරු පිරිසක් ගිහින් එතුමාට දියවර ගම්මාන වැඩසටහන ගමට ගෙන යන්ඩ වැඩ පිළිවෙලක් හැදුවා.” දයාසිරි අතීතය ගැනත් එතැනදි මතක් කළා. මේ අවස්ථාවට නාමල් රාජපක්ෂ මන්ත්‍රීතුමා එක්කම පාර්ලිමේන්තු මන්ත්‍රීතුමාලා වෙන රොෂාන් රණසිංහ , එස් සේමසිංහ , ශාන්ත බණ්ඩාර සහ නියෝජ්‍ය ඇමැති ඉන්දික බණ්ඩාරණායකත් එක් වෙලා හිටියා. එදින දයාසිරි මන්ත්‍රීතුමාගේ නිවෙසේ දිවා ආහාරය පිළියෙළ කරලා තිබුණා. අවසාන වශයෙන් නාමල් මන්ත්‍රීතුමා දයාසි‍රිගේ නිවෙසින් පිට වෙලා යන්නට පෙර කිව්වේ “ අයියේ මගේ ආශිර්වාදය වගේම සුභ පැතුම් එක් කරනවා. අපේ සහයෝගය වයඹට තියෙනවා. ජනාධිපතිතුමාගේ සහයෝගයත් තියෙනවා.”කියායි. මේ අතරතුර ශ්‍රි.ල.නි.ප 62 වෙනි සංවත්සරය අතරතුර ජනාධිපතිතුමා විසින් කරුණෑගල දිසාවේ සියළුම අපේක්ෂක අපේක්ෂිකාවන් සමඟ කථා බහ කළේය. වේදිකාවට පැමිණි දයාසිරි ජයසේකර ජනාධිපතිතුමා සමීපයට ගියේය. ඒ සමඟම ජනාධිපතිතුමා දයාසිරිගේ අත තදින්ම අල්ලාගනිමින් කිව්වේ “ මං දන්නවා දයාසිරිගේ වැඩේ හොඳට කෙරෙනවා නේද?” කියාය. ඒ සමඟම දයාසිරි කිව්වේ” යු. එන්.පි එකනම් ඉවරයි. විපක්ෂයේ නම් තරඟයක් නැහැ. විපක්ෂයේ කැම්පේන් එකක් නැහැ.ඒත් ගම්වල පක්ෂ දෙකේ අය ගම්වල එකතු කරන විටදීනම් පුංචි පුංචි ගැටළු තියෙනවා.”කියායි. මේ අතරතුර ගිය සතියේදී දයාසිරි ජයසේකරට මැතිවරණ රැස්වීමකදි ආර්ථික සංවර්ධන ඇමැති බැසිල් රාජපක්ෂ මහත්තයා හමු වුණා. “ දයාසිරි වැඩේ හරියට කරගෙන යනවා නේද? ගම් මට්ටමින් ප්‍රචාරක කටයුතු හරියට කෙරෙනවා නේද?මොනවද වෙන්ඩ ඕනේ කියලා කියන්ඩ.මං උදව් කරන්නම්” බැසිල් ඇමැතිතුමා කිව්වා. ඒකට දයාසිරි ජයසේකරත් උත්තර දුන්නා. “ ඔව් ඇමැතිතුමා මේ වෙනකොට ඡන්ද මධ්‍යස්ථානයෙන් මධ්‍යස්ථානයට කමිටු හදලා රැස්වීම් තියාගෙන යනවා. මට සියළුම ජ්‍යෙෂ්ඨ නායකයන්ගේ සහ සංවිධායකයන්ගේ උපරිම සහයෝගය ලැබෙනවා. එ.ජා.ප යේ සහ ශ්‍රී.ල.නි.ප යේ සියළුදෙනා එකතුවයි මේ රැස්වීම කරන්නේ”දයාසිරි ජයසේකර කිව්වා.මේ වසරේ ලෝක දුම්වැටි විරෝධී ජගත් සම්මානයෙන් පිදුම් ලැබුවේ සෞඛ්‍ය ඇමැති මෛත්‍රිපාල සිරිසේන ශ්‍රිලනිප මහ ලේකම්තුමායි. එය ‍ලෝක සෞඛ්‍ය සංවිධානය විසින් පිරිනමන සම්මානයකි. එම සම්මානය මෛත්‍රීපාල සිරිසේන ඇමැතිතුමාට පිරිනැමීම ගිය සතියේ සිදු වුයේ ජනාධිපතිතුමා අතිනි.ඒ සඳහා වු උත්සවය පැවැතියේ බණ්ඩාරණායක අනුස්මරණ සම්මන්ත්‍රණ ශාලාවේදීයි. " මේ සම්මානය ලෝක සෞඛ්‍ය සංවිධානය හදුන්වනු ලබනුයේ ලෝක දුම්වැටි ගෝලීය විරෝධී සම්මානය ලෙසය. මේ සම්මානය හිමි විමට හේතු වුයේ සෞඛ්‍ය ඇමැතිවරයා වශයෙන් ‍ඇමැති මෛත්‍රී මෙරට දුම්වැටි දවටනවල සියයට අසුවක පුදේශයක් ආවරණය වෙන පරිදි මුඛ පිළිකා රූප ඇතුළත් කිරිමට කටයුතු කරන ලෙස නීති රීති ගෙන ඒමයි.ඇමැතිවරයාට මේ සම්මානය පිරිනැමිම සඳහා පැවැති උත්සවය අතිශය සිත් ගන්නා සුළු ලෙස සංවිධානය‍ කොට තිබිණි. මෙහිදී ඇමැතිවරයා වෙනුවෙන් ගැයුණු ගීතයක් ගායනා කළේ ජානක වික්‍රමසංහ කලාකරුවායි. එම උත්සවය දිනය ඇමැතිවරයාට සතුට මෙන්ම එතුමාට දරා ගත නොහැකි ශෝකාකූල දිනයක් බවටද පත්වීය.ඒ එතුමාගේ මෑණියන්ගේ අභාවය එදින රාත්‍රීයේ සිදු වීමය. ඇමැති මෛත්‍රීගේ මෑණියන්ගේ දේහයට අවසන් ගෞරව දක්වන්නට අධික වැඩ රාජකාරි මධ්‍යයේ ජනාධිපතිතුමාත් පොළොන්නරුවට ගි‍යේය. මේ අතරතුරු රජයේ කැබිනට් මණ්ඩලයේ ඇමැතිවරු ඇතුළු පළාත් සභා මැති ඇමැතිවරු සහ නගරාධිපතිවරු සහ ප්‍රාදේශිය සභා සභාපතිවරු ඇතුළු විශාල පිරිසක් ඇමැති මෛත්‍රීගේ මෑණියන්ට අවසන් ගෞරව දක්වන්නට පොලොන්නරුවට ගොස් තිබිණි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=ab1309084</link>
    <topic>උතුරේ ඡන්දය පැවැත්වීම ප්‍රජාතන්ත්‍රවාදයේ ජයක් බව පිල්ලේ පිළිගත්තා</topic>
    <author>සංවාදය</author>
    <content>ශ්‍රී ලංකා මානව හිමිකම් කොමිසමේ කොමසාරිස්- ආචාර්ය ප්‍රතිභා මහානාමහේවා“ආණ්ඩුව 2011 වසරේදියි නවනීදන් පිල්ලේ මහත්මියට ශ්‍රී ලංකාව එන්න කියලා යෝජනා කළේ. 2012 වසරේ එතුමියගේ විශේෂ නියෝජිත පිරිසක් මේ රටට ඇවිල්ලා ප්‍රකාශ සටහන් කරගෙන වාර්තාවක් බාර දුන්නා. ඒ වාර්තාව පදනම් කරගෙන කරුණු හොයන්න තමයි ඇය මේ රටට ආවේ. ජිනීවා සමුළුවේදිත් තද දෝෂාරෝපණයක් එල්ල කළා මානව හිමිකම් කඩවීම සම්බන්ධයෙන්. නමුත් ඇය එක පැත්තයි ලංකාව ගැන මේ වෙනකම් දැකල තිබුණේ.”පිල්ලේ මහත්මිය ලංකාවට ආවට පස්සේ ජනාධිපතිතුමා, ආරක්ෂක ලේකම්තුමා, වගකිවයුතු නිලධාරීන්, සිවිල් සංවිධාන මේ ඔක්කොම හමුවෙලා සාකච්ඡා කළා.”“එතැනදි එක අඩුපාඩුවක් වුණේ ඇය හිටිගමන් න්‍යායපත්‍රයෙන් එළියට ඇවිත් තමන්ට අවශ්‍ය අය හමුවීමට මේ අවස්ථාව යොදාගැනීමයි. මන්නාරම රදගුරුවරයා සමඟ පැය කීපයක සාක්ච්ඡාවක් කරල තිබුණා. එල්ටීටීඊ හිතවාදීන් හමුවුණා කියල ඇයට දෝෂාරෝපණය කෙරුණා.ඇයට තමන් කැමැති කෙනෙක් හමුවෙන්න රජයෙන් බාධාවක් තිබුණේ නැහැ. විදේශ අමාත්‍යාංශය සමඟ යොදාගෙන තිබුණ වැඩපිළිවෙළට පිටින් පිල්ලේ මහත්මිය ගමන් දෙකක් ගියා. ඇගේ නිදහස ආරක්ෂා කරනව වගේම “රටක අයිතියටත් ගරු කරන්න ඕන”.“හෙට ආරම්භ වන ජගත් මානව හිමිකම් සමුළු සැසිවාරය 26 දක්වා ජිනීවා නුවර දී පැවැත්වෙනවා. ඇය මේ සමුළුව තුළදී ශ්‍රී ලංකාවේ මානව හිමිකම් තත්ත්වය ගැන වාචික කරුණු දැක්වීමක් සිදුකිරීමට නියමිතයි. පිල්ලේ මහත්මිය සමඟ ඇගේ ලංකා සංචාරයට ප්‍රධාන නිලධාරීන් හතරදෙනෙක් ආවා. ඇය සැබැවින්ම පැමිණියේ එල්එල්ආර්සී වාර්තාවේ නිර්දේශ කොතෙක් ක්‍රියාත්මක කර තිබෙනවාදැයි බලන්න”“එහි සඳහන් ප්‍රධාන යෝජනා තුනක් දැනටම ඉෂ්ට වෙලා තියෙනවා. ඉන් පළමුවැන්න ශ්‍රී ලංකාවේ ත්‍රස්තවාදයට විරුද්ධ යුද්ධයේ අවසාන අදියරේ සිදුවූවා යැයි කියන මානව හිමිකම් කඩවීම් සම්බන්ධ චෝදනා විභාග කරන්න ස්වාධීන කමිටුවක් පත්කර විභාග කිරීම.එක්සත් ජාතීන්ගේ මානව හිමිකම් කමිටුවේ ද ප්‍රමුඛත්වය ලැබෙනුයේ රටක ස්වාධීනත්වයට ගරු කරමින් මුලින්ම දේශීය ක්‍රියාමාර්ගයක් ගත යුතුය කියන කාරණයයි. හිටපු මහාධිකරණ විනිසුරුවරයකුගේ ප්‍රධානත්වයෙන් මේ කොමිසම පත්කර තිබෙනවා. හිටපු මහාධිකරණ විනිසුරු මැක්ස්වල් පරණගම මහතාගේ ප්‍රධානත්වයෙනුයි කමිටුව පත්කර තිබෙන්නේ. සමබර නියෝජනයක් ඇතිව මේ කොමිසම පත්කර තිබෙනවා.ශ්‍රී ලංකාවේ නම මේ කෙරෙන චෝදනාවලින් නිදහස් කරගත යුතුයි.”“පැහැරගෙන ගිය අය හා අතුරුදන් වූවන් සම්බන්ධයෙන් සැකසූ නාම ලේඛනවල තියන අඩුපාඩුව ඒ වගේ ඉන්න හුඟදෙනෙක් විදේශ රටවල ජීවත්ව ඉන්න බව පසුගියදා ගෝඨාභය රාජපක්ෂ ආරක්ෂක ලේකම්තුමාත් පවසා තිබුණා. මේ දාල තියන කොමිසමේ අවසාන වාර්තාව වැදගත්. ඒ නිසා අන්තර්ජාතික පරීක්ෂණයකට යාමේ අවශ්‍යතාවක් පැනනැ‍ඟෙන්නේ නැහැ. පිල්ලේ මහත්මිය අන්තර්ජාතික පරීක්ෂණයකට යා යුතු යැයි කීවේ ද දේශීය ප්‍රතිකර්මයක් නැතිනම් පමණයි.”“පිල්ලේ මහත්මිය ජගත් මානව හිමිකම් කොමිසමේ සභාපති ලෙස 25 වැනිදා මේ ජගත් සමුළුව ඇමැතීමට නියමිතයි. පසුගිය මානව හිමිකම් සමුළුවේ දී ලංකාව සම්බන්ධයෙන් සම්මත කරගත් යෝජනාව අනුව පිල්ලේ මහත්මිය ලංකාවේ මානව හිමිකම් තත්ත්වය සම්බන්ධයෙන් ප්‍රකාශයක් කළ යුතු වෙනවා.”“උගත් හා පාඩම් කොමිසම තම වාර්තාවට කරුණු පිරික්සූ ආකාරයටම පත්කර ඇති මේ අලුත් කොමිසමටත් රට වටේ ගිහින් කරුණු හොයා බලන්න පුළුවන්.”“එල්එල්ආර්සී වාර්තාවෙන් කර තිබූ තවත් නිර්දේශයක් අනුව නීතිය හා සාමය නමින් පොලිසිය සම්බන්ධ වෙනම අමාත්‍යාංශයක් ඇතිකර තිබෙනවා. පිල්ලෙ මහත්මියව ලංකාවට එව්වේ දෙමළ ඩයස් පෝරාව කියල චෝදනාවක් තියෙනවා. එහෙම තියෙද්දි ඇය ලංකාවට ඇවිත් ප්‍රභාකරන් කුරිරු ත්‍රස්තවාදියෙක් බවත් එල්ටීටීඊය කෲර ම්ලේච්ඡ ත්‍රස්තවාදී සංවිධානයක් ලෙසත් ලංකාව තුළ සිටියදීම කළ ප්‍රකාශය ලංකාව, ලංකාවේ ප්‍රජාතන්ත්‍රවාදය ලැබූ ජයග්‍රහණයක්.”“ලංකාවට ඇවිත් පරීක්ෂාවක් සිදුකොට පිල්ලේ මහත්මියට ඇය කැමැති ප්‍රකාශයක් කරන්න ඉඩදීමෙන් පෙන්වන්නේ ලංකාවේ ප්‍රජාතන්ත්‍රවාදයේ සීමා කොහේද තියෙන්නේ කියන එකයි.මෙවැනිම මීට වැඩි බැරෑරුම් තත්ත්වයක් ඉන්දියාවේ කාශ්මීරයේ හෝ සිරියාවේ ඇෆ්ගනිස්ථානයේ නැතිනම් ඊජිප්තුවේ තිබුණත් ජගත් මානව හිමිකම් සංවිධානය ඒවට මැදිහත් වෙන්න යන්නේ නැහැ. ඉරාකය, ලිබියාව හෝ ඊශ්‍රායලයේ ප්‍රශ්න තිබුණත් මේ කිසිම රටක් පිල්ලේ මහත්මියට එන්න කියල ආරාධනා කරන්නේ නැහැ. ලංකාව මෙසේ කළේ ලංකාවට ඇත්තටම මේ කරන චෝදනා සම්බන්ධයෙන් සඟවන්න දෙයක් නැති නිසයි. එය පිළිගන්න සිදුවෙනවා.”“අපි ශ්‍රී ලංකාවේ මානව හිමිකම් කොමිසම විදියට ඇය සමඟ සාකච්ඡා කළා. ලංකාව කරල තියන වැඩ කොටස අනුව ඇයව දිනාගන්න පුළුවන් කියල සිතිය හැකියි. ලංකාව ඒ සම්බන්ධව විශාල වැඩ කොටසක් කරල තියනවා. ලංකාව නැවත පදිංචි කිරීම් හා ප්‍රතිසංවිධානය සම්බන්ධයෙන් සියයට සියයකට ආසන්න ප්‍රගතියක් අත්කරගෙන ඉන්නේ. ඇයත් ඒක මේ ගමනෙදි පිළිගත්තා.”“උතුරේ ඡන්දය පැවැත්වීමත් ලංකාවේ ප්‍රජාතන්ත්‍රවාදය ලැබූ ජයග්‍රහණයක් ලෙස ඇය පිළිගත්තා. නැවත මාස හයකදී මාර්තු ජගත් මානව හිමිකම් සමුළු සැසිවාරයේ දී ඇය තුලනාත්මක වාර්තාවක් ඉදිරිපත් කරාවිය යන්න අප කාගේත් අපේක්ෂාවයි.”“පිල්ලේ මහත්මිය ඇමෙරිකන් ගැත්තකු ලෙස ඇතැමුන් පෙන්නන නමුත් ඇය ඇමෙරිකාව කියුබාවේ ගුවන්තනාමෝබේ වධ කඳවුර දිගටම පවත්වාගෙන යාම විවේචනය කරමින් එය වසා දමන ලෙස දිගින් දිගටම ඉල්ලා තිබෙනවා. නමුත් ඒ ඉල්ලීමට මෙතෙක් ඇමෙරිකාව කන්දී නැහැ.”“උතුරේ යටිතල පහසුකම් සංවර්ධනය කළත් දේශපාලන සංහිඳියාවක් ඇතිකිරීම සම්බන්ධයෙන් පිල්ලේ මහත්මිය ප්‍රශ්න කළත් උතුරේ ඡන්දයට මවුවරුන්ගේ සංවිධාන‍ත් ඉදිරිපත් වීමෙන් ඒ සම්බන්ධ ලබා ඇති ප්‍රගතිය ගැන වැටහීමක් ලබාගත හැකියි.”“දෙමළ ජාතික සන්ධානය ආණ්ඩුවට උතුරේ සිටින ප්‍රධාන විවේචකයෙක්. ඔවුන් එල්එල්ආර්සී වාර්තාව හදන විට ද එම උගත් පාඩම් කොමිසම ඉදිරියට ආවේ නැහැ. පසුව එය විවේචනය කළා. ඊටත් පසුව ඔවුන් ඒ වාර්තාව ක්‍රියාත්මක කරන්න කිව්වා. දැන් දෙමළ සන්ධානය පළාත් සභාවට බලය ඉල්ලමින් සිටිනවා. මේවා සියලු දෙනා සාකච්ඡා කර විසඳාගත යුතු ප්‍රශ්න.”“පිල්ලේ මහත්මිය ලංකාවේ ඇත්ත තත්ත්වය විවේචන අඩුපාඩු මේ සියල්ල රටටම ඇවිල්ලා දැක්කා. ජාතික සංහිඳියාව ඇති කරන්න උදව් කරන්න සූදානම් කියල ඇය කිව්වා. ඇය ලංකාවේ මානව හිමිකම් සංවර්ධනයට ආධාර කරනවා මිස ලංකාව මේ තියන තැනින් පිටුපසට ඇද දැමීම වගේ දෙයක් සිදු නොවේවි කියන එකයි අපේ ප්‍රාර්ථනය හා බලාපොරොත්තුව වන්නේ.“ලංකාවට අඩිය තියනකොට එතුමිය කිව්වේ මං ආවේ ලංකාව විවේචනය කරන්න නොවේය කියලයි. ඇය පසු අවස්ථාවක කිව්වා ලංකාව ගැන කරුණු විශ්ලේෂණයට කාලයක් අවශ්‍යයයි කියලා. මේ ඉදිරිපත් කරල තියන කරුණු අනුව ඇය ඉදිරිපත් කරන වාර්තාව සමබර වාර්තාවක් විය යුතුයි.”“ශ්‍රී ලංකා මානව හිමිකම් කොමිසම සමඟ කළ සාකච්ඡාවේ අප කරල තියන දේ ගැන ඇය සතුට පළකළා. කොමිසමේ කටයුතුවලට උදවු කරන්නත් ඇය පොරොන්දු වුණා.”“රතුපස්වල සිද්ධිය, අලුතෙන්ම පිල්ලේ මහත්මියට ශ්‍රී ලංකාවේ මානව හිමිකම් කඩවීම් සම්බන්ධව වාර්තා කෙරුණ සිද්ධියයි. මෙතන රාජ්‍ය ආයතන හා නිලධාරීන් මහජනයා සමඟ සමීප සම්බන්ධයක් අවබෝධයක් ඇතිව සාකච්ඡා නොකිරීමේ ලොකු අඩුවක් පෙන්නුම් කරනවා. එසේ කළා නම් මේ ප්‍රශ්නය මෙතරම් දුරදිග යන්න ඉඩක් ලැබෙන්නේ නැහැ.”“අපට ලංකාවේ මානව හිමිකම් සුරක්ෂිත කිරීම ගැන දිගටම කැපවීමෙන් කටයුතු කරන්න සිදුවෙනවා. ඉදිරියේ මේ 25, 26 හා 27 දින තුනේ පොදු රාජ්‍ය මණ්ඩල මානව හිමිකම් සංවිධානයත් ශ්‍රී ලංකා මානව හිමිකම් කොමිසමත් එක්ව වව්නියාවේ දී සිංහල දෙමළ මුස්ලිම් සියලු ජනකොටස් ආවරණය වන පරිදි ජාතික සංහිඳියාව ඇති කරන්න දැවැන්ත වැඩ සටහනක් ක්‍රියාත්මක කරන්නත් කටයුතු කරගෙන යනවා.”සංවාදයසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309081</link>
    <topic>මුළු වයඹම සරු කරන්න 'දැදුරුඔය' දැන් සුදානම්</topic>
    <author>ජයසිරි මුණසිංහ</author>
    <content>දැදුරු ඔය ජලාශයේ පිටවාන ඉදිවෙමින්.අපට ආණ්ඩුවේ රස්සා එපා. අපට සමෘද්ධියත් එපා... අපට හරියට ගොයමට අවශ්‍ය විදියට අවශ්‍ය කාලෙට හරියට වතුර ටික දෙන්න. අපි මේ කුඹුරු සේරම අක්කරයකින් බුසල් 150 - 160 ක් ගන්න අස්වද්දන්නම්.” මේ පුත්තලම ප්‍රදේශයේ ගොවීන් පිරිසක් අපට පැවසු කතාවකි.කුරුණෑගල පුත්තලම ප්‍රදේශවල කුඹුරු අස්වැද්දීමේදී යල කන්නයේ තියෙන්නේ ඉමහත් ජල හිඟයක්. බිංගිරිය, වාරියපොළ, පුත්තලම, ආණමඩුව, කොබෙයිගනේ වැනි ප්‍රදේශවල තමයි වැඩිම ජල හිඟය තිබෙන්නේ.ආණමඩුව, පුත්තලම ප්‍රදේශයට ද බීමට ජල හිඟයක් පවතිනවා. එසේ වුවත් වයඹ පළාතේ ප්‍රධාන ජල මූලාශ්‍ර දෙක වන දැදුරු ඔය හා මී ඔය මඟින් වසරකට ජලය ඝන මීටර් දස ලක්ෂ 1640 ක් කිසිම ප්‍රයෝජනයක් නොගෙන පුත්තලම, කුරුණෑගල දිස්ත්‍රික්ක හරහා යන්නේ මහ මුහුදට.දැදුරු ඔය හරහා වේල්ලක් හදලා මේ ජලය ගම්බිම්වල වගාවලට හරවන්න කියලා මේ පැත්තේ අය අවුරුදු ගාණක් ඉල්ලුවා. නමුත් ඒ ඉල්ලීම පිළිබඳව සලකා බැලුවේ මහින්ද රාජපක්ෂ ජනාධිපතිතුමා විතරයි.එතුමා මහින්ද චින්තනය යටතේ 2007 දී වයඹ සරු කරන දැදුරු ඔය ව්‍යාපෘතිය පටන් ගත්තා. මේක මේ පළාතේ වැව් 300 ක් පෝෂණය කරලා අක්කර 30000 ක් යල මහ අස්වද්දන වැඩක්. පවුල් 55000 කට පිරිසුදු පානීය ජලයත් දෙන බහුකාර්ය ව්‍යාපෘතියක්.ඒ අනුව වාරියපොළ මැතිවරණ කොට්ඨාසයේ වේරහැරයාගම, කටුවන්නාව යන ග්‍රාම නිලධාරී වසම්වලදී දැදුරු ඔය හරස් කර විශාල වේල්ලක් බදිනවා දැදුරු ඔය ජලාශය හදන්න.මේ ව්‍යාපෘතිය පිළිබඳව උනන්දුවෙන් කටයුතු කරන වාරිමාර්ග හා ජල කළමනාකරණ අමාත්‍යාංශයේ ලේකම් ඉංජිනේරු අයිවන් ද සිල්වා මහතා පවසන්නේ, මේ ස්ථානය මගුරුඔය, දැදුරුඔය හා කිඹුල්වානා ඔය කියන ඔයවල් එකතු වෙන තුම්මෝදර කියන තැන බවයි. ඒ අනුව මෙහි ජලාශය ඉදිකළ විට වයඹට යළි ජල හිඟයක් ඇතිවීමේ ඉඩක් නැති බවත් ලේකම්වරයා පැවසුවා.මේ දැදුරු ඔය ව්‍යාපෘතියේ අධ්‍යක්ෂ සුනිල් පෙරේරා මහතා පවසන පරිදි මේ තුම්මෝදර ස්ථානයේ බදින වේල්ල කිලෝමීටර් 2.5 ක් දිගයි. මේක තමයි වසර 25 කට පසු මෙරට ඉදිවන දිගම වේල්ලයි. වයඹ පළාතේ නම් මේ වගේ දිග වේල්ලක් ඉදිවන්නේ ඉතිහාසයේ ප්‍රථම වරට. වේල්ල අඩි 60 ක් උසයි. අඩි 20 ක් පළලයි.වම් ඉවුරු ඇළ ඉදිකර ඇති අයුරු‍දැදුරු ඔය ව්‍යාපෘති අධ්‍යක්ෂ සුනිල් පෙරේරා මහතා හිරිපිටිය සාලින්දපුර ගමේ නැවත පදිංචි කළ රංජනි කුසුමලතා මහත්මියගේ කෙසෙල් වගාව පිළිබඳව තොරතුරු විමසමින්.මේ වේල්ල මඟින් එකතු වන ජලය ගබඩා කරන්න හදන දැදුරු ඔය ජලාශය අක්කර 5500 ක් පුරා පැතිර යනවා. මේ ජලාශයේ ජලය අක්කර අඩි 60000 ක් විතර පුරවන්න පුළුවන්. දැදුරු ඔයේ ජලයෙන් දැන් ප්‍රයෝජනයට ගන්නේ සියයට 20 ක ජල ප්‍රමාණයක් පමණයි.මුහුදට යන ජලය මගින් අඩු ග‍ණනේ දැදුරු ඔයේ ජලයෙන් සියයට 60 ක් ප්‍රයෝජනයට අරන් පුත්තලම කුරුණෑගල ප්‍රදේශවල ජල හිඟය අවසන් කර පවුල් 80000 කට පමණ සෙත සැලසීම තමයි මෙහි ප්‍රධාන අරමුණ.දැනට ජලය නොමැති නිසා අසාර්ථකව පවතින ඉඟිනිමිටිය, රිදිබැදි ඇල්ල, මාගල්ල වැනි ජලාශ මෙන්ම වයඹ පළාතේ ලොකු කුඩා වැව් 330 ක් පමණ ජලයෙන් පුරවා අලුත් ඉඩම් අක්කර 30000 ක් සමඟ මුළු වයඹ පළාතම යල මහ අස්වැද්දීම මෙහි අනෙක් ප්‍රධාන අරමුණ බව වාරිමාර්ග අමාත්‍යාංශයේ ලේකම් අයිවන් ද සිල්වා මහතා පැවසුවා.ඊට අමතරව පුත්තලම හා කුරුණෑගල දිස්ත්‍රික්කවල මෙතෙක් පිරිසුදු පානීය ජලය නොලැබුණු පුත්තලම, ආණමඩුව, කරුවලගස්වැව, බිංගිරිය, කොබෙයිගනේ ඇතුළු දිස්ත්‍රික්ක දෙකේම පවුල් 50000 කට පිරිසුදු පානීය ජලය මේ ව්‍යාපෘතිය යටතේ ලැබෙනවා.ව්‍යාපෘතියේ ප්‍රධාන ඉංජිනේරු එස්. එම්. හේවාගම මහතා පවසන පරිදි මේ අනුව මේ ව්‍යාපෘතිය ලංකා ඉතිහාසයේ වයඹට ලැබුණු ලොකුම ව්‍යාපෘතියයි.මහින්ද රාජපක්ෂ ජනාධිපතිතුමාගේ උපදෙස් මත ඇමැති නිමල් සිරිපාල ද සිල්වා මහතා මේ ව්‍යාපෘතියේ කටයුතුවලට සියලු උදව් උපකාර කරනවා.අවුරුදු 30 කට පස්සේ ලංකාවේ ඉදිකළ ලොකුම වේල්ල තමයි දැදුරු ඔය වේල්ල. ඒකට පස් කියුබ් 325000 ක් ගිහිල්ලා තිබෙනවා. කොන්ක්‍රීට් ඝන මීටර් 350000 ක්ද, කම්බි ටොන් 2000 ක් ගිය බවයි හේවාගම මහතා පවසන්නේ.දැන් මේ වේල්ලේ වැඩ සියයට 98 ක් ඉවරයි. ජලාශයේ පිටවාන හදලත් ඉවරයි. පිටවානට අරීය ගේට්ටු 8 ක් තිබෙනවා. ඒකෙන් තමයි පහළට ජලය යන්නේ. ඒ ගේට්ටු දැන් සවි කරනවා.වේල්ලේ වම් කෙළවරේ වම් සොරොව්ව හදලා ඉවරයි. දකුණු සොරොව්වෙත් වැඩ 95% ක් ඉවරයි. පිටවාන මගින් තමයි විදුලි බලාගාරයටයි මාගල්ල පැරණි වාරි ව්‍යාපෘතියටයි ජලය දෙන්නේ. විදුලි බලාගාරය මඟින් මෙගා වොට් 1.5 ක් නිපදවනවා.ව්‍යාපෘති අධ්‍යක්ෂ සුනිල් පෙරේරා මහතා පවසන පරිදි ඉදිරියේදී ලැබෙන මහ කන්නයේ වැස්ස මඟින් ජලාශය පුරවීමට දැන් සියල්ල සූදානම් කර අවසන්. ඒ අනුව නොවැම්බර් මස අවසන් වන විට මේ වසමේ මහ වාරි ව්‍යාපෘතිය ජනතාවට පිරිනැමීමට හැකියාව තිබෙන බව ඔහු පවසනවා.වම් සොරොව්ව මඟින් ජලය මුදා හරින්‍ෙන් වම් ඇළට. මේ වම් ඉවුර ඇළ කිලෝමීටර් 44 ක් දිගයි. ඒකේ පළල අඩි 15 ක් විතර. මේකේ වැඩ සියයට 85% ක් අවසන්.මේ ඇළෙන් කොබෙයිගනේ වාරියපොළ බිංගිරිය නිකවැරටිය පඬුවස්නුවර වැනි ප්‍රදේශ හරහා ගිහින් අලුත් ඉඩම් අක්කර 6000 ක් අස්වද්දනවා.ඒ සමඟම ලොකු කුඩා වැව් හා සුළු පරිමාණයේ ජල හා වාරි යෝජනා ක්‍රම 300 ක් පමණ දැදුරු ඔය ජලයෙන් පෝෂණය කිරීමත් සිදුකරන බවයි ව්‍යාපෘතියේ ඉංජිනේරු රුවන් වීරසූරිය මහතා පැවසුවේ.මේ අනුව මේ වම් ඇළ කළුතර සිට කොළඹ දක්වා තරම් දිග ඇළක්. මෙවැනි ඇළක් අපේ රටේ අවුරුදු 30 කින් පසු ඉදිවෙන ප්‍රථම අවස්ථාව මේකයි. ඒ වගේම මහින්ද චින්තනය යටතේ මෙරට ඉදිවන දිගම ඇළත් දිගම ලොකුම වේල්ලත් මේ දැදුරු ඔය ව්‍යාපෘතියේ තිබෙන බව කිව යුතුයි.වම් සොරොව්වදැදුරු ඔය ජලාශයේ වේල්ලේ අවසන් ඉදිකිරීම් සිදුවෙන අයුරු.දකුණු ඉවුරෙන් යන ඇළත් කිලෝමීටර් 33 ක් දිගයි. ඒක සම්පූර්ණයෙන් කොන්ක්‍රීට් ආස්තරණය කරල හදන්නේ. පළල අඩි 15 ක් විතර වෙනවා. මේකේ වැඩත් දැන් සියයට 70 ක් විතර අවසන්. දකුණු ඉවුර එනම් අන්තර් ද්‍රෝනි ඇළේ ජලයෙන් ඉගිනිමිටිය නවගත්තේගම තබ්බෝව යන ජලාශ ඇතුළු වැව් 30 ක් විතර පෝෂණය කරනවා.ඊට අමතරව මාගල්ල පැරැණි වාරි යෝජනා ක්‍රමය රිදිබැදිඇල්ල වාරි යෝජනා ක්‍රමය ඉගිනිමිටිය වාරි යෝජනා ක්‍රමය ආදි ව්‍යාපෘතිවලටත් අවශ්‍ය ජලය මේ මඟින් ලබා දෙනවා. ඉහත වාරි ව්‍යාපෘති ජලය නැතිකමින් මෙතෙක් කල් අසාර්ථක වෙමින් තමයි පැවතුණේ.මේ ව්‍යාපෘතිය ඉදිකරන්නේ තනිකරම අපේ වාරිමාර්ග දෙපාර්තමේන්තුවේ ඉංජිනේරුවරුන්. පිටරට උපදෙස් නැහැ. ප්‍රදේශයේ අය 200 කට විතර රස්සාවල් දීලා තිබෙනවා. ප්‍රදේශයේ අය‍ගේ යන්ත්‍ර සූත්‍ර ලොරි 500 ක් විතර මෙහි වැඩ කරනවා.මේ ව්‍යාපෘතියට රුපියල් කෝටි 970 ක් වැයවෙන වැඩක්. හැබැයි ඒ සඳහා වියදම් කරන්නේ ශ්‍රී ලංකාවේ සල්ලි. ඒ අනුව මේක තනිකරම ශ්‍රී ලාංකික වැඩක්. මේ ජලාශය ඉදිකිරීම නිසා ඉවත්කළ පවුල්වලට හිටියාට වඩා හොඳ තත්ත්වයක් දැන් ලැබී තිබෙනවා. ඒක අපි හොඳටම දුටුවේ හිරිපිටිය සාලින්දපුරදී. මේ ඉවත් කළ අයට වන්දි ලෙස රුපියල් ලක්ෂ 14910 ක් දුන්නා.ව්‍යාපෘතියෙන් අවතැන් වූ ජනතාව පදිංචි කළ කුරුණෑගල හිරිපිටිය සාලින්දගම පදිංචි ජනතාවත් අපි හමුවුණා. සාලින්දගම සුබසාධක සමිතියේ ලේකම් ගාමිණි ගුණසේකර මහතා අපට පැවසුවේ මෙහි පදිංචි වූ පවුල් 84 ටම හිටියාට වඩා හොඳ ජීවන මට්ටමක් ලැබුණු බවයි.“ඉස්සර අපි හිටියේ තිඹිරිවැව හරියේ. එහේ ඉඳන් හිරිපිටිය ටවුන් එකට කිලෝමීටර් 14 ක් තිබුණා.ඉස්පිරිතාලෙටත් ඒ දුරමයි. දැන් ඉන්න සාලින්දපුර ඉඳන් හිරිපිටිය නගරයට කිලෝමීටරයක්වත් නැහැ. ඉස්සරහ කාපට් කරපු පාර. අපේ ඉඩම් අපිට නිකම් ලැබුණේ ව්‍යාපෘතියෙන්. පාරවල්, ලයිට්, සුබසාධක සමිති බිල්ඩිම, ක්‍රීඩාංගණ, පාසල්, සොහොන් පිටි සියලු පහසුකම් අපට ව්‍යාපෘතියෙන් දුන්නා” ඔහු පැවසුවේ සතුටු සිතින්.මේ අයට අක්කර 2 සිට අක්කර 1/2 දක්වා ඉඩම් ලබා දුන්නා.මෙහිදී අපට හමුවුණු හිරිපිටිය සාලින්දගම පදිංචි අයි. ආර්. රංජනි කුසුමලතා මහත්මිය පවසන්නේ තමන්ට ලැබුණු ඉඩමේ කෙසෙල් ගස්ලබු හා ගෙදරට අවශ්‍ය දේවල් හදාගෙන සතුටින් ජීවත්වෙන බවයි.“අපිට තිබුණේ පුංචි ගෙයක්. දැන් අපි ලොකු ගෙයක් ඉදිකළා. මේ ඉඩ අපට නිකම් ලැබුණා ව්‍යාපෘතියෙන්. අපිට දැන් ත්‍රිවිල් එකක් පවා තිබෙනවා.අපි කලින් හිටියේ තිඹිරිවැව හුඟක් දුෂ්කරතා මධ්‍යයේ. දැන් අපිට සියලු යටිතල පහසුකම් අපට තිබෙනවා.” ඇය පවසන්නීය. සාලින්දගම ආර්. පී. ජයසිංහ හා නැවත පදිංචි වූ පවුල් 84 ක පමණ ජනතාව මේ කථාව අනුමත කරති.“අපිට ඉස්සර තිඹිරිවැව ඉන්න කොට අසනීපයක් වුණොත් බබෙක් හම්බු වෙන්න වුණොත් හිරිපිටිය රෝහලට එන්න වුණා කිලෝමීටර් 14 ක් ගෙවලා. දැන් එහෙම නෑ. විනාඩි 5 න් රෝහලට යන්න පුළුවන්.” ඔවුහු කියති.මේ අනුව බලන විට වයඹ පළාතත් කුරුණෑගල දිස්ත්‍රික්කයත් දැදුරු ඔය හා රාජධානි පිවිසුම් මාර්ගයත් අනිකුත් කටයුතුත් නිසා මහින්ද චින්තනය යටතේ සියලු යටිතල පහසුකම් යටතේ සංවර්ධනය කෙරෙනවා. එය මුළු වයඹටම සෙතක්.ශ්‍රී ලංකාවේ සංවර්ධිතම පළාත බවට නැ‍ඟෙනහිර පළාත පත් කැරෙන යෝධ කර්මාන්තපුරයක් ත්‍රිකුණාමලය සාම්පූර්හි ඉතා ඉක්මනින් ආරම්භ කිරීමට පියවර ගන්නා බව රජය ප්‍රකාශ කරයි.නැ‍ඟෙනහිර කර්මාන්තපුරය ඉදිවන භූමි භාගයමේ කර්මාන්තපුරය ස්ථාපිත කිරීමේ කටයුතු ආරම්භ කිරීමත් සමඟ නැ‍ඟෙනහිර පළාතේ පමණක් නොව උතුරු සහ උතුරු මැද පළාතේ ද ජනතාවට නව රැකියා අවස්ථා දස දහසක් ඍජුවම උත්පාදනය කැ‍රෙන බව රජය සඳහන් කරයි. ඊට අමතරව වක්‍රව රැකියා අවස්ථා ලක්ෂ ගණනක් බිහිවේ.මහින්ද රාජපක්ෂ ජනාධිපතිතුමාගේ පූර්ණ නායකත්වය යටතේ ඇමැති මණ්ඩලය අනුමත කළ මේ ව්‍යාපෘතිය රටට ලැබුණු වටිනාම සංවර්ධන ව්‍යාපෘති අතර ප්‍රමුඛස්ථානය ගන්නා එකකි.‍ලොව විශාලතම නැව් පැමිණිය හැකි සේ ත්‍රි‍කුණාමලය පිහිටි ලොව උසස් ම ස්වාභාවික වරාය නවීකරණය කිරීමේ කටයුතු මේ කර්මාන්තපුරය ඉඳිකිරීම යටතේ සිදු කැරේ.ත්‍රිකුණාමලය වරායේ මීටර් 20 කට වඩා ගැඹුරු මුහුදේ ජැටිය ඉඳිකිරීම නැ‍ඟෙනහිර පළාතට පමණක් නොව සමස්ත රටටම ප්‍රතිලාභ අත්කරවන කටයුත්තක් බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා ප්‍රකාශ කෙළේ ය.ලොව ප්‍රකට බැර කර්මාන්ත ආශ්‍රිත කර්මාන්තකරුවෝ, ආයෝජකයෝ දිනා ගැනීමට සමත් ස්වභාවිකව සුන්දර වූ ත්‍රිකුණාමලය සාම්පූර් ප්‍රදේශයේ පිහිටු‍ෙවන මේ කර්මාන්තපුරය ශ්‍රී ලංකා ගේට්වේ ඉන්ඩස්ට්‍රීස් ආයතනයේ පු‍රෝගාමීත්වයෙන් ඉදි කැරෙන්නකි.ඇමැති ලක්ෂ්මන් යාපා අබේවර්ධනඇමෙරිකානු ඩොලර් බිලියන 4 ක් ආසන්න වශයෙන් රුපියල් කෝටි හතළිස් දහසක් මේ ව්‍යාපෘතිය වෙනුවෙන් ආයෝජනය කිරීමට සැලසුම් කොට ඇත. අදියර තුනකින් මේ කර්මාන්තපුරය ඉඳිකැරේ.ඒ යටතේ මුලින් ම ඇමෙරිකානු ඩොලර් මිලියන 700 වියදමින් ගැඹුරු මුහුදේ නව ජැටිය හා නෞකාංගණය ඉඳිකැරේ. වසර තුනක කාලයක් ගතවන විට මෙය නිමා කිරීමට අපේක්ෂිත ය.මෙහි දෙවැනි අදියර යටතේ ඇමෙරිකානු ඩොලර් මිලියන 1300 ක වියදමින් බැර කර්මාන්ත සඳහා පහසුකම් වැඩි දියුණු කැරේ. වසර දෙකක කාලයකින් ඒ කටයුතු නිමාවේ.මේ යටතේ කලාපයේ අභ්‍යන්තර මහා මාර්ග, විදුලිබලය, පිරිසුදු පානීය ජලය, මලාප්‍රවාහන පද්ධති වැඩිදියුණු කිරීම් සිදු කැරේ. ත්‍රිකුණාමලය අවට කුඩා නගර රාශියක් නවීකරණය කැරේ.මේ කර්මාන්තපුරයේ තුන් වැනි අදියර යටතේ ලොව නම් දැරූ යපස්, දැව, අඟුරු බලාගාරය, යකඩ ආශ්‍රිත කර්මාන්ත ශාලා, දැව අඟුරු හා ගල් අඟුරු ප්‍රතිභාවිතය කරන අංගණයක් ඉඳිකැරේ. මීට අමෙරිකානු ඩොලර් මිලියන 2000 ක මුදලක් ආයෝජනය කැරේ.මෙරට සිටින රැකියා අපේක්ෂිත තරුණ තරුණියන්ට ලෝ ප්‍රකට බැර කර්මාන්ත ශාලාවල රැකියා අවස්ථා උරුමවීම, ඔවුන්ගේ හැකියාවන් වැඩි දියුණු කරගැනීමට ඉඩ ලැබීම, නව තාක්ෂණය, කාර්යක්ෂමතාව, පලදායිතාව ඉහළ යෑම මෙන් ම විදේශ විනිමය විශාල ලෙස රටට ගලා ඒම නව කර්මාන්තපුරය ඇරඹීමත් සමඟ සිදුවනු ඇතැයි ශ්‍රී ලංකා ගේට්වේ ඉන්ඩස්ට්‍රීස් පුද්ගලික සමාගමේ සභාපති ප්‍රභාත් නානායක්කාර මහතා ‘සිළුමිණ’ ට ප්‍රකාශ කෙළේ ය.ජයසිරි මුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309082</link>
    <topic>බාල වැඩ නොකර හොඳ දෙයක් හරියට කරමු</topic>
    <author>උපාලි සමරසිංහ</author>
    <content>ඕන්න ආයුබෝවන්ඩ! මේ සතියෙ නම් ගිය සැරේ වගේ බලු කතාවකටත් එහා බලු නොවටිනා සංස්කෘතියක් ගැන කතා කරන්ඩ වෙච්චි එක ගැන කනගාටුයි. අනාදිමත් කාලෙක ඉඳන් එක් එක් වරිගෙට එක් එක් උප සංස්කෘති තියෙනවා. හිරගෙවල්වල වෙනම භාෂාවක්, ඇවතුම් පැවතුම්. ඒ වගේම ආරක්ෂක අංශවලටත් වෙනම සංස්කෘතියක්. ආරක්ෂක අංශයෙ නිලධාරීන් කසාද බඳින කොට සමහර තැන්වලදි මහ තුප්පහි වැඩ සිද්ධ වුණා. මනාළ යුවළට සුබ පතන්න ආපු සියලු දෙනා කාපු බීපු ඉඳුල්, අත් සෝදපු වතුර, පිඟන් හෝදපු වතුර බැරල් එකකට එකතු කරලා මනාල යුවළ පිටත් වන වේලාවෙ එයාගෙ යහළුවො මේ ජරා වතුරෙන් අර අහිංසක මනමාලිව නාවන එක. මේක එදත් සිද්ධ වුණා. අදත් සිද්ධ වෙනවා කියලා ආරංචියි. කොළඹ හෝටලයක එක්කෙනෙක් මැරුණේ මේ විනෝද ‍ෙසල්ලමකින්. මේක මොන තරම් නිහීන මුග්ධ ගෝත්‍ර චාරිත්‍රයක් දැයි මම දන්නෙ නැහැ.තැනින් තැන දෝරෙ ගලාගිය මේ ජරා පුරුදු දැන් මාධ්‍යයත් කරට අරන්. එහෙම කිව්වට හැම මාධ්‍යම නෙවි. ඇතැම් පෞද්ගලික චැනල් ජනතාව ගොනාට අන්දන්ඩ ඒ අයට බාල රසය බෙදන්ඩ මේවා දැන් එළිපිට කරනවා. මේ විස්සුක දස්සන රසවින්දනය නිර්වින්දනය කරනවා. ඒක ඒ ඔලමොට්ටළයන්ට තේරෙන්නෙ නැහැ. ඔවුන් කරන විගඩම්වලත් අර මනාලිය ඉඳුල් වතුරෙන් නාවන ගෝත්‍ර චාරිත්‍රයෙත් මං වෙනසක් දකින්නෙ නැහැ.හොඳයි, ආයිබෝං, තවත් විච්චූර්ණ නොකියා අපි කෙළින්ම කතාවට බහිමු. මං දැක්කා එක්තරා නාළිකාවක ‘රට හිනා’ කියල ජාතියක් යනවා. අනේ අපරාධෙ ඒ අඩ හෝරාව. මිනිසුන්ට නොයෙක් නොපනත්කම් කරලා ඔවුන් ඊට තිගැස්සෙන හැටි, කලබල වන හැටි, පෙන්නල මිනිස්සු පිළිකුල් සහගතව හිනාවෙනවා.අපි මිනිස්සුන්ගෙ දුර්වලකම්වලට හිනාවෙන ජාතියක් ද? වවාගත් බත බුලත අවුරුදු දෙදහසක් තිස්සේ බෙදා හදාගෙන කාපු අපිට මේ ඊනියා රැඩිකල් පොරවල් දැන් උගන්වන්නෙ මොකක්ද? අසරණයන්ට පිහිට වීම අඳ ගොළු බිහිරි ඇත්තන්ට සරණ වීම ගිලනුන්ට උපස්ථාන කිරීම, අපි අනාදිමත් කලක ඉඳන් කළා.බෙදාගෙන නොව බදාගෙන කන්ඩ පෙරේතයන් වගේ අම්මා තාත්තලාට හොරෙන් ජෑම් බටර් මූණෙ ලාටු වගේ උලාගෙන කන්ඩ, කඩේට ගියහම ඒකටත් ‘ටිකිරි බඩගින්න’ කියලා ළමයින් පගා කාරයන් කරවන්ඩ පුරුදු කරවන වෙළෙඳ දැන්වීම් පවා කෙරෙනවා.මිහිර සිරිතිලක අපේ නව යොවුන් දක්ෂ රංග ශිල්පියෙක්. ‘ලෑන්ඩ් කෲෂර්’ රථයකින් ඇවිත් මේ නළුවා ‘කමර්ෂල්’ වැඩක‍ යෙදිලා ඉන්දැද්දි එයා නැඟල හිටපු වාහනයෙන් එළියට ඇදලා අඩෝ පරයා... බල්ලා.. වැනි පහත් වචන කියලා එයාගෙ අතේ තිබුණු ජංගම දුරකථන කොල්ල කාලා ප්‍රසිද්ධ ස්ථානයක මහ මඟ එයාව දණගස්සලා මේ කළ විගඩම මාධ්‍ය සදාචාරය ගැන උකුණු හිසක හැඟීමක් තියෙන කෙනෙක් කරන දේවල්ද?ඊළඟට එයාගෙ බිරියට කෝල් කරලා මහත්මයා අවශ්‍ය නම් රුපියල් 25,000ක් අහවල් ගිණුමට දාන්ඩ ආදී විදියට තර්ජනය කරලත් තියෙනවා. ඒ සිරිතිලකගෙ මහලු අම්මා හා බිරිය අසනීපයෙන්. ඔවුන් බයෙන් තිගැස්සලා මේ කරන අලුගුත්තේරුකම් මා හිතන්නෙ ගෝත්‍ර සමාජවලවත් නෑ.තමන්ගෙ රසිකයො ඉදිරියේ මෙහෙම දණ ගස්සපු එකට ඒ නළුවගෙ ඇස්වල කඳුළු පිරුණා. ඉකිබිඳින ඔහුගෙ හදවත අපට කි‍ව්වෙ ඇයි අහිංසක අපට මෙහෙම වධ දෙන්නෙ, තමන්ගෙ කුණු චැනල් ජනප්‍රිය කරගන්ඩ කියලා!තමන්ගෙ අම්මා තාත්තා නංගි මල්ලි රකින්ඩ, ලෝකෙ ඉන්න අනෙක් අම්මලා තාත්තලා නංගිලා මල්ලිලා ගොඩාක් රවට්ටන්ඩ අඩුවට එළවළු කිරන්ඩ මට බෑ කියලා රස්සාවෙන් අස්වෙච්චි එළවළු කඩේක කොල්ලෙක් මේ වැඩේ දැක්කා.එයා පොලිසියට ෆෝන් කළා. අපේ පොලිස් උත්තමයන් සියල්ල දත් අය නොවේනෙ. මේ කණ්ඩායම පොලිසිය ආ ගමන් තමන්ගෙ මහාර්ඝ හැඳුනුම්පත් පෙන්නලා දණගස්සලා හිටපු නළුවා දෙසට ඇඟිල්ල දික්කරලා මොන මොනවාදෝ කියලා බේරුණා. පොලිසියත් යන්ඩ ගියා.අන්තිමේ දණගහගෙන ඉන්න නළුවා ඉදිරිපිටට කඩුවක් අමෝරාගෙන කවුදෝ දුවගෙන ඇවිත්. අනේ! මිහිර සිරිතිලකට අම්මගෙන් බීපු කිරිවල රහත් කටට දැනෙන්ඩ ඇති. නිලංකාර එළි දෑස්වල දැල්වෙන්ඩ පටන්ගත්තා. බලනකොට! ඒ වැඩසටහනේ නිවේදකයා.මිහිර සිරිතිලකමෙහෙම මිනිසුන්ගෙ කැමැත්තක් නැතිව, බලහත්කාරයෙන් බියගන්වලා කරන මාධ්‍ය වැඩ මා හිතන්නෙ ඇත්තෙ යම‍ලෝකෙ. ‘බයිට්’ වැඩසටහනට ප්‍රස්තුත නැත්නම් අපට කියන්ඩ. අපි ප්‍රස්තුත දෙන්නම්. මේ රටේ හිඟන මුදලාලිලා, කොමිස් කාක්කො, මිනී කාක්කො, කූට වෙළෙන්දෝ, සිල් රෙදි පොරවාගත්ත දුසිල්වතුන් මේ වගෙ ‍ක්ෂේත්‍ර කොයිතරම් තියෙනවද?සමහර ගුරුවරු ළඟට උගන්වන්ඩ යවන්ඩ බෑ. පිරිමි ගැහැනු බේදයක් නෑ. දරුවන් දූෂ්‍ය කරනවා. පාසල් වෑන් රථයෙ යන්ඩ බෑ හැට පැනපු මහල්ලන් හිරිමල් කැකුළු කෙළසනවා. සමහර දොස්තරලා ළඟට යන්ඩ බෑ. ඉහළ මාලෙට ගෙනිහින් දූෂ්‍ය කරලා තට්ටු හත අටක් උඩින් පල්ලෙහාට පෙරළනවා.බස් නැතිව රාත්‍රියෙ කාන්තාවක් අතරමං වුණාම කොළඹ බැස්ටියන් මාවතේ නොවේ වලස්මුල්ලෙදිත් මඟී කාන්තාවන් කොන්දොස්තර හා රියදුරු විසින් දූෂ්‍ය කරනවා. ප්‍රාදේශීය සභාපතිවරු මන්ත්‍රීන් ළඟට යන්ඩ බෑ. බල්ලන්ටත් අවනම්බු කරන බලු නොවටින වැඩ කරනවා. ඇයි? මේවා පස්සෙ ‘බයිට්’ නොයන්නෙ.කතාව අවසන් කරන්ඩ කලියෙන් මං පොඩි අත්දැකීමක් කියන්නම්. මං රංජිත් අමරකීර්ති පලිහපිටිය කියන මිත්‍රයෙක් එක්ක කාලෙකට ඉස්සර දෙහිවල හන්දියේ පේව්මන්ට් එකේ කතා කර කර එනවා. ඉස්සරහට ආවා මහත්මයෙක්. ‘පොකට්’ එක නැතිවුණා. ගාල්ලට යන්ඩ විදියක් නෑ.ගාල්ලෙනුත් තවත් බසයක යන්ඩ තියෙනවා සල්ලි නෑ කියලා මිත්‍රයාගෙන් ඉල්ලුවා. මිත්‍රයා ගාල්ලෙ ඉහළ කීඹියෙ කෙනෙක්. එයා වංහුං ටිකක් අහන්ඩ ගත්තා. ආ, ඉමදූව කිව්වා නේද? ගම. අර බැංකුවත්ත පල්ලෙහා ගුරු පාරෙ ඉන්න කළු මහත්මයා හඳුනනවාද? මිත්‍රයා ඇහුවා. මිනිහ එකපාරටම ‘ඔව්’ කිව්වා.එතනින් හැරුණහම වෙල ළඟ ගෙදර. අර කලින් කවුද එල්ලිලා මැරුණෙ. එහෙ ඉන්න බිසෝමැණිකා අපේ නංගි කෙනෙක්. එයාව දන්නවද? අර පොඩි සිල්ලර කඩයක් තියෙන්නෙ. ඔව්, ඔව්. මට මතකයි ඒ අක්කව. අර මනුස්සයා කිව්වා. අනෙක මල්ලි හන්දියේ ඉන්න රේඩියෝ මල්ලි. එයත් අපේ නෑදෑ කෙනෙක්.ඒ වතාවෙ මගේ මිත්‍රයා තවත් කතාවක් කිව්වා. මිනිහා කිව්වා අනේ, මං දන්නෙ නැත්තෙ ඇයි? කවුරුත් එයාට කියන්නෙ එහෙම නේද? කියලා. ඊළඟට මගේ මිත්‍රයා එහෙනම් අපි ගිහින් එන්නම්. කාගෙන් හරි කීයක් හරි ඉල්ලගෙන ගාලු යන්ඩ” කියලා ආපහු මාත් එක්ක යන්ඩ හැරුණා.විනාඩි ගණනාවක් නාස්ති කරලා අර මිනිහා වෙහෙසවලා කරපු කැත වැඩේ ගැන මට වේදනාවක් ආවා.ඇයි? මනුස්සයො, සල්ලි දෙන්නෙ නැත්නම් මෙච්චර ඒ මිනිහා වෙහෙසවලා ප්‍රශ්න කළේ. කියලා මං මිත්‍රයාගෙන් ඇහුවා.මං ඔක්කොම ඇහුවෙ බොරු. ඒ කිසි දෙයක් ඇත්ත නොවෙයි. මිනිහා, බොරුකාරයෙක්. ඇත්තද කියන්නෙ කියලා අල්ලගන්ඩයි මං ප්‍රශ්න ඇහුවේ. මිත්‍රයා කිව්වා.මෙන්න නියම ‘බයිට්'. බොරුකාරයන්ට ඒ විදියට බයිට් කරන්ඩ පුළුවන් නම්, අපේකම රැකගෙන, සදාචාර විරෝධීව බලු වැඩ නොකර ලෝකයම ‘බයිට්’ කළත් කමක් නෑ. එහෙම තැනක් තියෙනවා නම් මෙන්න! මගෙනුත් සැලියුට් එකක්.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309083</link>
    <topic>“පුතාට සෙල්ලම් බඩුවක් අරන් දෙන්ඩ මං කැටේ සල්ලි හංගාගෙන හිටි‍යා”</topic>
    <author>ඡායාරූප හා විස්තර</author>
    <content>අහස පුරාවට පාට පාට සරුංගල්, වෙල් යාය පුරා කොලු ගැටව් පිරිලා. ඉස්කෝලෙ නිවාඩු කාලෙ හවසට යාළුවො එකතු වෙලා කරන්න, හොඳම සෙල්ලම් වු‍ෙණ් සරුංගල් ඇරීම.පැතුම් මල්ෂාන්ගෙ කුඩා නිවස තිබුණෙ වෙල අද්දරටම වෙන්න. අයියලා, අක්කලා සරුංගල් යවනකොට පැතුම්ටත් ඉවසුම් නැති වුණා. ඉතිං පැතුම්, ලස්සන සරුංගල් සුළඟට වැනි වැනි පාවෙන හැටි බලමින් සතුටු වුණා. ලොකු අයියලා හිටියෙ සරුංගල් සිහියෙන්, ඈත අහසට ඇදී යන සරුංගල් ගැන හිතමින්.පැතුම් මල්ලි සරුංගල් පිටිපස්සෙන් ඉන්නවද? කියලවත් එයාලා දැනගෙන හිටියෙ නැහැ. පැතුම් පුතාට අවුරුදු පහයි, ඒ වුණාට ලොකු අයියලා සරුංගල් අරින පස්සෙන් ම එයත් දිව්වා. ගෙදර හිටිය අම්මට කියන්නවත් පැතුම් පුතාට මතක නැති වුණා. වෙල පුරාම තිබුණෙ, මැටි කපාපු වළවල්.මේ දවස්වල වැස්සට ඒ වළවල් වතුරෙන් පිරිලා. පැතුම් පුතාට මේ ගැන කල්පනා‍වක් තිබුණෙ නෑ. පාට පාට සරුංගල් විතරයි, එයාගෙ ලෝකෙ තිබුණෙ. සරුංගල් දෙස බල බලා සතුටින් එහෙ මෙහෙ දුවපු පැතුම් පුතා දන්නෙම නැතුව වතුර වළකට වැටුණා. පැතුම් පුතාගෙ ලස්සන සරුංගල් හීනෙ න‍ූලෙන් කැඩිලා ඈතට ඈතට පාවෙලා ගියා.”කඩුවෙල, කොතලාවල, පාසල් මාවතේ නො. 322/ බී නිවසේ පදිංචිව සිටි පැතුම් මල්ෂාන් පුතා පසුගියදා සදහටම දෙනෙත් පියා ගත්තෙ ඒ විදිහට. පෙර පාසල් වයසෙ පසුවුණු තමන්ගෙ එකම පුතාගෙ වියෝව දරා ගන්නට නොහැකි ව සිටින පියා ලක්ෂ්මන් ඉඩම්ගොඩගේ සිදුවීම පිළිබඳව විස්තර කළේ මේ අයුරින්.මියගිය පැතුම් පුතායි, එකම දියණිය (නදීෂා) විතරයි අපට ඉන්නෙ. අපට කියල ඉන්න ස්ථිර නිවහනක් නෑ. මෙතන නිතරම වතුරෙන් යටවෙනවා. වෙල හැම තැනම පෝරන්වලට මැටි වළවල් කපලා. අපේ ළමයි සෙල්ලම් කරන්නෙ මේ වෙළේ තමයි‍. අනතුරුදායක වළවල් ඕනතරම් තියෙනවා. ළමයි සෙල්ලම් කරන කොට ඒ ගැන කල්පනාවෙන් ඉන්නෙ නෑ.පැතුම් ජීවත්වුණු කුඩා නිවසඅපි ජීවත්වෙන්නෙ එදිනෙදා කුලී වැඩක් කරලා බිරිය චාන්දනී කාගෙ හරි ගෙදරක වැඩක් පළක් කරල කීයක් හරි හොයා ගන්නවා. කුලී වැඩට ගිහින් හුඟක් මහන්සි වෙලා හවසට තමයි ගෙදර එන්නෙ ළමයි නිතරම වෙලේ සෙල්ලම් කරනවා, සරුංගල් යවනවා. මගෙ දරුවත් සරුංගල් පිටිපස්සෙන් යනවා.එදා හවස පුතා, අනෙක් ළමයි සෙල්ලම් කරන පැත්තට ගිහින්. හවස 6.30 විතර වෙනකම්ම පුතා ගෙදරට ආවේ නෑ.ළමයි කීප දෙනෙකුගෙන් ම විපරම් කරල බැලුවට තොරතුරක් ලැබුණෙ නැහැ. වෙල පැත්තට ඇවිදගෙන යනකොට පුතාගෙ සෙරෙප්පු දෙක වතුරෙ පාවෙනවා දැක්කා.එතකොටයි අපට සැක හිතුණෙ දරුවට කරදරයක් වෙලා කියලා ඊට පස්සෙ අවට හොයල බලන‍ෙකාට වතුර වළක තිබිලා අපට දරුවගෙ සිරුර හම්බ වුණා.ඒ වෙනකොටත් පුතා මිය ගිහින් කියල අපට තේරුණා.‍ ඒත්, අපි දරුවාව නවගමුව ඉස්පිරිතාලෙට අරන් ගියා. පුතා අපිව දාල ගිහින් කියල දැනගත්තහම මට වාවගන්න බැරි වුණා.අපි හරිම අසරණයි. එදා වේල කන්න කීයක් හරි හොයාගන්නවා මිසක් ලොකු දේවල් කරගන්න අපට හැකියාවක් නෑ... ඒත් ළමයි දෙන්නව ඉස්කෝලෙ යවල හොඳට උගන්වන්නයි හැම දෙයක් ම කළේ. දැන් අපි හිටිය තැනිනුත් තවත් දුකට වැටුණා. මොන දේ වුණත් දරුවව නැති වුණ එක අපට වේදනාවක්.පැතුම් මල්ෂාන්ගේ මව චාාන්දනීපැතුම්ගේ මව ලොකු ආරච්චිගේ චාන්දනී මහත්මිය හැඬූ කඳුළින් අප හා මෙසේ පැවැසීය.මට හිටිය එකම හුරතල් කොලු පැටියා. කඩුවෙල වෙලේ හන්දියෙ ‘සන්ටෙක්’ පෙර පාසලට ගියෙ. පෙර පාසලේ අවුරුදු කුමාරයා වුණෙත් මගෙ පැතුම් පුතා. මටත් වඩා එයාගෙ ටීචර්ට ගොඩක් ආදරෙ‍යි. අනේ! මම ගෙවල් ගාණෙ ගිහින් කුලී වැඩ කරන්නෙ ළමයින්ට හොඳට උගන්වන්න.පුතා නැති වුණ දවසෙ ගෙදර ආවෙ අත තුවාල වෙනකම්ම කුලියට පොල් ලෙලි ගහලා. පුතා‍ව කඩුවෙල දේවාලයෙ පෙරහරට එක්ක ගෙන යන්න. එයාට එතෙන්ට ගියාම සෙල්ලම් බඩුවක්, ඕන වෙනවා. පුතාට සෙල්ලම් බඩුවක් අරන් දෙන්න තාමත් මම ඒ සල්ලි හංගාගෙන ඉන්නවා. මට දැන් ඉන්නෙ දුව නදීෂානි විතරයි. කොතලාවල මහ විද්‍යාලයටයි, දුව පාසල් යන්නෙ. අපට සමෘද්ධියෙන් ආධාර ලැබෙනවා. ඒත් හැම දෙයක් ම ඒකෙන් කරගන්න බැහැ.ඒත් දැන් මට පුතා නැතුව ගියා. අනේ! මගෙ දරුවා මට ගෙනත් දෙන්න.පුතු නැති සොවින් කම්පාවට පත්ව සිටින දෙමාපියන්ට පුතුගෙ වියෝව වේදනාවක් ගෙන එනවා වගේ ම. දියණිය නදීෂානිගෙ ජීවිත‍යට රැකවරණය සැලසීමට හැකි වටපිටාවක් වත් ඔවුනට නැහැ වගේ ම අව්වෙන් , වැස්සෙන්වත් ආරක්ෂා වෙන්න නිවහනක් නැහැ.දිළිඳුකමේ, අසරණකම වගේම ඔවුන්ගෙ සමහර ජීවන චර්යාවන්, තුළින් යහපත් අනාගතයක් ගොඩනඟාගන්න අවශ්‍ය පරිසරයක් නැහැ. මෙවැනි නිවෙස් සමාජ සාරධර්මවලින් පෝෂණය කර නැවත නැඟී සිටින්න සමාජීය සහයෝගයක් ලබාදිය යුතුයි.විශේෂයෙන් ම ජීවත්වන්නට සුදුසු නිවසක් දියණියගෙ රැකවරණයට ගැළපෙන පරිසරයක් ලබාදීමට කටයුතු කරනවා මෙන් ම සමාජ පරිහානියට ලක්ව සිටින මේ දෙමහල්ලන්ගෙ ජීවිත යළි සකස් කොට, යහපත් කිරීමට කටයුතු කිරීම, අත්‍යවශ්‍යයෙන් කළ යුත්තකි.පැතුම් මල්ෂාන් වැනි කැකුළු පොහොට්ටු යළි සමාජයට අහිමි නොවන්නට නම් කුඩා දරුවන් සිටින මාපියන් දරුවන් පිළිබඳව සැලකිල්ලෙන් කටයුතු කළ යුතු බව දෙවරක් සිතන්නට, කාලය පැමිණ තිබේ.ඡායාරූප හා විස්තරසමන්ති මිරියගල්ලකඩුවෙල සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309084</link>
    <topic>මට දැන් මී මිනිබිරියකුත් ඉන්නවා</topic>
    <author>ඉනෝකා සමරවික්‍රම</author>
    <content>මොනරතැන්නේ  රජ්ජුරුවෝ ‍ජේ.එච්. ජයවර්ධනජේ.එච්.ජයවර්ධන යනු කාලාන්තරයක් කලා රසිකයන්ගේ සිත් සතන් අමන්දානන්දයට පත් කළ චරිතයකි. ජේ.එච්. යන ආදර නාමයෙන් හැඳින්වෙන ජේ.එච්.ජයවර්ධනයන්ගේ වත්මන් තත්ත්වය කෙබඳුද? අපි ඔහු ගැන තොරතුරු සෙවීමේ අටියෙන් ඔහු සොයා කඳානට ගියෙමු. කඳාන පොලිසිය ඉදිරියෙන් ඇති පා‍රේ ගිය අපි ඔහු වෙසෙන නිවෙස හරියටම කුමක්දැයි නිශ්චිත නැති නිසා කිහිප දෙනකුගෙන්ම විමසුවෙමු. අලුත් පරම්පරාවේ අය මේ මහා කලා ශිල්පියා ගැන තොරතුරක් කියන්නට දන්නේ නැත. අවසානයේ අපට ජේ.එච්. පදිංචි නිවෙස ගැන තොරතුරු කියා දුන්නේ කාන්තාවකි. “ඔය අහන්නේ ‘ලොක්කා මාමා’ ගැන නේද? මෙන්න මේ ගෙදර තමයි ඉන්නේ” ඇය නිවැරදිවම නිවෙස පෙන්නුවාය.අපි ඇය පෙන්නූ නිවෙසට ගියෙමු. “සීයා මේ වෙලාවට නිදි. වෙන දවසක එන්න” ජේ.එච්.ගේ මිනිබිරිය අපට කීවාය. එහෙත් අපි ඇයට අපේ අදහස කීවෙමු."දවල් ‍ෙදාළහ විතර වන විට සීයා කෑම කනවා. ඊට පස්සෙ නිදියනවා. සීයා හරියට පොඩි ළමයෙක් වගෙයි. අවේලාවේ ඇහැරවන්න ගියාම ඇහැරෙන්නේ නැහැ. කමක් නෑ අපි ආච්චිට කියලා බලමු."ජේ.එච්. ගේ මිනිබිරිය අප ගෙතුළට කැඳවූවාය. විනාඩි පහක් දහයක් ගතවිණි. ඔහුගේ ප්‍රිය බිරිය ස්වර්ණා ‍ජේ.එච්.ගේ කාමරයට එබී බැලුවාය.“අන්න සිළුමිණ පත්තරෙන් ඇවිල්ලා” ඇය මඳක් ශබ්ද නඟා පැවසුවාය.“එන්න. මෙහෙටම එන්න. එයා දැන් කාලෙක ඉඳලා ඇඳටම වෙලා ඉන්නේ.”ඇය අප ඔහුගේ පුංචි කාමරයට කැටුව ගියාය.‍ජේ.එච්. අපගේ කටහඬ ඇසී අවදිව ඇඳමත සීරුවට වාඩි වුයේය.“කාලෙක ඉඳලා මගෙ ඇස් පේන්නේ නැහැ. එක්දහස් නවසිය අනූහතේ තමයි පෙනීම නැතිව ගියේ. දැන් මගෙ වයස අවුරුදු අනූ දෙකයි මාස හතරයි. ඔහු සිය වයස හරියටම පවසයි.කලක් සිංහල සිනමාවේ මෙන්ම වේදිකා නාට්‍යවල, ගුවන්විදුලි නාට්‍යවල ද පමණක් නොව පුංචි තිරයේ ද නොමැකෙන සටහන් තැබූ ‍ජේ.එච්.ගේ ස්වරූපය හඳුනා ගැනීමට බැරි තරමටම වෙනස්ව ඇතත් ඔහුගේ අභිමානවත් හඬ වෙනස් වී නැතැයි මට සිතේ.අධිෂ්ඨානයේ නායක හාමුදුරුවන්, මොනරතැන්නේ රජ්ජුරුවන් පමණක් නොව දඩබිම, අයෝමා ආදී වූ සිනමා ගුවන්විදුලි නිර්මණයන් හි නොමැකෙනා සටහන් තැබූ ‍ජේ.එච්. කැලණි පාලම නාට්‍යයේ මැම්බර් මහත්තයාගේ චරිතයට පණ දුන් ආකාරය විශිෂ්ටය. අද වයෝවෘද්ධ වුවද, දෑස් නොපෙනුණද, කන් ඇසීමේ දුර්වලතාවයෙන් පෙළුණ ද අතීත මතකයන් දැන් සිදුවූ ඒවා මෙන් මතකය.“මගෙ තාත්තා නොතාරිස් රාලහාමි කෙනෙක්. තාත්තාට උවමනා වුණේ මාව එංගලන්තයට යවලා උගන්නන්න. ඒත් මම කවදාවත් ලංකාව දාලා යන්න කැමැති වුණේ නැහැ. මම කුරුණෑගල මලියදේව විද්‍යාලයේ වගේම කොළඹ ආනන්ද විද්‍යාලයෙත් ඉගෙන ගත්තා.මට මතකයි මම ආනන්දයේ ඉගෙන ගන්න කාලේ අපේ විදුහල්පතිතුමා වෙලා හිටියේ පී.ද ඇස්.කුලරත්න මහත්මයා. ඔහුට බොහෝම ලස්සන දියණියක් හිටියා. ඇය ‍ඉගෙනගත්තේ අපේ පන්තියේ. අපේ පන්තියේ හිටපු එකම ගෑනු ළමයා තමයි මායා කුලරත්න. අපි හැමෝම මායාට විහිළු කරනවා. දවසක් මම මායාට විහිළු කළා. ඒ ගමන පන්තියේ සිටිය ගුරුවරයා මාව පන්තියෙන් එළියට දැම්මා.කුලරත්න මහත්තයා පාසල වටා යන විට මම එළියේ ඉන්නවා දැකලා ඇයි කියලා ඇහුවා. මම සිදවූ දේ කිව්වම මාව අතින් අල්ලගෙන පන්තියට එක්ක ගිහිල්ලා මායා ඉන්න තැනින්ම වාඩි කෙරෙව්වා. කුලරත්න මහත්තයා පන්තියේ හිටපු ගුරුවරයට කිව්වා මේ ළමයි තරුණයි කියලා. කොහොම හරි එදා එහෙම බේරුණා.”පාසල් අධ්‍යාපනයෙන් පසුව ඔහු රැකියාවක් කළේය. එය මහජන සෞඛ්‍ය පරීක්ෂකවරයෙක් වශයෙනි. එහෙත් මිනිසුන් ඒ තනතුර කුණු ඉන්ස්පැක්ටර් යැයි හැඳින්වූ නිසා ඔහු ටික කලකින්ම රස්සාව අතහැරියේය. ඉන්පසුව ඔහු විදුලිබල මණ්ඩලයේ ලිපිකාර තනතුරක් ලැබුවේය.ඊටත් ටික කලකට පසුව යූ.බී.වන්නිනායක මහතා ඇමැති ධූරයට පත්වීමත් සමඟ කොළඹ සිටි ජේ.එච්. කුරුණෑගල තම ගම් පළාතට මාරුවීමක් ගත්තේය. මෙකල ඔහු ගැහැනු ළමයකු සමඟ හාදවී සිටියේය. ඇය ඔහුට නොගැළපේ යැයි සිතූ ජේ.එච්.ගේ පියා ඔහුව කෙටි චාරිකාවකට ඉන්දියාවට පිටත්කර හැරියේය. සති හතරකට පසු ඔහු ලංකාවට එන විට ඔහු මිත්‍ර වී සිටි තරුණිය විවාහ වී සිටියාය.එදා අධිෂ්ඨාන චිත්‍රපටයේබිරිය සහ මී මිනිබිරිය සමඟ“ඒක අපේ තාත්තා සංවිධානය කළ වැඩක්. මොනවා කරන්නද, එදා තමයි මට ජීවිතේ ලොකුම සිත් වේදනාව ඇතිවුණේ. ඊට පස්සේ තාත්තා මට මංගල යෝජනා කිහිපයක් ගෙන ආවා. මම ඒ කාලේ ඉංග්‍රිසියෙන් තමයි කතා බහ කළේ. මට ඕන වුණේ ඉංග්‍රිසි දන්න ගැහැනු ළමයෙක් බඳින්න. කොහොම හරි තාත්තා ගෙනාපු කපුවකු ළඟ තිබූ පින්තූරයකින් දැකලා තමයි ආන් අර ළමයා මං කසාද බැන්දේ.(ඔහු අත දිගුකර සිය බිරිය පෙන්වයි.) එයාගේ තාත්තා කඳානේ නොතාරිස් රාලහාමි. මගෙ තාත්තත් නොතාරිස් රාලහාමි. අපි බැඳලා හිටියේ කුරුණෑගල. ඒ දවස්වල එයාගේ ඇසේ කඳුළක් නැති මොහොතක් නැති තරම්. මං ඇහුවා ඇයි මේ කියලා.එයා කිව්වා ගෙදර මතක් වෙනවා කියලා. ඊට පස්සේ තමයි මම කුරුණෑගලින් කොළඹට මාරු වුණ්. ඔහුට අතීතය මුළුමනින්ම දින වකවානු සමඟම මතකය. ඔහු එක්දහස් නවසිය හතළිස් එකේදි පමණ ගුවන්විදුලියට සම්බන්ධ වූයේය. ඒ මහාචාර්ය එදිරිවීර සරච්චන්ද්‍රයන් කළ යෞවන සමාජය වැඩසටහන හරහාය. ඉන් කලකට පසුව පී.වැලිකල විදේශගතවීමත් සමඟ ඔහු කෙටිකලක් ගුවන්විදුලි නාට්‍ය අංශයේ කටයුතු කළේය.“පී.වැලිකලයි මමයි එක පන්තියේ හිටියේ. ඔහු එංගලන්තයට ගියාට පස්සේ මම ගුවන්විදුලියට ගියා. ඔහු ලංකාවට පැමිණි පසු මම නැවත මගේ පුරුදු රස්සාවට ආවා. ඔය කාලේ තමයි මට වේදිකා නාට්‍යවලට චිත්‍රපටවලට සම්බන්ධ වෙන්න ලැබුණේ. මම රඟපෑ චිත්‍රපටවලින් මම තවමත් කැමැති ‘අධිෂ්ඨානය’ චිත්‍රපටයේ රඟපෑ නායක හාමුදුරුවන්ගේ චරිතයට. ඒකට මට හොඳම සහාය නළුවා සම්මානය ලැබුණා.අතීතයේ කළ කවටකම් ආදිය සිහිපත් කරමින් ඔහු හිනැහෙන්නේය. දෑස් නොපෙනීම ගැන ඔහුට දැන් වගක්වත් නැත. තම දරු දෙදෙනාගෙන් දියණියගේ නිවෙසේ සිටින ඔහු හා ඔහුගේ බිරිය මුනුපුරු මිනිබිරියන්ගේ රැකවරණය යටතේ ජීවත් වේ.ඔහු කරන කියන කටයුතුවල පිළිවෙළක් තිබේ. ඒ පිළිවෙළ තමන්ට මෙතෙක් කල් ජීවත්වීමට හේතුවක්ව ඇතැයි ඔහුගේ විශ්වාසයයි."මම දවසට වේල් දෙකයි කෑම කන්නේ. රාත්‍රියට කන්නේ නැහැ. මට ඇවිදින්න කරන්න බැහැ. ඒ නිසා බඩජාරිකමට කාලා හරියන්නේ නෑනේ. මම සිගරට් බීමයි මත්පැන් බීමයි දෙකම මීට අවුරුදු ගණනකට කලින් අතහැරියා. හැමෝම නැති වුණත් ඉඳලා හිටලා හරි අද මාව බලන්න ඒ කාලේ මගේ සමහර යාළු මිත්‍රයෝ එනවා. මගෙ බිරිය දරුවෝ මාව හොඳින් බලාගන්නවා.”ජේ.එච්.ජයවර්ධනයන් එසේ පැවැසුවේය. ඊටත් සුළු වේලාවකට පසුව ඔහු යළිත් නින්දට වැටුණේය."සීයා නිදාගත්තම ලේසියෙන් ඇහැරෙන්නේ නැහැ. හරියට පොඩි දරුවා වගේ. එයා අපේ දුවට හරිම ආදරෙයි. දුවත් සමහර වෙලාවට දොර ළඟට ගිහින් සීයා බලනවා.”මිනිබිරිය පවසන්නේ තමන්ගේ දියණිය පිළිබඳවයි. අවුරුදු එකහමාරක් පමණ වයසැති සිඟිත්තිය සීයා සීයා යැයි කියයි. ජේ.එච්.ජයවර්ධනයන්ගේ ප්‍රිය බිරිය ස්වර්ණා මෙන්ම දියණිය සහ ඇගේ දියණිය ඔහුව ඉතා ආදරයෙන් රැකබලාගන්නාහ.මහත්තයගේ විශ්‍රාම වැටුප ලැබෙනවනේ. දරුවොත් අපි ගැන බලනවා. ඒ නිසා අපිට ඒ තරම් ප්‍රශ්නයක් නැහැ.ස්වර්ණා හෙමිහිට පැවසුවාය.මොනරතැන්නේ රජ්ජුරුවන්ගේ ගාම්භීර හඬත්, අධිිෂ්ඨානයේ නායක හාමුදුරුවන්ගේ ප්‍රතාපවත් පෙනුමත්.... ඔහු රඟපෑ චරිතවල ගාම්භීර බව දැන් ඔහු ‍කෙරෙන් දිස් නොවේ. ඔහු දෙස බලන කවරකුට වුව ද මේ ජේ.එච්.ජයවර්ධන යැයි එකවර හඳුනාගැනීමට නොහැකිය. ඒ ඔහුගේ ශරීර ස්වරූපය වෙනස් වී ඇති නිසාය.කලක් වේදිකාව, ගුවන්විදුලිය, සිනමාව වර්ණවත් කළ ඔහුට අපි ද චිරජීවනය ප්‍රාර්ථනය කරමු.ඉනෝකා සමරවික්‍රමඡායාරූප -විමල් කරුණාතිලක කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309085</link>
    <topic>ත්‍රීවීල්වලට අලුත් නීති</topic>
    <author>තාරක වික්‍රමසේකර</author>
    <content>හදිස්සියකට පාරට බැස්සහම ඉක්මනට ගමනක් යන්න දැන් හුඟ දෙනෙක් තෝර ගන්නෙ ත්‍රි රෝද රථයක්. අපි දන්න භාෂාවෙන් කියනවනම් ත්‍රීවීල් එකක්. හිටපු ඇමැතිවරයකු වෙච්ච සිරිල් මැතිව් මහත්මයා තමයි ත්‍රීවීල් එක ස්වයං රැකියාවක් හැටියට කරගන්න පහසුකම් සලසල දුන්නෙ. ත්‍රී වීල් වලට නඟින ඕනම කෙනෙක් බලන්නෙ ඉක්මනට තමන්ගෙ ගමන යන්න. ඒ වගේම අඩු ගාණකට යන්න තමයි හැමෝම උත්සාහ කරන්නෙ. මුලින් පොරොන්දු වෙච්ච ගාණ මදි කියල ගමන අවසන් වෙලා උණුසුම් කතා බහ ඇති වෙන අවස්ථාත් ගොඩක් තියෙවනවා. මේක ගාස්තු ගැටලුවට විසැමක් හැටියට තමයි ත්‍රී වීල් එකට මීටර් හයි කරන්න යෝජනා කළේ. ඒ යෝජනාව ක්‍රියාත්මක වුණේ බාගෙට.ත්‍රී වීල් වලින් හුඟක් ඒවට මේ මීටර් හයි කරේ නෑ. ඒක නිසා ගාස්තු ගැටලුව ඉවර වුණේ නෑ. ඒ විතරක් නෙමෙයි මීටර් හයි කරපු ත්‍රී වීලර් වලින් සමහරු මීටර් තිබුණත් ඒව ක්‍රියාත්මක කෙරේ නෑ. තවත් සමහර අය කිව්වෙ මීටර් කැඩිල වැඩ කරන්නෙ නෑ කියල.ඒ වුණත් මීටරෙන් හොඳට ගරා ගන්න පුළුවන් වෙන ගමන්වලදි මීටරේ හොඳට වැඩ කළා. කාටද ඉතින් මේව කියන්නෙ. අර කතාවට කියනව වගේ නඩුත් හාමුදුරුවන්ගෙ, බඩුත් හාමුදුරුවන්ගෙ වගේ. ඒ විතරක් නෙමෙයි පාරෙ ට්‍රැෆික් එකකට අහුවුණොත් ගාණ වෙනස් වෙනවා. නවත්තගෙන ඉන්න නෙමෙයිනෙ හයර් එක ආවෙ කියල ප්‍රශ්න ගේනව. මඟියත් මඟ ඉන්න නෙමෙයි තමයි ආවෙ. මේක දෙන්නටම ප්‍රශ්න ඇති වෙන කතාවක් වුණා.කාලෙකට කලින් තිබුණු මීටර් ටැක්සි වගේ ත්‍රී වීලර්වලටත් මේ විදිහට මීටර් ආවා. ඒ වුණත් අන්තිමට කොළඹ වගේ නගරවල හැරෙන්න මීටර් ටැක්සියෙන් ඒතරම් සහනයක් ජනතාවට ලැබුණෙ නෑ. ඒ විතරක් නෙමෙයි මේ ත්‍රීවීල් පාරෙ නීති ගණන් ගන්නෙ නැහැයි කියල ලොකු චෝදනාවකුත් තිබුණා.ඒකනම් බොරුයි කියල කාටවත් කියන්න බෑ. ඉස්කෝලෙ යන පුංචි පැටවු 14 දෙනක් දාගෙන ගිය ත්‍රී වීල් එකක් පොලිස් අත් අඩංගුවට අරගෙන තිබුණා. ඒ කඳුරට පැත්තෙන්. මේ වගේ ත්‍රී වීල් වල විවිධාකාර කතන්දර වාර්තා වුණා. ඒ විතරක් නෙමෙයි. ත්‍රී වීල් වලින් ගොඩක් විෂම වැඩ වෙනව කියලත් නිතරම වාර්තා වුණා.මේ කතා මොනව වුණත් මේ හැම දේකටම හේතුව ත්‍රී වීල් වලට හරියාකාර නියාමනයක් නැතිවීම කියලයි අපට තේරුණේ. අපිට විතරක් නෙමෙයි මේ කතාව රාජ්‍ය මට්ටමටම ගියා. ඒක නිසා තමයි ත්‍රී රෝද රථ නියාමනය කරන්න විශේෂ ගැසට් පත්‍රයක් එළියට ආවේ. ඒ පහුගිය ජූලි මාසෙ 31 දා. ඒත් මේ ගැසට් එකට විරුද්ධව එක ත්‍රීවීල් සංගමයක් විරෝධතාවක් පැවැත්වූවා ඒ පහුගිය මාසෙ 22 වැනිදා.විරෝධතා පවත්වල මේ ගැසට් එක අකුල ගන්න කියල කෑ ගහන්න තරම් තිබුණ හේතුව මොකක්ද? මොන කරුණුද මේ කට්ටියට ලොකුවටම බලපෑවෙ.අපි ඒ ගැන පොඩ්ඩක් හොයල බැලුව. ප්‍රවාහන ඇමැති කුමාර වෙල්ගම මහත්මයා තමයි මේ ගැසට් නිවේදනය ට වැඩ කටයුතු සැලැස්වූවෙ.මොනවද මේ ගැසට් නිවේදනයෙ තියෙන්නෙ.ඒකෙ මුලින්ම තියෙන්ම ත්‍රී වීල් එකේ දකුණු පැත්තේ දොරෙන් කිසිම මඟියෙක් ඇතුළු කර ගන්න එපා කියල. ඒ වගේම මෝටර් රථ ප්‍රවාහන කොමසාරිස්වරයාගේ දැනුම් දීම අනුව නියමිත ආසන ගණනට අනුව පිටුපස්සෙ සීට් එකේ තුන් දෙනෙකුට වඩා ගෙනියන්නත් බැහැ. අවුරුදු 12ට අඩු දරුවන් දෙන්නෙක් එක වැඩිහිටියෙක් හැටියට සලකන බවත් ඒ ගැසට් නිවේදනයෙ තියෙනවා.ඒ එක්කම ධාවනය වන අවස්ථාවලදී රියැදුරු අසුනේ ඉන්න පුළුවන් රියැදුරාට විතරයි. සමහර වෙලාවට රියැදුරාගෙ සීට් එක දෙපැත්තෙත් කට්ටිය අරගෙන යනවා. ඒ වැඩ වලට වැට බැදෙනවා. ඒ විතරක් නෙමෙයි අනුමත වේග සීමාවට අනුව පැයට කිලෝමීටර් 40 කට වැඩි වේගයකින් ත්‍රී වීල් එකට යන්න අවසර නැහැ. ඊයෙ පෙරේදත් අධික වේගයෙන් ගිය හින්දද කොහෙද ත්‍රී වීල් එකක් අනතුරකට පත් වුණා. ඒ අනතුරෙන් තුන් දෙනෙකුට ජීවිත අහිමි වුණා.ගැසට් නිවේදනයේ අලුත් තහනමකුත් ඇවිත් තියෙනවා. ත්‍රීවීල් එකේ ගමන් කිරීමේදී රියැදුරු එහෙමත් නැත්නම් ඇතුළේ ගමන් කරන අයට හෝ අත් පත්‍රිකා නැත්නම් වෙළෙඳ දැන්වීම් බෙදන්න බැහැ. මේක වරදවා තේරුම් ගන්න එපා. ත්‍රී වීල් වලින් දැන්වීම් බෙදන්න එපා කියල නෙමෙයි කියන්නෙ. ඒකෙ යන ගමන් අත් පත්‍රිකා බෙදන්න එපා කියලයි කියන්නෙ.එසේම ත්‍රීවීල් එකේ අධික සංගීතයටත් තහනමක් මේ අලුත් නීති රීතිවලින් බාධා ඇතිවෙලා. ඒකනම් හොඳ වැඩක් . සමහර වෙලාවට පාරෙ යන අයගෙත් කන් අඩි පැළෙන තරමට මේ කැසට් සංගීතය ඇහෙනවා. අලුත් නීතියෙ හැටියට ත්‍රී වීල් එකේ ඇතුළෙ ඉන්න අයට ඇහෙන්න විතරයි සංගීතය දාගෙන යන්න පුළුවන් වෙන්නේ.එමෙන්ම ත්‍රී රෝද රථය පදවන වේගය පැහැදිලිව දැකගත හැකිවන පරිදි වේග මාපක මගේම වර්ෂා වෙලාවට හොඳින් ඉදිරිය දැකගන්න පුළුවන් වෙන විදිහට වයිපර තියෙන්නත් ඕන. මේ කරුණු කාරණා ඇත්තෙන්ම අලුතින් කියන්න ඕන ඒව නෙමෙයි.අමතර රෝදයක් ගෙනියන එකත් නියෝගයක් ලෙසින්ම පනවලා තියෙනවා. ඒ නියෝග ඇත්තෙන්ම වාසි ගෙන දෙන්නෙ වාහනය පදවන අයටමයි. එ වගේම වැසි වෙලාවට ආවරණය කරන්න ආවරණ තියෙන්න ඕන බවත් මේ නිවේදනයෙ කියල තියෙනවා.ඒ වගේම ගමන අවසන් වන තෙක් සේවාවෙන් ඉවත් වෙන්න රියැදුරුට බැහැ. එමෙන්ම මීටරයේ සඳහන් ගාස්තුව පමණක් අය කරන එක වගේම ඒකට රිසිට් පතකුත් දෙන්න ඕන කියල නීතියක් ඇවිත්.ඒ වගේම මඟියාට දැන ගන්න පුළුවන් වෙන විදිහට රියැදුරුගේ විස්තර සඳහන් කරන්නත් ඕන. ඒ විතරක් නෙමෙයි සුරතල් සතෙක් ගෙනිච්ච කියල අමතර ගාස්තුවක් ගන්න අයිතියකුත් නැහැ.ඒ වගේම මඟීන්ට විනීතව කතා කරන්න දුම්පානය නොකරන්න වගේ සදාචාරයට සම්බන්ධ දේත් මේ නීතිවලට ඇතුළත් වනවා.අමතර ස්ටිකර් වැනි දේ ඇලවීමත් මේ නීතිය අනුව තහනම් වනවා.මීට අමතරව මේ කර්මාන්තයත් රැකගෙන මඟියාත් රැක ගන්න ඕන වෙන නීති රීති සම්ප්‍රදායක් තමයි මේ ඉදිරිපත් කරල තියෙන්නෙ. මේ ගැසට් නිවේදනය පිටු 6 ක් විතර තියෙන ලොකු පොතක් වගේ ඒකටද දන්නෙ නෑ මේ ත්‍රී වීල් සංගම් බය වෙලා තියෙන්නෙ. මේක බය වෙන්න කාරණයක් නෙමෙයි.හැමෝටම කරදරයක් නැතුව තමන්ගේ සේවය කරන්නත් ඒ වගේම මඟීන්ට කරදරයක් නැතුව තමන්ගේ ගමන් යන්නත් මෙයින් අවස්ථාව සැලසෙනවා. ඒකට බය වෙන්නෙ මොකටද? නීති රීති අඩු නිසා තමයි අද බොහාමයක් ගැටලු ඇති වෙන්නේ. මේ තරම් නීති රීති තිබිලත් ත්‍රී රෝද රථ අනතුරු දිනපතාම වාර්තා වෙනවා. ඒකෙන්ම තේරුම් ගන්න පුළුවන් නේද? අපි කොයිතරම් ආරක්ෂා වෙන්න ඕන නේද කියල.මෙතන ප්‍රධාන ලෙසින්ම හිතන්න ඕන කාරණය තමයි ත්‍රී වීල් එක ආරක්ෂාව අඩු වාහනයක් කියන එක. එහෙම වුණහම සිද්ධ වෙන්න තියෙන අනතුරුත් වැඩියි. මේක නිසා තමයි ත්‍රී වීල් එකට වම් පැත්තෙන් යන්න කියන නීතියක් තියෙන්නෙ. ඒ වුණත් මේ වැඩේ හරියට නොකෙරෙන නිසා තමයි සේරම ගැටලු මතුවෙලා තියෙන්නෙ.හදිස්සියකට අතේ තියෙන ගාණට යන්න පුළුවන් වාහනේ ත්‍රී වීල් එක නිසා අපි අපි කවුරුත් මේ කර්මාන්තය රැක ගන්න ඕන. මේ නීති පද්ධතිය ඒකට ආශිර්වාදයක් මිසක් වැට බැඳීමක් කියල හිතුවොත් ඒකෙන් අවැඩක් වෙනව විතරක් නෙමයි කර්මාන්තයම කඩා වැටෙන්නත් පුළුවන්. ඒක ගැන ත්‍රී වීල් රථ හිමියන් වගේම ඒවයේ රැකියාව කරන රියැදුරු මහත්වරුත් හිතන්න ඕන.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309086</link>
    <topic>පො‍ෙළාන්නරු  බුදු පිළිම සේදීමේ කතාවේ</topic>
    <author>රමණී සුබසිංහ</author>
    <content>පොලොන්නරුව ඓතිහාසික ගල් විහාරයේ ශෛලමය බුද්ධ ප්‍රතිමා වහන්සේ ජල බවුසර යොදා පිරිසුදු කිරීමේ සිද්ධිය පසුගියදා මහත් ආන්දෝලනයක් ඇති කෙළේ කාන්තාවක ද බුද්ධ ප්‍රතිමා වහන්සේ මත නැඟ කොසු ඉදල් ආදියෙන් පිරිසුදු කළා යන පුවත මාධ්‍යවල පළවීමත් සමඟයි.පුරා විද්‍යාත්මක හා ඓතිහාසික වටිනාකමක් සහිත මෙම ශෛලමය සම්බුද්ධ ප්‍රතිමා වහන්සේ පිරිසුදු කිරීමේ දී පුරාවිද්‍යා නිලධාරීන්ගේ කිසිදු අවසරයක් නොලැබ හිතුමතයට කටයුතු කර ඇති බවට ද චෝදනා නැඟුණි. තවත් සමහරු කීවේ දවස පුරා අව්වට රත්වුණු ප්‍රතිමා වහන්සේ මතට සිසිල් ජලය වැටීම නිසා බුද්ධ ප්‍රතිමා වහන්සේට හානි වීමට ඉඩ ඇති බවයි.එහෙත් මේ පිළිබඳව අදහස් දැක්වූ සොළොස්මස්ථානාධිපති, අස්ගිරි පාර්ශ්වයේ කාරක සංඝ සභික වෙඬරුවේ ශ්‍රී උපාලි නා හිමියෝ පැවසුවේ දෙස් විදෙස් බෞද්ධ බැතිමතුන්ගේ වන්දනා මානයට පාත්‍රවූත්, සංචාරකයින් ගේ දැඩි අවධානයට ලක්වන්නා වූත් ශෛලමය ප්‍රතිමා වහන්සේ පිරිසුදු කිරීම අත්‍යවශ්‍ය කාර්යයක් බවත්, රිලවුන් වැනි සතුන්ගෙන් නිතර අපවිත්‍ර වන බුදු පිළිම වහන්සේ පිරිසුදුව තබා ගැනීම විහාරීය භික්ෂුන් වහන්සේ ගේ වගකීම වන බවත් ඊට එරෙහිව කිසිවෙකුට ඇඟිල්ල දිගු කළ නොහැකි බවත් ය.“මේ කාර්ය සිදු කෙරුණේ සම්පූර්ණයෙන් ම මගේ අනුදැනුම මත. කාන්තාවක් බුද්ධ ප්‍රතිමා වහන්සේ මත නැඟී පිරිසුදු කළා කියන සිද්ධිය කරුණු සොයා නොබලා කළ සම්පූර්ණ වැරදි ප්‍රකාශයක්. අනෙක් අතට සිහි කල්පනාව ඇති කිසිම කාන්තාවකට එවැනි පහත් ක්‍රියාවක් කළ නො හැකියි.ඒ වගේ ම මේ බුදු පිළිම වහන්සේට එක් පසෙකින් තියෙන්නේ එහා මෙහා ගමන් කළ හැකි මාර්ගයක්. එහි යන එන අය බුදු පිළිම වහන්සේ මත සිටිනවා සේ ඈතට දර්ශනය වීම සාමාන්‍ය දෙයක්.අපවිත්‍ර පිළිම වහන්සේ නමක් පිරිසුදු කරවා දානමාන පින්කම් ඉෂ්ට සිද්ධ කිරීම මහා පුණ්‍ය කර්මයක්. විශේෂයෙන් මෙම කටයුත්ත සංවිධානය කෙරුණේ ගම්පහ සුමඟ පදනමෙන් වාර්ෂිකව කැරෙන උතුම් පින්කම් මාලාවේ එක් පියවරක් විදිහට. මගේ අනුශාසකත්වය ඇතිව. ජල බවුසරයක් ආවා තමයි.එහි තිබුණෙත් ළිං ජලය. එය ‍මධ්‍යම සංස්කෘතික අරමුදලට අයත් එකක්. ඉතින් අපි අවසරයකින් තොරව මේ කටයුත්ත කළා කියලා චෝදනා කරන්නේ කොහොමද? මේ විදිහට වැරදි අර්ථකතන දීලා හෑල්ලුවට ලක් කළේ ලස්සන පින්කමක්..දවල් තිස්සේ අව්වට රත්වුණු පිළිම වහන්සේට රාත්‍රි කාලේ වතුර ටිකක් වැටුණාම හානි වෙනවා නම් මේ බුද්ධ ප්‍රතිමා වහන්සේට හානි වෙන්නට තිබුණේ මීට බොහෝ කාලයකට පෙර. ආවරණයක් නැතිව අවුරුදු සිය ගණනක් නිරාවරණය වී තිබුණු පිළිම වහන්සේ සොබා දහමේ වෙනස්කම්වලට ඔරොත්තු දුන්නා. අව්වට රත්වුණා. වැස්සට තෙමුණා. මේ බොරු චෝදනා නඟන්නේ වෙනත් යටි අරමුණක් ඇතිව වෙන්නට පුළුවන්.”උපාලි නා හිමියන් වැඩිදුරටත් පැවසුවා.මේ සිදුවීම පිළිබඳව පුරාවිද්‍යා අධ්‍යක්ෂ ජනරාල් ආචාර්ය සෙනරත් දිසානායක මහතා පළ කළේ මෙවැනි අදහසක්.ගල්විහාරයේ බුද්ධ ප්‍රතිමා වහන්සේ රිලවුන් වඳුරන් වැනි සතුන්ගෙන් නිතර අපවිත්‍ර වෙනවා. මෙයට ප්‍රධානතම හේතුව බුදු පිළිම වහන්සේට සෙවණ දෙන වහලයේ යට ආධාරකය මත එම සත්ත්වයින්ට පහසුවෙන් රැඳී සිටිය හැකි වීම. රිලවුන් ගේ මල මුත්‍රවල ඇති ඇසිඩ් ස්වභාවය ශෛලමය බුද්ධ ප්‍රතිමා වහන්සේට බලපෑමක් කළ හැකියි.ඒ නිසා නිතර සෝදා පවිත්‍ර කිරීම අත්‍යවශ්‍යයි. එහෙත් එය ඉතා සියුම්ව, හික්මීමකින් යුතුව කළ යුතු කාර්යයක්. එය කළ හැකි වන්නේ හොඳ පුහුණුවක් හා දැනුමක් ඇති අයට පමණයි. එම නිලධාරීන් ඉන්නේ පුරාවිද්‍යා දෙපාර්තමේන්තුවේ පමණයි.මේ සිද්ධිය ගැන ගැටලු මතු වී තිබෙන්නේ පුරාවිද්‍යා දෙපාර්තමේන්තුවේ අවසරයකින් තොරව හා පළ පුරුද්දක් නැති අය විසින් පිළිම වහන්සේ පිරිසුදු කිරීම නිසයි. අව්වට රත් වූ ප්‍රතිමා වහන්සේ ජලයෙන් සේදීම හානියක් විය හැකි බවට සමහරු ප්‍රකාශ කළත් එහි සත්‍යතාවක් නොවන්නේ බුද්ධ ප්‍රතිමා වහන්සේ අව්වට නිරාවරණය නොවන නිසයි. කෙසේ වෙතත් මහා ආන්දෝලනයක් ඇති කරන්නට තරම් බරපතළ තත්ත්වයක් මෙහි දැකිය නොහැකියි.”ශෛලමය ප්‍රතිමා වහන්සේ පවිත්‍ර කිරීමේ කටයුතු සඳහා ජල බවුසරය ලබාදීම පිළිබඳව මධ්‍යම සංස්කෘතික අරමුදලේ අධ්‍යක්ෂ ජනරාල් මහාචාර්ය ගාමිණී පතිරණ මහතාගෙන් කළ විමසීමේ දී ඒ මහතා පැවසුවේ මෙවැන්නක්."පොලොන්නරුව ගල් විහාරය අසළ පැවැත්වෙන පිරිත් පින්කමක් හා දානමය පින්කම පිළිබඳව දිස්ත්‍රික් ලේකම් කාර්යාලයේ දී ප්‍රදේශයේ සියලුම රාජ්‍ය හා රාජ්‍ය නොවන සංවිධාන ඒකරාශී කරගෙන සොළොස්මස්ථානාධිපති නායක හිමියන් ගේ ප්‍රමුඛත්වයෙන් රැස්වීමක් පැවැත්වුණා.එහිදී එක් එක් ආයතන සඳහා එක් එක් කාර්යයන් පැවරුණා. මේ සඳහා මධ්‍යම සංස්කෘතික අරමුදල මෙන් ම පුරාවිද්‍යා දෙපාර්තමේන්තුව ද සහභාගි වී පැවරුණු කාර්යයන් ඉටු කළා. මෙහිදී පිළිම වහන්සේ පිරිසුදු කළ යුතු බව නායක හිමියන් අප දැනුවත් කළ අතර මධ්‍යම සංස්කෘතික අරමුදලෙන් පිරිසුදු ජලය සපයා දුන්නා.සමහර අය ප්‍රකාශ කළ පරිදි පිළිමය මත ඉදල්, කොහු රැගෙන ගොස් පිරිසුදු කළ බව සම්පූර්ණ අසත්‍ය ප්‍රකාශයක්. කොණ්ඩය වවාගත් පිරිමි අයෙකු මේ පිරිසුදු කිරීමේ කාර්යය සඳහා යොදවා තිබුණා‍. ඒ වගේ ම මෙම පිරිසුදු කිරීම් කටයුතුවලදී මධ්‍යම සංස්කෘතික අරමුදලේ නියෝජිතයින් දෙදෙනකු ද රැඳී සිටියා. ඒ ප්‍රවීණ සංරක්ෂණ පරීක්ෂක හා උද්‍යාන පාලකවරයා.ගල් විහාරයේ සම්බුද්ධ ප්‍රතිමා වහන්සේ පිරිසුදු කිරීමේ සිදුවීම පිළිබඳ වගකිව යුතු අංශවලින් කළ විමසීම්වලට අනුව රටේ ආන්දෝලනයක් ඇති කරන්නට තරම් සමත් වී ඇතත් එය ඉතාම සුළු සිදුවීමක් බව පැහැදිලි වෙනවා."විශේෂයෙන් කාන්තාවක බුදු පිළිම වහන්සේ මත නැඟී උන්වහන්සේ පිරිසිදු කළා යන පුවත බොහෝ දෙනකු ගේ ගැරහීමටත් විරෝධයටත් ලක්වුණා. ඒ නිසා ම ඊට සම්බන්ධ ස්වාමීන් වහන්සේ, දායක කාරකාදීන් පවා විවේචනය කළා. රාජ්‍ය ආයතන විවේචනය කළා. විශේෂයෙන් මිත්‍යා මතධාරීන් අතර පවා මේ සිදුවීම හාස්‍යයට ලක්වුණා.බුද්ධ ප්‍රතිමා වහන්සේ නමක් ඉදිරියේ ගෞරව භක්තියෙන්, සන්සුන් ඉඳුරන් ඇති ව හැසිරීම බෞද්ධයින් ගේ සිරිතක්. පිළිම වහන්සේ නමකට නේත්‍ර ප්‍රතිෂ්ඨාපනයක දී, කප්රුක් පූජාවක දී, කොත් පැලඳවීමක දී ආදී විවිධ පින්කම්වලදී දක්වන ගරුත්වය හා සංයමය බෞද්ධයින්ට වගේ ම අන්‍ය ආගමික උත්සවයන්ට ද පොදු වූවක්.බෞද්ධ නිවෙසක බුදු පහන, මල් බඳුන පවා පිරිසුදු කෙරෙන්නේ සුවිශේෂී ගෞරව භක්තියෙන්. පිරිසුදුකමට මුල්තැන දෙමින්. මේ සිරිත් අනුව කාන්තාවක් බුදු පිළිම වහන්සේ මත නැඟී උන්වහන්සේ පිරිසුදු කිරීමත්, කොසු ඉදල් ප්‍රයෝජනයට ගැනීමත් ආදී පුවත් බෞද්ධයා කම්පනය කරන සිදුවීම්.මේ නිසා මෙවැනි සිදුවීම් පිළිබඳ අසත්‍ය පුවත් අතිශයෝක්තියෙන් ප්‍රකාශ කරන්නට පෙර එහි සත්‍ය අසත්‍ය බව විමසීම වැදගත් වෙනවා. එවිට ජන සමාජයේ අනවශ්‍ය කැලඹීම් ඇති නොවන්නා සේ ම කිසිවෙක් නිකරුණේ විවේචනය වන්නේද නෑ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309087</link>
    <topic>රටට ම පාඩමක් ඉගැන්වූ අක්කර 80</topic>
    <author>රූපාන්ති බුලත්සිංහල</author>
    <content>විශාල ගල පැත්තකින් උස්සලා තියෙන අභියෝගය අන්දරේ බාරගත්තා. විහිළුකාරයෙක් වුණත් අන්දරේ කළේ විහිළුවක් නම් නොවේ. මිනිස්සු ඇහුවා මොනවද ඕනේ කියලා. කළුකුං මාළුවයි. කළු හීනැටි හාලේ බතුයි. අන්දරේ එහෙම කිව්වා. අන්දරේ කළේ විහිළුවක් නොවයි. විහිළුකාරයෙක් වුණු අන්දරේ ඒ කළ කතාව කවුරුවත් විහිළුවක් කරගත්තේ නෑ. ඒත් අද මිනිස්සු තමන්ගේ ජීවිතයත් එක්ක කරන්නේ සුළුපටු විහිළුවක් නෙවෙයි. දේශීය ස්වාභාවික දේවල් තියාගෙන පිටරට දේවල් වලට අද ජනතාව කට අයාගෙන ඉන්නේ මහත් කෑදරකමකින්.ඒක තමයි අද කාලේ තියෙන ලොකුම විහිළුව. තාක්ෂණය ඈදාගෙනමිනිස්සු කරන විහිළුව නිසා ඇස් රතුවන්නේ මිනිස්සුන්ගෙමයි. හොයාගන්න බැරි ලෙඩ රෝග හැම දෙයක්ම මිනිසුන් වැළඳ ගන්නේ සිය කැමැත්තෙන්. කටට රස වෙන පහසු ඕනේම දෙයක් හදවතින්ම වැඳගන්න තරම් අපේ ඇත්තෝ මංමුලා වෙලා. විදේශ වලින් ගෙනැත් දෙන කොයි කුණු ගොඩක් වුණත් ආදරෙන් වැළගන්නවා විතරක් නෙවෙයි. ඒවායේ වර්ණනාවත් කෙළවරක් නෑ.ඒත් දැන් මේ හැමදෙයක්ම ඇති වෙලා. ඇත්තම කියනවා නම් මිනිස්සු හෙම්බත්වෙලා. මේ නිසාම තමයි දේශීය දේවල් වල රසයත් පරම්පරික ක්‍රම වල වැදගත්කමත් නැවත නැවතත් සිහිපත් කරන්න වෙලා. ආයිත් අපේම දේ අපිට වටිනවා කියන්න තරම් මිනිස්සු නිහතමානී වෙලා තියෙන්නේ.අමතක කරලා දැන්ම ක්‍රමවේද හැම දෙයක් ආයාසයෙන් හොයන්න සිද්ධවෙලා. ඒවිතරක් නෙවෙයි මිනිස්සුමේ සහල් වර්ගවලට හුරු කරන්නත් වෙලා. රජයක් විදිහට මේ සඳහා ඇපකැප වුණ පිරිස නිසා මුළු රටටම වෙන්නේ සේවයක්. මේ ඔවුන් පිළිබඳ කතාවයි.මාදිවෙල කිඹුලාවල ප්‍රදේශයේ අක්කර 80ක පමණ ප්‍රදේශයක කාබනික පොහොර භාවිතයෙන් දේශීය වී වගා කරන්න පටන් අරගෙන. ඒ ඔස්සේ අපේ ඇත්තන්ට අපේ දේ හුරු කරන්න අපේම අය ඒක රාශී වෙලා.කතානායක චමල් රාජපක්ෂ මැතිතුමාත්,ආරක්ෂක ලේකම් ගෝඨාභය රාජපක්ෂ මැතිතුමාත්, ශ්‍රි ජාලයේ ප්‍රධානී දේශීය වෛද්‍ය අමාත්‍ය සාලින්ද දිසානායක මහතාත්, මේ අවස්ථාවට නිබඳ සහය දුන්නා. මේ පිළිබඳ ජාතික ශ්‍රී ජාලයේ ජාතික සම්බන්ධීකාරී කේ.ඩී. සුනන්දලාල් මහතා අදහස් පල කළා. " ඇත්තටම අපේ රටේ තිබුණේ ඉතාමත් වැදගත් ආහාර රටාවක්. මේ ආහාර රටාව විදේශීය බලපෑම් නිසා සම්පූර්ණයෙන්ම අවුල්‍ වෙලා.ඒ කාලේ මිනිස්සුන්ට බෝග ගැන හොඳ අවබෝධයක් තිබුණා. මේ අවබෝධය නිසා තමන්ගේ කෙනෙකුට තෑග්ගක් දෙ‍න කොටත් ඒකාලේ ඒ අය තෑගි දුන්නේ බෝගයක්. ඒකනේඅද වුණත් තෑගිබෝග කියලා හඳුන්වන්නේ. ඒකාලේ විදිහට බෝගයක් දෙනවා කිව්වහම ඒකේ වටිනාකමක් තියෙනවා. වස විසනැතුව වගා කළ ඒකාලේ බෝග නිසා මිනිස්සුන්ට නිරෝගිකම ලැබුණා.ඒ වගේම මිනිස්සුන්ට බෝග පිළිබඳව හොඳ අවබෝධයක් තිබුණා. ගොවීන්ට වුණත් අත්දැකීමෙන් බෝග වර්ග හඳුනාගන්න පුළුවන්. වී වර්ග වුණත් හඳුනාගත්තේ තමන්ගේ දැනුම සහ අත්දැකීම් යොදාගෙන. කළු හීනැටි, වෙද හීනැටි, පච්චපෙරුමාල් මේ හැම වී වර්ගයක්ම තමන්ගේ දැනුමෙන් හඳුනා ගත්තා. අද වෙන කොට ජාන සම්පත් මධ්‍යස්ථානය මේ හැම දෙයක්ම හොයාගන්න උපකාරී වෙනවා.වී ඇටයේ ලක්ෂණ පොත්තේ ලක්ෂණ නිවුඩ්ඩේ ස්වභාවය මඟින් වී වර්ගවල විවිධාංගීකරණය හොයාගන්න පුරුදු වෙලා. දැනට අපි මේ භූමියේ වී වර්ග හයක් විතර වගා කරලා තියෙනවා. අපි දැන් මේ අස්වැන්න නෙළන්න සූදානම් වෙන්නේ, සුවඳැල් කුරුලුතුඩ රන්කහවනු මඩතවාලු දේශීය බාස්මතී යන වී වර්ගවලයි.ඒ වගේ අපි තවත් පර්යේෂණ මට්ටම් යටතේ වී වර්ග පහළොවක් විතර තියෙනවා. එදා ගොවියා කෙත සැලකුවේ පින්කෙතක් ලෙස. අද ගොවීන් කෙත පව් කෙතක් කරගෙන. වස විස දීලා සතුන් මරන්න පටන් අරගෙන. එදා ඇත්තෝ ගොවිතැන කළේ ආත්ම දමනයකින්. ඒත් අද එහෙම නැති එක කනගාටුවට කරුණක්." සුනන්ද මහත්මයා කතා කළේ මහත් ළතැවීමකින්. ඒ ළතැවීම මුළු මහත් ජාතියම වෙනුවෙන්.පුංචි පැණී කුරුල්ලෙක් ගොයම් පත් අතරින් ඉහළට නැගුණා. ගොයම් අතර තිබුණු කුරුල්ලාගේ කූඩුවේ පැටවුන්ගේ කෙළවරක් නැති කිචි බිචිය. සමනලයෙක් ඇවිත් ගොයම් කොළ වැළඳගත්තා. පිළිහුඬුවා දෙතුන් පාරක් එහාට මෙහා‍ට පියඔලා තමන්ගේ කතාව අපට කිව්වා. එදා වගේ නෙවෙයි. ජෛව පද්ධතියේ සමබර බව අපූරුවට සුරැකිලා.ආහාර දාම එකට එක්වෙලා ආහාර ජාලයක් වෙලා. එකිනෙකා එකිනෙකා මත යැපෙන නිසා වස විස පාවිචිචි කරන්න අවශ්‍ය නැහැ. තම තමන්ගේ කෑමට අවශ්‍ය සත්තු තම තමන්ම පරිසරයෙන් සොයාගෙන. ඇත්තටම එක්කෙනෙක් වඳ කරන්න බෙහෙත් ගහන්න ඕනේ නෑ. නියම ආකාරයට ජෛව විවිධත්වය තේරුම් අරගෙන ජීවත්වෙනවා නම් පරිසර පද්ධතිය පාලනය කරන්න ඕනේ කෙනෙකුට පුළුවන්.කෙතකට හිතකර සත්ත්ව විශේෂ විසිහතක් විතර ඉන්නවා.ඒ වගේම අහිතකර සත්ත්ව විශේෂ හයක් ඉන්නවා. මේ හය නැති කරන්න ගිහිල්ලා හිතකර සතුනුත් නැති වෙනවා. ඇත්තටම් මේ සතුන්ගේ සේවය ඉතාමත් වැදගත් කියලා කියන්න පැරැන්නෝ මේන් මෙහෙම කවියක් කිව්වා.කවුඩු කෙවිඩියානේ- දිය ගැරඩියානේපරඬැල් මහ කොකානේ-රකින් දුම්බර මහ විදානේකවියෙන් කියන්නේ මේ හැම දෙයක්ම අයිති දුම්බර මහා විදානේට බවත් හැම කෙනෙක්ම,මේ ඇත්තට සේවය කරන බවත්, මේ නිසා සත්තු කොතරම් සේවයක් කළත් අවසා‍නයේ එය භුක්ති විඳින්නේ දුම්බර ‍මහා විදානේ බවත්. කෙතක තියෙන කලාවසතුන් නොමරා සතුන්ගෙන් වැඩ ගන්නා ආකාරය බවත්, පැහැදිලිවම කවියෙන් කියවෙනවා. සුනන්ද මහත්තයා කිව්ව ආකාරයට මේ වී වල ගුණයන් දැන ගන්න එකත් අපිට වැදගත්. කතාවක් තියෙනවා නේ දැන ගියොත් කතරගම නොදැන ගියොත් අතරමඟ කියලා. මේ නිසා මේ වී ගැන දැනුවත් වීම අතරමං නොවීමට හේතුවක්.මා වී- දියවැඩියාව , මළ බද්ධය , ස්ථූලතාව පාලනය , කාය වර්ධනය වැඩිවෙනවා. ශක්තිය වැඩිවෙනවා.සුවඳැල්- ශරීර වර්ධනය ,කටහඬ මිහිරිවීම බහිඝ්‍රවී කාර්රය මනා ලෙස සිදුවීම, දියවැඩියාවට ගුණදායීවීම, පාන් පිටි කිලෝවකින් ශරීරගත වුණ පාන් පිටි ප්‍රමාණය සියට හැටක් නම් ඒ ප්‍රමාණය සියට තිහක් දක්වා අඩු කරගැනීමට ප්‍රමාණවත්කළු හීනැටි- කාය ශක්තිය වර්ධනය කරනවා.ශරීරයේ විස මර්දනය කීරීමට, සම නිරෝගීවීමටපොක්කාලි- දියවැඩියාවට ස්න්‍යුයු පද්ධතියට මෙන්ම සමේ රෝගවලට හොඳට ගුණදායකයි.දානාල - වකුගඩු, ස්න්‍යු රෝග නැති කිරීමට පිළිකාවන් වළක්වන්න. ගුණදායකයි.මඩතවාළු- දියවැඩියාවට වගේම තුන්දොස් කිපීමටත් ගුණදායී.වී වල මේ ආකාරයට විශේෂත්වයන් තිබුණත්, ගොවීන් මේ සඳහා හැඩගැසුණු ආකාරයත් එහි තියෙන වැදගත්කමත් ඔවුන් විස්තර කළා." මගේ නම හෙට්ටිගේ සුමනපාල. මට මේ ක්‍රම හොඳයි. මහන්සි වුණත්, කාබනික පොහොරවලින් තියෙන ශක්තිය වී ගස වර්ධනය කරන්න හේතු වෙනවා. ඇත්තම කියනවා නම් කාබනික පොහොර දාලා හදන වී ගස ශක්තිමත්. රසායනික පොහොර දාන ගසක් වගේ කඩා වැටෙන්නේ නැහැ."ඒ.ඒ. පේමදාස ගොවිමහත්මයා තම අදහස් ඉදිරිපත් කරමින්" කාබනික ක්‍රමයට වගා කිරීමේදී ඇති වෙන කෘමි හානි වලට අපි යොදා ගන්නේ ගස් වල කොළ පොතු තමයි. සුදු ලූනූ ගම්මිරිස් කොළ අමු මිරිස් ඉඟුරු වගේ සැර ජාති යොදලා යොදලා ස්වාභාවික කෘමිනාශකයක් හදා ගන්නවා. ඒකේ සැරට කෘමි සත්තු එන්නේ නැහැ. මහන්සියෙන් වැඩේ කළත් අපිට වස විස කැවෙන්නේ නැති එක ලොකු ජයග්‍රහණයක්.නන්දසේන පෙරේරා ගොවි මහත්මයා ද තම අදහස් ඉදිරිපත් කළා. ''පොහොර භාවිතය වී ගස්වලට එතරම් සුබදායී නොවෙයි. ඒ වගේම පාවිච්චි කරන ගොවියාටත් අහිතකරයි. මේ නිසා ස්වභාවික ක්‍රමයට නැවත හුරුවීම ඉතාමත් වැදගත්.දේශගුණයට ඔරොත්තු දෙන ශක්තිමත් වී පඳුරු හදාගන්නත්, මෙයින් පුළුවන්." වස විස නැති ගුණදායී අස්වැන්නක් ලබාදීම කාගේත් අපේක්ෂාව වෙලා.දිය වන්නාවේ අස්වැනු නෙළීමේ මංගල්‍යය නොබෝදා උත්සවාකාරයෙන් සිදු කළේ රම්‍ය නගරයේ අසිරිය පමණක් නොව සෞභාග්‍ය ද මනාව ඔප්පු කිරීමටය.රූපාන්ති බුලත්සිංහලඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309088</link>
    <topic>සීසිටීවී</topic>
    <author>නීතිඥ අනුර හෑගොඩ</author>
    <content>ලන්ඩනයේ නගරබද පළාතක පසුගිය දවස්වල පොඩි අලකලංචියක් වුණා. එක ගෙවත්තක ආරක්ෂාවට සවිකරපු ආරක්ෂක කැමරාවකට අල්ලපු ගෙදර කාන්තාවක් අඩ නිරුවතින් අව්ව තපිනව පෙනිල. තමන්ගෙ ගෙදර ආරක්ෂා කරගන්න ඕන දෙයක් කරගන්න. ඒත් අපේ ගෙදර දොරේ වෙන දේවල් ඒවලින් බලන්න හදන්න එපා. අල්ලපු ගෙදර අය කිව්වේ එහෙමයි.කොහොමත් අව්ව කළඳක් දෙකක් දැක්කම යුරෝපයේ ජීවත්වන අයට ටිකක් පිස්සු හැදෙන ගතියක් එනව. ආසියාතිකයනට, අප්‍රිකානුවනට ඒක ගාණක් නැතිවුනාට සුද්දො සුද්දියො ටක් ගාලා බහිනව කොට කලිසමට. සමහර ගැහැනු කලිසම් ඇඳලාත් නැහැ වගේ. සමහරු අව්ව තපිනව. තවත් සමහරු මූදු වෙරළ හොයාගෙන යනව. ඒ විකාර බල බල ඉඳල ලංකාවට ආපු වෙලාවට ඇස් වෙද්දු හොයං යන්න වෙනව ඇ‍හේ ඇම්මට බේත් ගන්න.ආරක්ෂක කැමරා සවිකර‍ගන්න එක හොඳා තමයි. ඒත් අපි දන්නෙ නෑනේ කවුද අල්ලපු ගෙදර ඉන්නෙ කියලා. කැමරාව හයිකර ගන්න මිනිහා ලිංගික අපචාර කාරයෙක් ද දන්නෙත් නෑනේ. එහෙම දේකට හිරේ විලංගුවෙ වැටිච්ච කෙනෙක්ද දන්නෙත් නෑනේ. අන්න ඒ නිසයි ඔය අහල පහල ඔක්කොම පෙනෙන කැමරා ගැන ටිකක් පරිස්සම් වෙන්න ඕනෙ. තමන් දන්නෙම නැතිව ඉන්ටර්නෙට් එකේ තියෙන්න පුළුවන් තමන්ගෙ අකමැති ජාතියෙ පින්තූරයක්.CCTV කැමරා ඉතිහාසය 1942 දක්වා පස්සට යනව. ජර්මනියෙන් යවපු රොකට් වර්ගයක් නියම ආකාරයෙන් ඇරඹෙනවද කියල බලන්නයි කැමරා හදාගත්තෙ. හැබැයි මිනිසුන් දිහා ඇහැගහන්න කැමරා යොදා ගත්ත කාලෙ ඊටත් පස්සට යනව. ඒ 1913 දී. එංගලන්තයේ හිරබත්කමින් සිටිය කාන්තා විමුක්තිය සඳහා සටන් කරපු කාන්තාවන් විමර්ශනය කරන්න සාමාන්‍ය කැමරා උපයෝගී කරගෙන රහස්‍ය ලෙස පින්තූර ගත්ත නිසා.1960 දි ලන්ඩන් නගරයේ තාවකාලික ආරක්ෂක කැමරා දෙකක් සවි කළා. ඒ එහි සංචාරයකට පැමිණි තායිලන්තෙ රාජකිය පවුල බලන්න ට්‍රැෆල්ගා චත්‍රරශ්‍රයට පැමිණෙන පිරිස් දිහා ඇහැගහන්න. එම කැමරා දෙකම ආපහු සවිකලා නොවැම්බර් මාසයේ බ්‍රිතාන්‍ය‍ පාරම්පරික උත්සවයකට එන පිරිස් දිහා බලන්න ඊළඟ අවුරුදු දෙක වෙනකොට දුම්රිය ස්ථානවලත් 1969 වන විට පාර්ලිමේන්තු චතුරශ්‍රය ඇතුළුව බ්‍රිතාන්‍යයේ වැදගත් ස්ථාන ගණනාවක එම කැමරා සවිවී තිබුණා.පළාත් සභා මඟින් ද, ෆුට්බෝල් ක්‍රීඩාංගණයන්හි ද, පාසල්, රෝහල්, මහ පාරවල් ආදී සෑම තැනකම පාහේ එවැනි ආරක්ෂක පද්ධති නඟා තිබූ අතර සමහර කැමරා කෙළින්ම පොලිසිය හා සම්බන්ධ වන ලෙස සකසා තිබුණා. මෙමඟින් රටේ අපරාධ අඩුවීමක් සිදුවූවා යැයි නොසැලකෙතත් අපරාධකරුවන් නීතියේ රැහැනට අසුකර ගැනීමට එයින් පිටිවහලක් ලැබුණා. තවද වාහන අනතුරු මෙන්ම වාහන නීති රීති කඩන්නන්ද එමඟින් කොටුකර ගැනීමට පුළුවන් වුණා.1992 වන විට වේගය ඉක්මවා ගමන් කරන මෙන්ම මාර්ග සංඥා නොතකා ගමන් ගන්නා වාහන අසුකර ගන්නා කැමරා සවිකරන ලද අතර එමඟින් බොහෝ සෙයින් අනතුරු අවමකර ගැනීමට හැකියාව ලැබුණා. එහෙත් එවැනි කැමරා පහුවූ විගස පැඩලය තදින් පාගා වේගයෙන් යාම රියදුරන්ගේ සිරිතක් බවට පත්වූ නිසා “සාමාන්‍ය වේග පරීක්ෂාව” හඳුන්වා දී එක් කැමරාවක් සහ තවත් කැමරාවක් අතර පරතරයේ දුර සහ එම වාහනය ගමන් කොට ඇති වේගය සසඳා බැලීමෙන් නීති රීති උල්ලංඝනය කර තිබෙනවාද යන්න බැලීම ඇරැඹුණා. එය ශ්‍රී ලංකාවේ දක්ෂිණ අධිවේගී මාර්ගයේ ද ක්‍රියාත්මක වන නව තාක්ෂණයකි.ඩිජිටල් තාක්ෂණය සමඟ ඉතා දියුණු ශිල්පීය ක්‍රම සහිත ආරක්ෂක කැමරා බිහිවී ඇති අතර සෙලවීම් නොවිය යුතු පෙදෙසක එවැන්නක් සිදුවුවහොත් ක්‍රියාත්මක වන කැමරා ද නිපදවනු ලැබ ඇත.මේ වන විට බ්‍රිතාන්‍යයේ සවිකොට ඇති ආරක්ෂක කැමරා ප්‍රමාණය මිලියන පහක් පමණ බව සඳහන් වෙනවා. එයින් මිලියන දෙකක් ප්‍රසිද්ධ ස්ථානයන් හිද, ඉතිරිය ගෘහස්ත සහ ව්‍යාපාරික ‍ගොඩනැඟිලි වල ද සවිකර තිබෙනවා. තමන් එවැනි කැමරාවකට දර්ශනය වී යැයි සිතන අයෙකුට කුඩා මුදලක් ගෙවා එම පටිගත කිරීම බලා ගැනීමට හැකියාවක් මෙහි නීතියෙන් ලබා දී ඇති අතර එම කැමරාව අයිතිකරුගේ නම ලිපිනය එයට යාකොට තිබිය යුතු බව ද සඳහන් වෙනවා.අසාමාන්‍ය මානසිකත්වයෙන් යුතු පුද්ගලයන්, මේ කැමරා මඟින් හෝටල්, නවාතැන් පොළවල්, ඇඳුම් මාරු කරන ස්ථාන සහ වැසිකිළිවල පවා සිදුවෙන පටිගත කිරීම් කර ඇති අතර එවැන්නන් සිරගතව සිට ගෙදර ආ පසුව වුවද ඔවුන් සිටින්නේ කොහේද යන්න ජනතාව දැනුවත් කිරීමට නීති සාදාගත යුතු යැයි සිතේ.මානුෂික අයිතිවාසිකම් පිළිබඳව පදනමක් නොමැතිව මුරගානා සමහර අයෙක් ආරක්ෂක කැමරාවලින් ජනතාවගේ පෞද්ගලිකත්වය අහිමි වී යන බවට කරුණු ඉදිරිපත් කළ ද ආරක්ෂාව වඩා හොඳ යැයි රජය තීරණය කළ නිසා ජෝන් මේජර් ආණ්ඩුව විසින් එහි ව්‍යාප්තිය වඩාත් තහවුරු කරන ලදී. ඒ පිළිබඳව ප්‍රකාශයක් කළ එතුමා කීවේ “ ආරක්ෂක කැමරා මානුෂික අයිතීන්ට විරුද්ධ යැයි කොටසක් කෑ ගසනු ඇත. එවැනි කොටස් සහ එවැනි මානුෂික අයිතීන් පිළිබඳව මා තුළ කිසිත් අනුකම්පාවක් නැත”නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af1309089</link>
    <topic>යාල්දේවී කිළිනොච්චි‍ෙය් අපි ආදරෙයි</topic>
    <author>තාරක වික්‍රමසේකර</author>
    <content>තුන්වෙනි වේදිකාවේ තිබෙන යාල්දේවී ශීඝ්‍රගාමී දුම්රිය පෙරවරු 5.45 ට කන්කසන්තුරය බලා පිටත්වේ. එම දුම්රිය නවත්වන්නේ රාගම, වේයන්ගොඩ, පොල්ගහවෙල, කුරුණෑගල.......,‘ ඒ හඬ අන්තිමට අපිට අහන්න ලැබුණේ මීට අවුරුදු 24 කට විතර කලින් කොළඹ කොටුව ස්ටේෂන් එකේ යකඩකටින්.උතුරේ ත්‍රස්තවාදය ඇරැඹීමත් එක්ක උතුරු මාර්ගයේ දුම්රිය සේවාව වවුනියාවට සීමාවුණා. 1985 අවුරුද්දෙ. රජීව් - ජේ. ආර්. සාම ගිවිසුම අස්සන් කිරීමෙන් පස්සේ උතුරු මාර්ගයේ දුම්රිය සේවාව යළිත් ආරම්භ වුණා. ඒත් වැඩි කාලයක් කන්කසන්තුරයට යන්න යාල්දේවිට වරම් ලැබුණේ නැහැ.1989 අවුරුද්දෙ ජූනි මාසෙ 22 වැනිදා කන්කසන්තුරයට ගිය කෝච්චියට ආපහු එන්න ලැබුණෙ නෑ. ඒ කෝච්චිය අරගෙන ගියේ එස්. රාජගෝපාලන් රියැදුරු මහත්මයා. අංක 570 දරණ එම් 2 පංතියේ කැනේඩියන් දුම්රිය එන්ජිමක් තමයි එදා කන්කසන්තුරයට ගියේ. එදා ගිය කෝච්චිය තාමත් කන්කසන්තුරයේ ගාල් කරල තියෙනවා. එන්ජිම නම් කොහොම හරි යුද හමුදාවෙ ආධාරයෙන් ආපහු ගෙනාවා. ඒ කෑලිවලට ගලවලා. ඒ එන්ජිම දැන් කෑලි ටික හයි කරගෙන හොඳට දුවනවා.‘ඒ දවස්වල කොළඹ ඉදල කන්කසන්තුරේට අපි හරියට වෙලාවට කෝච්චිය ගේනවා. විධායක නිලධාරීන් වගේම රජයේ ඉහළ තනතුරු දරන නිලධාරීන් හුඟක් එන්නෙ කෝච්චියෙන් යාපනයේදි එන්ජිම ළගට ඇවිත් අපිට අතට අත දීල ඒ අය සුබ පතල යනවා. කෝච්චිය වෙලාවට ගෙනාවට‍. ඒ වෙලාවට අපට හරි ලොකු සතුටක් දැනෙනවා. රාජකාරිය හරියට කරපුවහම දැනෙන්නෙ මොනතරම් සතුටක්ද?‘ රාජගෝපාලන් මහත්මයා අතීතය සිහි කරන්නේ ඒ විදිහටයි.රාජගෝපාලන් මහත්මයා අද විශ්‍රාමිකයි. එයාටත් හරිම සතුටුයි කිළිනොච්චියට කෝච්චිය දුවනව කියල ඇහුවහම. රාජගෝපාලන් මහත්මයා විතරක් නෙමෙයි. ඒ දවස්වල යාපනයට මන්නාරමට ගිය හැම සේවකයෙක්ම අද සේවයේ හිටියත් නැතත් බලාගෙන ඉන්නේ මේ පාර ඉක්මනට හැදිල යාපනයටම, හරියටම කියනවනම් කන්කසන්තුරයටම කෝච්චිය දුවනකල්.ඒකෙ පළමු අදියරේ කොටසක් දැන් ඉවරයි. වවුනියාවෙ ඉදල (ඕමන්තෙ) කිළිනොච්චියට කෝච්චි දුවන්න දැන් සූදානම්. ජනාධිපති මහින්ද රාජපක්ෂ මැතිතුමා අතින් ලබන 14 වැනිදා උදේ 10 ට මේ පාර විවෘත කෙරෙනවා. උතුරේ ජනතාව විතරක් නෙමෙයි රටේ සමස්ත ජනතාවගේම ජයක් විදිහට තමයි මේ සංවර්ධනය සලකන්න පුළුවන් වෙන්නෙ.අවුරුදු ගාණකින් කෝච්චියක් දැකපු නැති අය වගේම අවුරුදු ගාණකින් කෝච්චියක නොගිය අය වගේම , කිසිම දවසක කෝච්චියක් ඇහැට දැකපු නැති අයත් එදාට කොයිතරම් සතුටක් ලබයිද? ඒක වචනයකින් දෙකකින් කියල ඉවර කරන්න පුළුවන් සතුටක් නෙමෙයි.උතුරු දුම්රිය මාර්ග සංවර්ධන ව්‍යාපෘතිය බාරව ඉන්න ඉංජිනේරු ව්‍යාපෘති අධ්‍යක්ෂ ප්‍රියා ප්‍රනාන්දු මහත්මයා අපට කිව්වෙ අවුරුදු දෙකහමාරකට ආසන්න කාලයක් ඕමන්තෙ ඉදල කිළිනොච්ච්යට පාර හදන්න කාලය ගියා කියල.ඇමරිකන් ඩොලර් මිලියන 185 ක මුදලක් මේ වැඩේට වැය වෙනව කියලයි ඒ මහත්මයා කිව්වෙ. ඕමන්තෙ ඉදල පලෙයි දක්වා එක පියවරක් වගේම පලෙයි ඉදල කන්කසන්තුරේ දක්වා අනෙක් පියවර හැටියට කොටස් දෙකකටයි මේ පාරෙ වැඩ කෙරෙන්නේ. 1 වන පියවරේ වැඩ කොටසින් මේ වෙනකොට සියයට 80 ක් විතර දැන් ඉවරයි. විශේෂයෙන්ම කිළිනොච්චිය කියන්නේ උතුරේ තියෙන වැදගත්ම නගරයක්.යාල්දේවි අවසන් වරට යාපනයට කැන්දාගෙන ගිය දුම්රිය එන්ජින් රියැදුරු එස්. රාජගෝපාලන් මහතා එදා රැ‍ෙගන ගිය දුම්රිය එන්ජිමත් සමගයාපනයයි වවුනියාවයි අතර හරි මැද නගරය හැටියටයි කිළිනොච්චිය සලකන්නේ. ඒක හින්ද කිළිනොච්චියට කෝච්චියෙන් එක දිගටම යන්න පුළුවන් වෙන එක කොයිතරම් පහසුවක්ද? ඕමන්තෙ ඉදල කිළිනොච්චියට තියෙන කිලෝමීටර් 63 ක දුර පැයකට කිට්ටු වෙලාවකින් යන්න පුළුවන් වෙයි කියල බලාපොරොත්තු වෙනවා.ඕමන්තෙට අමතරව කලින් තිබුණු පුලියන්කුලම්, මාන්කුලම්, මුරිකන්ඩි ස්ටේෂන් ආයිත් ඉදි කරල කියෙනවා. මුරිකන්ඩි ස්ටේෂන් එකක් හැටියට මගීන්ට ලැබෙන එකක් නැහැ. එතන දුම්රිය දෙකක් මාරු වෙන්න විතරක් හදන බවයි දැනගන්න තියෙන්නෙ.නවීකරණය කරපු මේ පාර පැයට කිලෝමීටර් 100 ක වේගයෙන් යන්න පුළුවන් විදිහට හදල තියෙන බවයි කියන්නේ. කියනව විතරක් නෙමෙයි ඒ පාරේ පැයට කිලෝමීටර් 105 කටත් වැඩි වේගයෙන් අත්හදා බැලීම් වලට ගිය කෝච්චි දුවල තියෙනවා.ලොකුම ප්‍රශ්නෙ මතුවෙන්නෙ රේල් ගේට්ටුවලින්. මොකද කෝච්චියක් එක්ක අවුරුදු 24 කින් ගනුදෙනු නොකරපු අය විතරක් නෙමෙයි කලින් කිව්ව වගේම කෝච්චියක් නොදැකපු අයත් මේ පැත්තෙ ඉන්නවා. ඒ අයට කෝච්චියේ තියෙන අන්තරාදායකකම ගැන දැනුමක් ඇත්තෙම නැහැ.ඒකට මොකද කරන්නෙ. ඒ ගැනත් අපි ප්‍රියා ප්‍රනාන්දු මහත්මයාගෙන් ඇහුවා. අනතුරු වැඩියෙන් වෙන්න පුළුවන් වගේම ජනතාව බහුලව ගැවෙසෙන පළාත්වලට ආරක්ෂාකාරී දුම්රිය රේල් ගේට්ටු යොදල තියෙන බවත් අනෙක් හරස් මාර්ගවලට පොලිසිය මගින් ආරක්ෂාකාරී වැඩි පිළිවෙළ යොදා ඇති බවත් ඒ මහත්මයා කිව්වා.ඒ වගේම ඉතිහාසයේ මුල්ම වතාවට මේ පාරටත් වර්ණ සංඥා දාල තියෙනවා. ආරක්ෂාවටත් ඉක්මන් ගමනටත් ඒක හොඳ වැඩක්. ඒත් යාල්දේවිගේ අලුත් ගමනට තියෙන බාධාවක් ගැනත් අපට දුම්රිය සාමාන්‍යාධිකාරි බී.ඒ.පී. ආරියරත්න මහත්මයා කිව්වා. දැනට තියෙන්නෙ යාල්දේවිට තියෙන එක කෝච්චියක් විතරයි.ඒක නිසා කිළිනොච්චියට ගිහින් එදාම ආපහු එන්න වෙලාව මදි වෙනවා. ඒක නිසා තවත් කෝච්චියක් ඒ වැඩේට ඕන වෙනවා. ඒක යාල් දේවිට විතරක් නෙමෙයි. අනිත් කෝච්චිවලටත් මේ තත්ත්වය එහෙමයි. ඒක නිසා මේ වෙනකොට චීනෙන් අලුත් පවර්සෙට් කෝච්චි ටිකක් ඇණවුම් කරලයි තියෙන්නෙ. කොහොම වුණත් උතුරට අවශ්‍ය සේරම කෝච්චි ටික ි දුවනවා කියලයි සාමාන්‍යාධිකාරිතුමා කියන්නෙ.කිළිනොච්චියට යාල්දේවි යන්න පටන් ගන්නෙ ලබන සතියෙ ඉදල. මේ වෙනකොට කඩිමුඩියෙ වැඩ කරනවා.යුද හමුදාවෙන් ලොකු සහයෝගයක් මේ වැඩේට ලැබෙනවා. අවුරුදු 24 කට පස්සෙ එන යාල්දේවි පිළිගන්න උතුරේ ජනතාව බලාගෙන ඉන්නවා. ඒ ජනතාව සතුටින් උද්දාමයට පත්වෙන්නේ යාල්දේවි කන්කසන්තුරයටම කැන්දාගෙන යන දවසටයි. ඒ දවස උදාවෙනකල් අපිත් බලාගෙන ඉන්නවා.(විශේෂ ස්තුතිය දුම්රිය දෙපාර්තමේන්තුවේප්‍රසන්න ප්‍රේමතිලක මහතාට)තාරක වික්‍රමසේකරඡායාරූපවිමල් කරුණාතිලකබන්දුල සෙනෙවිරත්න(වවුනියාව සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af13090810</link>
    <topic>රජගෙදර බුදු මැදුරක් කළ මහ නා හිමියෝ</topic>
    <author>ටී.ඩී. සිරිසේන</author>
    <content>මිනිසා හදා රට හදමු” යන ‍උතුම් තේමාව සහිතව ලෝක සත්ත්වයා කෙරෙහි උපන් මහා කරුණාවෙන් මුළු ජීවිත කාලය ම පරහට වැඩ පිණිස ම කැප කළ ඒ උතුම් සංඝ පීතෲවරයාණෝ දස වසරකට පෙර ලොවෙන් සමුගත්හ.මෑත යුගයේ ලොව පහළ වූ උතුම් බුද්ධ පුත්‍රයාණන් වහන්සේ නමක වූ අග්ග මහා පණ්ඩිත අතිපූජ්‍ය මඩිහේ පඤ්ඤාසීහ මහ නා හිමියන් අනූ වසරක් ආයු වලඳා අපවත්වී වදාළ ඒ දවස මට මතකය. බෞද්ධ අබෞද්ධ ලක්ෂ සංඛ්‍යාත ජනකායක් මහත් කම්පාවට පත්ව උන්වහන්සේ ගේ ශ්‍රී දේහයට ගෞරව දැක්වීමට එදා මහරගමට රොක් වූහ. තුඩ තුඩ උන්වහන්සේගේ ගුණ ගැයුණි.ඒ හදවත් කම්පාවට හේතු වූයේ උන්වහන්සේගේ ජීවිතය සතු වූ අතිමහත් වූ ජනතා කරුණාවයි. උත්තම මෛත්‍රියයි. උජුපටිපන්න ගුණයයි. නිවැරදි ධර්ම චර්යාවයි‍.1913 ජූනි 21 වැනිදා මාතර මඩිහේ දී උපත ලැබූ පින්වත් කුමරෙක් කඹුරුගමුවේ දේවගිරි විහාරාධිපති අතිගරු වේරගම්පිට සිරි රේවත හිමියන්ගේ උපාධ්‍යායත්වයෙන් සහ බම්බලපිටිය වජිරාරාමාධිපති අතිපූජ්‍ය පැළෑනේ සිරි වජිරඥාන මහ නා හිමියන්ගේ ආචාර්යත්වයෙන් 1926 ජූලි 24 වැනිදා මඩිහේ පඤ්ඤාසීහ නමින් පැවිදි බවට පත් විය. 1933 ජූනි 09 වැනිදා උන්වහන්සේ උපසම්පදාව ලැබූහ.පැළෑනේ සිරි වජිරඥාන මහ නා හිමියන්ගෙන් සහ මාකඳුගොඩ පඤ්ඤාවංස හිමියන්ගෙන් ආරාමික අධ්‍යාපනය ලැබූ අප හිමියෝ 1935 දී ප්‍රාචීන ප්‍රාරම්භ විභාගය සමත් වූහ. මහාචාර්ය ගුණපාල මලලසේකර මහතාගේ පු‍රෝගාමීත්වයෙන් කොළඹ විශ්ව විද්‍යාලයේ ඇරැඹුණු විද්‍යා විශාරද උපාධි පාඨමාලාව හැදෑරූ අප හිමියෝ එයින් ද සමත් වූහ.ත්‍රිපිටකය මහත් වුවමනාවෙන්, ශ්‍රද්ධාවෙන් හැදෑරූ පඤ්ඤාසීහ හිමියන්ට බුදු දහම රටේ ජන ජීවිතයට සම්බන්ධ කිරීමට, සුසිරිත් වර්ධනයට ඉක්මන් වැඩපිළිවෙළක් අවශ්‍ය බව වැටහිණ. මෙය මෙතෙර මෙන් ම එතෙර ද ක්‍රියාත්මක කළ යුතු ය යන්න උන්වහන්සේ ගේ අදහස විය.‍1946 චීනයේ මහ අරගලයක් පැවැතිණි. මාඕ සේතුං ගේ නායකත්වයෙන් චීන කොමියුනිස්ට් පක්ෂය සහ රතු හමුදාව, චියං තායිපෙන් ගේ පාලනයට එරෙහිව මහජන විප්ලවය ක්‍රියාත්මක වෙමින් පැවැතිණි. මේ අවධියේ අප හිමිපාණන්ට ධර්ම ප්‍රචාරය සඳහා ථෙරවාදය චීනයට හඳුන්වාදීම සඳහා චීනයට වැඩම කරන්නැයි උන්වහන්සේට තායිෂු චීන සංඝනායක හිමියන්ගෙන් ආරාධනාවක් ලැබිණ.නොසන්සුන් යුද පසුබිමක් චීනයේ පැවැතිය ද අප හිමියෝ තවත් හිමිවරුන් කීප නමක සමඟ චීනයට වැඩම කළහ. එය අතිශය නිර්භීත කැපවීමක් විය.චීන පාලක චියං කායිෂෙක්, රතු හමුදාවට බියේ පලා ගියේ ය. රතු හමුදාව බලයට පත් විය. කොමියුනිස්ට් පක්ෂ නායක මාඕ සේතුං ට චීනයේ පාලනය පැවරිණ. අප හිමියන් චීනයට කැඳවූ සංවිධායකවරුන්ට ද යන එන මං නැති විය. මේ නිසා මඩිහේ හිමියන් ඇතුළු හිමිවරුන්ට හොංකොං හරහා ලංකාවට වැඩම කිරීමට සිදුවිය. එහෙත් එහි ගත කළ මාස හතර තුළ ධර්ම ප්‍රචාරක කටයුතු සාර්ථක ලෙස කළ හැකි විය.විදේශවල ධර්ම ප්‍රචාරක කටයුතු කිරීමේ වැදගත්ගම අප හිමියන්ට චීන ගමන නිසා දැඩිව දැනිණ. උන් වහන්සේ පසු කලෙක ධර්ම ප්‍රචාරය සඳහා විදේශ භාෂා දැනුමෙන් ද, ධර්ම ඥානයෙන් ද පිරිපුන් භික්ෂුන්වහන්සේලා හදා වඩා ලෝකයේ ප්‍රධාන රටවල ප්‍රධාන නගරවල ආරාම ඉදිකරවා නතර කළහ. අද ඒ ආරාම විදේශිකයන් ලක්ෂ සංඛ්‍යාත ප්‍රමාණයකගේ දහම් පවස නිවයි.බාල, තරුණ, මහලු විවිධ වයස් කාණ්ඩයන්ට ගැළපෙන සේ බෞද්ධ සංවිධාන රැසක් ඇරැඹූ උන්වහන්සේ ජාතියට අවශ්‍ය නායකයන් විශාල පිරිසක් එයින් බිහිකොට දුන්හ.සීමාසහිත ශාසන සේවක සමිතිය, ශාසනාධාර කාන්තා සමිතිය, තුරුණු සවිය, ධර්ම විජය පදනම, තරුණ සීල සමාදානය යන සංවිධාන ජන ජීවිතය ධර්මානුකූලව, යහපත් සේ ගොඩ ගැනීමට මහත් ශක්තියක් සැපයූ උන්වහන්සේ ඇරැඹූ සංවිධාන කීපයකි. අදත් ඒවා රටට උතුම් නායකත්වයක් සපයයි.මහරගම සිරි වජිරඥාන ධර්මායතනය, මහරගම භික්ෂු අභ්‍යාස මධ්‍යස්ථානය, බෞද්ධ ප්‍රවෘත්ති මධ්‍යස්ථානය, සිරි වජිරඥාන දහම් පාසල, වජිරඥාන සීමා මාලකය සහ ධර්මශාලා, භාවනා කුටි පද්ධතිය ඇතුළු ආයතන රැසක් උන්වහන්සේ නිසා සසුනට හිමිවිය.රටේ නායකයන් නොමග යන හැම විටම උන්වහන්සේ ඔවුන් හැසිරවීමට ඉදිරිපත් වූහ. 1960 ආධාර ලබන පාසල රජයට පවරා ගත යුතු ය යන මතය ඉදිරිපත් කළ අප හිමියෝ ඒ මතයට එරෙහිව ආ පිරිස් ජයගත්හ. ආධාර ලබන පාසල් රජයට පැවැරිණ. ජාතියට හානි සිදු කැරෙන රට සභා පනත වැනි සබයට ගෙන එන්නට අගමැති ඩඩ්ලි සේනානායක මහතා ඉදිරිපත් විය. අප හිමියෝ එයින් සිදුවන අනතුර කාරුණිකව අගමැතිවරයාට පැහැදිලි කළහ. අගමැති ඒ පනත ඉල්ලා අස්කර ගත්හ.1962 විලියම් ගොපල්ලව මහතාට අග්‍රාණ්ඩුකාරයාවූ පසු අප නා හිමියෝ මුල්වරට බුදු පිළිමයක් රජ ගෙදර තැන්පත් කළහ. රජගෙදර බුදු මැදුරක් විය‍.උන්වහන්සේ දේශපාලන පක්ෂයකට අයත් නොවූහ. එහෙත් සියලු පක්ෂ නායකයෝ උන්වහන්සේට සවන් දුන්හ. භික්ෂුව පාලකයන්ට අනුශාසනා කළ හැකි කෙනකු විය යුතු ය. පාක්ෂිකයකු නොවිය යුතු ය යන මතයේ පිහිටි අප නා හිමියෝ සියලු ජාතික ප්‍රශ්නවලදී අභීතව පාලකයන්ට මඟ පෙන්වූහ. බොහෝ දේශපාලනඥයෝ උන්වහන්සේ ඉක්මවා නොගියහ. සංඝ ගෞරවය රැකැ ගනිමින් දේශපාලන ප්‍රශ්නවල දී භික්ෂුව කටයුතු කළ යුතු ආකාරය පිළිබඳව අප නා හිමියෝ ආදර්ශ සැපයූහ.දේශපාලන ගොහොරුවේ ගිලුණු ඇතැම් භික්ෂුන්ට ඒ ආදර්ශය නොපෙනීම ජාතියේ අවාසනාවකි.උන්වහන්සේට නායක තනතුරු, සම්මාන අවශ්‍ය නොවී ය. එහෙත් ඒවා උන්වහන්සේ සොයා පැමිණියේ ය. සිය නමට ඉදිරියෙන් සම්මාන, තනතුරු යෙදීමට උන්වහන්සේ අකැමැති වූහ.විවිධ ක්ෂේත්‍රයන්හි උන්වහන්සේ කළ මෙහෙය මෙබඳු කෙටි ලිපියකින් කිව නොහැකි ය.ගුණ සුවඳින්, සිල් සුවඳින්, සැබෑ ආර්ය චර්යාවෙන් සුසැදුණු ජීවිතයක් ගත කළ අප නා හිමිපාණෝ ඔබ වහන්සේ ගතවන හැම මොහොතක් පාසාම අප හදවත්හි වැඩ වෙසෙනු දැනේ. ඔබ වහන්සේට උතුම් නිවන් සුව පතමු.ටී.ඩී. සිරිසේන(මහරගම සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af13090811</link>
    <topic>සැමරුමක් වූ සැමරුමක්</topic>
    <author>හරිගුප්ත රෝහණදීර</author>
    <content>කතඥ කතවේදී පුග්ගලො දුල්ලභෝ ලෝකස්මිං” යන සම්බුදු වදන මොන තරම් අර්ථ පූර්ණ වූත් සමාජානුසම්පන්නවූත් දේශනාවක් ද? ‘කළ ගුණ දන්නා, හඳුනන පුද්ගලයො ලොව දුර්ලභය'. අප බොහෝ දෙනෙකුගේ ජීවන අත්දැකීම් බවට එය පත්ව තිබේ. එවන් සමාජ වටපිටාවක මහැදුරු මැන්දිස් රෝහණදීර ගුණ සමරුව පැවති බණ්ඩාරනායක සම්මන්ත්‍රණ ශාලා පරිශ්‍රය ජනී ජනයාගෙන් පිරී ඉතිරී ගියේ මනුෂ්‍යත්වය පිළිබඳව ද අලුත් පාඩමක් අපගේ ජීවිතවලට සමීප කරවමිනි.මහින්ද රාජපක්ෂ ජනාධිපතිතුමාගේ සම්ප්‍රාප්තිය අපගේ අභිප්‍රායට ගෙන දුන්නේ සම්භාවනීයත්වයකි. මාගේ පියා හා එතුමා අතර වූයේ ඉතා සමීප බවකි. දිවයිනේ සතර කොන කොහේ හෝ තමන් දන්නා හඳුනන්නකුගේ අවශ්‍යතාවක් වෙත් ද ජනපතිතුමන් එය ඉටු කරන්නේ රුහුණු රට මහා ගැමියකුගේ යුතුකමක් සේ ය. සැබැවින් ම අපගේ සංස්කෘතිය පෝෂණය වූයේත් පෝෂණය වන්නේත් ආ මඟ දෙස ගරු සරුව බලන ළෙන්ගතු මිනිසුන්ගෙනි. ජනපතිතුමන්ගේ මේ ආදර්ශය රටේ ජීවිතවලට ආලෝකය ගෙන දෙන්නකි.රටට සමාජයට ආදරය කළ පුද්ගලයන්ගේ තතු විමසීම සමාජගත වන්නට උත්තේජනයක් ඇති කරවන්නක් බව අප දැඩිව විශ්වාස කරමු.දීප ව්‍යාප්ත රචනා තරගාවලියක් ලෙස මැහැදුරු රෝහණදීර ගුණ සමරු රචනා තරගාවලිය ලෙස එළි බැස්සේ එබැවිනි. පාසල් හා විවෘත යන අංශ දෙකම නියෝජනය විය හැකි පරිදි රචනා තරගාවලිය සැලසුම් කළෙමු. මාතෘකාව වූයේ “ඉතිහාසය දේශයේ අනාගත උන්නතිය උදෙසා” යන්න ය.දහසින් බැඳි පියලි සහිතව රුපියල් ලක්ෂ දෙකකට ආසන්න මුදල් ත්‍යාග මේ සඳහා ලබාදීමට රෝහණදීර අධ්‍යයන හා පර්යේෂණ කේන්ද්‍රය නිර්ලෝභී වූයේ ශාස්ත්‍රෝද් ග්‍රහණයෙහි නියැළෙන්නන්ට අපගේ ගෞරවය ලබාදීමට ය.උසස් ගණයේ පර්යේෂණාත්මක රචනා දහස් ගණනක් අප වෙත ලැබිණි. මහාචාර්ය පත්මසිරි කන්නංගරයන් ප්‍රධාන විනිසුරු මඬුල්ලක් ජයග්‍රාහී රචනා තෝරාදීමට මැදිහත් විය.මහදුරු රෝහණදීර ගුණ සමරුම් උලෙළේ පූර්ව මෙහෙයුම් කටයුතු සඳහා දැවැන්ත ශක්තිය වූයේ රුහුණු මිතුරු සංසදයයි. ජැක්සන් ඇන්තනී, අධිනීතිඥ නිමල් පුංචිහේවා, නීතිඥ සෙනරත් ජයසුන්දර, දිලිප් කුලතුංග, විජය කීර්ති, වසන්ත දුක්ගන්නාරාළ, නාමල්, දුමින්ද, මනුල, පියල් ඇතුළු පිරිස පෙරමුණේ රාළලා වූහ.උලෙළේ සමාරම්භය සනිටුහන් කළේ මහදුරු රෝහණදීරයන් පිළිබඳ රත්න ශ්‍රී විජේසිංහයන් පබැඳි රෝහණ වීරසිංහයන්ගේ ගී තනුවෙන් හැඩව සුනිල් එදිරිසිංහයන් ගැයූ ‍රෝහණදීර සමරු ගීතයයි. මේ සුසංයෝගය රෝහණධීරයන්ටකළ සාධාරණය කොපමණ දැයි අපට දැනුණේ මාගේ මෑණියන්ගේත් නෑ හිත මිතුරන්ගේත් දෑස් දෙස බැලීමෙනි.රෝහණදීර වංශ කථාව උත්සව සභාවේ වූ එකම මහැදුරු ජීවන පෙර පසුවිපරමයි. පුරාවිද්‍යා චක්‍රවර්තී එල්ලාවල මේධානන්ද හිමියන් සහ ජේ.ආර්.පී. සූරියප්පෙරුම මහතා රෝහණදීර වංශ කථාව විමසූහ.‍‍‍රෝහණදීර අධ්‍යයන හා පර්යේෂණ කේන්ද්‍රය නව වෙබ් අඩවිය ජන සතු කිරීමේ අවස්ථාව උදා කළේ ගෝඨාභය රාජපක්ෂ මැතිදුන්ගේ සහභාගිත්වය ද ඇතුව ය. උත්සව සභාව ආරම්භයේ සිට ම ඉතා ඕනෑකමින් එතුමන් අප සමඟ ළෙන්ගතුවූයේ මහාචාර්යතුමන් පිළිබඳ වූ අප්‍රමාණ ගෞරවයෙන් යුතුව ය.ජනාධිපතිතුමාගේ සම්ප්‍රාප්තියට සුළු මොහොතකට පෙර ජේ.බී. දිසානායකයන්ට විශේෂ සමරු දේශනය භාරවිය. ඉතා හරබර වූ ඒ දෙසුමට පැයකට ආසන්න කාලයක් වැය වුව ද අසන්නන්ට දැනුණේ විනාඩි ගණනක් ගත වූ සෙයකි‍. ජනාධිපතිතුමන් ඒ කථාවට දැක්වූ ප්‍රතිචාර දෙස සියල්ලෝ වික්ශිප්තයෙන් යුතුව බලා සිටියේ තායිලන්ත සංස්කෘතිය පිළිබඳව එතුමා සතු දැනුම නිසා ය.දයාරත්න රටගෙදර කලාකරුවාගේ තෙවැනි ඇසට හසු වූ මහදුරු ජීවිත කථාව සැලෝලයිට් පටයක් ඔස්සේ හදවතට සමීප වූයේ ඉන් පසුව ය.පසුව ජනාධිපතිතුමන් විසින් රචනා තරගයේ ජයග්‍රාහක ජයග්‍රාහිකාවන්ට සහතික පත් ප්‍රදානය කිරීමේ අවස්ථාව උදා විය. පාසල් අංශයේ ප්‍රථම ස්ථානය දිනූ ජයග්‍රාහිකාව වූයේ නිකදළුපොත හේරත් ජාතික පාසලේ දියණියකි. ඇයට මුදල් ත්‍යාග සහ සහතික පත් පිරිනැමූ ජනාධිපතිතුමා ඇගේ ආගිය තතු විමසන්නට ද අමතක කළේ නැත.රුහුණේ ශ්‍රේෂ්ඨ රුහුණු පුත්‍රයාට රුහුණු මිතුරු සංසදයේ ගෞරවය පුද කළේ ඉන් පසුව ය. ඒ ජනාධිපතිතුමන් වෙත රුහුණු මිතුරු සංසදයේ සභාපති උපුල් දිසානායක මැතිඳුන් අතිනි.මහාචාර්ය තිස්ස කාරියවසම් මැතිඳුන්ගේ නිරෝගී සුවය වෙනුවෙන් රුපියල් ලක්ෂයක් පරිත්‍යාග කොට ගරු බුහුමන් කිරීමට ද රෝහණදීර අධ්‍යන කේන්ද්‍රය පියවර ගති‍. සෑම් විජේසිංහයන් රුහුණු පුතුන්ගේ ද ප්‍රසාදයට පාත්‍ර වූයේ ද රුහුණට දායාදයක් වූ බව නැවත නැවත සිහි කැඳවමිනි.මේ සියල්ල දෙස දෑස් යොමු කොට සංවේදීව සිටි තවත් අයෙකි. ඒ ගෝඨාභය රාජපක්ෂ මැතිඳුන් ය. එතුමන්ගේ හදවත පිරි කරුණා ගුණය ශෂිකලා මධුවන්ති දියණියගේ දෑසට සතුටු කඳුළු ද හදවතට මහා අධිෂ්ඨානයක් ද එක් කළේ ය. ඒ ඔහු විසින් ඇය අත තැබූ වටිනා ලැප්ටොප් පරිගණකය සමඟ ය.විනාඩි ගණනක් ඇතුළත සිදුවූ සියල්ල දෙස බලා විය යුතු දෑ ක්ෂණිකව තීරණය කිරීමේ අපූරු වූත් ආශ්චර්ය වූත් හැකියාව ඇති ලේකම්තුමන් අතට ලැප්ටොප් පරිගණකයක් පහළ වීමට ගත වූ වේලාව සිතීමට පවා නොහැකි ය. ඒ ඔහුගේ වැඩ කිරීමේ ජීවන කලාවයි. ඔහුට සමීප සියල්ලෝ එය දනිති. “සර් මමත් සර්ලා වගේ ම රටට හුඟක් ආදරය කරන රටට කීර්තියක් ගෙනෙන කෙනෙක් වෙනවා” ඒ අර දියණියගේ මුවින් පිටවූ අපූරු වදන් පෙළයි.හරිගුප්ත රෝහණදීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af13090812</link>
    <topic>ඩෙංගු වළක්වන්න බස්නාහිර පළාත් සභාවෙන් ප්‍රජා බලකරණ වැඩපිළිවෙළක්</topic>
    <author>සටහන සුනිල් දයා අල්විස්</author>
    <content>සෞඛ්‍ය අමාත්‍යාංශයේ අතිරේක ලේකම් සහබස්නාහිර පළාත් සෞඛ්‍ය සේවා අධ්‍යක්ෂවෛද්‍ය අමල් හර්ෂ ද සිල්වාමදුරු ප්‍රශ්නය අපේ රටට පමණක් බලපාන ප්‍රශ්නයක් නොවේ. ලෝකයේ බොහෝ රටවලට මදුරු ප්‍රශ්නය බලපායි. අපේ ජන සමාජයටත් බොහෝ පීඩාකාරී උවදුරක් බවට පත්වී තිබෙන්නේ ද ඩෙංගු මදුරු උවදුර සහ ඒ නිසා පැතිර යන ඩෙංගු රෝගයයි.මේ නිසා ප්‍රජා බලකරණය තුළින් ඩෙංගු මදුරු මර්දන වැඩසටහනක් ලබන 13 වැනිදා බස්නාහිර පළාත් සෞඛ්‍ය සේවා අධ්‍යක්ෂ කාර්යාලය ආරම්භ කිරීමට පියවර ගෙන ඇත.කෙසේ වෙතත් ඩෙංගු නිසා සිදුවන ජීවිත හානිය වගේම ඩෙංගු වැලඳී රෝහල් කරා පැමිණෙන ජනතාවගේ ජීවිත අප්‍රමාණව බේරා දී සුවපත් කරන නමුත් වෛද්‍යවරු ප්‍රධාන රෝහල් මගින් කරන මෙම සේවාවට වඩා ඩෙංගු මරණ පිළිබඳව පමණක් වැඩි ප්‍රචාරණයක් ලැබේ.දවස් කිහිපයක් පවතින ආයු කාලයක් ඇති පුංචි මදුරුවෙක් අපේ සමාජයට මරණීය තර්ජන ගෙන දෙන්නට තරම් බලවත්වීමට වගකිව යුත්තේ මදුරුවා නොව මේ මදුරුවන් බෝවීමට පරිසරය හදා දෙන අපේ මිනිස්සුය.මොවුන් වගකී‍ෙමන් තොර කුණු කසළ ඇතුළු අබලි ද්‍රව්‍ය පරිසරයට එකතු කරන නිසා ඒවායේ රැ‍ඳෙන ජලයෙහි ඩෙංගු මදුරුවන් බිත්තර දමා බෝවීම ව්‍යාප්ත වෙයි. එසේ නැතිව ඩෙංගු මදුරුවන් බිත්තර දමන්න කූඩු හදා ගැනීමක් සිදුකරන්නේ නැත.ඩෙංගු මදුරු ප්‍රශ්නය රටේ දැන් හැමදාම පවතින ප්‍රශ්නයක් බවට පත්වී තිබේ. මේ ප්‍රශ්නයේදී අපි එකිනෙකාට බැණ බැණ සිටීමෙන් ප්‍රශ්නයට විසඳුම් සෙවිය නොහැකිය. සෞඛ්‍ය අමාත්‍යාංශයට හෝ නගර සභාවට නැතිනම් ප්‍රදේශයේ ප්‍රාදේශීය සභාවට පමණක් මේ ප්‍රශ්නයට විසඳුම් ලබා දිය නොහැකිය.මේ නිසා බස්නාහිර පළාත් සෞඛ්‍ය කාර්යාලය බස්නාහිර පළාතේ ඩෙංගු ඇතුළු මදුරු උවදුරු මර්දන වැඩසටහනක් ලබන 13 වැනිදා බස්නාහිර පළාත තුළ ක්‍රියාත්මක කරන්නේ එතැන් සිට ප්‍රජාව බලගන්වමින් එය දිගටම පවත්වාගෙන යාමේ වැඩසටහනක් බවට පත්කිරීමේ අභිලාෂයෙනි.සෞඛ්‍ය අමාත්‍යාංශයේ ද සහාය ඇතිව බස්නාහිර පළාත් සභා සෞඛ්‍ය ඇමැති ජගත් අංගගේ මහතාගේ උපදෙස් සහ මඟ පෙන්වීම යටතේ බස්නාහිර සෞඛ්‍ය ලේකම් එම්.සී. රුද්‍රිගු, සෞඛ්‍ය අමාත්‍යාංශයේ අතිරේක ලේකම් සහ බස්නාහිර සෞඛ්‍ය සේවා අධ්‍යක්ෂ වෛද්‍ය අමල් හර්ෂ ද සිල්වා යන මහත්වරු විසින් කොළඹ ගම්පහ සහ කළුතර ප්‍රාදේශීය සෞඛ්‍ය කොට්ඨාසවල සෞඛ්‍ය අධ්‍යක්ෂවරු දිස්ත්‍රික්ක ප්‍රාදේශීය ලේකම්වරු පළාත් පාලන ආයතන ප්‍රධානීන් දිස්ත්‍රික්ක තුනේ පොලිස් ස්ථානාධිපතිවරු අධ්‍යාපන නිලධාරින් වසංගත රෝග අංශ නිලධාරින් සෞඛ්‍ය වෛද්‍ය නිලධාරීන් මහජන සෞඛ්‍ය පරීක්ෂකවරු හා දිස්ත්‍රික්ක තුනේ විවිධ අංශවල සහයෝගය ලබාගෙන ප්‍රජාව බලගැන්වීමේ ප්‍රචාරක වැඩසටහනට මූලාරම්භයක් මෙම වැඩසටහන මඟින් ලබා දෙනු ඇත.සෞඛ්‍ය ඇමැති මෛත්‍රිපාල සිරිසේන මහතාගේ උනන්දුව හා සහයෝගය මේ වෙනුවෙන් අපේ නව වැඩසටහනට එනම් ප්‍රජාව බලගැන්වීමේ වැඩසටහනට ලැබේ.මහින්ද රාජපක්ෂ ජනාධිපතිතුමාගේ නායකත්වයෙන් හා එතුමාගේ උපදෙස් හා මඟපෙන්වීම මත ඩෙංගු ඇතුළු මදුරු මර්දන කටයුතු සඳහා ජනාධිපති කාර්ය සාධක බළකායක් ද පිහිටුවා තිබෙන අතර ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ පූර්ණ අනුග්‍රහය ඇතිව ත්‍රිවිධ හමුදාවේ සහ පොලිසියේ ද, සිවිල් ආරක්ෂක බළකායේ ද සහාය අපේ මේ කටයුතුවලට ලැබේ.මේ සියල්ල මෙසේ සිදු වුවත් වඩාත් වැදගත් වන්නේ බිම් මට්ටමේ සහ‍යෝගයයි. සාමාන්‍ය ජනතාවගේ සහයෝගයයි. ජනතාවට මේ සහයෝගයට අපට ලබාදිය හැකිය. මේ සහයෝගය ඉල්ලන්නේ අපේ ප්‍රයෝජනයකට නොව ඔබේ යහපතට රටේ යහපතට ඩෙංගු මරණ හා ඩෙංගු බෝවීම වළක්වා මේ රෝගයෙන් තොර රටක් බවට අපේ රට පත් කිරීමටය.ලබන 13 වැනිදා සිදු කරන්නේත් එතැන් සිට බස්නාහිර පළාත පුරා ප්‍රජාව බලගැන්වීම තුළින් අප කරන්නට බලාපොරොත්තු වන්නේ ද ඩෙංගු මර්දන ක්‍රියාවලිය අඛණ්ඩව ඉදිරියට සිදුකරගෙන යාමය.විදේශිකයන් රටට විශාල වශයෙන් පැමිණෙද්දී ඉදිරි කාලයේදී පොදු රාජ්‍ය මණ්ඩලීය රාජ්‍ය නායක සමුළුවට රාජ්‍ය නායකයන් සමඟ විදේශ නියෝජිතයෝ රැසක් මේ රටට පැමිණෙද්දී අපේ රටේ හොඳ නම රැක ගන්නට මදුරු උවදුරෙන් ද තොර රටක් බවට රට පත් කර ගත යුතුය.සටහන සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af13090815</link>
    <topic>සුරියවැව ජලාශයේ හෙට දවස සුන්දරයි</topic>
    <author>තුෂාරි නේරංජා වික්‍රමසිංහ</author>
    <content>ගොවිතැන කේන්ද්‍ර කොට ගනිමින් පරම්පරා ගණනක ජීවිත ගොඩනැඟු සූරියවැව ජලාශය සතුව ඇත්තේ වසර ගණනාවක ඉතිහාසයකි. ස්වාභාවික සුන්දරත්වයෙන් පිරී ගිය අහස් දියෙන් හා වැව් ජලයෙන් ස්වයං පෝෂිත වූ මෙකී ජලාශය ජන ජීවිතයට මෙන්ම වන සතුන ගේ පැවැත්මට ද මහත් පිටිවහලක් ගෙන දුන්නේය. මෙනිසාම පසු කලෙක සූරියවැව ජලාශය අළලා ජල සම්පාදන මධ්‍යස්ථානයක් ද ඉදිවිණ. ඒ ඔස්සේ ප්‍රදේශයේ ජනතාවගේ පිරිසුදු පානීය ජල අවශ්‍යතාව සැපිරිණි. දැවැන්ත රූස්ස ගස් මානා පඳුරු වටකොට ගෙන නිසොල්මනේ ගලා යන මේ දියවරට මෙකී රූස්ස ගස්වල ලැගුම් ගන්නා වවුලන් සහ කොකුන් නිසා අපූරු චමත්කාරයක් එක්වුව ද නෙතට ප්‍රිය වූ එකී චමත්කාරයම අද වන විට සූරියවැව ජලාශයට ද එයින් පෝෂණය වන්නා වූ ජනජීවිත කෙරෙහි ද එල්ල කර ඇත්තේ දැඩි බලපෑමකි.සූරියවැව ජලාශය වටා පිහිටි දැවැන්ත රූස්ස ගස්වල ලැගුම් ගන්නා වවුලන් සහ කොකුන් ලක්ෂයකට අධිකය. මෙම සතුන්ගේ පැහැරීම් සහ අපද්‍රව්‍ය වැව් ජලයට එක්වීම නිසා මුළු ජලාශයම අපවිත්‍ර වෙමින් පවතී.මෙනිසාම වැව් ජලයෙන් පෝෂණය වන්නා වූ සූරියවැව, මුවන්පැලැස්ස, වීරයගම, විහාරගල, වැලිආර, මහවැලිකඩආර, රන්දියගම, සමාජ සේවාපුර ගම්මාන රැසක දොළොස් දහසකට අධික ජනතාවක් පීඩාවට පත්ව සිටිති.ස්වභාවික සුන්දරත්වයට කොතරම් චමත්කාරයක් එක්කළ ද ජල සම්පත රැක ගැන්මේ අරමුණෙන් මෙම වවුලන් හා කොකුන් පළවා හැරීමේ මෙහෙයුමක අද වන විට මෙම ප්‍රදේශයේ බලධරයන් හා ජනතාව නිරතව සිටියි.සූරියවැව ජල සම්පාදන මධ්‍යස්ථානය ඔස්සේ බෙදාහරින පානීය ජලය අවපැහැගැන්වී ජලයෙන් දුර්ගන්ධයක් වහනය වීම හේතුවෙන් මේ වන විට ප්‍රදේශවාසීන් ජල අවශ්‍යතා සපුරා ගැනීමට නොහැකිව පසුවෙයි. සත්ත්ව අපද්‍රව්‍ය එක්රැස් වීම හේතුවෙන් පණු කැදලි විශාල වශයෙන් ජලාශයේ ද දක්නට ලැබේ.වවුලන් හා කොකුන්ගේ පැහැරීම්වලින් පමණක් නොව වැව් තාවුල්ලේ පදිංචිව සිටින ජනතාවගේත්, නගරයේ විවිධ ස්ථානවල එක්රැස් වන අපද්‍රව්‍යයන් මෙම ජලාශයට එක්වීම ද ජලය අපවිත්‍ර වීමටත් හේතු වී ඇති බවට ජනතාව චෝදනා කරති.වජිරවංශ හිමිගොවි සංවිධානයේ සභාපති එන්. ඒ. වීරසිංහජල සහ ජල සම්පත් මණ්ඩලය මඟින් සූරියවැව පානීය ජල සම්පාදන මධ්‍යස්ථානයක් මීට වසර ගණනකට පෙර ආරම්භ කොට ප්‍රධාන ජල ටැංකියක් ද ඉදිකරනු ලැබුවේ මෙකී ස්වභාවික ජල සම්පත ඔස්සේ ජනතාවගේ පිරිසුදු පානීය ජල අවශ්‍යතාව සපුරාලනු පිණිසය. සූරියවැව ජලාශයෙන් ලබාගන්නා ජලය ප්‍රධාන ජල පවිත්‍රාගාර දෙකක් ඔස්සේ පිරිසුදු කොට ජනතාවට බෙදා හැරීම් සිදුවේ.මේ වන විට එකී පවිත්‍රාගාර බොහොමයක් අක්‍රීය වෙමින් පවතී. මෙකී අපද්‍රව්‍ය ජලයට එක්වීම හේතුවෙන් ජල සම්පාදන මධ්‍යස්ථානයෙන් නිකුත් කරන ජලය බෙදා හැරීම ද මේ වන විට සීමා වී තිබේ.මේ ගැටලුවට විසඳුම් සොයා මේ වන විට සූරියවැව ජලාශය පවිත්‍ර කිරීමේ වැඩපිළිවෙළක් සූරියවැව ප්‍රාදේශීය සභාව මඟින් අරඹා ඇති අතර ජලාශය වටා ගස්වල ලැගුම් ගන්නා වවුලන් සහ කොකුන් පළවා හැරීමට මේ දිනවල දිනපතා උදෑසන අධිසැරැති රතිඤ්ඤා පිපිරවීම සිදු කෙරේ. මේ පිළිබඳව සූරියවැව ප්‍රාදේශීය සභාවේ සභාපති පී. ඒ. සුජිත් මුතුකුමාරණ ඇතුළු කිහිප දෙනකු ගෙන්ම අදහස් විමසීමට අප කටයුතු කළා.“හැමදාම උදෑසන රතිඤ්ඤා පිපිරවීමෙන් මෙම සතුන් පළවා හරින්නට අපි කටයුතු කරනවා. මෙය සතියක් දෙකක් එක දිගට සිදු කරන්නට අපි බලාපොරොත්තු වෙනවා. ඒ වගේම ඉක්මනින් මේ ජලාශය පවිත්‍ර කිරීමටත් අපි කටයුතු කරනවා.වීරියගම මහසෙන් ගොවි සංවිධානයේ සභාපති එන්. ඒ. වීරසිංහ. “මෙම වවුලන් හා කොකුන් ගේ අපද්‍රව්‍ය නිසා කාලයක් තිස්සේ ලැබෙන පානීය ජලය අපවිත්‍ර වී තිබෙනවා.”සූරියවැව ජාතික පාසලේ ආචාර්ය බොදු සංරක්ෂක බල මණ්ඩලයේ සභාපති පූජ්‍ය ශාස්ත්‍රපති විතාරන්දෙණියේ වජිරවංශ හිමි.ශීඝ්‍රයෙන් සංවර්ධනය වෙමින් පවත්නා සූරියවැව ප්‍රදේශයේ ජනතාවට ලැබෙන පානීය ජලය ගඳ ගහනවා, සතුන්ගේ මලපහ සහිත ජලය ගලාගෙන එනවා. මේ ගැන අදාළ බලධාරීන්ට අපි දැනුම් දුන්නා. සූරියවැව ප්‍රදේශයේ ජනතාවට පවිත්‍ර ජලය ලබාදීමට කඩිනම් පියවරක් ගත යුතු වෙනවා.සූරියවැව සෞඛ්‍ය වෛද්‍ය නිලධාරී සුරංග පරණගම.“සූරියවැව ජල සම්පාදන මධ්‍යස්ථානය සහ එයින් නිකුත් කරන පානීය ජලය ගැන අපි නිරන්තරයෙන්ම සොයා බලනවා. දැනට එහි ඇති ජල පවිත්‍රාගාර දෙකෙන් එකක් අක්‍රීය වෙලා තිබෙනවා.එක පවිත්‍රාගාරයකින් ජලය නිකුත් කරනවා. නිකුත් කරන ජලයට බැක්ටීරියා විනාශ කරන ප්‍රමාණයට ක්ලෝරීන් යොදනවා. හැම විටම අපි ජලය පිළිබඳ නිරන්තරයෙන් පරීක්ෂා කර බලනවා.සූරියවැව ප්‍රාදේශීය සභාවේ උපසභාපති එරන්ද ජනක.“දැනට නිකුත් කරන ජලය ගඳ ගහනවා. අවපැහැතියි. හිටි ගමන් අපද්‍රව්‍ය මිශ්‍ර වී ගලා එනවා. මේ තත්ත්වය ගැන අපි නිරන්තරයෙන් කතාබහ කරනවා. මේ දිනවල සභාපතිතුමාගේ මැදිහත් වීමෙන් සූරියවැව ජලාශය වටා ගස්වල ලැගුම්ගෙන සිටින වවුලන් පලවා හැරීම සිදු කරනවා.දැනට ක්‍රියාත්මක කරගෙන යන රුහුණුපුර ජල ව්‍යාපෘතිය මඟින් සූරියවැව ප්‍රාදේශීය සභා බල ප්‍රදේශයේ ග්‍රාම නිලධාරී වසම් විසි එකක ගම් නියම්ගම්වලට පිරිසිදු පානීය ජලය ලබාදීමට කටයුතු කරනවා.පසුගියදා කථානායක චමල් රාජපක්ෂ මහතාගේ ප්‍රධානත්වයෙන් සූරියවැව ප්‍රාදේශීය ලේකම් කාර්යාලයේ දී පැවැති සම්බන්ධීකරණ කමිටු රැස්වීමේදී මේ පිළිබඳව සාකච්ඡා කළා.කෙසේ වෙතත් සූරියවැව ජලාශය මුළුමනින්ම හිස්කොට අපවිත්‍ර ජලය ඉවත්කර නැවත ජලය පිරවීමට ශ්‍රී ලංකා මහවැලි අධිකාරියේ වලව ව්‍යාපාර කළමනාකාර මහතාට දැනුම් දුන්නා.”සූරියවැව ජල සම්පාදන මධ්‍යස්ථානයේ භාරකරු පී. කේ. සෝමවීර “කාලය ඉක්මගිය ජල පවිත්‍රාගාර වෙනුවට අලුතින් පවිත්‍රාගාරයක් ලබාගෙන පවිත්‍ර ජලය නිකුත් කිරීමට කටයුතු කරගෙන යනවා.”සූරියවැව ප්‍රදේශයට අවට ප්‍රදේශවලින් පැමිණෙන ඇතැම් පිරිස් පානය කිරීමට වතුර බෝතල රැගෙන එන බවත් ප්‍රදේශවාසීහු පවසති.තුෂාරි නේරංජා වික්‍රමසිංහපී. එස්. ගුණසේකර(සූරියවැව සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2013</year>
      <month>09</month>
      <day>08</day>
    </date>
    <link>http://www.silumina.lk/2013/09/08/_art.asp?fn=af13090814</link>
    <topic>නොගිලෙන පොත් ගුල</topic>
    <author>ටිරෝනි වෑවලගේ</author>
    <content>කොළඹ වරායේ අලුතෙන් ඉඳිකළ පර්යන්තය පේන මානයේ නවතා ඇති බස් රථ පෙළකි. එහි මීළඟ ගමන් වාරයට නියමිත බස් රථය සෙනගින් පිරී යන්නට ගත වන්නේ සුළු කාලයකි. ඒ සැනෙකින් බස් රථය කොළඹ වරායේ අධි ආරක්ෂීත කලාපය කරා ගමන් අරඹයි. ගමනාන්තය වරාය පර්යන්තයේ නවතා ඇති සුදෝ සුදු නෞකාවකි.'ලොගෝස් හෝප්' නැව් බඳේ නිල් පැහැයෙන් එළෙස සටහන් වී තිබේ. එසේ කීවාට කවුරුත් මේ නැව ගැන දන්නේ නැත. දැන ගන්නට නම් පොත් නැව කියා කිව යුතුය.මේ ලෝක ප්‍රසිද්ධ පොත් නැව මදක් ඉසිඹුලන්නට කොළඹ වරායේ පුංචි ඉඩක් සොයාගෙන තිබේ.ඒ ඇසිල්ලේ නැවට ගොඩ වැදී ප්‍රදර්ශනයට තබා ඇති පොත් නරඹන, පොත් මිල දී ගන්නා ශ්‍රී ලාංකිකයෝ දහස් ගණනකි. නැවට ප්‍රවිශ්ටය සපයන පියගැට පෙළ මුදුනත සුහද සිනහවකින් මුව සරසාගෙන සිටින යුවතියකි.'එන්න'ඇය ඇරැයුම් කරයි. මාධ්‍යවේදීන් වන අපට සුවිශේෂී පිළිගැනීමකි. ඒ සමගින්ම නැව අභ්‍යන්තරයේ පුංචි සවාරියක නිරත වීමටද සුහද ඇරැයුමකි. නැවට ප්‍රවිශ්ට වූ ඇසිල්ලේ මදක් ඔබ්බෙන් වන ශාලාවක ප්‍රදර්ශනයට තබා ඇති දහස් ගණනක් වන පොත් දිස්වේ. එදෙසට යාමට ඇති වන නොඉවසිල්ල පාලනය කර ගනිමින් අපගේ මග පෙන්වන්නිය ගේ කතාවට අවධානය යොමු කළෙමි."මම කැට්"ඇය තමා අඳුන්වා දෙයි. පසුව දැනගත් පරිදි ඇයගේ වයස අවුරුදු විසි හයකි. කැතරීන් යන නම උච්චාරණයේ පහසුව පිණිස කැට් යනුවෙන් කෙටි වී තිබේ. ඇය තම මවු රට එක්සත් රාජධානිය ලෙස පැවසුවද හොංකොං දේශයේ වාසය කරන මවුපියන්ගේ ජන්ම දායාදයක් ලෙසින් ජපන් හැඩහුරුකමින් යුතු මුහුණූවරකට උරුමකම් කියන්නීය. ඇය මා හා කතාබහ ආරම්භ කළේ ඉතා සුහද විලාසයකිනි." ලොගොස් හෝප්. අපේ නැවේ නමින්ම කියවෙන විදිහට අපි බලාපොරොත්තුව අරගෙන නැව් තොටින් නැව් තොටට යාත්‍රා කරනවා. බැලූ බැල්මට අපි පොත් නැවක්. ඒත් අපි කරන්නේ පොත් විකුණන එක විතරක්ම නෙමෙයි. අපි දැනුම බෙදනවා.ජනතාවට උදව් කරනවා. පුණ්‍ය කටයුතුවල නිරත වෙනවා. අපි කිසිදු ලාබයක් අපේක්ෂා නොකර සේවය කරනවා. ඒ වෙනුවෙන් රටවල් ගණනාවක ජාතීන් ගණනාවකට අයත් මිනිසුන් පිරිසක් එකට එක්ව වැඩ කරනවා. ඒ තමයි අපේ විශේෂත්වය."කැට් පවසන පරිදි ඒ විශේෂත්වය මේ පොත් නැව තවත් සුවිශේෂී කර තිබේ. නැවේ කාර්ය මණ්ඩලයේ නිල ඇඳුම්වලින් සැරසුණූ විවිධ මුහුණූ එකම අරමුණක් වෙනුවෙන් වෙහෙසෙණු දුර්ලභ දසුනකට සජීවී උදාහරණ සැපයීය. ලොගොස් හෝප් නැව ජර්මනියේ සංවිධානයක් මගින් ක්‍රියාත්මක වන වැඩ පිළිවෙළක එක් අංගයකි.විවිධ ජාතීන්ගෙන් සැදුම් ලත් කාර්ය මණ්ඩලයක් සමග දැනුම රැගෙන රටින් රටට ගිය ප්‍රථම පොත් නැව ලොගොස් හෝප් නොවේ. මෙලෙස පොත් රැගෙන රටින් රට යාම ඇරඹූ ප්‍රථම නැව ලොගොස් නැවයි. එයද ඉහත කී ජර්මානු සංවිධානයටම අයත් නැවකි.සාමාන්‍ය නාවික කටයුතු වෙනුවෙන් යොදා ගැනුණූ නැවක් සංවිධානයේ අරමුණූ වෙනුවෙන් සකසා රටින් රට සංචාරය සඳහා යොදා ගැනුණි. වසර දා හතක් පුරා අඛණ්ඩව සේවයේ යෙදුණු ලොගොස් දිනක් ආර්ජන්ටිනාව සහ චිලී අතර ටියෙරා ඩෙල් ෆියුගෝ ප්‍රදේශයේ මුහුදු සීමාවේ දී ගල් පර්වතයක ගැටිණි.පොත් මිලදී ගැනීමට උනන්දුවෙන්මගපෙන්වනිය - කැට්නැවේ ඇතැළතනැවේ කාර්ය මණ්ඩලයේ කිසිවකුත් කිසිදු අනතුරකට භාජනය නොවූ නමුදු නැව මුහුදු පත්ලට ගිලී ගියේය. කැට් මට පැවසුවේ යහපත් ක්‍රියාවක නිරත වී සිටි නැව ගිලී ගිය මොහොතේ ඉහළ අහසේ සුන්දර දේදුන්නක් පායා තිබූ බවට ඇසින් දුටුවන් සාක්ෂි දුන් බවයි. එය සැබවින්ම නැව කළ මෙහෙයට ආශීර්වාද කරන්නක් මෙන් වූ බව ඇය දැඩි අවධානයෙන් යුතුව පැවසුවාය.ඉන් පසු ලොගෝස් දෙක නෞකාව ස්වකීය කාර්ය භාරය අරඹන්නේ පෙර මෙන්ම පොත් රැගෙන රටින් රටට සංචාරය අරඹමිනි. එයද වියපත් වූයෙන් සේවය නිම කිරීමට සිදු විය. 1917 දී ටයිටැනික් නැවට සුළු කාලයකට පසු ව නිපදවූ ඩුලෝස් නැව පොත් රැගෙන රටින් රට සංචාරයට එක් වන්නේ ඉන් පසුවය.2004 වසරේදී ලංකාවට පැමිණි ඩුලෝස් නැවට ගොඩවැදීමේ අවස්ථාවක් මට ද හිමි විය. එවරද නැව පුරා ඇවිද බලා ඔවුන්ගේ සේවය ගැන අවබෝධයක් ලබා ගැනීමේ අවස්ථාව මට හිමි විය. අවුරුදු අනූ හතක් පුරා මහ සයුරේ සංචාරය කළ ඩු‍ලෝස් 2009දී විශ්‍රාම ගන්නේ තවදුරටත් සයුරේ සංචාරයට වියපත් බව බාධාවක් වූ බැවිනි. එය සිංගප්පූරුවේ ධනවත් ව්‍යාපාරිකයකු මිලදී ගෙන ඇත්තේ සිහිවටනයක් වශයෙන් තබා ගැනීමේ අභිලාශයෙනි. ඩුලෝස් අවසන් කළ තැනින් ලොගොස් හෝප් ගමන් අරඹා තිබේ.ලොගොස් හෝප් නැව තට්ටු නවයකින් සමන්විත නැවකි. එහි හය වැනි තට්ටුව ඔවුන්ගේ ප්‍රධාන අරමුණ වන පොත් ප්‍රදර්ශනය වෙනුවෙන් වෙන් වී තිබේ. නැවේ ඉඩකඩට සාපේක්ෂව බැලු විට විශාල ඉඩක් පුරා රාක්කවල පොත් පුරවා ඇති අතර ලොගොස් යුනිට් වශයෙන් ඒවායේ මිල ද සඳහන් කර තිබේ.මේ ලොගොස් යුනිට් සහ ශ්‍රි ලංකා රුපියල් අතර අනුපාත දැක්වෙන පුවරුද තැනින් තැන රඳවා ඇත්තේ පාරිභෝගිකයන්ගේ පහසුව වෙනුවෙනි. ළමයින් වෙනුවෙන් විශාල පොත් එකතුවක් වන අතර සූප වේදය, කලාව, තාක්ෂණ, අධ්‍යාපන සහ විනෝදාස්වාද සම්පාදනය වෙනුවෙන්ද සැලකිය යුතු තරමේ පොත් එකතුවක් ලොගොස් හෝප් නැවේ තිබේ.කැට් නැවේ පොත් එකතුව බැලීමේ අවස්තාව කල් දමමින් අප නැවේ විවිධ මහල් කරා රැගෙන යන්නීය. නියමු කුටියේ තරුණ පිරිසක් කිසියම් පුහුණූවක නිරත වෙති. ඔවුන් අපගේ පැමිණීම බාධාවක් කර නොගන්නා සෙයකි." නැවේ කාර්ය මණ්ඩලයට පැමිණෙන ඕනෑම අයෙක් ගේ සේවා කාලය වසර දෙකයි. එයින් පස්සේ තවත් කෙනෙකුට අවස්ථාව සලසා දී ඉවත්ව යන්න ඕනේ. ඒත් ඒ අවුරුදු දෙක ජීවිතයේ අමරණීය කාලය බවට පත් කරගන්න තරම් අත්දැකීම් ලබා ගන්න හොඳටම ප්‍රමාණවත්. කාර්ය මණ්ඩලයට එක් කර ගන්නේ අවුරුදු දහ අටට වැඩි අය පමණයි.උපරිම වයස සම්බන්ධව සීමාවක් නැහැ. කාර්ය මණ්ඩලයේ සියලුම දෙනා කොටස් පහකට බෙදනවා. පිරිසිදු කිරීම්, ආහාර සැකසීම්, තාක්ෂණික, එන්ජින් සහ පොත් අංශය යනුවෙන්. මේ අංශ පහට තමයි නැවේ ප්‍රධාන කාර්යයන් බෙදී යන්නේ. ඇතැම් අවස්ථාවල කාන්තාවන් පවා එන්ජින් අංශයට සේවයෙන් දායක වෙලා තියනවා. "කැට් ආඩම්බරයෙන් පවසන්නීය. නැවේ ආපන ශාලාව හෙවත් ගැලියට අප කැඳවා යන ඇය සංග්‍රහයකට සූදානම් වන්නීය. එහෙත් මම කාරුණිකව එය ප්‍රතික්ෂේප කරමි. දැනටමත් ඇගේ ආගන්තුක සත්කාර ප්‍රමාණවත් සේ හැඟේ. ගැලියේ ඉතාම පිරිසිඳු මේස වටා අසුන් ගෙන සිටින තරුණ පිරිස් සිනාසෙමින් කතා බහේ යෙදෙති.ඔවුන් අපගේ පැමිණීම ගැන කිසිදු සැලකිල්ලක් දක්වන්නේ නැත. ආගන්තුකයන් ඔවුන්ට ආගන්තුකයන් නොවෙන සෙයකි. ඔවුහු ජංගම ජීවිත ගෙවන්නෝය. මිනිසුන් අතර ගැවසෙන්නෝය. විශ්වයම තම නිවෙස සේ සලක්නනෝය. අප මඟපෙන්වන්නිය කැට් අයත් වන්නේද ඔවුන් අතරටය. සැබවින්ම ඔවුහු වාසනාවන්තයෝය. ගැලියේ මේසයක් අසල මා සමග අසුන් ගන්නා කැට් යළි කතාව අරඹන්නීය."අපි නිකම්ම නිකං පොත් නැවක් විතරක් නෙමෙයි. අපි පොත් විකුණලා ගන්න සල්ලිවලින් මිනිස්සුන්ට උදව් කරනවා. ඔවුන්ගේ ජීවිතවලට බලාපොරොත්තුව ගෙන දෙනවා. අපි පිලිපීනයේ සංචාරයකදී ඉතාම දුගී ජීවිත ගෙවන දරුවන් හඳුනා ගත්තා. ඔවුන් ජීවත් වුණේ කුණූ කන්දක් ආශ්‍රිතව‍‍. අපි ඔවුන්ට නිවාස තනා දුන්නා.බිමට පිරිසිදු ජලය ලබා දුන්නා. මීට අමතරව අක්ෂි සායන, දන්ත සායන පැවැත්වූවා. අපි මෙවර ශ්‍රී ලංකාවේදීත් දරුවන් වෙනුවෙන් වෛද්‍ය සායන පැවැත්වීමට අදහස් කරනවා. නැවේ සේවය කරන අපි හැමෝටම සතියකට දවස් පහක සේවා මුරයක් තිබෙනවා. එක් දවසක් විවේක දිනයක්. නැව වරායකට ළගා වූ පසු හැමෝම සතියකට එක් දවසක් ගොඩබිමට ගිහින් සේවය කරන්න ඕනේ. "ලොගෝස් හෝප් කොළඹ වරායට පැමිණ තවමත් ගත වී ඇත්තේ සතියක කාලයකි. එය ලබන විසි ‍ෙදවැනිදා වන තෙක් ‍ශ්‍රී ලාංකිකයන්ට විවෘතව පවතිනු ඇත. පොත් කවදත් අප ආදරයෙන් වැළඳ ගන්නා, උතුම් කොට සලකනා වූ දෙයකි.පොත් මිලදී ගැනීම පමණක්ම නොව පොත් ප්‍රදර්ශන නැරඹීමද පොත් පත් ඇසුරේ කාලය ගෙවීමද සිත් සතුටු කරවන්නේය. එවන් වූ පොත් බහුතර ජනතාවට ආගන්තුක අත්දැකීමත් ගෙන දෙන නැවක් මත හිඳිමින් නැරඹීමට මිල දී ගැනීමට ඇත්තේ නම් එය තවත් අතිවිශේෂ අවස්තාවක්ම වන්නේය.කැට් නැවේ සංචාරය නිම කරමින් අප සමුගැනීමේ දොරටුව වෙත කැඳවාගෙන එන්නීය. ඇය පමණක් නොව අප පසුකර යන නැවේ කාර්ය මණ්ඩලයට අයත් සෑම දෙනාම අප සමග සිනාසෙන්නේ බොහෝ කල් දැන සිටියවුන් පරිද්දෙනි. නියමිත කාලය අවසන් වූ පසු කොළඹ වරායෙන් සමු ගන්නා මේ සුහදශීලී මිනිසුන් යළි තවත් ගමනාන්තයක් කරා පාවෙන පොත් හලද රැගෙන ගමන් අරඹනු ඇත.ටිරෝනි වෑවලගේඡායාරූප දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post></root>