<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121615</link>
    <topic>අනෙකා පරදවා ඉදිරියට යෑමේ බලාපොරොත්තුවක් මට නෑ</topic>
    <author>ගාමිණී සුසන්ත ඡායාරූපය - ශාන් රූපස්සර</author>
    <content>අනෙකා පරදවා ඉදිරියට යෑමේ බලාපොරොත්තුවක් මට නෑචවිකා ගුණසේකරඇය චවිකා ගුණසේකර. චවිකා ස්වර්ණවාහිනී ප්‍රවෘත්ති විකාශය නරඹන්නන්ට නුහුරු තැනැත්තියක් නොවේ. සතියේ දින 3 ක රාත්‍රී 8.00 ප්‍රවෘත්ති විකාශයෙනුත් සතියකට එක් දිනක් දිවා ප්‍රවෘත්ති විකාශයෙනුත් ඔබේ ආලින්දයට ගොඩවන චවිකා ඉතා සුපැහැදිලි, අසන්නාට සමීප හඬකින් ප්‍රවෘත්ති ඉදිරිපත් කරන නිවේදිකාවකි. එසේම චවිකා ස්වර්ණවාහිනියේ ප්‍රවෘත්ති අංශයේ ප්‍රවෘත්ති සංස්කාරකවරියක් ලෙස ද කටයුතු කරන්නීය.චවිකා දැන් ඔබ ජීවත්වන්නේ කොළඹ. ඔබ ඉපදුණේ හැදී වැඩුණේත් කොළඹමද?නැහැ. මම ඉපදුණේ මාතර. මගෙ ගම මාතර. මම පාසල් ගියේ මාතර ශාන්ත මරියා කන්‍යාරාමයට. උසස්පෙළ විභාගයට පෙනී සිටියාට පසුව මට සම්පත් බැංකුවේ රැකියාවක් ලැබුණා. ඒ රැකියාව නිසයි මම කොළඹට ආවේ. ඒ 2004 අවුරුද්දේ.එතකොට ඔබ මාධ්‍යයට සම්බන්ධ වුණේ...2006 අවුරුද්දේ මම සිරස නාළිකාවේ ප්‍රවෘත්ති නිවේදිකාවකගේ තනතුරකට ඉල්ලුම් කළා. සම්මුඛ පරීක්‍ෂණයෙන් පසුව මට ඒ රැකියාව ලැබුණා. 2006 අවුරුද්දේ ඉඳල 2009 වනතෙක් මම සිරස නාළිකාවේ ප්‍රවෘත්ති අංශයේ ඉතාම සතුටින් වැඩ කළා.එතැනින් මම අත්දැකීම් රැසක්ම ලැබුවා. එහිදී මට සුසාර දිනාල් මහතා ගොඩක් උදව් කළා. 2009 වසරේදී මම ස්වර්ණවාහිනී ආයතනයේ ප්‍රවෘත්ති අංශයට සම්බන්ධ වුණා.මාධ්‍යයට සම්බන්ධ වුණේ එම ක්ෂේත්‍රයට ඔබ තුළ තිබුණු ආශාවක් නිසාද?මම උසස් පෙළට කළේ ජීව විද්‍යා විෂයන්. මගෙ තාත්ත වෛද්‍යවරයෙක් නිසා මමත් පුංචි කාලෙ ආශා කළා වෛද්‍යවරියක් වෙන්න. නමුත් පාසලේදී විෂය බාහිර වැඩකටයුතුවලට සම්බන්ධ වුණු නිසා ව්ශ්වවිද්‍යාල ප්‍රවේශයට ලකුණු මදිවුණා. ඒ නිසයි බැංකු ක්ෂේත්‍රයට සම්බන්ධ වුණේ.හැබැයි පාසල් යන කාලෙ ඉඳලම රූපවාහිනියෙ ප්‍රවෘත්ති බලන්න මම ආශා කළා. ඉන්පසුව මට ආශාවක් ඇති වුණා රූපවාහිනියේ ප්‍රවෘත්ති කියන්න. ඒ අනුවයි මම සිරස ප්‍රවෘත්ති අංශයට සම්බන්ධ වුණේ. මම මාධ්‍යයට සම්බන්ධ වෙනවට තාත්තගෙ වැඩි කැමැත්තක් තිබුණේ නෑ. නමුත් පසුව මගෙ තාත්ත මගෙ ආශාවට ඉඩ දුන්නා.මුලින්ම ප්‍රවෘත්ති ඉදිරිපත් කළ අවස්ථාව ඔබට මතකද?ඔව්. එදා මට හරිම බයක් දැනුණා. නමුත් එදා මා සමඟ එකට ප්‍රවෘත්ති ඉදිරිපත් කළ සම්පත් තුෂාර දයාවංශත් ප්‍රවෘත්ති නිෂ්පාදක ගයාන් සම්පත් යන දෙදෙනා මට ගොඩක් උදව් කළා. මුලදී බයක් දැනුණත් එදා මම සාර්ථකව ප්‍රවෘත්ති ඉදිරිපත් කළා.ඔබ සිරස නාළිකාවෙන් ඉවත්වී ස්වර්ණවාහිනියට සම්බන්ධ වුණේ ඇයි?සිරසෙන් ඉවත් වුණේ කිසිම ගැටලුවක් නිසා නෙමෙයි. එහි ඇති අවිවේකී බව නිසයි. ඒ සිරස ප්‍රවෘත්ති අංශයේ හැටි. එතැන ප්‍රවෘත්ති ලෝකයක්. හැමදෙනාම හරිම පුදුම කැපවීමකිනුයි වැඩ කරන්නේ. ඒ වගේම එතැන හරිම කාර්ය බහුලයි. සිරස වැනි තැනක වැඩ කිරීමෙන් අත්දැකීම් රාශියක් ලබාගන්න පුළුවනි. නමුත් එතැන කාර්ය බහුලත්වයට මගෙ තාත්තා කැමැති වුණේ නෑ. ඒ නිසයි මම සිරසෙන් ඉවත් වුණේ. ඒ වගේම මගේ අධ්‍යාපන කටයුතු කරගෙන යන්න කාලය සොයා ගන්නත් මට අවශ්‍ය වුණා.ඔබ ප්‍රවෘත්ති ඉදිරිපත් කිරීම පමණද කරන්නේ?මම ස්වර්ණවාහිනියේ ප්‍රවෘත්ති අංශයේ විධායක ප්‍රවෘත්ති නිවේදිකාවක්. ඒ වගේම මම ප්‍රවෘත්ති සංස්කාරකවරියක් හැටියටත් වැඩ කරනවා. එහිදී ප්‍රවෘත්ති ලිවීම, පිටපත් සංස්කරණය, ප්‍රවෘත්ති වාර්තාකරණය වැනි කටයුතු සිදු කරනවා. සතියකට දින 3 ක් රාත්‍රී 8 ප්‍රවෘත්ති ඉදිරිපත් කරන්නත් එක් දිනක් දහවල් ප්‍රවෘත්ති ඉදිරිපත් කරන්නත් දායක වෙනවා. ඒ වගේම මැතිවරණ විකාශය වැනි විශේෂ සජීවී විකාශනවලටත් දායක වෙනවා. හැබැයි මම ප්‍රවෘත්ති නිවේදිකාවක් ලෙස හැර වෙනත් වැඩසටහන් ඉදිරිපත් කිරීමේ නිවේදිකාවක් ලෙස කටයුතු කරන්න බලාපොරොත්තුවක් නෑ.ජීව විද්‍යාව උසස් පෙළට ඉගෙනගත් ඔබ මාධ්‍ය පිළිබඳව මොනවගේ හැදෑරීමක් ද කරල තියෙන්නෙ?කොළඹ විශ්ව විද්‍යාලයේ ජනසන්නිවේදන ඩිප්ලෝමාව මම හොඳින් සමත් වුණා. මේ දිනවල මම කැලණිය විශ්වවිද්‍යාලයේ ජනසන්නිවේදනය පිළිබඳ උපාධිය හදාරනවා. මගේ මේ අධ්‍යාපන කටයුතුවලට ස්වර්ණවාහිනී ආයතනයෙන් ලැබෙන සහයෝගය උපරිමයි. මාධ්‍ය ක්ෂේත්‍රයේ වගේම ඕනෑම ක්ෂේත්‍රයක වැඩ කරනවිට ඒ පිළිබඳව හදාරන්න ඕන. තිබෙන දැනුම අලුත් කරගන්න ඕන. එහෙම නොවුනොත් ඒ ක්ෂේත්‍රයේ ඉන්න අමාරුයි.ඔබ දිගටම මාධ්‍ය ක්ෂේත්‍රයේ රැඳී සිටීවිද?මෙහෙමයි; රූපවාහිනී ප්‍රවෘත්ති ඉදිරිපත් කිරීම හැමදාම කරන්න බැහැ. එයින් ඉවත්විය යුතු කිසියම් වයසක් කාලයක් එනවා. ඒ වනතෙක් මම ප්‍රවෘත්ති ඉදිරිපත් කරනවා. ඒ වගේම මේ ක්ෂේත්‍රයට දක්ෂ නවකයින් හැමදාම එකතු වෙනවා. ඔවුන්ට අවස්ථාව දිය යුතු නිසාත් ප්‍රවෘත්ති කීවා ඇතියි කියන හැඟීමට ඉඩ දිය යුතු නිසාත් මම යම් දවසක ප්‍රවෘත්ති නිවේදනයෙන් ඉවත් වෙනවා. ඉන්පසුව මම කිසිම නිවේදන කටයුත්තක යෙදෙන්නේ නෑ. නමුත් මම ප්‍රවෘත්ති සංස්කාරකවරියක් ලෙස දිගටම කටයුතු කරනවා.මොනවද ඔබගේ පවුලේ තොරතුරු?මගෙ තාත්තා වෛද්‍යවරයෙක්. අම්මා ගුරුවරියක්. ඒ දෙන්නම දැන් විශ්‍රාමිකයි. මට ඉන්නෙ අක්ක කෙනෙක් විතරයි. එයා විවාහකයි. මමත් විවාහකයි. මගෙ සැමියා නලින් ද රත්නායක. නලින්ද මට හමු වුණේ බැංකුවේ සේවය කරනවිට. නලින්ද දැන් අවුරුදු කීපයක ඉඳල වැඩ කරන්නෙ විදෙස් රටක බැංකුවක. මම දැන් ඉන්නෙ නලින්දගෙ අම්ම තාත්ත එක්ක. නලින්දයි මමයි විවාහ වුණේ 2011, ගිය අවුරුද්දේ. මගේ වැඩකටයුතුවලට නලින්දගෙනුත් එයාගෙ අම්ම තාත්තගෙනුත් උපරිම සහයෝගයක් ලැබෙනවා. ඒ අතින් මම හරිම වාසනාවන්තයි.මොනවද ඔබගේ වෘත්තීය ජීවිතය තුළ සහ පෞද්ගලික ජීවිතය තුළ තිබෙන බලාපොරොත්තු?වෘත්තීය ජීවිතය තුළ අනෙකා පරදවාගෙන ඉදිරියට යාමේ වුවමනාවක් මට නෑ. නමුත් ප්‍රවෘත්ති සමඟ වැඩකරන නිසා මම දන්නව අද සමාජය පත්වෙලා තියෙන තැන. මේ සමාජය ඒ තත්ත්වයෙන් මුදවාගෙන අපේ අම්මලගෙ තාත්තලගෙ කාලයේ තිබුණු යහපත් තත්ත්වයට සමාජය රැගෙන යන්න ස්වර්ණවාහිනී ප්‍රවෘත්ති අංශයෙන් කරන්න පුළුවන් උපරිම දේ මම කරන්න කැපවෙනවා. පෞද්ගලික ජීවිතයේ මගේ ලොකුම බලාපොරොත්තුව තමයි මගේ අම්මවයි තාත්තවයි නලින්දගේ අම්මවයි තාත්තවයි සතුටින් තැබීම.ගාමිණී සුසන්ත ඡායාරූපය - ශාන් රූපස්සරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121617</link>
    <topic>මහාචාර්ය සරච්චන්ද්‍රයන් මට මුණ ගැසුණේ ‘පබාවති’නාට්‍යයෙන්</topic>
    <author>බුද්ධිකා බ්‍රාහ්මණගේ</author>
    <content>මහාචාර්ය සරච්චන්ද්‍රයන් මට මුණ ගැසුණේ ‘පබාවති’නාට්‍යයෙන්ලලිතා සරච්චන්ද්‍ර”පබාවතී” මගේ ජීවිතයේ විශේෂ සංධිස්ථානයක්. මමත් සරතුත් (මහාචාර්ය සරච්චන්ද්‍ර) මුලින්ම මුණ ගැහුණේ ඒ පුහුණුවීම් අතරේදී. මම රඟපෑවේ සීලවතී බිසවගේ චරිතය. එදා අපි අතර ගොඩනැඟුණු බැඳීම දහසකුත් බාධා මැද වුණත් විවාහය තෙක් දුරගියා.”මහාචාර්ය එදිරිවීර සරච්චන්ද්‍රයන්ගේ ‘පබාවතී’ නාට්‍යයේ නව නිෂ්පාදනයකට සූදානම් වන ලලිතා සරච්චන්ද්‍ර මහත්මිය නව නිෂ්පාදනය පිළිබඳව පිළිසඳරක යෙදෙමින් එසේ පැවසුවාය.සරච්චන්ද්‍ර මහතා අවස්ථා දෙකකදීම නිෂ්පාදනය කළ ‘පබාවතී’ නාට්‍යය ඔබ නැවත නිෂ්පාදනය කිරීමට අදහස් කරන්නේ විශේෂ හේතුවක් නිසාද?2014 ජුනි මස තුන්වැනිදාට සරච්චන්ද්‍රයන්ගේ සියවැනි උපන්දිනය යෙදිලා තියෙනවා. 2013 සිට 2014 දක්වා යෙදෙන අවුරුද්ද ඇතුළත එතුමාගේ නාට්‍ය හැකිතාක් දුරට නැවත නිෂ්පාදනය කිරීමේ වැඩසටහනක් ක්‍රියාත්මක වෙනවා.ඒ අනුව ඒ වැඩසටහන ආරම්භ කරන්නේ ‘පබාවති’ නාට්‍යයෙන්. සරත්ටත් මටත් ඒ නාට්‍යයේ ඇති විශේෂ බැඳීම නිසාම මම ඒ වැඩසටහන ආරම්භ කිරීමට ‘පබාවතී’ තෝරාගත්තා.මගේ 70 වැනි උපන්දිනය යෙදී තිබෙන්නේත් මේ දෙසැම්බර් මාසයේදීමයි. මේ සියලු හේතු පදනම් කරගෙන මේ මාසේ විසිවැනිදා ‘පබාවතී’ මගේ නව නිෂ්පාදනයක් ලෙසින් කොළඹ විශ්වවිද්‍යාලයේ කිං ජෝර්ජ් ශාලාවේදී නැවත රඟ දක්වනවා.මහාචාර්ය සරච්චන්ද්‍ර බොහෝ නිර්මාණ කළේ පර්යේෂණයක ප්‍රතිඵලයක් ලෙස. එබඳු නිර්මාණයක් නැවත නිෂ්පාදනය කිරීම අභියෝගයක් නොවේද?එය නිකම්ම අභියෝගයක් නොවෙයි සොඳුරුතම අභියෝගයක්. ‘පබාවතී’ එතුමා අතින් ලියැවුණු ඉතාමත් හොඳ නාට්‍ය පෙළක්. එහි චරිත ගොඩනැංවීම ඉතාමත් ම සූක්‍ෂම අයුරින් සිදුකර තිබෙනවා. ඉතාමත් ප්‍රබල ආකාරයට භාෂාව භාවිතා කර තිබෙනවා.නමුත් මෙය ඉතා දීර්ඝ පෙළක්. ඒ දවස්වලත් පැය තුනහමාරක් පමණ කාලයක් රඟදැක්වුවා. එදා ප්‍රේක්‍ෂාගාරයට වඩා අද ප්‍රේක්‍ෂාගාරය වෙනස්. මේ නිසාම මම නාට්‍යයේ පෙළ සංස්කරණය කළා. ඒ සංස්කරණයේදී එකදු වචනයක් හෝ අලුතින් එකතු කළේ නෑ. නමුත් බොහෝ දෙබස් වචන ආදිය ඉවත් කිරීමට සිදුවුණා.එදා සරච්චන්ද්‍රයන් නාට්‍ය නිෂ්පාදනය කළ පරම්පරාව නොවේ අද සිටින්නේ. අලුත් පරම්පරාවේ නළු නිළියන්, සංගීත කණ්ඩායම් ආදිය ඔවුන් හසුරුවා ගැනීම ආදියේදී ගැටලු ඇතිවන්නේ නැතිද?හැමදෙයක්ම අද වෙනස්වෙලා තමයි. ඔහුගේ නිර්මාණ සඳහා විශ්වවිද්‍යාල පරිසරය ලොකු සහායක් වුණා. නමුත් මම දැන් කාලයක් තිස්සේම නාට්‍ය නිෂ්පාදනය කිරීමේ යෙදී සිටිනවා. ඒ නිසාම ඉතා දක්‍ෂ නළු නිළි පිරිසක් මා සමඟ වැඩ කිරීමට පුරුදුවී සිටිනවා.අභියෝග නැතුවාම නෙමෙයි. හැමදාමත් අලුත් වැඩක් ආරම්භ කළ විට එය අවුල්වන තත්වයට වැටෙන අවස්ථා උදාවෙනවා. එහෙම වෙලාවට මම පසුබසින්නේ නෑ. මට දැනෙනවා සරත් මට පිහිට වෙනවා කියලා.මේ විශ්වයේ එයාගේ ශක්තිය කොතැනක හෝ ඇති. සමහර අභියෝග ආවම මම එයාට හිතින් කතා කරනවා. මගේ ගැටලු විසඳා දෙන්න කියලා කියනවා. කොහොම වුණත් මම මෙතෙක් මගේ අපේක්‍ෂා ජයගෙන ඉදිරියට පැමිණ තිබෙනවා.නළු නිළි ප්‍රශ්න බොහෝදුරට ඇති නොවන්නේ අපේ නාට්‍යවල ටෙලි නාට්‍ය නළු නිළියන් නැති නිසයි. කොහොම වුණත් කාලීනව ඇතිවන ගැටලු විසඳා ගැනීමට අපි උපක්‍රමශීලීව කටයුතු කරනවා. උදාහරණයක් විදිහට ‘මනමේ’, ‘සිංහබාහු’ චරිත රඟපෑමට නළුවන් දෙදෙනෙක් පුහුණු කර තිබෙනවා. එක් කෙනෙකුට සහභාගි වීමට අපහසු විට අනෙක් කෙනා යොදවා ගන්නවා.’පබාවතී’ ඔබගේම නව නිෂ්පාදනයක් ලෙසින් ඉදිරිපත් කෙරෙන බව පැවසුවා. මොනවගේ වෙනස්කම් ද සිදු කෙරෙන්නේ?චරිත නිරූපණය, වේදිකාව, ආලෝකය, වේෂ නිරූපණය, ඇඳුම් නිර්මාණය ආදී සෑම අංගයකම වෙනස්කම් සිදුකෙරෙනවා. මම කිසිම මොහොතක තිරය වසා දමන්නේ නෑ. මේ නාට්‍යයේ කාලය හා ස්ථානවල වෙනස වැඩි වශයෙන් දැක්විය යුතු නාට්‍යයක්.උදාහරණයක් විදිහට කුසාවති පුරයේ දර්ශනයකින් පසුව මදුරටේ දර්ශනයකට මාරුවීමට සිදු වෙනවා. එබඳු වෙනස්කම් ඉස්මතු කිරීමට මම පාවිච්චි කරන්නේ ආලෝකය. ආලෝකය වෙනස් කිරීමෙන් බොහෝ අදහස් කුළු ගැන්විය හැකියි.පැය එකහමාරක පමණ කාලයකට නාට්‍යය සීමා කිරීමටත් අපේක්‍ෂා කරනවා. “පබාවතී” ඉතාමත් උසස් නාට්‍යයක්. එය සාහිත්‍ය කෘතියක් ලෙස කියවා වුව රස විඳිය හැකියි. එය නැවත නැවත කියවීමේදී මට හැගුණා එයින් ඉතාමත් හොඳ උසස් නිර්මාණයක් සිදු කළ හැකි බව.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121618</link>
    <topic>‘කඳු පාර’ ක්ලැරන්ස්ගේ නොවේ ස්ටැන්ලිගේ</topic>
    <author/>
    <content>‘කඳු පාර’ ක්ලැරන්ස්ගේ නොවේ ස්ටැන්ලිගේපසුගිය සතියේ පළ වූ “මලට බඹරෙකු සේ සිතට එන ක්ලැරන්ස්” ලිපියේ ක්ලැරන්ස්ගේ නිර්මාණයක් ලෙස සඳහන් කෙරුණු “කඳු පාර ඈත අයිනේ” ගීතය ඔහුගේ නිර්මාණයක් නොවේ.එය ස්ටැන්ලි පීරිස් විසින් සංගීතවත් කළ උපාලි ධනවලවිතානයන්ගේ පද රචනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121619</link>
    <topic>‘රූකඩ රාජ්ජේ’ අද මහරගම දී</topic>
    <author/>
    <content>‘රූකඩ රාජ්ජේ’ අද මහරගම දීයුද හමුදා ඉංජිනේරු සේවා වනිතා ශාඛාව යුද හමුදා රණවිරුවන්ගේ සුබසාධක කටයුතු නංවාලීම හා අභිමංසල ව්‍යාපෘතියට ආධාර ලබාදීමේ අරමුණින් නාට්‍යවේදී ඩී.කුමාරගේ අධ්‍යක්ෂණය කළ ‘රූකඩ රාජ්ජේ’ වේදිකා නාට්‍ය අද (19) වැනි දින ප.ව. 3.30ට හා 6.30ට මහරගම යොවුන් රඟහලේ දී වේදිකාගත වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121620</link>
    <topic>බාබරා මාලන් ගැන රහසක් කියයි</topic>
    <author>සුජීව තේවහෙට්ටිගේ</author>
    <content>බාබරා මාලන් ගැන රහසක් කියයිප්‍රවීණ නළුවෙකු වූ මාලන් බ්‍රැන්ඩෝ පිළිබඳ මෙතෙක් හෙළි නොවූ සිද්ධියක් පසුගියදා බාබරා ස්ට්‍රීසන්ඩ් හෙළිකර තිබුණා.බාබරා, හොලිවුඩ් සිනමාවේ ජනපි‍්‍රය නිළියක මෙන්ම ගායිකාවක්.පසුගිය 2 දා ‘ද ගිල්ට් ට්‍රිප්’ නම් වූ නවතම හොලිවුඩ් චිත්‍රපට පූර්ව දර්ශනයක් තිරගත කිරීමේ අවස්ථාවට එක්වූ විට ඇය එම සිද්ධිය විස්තර කළේ මෙහෙමයි...“1970 දශකයේ එක්තරා දවසකදී මාලන්ට අවශ්‍ය වුණා මාත් එක්ක කාන්තාරයක ගමන් කරමින් කැලෑමල් වගයක් බලන්න.ඒ යන අතරේදී එයාට වුවමනා වුණේ වෙනත් දෙයක්. මාලන්ට ඕනැ වුණේ මාත් එක්ක රැයක් ගත කරන්නයි.මේ බව මට තේරුණු ගමන්ම මම ඒකට අකැමැති වුණා. ඒ ගමන එයා දවල් කාලයකදි මාත් එක්ක කැලෑමල් බලන්න ගියා.ඒ ගිය ගමනේදි අපි අවන්හලකට ගිහින් හැම්බර්ගර් කෑවා. ඒ වෙලාවෙ මම, මාලන් බ්‍රැන්ඩෝ දිහා බලාගෙන හිටියේ පුදුමයෙන්.” බාබරා, අතීත සිද්ධිය තලු මරමින් කීවා.ඇමෙරිකානු මෝස්තර ශිල්පිනියක මෙන්ම ධනවත් ව්‍යාපාරිකාවක වන, පැරිස් හිල්ටන් පසුගියදා ඉන්දියාවේ සුප්‍රකට ‘සිද්ධිවිනායක්’ කෝවිලට පැමිණියා.ඇය එම ස්ථානයට පැමිණියේ බන්ද්‍රා ප්‍රදේශයේ පිහිටි ආශ්‍රා නම් වූ ළමා නිවාසයක පැය කිහිපයක් ගත කිරීමෙන් පසුවයි.ඇය එහිදී අසරණ ළමයින් සමඟ සුහද කතාබහක යෙදී සිටියා. ඒ විතරක් නොවෙයි මේ දිනවල ඉන්දියාවේ ජනපි‍්‍රයව තිබෙන ‘චමක්-චලෝ’ නම් වූ චිත්‍රපට ගීතය ද ඇය ඒ ළමයින් සමඟ ගායනා කළා.ඉන් පසුව ඇය ඔවුන් සියලුම දෙනාට තෑගි බෙදා දෙන්නටත් අමතක කළේ නැහැ. “මම සිද්ධිවිනායක් කෝවිලට ගියේ දේව ආශිර්වාදය ලබාගන්නයි. ඒ වගේ ශුද්ධ භූමියකට යන්න ලැබීම වාසනාවක්.”තිස් එක් හැවිරිදි පැරිස් තම බ්ලොග් අඩවියෙහි එලෙස සටහන් කර තිබුණා. ඇය ඉන්දියාවට පැමිණියේ මෝස්තර නිරූපණ උලෙළකටත් සහභාගි වෙන්නයි. මීට පෙර ඇය 2011 දී ඉන්දියාවට මුලින්ම පැමිණියා. පැරිස් හිල්ටන්, ලෝක ප්‍රකට හිල්ටන් හෝටල් සමූහයේ හිමිකරු කොන්ඩ්‍රඩ් හිල්ටන්ගේ මිනිබිරියක්.චිත්‍රපටයක දර්ශනයක් රඟපාමින් සිටිය ජනපි‍්‍රය නළු ලියනාඩෝ ඩි කැප්රියෝ ගේ අතක් තුවාල වූ බවක් හොලිවුඩ්පුරයෙන් දැනගන්නට ලැබී තිබෙනවා.මේ වන විට 38 වැනි වියෙහි පසුවන ලියනාඩෝ රඟපාමින් සිටියේ ක්වෙන්ටින් ටරන්ටිනෝ අධ්‍යක්ෂණය කරන ‘ජාන්ගෝ අන්චේන්ජ්’ චිත්‍රපටයේ දුෂ්ටයෙකුගේ චරිතයක්.මෙම දර්ශනයේ දී ලියනාඩෝට නියමිතව තිබුණේ පළිඟු ආවරණයකින් යුතු මේසයකට දිගටම අතින් පහර දෙන්නටයි.එම දර්ශනයේ දී මේසයට දිගටම වැරෙන් පහර දෙන්නට ඔහුට සිදුවුණා. ඒත් ටික වේලාවක් පහර දීගෙන යද්දී නොදැනුවත්වම පළිඟු වීදුරුවක් බිඳී ගියා.ඔහු එය ගණන් ගත්තේ නැහැ. රඟපෑම නොනවත්වාම කරගෙන ගියා. බිඳුණු වීදුරුවට පහරදීම නිසා ලියනාඩෝ ගේ අතක් කැපී ලේ ගලන්නට පටන් ගත්තා.“ලේ ගැලුවත් ලියනාඩෝ තමන්ගෙ රඟපෑම නැවැත්තුවෙ නැහැ. දිගටම කරගෙන ගියා. අන්තිමේදි රඟපෑමෙන් පස්සෙ එයාගෙ අතට මැහුම් දාන්න වුණා.” චිත්‍රපටයේ නිෂ්පාදිකා ස්ටැසි ෂෙයර් පැවසුවා.“කිසිම සැකයක් නැහැ, චිත්‍රපටය තිරගත වෙද්දි ලියනාඩෝගේ රඟපෑමට පේ‍්‍රක්ෂකයො ගොඩක් කැමැති වේවි. අධ්‍යක්ෂ ක්වෙන්ටින්ගේ චිත්‍රපටවල විවිධ මට්ටමේ දුෂ්ට චරිත තියෙනවා.මේ චිත්‍රපටයේ ඔහු නිරූපණය කරන කැල්වින් කැන්ඩීගේ චරිතයත් ඒ වගේ එකක්.” ස්ටැසි තව දුරටත් කියා සිටියා. ‘ජාන්ගෝ අන්චේන්ජ්’ මේ මස 25 දා සිට තිරගත වෙනවා.‘හැරී පොටර්’ චිත්‍රපට මාලාවේ ‘හමයිනි’ ගේ චරිතය නිරූපණය කරමින් රසික පරපුරේ ආදරය දිනාගත් එමා වොට්සන් මෝස්තර නිරූපණ කලාවටත් හපනියක්. පසුගියදා ඇය තීරණය කළේ මෝස්තර නිරූපණයෙන් මුළුමනින්ම බැහැරවන්නටයි.එවිට මුළු කාලයම චිත්‍රපට රංගනය වෙනුවෙන් යොදාගන්නට තමන්ට හැකි වන බවයි එමා පවසන්නේ. ඇය මෑතක් වනතුරුම ලෝක ප්‍රකට රූපලාවණ්‍ය නිෂ්පාදන සමාගම් දෙකක් වෙනුවෙන් මෝස්තර නිරූපණයට බැඳී සිටියා. ඒ අතරම ඇඳුම් මෝස්තර නිර්මාණයටත් සහාය වුණා.මේ වන විට 22 වැනි වියෙහි පසුවන එමා පවසන්නේ නැවත කිසි දිනක මෝස්තර නිරූපණයට යොමු නොවන බවයි. “මීට අවුරුදු කීපයකට කලින් නම් මම හරිම ආසාවෙන් මෝස්තර නිරූපණය කළා.ඒත් ඒකට කාලය යෙදෙව්වොත් නිළියක විදිහට මට ඉස්සරහට යන්න ලැබෙන එකක් නැහැ. මම දන්නවා මට රංගනය හොඳින් කරගෙන යන්න පුළුවන් බව.”“මම ඇඳුම් මෝස්තරවලට ගොඩක් කැමැතියි. ඒත් ඕනැවට වඩා මේක් අප් දාගන්න නම් අකැමැතියි” එමා විද්‍යුත් මාධ්‍යයකට එලෙස පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121621</link>
    <topic>විභාගේ ඉවර වුණු ගමන් ගමේ යන්න පුළුවන්</topic>
    <author/>
    <content>විභාගේ ඉවර වුණු ගමන් ගමේ යන්න පුළුවන්දහවල් දෙකට ආසන්න වන විට සිසුවියන් රැගත් පාසල් නේවාසිකාගාර බස් රථය බෝඩිමට සේන්දු විය. පළමුව නිමන්තව හඳුනාගත්තේ නාලිකාය.ඈ නිල්මිණිට ඒ බව පැවසීමට යද්දීම නිල්මිණි සුරංග හා සොහොයුරා දුටුවාය. නිම්හිම් නොමැති සතුට උතුරා යද්දී ඈ බසයෙන් පැන්නේ සිසුවියන් ද පෙරළාගෙනය.ටයි පටියක් නොමැති සුදු ගවොමේ හැඩ සාය නිල්මිණිගේ සිරුර තවත් හැඩකර ඇතැයි එකවරම සුරංගට සිතුණේය. මේ ඇය පාසල් ඇඳුමෙන් දුටු පළමු වතාවයි.“ගොඩක් වෙලා ද ඇවිල්ලා?”ඕ මාරුවෙන් මාරුවට මුහුණු දෙස බැලුවාය. දහදියෙන් පෙඟී රෝස පැහැ ගැන්වුණ දෙකොපොල පිනි ජම්බු ගෙඩියක් වාගේ යැයි සුරංග සිතුවේය.“බඩගිනි වෙලාව. නංගි බත් කාලම එන්න. අපි කාල බීලා ආවේ”“බඩගිනි නම් තමයි. ඔයාල වාඩිවෙලා ඉන්න. මං ටක් ගාලා කාලා ගවුමක් ඇඳගෙන එන්නම්...”ඕ කිරිල්ලියක සේ සතුටින් ආපසු දිව ගියාය.“අපි වාඩිවෙලා ඉම්මු.”නිමන්ත ආලින්දයට ගොඩවී පුටුව මත තිබු පුවත්පත දිග හැර ගත්තේය. වෙල් එළියේ දුව පනින දඟකාර කෙල්ලට වඩා නිල්මිණි තුළ ඇත්තේ දැඩි සංවර බවකි.ගමේ වැවේ දියබුං ගසමින් හෝ ඔරුවේ නැඟී මල් කඩන දඟකාරිය මේ තරම් තැන්පත් වූයේ අධ්‍යාපනය නමැති ඔසුවෙන් බව සුරංග තේරුම් ගත්තේය. තමාගේ උණුසුමින් මිදීමටත් තමා සහ ගම අතහැර මොහොතකටත් දුරස්වීමට නොහැකි ඇය කිහිප දිනකින් නගරයට හුරුපුරුදු වී ඇත.“මොනවද කල්පනා කරන්නෙ?”නිල්මිණි ආපසු පැමිණ ඇත. ඒ සමඟම මේට්‍රන් ද පැමිණියේ අමුත්තන් පැමිණ ඇති බව නොදැනය. ඇගේ මුහුණේ ඇඳී ගිය සිනහව එතරම් සුහදශීලී නොවන බව සුරංග වටහා ගත්තේය.“අපි විසිටර්ස්ලට එන්න එපයි කියල තියෙන්නේ. තව හරියටම දවස් අටයි... එයිට් ඩේස් එග්සෑම් එකට. නිල්මිණි ඔයා ඒ බව කිව්වේ නැද්ද?”“අපි ආවේ එයාට විභාගෙට පිරිත් තෙල් වගයක් දීලා යන්න. අපි වැඩි වෙලාවක් ඉන්නේ නෑ.”නිමන්ත කීවේ බොහෝ ආචාරශීලීවය. හිස වනා එතැනින් ඉවත්ව යන පාලක තුමිය දෙස නොපහන් දෑසින් බලා සිටි නිල්මිණි කට ඇද කළාය.“ඔය ගෑනි මා එක්කල හරිම තරහයි. නිවාඩුවට ගමේ ගිහින් පරක්කු වෙලා ආවා කියල මට හොඳටෝම බැන්නා.”“එහෙම තමයි නීතිවල හැටි. ඒක නෙවෙයි දැන් ඔයා පාඩම් කරනව ද?”“ඔව් අයියෙ. දැන් මට ආසයි විභාගෙ කරන්න. මං පාස්වෙන්නෙ ඔයයි සුරංගයි සතුටු කරවන්න ඕන හින්ද.”“කොහොම හරි විභාගෙ කරන්නකො. ඉවර වුණ ගමන් ගමේ යන්න පුළුවන්නේ.” සුරංග ඈ අත පාර්සලය තැබුවේය.“මොනවද මේ... අපේ අම්ම ද හැදුවේ? මීට පස්සෙ අම්මට කෑම හදන්න කරදර වෙන්න ඕන නැහැ.”“ඒ මොකද?” සුරංග විමසුවේ නිමන්ත දෙස ද බලමින්ය. නිල්මිණි හඬ නොනඟින සේ හිනැහුණාය.“අයියෝ! ඒකවත් දන්නැද්ද? මං ඊට පස්සෙ දිගටම ගමේ ඉන්නවනේ.”“මේ අපි ආවේ ඔයාට කාරණාවක් කියන්න. විභාගේ ඉවර වෙන්න සති දෙකක් විතර යයි කියල ඔයා කිව්වනේ. ඊට පස්සෙ ඔයාගෙ මංගල්ලේ කරන්නයි අපි හිතාගෙන ඉන්නෙ?”නිමන්ත නැගණිය දෙස බලා සිටියේ ප්‍රතිචාරය කුමක් වේ දැයි සිතමින්ය. ලජ්ජාවෙන් රතු වන මුහුණ සඟවා ගන්නට මෙන් ඕ බිමට යොමුවූ දෙනෙතින් නිරුත්තර වූවාය. ළද බොළඳ ඇගේ සිතට එකවර එසේ පැවසීම ගැන පසුතැවිලි වෙමින් සොහොයුරා සුරංග දෙස ද බලා සිනහවක් පෑවේය.“උඹ පිස්සුනේ කියන්නේ. නිල්මි, ඔයා ඒක ගැන හිතන්නෙපා... ඉස්සෙල්ල විභාගේ...”“නෑ අයියෙ මං හිතුවේ ඇයි එකපාරටම එහෙම කිව්වේ කියල... ඇයි අයියෙ අම්ම මොනව හරි කිව්ව ද? නැත්නම්...”“නෑ මුකුත් ප්‍රශ්නයක් නෑ. හාමුදුරුවො කිව්වා ඔයාලට පහු වුණොත් නැකැත් නෑ කියල? ඒකයි.”නිල්මිණි සිය බියපත්වූ හදවත යන්තම් සුවපත් කර ගත්තාය. ඇය සිතුවේ ධනුක පිළිබඳ කිසියම් ආරංචියක් නිසා ඔවුන් දෙදෙනා මේ තීරණය අරගත් බවයි. ඇගේ මුහුණේ හා දෑසේ පළවූ දීප්තිමත් සොබාවය නිල්මිණිගේ කැමැත්ත බව සුරංග වටහා ගත්තේය.“ඔයා මේ ගැන කාටවත් කියන්නෙපා තේරුණා ද? අඩු ගානේ ඔයාගේ යාළුවාටවත්? අපිට රටට අඬ බෙර ගහල මඟුල් කන්න සල්ලි නැහැ.”“පව් නාලිකා.” එසේ සිතුව ද සොහොයුරා කී පරිද්දෙන්ම මේ රහස රැක ගැනීම නුවණට හුරු බව ඇය පිළිගත්තාය.“එතකොට මනමාලි විදිහට අඳින්න?” ඒ හැඟීම්බර දෑස සුරංග වෙතට එල්ල වූයේ මුවින් පිට නොවෙන දහසක් දේ කැටිකරගෙනය.“විභාගේ ඉවර වෙලා ගමට ගිහින් හැම දෙයක්ම තීරණය කර ගම්මු. හදිස්සියේ කරන මඟුල් තමයි ලස්සනට කෙරෙන්නේ.”“එහෙම නම් කිසි වියදමක් නෑ. දෙන්න එක්ක පෝය දවසත් අල්ලලා හඳපානෙ යන්න තියෙන්නෙ”“අනේ! අයියෙ... හෙමින් කතා කරන්න. අර මේට්‍රන් ඈත හිටියට කන් දෙක ඇත්තෙ මෙහාට හරවලා.”“ඉතින් අපි බය වෙන්නෙ අහවල් දේකට ද? එයාට ඇහුණාදෙන්. බය නැතුව ඉන්නවා.”නිල්මිණි නැවතත් හදවතින් දැවී ගියේය. මේට්‍රන්ගේ එකම එක වචනයකින් සියල්ල උඩ යට පෙරළී යාමට ද හැකියාවක් නැත්තේම නොවේ.“ඉගෙන ගන්න ගමන් කවුද කසාද බඳින්නෙ? අනික ඕවා මෙහේ තහනම් වචන.”“ආ... හරි එහෙම නම් අපි යමුද සුරංග? මෙයා අර උන්දැට බයේ නහිනවා. හොඳට පාඩම් කරල විභාගෙ පාස්වෙන්න. බැරි වෙලා ගමේ ඉස්කෝලෙට පත්වීමක් ගන්ඩ පුළුවන් වුණොත්...”දීප්තියෙන් බැබළෙන දෑස් මත ආදරයේ නව අර්ථකථනයක් ලියා තබමින් සුරංග නිල්මිණිගෙන් සමු ගත්තේය.මල් ගරාදි වැට ළඟට ගොස් ආපසු බැලූ සුරංගට අත වනමින් නිල්මිණි ළයේ පිරුණ සියලු බර එක සුසුමකින් පිට කළාය.“අපි ඔය කතාව නිල්මිණිට කියන්න හදිස්සි වුණා වැඩියි නිමන්ත.”සුරංග නිමන්තගේ මුහුණ බලා සිටියේ ඇය පිළිබඳ උපන් අප්‍රමාණ සෙනෙහස පිට කරමින්ය. නිමන්ත මඳක් නැවතී ඔහු දෙස මොහොතක් බලා සිටියේ ඊටම සමාන හැඟීමකින්ය.“ඔව්. මටත් කිව්වට පස්සෙ හිතුණා. ඒකි එකපාරටම බයවුණා. ඔය උස මහත ගියාට තාම පොඩි දරුවෙක් වගේ.”“මට බය ඕක අර යාළු කෙල්ලටත් කියාවිද කියලා.”“නෑ. ඇයි අපි කිව්වේ කාටවත් කියන්න එපා කියලා.”“දන්නැද්ද ගෑනු ළමයි එකතු වුණාම අපේ වැව ළඟ කච කචය කොහොම ද? ඕන එකයි එපා එකයි දන්නෙම නැතුව කියවෙනවා.”රෑ බෝ වන්නට කලින් ගමට යෑමට හැකිවීම නිසා, නිමන්ත සුරංගගේ නිවෙසට ගියේ, යාබද නිවෙස පබාගේ හෙයින් ඇයත් හමුවී කතාබහ කිරීමටය. නුවරින් ගත් රසකැවිලිවලට අමතරව ඇයට හොඳ රෙදි කෑල්ලකුත් ඔහු අත තිබුණි.“රෑ වෙන්ඩ කලින් ගෙදර පලයන් හුඹහට වැදිලා ඉන්නැතුව. අරහෙ නැන්දා බලන් ඇති”කියාගෙනම සුරංග කඩුල්ල පැන තම නිවෙසට ගියේය.පබා සිටියේ රාත්‍රී කෑම පිළියෙල කිරීමට මවට උදව් වෙමිනි. නිමන්ත ඔහු ගෙනා පාර්සලය කනප්පුව මත තබා උගුර පෑදුවේය. පබා ඒ හඬ හොඳින් හඳුනන්නීය.“මං හිතුවා.”ඕ කීවේ සිනා කටක් පුරවාගෙනය. ඈ කනප්පුව මත තිබු තෑගි දෙස බැලුවේ විස්මය පුරවා ගත් දෑසිනි.“ආ... මේ මොකද? අවුරුදු පහුවෙලා හුඟක් කල්?”“ඉතින් අවුරුද්දට විතරමද තෑගි දෙන්නෙ? අපි ඕන වෙලාවක තෑගි දෙන්ඩ සූදානම්...”නිමන්තගේ මුහුණේ ඇඳෙන පෙම්මල්, පබාගේ දෙකොපොල උණුසුම් කරයි. ඕ යටැ’සින් ඔහු දෙස බලා සිටියේ තවත් මොනවා හෝ ඇසීමේ ආශාවෙනි.“මොකද බලන් ඉන්නෙ? තේකක් දෙන්නැද්ද? මට හරි මහන්සියි පබා.”“ඒවා හරියන්නෑ. අද රෑට කාලමයි යන්නේ.” ඕ ශබ්ද නඟමින් ගෙතුළට දිව ගියේ දැරියක ලෙසින්ය. නිමන්ත ඈ පසු පසින් මුළුතැන්ගෙය දෙසට ආවේය. දුම් පිඹිමින් අහර පිසින පබාගේ මව මුහුණ පිස දමාගත්තේ ඇඳ සිටි චීත්තයෙනි.“මොකද මෙච්චර දුම?”නිමන්ත ලී බංකුවේ වාඩි වූවේය.“ඊයේ වැහි පොදේට දර ඔක්කොම තෙමිල පුතේ. මේ දරමැස්ස කඩා වැටිල නොවැ. ළිපට පිඹල මගෙ උගුර කට දැවිල්ලයි.” නිමන්ත තේ උගුරක් බීවේය.“ඇයි බං අර අලුවා කෑල්ලක් දීපංකො” මව කීවේ තේ එක පමණක් දීම ගැන අමනාපයෙනි.“අලුවා?” යි පබා යළි සිනාසෙන්නට වූවාය.මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121622</link>
    <topic>ඇන්ජලින්ගේ ගීත ඇල්බමය සහ ප්‍රසංගය නව වසරේදී</topic>
    <author>ජෝජ් රොබ්සන් ද සිල්වා</author>
    <content>ඇන්ජලින්ගේ ගීත ඇල්බමය සහ ප්‍රසංගය නව වසරේදීප්‍රවීණ ගායන ශිල්පිනී ඇන්ජලින් ද ලැනරෝල් ගුණතිලක ගැයූ ජනපි‍්‍රය ගීත සමඟ නවතම ගීත ඇතුළත් සංයුක්ත තැටියක් එළිදැක්වීමට සහ ඇගේ ඒක පුද්ගල ගී ප්‍රසංගයක් පැවැත්වීමට මේ දිනවල කටයුතු සූදානම් කෙරෙමින් ඇත. ඒ පිළිබඳව “රසඳුන” සමඟ ඇන්ජලින් කළ විශේෂ ප්‍රකාශයකි මේ.”දිගු කාලයක සිට මගේ ගීත රසිකයින් ඒක පුද්ගල ගී ප්‍රසංගයක් පවත්වන ලෙසත්, අලුත් ගීත එකතුවක් නිකුත් කරන ලෙසත් ඉල්ලා සිටියා. ඒ ඉල්ලීම අලුත් අවුරුද්දේ ජනවාරි මාසයේ දී ඉටු කරන්න මේ දිනවල කටයුතු සූදානම් කෙරෙමින් තිබෙනවා.ප්‍රසංගයට සහභාගි වන මගේ ගීත රසික රසිකාවියන් වෙනුවෙන් එදාට මගේ ගීත ඇල්බමයක් එළි දක්වනවා. හැබැයි මගේ මේ ගී ඇල්බමය වෙළෙඳ පොළට නම් දාන්නේ නැහැ. මම එහෙම කරන්නේ ව්‍යාජ ගී තැටි, පට වෙළඳුන්ට විරෝධය පෑමටයි.‘රන් ඔරුවේ සත් සයුරේ’ වැනි මගේ ජනපි‍්‍රය පැරණි ගී කිහිපයක් සහ අලුත්ම ගී සමඟ ගීත 16 ක් මේ ඇල්බමයේ අඩංගු වෙනවා.””අපි ලක්ෂ ගාණක් වියදම් කරලා ගීත ඇල්බමයක් එළිදැක්වූවාම ඊට පසුදාම එහි ව්‍යාජ තැටි හොර ජාවාරම්කාර වෙළෙඳුන් වෙළෙඳපොළේ අඩු මුදලට විකුණනවා. ඒ විතරක් නෙමේ, අපි මහන්සි වෙලා නිර්මාණය කරලා ජනපි‍්‍රය කර ගත්තාට පසුව අපි ජීවතුන් අතර ඉඳිද්දීම අපේ ගී අවසරයකින් තොරව වෙනත් ගායිකාවන් ගායනා කරනවා.එවැනි මංකොල්ල කෑම් නිසා වෘත්තීය ගායක ගායිකාවන්ට සිදු වෙන්නේ බලවත් අසාධාරණයක්. මමත් වෘත්තීය ගායන ශිල්පිනියක් ලෙස එය අත්දකිනවා. වෘත්තීය ගායක ගායිකාවන්ගේ ගීත ආධුනික ගීත තරගයකදී හැර වෙන මොන යම් අවස්ථාවකදී හෝ වෙනත් අය ගායනා කිරීම වැරදියි.එවැනි වැරදි ක්‍රියා කරන පුද්ගලයින්ට විරුද්ධව නීතිමය පියවර ගැනීමට හැකි සුදුසු ක්‍රියා මාර්ගයක් වහාම ක්‍රියාත්මක කළ යුතුව තිබෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121623</link>
    <topic>සිකුරාදා හැන්දෑව සු.මි.</topic>
    <author/>
    <content>සිකුරාදා හැන්දෑව සු.මි.“උඹ සොකරි දැකලා තියෙනව ද?”1983 වසරේ ඔක්තෝබර් මාසේ එක්තරා දවසක මා මිත්‍ර නිමල් ඒකනායක මගෙන් ඇහැව්වා.“නැහැ බං”“එහෙනම් ලැහැස්ති වෙයං සොකරි බලන්න”නිමල් කියා සිටියා.රූපවාහිනි සංස්ථාව වෙනුවෙන් සිසිර සුරවීර නිෂ්පාදනය කරන ‘සොකරි’ පිළිබඳව වූ වාර්තා වැඩසටහනකට අදාළ ගමනට මා එක්වූයේ එලෙස නිමල්ගෙන් ලද ඇරියුමෙන්.ඒ වන විට මා පී. ආර්. එච්. විජේසිංහගේ ‘සොකරි සහ කුණුහරුප’ නම් වූ පොත කියවලා තිබුණු නිසා ‘සොකරි’ ගැන කිසියම් මට්ටමක ප්‍රාථමික දැනුමක් ලබා තිබුණා. ඒත් කවදාකවත් සොකරි දැකල තිබුණේ නැහැ.අපේ මේ ගමනට නිමල්, සිසිර, රූපවාහිනි සංස්ථාවේම සිසිර කොතලාවල, ප්‍රවීණ නාට්‍යවේදී ජයලත් මනෝරත්න හා සත්‍යපාල ගල්කැටිය මිතුරා ද එක්වුණා.මනෝගේ පැමිණීම අපට රසවත් අත්දැකීමක් වුණේ වෑන් රියේදි ඔහු කියු උපහාස කතා නිසාවෙන්. සොකරි දැක්ම සංවිධානය කරලා තිබුණේ සත්‍යපාල.ඔහුගේ ගම මහනුවර කොණකලගල. සත්‍යපාල ‘80 කණ්ඩායමට’ සම්බන්ධව සිටි විද්වත් නාට්‍ය රසිකයෙක්. ඔහුට කට පාඩමින් ‘මනමෙ’, ‘සිංහබාහු’ නාට්‍යවල සින්දු ඔක්කොම කියන්න සුවිශේෂ පුළුවන්කමක් තිබුණා. පසුව සත්‍යපාල නාට්‍යයකුත් නිෂ්පාදනය කළා. ඒ වගේම කෙටිකතා පොත් දෙකකුත් ලියා පළ කළා.අපි රෑ නැවතුණේ අරුප්පල කොහේදෝ තැනක. තැන පිළිබඳ මට තියෙන්නේ බොඳ වූ මතකයක්. එතැනට ආචාර්ය රෝහණ ලක්ෂ්මන් පියදාසගේ ගෙවල් හුඟක් ළඟයි. හැන්දෑ වරුව අපි ගතකළේ ඔහුගේ නිවහනේ.කොණකලගල සොකරිය බොහෝම පාරම්පරික එකක්. මෙම සොකරි රැඟුමේ භාරකරු වුණේ කේ. ටී. ජී. කීර්තිරත්න. මට ඔහුත්තෙක්ක කතාබහ කරන්න අවස්ථාවක් ලැබුණා.“මේ සොකරිය අවුරුදු 200 ක් විතර පරණයි. පරම්පරා හතරක් තිස්සේ අපි මේක නටනවා. මේ නටන්නේ හතරවැනි පරම්පරාව. අපි ළඟ තියෙන්නේ ඇම්බැක්කේ දේවාලෙන් මතුවූ නිධානයකින් සොයාගත් පොතකින් පිටපත් කරගත් පෙළක්.”කීර්තිරත්න ගුරුන්නාන්සේ මාත්තෙක්ක එහෙම කිව්වා.මෙසේ සොකරි මතකයට නඟද්දි මට නිමල් එක්කම අම්බලංගොඩ ගිහින් එහි පවත්වපු රූකඩ වැඩමුළුවකට සහභාගි වුණු අයුරුත් සිහිපත් වෙනවා. ඒක තිබ්බෙත් 1983 දීමයි. ඒ මාස දෙකකට විතර පස්සේ. ඒ වැඩමුළුවට කොළඹින් සෝමලතා සුබසිංහ ප්‍රමුඛ ඇගේ යොවුන් නාට්‍ය කණ්ඩායම, මහාචාර්ය ජයසේන කෝට්ටේගොඩ, රූකඩ නාට්‍ය ශිල්පි සිරි කුමාරසිංහ, සංගීතඥ ආනන්ද ගමගේ යන අය එක් වූ බව මගේ මතකය කියනවා.මේ රූකඩ වැඩමුළුවේදී අපි ‘සිරිසඟබෝ’ රූකඩ නාට්‍යය නැරඹුවා. එය ඉදිරිපත් කළේ අම්බලංගොඩ බෝගහවත්තේ ‘ජනපද රූකඩ කලා ශිල්පියෝ’. ඒ වගේම අම්බලංගොඩ වතුගෙදර කේ. පීරිස් ප්‍රමුඛ ‘නිල්මිණි රූකඩ ශිල්පියෝ’ ඉදිරිපත් කළ තවත් රූකඩ නාට්‍යයක් ද අපිට දකින්න ලැබුණා. (මගේ පරණ සටහන්වල එහි නම කුමක්දැයි ලියැවී නැහැ)ඊට පස්සේ ඊළඟ අවුරුද්දේ ජුනි මාසෙදිත් අම්බලංගොඩ රූකඩ නාට්‍ය උලෙළක් පැවැත්වුණා. ඒකටත් මා සහභාගි වුණා. එය කොටස් තුනකින් යුක්තවයි පැවැත්වුණේ. (1) රූකඩ ප්‍රදර්ශනය (2) රූකඩ නාට්‍ය කලාව පිළිබඳ දේශන මාලාව (3) රූකඩ නාට්‍ය උලෙළ.අම්බලංගොඩ බෝගහවත්තේ ජී. (ගම්වාරි) ලව්නේරිස් සහ පුත්‍රයෝ ඉදිරිපත් කළ ‘සිරිසඟබෝ’, ‘සිරි කුමාරසිංහ රූකඩ නාට්‍ය කණ්ඩායම ඉදිරිපත් කළ ‘ඇලඩින් සහ පුදුම පහන’, අම්බලංගොඩ බෝගහවත්තේ ජී. නිමල් ඉදිරිපත් කළ රූකඩ නාට්‍ය එහිදී අපට දැකගන්ට ලැබුණු රූකඩ නාට්‍ය.ඊළඟට 1982 දී පි‍්‍රයන්ජන් සුරේෂ් ද සිල්වත් මමත් කොග්ගල මාර්ටින් වික්‍රමසිංහ ජනකලා කෞතුකාගාරයේ පවත්වපු කෝලම් වෙස්මුහුණු ප්‍රදර්ශනයක් බලන්න ගිය ගමනත් අපේ ජීවිතවලට එක්කළ අපූර්ව අත්දැකීමක්. එහිලා විශේෂ සිද්ධියක් වුණේ ඓතිහාසික හා කලාත්මක අතින් බොහෝම වටිනා පිටිගල ජේමිස් ගුරුන්නාන්සේගේ කෝලම් වෙස් මුහුණු කුට්ටම දැකගන්ට ලැබීම. එය අවසාන වරට ප්‍රදර්ශනය කර තිබුණේ 1952 වසරේ.මාර්ටින් වික්‍රමසිංහ ජනකලා කෞතුකාගාරයේ එවක භාරකාරයා වුණ සිරිල් සිරිවර්ධන, මේ ජේමිස් ගුරුන්නාන්සේ ගැන කරුණු දැන හිටියා. (සිරිල් අකාලයේ වියෝවීම කනගාටුවක්)“ගමෙ කවුරුත් මොහුට කිව්වෙ ‘ජෙමයියා’ කියලා. ඔහු සිංහ හා නොංචි කෝලම නටන්න සුවිශේෂ දක්ෂතා දක්වපු කෙනෙක්.”සිරිල් මාත්තෙක්ක කිව්වා.මේ විදියට සොකරි, රූකඩ, හා කෝලම් වෙස් මුහුණු බලන්න ගිය ගමන් ඇත්තටම අපේ පාරම්පරික ජන කලා පිළිබඳ අප තුළ කිසියම් ආදරයක්, භක්තියක් ඇති කරවන්ට හේතු වුණා යැයි අද මට හිතෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121624</link>
    <topic>ශ්‍රී ලාංකේය දෙමළ සිනමාවට 50 වසරයි</topic>
    <author/>
    <content>ශ්‍රී ලාංකේය දෙමළ සිනමාවට 50 වසරයිශ්‍රී ලාංකේය දෙමළ භාෂීය සිනමාවට අවුරුදු 50 ක් පිරී ඇත. ‘සමුදායම්’ (1962) මෙරට තැනුණු ප්‍රථම දෙමළ චිත්‍රපටය ලෙස සාමාන්‍යයෙන් පිළිගැනෙන්නකි.ඊට ඉහත ප්‍රදර්ශනයට ආ බී.ඒ.ඩබ්ලිව්. ජයමාන්නගේ ‘කුසුමලතා’ මෙරට නිපදවූ ප්‍රථම දෙමළ භාෂීය චිත්‍රපටය ලෙස අප පිළිගන්නේ නම් මෙහි ඉතිහාසය තවත් අවුරුදු කීපයකට පස්සට දිවෙනු ඇත.කෙසේ වෙතත් ‘කුසුමලතා’ හෝ ‘සමුදායම්’ හෝ නිර්මාණය කරමින් මෙරට දෙමළ සිනමාවකට මුල පිරුවේ දෙමළ ජාතිකයන් නොව සිංහල ජාතිකයන් වීම සුවිශේෂත්වයකි. ‘සමුදායම්’ අධ්‍යක්ෂණය කළේ හෙන්රි චන්ද්‍රවංශ ය. මෙය මි.මී. 16 න් තැනුණු සිනමාපටයකි.මි.මී. 35 න් නිපදවුණු ප්‍රථම ශ්‍රී ලාංකේය දෙමළ චිත්‍රපටය ‘තෝට්ටකාරි’ ය. (1963) එය පී.එස්. ක්‍රිෂ්ණකුමාර් ගේ අධ්‍යක්ෂණයක් විය.ශ්‍රී ලාංකේය දෙමළ සිනමාවේ ස්වර්ණ ජයන්තිය සැමරෙන මේ ඓතිහාසික අවස්ථාවේ දෙමළ බසින් අලුත් වෘත්තාන්ත චිත්‍රපට දෙකක් නිර්මාණයට තිබීම කැපී පෙනෙන සංසිද්ධියකි.එම සිනමාපට දෙක මෙසේ ය. (1) අශෝක හඳගමගේ ‘ඉනි අවන්’ (2). සුමති සිවමෝහන්ගේ චිත්‍රපටය.මොවුන් අතරින් සුමති සිවමෝහන් යනු දෙමළ ජාතික කාන්තාවක වීම තවත් සුවිශේෂත්වයක් එක්කර ලන්නකි.පසුගිය අඩ සියවසේ දී සිංහල චිත්‍රපට එක් දහස් ගණනක් නිපදවුණු පසුබිමක දෙමළ චිත්‍රපට තැනී ඇත්තේ 30 ක් පමණි.එසේ වීමට හේතුව කුමක්ද? ඊට හේතු ගණනාවක් ම පවතින බව මෙරට දෙමළ සිනමාව අළලා පොතක් ලියූ මට (ශ්‍රී ලංකාවේ දෙමළ භාෂීය සිනමාව - 2005 තම්බිඅයියා දේවදාස් සමඟ) පෙනී ගොස් ඇත.මෙරට ප්‍රධානම පෙළේ චිත්‍රපට නිෂ්පාදන, බෙදාහැරීම් හා ප්‍රදර්ශන ජාලයේ (සිලෝන් තියටර්ස් හා සීමාසහිත සිනමාස්) අධිපතිත්වය දැරුවේ දෙමළ ජාතිකයන් ය. එහෙත් ඔවුන් මේ 50 වසර තුළ එකම එක දෙමළ චිත්‍රපටයක්වත් නිෂ්පාදනය කර නැත.ඒ වෙනුවට ඔවුන් කර ඇත්තේ දකුණු ඉන්දියාවෙන් දෙමළ චිත්‍රපට ආනයනය කොට මෙරට දී ප්‍රදර්ශනය කර ලාබ ඉපදීම පමණක් යැයි සිතිය යුතු නැත. ඔවුන් මෙරට ස්වාධීන නිෂ්පාදකවරුන් විසින් මහත් වෙර වෑයමෙන් නිපදවන ලද දෙමළ චිත්‍රපට කඩාකප්පල් කිරීම සඳහා ද ක්‍රියාකර ඇත.විශේෂයෙන් දේශීය දෙමළ චිත්‍රපටයක් තිරගත වන අවස්ථාවක එම්.ජී. රාමචන්ද්‍රන් හෝ සිවාජි ගනේෂන් වැනි දෙමළ සිනමාවේ සුපිරි තරු රඟපාන චිත්‍රපටයක් තරගකාරීව ප්‍රදර්ශනය කර ඇති බවට සාක්ෂ්‍ය පවතී.‘තෝට්ටකාරි’ හා ‘මීනව පෙන්’ යන චිත්‍රපටවල අධ්‍යක්ෂ පී.එස්. ක්‍රිෂ්ණකුමාර් හමු වී ඔහු සමඟ සම්මුඛ සාකච්ඡාවක යෙදීමේ අවස්ථාවක් වරක් මට ලැබිණි. ඔහු මා හා කියා සිටියේ තමාගේ ‘මීනව පෙන්’ චිත්‍රපටය කොටහේන සෙල්ලමහල් සිනමාහලේ තිරගත කරද්දී මරදානේ සෙන්ට්‍රල් සිනමාහලට එම්.ජී.ආර්. රඟපෑ චිත්‍රපටයක් ප්‍රදර්ශනයට මුදා හැරි බවයි.එසේ ම ‘තෝට්ටකාරි’ චිත්‍රපටය තිරගත කිරීමට මුලදි සිනමාස් සමාගම ඉදිරිපත් නොවූ බවත් එබඳු පසුබිමක එවක සංස්කෘතික ඇමැතිවරයා ගේ (පී.බී.ජී. කළුගල්ල) මැදිහත් වීම මත එය තිරගත කිරීමට අවස්ථාව ලබාගත් ක්‍රිෂ්ණ කුමාර් හා තවදුරටත් කියා සිටියේ ය.එසේ ම ‘තෝට්ටකාරි’ චිත්‍රපටය නිසා තමන්ට 4 වැනි තට්ටුවට පවා යාමට සිදු වූ අයුරු ඔහු මා හා විස්තර කෙළේ ය. මෙයින් එක් කරුණක් මැනවින් සාක්ෂාත් වෙයි. එනම්; මෙරට දෙමළ චිත්‍රපට නිෂ්පාදනය මොනතරම් දුෂ්කරතා මත දුක් ගැහැට මත සිදු කරන ලද්දක් ද යන්නයි.මෙරට දෙමළ ජාතිකයන් රැසක් සිංහල චිත්‍රපට නිෂ්පාදනයට, අධ්‍යක්ෂණයට ඉදිරිපත් වුවත් ඔවුන් වෙතින් දෙමළ චිත්‍රපටයක් තැනුණු ආකාරයක් පෙනී නොයෑම කනගාටුවට කරුණකි. එස්.එම්. නායගම්, ටී. සෝමසේකරන්, රොබින් තම්පෝ, ආර්. රාජාබාලි, කේ.කේ. ජග්තියානි, එස්. සිවසුබ්‍රමනියම්, එස්.පී. මුත්තයියා, ජේ. සෙල්වරත්නම් මා මේ කියන දෙමළ ජාතිකයන් ය.එබඳු පසුබිමක දෙමළ චිත්‍රපට තැනූ හෙන්රි චන්ද්‍රවංශ, විල්ෆ‍්‍රඩ් සිල්වා, ආචාර්ය ධර්මසේන පතිරාජ, සුනිල් සෝම පීරිස්, අශෝක හඳගම බඳු සිංහල ජාතිකයන් ද, පී.එස්. ක්‍රිෂ්ණකුමාර්, චුණ්ඩුකිලි සෝමසේකරන්, ඩබ්ලිව්.එස්. මහේන්ද්‍රන්, එස්. රාමනාදන්, එම්.වී. බාලන්, එස්.වී. චන්ද්‍රන්, ප්‍රේම්නාත් මොරායස්, කේ. වෙන්කට්, ජෝ දේව් ආනන්ද බඳු දෙමළ ජාතිකයන් ද අපේ නොමඳ ප්‍රශංසාවට ලක්වුව මනා ය.එක්තරා අවදියක (1978) මෙරට දෙමළ චිත්‍රපට නිෂ්පාදක සංගමයක් ද පිහිටුවාගෙන ඇත.මෙරට තැනුණු දෙමළ චිත්‍රපට අතරින් චිත්‍රපට 4 ක් මං සලකුණු සේ නැඟී සිටින බව ප්‍රකට සිනමා විචාරක කේ.එස්. සිවකුමාරන් සඳහන් කර සිටී. එම සිනමා පට හතර නම්; ‘වාඩෙයි කාට්රු’, ‘පොන්මනි’, ‘පුදිය කාට්රු’ හා ‘කාන්තිරප්පන් උනකාහ’ ය. ඒ අතරිනුත් ‘වාඩෙයි කාට්රු’ වඩාත් උසස් චිත්‍රපටය ලෙස හැඳින්වීමට තමා ප්‍රිය කරන බව ඔහු ප්‍රකාශ කරයි.මෙරට තුළ දේශීය දෙමළ චිත්‍රපට කර්මාන්තයක් සාර්ථකව පවත්වාගෙන යන්ට නොහැකි වූයේ ඇයි? ඊට හේතු සාධක ගණනාවකි. කෙටියෙන් ගතහොත් ඒ මෙපරිදි ය.(1). ප්‍රධාන පෙළේ චිත්‍රපට සමාගම් දේශීය දෙමළ චිත්‍රපට නිෂ්පාදනයට ඉදිරිපත් නොවීම (2). වෙළෙඳ පොළේ සීමිත භාවය (3) දකුණු ඉන්දීය සිනමා තරු වන්දනාව (4). දෙමළ ප්‍රේක්ෂකයන්ගේ අවරසිකත්වය (5) භාෂා ගැටලුව (6) දකුණු ඉන්දීය දෙමළ චිත්‍රපටවලින් එල්ල වූ තරගකාරිත්වය (7) ප්‍රදර්ශන විෂයයෙහි සිනමා ශාලා දැක්වූ උදාසීනත්වය (8) පුවත්පත් හා වෙනත් ප්‍රචාරක මාධ්‍යවල දුර්වලතා (9) සිංහල සංස්කෘතිය විසින් දෙමළ සිනමාව කොන්කර දමනු ලැබීම (1979 දී ජාතික කතෝලික සිනමා පර්ෂදය දේශීය දෙමළ චිත්‍රපටවලට සම්මාන දීම ආරම්භ කළේ ය)මේවා එකිනෙක වශයෙන් ගෙන විග්‍රහ කිරීම අවශ්‍ය වුවත් මෙහිලා ඊට ඉඩහසරක් නොමැතිවීම කනගාටුවට කරුණකි.1983 දී ඇති වූ වාර්ගික අර්බුදය හා ඉනික්බිතිව දිග්ගැස්සුණු යුද්ධය දේශීය දෙමළ සිනමාව නමැති මිනි පෙට්ටියට අන්තිම ඇණය ගැසුවේ ය. දෙමළ චිත්‍රපට තිරගත කළ සිනමාශාලා ගිනිබත් වූයේ ය. (යාපනය නගරයේ පමණක් සිනමාහල් 10 ක් පැවතිණි)එසේම සිංහල ජාතිවාදිහු දෙමළ චිත්‍රපට අධ්‍යක්ෂවරුන් ඝාතනය කළහ. ඔවුන් පදිංචිව සිටි නිවාස ගිනිබත් කළහ. කේ. වෙන්කට් මෙසේ ඝාතනය වූ චිත්‍රපට අධ්‍යක්ෂවරයෙකි.ඔහු සිංහල චිත්‍රපට කීපයක ද අධ්‍යක්ෂවරයෙකි. සිංහල චිත්‍රපටයක් හා දෙමළ චිත්‍රපට දෙකක් තැනූ චුණ්ඩුකිලි සෝමසේකරන් ගේ නිවෙස ගිනි බත් කෙරිණි. ඔහුගේ බිරිය හා දරුවෝ ජීවිතාරක්ෂාව පතා යාපනයට ගියහ.එහිදී ඔහුගේ එක් පුතකු ඉන්දීය හමුදාව අතින් මැරුම් කෑවේ ය. ‘නිර්මලා’ චිත්‍රපටයේ නිෂ්පාදක ඒ. රඝුනාදන් ඉන්දියාවට පලා ගියේ ය.දැන් ශ්‍රී ලාංකේය දෙමළ සිනමාවේ කිසියම් ප්‍රබෝධයක් හට ගෙන ඇති බවක් පෙනේ.හඳගම හා සුමති සිවමෝහන් මා ඉහත දැක්වූ චිත්‍රපට හැරුණු කොට දෙමළ තරුණයන් කීපදෙනෙක් ම කෙටි චිත්‍රපට ද තනා ඇත. ඒවා නො අනුමානවම ඔවුන්ගේ ප්‍රබල ආත්ම ප්‍රකාශන විය හැකි ය. ඒ ඔස්සේ හෝ දේශීය දෙමළ සිනමාවක් නැවත ස්ථාපිත වීම වැදගත් ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121625</link>
    <topic>මොරොක්කෝව ශාරුක්ට හිස නමයි</topic>
    <author>සුජීව තේවහෙට්ටිගේ</author>
    <content>මොරොක්කෝව ශාරුක්ට හිස නමයිමරාකේච් ජාත්‍යන්තර සිනමා උලෙළ පැවැත්වෙන්නේ මොරොක්කෝවේදීයි. මෙම වසරේ එය පැවැත්වුණේ දොළොස්වැනි වතාවටයි. මෙවර එහි විශේෂ ආරාධිතයන් කිහිප දෙනකුම සහභාගි වී සිටියා.ඔවුන් අතරින් කැපී පෙනුණේ බොලිවුඩ් සිනමාවේ සුපිරි නළු නිළි පිරිසයි. අමිතාබ් භච්චන්, රිතික් රෝෂන්, ශ්‍රී දේවි, අර්ජුන් රම්පාල්, තාබු සහ මලෙයිකා අරෝරා ඛාන් වැනි අයයි.ඒ සමඟම බොලිවුඩයේ ප්‍රවීණ චිත්‍රපට අධ්‍යක්ෂ කරන් ජොහාර් ද එක්වී සිටියා. ඔවුන් සියලු දෙනා මරාකේච් සිනමා උලෙළට විශේෂ ආරාධනා ලැබ පැමිණ සිටීමට හේතුවක් තිබුණා. ලබන වසරේදී ඉන්දීය සිනමාවට වසර සියයක් සපිරීම මූර්තිමත් කරන්නටයි ඔවුන් එහි පැමිණ සිටියේ.සිනමා උලෙළේ දෙසැම්බර් 3දා, බොලිවුඩ් සිනමාවට අති විශේෂ දිනයක්. එදා බොලිවුඩයේ සුපිරි තරුව, කිං ඛාන් හෙවත් ශාරුක් ඛාන් ගෞරව සම්මානයකින් පිදුම් ලැබුවා. ඔහුට පිරිනැමුණේ ‘විසාමෙ අල්කාෆා අල් ෆික්රියා’ හෙවත් බුද්ධිමය කුසලතාව වෙනුවෙන් වූ සම්මානයයි.මොරොක්කෝ රාජ්‍යයෙන් බොලිවුඩ් සිනමාවට පිරිනැමූ පළමු ගෞරව සම්මානය මෙයයි. එම ගෞරව සම්මානය ශාරුක්ට ලැබුණේ ඔහු මෙතෙක් බොලිවුඩ් සිනමාවට මෙන්ම ලෝක සිනමාට ද ලබාදුන් බුද්ධිමය දායකත්වය වෙනුවෙන්.”මේ වගේ ගෞරවයක් මට ලැබුණේ පළමුවතාවටයි. මට ඒ ගැන ගොඩක් සතුටුයි. මේ සම්මානයෙන් ඔප්පු වුණේ නළුවෙකු හැටියට මා තුළ තියෙන නිර්මාණත්මක කුසලතාවයි. නැත්නම් මගේ රසික රසිකාවියො හිතයි, මේක මට ලැබුණු තවත් සම්මානයක් විතරයි කියලා.මේ සම්මානය ලැබුණු මොහොතේ මට පුදුමාකාර සතුටක් ලැබුණා. ඒ හැඟීම මට තදින්ම දැනුණා.” සම්මානය ලැබීමෙන් පසුව ශාරුක් සුපුරුදු සැහැල්ලු සිනහව පාමින් කියා සිටියා.මෙවර මරාකේච් සිනමා උලෙළේ දී තවත් විශේෂ සිදුවීමක් දකින්නට ලැබුණා. සිනමා උලෙළට සහභාගි වූ බොලිවුඩ් සිනමා තරු බලන්නට එහි සිටි රසික රසිකාවියන් අතිවිශාල පිරිසක් දැඩි උනන්දුවක් දැක්වූවා.විශේෂයෙන්ම ඔවුන් ගේ වැඩි ඉල්ලුමක් තිබුණේ කිං ඛාන්ටයි. යොවුන් සිනමා රසික පිරිස් ශාරුක් ව යන්තමින් හෝ දැක ගන්නට පොරකන්නට පටන් ගත්තා. මේ නිසා එහි තරමක උණුසුම්කාරී තත්ත්වයක් ද මතුවුණා.රසික ප්‍රතිචාර තමන් වෙතට යොමුවන බව දුටු ශාරුක් ඔවුන් සමීපයට ගොස් ඔවුන්ගේ අත් අල්ලමින් ගමන් කළා. මේ නිසා ශාරුක්ගේ දෑත අල්ලන්නට රසික පිරිස් වෑයම් කළ හේතුවෙන් තමයි ඒ කලබලය ඇතිවුණේ.ඔය අතරේදී සමහර රසික රසිකාවියන් තමන් අත රැඳුණු සමරු පොත් දිගුකරමින් ශාරුක් ගේ අස්සන ලබාගන්නටත් උත්සාහ කළා. ශාරුක් තමන්ට හැකි අයුරින් ඒ සමරු පොත්වල අස්සන තැබුවේ මුවපුරා සිනාසෙමින්. ඇතැම් අවස්ථාවලදී තමන් චිත්‍රපටවල නිරූපණය කළ ගීතමය ජවනිකාවල රංගනයන් ද ඔහු ඉදිරිපත් කළේ රසිකයන්ගේ උණුසුම් ප්‍රතිචාර මැද්දේයි.මොරොක්කෝවේ සිනමා රසික රසිකාවියන් අතර ජනප්‍රියව සිටින එකම නළුවා ශාරුක්. ඔහුගේ නම මේ රසික පිරිසට හුරුපුරුදුයි. බොලිවුඩ් සිනමාවේ වෙනත් නළු නිළියන් ගැන වැඩි විස්තර ඔවුන් දන්නේ නැහැ. නිළියන් ගැන නම් කොහෙත්ම නොදන්නා බවයි මරාකේච් සිනමා උලෙළේ සංවිධායකවරයෙකු පැවසුවේ.ප්‍රියංකා චොප්රා පසුගිය සති කීිපය තිස්සේ බොක්සිං ක්‍රීඩාව ගැන දැඩි උනන්දුවකින් සිටිනු දකින්නට ලැබුණා. ප්‍රියංකාගේ හිතවත් මිතුරු මිතුරියන් ඇයගෙන් විමසුවේ සිනමාව අතහැර බොක්සිං ක්‍රීඩාවට යොමුවන්නට බලාපොරොත්තු වෙනවාද කියලයි.ප්‍රියංකාට ඒ ප්‍රශ්නයට හිනා. ‘නෑ. නෑ.. මං කවදාවත් සිනමාවෙන් අයින් වෙන්නෙ නෑ. බොක්සිං ක්‍රීඩිකාවකගේ චරිතයක් නිරූපණය කරන්න තියෙනවා. ඉතින් ඒ ගැන හොයල බලන්න, ඉගෙන ගන්න එපායැ!’ ප්‍රියංකා උත්තර දුන්නා.ඇය ළඟදීම රඟපාන්න බලාපොරොත්තු වෙන අලුත්ම චිත්‍රපටයේ තමයි, බොක්සිං ක්‍රීඩිකාවකගේ චරිතය ඇතුළත් වන්නේ. චිත්‍රපටය අධ්‍යක්ෂණය කරන්නේ ප්‍රවීණ සිනමාකරු, සන්ජේ ලීලා භන්සාලියි. මෙහි ප්‍රධාන චරිතය ඉන්දියාවේ සැබෑ බොක්සිං ක්‍රීඩිකාවක්. ඇය, මේරි කෝම්. ඔලිම්පික් උලෙළේ දී ලෝකඩ පදක්කමක් දිනූ එකම බොක්සිං ක්‍රීඩිකාව ඇයයි.ප්‍රියංකා නිරූපණය කරන්නට ලකලැහැස්ති වන්නේ මේරිගේ සැබෑ ජීවිත කතාවයි. ඒ වෙනුවෙන් බොක්සිං ක්‍රීඩාව ගැනත් මේරිගේ සැබෑ ජීවන රටාව ගැනත් අධ්‍යයනයක යෙදෙන්නට ප්‍රියංකාට සිදුවෙලා. ඒ නිසා ප්‍රියංකා මුලින්ම මේරි ව මුණගැසුණා.”මේරි කෝම් මට මුලින්ම ඉගැන්නුවේ බොක්සිං ග්ලවුස් කොහොමද දාගන්නේ කියලයි” ප්‍රියංකා පැවසුවා. ඇය වැනි සුපිරි නිළියක තමන් ව මුණගැසීමට පැමිණීම ගැන මේ ලෝකප්‍රකට බොක්සිං ක්‍රීඩිකාව බෙහෙවින් සතුටට පත්ව සිටිනවා.“මනිපූර්වලයි මම පදිංචි වෙලා ඉන්නේ. ඇත්තටම මට ගොඩක් සතුටුයි, ප්‍රියංකා මගේ ගෙදරට ආපු එක ගැන අපි දවස් දෙකක් විතර කතාබහ කළා. ඉන්පස්සෙ අපි ජීවත්වෙන්නෙ කොහොමද කියල මම ප්‍රියංකාට අවබෝධ කරලා දුන්නා.”මේරි කෝච් පැවසුවා. සමහරු ඇයගෙන් ඇසුවේ චිත්‍රපටයක රඟපාන්න බැරිද කියලයි. ..”මම සිනමා කැමරාවකට මූණ දුන්නොත් මට මුකුත්ම කරගන්න බැරිවේවි. මම දන්නෙ බොක්සිං ක්‍රීඩාව විතරයි. බොක්සිං වළල්ල ඇතුළේ ඕනෑම දෙයක් මට කරන්න පුළුවන්.රඟපෑම් නම් බැහැ. අපේ ඕනෑම නිළියකට මගේ චරිතය රඟපාන්න අපහසු නැහැ. ඒ අය ඒකට දක්ෂයි. මට ලොකු සතුටක් දැනෙනවා ප්‍රියංකා වගේ ජනප්‍රිය සුපිරි නිළියක් මගේ චරිතය රඟපානවට.” මේරි මාධ්‍යවේදියකු සමඟ පැවසුවා.ප්‍රියංකා රඟන මේ චිත්‍රපටයට මෙතෙක් නමක් යොදා නැහැ. ප්‍රියංකා සහ මේරි එකම වයසේ දෙදෙනෙක්. ප්‍රියංකා මේ වන විට තිස්වැනි වියෙහි පසුවනවා. මේරි ගේ වයස විසිනවයක්. දෙදෙනාගේ පෙනුම එක සමාන නූනත් ප්‍රියංකා වැනි කුසලතා පිරිපුන් නිළියකට මේ බොක්සිං ක්‍රීඩිකාවගේ චරිතය හොඳින් නිරූපණය කරන්නට හැකි වන බවට කිසිදු සැකයක් නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=av12121616</link>
    <topic>පුවත් ලුහුඩින්</topic>
    <author/>
    <content>පුවත් ලුහුඩින්නැසී ගිය ශ්‍රී චන්ද්‍රරත්න මානවසිංහයන් රචනා කළ රත්නපුර ශ්‍රී සුමන බාලිකා විද්‍යාලයීය ගීතයේ සංගීතය නිර්මාණය කළ පණ්ඩිත් අමරදේව, ගීතය පුහුණු කළ ගායක අයිවෝ ඩෙනිස් යන මහත්වරුන්ට උපහාර පිදීමේ උලෙළක් බොරැල්ලේ පුංචි තියටර්හිදී පසුගියදා පැවැත්විණි. මංජුලා මානවසිංහ මහත්මියද එම අවස්ථාවට සහභාගි වූවාය.2012 පංචග්‍රාමාභිමානී සම්මානලාභී ඇන්ටන් මිහිඳුකුලගේ නවතම වේදිකා නාට්‍යය වන ‘මෘත ශරීරාගාරය’ දෙවන වරටත් මෙම 22 වැනිදා මීගමුව - අක්කර 50 සමෘද්ධිගම තරුණ මධ්‍යස්ථාන ශාලාවේදී ප. ව. 3.30 ට හා 6.30 ට රඟ දැක්වෙයි.මෙම නාට්‍යයේ නිරෝෂන් විජේසිංහ, රාජසිංහ ලෝලුවාගොඩ, වියන්ත ප්‍රනාන්දු, හිරුණි ශෂිකලා, සිසිර රණසිංහ, කුමුදිනී මිහිඳුකුල, ශ්‍රීමාලි මාකවිට රංගනයෙන් දායක වන අතර සංගීතය සුසන්ත කාරියකරවන ගෙනි.මෙලනි අසෝකාගේ ‘සුභාවී රඟමඩලක්’ නාට්‍යයේ මංගල දර්ශනය අද (16) සවස 6.30 ට කොළඹ ලුම්බිණි රඟහලේ දී වේදිකා ගතවේ.කේ. ඩී. සිරිපාල, මෙලනි අසෝකා, වසන්ත ගීතාරච්චි, යූ. ධනවංශ, ශානිකා දිල්රුක්ෂි, ඉන්දිකා සුබසිංහ, රොෂාන් දොඩංගොඩ, අර්ජුන සේනානායක, අනුරාධී තෙන්නකෝන්, ධම්මික නිරෝෂන්, නිරෝෂා අලහකෝන්, මනෝජ් විජේරත්න රඟපාන මෙහි සංගීතය චමිල සංගීත්ගෙනි.වික්ටර් බණ්ඩාර සේනාරත්නගේ නවතම නාට්‍ය නිර්මාණ ‘හිස ගිනි ගත් ගැහැනිය’ මංගල දර්ශනය කොළඹ ලුම්බිණි රඟහලේ දී පසුගියදා පැවැත්විණි. එදින ප්‍රධාන ආරාධිතයා ලෙස මහාචාර්ය කාලෝ ෆොන්සේකා මහතා සහ මහත්මිය සහභාගි වූහ.ක්ලැරන්ස් විජේවර්ධන, සුනිල් පෙරේරා (ජිප්සීස්), ඇනස්ලි මාලෙවන, ඒලියන් ද සොයිසා, රජිව් සෙබස්තියන්, ඩෙස්මන්ඩ් ද සිල්වා, වින්සන්ට් ද පෝල් පීරිස් ප්‍රමුඛ ගායක ගායිකාවන් රැසක් ගී ගැයු ‘බෙස්ට් ඔෆ් ගෝල්ඩන් ඕල්ඩිස්’ පාටි ටයිම් හිට්ස් සංගත තැටිය එම්. එන්ටර්ටේන්මන්ට් නිපැයුමක් ලෙස පසුගියදා එළි දුටුවේය.මෙයට ජනපි‍්‍රය ගීත 20 ක් ඇතුළත් වෙයි.   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=am1212161</link>
    <topic>දියවැඩියා රෝගීන් කකුලේ නියපොතු රවුමට කපන්න එපා</topic>
    <author>ගාමිණී සුසන්ත</author>
    <content>දියවැඩියා රෝගීන් කකුලේ නියපොතු රවුමට කපන්න එපාදකුණු කොළඹ ශික්ෂණ රෝහලේ (කළුබෝවිල)අන්තරාසර්ග රෝග පිළිබඳ විශේෂඥ වෛද්‍යඋදිත බුළුගහපිටියදියවැඩියාව ශරීරයේ සංකූලතා රැසකටම මඟපාදන රෝගයකි. එම සංකූලතා ශරීරයේ සෑම ඉන්ද්‍රියකටම පාහේ බලපෑම් ඇති කිරීමට සමත්ය. ඇතැම් විටෙක එම සංකූලතාවල අවසන් ප්‍රතිඵලය මරණය වීමට ද ඉඩ ඇත.දියවැඩියා රෝගය නිසා ශරීරයේ විවිධ ඉන්ද්‍රියයන්ට අවයවයන්ට ඇතිවන සංකූලතා මොනවා ද යන්නත් ඒවායින් ආරක්ෂා වීමට රෝගීන් කළ යුත්තේ කුමක් ද යන්න පිළිබඳත් විමසීමට අපි දකුණු කොළඹ ශික්ෂණ රෝහලේ විශේෂඥ වෛද්‍ය උදිත බුළුගහපිටිය මහතා හමුවීමු.දියවැඩියා රෝගය නිසා වැඩිපුර සංකූලතා ඇතිවන්නේ අපගේ ශරීරයේ කුමන ඉන්ද්‍රියයන්වලට ද?දියවැඩියාව අපගේ ශරීරයේ සියලුම ඉන්ද්‍රියයන්වලට අවයවවලට බලපෑම් ඇති කරනවා. විශේෂයෙන්ම හෘදය වස්තුව, රුධිරවාහිනී, ස්නායු පද්ධතිය, දෑස්, වකුගඩු, කන්, විශේෂයෙන්ම පාදවල සංකූලතා ඇතිවීමට දියවැඩියා රෝගය බලපානවා.හෘදයට ඇතිකරන බලපෑම මොන වගේ ද?දියවැඩියා රෝගයෙන් මරණයට පත්වන්නන්ගෙන් වැඩිම පිරිසක් මිය යන්නේ හෘදය වස්තුවට සම්බන්ධ සංකූලතා නිසයි. විශේෂයෙන්ම හෘදයාබාධ ඇතිවීමෙන්. සාමාන්‍ය පුද්ගලයකු හා සන්සන්දනය කරන විට දියවැඩියා රෝගියකු තුළ හෘදයාබාධ ඇතිවීමේ හැකියාව තුන් ගුණයකින් ඉහළයි. එසේම දියවැඩියා රෝගීන්ට හෘදයාබාධ ඇතිවන්නේ අඩු වයස මට්ටම්වලදී. මේ අනුව හෙළි වී තිබෙන්නේ දියවැඩියා රෝගය නිසා රුධිරවාහිනී තුළ ඇතිවන වෙනස්කම් හේතුවෙන් හටගන්නා හෘදයාබාධ බොහෝ දියවැඩියා රෝගීන් සංඛ්‍යාවක් මියයාමට හේතු වන බවයි.දියවැඩියාව හෘදය ආශි‍්‍රතව තවත් කීප අයුරකින්ම බලපෑම් කරන බව පෙනී යනවා. එහිදී අධි රුධිර පීඩනය ප්‍රධාන තැනක් ගන්නවා. බොහෝ විට දියවැඩියා රෝගීන් අධි රුධිර පීඩනයෙන් පෙළෙනවා. අධි රුධිර පීඩනය නිසාම දියවැඩියා රෝගීන් තවත් සංකූලතා ගණනාවකටම මුහුණ දෙනවා.රුධිරයේ කොලෙස්ටරෝල් මේදය අධික වීම හෘදයාබාධ ඇතිවීමට හේතුවක් බව අප දන්නවා. කොලෙස්ටරෝල් මේදය අධික වීම දියවැඩියා රෝගියකු සතු විශේෂ ලක්ෂණයක්. මෙහිදී තවත් විශේෂ දෙයක් සඳහන් කළ හැකියි. ඒ; දියවැඩියා රෝගීන් තුළ ඉතාම අඩු වයස් සීමාවන් තුළ පවා රුධිරයේ කොලෙස්ටරෝල් මේදය ඉතා ඉහළ අගයක් ගත හැකි බවයි.දියවැඩියාව කාලයක් තිස්සේ පැවතීම නිසා මෙන්ම දියවැඩියාව හොඳින් පාලනය නොකළ නිසා හෘදය නියමාකාරයෙන් ක්‍රියාත්මක නොවීමට ද හැකියාව තිබෙනවා. එලෙස හෘදය නියමාකාරයෙන් ස්පන්දනය නොවීම නිසා හෘදයාබාධවලට භාජනය වීමේ වැඩි හැකියාවක් දියවැඩියා රෝගීන්ට තිබෙනවා.ස්නායු පද්ධතිය ආශි‍්‍රතව දියවැඩියා රෝගීන් තුළ ඇතිවන සංකූලතා මොනවා ද?දියවැඩියා රෝගීන් තුළ ස්නායු පද්ධතිය ආශි‍්‍රතව බහුල වශයෙන් සංකූලතාවයන් ඇති වෙනවා. එයින් ප්‍රධාන තැනක් ගන්නේ ආඝාතය(ඉබපධඬඥ) ලෙස හඳුන්වනු ලබන රෝගී තත්ත්වයයි. දියවැඩියා රෝගීන් මරණයට පත්වන දෙවැනි ප්‍රධාන හේතුව ලෙස හඳුනාගෙන ඇත්තේ මෙම ආඝාත රෝගයයි. සාමාන්‍ය පුද්ගලයකුට වඩා දියවැඩියා රෝගියකුට ආඝාතය ඇතිවීමේ ප්‍රවණතාවය තුන් හතර ගුණයකින් වැඩියි.එසේම අඩු වයස් මට්ටම්වලදී දියවැඩියා රෝගීන් ආඝාතනය රෝගයට ගොදුරු වෙනවා. දියවැඩියා රෝගීන් තුළ ආඝාතය ඇතිවීමෙන් පසුව වෙනත් ආකාරයේ සංකූලතාවයන් ද බහුලව පෙන්නුම් කරනවා.ශරීරයේ යම් යම් ස්නායුවලට බාධා ඇතිවීම දියවැඩියා රෝගීන් තුළ දක්නට ලැබෙන තවත් ලක්ෂණයක්. විශේෂයෙන් ඇසේ ස්නායුවලට බාධා ඇතිවීම සඳහන් කළ හැකියි. එහි ප්‍රතිඵලයක් ලෙස එක් වස්තුවක් වස්තු දෙකක් ලෙස පෙනීම දක්වන්න පුළුවනි. එසේම අතේ ස්නායු අවහිර වීම නිසා අත හිරි වැටීමේ තත්ත්වයක් ද ඇතිවීමට ඉඩ තිබෙනවා. මෙය අතේ ස්නායුවලට රුධිරය සැපයීම අවහිරවීම නිසා මතුවන රෝගී තත්ත්වයක්.මීට අමතරව පාදවල ස්නායුවලට ද දියවැඩියා රෝගයේ බලපෑම් ඇති වෙනවා. මෙහි මූලික ලක්ෂණය වන්නේ පාදවල දැඩි වේදනාවක් ඇති වීමයි. පාදවල වේදනාව රාත්‍රී කාලයේ දී අධිකව දැනෙනවා. මෙය Painfull  neuropathy  - වේදනාව නිසා ඇතිවන ස්නායු ආබාධය ලෙස හඳුන්වනවා.මෙහි ප්‍රභේද දෙකක් තිබෙනවා. ඉන් පළමුවැන්න කෙටිකාලීනව ඇතිවන ස්නායු ආබාධයයි. මෙම තත්ත්වය බොහෝ විට ඇතිවන්නේ රුධිරයේ සීනි ප්‍රමාණය අධිකව වැඩි වූ විටයි. මෙම වේදනාව රුධිරයේ සීනි මට්ටම පාලනය කළ විට බොහෝ විට අඩුවී යනවා. දියවැඩියා රෝගය පාදවල ස්නායුවලට බලපෑම් කිරීම නිසා පාදවල ඇතිවන අනෙත් රෝගී තත්ත්වය දීර්ඝ කාලීනව ඇතිවන පාදවල ස්නායු ආබාධය ලෙස හඳුන්වනවා. මෙහිදී පාදවල දැවිල්ලක් වේදනාවක් ඇති වෙනවා. මෙම තත්ත්වයට ද හේතු වන්නේ පාදවල ස්නායුවලට රුධිරය ගමන් කිරීම අවහිර වීමයි. මෙම වේදනාව සමනය කරගැනීම සඳහා විශේෂිත ඖෂධ වර්ග භාවිත කිරීමට සිදු වෙනවා.දියවැඩියා රෝගය දෑස්වලටත් බලපෑම් කරනවා ද?ඔව්; දියවැඩියා රෝගය අපගේ ඇස්වල විශාල වශයෙන් සංකූලතා ඇති කිරීමට සමත්. ලෝකයේම අන්ධභාවය පිළිබඳව සලකා බලන විට හොඳින් වැඩ කළ හැකි තත්ත්වයේ සිටින වැඩිම පුද්ගලයින් පිරිසක් අන්ධභාවයට පත්ව සිටින්නේ දියවැඩියා රෝගය නිසා බව හෙළි වී තිබෙනවා. මෙය ඉතාම පහසුවෙන් මඟහරවා ගත හැකියි.දියවැඩියාව නිසා රුධිරයේ සීනි ප්‍රමාණය වැඩිවීමත් සමඟම දෑස් අභ්‍යන්තරයේ ඇති රුධිර කේෂ නාලිකාවල යම් යම් අවහිරතා ඇති වෙනවා. මේ හේතුව නිසා ප්‍රෝටින් ශ්‍රාවය රුධිර වාහිනීවලින් ඉවතට ගලනවා. එහි ප්‍රතිඵලය වන්නේ රෙටිනෝපති නම් රෝගී තත්ත්වය ඇතිවීමයි. මෙහිදී විශේෂ කරුණක් සඳහන් කළ යුතුයි.ඒ; රෙටිනෝපති නම් රෝගී තත්ත්වය දෑස්වල ඇතිවූ මුල් අවස්ථාවේදී රෝගීන් පවසන්නේ තම දෑස්වල කිසිඳු ප්‍රශ්නයක් නැති බවයි. තම දෑස් සාමාන්‍ය අයුරින්ම පෙනෙන බවයි. එසේ වුවත් එම පුද්ගලයින්ගේ දෑස් අභ්‍යන්තරය පරීක්ෂාවට ලක් කළ විට “රෙටිනෝපති” නම් රෝගයට එම පුද්ගලයා ගොදුරු වී ඇති බව හෙළි වෙනවා. ඒ නිසා දියවැඩියා රෝගයට ගොදුරු වූ පුද්ගලයින් සෑම වසරකට වරක්ම දෑස් අභ්‍යන්තරය පරීක්ෂා කරවා ගැනීම අත්‍යවශ්‍ය වෙනවා. ඒ; මෙම රෝගී තත්ත්වය හඳුනා ගැනීම සඳහායි. මුලදී දෑස්වල පෙනීම පිළිබඳව ගැටලුවක් ඇති නොවුණත් රෝගය ඇතිවී කලක් ගත වූ විට හදිසියේම දෑස් නොපෙනී යාමට ඉඩ තිබෙනවා.එම නිසා රෙටිනෝපති තත්ත්වය කලින් හඳුනාගෙන ප්‍රතිකාර කිරීමත් දියවැඩියාව වැළැක්වීමට පියවර ගැනීමත් ඉතා වැදගත්.“සුද” ඇතිවීම දියවැඩියා රෝගය නිසා දෑස්වල ඇතිවන තවත් ප්‍රධාන සංකූලතාවක්. ඊට අමතරව දෑස්වල අභ්‍යන්තරයේ පීඩනය වැඩිවීම හෙවත් “ග්ලුකෝමා” නම් රෝගී තත්ත්වය ද දියවැඩියා රෝගීන් වෙතින් දක්නට ලැබෙන බහුලම රෝගී තත්ත්වයක්. දියවැඩියා රෝගයත් දෑස්වල නිරෝගී භාවයත් අතරේ ඉතා කිට්ටු සම්බන්ධයක් තිබෙනවා. දෑස් හොඳින් පවත්වාගෙන යාමට දියවැඩියාව පාලනය කිරීම අත්‍යවශ්‍යයි.වකුගඩුවලට දියවැඩියාවෙන් වන බලපෑම කෙබඳු ද?වකුගඩුවල ක්‍රියාකාරිත්වය අඩුවීමට බලපාන ප්‍රධානම හේතුවක් වන්නේ දියවැඩියා රෝගයයි. දියවැඩියාව නිසා වකුගඩුවල රුධිර නාළිකාවල ඇතිවන වෙනස්වීම් නිසා වකුගඩුවලින් ඇල්බියුමින් නමැති ශ්‍රාවයක් මුත්‍රා සමඟ පිටවීමට පටන් ගන්නවා. මෙය දියවැඩියාව නිසා වකුගඩුවලට සිදුවන හානියේ මුල්ම අවස්ථාවයි.වෛද්‍ය පරීක්ෂණයකින් මෙම තත්ත්වය ඉතාම පහසුවෙන් හඳුනාගන්න පුළුවන්. මෙය කලින් හඳුනාගෙන දියවැඩියාවෙන් වකුගඩුවලට වන හානිය වළක්වා ගැනීමේ හැකියාව තිබෙනවා. සාමාන්‍යයෙන් යමෙකු තුළ දියවැඩියා රෝගය ඇතිවී වසර 15 ක් 20 ක් පමණ ගතවූ පසුවයි වකුගඩුවලට බලපෑමක් ඇතිවන්නේ. ඒ නිසා දියවැඩියා රෝගයට ගොදුරු නොවී සිටීමටත්, දැනටමත් දියවැඩියාව ඇත්නම් එය පාලනය කරගැනීමටත් ක්‍රියාකිරීම ඉතා වැදගත්. එසේ නොවුණහොත් සිදුවන්නේ වකුගඩු අක්‍රිය තත්ත්වයට පත්වීමයි. වකුගඩු අක්‍රිය වූ විට යන්ත්‍රානුසාරයෙන් දින කීපයකට වරක් රුධිරය පිරිසුදු කිරීමට හෝ වකුගඩු බද්ධ කිරීමක් සිදු කිරීමට හෝ සිදු වෙනවා. මෙම ක්‍රියාවන් දෙකට විශාල මුදලක් වැය වෙනවා.“දියවැඩියාව සඳහා දෙනු ලබන ඖෂධ දීර්ඝ කාලයක් ගැනීම නිසා වකුගඩු අකර්මණ්‍ය වෙනවා” යන කියමනේ සත්‍යතාවයක් තිබෙනවා ද?එම කියමනේ කිසිඳු සත්‍යතාවයක් නෑ. දියවැඩියාව පාලනය කිරීමට ඉතා අගනා ඖෂධ වර්ග ගණනාවක්ම යොදා ගන්නවා. ඒ කිසිඳු ඖෂධයකින් වකුගඩුවලට කිසිඳු හානියක් සිදුවන්නේ නෑ. දියවැඩියාවට ලබාදෙන මෙට්ෆෝමීන් නම් ඖෂධය පිළිබඳව ඇතැමුන් බොරු බියක් දක්වනවා. එම ඖෂධය පිළිබඳව කිසිඳු බියක් ඇතිකර ගත යුතු වන්නේ නෑ. වකුගඩුවලට ආබාධ ඇතිවන්නේ නියම අයුරින් රුධිරයේ සීනි ප්‍රමාණය පාලනය කරගන්නේ නැතිනම් පමණයි.වකුගඩු රෝගයේ ස්වභාවය, රෝගය තිබෙන තත්ත්වය අනුව දියවැඩියාවට ලබාදෙන යම් යම් ඖෂධ ලබාදීමට නොහැකි වෙනවා. එය රෝගයේ ස්වභාවය අනුව වෛද්‍යවරයා ගනු ලබන තීරණයක්.දියවැඩියා රෝගීන් තම පාද පිළිබඳව විශේෂයෙන් සැලකිලිමත් විය යුත්තේ ඇයි?ඒ; අන් පුද්ගලයින්ට වඩා දියවැඩියා රෝගීන්ට තම පාද අහිමි වීමේ හැකියාව වැඩි නිසයි. එසේම කිසියම් රෝගියකුට එක් පාදයක් අහිමි වුවහොත් එම රෝගියාට අනෙක් පාදය අහිමි වීමේ හැකියාව ද වැඩියි. මේ නිසා පාදයක් අහිමි වීම දියවැඩියා රෝගියකුගේ ජීවිත කාලය කෙටි වීමට ද හේතු වන බව පැහැදිලියි. “දියවැඩියා රෝගය නිසා පාදයක් අහිමි වීම පිළිකා රෝගයට සමානයි” කියන්නේ ඒ නිසයි. ක්‍රම ගණනාවකටම දියවැඩියා රෝගය පාදවලට බලපෑම් ඇති කරනවා.දියවැඩියාව නිසා පළමුව බලපෑම් ඇතිවන්නේ පාදවල තිබෙන ස්නායුවලට. එහි ප්‍රතිඵලය වන්නේ පාදවල හිරි ගතියක් ඇතිවීමයි. එම හිරි ගතිය එන්න එන්නම වැඩි වෙනවා. මෙම තත්ත්වය මුලදී දක්නට ලැබෙන්නේ පාදවල ඇඟිලිවලයි. පසුව ටිකින් ටික එය පාදවල මුලට වර්ධනය වීමට පටන් ගන්නවා. මෙම තත්ත්වයට පත්වූ විට රෝගීන්ට තමා පැලඳ සිටින සෙරෙප්පුව පිළිබඳව දැනීමක් නැතිව යනවා. එම සංඥාවෙන් පෙන්වන්නේ එම පුද්ගලයාගේ පාදවල හිරි ගතිය වර්ධනය වී ඇති බවයි. වෛද්‍යවරයකු විසින් සෑම රෝගියකුගේම දියවැඩියාව නිර්ණය කරන මුල් අවස්ථාවේදීම, පාද පරීක්ෂාවට ලක් කරනවා. මෙය ඉතාම සරල පරීක්ෂණයක්. මෙම පරීක්ෂණයෙන් රෝගියාගේ පාදවල හිරි ගතියේ ස්වභාවය හඳුනා ගැනීම ඉතාම වැදගත්.දියවැඩියා රෝගීන්ගේ පාද වියළි ස්වභාවයක් ගන්නේ ඇයි?රුධිරයේ සීනි ප්‍රමාණය වැඩිවීම නිසා ස්නායු පද්ධතියේ තවත් එක් විශේෂ අංශයකට බලපෑම් ඇති කරනවා. මෙහි ප්‍රතිඵලය වන්නේ පාදවල වියළි ස්වභාවයක් ඇතිවීමයි. එසේම පාද යම් පමණකට ඉදිමීමකට ද ලක් වෙනවා. මෙහිදී පාද වියළීම නිසා පාද පැළී එම සිඳුරුවලින් පාද තුළට විෂබීජ ඇතුළු වී ආසාදන තත්ත්වයක් ඇතිවීමේ හැකියාව තිබෙනවා. එසේම සපත්තු පලඳින රෝගියකුට පාද ඉදිමීම නිසා සවස් කාලයේ සපත්තු පැලඳ සිටීම අපහසු වෙනවා. එලෙස පාද ඉදිමීම නිසා ඇඟිලි සපත්තුව තුළ තෙරපීමෙන් ඇඟිලි තුවාල වීමට ඉඩ තිබෙනවා. එක් පැත්තකින් පාද ඉදිමීම නිසා පාදවල තුවාල ඇති වෙනවා. ඊට අමතරව පාද පැළීම නිසාද පාදවල තුවාල ඇති වෙනවා.මීට අමතරව පාදවල රුධිරවාහිනී අවහිර වීම නිසා ද පාදවලට රුධිරය සැපයීමේ යම් අඩුවක් සිදු වෙනවා. එහි ප්‍රතිඵලයක් ලෙස එම රෝගීන්ට ඇවිදින විට වේදනාවක් ඇතිවිය හැකියි. දුම්පානය කරන්නන් අතර එම තත්ත්වය වැඩියි. එක් පැත්තකින් පාද හිරි වැටීම නිසා පාදවලට දැනීම නැතිවීම, අනෙක් පැත්තෙන් පාද ඉදිමීම නිසා පාද පැළීමට ලක්වීම තවත් අතකින් පාදවලට රුධිරය හොඳින් නොලැබීම යන කරුණු නිසා දියවැඩියා රෝගීන්ගේ පාදවල තුවාල ඇතිවීමේ හැකියාව වැඩියි. එසේම රුධිරයේ සීනි ප්‍රමාණය වැඩිවීම නිසා පාදවල ඇඟිලි අතර දිලීර වර්ධනය වීමට ද ඉඩ තිබෙනවා. එලෙස දිලීර වර්ධනය වීම ද පාදවල තුවාල ඇතිවීමට හේතුවක්. මේ කරුණු සලකා බලන විට දියවැඩියා රෝගීන්ගේ පාදවල තුවාල ඇතිවීමේ හැකියාව ඉතා වැඩි බව පැහැදිලියි. එලෙස බොහෝ තුවාල ඇතිවන්නේ රෝගියා නොදැනීමයි. එයට හේතුව පාද හිරි වැටීමයි.පාදවල හැඩයේ කිසියම් වෙනසක් ඇතිවීම දියවැඩියා රෝගයේම ප්‍රතිඵලයක් ද?ඔව්. එය සිදුවන්නේ දියවැඩියා රෝගය ස්නායු පද්ධතියට බලපෑම් කරන නිසයි. දියවැඩියා රෝගයේ බලපෑම නිසා පාදවල ස්නායු දුර්වල වී පාදවල හැඩය වෙනස් වෙනවා.සාමාන්‍යයෙන් ඕනෑම නිරෝගී අයකු සෑහෙන වේලාවක් සිටගෙන සිටින විට පාදවලට වේදනාවක් දැනෙනවා. එවිට කිසියම් සහනයක් ලබාගැනීම සඳහා හිඳ ගැනීමට හෝ සිටගෙන සිටින ඉරියව්ව වෙනස් කිරීමට එම පුද්ගලයා පෙලඹෙනවා. එය අප නොදැනීම සිදුවන ක්‍රියාවක්. එම නිසා නිරෝගී පුද්ගලයකු එක දිගට සෑහෙන වේලාවක් සිටගෙන සිටියත් එම පුද්ගලයාගේ පාදවල වෙනසක් සිදුවන්නේ නෑ. නමුත් දියවැඩියා රෝගීන්ට මෙය ගැටලුවක් වෙනවා.දියවැඩියා රෝගය පාදවලට බලපා ඇති රෝගියකු කෙතරම් වේලාවක් සිටගෙන සිටියත් පාදවලට කෙතරම් පීඩනයක් වැටුණත්, එම පුද්ගලයා තම පාද ඉවත් කරගන්නේ නෑ. ඒ, පාදවලට වේදනාව නොදැනීම නිසයි. මෙහිදී පාදවල යටි පතුල්වලට පීඩනය වැඩිවන ස්ථානවලදී සම ගන වෙනවා. ඇතැමුන් මෙය ගල් තැළුම් ලෙස හඳුන්වනවා. මෙය ද පාදවල තුවාල ඇතිවීමට ප්‍රධාන හේතුවක් වෙනවා.දියවැඩියාව නිසා පාද රෝගී අයකු පන්සලකට හෝ වෙනත් දේවස්ථානයකට අව් රශ්මිය වැඩි දහවල් කාලයේ ගියා යැයි සිතන්න. එහිදී ඔහුට ඇවිද යන්න වෙන්නේ රත්වූ වැලි පොළොවක හෝ රත්වූ ගල් තලාවක විය හැකියි. පාවහන් ගලවා එසේ රත්වූ පොළොවේ ගමන් කරන විට එම පුද්ගලයාගේ පාද පිලිස්සීමට ඉඩ තිබෙනවා. ඒ පාදවලට පොළොවේ, රස්නය නොදැනීම නිසයි. දියවැඩියා රෝගයේ ප්‍රතිඵලයක් හැටියට පාදවල ස්නායු අකර්මණ්‍ය වීම නිසා පාද සංවේදී නොවීම මෙයට හේතුවයි. එහි ප්‍රතිඵලය ලෙස යටි පතුල සම්පූර්ණයෙන්ම පිලිස්සී යා හැකියි.පාදවල තුවාල ඇතිවීමට ඉහත කරුණු සියල්ලම හේතු වෙනවා. පාදවල තුවාල ඇතිවීමේ ප්‍රතිඵලයක් ලෙස පාදවල ස්නායු හොඳින් ක්‍රියා කරන්නේ නැතිව යනවා. එසේම පාදවල රුධිර නාළිකා, ස්නායු අක්‍රිය වීම පාදවලට හොඳින් රුධිරය නොලැබී යාමට හේතුවක්. එසේම රුධිරයේ සීනි ප්‍රමාණය වැඩිවීම නිසා තුවාලය සුවපත් වීම ප්‍රමාද වෙනවා. පාදයේ තුවාලය සුව වුණේ නැතිනම්, එය පාදය අහිමි වීමට පවා හේතුවක් වෙනවා. එක් පාදයක් මෙම තත්ත්වයට පත්වූ විට අනෙක් පාදයටත් බොහෝ විට මේ දෙයම සිදුවීමේ හැකියාව වැඩියි.දියවැඩියා රෝගීන් පාදවල නියපොතු රවුමට කැපීම නුසුදුසු ඇයි?දියවැඩියා රෝගීන් පාදවල නියපොතු කැපිය යුත්තේ කෙළින් සිටින ආකාරයටයි. රවුමට නොවේ. රෝගියාට තම නියපොතු කපා ගැනීම අපහසු නම්, වෙනත් අයකුගේ උදව් ලබාගත යුතුය. නියපොතු රවුම් ලෙස කැපීම නිසා නියපොතු අග්ගිස්ස ඇතුළට වර්ධනය වෙනවා. එවිට ඇඟිලි තුවාල වී ආසාදන තත්ත්වයන් මතුවීමට ඉඩ තිබෙනවා.දියවැඩියා රෝගීන් පාද රැකගන්නේ කෙසේදැයි කියා ලබන සතියේ දැනගනිමු.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ay1212161</link>
    <topic>තමාට නොගැළපෙන යෝජනා හා පෙලඹවීම් ප්‍රතික්ෂේප කිරීමට ශක්තියක් තිබිය යුතුයි</topic>
    <author/>
    <content>ජාතික අධ්‍යාපන ආයතනයේපී. ආර්. වෙත්තසිංහමිල මුදල්, යාන වාහන, වතුපිටි, ගේදොර, ඉඩකඩම්, අඹුදරුවන්, ඥාතින්, ඉහළ සමාජ තත්ත්වයන්, පිළිගත් වෘත්තීන්, සැපත ළඟා කර දේ ද?ඒ සියල්ල ඇතත් සුවය, සතුට, සැනසුම, සහනය, තෘප්තිය, සාමය, සාර්ථකත්වය නැතිකමින් සැපත අහිමි වුවන් කොපමණ ඇත් ද? හේතුව කුමක්දැයි ඔබ සිතන්නේ ද? මදක් විමසා බලමු මේ ගැන.සිල්වා මහත්මිය මිල මුදල්, යාන වාහන, ගේදොර, ඉඩකඩම් හොඳ ස්වාමිපුරුෂයකු, දරුවන්, හොඳ සමාජ තත්ත්වයක් ඇති කාන්තාවක්. දියවැඩියා රෝගය නිසා ඇයට මෑතක දී එක් පාදයක් අහිමි විය. දැන් ඇය වටා ඇත්තේ දුක, වේදනාව, කලකිරීමයි. ඉහත කිසි දෙයක් ඇය වෙත සැපත ළඟා කර දෙන්ට අසමත්ව ඇත. සිල්වා මහත්මිය මේ ඉරණමට ගොදුරු වීමට හේතු වූ කරුණු කවරේ ද?සිල්වා මහත්මියට දියවැඩියාව රෝගය වැලඳීමට ඉඩකඩක් ඇති බව වෛද්‍ය වාර්තාවලින් පෙන්වා දුන්න ද එය පිළිගැනීමටත් ඒ ගැන සැලකිලිමත් වීමටත් ඇය මැළි වූවාය. තම වෛද්‍යවරයා, ස්වාමිපුරුෂයා, දූ දරුවන් ඇයට යෝග්‍ය ආහාර පාන, හා ව්‍යායාම් පිළිබඳ නිතර මතක් කර සිටියත් ඇය ඒවා ගණනකට නොගත්තා ය. ඇගේ සෞඛ්‍ය තත්ත්වය පිරිහෙන්නට වුව ද ආහාර පාන පිළිබඳ ස්වයං පාලනයක් ඇයට නොවීය.තමන්ගේ තනි මතයටම වැඩ කළ ඇය කිසිදු විටෙක එය වරදක් යැයි පිළිගැනීමට මැළි වූවා ය. තම දුර්වලතා පිළිබඳ අවබෝධයක් නොවීම, තම වරද පිළිගැනීමට මැළිවීම තම නිරෝගීකම රැකගැනීම තම වගකීමක් බව හඳුනා නොගැනීම.ඒ අනුව කටයුතු නොකිරීම මඟින් ස්වයං අවබෝධය ආත්මාවබෝධයට අදාළ කුසලතාවන්ගේ අඩුවක් පෙන්වයි. හැඟීම්වලට සාර්ථකව මුහුණ දීමේ කුසලතාවයේ දුර්වලතාවක් පෙන්වයි.පාදය අහිමි වීම දක්වා තම සිරුරේ ක්‍රමයෙන් සිදුවන වෙනස්කම් පිළිබඳව සුපරීක්ෂාකාරීව හා විචාරාත්මකව නොසිතීම, සත්‍ය යථාර්ථය හඳුනා ගැනීමේ දී පොදු මතය සැලකිල්ලට නොගැනීම තුළ තර්කානුකූල චින්තනය / විශ්ලේෂණාත්මක චින්තනය / විචාරාත්මක චින්තනයට අදාළ කුසලතා නැති බව පෙන්වයි.අන් අයගේ අදහස්වලට සවන් දීමේ කුසලතාවය නොමැතිකම අන් අයගේ උපදෙස් අවවාද පිළිගැනීමට මුල්වීම තුළ අන්තර් පුද්ගල සම්බන්ධතාවන්ට අදාළ කුසලතාවන්ගේ අඩුවක් ද තම ආහාර පාන පිළිබඳව හැඟීම්වලට වහල්ව තීරණ ගැනීම තුළ නිවැරැදි තීරණ ගැනීමේ කුසලතාවයන්ගේ දුර්වලතාවයක් ද පෙන්වයි.සිල්වා මහත්මිය වෙතින් සැපත පලා යාමට හේතු වී ඇත්තේ ජීවන කුසලතා පිළිබඳ ගැටලුවක් නිසා බව තහවුරු වේ.දැන් අපි මඳකට සුජීවා දෙසට යොමු වෙමු.මේ සුජීවා කියන කථාවයි.“මගේ වයස අවුරුදු 15 යි. පාසලේ අපොස (සාමාන්‍ය පෙළ) දක්වා මම ඉගෙන ගත්තා. ඒ කාලයේ මගේ ජීවිතය හරි සැහැල්ලුයි. පි‍්‍රතීමත්.නිෂාදි මට මුණ ගැහුණේ ටියුෂන් පන්තියේ දී. ඇය හරිම සෙල්ලක්කාරයි. විනෝදකාමීයි. මිතුරන් ඇති කර ගැනීමට ඇයට හොඳ හැකියාවක් තිබුණා. ඇය මාත් එක්ක ඉක්මනින්ම කුලුපග වුණා. ටියුෂන් පන්තියේ විතරක් නෙමෙයි පිටතත් ඇයට මිතුරු පිරිමි ළමයින් සිටියා. නිෂාදිගේ බල කිරීම පෙලඹවීම මත මමත් ඒ අය සමඟ කුලුපග වුණා. ටියුෂන් මග ඇරලා නිෂාදි ඒ අය එක්ක විනෝද වෙන්න ගියා.මමත් ඒ විදියට යන්න පුරුදු වුණේ නිෂාදිගේ බල කිරීම් ඉවත දමන්නට ශක්තියක් මා තුළ නොවූ නිසයි. ඒවා නොගැළපෙන දේවල් ලෙස පිළිගෙන ක්‍රියා කරන්න මට හයියක් තිබුණේ නැහැ. මවුපියන්, පාසල, ටියුෂන් පන්තිය ආදි මගේ වටිනාකම් පිළිබඳ හැඟීම මගෙන් ඈත් වී ගියා.දවසක් මනෝජ් තනි පංගලමේ ගමනක් යන්න මට යෝජනා කළා. මම ඔහුට එකඟ වුණේ මා ලබන සතුට, තෘප්තිය, විනෝදය යන හැඟීම් මා යටපත් කරගෙන නැගි සිටි නිසයි. ඔහුත් එක්ක යන්න මම තීරණය කළා. පාළු තැනකට මා කැඳවාගෙන ගිය මනෝජ් ලිංගික සබඳතාවක් සඳහා මා යොදාගන්නට යන බව මට තේරුණා. කිසියම් බියක් මා තුළ ඇති වුණත් ගැලවී යන්න ක්‍රමයක් හිතට ආවෙත් නැහැ. මම ඔහුට ඉඩ දුන්නා. ඉන් පසුවත් අප දෙදෙනා අතර ලිංගික සබඳතා පැවතුණා.ඇතිවිය හැකි අවදානම ගැන සිතනවාට වඩා මනෝජ්ගේ ලෝකයේ තනිවීමෙන් ලබන සතුට මා වෙළාගත්තා. ටික දිනක් යන විට මට යම් යම් අපහසුතාවන් ඇතිවෙන්නට ගත්තා. මගේ මව මා වෛද්‍යවරයකු ළඟට ගෙන ගියා. වෛද්‍ය පරීක්ෂණවලින් මා ගැබ්ගෙන ඇති බව එළි වුණා. මගේ මව පිස්සියක් වගේ කෑගහන්න ගත්තා. මට ශාප කළා. බැණ වැදුණා.ඒ බව දැනගත් පියා මවත් එක්ක කෝලාහල කරන්න ගත්තා. පියා ඇන්න පිහිපාරකින් මව මිය ගියා. පියා හිරභාරයට පත්වුණා. මා පරිවාස භාරයට පත්වුණා. මගේ පුංචි නංගි පරිවාස භාරයේ ළමා නිවාසයකට ඇතුළු කළ බව ආරංචි වුණා. මට දැන් මා ගැනම ඇත්තේ කලකිරීමක්, වේදනාවක්, ජීවිතයේ සතුට සැනසීම - සැපත මා වෙතින් පලා ගොස්. ජීවිතය නැති කර ගන්න හිතෙන වාර අනන්තයි.”සුජීවාගේ අවාසනාවන්ත ඉරණම පිළිබඳව කිව හැක්කේ කුමක් ද?සුජීවා ශිෂ්‍යාවක්. ශිෂ්‍ය භූමිකාව තුළ කාර්යභාරයක්, වගකීම් පැවතුම් සීමා පිළිබඳ අවබෝධයකින් යුතුව කටයුතු කිරීමේ හැකියාවක් සුජීවාට ;නාතිබුණු බව පෙනේ. තමාගේ වටිනාකම් පිළිබඳ අවබෝධයක් නොතිබීම හා ඒ වටිනාකම් රැකගැනීමට හැකියාවක් ද නැත. ඇයගේ දුර්වලතා පිළිබඳ අවබෝධයක් ඇයට නොවී ය. ඒවායින් මිදීමට ද නොහැකිය.ඇයගේ අනාගත අභිප්‍රායයන් මුදුන් පමුණුවා ගැනීම සඳහා කළ යුතු කටයුතුවලින්ද ඇය බැහැර වී ඇත. නිවැරැදි දේ කිරීමට තරම් ආත්ම විපර්යාසයක් හෝ ආත්ම ශක්තියක් ද ඇයට නැත. ස්වයං අවබෝධයට අදාළ කුසලතා රැසක අඩුවක් සුජීව තුළින් ඉස්මතු වේ.මිතුරන්ගේ බලපෑම් හඳුනා ගනිමින් එයට ප්‍රතිරෝධය දැක්වීමේ හැකියාවක් ද ඇයට නොවූ අතර ගැළපෙන මිතුරන් හඳුනා ගැනීමට නොහැකි වීම ද පැහැදිලිවම පෙනෙන දුර්වලතාවකි. මිතුරන් ඇසුරේ දී සීමා හඳුනා ගනිමින් කටයුතු කිරීමට ද ඇයට නොහැකි වී ඇත. මෙයින් පැහැදිලි වන්නේ අන්තර් පුද්ගල සබඳතාවන්ට අදාළ කුසලතා ඇය තුළ නොවූ බවයි.හැඟීම්වලට ඉඩ දෙමින් අනුන්ගේ රූකඩයක් වෙමින් හැඟීම් පාලනයට නොහැකි වීම, ස්වයං පාලනයක් නැතිකම, එම නිසා බුද්ධිය යටපත් වී හැඟීම් හැසිරීම් කෙරේ බල පා ඇති බව පෙනේ. හැඟීම්වලට සාර්ථකව මුහුණ දීමේ හැකියාවක් සුජිවාට නොවු බව එයින් පැහැදිලි වේ.අනාගතය සඳහා බලපාන තත්ත්වයක දී හැඟීම්වලට වහල්ව කටයුතු කිරීමෙන් නිවැරැදි තීරණ ගැනීමේ හැකියාව ද නොතිබුණු බව පෙනේ. සැඟවුණු අරමුණු හඳුනා ගනිමින් කටයුතු කිරීමට නොහැකි වී ඇති අතර ආකල්ප වටිනාකම් හැසිරීම් පිළිබඳ ඇති සමාජ සංස්කෘතික අගයයන් පිළිබඳ වඩාත් සුපරීක්ෂාකාරීව හා තර්කානුකූලව සිතීමට නොහැකි වීමේ විචාරශීලී චින්තනයේ තර්කානුකූල චින්තනයේ දුබලතාවක් පෙන්වයි.තමාට නොගැළපෙන යෝජනා හා පෙලඹවීම් ඉදිරියේ ඒවා ප්‍රතික්ෂේප කිරීමට තරම් සන්නිවේදන කුසලතාවක් ද නොතිබුණු බව පෙනේ. එවැනි අවස්ථාවක් උපායශීලී ලෙස ස්ථානෝචිත පුහුණුවෙන් යුතුව පුළුල් පරාසයකින් බලා මග හරවා ගැනීමට තරම් නිර්මාණශීලී චින්තනයක් නොවූ බව ද පෙනේ. මෙම සියලු කරුණු ගැන සලකා බලන විට සුජීවා එම අවාසනාවන්ත ඉරණමට ගොදුරු වී ඇත්තේ, ජීවන කුසලතා බොහොමයක් ඇය තුළ නොතිබූ නිසා බව තහවුරු වේ.සමන්ත විවාහකයෙක්. ඔහු පෞද්ගලික ආයතනයක රැකියාවක් කරන අතර, තවත් ව්‍යාපාර කීපයකට හවුල් වී කාර්යාල වේලාවෙන් පසුව රෑ බෝවන තුරුත්, සති අන්තවලත් මුදල් ඉපයීමේ මාර්ගවල යෙදෙයි. ඔහුගේ බිරිය රැකියාවක් නොකළ අතර නොයෙකුත් කාන්තා සංවිධානවලට බැඳී උදේ සිට රෑ වෙනතුරු අවිවේකීව කාලය ගත කරයි. ඇය සමාජයේ කැපී පෙනෙන තත්ත්වයක් උදා කර ගැනීම සඳහා හැකිතාක් මුදල් ඉපයීමට සැමියා ද පොලඹවමින් තරගකාරී ජීවන රටාවකට පෙලඹී සිටී.ඔවුන්ට සිටින්නේ එකම දරුවෙකි. මෑතක සිට සමන්තට හෘදයාබාධයක ලකුණු පහළ වෙන්නට පටන් ගත් අතර, තම බිරියට ඒ පිළිබඳව කියන්නට උත්සාහ ගන්නා අවස්ථාවල දී තමාට ද එවැනි අපහසුතාවන් ඇති බව කියමින් සමන්තට සවන් දීමට මැළිවෙයි. ඒ ගැන නොසලකයි. සමන්ත මේ නිසා බලවත් වේදනාවට පත්වේ.සමන්තටත් බිරියටත් අවිවේකීව කටයුතු කිරීම නිසා තම දරුවා ගැන සොයා බැලීමට ද කාල වේලාවක් නොවීය. මේ අවිවේකී ජීවන රටාව නිසාම පවුලක් හැටියට එක් වී කතා බහ කරන්නට එකිනෙකාට සහාය වන්නට, එකිනෙකා තේරුම් ගැනීමට එක්ව කටයුතු කිරීමට විනෝද වීමට ඔවුනට නොහැකි වී ඇත.ඒ නිසා සමන්ත සමන්තගේ ලෝකයේ තනි වී ඇත. බිරිඳ බිරිඳගේ ලෝකයේ තනි වී ඇත. දරුවා ඔහුගේ ලෝකයේ තනි වී ඇත. නව යොවුන් වියේ පසුවන දරුවා මේ නිසා සහචර කණ්ඩායමකට වැඩිපුර ඇදී යන්නේ තෘප්තිය සහනය පතාය. ඔහුගේ සහචර කල්ලිය නොයෙකුත් අපචාරී ක්‍රියාවන්ට සම්බන්ධ වූවෝය.මෙම කණ්ඩායම තවත් යොවුන් කණ්ඩායමක් සමඟ ගැටුමක් ඇති කර ගත් අතර, ඒ කණ්ඩායමේ යෞවනයකු මිය යාම නිසා සමන්තගේ දරුවා පොලිස් අත්අඩංගුවට පත්වේ. සමන්ත බරපතළ ලෙස හෘදයා බාධයකට ලක්ව රෝහල් ගතවේ. සමන්තගේ බිරිය තමන් ඇසුරු කරන මිතුරියන්ට මුහුණ දී ගත නොහැකිව අමනාප වී නිවෙස අත්හැර ඥාතියකු වෙතට යයි. සැනසීම තෘප්තිය සාමය ඔවුන්වෙතින් ඈත්ව ගිය අතර, සැපත ඔවුනට අහිමි වේ. හේතුව කුමක්ද?සමන්ත තම පුද්ගලික ශක්ති ප්‍රමාණය හඳුනා නොගෙන දරන්නට බැරි තරම් වැඩ කොටසක් කරමින් අසීමිතව වෙහෙස වීම නිසා රෝගාතුරව ඇත. ජීවත්වීමේ වටිනාකම නිසියාකාරව හඳුනාගෙන නැත. පියෙකු හැටියට ඔහුගේ වගකීම් පැහැර හැර ඇත. ඔහුගේ ජීවන රටාවේ අඩු පාඩුකම් පිළිබඳ ඔහුට අවබෝධයක් නැත. ස්වයං අවබෝධය පිළිබඳ ඔහුට ගැටලුවක් ඇත.අසීමිතව වෙහෙස වීමෙන් සමන්ත දැඩි ආතති තත්ත්වයකට පත්ව ඇති බව පෙනේ.ආතති තත්වයක් ඇති බව, ඊට හේතු හඳුනා නොගැනීම, ඒ නිසා වන වැරදි වටහා නොගැනීම. කායික සෞඛ්‍ය හා මානසික සෞඛ්‍ය අතර, පවතින අන්‍යොන්‍ය බලපෑම තේරුම් නොගැනීම, ආතතියට මුහුණ දෙන අයුරු නොදැනීම. ආතතිය අඩුකරන මාර්ගවලට යොමු නොවීම ආදියෙන් ආතතියට සාර්ථකව මුහුණ දීමේ හැකියාව ඔහුට නැති බව පෙනේ.සමන්තගේ බිරියට ද තම ජීවන රටාවන්ගේ අඩුපාඩුකම් හඳුනාගෙන කටයුතු කිරීමට අවබෝධයක් නැත.බිරියක් හැටියට මවක් හැටියට ඇගෙන් විය යුතු යුතුකම් වගකීම් ඇය වෙතින් ගිලිහී ගොස් ඇත. ජීවිතයේ වටිනාකම් පිළිබඳ අවබෝධයක් ද නැත. තම දුබලතා තේරුම් ගැනීමටත් තම වරද පිළිගෙන ආදර්ශවත් ලෙස කටයුතු කිරීමටත් නොහැකි වූ බව අමනාප වී පවුල අත්හැර යාමෙන් පෙනේ. නිවැරදි දේ කිරීමට ආත්ම විශ්වාසයක්, ආත්ම විභවයක් නොවූ බවද පැහැදිලි වේ.සමන්තගේ දරුවාට ද තම අනාගත අභිප්‍රායන් පිළිබඳ හැඟීමකින් කටයුතු කිරීමටත්, නිවැරදි දේ කිරීමටත් ආත්ම විශ්වාසයක්, ආත්ම ශක්තියක් නොවූ බවද පෙනී ගිය කරුණකි. ස්වයං අවබෝධය පිළිබඳ ගැටලුවක් ද ඔවුන්ගෙන් පිළිඹිඹු වේ.මේ පවුලේ කිසිවකුටත් සුහදශීලීව අදහස් හුවමාරු කර ගැනීමට, අන් අයගේ හැඟීම් තේරුම් ගැනීමට අන් අයගේ අදහස් වලට සවන්දීමට අන් අයගේ හැසිරීමේ වෙනස්කම් තේරුම් ගෙන ඒ අනුව කටයුතු කිරීමට නොහැකි වී ඇත. විවෘත කතා බහකට අවස්ථා සලසා නොගැනීමද පැහැදිලිවන අතර සන්නිවේදන කුසලතාවේ බරපතළ අඩුවක් ද මෙම පවුලේ සාමාජිකයන්ගෙන් පිළිඹිඹු වේ.සමන්තගේ බිරියට ස්වාමිපුරුෂයාගේ අපහසුතා තේරුම් ගනිමින් කටයුතු කිරීමට නොහැකි වීම, මවුපිය දෙදෙනාට දරුවාගේ හැඟීම් තේරුම් ගනිමින් කටයුතු කිරීමට නොහැකි වීම යන කරුණු නිසා සහකම්පනය, අනුවේදනය පිළිබඳ ගැටලුවක් ඇති වී ඇති බව පෙනී යයි.යම් යම් අවස්ථාවල ඇතිවන වෙනස්කම් පිළිබඳ ක්ෂණික විශ්ලේෂණයටත් යමක් පිළිබඳ වඩාත් සුපරීක්ෂාකාරීව හා තර්කානුකූලව සිතීමටත් ඔවුනට නොහැකි වූ බව පෙනී යයි. වෙනස්වන සමාජයීය අවශ්‍යතාවලට සුදුසු ලෙස අනුවර්තනය වීමටත්, විසඳුම් සඳහා නිර්මාණශීලීව ක්‍රියා කිරීමටත් සමන්තට හා බිරියට නොහැකිවීමෙන් නිර්මාණශීලි චින්තනයේ දුර්වලතාවයක් පෙන්වයි.පවුල තුළ ගැටලුවක් පවතින බව තේරුම් නොයෑම, ඊට හේතු සෙවීමට, එකිනෙකාගේ අදහස් සැලකිල්ලට නොගැනීම, ගැටලුව විසඳීමට ඵලදායි ක්‍රම සෙවීමට තරම් නොවැටහීම තුළින් ගැටලු විසඳීමේ කුසලතා නැති බව පෙන්වයි.පවුලේ සාමාජිකයන් අතර සුහද සබඳතා පැවැත්වීමේ වටිනාකම නොදැනීම, සුහද කතා බහ නොවීම, මවුපියන් දරුවන් අතර අදහස් හුවමාරුවක් නොවීම ගැළපෙන මිතුරන් තෝරා නොගැනීම ආදියෙන් අන්තර් පුද්ගල සබඳතා පිළිබඳ ගැටලුවක් ඇති බව පැහැදිලි වේ. සමන්තගේ පවුල, ඛේදජනක ඉරණමකට මුහුණ දුන්නේ ඔවුන් තුළ ජීවන කුසලතා නොවූ බැවින් යයි කිව හැකිය.සැපත අප වෙතින් පලා යාමට ජීවන කුසලතා නැතිකම හේතුවන ආකාරය එම සිද්ධියෙන් පැහැදිලි වේ.දෛනික ජීවිතයේ මුහුණ දෙන විවිධ අභියෝගයන්ට ඵලදායි ලෙස මුහුණ දීමට ඇති හැකියාව මනෝ සමාජීය නිපුණතා (Psychosocial Competencies) වන අතර එම හැකියාව සඳහා වන චර්යාවන් ජීවන කුසලතා හැටියට හැඳින්විය හැකිය.ස්වයං අවබෝධය, ආත්මාවබෝධය සහකම්පනය, අනුවේදනය, චිත්තවේගවලට සාර්ථකව මුහුණ දීම, ආතතීන්ට සාර්ථකව මුහුණදීම, අන්තර් පුද්ගල සබඳතා, සන්නිවේදන කුසලතා, නිර්මාණශීලී චින්තනය, විචාරාත්මක, තර්කානුකූල චින්තනය, නිවැරදි තීරණ ගැනීම, ගැටලු විසඳීම හර ජීවන කුසලතා 10 හැටියට නම් කළ හැකි ය. ජීවිතයේ සැපත, ළඟා කර ගැනීම සඳහා එම හර ජීවන කුසලතා 10 ට අදාළ වන, සුවිශේෂි කුසලතා වර්ධනය කර ගැනීම අත්‍යවශ්‍ය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ay1212162</link>
    <topic>බදාදාට විතරක් කසුන්ට හැදෙන බඩේ අමාරුව</topic>
    <author/>
    <content>මනෝවිද්‍යා උපදේශකවිශ්‍රාමික මේජර් සුසන්ත ද සිල්වාදිනක් මගේ මිත්‍රයකු වන සුජිත් මා හට පවසා සිටියේ ඔහුගේ වැඩිමහල් පුතාගේ ප්‍රශ්නයකි.කසුන් නම් වූ එම පිරිමි දරුවා කොළඹ ප්‍රධාන පෙළේ පාසලක 6 වැනි ශ්‍රේණියේ ඉගෙනුම ලබයි. හොඳින් ඉගෙනීමට දක්ෂයකු වූ කසුන් 5 වසර ශිෂ්‍යත්වය ද සමත්ව ඇත.6 ශ්‍රේණියට ඇතුළුවීමෙන් පසු පළමු මාසය තුළදීම කුඩා කසුන්ගේ යම් වෙනස්කම් මා මිත්‍රයාට හඳුනාගත හැකිව තිබිණි. කසුන් නිතර නිතර උදරයේ වේදනාවකින් පෙළෙන්නට විය. ඉගෙනීමට තිබූ හැකියාව හා උනන්දුව ද ක්‍රමයෙන් හීනව ගොස් පාසල් ගමන කඩින් කඩ සිදුවිය.මේ තත්ත්වය යටතේ කසුන්ගේ මවුපියෝ ඉතා අසරණ තත්ත්වයට පත්වූහ. විශේෂඥ වෛද්‍යවරුන් කිහිපදෙනෙකුටම පෙන්නුවත් කසුන්ගේ රෝගයක් හඳුනාගැනීමට නොහැකි විය. එනම් කසුන්ට කිසිදු කායික රෝගයක් නැති බව වෛද්‍යවරුන්ට පෙනී ගොස් තිබිණි.එක් වෛද්‍යවරයකුගේ මඟපෙන්වීම යටතේ කසුන්ගේ පියා ඒ පිළිබඳ සියලු තොරතුරු දුරකථනය මඟින් මට පැවැසීය. එක් නිවාඩු දිනක සුජිත් තම පුතු කසුන් ද කැටිව මා හමුවට පැමිණියේ ය. සුජිත් පුතුට පවසා ඇත්තේ මා ඔහුගේ මිතුරකු බවය.කසුන් නම් වූ මේ සුන්දර කොලුගැටයා ඉතා ප්‍රසන්න විය. සාමාන්‍යයෙන් දඟකාර නමුත් ඔහු ඉතා අහිංසක බව විනාඩි කිහිපයකින්ම හැඟිණි.පෙර සැලසුම් කළ පරිදිම සුජිත් කසුන්ව මගේ කාර්යාලයේ රඳවා පොඩි වැඩ වගයකට එළියට යන බව පවසා පිටවී ගියේය. මේ අවස්ථාවේ මම උපරිම ලෙස කසුන් හා යහළුවීමි. යහළුකම හැරෙන්නට වැඩි යමක් මට පළමු දිනයේ එක්රැස් කොට ගැනීමට නොහැකිවිය.දෙවැනි දිනයක ද සුජිත් පුතාව මගේ කාර්යාලයේ රඳවා ටික වේලාවකට පිටව ගියේය. එදින මම කසුන් සමඟ බොහෝ හිතවත්ව ගෙදර ගැන ද, පාසල ගැන ද, පාසලේ යහළුවන් ගැන ද බොහෝ තොරතුරු ලබාගත්තෙමි. ඔහුගේ බඩ රිදීම ගැන ද එය බොහෝවිට බදාදා උදෑසන ඇතිවන බව ද අනාවරණය විණි. අනෙක් දිනවල බඩ රිදීම ඇති නොවන බව ද දැනගතිමි.පසුව පියා සමඟ සාකච්ඡා කිරීමේදී කසුන් ඉංග්‍රීසි මාධ්‍යයෙන් ඉගෙනුම ලබන බවත් සිංහල හා ඉංග්‍රීසි මාධ්‍ය දෙකේම සිසුන් එකම පන්තියේ සිට ඉංග්‍රීසි මාධ්‍ය සිසුන් එක් එක් විෂයන් සඳහා වෙනත් පංතියකට යන බවත් දැනගතිමි.සුජිත්ගේ සහායෙන් කසුන්ගේ ගුරුතුමිය සම්බන්ධ කොටගත් අතර මෙහිදී බදාදා දිනය ගැන විශේෂ අවධානයකින් තොරතුරු රැස්කර ගැනීමට හැකිවිය.තවත් දිනක කසුන් පුතා සමඟ කතාකිරීමේදී එළිදරව් වූයේ, බදාදා දිනයට විෂයන් සඳහා එකතුවන පංතියේ සිටින දඟකාර ළමයකු කසුන්ට මානසිකව හා ශාරීරිකව වධ හිංසා සිදුකරන බවයි. ඒ කරුණ නිසා කසුන් බදාදා දිනයේ දී එම පංතිය මඟහැරීමේ අරමුණින් පාසල් නොගොස් ගෙදර නැවතීමට උත්සාහ කොට ඇත. මෙය දිගින් දිගටම සිදුවන විට කසුන්ට බඩේ අමාරුවක් ඇතිවී තිබේ.මේ සියලු කරුණු සොයාගැනීමෙන් පසු කසුන්ගේ මවුපියන්ගේ හා ගුරුතුමියගේ සහායත්, ඇතිව උපදේශන ක්‍රම විධි හා මෝහන ප්‍රතිකාර මඟින් කසුන්ගේ තත්ත්වය හොඳ අතට ගත හැකි විය.දැන් කසුන් පාසල් යයි. බඩේ අමාරුව නැත. දඟකාරයා කසුන්ගේ හොඳ යහළුවෙකි. අවසාන වාරය වන විට කසුන් පෙර සිටි මට්ටමට පැමිණ සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=ay1212163</link>
    <topic>හිරිමල් හිරු</topic>
    <author>- ඇහැලියගොඩ පී.එච්.එස්. පද්මසේන</author>
    <content>මද්දහන වියකී යමින් සැඳෑ කාලය එළඹෙන්නට ඉඩ දී තිබිණි. සුපහන් සන්ධ්‍යාව මනස්කාන්තය. උයන් තෙර දෙස නෙත් දල්වා බලා සිටීම පවා සැපතකි. රතු ගුරු පැහැයෙන් බැබළෙන ඇසේලියා මල් පඳුරු වසත් සමයේ මනස්කාන්ත බව තව තවත් වැඩි කරයි. උණ පඳුරු සමඟ සැඳෑ හිරු එළියේ නටන තණ නිල්ල මත සුන්දර දිය පහරක් ද නිර්මිතයි. ඉදින් මෙවන් අති සුන්දර.. පරිසරයක් මිහිර විඳිමින් සිටියද මට මේ සිත් වේදනාවෙන් මිදිය හැකි නොවේ.හෙට නව හිරු පායද්දී මා මේ සුන්දර ජපානයෙන් සමු ගන්නට නියමිතව ඇත. මීට තුන්වසරකට පෙර නන්නාඳුනන ජපන් පරිසරයට පා තැබූ මම.. ඒ වසර තුන පුරාවටම හෙමි හෙමින් මේ බිමට හුරුවී ජපානයට හිත් බැඳ එහිම නිධන්ගත වූ මම.. ඒ අති සුන්දර මතකයන් මෙහිම වළලා දමා හෙට මගේ සුපුරුදු නිජබිමට පා තබන්නෙමි. එහෙත් රෝස පැහැති මුහුණත් හීන් නිල් දෙනෙතත් මඳ සිනාපාන රත් දෙතොලත් හිමි ඔබව මා අමතක කරන්නේ කෙසේද?ජපාන පාරම්පරික කිමෝනාවෙන් සැරසී නැමි නැමී ආචාර කරන, කෙටි අඩි තිය තියා ලහි ලහියේ ගමන් කරන ඔබව මට මුලින්ම විකාරයක් සේ පෙනුණද මේ නන්නාඳුනන බිමේ අතිශය දයාබරත්වයක් පෑ ඔබව අමතක කරලීම මට පහසු කාර්යයක් නම් නොවේ. වචනයෙන් හුවමාරු නොවුවද.. අප අතරේ පැවතියේ මිත්‍රත්වයට වඩා දුර දිග ගිය බැඳීමක් බව සැබෑය.එදවස මේ ශීතලයෙන් පිරුණු කියතෝ නගරය පුරා අත් බැඳගෙන අප ගමන් කළේ ආදරයෙන් නොවේ යැයි කාට නම් කිව හැකි ද? රටවල් දෙකක ජාතීන් දෙකක වූ පමණින් ආදරයේ සීමා මායිම් වෙන්කළ හැකිද? එදවස “නාරාවල” පුරාණ සිද්ධස්ථාන බලන්නට ගිය දවස්හිදි ඔබ, මගේ අධ්‍යයන කටයුතුවලට එතරම් කැපකිරීමක් කළේ ‘ආදරයෙන්’ නොවන බව මම නොපිළිගන්නෙමි.එහෙත් මගේ තෙවසරක අධ්‍යයන කටයුතු නිමය. ඔබේත් මගේත් මුවින් නොකී සදාතන පෙමත් නිමය. හෙට දිනක ඔබ සාම්ප්‍රදායික ජපාන මනාලියක වී වෙනත් නිවසකට පිය නඟනු ඇත. මම ද දෙමවුපියන්ගේ සිතැඟි පරිදි උඩරට කුල කතක් විවාහ කරගනු ඇත.ලීස්තර වැට මැද්දෙන් මිලින වන අසේලියා මල් මට පෙනේ. මේ දැවමය කුටියේ මේපල් අතු සහ නම නොදන්නා තවත් මල් පොකුරකින් යුතු මල් බඳුනක් තබා ගියේ ඔබය. සැඳෑ හිරු කිරණක් මෙන් ම ඔබ මගේ හදවතින් සමුගත්තාය. කඳුළු නොපිරුණු නිල් නුවන් ළඟ සොවක සලකුනක් තබා නැමි නැමී ආචාර කොට සමුගත්තාය.මේ ප්‍රේමයට කිව හැකි වදනක් මට සිහිපත් නොවේ. ඇරත් මේ ප්‍රේමය ම දැයි මට නිර්වචනය කළ ද නොහේ. ඉදින්.. හෙට මා සමුගනිමි.”සයොනාරා” ආදරණීය ජපානයට. සයොනාරා.. මගේ අහිංසක ආදරයට.. සයෝනාරා.. මගේ.. කිසිදාක අමතක නොවන සුන්දර සුමීකෝට..”- ඇහැලියගොඩ පී.එච්.එස්. පද්මසේන ළංව සිටිනා විට දිසොයුරියක මෙන් පෙනේ දුරස් වී සිටින විට මිතුරියක් යැයි සිතේ නොපෙනෙනා විට දි ඇය පෙම්වතිය සේ දැනේ කෙසේ අමතමි ද මම කවුද ඇය මගෙ ලොවේ- තිහාරියේ පේමදාස   දුවේ, පියාඹන්න, තටු ඇති පළියටවත්, ඉඩ ඇති පළියටවත්, නොව, ජීවිතය සොයාගෙන.හැකි සෑම පලතුරක්ම, රසවිඳින්න, නමුත්, රස විස වෙන්කර ගෙන.රජ මැදුරේ පමණක් නොව, ගොවි පැලේ ද වසන්න.කුමර කුමරියන් හා පමණක් නොව, කොලු කෙල්ලන් සමඟ ද, දොඩමලු වන්නට, උන් හරි මග යනවානම් පමණක්.නිතරම රැළේ උන් සමඟ යන්න, ප්‍රවේසම් වන්න, කොටි වලසුන් පමණක් නොව ගිජු ලිහිණියන් ද මස් කන නිසා.- පරගහතොට සාගර  රතැඟිලි තුඩට හසුව ප්‍රකම්පිත වෙණ තතක, විලාප දුන් හඬ මා නොවේ ද?- එල්. නිමාෂා සඳරුවනි  රෑ තිස්සේ දඟ කරනා හිත අස්සේ හැංගීගෙන ඉඩ දුන්නේ කවුද ඔබට එක සැරයක් මට කියන්න මේ තුන් හිත ඔබේ ළඟම සදාකල්ම තියාගන්න දිනක් ඒවි හෙට දවසට එනකන් මඟ බලන් ඉන්නකවියක් වී ළඟින් ඉන්න පන්හිඳ ළඟ සැතපීගෙන අවසර දුන්නේ කවුරුද ඇවිදින් මට කියා දෙන්න නෙතු අස්සෙන් වැටෙන කඳුළු ඔබේ අත්ලෙන් පිසදමන්න විසේකාර හිත අද්දර එනවද ඔබ නතර වෙන්න- කන්තලේ චමිලා ප්‍රියංගිකා කුමාරි  මියගිය අතීතෙක නොමියෙන මතක පොතේ නුඹ ගැන සොඳුරු සැමරුම් වියැකිලා නැතේ සිතිවිලි නිතර දිව යන මුත් සතර අතේ මුළු දවසම පුරා ඔබ ඇත කොනක සිතේ- රංසෑගොඩ ගීතා රෝෂණී  ඔබට ජීවිත සමාව දෙන ලිපිය ලැබෙන්නට කලින් යවා ඇත එල්ලුම්ගස් මතක මීවිත තොලගගා මම හිඳින්නම් හුදකලාවේ- පරගම්මනනන්ද  අතීතයෙ දවසක ආදරයේ අරුණලු තුරුලු කරගෙන මගේ දිවියට පැමිණියා ඔබ...ව ාලුකා කතරක අතරමං වූ ජීවිතයට නිවහන වූවා...දිවිගමනේ මෙතෙක් ගෙවාගිය තනි මඟ නිමා කළා ඔබ...- මහනුවර උදේශිකා ලක්මාලි ජයසිංහ  භවෙන් භවයට දරා ආ මුත් නුඹට බැඳි ආදරේ මහ බර පලක් නැති මේ සෙනේ සිත ගෙන වාරු නැත දිව එන්න තව දුරරිදී ගලනා කඳුළු දිය දැක සැලී සසැලී ගියත් ඉර හඳ කවිය පමණක් තබා මා ළඟ නුඹද නික්මී ගොසිනි බෝ දුර...- නදීරා රෝෂිණී නල්ලපෙරුම  අඩ සියවසක් ඇවෑමෙන් සිනාසලමින් සෙමින් මහලුව පැමිණි වසන්තය...නර කෙස් අතර සැඟවුණ සියුමැලි දෑතින් මෘදුව සැනසූ පමා වූ වසන්තය...නැවත දලුලා වී යළිත් අප සිත් එකට බිඳිමින්...- මේදනී මැණික්කුඹුර  අද මං කොළඹ යන්න බස් රියට ගොඩ වුණා. නවීන පන්නයේ මෝටර් රථයක් “උත්සව භාණ්ඩ සපයන්නෝ” යැයි නම් වුණු විශාල සාප්පුවක් ළඟ නතර කළා. එතනට යාබද ව තිබුණු බස් නැවතුම්පළේ බස් රථය නවතා තිබූ නිසා ඒ දර්ශනය මා මැනවින් දුටුවා.ඒ මෝටර් රථයෙන් බැස්සේ විජේ අයියා. මට දැක්කාම ඇස් අදහාගන්න බැරි වුණා. විජේ අයියා ඒ සාප්පුවට උදෙන් ම ගියේ තමන්ගේ ව්‍යාපාරයේ තතු විමසීමට බැව් මට තේරුම් ගියේසේවකයන් ඔහුට ගරු කළ ආකාරය දැකීමෙන් පසුවයි. නොදැනුවත්ව ම, මා සිත මටත් හොරා වසර 15 ක් තරම් දුර අතීතයට දිව ගොස් හමාරයි.එදා උසස් පෙළ විභාගයේ අන්තිම දවස. පොදු පරීක්‍ෂණය ලියලා හැමෝම කියන්න බැරි තරම් ලොකු දුකකින් වෙන්වුණා. මධූ මා තුරුලු කරගෙන හඬා වැලපුණේ යළි කිසිම දිනෙක මුණ නොගැහෙන අටියෙන් බැව් මා අල්පයකුදු දැන සිටියේ නැති මුත් දැන් එය සක් සුදක් සේ පැහැදිලියි.පහුවදා උදේම අබිලියාගෙන් මට Call එකක් ආවා. “මචං අරකි Jumping Going” කියලා අබිලියා කිව්වා ම මට ඒ ගැටලුව ලිහාගන්න තනියම බැරි වුණා.”අරකි? කවුද? මොකක්ද?””මධූ, විජේ අයියා එක්ක පැනලා ගිහිං.”මට අදහගන්න බැරි වුණා. ඒ දෙන්නා ආදරය කරන්නේ තෙවසරක පටන්. ඒත් මධූගේ ගෙදරින් මේ සම්බන්ධෙට රැවුම් ගෙරවුම් ගොඩයි. විජේ අයියා හැම තිස්සෙම උත්සහ කළේ මධූට හොඳට උගන්වන්න. අඳුරන ජෝඩු එහෙ මෙහෙ යද්දී විජේ අයියා හැමදාම මධූට කිව්වේ ඉගෙනගන්න කියලයි.ඒ අහිංසකීට හැමෝම සාප කළා.”මවුපියන්ට ගින්දර දුන්නාට හරියන්නෙපා ඕකිට” කියලා. ඒත් මනුස්සයෙක් දකින්න, කතාබහ කරන්න බැරි තරමට ම කොටු කරගෙන හිටිය මධූට එළියට යාගන්න පුළුවන් වුණේ විභාගෙ දවස්වල විතරමයි. ඉතිං ඒ කෙල්ල විජේ අයියා එක්ක යන්නම ගියා. දෙමවුපියන්ට දුකක් දුන්නාට පවු නෑ කියලා හිතනවා නෙමෙයි, මං හිතන්නේ රළු දඬුවම් ඉස්සරහා මධූ බොළඳ වෙන එක සාධාරණයි.මධූ මගේ හොඳම යාළුවා. මට ඒ වියෝව දරන්න බැරි කොට ඒ දෙමවුපියෝ කොහොම උහුලන්නද? ඒත් මධූ තව දුරටත් අපි ගැන විතරක් හිතුවා නම් ඇයට වෙන්නේ නාඳුනන, අල්පයකුදු හැඟීමක් නැති පුද්ගලයකුගේ අතිනත ගැනීමටයි. නොඑසේ නම් දිවිතුරා තනිකඩව විසීමටයි. ඇය සාධාරණ බැවු මා තීරණය කළේ ඇගේ අනාගතයට දස දහස් වරක් යටිසිතින් සුබ පතමිනි. මා ඇය සොයා ගැනීමට වැර දැරුවත් අවුරුදු 19 ක මට මුළු ලංකාව පීරීම ලෙහෙසි කාර්යයක් වුණේ නෑ.සිවු වසරකට පසු මධූ පිළිබඳ හෝඩුවාවක් ලැබුණා. ඒ මධූ සහ විජේ අයියා මධූගේ නිවසට පැමිණියත් නිවැසියන් ඔවුන්ව එළවගත් බවයි. ඔවුන් දෙපළ නොවිඳිනා දුක් විඳින බැව් ආරංචි වූ මට දරාගත නොහැකි වූයේ පාසල් සමය මතකයට ආ නිසා විය හැකියි. ඔවුන්ට දාව පුංචි දරු පැටවුන් දෙදෙනෙක් සිටින බැවු දැනගත් මට ඉහිලුම් නැති වූයේ පුංචි උන්ගේ අනාගතය කෙබඳු වේදැයි සිතුණු නිසයි.කන්න බොන්න නැතිව, අඳින්න ඇඳිවත නැතිව සිටි මධූ සහ විජේ අයියා අද මෙතරම් සාර්ථක වී ඇත්තේ වත්කම් නිසා නොව ආදරය, විශ්වාසය, තේරුම් ගැනීම, සහයෝගය සහ උත්සහය නිසා බැව් සැමට පසක් වී හමාර යැයි මට සිතෙයි. මෙය ඇත්තෙන් ම අපූර්වත ම ආදර කතාවක් යැයි සිතමින් මා කොළඹ කොටුවෙන් බැස ගත්තේ සිත පුරා ඉහිරුණු සතුටු මල් පොකුරු මැදිනි.  මම තව ටික වේලාවක් ඒ වැස්ස දිහා බලන් හිටිය වෙලාවේ තමයි මට පෙනුණෙ පුංචි පුංචි මල් තියන කුඩයක් යටින් දෙන්නෙක් මුමුන මුමුන යන හැටි. ඒ තත්පර දෙකතුනට මගේ හිත ගිය ඈත මටත් එක පාරම මතක් වුණේ මීට අවුරුදු දෙක තුනකට කලින් මමත් එහෙම ගියා නේද කියලා.කොහොම වුණත් ඒ කාලේ දැන් ගත කරනවට වඩා සුන්දරයි. කිසිම බරක් පතළක් නෑ. හිතුණු හිතුණු දේ කළා.හරියට රතු රෝස මලක් වගේ හිටියෙ හරිම සන්තෝසෙන්. ඒ රෝස මල මැලවෙන්න හදන හැම මොහොතකම ඔහු පිනි ඉහලා ආයෙමත් පිබිදුවා. මලට ඔහුගේ පිනි බිංදු නැති වුණා කියල තේරුණේ මලේ පෙති එක දෙක කැඩිලා බිමට වැටෙන මොහොතෙ.මලකට තනි අතින් අත්පුඩි ගහන්න බෑ කියලා පහදලා දුන්නෙ වැටෙන් එහා පිපුණු සුදුම සුදු තවත් රෝස මලක්. ඉන් පස්සෙ රතු රෝස මල හිත හදාගන්න හිතුවත් තවත් පුංචි මල් පොහොට්ටුවක් ඒ කටු අතරෙම පිබිදෙමින් තිබුණා.වැස්ස ටික ටික අඩුවුණා. මට ගෙයින් එළියට බැහැලා මුහුදු වෙරළ අයිනෙන් වැටිලා තිබුණු රේල් පාර දිගේ හෙමිහිට ඇවිදගෙන ගියා. පුරුදු මුහුණු කීපයක්ම මුහුදු ඇවිත් තිබුණා. ඒත් එයින් එක මුහුණක් මට හොඳටම පුරුදු බව දැනුණා.සමන්ත...දෙවියනේ ... මගේ කඳුළු අතර දැවටිලා තිබුණු ඒ අකුරු හතර වචනවල දැවටිලා අවුරුදු ගාණකින් එහෙම පිටවෙන විටම ‘හූ’ හඬ නඟමින් කෝච්චියක් මාව පසුකරගෙනඉදිරියට ඇදුණා.  - වැලිමඩ උෂානි නිවර්ථනා  සංසාරගත බැඳීමකට වගේ මගේ ඇස් ඔයාගේ ලස්සනම ලස්සන ඇස් දෙක ළඟ නැවතුණා. ඒ දවස එදා වගේ ම අදත් මගේ හිතේ ඇඳිලා තියෙනවා. ඒත් මම දන්නවා එදා ඉඳන් මගේ ජීවිතේ ගොඩක් වෙනස් වුණා කියලා. ඒ වගේම ඔයාගේ ලස්සනම ලස්සන ඇස් දෙක මගේ මුළු ජීවිතයම ලස්සන කළා. ඒ වෙනසට මම ගොඩක් ආදරේ කළා. ඒ වගේම ඔයාගේ ලස්සන ඇස් දෙකටත් මම ගොඩක් ආදරේ කළා. ඔයා ළඟ නැවතුණ හැම මොහොතකම මම පුදුමාකාර ලෝකයක අතරමං වුණා.හැමදාම පුරුද්දට වගේ මම හැමතැනම බැලුවේ ඔයා ඉන්නවද කියලා. අරුමයකින් වගේ මුණගැසුණු ඔයා ගැන කෙටි කාලයකින් ලොකු විශ්වාසයක් මා තුළ ඇති වුණේ ඔයා කියපු දේවල් නිසාමයි. වෙන කවුරුවත් ගැන නොතිබුණු ගෞරවයක් ඔයා ගැන හැඟුණා.ඔයා ආදරෙයි කියපු පළියට ඔයාව පිළිගත්තේ නැති වුණත් මම ඔයාට ගොඩක් ආදරේ කළා. හැම වෙලාවෙම ඔයාගෙ සාර්ථකත්වය ප්‍රාර්ථනා කළා. අපි දෙන්නට ආදරේ උණුහුම වැඩියෙන් දැනෙන කාලයක අපි දෙන්නගේ හිත් මුණගැහුණා. ඒ හිත් එකතු වෙන්න ගොඩක් පෙරුම්පිරුවා.මගේ ආදරය, මගේ ජීවිතය තේරුම් ගත්ත එකම කෙනා ඔයා විතරයි කියන හැඟීම හිතට දැනුණ නිසයි මම ගොඩක් පරිස්සම් කරලා තියාගත්ත මගේ ආදරය, මගේ ජීවිතය ඔයාට දුන්නේ. ඔයාගේ ආදරය සිරුරේ හැම නහරයකටම දැනෙනවා. එහෙම දැනෙන්නෙත් ඔයා මගේ මුළු ජීවිතයම වුණ නිසා වෙන්නැති.  - ඉංගිරියේ කේ.ඩී.වසුන්දරා  ”මං ඔයාට ආදරේ කළාට ඔයා මට ආදරේ කරන්නෑ චූටි” චානක අයියා කිව්වේ මගෙ ඇස් මඟඇරලා. ඈත රේල් පාර දිහා බලාගෙන අපි දෙන්නා හිටියෙ කොටුවේ ස්ටේෂන් එකේ. එයාගෙ මුල්ම පත්වීම ලැබුණෙ අම්පාරට. සති අන්තෙ ගෙදර ආවම තමයි අපි දෙන්නා මුණගැහුණෙ.”ඇයි? එහෙම කියන්නෙ අයියෙ””මට එහෙම හිතෙනවා චූටි””ඉතිං මං මොකද කරන්නෙ අයියෙ ඔයා හිටපු ගමන් අතුරුදහන් වුණේ... ගිහිනුත් මාසෙකට පස්සෙ තමයි මාව මතක් වුණේ. මං ඒ දවස්වල ෆෝන් කරද්දි ෆෝන් එක කට් කළා. ආය ගත්තම ෆෝන් එක ඕෆ් කරලම දැම්මා. ඒත් මං කොච්චර කෝල් කළාද? ඒත් ඒ හැමපාරම ඔයා මාව ප්‍රතික්ෂේප කළා. ඒ නිසයි ගෙදරින් ගෙනාපු ප්‍රපෝසල් එකට කැමති වෙන්න සිද්ධ වුණේ. අඩුම තරමෙ ඔයා යන බවවත් මට කියන්න තිබුණා. ඒකත් මං දැනගත්තෙ ජයන්ති අක්කගෙන්...””මං එහෙම කළේ ඔයා මාව මැරි කරන්න අකමැති වෙයි කියලා හිතුණ හින්දා චුටි... මං දැනන් හිටියෙ නෑ ඔයත් මට ආදරේ කරනවා කියලා. ඒ නිසා මං හිතුවා මං ඔයාව අමතක කරනවා කියලා. ඒත්.. මට ඒක කරන්න බෑ චූටි..”මං මුකුත් කිව්වෙ නෑ.”මට ඔයාව ඕන චූටි” බිමට නැමුණු මගේ මූණ නිකටින් උස්සලා මගෙ ඇස් දිහාම බලන් එහෙම කියන කොට මටත් වාවගන්න බැරිවුණා. මගේ ඇසුත් ඒ ඇසුත් කඳුළුවලින් පෙඟිලා යන්න මොහොතක් ගතවුණේ නෑ. මං වේගයෙන් ඇසිපිය ගහලා කඳුළු පාලනය කරගන්න ගත්තු අසීරු උත්සහයම එයත් කරනවා මං දැක්කා.විනාඩි දහයක් විතර යනකල් අපි දෙන්නම කතා කළේ නෑ.”දැන් මට මොකද වෙන්නෙ චූටි” ඒ ප්‍රශ්නෙට දෙන්න උත්තරයක් මං ළඟ නෑ.”අම්පාරෙ ජීවිතේ හරි කටුකයි චූටි. හැන්දෑවට මිනිස්සු ඉන්නෙ වල් අලින්ට බයේ. අපිට ක්වාටස්වල නිදාගන්න ඇඳන් නෑ. නෙට් නෑ. ඇත්තටම ජීවිතේ දුෂ්කරයි. චූටි මට වැඩ කරන්න තියෙන්නෙ ගෝනගල කියන ගමට අල්ලපු ගමේ. ගෝනගල දන්නවනෙ. අර එකපාර ගමේම මිනිස්සු මැරුවෙ. ඒ මිනිස්සු තාම ඉන්නෙ අන්දමන්ද වෙලාවගේ.ඔයා මාව මැරි කරන්න කැමැති නැත්නම් මට බල කරන්න බෑ චූටි. එහෙට ගියාම පාලුව තනිකම හුඟාක් දැනෙනවා. කමක් නෑ මං ඒක දරාගන්නම්. මං එහේ ඉන්න අසරණ මිනිස්සුන්ට සේවයක් කරගෙන ඉන්නවා. කවදහරි මට සතුටු වෙන්න පුළුවන් මං රටට සේවයක් කළා කියල.””ඔයා එහෙට වෙලා හිටියම කවුද අම්මවයි තාත්තවයි බලාගන්නෙ. ඔයා වෙන කෙනෙක්ව මැරි කරන්න අයියෙ. ලස්සනට ඉන්න””..අපට වැරදුන තැන් හදාගෙන අපට ආයෙත් අලුතෙන් ජීවිතේ පටන් ගන්න බැරිද චූටි””ඒකට අපි පරක්කු වැඩියි අයියෙ” ”අපි යමු නංගි. මං ඔයාට හැමදාමත් ආදරෙයි. ඔයා සතුටින් ඉන්න චූටි. මං ආය කවදාවත් ඔය ඇස් ඉස්සරහට එන්නෙ නෑ. හුඟක් වෙලාවකට පස්සෙ චානක අයියා කිව්වා.”අපිත් අර රේල් පීලි වගේ චූටි. ඈතට එකතු වෙනවා වගේ පෙනුනට කවදාවත් එකතු වෙන්නෙ නෑ.”චානක අයියා කියපු ඒ වචන ටික වේගයෙන් ආපු කෝච්චියේ හඬත් එක්ක මුසුවෙලා වාතලයට එකතු වුණා.- උඩුගම්පොල එම්.අංජනා විරාජිනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212161</link>
    <topic>AMW දුන් පොරොන්දු ඉටු වේ</topic>
    <author/>
    <content>AMW දුන් පොරොන්දු ඉටු වේසුසුකි මරුටි M -800,  සහ Alto සුසුකි A-Star සහ Ritz වාහන සඳහා සැලකිය යුතු ප්‍රතිලාභ!ඇසෝසියේටඩ් මෝටර්වේස් පුද්ගලික සමාගම (AMW) පොරොන්දු වූ ආකාරයටම 2012 නොවැම්බර් මස 9 වැනි දින සිට ක්‍රියාත්මක වන පරිදි Suzuki Maruti M-800, Alto සඳහා සුවිශේෂී වට්ටමක් සහ අවුරුද්දක රක්ෂණ ආවරණයක් නොමිලේ ලබා දෙන අතර Suzuki A- star (M/T) සහ Suzuki Ritz සඳහා ද විශේෂ වට්ටමක් ලබා දෙන අතරම මෙම වාහන දෙවර්ගය සඳහා ද නොමිලේ අවුරුද්දක රක්ෂණ ආවරණයක් සැපයීමට කටයුතු කර ඇත. තොග අවසන් වනතුරු පවතින එම අවස්ථාවෙන් ප්‍රයෝජන ගැනීමට විශාල ගනුදෙනුකරුවන් පිරිසක් මේ වන විට දීප ව්‍යාප්ත ප්‍රදර්ශනාගාර වෙත ඇදෙමින් පවතින බව සමාගම කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212162</link>
    <topic>ඩිමෝ පුත්තලමේ නව ශාඛාවක්</topic>
    <author/>
    <content>ඩිමෝ පුත්තලමේ නව ශාඛාවක්පුත්තලම දිස්ත්‍රික්කය තුළ ඇති මෙම ආර්ථිකමය වැදගත් භාවය හඳුනාගත් ඩීසල් සහ මෝටර් ඉංජිනේරු පොදු සමාගම (ඩීමෝ) විසින් මෑතක දී සිය නවතම ශාඛාව පුත්තලමේදී විවෘත කරනු ලැබීය. මෙම නව ඩීමෝ පුත්තලම ශාඛාව කොළඹ පුත්තලම ප්‍රධාන මාර්ගයේ, පුත්තලම නගරයට සමීපව ස්ථානගත වී ඇත.මෙම නව ශාඛාව විවෘත කිරීම සිදුකරනු ලැබුවේ ඩීමෝ සභාපති රංජිත් පණ්ඩිතගේ, ඩීමෝ ප්‍රධාන විධායක නිලධාරී ගහනාත් පණ්ඩිතගේ, ටාටා අංශයේ සාමාන්‍යාධිකාරි විජිත බණ්ඩාර, ටාටා මෝටර්ස් ශ්‍රී ලංකා කළමනාකාර අරුප් බරුආ සහ ඩීමෝ කුරුණෑගල ශාඛා කළමනාකාර අනුර විජේසිංහ යන මහත්වරුන්ගේ ප්‍රධානත්වයෙනි. ටාටා වෙළෙඳ වාහන හා මගී වාහනවලට අමතරව මෙම ශාඛාවෙන් මර්සිඩීස් බෙන්ස් මගී කාර් හා ට්‍රක්, මහින්ද්‍රා ට්‍රැක්ටර, Claas harvesters, ඔස්රාම් ආලෝකකරණ උපකරණ, Bosch බලශක්ති උපකරණ, Bosch මෝටර් රථ නිෂ්පාදන, Siemens Delta vega ස්විච, Komatsu  බර වාහන යන්ත්‍රෝපකරණ, MRF ටයර්, Kumho ටයර් හා ටාටා සියලුම මාදිලි සඳහා නියම අමතර කොටස් ද ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212163</link>
    <topic>NDB සහ CRISIL මෙරට එකම ස්ථාවර ආදායම් දර්ශන එකතුව හඳුන්වා දෙයි</topic>
    <author/>
    <content>NDB සහ CRISIL මෙරට එකම ස්ථාවර ආදායම් දර්ශන එකතුව හඳුන්වා දෙයිශ්‍රී ලාංකික ප්‍රාග්ධන වෙළෙඳපොළේ වැදගත් මං සලකුණක් සනිටුහන් කරමින්, NDB කැපිටල් හෝල්ඩින්ග්ස් මෙරට එකම ස්ථාවර ආදායම් දර්ශක එකතුව හඳුන්වා දෙයි. මෙම දර්ශක එකතුව ස්ථාවර ආදායම් දර්ශක හතරකින් සමන්විත වේ. රජයේ සුරැකුම්පත් වල කාර්යසාධනය මැන බලන මෙම දර්ශක හතර එළිදක්වනු ලබන්නේ ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා විසිනි.මේ ස්ථාවර ආදායම් දර්ශක නිර්මාණය කිරීම සහ පවත්වාගෙන යාම සිදුකරනු ලබන්නේ ප්‍රධාන පෙළේ ඉන්දියානු ආයතනයක් වන CRISIL  සමාගම විසින් වන අතර එම සමාගම මඟින් ඇගැයීම්, සමීක්ෂණ, අවදානම් සහ ප්‍රතිපත්ති සම්පාදන සේවාවන් ද සපයනු ලබයි. මේ මඟින් ප්‍රාග්ධන වෙළෙඳපොළෙහි ක්‍රියාකාරිකයන්ට වඩාත් පැහැදිලි බවක් ලැබෙන අතර රජයේ සුරැකුම්පත් වඩාත් හොඳි ආයෝජනයක් ලෙස ප්‍රචලිත කරගැනීමට ද කරගැනීමට ද අවස්ථාව හිමි වේ.NDB සභාපති හේමක අමරසූරිය මහතා ප්‍රාග්ධන වෙළෙඳපොළ සංවර්ධනය කෙරෙහි මෙම දර්ශකයන් උත්පේ‍්‍රරකයක් වන බව අපි විශ්වාස කරනවා. රජයේ සුරැකුම්පත්වල ආයෝජනය කරන දේශීය සහ විදේශීය ආයෝජකයන්ගේ අවධානය මේ වෙත යොමු වෙනු ඇතැයි ද අපි බලාපොරොත්තු වෙනවා” යැයි කියති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212164</link>
    <topic>මෙරට ශිෂ්‍යයන්ට ලන්ඩනයේ සහ කැනඩාවේ අධ්‍යාපනය</topic>
    <author/>
    <content>මෙරට ශිෂ්‍යයන්ට ලන්ඩනයේ සහ කැනඩාවේ අධ්‍යාපනයලන්ඩන් ස්ටැන්ෆෝර්ඩ් පාසල නො. 396, ගාලු පාර, කොළඹ 03 යන ස්ථානයේ ඇති සිය නවීන ඉගැන්වීම් පහසුකම් සමඟින් ශ්‍රී ලාංකික මිල ගණන් යටතේ එක්සත් රාජධානි සහ කැනඩාවේ පිළිගත් සුදුසුකම් ලැබීමට ශිෂ්‍යයන්ට අවස්ථාව උදා කර දෙයි. මෙම පාසල එක්සත් රාජධානියේ ලන්ඩන් නගරයේ ඉහළ විශ්වාසයක් දිනා සිටින පාසල් දෙකක් සමඟ සහ රටවල් 5 ක ශිෂ්‍යයන්ට වසර 80 කට වැඩි කාලයක් පුරා ජාත්‍යන්තර වශයෙන් විශිෂ්ට තත්ත්වයේ අධ්‍යාපනයක ලබාදුන් කැනඩාවේ නිව්ෆවුන්ඩ්ලෑන්ඩ් ඇන්ඩ් ලැබ්රේඩර් පළාතේ විශාලතම පොදු පාසල සමඟ ජාත්‍යන්තර හවුල්කාරිත්වයක් පවත්වාගෙන යයි.මෙහි සියලුම පාඨමාලා සඳහා ජාත්‍යන්තර පිළිගැනීමක් ඇති අතර සෑම වර්ෂයකදීම ශ්‍රී ලංකාව, එක්සත් රාජධානිය සහ කැනඩාව යන රටවල් අතරින් කැමති රටකදී අධ්‍යාපනය ලැබීමේ අවස්ථාව ද උදා කර දෙයි. එමඟින් ශිෂ්‍යයන්ට එක්සත් රාජධානියේ සහ කැනඩාවේ කීර්තිමත් විශ්ව විද්‍යාලවලින් ව්‍යාපාර පරිපාලනය පිළිබඳ දර්ශනපති උපාධිය සහ විද්‍යාව පිළිබඳ දර්ශනපති උපාධිය ලබාගැනීමේ හැකියාව ලැබේ.එසේම ශිෂ්‍යයන්ට සිය ප්‍රධාන විෂයයන් සමඟ කේම්බ්‍රිජ් විශ්ව විද්‍යාලය විසින් පිළිගත් ඉංගී‍්‍රසි භාෂා පාඨමාලා හැදෑරීමේ අවස්ථාව ද හිමි වන අතර එමඟින් ප්‍රමාණවත් පරිදි ඉංගී‍්‍රසි දැනුම ලැබීමට හැකිවීමෙන් ශිෂ්‍යයින්ට ජාත්‍යන්තර ශිෂ්‍ය වීසා ඉල්ලුම් කිරීමේ දී සහනයක් වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212165</link>
    <topic>ආපිකෝ රබර් ප්‍රොඩක්ට් මුද්‍රණකරුවන් දැනුවත් කරයි</topic>
    <author/>
    <content>ආපිකෝ රබර් ප්‍රොඩක්ට් මුද්‍රණකරුවන් දැනුවත් කරයිආපිකෝ රබර් ප්‍රොඩක්ට් සමාගමේ අනුග්‍රහයෙන් ශ්‍රී ලංකාවේ මුද්‍රණ කර්මාන්තයට සම්බන්ධ පාර්ශ්වකරුවන්ට තම මුද්‍රණ කටයුතු උසස් ප්‍රමිතියකින් පවත්වා ගැනීමට උපකාරී වන ලොව පුරා මුද්‍රණ කර්මාන්තයේ භාවිත කෙරෙන නවීනතම තාක්ෂණික විධි හා උපක්‍රම පිළිබඳව දැනුවත් කිරීමේ වැඩසටහනක් පසුගිය දා ක්‍රියාත්මක කෙරිණි.මුද්‍රණ හා ග්‍රැෆික් ආයතනය (ඉන්ගි‍්‍රන්) එම වැඩසටහන මෙහෙයවීය.නාවින්නේ පිහිටි රිචඩ් පීරිස් ශ්‍රවණාගාරයේ දී පැවැති මෙම මුද්‍රණකරුවන් දැනුවත් කිරීමේ වැඩසටහන රිචඩ් පීරිස් සමූහ ව්‍යාපාරය විසින් දියත් කළ තවත් ආයතනික සමාජ සත්කාරක වැඩසටහනක් වන අතර, එයට මෙරට ප්‍රමුඛතම මුද්‍රණ ආයතනයන්හි මුද්‍රණ කළමනාකරුවන් හා මුද්‍රණකරුවෝ 150 ක් පමණ සහභාගි වූහ. ඉන්ගි‍්‍රන් හි ප්‍රවීණ දේශකයන් විසින් මෙම මුද්‍රණකරුවන් දැනුවත් කිරීමේ වැඩසටහන මෙහෙය වූ අතර, එහි දී සහභාගි වූවන් වටිනා සහතිකයක් ද පිරි නැමුණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212166</link>
    <topic>යතුරු පැදි සහ ත්‍රිරෝද රථ සඳහා කැල්ටෙක්ස් සුපර් 4ටී එන්ජින් ඔයිල්</topic>
    <author/>
    <content>යතුරු පැදි සහ ත්‍රිරෝද රථ සඳහා කැල්ටෙක්ස් සුපර් 4ටී එන්ජින් ඔයිල්කැල්ටෙක්ස් විසින් හඳුන්වා දෙන ලද හැවොලින් සුපර් 4ටී තෙල් සිවුපහර එන්ජින්වලට සුදුසු ඉහළ කාර්යක්ෂමතාවකින් යුක්ත වන අතර ඩිපොසිට් ෂීල්ඩ් තාක්ෂණයෙන් ද සහිත වේ. එය ත්‍රිරෝද රථ සඳහා මෙන්ම යතුරුපැදි සඳහා ද උචිත සුපිරි තාක්ෂණික මෙවලමකි. ජැසෝ එම්ඒ2 සමඟ එන හැවොලින් සුපර් 4ටී තෙල් වර්ගය යතුරුපැදි එන්ජින්වල ඉහළ ක්‍රියාකාරිත්වයක් සඳහා ප්‍රමිතිගත කර ඇත. අද්විතීය ඩිපොසිට් ෂීල්ඩ් තාක්ෂණයෙන් යුත් හැවොලින් සුපර් 4ටී ඔයිල් මඟින් හානිකර අපද්‍රව්‍ය අංශු තැන්පත්වීම වළක්වා එන්ජින් සඳහා කල්පවත්නා ආරක්ෂාවක් ලබා දෙයි.”ශ්‍රී ලංකාවේ වෙළෙඳපොළේ ප්‍රමුඛයන් ලෙස නූතන තාක්ෂණයෙන් සපිරි නිෂ්පාදනයක් පාරිභෝගිකයන් හට ලබාදීමට අපට හැකිව තිබෙනවා. ඩිපොසිට් ෂීල්ඩ් සහිත හැවොලින් සුපර් 4ටී මඟින් එන්ජිමට සමබරතාවක් මෙන්ම කල්පවත්නා නිසි ආරක්ෂාවක් ද ලබා දෙනවා යනුවෙන් ෂෙව්රොන් ලුබ්රිකන්ට්ස් ලංකා පොදු සමාගමෙහි කළමනාකරණ අධ්‍යක්ෂ/ ප්‍රධාන විධායක නිලධාරි කිෂූ ගෝමස් මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212167</link>
    <topic>ANC අධ්‍යාපන ආයතනයෙන් මොනෑෂ් පදනම් පාඨමාලා</topic>
    <author/>
    <content>ANC අධ්‍යාපන ආයතනයෙන් මොනෑෂ් පදනම් පාඨමාලාANC  අධ්‍යාපන ආයතනය, ශ්‍රී ලංකාවේ ප්‍රමුඛතම ජාත්‍යන්තර උසස් අධ්‍යාපන සංයුතියක් වන අතර, එහි පෙර පාසල් අධ්‍යාපනයේ සිට පශ්චාත් උපාධිය දක්වා සියලුම පාඨමාලාවන් ඇමෙරිකානු, ඕස්ට්‍රේලියානු සහ බ්‍රිතාන්‍ය අධ්‍යාපන ක්‍රමවේදයන්ට අනුකූල වන අයුරින් සකසා ඇත. එය මෙරට සහ ජාත්‍යන්තරයේ සිටින සියලුම සිසු සිසුවියන් හට හඳුන්වා දී ඇති නව අධ්‍යාපන ක්‍රමවේදයකි. ANC  හි අධ්‍යාපන ක්‍රමවේදයන් ලොව වඩාත් පිළිගැනීමට සහ හඳුනාගැනීමට ලක්වන අයුරින් සකසා ඇති අතර එය මෙහෙයවනු ලබන්නේ පිළිගත් දේශීය සහ විදේශීය ආචාර්ය මඬුල්ලක් විසිනි.අධ්‍යයන පොදු සහතික පත්‍ර සාමාන්‍ය පෙළ විභාගය නිම කළ සිසුන් සඳහා වඩාත් සුදුසු සහ ඉහළ අධ්‍යාපන මාවත් විවර කර දීමේ අරමුණින් 2013 වසරේ ජනවාරි සිට ආරම්භ වන මෙම Monash විශ්ව විද්‍යාලයේ පදනම් පාඨමාලාව (MUFY) සඳහා ලියාපදිංචි කිරීමේ කටයුතු ANC  විසින් දැන් අරඹා ඇත.මෙම පදනම් වසර සම්පූර්ණ කිරීමෙන් පසු සිසුන් හට නීතිය, වෛද්‍ය විද්‍යාව, ඖෂධ, විද්‍යාව සහ තොරතුරු තාක්ෂණය වැනි විෂයයන්ගෙන් විවිධ වූ Monash  උපාධි පාඨමාලාවන් හැදෑරීමේ අවස්ථාව දේශීය සිසුනට හිමිකර ගත හැකිය. මෙම MUFY විෂය නිර්දේශය විසින් සිසුන්ගේ විශ්ලේෂණාත්මක සහ තාර්කික චින්තන හැකියාව වර්ධනය කෙරෙන අතර අඛණ්ඩව සිදු කෙරෙන ඇගැයීම් සහ දැනුම ප්‍රායෝගිකය යොදන ආකාරය පිළිබඳව විශේෂ අවධානය යොමුකර ඇත. එමඟින් සිය උපාධි අධ්‍යයනයන් අභිමුව ඇති අධ්‍යාපන පිළිවෙතට ඔවුන්ව හැඩගැස්සවීම ඒ මඟින් සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212168</link>
    <topic>ෆීනික්ස් 19 වැනි ප්‍රදර්ශනාගාරය හලාවත</topic>
    <author/>
    <content>ෆීනික්ස් 19 වැනි ප්‍රදර්ශනාගාරය හලාවතෆීනික්ස් ඉන්ඩස්ට්‍රීස් සිය නවතම ප්‍රදර්ශනාගාරය හලාවත කොළඹ පාරේ අංක 160 දරන ස්ථානයේ විවෘත කරන ලදී.ෆීනික්ස් ‘සිරි නිවස’ ගෘහස්ථ සහ කර්මාන්ත සඳහා පාරිභෝගිකයින්ට අවශ්‍ය ප්ලාස්ටික් භාණ්ඩ සහ කර්මාන්ත අවශ්‍යතා එකම වහලක් යටදී මිලදී ගැනීමට ඉඩසැලසීමේ සංකල්පය අනුව පිහිටුවන ප්‍රදර්ශනාගාරයි.ෆීනික්ස් ප්ලාස්ටික් නිෂ්පාදන 100%ක් ප්ලාස්ටික්වලින් නිපදවා ඇති අතර ඒවා ආහාර ඇසුරුම් සහ බහලුම් සඳහා යෝග්‍ය අමුද්‍රව්‍ය යොදා නිපදවා ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj1212169</link>
    <topic>CDB සමස්ත වත්කම් ප්‍රමාණය රුපියල් බිලියන 20 ඉක්මවයි</topic>
    <author/>
    <content>CDB සමස්ත වත්කම් ප්‍රමාණය රුපියල් බිලියන 20 ඉක්මවයිසිටිසන්ස් ඩිවලොප්මන්ට් බිස්නස් ෆයිනෑන්ස්(CDB) කොළඹ කොටස් වෙළෙඳපොළ වෙත නිකුත් කරන ලද මූල්‍ය වාර්තාවලට අනුව සිය සමස්ත වත්කම් ප්‍රමාණය රුපියල් බිලියන 20 ඉක්මවා ඇත. මේ සංධිස්ථානය පසු කිරීමත් සමඟ ශ්‍රී ලංකාවේ මුදල් ව්‍යාපාර පනත යටතේ ලියාපදිංචි සමාගම් අතරින් දැවැන්තම සමාගම් 7 අතරට එක්ව තිබේ. 2012 සැප්තැම්බර් 30 වැනිදායින් අවසන් මාස 6 තුළ හා දෙවන කාර්තුව අවසානයේදී, කොටස් වෙළෙඳපොළ අගය මත ගැළපීම් හැර ශුද්ධ ලාභය පෙර වසරේ එම කාලපරිච්ඡේදයට සාපේක්ෂව 11.56% සිට 15.79% දක්වා වර්ධනයක් පෙන්නුම් කර ඇත.පළමු මාස 6 අවසානයේදී ශුද්ධ ලාභය රුපියල් මිලියන 245.5 අගයක් සටහන් කර ඇති අතර ශේෂ පත්‍ර අගය වර්ධනය 21.79 කි. 2012/13 මූල්‍ය වර්ෂයේ ප්‍රථම අර්ධය තුළ ආදායමේ 48% ක වර්ධනයක් සහිතව රුපියල් බිලියන 1.92 අගයක් සටහන් කර ඇත. සමස්ත පොලී අනුපාතිකයේ වර්ධනය 37% කි. දළ අක්‍රීය ණය අනුපාතිකය 2.54% වන අතර එහි ශුද්ධ අගය 1.17% කි.CDB කළමනාකාර අධ්‍යක්ෂ හා ප්‍රධාන විධායක නිලධාරී මහේෂ් නානායක්කාර මහතා ප්‍රකාශ කළේ පවතින මුදල් වර්ෂය සඳහා වූ ඉලක්ක රැසක් ජයගනිමින් ඛ්ච්ඕ ආයතනය වත්මන් වෙළෙඳපොළ තුළ වෙනස්කම් රැසක් සිදුකරමින් සිටින බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj12121610</link>
    <topic>යමහා සංවත්සරයට වට්ටම්</topic>
    <author/>
    <content>යමහා සංවත්සරයට වට්ටම්ශ්‍රී ලංකාවට යමහා සංගීත භාණ්ඩ හඳුන්වා දීමේ ප්‍රමුඛයා වන යමහා සංගීත මධ්‍යස්ථානය 90 වැනි සංවත්සරය සමරයි. ලොව දෙවන පැරණිතම යමහා නිෂ්පාදනයන් බෙදාහැරීමේ නියෝජිත බවට පත්වීමේ ගෞරවය ද ශ්‍රී ලංකාවේ යමහා සංගීත මධ්‍යස්ථානයට හිමිය.සියලුම යමහා වෘත්තීය ශ්‍රව්‍ය උපාංග ශ්‍රී ලංකාවේදී ලබා ගත හැකි අතර මෑතකදී යමහා සංගීත මධ්‍යස්ථානය විසින් යමහා ඩිජිටල් ශබ්ද සංකලන යන්ත්‍ර සඳහා ප්‍රදර්ශනාගාර අංගණයක් වෙන් කරනු ලැබුවේ ඒවායෙහි ශක්‍යතාවයන් පෙන්නුම් කිරීමට පහසු වන ආකාරයෙනි. මෙම ප්‍රදර්ශනාගාරය ඩිජිටල් ශබ්ද සංකලනය සම්බන්ධයෙන් අත්දැකීම් ලබා ගැන්මට කැමති හා ඒ පිළිබඳව උනන්දුවක් දක්වන ඕනෑම අයෙකුට විවෘතය.1980 පිහිටු වූ යමහා සංගීත පාසල හරහා යමහා සංගීත මධ්‍යස්ථානය විසින් දේශීය සංගීත ක්ෂේත්‍රය හා තරුණ පරපුර ද ඔප්නැංවීමට කටයුතු කරයි. මෙම සංගීත පාසල හරහා සිසුන් 20,000 ක් පමණ බිහි කර ඇති අතර දැනට එහි සිසුන් 750 ක් පමණ ඉගෙනුම ලබයි.90 වැනි සංවත්සරය සංකේතවත් කරමින් යමහා සංගීත මධ්‍යස්ථානය මේ 20 වැනිදා සිට දෙසැම්බර් 31 වැනිදා දක්වා උත්සව සමයේ විශේෂිත ප්‍රවර්ධන වැඩසටහනක් ද සංවිධානය කර ඇත. ඒ අනුව කොළඹ 7, බෞද්ධාලෝක මාවතේ, අංක 296 දරන ස්ථානයේ පිහිටි යමහා ප්‍රධාන ප්‍රදර්ශනාගාරයෙන් වට්ටම් සහිත යමහා නිෂ්පාදනයන් තෝරා ගැනීමේ හැකියාව පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>16</day>
    </date>
    <link>http://www.silumina.lk/2012/12/16/_art.asp?fn=aj12121611</link>
    <topic>සති මැද වෙළෙඳපොළ ඉහළ යයි</topic>
    <author>තාරක වික්‍රමසේකර</author>
    <content>සති මැද වෙළෙඳපොළ ඉහළ යයිසතිය ආරම්භයේ දී ගනුදෙනු සංඛ්‍යාව අඩු වුවත් සමස්ත කොටස් මිල දර්ශකය සේම මිලංකා මිල දර්ශකය ද ඉහළ ගියේය.ඩයලොග් කොටස් 24011359 ක් අලෙවි වීම වැඩිම කොටස් අලෙවිය විය.සෙලින්කෝ ඉන්ෂුවරන්ස් (ඡන්ද බලය රහිත) සමාගමේ කොටසක මිල රුපියල් 312 සිට රුපියල් 335.00 ක් දක්වා රුපියල් 23.00 කින් ඉහළ ගියේය. සිලොන් ටුබැකෝ රුපියල් 711.00 සිට රුපියල් 749.80 ක් දක්වා රුපියල් 38.80 කින් ඉහළ ගියේය. එන් ඩී බී කැපිටල් සමාගමේ කොටසක් රුපියල් 51.90 කින් ඉහළ යනු දක්නට ලැබුණි.බුකිට් ඩරා රුපියල් 10 කින්ද හන්ටර්ස් රුපියල් 19.60 කින් ද ටී සර්විසස් රුපියල් 22 කින්ද පහළ ගියේය.පසු දින එනම් අඟහරුවාදා (11) ගනුදෙනු සංඛ්‍යාව ද ඉහළ ගිය අතර සමස්ත කොටස් මිල දර්ශකය මෙන්ම මිලංකා මිල දර්ශකය ද ඉහළ ගියේය.මිල ඉහළ ගිය සමාගම් අතර සී එෆ් අයි (රුපියල් 20.60 කින්) නෙස්ලේ රුපියල් 51.70 කින් ඉහළ ගියේය.මිල පහළ ගිය සමාගම් අතර හන්ටර්ස් (රුපියල් 44.90 කින්) එන් ඩී බී කැපිටල් (රුපියල් 39.80 කින්) පහළ ගියේය. දිනයේ මිලියනය ඉක්මවා කොටස් අලෙවි වූ සමාගම් අතර එච් එන් බී (කොටස් 1208619 ක්) හා මල්වත්ත (1241888 ක්) කැපී පෙනුණි.බදාදා (12) ගනුදෙනු සංඛ්‍යාව විශාල ලෙසින් ඉහළ ගියේය. ඒ පෙර දින අඟහරුවාදා සිදුවූ ගනුදෙනු (3546) 9027 ක් දක්වා ඉහළ යමිනි.මිලංකා මිල දර්ශකය මෙන්ම සමස්ත කොටස් මිල දර්ශකය ද කැපී පෙනෙන ලෙස ඉහළ ගියේය.මිලියනය ඉක්මවා කොටස් අලෙවි වූ සමාගම් අතර බ්ලු ඩයමන්ඩ් (1397203) පී ඩී එල් (1004188) අමානා ටකාෆුල් (1793112) ෆී‍්‍ර ලංකා (1470137) එස් එම් බී ලීසිං (1937769) එස් එම් බී ලීසිං (ඡන්ද බලය රහිත) 12784389 සමාගම් විය.බයිරහා ෆාම්ස් රුපියල් 10.20 කින් ද කළම්ඹු ෆාමසි රුපියල් 15.00 කින් ද ඩිමෝ රුපියල් 28.60 කින් ද හන්ටර්ස් රුපියල් 23.60 කින් ද ලංකෙම් සිලොන් රුපියල් 13.10 කින් ද එන් ඩී බී කැපිටල් රුපියල් 39.20 කින් ද සින්ග් ලංකා රුපියල් 13.10 කින් ද ඉහළ ගියේය.ඇස්කොට් හෝල්ඩින්ග් රුපියල් 17.70 කින් මිල පහළ ගියේය.පෙර සතිය අවසානයේ දැක්වුණු සමස්ත කොටස් මිල දර්ශකය ඒකක 5387.40 ක් ලෙස දැක්වුණ අතර සතිය ආරම්භක සඳුදා එය දැක්වුණේ ඒකක 5404.86 ක් ලෙස දැක්වුණි. මිලංකා මිල දර්ශකය සිකුරාදා ඒකක 4893.62 ක් ලෙස හා සඳුදා දින ඒකක 4906.14 ක් ලෙස දැක්වුණි.අඟහරුවාදා ගනුදෙනු සංඛ්‍යාව 3546 ක් හා සමස්ත කොටස් මිල දර්ශකය ඒකක 5417.78 ක් ලෙස හා මිලංකා මිල දර්ශකය ඒකක 4913.42 ක් ලෙස දැක්වුණි. බදාදා (12) සමස්ත කොටස් මිල දර්ශකය ඒකක 5516.64 ක් හා මිලංකා මිල දර්ශකය ඒකක 5011.19 ක් ලෙස දැක්වුණි.වෙළෙඳ පොළ ඉහළ යන ලකුණු සතිය මැද භාගය වන විට දක්නට ලැබුණි. චිලව් ෆිනෑන්ස් පී එල් සී රුපියල් 12 ක් බැගින් කොටසක් ලබාදීමට කටයුතු කර තිබුණේ 01 : 17.7777786218 අනුපාත යටතේය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212232</link>
    <topic>හෙට මධ්‍යම රාත්‍රියෙන් නත්තල උදාවෙයි</topic>
    <author>සරත් පෙරේරා</author>
    <content>සරත් පෙරේරාජේසුතුමන්ගේ උපත සිහිපත් කරන තවත් අසිරිමත් නත්තලක් දෙසැම්බර් 24 වැනිදා මධ්‍යම රාත්‍රියෙන් උදාවෙයි. මේ නිමිත්තෙන් දිවයිනේ සියලු කිතුනු දේවස්ථානවල 24 වැනිදා මධ්‍යම රාත්‍රියේත් 25 නත්තල් දින පෙරවරුවේත් දේව මෙහෙයන් පැවැත්වෙයි.මැල්කම් කාදිනල් රංජිත් කොළඹ අගරදගුරු හිමිපාණන් සහභාගිවන නත්තල් දින මධ්‍යම රාත්‍රි දේව මෙහෙය මෙවර කළුතර, කලමුල්ල ජේසු බිලිඳුන් ගේ දේවස්ථානයේදී පැවැත්වෙයි.මේ දේවස්ථානයේ විශේෂත්වයක් වන්නේ මෙරට කිතුනුවන්ට ඉමහත් පීඩන ගෙනදුන් ඕලන්ද පාලන සමයේ දී මෙරටට පැමිණි භාග්‍යවන්ත ජුසේවාස් පියතුමන් මේ ස්ථානයේම නත්තල් දින මධ්‍යම රාත්‍රි දිව්‍ය පූජාවක් රහසිගතව පැවැත්වීමයි.එම සිද්ධිය සිහිපත් කරමින් මේ දේවස්ථානය පසුකලක ඉදිකර ඇත. මේ නත්තල් දේවමෙහෙය ජාතික රූපවාහිනියෙන් ද සජීවී ලෙස විකාශය කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212233</link>
    <topic>සිරිපා සමය ඇරැඹේ</topic>
    <author>රමණී සුබසිංහ</author>
    <content>රමණී සුබසිංහමේ මස 27 වැනිදාට යෙදෙන උඳුවප් පුර පසළොස්වක පොහොය සමඟ මෙවර සිරිපා වන්දනා සමය ඇරඹේ.පසුගිය 21දා පැල්මඬුල්ල ගල් පොත්තාවල ශ්‍රීපාද රජමහා විහාරස්ථානයේ දී විශේෂ පූජෝත්සව රැසක් සිදු කරන ලදී. එහිදී 25 දක්වා පින්කම් මාලාවක් පැවැත්වීමට නියමිත අතර 26 දා පෙරවරු 6.00ට දේවාභරණ වැඩමවීමේ පෙරහර ආරම්භ කෙරේ.පෙරහර සබරගමුව මහ සමන් දේවාලය දක්වා පැමිණීමෙන් පසු රත්නපුර පලාබද්දල රජ මාවත ඔස්සේ සහ හැටන් නල්ලතන්නි මාර්ග ඔස්සේ ශ්‍රී පාදය දක්වා ගමන් කෙරේ.ශ්‍රීපාදස්ථානයේ දී පෝ දින පින්කම් සිදුකිරීමෙන් පසු මෙවර ශ්‍රීපාද සමය ඇරඹේ. ශ්‍රීපාද වන්දනා සමය ලබන වසරේ වෙසක්පුර පසළොස්වක පොහෝ දිනය දක්වා පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212234</link>
    <topic>පාර්ලිමේන්තු කටයුතුවලට මැදිහත්වීමට නොහැකි බව සියලු අධිකරණ තේරුම්ගත යුතුයි</topic>
    <author>චන්දන බණ්ඩාර</author>
    <content>චන්දන බණ්ඩාරපාර්ලිමේන්තු වරප්‍රසාද පනතේ (09) වගන්තියට අනුව කථානායකවරයාට හෝ පාර්ලිමේන්තු විශේෂ තේරීම් කාරක සභාවේ සාමාජිකයන්ට අධිකරණයේ පෙනී සිටින ලෙස නොතීසි නිකුත් කිරීමට කිසිදු අධිකරණයකට හැකියාවක් නොමැති බව නියෝජ්‍ය කථානායක චන්දිම වීරක්කොඩි මහතා පවසයි.කථානායක චමල් රාජපක්ෂ මහතාට, පාර්ලිමේන්තු මහ ලේකම්වරයාට සහ අගවිනිසුරුවරියට එරෙහිව චෝදනා විමර්ශනය කළ විශේෂ පාර්ලිමේන්තු තේරීම් කාරක සභාවේ සාමාජිකයන්ට ජනවාරි මස 03 දා අභියාචනාධිකරණයේ පෙනී සිිටින ලෙස පසුගිය සිකුරාදා (21) අභියාචනාධිකරණය නොතීසි නිකුත් කොට තිබිණි.පාර්ලිමේන්තු වරප්‍රසාද පනතට අනුව එවැනි නොතීසි නිකුත් කිරීමෙන් හෝ කුමන ආකාරයෙන් හෝ පාර්ලිමේන්තු කටයුතුවලට මැදිහත්වීමට නොහැකි තත්ත්වය ගැන සියලු අධිකරණ දැනුම්වත් විය යුතු බවත් මීට පෙර කථානායකවරයාට සහ අගවිනිසුරුවරියට එරෙහි චෝදනා විමර්ශනය කළ පාර්ලිමේන්තු තේරීම් කාරක සභාවේ සාමාජිකයන්ට ශ්‍රේෂ්ඨාධිකරණයේ පෙනී සිටින ලෙස නිකුත් කළ නොතීසි වලංගු නොවන බවට කථානායකතුමා ලබා දුන් තීන්දුව හා සමාන තත්ත්වයක් මේ අවස්ථාවේ ද බලපැවැත්වෙන බව නියෝජ්‍ය කථානායකවරයා පෙන්වා දුන්නේය.මෙලෙස කථානායකවරයාට හෝ පාර්ලිමේන්තුවට නොතීසි නිකුත් කළ නොහැකි බව පූර්වගාමී කථානායක අනුර බණ්ඩාරනායක මහතා තීන්දුවක් දී තිබූ බවත් එය එවකට අගවිනිසුරු සරත් එන්.සිල්වා මහතා පිළිගෙන තිබූ බවත් නියෝජ්‍ය කථානායකවරයා වැඩිදුරටත් පෙන්වාදුන්නේය.අභියාචනාධිකරණය නොතීසි නිකුත් කිරීම හෝ එවැනි තත්ත්වයන් දෝෂාභියෝගයේ ඉදිරි කටයුතුවලට හෝ පාර්ලිමේන්තුවේ ඒ හා සම්බන්ධ කටයුතුවලට බල නොපාන බවක් කිසිදු පුද්ගලයකුට හෝ ආයතනයකට පාර්ලිමේන්තුව ඉදිරියේ ඇති කටයුතුවලට මැදිහත් විය නොහැකි බව ද නියෝජ්‍ය කථානායකවරයා අවධාරණය කළේය.මෙලෙස පාර්ලිමේන්තුවේ තේරීම් කාරක සභාවන්ට එරෙහිව නියෝග ලබාදීමට අධිකරණය කටයුතු කළහොත් රාජ්‍ය ගිණුම් කාරක සභාවට, කෝප් කමිටුවට සහ අනෙකුත් පාර්ලිමේන්තු තේරීම් කාරක සභා අක්‍රිය වීමටත් එයින් රටේ ව්‍යාකූල තත්ත්වයක් ඇතිවී රටට හානිදායක තත්ත්වයක් ඇති විය හැකි බවත් නියෝජ්‍ය කථානායකවරයා පෙන්වා දුන්නේය.අගවිනිසුරු ආචාර්ය ශිරාණි බණ්ඩාරනායක මහත්මිය විශේෂ පාර්ලිමේන්තු තේරීම් කාරක සභාව අභියෝගයට ලක්කරමින් ගොනුකළ පෙත්සමක් සලකා බැලූ අභියාචනාධිකරණයේ ත්‍රිපුද්ගල විනිසුරු මඬුල්ලක් ගිය සිකුරාදා (21) කථානායකවරයා ඇතුළු පාර්ලිමේන්තු තේරීම් කාරක සභාවට අභියාචනාධිකරණයේ පෙනී සිටින ලෙස නොතීසි නිකුත් කොට තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212235</link>
    <topic>විජේදාසගේ නිවෙසට වෙඩි තැබීම ගැන පුළුල් පරීක්ෂණ</topic>
    <author/>
    <content>එක්සත් ජාතික පක්ෂයේ පාර්ලිමේන්තු මන්ත්‍රී සහ ශ්‍රී ලංකා නීතිඥ සංගමයේ සභාපති ජනාධිපති නීතිඥ විජයදාස රාජපක්ෂ මහතා පදිංචිව සිටින නුගේගොඩ නාවල විජයබා මාවතේ පිහිටි නිවසට එල්ලවූ වෙඩි ප්‍රහාර සම්බන්ධයෙන් පොලිසිය 19 දෙනෙකුගෙන් කටඋත්තර ලබාගෙන ඇත.මේ හැර විජේදාස රාජපක්ෂ මන්ත්‍රීවරයාගේ නිවෙසේ ඒ අවස්ථාවේ සේවයේ සිටි පොලිස් ආරක්ෂකයන් දෙදෙනා සතු ගිනි අවි පොලිස් බාරයට ගෙන ඒවා ද පරීක්ෂාවට ලක් කර තිබේ.ඉකුත් 19 වැනිදා මධ්‍යම රාත්‍රියේ දී විජයදාස රාජපක්ෂ මහතාගේ නිවෙසට එල්ල වූ බව කියන වෙඩි ප්‍රහාරය සඳහා උපයෝගි කරගත් ගිනි අවිවල හිස් පතරොම් කොපු දෙකක් එදින (20) උදෑසන නිවස අවට පරීක්ෂා කිරීමේ දී සොයාගෙන තිබේ.මේ සිද්ධිය 19 වැනිදා මධ්‍යම රාත්‍රිය පසු වී මිනිත්තු 20 ක් ගතවූ 12.20 ට පමණ සිදුවී ඇතැයි ද රතිඤ්ඤා පුපුරන ශබ්දයෙන් පසු මෝටර් රථයක ශබ්දය ඇසුණ බව ද රාජපක්ෂ මහතාගේ පුත් කසුන් රාජපක්ෂ මහතා පවසා තිබේ.මේ සිද්ධිය සැලවීමෙන් පසු මහින්ද රාජපක්ෂ ජනාධිපතිතුමා හා විපක්ෂ නායක රනිල් වික්‍රමසිංහ මහතා ද පාර්ලිමේන්තු මන්ත්‍රීවරු කිහිප දෙනකු ද විජේදාස රාජපක්ෂ මහතාගේ නිවෙසට ගොස් තොරතුරු විමසා ඇත.මේ පිළිබඳව විශේෂ පරීක්ෂණයක් පවත්වන්නැයි ජනාධිපතිතුමා පොලිසියට උපදෙස් දී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212236</link>
    <topic>දුප්පතුන් ගැන සිතන්න</topic>
    <author/>
    <content>නත්තල් පණිවුඩය- කතෝලික රදගුරු සමුළුවසෑම නත්තලක් ම අප ජීවත් වන සමාජය වෙත විශේෂ අවධානයක් යොමු කරන්නට අපට ඇරැයුම් කරන බවත් එලෙසම අප අතර ජීවත්වන දරිද්‍රතාවයෙන් පෙළන ජනකොටස් වෙත විශේෂ අවධානයක් යොමු කරන්නටත් නත්තල ඇරැයුම් කරන බවත් මෙවර නත්තල නිමිත්තෙන් පණිවිඩයක් නිකුත් කරන ශ්‍රී ලංකා කතෝලික රදගුරු සමුළුව කියා සිටී.රදගුරු සමුළුවේ සභාපති මැල්කම් කාදිනල් රංජිත් අගරදගුරු හිමිපාණන් ගේ මහලේකම් හා නෝබට් අන්ද්‍රාදි රදගුරු හිමිපාණන්ගේ අත්සනින් නිකුත් කර ඇති මේ නත්තල් පණිවුඩයෙන් එලෙසම විවිධාකාර පැති තලයන් තුළ ජීවත්වන මනුෂ්‍ය වේදනාවට පත්වූවන් කෙරෙහි සංවේදී වන්නට සිහි ගැන්වීමක් කරන බව ද සඳහන් කරයි.කතෝලික රදගුරු සමුළුවේ නත්තල් දින පණිවුඩයේ මෙසේ ද සඳහන් වේ. මාංශගතවීමේ අභිරහස්මය ක්‍රියාදාමය තුළ මිනිස් සනාතන ඉතිහාසයට දෙවියන් වහන්සේ ඇතුළු වීම, භාග්‍යවත් කන්‍යමරිය වහන්සේගේ ශ්‍රී කුස තුළ දෙවියන් වහන්සේගේ පුත්‍රයාණන්ගේ උපත සිදුවීම නැවත වරක් නත්තලේදී අපි සමරන්නෙමු.ස්වර්ගීය සූරසේනා සමූහය හා සමඟ බැඳෙමින් දෙවි පියාණන් වහන්සේට පිදෙන ප්‍රශංසාවෙන් හා තුති පැසසුමෙන් අපි ප්‍රමුදිත වන්නෙමු. “දෙවියන් වහන්සේ ලෝකයාට කොතරම් ප්‍රේම කළ සේක් ද කීවොත්, ස්වකීය ඒක ජාතක පුත්‍රයාණන් වුව ද ලොවට දෙවා වදාළ සේක. එසේ කළේ උන්වහන්සේ කෙරෙහි අදහන සියලු දෙනාම විනාශ නොවී සදාතන ජීවිතය ලබන පිණිස ය. (ජුවාම් 3:16)අප අතරට පැමිණීම තුළින් ජේසුස් ක්‍රිස්තුන් වහන්සේ විපුල ලෙසින් පැහැදිලි කොට පෙන්වා ලන්නේ ඔවුන් වහන්සේට ම පමණක් දිය හැකි ජීවිතය තුළින් අපත් ඒ ලත් දිවි මඟ බෙදා ගැනීමේ දිවි මඟක් බවට පත් කර ගත යුතු බවයි.ඔවුන් වහන්සේට අවැසි වනුයේ උපරිමයෙන් අප ජීවිත අවබෝධාත්මක ලෙස මෙලෙස ගත කරමින් පසුව සදාකාලිකත්වය තුළ ඔවුන් වහන්සේගේ දිව්‍යමය ජීවිතයේ කොටස් කරුවන් බවට අපව පත් කර ගැනීමයි.එහෙයින් මේ මාංශගතවීමේ අභිරහස සමරන විට ඔවුන් වහන්සේ පුදන ඒ ජීවිතය අත් විඳින්නට ජේසුස් ක්‍රිස්තුන් වහන්සේ අපට ආරාධනාවක් ද කරන සේක. එනයින් අපගේ නත්තල් මංගලෝත්සවය සැමරීම හුදෙක් ඔවුන් වහන්සේගේ ඓතිහාසික මිනිස් උපත පමණක් ම සිහි කැඳවීමක් නොවන අතර එය එලෙස විය යුතු ද නොවේ.මන්ද අප එකිනෙකාගේ පුද්ගලත්වයේ ජීවිත තුළ නැවත උපදින්නට ඔවුන් වහන්සේ අභිප්‍රාය කරන බැවිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212237</link>
    <topic>දුර සේවා බස් රථ පැය 24 පුරාම.</topic>
    <author>තාරක වික්‍රමසේකර</author>
    <content>තාරක වික්‍රමසේකරනත්තල් සහ පාසල් නිවාඩු සමයේ දුර ගමන් මඟීන්ගේ පහසුව පිණිස පැය 24 පුරා ක්‍රියාත්මක වන පරිදි අතිරේක බස් රථ සේවා යෙදවිමට පියවර ගෙන ඇතැයි ජාතික ගමනාගමන කොමිෂන් සභාව පවසයි. ඒ අනුව ලබන ජනවාරි මස 01 වැනිදා දක්වා මෙම අතිරේක බස් රථ සේවාව ක්‍රියාත්මක කෙරේ.මගීන් පිරුණු වහාම ගමනාරම්භක ස්ථානවලින් බස් ධාවනය අරඹන ලෙස උපදෙස් දී ඇති අතර අධික ගාස්තු අය කරන බස් රථවලට එරෙහිව පියවර ගන්නා ලෙසත් උපදෙස් දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212238</link>
    <topic>පීඩාවට පත් ජනතාවට ජනපති නියමයෙන් උපරිම සහන</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහගංවතුර හා නායයෑම් නිසා පීඩාවට පත් ජනතාවට මහින්ද රාජපක්ෂ ජනාධිපතිතුමාගේ උපදෙස් පරිදි අවශ්‍ය සියලු සහන ලබාදීමට ආර්ථික සංවර්ධන අමාත්‍යාංශය හා ආපදා කළමනාකරණ අමාත්‍යාංශය පියවර ගෙන තිබේ. ඒ අනුව දැනටමත් රජය මගින් ආපදාවට පත්වූ නිවාසයක් සඳහා රුපියල් ලක්ෂයක් බැගින් ලබාදීමටත් අර්ධ හානි වූ නිවාසවලට රුපියල් 50000 බැගින් ලබාදීමටත් ආපදා කළමනාකරණ ඇමැති මහින්ද අමරවීර මහතා කටයුතු කර ඇත.ඊට අමතරව ආපදාවට ලක්වූ ජනතාවට අවශ්‍ය සහන ලබාදීමට අවශ්‍ය මුදල් ඇති තරම් ලබාදීමට මහින්ද රාජපක්ෂ ජනාධිපතිතුමාගේ උපදෙස් පරිදි ආර්ථික සංවර්ධන අමාත්‍යාංශය පියවර ගෙන තිබේ. දිසාපතිවරු ඉල්ලන මුදල් අඩු නැතිව ලබාදෙන බවත් ආපදා කළමනාකරණ ඇමැති මහින්ද අමරවීර මහතා පවසයි.මේ අනුව දැනටමත් ලබාදී ඇති මුදල රුපියල් මිලියන 145 කට අධික බව ආපදා කළමනාකරණ අමාත්‍යාංශයේ ලේකම් මරීනා මොහොමඩ් මහත්මිය පවසන්නීය.පසුගිය සිකුරාදා දවල් වනවිට දිස්ත්‍රික්ක 14 ක පුද්ගලයන් 329401 ක් පසුගිය දිනවල පැවැති ආපදා තත්ත්වය නිසා පීඩාවට පත්විය. මරණ 27 ක් සිදුවී තිබේ. පවුල් 82821 ක් පීඩාවට පත්වී ඇති මේ සිදුවීම් නිසා නිවාස 6321 ක් සම්පූර්ණයෙන් හා අර්ධ ලෙස හානි සිදුවී තිබේ. පුද්ගලයන් 14 දෙනෙක් අතුරුදන් වී ඇති අතර අවතැන් කඳවුරු 174 ක් තිබෙන අතර ඒවායේ 56749 ක් ජනතාව සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa1212239</link>
    <topic>උඩුදුම්බර දිල්ෂානි දුවට දිගටම ආධාර</topic>
    <author/>
    <content>මීට දෙසතියකට පෙර සිළුමිණ පුවත්පතේ පළවූ උඩුදුම්බර රඹුක්වැල්ල කනිෂ්ඨ විද්‍යාලයේ නිලූෂා දිල්ෂානි දියණිය ගේ සංවේදී කතා පුවත කියවූ සිළුමිණ පාඨකයෝ බොහෝ දෙනෙක් ඇයට උපකාර කිරීමට ඉදිරිපත් වූහ.ඒ සියලු දෙනාටම සිළුමිණ කෘතවේදීත්වය හිමි වන අතර උඩුදුම්බර ලංකා බැංකුවේ ආරම්භ කර ඇති එම්.ජී.එන්.ඩී.කේ. සමරසිංහ දියණියගේ ගිණුම් අංකය 074100594 ලෙස විය යුතු බව කාරුණිකව සිහිපත් කර සිටිමු. ගිය සතියේ පළවූ ගිණුම් අංකය මුද්‍රණ දෝ්ෂ සහිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa12122310</link>
    <topic>සංචාරක ව්‍යාපාරය දියුණු කළ යුත්තේ අපේ දේශීය අනන්‍යතාව සුරකිමින්</topic>
    <author>නිහාල් පී.අබේසිංහ</author>
    <content>-ඇමැති බැසිල් රාජපක්ෂනිහාල් පී.අබේසිංහඅපේ රටේ සංචාරක ව්‍යාපාරය දියුණු කළ යුත්තේ අපේ දේශීයත්වයත් අපගේ ජාතික අනන්‍යතාවත් සුරකමින් බව ආර්ථික සංවර්ධන ඇමැති බැසිල් රෝහණ රාජපක්ෂ මහතා පවසයි.ඒ සමඟම අපේ රටේ කෙරෙන සංචාරක කටයුතුවලින් මහා පරිමාණ ව්‍යාපාරිකයන්ට පමණක් නොව කුඩා හෝටල හිමියන්, ත්‍රිරෝද රථ හිමියන්ට පමණක් නොව තැඹිලි විකුණන කඩවලට පවා ආර්ථික වාසි ලැබිය යුතු බව බැසිල් රාජපක්ෂ ඇමැතිවරයා පෙන්වා දෙයි.අද ගල්කිස්ස මහ හෝටලයේ ඇතුළත කාමරවලට දේශීය ලෙස නිපදවූ අත්යන්ත්‍ර රෙදිපිළි පාවිච්චි කරන බව ද එවැනි සංචාරක කර්මාන්තයට දේශීයත්වය පදනම් වූ කර්මාන්ත සම්බන්ධ කිරීම පිළිබඳව දැනුම්වත් කිරීම කාලීන අවශ්‍යතාවක් බව ද ඇමැතිවරයා පෙන්වා දුන්නේය.ඇමැතිවරයා මේ අදහස් පළ කළේ ශ්‍රී ලංකාවේ සංචාරක ව්‍යාපාරයට අදාළ තීරණාත්මක පැතිකඩ රැසක් ආවරණය කරමින් ‘ශ්‍රී ලංකාවේ සංචාරක ව්‍යාපාරය අපේක්ෂා සහ අභියෝග‘ මැයෙන් සම්පාදිත නවතම සංචාරක ග්‍රන්ථය ආර්ථික සංවර්ධන ඇමැති බැසිල් රාජපක්ෂ මහතාට පිළිගැන්වීමේ අවස්ථාවේදී මාධ්‍යවේදීන් අමතමින්ය.මෙම ග්‍රන්ථය මාධ්‍යවේදී ශ්‍යාම් නුවන් ගනේවත්ත සහ පැතුම් වික්‍රමරත්න සංස්කරණය කර ඇත.මේ වසරේදී 950000 සංචාරකයන් මේ රටට පැමිණියත් ලබන වසරේ ඊටත් වඩා විශාල පිරිසක් මේ රටට පැමිණීමට නියමිත බවත් පැවසූ බැසිල් රාජපක්ෂ ඇමැතිවරයා ඒ අයට පහසුකම් ලබාදීමට මහා පරිමාණ බහුජාතික සමාගම්වලට මෙන්ම ගම්වල නතරව සාමාන්‍ය ව්‍යාපාරිකයන්ට හා පුංචි හෝටල් හිමියන්ට ද අවස්ථාව ලබාදිය යුතුª බව පැවසීය.මෙම අවස්ථාවට මහාචාර්ය සුනන්ද මද්දුම බණ්ඩාර, ශ්‍රී ලංකා සංචරණයේ සභාපති භාෂ්වර සේනාංක ගුණරත්න, ආර්ථික සංවර්ධන අමාත්‍යාංශයේ මාධ්‍ය සම්බන්ධීකාරක ධර්මන් වික්‍රමරත්න යන මහත්වරු ද එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=aa12122311</link>
    <topic>26 වැනිදා ජාතික ආරක්ෂක දිනයයි</topic>
    <author/>
    <content>සුනාමි විපතේ අටවැනි අනුස්මරණය එළඹෙන ලබන 26 වෙනි බදාදා උදෑසන 9.25 සිට 9.27 දක්වා කාලය තුළ සමස්ත රටම විනාඩි 2 ක නිහඬතාවයක් රකින ලෙස ආපදා කළමනාකරණ අමාත්‍යාංශය සියලු රටවැසියාගෙන් ඉල්ලා සිටී.මෙවර ජාතික ආරක්ෂක දිනය සමරු උලෙළ බදුල්ලේ දී 26 වැනිදා පැවැත්වේ. මෙදින පැවැත්වෙන ජාතික උත්සවය පැය තුනක සජීවී විකාශනයක් ලෙසින් ජාතික රූපවාහිනී සේවය මගින් විකාශනය කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=ab1212232</link>
    <topic>පස් දෙනකුගේ දිවි බේරූ කැකිරාවේ යුවතිය</topic>
    <author/>
    <content>ආචාර්ය කමල් වික්‍රමසිංහ ඩේලිනිවුස් පුවත්පතට සැපයූ ලිපියකින් සැකැසිණි.පසුගිය යුද සමයේ දී ඊනියා රාජ්‍ය නොවන සංවිධාන බොහෝමයක් ගෝලීය අවතාර ලෙස ශ්‍රී ලංකාවේ පෙනී සිටින්නට විය. එමෙන්ම යුද්ධය නිසා බොහෝ අන්තර්ජාතික රාජ්‍ය නොවන සංවිධානවලට ද මෙරටට හිස පොවන්නට අවස්ථාව ලැබිණි.ඔවුහු මානුෂීය ආධාර හා දූෂණයන්ට එරෙහි වීමේ හා ග්‍රාමීය සංවර්ධන වැඩසටහන් මුවාවෙන් ශ්‍රී ලංකාවේ ජාතික කටයුතුවලට අත පෙව්වේ බලෙන් මෙනි.මේ රාජ්‍ය නොවන සංවිධාන යනු විවිධ බටහිර රාජ්‍යයන් කිහිපයක මෙන්ම එක්සත් ජාතීන් මඟින් පාලනය වන ඇස් හා කන් යැයි කීවොත් නිවැරැදි ය. ඒවා බටහිර මාධ්‍ය හා රාජ්‍යයන් විසින් නිපදවන ලද ප්‍රවෘත්ති, විශ්ලේෂණ හා උපදෙස් පරිදි ඔවුන්ගේ අරමුණ වූයේ අන්තර්ජාතික ඇඟිලි ගැසීම් හරහා රට බෙදීමේ ප්‍රවණතාව වැඩි කිරීම ය.එහෙත් යුද්ධය අවසාන වීමත් සමඟම ඔවුන්ට ඒ අවස්ථාව අහිමි විය. වර්තමාන ශ්‍රී ලංකාව වඩාත් ශක්තිමත්ව හා ජනපි‍්‍රයව පවතින නිසා ඔවුහු දැන් ශ්‍රී ලංකා රජය අවතක්සේරුවට ලක්කරමින් ඒ සඳහා විවිධ සැලැසුම් සකස් කරමින් සිටිති. පසුගිය දශක හතර පුරාම මේ රාජ්‍ය නොවන සංවිධාන “වෛරසයක්” ලෙසින් පැතිර ගියේය. දැන් ඔවුහු වඩා දරුණු ලෙස නැඟී සිටිමින් නව ව්‍යවස්ථා සංශෝධන හා තහංචි මඟින් රටේ ස්ථාවරත්වය පළුදු කිරීමට සැරැසී සිටිති.රාජ්‍ය නොවන සංවිධාන යනු ඇත්තටම “රාජ්‍ය නොවන සංවිධාන” නොවේ. ඔවුහු විවිධ විදෙස් රටවල අරමුදලින් යැපෙන විශාල වශයෙන් ඒ රටවල මුදල් වියදම් කරන බහුජාතික සහයෝගීත්වයෙන් අන්තර්ජාතික වශයෙන් මුදල් ණයට දෙන්නන් හා ඒවායෙන් යැපෙන පෞද්ගලික ආයතන ය. වර්ල්ඩ් විෂන්, කෙයාර්, මෙඩිසින්ස් සැන්ස් ෆ්රන්ටියර්ස් (ර්. ඉ. ජ්.) හා ඔක්සම් වැනි ප්‍රධානතම අන්තර්ජාතික රාජ්‍ය නොවන සංවිධාන සිය ආදායමින් සියයට 80 - 90 ක් ලබාගන්නේ බටහිර රාජ්‍යයන්ගෙන් ය. එහෙත් ඔවුහු ඉතා සාර්ථක ලෙස මේ රාජ්‍ය නොවන මිථ්‍යාව වපුරා අවසානය.මේ රාජ්‍ය නොවන සංවිධාන පාලනය වන්නේ ඔවුන් විසින් ම බඳවා ගන්නා ලද පාලන කණ්ඩායම් මඟිනි. ඒ පාලන මණ්ඩලවලට සිත්ගන්නාසුලු විශාල වැටුප් ගෙවනු ලැබේ. රාජ්‍ය නොවන සංවිධාන තමන් සිවිල් සමාජය නියෝජනය කරන බව කියතත් ඔවුන් යැපෙන්නේ සිවිල් සමාජයේ බෙදී ගිය පන්තියක් මතය. දේශපාලන පක්ෂවලට සබඳකම් ඇති විවිධ පුද්ගලයන් ඔවුන්ගේ නියෝජිතයෝය. එහෙත් ඔවුන් පෙනී සිටින්නේ සිවිල් සමාජයේ එක්තරා පන්තියකින් තෝරාගන්නා පිරිසක් වෙනුවෙන් පමණි.සමාජ සහයෝගීතාව යන වචනය රාජ්‍ය නොවන සංවිධාන විසින් මාක්ස්වාදයෙන් සොරගන්නා ලද එකකි. එය ඔවුන් 19 වැනි සියවසේ ක්‍රිස්තියානි මිෂනාරි කටයුතු සඳහා ද යොදා ගන්නා ලදී. එමෙන්ම රාජ්‍ය නොවන සංවිධානය ද මේ වචනය සිය දෙස් විදෙස් මෙහෙයුම් සඳහා යොදාගන්නේ එකිනෙකාට වෙනස් අදහස් ඇති කණ්ඩායම් එකතු කිරීම සඳහාය.නව ලිබරල් වාදය ද ඔවුන් සිය මෙහෙයුම් සඳහා යොදාගන්නේය. මෙවැනි ප්‍රයෝගකාරී බස් ඔවුන් භාවිත කළේ තම නියම අරමුණු සැඟවීම උදෙසාය.ලෝකයේ දියුණු රටවලින් තෝරාගන්නා ලද බුද්ධිමතුන්, විද්වතුන්, නීතිවේදීන් වෙනත් වෘත්තිකයන් මෙන්ම මාධ්‍යවේදීන් ද යොදවා විදේශ රාජ්‍ය සමඟ බුද්ධි කටයුතු කරගෙන යාමට යොදවන්නේද මේ රාජ්‍ය නොවන සංවිධානයන්ය. එවැනි සහභාගිත්වයකින් නව රාජ්‍ය සබඳතා පවත්වාගත හැකි අතර ඒ ඒ රාජ්‍යයන්ට බලපෑම් කිරීමේ තත්ත්වයක් ද උදා කරගත හැකිය.එමෙන්ම රාජ්‍ය නොවන සංවිධාන සංවර්ධනය වෙමින් පවතින රටවල වංචනික දේශපාලනික භූමිකාවන් ද රඟපානු ඇත. ඔවුහු ඒ ඒ රටවල නව ලිබරල්වාදී විශිෂ්ටයන් හා එකතුව ඒ රටවල දේශපාලනයට ඇතුළු වී ඒවායේ ජාතික රාජ්‍යයන්ට එරෙහිව මානව හිමිකම් කඩකිරීම් වැනි චෝදනා ඉදිරියට දමමින් ඔවුන්ගේ ස්වාමිවරුන්ට රිසි පරිදි කටයුතු කරති.මෙවැනි මානුෂවාදී රාජ්‍ය නොවන සංවිධාන අන්තර්ජාතික මූල්‍ය අරමුදල හෝ ලෝක බැංකුවේ න්‍යාය පත්‍රවලට පිටින් නොයනු ඇත. එවැනි සහයෝගීතා තුළින් රාජ්‍ය නොවන සංවිධාන නව සංස්කෘතික හා ආර්ථික යටත්විජිත වාදයන් ගොඩනඟා ගැනීමේ කටයුතුවල ඔවුහු යෙදෙති.රාජ්‍ය නොවන සංවිධානවල දුර්දාන්ත තවත් ක්‍රියාකාරකමක් වන්නේ ඔවුන් සංවර්ධනය වන රටවල ඡන්දයෙන් තේරී පත්වූ නායකයන් සමඟ වෙනත් දේශපාලන හා සමාජ සංවිධාන එදිරිවාදී කිරීමයි. වාර්ගික සුළු ජන අරගල නැතහොත් ස්ත්‍රී ගැටුම් මුල්කොට ගෙන රටවල් තුළ ගැටුම් ඇති කිරීමට මුල් වීමයි. ලෝක බැංකුවේ නිලධාරියකු වන පීටර් එයිජින් විසින් නිර්මාණය කරන ලද ට්‍රාන්ස්ෆෙරන්සි ඉන්ටර්නැෂනල් (ඊ ධ්) නම් වූ රාජ්‍ය නොවන සංවිධානයේ අරමුණ ජාතික මට්ටමින් දූෂණයට එරෙහිව සටන් කිරීමයි. එයට අරමුදල් ලැබෙන්නේ බහුජාතික සමාගම් හරහාය. ඔවුන්ගේ අරමුණ වන්නේ සංවර්ධනය වන රටවල අල්ලස් හා දූෂණය පිළිබඳව සෙවීම ය.අගතියට පත් ඇමෙරිකානු බලශක්ති සමාගමක් වන එන්රොන් හා ෂෙල් ඔයිල් හා ඖෂධ සමාගමක් වන ජෆිසර් වැනි සමාගම් මේ සඳහා ඩොලර් මිලියන ගණනක් යොදවන බව රහසක් නොවේ. මේ මිලියන ගණන් මුදල් යොදවන්නේ බංකොළොත් දූෂිත සමාගම් වීම විශේෂය. රොනල්ඩ් රේගන් විසින් පිහිටුවන ලද සී. අයි. ඒ. සංවිධානය ද ට්‍රාන්ස්ෆෙරන්සි ඉන්ටර්නැෂනල් සඳහා විශාල ප්‍රදානයන් කර ඇත.ට්‍රන්ස්ෆෙරන්ස් ඉන්ටර්නැෂනල් හි කළමනාකාර අධ්‍යක්ෂවරයා වන්නේ ලෝක ආර්ථික සමුළුවේ හිටපු සභාපති කෝබස් ඩී. ස්වාඩ්ට් ය. ට්‍රාන්ස්ෆෙරන්ස් ඉන්ටර්නැෂනල් හි ප්‍රධාන ඇස යොමුව ඇත්තේ සංවර්ධනය වන ලෝකය හා මැදපෙරදිග වෙතය. මැදපෙරදිග පිහිටි ඊශ්‍රායලය වැනි රටවල් කෙරෙහි ඔවුන්ගේ උකුසු ඇස යොමු නොවේ.ඔවුන්ගේ දූෂණ මැනුම් ඒකකය හැම වසරේම ක්‍රියාත්මක වෙයි. 2012 ඔවුන්ගේ මිණුම අනුව දූෂිත රටවල් වශයෙන් තෝරා ඇති රටවල් අතරින් තුනෙන් දෙකක් ම සංවර්ධනය වන රටවල්ය. සෝමාලියාව - උතුරු කොරියාව හා ඇෆ්ගනිස්ථානය ඒ අතරිනුත් පහත් අගයක් ගැනේ. බ්‍රිතාන්‍යය හා ඇමෙරිකාව ඔවුන්ගේ අංක සටහනේ ඇත්තේ 18 හා 19 වශයෙනි. චීනය ඇත්තේ 90 වැනි ස්ථානයේය.මේ කරුණු දෙස බලන විට ට්‍රාන්ස්ෆෙරන්සි ඉන්ටර්නැෂනල් සංවිධානයේ දූෂිත රටවල පිළිබඳව බලා ඇත්තේ කිසිදු විනිවිද බවකින් තොරව බව පෙනී යයි. ඔවුන්ගේ ශ්‍රේණිගත කිරීමේ ද විනිවිද බවින් තොරවය. වසර හතළිහක් පුරා කිසිදු පාලනයකින් තොරව අන්තර්ජාතික කටයුතු පිළිබඳව හා සංවර්ධනය වන රටවල කටයුතු පිළිබඳව රාජ්‍ය නොවන සංවිධානවල ඇඟිලි ගැසීම් ඉහළ යාම නිසා ඔවුන් දැන් සිය “අතුරුපස” ගැනීම පටන්ගෙන ඇත.රුසියානු අධිකාරීහු තම දහස් ගණන් රාජ්‍ය නොවන සංවිධාන උපයෝගී කරගෙන සිය රටවල දේශපාලන අරගල ඇති කිරීමට පටන්ගෙන ඇත. 2011 දී රුසියානුජ් ඉ ඕ සේවයේ ප්‍රධානියා ඇමෙරිකාවට හා අනෙකුත් විදේශීය ඔත්තු සේවාවන්ට වරද පැටවූයේ රාජ්‍ය නොවන සංවිධාන හරහා රුසියාවේ ඔත්තු සෙවූ බව පවසමිනි. රුසියාවේ තමන්ට එරෙහි කලබල ඇති කිරීම පිළිබඳව ජනාධිපති පුටින් ඇමෙරිකානු අරමුදලින් යැපෙන රාජ්‍ය නොවන සංවිධානවලට දොස් පැවරීය. මෙසේ රුසියාවේ බොහෝ විදේශීය රාජ්‍ය නොවන සංවිධාන ක්‍රියා කළේ එරට තුළ පුටින්ට එරෙහි මතයක් ගොඩ නැඟීමටය.මේ නිසාම රුසියානු ජනාධිපති ව්ලැඩ්මීර් පුටින් සිය රටේ රාජ්‍ය නොවන සංවිධාන රජයේ සුපරීක්ෂණයට ලක්කිරීමට තීරණය කළේය. ඒ සඳහා රුසියාව නව නීති සම්පාදනය කොට 2013 අපි‍්‍රයෙල් 1 සිට ඒවා ක්‍රියාත්මක කිරීමට යයි. මේ වසරේ ජූලි මස විදේශ ඒජන්තවරුන් විසින් රුසියාව පිළිබඳ රුසියානුවන්ගේ මතය හා එය දේශපාලන ජීවිතය ගැන තොරතුරු ලබාගත්තේ විදෙස් අරමුදලින් යැපෙන රාජ්‍ය නොවන සංවිධාන හරහාය. අරාබි එමීර් රාජ්‍යය, ඊජිප්තුව වැනි රටවල අරාබි වසන්තය පිළිබඳ තොරතුරු ලොවට ගලා ආවේ රාජ්‍ය නොවන සංවිධාන හරහාය.බොලීවියාවේ ජනාධිපති ඊවො මොරාලස් එහි කඩාකප්පල්කාරී ක්‍රියා පිළිබඳ චෝදනා කළේ රාජ්‍ය නොවන සංවිධානයන්ට ය. මෙසේ කියුබා, ඉක්වදෝර්, ඩොමිනිකන් ජනරජය, නිකරගුවා, වෙනිසියුලාව වැනි රටවල රාජ්‍ය නායක සංවිධාන ජාලය මෙහෙයවන ලද්දේ උඉඒධ්ච් හරහාය. 2012 සැප්තැම්බරයේ පකිස්ථානය එහි සේව් ද චිල්ඩ්රන් සංවිධානයේ විදේශීය කාර්ය මණ්ඩලය නෙරපීය. මෙසේ බොහෝ රටවල සිටි විදේශීය රාජ්‍ය නොවන සංවිධානවල ක්‍රියාකාරීහු ඒ ඒ රටවල රාජ්‍යයන් අස්ථාවර කිරීමේ කුමන්ත්‍රණවල යෙදුණෝ වෙති.ඉන්දියාවේ කන්දකුලම් න්‍යෂ්ටික බලාගාර ව්‍යාපාරයට එරෙහි වීම පිළිබඳව රාජ්‍ය නොවන සංවිධානය ජර්මානු ජාතිකයන් රටින් පිටුවහල් කරනු ලැබීය. සයන්ස් සඟරාව සමඟ කළ සම්මුඛ සාකච්ඡාවකදී ඉන්දියානු අගමැති මන්මොහන් සිං කියා සිටියේ ඉන්දියානු කන්දකුලම් බලාගාරයට එරෙහි විරෝධතාවල සිටියේ ඇමෙරිකානු හා ස්කැන්ඩිනේවියානු ආධාර ලබන රාජ්‍ය නොවන සංවිධාන බවය.මේ කරුණු දෙස බලන විට පෙනී යන්නේ ලෝකය පුරා රාජ්‍ය නොවන සංවිධාන වෙසින් පෙනී සිටින කුමන්ත්‍රණ කරුවන්ට එරෙහිව පියවර ගත යුතු බවයි. ශ්‍රී ලංකාවේ ද මේ රාජ්‍ය නොවන සංවිධානවල බලය ඉතා තදින් ක්‍රියාත්මක වෙයි.අන්තර්ජාතික වශයෙන් ශ්‍රී ලංකාවට තර්ජනයක් වන රාජ්‍ය නොවන සංවිධාන පිළිබඳව හා ඔවුන්ගේ ක්‍රියාකාරකම් පිළිබඳව සූක්ෂම ලෙසින් සොයා බැලීම ශ්‍රී ලංකා රජයේ දැඩි අවශ්‍යතාවක් වෙයි.සයිබර් ආරක්ෂාව තහවුරු කරන පස්වැනි වාර්ෂික ජාතික සම්මන්ත්‍රණය ආරම්භ කරමින් ආරක්ෂක ලේකම් ගෝඨාභය රාජපක්ෂ මහතා කළ කතාව ඇසුරිනි.මේ සම්මන්ත්‍රණය සඳහා තෝරාගෙන ඇති තේමාව වන්නේ ක්‍රමෝපායික සැලැස්ම. ඵලදායී ආරක්ෂාවක් සඳහා ක්‍රමවේදයක් යන්නය.ඉතා තදින් අන්තර්ජාතික වශයෙන් බද්ධ වී ඇති අද පරිසරය තුළ සන්නිවේදන තාක්ෂණය අපේ ජීවිතවල ප්‍රධානතම කොටසක් වී තියෙනවා. ඒ නිසා මේ තේමාව අදට ඉතා උචිතයි. අද රාජ්‍යයන්ට, සංවිධානවලට හා සමාජයට සයිබර් තර්ජන ඉතා වැඩි වෙමින් පවතින බැවින් සයිබර් ආරක්ෂාව තහවුරු කිරීම අවශ්‍යම දෙයක්.පරිගණක තාක්ෂණයේ දී එල්ල වන විවිධ තර්ජන මකාලීමට බලවත් බාධා කිරීම් (ඩ්චජඬඪදඨ) ක්‍රමවේදයන් සඳහා බොහෝ දුෂ්කරතා ඇති බව මා හොඳින් ම දන්නවා. දශකයක් පමණ මා කැලිෆෝර්නියා විශ්ව විද්‍යාලයේ”උදඪය” ක්‍රමවේදයේ පරිපාලකයෙක් විදිහට වැඩ කළා.මගේ වගකීම වුණේ විශ්ව විද්‍යාලයේ පණිවිඩ හා වෙබ් අඩවි පිළිබඳ පණිවිඩ එවන්නන්ගේ ලැයිස්තු පිළිබඳව පරීක්ෂා කිරීමයි. එහිදී බාධා කරන්නන් හා අනවසරයෙන් පරිගණක දත්ත සොරා ගන්නවුන් මැඩීමට අපට විශාල පරිශ්‍රමයක් දරන්නට සිදුවුණා. මේ බාධා කිරීම් තුළින් එහි ශිෂ්‍යයන් හා ගුරුවරුන් ඇතුළු සියලු දෙනාම ඉතා අපහසුතාවට පත්වුණා. මේ පරිගණක පද්ධති පාලනය කරන්නවුන්ට ඉතා දුෂ්කරතාවයන්ට පත්වන්නට සිදුවුණා. මුළු පද්ධතියම යළි පිහිටුවන්නටත් සිදුවුණා. මේ සයිබර් ප්‍රහාර නිසා විශ්ව විද්‍යාලයට සිදුවූ පාඩුව අතිවිශාලයි. ඒ නිසා ශක්තිමත් සයිබර් ආරක්ෂාවක අවශ්‍යතාව වැදගත් වුණා.සංවර්ධනය වන රටක් වශයෙන් වුවත් ශ්‍රී ලංකාවේ අපේ සමාජය ද විශාල වශයෙන් නව සන්නිවේදන තාක්ෂණය හා බැඳී පවතින බව පැහැදිලි කරුණක්. එය අද ජාතික ආර්ථික වර්ධනයේ හා අපේ මෘදුකාංග සංවර්ධනයේ මෙන්ම ව්‍යාපාරික කටයුතුවලදී ද නව සන්නිවේදන තාක්ෂණය වැදගත් වෙනවා. අපේ යටිතල පහසුකම් බෙදා හැරීමේ සිට ජල සැපයුම්, වාහන පාලන පද්ධති ආදිය ඉහළ යමින් පවතිනවා.මේ සියල්ලේදීම සන්නිවේදන තාක්ෂණය යාන්ත්‍රණයක් වශයෙන් යොදා ගන්නවා.”ආරක්ෂක ලේකම්  ගෝඨාභය රාජපක්ෂරජය ද්වීතීය අධ්‍යාපනික ක්ෂේත්‍රය හා තෘතීය අධ්‍යාපනික ක්ෂේත්‍රයේ ද ශිෂ්‍යයන් අතර පුවත් සන්නිවේදන තාක්ෂණය ප්‍රචලිත කිරීමට දැඩි වෑයමක යෙදෙමින් සිටිනවා. ඉදිරි කාලයේ දී ආර්ථික සංවර්ධනය සඳහා පුවත් සන්නිවේදන තාක්ෂණය ඉතා වැදගත් වෙනවා. මේ නිසා අපි මේ තාක්ෂණයේ දත්ත සොරා ගැනීම් හා බාධා කිරීම් නැවැත්වීමට පියවර ගත යුතුයි.පුවත් සන්නිවේදන තාක්ෂණය කෙරෙහි ඇති ආරක්ෂක තර්ජන දෙයාකාරයි. ඒ අභ්‍යන්තර හා බාහිර වශයෙන්. අභ්‍යන්තර තර්ජන යනු පරිගණක හරහා හදිසියේ පැමිණෙන විවිධ සංවේද ආරංචි පැතිර යාම.ඒවා උපකරණවල හා මෘදුකාංග වැරැදි නිසා වෙන්නට පුළුවන්. ඒවා පරිගණක භාවිත කරන්නන්ගේ නොසැලකිලිමත්කමින් සිදුවන්නට පුළුවන්. ඒ මඟින් සන්නිවේදන තාක්ෂණයට බාධා කරන්නන්ට ඉබේම රුකුළක් වන්නට පුළුවන්.බාහිර සයිබර් තර්ජන විවිධයි. ඒවා බොහෝ දුරට රාජ්‍ය හා රාජ්‍ය නොවන නිරූපණයන් වෙසින් පැමිණෙන්නට පුළුවන්. සමහරවිට විනෝදය සඳහා පරිගණක දත්ත සොරාගන්නා හා බාධා කරන යෞවනයන් ද මේ ගණයට ඇතුළත් වෙනවා. සයිබර් ප්‍රහාරවලින් බොහෝ අත්‍යවශ්‍ය දත්ත ආරංචි ආදිය සොරකම් කරන්නන් මුළුමනින්ම විනාශ කරන්නත් පුළුවන්.විශේෂයෙන්ම සයිබර් අපරාධ කෙරෙහි සාමාන්‍ය පුරවැසියන් ද ගොදුරු වන්නට හැකි වන්නේ බොහෝ දුරට නොසැලකිලිමත්කම නිසයි. ඒ වගේම අවබෝධය මදවීම නිසාත් ඔවුන් සමහරවිට සයිබර් අපරාධ කරුවන්ගේ ගොදුරු බවට පත්විය හැකියි. බොහෝ දුරට ස්වයංක්‍රීය ටෙලර් යන්ත්‍ර පවා මේ සයිබර් තැරැව්කරුවන්ගේ ගොදුරු බවට පත්විය හැකියි. ඒවායේ ඇති සංවේදී දත්ත අත්‍යවශ්‍ය තොරතුරු එමඟින් ඔවුන්ගේ අතට යන්නට පුළුවන්.මේ නිසා සයිබර් ආරක්ෂාව ගැන මහජනතාවත් අනෙකුත් ආයතනයත් දැනුම්වත් වීම් වැඩිකළ යුතුයි. දැනුම්වත්වීම මෙන්ම ඒ පිළිබඳ අධ්‍යාපනයක් මෙන්ම මනා සුපරීක්ෂාකාරී බවක් ද අවශ්‍යය. මෘදුකාංග මෙන්ම අන්තර්ජාල ක්‍රියාකාරි පද්ධති මෙන්ම වයිරස් ආරක්ෂාව ආදිය මේ සයිබර් අපරාධකරුවන්ගේ ග්‍රහණයෙන් මුදාගත යුතුයි. ඒ සඳහා මහජනතාව දැනුම්වත් වීම මෙන්ම ඔවුන්ට අධ්‍යාපනයක් ලබාදීම ද වැදගත්.ධ්ඛ්ඊඒ හා ඉඹ් ඛ්ඡ්අඊ වැනි ආයතන මඟින් සාමාන්‍ය ජනතාවට මේ ගැන අධ්‍යාපනයක් ලබාදිය යුතුයි. සයිබර් ආරක්ෂණය තහවුරු කිරීම පෞද්ගලික ආයතනවලට මෙන්ම රජයටත් විශාල අභියෝගයක්. මේ වන විට තොරතුරු තාක්ෂණ පද්ධතීන් ඉතා පුළුල් මට්ටමක තිබෙනවා. එය විශාල පිරිසක් අතරේ බෙදී ගොස් තිබෙනවා. එම නිසා තොරතුරු තාක්ෂණය අනතුරුවලට ගොදුරු විය හැකි ප්‍රවණතාව ද වැඩිවෙලා.කෙසේ වෙතත් සයිබර් ආරක්ෂාව පිළිබඳව විශ්ව විද්‍යාලයන්හි අවධානය යොමුවීම ප්‍රමාණවත් නැහැ. තොරතුරු තාක්ෂණය පිළිබඳ වගකිවයුතු නිලධාරීන්ටත් මෙය ඉතා දුෂ්කර වී තිබෙනවා.ඔවුන්ටත් තොරතුරු තාක්ෂණයේ ආරක්ෂාවේ වැදගත්කම පිළිබඳ අධ්‍යාපනයක් ලබා දිය යුතුයි. ඒ සඳහා රජයේ මෙන්ම පෞද්ගලික ආයතනවල තීරණ ගන්නන් ද දැනුම්වත් විය යුතුයි.සයිබර් ආරක්ෂාව පිළිබඳ ජාතික ප්‍රමිතියක් අවශ්‍ය වී තිබෙනවා.එය රජයේ හා පෞද්ගලික ආයතන මට්ටමින් ද සිදුවිය යුතුය. රජයේ දෙපාර්තමේන්තු, රාජ්‍ය ආයතන මූල්‍යමය ආයතන, පෞද්ගලික අංශයේ සමාගම් විශ්ව විද්‍යාල ආදි සියලුම ස්ථානවල සයිබර් ආරක්ෂාව පිළිබඳව මේ ජාතික ප්‍රමිතිය හා ප්‍රතිපත්තිය සකස් විය යුතුයි.ශ්‍රී ලංකාවේ සාමය හා ස්ථාවර බව ඇතිවී ශීඝ්‍ර සංවර්ධනයකට පිවිසෙන මේ යුගයේ උපරීම ලෙස තොරතුරු තාක්ෂණය භාවිත කරනවා. ඒ නිසා සයිබර් අවකාශයට ඇති තර්ජන නැවැත්වීමට සයිබර් ආරක්ෂාවේ ක්‍රමවේදයක් අත්‍යවශ්‍යයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=ab1212233</link>
    <topic>රටේ ආර්ථික වර්ධනයක් පැහැදිලිව දක්නට තිබියදී ඇතැමුන් අසුබවාදී අදහස් පළ කිරීම අසාධාරණයි</topic>
    <author/>
    <content>අන්තර්ජාතික මූල්‍ය සහයෝගිතාව පිළිබඳ ජ්‍යෙෂ්ඨ ඇමැති නියෝජ්‍ය මුදල් ඇමැති ආචාර්ය සරත් අමුණුගමලෝකයේ රටවල් සංවර්ධනය කිරීමේදී සැලසුම් සකස් කළ යුත්තේ ඒ ඒ රටවල දේශපාලන, ආර්ථික, සංස්කෘතික හා සමාජයීය අංශ ගැන සැලකිල්ලට ගැනීමෙන් පසුව බවත් විශේෂයෙන් ආර්ථික වැඩපිළිවෙළ සැකසීමේදී එකී රටවලට බලපාන ප්‍රශ්න අතර පවතින සබඳතා ගැන දැඩි අවධානයක් යොමු කළ යුතු බව සඳහන් කරන අන්තර්ජාතික මුල්‍ය සහයෝගිතාව පිළිබඳ ජ්‍යෙෂ්ඨ අමාත්‍ය නියෝජ්‍ය මුදල් අමාත්‍ය ආචාර්ය සරත් අමුණුගම මහතා ආර්ථික ප්‍රතිපත්ති සෑම රටකටම ගැළපෙන ආකාරයට අච්චුවක බහා නිර්මාණය කළ නොහැක්කක් බව පෙන්වා දෙයි. ශ්‍රී ලංකාවේ ආර්ථික සංවර්ධනය සිදු කළ යුතු ආකාරය පිළිබඳව අපේ ම විසඳුම් ඇත. ලෝකයේ රාජ්‍ය අතුරින් ලංකාවේ අග නගරය අද පරිවර්තනීය වෙනසකට භාජනය වී තිබේ. එසේම අද එය සුන්දර හා ආරක්ෂිත නගරයක් බවට කලාපය තුළම පත්ව තිබේ. මේ නිසා ලෝකයේ ඉහළ පෙළේ කිනම් සමුළුවක් වුවද පැවැත්වීමට හැකි ඉහළම ආරක්ෂාව හා පහසුකම් අපේ අග නගරය තුළ ආණ්ඩුව විසින් අද නිර්මාණය කොට තිබේ. සැබෑ වෙනසක් ඔබ අපේක්ෂා කරනුයේ ශාස්ත්‍රඥයකු ලෙස නොව ප්‍රතිපත්ති සම්පාදකයකු ලෙස මවිසින් අදහස් පළකරනු ඇත යන්නය. අප විසින් මුහුණ දිය යුත්තේ කුමන කරුණු ගැනද යන්න සහ අප විසින් කවර ආකාරයේ අන්‍යොන්‍ය සම්බන්ධතාවක් ගොඩනැඟිය යුතුද යන්න ආර්ථික හා සමාජ ක්ෂේත්‍රවල නිසි අයුරින් පවත්වාගෙන නොයන කර්මාන්ත, ආර්ථික හා සමාජ කටයුතු ලෙසට සලකනු නොලැබේ. පුදුමය වනුයේ මෙවැනි සිරිත් කරා යා හැකිද යන්නයි. එසේ වුවද වොෂින්ටන් නගරයේ සිටින ආර්ථික විද්‍යාඥයින් විසින් සම්පාදනය කරන ලද වාර්තා පදනම් කරගෙන සම්පාදිත ප්‍රතිපත්ති පිළිබඳ වාර්තා හා ලියවිලි තිබේ. ලෝක බැංකු වාර්තා, ආසියානු සංවර්ධන බැංකු වාර්තා, සාක් වාර්තා, උන්ක්ටාඩ් වාර්තා, යුනිසෙෆ් වාර්තා, එස්කැප් වාර්තා අප අතර ඇත. මා සිතන්නේ ආර්ථික විද්‍යාඥයින්ට අවශ්‍ය වනුයේ දකුණු ආසියානු ආර්ථික පර්යේෂණ ජාලය හා අනෙකුත් විශ්ව විද්‍යාලවලින් කරනු ලබන පර්යේෂණ කටයුතු වලින් ප්‍රයෝජන ගැනීමය. එහෙත් අදාළ ආයතන හා පුද්ගලයින් අතර අවශ්‍ය මට්ටමේ සම්බන්ධීකරණයන් නොතිබීම මෙම කටයුතු නිසි අයුරින් පවත්වාගෙන යාමට බාධාවකි. එබැවින් පළමුවෙන්ම අප විසින් බලාපොරොත්තු වන්නේ මා සඳහන් කළ පර්යේෂණ ආයතන විසින් ගෝලීය ආර්ථිකයේ පවතින වර්තමාන තත්ත්වය අවබෝධ කර ගැනීමට හැකි ලෙස ක්‍රියා කළ යුතු බවය. රාජ්‍ය ප්‍රතිපත්ති මා විසින් සඳහන් කරනු ලබන දෙවැනි කරුණ වන්නේ මෙයයි. එනම් ඔබ ප්‍රතිපත්ති සම්පාදකයකු හා ප්‍රතිපත්ති ක්‍රියාත්මක කරන්නකු නම් නිරන්තරයෙන්ම ඒවායින් කුමන ඒවා ක්‍රියාත්මක කළ යුතුද යන්න ගැන තේරීමක් කළ යුතුය. එහෙත් පසුගිය දශක දෙක තුළ ආර්ථික පර්යේෂණ ආයතන විසින් කරනු ලබන පර්යේෂණ කටයුතු චීනයෝ හෝ ඉන්දියාවේ හෝ ලංකාවේ හෝ පවතින තත්ත්වයන්ට අවශ්‍ය ආකාරයේ සම්බන්ධතාවක් නොමැත. මේ මතය අමිහිරි වුවද සත්‍ය තත්ත්වය එයයි.කෑකෝ ගැසීමෙන් චීන රජයේ ප්‍රතිපත්තිවල පරිවර්තනයක් සිදුවී ඇතැයි සිතුවේ කවුරු විසින්ද? චීන කොමියුනිස්ට් පක්ෂය විසින් උඩු යටිකුරු කළ තත්ත්වයේ පරිවර්තනයක් සිදුවේ යැයි සිතුවේ කවරකු විසින්ද? ඉන්දියාවේදී චීනයේ සිදුවූ පරිවර්තනයට සමාන වෙනස්වීම් සිදුවේ. මුල් යුගයේ සියයට එකක හෝ සියයට දෙකක හින්දු හෝ බෞද්ධ ආර්ථික වර්ධනයක් ගැන සඳහන් කළද වර්තමානයේ ඉක්මන් ප්‍රතිපත්තිමය තීරණ ගැනීම නිසා එම වර්ධන වේගයට වඩා ඉහළ මට්ටමේ වේගයක් කරා යෑමට ඉහළ මට්ටමේ ප්‍රතිපත්තිමය තීරණ කරා ඉන්දියාව ගොස් ඇත. ඉන් ඉන්දියාව විශාල ආර්ථික වෙනස්කම්වලට හා වර්ධනයකට යොමු වී තිබේ. ඒ නිසා ඉන්දියාව ලොව බලවත් රටක් ලෙස මතු වෙමින් ඇත.ශ්‍රී ලංකා ආර්ථිකයේ සංවර්ධන කටයුතු කෙලෙස කළ යුතුද යන්න ගැන අපේම විසඳුම් ඇත. ඉන් කොටසක් ශාස්ත්‍රීය විග්‍රහයන් මත රඳා පවතින අතර තවත් කොටසක් ගෝලීය හා කෘෂිකාර්මික පසුතලයක සිදුකළ යුතුය යන මතයේ එල්බ සිටී. මෙසේ බලන කළ ප්‍රතිපත්ති තීරණය කරන්නා හා පර්යේෂණ කටයුතුවල යෙදී සිටිනවුන්ගේ මත අතර විවිධ වෙනස්කම් ඉස්මතු වේ. එම වෙනස්කම් වටහාගෙන ක්‍රියා කළ විට විවිධ රටවල “බිම් මට්ටමේ” සිදුවන කාර්යයන් වලට ප්‍රබල ලෙස දායක විය හැකිය. එබැවින් පර්යේෂණ කටයුතු පමණක් ගැන පමණක් සඳහන් කිරීම ප්‍රමාණවත් නොවේ. විවිධ ආකාරයේ තොරතුරු, ඒ ඒ ප්‍රශ්න අතර පවතින සම්බන්ධතාව යන කරුණු අනුව කිසියම් රටක ආර්ථික ප්‍රතිපත්ති නිර්මාණය වේ. එබැවින් සෑම රටකටම ගැළපෙන එකම අච්චු නොමැත. එබැවින් මගේ වැටහීම නම් ලෝක බැංකු බලධාරින්ගෙන් ඉල්ලා සිටිය යුත්තේ ශ්‍රී ලංකාවේ පවතින ප්‍රශ්න ගැන අධ්‍යයනය කරන ලෙසටය. අපනයන කලාප ශ්‍රී ලංකාව උදාහරණයක් ලෙස ගත යුතුය. ත්‍රස්තවාදී ක්‍රියාවලින් ජයගත් පසුව ලංකාවේ වර්ධන කටයුතු යහපත් මාර්ගයකට ප්‍රවේශ වී ඇත. යුදමය තත්ත්වය පැවති අවදියේ පවා 5% ක ආර්ථික වේගයක් පැවතිණි. පශ්චාත් යුද සමයේ වර්ෂ 03 ක කාලයේදී 7% ක් හා 8% ක වර්ධනයක් සිදුවිය.විවිධ ආර්ථික ගැටලු හා ගැටීම් මැද වුවද එම කාලයේදි එවන් ආර්ථික වර්ධනයක් සිදුවේ යැයි අපි බලාපොරොත්තුවෙන් සිටියෙමු. ජාතික දළ නිෂ්පාදනයේ ඉහළ මට්ටමක් පවතින ආසියාතික රටවල් අතර අප සිටී. සංඛ්‍යාත්මක වශයෙන් එය ආසියාවේ මුළු රටවල් අතරින් භාගයක් පමණ වේ.චීන අපනයන කලාප සංකල්පයේ නිර්මාතෘවරයා වනුයේ “ජියැංග් සැමින්ග්” ය. ඔහු ලංකාවේ දින 10 ක් ගත කොට අපනයන කලාප පිළිබඳ අධ්‍යයනයක් කර ඇත. මා චීනයට ගිය විට ජියැංග් සැමින්ග් කියා සිටියේ තමා විසින් අපනයන කලාප පිළිබඳ සියලු තොරතුරු අධ්‍යයනය කොට ඒ ගැන දැනුම්වත් වූයේ ශ්‍රී ලංකාවෙන් බවය. වරාය හා ගුවන්තොටුපළ අවට අපනයන කලාප ගොඩනැඟිය යුතු යන සංකල්පය ඔහුට ලැබුණේ ශ්‍රී ලංකාවෙන් බව ජියැංග් සැමින්ග් ප්‍රකාශ කරන ලදි. අපේ රටේ වෙළඳ කලාප උදාහරණයට ගෙන චීනය සාර්ථක ප්‍රතිඵල නෙලා ගන්නා ලදි. එහෙත් අපේ රටට එම ප්‍රතිඵල ඒ අයුරින් නෙළා ගැනීමට තවමත් අපොහොසත් වී ඇත. කෙසේ වුවද අපේ වරාය හා ගුවන්තොටුපළ අවට චීන, ජපන්, ඉන්දියානු වෙළෙඳ කලාප පිහිටුවීමට අපි ක්‍රියා කරන්නේ ඒ ඇති යටිතල පහසුකම් හේතුවෙනි.යටිතල පහසුකම් යටිතල පහසුකම් තිබීම රටක් සංවර්ධනය කිරීමේ වැදගත්ම කාර්යයකි. ඒ නිසා අපේ රජය එයට ප්‍රමුඛත්වය දී ක්‍රියා කරනු ලබයි. මේ සම්බන්ධව අප රටට තිබෙන අනෙක් වාසිදායක කරුණ වනුයේ ලංකාව ඉන්දියානු සාගරයේ වැදගත් වෙළෙඳ කේන්ද්‍රස්ථානයක පිහිටීමයි. ලෝකයේ නාවික ගමන් බිමන් වලින් 2/3 ක් කෙරෙනුයේ ශ්‍රී ලංකාව හරහාය. විශේෂයෙන් ඛනිජ තෙල් ඇතුලු ගෝලීය භාණ්ඩ වලින් 2/3 ක ප්‍රමාණයක් ප්‍රවාහනය කරනු ලබන්නේ ශ්‍රීලංකාවේ දකුණු දිසාවේ ඇති මුහුදු මාර්ග වලිනි. සමහර විට හම්බන්තොට වෙරළේ ඇවිදින විට රට නුදුරින් පෙනෙන්නේ නැව් හා තෙල් ප්‍රවාහනය කරන යාත්‍රාය. මේ නාවික ක්‍රියාදාමයන් අපේ දියුණුවට සකස් කරගත යුතු නොවේද? මේ කරුණු හේතු කරගෙන අප විසින් විශාල පරිමාණයෙන් වරාය ගොඩනැඟමින් සිටින්නෙමු.එබඳු වරාය ලංකාවේ තැනීම අප අවට රටවලටද අවශ්‍යතාවක් වේ. මේ අතරතුර අපේ ආයෝජන ප්‍රතිපත්තිද කාලානුරූපව සකස් කෙරේ. ඒ ප්‍රතිපත්ති අනුව වරාය හා ගුවන්තොටුපළ අවට ආයෝජන කලාප ආරම්භ කරන්නෙමු.සමහරවිට එය අද සිහිනයක් වුවද නුදුරු අනාගතයේ එය යථාර්ථයක් බව කාටත් වැටහෙනු ඇත. අප ලංකාවේ සියලු පළාත්වලට භේදයකින් තොරව යටිතල පහසුකම් ලබාදීමට ක්‍රියා කරන්නේ ඒ සියලු පළාත් සංවර්ධනය කිරීමටය. ගම් නගර භේදයකින් තොරව ඈත පළාත්ද ආවරණය වන අයුරින් අපේ සැලසුම් අපි ක්‍රියාත්මක කරන්නෙමු.අපේ ආර්ථිකය සම්බන්ධයෙන් ඇතැමුන් පළ කරන අශුභවාදී අදහස් මා අනුමත කරන්නේ නැත. මට කිව හැක්කේ ආර්ථිකයේ කඩා වැටීමක් නොව ආර්ථිකයේ වර්ධනයක් ඇති වන බවයි. ලෝක බැංකුව හා අන්තර්ජාතික මුල්‍ය අරමුදල පවසන්නේ රැකියා අවස්ථා ජනිත වන අයුරින් ආර්ථිකය හසුරුවන ලෙසය. චීනය හා ඉන්දියාවේ ආර්ථිකය පෝෂණය කළේ ඇමෙරිකාවේ වෙසෙන පාරිභෝගිකයින්ය. ඇමෙරිකාවේ භාණ්ඩ ආරක්ෂා කරන බවට අනියම් වශයෙන් හෝ නොපවසන කිසිම ඇමෙරිකානු ජනාධිපති කෙනකුට අනාගතයේ තම ධුරයේ රැඳී සිටීම උගහටය. වැඩියෙන් රැකියා එබැවින් චීනයෙන්, ඉන්දියාවෙන්, ජපානයෙන්, ශ්‍රී ලංකාවෙන් හා වෙනත් රටවලින් අඩු මිලැති භාණ්ඩ කිසිදු සීමාවක් නොමැතිව ආනයන කිරීමට ඇමෙරිකාව විසින් අවසර දී ඇති යන්න සත්‍ය තත්ත්වය නොවේ. පසුගිය ජනපතිවරණයට පෙර රැකියා විරහිත අය ගැන පළමු වාර්තාව නිසා ජනපති ඔබාමාට හුස්ම ගැනීමට අවකාශයක් ලැබුණි. ඊට හේතුව සංඛ්‍යා ලේඛන අනුව රැකියා ලැබූවන්ගේ ගණන වැඩි වී තිබීමය.ඇමෙරිකාවේ ප්‍රධාන නගරයක් වන ඔහියෝහි ඡන්දදායකයන් විසින් ඔවුන්ගේ මනාපය ඔබාමාට ලබා දුනි. ඊට හේතුව වූයේ ප්‍රාන්තවල ඡන්ද භාවිත කළ ආකාරය විග්‍රහ කළ විට ඔබාමාට එය වාසිදායක වීමය. ඇමෙරිකානු ජනතාවට වැඩි වැඩියෙන් රැකියා ලැබී තිබීමය. ඔබාමා ජනතාවට ඉදිරිපත් කළ කර්මාන්ත සම්බන්ධ වැඩ පිළිවෙළ ඔහියෝ ප්‍රාන්තයේදී ඔහුට ඉතා ප්‍රබල ලෙසට බලපෑ සාධකයකි. අප විසින් නව ප්‍රවණතාව මුහුණ දී අපේ ක්‍රමවේදයන් හි යම් සංශෝධන හා වෙනස්කම් ඇති කළ යුතුය.වාසනාවකට ඉන්දියාව මෙන් අපේ රට බැරෑරුම් තත්ත්වයකට පත්වී නොමැත. ඉන්දියාවට මෙන් මුහුණ දිය යුතු ප්‍රශ්න අප වෙත නොමැත. සංවර්ධනය ගැන සංඛ්‍යාලේඛන ලෙස මඳක් හැරී බැලිය යුතුය. චීනය හා ඉන්දියාව කාර්මික භාණ්ඩ අපනයන අංශය පිළිබඳ අනාගතයේදී කවර මඟක්වෙත පිවිසෙන්නේද? යන්න වැදගත් කරුණකි. ඉදිරියේදි මිලියන 13 ක රැකියා අවස්ථා චීනයෙන් ගිලිහේ. තවද බොහෝ කර්මාන්තද චීනයෙන් බැහැරවනු ඇත.බොහෝ පාරිභෝගිකයින් ද චීනයෙන් ඈත් වනු ඇත. මෙබඳු තත්ත්වයක් ඇතිවේ යැයි අර්ථශාස්ත්‍රඥයන් කල්නා කළේ නැත. උගන්ඩා ජනාධිපතිතුමා නොබෝදා ලංකාවට පැමිණියේය. ඔහු ප්‍රකාශ කළේ බටහිර රටවල් විසින් අපිට ලබාදී තිබෙන සියලු සහන ඉවත්කරනු ඇත යන්නය. එහෙත් අපි‍්‍රකානු රටවලට බටහිර දෙනු ලබන සහන එලෙසම පවතින බවය. අපට ජී.එස්.පී. සහනය අහිමි වී ඇත. බංගලිදේශයද මෙබඳු ප්‍රශ්නවලට මුහුණ දෙමින් සිටී. එහෙත් කළු ජාතික රටවලට ඇමෙරිකාව ප්‍රමුඛ බටහිර රටවල් විසින් මෙම සියලු සහන ලබා දෙමින් සිටී. මෙම නව ප්‍රවනතාව තුළින් නූතන අපි‍්‍රකා යුගයක් බිහිවනු ඇත. පසුගියදා කොළඹදී පැවැති දකුණු ආසියා ආර්ථික පර්යේෂණ ජාලයේ දොළොස්වන සමුළුව අමතමින් පළ කළ අදහස් ඇසුරින් මේ ලිපිය සැකසිණි.  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=ab1212235</link>
    <topic>කවි වැනි</topic>
    <author>මහින්ද අබේසුන්දර</author>
    <content>අපි මෙපමණ දවසක් දේශපාලනයට සම්බන්ධ මැති ඇමැතීන් ගැන ලීවෙමු. ඔවුන් කවි වැනි මිනිසුන් බව හැබෑය. ඒත් ඒ අතර ගොරෝසු මිනිස්සු ද සිටිති. ඒ නිසා අද අපි පත්තර ලෝකයේ දැවැන්තයකු ගැන ලියන්නෙමු. මෙම දැවැන්තයා යටතේ පත්තරකාරයකු ලෙස සේවය කරන්නට ලැබීම මහා වාසනාවක් ලෙස දැනෙන්නේ අද සිටින මාධ්‍ය දැවැන්තයන් දෙස බැලූ විටය.අද අප කතා කරන්නේ ඩී. බී. ධනපාල ගැනය. ඩී. බී. ධනපාල ලංකාදීපයෙන් ඉවත්වී සති පතා පුවත්පතක් ආරම්භ කොට ටික දවසකින් ‘දවස’ පත්‍රය ආරම්භ කළේ ගුණසේන පොත් සාප්පුවේ අයිතිකරුවන් වන සේපාල ගුණසේන සහ පර්සි ගුණසේන සමඟය.අක්කෙ නඟේ නෑනේ අයියෙ මලේ බෑනේ කියවන්නට ඕනේ ‘දවස’ දවස ගානේයනුවෙන් වූ පෝස්ටර් රටපුරා අලවා පාඨකයන්ට දැනුම් දුන්නේ ‘දවස’ නමින් දිනපතා පත්තරයක් එන බවය. දේශපාලන කඳවුරුවලට බෙදී ‘දිනමිණ’ හා ‘ලංකාදීප’ පත්තර ජනතාව අතරට යද්දී අමුතුම පත්තරයක අවශ්‍යතාව සමාජය තුළ දැනෙන්නට විය. ඒ නිසාම දවස පත්තරය ගැන ජනතාව ලොකු බලාපොරොත්තු තැබූහ.ඩී. බී. ධනපාල මහතාගේ අනු දැනුම හා මඟ පෙන්වීම යටතේ ආරම්භ කළ දවස පුවත් පත් ආයතනය සිංහලෙන් ලියන්නට පුළුවන් දක්ෂ පත්තරකාරයන් සමූහයක් පත්තර කියවන පාඨක ලෝකයට හඳුන්වා දුන්නේය. ඒ නම් කීපයක් නොකියාම නොහැක්කේ ඒ අතර බොහෝ දෙනා වත්මන් පත්තර ලෝකය නොහඳුනන නිසාය.ධර්මපි‍්‍රය පතිරාජ, ජැක්සන් සේනාරත්න, හේම ද සිල්වා, රෝහණ ගමගේ, ඒ. ජී. පියදාස, සිරි පළිහේන, සිරිලාල් කොඩිකාර, ඩී. සී. සතරසිංහ, ආතර් යූ. අමරසේන, විමලේන්ද්‍ර වතුරේගම, ඩී. බී. සුරනිමල, ෂෙල්ටන් ලියනගේ, සිරිල් ඒ. සීලවිමල, එච්. ඩබ්ලිව්. අබේපාල, අර්වින් වීරක්කොඩි, බුද්ධසිරි කීර්තිසේන, දයා රණවීර, ඩබ්ලිව්. පී. සුගතදාස, අනුර ගුණසේකර අපට එක පාරටම මතක් වුණ අය වෙති. තවත් නම් බොහෝ තිබේ. මේ අය අතරින් සමහරු අප හැර ගොසිනි. ඩී. බී. ධනපාල ද ප්‍රධාන පුටුවල සිටි ඩේවිඩ් කරුණාරත්න, පියල් වික්‍රමසිංහ ද සයිරස් ඩබ්ලිව්. සුරේන්ද්‍ර, ජී. ඩබ්ලිව්. සුරේන්ද්‍ර, පියසිංහ ගුණවර්ධන යන අය ද අද අප අතර නැත.ජැක්සන් සේනාරත්නට සහ මට ඩී. බී. ධනපාල හෙවත් ලොක්කාගේ විශේෂ අවධානයක් යොමු වී තිබුණි. එයට හේතුව ඉංගී‍්‍රසි දැනුම මඳ වශයෙන් හෝ තිබුණු බැවිනි. කර්තෘ මණ්ඩලයේ එක් මුල්ලක කොටුවක් තුළ සිටින ලොක්කා ජාතික ඇඳුම අඳින සිංහලෙන් කතා කරන ඉංගී‍්‍රසියෙන් හොඳට ලියන්නට පුළුවන් අති දක්ෂ පත්තර කාරයෙකි.කොටුව තුළ සිටිමින් රතු පාට පැන්සල් කොටය අතින් ගෙන තවත් අතක නියපොතු හපන ලොක්කාගේ දෑත් සමස්ත කර්තෘ මණ්ඩලයම දෙස යොමු වී තිබෙන නිසා කර්තෘ මණ්ඩලයේ සියලු දෙනා ඉතා විමසිල්ලෙන් සිටින්නේ ලොක්කාගේ විශේෂ අවධානයට යොමු නොවන පරිද්දෙනි.ිටි ගමන් ලොක්කා නම කීවොත් කුමක් හෝ ලෙඩකි. නැතිනම් නම් තොප්පියකි.ලොක්කාගේ සම්පූර්ණ නම කිසිවකු දැන සිටියේ නැත. නම කියන්නට ලොක්කා ද කැමැති නැත. එහෙත් ලොක්කාගේ සම්පූර්ණ නම දැනගත් කර්තෘ මණ්ඩලයේ එකම පුද්ගලයා ‘මම’ යයි කීවොත් බොහෝ දෙනා පිළිගන්නේ නැත්තේ දවස පත්තරයේ ආධුනිකයා මා නිසාය. එහෙත් දවස කර්තෘ මණ්ඩලයේ සුබසාධක සංගමයක් පිහිටුවා එහි ප්‍රථම ලේකම් වූයේ ද මා ය. මට පැවරුණු එක් කාර්යයක් වූයේ සාමාජිකයන්ට ඉල්ලුම් පත්‍ර දී සාමාජිකත්වයට බඳවා ගැනීමය. ලොක්කා සමිතියේ ප්‍රධාන අනුශාසකය. ඔහුගේ ඉල්ලුම් පත්‍රය රැගෙන ලොක්කා හමුවුණේ එය පුරවා ගැනීමටය.“සර් ඉල්ලුම් පත්‍රය පුරවල දෙනව ද” මම ඇසීමි.“තමුසෙම පුරවා ගන්නවකෝ” ලොක්කා කීය. දැන් මම ලොක්කා ඉදිරියේ වාඩිවී පියවරින් පියවර ඉල්ලුම් පත්‍රය පුරවමි.“සර් සම්පූර්ණ නම” මම ඇසුවෙමි.“ඩී. බී. ධනපාල කියල ලියා ගන්නවකො.” ලොක්කා කීය.“නෑ සර් ඩී. බී. කියන එකත් ඕන. සම්පූර්ණ නම ඕනමයි” මම ඇවිටිලි කළෙමි.“ඒක ඕනැමද” ලොක්කා යළි ඇසුවේය. මම බල කර සිටියෙමි.“එහෙනම් ලියා ගන්නවකො” කියා ඩී. බී. යන අකුරු දෙකෙන් කියැවෙන නම කීවේය. මම එය ලියා ගත්තෙමි. ධනපාල මහතා සමඟ මා කළ ගනුදෙනුවේ එක් ජයග්‍රහණයක් එයයි.ලොක්කා ගැන ලියන්නට බොහෝ දේ ඇත. එහෙත් ඒවා පිළිවෙළින් ගළපා ගන්නට බැරිය. ඒ නිසා මතක් වෙන අනුපිළිවෙළට ලියන්නෙමු.මුලින්ම කියන්නේ දවස කර්තෘ මණ්ඩලයේ ජ්‍යෙෂ්ඨයන්ට ලොකු හෝටල්වල කොක්ටේල් තහනම් කළ හැටිය. ඩී. සී. සතරසිංහ ජාතික ඇඳුම අඳින පත්තර කාරයෙකි. ජාතික ඇඳුම ඇන්දට ඩී. බී. ධනපාලට ළංවෙන්නට බැරිය. ඔහු එක දවසක් ගාලු මුවදොර හෝටලයේ රාත්‍රී භෝජනයට ගියේය. කන්තෝරුවෙන් නියම කර තිබුණේ ඔහුය. සතරසිංහ හිතේ හැටියට බීවේය. දැන් තරමක් වැඩිය. කෑම මේසයට ගියේය. පිටරට තානාපතිවරු ද මේසයේ සිටිති. සතරසිංහට වෙරිය. ඒ නිසා මොට්ට පිහිය අරගෙන කුකුළා කපන්නට සූදානම් විය. ගෑරුප්පුව ඇන මොට්ට පිහිය උලමින් කුකුළා කපද්දී ඌ ගෙඩිය පිටින්ම විසිවී රුසියන් තානාපතිගේ උකුල මතට වැටිණි.“කුකුළා පියෑඹුවා” යැයි කවුදෝ කීවේය. දැන් ඉතින් තානාපති තුමා බාත් රූම් එකට කැඳවාගෙන ගොස් කුකුළු කරි සෝදා පිරිසිදු කරන්නට කාටදෝ සිදුවිය. එදා මෙදා තුර කොක්ටේල් භෝජන සංග්‍රහ ආදියට යාම සතරසිංහට මුළුමනින්ම ලොක්කා තහනම් කළේ වෙච්ච සිද්ධිය කවුරුන් හෝ ලොක්කාට වාර්තා කළ නිසාය.“හේමා මීට පස්සේ හෝටල් පාටිවලට යන්නේ ජැක්සන් නැත්නම් මහින්ද” ලොක්කා හේම ද සිල්වාට අණ කළේය. අනියම් ලෙස ලොක්කා ඒ මඟින් අප බීමට යොමු කළේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=ab1212236</link>
    <topic>තුන්වැනි සිතිවිල්ල</topic>
    <author>රංජිත් සියඹලාපිටිය</author>
    <content>දැයට කිරුළෙන් කෙරෙන වැඩ ගැන කියනවා මදිනේ? ළඟදී අනුරාධපුරේ ගිහින් ආ හිතවතකුගෙන් ප්‍රශ්නයකි. ඔහුගේ හිත ගිහිං ඇත්තේ 2012 දැයට කිරුළට සමගාමීව හැදුණු පාරවල් ටික ගැන ය.”මොකද කියන්නේ නැත්තේ වාර්තා බිඳ හෙළමින් ලංකාවේ මාධ්‍ය ඔක්කෝම එක්වුණේ එතන. ඒ විතරක් නෙවෙයි සිදු කෙරුණු සංවර්ධන වැඩසටහන්, ආ මිනිස්සු, කොහෙන් ද ආවේ, ආගම මොකක්ද?, භාෂාව මොකක්ද? දැයට කිරුළ ගැන මොකද හිතෙන්නේ, ආවේ මොකෙන්ද? ඒ විතරක් නොවෙයි බීපු වතුර බෝතල් ගණන පවා සටහන් කරල සම්පූර්ණ වාර්තාවක් ප්‍රසිද්ධ කළා.””ඒවා දැක්කේ නැහැනේ..”මිත්‍රයාගේ පිළිතුරයි.”මම දැක්ක අර ප්‍රදර්ශන භූමියේ කටුකම්බි වගයක් කපලා තියෙන එකනම්” ඔහු තවදුරටත් කියයි.ඒ අපේ හැටිය. හොඳ දේට ඉල්ලුමක් නැත. හොඳ දේ ඉල්ලුවොත් කියන්නේ නැත. හොඳ දේ පෙන්නුවොත් බලන්නේ නැත. හොඳ දේ කිව්වොත් අහන්නේ නැත. නැත්නම් ඇහෙන්නේ ද නැත. ආකර්ෂණය ඇත්තේ අයහපත් දේ වෙතය. ඒ ඒවායේ ඇති ත්‍රාසය, භීතිය, දෝෂ දර්ශනය, කුතුහලය ආදී මෙකී නොකී කාරණා නිසා විය හැක. කාටවත් දොස් කියන්නට බැරිය.එහෙත් වැරැදි කියනවා, අසනවා, විමසනවා සේම හරි දේ, සුබවාදී දේ පිළිබඳව ද වේදිකාවක් තිබිය යුතුමය. එය ඉදිරියට යන රටක ජනතාවගේ යථා අවබෝධයට ඉතා වැදගත්ය. වරාය හා මහාමාර්ග අමාත්‍යාංශයේ 2011 වාර්ෂික කාර්යය සාධන වාර්තාවේ සඳහන් පරිදි 2011 දැයට කිරුළට සමගාමීව මොනරාගල දිස්ත්‍රික්කයේ වැඩ අවසන් කළ මහාමාර්ගවල දිග කි.මී. 130 කි. වියදම කෝටි 370කි. එහිදී,උඩවලව - තණමල්විල මාර්ගය, බඩල්කුඹුර – බුත්තල - සෙල්ල කතරගම මාර්ගය, ඔක්කම්පිටිය – මාලිගාවිල මාර්ගය, බුත්තල - හෙලගම – ඔක්කම්පිටිය මාර්ගය, යුදඟනාව - පන්සල් මාර්ගය, බුත්තල අතුරු මාර්ගය ආදී වශයෙන් මෙකී නොකී මාර්ග සංවර්ධනය විය.2012 අනුරාධපුරයේ දැයට කිරුළ යටතේ වූ මාර්ගවල ප්‍රගතිය ඊටත් වැඩිය. ඉදිවූ මාර්ගවල දිග කි.මී. 200කි. වියදම රු. කෝටි 610කි.ලෝලුගස්වැව - ඔයාමඩුව මාර්ගය, උලුක්කුලම – ඇලයාපත්තුව මාර්ගය, මානිංගමුව - තන්තිරිමලේ මාර්ගය, තන්තිරිමලේ පාලම - සෙට්ටිකුලම මාර්ගය ආදී වශයෙන් මාර්ග රැසකි.අම්පාරේ තත්ත්වය ඊටත් වඩා දියුණුය. විස්තරාත්මක වාර්තා වැඩවලින් පසුව ඉදිරිපත් කළ හැක. ඒ පිළිබඳ සොයා බැලු මාධ්‍යවේදී හිතවතකු ඔහුගේ පත්තරේ ඒ ගැන සඳහන් කර මා මුණගැසුන විට මටත් පණිවුඩය දුන්නේය.“ඇමැතිතුමා, 2013 දැයට කිරුළෙන් අම්පාර, මඩකළපුව, පොළොන්නරුව, ත්‍රිකුණාමලය දිස්ත්‍රික්කවල කෙරෙන සංවර්ධන වැඩ ටික ඔන්න අපේ පත්තරේ මුල් පිටුවෙම දැම්මා.””බොහොම ස්තුතියි. සංවර්ධන වැඩ කටයුතු පිළිබඳව ඇත්ත ලියන එක අපිට ධෛර්යයක්.””හරි ඇත්ත, හොඳ දේ ලියලම දැන් අපේ පත්තරේ අලෙවියත් ටිකක් අඩුවෙලා” ඔහුගේ දුක් ගැනවිල්ලයි.ඇත්තට, හොඳ දේට යහපතට තැනක් ඇත්තේම නැතිද, වරද කොතැනදැයි අප සිතා බැලිය යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212234</link>
    <topic>“ගංවතුර පරදා සාපෙළ ලියන්නට අපට උදව් කළ මාමලාට පින්”</topic>
    <author>සරත් වෙලගෙදරඇළහැර සමූහ</author>
    <content>17දින උදේ අපි ඇළහැර කනිෂ්ඨ විදුහලේ අපොස සා.පෙළ විභාගයට පෙනි සිටියා ප. ව. 3 ට විභාගය අවසන් වී නිවාස වලට යන්න ඉදිරියට පා ගමනින් යන විට ඇළහැර පල්ලේගම හරහා අඹන් ගඟ පාලම ගංවතුරින් අඩක් පමණ යට වී තිබුණා යැයි අතරගල්ලැව මහ විද්‍යාලයේ ඉගැනුම ලැබු මෙවර අපොස සාපෙළ විභාගයට පෙනී සිට ගංවතුර නිසා අවතැන්වූ පී. අනුරාධ ප්‍රශාද් සිසුවා සිළුමිණට පැවසීය.අනුරාධ ප්‍රශාද් තවදුරටත් කරුණු විස්තර කරමින්, අපි 27 ක් පමණ ගෙවල්වලට යන්න විදිහක් නැතුව අතරමංවී සිටියා. අඹන් ගඟ අසල ගැහැනු ළමයි 15 සිටියා. පිරිමි ළමයි 12 සිටියා. මෙහෙම ඉන්න විට පොලීසියේ මහත්වරු ජීප් එකෙන් ඇවිත් අපිව කැබ් රථයක නංවාගෙන කුමාරඇල්ල මාර්ගයෙන් අපේ ගෙවල්වලට එක්කරගෙන ගියා. කුමාරඇල්ල පාලම ළඟට යන විට පාලම ගංවතුරින් අඩි 6 පමණ යටවී තිබුණා. මේ අවස්ථාවේ බකමූණ ප්‍රාදේශීය ලේකම් කාර්යාලයට නැවත බස් එකකින් එක්ක ආවා.වරුෂාවට තෙමුන අපි වෙවුල වෙවුලා එහි සිටියා. ඇඳුම් තෙමිලා ඇඳගන්න දෙයක් තිබුණේ නෑ. මේ අවස්ථාවේ අපි ළඟට පැමිණි ප්‍රාදේශීය ලේකම් තුමා පිරිමි ළමයිට ප්‍රාදේශීය ලේකම් කාර්යාලයේ රැස්වීම් ශාලාවක් පෙන්වා අපිට එහි නවාතැන් ගන්න කීවා. අපිට ඇඳගන්න අලුත් ඇඳුම් දුන්නා. නිදා ගන්න අවශ්‍ය පහසුකම් හා ආහාරපාන අපිට දුන්නා. උදේ මුහුණ සෝදගන්න අවශ්‍ය දේවල් දුන්නා. මහත්වරු වගෙයක් ඇවිත් අපෙන් ඇහුවා විභාගෙට ලියන්න මොනවද ඔයාලාට අවශ්‍ය කියලා.කේ. ජී. තිලකාවතීඅපි කීවා අද චිත්‍ර තිබෙන්නේ කියලා අපිට අවශ්‍ය දේ කියන්න කීවා. අපි කීවා පාට පෙට්ටි ඇතුළු අවශ්‍ය දේ ඒ සර්ලා ඉක්මනට අපිට අවශ්‍ය පාසල් උපකරණ ලබා දී උදේ 8 වන විට ඇළහැර විභාග ශාලාවට එක්ක ගිහින් විභාගයට වාඩි වී ඉන්න පහසුකම් සැලසුවා. දෙවන දවසේත් විභාගය අවසන් වී ගෙවල්වලට යන්න හදන විට ගංවතුරින් මාර්ග දෙකම යටවී තිබුණා. ඒ නිසා එදාත් අපිට ගෙවල්වලට යන්න බැරි වුණා. එදා රාත්‍රියේ ඇළහැර විද්‍යාලයයේ ලොකු සර් අපිට කීවා පුස්තකාල ශාලාවේ ඉන්න කියලා. ගැහැනු ළමයි සර්ගේ ගෙදරට එක්ක ගියා. එදාත් අපිට අවශ්‍ය සියලුම පහසුකම් දුන්නා. අපි කරදරයක් නැතුව සර්ලාට පින්සිදුවෙන්න විභාගයට පෙනී සිටියා.එස්. එම්. එච්. හංසිකා අප සමඟ පැවසුවේ මෙවන් අදහසක්. වරුෂාව නිසා අපි හොඳටම තෙමිලා සිටියේ. ඇඳුම් මාරුකර ගන්නවත් විදියක් තිබුණේ නෑ. ඇළහැර ප්‍රාදේශීය ලේකම් කාර්යාලයට අපි ඔක්කොම ඇවිත් සිටින විට සර්ලා ඇවිත් කීවා අපිට මෙහි නවාතැන් දෙන්න ඉන්න කැමැති ද කියලා. අපි ඔක්කොම කැමැති වුණා.මිස් කෙනෙක් සමඟ අපිට ඇමිපොළ සර්ලාගේ නිවසට එක්ක යන්න කියලා සර් කෙනෙක් කීවා.අපි ළමයි 15 දෙනෙක් එහි නවාතැන් ගත්තා. ගැහැනු ළමයි පමණක් සිටින නිසා අපේ ආරක්ෂාවට බකමූණ පොලීසියේ මිස්ලා ඇවිත් ආරක්ෂාව දුන්නා. අවශ්‍ය ඇඳුම් ආහාරපාන ලබා දුන්නා.චිත්‍ර විභාගයට අවශ්‍ය පාසල් උපකරණ දීලා අපි උදේ බස් එකකින් විභාග ශාලාවට එක්කගෙන ගියා.ටීචර්ස්ලා ලබා දුන් උදවු උපකාරවලට පින්.ඩබ්ලිව්. එස්. දමයන්තිඇළහැර කනිෂ්ඨ විද්‍යාලයේ විදුහල්පති ජී. බී. එම්. ඒ. ජී. තිලකරත්න බණ්ඩා මහතාගංවතුරින් මාර්ග යටවීම නිසා විභාගයට පෙනී සිටි සිසුන් ගෙවල්වලට යන්න නොහැකිව අතරමං වෙලා හිටියා. මා අධ්‍යාපන කලාප කාර්යාල අධ්‍යක්ෂ හා ඇළහැර කොට්ඨාස අධ්‍යක්ෂ මහත්වරුන් සමඟ සාකච්ඡා කර සිසුන්ට පුස්තකාල කාර්යාලයේ නතර වෙන්න පහසුකම් ලබා දුන්නා. සමාජ සේවා නියෝජ්‍ය අමාත්‍ය චන්ද්‍රසිරි සූරියආරච්චි මහතා අපිට රු. 10000 ක් දුන්නා ළමයින්ට ඇඳුම් අරන් දෙන්න. අපිට හැකි උපරීම පහසුකම් දරුවන්ට ලබා දී විභාගයට පෙනී සිටින්න අවස්ථාව ලබා දුන්නා.ඩබ්ලිව්. එස්. දමයන්තිඇළහැර ගංවතුරින් යටවී ඇති බව මට ආරංචි වෙන කොට මම හිටියේ නුවර ඉක්මනට ගෙදර එන්න එන විට නාඋල මාර්ගය යටවී තිබුණා. නැවත දඹුල්ල මාර්ගයෙන් ආවා. ඒ එන විට කුමාරඇල්ල පාලම යටවෙලා. දුව විභාගය ලියන්න ඇළහැර ගියා. දුවත් අතරමං වෙලා මාත් අතරමං වුණා. මට උනේ පටාචාරට වෙච්ච දේ.කේ. ජී. තිලකාවතීවිභාගය ලියන්න ගිය දියණිය ඇළහැර අතරමංවෙලා කියලා ආරංචි වුණා. මා යන විට පාර ගලලා, නංගි වීල් එකක් ඇරන් දුව එක්ක යන්න ඇළහැරට ගියා. එයත් ගංවතුරට කොටුවෙලා ඒ අයත් ආවේ දවස් දෙකකට පස්සේ.ඇළහැර ප්‍රාදේශීය ලේකම් අනුර පේ‍්‍රමලාල් මහතාගංවතුරට ඇළහැර ප්‍රදේශයේ නිවාස 120 පමණ ජලයෙන් යටවුණා. පුද්ගලයන් 530 ක් අනාථ කඳවුරු 6 ක නවාතැන් ගෙන සිටිනවා. මේ අයට අවශ්‍ය පහසුකම් ලබා දුන්නා. මාර්ග ගංවතුරින් යටවීම නිසා පාසල් සිසුන් 27 ක් අතරමංවී සිටියා. මේ අය බකමූණට වාහනවලින් ගෙන්වාගෙන ඔවුන්ට අවශ්‍ය පහසුකම් ලබා දුන්නා.මේ සඳහා අපගේ කාර්ය මණ්ඩලය ඇළහැර ප්‍රාදේශීය සභාවේ සභාපති එච්. අමරවංශ, ගුරු භවතුන් බකමූණ පොලීසිය, සෞඛ්‍ය වෛද්‍ය නිලධාරී තුමන් ඇතුළු සැමගේ සහාය ඇතිව දරුවන්ගේ මනස හදලා ඔවුන්ට විභාගයට අවශ්‍ය දේ දී සියලුම පහසුකම් සපුරා දුන්නා.දැන් මා සතුටු වෙනවා දරුවන් විභාගය ලිවීම ගැන.සරත් වෙලගෙදරඇළහැර සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212235</link>
    <topic>කිඹුල් වැහි මාළු වැහි ඇතිවුණේ “දියගොබවලා” නිසයි</topic>
    <author>සටහනනිහාල් පී. අබේසිංහ</author>
    <content>ජ්‍යෙෂ්ඨ කාලගුණ විද්‍යාඥ හිටපු කාලගුණ අධ්‍යක්ෂකේ. ආර්. අභයසිංහමේ දිනවල අපේ රටට වැඩිපුර සුළං හමන්නේ තරංග ආකාරයෙන් නැගෙනහිරින්. ඒ අනුව ඒ තරංග තිබෙන ප්‍රදේශවල පොළොවට කිලෝමීටර් 3 - 4 ක් උඩින් විශාල කැටි වලාකුළු ඇති වෙනවා. ඒ සමඟම ඒ ප්‍රදේශවල අඩු පීඩිත ප්‍රදේශත් ඇති වෙනවා. ඒ වලාකුළු හා අඩු පීඩන ප්‍රදේශ වර්ග කිලෝමීටර් 200 විතර ප්‍රදේශයක වුවත් පැතිර යන්න පුළුවන්. ඒ අඩු පීඩන ප්‍රදේශවල ටොනේඩෝ (ඊධපදචඤධ) හා දියගොබවලා(එචබඥප නධඹඥප) ඇතිවෙන්න ඉඩ තිබෙනවා. ඒ තත්ත්වය මේ දිනවල නිතර ඇති වෙනවා.පසුගියදා මඩකළපුවේ ගෙවල් 17 ක් කැඩුණේ මෙවැනි ටොනේඩෝවක් නිසා. ටොනේඩෝවක් යනු විෂ්කම්භය මීටර් 50 - 100 අතර වූ විවෘතව කැරකැවෙන සැඩ සුළඟක් සහිත විශාල සුළං ධාරිතාවක්.සැඩ සුළං ප්‍රවාහ සහ මද පීඩනය හේතු කොටගෙන ඉතා විශාල වූ ද අධික බරින් යුක්ත වූ ද ගහකොළ ගොඩනැගිලි පියසි යාන වාහන යන දැ පවා ඔසවා ඈතට ගෙන යාමට සමත් වීම ටොනේඩෝවක අවසාන ප්‍රතිඵලයයි.විශාල කැටි වැහි වලාකුළකදී ඇතිවෙන ටොනේඩෝවක ආයුෂ විනාඩි 30 ට වඩා අඩුය. ඒත් කරන විපත දරුණුයි. ටොනේඩෝවක මධ්‍යය ඔස්සේ පවතින අඩු පීඩනඩබ්ලිව්. එස්. දමයන්තිය නිසා පෘථිවි තලයේ සිට දූවිලි කොළ රොඩු කඩදාසි වැනි සැහැල්ලු ද්‍රව්‍ය පහසුවෙන් ඉහළට යාමක් සිදු වෙනවා. බොහෝ විට මෙය ඇත් හොඬක් හෝ පුනිලයක් ලෙස දිස්වන හෙයින් ටොනේඩෝ උත්පාදනය කළ වලාකුළක් පුනිල වලාකුළක් ලෙස පෙනෙනවා.මේ ටොනේඩෝවක් දරුණු ලෙස ඇතිවූ විට ගෙවල්වල පියසි ගෙවල් රථ වාහන ආදිය පවා ඉහළට ඇදි යන්න පුළුවන්. පුංචි සුළි සුළඟක් ඇතිවූවායි සමහර විට කියන්නේ මේ අවස්ථාවට. මේ ටොනේඩෝවක් ජලාශයක ඇතිවුවහොත් එය දියගොබවලාවක් බවට පත් වෙනවා. දියගොබවලාව පොළොවේ සිට කිලෝමීටර් 4 - 5 ක් ඉහළට යනවා. එවිට ඒ අඩු පීඩන ප්‍රදේශයට ජලය සමඟ ජලයේ තිබෙන මාළු හා වෙනත් සතුන් ඇදීයන්න පුළුවන්. ඒ අනුව ඒ වැව්, ගංගා, හා මුහුදු ජල ප්‍රදේශවල මාළු සිටියේනම් ඒ මාළු ඉහළට යනවා.ඒ අයුරින් ජලයේ ඉන්න කිඹුලු පැටවුන්, ඊට වඩා විශාල මාළු පවා ඉහළට යන්න පුළුවන්. මේ පසුගිය දිනවල රටේ විවිධ ප්‍රදේශවලට මාළු වැහි හා කිඹුල් පැටවෙක් වැටුණේ දියගොබවලා ඒ ප්‍රදේශවල ඇතිවීම නිසා බව කියන්න පුළුවන්. මෙවැනි සිදුවීම් මීට පෙරත් වාර්තා වුණා. ලෝකේ විවිධ රටවල්වලත් මේ සිදුවීම් අතීතයේ සිටම වාර්තා වී තිබෙනවා.මේ කිඹුල් පැටවා පුංචි එකෙක් ඒ නිසා නිල්වලා ගඟෙන් දියගොබවලාවක් මඟින් ඉහළට ගිහින් ඒ වලාව තව කිලෝමීටර් 5 - 6 ක් සුල්තානාගොඩ ප්‍රදේශයට පැමින වැස්සක් ලෙස වැටීම නිසා මේ කිඹුල් පැටවා වැටෙන්න පුළුවන්.මේ දිනවල රතු වැසි, මාළු වැසි, කූනිස්සො වැසි පිළිබඳව සමාජයේ කතිකාවකට අලුතින්ම එකතු වී ඇත්තේ කිඹුල් වැස්සයි.පසුගිය දින (18 දා) රාත්‍රී කාලයේ සුල්තානාගොඩ, කැකිල්ල ප්‍රදේශයට වැසි සමඟ කිඹුල් පැටියෙකු පොළොවට පතිත වීමත් සමඟ කිඹුල් වැසි පිළිබඳ කථාව කරළියට පැමිණ ඇත.පියතිස්ස කිඹුල් පැටියා පෙන්නුම් කරන ආකාරයමෙය විශ්මයජනක සිදුවීමක් වන අතර මෙම කිඹුල් පැටියා අඟල් 16 ක් පමණ දිග සති හතරක් (04) පමණ වයසැති යැයි සිතිය හැකි හැල කිඹුල් පැටියකු බව දැක ගැනීමට ලැබුණි.කිඹුල් පැටියා වැටී තිබුණු ස්ථානය ගැන සොයා බැලීමේදී එම ස්ථානය හිස් අවකාශයක් පැවති බැවින් මෙම සිද්ධිය සත්‍ය බවට ප්‍රදේශවාසීහු අනාවරණය කරති.ප්‍රදේශය පුරා මේ දිනවල වැසි ඇද හැලෙන අතර පසුගිය 18 වන දින රාත්‍රී එකොළහට (11.00) පමණ මෙම කිඹුල් පැටියා වැසි සමඟ බිමට පතිත වී ඇති බවට තොරතුරු හෙළිවේ.සුල්තානාගොඩ, කැකිල්ල ප්‍රදේශයේ කුරුඳු තළන්නෙකු වන කේ. පියතිස්ස මහතා මෙසේ පවසයිි.මෙදින මම කුරුඳු තැළීමේ කටයුතු නිමකොට රාත්‍රී එකොළහට පමණ ආසන්නයේ තිබු ළිඳට ඇඟ සෝදා ගැනීමට පැමිණි අවස්ථාවේ වර්ෂාවත් සමඟ මා සිටි ස්ථානයෙන් අඩි පහක් පමණ දුරින් යමක් බිමට වැටෙන ශබ්දයක් ඇසුණා.එම අවස්ථාවේදී මගේ ළඟ තිබු ජංගම දුරකථනයේ විදුලි පන්දම දල්වා බලන විට සතෙක් දඟලනවා දැක්කා. එය හොඳින් පරීක්ෂා කර බලන විට මෙය කිඹුල් පැටියෙක් බව හඳුනා ගත්තා.කිඹුලා වැටි තිබු ස්ථානය ගස්කොළන් නැති හිස් අවකාශයක් ඇති තැනක් බව දුටුවා. ඒ අනුව මෙම කිඹුල් පැටියා වැස්සත් සමඟ බිමට පතිත වූ බව මට හොඳටම විශ්වාසයි.වැලිගම ප්‍රා. ලේකම් කාර්යාලයේ සේවය කළ විශ්‍රාමික පරිපාලන නිලධාරී ඩී. පියසේන මහතා, මෙදින රාත්‍රී එකොළහට පමණ පියතිස්ස කෑගසමින් “කිඹුලෙක් වැටිලා මෙහොට එන්න කියා” අඬ ගැසුවා.මේ අවස්ථාවේදී ධාරාණිපාත වැස්සක් ද ඇද හැලුණා. මම එම ස්ථානයට ගොස් සොයා බලන විට දඟලමින් සිටින කිඹුල් පැටවෙකු දැක්කා. මම වටපිට පරීක්ෂාකර බැලුවා. කිඹුල් පැටවෙකු මෙතනට එන්නට කිසිම විදියක් නැහැ.අපේ ගම අවට කිඹුලෙකු ජීවත්වන වැවක් තබා ඇළක්වත් නැහැ. මීට කලින් අපේ ගමේ කිඹුලෙකු ඉන්නව දැකලත් නැහැ.මේ අබුද්දස්ස කාලෙ සිද්ධ වන දේවල් අනුව මේකත් කිඹුල් වැස්සක පෙරනිමිත්තක් වගේ.මෙම සිද්ධිය සම්බන්ධයෙන් වැලිගම ප්‍රාදේශීය ලේකම්වරයාට හා වනජීවි සංරක්ෂණ දෙපාර්තමේන්තුවේ අදාළ නිලධාරීන් දැනුම්වත් කර සිටි අතර මේ වන විට එම කිඹුල් පැටියා ආරක්ෂිතව තබා ඇති බව ද පියසේන මහතා පවසයි.සටහනනිහාල් පී. අබේසිංහඡායාරූප හා සටහනඩබ්ලිව්. පී. ධර්මසේන මාතර සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212236</link>
    <topic>බස්එක ගහගෙන ගියේ කාගේ වරදින් ද?</topic>
    <author>කතාව හා ඡායාරූපප්‍රසාද් පූර්ණමාල්(පුත්තලම දිසා සමූහ)</author>
    <content>“මෙහෙම වතුරක්. මේ වතුර කොහෙන්ද එන්නේ. මේ පසුගියදා හලාවත ප්‍රදේශවාසින්ට ඇතුවූ ප්‍රධාන ප්‍රශ්නයයි. දින දෙකක් පුරා ඇද හැලුණු ධාරාණිපාත වර්ෂාව අවසානයේ හලාවත මැතිවරණ බල ප්‍රදේශය මුළුමනින්ම වාගේ ජලයෙන් යටවිණි.දැදුරුඔය පිටාර ගැලීම 18 පස්වරුවේ ආරම්භ වූවත් එය බරපතළ ලෙස සිදුවූයේ 19 අලුයම වන්නටය. 19 වන දිනට හිරු උදාවෙද්දි හලාවත පුත්තලම ප්‍රධාන මාර්ගය ස්ථාන කීපයක්ම සම්පූර්ණයෙන් ජලයෙන් යට විණි. මේ තත්ත්වයත් සමඟ පුත්තලම දෙසින් පැමිණෙන වාහන බංගදෙණිය ලුණුඔය ප්‍රදේශයෙදිත් හලාවත සිට පැමිණෙන වාහන ජයබිම ප්‍රදේශයේදිත් නතර කර හරවා යැවමට පොලිසිය ත්‍රිවිධ හමුදාව පියවර ගන්නා ලදි.එහෙත් පොලිස් අණද නොතකමින් වව්නියාවේ සිට කොළඹ බලා ගමන් ගත් පෞද්ගලික මගී බස් රථයක් මේ මහා ජල කඳ තරණය කිරීමට තීරණය කළේ මගීන්ගේ අවශ්‍යතාව නිසා ද රුපියල් සත නිසා ද යන්න දන්නේ රියදුරු පමණි.ජලකඳට බස් රථය දමා ධාවනය කළත් රියදුරුට බස් රථය පාලනය කර ගත හැකි වූයේ සුළු මොහොතක් පමණි. එකවර බස් රථය ජල පහරට අසු විය. රියදුරුට දෙවියන් සිහිවිණි. ජල පහරට අසුවූ බස් රථය අසල බෝක්කුවකට බර විය. මේ වන විට වේලාව පෙරවරු 7.40 යි. මේ බස් රථයේ මගීන් 72 ක් ඉන්නවා. මගීන්ගේ ජීවිත ගලවා ගන්න සහය දෙන්න හලාවත පොලිසිය සියලු අංශ දැනුවත් කරන ලදී. ප්‍රදේශවාසින් පොලිසිය එක්ව මුලින්ම කඹ යොදා ගනිමින් බස් රථය ආසන්නයට යාමට උත්සාහයක නිරත වුවත් එය අසාර්ථක විණි.බියට පත් මගීන් බස් රථයෙන් බැසීමට මෙහිදී සූදානම් විණි. පොලිසිය හා ආරක්ෂක අංශ එක්ව එම තත්වය පාලනය කළේ මගීන් අඩු වුවහොත් බස් රථය ගසා ගෙන යාමේ තත්වයක් උදා වෙන බැවිනි. කාලය ඉක්මනින් ගෙවී යන අතර ජල පහර ද එන්න එන්නම වැඩි වෙන තත්වයක් දකින්න ලැබිණි. මෙලෙස පැය දෙකක කාලයක් ඉක්ම යාමෙන් පසු නාවික හමුදාවේ යානාවක් මගීන් ගලවා ගැනීමේ මෙහෙයුමට එක් විය. ගත වූයේ සුළු මොහොතකි. යාත්‍රාවට වූ දෙයක් සිතා ගැනීමට නොහැකි විය.අනතුරට පත්වූ යාත්‍රාව එක් ප්‍රදේශයකට ගසාගෙන යද්දි නාවික භටයන් පිහිනා ;ගාස් අසල ඇති ගස් කීපයකට පැන ගන්නා ලදි. මේ සිදුවීමත් සමඟ කිසිවකු මේ ස්ථානයට ළං වීමට මැලි විය. මේ අවස්ථාවේදි බස් රථයේ සිටි මගීන්ට ඇතිවූ තත්වය සිතා ගැනීමට ඔබට භාර කරමි. වේලාව 10.30 පමණ වන විට කඹයක ආධාරයෙන් බස් රථය ආසන්නයට යාමට මා හට හැකි විය. කැමරාවක් ගෙන ගිය මේ ගමන ඉතා අවදානම් වූ අතර අවස්ථා කිහිපයකදීම කඹයෙන් අත ගැලවීයාමට යන ලදි. අවසානයේ ගසක එල්ලී ඡායාරූප ගැනීමට සිදුවිය.මේ අවස්ථාවේදි හලාවත පොලිසිය, ප්‍රදේශවාසින් හා නාවිත හමුදාව එක්ව ආපදා රථයක් ගෙන එන ලදි. මේ ආපදා රථයේ දොඹකරයේ 20 ක පමණ පිරිසක් සිටි අතර මෙහි ගෙනා යකඩ දම්වැල් කීපයක් බස් රථයේ ස්ථාන කීපයකට වැටිණි.සියලු දෙනාම දෙවියන්ට කියන්න ආපදා රථයේ රියදුරුගේ ඉල්ලීමයි. මේ හරි.. හරි... මේ අපදා රථයේ සහයකගේ අණයි. මිනිත්තු දහයක පමණ මෙහෙයුමකින් පසු ජීවිත 74ක් ගලවා ගැනීමට පිරිසට හැකිවිය. අවසානයේ බස් රථය පොලිසියට භාර කැරිණි.මෙහි රියැදුරු ලෙස කටයුතු කළ රොමේෂ් අසංක හා සහායකයා වූ මේඝ ප්‍රභාත්ටත් කාගෙත් ප්‍රශංසාව හිමි විය.කතාව හා ඡායාරූපප්‍රසාද් පූර්ණමාල්(පුත්තලම දිසා සමූහ) කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122316</link>
    <topic>මාතලේ ගස් ගිලා බැස්සේ යටින් යන උමං ගඟ නිසාද</topic>
    <author>විස්තර හා පින්තූර අසෝක බණ්ඩාර හිඳගොඩ(මාතලේ දිසා විශේෂ)</author>
    <content>මධ්‍යම කඳුකරයේ සිට නැඟෙනහිර පළාත දක්වා ගලා යන උමං ගංගාවේ කතාව මහජනයා අතර ප්‍රකටව ඇත්තකි. මාතලේ ප්‍රදේශය හරහා එම උමං ගංගාව ගලා යන්නේ යැයි කියන මතය ද විවිධ හේතු මත තහවුරු වී ඇති බවත් පෙනෙන්නට තිබේ. මාතලේ ප්‍රදේශ ගණනාවක් එක්කරන පරිදි උකුවෙල - දොරකුඹුර පලාබද්දල හා නාලන්ද යන ප්‍රදේශ යා කරමින් පවතින නොසිඳෙන දිය උල්පත් මෙන්ම වර්ෂා සමයේදී එම ප්‍රදේශ යාකරමින් දිගින් දිගටම සිදුවෙන භූමිය ඉරිතලා යෑම් හා ගිලාබැසීම් ද මහජනයා අතර උමං ගංගාවක කතාව වරින් වර ඉස්මතුවීමට හේතු වී තිබේ.ඒ අතරට එක්වූ අලුත්ම සිද්ධිය වූයේ මාතලේ නගරාසන්න තොටගමුව දොරකුඹුරේ දුම්කොළ වත්ත ප්‍රදේශයේ පසුගියදා සිදුවූ පොළොව ගිලා බැසීමයි. මෙම ගිලාබැසීමෙන් අඩි 30ක් පමණ පළල් වූ ආවාට දෙකක් නිර්මාණය වී තිබේ. විශාල කොස් ගසක් හා කිතුල් ගසක් එහි ගිලී යෑමෙන් ඒ ආවාට දෙකේ ගැඹුර අඩි 60ක් 70ක් පමණ වෙතැයි විශ්වාස කෙරේ. මේ ආවාට දෙක පිළිබඳව පරීක්ෂණ කටයුතු සිදු කිරීමට ගොඩනැඟිලි පර්යේෂණ සංවිධානයේ මාතලේ දිස්ත්‍රික් ප්‍රධානි එම්.සී.යූ.බී.මොරේමඩ මහතා පියවර ගෙන තිබේ.ගිලාබැසීමට ලක්වූ භූමිය අයත් විශ්‍රාමික පොලිස් නිලධාරි, ටී.බී.හපුගොඩ මහතා එම සිදුවීම විස්තර කළේ මෙසේය.”අධික වර්ෂාවත් සමඟ අපි ටිකක් අවධානයෙන් ඉන්නේ. පසුගිය 17 වැනිදා සවස 3.30ට විතර තමයි පළමු ගිලාබැසීම සිදුවුණේ. ලොකු කොස් ගසක් පහළට කිඳා බැහැලා විශාල ආවාටයක් සෑදී තිබුණා. අඩි 20ක් 25ක් විතර පළල වළක් සෑදී තිබුණා. ඊට පස්සේ 18 වැනිදා පාන්දර තමයි කිතුල් ගස කිඳා බහිමින් අනිත් වළ සැදුණේ. පාන්දර 3.30ට විතර තමයි එය සිදුවුණේ.”නිවස ආසන්නයේම සිදුවී ඇති මෙම ගිලාබැසීම් නිසා නිවස තුළ සිදුවූ පිපිරීම් ද දකින්නට තිබේ. මෙවැනි පිපිරීම් හා සුළු ගිලාබැසීම් වරින් වර දුම්කොළ වත්ත ප්‍රදේශය ආශ්‍රිතව වැසි කාලවලදී සිදුවූ බව ද එම ප්‍රදේශවාසීහු පවසති.මේ සිදුවීම පිළිබඳව එම ස්ථානයට ගොස් පරීක්ෂණ සිදුකිරීමට මාතලේ දිසා භූවිද්‍යා අංශයේ විශේෂඥ එම්.සී.යූ.බී.මොරේමඩ මහතා පියවර ගත්තේය.පවතින තත්ත්වය පිළිබඳව අදහස් දැක්වූ මොරේමඩ මහතා,”මේ ප්‍රදේශයේ පොළොව යට හුණුගල් ස්ථරයක් පවතිනවා. එම හුණුගල් තට්ටු දිරා කුහර තුළින් ජලය පොළොව යටට යෑමෙන් තමයි මෙවැනි තත්ත්ව ඇතිවන්නේ. දුම්කොළ වත්ත ප්‍රදේශය පමණක් නොවෙයි මාතලේ නාගොල්ල, උකුවෙල ආදි ප්‍රදේශ ගණනාවකම පවතින අවධානම් තත්ත්වය ගැන පරීක්ෂණ කර තොරතුරු අපි හෙළිකර ගෙන තිබෙනවා.මාතලේ හරහා ගලා බසින උමං ගංගාවේ බියකරු සිතුවිල්ල ධාරාණිපාත වැසි මාතලේ පුරවරයට ඇදහැලෙන මොහොතක් පාසා මාතලේ ජනතාව ගේ සිත්සතන් කලඹන සිදුවීමක් වී ඇති බව ඔවුන්ගේ කතාබහෙන් වැටහේ. භූමිය තුළ එක එල්ලේ වරින් වර සිදුවෙන ගිලාබැසීම්, පිපිරීයෑම්, දිය උල්පත් මතුවීම හා නොසිඳෙන දිය උල්පත් උමං ගංගාවේ කතාව සනාථ කරන සාධක වී ඇතැයි බොහෝ දෙනා පවසති.විස්තර හා පින්තූර අසෝක බණ්ඩාර හිඳගොඩ(මාතලේ දිසා විශේෂ)දයාවීර අබේසේන(මාතලේ සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122317</link>
    <topic>පස් දෙනකුගේ දිවි බේරූ කැකිරාවේ යුවතිය</topic>
    <author>කිත්සිරි වනසිංහ - ටෙක්ලා කාරියවසම්</author>
    <content>ලොව ඇති වස්තු සම්භාරය ම මගේ යැයි රැස් කළ ද ඕනෑම මිනිසෙක් ඒ සියල්ල තම ජීවිතය වෙනුවෙන් පරදුවට තබයි. විශ්වයේ නියාම ධර්මය කිසිවකුට වෙනස් කළ නොහැක. සියල්ලෝ ම ඒ නියාම ධර්මය හා බැඳි සිටිති. විශ්වයේ විනාශය පිළිබඳව සිතමින් බොහෝ දෙනා කල් මරද්දී නිලන්ති රත්නායක නම් දිරිය ගැහැනිය තම දිවි පරදුවට තබා අගනා ජීවිත පහක් බේරා ගත් අයුරු අපූරු ය.අනුරාධපුරයට ඇද හැලෙන ධාරානිපාත වැස්සට වැව් අමුණු පිටාර ගලයි. ඉන් ජන ජීවිතයට එල්ලවූ බලපෑම මහත් ය. මේ අයහපත් කාලගුණය සමඟ පලාගල ප්‍රාදේශීය ලේකම් කාර්යාලයේ සමාජ සේවා නිලධාරි හා මෙන් ම ග්‍රාම නිලධාරිහු ද කාර්ය බහුල වූහ. පසුගියදා ධාරාණිපාත වර්ෂාව ද තවත් කාර්ය බහුල දිනයක් ගෙවී ගියේ ය.දවසේ කටයුතු අවසානයේ සමාජ සේවා නිලධාරි වරයා සහ ග්‍රාම නිලධාරි වරයා ඇතුළු තවත් නිලධාරීන් පස් දෙනකු පලාගල ප්‍රාදේශීය ලේකම් කාර්යාලය වෙත පැමිණ යළි ලේකම් කාර්යාලය බලා යමින් සිටියේ නිල කැබිරියෙනි. ඒ වනවිට පලාගල ආඬියාගල නැමැති වැල්ලෑව ඔයේ සැඩ පහර රළු වෙමින් තිබිණි.ද්වහූව වැව පිටාර ගලා තිබිණ. ආඬියාගල හැවැන්වැල්ල ඔය දෙසට ගලා ගිය සැඩ පහරෙහි වේගය දරුණු ය. කැබ් රථය හැවැන්ඇල්ල ඔය පාලම මතින් යන්නට ගියේ ය. එකෙණෙහිම ආවේ දරුණු සැඩ දිය පහරකි. සැඩ පහරට හසු වූ රිය නිලධාරීන් පස් දෙනාත් සමඟ ගසාගෙන ගියේ ය.මරණ භය නම් කාටත් පොදු ය. කැබ් රථයේ රියදුරු සහ ඉදිරි අසුනෙහි සිටි පුද්ගලයා හඬ නඟා කෑගසමින් ජීවිතය ඉල්ලා සිටියහ.එහි දරු මවක් වන නිලන්ති රත්නායක මහත්මිය ගේ නිවහන පිහිටියේ ඒ අසල ය. නිලධාරීන්ගේ කෑගැසීම කන වැකුණු ඇය තම බාප්පා සමඟ පැමිණ ජල පහරට පැන්නේ සිය දිවි නොතකමිණි.ඇයගේ උත්සාහය ව්‍යවර්ත කිරීමට ජල පහර මහත් පරිශ්‍රමයක් දැරීය. එහෙත් ජල පහරේ චණ්ඩ බව නොතකා ඇය තම බාප්පා සමඟ එක්ව අරමුණු ජය ගත්තා ය. නිවසෙහි වූ කඹයක් ආධාර කොටගෙන මනුස්ස ජීවිත පහක් නිරුපද්‍රිතව බේරාගත් ඔවුහු අජීවී කැබ් රථය දියටම මුදා හැරියහ. රාත්‍රි අඳුර ද ධාරානිපාත වර්ෂාව ද නොතකා තම දිවි පරදුවට තබා ජීවිත පහක් බේරා ගැනීම කැකිරාවේ නිලන්ති රත්නායක මහත්මියටත් ඇගේ ඥාතියාටත් දින දින පින් වැඩෙන කුසලයකි.මුළුමහත් ප්‍රජාවම ඔවුන්ගේ උත්සාහයට ප්‍රණාමය දැක්විය යුතු ය. ඒ රටට මෙහෙයක් කිරීමට කැපවූ පිරිසට ජීවිතය දුන් පමණින් නොවේ. රාත්‍රි අඳුර ද ජල පහරේ රුදුරු බව ද නොතකා ඇය තම දිවිය පරදුවට තබා මනුෂ්‍ය ජීවිත පහක් බේරා ගැනීමට දියට බැස ගිය බැවිනි.සැඩ පහරේ ගසාගෙන ගිය කැබ් රථය පසුදා (19) බැකෝ යන්ත්‍රයක ආධාරයෙන් ගොඩ ගනිද්දී එයට දැඩි හානි සිදුවී තිබිණි.කැබ් රථය කට වඩා මිනිස් ජීවිත අගනේ ය. අපි නිලන්ති රත්නායකට ධෛර්ය ද ශක්තිය ද නිරෝගී සුවය ද පතමු. මිනිසුන් එකිනෙකා හා බැඳී සිටින්නේ ඥාති සබඳතා මත පමණක් නොවේ.යුතුකම් හා වගකීම් මත ය. තමන්ට පැවැරැණු වගකීම කිසිදු අණ කිරීමකින් තොරව ඉටු කළ නිලන්ති රත්නායකටත් ඇගේ බාප්පාටත් අපි අපගේ කෘතඥතා පූර්වක ස්තුතිය පිරිනමමුකිත්සිරි වනසිංහ - ටෙක්ලා කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212231</link>
    <topic>මතක...</topic>
    <author>සටහන සහ ඡායාරූපයටිරෝනි වෑවලගේ</author>
    <content>ප්‍රවීණ ජ්‍යෝතිර්වේදී පියසේන රතුවිතානබුහුමන් ලැබූ අවස්ථාවක්“මගේ වැඩිමල් පුතා ඉපදෙන කොට මට අවුරුදු තිස් හතරයි. ඒ 1965. ඒ වෙනකොට මම ජ්‍යෝතිෂ්‍ය ගැන කිසිම දෙයක් දන්නේ නැහැ. පුතාගේ උපන් වෙලාවත් අරගෙන හඳහන හදාගන්න මම ජ්‍යෝතිෂ්‍යවේදියෙක් ළඟට ගියා. ඔහු දරුවගේ හඳහන හැදුවා. ඊට පස්සේ මට කිව්වා දරුවා ජීවත් වෙන්නේ අවුරුදු දොළහයි කියලා. මට දැන් මේක කීයටවත් විශ්වාස කරන්න බැහැ. මම ගියා තවත් ජ්‍යෝතිෂ්‍යවේදියෙක් ළඟට. එතනින් මට කිව්වෙත් දරුවට ආයුෂ අවුරුදු දොළහයි කියලා.මම මේ කිසිම දෙයක් විශ්වාස කළේ නෑ. ඒත් දැන් හිතට බයයි. මේක හරියටම ඇත්තද කියලා දැනගන්නවා කියලා මම හිතුවා. මානවසිංහ මහත්තයා ඇසුරු කරන කාලේ මට හඳුන්වා දීල තිබුණා කෑගල්ලේ රඹුක්කන ප්‍රදේශයේ පදිංචි සරා ගුරුනාන්සේ. එතුමා දක්ෂ ජ්‍යෝතිෂවේදියෙක්. මම ගියා එතුමා මුණ ගැහෙන්න. එතුමා දරුවගේ හඳහන බලා කොලේක දොළහේ ඉලක්කම ලිව්වා. ලියලා කිව්වා ආයුෂ එතනින් එහාට නෑ කියලා. මම හිතට ධෛර්යය අරගෙන ඇහුවා මේ මාරකය පන්නන්නම බැරිද කියලා. ගුරුනාන්සේ කිව්වා “අනේ මහත්තයෝ ඒක මට කියන්න බෑ. මම දන්නේ සාමාන්‍ය ඡ්‍යෝතිෂ්‍ය විතරයි. හරියටම දැනගන්න නම් ජයමිණි ජ්‍යෝතිෂ්‍ය කාර්යාලයෙන් අහන්න කියලා.”ජයමිණි ජ්‍යෝතිෂ කියන්නේ ජයමිණි කියන ඉන්දියානු ආචාර්යවරයා ගේ ජ්‍යෝතිෂ්‍යවේදයට. එතුමා තමයි ආයුෂ සම්බන්ධව වැඩිම අනාවැකි, සිද්ධාන්ත කියල තියෙන්නේ. ජයමිණි ජ්‍යෝතිෂ්‍ය කාර්යාලයක් ලංකාවේත් තිබුණා. මම එතනට ගිහින් බලන කොට ඒක වහලා. සේවකයෝ ඉන්දියාවට ගිහින්. දැන් මේ කාලේ වෙනකොට පුතාගේ මාරකේ ගැන දැන ගන්න ගිහිල්ලම මමත් ජ්‍යෝතිෂ්‍යවේදය ගැන නොයෙක් නොයෙක් දේ වැටහිලා තිබුණා. මම හිතුවා මේ සාස්තරේ මමත් ඉගෙන ගන්නවා නම් හොඳයි කියලා. පොත පත අරගෙන පුළුවන් විදිහට තනියම ඉගෙන ගත්තා.”“මේ කාලේ රටේ ජනාධිපති ජේ.ආර්. ජයවර්ධන මහත්තයා. එතුමාගේ පවුලේ සාමාජිකයකුට සෙංගමාලේ හැදුණා. ජයවර්ධන පවුලේ ජ්‍යෝතිෂ්‍ය කටයුතු කළේ බදුල්ලේ නායිදු කියලා දෙමළ ජාතිකයෙක්. එයා ජයවර්ධන මහත්තයට කියලා තිබුණා රෝගියා සනීප වෙන්න නම් ශ්‍රී මහා බෝධීන් වහන්සේ ගාවට ගිහින් ප්‍රාණ සෙත් කවියක් කියවන්න කියලා. ජයවර්ධන මහත්තයා හොයලා තිබුණා නියම විදිහට සෙත් කවි ලියන්න පුළුවන් කෙනෙක්. ඒ කාලේ සුබසෙත පත්තරේ කර්තෘ චන්ද්‍ර ශ්‍රී කුලරත්න. ඔහු කියලා තිබුණා ‘ලංකාවේ සෙත් කවි ලියන්න හිටපු හොඳම කෙනා මානවසිංහ. හැබැයි දැනට එයාගෙන් සෙත් කවි ලියන්න ඉගෙන ගත්ත රතුවිතාන ඉන්නවා’ කියලා.“දවසක් ධර්මදාස එදිරිසිංහ මා හොයාගෙන අපේ ගෙදරට ආවා. ඔහු එතකොට ජනාධිපතිතුමාගේ ලේකම් කෙනෙක්. ඇවිත් කිව්වා “අන්න ලොක්කා එන්න කියනවා” කියලා මාව එක්කගෙන ගියා. ජයවර්ධන ජනාධිපතිතුමා ගාවට ගියාම මට කිව්වා සෙත් කවියක් ලියලා ජය ශ්‍රී මහා බෝධීන් වහන්සේ ළඟ ඉඳන් දවස් හතක් කියන්න කියලා. ඉතින් මමත් ගියා. නායිදුත් අපිත් එක්ක ආවා. එතනදී මම නායිදුගෙන් ඇහුවා මට ජයමිණි ජ්‍යෝතිෂ්‍ය ඉගෙන ගන්න පුළුවන් ද කියලා. නායිදු කිව්වා තරමකට ජ්‍යෝතිෂ්‍ය දැනුම තියෙන්න ඕනේ; නැත්නම් බෑ කියලා. මගෙන් ප්‍රශ්න කීපයක් ඇහුවා. මමත් උත්තර දුන්නා. ඊට පස්සෙ කිව්වා “උඹට ජ්‍යෝතිෂ්‍ය පුළුවන්, මම පොතක් දෙන්නම් ඉගෙන ගනින් කියලා. පොත තිබුණේ සංස්කෘත භාෂාවෙන්. මම ඒක සිංහලට පරිවර්තනය කර ගත්තා. හොඳට ජ්‍යෝතිෂ්‍ය දැනුම වැඩි දියුණු කර ගත්තා.”ඔය අතරේ මගේ වැඩිමල් පුතාට අවුරුදු දොළහ ලැබුවා. දරුවා එක පාරටම අසනීප වෙලා රෝහල් ගත කළා. දවස් හතලිස් දෙකක් රෝහලේ. දොස්තරලාට ලෙඩේ හොයාගන්න බැහැ. ඒ වෙනකොට මාරකවලින් ගැලවෙන්න කරන ශාන්තිකර්ම ගැන මම දැනුවත් වෙලා හිටියා. මම පුද පූජා කළා. සුප්‍රසිද්ධ බානගල වෙද මහත්තයට කියලා විශේෂ බේතක් හදා ගත්තා. පරණ පුස්තකයක තිබුණු බෙහෙත ගැන මමයි එතුමට කිව්වේ. එතුමා හදලා දුන්නා. එක බෙහෙත් ගුලියකට රුපියල් හතයි පනහක් ගත්තා. දරුවා වෙනුවෙන් ප්‍රාණ සෙත් කවි කිව්වා. මේවා කරන කොට දරුවා සුවපත් වුණා. අන්තිමට මට දරුවත් සුව කරගන්න ලැබුණා. හොඳ ජ්‍යෝතිෂ්‍ය දැනුමකුත් ලැබුණා.”අද ඔහු මුළු රටම හොඳීන් දන්නා හඳුනන ප්‍රවීණ ජ්‍යෝතීර්වේදියෙකි. නමින් පියසේන රතුවිතාන ය. කාව්‍යකරණය සම්බන්ධයෙන් ද ප්‍රසිද්ධියක් දරන ඔහු මා සමඟ කතාව අරඹමින් තමා ජ්‍යෝතීර්වේදියකු බවට පත් වූ අන්දම ඔහු පවසා සිටියේ එසේ ය. එය සැබවින් ම සිනමා පටයක කතාවක් වැනි යැයි සිතේ. එහෙත් ඔහුගේ ජීවිතයේ ජ්‍යෝතිෂ්‍ය හා බැඳුණු තවත් බොහෝ අත්දැකීම්වලට සවන් දුන් විට මට හිතුණේ ඔහුගේ මුළු ජීවිතය ම සිනමා පටයක මෙන් එකිනෙකට වෙනස් ත්‍රාසය, භීතිය මෙන් ම ප්‍රීතිය ද කැටිකර ගෙන ඇති බවයි. අද ඔහු අසූ එක් වැනි වියද පසු කර සිටින්නේය. එහෙත් තවමත් ස්වකීය පරිණත බුද්ධිය, අත්දැකීම් ද සමඟ කැටිකොට ජනතාවට බෙදා ;දන්නේ ය.“මගේ උපන් ගම කළුතර, කොහොලාන. කළු ගඟ අයිනේ, ලස්සන ගමක්. අපේ පවුලේ දරුවෝ හත් දෙනයි. මම මැද. තාත්තා සයිමන් රතුවිතාන. අම්මා යූ.කේ.ඩී. මැන්සිනෝනා. මම ඉපදුනාට පස්සේ අපේ තාත්තා මට පබිලිස් කියලා නම දාන්න හිතාගෙන කළුතර කච්චේරියට ගිහින් තියනවා. රෙජිස්ටාර් විට්ටහච්චි තාත්තාගේ හොඳ මිත්‍රයෙක්. මගේ උපන් වෙලාව අහලා හඳහන හදලා තාත්තට කියලා තියෙනවා මේ දරුවා ගොඩක් ප්‍රසිද්ධ කෙනෙක් වෙනවා. ඒ නිසා පබිලිස් කියන නම හරියන්නේ නෑ. අපි පියසේන කියලා නම දාමු කියලා. ඒ කාලේ තිබ්බ හොඳම නමක් තමයි මට එය විට්ටහච්චි මහත්තයා දාලා තියෙන්නේ.”ඔහුට නම පිළිබඳව ද ඇත්තේ රසවත් කතාවකි. තම පාසල් ජීවිතය සිහිපත් කරන ඔහු පාඨශාලාවන් දෙකක් පිළිබඳව සඳහන් කරන්නේ ය. ඒ කොහොලාන බෞද්ධ මිශ්‍ර පාඨශාලව සහ නිට්ටඹුව ගුරු අභ්‍යාස විද්‍යාලයයි. ගුරු සහතික පත්‍ර විභාගයෙන් සහ ගුරු අභ්‍යාස විභාගයෙන් එකවර සමත් වන ඔහු ගුරුවරයකු ලෙස රජයේ සේවයට එක් වන්නේ ය.“මම ඉස්කෝල කිහිපයක ඉගැන්නුවා. කොළඹ නාලන්දේ තමයි ඒ අතරින් ජනප්‍රියම පාසල. ඒ කාලේ තමයි මම පත්තරවලට ලියන්න පටන් ගත්තේ.. කොහොමත් මම කවි ලියන්න කැමැතියි. දවසක් මම ‘පැන යන එකද පිරිමියකුගේ හපන්කම’ කියලා ජනපද කල්‍යාණිගේ කතාව කවි විසිපහකින් ලියලා නවයුගය සඟරාවට තැපැල් කළා. එතකොට නවයුගය කර්තෘ ශ්‍රී ලාල් හි. ලියනගේ. ඔහු මට ටෙලිග්‍රෑම් එකක් එව්වා ඇවිත් හම්බවෙන්න කියලා. මම ගියාම කිව්වා කවි ලස්සනයි.හැමදාම නවයුගයට කවි ලියන්න කියලා. මමත් ලිව්වා. ඔය කාලේ ලේක්හවුස් සභාපති හිටියේ විජේවර්ධන මහත්තයාගේ බෑණා. එතුමාට ඕනේ වුණා අලුත් ළමා පත්තරයක් පටන්ගන්න. අපි කීප දෙනෙක් ගෙනුත් අදහස් ඇහුවා. මගේ හිතෙත් ළමා පත්තරයක් මැවිලා තිබුණා. මම ඒ අදහස කිව්වාම පත්තරයක් හදලා පෙන්නන්න කිව්වා. හරිප්‍රිය ගුණසේකර, එස්.ඒ. දිසානායක මගේ යාළුවෝ. මම එයාලගෙන් උදව් ගත්තා. ‘මිහිර’ කියන නම පත්තරේට දැම්මේ සෙල්ලමට වගේ. ඒත් ඒක හරියටම හරි ගියා. මිහිර පත්තරේ දිගටම මුද්‍රණය කරන්න ගත්තා. මමත් දිගටම මිහිරට ලිපි සම්පාදනය කළා. වැලි බත, කවි පැටව්, පච ගහයට ඒ අතරින් ඉතාම ජනප්‍රිය වුණු ලිපි කීපයක්.”මට සිහිවන්නේ ජාතක කතා පෙළෙහි එන වටුවාගේත්, වඳුරාගේත්, අලියාගේත් කතාවයි. ඒ අතරින් වඩා වැඩි මහළු කව්දැයි ඔවුහු සොයා බැලූ අන්දමයි. එදා මිහිරට අත් පොත් තැබූ පියසේන රතුවිතාන වර්තමානයේදී ද ලේක්හවුස් ආයතනයෙන් මුද්‍රණය වන සුබසෙත ජනප්‍රිය ඡ්‍යොතිෂ්‍ය පුවත්පතේ කර්තෘ ධූරය හොබවන්නේ ය. ගුරුවරයකු ලෙසින් භාෂාව, සාහිත්‍යය සහ අංක ගණිතය විෂයෙහි දැනුම දරු දැරියන්ට ලබා දුන් ඔහු ළමා පුවත්පත් කලාවේ ද හසළ දැනුමැත්තෙක් නොවූයේ ද? මිහිර පුවත්පත අදත් අප රටේ පොඩිත්තන්ගේ ලෝකයෙන් වැඩි ඉඩක් වෙන්කර ගෙන සිටින පුවත්පත වන්නේ ය. අද මා අබිමුවෙහි මතක සිහි කැඳවන මේ සුවිශේෂී පුද්ගලයා සතුව තවත් සුවිශේෂත්වයක් වන්නේ ය. ඒ සෑම අත්දැකීමක් ම පාදක කොට ගත් අපූරු රසවත් කතාවක් ඔහු සතු වීමයි. මේ කතාව ඔහුගේ විවාහය හා බැඳුණු එකකි.“තරුණ කාලේ ගෑනු ළමයෙක් එක්ක මගේ සම්බන්ධයක් තිබුණා. අපේ තාත්තට ඕනේ වුණේ ඒක කොහොම හරි නවත්වන්න. තාත්තා මට ගෑනු ළමයෙක් කතා කරලා බලන්න යමු කිව්වා. මග අරින්නම බැරි නිසා මමත් ගියා. ගැහැනු ළමයත් ගුරුවරියක්. කිසිම වරදක් තිබුණේ නැහැ. ඒත් මම හිතුවා මේක නොකෙරෙන තැනට වැඩ කරන්න ඕන කියලා. මම කිව්වා ගැහැනු ළමයට තනියම කතා කරන්න ඕනෙ කියලා. එතනදි මම එයාට කිව්වා ගුරුවරයෙක් වුණාට මම බොහොම දුප්පත්.අඳින්න තියෙන්නේ මේ ඇඳගෙන ඉන්න ඇඳුමයි, තවත් එක ඇඳුමකුයි විතරයි කියලා. කසාද බැන්දම, ඔය දර පොල්කොළ හොයන වැඩ නම් මම කවදාවත් කරන්නේ නෑ කියලා. අනික මම හොඳට බොනවා කියලත් කිව්වා. ඉතින් තවදුරටත් මට කැමැති නම් විතරක් ලියුමක් එවන්න කිව්වා. ටික දවසකින් මට එයාගෙන් ලියුමක් ආවා. ඒකේ තිබුණේ හරි අපූරු උත්තරයක්. දර පොල්කොළ ටික මම හොයා ගන්නම්, දැනට ඔය සූට් දෙක ඇති. අපි පස්සේ තව ඇඳුම් ටිකක් මහ ගනිමු. බොන එක හෙමිහිට නවත්ත ගනිමු. නැත්නම් අපි දෙන්නම බොමු කියලා එයා ලියලා තිබුණා. අන්තිමට මගේ භාර්යාව වුණෙත් එයා.”පසුකාලීනව මේ ගුරු දෙපළ දරුවන් සිව් දෙනකු ලබන්නේය. සැමියා ගුරු වෘත්තියෙන් ද ඉවත්ව ජ්‍යෝතිෂ්‍ය ශාස්ත්‍රයෙන් ජය කෙහෙළි නංවද්දී ඇය දරුවන් ද බලා කියා ගනිමින් ඔහුට සහාය වූවා ය. අද ඇය වියපත්ව සිටින්නී රෝද පුටුවට සීමාවී සිටින බව ඔහු මට පවසන්නේ ය. එහෙත් ඒ සමඟම ඔහු පවසන කරුණ අතිශයින් වැදගත් ය.“හැමදාම එයාගේ මානසිකත්වය හොඳින් තියන්න මම කටයුතු කළා. රෝද පුටුවේ හිටියත් එයා ඉන්නේ සතුටෙන්..අපි අපේ දරුවෝ සමාජයට වැඩදායි යහපත් මිනිසුන් බවට පත් කළා. ඒ විතරක් නෙමෙයි මම මගේ දරුවන්ටත් මුදලින් උපකාර කළා. රථවාහන, ගේ දොර පවා අරගෙන දුන්නා. ඉතින් තවත් මොනවද මට ජීවිතේ ලබන්න ඉතුරු වෙලා තියෙන්නේ. මම ගොඩක් සතුටෙන් තෘප්තියෙන් ජීවත් වෙන කෙනෙක්.”ඔහුගේ පෞද්ගලික ජීවිතයේ මතක ඒ සා රසවත් වනන්නා සේ ම ජ්‍යෝතිෂ්‍යවේදියකු ලෙස ඔහු ලබන අත්දැකීම් ද බෙහෙවින් රසවත් වන්නේ ය. එවන් වූ මතක අසීමිත සංඛ්‍යාවක් පැවතිය ද ඔහු අප වෙනුවෙන් ඉන් කිහිපයක් තෝරා බේරා ගත්තේ ය. මේ මතක අතරට ප්‍රසිද්ධ චරිතයක් එක් වීම ඔහුට නම් සාමාන්‍ය සිදුවීමක් ම වන්නේ ය.“ඒ 1980 දශකයේ. අපේ පිළියන්දල ගෙදරට මර්වින් සිල්වාත් එක්ක මහින්ද රාජපක්ෂ මහත්තයා ආවා. දෙන්නටම ඕනේ කරලා තිබුණේ හඳහන් බලවා ගන්න. මහින්ද මහත්තයගේ හඳහන දැකලා මෙම පුදුම වුණා. මම එදා නිකමට අනාවැකියක් කිව්වා. මම කිව්වා අද ඔබතුමා මාව හොයාගෙන මගේ ළඟට ආවට කවදාහරි ඔබතුමා අපට ළං වෙන්නවත් බැරි තැනකට එනවා” කියලා. මර්වින් සිල්වාට නම් කියන්න වුණේ නරක අනාවැකියක්. ඒ එයාගේ පවුලේ පිරිසක් එකම තැනකදී දරුණු අනතුරකට මුහුණ දෙන බව.මේ අනාවැකි දෙකම හරි ගියා. මර්වින් සිල්වාගේ පවුලේ සහෝදර සහෝදරියෝ කීප දෙනෙක් ම භීෂණ යුගයේදී එකම තැනකදී මරා දැමුණා. මේ වගේ අනාවැකිත් එක්ක තමයි ජ්‍යෝතිෂ්‍යවේදියෙක් වශයෙන් මාව ජනප්‍රිය වෙන්න ගත්තේ.”ඒ ජනප්‍රියත්වය අසූව දශකයට මෙන් ම අදට ද එකසේ වලංගු වන්නේ ය. ජ්‍යෝතිෂ්‍ය විලාසිතාවක් වී ඇති වර්තමානයේ රූපවාහිනි ජ්‍යෝතිෂ්‍ය කලාවේ ආරම්භකයා වන්නේ ද පියසේන රතුවිතාන වීම පුදුමයට කරුණක් නොවන්නේ ය. ජ්‍යෝතිෂ්‍ය ශාස්ත්‍රය සම්බන්ධව පොත් විස්සකට වැඩියෙන් ලියා තිබුණ ද, කවි පොත් ඇතුළු විවිධ ග්‍රන්ථ පනහකට වැඩියෙන් ලියා තිබුණ ද රූපවාහිනියේ දිනපතා ලග්න ඵලාපල කීම ඇරඹීමෙන් ඔහුගේ නම ශීඝ්‍රයෙන් ජනප්‍රිය වන්නේ ය. ඒ මෙරට ජ්‍යෝතිෂ්‍යවේදීන් නළු නිළියන් කිරීම දක්වා එකී ඵලාඵල කථනය දිග ඇදී යාමෙනි. ඒ සම්බන්ධයෙන් ඔහුට ඇත්තේ මෙවන් වූ අදහසකි.“මම අනාවැකි කිව්ෙවි සිද්ධාන්ත සහිතව. අද බොහෝ දෙනෙක් රඟපානවා විතරයි. සිද්ධාන්ත නැතුව හිටිවන කවි කියනවා වගේ අනාවැකි කියන්න බැහැ. මම කළ මෙහෙය නිසි ලෙස ඇගයීමකට ලක් කළ වත්මන් රජය මට රාජ්‍ය විභූෂණ සම්මානය පුද කළා. එය ඉතිහාසයේ පළමුවෙනි වරට ලබා දුන් සම්මානයක්. ඒ අගය කිරීමෙන් තේරෙනවා අපි කවුද කියලා රටේ මිනිස්සු දන්න බව.”ජයවර්ධනපුර විශ්ව විද්‍යාලයේ පුස්තකාලයාධිපති ධූරය හෙබවූ අමරවීර මහතා වරක් අප කතා නායකයා හමුවීමට එන්නේ තම බිරියගේ දරු ප්‍රසූතියට අදාළ සැත්කමට සුබ වේලාවක් සාදවා ගැනීමට ය. එහෙත් ඔහුගේ බිරියගේ හඳහන දෙස බලන අප කතානායකයා පවසන්නේ ඇය සැත්කමකින් නොව ස්වාභාවිකව දරුවා ප්‍රසූත කරන බවයි. ඔහුගේ මතය බැහැර කරන අමරවීර දිනයක් සහ වේලාව ද නියම කර ගෙන බිරිය සැත්කම සඳහා රෝහලට ඇතුළු කරන්නේ ය. ශල්‍යකර්මයට සියල්ල සූදානම් ය.එහෙත් හදිසියේ පැමිණෙන විදුලි පුවතකින් කියවෙන්නේ වෛද්‍යවරයාගේ බිරියගේ මව මිය ගිය බවයි. සැත්කම කල් දැමෙන්නේ ය. පියසේන රතුවිතාන කියූ ලෙසින් ම අමරවීර මහතාගේ බිරිය පසු දිනකදී ස්වාභාවිකව දරුවා ප්‍රසූත කරන්නීය. මේ ඔහුගේ ජ්‍යෝතිෂ්‍ය හපන්කම්වලින් එකක් පමණි. එහෙත් ඔහු වඩා කැමැත්තක් දක්වන්නේ තම කවීත්වය සම්බන්ධයෙන් කතා බහ කිරීමටයි.“ජ්‍යෝතිෂ්‍යවේදියෙක් වශයෙන් රැකියාව කළාට මගේ ඇඟේ දුවන්නේ කවිය. මම සමස්ත ලංකා සිංහල කවි සම්මේලනයේ සභාපති ධූරයක් හොබවනවා. කවිය වශයෙන් මම පිළිගත්තේ සඳැස් කවිය. නිසදැස් කවි කියන්නේ කවි නෙමෙයි. පේරාදෙණිය විශ්ව විද්‍යාලයේ කවි ලියන්න බැරි අය කවීන් වෙන්න හිතාගෙන තමයි නිසදැස් කවිය ගෙනාවේ. ඒක කාව්‍ය සාහිත්‍යයට කරපු මහා විනාශයක්. අද ඔවුන්ට ඒක පිළිගන්නවා.”ලේඛනය, කාව්‍යකරණය, ඡ්‍යෝතිෂ්‍ය පමණක් නොව ගුරු වෘත්තිය, ජනමාධ්‍යවේදය ඇතුළු විෂය පරාස රැසක දස්කම් සහිතවූ ඔහු සැබවින් ම අපූරු චරිතයකි. ජනාධිපතිවරුන් ද ඇතුළුව ඔහුගේ දැනුමෙහි ආලෝකය ලැබූ පිරිස බොහෝ ය. එකී දැනුම ඉදිරියට පවත්වාගෙන යනු වස් ඔහු ගෝල පරපුරක් ද බිහි කරමින් සිටින්නේ ය. මෙවැනි අපූර්ව චරිත සැබවින් ම අප ජනසමාජය සුන්දර කරනවා නොවේද?සටහන සහ ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212232</link>
    <topic>සතියේ කතාබහ</topic>
    <author>දකුණු පළාත් සංචාරක එස්.දීයගහගේ</author>
    <content>අපේ රටේ විභාගවලට ඇත්තේ අන්තර්ජාතික පිළිගැනීමක්. ඒත් දැන් උද්ගත වී ඇති වාතාවරණය නිසා එම පිළිගැනීමට කිසියම් බාධාවක් එල්ල වන්න පටන් අරන්. මේ තත්ත්වය මතුවුණේ අද ඊයේක නොවෙයි. 2005 වසරේ පරිපාලන සේවා විභාගයේ ප්‍රශ්න පත්‍ර විභායට කලින් පිටවූවා. එදා පැවැත්වූ සුළු පරීක්ෂණ හමුවේ මේ ප්‍රශ්නය යට ගියා. 2009 ශිෂ්‍යත්ව විභාගයේත් මෙවැනිම ගැටලු මතුවුණා. විභාගයට කලින් ප්‍රශ්න පිටවීම භයානක තත්ත්වයක් වුණත් වැරැදි කළ අයට එදා සිට ගතවූ කාල පරිච්ඡේදය තුළ නිසි දඬුවම් ලබා නොදීම නිසා අද මේ ප්‍රශ්නය වඩාත් උග්‍ර වී ඇති බවයි බොහෝ දෙනාගේ පිළිගැනීම. විභාගයකට පෙර එකී විභාගයට අදාළ ප්‍රශ්න අනුමාන කළ හැකිද? මෙදා සතියේ කතාබහට ලක්වන්නේ ඒ ගැනයි. පසුගියදා පැවති සාමාන්‍ය පෙළ විභාගයේ විද්‍යා විෂය බහුවරණ ප්‍රශ්න පත්‍රයේ ප්‍රශ්න 19 ක්ම අනුමාන කළ ප්‍රශ්න ලෙස සකසා එක්තරා උපකාරක පන්ති ගුරුවරයකු විසින් විභාගයට දින දෙකකට පමණ පෙර සිය ශිෂ්‍යයන්ට ලබා දී ඇතැයි කියන සිද්ධියක් නිසා මේ වන විට විභාග දෙපාර්තමේන්තුවත්, අපරාධ පරීක්ෂණ දෙපාර්තමේන්තුවත් විමර්ශන කටයුතු ආරම්භ කර ඇත. මේ පිළිබඳව විභාග මෙන්ම අධ්‍යාපන ක්‍ෂේත්‍රයට සම්බන්ධ අය දක්වන අදහස් අද සාකච්ඡාවට ලක් කෙරේ. ඕනෑම දක්ෂ ගුරුවරයකුට විභාග ප්‍රශ්න අනුමාන කළ හැකියි. නමුත් මේ ආකාරයට ප්‍රශ්න රැසක් වචන යෙදීම් පවා සමාන වන ආකාරයට සකස් කිරීම කිසිසේත් සිදුකළ නොහැකියි.බොහෝ උපකාරක පන්තිවල උගන්වන ගුරුවරු වසර ගණනාවක් විෂය මාලා අධ්‍යයනය කර විභාග ප්‍රශ්න අනුමාන කරනවා. එය වසර ගණනාවක ප්‍රශ්න පත්‍ර පිරික්සීමෙන් ද කළ හැකියි. නමුත් එසේ අනුමාන කිරීමක් කළ හැක්කේ සීමා සහිතවයි. නමුත් කිසිම ගුරුවරයකුට වචනවලට වචන සමාන ආකාරයට නම් අනුමාන කළ නොහැකියි.බහුවරණ ප්‍රශ්නයක් ගත් විට එම ප්‍රශ්නයට නිවැරැදි පිළිතුරක් හා වැරැදි පිළිතුරු 3ක් තිබෙනවා. ඕනෑම ප්‍රශ්නයක නිවැරැදි පිළිතුර අනුමාන කළ හැකි වුවත් වැරැදි පිළිතුරු නම් අනුමාන කළ නොහැකියි.යම් විෂය ක්‍ෂේත්‍රයක් අනුමාන කර ප්‍රශ්න ගොඩනැඟුවත් එයටත් සීමාවක් පවතිනවා. ඔය විද්‍යාව ප්‍රශ්න පත්‍රයේ ප්‍රශ්න 19 ක්ම එලෙස අනුමාන කර සැකසීම අපහසුයි. මේ තත්ත්වය පිළිගත නොහැකි දෙයක්. ප්‍රශ්නයකට නිවැරැදි පිළිතුර දිය හැකි වුවත් වැරැදි පිළිතුරු ලබාදිය නොහැකියි.ප්‍රශ්නයක් සකස් කිරීමේදී එයට සකසන්නාගේ භාෂා ශෛලිය බලපානවා. ඒ අනුව භාෂා ශෛලිය, එක් එක් අයගෙන් වෙනස් වන නිසා භාෂාවට ඉතා සමාන ආකාරයේ ප්‍රශ්නයක් වෙනත් අයකුට සෑදීම අපහසුයි.ප්‍රශ්න පත්‍රයක් සැකසීමේදී විෂය නිර්දේශයේ අඩංගු කරුණු ඒ ආකාරයෙන්ම හෝ පසුගිය ප්‍රශ්න ඒ ආකරයෙන්ම ප්‍රශ්න පත්‍රයකට ගැනෙන්නේ නැහැ.විභාග පනතට අනුව ප්‍රශ්න පත්‍රයක් විභාග ශාලාවේදී නිකුත් කර යම්කිසි කාලයක් ගතවනතුරු එය අතිශය රහස්‍ය දෙයකි. මෙවැනි ප්‍රශ්නයකදී විභාග දෙපාර්තමේන්තුව විසින් පරීක්ෂණ පවත්වන සම්ප්‍රදායක් පවතිනවා. මූලික පරීක්ෂණය විභාග කොමසාරිස්වරයා විසින් කළ යුතුයි. මන්ද විභාග ප්‍රශ්න පත්‍රයක ගමන් මාර්ගය දන්නා විභාග දෙපාර්තමේන්තුව එය කළ යුතුයි. අපරාධ පරීක්ෂණ දෙපාර්තමේන්තුවට එම පරීක්ෂණ කටයුතු භාරදිය යුත්තේ මූලික පරීක්ෂණවලින් අනතුරුවයි.විභාග කොමසාරිස් ජනරාල් ඩබ්.එච්.එන්.ජේ.පුෂ්පකුමාරප්‍රශ්න පත්‍රයක ප්‍රශ්න කිහිපයක් කලින් ලබා දී තිබූ බවට මහජනතාවගෙන් මට පැමිණිලි ලැබුණු සැනින් පොලිස්පතිතුමාට දැන්වූවා අදාළ පරීක්ෂණ කටයුතු සිදුකරන ලෙස. මේ වන විටත් අපරාධ පරීක්ෂණ දෙපාර්තමේන්තුව ඊට අදාළ පරීක්ෂණ කටයුතු සිදුකරගෙන යනු ලබනවා.එසේම විභාග සම්බන්ධ ඕනෑම ප්‍රශ්නයකදී විභාග දෙපාර්තමේන්තුවේ විමර්ශන ශාඛාව හරහා විමර්ශන කෙරෙනවා. මේ ප්‍රශ්නයේදීත් අපරාධ පරීක්ෂණ දෙපාර්තමේන්තුව පරික්ෂණ කරගෙන යන අතරම විභාග කොමසාරිස්වරයා විසින් අදාළ මූලික පරීක්ෂණ ද සිදු කරගෙන යනවා. එය කරන්නේ විභාග දෙපාර්තමේන්තුවේ විමර්ශන ශාඛාව හරහා.වෙනදාට මෙවන් ගැටලුවකදී විභාග දෙපාර්තමේන්තුවේ මූලික පරීක්ෂණ වලින් අනතුරුවයි අපරාධ පරීක්ෂණ දෙපාර්තමේන්තුවෙන් කරන පරීක්ෂණ කටයුතු ආරම්භ වන්නේ. අපි මේ පරීක්ෂණ කටයුතු දෙකම එක විට කරන්න තීරණය කළේ පරීක්ෂණ කටයුතු ඉක්මන් කරන්නයි. නිවැරැදිව කිරීම සඳහා විභාග දෙපාර්තමේන්තුව මේ පරීක්ෂණ දෙකටම සම්පූර්ණ සහාය දක්වනවා.මේ පරීක්ෂණවලින් අනතුරුව යම් පුද්ගලයෙක් හෝ පිරිසක් වරදක් කර ඇතැයි හෙළිවුවහොත් විභාග කොමසාරිස්වරයා ලෙස මා වෙත පැවැරී ඇති බලතල යටතේ උපරිම දඬුවම් ලබා දීමට සූදානම්.ගම්පහ බණ්ඩාරනායක විදුහලේවිදුහල්පති ලාල් දිසානායකඕනෑම දක්ෂ ගුරුවරයකුට වුවත් උදාහරණ සමාන, ප්‍රශ්න අංක සමාන, විරාම ලකුණු සමාන ආදර්ශ ප්‍රශ්න පත්‍රයක් කිසිසේත් සැකසිය නොහැකියි. නමුත් ඔහුට හෝ ඇයට ප්‍රශ්න පත්‍රයේ සන්දර්භයට සමාන ප්‍රශ්න පත්‍රයක් නම් ලබාදිය හැකියි. නමුත් ඒ විභාග ප්‍රශ්න පත්‍රයට සමාන පත්‍රයක් විනා විභාග ප්‍රශ්න පත්‍රයම නොවන බව අවධාරණයෙන් පැවැසිය යුතුයි.වර්තමානය තාක්ෂණ දියුණුව වර්ධනය වන වකවානුවක් . ඒ නිසා විභාග දෙපාර්තමේන්තුව දියුණු තාක්ෂණික ක්‍රමවේද යොදා ගත යුතුයි. එමෙන්ම අයිතම බැංකුවක් මඟින් ප්‍රශ්න පත්‍ර පිළියෙල කිරීම සඳහා වන දෙපාර්තමේන්තු අභිලාශ හැකි ඉක්මනින් ප්‍රායෝගිකව ක්‍රියාත්මක කළ යුතුයි.සාමාන්‍ය සේවාවක නිලධාරීන් වුවත් විභාග දෙපාර්තමේන්තුවේ මෙම විභාග කටයුතුවල වගකීම දරන නිලධාරීන්ට ඉහළ දීමනාවක් වැටුපට අමතරව ලබාදිය යුතුය. එමෙන්ම 5 ශිෂ්‍යත්ව විභාගය, සාමාන්‍ය පෙළ, උසස් පෙළ යන ජාතික තලයේ විභාග සඳහා වැඩි අවධානයක් යොමු කළ හැකි පරිදි ඔවුන්ගේ කාර්යයන් විධිමත් කළ යුතුය.එසේම මාධ්‍යවේදීන්, වෘත්තිය සමිති ක්‍රියාකාරීන් දෙපාර්තමේන්තු නිලධාරීන් මෙම ජාතික විභාගවල ඇති ජාතික වටිනාකම අවබෝධ කරගෙන ජාතික හැඟීමකින් හා බුද්ධිමත්ව සංයමයෙන් සහයෝගයෙන් ක්‍රියාකළ යුතුයි.හිටපු විභාග කොමසාරිස් ගුණපාල වික්‍රමරත්නප්‍රශ්න පත්‍රයක් සැකසීම කරන්නේ විෂය මාලාවට අනුවයි. ප්‍රශ්න පත්‍රයක් සකසන විට ගුරුවරුන්ටත් විෂය මාලාවට අනුව අනුමාන ප්‍රශ්න සැකසිය හැකියි. නමුත් එයටත් යම් යම් සීමා තිබෙනවා. විෂය මාලාවක් කියන්නේ නිතර වෙනස් වන දෙයක් නොවෙයි. ප්‍රශ්න පත්‍රයක් සැකසෙන්නේ ඒ විෂය මාලාවට අනුවයි.අත්දැකීම් බහුල ගුරුවරයකුට අනුමාන ප්‍රශ්න සැකසිය හැකියි. මම උගන්වපු කාලයේ ශිෂ්‍යයන්ට මම ලබා දුන් අනුමාන ප්‍රශ්න විභාගයට පැමිණියා. උපකාරක පන්තිවල ගුරුවරු සාමාන්‍ය ගුරුවරුන්ට වඩා කල්පනා කරනවා. ඒ අයට ප්‍රචාරය හරිම වැදගත්. පසුගිය වසර ගණනාවක ප්‍රශ්න පත්‍ර ගත්විට මේවායින් අනුමාන ප්‍රශ්න මොනවාද යන්න පිළිබඳ අවබෝධයක් ලබාගත හැකියි.විභාග දෙපාර්තමේන්තුව, ප්‍රශ්න පත්‍ර මුද්‍රණ, රහස්‍ය අංශය, බෙදාහැරීම, පැකට් කිරීම යනාදිය කරන්නේ ඉතා ක්‍රමානුකූලවයි. එදා අපි ප්‍රශ්න පත්‍ර පිටත් කර හරිනකම් හිටියේ හරිම කල්පනාවෙන්. එළිවෙනකම් කාර්යාලයේ නිදාගන්නවා. ප්‍රශ්න පත්‍ර අදාළ තැන්වලට ළඟා වූවා දැයි නිතරම සොයා බලනවා. එදා මේ හැම කටයුත්තක්ම සිදුකළේ හරිම අවධානයෙන්. එදා මම මගේ කාලය සම්පූර්ණයෙන්ම ගත කළේ විභාග දෙපාර්තමේන්තුවේයි. ප්‍රශ්න පත්‍රයක අනුමාන ප්‍රශ්නයක් පළවූ පමණින් ප්‍රශ්න පත්‍රයක් පිටවූවා හොරකම් කළා කියලා පවසන්න අපහසුයි. බහුවරණ ප්‍රශ්න එහෙම අනුමාන කිරීම ලේසියි. නමුත් ධ්ධ් ප්‍රශ්න පත්‍රය කල්පනා කර ලිවිය යුතුයි.අතුරුගිරිය අකුර උසස් අධ්‍යාපන ආයතනයේ විදුහල්පති අනුර බටගොඩඅපේ රටේ ශිෂ්‍යයන්ගේ දැනුම පරීක්ෂා කරන්න ජාතික තලයේ විභාග දෙකක් පවත්වනවා. ඒ සාමාන්‍ය පෙළ හා උසස් පෙළයි. 10 හා 11 විෂය නිර්දේශය යටතේ විෂයන් 9ක් පැවැත්වෙනවා. දරුවෝ රජයේ පාසල් හා උපකාරක පන්තිවලින් දැනුම ලබාගන්නවා. උපකාරක පන්ති අතරත් පුළුල් තරගයක් තිබෙනවා. තම විෂය ධාරාවෙන් වැඩි ප්‍රතිශතයක් සමත් කිරීමට හෑම ගුරුවරයෙක්ම වෙහෙසෙනවා. ඒ සඳහා උපකාරක පන්ති ක්ෂේත්‍රය තුළ නිබන්ධන ලබාදීම්, සම්මන්ත්‍රණ, අනුමාන ප්‍රශ්න ලබාදීම් සිදු කෙරෙනවා. ගුරුවරයකු අනුමාන ප්‍රශ්න පත්‍රයක් සකස් කරන්නේ පසුගිය වසර 5 – 6ක ප්‍රශ්න පත්‍ර පරීක්ෂා කර ඒ ප්‍රශ්න පත්‍රවල, ප්‍රශ්නවල ස්වභාවය පිරික්සා බලායි. කිසිම විටක මේ ප්‍රශ්න පත්‍රයට එනවා යැයි පවසා ළමයින්ට ලබාදෙන්න බැහැ. එහෙම දෙන්න ශක්තියක් ඇත්තෙත් නැහැ.විභාගයක රහස්‍ය භාවය සියයට සියයක්ම රැකිය යුතු බව අපි පිළිගන්නවා. ව්‍යූහගත රචනා ප්‍රශ්න පත්‍රයක යම් කොටසක් එනම් උදාහරණ ලෙස විද්‍යා විෂයේ හෘදය, ඇස, කණ යන ඉන්ද්‍රියයන් සම්බන්ධ පසුගිය ප්‍රශ්න පරීක්ෂා කළ විට මේ කොටස් පැමිණේ යැයි යමකුට අනුමාන කළ හැක. නමුත් බහුවරණ ප්‍රශ්න පත්‍රයක ප්‍රශ්නයක් හා ඊට අදාළ පිළිතුරු 4ක් තියෙනවා. නමුත් කිසිම අයකුට හැකියාවක් නැහැ එකම ප්‍රශ්න පත්‍රයක අනුමාන ප්‍රශ්න 19ක් ඊට අදාළ පිළිතුරු 4ක් නිවැරැදිව සැපයීමට. වසර 30ක මගේ ගුරු ජීවිතයේ මෙය මහත් ගැටලුවක්. සෑම ගුරුවරයෙක්ම විභාගයේ පිරිසිදුභාවයට අත තියන්න හොඳ නැහැ. විභාගය යනු දැනුම හා දක්ෂතාවය මතුකිරීමක්. ගුරුවරු ලෙස දරුවන්ට උගන්වා ඒ අයට නිදහසේ විභාගයට ලියන්නට ඉඩදිය යුතුයි.අධ්‍යාපන අමාත්‍යවරයා මේ ප්‍රශ්නයට වගකියන්න කිසිසේත් අවශ්‍ය නැහැ. ඔහුට කළ යුතු කාර්යභාරය විශාලයි. විභාග සම්බන්ධව ඒ ඒ අංශවලින් වගකීම දරන අය මෙහි වගකීම භාරගත යුතුයි.යම් උපකාරක පන්ති ගුරුවරයකු ඔය පිටවී අතැැයි කියන ප්‍රශ්න පත්‍රය කුමන ආකාරයකින් හෝ ලබාගෙන ළමයින්ට ලබා දුන්නා නම් එය රටේ අධ්‍යාපනයට කරන බලවත් අසාධාරණයක්. රටේ දරුවන් දෙස බලා මීට සාධාරණ තීරණයක් ලබා දිය යුතුයි. ගුරුවරු කියන්නේ වැඩිහිටියන්. සිසුන් අප දෙන ආදර්ශයයි ඉදිරියට ගෙනියන්නේ. අපේ විභාගවලට අන්තර්ජාතිකය තුළ ඇති පිළිගැනීම ඉදිරියටත් එසේම පැවතිය යුතුයි.කිරිබත්ගොඩ මයික්‍රෝ උසස් අධ්‍යාපන ආයතනයේ උසස් පෙළ ආර්ථික විද්‍යා ව්‍යාපාර අධ්‍යයන දේශක ධනුක ඩී.කුමාරපසුගිය වසර කිහිපයක විභාග ප්‍රශ්න පත්‍ර, වාර විභාග ප්‍රශ්න පත්‍ර අධ්‍යයනය කළාම පැමිණෙතැයි හැඟෙන ප්‍රශ්න මොනවාද යන්න පිළිබඳව යම් හැඟීමක් ලබාගත හැකියි. ඒත් වචනයට වචනයක් සමාන, ඉලක්කමකට ඉලක්කමක්, රූප සටහනකට රූප සටහනක් සමාන පරිදි ප්‍රශ්න අනුමාන කිරීමේ හැකියාවක් ගුරුවරුන්ට ඇතිවන්නෙ කොහොමද? වසර ගණනාවක් දරුවන්ට ඉගැන්වූ ගුරුවරයකුට වුවත් අනුමාන ප්‍රශ්න පත්‍රයක් සැකසිය හැකි වුවත් එය සියයට සියයක්ම නොවෙයි.එසේම ඕනෑම ගුරුවරයකුට අනුමාන ප්‍රශ්නයක් සකසා එයට නිශ්චිත පිළිතුර නිවැරැදිව ලබාදිය හැකි වුවත් වැරදි පිළිතුරු තුන නිවැරැදිව දෙන්න බැහැ. බහුවරණ ප්‍රශ්න එසේ අනුමාන කිරිම හරිම අපහසුයි.සමහර විෂයයන්වලට පසුගිය විභාග ප්‍රශ්න එසේම හෝ එයට සමාන ස්වරූපයක් ගන්නා අවස්ථා තිබෙනවා. නමුත් එය එකක් හෝ දෙකක් පමණක් මිස ප්‍රශ්න 19ක් නොවේ.අද ලංකාවේ අධ්‍යාපනයට උපකාරක පන්ති ක්‍ෂේත්‍රයෙන් ලැබෙන්නේ සුවිශේෂී දායකත්වයක්. එවන් පසුබිමක් තුළ මෙයාකාරයෙන් යම් යම් පිරිස් කටයුතු කිරීමට උත්සාහ දරා තිබෙනවා නම් එය හරි කනගාටුදායක තත්ත්වයක්. අපි ඉල්ලන්නේ මේ තත්ත්වය වහාම දුරුකර ගුරුවරයාගේ වෘත්තිය ගරුත්වය රැකදෙන ලෙසයි.ගාල්ල උපකාරක පන්ති ආචාර්යවරයකු වන කල්ප නානායක්කාරදැඩි තරගකාරිත්වයක් මත විෂය උගන්වන උපකාරක පන්ති ගුරුවරයෙක් අනිවාර්යයෙන්ම හොඳ ප්‍රතිඵල ලබා දිය යුතුයි. එහෙම වුණේ නැත්නම් එම ගුරුවරයාගෙන් ඉගෙනීමට එන ශිෂ්‍ය පිරිස අඩු වෙනවා. ඒ නිසා විද්‍යාව පමණක් නොව ඕනෑම විෂයක් පිළිබඳ දීර්ඝ කාලයක් විෂය ක්‍ෂේත්‍රයේ රැඳී සිටින උපකාරක පන්ති ගුරුවරයකුට පසුගිය වසර දහයක පමණ ප්‍රශ්න පත්‍ර අධ්‍යයන කොට අනුමාන ප්‍රශ්න පත්‍රයක් සකස් කරන්න පුළුවන්.පසුගිය වසර දහයක පමණ ප්‍රශ්න පත්‍ර සියුම් ලෙස අධීක්ෂණය කළොත් උපකාරක පන්ති ගුරවරයකුට නොව ඕනෑම කෙනකුට එවැනි අනුමාන ප්‍රශ්න පත්‍රයක් සකස් කරන්න පුළුවන්. එමෙන්ම තවත් දෙයක් තියනව. 2010 වසරෙත් ජීව විද්‍යාව උසස් පෙළ ප්‍රශ්න පත්‍රය පිටවුණා කියා මහත් ආන්දෝලනයක් තිබුණා.ඒ වගේම මීට වසර පහකට පෙර උසස් පෙළ සිංහල ප්‍රශ්න පත්‍රය පිටවුණා කියා ආන්දෝලනයක් තිබුණා. නමුත් ඒ පිළිබඳ නීතිමය පියවරක් ගත් බවට සමාජය දැනුවත්වී නැහැ. අපි දන්න බොහෝ කාලයක සිට විභාගවලදී ප්‍රශ්න පත්‍ර පිටවුණා කියා විටින් විට ආන්දෝලන මතුවෙනවා. නමුත් ඊට පසු ඒ ගැන ආරංචියක් නැහැ.කොහොම වුනත් කිසියම් වංචාවක් සිදු නොවෙනවා කියා සහතික වශයෙන් දැනගන්න ක්‍රමයක් නැතිකමයි ප්‍රශ්නය. ඒ නිසා මේ පිළිබඳ සාධාරණ පරීක්ෂණයක් පවත්වා සත්‍ය කුමක්ද කියා රටට හෙළි කළ යුතුයි.දකුණු පළාත් සංචාරක එස්.දීයගහගේසකස් කළේ - සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212233</link>
    <topic>සංවාද මණ්ඩපය</topic>
    <author>රමණී සුබසිංහ</author>
    <content>(සිරිපා වන්දනා සමය 27 වෙනිදාට යෙදෙන උඳුවප් පසළොස්වක පොහෝ දිනයෙන් ඇරැඹේ. මේ ලිපිය ඒ නිමිත්තෙනි.)තවත් දින කිහිපයකින් උඳුවප් පුර පසළොස්වක පොහොය උදාවන්නේ නව සිරිපා වන්දනා සමය ආරම්භය ද සනිටුහන් කරමිනි. සිව්දිග පෝෂණය කරමින් ගලා හැලෙන මහවැලි, කැලණි, කළු, වලවේ යන සතර මහා ගංඟාවන්ට උපත දුන්, සොබාදම් මවගේ අපූර්වතම නිර්මාණයක් වූ සිරිපා අඩවිය දෙස් විදෙස් බෞද්ධ ජනතාවගේ ගෞරවනීය වන්දනාවට පාත්‍ර වී ඇත්තේ ශ්‍රී සම්බුදු පාදස්පර්ශයෙන් අති පූජනීයත්වයට පත් වූ නිසාය.පොළොන්නරු යුගයට අයත් අඹගමුව ශිලා ලිපියෙහි සඳහන් වන්නේ මේ භද්‍ර කල්පයේ පෙර බුදු වූ කකුසඳ, කෝණාගම, කාශ්‍යප යන බුදුවරුන්ගේ ද සිරිපා සටහන් සමනල ගිරි මුදුනෙහි පිහිටා ඇති බවය. ශ්‍රී පාද කඳුවැටියට සමන් දෙවියන් ගේ ඇල්ම බැල්ම තිබේය යන විශ්වාසයෙන් ඊට ‘සමනල’ යන නම යෙදුණු බව පැවසේ.බුදුරජාණන් වහන්සේ ගේ පළමු ලංකාගමනයේ දී උන්වහන්සේගෙන් බණ අසා පැහැදුණු සුමන සමන් දෙවියන් සෝවාන් වූ බවත් උන්වහන්සේගේ ලංකාගමනය සිහිපත් වීම සඳහා පූජාර්භ වස්තුවක් ඉල්ලූ අවස්ථාවේ කේශ ධාතුන් වහන්සේ ලබා දුන් බවත් මහාවංශයෙහි සඳහන්ය. මහියංගණ දාගැබ ඉදිකොට ඇත්තේ එම කේශ ධාතු නිදන් කිරීමෙනි. එහි දැක්වෙන ලෙස බුදුරජාණන් වහන්සේ සමනොළ ගිරි හිස සිරිපා සටහන් පිහිටුවූයේ සුමන සුරිඳුගේ ආරාධනයෙනි. ඒ තෙවැනි වර ලක්දිවට වැඩම කළ අවස්ථාවේදී ය.උන්වහන්සේ සමනල ගිරිහිස සිරිපා සටහන් පිහිටුවීමෙන් පසු ශ්‍රී පාද සීමාවේ දිවා විහරණය කළ බවද මහා වංශයේ සඳහන් ය. එම ස්ථානය දිවා ගුහාව නමින් හැඳින්වේ. බෞද්ධ ජනතාව ගේ පමණක් නොව හින්දු, කතෝලික හා ඉස්ලාම් බැතිමතුන් ගේ ද වන්දනාමානයට පාත්‍රවන ලොව ඇති එකම පූජනීය ස්ථානය වන්නේ ද ශ්‍රීපාදස්ථානයයි. සමනොළ කඳු මුදුනේ පිහිටි පාද ලාංඡනය ආදම් ගේ පාසටහන යැයි සිතා කතෝලික බැතිමතුන් ගේ වන්දනාවට පාත්‍ර වන අතර ශිව භක්තිකයින් විසින් ශිව දෙවියන් ගේ යැයි විශ්වාස කොට වැඳුම් පිදුම් කරනු ලබති. පුරාණ චීන ජාතිකයෝ ලොව ආදීම මිනිසා ලෙසට ඔවුන් සැලකූ ‘පෝන්ඤ’ ගේ පා සටහන එහි ඇති බවට විශ්වාස කළහ.ශ්‍රී පාදස්ථානය වන්දනාමාන කර පැමිණීමට ඇති ප්‍රධාන මාර්ග තුනකි. ඉන් රත්නපුර පළාබද්දල සිට ඇති මාර්ගය රජ කාලයේ සිටම පැවත එන්නකි. දුරින් කිලෝමීටර් 10 කි. කුරුවිට එරත්න හරහා තවත් මාර්ගයක් වැටී තිබේ. හැටන් – නල්ලතන්නියේ සිට සැකසී ඇති මඟ අනෙක් මාර්ගයයි. එය දුරින් කිලෝමීටර් 6.5 ක් පමණය. ගමන් පහසුව පිණිස වර්තමානයේ බොහෝ වන්දනාකරුවන් සිරිපා වන්දනාවේ යෙදෙන්නේ එම නල්ලතන්නි මාර්ගයේය. අඩි 7360 ක් උස්වූ සමනොළකන්ද ආශි‍්‍රත සිරිපා අඩවිය සබරගමු පළාතේ රත්නපුර දිස්ත්‍රික්කයත්, මධ්‍යම පළාතේ නුවරඑළිය දිස්ත්‍රික්කයත් යා කරන පුළුල් පරාසයක් පුරා විහිදී පැවති, මිල කළ නොහැකි ජල පෝෂිත කලාපයක් ලෙස ප්‍රචලිතය.මෙවර ශ්‍රී පාද වන්දනා වාරය සමාරම්භ කරමින් සධාතුක කරඬුව සහ සමන් දේව ප්‍රතිමාව පැල්මඩුල්ල ගල්පොත්තාවෙල සිට ශ්‍රී පාදස්ථානය වෙත වැඩම කෙරෙන්නේ ලබන 26 දා පෙරවරු හයටය. එමෙන්ම ශ්‍රී පාදස්ථානාධිපති බෙංගමුවේ ධම්මදින්න නාහිමියන්ගේ අනුශාසනා පරිදි ඒ නිමිත්තෙන් පසුගිය 21 දා සිට විශේෂ පිංකම් මාලාවක් ආරම්භ විය.ඒ අනුව දෙසැම්බර් 21 වැනිදා සිට හෙට (24) දක්වා බෝධිපූජා, සෙත්පිරිත්, මල් පහන් හා බුද්ධ පූජා පිංකම් පැවැත්වීමට කටයුතු සංවිධානය කොට ඇත. 25 දා රාත්‍රී 7 සිට පසුදා අලුයම 5 දක්වා මහ සමන් දේව සුරිඳුන්ට පූජා පැවැත්වීමට ඉඩ ලැබෙන අතර 26 දා උදෑසන හයට පමණ දේවාභරණ වැඩමවීමේ පෙරහර ආරම්භ කෙරේ. සධාතුක කරඬුව හා දේවාභරණ වැඩම කරවන දින, වැඳපුදා ගැනීමට ගල්පොත්තාවල විහාරස්ථානය වෙත පැමිණෙන බැතිමතුන් ගේ ආරක්‍ෂාව සඳහා විද්‍යාල මාවත හන්දියේ සිට පන්සල් භූමිය දක්වා විශේෂ ආරක්‍ෂාවක් යෙදෙවන අතර සියලු ජල හා සනීපාරක්‍ෂක සේවා ද ක්‍රියාත්මකය.ගල්පොත්තාවෙල ශ්‍රී පාද විහාරස්ථානයෙන් පිටත් වන ශ්‍රී පාද පෙරහර සබරගමුව මහ සමන් දේවාලය දක්වා පැමිණීමෙන් අනතුරුව රත්නපුර පලාබද්දල මාර්ගයේ හා හැටන් නල්ලතන්නි මාර්ගයේ පෙරහර දෙකක් ලෙස ශ්‍රී පාදය දක්වා ගමන් කරන බවත් එම පෙරහර දෙකෙහි ම දේව ප්‍රතිමා හා සධාතුක කරඬුව නිසි පරිදි වැඩම කරවන බවත් විහාරස්ථානාධිපති ස්වාමීන් වහන්සේ දැනුම් දී අතර සධාතුක කරඬුව රැගත් පෙරහර වන්දනාමාන කිරීමට ඉඩ ලැබෙන්නේ කලින් දැනුම් දෙන ලද සීමිත ස්ථානවල පමණි. මෙවර ශ්‍රී පාද වන්දනා සමයේ දී වන්දනාකරුවන්ගේ පහසුව සඳහා විශේෂ වැඩපිළිවෙළ රැසක් ද ක්‍රියාත්මකය.පසුගිය කාලවල සමහර වෙළෙඳුන් සිතු සිතූ මිල ගණන්වලට වන්දනාකරුවන්ට භාණ්ඩ අලෙවිය නිසා ඇතිවූ අසාධාරණය ඉදිරියට සිදු නොවීම වැළැක්වීමට මෙවර වෙළෙඳසල් ලබා දීමේදී දැඩි කොන්දේසි පනවන ලෙස නිලධාරීන්ට දැනුම් දී තිබේ. ඒ අනුව ශ්‍රීපාද මාර්ගයේ වෙළඳාමේ ;යදෙන අය සියලු ආහාර ද්‍රව්‍යවල මිල ප්‍රදර්ශනය කළ යුතු අතර සියලු ආහාරපාන සෞඛ්‍ය ආරක්‍ෂිත බව තහවුරු කර ගැනීම සඳහා මහජන සෞඛ්‍ය පරීක්‍ෂකවරුන් යෙදවේ.උඩමළුවට ආසන්නය දක්වාම වෙළෙඳ සල් වෙන්දේසි කෙරුණත් මෙවර ශ්‍රී පාදස්ථානයේ මුදුනේ ම වෙළෙඳසැලට අවසර ලබාදී නැත. එය විශ්‍රාම ශාලාවක් ලෙස පවත්වාගෙන යාමට තීරණය කර තිබේ. එමෙන් ම අම්බලම් ඇති කිසිම ස්ථානයක වෙළඳසැල් ඉදිකිරීමට ද අවසර ලැබෙන්නේ නැත. අම්බලම් අවහිර කර ඉදිකර තිබූ වෙළෙඳසැල් වෙනුවට එම ස්ථානවල බැතිමතුන්ට පානීය ජලය ලබාදීමට ජල කරාම සවි කෙරේ. පසුගිය වන්දනා සමයන්හි කුඩා දරුවකුට උණුවතුර ටිකක් හෝ ලබාදීම ඇතැම් වෙළෙඳුන් ප්‍රතික්ෂේප කර තිබුණි. ඒ තත්ත්වය සැලකිල්ලට ගෙන ඉදිරියේදී බැතිමතුන්ට නොමිලයේ උණුවතුර ලබාදීමට ද වැඩපිළිවෙළක් ද ක්‍රියාත්මක කෙරේ.ශ්‍රීපාදය කරුණා කරන බැතිමතුන්ට අවශ්‍ය සියලු සනීපාරක්‍ෂක පහසුකම් මනා ලෙස සංවිධධානය කොට ඇති අතර රජයේත්, පෞද්ගලික ආයතනත් ඒ සඳහා ප්‍රතිපාදන ලබා දී ඇත. බෙංගමුවේ ධම්මදින්න හිමියන් ශ්‍රීපාදස්ථානය බාර ගත් පළමු වන්දනාවාරයේදීම ඉදිකළ සෞඛ්‍ය මධ්‍යස්ථානය මඟින් වන්දනාකරුවන් බොහෝ දෙනකුට ප්‍රතිකාර ලබාදීමට හැකි වුණි. මෙවරද එම සෞඛ්‍ය මධ්‍යස්ථානය ඉතා විධිමත්ව ක්‍රියාත්මක කිරීමට සියලු කටයුතු යොදා ඇත. ශ්‍රීපාදස්ථානය වන්දනාව සඳහා වැඩම කරවන භික්‍ෂූන් වහන්සේට දානය ආදී සියලු පහසුකම් ද සපයා ඇත.ශ්‍රීපාදස්ථානයේ අනන්‍යතාවය තහවුරු වන දොළොස්මහේ පහන සහ ඝණ්ටාරය සඳහා නව ශෛලමය දොළොස්මහේ පහනක් සහ ඝන්ටාරයක් සවි කිරීමට ද කටයුතු කෙරේ. එමෙන් ම ශ්‍රී පාදස්ථානය වැඳ පුදා ගැනීම සඳහා පැමිණෙන ලක්‍ෂ සංඛ්‍යාත බැතිමතුන් ගේ ආරක්‍ෂාව හා සුබසෙත වෙනුවෙන් ශ්‍රී පාද මහජන ඇමතුම් සේවාව උඳුවප් පොහෝදා සිට නල්ලතන්නියේ දී ක්‍රියාත්මක වේ. ලබන වෙසක් පුරා පසළොස්වක පොහෝ දින දක්වා දින 150 ක් නල්ලතන්නියේ සිට සිරිපා මළුව දක්වා ශ්‍රී පාද මාර්ගයේ කිලෝමීටර් 7 ක දුරට මෙම මහජන ඇමතුම් සේවය ක්‍රියාත්මක කෙරේ.නුවරඑළිය දිස්ත්‍රික් ලේකම් ඩී.පී.ජී. කුමාරසිරි මහතා සඳහන් කරන්නේ වන්දනාකරුවන් ගේ පහසුව සඳහා මස්කෙළිය – නල්ලතන්නියේ සිට ශ්‍රී පාදස්ථානය දක්වා දිවෙන, පඩිපෙළ මාර්ගයේ කිලෝ මීටර් 5 ක පමණ දුර ප්‍රමාණයක් කෝන්ක්‍රීට් කෙරෙන බවයි. මේ වන විට සියයට අනූවකටත් වඩා එහි වැඩ නිමකොට ඇත. කඩිනමින් සංවර්ධනය කෙරෙන මේ පියගැට පෙළ දෙපස ජලය බැස යාම පිණිස විධිමත් කානු පද්ධතියක් ඉදිකොට ඇත. රාජ්‍ය හා පෞද්ගලික අංශයේ ආධාර උපකාර ඇතිව රුපියල් විසි ලක්‍ෂයක පමණ වියදමක් දරා ඉදිකෙරෙන මෙම මාර්ග සංවර්ධන කටයුතු සඳහා ශ්‍රම දායකත්වය සැපයෙන්නේ සිවිල් ආරක්‍ෂක බළකා සාමාජිකයින්ගෙනි. ශ්‍රී පාද පිවිසුම් මඟෙහි පඩිපෙළ සීමාවේ සංවර්ධන කටයුතු නිම කිරීමෙන් පසුව ඉතිරි මාර්ග සංවර්ධනයට ද කටයුතු කෙරෙන අතර ඒ සඳහා රුපියල් මිලියන 9.48 ක ප්‍රතිපාදන මුදල් වැය කිරීමට සැලසුම් කර ඇති බව ද ඒ මහතා සඳහන් කරයි.මෙවර ද ශ්‍රීපාද වන්දනාවේ දී මත්පැන් සම්බන්ධව නීතිය තදින්ම ක්‍රියාත්මක කරන බවද දිස්ත්‍රික් ලේකම්වරයා සඳහන් කරයි.ශ්‍රීපාද වන්දනාව සඳහා පැමිණෙන ලක්ෂ සංඛ්‍යාත ජනතාවට ප්‍රවාහන පහසුකම් සැලසීම සඳහා ලංගම, ප්‍රවාහන අධිකාරිය සහ දුම්රිය දෙපාර්තමේන්තුවත් සමඟ ඒකාබද්ධ මගී ප්‍රවාහන සේවයක් ආරම්භ කිරීමට ද කටයුතු යොදා ඇති අතර වාහන තදබදය අවම කිරීම සඳහා ක්‍රමවත් වැඩ පිළිවෙළක් ද ක්‍රියාත්මක කෙරේ. වාහන හාරසියයක් පමණ ගාල් කළ හැකි නව රථ ගාලක් රිකාටන් ප්‍රදේශයේ ඉදිකොට ඇත. මීට අමතරව පසුගිය වසරේ ඉදිකළ සියලු රථගාල් ද ක්‍රියාත්මකය.සම්මාදම් හා මුල්‍ය ආධාර ඉල්ලා සිටින ඇතැම් පුද්ගලයන් නිසා බැතිමතුන්ට සිදුවන අපහසුතා හා කරදර වැළැක්වීමට ද ශ්‍රීපාදස්ථානාධිපති හිමියන්ගේ අනුශාසනයෙන් විධිමත් වැඩපිළිවෙළක් ක්‍රියාත්මක කෙරේ. චීවර පොරවාගත් ඇතැම් පුද්ගලයන් පිරිත් නූලක් බැඳ ගත්තේ නැතිනම් සිරිපා කරුණා කළ නොහැකි බව පවසමින් බලපෑම් කරමින් මුදල් ලබා ගන්නා අතර ශ්‍රීපාද සමයට පමණක් සිවුරු පොරවාගෙන පැමිණ මෙසේ බුදු දහම අපකීර්තියට පත්කරන අයට නොරැවටෙන ලෙස ද වන්දනාකරුවන්නේ උන්වහන්සේ ඉල්ලා සිටිති. නිදහස් මනසකින් සිරිපා කරුණා කරන්නට හැකි පරිසරයක් ඇති කිරීමට ආරක්‍ෂක අංශවල සහාය ලබා ගන්නා බව ද උන්වහන්සේ දැනුම් දෙති.මෙවරද සිරිපා කරුණා කිරීමට බොහෝ ජනී ජනයා ශ්‍රද්ධාවෙන් යුතුව සූදානම් වෙති. අතීතයේ නම් සියලු ජාතින් සිරිපා කරුණාවට පෙළ ගැසුණේ මාස ගණනක සිට පේවෙමිනි. මස් මාංශයෙන්, මත්පැන් පානයෙන් වැළකෙමින් කටයුතු කළ ඔවුහු සමනොළ ගිරිහිස වූ ආගමික වට පිටාවට මෙන් ම පරිසරයට ද ගරු බුහුමන් කළහ. ජෛව විවිධත්වයෙන් ඉහළ පාරිසරික පද්ධතියක් ශ්‍රීපාද අඩවියට හිමිය. එහි අගය දැන ගත් අපේ මුතුන් මිත්තෝ සිරි පා අඩවියේ පරිසරය විනාශ නොකළහ.විනෝදය පසෙකලා ශ්‍රද්ධාවට මුල් තැන දුන් ඔවුන් සිරිපා කරුණා කළේ කරුණාවෙනි. පරිසරය විනාශ වන කිසිවක් ඔවුහු මහ මඟ දමා ආවේ නැත. සිරිපා කරුණාකරන අයටත්, ආපසු එන අයටත් අවහිරතා ඇති නොවන සේ හැසුරුණු ඔවුන් සංවරකමටත් විනීත බවටත් මුල්තැන දී කටයුතු කළහ. මෙවර සිරිපා කරුණා කරන්නට බලාපොරොත්තු වන ඔබ ද පෙර අපේ මුතුන් මිත්තන් සේ සුන්දර සමනොළ අඩවිය අපට දායාද කළ සොබා සෞන්දර්යය විනාශ නොකරන්නට ඉටා ගන්නවා නම් ඒ ශ්‍රේෂ්ඨ පරිසර පද්ධතිය අනාගත පරපුරට ද විධිමත්ව දායාද කිරීමට පුළුවන.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212237</link>
    <topic>නයින්ගේ කඳුළු කතාව බොරු</topic>
    <author>අරුණි මුතුමලී</author>
    <content>‘නයි’ අපේ සංස්කෘතියත් සමඟ විශාල බැඳීමක් ඇති සර්ප විශේෂයකි. මුචලින්ද නාගරාජයා, බුද්ධදාස රජු වෙදකම් කළ නාගයා, විෂ්ණු දෙවියන්ගේ උරෙහි සිටින නාගයින්, නාග ගොත්‍රිකයින්, නාග ගුරුලු හා නාග රාක්ෂ නැටුම් ආදිය මෙන් ම නාගීනා වැනි හින්දි චිත්‍රපට වලින් ද අපට නයින් පිළිබඳ වෙනත් සර්පයින්ට නැති හැඟීමක් ලබා දී තිබේ. ඒ නිසා ම නයකු ගෙයක් අසළට ආවද “අනේ නයි හාමි අපට කරදර නොකර යන්න” කියා මිනිසකුට මෙන් ආමන්ත්‍රණය කිරීමට අපි පුරුදු වී සිටිමු.එමෙන් ම ලෝකයේ විවිධ රටවල සර්පයන් කබරගොයින්, තලගොයින්, කටුස්සන්, කිඹුලන්, ඉබ්බන්, දිවිමකුළුවන්, වැනි සතුන් සුරතලයට ඇති කරන විවිධ රුචිකම් දක්වන සත්ත්ව ලෝලීන් ද සිටින බව වාර්තා ඕනෑ තරම් ය. ඉන් ඓතිහාසික වාර්තාවන් වන්නේ ක්ලියෝ පැට්රා නම් රැජන ඉතා විසකුරු සර්පයකු සුරතලයට ඇති දැඩි කොට උගේ විෂ ශරීරගත කරගෙන මිය යෑමයි.මේ සියල්ල සමඟ අද අපේ රටේ ඉතා ජනප්‍රිය මාතෘකාවක් වී ඇත්තේ නයා කැටුව යන නළඟන ය. විවිධ මාධ්‍යවල ප්‍රචාරය වන ආකාරයට වරෙක ඇය අහිංසකාවියකි. තවත් වරෙක ඇය අසත්‍ය පවසන බවට ද චෝදනා මතු වී ඇත. මිනිස්සු තමන්ගේ පැවැත්ම උදෙසා යම් යම් දේ කරති. අපට වැදගත් වන්නේ එවැනි එක් පුද්ගලයකු තම පැවැත්ම උදෙසා කරන කියන දෑ නොව එවැනි දේ නිසා අසරණ වන සතුන් පිළිබඳ වපුරන අදහස් කෙතරම් දුරට සමාජයේ මතිමතාන්තර ඇති කිරීමට හේතුවේ ද යන්න ය.ඒ නිසා ම ඇය මාධ්‍යවලට කළ ඇතැම් ප්‍රකාශ වල ජීව විද්‍යාත්මක හා මනෝ විද්‍යාත්මක සත්‍ය සෙවීමට අප කොළඹ විශ්වවිද්‍යාලයේ සත්ත්ව විද්‍යා අංශයේ මහාචාර්ය දේවක වීරකෝන්, ලෝක සංරක්ෂණ සංගමයේ උරග හා උභයජීවි සංගමයේ මෙන් ම කිඹුල් සංගමයේ දකුණු ආසියානු හා ඉරාන සභාපති ඇනස්ලම් ද සිල්වා දෙහිවල සත්ත්වෝද්‍යානයේ අධ්‍යාපන නිලධාරී නිහාල් සෙනරත්, එහි උරග උයන අධීක්ෂණ නිලධාරි ප්‍රේමසිරි පීරිස්, සායනික මෝහන වෛද්‍ය දමිත් හෙට්ටිආරච්චි සහ මුල්ලේරියාව මානසික රෝහලේ විශේෂඥ වෛද්‍ය හරිස්චන්ද්‍ර ගාම්භීර යන මහත්වරුන් ගෙන් කරුණු විමසුවෙමු.“ඔබ කැමැති ඉබ්බෙකු හදන්නද බල්ලකු හදන්නද? මේ ප්‍රශ්නයට වැඩිදෙනා දෙන පිළිතුර වන්නේ බල්ලකු කියා ය. හේතුව ඈත අතීතයේ පටන් සුනඛයා මිනිසාගේ සුහද මිතුරකු මෙන් ම ආරක්ෂකයකු ද ලෙස පිළිගැනීමයි. දඩයම් යුගයේ සිට වසර සිය දහස් ගණනක් පරිණාමය වූ සුනඛයන්ට ලොව වැඩි දෙනකු ආදරය කරන්නේ එයට බලු සුරතලුන් දක්වන ප්‍රතිචාර ඉතා ආකර්ෂණීය නිසා ය. එහෙත් ඉබ්බකුගේ ආදරය ඊට වැඩි වුවත් එය දැක ගැනීමට අපට ක්‍රමයක් නැත. නාගයකු පිළිබඳව ද කියන්නට ඇත්තේ එවැන්නකි. එහෙත් නයා කැටුව යන නළඟන මාධ්‍යයට පවසා ඇති ඇතැම් ප්‍රකාශ අනුව මේ පිළිබඳ කුකුසක් මතුවෙයි. “මාව දැක්ක ගමන් සුරතල් නයි පැටියාගේ ඇස්දෙකට කඳුළු ආවා” ඇයගේ මේ ප්‍රකාශයේ ජීව විද්‍යාත්මක සත්‍යය කුමක්ද?ඇත්තෙන් ම නයි අඬනවාද? “නයි හඬන්නේ නෑ. උන්ට කඳුළු ග්‍රන්ථි නෑ” අපේ පැනයට පිළිතුරු දුන්නේ උරගයන් පිළිබඳ පොත් 400 ට අධික සංඛ්‍යාවක් ලියා ඇති. ලෝක උරග සංගමයේත් උභයජීවී සංගමයේත් කිඹුල් විශේෂඥ කමිටුවේ දකුණු ආසියා හා ඉරාන සභාපති ධූර දරන ඇන්ස්ලම් ද සිල්වා මහතායි.ඒ පැනයට ම කොළඹ විශ්වවිද්‍යාලයේ සත්ත්ව විද්‍යා අංශයේ මහාචාර්ය දේවක වීරකෝන් මහතා පවසන්නේ මෙවැනි අදහසකි.“කාවය පිරිසිදුව තබාගැනීම, ක්ෂුද්‍රජීවීන් ඉවත් කිරීම, වියළීම නතර කිරීම ආදී අවශ්‍යතාවලට යම් ශ්‍රාවයක් ඕනම සතකුට තිබෙන්න පුළුවන්. නමුත් හැඟීම්වලට කඳුළු එනවා කියලා කතාවක් නම් උරගයින්ට නෑ. අලින්ට වුවත් අස්ථි කූපයට එන ශ්‍රාවය ලවණ ශ්‍රාවයක් ලෙස පිට වනවා මිසක අදහස් ප්‍රකාශ කරන්න කඳුළු උනනවාය කියා කීමට මෙතෙක් කිසිම සාධකයක් ඔප්පු වී නැහැ.”“එතකොට නයි තමන්ගේ අම්මා තාත්තා හඳුනනවද?”“සර්පයින් කිසිම මාතෘ ප්‍රේමයක් පෙන්වන්නේ නෑ. එවැනි සංකීර්ණ ක්‍රියාවලි පෙන්වන්නේ පරිණාමයේ ඉහළ මට්ටමේ සත්ත්ව කොට්ඨාසයි. සත්ත්ව ලෝකයේ සංකීර්ණත්වය වැඩි වන්නේ මත්ස්‍ය, උභයජීවී, උරග, පක්ෂි, ක්ෂීරපායි කියන පිළිවෙළටයි. පක්ෂීන් ක්ෂීරපායින් ආදී වනවිට චර්යාවන් සංකීර්ණ වනවා. පෙන්ගුවින් අම්මලාට, වවුල් අම්මලාට තම පැටව් විශාල ගණනක් මැද දි වුණත් වෙන්කර හඳුනා ගැනීමේ හැකියාවක් තිබෙනවා. ඒ වගේ ම ක්ෂිරපායින් පැටවුන් හොඳින් රැක බලා ගන්නවා. නමුත් සර්පයින්ගේ එහෙම චර්යාවක් නෑ.” මහාචාර්ය වීරකෝන් පැහැදිලි කළේ එසේ ය.එයට ම සාධක සැපයූ ඇන්ස්ලම් ද සිල්වා මහතා කරුණු පෙන්වා දුන්නේ මෙලෙසිනි.“මම නයි 500 ක් පමණ ඇති කර තිබෙනවා. ඒ පැටව් බිත්තරවලින් එළියට එන්නේ දින 60 - 75 ක් පමණ ගත වුණාම. හැපින්න බිත්තර දමා යනවා. ඒවා මෝරලා පැටවුන් එළියට එන්නේ තනිවම. බිත්තර කටුව කඩා ගන්න නයින්ට එග්ටූත් කියලා පොඩි දතක් එනවා. එළියට ආ ගමන් ඒක හැලිලා යනවා. පැටව් සීසීකඩ යනවා. සමහර ලොකු නයි පැටවුන්ව ගිලිනවා. උන් ස්වයං භක්ෂකයෝ. ඔන්න කිඹුල්ලු නම් බිත්තර දාලා අම්මා ඒ අසළ ඉඳන් රැක බලා ගන්නවා. බිත්තර මෝරලා උන් එළියට එන්න හඬක් නිකුත් කරනවා. කිඹුල් පැටවුන්ට නයින්ට වගේ එග් ටූත් එකක් නෑ. ඉතිං අම්මා ඒ හඬ එන බිත්තර කටින් යන්තම් පොඩි කරලා වතුරට තියලා පැටව් එළියට ගන්නවා. සුමාන ගණනක් ඒ පැටවුන්ව රැක බලා ගන්නවා. ඒ චර්යාවන් දෙක වෙනස්” ඒ නිසා නයෙක් අම්මාව හෝ පැටවාව හඳුනා ගන්නේ නෑ.”එයට දෙහිවල සත්ත්වෝද්‍යානයේ අධ්‍යාපන නිලධාරි නිහාල් සෙනරත් මහතාගේ පිළිතුර මෙසේ විය.“ඉන්දියාවේ කිං කෝබ්‍රා හෙවත් රාජ නාගයා හැරුණු කොට කිසිම නයෙක් බිත්තර රකින බවට වාර්තා වෙලා නෑ.”ඔවුන් තිදෙනාම පොදුවේ නාගයන් ගැන කීවේ මෙසේයි.නයෙකු සාමාන්‍යයෙන් හදිසි අනතුරක් නොවුණහොත් වසර 15 ත් 20 ත් අතර කාලයක් ජීවත් වේ. උන්ට තමන්ගේ පැවැත්ම සඳහා අවශ්‍ය තරමට මොළයක් දැනුමක් ඇතත් එය භාෂාව තේරුම් ගැනීමට හෝ ළඟට අඬ ගැසූ විට එන්නට තරම් වූවක් නොවේ. කිසිම සර්පයකුට කන් නොපිහිටයි. ඒ නිසා ඇසෙන්නේ නැත. නයාගේ දිව දෙකට බෙදී තිබීමෙන් වර්ග ඵලය වැඩි වී සංවේදී බවට වැඩි ඉඩක් ලබා දී ඇත. ඒ ඉව උඩුතල්ලේ ඇති ජාකොබ්සන් ග්‍රන්ථිය මගින් හඳුනා ගනී. එයින් තම සතුරන් ආදී නොයෙක් දේ හඳුනා ගැනීමට නයාට හැකියි.ස්පර්ෂය පිළිබඳව උන්ට හොඳ දැනීමක් ඇත. ඇන්ස්ලම් ද සිල්වා මහතා පවසන පරිදි ඕනෑම සර්පයකුට තම සමේ කිති ගතියක් පවතී. නමුත් ඒ තත්ත්වය හඳුනාගෙන ආත්ම විශ්වාසයෙන් යුතුව සර්පයකු ඇල්ලූ විට එයට පුරුදු වීම පහසු කාර්යයකි. එසේ ම සර්පයා ද ඒ ස්පර්ශයට කලක් යද්දී හුරු පුරුදුවේ. විශේෂයෙන් සර්පයාට නොරිදෙන පරිදි මෘදු ලෙස අල්ලා ගැනීමට හැකි නම් ඌගෙන් අනතුරක් නැත. නිහාල් සෙනරත් මහතා පවසන්නේ නාගයින් වැනි විෂ දළ සහිත සර්පයින්ගේ දළ ගැල වූ විට උන් අන්ත අසරණ වන බවයි.එවිට ගොදුරුවලට දෂ්ට කර අඩපණ කළ නොහැකි නිසා ආහාර කැවීමට සිදුවෙයි. එසේ ම අසරණ වූ සර්පයින් ඕනෑම කෙනකුට බියකින් තොරව ඇල්ලීමට ද හැකි ය. නමුත් දළ කැඩූ නයකු වුව ද මිනිසකුට මාරාන්තික විය හැකි ය. එයට හේතුව නයකු සපා කාගෙන සිටිනා විට විෂ කෝෂවලින් එන විෂ මිනිසාගේ රුධිරයට එකතු වීමයි. එනිසා සර්පයින් සුරතල් සතුන් ලෙස ඇති කිරීම මරණයට අත වැනීමක් හා සමාන විය හැකි ය. සෙනරත් මහතා එය විස්තර කළේ මෙසේ ය.“ලෝකයේ සර්ප විශේෂ 3000 ක් පමණ අතරින් සියයට 10 ක් ම දෂ්ඨ කර නිවැරැදි ප්‍රතිකාර නොලැබුණහොත් මාරාන්තිකයි. උග්‍ර විෂ සර්පයින් හීලෑ කිරීමට නොහැකි වුවත් සුළු විෂ සහිත සතුන් හා විෂ රහිත සතුන් හීලෑ කළ හැකියි. එවැනි විෂ ග්‍රන්ථ නැති සතුන් ලෙස පිඹුරා, කටකළුවා වැනි සර්පයනුත් සුළු විෂ සහිත ගණයට මාපිලුන් ඇහැටුල්ලන් වැනි අයත් ඇතුළත්. නමුත් නාගයින් කියන්නේ උග්‍ර විෂ සහිත සර්ප විශේෂයක්. එනිසා එවැනි සර්පයින් ස්වාභාවික තත්ත්ව යටතේ ඇති කිරීම මාරාන්තික විය හැකියි. නමුත් සමහර රටවල නයින් සමඟ ගැවසෙන සමහරුන් නාගතලා, නාගවරා, අඳුකොළ වැනි දේත්, හැලෝපේන්, කැටමිත් වැනි සංයෝග අඩංගු රසායන ද්‍රව්‍යත්, කසාය, තෙල් ආදී ද්‍රව්‍යත් මගින් නාගයා දැපණ දැමීමෙන් නිද්‍රාශීලීගතියක් මතු කරගෙන උන් ආං බාං කරගැනීමට හැර ස්වභාවික තත්ත්ව යටතේ සර්පයකු අල්ලාගෙන සිටීමට නොහැකි බවයි.මහාචාර්ය දේවක වීරකෝන් පවසන්නේ ක්ෂීරපායි සතකුගේ හැඟීම් ඇස් දිහා බලා තීරණය කළ හැකි මුත් පරිණාමිකව පහළ මට්ටමේ සිටින සර්පයන්, මත්ස්‍යයන් උභයජීවීන් වැනි සතුන්ගේ ඉරියව්වලින් එසේ සංකීර්ණ හැඟීම් තීරණය කළ නොහැකි බවයි. නාගයින් නැටවීම වැනි දෑ අහිකුණ්ටිකයන් කළත් එහිදී පොළවට පයින් ගසමින් නළාව පිඹිමින් පුද්ගලයා කරන චලනයත් පොළවට ලැබෙන කම්පනයත් අනුව නයා පෙනේ කරමින් අනතුරු අඟවනවා මිස එය නැටීමක් නොවේ” කියා ය.කෙසේ වෙතත් මේ සියලු දෙනා පවසන්නේ අපේ රටේ බහුලව නැතත් බටහිර රටවල උරගයන්, සර්පයින් දිවි මකුළුවන් ආදී විවිධ සතුන් ඇති කිරීම විනෝදාංශයක් බවයි. එය ඒ ඒ පුද්ගලයාගේ රුචිකත්වය මත තීරණය වන්නක් වුව ද සුරතල් සතුන් ලෙස විෂ සහිත සතුන් ඇති කිරීම ඉතා භයානක මෙන් ම මාරාන්තික ක්‍රියාවකි.කෙසේ වුවත් මේ වනවිට මෙරට ජනප්‍රියතම නාගයා බවට පත්ව සිටින නළඟනගේ නාගයාට වෙනත් නයින්ගෙන් වෙනස්වන කිසිදු විශේෂ ලක්ෂණයක් නැති බව ඇන්ස්ලම් ද සිල්වා මහතා පවසයි. ඔහුට අනුව දළ කඩා ඇති කරන මේ නාගයා වයස අවුරුදු 5 ට වැඩි නයෙකි.අධිකරණ නියෝගය මත සත්ත්වෝද්‍යානයට බාර වූ පසු නාගයා රැක බලාගත් උරග උයන අධීක්ෂණ නිලධාරි ප්‍රේමසිරි පීරිස් මහතාගෙන් අප විමසුවේ මේ නාගයා ඔහු දුටු ආකාරය ගැනයි.“මේ නයා පොලිසියේ දී දකින කොට ම මම කීවා දළ ගලවපු එකෙක් කියලා. මට එහෙම කියන්න පුළුවන් අවුරුදු 32 ක අත්දැකීම් තිබෙන නිසා. නයි අඬන්නේ නිදියන්නේ නෑ. අනික දළ ගැලෙව්වාට පස්සේ ගොදුරක් දුන්නාම විනාඩි ගාණක් ඒක හපාගෙන ඉඳලයි ගිලින්නේ. අපි මේ නයාට සුදු පොඩි මීයෝ දෙන්නෙක් තුන්දෙනෙක් විතර සතියට දුන්නා. කුකුල් පැටව් දුන්නා. නයි උරගයින් නිසා කිරි බොන්නේ නෑ. එහෙම පොවන්න ඕන නම් බටයක් දාලා පොවන්න වෙන්නේ. එහෙමත් නැත්නම් තිබහට වතුර නැතිවෙලාවට කිරි දුන්නොත් ටිකක් බොන්න පුළුවන්. ඒත් සමහර නයින්ට දළ ගැලවූ පසු ලෙඩ ;වලා මැරෙන අවස්ථාත් තිබෙනවා. දළ කෝෂයෙන් ම ඉවත් කළොත් ආයෙ එන්නේ නෑ. නමුත් දළ කඩලා යන්තම් ඉතුරු වුණොත් නියපොත්ත වගේ පොඩියට ආයේ ඉතා හෙමින් වැඩෙනවා. මේ නයාගෙ වයස අවුරුදු හතරක් පහක් ඇති. අනික නයින්ට, නාග මාණික්‍ය වගේ දේවල් නෑ. ඒවා ඔක්කොම බොරු කතා.”නාග මාණික්‍යය පිළිබඳව අන් සියල්ලන්ගේ ම මතය වූයේ ද අලින්ගේ ගජමුතු ලෙස හෝ බෙල්ලන්ගේ මුතු ලෙස හෝ නාගයින්ට මාණික්‍ය පිහිටන්නේ නැති බවයි.එසේ නම් මේ නළඟන කියන කතාවලට හේතුව කුමක්ද? අපට නැඟුණු පැනය අප යොමු කළේ සායනික මෝහන වෛද්‍ය දමිත් හෙට්ටිආරච්චි මහතාටයි.“මිනිසාත් සතුන් අතරත් ඈත සිටම එන සබඳතාවන් තිබෙනවා. තමන්ට සමාන ක්ෂීරපායින් ට අමතරව මාළුන්ට කුරුල්ලන්ට උරගයන්ට කැමැත්ත දක්වන අය ඉන්නවා. එය මනෝ විද්‍යාත්මකව බැලූ විට සාමාන්‍ය විනෝදාංශයක්. විද්‍යාත්මක තත්ත්වය යටතේ ඊට එහා දෙයක් නෑ. නමුත් සායනික මෝහන වෛද්‍ය අංශයට අනුව පසුගිය භවවලදී තමන් යම් සර්ප භවයක් ලබා තිබුණා නම් එවැනි අයට මෙවැනි සම්බන්ධතා ඇති විය හැකියි. අප නාගදීපය, නාගලෝකය ආදී වශයෙන් හඳුන්වන ඇතැම් දේවල ඕනෑවට එහා ගිය ආධ්‍යාත්මික විෂයක් ගැබ්ව තිබෙනවා. ඒ වගේ ම සමහර නිරෝගී අයත් ජනප්‍රිය වීමට, අන් අය රැවටීමට හා හුදෙක් වින්දනයට මෙවැනි සතුන් හා ඒ ආශ්‍රිත කතා ප්‍රවෘත්ති පවසනවා විය හැකියි. ඒ වගේ ම තමන්ගේ හිතින් මවාගත් ලෝකයක ජීවත්වන අයත් ඉන්නවා. එයට හැලොසිනේෂන් තත්ත්වය කියා කියනවා. ඒ සියල්ල කෙසේ වෙතත් එබඳු තත්ත්වයක් මේ පුද්ගලයා තුළ තිබේ දැයි කිව හැක්කේ මෝහන ක්‍රියාවකින් පසුවයි.ඒ පැනයට ම පිළිතුරු සැපයූ අංගොඩ මානසික රෝහලේ විශේෂඥ වෛද්‍ය හරිස්චන්ද්‍ර ගම්භීර මහතා පවසන්නේ ද මෙය විශේෂ මානසික තත්ත්වයක් නොවන බවයි.“මෙය මා දකින්නේ වෙළෙඳ ආකර්ෂණය ලබා ගන්න කරන උත්සාහයක් ලෙසයි. අනෙක සතකු ගැන ආදරයක් හටගත් විට කියන කතාවක් හැර මෙවැනි ප්‍රකාශවල සත්‍යයක් ගැබ්වන්නේ නෑ. ලෝකයේ ඇතැම් අවස්ථාවල සුෆීලියා නමින් හඳුන්වන තත්ත්වයේදී සතුන් කෙරෙහි ලිංගික ආශාවන් ඇතිවන මිනිසුන් පිළිබඳව සඳහන් වෙනවා. එහෙත් බොහෝ විට වාර්තා වී ඇත්තේ ක්ෂීරපායි සතුන් සමඟ පිරිමින් ඇති කරගත් සබඳතායි. ඒ වගේ ම හිස්ට්‍රියෝනික් පර්සනැලිටි කියන තත්ත්වයේදී ඇතැමුන් නාට්‍යානුසාරයෙන් යම් යම් දේ කියමින් රඟපෑමක් කරනවා. නමුත් මේ කුමන තත්ත්වයක්වත් බැලූ බැල්මට මේ කියන පුද්ගලයාට පවතින බවක් පෙනෙන්නට නැහැ. එසේ තිබෙනවා දැයි සොයා ගැනීමට විශේෂ ක්‍රමත් නැහැ. ඒ පුද්ගලයා කියන තොරතුරු අනුවම තමයි අපට ඒ ගැන තීරණය කළ හැකි වන්නේ.”මෙවැනි බොහෝ අදහස් හා විද්‍යාත්මක තොරතුරු ගොනු කරන්නට සිදුවන්නේ මනුෂ්‍යයකු පිළිබඳවත් සත්ත්වයකු පිළිබඳවත් ඇතිවන හුදු අනුකම්පාව නිසාම ය. සත්‍ය වශයෙන් ම මේ තත්ත්වයට ම මේ නාගයා සුවිශේෂ විය හැකියි. නමුත් විද්‍යාත්මකව එවැනි කිසිදු විශේෂයක් නැත. එහෙත් අපට සිතීමට යම් දෙයක් තිබේ. එනම් කාගේ හෝ පෞද්ගලික අරමුණු උදෙසාවත් පෞද්ගලික වින්දනය උදෙසාවත් තවත් ජීවියකුගේ නිදහස හා ස්වභාවික තත්ත්වයන් වෙනස් කර අසරණ කිරීම මනුස්සකමට ඔබින ක්‍රියාවක් නම් නොවන බවය.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212238</link>
    <topic>ආපදාවට ලක්වූ අයට රජයෙන් උපරීම සහන</topic>
    <author>නිහාල් පී. අබේසිංහ</author>
    <content>නියඟය හමාර වෙලා වැස්ස ඇවිත්. ඒත් වැස්ස නියඟයටත් වඩා දරුණු උපද්‍රව ඇතිකරන බව පේනවා. ඒත් වැස්ස ලැබීම විදුලිබල මණ්ඩලයට ලොකු ලාභයක් බවත් සිතිය යුතුයි.සිකුරාදා පෙරවරුව වන විට පසුගිය දිනවල තිබුණු අධික වැස්ස නායයෑම් ගංවතුර නිසා 350000 ක් විතර පිරිසක් රටේ දිස්ත්‍රික්ක 19 ක් ඇතුළත පීඩාවලට ලක්වෙලා. 25 ක ගේ ජීවිත නැතිවෙලා. පුත්තලම, කුරුණෑගල, මාතලේ, මඩකළපුව, අම්පාර, නුවරඑළිය, මහනුවර, කෑගල්ල, අනුරාධපුරය යන දිස්ත්‍රික්කවලට මේ ගංවතුර තත්ත්වය හා නායයෑම් තත්ත්ව බහුල ලෙස බලපාල තිබෙනවා.ජාතික ගොඩනැඟිලි පර්යේෂණ සංවිධානයේ නායයෑම් අංශ ප්‍රධානී ආර්. එම්. එස්. බණ්ඩාර මහතා පවසන පරිදි මේ දිනවල රටේ කඳුකර මාර්ග රැසක කණ්ඩි කඩා වැටීම් සිදුවී තිබෙනවා. ඒ නිසා මහනුවර මහියංගණය, ගම්පල - නුවරඑළිය, බෙරගල හපුතලේ, බෙරගල - වැල්ලවාය, බදුල්ල - වැලිමඩ, වැලිමඩ - මස්වින්න, කන්දෙකැටිය - රාගල, හාලිඇළ - නුවරඑළිය, නුවරඑළිය - හැටන්, නුවරඑළිය - වැලිමඩ මාර්ග අනතුරුදායක බව ඔහු පවසනවා.මීට අමතරව රත්නපුරය, කළුතර, කෑගල්ල වැනි දිස්ත්‍රික්කවලටත් අධික වැසි ලැබුණොත් නායයෑමට පුළුවන්. සෙනසුරාදාත් අධික වැස්ස ලැබීමට ඉඩ ඇති බව කාලගුණ දෙපාර්තමේන්තුව පවසනවා.කෙසේ වෙතත් ආර්. එම්. එස්. බණ්ඩාර මහතා පෙන්වා දෙන්නේ අවිධිමත් ලෙස බෑවුම් කැපීම හා වන විනාශය සමඟ බෑවුම්වල ගොඩනැඟිලි ඉදිකිරීම නායයෑම්වලට හා කණ්ඩි කඩා වැටීම්වලට ප්‍රධාන හේතුව වී ඇති බවයි.මාතලේ, කුරුණෑගල, වාරියපොළ, වික්ටෝරියා, මහනුවර, රන්දෙනිගල වැනි ප්‍රදේශවලට පසුගිය 18, 19, 20, 21 දිනවල ද මිලි මීටර් 1000 කට ආසන්න වැසි ලැබී තිබීම නායයෑම්වලට, ගංවතුරට ප්‍රධාන හේතුවක් බව පේරාදෙණිය විශ්ව විද්‍යාලයේ භූ විද්‍යා උපදේශක මහාචාර්ය කපිල දහනායක මහතා පවසනවා. “මේ ඉහත මාර්ගවල කණ්ඩි කඩා වැටීම් හා ඉවුරු කඩා වැටීම්වලට ප්‍රධාන හේතුව භූ විද්‍යා උපදෙස් ඇතිව මාර්ග ඉදිනොකිරීමයි. අධිවේගි මාර්ගය ඉදිකිරීමේදී භූ විද්‍යාඥ උපදෙස් අපි ලබා දුන්නා.නමුත් 18 වංගුව වගේ මාර්ග ඉදිකිරීමේදී එවැනි භූ විද්‍යාඥ උපදෙස් ගත් බවක් අප දන්නේ නැහැ. ජාතික මුදල් කෝටි ගණන් වැයකර ඉදිකරන මෙවැනි මහා ව්‍යාපෘතිවල ඵලදායිතාව ඉහළ නැංවීමට සියලු දෙනාම එක්වී කටයුතු කිරීම වැදගත්.මේ අතර මෙලෙස බහුලව නායයෑම් හා තරමක වර්ෂාවකට වුවද ගංවතුර මෙතරම් ඇතිවීමට ප්‍රධාන හේතුව අපේ රටේ අවිධිමත් ඉඩම් පරිහරණය බව පේරාදෙණිය විශ්ව විද්‍යාලයේ භූ ගර්භ විද්‍යා මහාචාර්ය සී. බී. දිසානායක මහතා පෙන්වා දෙනවා.“ඉඩම් ගොඩකිරීම, වගුරු බිම් ගොඩකිරීම, ඒවායේ ස්ථිර ගොඩනැගිලි ඉදිකිරීම, වන විනාශය, බෑවුම්වල ගොඩනැගිලි ඉදිකිරීම, විද්‍යාඥ හා ඉංජිනේරුමය උපදෙස් නොමැතිව විශාල ගොඩනැගිලි හා නිවාස ඉදිකිරීම ආදිය නිසා තමයි මෙතරම් විනාශයක් පසුගිය වර්ෂාව නිසා සිදුවුණේ. තිරසාර සංවර්ධනය තමයි අපේ රටට අවශ්‍ය. රජයේ හා පෞද්ගලික අංශ සැම ඉදිකිරීමක්ම කරන විට භූ විද්‍යාඥ උපදෙස් ලබාගත යුතුයි. ඊට අමතරව ඉහළ කඳුකරයේ අර්තාපල් වගා වැනි බෝග වගා කිරීමේදී අංශක 45 ට වඩා බෑවුම්වල ඒවා නොකළ යුතුයි” මහාචාර්ය දිසානායක පවසනවා.මහියංගණය 18 වංගුව මාර්ගය ඉදිකිරීමේදී ජාතික ගොඩනැගිලි පර්යේෂණ සංවිධානයේ උපදෙස් එතරම් පිළිගෙන නැති බවට තොරතුරු ලැබී තිබෙනවා. ඒ සමඟම පදියපැලැල්ල - වලපනේ මාර්ගය ඉදිකිරීමේදීත් භූ විද්‍යාඥ උපදෙස් පිළිබඳව සැලකිලිමත් වීම අඩුයි. නමුත් හැටන් - නුවරඑළිය මාර්ගය නම් භූ විද්‍යාත්මක උපදෙස් අනුව ඉදිවෙන බව වාර්තා වෙනවා.දැන් රටේ ප්‍රධාන ජලාශ 71 න් 32 ක්ම වාන් දමන තත්ත්වයට පත්වෙලා. ප්‍රධාන ජල විදුලි බලාගාර ආශි‍්‍රත ජලාශ වාන් දමලා. ඒවා 100% ක්ම පිරිලා. අනෙක් ඒවායේ ධාරිතාව සියයට 90 ක් පිරිලා තිබෙනවා.රජය විපතට පත්වූ අයට පූර්ණ ලෙස සහන සලසනවා. ආපදා කළමනාකරණ අමාත්‍යාංශයක්, ආපදා කළමනාකරණ මධ්‍යස්ථානයක් ඉස්සර තිබුණේ නැහැ. දැන් ඒ ආයතන දෙක ඉහළ මට්ටමින් මේවා සොයා බලනවා. ඉස්සර මේවා සේරම කළේ සමාජ සේවා අමාත්‍යාංශයෙන්.ආපදා කළමනාකරණ ඇමැති මහින්ද අමරවීර මහත්මයා කියන්නේ ආපදාවලට පත්වූ අයට සහන සැලැසීමට දිසාපතිවරුන් ඉල්ලන සම්පූර්ණ මුදල දෙන්නට තමන් සූදානම් බවයි. දැනටමත් රුපියල් ලක්ෂ 1280 ක් දිසාපතිවරුන්ට ලබා දී තිබෙන බවත් ඇමැතිවරයා පවසනවා. ඊට අමතරව මහින්ද රාජපක්ෂ ජනාධිපතිතුමා මේ ආපදාවට ලක්වූ සියලුම ජනතාවට පූර්ණ සහන සැලැසීමට අවශ්‍ය මුදල් ඇති තරම් ලබා දෙන්නට තීරණය කර තිබෙනවා. අපි ඒ මුදල දිසාපතිවරුන්ගේ ප්‍රාදේශීය ලේකම්වරුන්ගේ ඉල්ලීම් අනුව ක්ෂණිකව ලබා දෙනවා. ඒත් සමහර නිලධාරීන්ගේ අකාර්යක්ෂමතාව නිසා සමහර ජනතාවට මේ සහන නිසි ලෙස නොලැබෙන බව පේනවා. මේ සහන වැඩ පිළිවෙළට උදව් ලබා දෙන්නේ නැති ඒ නිලධාරීන්ට විරුද්ධව විනයානුකූල පියවර ගැනීමට රාජ්‍ය පරිපාලන අමාත්‍යාංශය කටයුතු කරනවා.පසුගියදා පැවැති මාධ්‍ය හමුවකදී මහින්ද අමරවීර ඇමැතිවරයා අවධාරණය කළේ ජනාධිපතිතුමාගේ නියමය පරිදි සහන ලබාදීමට මුදල්වල කිසිම ප්‍රශ්නයක් නැති බවයි.මෙවර විපතට පත් ජනතාව බේරා ගැනීමට ත්‍රිවිධ හමුදාව මහ මෙහෙයක් කළ බවත් ඒ පිළිබඳව ස්තුතිවන්ත වන බවත් ඇමැතිවරයා පැවසුවා. ඒ සමඟම ජනපති නියමයෙන් නිවාස නැති වුණු සැම අයකුටම නිවාසයක් තනා ගැනීමට රුපියල් ලක්ෂයක් ලබාදීමට පියවර ගන්නවා. අර්ධ හානියකට 50000 ක් දෙනවා.විපක්ෂයේ ඇතැම් දේශපාලනඥයන් විපතට පත්වූ අයට සහන නැති බව පැවසුවත් ඒවා බොරදියේ මාළු බාන වැදි බණ බවත් ඇමැතිවරයා පෙන්වා දෙනවා. මෙරට ආපදා කළමනාකරණ අමාත්‍යාංශයේ ආපදා පිළිබඳව තීන්දු තීරණ ගන්නා ප්‍රධානම ස්ථානය වන ජාතික ව්‍යසන කළමනාකරණ සභාවට විපක්ෂයට ද එක්වීමට ව්‍යවස්ථානුකූලව අවස්ථාව තිබෙනවා. තම අදහස් එයට පැමිණ දැක්වීමට පුළුවන්. විශේෂයෙන් එජාප නායකයාට උප නායකයාට ජවිපෙ නායකයාට ඒකට එන්න පුළුවන්. නමුත් ඔවුන්වත් ඔවුන්ගේ නියෝජිතයෙක්වත් ඒකට එවන්නේ නැහැ. එහෙම නෑවිදින් එක එක අදහස් දක්වන්න මාධ්‍ය හමු පවත්වනවා. ඒක කනගාටුවට කරුණක් යැයි ද මහින්ද අමරවීර ඇමැතිවරයා පෙන්වා දෙනවා.මේ අවස්ථාවේ කළ යුත්තේ පක්ෂ පාට ආගම් පැති සියල්ල අමතක කර විපතට පත් අයට උදව් කිරීමයි. 1956 ගංවතුරටත් වඩා මේ ගංවතුර දරුණු බවට පැවසෙනවා. ඒ ගංවතුරට කුරුණෑගලට හලාවතට මෙතරම් වතුරක් ආවේ නැතිලු. ඒත් එදා මෙන් මෙවර විපතට පත් ජනතාවට ආධාර දීමට ආධාර එකතු කිරීමට කිසිම සංවිධානයක් මෙතෙක් කටයුතු නොකිරීම කනගාටුවට කරුණක් බව ද පෙන්වා දිය යුතුයි. මේ අවස්ථාවේ සමාජ සේවා සංවිධානය, රාජ්‍ය නොවන සංවිධාන සුනාමියේදී උදව් කළා මෙන් ඒ පිළිබඳව අවධානය යොමු කරන්නේ නම් එය සැබෑ ජාතික මෙහෙවරක් වනු නොඅනුමානයි.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af1212239</link>
    <topic>ජාතික ආපදාවේදී ත්‍රිවිධ හමුදා සහය</topic>
    <author>දයා ඩී.ෆොන්සේකා</author>
    <content>ශ්‍රීලංකාවේ ස්වාභාවික ආපදාවන් ඇතිවුණු සෑම අවස්ථාවකම විපතට පත් ජනතාව ගලවා ගැනීම උදෙසා සෑම විටම පෙරට එන්නේ පොලීසියත් ත්‍රිවිධ හමුදාවත්ය.පසුගිය 17 වැනිදා සිට පටන්ගත් මහවැසි හා ගංවතුර නිසා නැෙඟනහිර, උතුරුමැද, වයඹ හා මධ්‍යම කඳුකරයේ මෙන්ම දකුණු ප්‍රදේශවල ද ගංවතුර හා නායයාම් නිසා බොහෝ අහිංසක ජනතාව විපතට පත්වූහ.යුද හමුදාපතිවරයා විසින් 58 වැනි සේවා මූලස්ථානය හා 588 බළ සේනා මූලස්ථානය යටතේ පාලනය වූ විශේෂ අතිරේක බළඇණියක් මාතලේ ප්‍රදේශයේ ස්ථානගත කරන ලදී. එමෙන්ම ජලගැලීම් හා පස්කඳු කඩාවැටීම් සිදුවූ ප්‍රදේශවල සේවය සඳහා විශේෂ හමුදා කණ්ඩායම් හමුදා බෝට්ටු හා ආම්පන්න සහිතව යොදවන ලදී.ශ්‍රී ලංකා නාවික හමුදාවේ නාවික හමුදාපති තුමාගේ උපදෙස් පරිදි බෝට්ටු හා අවශ්‍ය ආම්පන්න රැගත් 100 දෙනකුගෙන් යුත් නාවික කණ්ඩායම් 15ක් පොළොන්නරුව, අරලගංවිල, වැලිගමුව, නාඋල, වාරියපොල, මනම්පිටිය වාකරේ, බකමූණ, බටුහේන, මහඔය ආදී ප්‍රදේශ කිහිපයකට යවන ලදී.ගංවතුරෙන් බොහෝ පීඩාවට පත් මාතලේ ප්‍රදේශයේ කූඹියන්ගහ ඇළ ප්‍රදේශයේ අ.පො.ස. සා.පෙළ විභාගයට ලියූ සිසුවියෝ පිරිසක් අඹන්ගඟ පිටාර ගැලීමෙන් විභාග මධ්‍යස්ථානයේ කොටුවූහ. සමහර සිසුන්ට විභාග මධ්‍යස්ථානවලට යා නොහැකි විය. ඒ අවස්ථාවේදී පිහිටට ආවේ ගුවන් හමුදා හෙලිකොප්ටර් හා නාවික හමුදා බෝට්ටු රැගත් වීරෝදාර රණවිරුවෝය.කෝන්ගහවෙල විභාග මධ්‍යස්ථානයට ඇතැම් අයදුම්කරුවන් විභාග ශාලාවලට ගෙන්වා ගත හැකි වූයේ හෙලිකොප්ටර් මඟිනි. මාතලේ පල්ලෙපොල සිසුන් 170ක් පෙනී සිට අනතුරුව විභාග මධ්‍යස්ථානයේ කොටුවුණේ ගංවතුර හදිසියේ නැඟ ඒමෙනි. ඔවුන්ට සිය නිවාසවලට යාම සඳහා පිහිටවූයේ නාවික හමුදා බෝට්ටුය.වැලිකන්ද මොනරතැන්න ප්‍රදේශයේ වැලි ගොඩදැමීමට ගිය දෙදෙනෙක් පැය හතකට ආසන්න වේලාවක් මහා ජලකඳට හසුවී ගසකට වී සිටියහ. සරත්චන්ද්‍ර හා වසන්ත නම් වූ ඔවුන් දෙදෙනා කුඹුක් ගසකට වී සිටිය දී වාකරේ ප්‍රදේශයේ අනුයුක්තව සිටි නාවික හමුදා පිරිසක් විසින් ;බීට්ටුවකින් ගොස් ඔවුන් බේරාගත්තේ වාකරේ පොලිස් ස්ථානාධිපති කාලිංග ප්‍රියවංශ මහතාගේ උපදෙස් පරිදිය. ඔවුන් බේරාගන්නා විට රාත්‍රි 7 ද පසුවී තිබිණ. වස්ගමුව වනෝද්‍යානයේ සංචාරය සඳහා ගිය පිරිසක් ද ගංවතුරට කොටුවී යන එනමං නැතිව සිටියහ.හතර අතින් අන්ධකාරය ද සමඟින් මොරසුරන මහ වැස්ස, ගස්වැල් අඹරවාගෙන මහ සුළං හමයි. අඹන් ගඟ පිටාර ගලමින් ආ ජලකඳ ගම් නියම්ගම් සිසාරා මහ වනය ද ආක්‍රමණය කොට ඇත. බඩගින්නට ඇත්තේ ගස්වල කොළ පමණි. පිපාසයට මඩ වතුරය. මේ සියල්ල විඳ දරා ගත් මහනුවර පිළිමතලාවෙන් ගිය 6 දෙනකු හා නිකපිටිය සිට ගිය 4 දෙනකු ද ඇතුළු දහදෙනෙක් වු මේ පිරිස දින තුනක් ගස් උඩ නැඟ සිටියේ සීතලේ වෙව්ලමින් බියේ ගැහෙමිනි. සියලු දෙනාම තරුණ වියේ අය වූ නිසා සියල්ල දරාගත හැකිවිය. දින දෙකක් මෙසේ සිටි ඔවුන්ගේ පිහිටට ආවේ තලෙයිමන්නාරමේ නාවික හමුදා කඳවුරේ නිලධාරීන් හා ගිරිතලේ යුද හමුදා අනුඛණ්ඩයේ නිලධාරීන්ය. පොලිස් නිලධාරීහු ද පෙරමුණ ගත්හ. සියලු දෙනා මහ වැස්සේම ආරක්ෂිත ස්ථාන කරාගෙන ගියේ ආරක්ෂක නිලධාරීන්ගේ සහායෙනි.ගංවතුරේ අතරමං වූ පිරිස් ආරක්ෂිත ස්ථාන කරා ගෙන යාමත් ඔවුන්ට අවශ්‍ය ආහාර පාන ලබාදීමත් සඳහා පොලිස් නිලධාරීන් නාවික හා යුද හමුදා නිලධාරීන්ගේ සේවය නොමඳව ලද බව ආපදා අවස්ථාවන් නිරීක්ෂණය කිරීමේ දී පෙනී යයි.ගුවන් හමුදාව ද අනුරාධපුර හිඟුරක්ගොඩ හා රත්මලාන ගුවන් තොටුපොළවල ආපදා කටයුතු හා ගංවතුරෙන් අවතැන් වූවන් සඳහා සේවයට සූදානම්ව හෙලිකොප්ටර් යානා හා භට කණ්ඩායම් සූදානම්ව තබා ඇති බව ගුවන් හමුදා මාධ්‍ය ප්‍රකාශකවරයා පවසයි. මාස්පොත ගංවතුරට කොටුවී සිටි වයස 12 හා 10 දරුවන් දෙදෙනකු පිළිබඳව ආරංචිය ගුවන් හමුදාවට ලැබුණේ පසුගිය 18 දා දහවල 1.30ට පමණය. වහා ක්‍රියාත්මක වූ ගුවන් හමුදාව ඒ දෙසට බෙල් 212 වර්ගයේ හෙලිකොප්ටරයක් සමඟ පළපුරුදු කණ්ඩායමක් ද යැවූහ.හෙලිකොප්ටර් යානය අහසේ නවත්වා මීටර් 200ක පමණ කඹයක් මඟින් පහළට බැසගත් නිලධාරීහු දරුවන් දෙදෙනා ඔසවා ඉහළට ගත්හ. ඔවුන් ආරක්ෂක ස්ථානවලට ගෙන ගිය ගුවන් හමුදාව තවමත් සූදානමින් සිටිති.හලාවත කොළඹ මහා මාර්ගයේ පොලිසියේ කීමට ද පිටුපා ගංවතුර මැදින් ඉදිරියට ආ හිතුවක්කාර රියැදුරෙකු දැදුරුඔයෙන් පිටාර ගලන මහා සැඬදිය පහරේ ගසාගෙන යන්නට ගිය බස් රථයක් ද බේරාගත හැකිවූයේ නාවික හමුදාවේ, පොලිසියේ හා ප්‍රදේශයේ ජනතාවගේ පිහිටෙනි.පොලීසිය, ත්‍රිවිධ හමුදාව නොමැති වූවා නම් ගංවතුරේ ගසාගෙන ගොස් නැතිවන්නට තිබූ ජීවිත සංඛ්‍යාව 25ට වඩා බොහෝ වැඩිවන්නට තිබිණ. අතුරුදන් වූවන් මෙයට වඩා වැඩි විය හැකිව තිබිණ. ශ්‍රී ලංකාව ගොඩබිමින් ගුවනින් මුහුදින් ආරක්ෂා කරන ත්‍රිවිධ හමුදාව නිතර රටේ ජනතාවගේ ආරක්ෂාවට කැපවී සිටින බවට මේ සිද්ධීන් නිදසුනකි.දයා ඩී.ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122310</link>
    <topic>වීදි විසිපහක් දිගේ 125 නමක් පිඬුසිඟා වඩිති</topic>
    <author>ටී. ඩී. සිරිසේන (මහරගම සමූහ)</author>
    <content>මහරගම ගොඩිගමුව සහ ඒ අවට ගම්මාන එකම පුණ්‍ය භූමියක් බවට පත් කරමින් මහා සඟගණ පිඬු සිඟා වැඩීමේ මහ පින්කමක් පසුගිය සති අන්තයේ දී අපට දක්නට ලැබිණ.ප්‍රධාන වීදි 25 ක් බෞද්ධ කොඩිවලින් අලංකාර කොට තිබිණ. ඒ වීදිවලට සම්බන්ධ නිවෙස්වල 1500 ක් පමණ බෞද්ධ කොඩි ඔසවා තිබිණ. සියලු කටයුතුවලින් මිදී ගම් වැසියෝ, දරු දැරියෝ මේ පින්කම වෙනුවෙන් කැප වී සිටියහ.මහරගම ගොඩිගමුව සුහද ප්‍රජා මණ්ඩලය ඇතුළු ජන සංවිධානවල මෙහෙයීමෙන්, ගොඩිගමුව ශ්‍රී සද්ධර්මාරාමාධිපති හේනේගම ධම්මාලෝක හිමියන් ගේ සහ විහාරාධිකාරි යටිගල පඤ්ඤාලෝක හිමියන්ගේ අනුශාසනා පරිදි මේ පින්කම පැවැත්විණ.පයාගල සිරිනන්දන ත්‍රිපිටක ධර්මායතන පිරිවෙන් වාසී භික්ෂුන් වහන්සේ සියක් නමක් සහ ගොඩිගමුව අවට පන්සල්වලින් භික්ෂුන් වහන්සේ විසිපස් නමක්, ඇත් පැටවකු සහිත විසිතුරු පෙරහරකින් ප්‍රජා මණ්ඩල භූමියට වැඩම කරවනු ලැබිණ.යටිගල පඤ්ඤාලෝක හිමිඉන්පසු එක් වීදියකට පස් නමක් වන සේ මහ සඟන ගම පුරා බෙදී ගියහ. සෑම වීදියක්ම පටන් ගන්නා තැනින් පිඬු සිඟා වැඩීම ඇරැඹිණ. එක් වීදියකට භික්ෂුන් වහන්සේ පස් නමකි. තැඹිලි පැන් වළඳා උන් වහන්සේලා ඇරැඹු පිඬු සිඟා වැඩීම වීදි දෙපස සැදැහැවතුන්ගේ සැදැහැස උතුරුවාලන සුන්දර දර්ශනයක් විය.මඟ රැඳී සිටි උවසු උවැසියෝ පාත්‍රවලට දන් පිදූහ. ‘සුවපත් වේවා’ යි හිමිවරුන්ගෙන් නැඟුණු කරුණාබර හීන් හඬින්, ගමනේ සංවරයත්, නිවී සැනසුණු පෙනුමත්, ගම් වැසියන් ගේ, දරු දැරියන්ගේ සිත් සැදැහැයෙන් පුරවාලන අයුරු අපි දුටුවෙමු.වීදි 25 ක් ඔස්සේ ගොඩිගමුව ප්‍රජා මණ්ඩල භූමියට මඟ සඟරුවන වැඩම කළේය.ප්‍රජා මණ්ඩල භූමියේ ගමේ කලාකරුවන් විසින් විසිතුරු ලෙස ශාලා ඉදිකොට තිබිණ. සුදෝ සුදු වතින් වැසුණු අසුන් මත හිමිවරු වැඩ සිටියහ.දිනේෂ් ගුණවර්ධන ඇමැතිතුමාශබ්ද විකාශන යන්ත්‍ර මඟින් මුළු ගම පුරාම සදහම් මිහිර පැතිරෙන අතර ප්‍රජා මණ්ඩල භූමිය සහ අවට පරිසරය දහස් ගණනක් සැදැහැවතුන්ගෙන් පිරිණ.සෑම හිමි නමකටම අටපිරිකර පිදිණ. සෑම ගිහි පින්වතෙක් ම කිසියම් හෝ පිරිකරකින් හිමිවරු පිදූහ. එබඳු පිරිකර කඳු ගොඩ ගැසිණ. මෙම පිඬු සිඟා වැඩීමේ මහ උලෙළට දිනේෂ් ගුණවර්ධන ඇමැතිතුමා ද සහභාගි විය. එතුමා මේ පින්කම අගය කළේ මෙසේ ය.“ජනතාවගේ ශ්‍රද්ධාව වර්ධනය වන සුවිශේෂී දර්ශනයක් අපට අද දක්නට ලැබුණා. ඉතා සංවරව පිඬු සිඟා වඩින භික්ෂුන් වහන්සේ දැකීමත්, පාර අද්දර සිට උන්වහන්සේලාගේ පාත්‍රාවලට බත් හැන්දක් පිදීමත්, නිසා අපේ ජනතාවගේ සිත් සැදැහැයෙන් පිරී ඉතිරී ගියා. ඒ සැදැහැයෙන් සදහම් මගට යොමු වී මහා ශාන්තියක් කරා ගමන් කිරීමට අපේ ජනතාවට හැකි වේවි. බුදු සිරිත අනුව මෙබඳු උතුම් චාරිත්‍ර යළි ගමෙහි බිහි කිරීමට වෑයම් කරන සුහද ප්‍රජා මණ්ඩලය ඇතුළු ගමේ සංවිධානවලට අපගේ ස්තුතිය පුදනවා.”මේ පින්කම සංවිධානය කිරීමට මුල් වූ සුහද ප්‍රජා මණ්ඩලයේ සභාපති එම්. ඩී. චන්ද්‍රලාල් මහතා මෙසේ කී ය.“ආගමික නැඹුරුවකට රට යොමුවන බව අපට අද පේනවා. එය යහපත් නැඹුරුවක් වන්නේ සිත් තුළ උතුම් ශ්‍රද්ධාවක් ඇතිවුණොත් තමයි. මේ නිසා අපි පසුගිය කාලයේ ආගමික කටයුතුවලට, විශේෂ සැලකිල්ලක් දැක්වූවා. පසුගිය දා මුළු ගමම රැස් කරගෙන විශේෂ ධර්ම දේශනයක් පැවැත්තුවා. මේවර අපි ගමේ වීදි විසිපහම සම්බන්ධ කරගෙන භික්ෂුන් වහන්සේ 125 නමක් පිඬුසිඟා වඩින පින්කමක් අද සංවිධානය කළා.මෙය මෙසේ සාර්ථකව ක්‍රියාත්මක කිරීමට අපට හැකිවූයේ සද්ධර්මාරාමාධිපති හේනේගම ධම්මාලෝක ස්වාමීන් වහන්සේ සහ විහාරාධිකාරි යටිගල පඤ්ඤාලෝක ස්වාමීන් වහන්සේ කළ මඟ පෙන්වීමබස්නාහිර පළාත් සභා මන්ත්‍රි සලෝචන ගමගේ , මහරගම නගර සභා මන්ත්‍රි වන්නිආරච්චි, සහ නගරාධිපතිනි කාන්ති කොඩිකාර යන මහත්ම මහත්මීන් පින්කමට සහභාගි වෙමින්.නිසා, ගමේ සංවිධාන සහ ජනතාව දැක්වූ සහයෝගය නිසා. බුද්ධ කාලයේ පැවති පිඬුසිඟා වැඩීම අදත් සමහර ප්‍රදේශවල සුළු වශයෙන් ක්‍රියාත්මක වෙනවා. එය යළි ඇති කළහොත් ගිහි පැවිදි සබඳතා හොඳින් වැඩී බුදු සසුන දියුණු වේයයි මා සිතනවා. තව දුරටත් අපි මෙබඳු පින්කම් ගමේ ජනතාව සමඟ එක්ව පැවැත්වීමට බලාපොරොත්තු වෙනවා. මුළු ගමම මේ වෙනුවෙන් කැප වූ හැටි කියන්න බැරි තරම් සතුටක්.”මේ කටයුතුවලට කැපවුණු, මඟ පෙන්වූ ගොඩිගමුව සද්ධර්මාරාම විහාරාධිකාරි යටිගල පඤ්ඤාලෝක හිමියෝ ද මේ පිළිබඳ මෙසේ අදහස් දැක්වූහ.“මුළු ගමම මේ පිඬුසිඟා වැඩීමේ මහ පින්කම නිසා පිබිදුණා. මෙය සියලු දෙනාටම ආදර්ශයක්. බුද්ධ කාලය සිහි ගන්වන මේ පිඬුසිඟා වැඩීම මේ ගමට අමරණීය මතකයක් වේවි...”බස්නාහිර පළාත් ඇමැති උපාලි කොඩිකාර, පළාත් සභා මන්ත්‍රී සලෝචන ගමගේ, මාතර දිසා විනිසුරු තිළිණ ගමගේ, මහරගම නගර සභාපතිනි කාන්ති කොඩිකාර යන මහත්ම මහත්මීහු ද මේ පින්කමට සහභාගි වූහ.ටී. ඩී. සිරිසේන (මහරගම සමූහ)   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122311</link>
    <topic>ලංකාවට නපුරක් නෑ ඉදිරියේ දී මේ රට සැණකෙළි බිමක්</topic>
    <author>ටානියා මෝසස්</author>
    <content>ලෝක විනාශයේ භීතිය ලොව පුරා පැතිර ගියේ 2012 වසරට එළැඹීමත් සමඟයි. ඒ 2012 දී ලෝකය විනාශ වී යන බවට මායාවරුන්ගේ දින දර්ශනය ඇතුළු පළවී තිබුණු විවිධ මතිමතාන්තර නිසාවෙනි. 12.12.12 සහ 2012.12.21 දැන් පසුවී ඇති නමුත් තවමත් ලෝක විනාශයේ භීතිය පහව ගොස් නැති තරම්. සමහර ඡ්‍යොතිශාස්ත්‍රඥයන්ගේ මතය වූයේ මේ කාලයේ දී සිදුවන විශේෂිත ග්‍රහ පිහිටීම ලෝක විනාශයක් සිදු නොවුණත් ඒ හා සමාන විනාශයක් සිදු වනු ඇති බවයි. එම නිසා තවමත් විනාශයේ භීතියෙන් වෙළී සිටින ජනතාවගේ හිත සුව පිණිස ප්‍රවීණ ඡ්‍යොතිර්වේදියකුගේ අදහස් ගොනු කරගැනීම සුදුසු යැයි සිතූ නිසා 2010 අප්‍රේල් 11 දින සිළුමිණ පුවත්පතට නිව්යෝර්ක් නුවර ගංවතුර පිළිබඳ ප්‍රථම විශ්මිත අනාවැකිය පළ කළ ඡ්‍යොතිර්වේදී මංජුල පීරිස් මහතා සමඟ සිදු කළ විමසුමකි මේ...කාලාන්තරයකට පසු සිදුවන විශේෂිත ග්‍රහ පිහිටීමක් මෙම මස 23 වැනිදා පස්වරු 5.27 සිදුවීමට නියමිතයි. ඒ රාහු සෙනසුරු සමඟ යෝග වී තුලා රාශි ගතවීමයි. මෙදා තත්කාල කේන්ද්‍රයේ සෙනසුරු සහ රාහු වායෝ රාශිගතව සිටින අතර ග්‍රහලොවේ සෙන්පතියා සහ යුද දෙවියා වන අඟහරු ස්වකීය උච්ච භාවය වන මකරේ රජ වේ. එයින් අදහස් වන්නේ වායුවට හා ගින්නට අධිපති ග්‍රහයා රජ වන බවයි. තුලා රාශි ගත වීමෙන් ඇතිවන මෙම ග්‍රහ පිහිටීම විශේෂයෙන්ම වැරදි කළ පුද්ගලයන්ට දඬුවම් ලැබෙන, අපරාධ කළ පුද්ගලයන්ම සොයා ගොස් ටොකු අනින කාල වකවානුවක් බවට පත් වෙයි. කුම්භ ලග්නය හිමි ශ්‍රී ලංකා කේන්ද්‍රය තුලා රාශියේ නවවැනි ස්ථානය හෙවත් භාග්‍යස්ථානයේ මෙම ග්‍රහ පිහිටීම සිදුවීම නිසා මෙයින් මේ රාශිය පීඩාවට පත්වන බවක් පෙන්නුම් කරයි.මේ අනුව මුළු රටේම ජනතාවගේ කතාබහට ලක්වන විශේෂිත වූ සිදුවීමක් ඉදිරියේ දී සිදුවීමට නියමිතය. පූජ්‍ය සමාජයේ විපරිත චර්යා ඇතිවීමට ඉඩකඩ තිබෙන අතර විශේෂයෙන්ම රටේ යම් යම් ක්ෂේත්‍ර සම්බන්ධ වගකිවයුත්තන් ඉතාමත් පරිස්සමෙන් සහ වගකීමෙන් කටයුතු කළ යුතුයි.රාහු යනු ග්‍රහ ලොවේ සිටින චායා ග්‍රහයෙක් වන අතර රාහුගේ විශේෂත්වය වන්නේ සිටින රාශියේ සිට ආපස්සට ගමන් කිරීමයි.මෙම ග්‍රහ පිහිටීම සාමාන්‍යයෙන් වසර එකහමාරක් පමණ තිබෙන අතර දෙසැම්බර් 23 සිට වසර 2 කාලයක් විහිදී යයි. රාහු නිසා ඉපදෙන යෝගයක් වන්නේ ‘කාල සර්ප යෝගයයි.’ එම යෝගයෙන් ඉපදෙන පුද්ලයන් ගේ ජීවිත තම මව් බිමට වඩා විදෙස් රටක බොහෝ සැප සම්පත් ලබමින් වාසනාවන්ත වනු ඇත. මේ රාහු මාරුව රටට මෙන්ම මුළු ලෝකයටම එක්තරා ලෙස බලපෑමක් සිදුවන කාලයක් ලෙස කියන්නට පුළුවනි.ඡ්‍යොතිර්වේදී මංජුල පීරිස්මින් අදහස් වන්නේ පසුගිය කාලය පුරා සමහර විට තවමත් ලොව පුරා විසිර සිටින සමහර ජන කොටස් තුළ තිබූ ලෝක විනාශය වැනි විනාශයන් ගැන නොවේ. යම් යම් විනාශකාරී සිදුවීම් සිදුවූවත් දැහැමිව, සාධාරණව ජීවත් වන පුද්ගලයන් මොන ග්‍රහ පිහිටීමකදී හෝ ග්‍රහ මාරුවකදී වුව ද බිය විය යුතු නැත. මේ කාලය තුළදී ලොව ආන්දෝලනාත්මක චරිතවලට මේ ග්‍රහමාරුවේ විපාක ඵල දෙන අයුරු අපට ඉදිරියේ දී දැකගත හැකි වේවි. මෙය විශ්මිත අනාවැකියක් වනු ඇත. එමෙන්ම දෙසැම්බර් 31 දක්වා මේ කාලවකවානුව ස්වාභාවික විපත් සිදුවීමේ අවදානමක් ඇති කාලයක් වන අතර සුළඟ, ජලය, ගින්දර ආශ්‍රිතව වර්ෂාව, ගංගා පිටාර ගැලීම් සිදුවිය හැකිය.මේ වකවානුවේදී සහ ඉදිරි වසර 2ක කාලය තුළදී සිදුවන මෙවැනි ස්වාභාවික විපත් හෝ විනාශකාරී සිදුවීම් ලාංකේය ජනතාව අනිසි බියක් ඇතිකර නොගත යුතු බවට මා තරයේ වගකීමෙන් යුක්තව ප්‍රකාශ කරනවා. ශ්‍රී ලංකාව ලොව අනෙක් රටවල් සමඟ සසඳා බලන කල ඉතා වාසනාවන්ත රටක් ලෙස සඳහන් කළ යුතුයි. පසුගිය කාලයේ ඉන්දියාවේ ඇතිවූ කුණාටුව ලංකාව දෙසට එමින් තිබුණත් නැවතත් එය ඉන්දියාවටම හැරී ගියා. එය අපේ රටේ වාසනාව ගැන හොඳම නිදසුනක්. ලංකාව සර්ව ආගමික රටක් වන අතර ලොව අන් හැම රටකටම වඩා මෙරට ජනතාව තම තමන්ගේ ආගමික වතාවත් කරමින් ආගමානුකූලව තම දහමට අනුව ජීවත් වන පිරිසක්. ඒ නිසාම ඒ සර්ව ආගමික ආශිර්වාදය එකතු වී ඇතිවන විශ්වශක්තිය අපට නොපෙණුනත් එම ආශිර්වාදය සහ ශක්ති බලවේගය අපේ රට වටා වෙලාගෙන තිබෙනවා. පින් කළ ජනතාවක් රටේ සිටින නිසා දරුණු විපත්, විශාල ජීවිත හානි සිදු නොවන බවට ස්ථිරයි.දශක තුනක යුද ගිනි දැල් නිවන්නට දියසෙන් කුමාරයෙක් වැනි නායකයකු පහළ වීමත් එතුමාගේ පාලන කාලය තුළදී මේ කුරිරු යුද්ධය ජයගැනීමට ලැබීමත් ලාංකිකයන් වශයෙන් අප ලද භාග්‍යයක්. ශ්‍රී ලංකාව ඉදිරි අනාගතයේ දී ආසියාවේ ආශ්චර්ය කරා යන ගමන සඵල වන අතර ඒ සඳහා නායකතුමන් ඇතුළු පාලක පක්ෂයට පක්ෂ, පාට, ජාති, ආගම් බේදයෙන් තොරව ලාංකිකයන් ලෙස සහය දිය යුතුයි.ශ්‍රී ලංකාව තව තවත් ලස්සන රටක් වන අතර එය නුදුරේදී ම ලොව බැබැළෙන රටක් හා සැණකෙළි භූමියක් බවට පත්වීමේ සුවිශේෂී වාසනාවක් තිබෙනවා. එමනිසා මේ කාලයේදී මමත්වයෙන් තොරව අපේ ඉදිරි පරපුරට මෙම සැණකෙළි භූමිය හිමි කර දෙන්නට කටයුතු කරමින් ජීවත් විය යුතුයි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122312</link>
    <topic>රත්මලාන ත්‍රිත්ව ඝාතනය</topic>
    <author>කීර්ති මෙන්ඩිස්</author>
    <content>සැකකරුගේ මව රහසක් හෙළි කරයිමියගිය සඳමාලිරත්මලාන කල්දෙමුල්ල ප්‍රදේශයේ නිවෙසක තරුණ ගුරුවරියක හා ඇගේ දරු දෙදෙනාගේ පිලිස්සී ගිය සිරුරු හමුවීම පසුගියදා මුළු රටම මහත් කම්පාවට පත් කළ සිදුවීමක් විය. තිස් එක් හැවිරිදි මවක තුන් හැවිරිදි වැඩිමහල් පුතුත් මසක් වයසැති බාල දරුවත් ගින්නට හසුවී දැවී පිලිස්සි තිබු අයුරු කාගේත් නෙතට මෙන්ම හදවතට දැඩි වේදනාවක් ගෙන දුන්නේය.පිලිස්සී මියගිය මවගේ ඇකයේ සිටි සිඟිති පුතු අසලම තුන් හැවිරිදි ලොකු පුතු ද මියගොස් සිටියේය. සිද්ධිය ගල්කිස්ස පොලීසියට සැලවීමත් සමඟ නිලධාරීහු සිද්ධිය වූ නිවෙසට පැමිණ පරීක්ෂණ ඇරැඹූහ. ඒ ඉකුත් දහහත් වැනිදා උදය වරුවේය.තිදෙනාගේම සිරුරු මුළුමනින්ම පිලිස්සී නොතිබිණි. නිදාගත් ඇඳ උඩින් තිබූ මදුරු දැල ගිනිගෙන දැවී තිබිණි. පොලිස් නිලධාරීහු මේ සම්බන්ධයෙන් නිවසේ සිටි සෙසු අය ගෙන් ප්‍රශ්න කරන්නට වූහ. තම බිරිය හා දරුවන් මෙසේ ගිනිගෙන පිලිස්සී ඇති බව පොලීසියට කීවේ ද සැමියාය. ඔහු මියගිය තිදෙනාගේ සිරුරු හඳුනා ගත්තේය. ඔහුගේ බිරිය සඳමාලි ප්‍රනාන්දුත් වැඩිමහල් පුතු තුෂාන් සඳරුවන් හා මසක් වයසැති බාල පුතු ඉෂාන් භානුක සිද්ධියෙන් මියගොස් සිටියහ.සිද්ධිය සැලවීමත් සමඟ ගල්කිස්ස මූලස්ථාන පොලිස් පරීක්ෂක කමල් පුෂ්පකුමාර, අපරාධ විමර්ශන අංශය බාර ස්ථානාධිපති එරික් රෝහිත ඇතුළු නිලධාරීන් එතැනට පැමිණිය අතර පසුව සහකාර පොලිස් අධිකාරී ජයලත් හා කොට්ඨාස බාර පොලිස් අධිකාරී රවීන්ද්‍ර කරවිට යන මහත්වරු ද සිද්ධිය පිළිබඳ විමර්ශනයට එක් වූහ.මේ සිද්ධිය පොලීසියට කිසියම් සැකයක් ගෙන දුන්නේය. ඊට හේතු කිහිපයක්ම විය. ඉන් එක් හේතුවක් වන්නේ මෙතරම් විශාල ගින්නක් ඇතිවෙද්දී ඉන් බේරීමට ඔවුන් කිසිදු උත්සාහයක් ගෙන නොමැති වීමය. ඔවුහු නිදා සිටින ආකාරයෙන්ම එලෙසම ඇඳ මත සිටියහ. සිඟිති පුතු මවගේ ඇකයේ තුරුලු වී එලෙසම පිලිස්සි මිය ගොසිනි. සඳමාලි ද ගින්නෙන් බේරීමට කිසිදු උත්සාහයක් ගෙන නොතිබුණාය.ඇඟිලි සලකුණු අංශයේ නිලධාරීන් ද පරීක්ෂණවලට එක්වූ අතර සොකෝ ඒකකය සියුම් හෝඩුවාවල් හොයමින් ඊට සහාය විය. බැලු බැල්මට ගින්න හටගෙන ඇත්තේ මදුරු දැල නිසා බව පෙනෙන්නට ඇත. පිලිස්සී ගිය ඇඳට යටින් බාගෙට පිලිස්සුණු ඉටිපන්දමකි. එතැනම ගිනිකූරු දෙකකි. බැලු බැල්මට පෙනෙන්නේ ඉටිපන්දමින් මදුරු දැලට ගිනි ඇවිලි ඇති බවකි. ඉටිපන්දම දල්වන්නට ගිනිකූරු උපයෝගී කරගෙන ඇති බවකි.“මේක නම් ඉබේ ගිනි ගත්ත එකක් වෙන්න බැහැ” උසස් පොලිස් නිලධාරින්ගේ මතය එය විය. ඒ අනුව සිද්ධිය පිළිබඳ විමර්ශනයට විදුලි අධිකාරිවරයා ද කැඳවීමට පොලිසිය තීරණය කළේය. ඊට හේතුව වූයේ තිදෙන මියගියේ විදුලිය කාන්දුවකින් ඇතිවූ ගින්නක් නිසා ද යන්න නිශ්චය කරගැනීමටය. මහේස්ත්‍රාත් පරීක්ෂණය පැවැත්වීමෙන් අනතුරුව පිලිස්සුණු සිරුරු පිළිබඳ පශ්චාත් මරණ පරීක්ෂණය කළුබෝවිල රෝහලේ දී පැවැත්විණ.මේ අතරතුර උසස් නිලධාරීන්ට පෙනී ගියේ මෙම මරණ මිනීමැරුමක් විය යුතු බවය. ඒත් හේතු සාධක සාක්කි කිසිවක් නැත. නිලධාරීහු සඳමාලිගේ සැමියාගෙන් ප්‍රශ්න කළහ.“මම මුකුත් දන්නේ නැහැ සර්. ඊයේ හවසත් මම දරුවත් එක්ක කටුබැද්දට ගිහින් කෑම කාලා සෙල්ලම් කරලා ආවේ... මටත් හිතාගන්න බැහැ මොකද වුණේ කියලා” මියගිය බිරිය හා දරු දෙදෙනාට අමතරව මොහුත් මොහුගේ මවත් මෙම නිවසේ පදිංචිව සිටියහ. අසනීප තත්ත්වයෙන් පසුවූ මව වෙනත් කාමරයකත් සැමියා තවත් කාමරයකත් බිරිය හා දරුවන් එකම කාමරයකත් නිදා ගැනීමට පුරුදුව සිටියහ.නිලධාරීහු මේ සම්බන්ධයෙන් මියගිය කාන්තාවගේ සැමියාගේ මවගෙන් ද ප්‍රශ්න කළහ.“මටත් හිතාගන්න බැහැ. මේ දෙන්නා හරිම ආදරෙන් හිටියේ... පුතා දරුවන්ට පණ වගේ... එයාගේ නෝනාත් එහෙමයි. එයා මට ලේලියෙක් නෙමේ දුවෙක් වගේ මහත්තයො...”නිවැසියන් මෙලෙස පැවසුව ද ඉහළ නිලධාරීන්ගේ හිතේ වූ සැකය පහව ගියේ නැත. මේ ත්‍රිත්ව මරණවලට සැමියාගේ සබඳකමක් ඇති බවට තිබු සැකය ඉවතට දැමුවේ ද නැත. එහෙත් ඔහු අත්අඩංගුවට ගන්නට තරම් කිසිදු සාක්කියක් ද නොවීය. සියල්ලෝම කළුබෝවිල රෝහලේ සිදුවන පශ්චාත් මරණ පරීක්ෂණය දෙස විමසිල්ලෙන් බලා සිටියහ.පැය කිහිපයක් තිස්සේ කළ විමර්ශනයකින් පසුව පිලිස්සී ගිය මව හා එක් දරුවකුගේ මරණ ගෙල සිර කිරීමෙන් සිදුකළ මරණ බවට තීන්දු වීමත් සම¼ඟ සැකය ක්‍රමයෙන් තහවුරු වන්නට විය. කුඩා දරුවා ගින්නට හසුවී මියගොස් ඇති බව විමර්ශනයේ දී හෙළි විය. පොලීසිය මියගිය කාන්තාවගේ සැමියා දෙස සිය සැකය එල්ල කළේය.“මේකනම් ජීවිතේටවත් වෙන්න බැහැ... මගේ පුතා දරුවන්ටයි නෝනටයි හරිම ආදරෙයි. එයාලා අතර කිසිම ප්‍රශ්නයක් වුණේ නැහැ. හරිම සතුටින් හිටියේ... මගේ පුතා මේ වගේ දෙයක් කරයි කියලා මම නම් විශ්වාස කරන්නේ නැහැ.”සැකකාර සැමියාගේ මව නිලධාරීන් ඉදිරියේ කියා සිටියාය. මියගිය කාන්තාවගේ මව පමණක් නොව ඇගේ සොහොයුරා ද එකහෙළාම කීවේ තම බෑණා හා මස්සිනා ඔවුනට විශ්වාස බවය.“එයා කවදාවත් එහෙම කරන්නේ නැහැ.”සැකකරුකාගේත් මතය එය විය. ඒත් විමර්ශන නිලධාරීහු පශ්චාත් මරණ පරීක්ෂණය පැවැත්වූ මොහොතේ සිටම ඔහුගේ හැසිරීම පිළිබඳ විමර්ශනයක යෙදී සිටියහ. වරෙක ඔහු හැඬුවේය. වරෙක ඔහු තැති ගත්තේය. තවත් වරෙක ඔහු කල්පනා ලොවක සිටියේය. මේ ඝාතන මිනීමැරුම් නම් ඔවුන් ඝාතනය කළේ කවුද? ඒ කුමක් සඳහා ද? පොලීසිය හමුවේ පැවැති දැවැන්තම ප්‍රශ්න විය.“කෝකටත් තමන් පොලීසියට ඇවිත් කටඋත්තරයක් දීලා යන්න.”නිලධාරීහු අවසාන තීරණයට එළඹුණහ. අපරාධ විමර්ශන අංශය බාර ස්ථානාධිපති එරික් රෝහිත මහතා පොලීසියට පැමිණි ඔහු සැකපිට අත්අඩංගුවට ගත්තේ ඉන් පසුවය.“මොනව කිව්වත් මේකා තමයි මේ අපරාධය කරන්න ඇත්තේ... ප්‍රශ්න කරන්න...”පොලිස්පතිවරයාගේ උපදෙස් මත ජ්‍යෙෂ්ඨ නියෝජ්‍ය පොලිස්පති අනුර සේනානායක හා නියෝජ්‍ය පොලිස්පති සුමිත් එදිරිසිංහ යන මහත්වරුන්ගේ අධීක්ෂණය මත ගල්කිස්ස කොට්ඨාස බාර පොලිස් අධිකාරි රවීන්ද්‍ර කරවිට මහතා වෙත සියලු විමර්ශන පැවරිණ.පොලිස් අධිකාරිවරයා සමඟ මූලස්ථාන පොලිස් පරීක්ෂකවරයා ද අපරාධ විමර්ශන අංශයේ සිට මෙම ප්‍රශ්න කිරීම කළහ.“අපි පැය හතරක් නොනවත්වාම ප්‍රශ්න කළා. ඒත් මිනිහා කිව්වේ මේ කිසිම දෙයක් දන්නේ නැහැ කියලයි”සැකකරුගෙන් දීර්ඝ ලෙස ප්‍රශ්න කළ ද ඔහු දිගින් දිගටම මෙසේ කීවේය.“මම මගේ අම්මටත් වඩා ආදරේ මගේ නෝනටයි දරුවන්ටයි. එහෙම කෙනෙක් මම. මම මොකටද මගේ නෝනා දරුවනුයි මරන්නේ... මටත් හිතාගන්න බැහැ... මොකක්ද වුණේ කියලා.”පොලීසිය මොහුගේ ප්‍රකාශ විශ්වාස කළේ නැත. ඒ අතරතුර මොහු සතු ජංගම දුරකථනය පොලීසිය බාරයට ගත් අතර සිද්ධිය වූ දිනට පෙර ඊට ලැබුණු ඇමතුම් හා කෙටි පණිවුඩ රැසක් පරීක්ෂාවට ලක් කිරීම ද සිදුවිය.මධ්‍යම රාත්‍රිය ආසන්න වෙද්දී සැකකරු පමණක් නොව නිලධාරීහු ද මහත් වෙහෙසට පත්ව සිටියහ. ඒත් ප්‍රශ්න කිරීම නතර නොවීය. මේ නිසා මින් බේරුමක් නැති බව සැකකරු සිතන්නට ඇත. නිලධාරීහු ද දන්න උපක්‍රම ශිල්ප දමමින් සැකකරුට අත වත් නොතබමින් ප්‍රශ්න කළහ. අවසානයේ මොහු මෙවැනි කතාවක් කීවේය.“මම ඇත්ත කියන්නම් සර්... එදා රෑ මට මගේ නෝනාගේ කාමරෙන් සද්දයක් ආවා... හීන්සීරුවේ මම නෝනාගේ කාමරයට ගියා කළු පාට ඇඳගත් මිනිහෙක් කාමරේ හිටියා. ඒකා මට ගහලා කාමරෙන් පැන්නා. ඉන් පස්සේ මට මොනවා වුණා ද දන්නේ නැහැ.” සැකකරු කියාගෙන ගියේය. බිරියට අනියම් සැමියෙකු සිටින බවත් දිනක් ඇය පාසල නිමවී එම තරුණයා සම¼ඟ කතාබස් කරමින් සිටින බව තමා දුටු බවත් ඔහු කීවේය.“තමුසෙ නෝනාව බැන්දේ ප්‍රපෝසල් එකකින් ද?”“නැහැ. සර් අපි යාළුවෙලයි බැන්දේ...”නිලධාරීහු ඒ ගැන කතා කරන්නට ද අමතක නොකළහ. සැකකරුගේ පියා අම්බලන්ගොඩ අකුරල ප්‍රදේශයේ පදිංචිකරුවෙකි. මව විශ්‍රාමික ගුරුවරියකි. දෙන්නට සිටින එකම දරුවා මොහුය. පියා මියයෑමෙන් පසුව මවත් සම¼ඟ පියාට අයිති කල්දෙමුල්ල නිවෙසට පැමිණි මොහු අධ්‍යාපනය ලැබුවේ කොළඹ ඉහළ පෙළේ පාසලකය. උසස් පෙළ ද ඔහු ඉහළින් සමත් විය. කොම්පියුටර් ඩිප්ලෝමාවක් ද හැදැරු ඔහුට සිය බිරිය වූ සඳමාලි හමු වී ඇත්තේ ද එවැනි පාඨමාලාවක් හදාරන්නට යමින් සිටියදීය.ඉන් පසුව දෙමවුපියන්ගේ කැමැත්ත පරිදි විවාහ මංගල්‍යයක් ද පැවැත්වීය. ඒ 2006 මැයි මස 8 වනදාය. බිරිය සැමියාගේ කල්දෙමුල්ලේ නිවසේ පදිංචියට ආවාය. ඊට අමතරව ඔහුගේ මවත් මෙහෙකාරියත් නිවසේ විසූහ. දෙදෙනා සතුටින් ආදරයෙන් කල් ගෙවු අතර ගුරුවරියක වූ සඳමාලි නිවෙස ආසන්න විදුහලකට මාරුවක් ලබාගත්තේ ඔය අතරය. මීට වසර තුනකට පෙර සිය කුළුඳුල් දරුවා බිහිකළ ඇය මීට මසකට පෙර දෙවැනි දරුවා ප්‍රසූත කළාය. දෙදෙනාට දෙදෙනා දැඩි ආදරයකින් විසු අතර සඳමාලිගේ මවුපියන් හා සොහොයුරන්ට ද මොහු දැඩි හිතවත්කමක් හා ආදරයක් ද දැක්විය. සැමියෙකුගෙන් විය යුතු සියලුම දෑ ද ඔහු බිරියට හා දරුවන්ට නොපිරිහෙළා ඉටු කළේය.“ඔච්චර ආදරෙන් හිටිය නම්... මොකටද තමුසේ ඔහොම දෙයක් කළේ...” නිලධාරීහු ඔහුගෙන් තව තවත් ප්‍රශ්න කරන්නට වූහ.“හරි තමුසෙ කොහොමද... අර අහිංසක දරු දෙන්නට එහෙම දෙයක් කළේ...” ප්‍රශ්න කිරීම නතර නොවන බව සැකකරුට දැනිණ.“උඹ හිතන්න එපා උඹ ඔය කියපු දේ අපි විශ්වාස කරනවා කියලා... එතකොට උඹ මේ ෆෝන් එකෙන් ඊයේ කාටද පැය ගණන් කතා කළේ... අපි සේරම සොයාගෙනයි ඉන්නෙ... ඇත්ත කියපන්...”නිලධාරීහු ඒ වන විටත් ඔහු සතු ජංගම දුරකථනයට ලැබුණු අංක හා කෙටි පණිවිඩ 141 ක් පමණ සොයාගෙන තිබුණේය. සමහර ඇමතුම් සඳහා විනාඩි 45 ක් පැයක් පමණ ගතවී තිබිණ. කෙටි පණිවිඩ සියල්ලේම වූයේ නොයෙකුත් ආදර වදන්ය.“මේ කවුද... මේ උඹේ ගෑනි නෙමේනේ... ඇත්ත කියපන්... කවුද මේ කෙල්ල. එයාටත් එන්න කියන්න පොලීසියට... මේකා අපිට බොරුනේ කියන්නේ... එතකොට ඇත්ත හෙළිවෙයි.” උසස් නිලධාරියෙක් සැකකරු බියකරන අදහසින් මදක් ඝෝෂාවෙන් කෑගැසීය. සැකකරු මින් බියට පත්විය.“අනේ සර් එහෙම කරන්න එපා. මම ඇත්ත කියන්නම්.”සැකරුගේ හැසිරීම වෙනස් විය. මුහුණ පුරා දහඩිය දැම්මේය. වචන ගොත ගැසුණේය. වේලාව පාන්දර තුනට පමණ ඇත. නිදි වරාගෙන සැකකරුගෙන් ප්‍රශ්න කළ නිලධාරීන් කිසියම් සැනසුම් සුසුමක් හෙළුවේ ඉන් පසුවය.“ඇත්තම කියන්නම් සර්. මම තමයි සර් නෝනාවයි දරුවොයි මැරුවේ.”“ඇයි ඒ”“මට මෙයාව කසාද බඳින්න ඕන වුණා. මට මෙයාත් එක්ක ජීවත්වෙන්න ඕන වුණා. මට මෙයා නැතිවම බැරි වුණා. ඒකයි සර් මම මෙහෙම තීරණයක් ගත්තේ”සැකකරු ඇත්ත කතාව කියන්නේ එතැන් සිටය. ඇඟලුම් ක්ෂේත්‍රයේ නොයෙකුත් තනතුරු දරමින් තැන් කිහිපයක රැකියාව කළ සැකකරු ඒ වන විට සුප්‍රසිද්ධ ඇඟලුම් කම්හලක නියෝජ්‍ය කළමනාකරු ලෙස රැකියාව කළේය. ඔහු තරුණිය හඳුනාගන්නේ ෆේස්බුක් හරහාය. වැඩිකල් නොයාම ඔව්හු පෙම්වතුන් බවට පත්වූහ. 20 හැවිරිදි රූමත් ඇය මීගමුව ප්‍රදේශයේ පදිංචිකාරියකි. එසේම ජාත්‍යන්තර පාසලක ගුරුවරියකි.“අපි දෙන්නට දෙන්නා ආදරය කළා. පැය ගණන් අපි කතාකළා. ටොරින්ටන් එකේදි හම්බ වුණා.”ගල්කිස්ස කොට්ඨාස බාර පොලිස් අධිකාරි රවීන්ද්‍ර කරවිටගල්කිස්ස මූලස්ථාන පොලිස් පරීක්ෂක කමල් පුෂ්පකුමාරඅපරාධ විමර්ශන අංශයේ ස්ථානාධිපති එරික් රෝහිත“දැන් කොච්චර කල්ද... ඔය කෙල්ලව හම්බවෙලා.”“සති තුනක් විතර ඇති.”“ඉතින් ඉන්පස්සේ.”“මට එයාත් එක්ක විවාහ වෙන්න ඕන වුණා. මම බිරියගෙනුයි දරුවගෙනුයි අයින්වෙන්න තීරණය කළා.”“ඉතින් තමන්ට තිබුණනේ බිරිය දික්කසාද කරන්න.”“එහෙම කළොත් හැම පැත්තෙන්ම මට දෝෂාරෝපණය එයි කියලා හිතුවා. ඒ නිසා මම තීරණය කළා මෙයාලව මරලා පස්සේ මගේ කෙල්ල කසාද බඳිනවා කියලා.”ඒ ඉකුත් 16 වැනිදා උදෑසනයි. සිය වැඩිමහල් පුතු සමඟ කටුබැද්ද ප්‍රදේශයේ අවන්හලකට ගොස් දරුවා සමඟ විනෝද වී පැමිණි මොහු එදින නිවසේ වැඩ කටයුතු ද නිමකොට නින්දට වැටුණේ හෙට දිනයේ පිබිදෙන බලාපොරොත්තුවෙනි. මධ්‍යම රැය ගෙවි යමින් තිබුණ ද මොහු අසලකටවත් නිදි දෙව්දුව පැමිණ සිටියේ නැත. මව හා මෙහෙකාරිය තද නින්දේය. හීන් සීරුවේ නැගිට ගත් ඔහු තම බිරිය හා දරු දෙදෙනා නිදා සිටි කාමරයට ඇතුළු විය. තුන්දෙනාම නින්දේය.“මදුරු දැල අයින් කරලා මම බිරියගේ බෙල්ල අල්ලා ගත්තා. එයා දඟලන්න පටන්ගත්තා. ඒත් මම අතහැරියේ නැහැ. ඒ සද්දෙට ලොකු පුතා ඇහැරිලා ආච්චියේ ආච්චියේ කියලා ඇඳෙන් දුවන්න ගත්තා. මම ලොකු පුතාව ඇදලා ආයෙත් ඇඳට දාලා බෙල්ල මිරිකලා ඇල්ලුවා. අනිත් අතින් බිරියගේ බෙල්ල තද කළා.”මොහොතකින් දෙදෙනාම මරු වැලඳ ගත්හ. ඒත් සිඟිති පුතු තවමත් තද නින්දේය. පුතු අතට ගත් ඔහු සිය බිරියගේ ළැම අසල පුතු තැබුවේය. පුතු මවගේ කිරි බොමින් සිටියදී මියගිය බව ඇඟවීමටය. ඉන්පසු මදුරු දැල එල්ලා එතැන තිබු සුවඳ විලවුන් බෝතලය ඇඳ වටා වත්කොට ගිනිකූරක් ගසා මදුරු දැලට ඇල්ලීය. ඒ සැණින් ගිනි ඇවිලී ගියේය.“එතකොට මොකද අර ඉටිපන්දමක් පත්තු කරලා තිබුණේ”“ඉටිපන්දම නිසා මදුරු දැලට ගිනිගත්තා කියලා පෙන්නන්න.”තම බිරිය හා දරුවන් ගින්නෙන් දැවි යද්දි කිසිදු වගක් නැතිව තම කාමරයට ගිය මොහු නින්දට වැටුණ ද නින්ද තමා අහලකටවත් පැමිණියේ නැති බව ද ඔහු පොලීසියට කීවේය.පසුදා උදෑසන පිබිදුණු ඔහුට පෙරදා රාත්‍රියේ කළ කී දේ මැවි මැවි පෙනෙන්ට විය. ඒත් ඒ බවක් නොපෙන්වා ඔහු සිටියේය.“මම දැනගත්තා උදෙන්ම අම්මා නැගිටලා දරුවන්ගේ කාමරයට යන බව... මම ඒ නිසාම අල්ලපු ගෙදරකට ගිහින් හිටියා.”සිතු පරිදිම ඔහුගේ මව සිය මුණුබුරන් බලන්නට ඔවුන් නිදා සිටි කාමරයට ගියාය. කාමරය දුමින් පිරි ගොස්ය. මින් බියට පත්වූ ඇය කෑගැසුවාය. එසැණින් පිට ගෙදරක සිටි ඔහු ද කලබලයෙන් දිව ආවේය.“දෙවියනේ මේ මොන අපරාධයක් ද?”මව මෙන්ම ඔහු ද විලාප දෙමින් හඬා වැලපුණහ. අසල්වාසීන් නිවෙසට පැමිණ සිදුව ඇති විනාශය දැක “අනේ අපොයි” කීහ. සිද්ධිය පොලීසියට දැනුම් දුන්නේ ඉන් පසුවය. පොලීසිය පැමිණ පරීක්ෂණ ඇරැඹීය.“සමහරවිට පොලීසියත් මාව අරන් යයි ද දන්නෙත් නැහැ.”ඔහු සිය මවට කීවේය.“ඒ මොකටද... උඹ කරපු දෙයක් යැයි මේක...”“ඒ වුණාට පොලීසියට ඕව කියලා වැඩක් නැහැ. එහෙම වුණොත් අම්මා ගෙදර බලාගන්න”සියල්ල එකින් එක හෙළිවෙද්දී මොහු කියන කතාව තවත් තහවුරු කිරීම සඳහා මොහුගේ පෙම්වතිය ද පොලීසියට කැඳවිණ. තම පෙම්වතා මෙවන් අපරාධයක් කර ඇති බව ඇය දන්නේ එවිටය. ඇය ද සියල්ල පොලීසියට හෙළි කළාය. මොහු විවාහකයෙක් බව තමා නොදන්නා බවත් අද හෙටම මොහු කිසියම් රාජකාරි කටයුත්තක් සඳහා සිංගප්පූරුවට යන බව තමාට කී බවත් ඇය පොලීසියට කීවාය. තමා කතෝලික තරුණියක නිසා ඔහු ආගම පවා වෙනස් කර ළඟදීම තමා විවාහ කරගන්නා බවට පොරොන්දු වී ඇති බවත් ඇය තවදුරටත් කීවාය.“පොලීසියෙන් ඇවිත් මගෙන් මේ ගැන අහනකම් මම මේ මුකුත් දැනගෙන හිටියේ නැහැ. පත්තරවලින් මේ මරණ ගැන දැනගත්තත් ඒක කළේ මගේ පෙම්වතා කියලා දැනගත්තේ නැහැ. එයා සේරම කළේ බොරු. එයා කසාද බැඳපු කෙනෙක් කියලා දන්නවානම් මම එයාව ආශ්‍රය කරන්නේ නැහැ. මට කිව්වේ එයාට වයස 27 ක් කියලා. දැන් තමයි දන්නේ 31 ක් කියලා...”සැකකරුගේ මව ද පොලීසියට පැමිණ සිටියාය. ඇය ඒ මොහොතේ හඬා වැලපෙමින් වසර 31 ක් තිස්සේ රැකගත් රහසක් හෙළි කිරීමට ද අමතක නොකළාය.“මේකා මගේ පුතෙක් නෙමේ සර්... මං හදාගන්න ගත්ත එකෙක්... අපිට දරුවෝ නැහැ... ඒ නිසා අපි මෙයාව හදාගන්න ගත්තේ... මගේ දරුවෙක් මෙහෙම තිරිසන් වැඩක් කරන්නේ නැහැ සර්...”දෑසින් වැටුණු කඳුළු පිස දමමින් ඇය එසේ පවසද්දී සැකකාර පුත්‍රයා යකඩ මාංචු ද දෑතට දමාගෙන පොලිස් ජීප්රියට ගොඩ වූයේ සිංගප්පූරුවට යන්නට නොව වැලිකඩට යන්නටය.කොළඹ දිසාව බාර ජ්‍යෙෂ්ඨ නියෝජ්‍ය පොලිස්පති අනුර සේනානායක, කොළඹ දකුණ දිසාව බාර නියෝජ්‍ය පොලිස්පති සුමිත් එදිරිසිංහ යන මහත්වරුන්ගේ පූර්ණ අධීක්ෂණය මත ගල්කිස්ස කොට්ඨාස බාර පොලිස් අධිකාරී රවීන්ද්‍ර කරවිට, සහකාර පොලිස් අධිකාරි ජේ. එම්. පී. ජයලත් මහත්වරුන්ගේ මෙහෙයවීමෙන් ගල්කිස්ස මූලස්ථාන පොලිස් පරීක්ෂක කමල් පුෂ්පකුමාර, අපරාධ විමර්ශන අංශයේ ස්ථානාධිපති එරික් රෝහිත, ගල්කිස්ස කොට්ඨාස අපරාධ විමර්ශන අංශයේ ස්ථානාධිපති නාලක කුලවංශ ඇතුළු උප පොලිස් පරීක්ෂකවරුන් වූ අනූෂ, හා පාලිත කොස්තාපල්වරුන් වූ කාවින්ද (36147), ජයකොඩි (84052), දිනේෂ් (83794), නුවන් (76257) හා සඳරුවන් (87475) ඇතුළු කණ්ඩායමක් මේ පිළිබඳ පරීක්ෂණවලට එක්ව සිටියහ.පොලිස් පරීක්ෂණ ඇසුරෙන් ලිපිය සකස් විය.කීර්ති මෙන්ඩිස්පිංතූර - චමින්ද නිරෝෂණ   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122314</link>
    <topic>නත්තලෙහි ආශිර්වාදය</topic>
    <author/>
    <content>ශ්‍රීලංකාව බහු වාර්ගික බහු ආගමික රටක් වන අතර එහි ජීවත් වන අප හැම දෙනාගේ අපේක්ෂාව වන්නේ සමාදානයෙන් සහෝදරත්වයෙන් යුතුව ජීවත් වීමයි. කිසියම් දිනක ඒ ඒ ආගම් පහළ වී ඇත්තේ මනුෂ්‍යයාගේ යහපත පිණිස මිස අයහපත සඳහා නොවේ.ශ්‍රී ලංකාවේ ජීවත් වන අප ක්‍රිස්තියානි, බෞද්ධ හින්දු හෝ මුස්ලිම් භක්තිකයන් වෙමු. මේ අතරින් ද ක්‍රිස්තියානි භක්තිකයින්ගේ ජන සංඛ්‍යාව සලකා බැලීමේ දී ඒ වැඩි දෙනා සිංහලයින් ය. ඒ අනුව ද බෞද්ධයින් හා කිතුණු බැතිමතුන් අතර සමීප සම්බන්ධතාවක් පවතී. අනුරාධපුර සමයේ දී ද මෙරටට පැමිණි කිතුණු වෙළඳ ව්‍යාපාරිකයින් මෙරට දී තමන්ගේ ආගම නිදහසේ ඇදහූ බවට සාක්ෂි වශයෙන් අනුරාධපුරය යුගයට අයත් අනුරාධපුර පුරාවිද්‍යා කෞතුකාගාරයේ තැන්පත් කොට ඇති නෙස්ටෝරියන් කුරුසිය දැක්විය හැකි ය.පසු ව මෙරට පෘතුගීසි, ලන්දේසි හා බ්‍රිතාන්‍ය බල ව්‍යාප්තිය නිසා කිතු දහම මෙරට වැසියන් අතර ශීඝ්‍රයෙන් පැතිරී ගියේ ය. ශ්‍රී ලංකා වාසීන් කිතු දහම වැලඳ ගැනීමත් සමඟ දේවානම් පියතිස්ස රජු දවස ශ්‍රී ලංකා වාසීන් බුදු දහම වැලඳ ගැනීමත් සමඟ නව සංස්කෘතියක් හඳුන්වා දුන්නා සේ ම මෙරටට කිතුණු සංස්කෘතියක් ද හඳුන්වා දුණි. එම සංස්කෘතිය අතර නත්තල් උත්සවය ප්‍රධාන තැනක් ගනී. අදින් අඩ සිය වසකට පෙර මෙරට පැවැති කිතුනු සංස්කෘතියේ බොහෝ බටහිර ලක්ෂණ වෙනස් වෙමින් දේශීය ලක්ෂණ ගනිමින් සිටීම ශ්‍රී ලාංකිකයින් විසින් අගය කරනු ඇත.කෙසේ වෙතත් ශ්‍රී ලාංකිකයින් නත්තල් යනුවෙන් හඳුන්වනු ලබන ආගමික උත්සවය ක්‍රිස්තුස් වහන්සේ මෙළොව පහළ වූ දිනය සිහිපත් කිරීම සඳහා යෙදෙන ක්‍රිස්මස් (ක්‍රයිස්ට් – මාස්) වචනය ඉතාලි භාෂාවේ සඳහන් වන්නේ නතාලේ යනුවෙනි. නත්තල් යනු එම වචනය සිංහලට පෙරළීමකි. ජෝසප් සමඟ විවාහ වී සිටි කන්‍යා මරිය තුමියට දේවාශිර්වාදයෙන් ලැබුණ දිව්‍ය පුත්‍රයා ලෙස ක්‍රිස්තුස් වහන්සේ සලකණු ලැබේ.බෙත්ලෙහෙමේ උන්වහන්සේ ඉපදුණ දිනයේ අහසේ පායා තිබූ තාරකා පිරික්සූ ඡ්‍යොතිෂ විද්‍යාඥයෝ යුදෙව්වන්ගේ රජෙකු ඉපදී ඇති බවට අනාවැකි කීවද දෙවියන් වහන්සේ මෙලොවට ලබා දී ඇත්තේ එසේ මෙසේ ත්‍යාගයක් නොවේ.නත්තල් සැමරීමට කිතුණු බැතිමතුන් අනුගමනය කරණ උත්සව විශේෂාංග මෙරට සංස්කෘතික දායාදයක් බවට පත්ව තිබෙනවා පමණක් නොව ඒවායින් සමහරක් බුද්ධාගම ඇතුළු අනිකුත් ආගම්වල උත්සවයක් සඳහා ද යොදා ගනී. නත්තල ලබන්නා වූ දෙසැම්බර් 24 වැනි දින රාත්‍රිය කිතුණු බැතිමතුන් සමරන ආකාරය සිංහල හින්දු අලුත් අවුරුදු කාලයේ එම බැතිමතුන් අවුරුද්ද සමරන ආකාරයට බොහෝ දුරට සමාන ය. නව වස්ත්‍රාභරණයෙන් සැරසුන සෑම කිතුණු පවුලක් ම එදින රාත්‍රියේ පල්ලිය වෙත යෑම සම්ප්‍රදාය යි.පල්ලිය යන වචනය දඹදෙණි සමයේ දී පන්සල හැඳින්වීමට ද අපේ පැරණි මූලාශ්‍රවල යොදා තිබේ. කෙසේ වෙතත් පල්ලියට පැමිණෙන මෙම සියලු දෙනා දෙවියන්ට යාඥා කොට පී‍්‍රති ගීතිකා ගයා ආශිර්වාද ලබා ගනිමින් පවුලේ සාමාජිකයන් සමග පමණක් නොව තම අසල් වැසියන්ටද සුබ පතමින් පසුගිය වසරේ යම් වරදක් සිදුවූයේ නම් ඊට සමාව යදිමින් හා අනිකුත් අයට සමාව දෙමින් සමාදානයෙන් යුක්ත නව අවුරුද්දක් ප්‍රාර්ථනා කරති.වයසින් බාල අය නත්තල් දින අසල්වැසි ඥාතීන්ගේ ගෙවල්වලට ගොස් විශේෂයෙන් වැඩිමල් අයට සුබ පතති. මෙය සිංහල අලුත් අවුරුදු කාලයේ කෙරෙන සිරිත් විරිත්වලට බොහෝ සෙයින් සමාන ය. පවුලේ සාමාජිකයින් හා ඥාති මිත්‍රාදීන්ට එදින පිළියෙල වන නත්තල් කෑම මේසය ද එසේමය.නත්තල් උත්සවය සඳහා අද සෑම කිතුණු නිවසක ම විශේෂ වූ නත්තල් ගස පළමුවෙන් ම සාදා සැරසිලි ආලෝක යොදා ඒ වටා තෑගි තබා සකස් කරන ලද්දේ තුන් වන ජෝර්ජ් රජු දවස එතුමාගේ බිසව වූ මැක්ලන්බර්ග්හි චාර්ලට් ආර්යාව විසින් බව පැවසේ. 1832 දී වික්ටෝරියා රැජින විසින් නත්තල් ගසේ සැරසිලි ගැන වාර්තා කර ඇති බවත් එතුමිය ඇල්බට් කුමරු සමඟ විවාහයෙන් පසු 1841 සිට මෙම දර්ශනය බ්‍රිතාන්‍ය පුරා ප්‍රචලිත වූ බවත් සඳහන් ය. වින්ඩ්සර් මාලිගයේ වූ රාජකීය පවුලේ නත්තල් ගස ඡායාරූප සහිතව ලන්ඩන් නිව්ස් පුවත් පතේ පළවීම නිසා ඇමරිකාවේ ද නත්තල් ගස ප්‍රචලිත විය.නත්තලේ දී පවුලේ සාමාජිකයින් අතර විශේෂයෙන් ළමා වියේ පසුවන්නන් අතර තෑගි බෙදාදීමේ ඉතිහාසය ක්‍රි.ව. 4 වන සියවස පමණ දක්වා ඈතට විහිදේ. මයිරාහි (වර්තමාන තුර්කිය) බිෂොප් වූ ළමයින් කෙරේ ඉතා ස්නේහවන්ත වූ ශාන්ත නිකොලස් නිසා මෙය එකල සිට ඇරඹුණ බව කියැවේ.එසේ ම සන්තා ක්ලොස් නාමය ශාන්ත නිකොලොස් නාමයෙන් බිඳී ආවක් සේ සැලකේ. අපේ නව සංස්කෘතියේ අනිකුත් ආගම්වලට ද පැතිරී ගොස් ඇති ආගමික සුබ පැතුම් පත් යැවීම නත්තල ඇසුරින් ඇරඹුණකි. එය 1843 දී ලන්ඩන්හි ශ්‍රීමත් හෙන්රි කෝල් විසින් අරඹන ලද්දකි. එසේ ම ලංකාවේ අනිකුත් ආගමිත උත්සවවලට ද හඳුන්වා දී ඇති භක්ති ගීත කණ්ඩායම් වශයෙන් කීම නත්තල් කැරොල් මඟින් ඇරඹුණකි. ක්‍රි.ව. 4 වැනි සියවසේ දී ගැමියන්ගේ අස්වනු නෙළන කාලයේ ගයන ජන ගී ඇසුරින් පළමුවෙන් ම නත්තල් ගීතය ලියනු ලැබුයේ ඇම්බ්‍රෝස් නම් වූ මිලාන්හි ආර්ච් බිසොප් තුමන් විසිනි.නත්තල් දිනයේ සියලු කිතුනු බැතිමතුන්ගේ ප්‍රාර්ථනාව වන්නේ යේසුස් වහන්සේ දේශනා කළ ලෙස සියලු මිනිසුන් තමන්ගේ දරුවෝය යන අදහසේ පිහිටා කිසිදු භේදයකින් තොර ව සැම දෙනා සමාදානයෙන් ජීවත් වීම ය. ඉහත කී පරිදි අපේ සංස්කෘතියට නත්තලෙන් එක් වූ දේ බොහෝ ය. යේසුස් වහන්සේ දේශනා කළ පරිදිම මෙම නත්තල් දිනයේ ලෝකවාසී සියලු දෙනාට ම සාමය උදාවේවායි පතමි.සංස්කෘතික හා කලා කටයුතු අමාත්‍යටී.බී. ඒකනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=af12122315</link>
    <topic>පාර්ලිමේන්තුවේ 35 වසර සපුරන රුපියල් 25න් අම්පාරට ගිය</topic>
    <author>රුවන් දනන්සූරිය</author>
    <content>පී දයාරත්න1977 සිට මේ දක්වා පාර්ලිමේන්තුව නියෝජනය කරන දිගාමඬුල්ල දිස්ත්‍රික් පාර්ලිමේන්තු මන්ත්‍රී ආහාර සුරක්ෂිතතාව පිළිබඳව ජ්‍යෙෂ්ඨ අමාත්‍ය පී. දයාරත්න මහතාගේ අපරාජිත පාර්ලිමේන්තු දිවියේ 35 වන වසර සැමරීම නිමිත්තෙන් පන්තිස් ජන උපහාර උලෙළ 26 වැනිදා පාර්ලිමේන්තුවේ කථානායක චමල් රාජපක්ෂ මහතාගේ හා මැති ඇමැතිවරුන්ගේ ප්‍රධානත්වයෙන් අම්පාර ඩී. එස්. සේනානායක විද්‍යාලයේ දී පැවැත්වේ. මේ ලිපිය ඒ නිමිත්තෙනි.කළුතර දිස්ත්‍රික්කයේ ගොඩිගමුව ග්‍රාමයේ 1936 ඔක්තෝබර් පළමු වැනිදා උපත ලද ඇමැති පී. දයාරත්න මහතා හත් දෙනෙකුගෙන් යුත් පවුලේ දෙවැන්නා විය. පියා පොල්ගස්ඕවිට වෑතර ග්‍රාමයේ පැටිකිරිගේ විමලසේන මහතා වේ. මව දෙණිපිටගේ ලීලාවතී ගුණවර්ධන මහත්මියයි.වෑතර ගමේ පාසලින් මූලික අධ්‍යාපනය ලැබූ අතර ද්විතීයික අධ්‍යාපනය කටයුතු සඳහා 1946 දී කොළඹ ආනන්ද විද්‍යාලයට ඇතුළත් විය. එවකට ආනන්ද විද්‍යාලයේ විදුහල්පතිව සිටි මෙත්තානන්ද මහතාගේ ආදරයට පත් දයාරත්න මහතා විද්‍යාලයේ දීප්තිමත් ශිෂ්‍යයෙක් විය. පාසල් අධ්‍යාපනය නිම කිරීමෙන් පසුව මරදාන කාර්මික විද්‍යාලයට ඇතුළු වී දෙවසරක ඉංජිනේරු විද්‍යා පාඨමාලාව හදාරන ලදී. 1961 වර්ෂයේ දී එංගලන්තයට ගිය ඔහු බ්‍රයිටන් කාර්මික විද්‍යාලයට ඇතුළු විය.එහිදී විදුලි ඉංජිනේරු විද්‍යාව හැදෑරු ඔහුට 1965 දී විදුලි ඉංජිනේරු උපාධිය ලැබුණි. ඔහු පුරා දින 20 ක් නැවේ ගමන් කරමින් කොළඹ වරායෙන් මව්බිමට පැමිණ සති 03 ක් ගත වන්නට ප්‍රථම ගල්ඔය සංවර්ධන මණ්ඩලයේ සහකාර විදුලි ඉංජිනේරු වශයෙන් 1965 මැයි 17 වන දින පත්වීම ලද ඒ මහතා කොළඹ සිට එයාර් සිලෝන් ගුවන් යානයක් මඟින් උහන ගුවන් තොටුපොළ වෙත ද, එතැන් සිට එයාර් සිලෝන් බස් සේවාව මඟින් අම්පාරට ගිය ඔහු ගල්ඔය සංවර්ධන මණ්ඩලයේ සහකාර විදුලි ඉංජිනේරු තනතුරේ වැඩ භාර ගන්නා ලදී. වසර 4 ක් එංගලන්තයේ සුඛෝපභෝගී ජීවිතයක් ගත කර ලංකාවට පැමිණි විගසම පහසුකම් අඩු අති දුෂ්කර දිස්ත්‍රික්කයක සේවය කිරීමට එතුමා භාර ගත්තේ සතුටිනි. එදා කොළඹ සිට අම්පාර යාමට ගුවන් යානා පහසුකම් තිබුණි. ගුවන් යානා ටිකට් පත රු. 25 කි. වසර 45 ක් ගෙවී ඇති අද දින වන විට රට දියුණු වී ඇතත් තිබූ පහසුකම් නැතිවීම පිළිබඳ එතුමා කනගාටුව පළ කරයි.අම්පාර නගර මධ්‍යයේ පිහිටි මණ්ඩල මහා විහාරස්ථානයේ බෞද්ධ සමිතියේ සභාපතිවරයා වූ දයාරත්න මහතා දොඩම්දූවේ ධම්මරතන නායක ස්වාමීන් වහන්සේගේ අනුශාසනා පරිදි විහාරස්ථානයේ චෛත්‍යය ඉදිකිරීමේ කටයුතු ආරම්භ කර වසර 2 ක් යෑමට මත්තෙන් එහි කටයුතු නිම කිරීමට ඔහුට හැකි විය. අම්පාර මහාවාපී මහ විහාරය ආරම්භ කිරීම මෙතුමාගේ ආගමික ජීවිතයේ වැදගත් සිදුවීමක් විය.1977 ජූලි 22 සිට අම්පාර දිස්ත්‍රික් පාර්ලිමේන්තු මන්ත්‍රීවරයා වශයෙන් කටයුතු කරගෙන ගිය එතුමා 1978 ඔක්තෝබර් මාසයේ අම්පාර දිසා අමාත්‍යවරයා වශයෙන් පත් විය.එවකට ජනාධිපති ජේ. ආර්. ජයවර්ධන මහතා විදුලි බල හා බල ශක්ති අමාත්‍යවරයා වුවත් එතුමාට එම විෂයය සම්බන්ධයෙන් වැඩි කාලයක් ගත කිරීමට නොහැකි වූ බැවින් විදුලි බල හා බල ශක්ති නියෝජ්‍ය ඇමතිවරයා වශයෙන් 1981 දයාරත්න මහතා පත් කරන ලදී. “දෛවය විසින් තමාට හිමි තැන වෙත ඔසවාගෙන යනු ලබයි” යන කියමන පරිදි විදුලි ඉංජිනේරුවරයෙක් වූ එතුමා 1987 විදුලි බල හා බල ශක්ති අමාත්‍ය ධුරයෙන් ද පුදනු ලැබීමෙන් විශාල සේවාවක් මුළු රටට දායාද කිරීමට දයාරත්න මැතිතුමාට හැකි විය. කොත්මලේ, වික්ටෝරියා, රන්දෙණිගල, රන්ටැඹේ විදුලි බලාගාර ඉදිකිරීමේ දී විදුලි බල හා බල ශක්ති නියෝජ්‍ය ඇමැති සහ අමාත්‍යවරයා වශයෙන් එම කටයුතු මෙහෙය වූයේ තමා උගත් ශිල්පය මැනවින් ක්‍රියාවට නංවමිනි.1989 දී ඉඩම් වාරි මාර්ග හා මහවැලි සංවර්ධන අමාත්‍යවරයා වශයෙන් පත්වීමෙන් අනතුරුව රටේ ඉඩම් නොමැති පවුල් දහස් ගණනකට ඉඩම් ලබාදීමට කටයුතු කළ මෙතුමා මහවැලි ව්‍යාපාරය යටතේ ගොඩ මඩ ඉඩම් සහ වාණිජ ඉඩම් ලබා දීමටත්, අම්පාර දිස්ත්‍රික්කයේ වාරි මාර්ග පද්ධති ගණනාවක් රු. කෝටි දහස් ගණනින් වැය කොට ප්‍රතිසංස්කරණය කිරීමටත් කටයුතු කරන ලදී. ගාමිණී දිසානායක මහතා ගෙන ගිය මහවැලි ව්‍යාපාරයට නව පණක් දී තවදුරටත් ඉදිරියට ගෙන යෑමට එතුමා ක්‍රියා කරන ලදී.ළමා ප්‍රඥප්තිය ගෙන ඒමට කටයුතු කළ මෙතුමා ළමා අයිතිවාසිකම් වෙනුවෙන් හා ළමා ආරක්ෂාව පිළිබඳව 1993 එක්සත් ජාතීන්ගේ මණ්ඩලයේ දැක් වූ අදහස් බොහෝ රටවල්වලින් පැමිණි නියෝජිතයන්ගේ පැසසුමට ලක්විය.1977 වන විට අම්පාර ප්‍රදේශයේ තිබුණු සීමිත පාසල් සංඛ්‍යාවට අලුතින් පාසල් 62 ක් ඇති කිරීමට එතුමාට හැකි විය. පාසල් ගොඩනැඟිලි 350 කට අධික සංඛ්‍යාවක් ඉදිකිරීමටත්, විද්‍යාගාර, ක්‍රීඩාංගණ වැඩි දියුණු කිරීමටත්, ගුරු හිඟය අවම කිරීමටත් පිළියම් යොදන ලදී. 2002 වර්ෂයේ දී අම්පාර ඩී. එස්. සේනානායක මධ්‍ය මහා විද්‍යාලය හා දෙහිඅත්තකණ්ඩිය මධ්‍ය මහා විද්‍යාලය ජාතික පාසල් බවට පත් කළ මෙතුමා මහින්ද රාජපක්ෂ ජනාධිපතිතුමාගෙන් කරන ලද ඉල්ලීමක ප්‍රතිඵලයක් වශයෙන් පදියතලාව මහ විද්‍යාලය ජාතික පාසලක් බවට පත්කරන ලදී.2001 මහ මැතිවරණයෙන් බලයට පත් වූ රජයේ සෞඛ්‍ය පෝෂණ සහ සුබ සාධන අමාත්‍යවරයා වශයෙන් පත්වීමෙන් පසුව කෙටි හා දීර්ඝ කාලීන ක්‍රියාමාර්ගයන් ඔස්සේ සෞඛ්‍ය ක්ෂේත්‍රය දියුණු කිරීමට කටයුතු කරගෙන ගිය අතර එම කාල වකවානුවේ උතුරේ කළ සංචාරයේ දී යාපනයේ රෝහලට අවශ්‍යව තිබූ ගිලන් රථ හා වෙනත් වෛද්‍ය උපකරණ තොගයක් ලබා දීමට කටයුතු කරන ලදී. 1977 දී අම්පාර රෝහල පැවති තත්ත්වය ගැන සිහිපත් කරන විට අද එහි තත්ත්වය ඉතාමත් දියුණු තත්ත්වයකට පත් කිරීමට මෙතුමා පියවර ගෙන ඇත. කොළඹ ප්‍රධාන පෙළේ රෝහලක මට්ටමට අද අම්පාර රෝහල දියුණු වී ඇත.අවුරුදු 30 ක් පුරා පැවති කුරිරු ත්‍රස්තවාදය පැරද වීම සඳහා පාර්ලිමේන්තුව ශක්තිමත් කිරීමට මහින්ද රාජපක්ෂ ජනාධිපතිතුමාගේ රජය හා එක්වන ලෙස එක්සත් ජාතික පක්ෂයේ නායක රනිල් වික්‍රමසිංහ මැතිතුමාට එම පක්ෂයේ ජ්‍යෙෂ්ඨ ඇමැතිවරුන් කරුණු පැහැදිලි කළත් එතුමා එය තුට්ටුවකටවත් ගණන් නොගන්නා ලදී.මේ අවස්ථාවේ දී මහජන නියෝජිතයන්ගේ පරම යුතුකම තම රට ආරක්ෂා කර ගැනීම යන පරමාර්ථය පෙරදැරි කරගෙන එක්සත් ජාතික පක්ෂයේ ප්‍රබලයින් 17 දෙනෙක් මහින්ද රාජපක්ෂ මැතිතුමාගේ රජයට 2007 ජනවාරි මාසයේ දී සහාය පළ කරන ලදී. මෙය ශ්‍රී ලංකා පාර්ලිමේන්තු ඉතිහාසයේ තවත් වැදගත් සන්ධිස්ථානයකි.මෙම කණ්ඩායමේ ජ්‍යෙෂ්ඨතමයා වූයේ දයාරත්න මහතායි. එතුමා නියෝජනය කරන දිස්ත්‍රික්කයේ ජනතාව ත්‍රස්තවාදය නිසා බැට කෑ පිරිසකි. මේ පිළිබඳව කරුණු හොඳින් දන්නා දයාරත්න මහතා සහාය විශේෂයෙන්ම රජයට පළ කෙරුණි.රජයට සම්බන්ධ වීමත් සමඟම එතුමා සැලසුම් ක්‍රියාත්මක කිරීමේ අමාත්‍ය ධුරයෙන් පුදනු ලැබීය. යුද්ධය නිමා විය. සාමය උදා විය. මෙහිදී දයාරත්න මහතා රජයට සම්බන්ධ වීමේ පූර්ණ ගෞරවය හිමිවන්නේ එතුමා පාර්ලිමේන්තුවට පත්කළ අම්පාරේ ජනතාවටය. එතුමා ශ්‍රී ලංකා නිදහස් පක්ෂයේ සාමාජිකත්වය ලබාගත් පසුව අම්පාර දිස්ත්‍රික් ශ්‍රී ලංකා නිදහස් පක්ෂ නායකයා වශයෙන් එතුමා පත් කෙරුණි. 2010 ජනාධිපතිවරණයේ සියලු බර කරට ගත් එතුමා ගමක් ගමක් නෑර ගොස් ශ්‍රී ලංකා නිදහස් පක්ෂය සංවිධානය කරමින් මහින්ද රාජපක්ෂ ජනාධිපතිතුමාට විශිෂ්ට ජයග්‍රහණයක් ලබා දීමට අම්පාරේ ජනතාව මෙහෙයවන ලදී. මෙම මැතිවරණයේ දී අම්පාර දෙවැනි වූයේ මොනරාගල දිස්ත්‍රික්කයට පමණි.2010 පාර්ලිමේන්තු මැතිවරණ ජයග්‍රහණයෙන් පසුව එතුමාට රාජ්‍ය සම්පත් හා ව්‍යවසාය සංවර්ධන අමාත්‍ය ධුරය හිමි වුණි. එම අමාත්‍යාංශය යටතේ සංස්ථා, මණ්ඩල, සමාගම් 26 ක් තිබූ අතර එම ආයතන ලාභ ලැබීමේ මාර්ගයට අවතීර්ණය කිරීමේ මූලික සැලසුම් යොදන ලදී.රුවන් දනන්සූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=as1212231</link>
    <topic>නැවක් එනතුරු  බලාසිටින හුදෙකලා දෙව් මැදුර</topic>
    <author>ඉනෝකා පෙරේරා බණ්ඩාර</author>
    <content>නැවක් එනතුරු  බලාසිටින හුදෙකලා දෙව් මැදුර නැවියකුට මඟ පෙන්වන ජේසු තුමාගේ කරුණාබරිත රුවපිම්බුණු දිගු සාය සහිත, අත් දිගට දැමු ගවුම්වලින් සහ ඇඳුමටම ගැළපෙන තොප්පිත් අත්මේසුත්වලින් සැරසුණු මේ ඉංගිරිසිකාර නෝනලා, මලින් පිරී ගිය යෝර්ක් පාර දිගේ කොටුවේ ශාන්ත පීතර දෙව් මැදුර වෙත ගමන් කරන්නේ වෙනදටත් වඩා ටිකක් ආඩම්බර ලීලාවෙන්.නත්තල් දිව්‍ය පූජාවට යන නිසාදෝ ඇඳුම පැලඳුමෙත් වෙනදට වැඩි කල එළියක්. යටත් විජිත රටක වුවත් ඔවුන්ට ඕනැ හැටියට සමරන තවත් නත්තලක්.ග්‍රෑන්ඩ් ඔරියන්ටල් හෝටලය සහ කොළඹ වරාය පිවිසුමට මැදිව පිහිටි දෙව් මැදුරු භූමිය වෙත ඇදෙන අශ්ව කරත්ත පෝලිමක්.ආණ්ඩුකාරවරයගෙ අශ්ව කරත්තෙට ඉඩ දීලා හැමෝම වගේ එහාට - මෙහාට වෙන්නෙ බොහොම ගරු සරු ඇතිව.හතර පස් දෙනෙකු වුවත් එකවර ඇතුළු විය හැකි දොර උළුවහු පේළියක්ම පහු කරගෙන ආණ්ඩුකාරවරයා මේ යන්නේ, පල්ලියෙ අන්තිම දොරෙන් ඇතුළුවෙන්න.ඉංගී‍්‍රසි ආණ්ඩුවේ නිලධාරීන්... සාමාන්‍ය හේවායෝ... ඔවුන්ගේ බිරින්දෑවරු... කාගෙත් මුහුණුවල වෙනදා නැති සතුටක්. ප්‍රබෝධයක්. ගෑස් ලාම්පුවලින් එළිය කළ පල්ලිය පුරාමත් සැරසිලි.නත්තල් දා වුණත් ගව ලෙනක් හෝ ජේසු බිලිඳු හෝ පේන්න නැත්තෙ ‘එංගලන්ත සභාවේ’ අය සුරුවම් එක්ක ගනුදෙනුවක් නැති නිසා වෙන්න ඕනෙ.ඒත් නත්තල් ගහ නම් සරසලා තියෙන්නේ එංගලන්තයෙන්ම ගෙනා වටිනා සැරසිලිවලින්. අප්පේ... මෙහෙම ලස්සනක්. බැලුවත් මදැයි. හිත පිරෙනවා.අන්තිම දොරෙන් ඇතුළු වුණු ආණ්ඩුකාරවරයා අසුන් ගත්තේ පඩි දෙක තුනක් නැඟලා වාඩිවෙන්න තිබුණු විශේෂ පීඨිකාවේ.මේ පීඨිකාව වෙන්ව තිබෙන්නේ ඔහු ඇතුළු ප්‍රභූන් පිරිස වෙනුවෙන්. එතැන් පටන් ඔවුන්ට ඉහළින් එල්ලෙන පංකාව දෙපැත්තට පැද්දෙන්න ගන්නවා. ප්‍රභූ පිරිස අසුන් ගනිද්දීම, විශාල කෙටි තිර රෙද්දක් බඳු මේ පංකාව දෙපස ඇති ලනු දෙකකින් පද්දන්න එයටම ඇරුණු සිංහල මුහුණු ඇති සේවකයෝ දෙන්නෙක්.කොහොමටත් එදා, සුද්දගෙ ආව තේව, වැඩ කෙරුවෙ අපේ අය. නත්තල් දවසෙ කියල ඒකෙ කොයින් ද වෙනසක්...ඒත් අද වගේ දවසක මොටද ඔය හිත් රිදවන කතා.ිනත්තල් දේව මෙහෙය පටන් අරන්. හුළං පයිප්ප ඕගනයෙ හඬ තමා අහන්න ලස්සන. ආවතේව වැඩ කළාට, ඕගනය වයමින් ගායනා කරන කන්තාරු කණ්ඩායමේවත් සිංහල මුහුණක් පළාතක නැති හැටි... කියන දෙයක් නොතේරුණාට ජේසු බිලිඳු වෙනුවෙන් ගැයෙන නත්තල් ගීතිකාවල මිහිරට නම් කාට වුණත් ආසා හිතෙනවා.කන්තාරු කණ්ඩායමේ ගායනා හඬට, බැතිමතුන්ගේ හඬත් එක්වුණාම එන ගාම්භීර ලීලෙ, පල්ලිය පුරා දෝංකාර දෙන්නෙ එකම ලාලිත්‍යයකට.ශිවා. පල්ලියෙ සන්ක්‍රිස්තියන්.අල්තාරයේ නෙක විසිතුරු කැටයමින් කළ මේසයක් මත රන් ආලේපිත වයින් බඳුන්. ඒ මත වැඩම කොට ඇති ශුද්ධ වූ පූප, මිදි වයින් පිරවූ බඳුනේ ගල්වා පූජක තුමා බැතිමතුන් වෙත බෙදා දෙන මොහොතේ කවුරුත් ඒවා බාර ගත්තේ මහා භක්තියකින්.මට හිතෙන්නෙම පල්ලිය පුරා ඇහැ යවන්න. බලන්න දේ ඒ තරමට.‘දඩාං...’දෙයියනේ... මගේ හිත ගැස්සුණා.කවුද ඒ දොරක් වැහුවේ... මං හිටියේ 1821 වසරේ. නොහිතූ වෙලාවක මගේ දැහැන කඩා බිඳ දැමුවෙ ශිවා .ශිවා. පල්ලියෙ සන්ක්‍රිස්තියන්. සද්දවන්ත දොර පොල්ලක් දමලා පැති දොරක් වහනවා.කෝ මේ මිනිස්සු... කෝ, නත්තල් දිව්‍ය පූජාව... එතකොට අර අශ්ව කරත්ත... ඒකේ ආපු ආණ්ඩුකාරතුමා... මේ කවුරුවත් පේන මානෙක නැහැ. මට පීඨිකාව දෙස බැලුණේ ඉබේටම.දෙව්මැදුරේ ඉදිරිපසමේ සියල්ල තිබුණේ මගේ සිතේ ද? දිරා ගිය තිර රෙදි පංකාවක් ඔහේ එල්ලෙනවා. පීඨිකාවේ දූවිලි බැඳුණු පුටු පේළියම හිස්.“මේක හරි අනුහස් තියෙන තැනක්. මෙතැන පාර වැහුවට පස්සෙ සෙනඟ එන එක එහෙම පිටින් ම අඩු වුණා. දැන් නම් පල්ලිය ගැන කාගෙවත් කිසි අවධානයක් නැහැ. කරන්න තියෙන නඩත්තු කටයුතු බොහොමයි. වැලිකල මහත්තයට කොච්චරවත් මේ ගැන කියනවා. ඒත් ඵලක් නැහැ. බිෂොප් තුමාට හරි මේ පණිවුඩය යනව නම් ලොකු සේවයක්...”ශිවා කියන්නේ ඇත්තක්. වැඩි පල්ලියේ බිත්තිවල ඇතැම් තැනෙක පුපුරා ගිය සලකුණු. ඉතා පැරැණි ලී බඩුත් බංකුත් එක දෙක කැඩෙන්න අරන්.“මේ බිත්තිවලට කවදාවත් තීන්ත ගාන්නෙ නැහැ. අඟල් බාගෙක හුණු බදාමයකින් විතරයි කපරාරු කරලා තියෙන්නේ. බිත්ති ආරක්ෂා වෙලා තියෙන්නෙ 1800 ගණන්වල ගොඩනැඟිල්ල හදද්දි තැවරූ ‘කෙමිකල්’ එකකින්.දැන් දිව්‍ය පූජාවටත් සෙනඟ නැහැ. ඉරිදා උදේ 9.15 ට තියෙන පූජාවට නම් 10 දෙනෙක් විතර එනවා. බදාදා දවල් 12.30 ට තියෙන පූජාවට නම් 08 දෙනෙක් විතර එනවා.එදාට වගේ ම අනෙක් හැම දවසෙමත් උදේ හත හමාර වෙද්දී මං පල්ලිය අරිනවා. අල්තාරේ, ෆාදර්ගෙ බඩු මුට්ටු, බංකු පිහදාලා මං පල්ලිය අතුපතු ගානවා.වරායට නැවක් ආවොත් නම් අනිවාර්යයෙන් ම සීමන්ලා එනවා. විදේශිකයො ඇවිත් බලලා යනවා. නැවක් ආවොත් පියතුමෙක් ඒ නැවට ගිහින් නාවිකයෝ බැහැ දැකලා දැනුම්වත් කරනවා. පල්ලිය එක්කමයි, ‘සීමන් ක්ලබ්’ එක තියෙන්නෙ.එතැන සීමන්ලට ගිමන් හරින්න විවේකීව ගත කරන්න තියෙන තැනක්. ‘සී - සන්ඩේ’ දවසට නම් මෙතැන ඉස්සර ඉංග්‍රීසි ආණ්ඩුකාර කාලෙ වගේ දවසක්.ප්‍රභූන් එනවා. ලෝකයේ හතරවටින් සීමන්ලා එනවා. මහා විශාල උත්සවයක්. පල්ලිය පිරෙන්න සෙනඟ.හැම අවුරුද්දෙම ජූලි මාසෙ දෙවැනි ඉරිදාවෙ තමයි ඒ ‘සී - සන්ඩේ’ විශේෂ දේව මෙහෙය තියෙන්නේ...”‘Mission to Seafarers’  නම් නැවියන්ගේ සුබ සාධනය සඳහා කැපවුණු එම අන්තර්ජාතික සංවිධානය රටවල් 361 කදී එම විශේෂ දිව්‍ය පූජාව පවත්වනවා. ලොව පුරා එකම දිනෙක දී දේවස්ථානවල මෙය පවත්වන්නේ ලොව පුරා මුහුදු යාත්‍රා කරන නැවියන්ට දේවාශිර්වාදය ප්‍රාර්ථනා කරමින්.දෙව් මැදුරේ අභිමානයනැවියකුට මඟ පෙන්වන ජේසු තුමාගේ මේ කරුණාබරිත රුව දෙස බලන්න.අදත් කොටුව ශාන්ත පීතර දෙව් මැදුර නාවිකයන් වෙනුවෙන් ම ඇප කැපවී තිබෙන්නේ උන්වහන්සේ ගේ ඒ සේවාව පවත්වාගෙන යාම වෙනුවෙන්.“ඉස්සර ගෝල්ෆේස් එකෙන් එන කොටහේන - මට්ටක්කුලිය බස් ගියේ මේ පල්ලිය දොරකඩින්. අද පොලිස් මූලස්ථානය, ඒ පාර හරහට ඉදිකරලා. මේ පාර ආපහු හැදෙනවා කියලා ආරංචියි. එහෙම වුණොත් හොඳයි. ආපහු කරදරයක් නැතිව මිනිස්සුන්ට මේ අනුහස් ඇති පල්ලියට එන්න පුළුවන්. අධි ආරක්ෂිත කලාපයක් කළාට පස්සෙ කවුරුත් එන්නෙ නැතිව ඇරියා.දැන් කවුරුවත් මෙතැන මෙහෙම ඓතිහාසික වටිනාකමක් තියෙන පල්ලියක් තියෙනවද කියලවත් දන්නෑ.දැන් ඔය බදාදාටයි - ඉරිදටයි එන දහ පහළොස් දෙනා ඔක්කොම වගේ හැට පැනපු වැඩිහිටියෝ. ඒ යුගයේ පල්ලිය ගැන දන්න අය කිහිප දෙනා තමයි ඒ. ඔෆිස් යන තරුණ ළමයි ඉඳහිට ඇවිත් යනවා. මේ පල්ලිය විනාශ වෙලා යන්න දෙන්න එපා කියලා මං වගකිවයුත්තන්ගෙන් ඉල්ලනවා...”ශිවා කියන්නේ හදවතින්.අල්තාරය ළඟ තිබෙන තේක්කවලින් තැනූ ශුභාරංචි දේශන වේදිකාව (කුටිය) ලන්දේසි - පල්ලිවලටම ආවේණික ලක්ෂණයක් හැඩයි. පිටකොටුවෙ ‘වුල්ෆෙන්ඩෝල්’ පල්ලියෙත් මෙවැනි උස් කුටියක් තවම භාවිතා වන බව මතක් වුණේ ඒ අල්ල පනල්ලේ. පිත්තලින් තැනූ ඔද තෙදවත් රාජාලියකු ඒ අසලම තටු විහිදාගෙන. දේශනවලදී බයිබලය තැබෙන්නේ රාජාලියාගේ මේ සුසිනිඳු තටු මත.බිත්ති පුරා අභිමානයෙන් මෙන් නැඟී හිඳින සිහිවටන පුවරු, යුගයක විසූ මිනිසුන් පිළිබඳ කියැවෙන කැඩපතක් ගාණයි.සියයකට ආසන්න එවැනි පුවරු අතරේ, නුවර ප්‍රදේශය බාරව හුන්, බ්‍රිතාන්‍ය රාජ්‍ය නියෝජිත ශ්‍රීමත් ජෝන් ඩොයිලි 1802 පටන් මෙරටට කළ සේවාව උදෙසා ඔහු සිහිවීම පිණිස කරන ලද පුවරුවක්.‘එංගලන්තයේ ‘සසෙක්ස්’ ප්‍රාන්තයේ, ලෙවිස් ගම්මානයේ විසූ ‘එංගලන්ත සභාවේ’ අනුනායක මතායෙස් ඩොයිලි’ දේවගැති තුමාගේ දෙවැනි පුතු වන 1774 ජූනි මස 11 වැනි දින උපන්, 1824 මැයි 25 වැනිදා මහනුවර දී මිය ගිය 49 හැවිරිදි ශ්‍රීමත් ජෝන් ඩොයිලි සිහිවීම පිණිස ඔහුගේ සහෝදරයින් තිදෙනා විසින් නිරාවරණය කරන ලද සිහිවටන පුවරුවයි...’ඕලන්දක්කාර, ඉංග්‍රීසිකාර නැවියන් නිලධාරීන්, කොළඹ නගරයේ විසූ බ්‍රිතාන්‍ය ජාතිකයන් බොහොමයක් මේ සිහිවටන ඵලක අතරේ.1680 වසරේ ඉදිකරන ලද ඕලන්ද ආණ්ඩුකාරවරයාගේ නිවෙස වන මෙය, ඉන් පසුව භාවිතා වූයේ දේශපාලනික රැස්වීම් සහ සම්මන්ත්‍රණ පවත්වන ස්ථානයක් ලෙසින්.1821 වසරේ පූර්ණ වශයෙන් පල්ලියක් ලෙස නම් කරන ලද්දේ ඇන්ග්ලිකානු නිකායට අයත් ශාන්ත පීතර මුනිවරයා නමින්.1821 වසරේ පටන් මෙහි ඇති විවාහ මංගල්‍ය හා බෞතිස්ම ලැයිස්තු පොත් පත් අද වනවිට පවතින්නේ ඉතාමත් අවදානම් අඩියක. නිසි ආරක්ෂාවත් සුරක්ෂිතභාවයක් හෝ නැති මේ ඓතිහාසික ලේඛන කිහිපයක් පෙරළා බලන්නට වූ ආසාවට ශිවා උදව් කළේ එක හිතින්.1910 පටන් ගත් බෞතිස්ම පොතේ, ළදරුවෙක් අවසන් වරට බෞතිස්ම කර ඇත්තේ 2005 වසරේ.ඈතින් දිස්වෙන ආණ්ඩුකාරවරයා අසුන් ගත් පීඨිකාව2005 වසරින් පසු කිසිදු විවාහ මංගල්‍යයක් හෝ බෞතිස්මයක් සිදු නොවී ඇති අතර, දිනෙන් දින දෙව් මැදුර විනාශව යන කාල පරිච්ඡේදය උදා වන්නේ එතැන් පටන්, සේරා ඩේවිඩ්, ලින්ඩා, පැට්‍රිෂිය, ජේකබ්, ක්‍රිස්ටෙ‍්‍රීෆර්, රොබට්, නිකොලට්, ඈන්, සුසෑන්, මේරි, ඇලිස්, ජුලියා, වැනි ඉංගිරිසිකාර ළදරුවන් අතරේ සිංහල නමක් වූයේ නම් ඒ, අතේ ඇඟිලි ගණනටත් අඩුවෙන්.2004 වසරේ උපන් අභිෂේක් රොයිස්ටන් 2005 මැයි 08 දා බෞතිස්ම කර ඇති අවසන් ළදරුවා ලෙසයි සටහන් වන්නේ.බොහෝ විට ඉහළ පැළැන්තිය පමණක් ආගිය බවට කියැවෙන මේ දෙව් මැදුරේ සිංහල ප්‍රභූ දරුවන් අතරේ අවසාන සිංහල දරුවා ලෙසත් ඔහු එහි සටහන් වෙලා.එදා සිරි විසිතුරින් පිරි නත්තල් සැමරූ කොටුවේ ශාන්ත පීතර දෙව් මැදුරට නත්තල ඈත්ව ගොහින් දැන් හුඟ කලක්.“අවුරුදු ගාණකින් මේ පල්ලියෙ නත්තල් පූජාවක් තියලා නැහැ. බෞද්ධාලෝක මාවතේ ලොකු පල්ලියේ තමයි ඒක තියන්නේ. කොටහේන කොළඹ අවට මිනිස්සුන්ටත් මේ පල්ලිය ඈත් වෙලා. හැම දේම වුණේ මිනිසුන්ට එන්න බැරි වෙන්න පාර වහපු හින්දයි...”ඒත් මේ තරම් වටිනා, නැවියන්ට මඟ පෙන්වන ඓතිහාසික දෙව් මැදුරකට මෙසේ විය යුතු ද?රටටම නත්තල් විකුණන කොළඹ හුදෙකලා වූ, නත්තලක් නැති පල්ලියක් යැයි හඳුන්වන්නට මගේ හිතේ කොහෙත්ම ඉඩක් නැහැ.ඒත් ඒ තමයි ඇත්ත. පිට රට සංචාරකයන්ගෙන් හා නැවියන්ගෙන් ලැබෙන ආධාර පරිත්‍යාග නිසි කළමනාකරණයක් නොවන තැන විනාශ මුඛයට යන මේ ඓතිහාසික දෙව් මැදුර පිළිබඳ වගකීම කාටද...ඒ සැමගේ ඇස් හැරී, ලබන නත්තලවත් සමරන්නට ශාන්ත පීතර දෙව් මැදුරට වරම් ලැබේවා! කියල ප්‍රාර්ථනා කරන්නේ ඒ නිසා.ඉනෝකා පෙරේරා බණ්ඩාරඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=as1212232</link>
    <topic>නෙළුම් විල</topic>
    <author/>
    <content>නෙළුම් විලඇය මට මුණ ගැසුණේ අහම්බෙනි.ඒ අපේ ගෙදර බිත්තියක් බැඳීමට මේසන් බාස් උන්නැහේ කෙනකු ආ දිනයයි. ඔහු සමඟ අමුතු පුද්ගලයෙක් ද පැමිණ සිටියේ ය. කර වැසෙන සේ බැනියමක් හා ඊට උඩින් අත්කොට කමිසයක් ඇඳ සිටි හේ දිගු කලිසමක් හැඳ බාටා සෙරෙප්පු දෙකක් දාගෙන සිටියේය. කොණ්ඩය කොටට කපා තිබිණි. එහෙත් කටහඬ නම් පිරිමි නොවීය.මට ප්‍රශ්නයක් ඇතිවිය. මම බාස් උන්නැහේගෙන් රහසේ ඒ ගැන විමසීමි.‘මහත්තයො, පිරිමියෙක් විදිහට ඇන්දට පැලැන්දට ඔය ඉන්නෙ ගෑනියක්. හොඳ හිත ඇති එකී. දෑතෙ වීරියෙන් හම්බ කරගෙන ජීවත් වෙනව.’ඒ කතාවෙන් පසු ඈ ගැන දැන ගැනීමේ කුහුලක් මා සිත තුළ වැඩිණි.දහවල් කෑමෙන් පසු ඇය සමඟ නිදහසේ කතා කළ යුතු යැයි සිතූ මම ඇය කොහි දැයි සෙවීමි. ඇය සිගරැට්ටුවක් උරමින් ගේ ඉදිරිපිට ඇති කොට තාප්පය මත හිඳ සිටියා ය.මම ඇය සමීපයට ගියෙමි. හුන් තැනින් නැගිටි ඇය දෑඟිලි අතර රඳවාගෙන සිටි සිගරැට්ටුව විසි කළා ය.මම ඇගේ නම කියා ඇමතීමි.‘මහත්තය කොහොමද මගෙ නම දන්නෙ?’‘බාස් උන්නැහෙ කිව්වෙ? මේ ගමේම ද ඉන්නෙ?’‘ඔව් අපි මේ ගමේම අය තමා.’ කී ඇය ගම්මුන් තමා හඳුන්වන තවත් නමක් ද කීවා ය.‘අම්ම තාත්ත ඉන්නව ද?’‘අපි පුංචි කාලෙම තාත්ත නැති වුණා. බොහොම අමාරුවෙන් අපි ජීවත් වුණේ. අපි ටිකක් ලොකු වෙනකොට අම්ම ඉබාගාතෙ ගියා. මං අටේ පන්තියට යනකං තමයි ගියේ. නංගිත් ලොකු මහත් වෙනකොට ඉබා ගාතෙ යන්න ගත්ත. මේ අද වෙනතුරු මට අම්ම ගැනයි, නංගි ගැනයි ආරංචියක් නෑ. මං ජීවත් වෙන්නෙ තනියම.’ඇගෙන් අකැමැත්තක් නොපළ වූ බැවින් මම තවදුරටත් ඇගේ ජීවිතය ගැන හාරා අවුස්සා බැලීමි.‘ඉස්සර නරක වැඩ කෙරුව. මට ඉපදිච්ච දරුවො දෙන්නම පිටරට දෙන්නෙකුට වික්ක. අද එක දරුවෙක් ස්විස්ට්සර්ලන්තෙ ඉන්නව. අනිත් දරුව කොහෙ ඉන්නව ද දන්නෙ නෑ. ඒ වගේ වැඩ දැන් කරන්නෙ නෑ. දෑතෙ වීරියෙන් ජීවත් වෙනව. දැන් කරන එකම නරක වැඩේ සිගරැට්ටේකක් බොන එකයි, ඉඳල හිටල ඇඟ රත්වෙන්ඩ ෂොට් එකක් දාන එකයි විතරයි’ඈ කෙරෙහි මා තුළ ඇති වූයේ අනුකම්පාවකි.ඉන් පසු කඩමණ්ඩියට ආ ගිය අවස්ථා කිහිපයක මට ඇය මග දී මුණ ගැසිණි. ‘මහත්තය’ කියා සිනාසී ගෙන ඇය යන්නට ගියා ය.මුලදී ඇය ඇන්දේ පැලැන්දේ ගැහැනියක ලෙස ය. පසුව ඇය පිරිමියකු ලෙස ඇඳීමට හා පැවතීමට පටන් ගත්තා ය. මේ මට ගම්මුන් කී දේය. ඇය වැඩිපුර ඇසුරු කළේ පිරිමින් ය. ඇය කාටත් උදවු කළා ය. කවුරුත් ඇය පිරිමියකු සේ සලකන්නට පුරුදු වී සිටියහ. බසයක යන විට ඇය කරන්නේ සියල්ලන්ට බසය තුළට යෑමට ඉඩ සලසා පාපුවරුවේ යෑම ය. ඇතැම් දිනෙක රෑ බෝවන තෙක්ම ඇය මන්සන්ධියට වී සිටී. යම් වැරදීමකින් කාන්තාවක රෑ බෝවී බසයෙන් ආ විට ඇය ඒ කාන්තාවගේ තනියට ඉදිරිපත් වී ගේ ළඟටම ගොස් ඇරලයි.කිසිවකු මිය ගියහොත් ඇය ද සෙස්සන් හා හරිහරියට ඔට්ටු වී මිනී වළ කපයි. ඇය එය තකන්නේ තමාගේ යුතුකමක් ලෙස ය.ඇය හදිසියේ මියගිය බව ඇසූ මොහොතේ කඩමණ්ඩියම වැසී ගියේ ය. කවුරුත් සුදු කොඩි එසවූහ. පාර දෙපස ලයිට් කණුවල ඇගේ රුව සහිත මරණ දැන්වීම එල්ලිණ.ගමේ තරුණයෝ පාර දෙපස කනත්ත දක්වා සුදු කොඩි ඇද්දහ.ඇයට අවසන් ගෞරවය දක්වන පිණිස මම ද ගියෙමි.ඇය ජීවත්ව සිටි නිවෙස කුඩා ය. වහල ටකරමින් ආවරණය කර තිබිණ. ඉදිරි දොරත් පසුපස දොරත් හැරුණ විට එහි වූයේ එක කවුළුවක් පමණි.ගේ මැද ඇගේ දේහය තබා තිබිණි. හිස පැත්තෙ පිත්තල පහනක් දැල්විණි. මල් වඩම් කිහිපයක්ම විය.ඇය අවසන් ගමන් ගියේ පිරිමි ඇඳුමිනි. ඇගේ සිරුර කලිසමකින්, කෝට් එකකින් සහ ටයි පටයකින් සැරසී තිබුණු අතර පාවහන් යුවළක් පැලඳී තිබිණි.ඇය ගැන දන්නා කවුරුත් පැමිණ ශෝකය පළ කළහ.ගමේ තරුණයන් ගේ කර මතින් ඇය අවසන් ගමන් ගියා ය.ඇය පිරිමියකු සේ පවතින්නට ඇත්තේ ආත්මාරක්ෂාව පිණිස යැයි මට සිතේ. ගැහැනු වේශයෙන් සිටින විට ඇතිවන අකරතැබ්බ පිරිමි වේශයෙන් සිටින විට මග හැරී යනු ඇතැයි ඇය අත්දැකීමෙන් දැන සිටියා විය හැකි ය.පන්නිපිටියේ, දෙපානම, ගයාදාස පරණවිතාන මහතා විසින් යොමු කරන ලද ලිපියක් ඇසුරිනි.***************************************************************************************************************************************දහම් පාසල ඇරැඹිණ.ගුරුවරිය පාඩම පටන් ගත්තා ය.දරු දැරියෝ සවන් දෙමින් සිටියහ.දැරියක ඩෙස්කුව මත හිස හොවාගෙන සිටිනු ගුරුව රිය දුටුවේ පසුව ය.‘ළමයි, පන්තියෙ උගන්නන වේලාවෙ නිදාගන්න එපා!’දැරිය හිස ඔසවා ගුරුවරිය දෙස බැලුවා ය.ගුරුවරිය යළි ඉගැන්වීම පටන් ගත්තා ය.ටිකකින් දැරිය යළි හිස හොවා ගත්තා ය.ගුරුවරිට තරමක් තරහ ගියේ ය.මොකද ඔය?’ඊට පිළිතුරු දුන්නේ අදාළ දැරිය නොවේ. යාබද දැරිය ය.‘ටීචර්, මෙයාට සනීප නැහැල්ලු! ඔළුව කැක්කුමයිලු! කලන්තෙ වගේලු!’ගුරුවරියගේ ඉරියව් වහා වෙනස් විය. ඇය හනික රෝගී දැරිය වෙත ගියා ය.‘ඇයි දුවේ? මොකක්ද අමාරුව?’දැරිය අමාරුවෙන් හිස එසවූවා ය. ඇගේ මුහුණ මැල වී ගොසිනි. ඇය වියළි තොල කට සෙලවූව ද හඬක් පිට නොවිණ.‘මොනවද උදේට කෑවෙ?’‘මොකුත්... නෑ... ටීචර්’‘එතකොට ඊයෙ රෑට?’‘ඒත්... මොකුත් නෑ... ටීචර්’ගුරුවරිය ගේ දෑස මහත් විය.‘එහෙනං එන්ඩකො මාත් එක්ක යන්ඩ’ ගුරුවරිය දැරිය නැගිටුවා ගෙන පිටතට ගියා ය.ඔවුන්ගේ පා එසැවුණේ පන්සලේ දන් ගෙය වෙත ය.දන් ගෙයි පාන් පෙති කිහිපයක් දිස් විය. එතැන වෑංජනයක් ද විය.‘ආ මේක කන්ඩ දුව‘දැරිය පසෙක හිඳ වූ ගුරුවරිය අහර ටික ඇයට ළං කළා ය.‘මොකද මොකද ඔය?’වහා එහි ආවේ දන් ගෙයි වැඩ කරන සීයා ය.අනේ සීයෙ මෙයාට කලන්තෙ වගේ. වේල් දෙකකින් ම කාල නෑ.’‘හැබෑට! එහෙනං ඔය ළමයට පාං හිරවෙයි. කිරිබත් බාගයක් තියනව ඒව දෙමු.’සීයා කිරිබතක් ගෙන දැරියට ළං කළේය.දැරිය කිරිබත් කෑල්ලක් කන්නට පටන් ගත් විට දෙදෙන පසෙකට වූහ.කිරිබත් සියල්ල ගිල දැමූ දැරිය අනතුරුව පාන් ද ගිල දැමුවා ය.දෙදෙන දැරියට තේ කෝප්පයක් ද පිළියෙල කර දුන්හ.දැරිය එය ද බිව්වා ය.ගුරුවරිය සමඟ නැවත පන්තියට ආයේ අහරින් පණ ලද දැරියකි.එදින සවස ගුරුවරිය තම යෙහෙළියක හා මේ ගැන කතා කර දුක් වූවා ය.‘බලන්න අනේ, මේ වගෙ පළාත්වලත් මේ තරම් අගහිඟකම් කියන පවුල් ඉන්නවනේ’  උතුරු තල්පිටියේ සිළුමිණ පාඨකයකු විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=as1212233</link>
    <topic>නිම්වළල්ල</topic>
    <author>දයා ඩී. ෆොන්සේකා</author>
    <content>නිම්වළල්ලසය හැවිරිදි මතෙස් සිය සීයාගේ නිවසට ගියේ පාසල් නිවාඩු කාලයේයි. විශාල වත්තක් මැද වූ නිවසට යාර 500 ක් පමණ දුරින් වූ පොකුණේ සීයාගේ මුණුපුරු මිනිබිරියන්ගේ සිත්ගත් ස්ථානයන්.අනිත් අය වත්තේ සෙල්ලම් කරද්දි මතෙස් පොකුණ අසලට ගියා පමණි. ඔහු වතුරේ දඟලමින් සිටියදී තවත් දිළිසෙන උකුසු දෑසක් ඔහු වෙත යොමු වී තිබෙනු ඔහු දුටුවේ නැහැ.ඒ ලෝකයේ විශාලම සර්පයා වන ඇනකොණ්ඩාවෙකි. ඌ කුරුමානම් අල්ලමින් සිටියේය. කිලෝග්‍රෑම් 150 ක් පමණ බරැති මීටර දහයක් පමණ දිගැති ඌ බල්ලන් ඌරන් බැටළුවන් පමණක් නොව කිඹුලන් පවා වෙලාගෙන ගිලගත හැකි විශාල සර්පයෙක්.සර්පයා දුටු පමණින් බියපත්වූ මතෙස් දුවන්නට ගත්තා. ඒත් සර්පයා සමඟ තරගයට යන්නට ඔහුට පුළුවන්කමක් නැහැ. පොකුණේ සිටි සර්පයා සිය විශාල හිස ඔසවා දරුවා දෙසට පැන්නා. මේ දිගු සර්පයාගෙන් බේරෙන්නට දුවන්නට ගියත් ඔහුට දුවන්නට බැහැ. බියට දෙපා පණ නැති වුණා වගේ.ඇනකොණ්ඩාගේ හිස ඔහුගේ උරහිසට කිට්ටු වුණා. උගේ දත් පහර වැදුණේ දරුවාගේ උරහිසට පහතින්. දෂ්ට කළත් විසක් නැති ඇනකොණ්ඩා නිසා මිනිසුන් හා සතුන් මියයන්නේ උගේ ග්‍රහණයට හසුවීමෙන්. උගේ කටේ ඉඳිකටු වගේ දත් සියයක් පමණ ඇතත් විෂ සහිත දත් නැහැ.වාසනාවට මතෙස්ට වැදුණු දත් පහරවලින් ඔහුට එතරම් අමාරුවක් වුණේ නැහැ. එහෙත් මේ දැවැන්තයා ඔහු වෙලා ගත්තේ දරුවාට හැරෙන්නවත් කාලයක් නොදී. ඔහු හයියෙන් කෑගැහුවේ සර්පයාගේ ග්‍රහණය තදවන්නට පෙරාතුවය. ඔහුගේ ඥාති සොහොයුරු ෆ්ලේවියොට මේ සද්දය ඇසුණා. ඔහුත් ඒ වන විට සිටියේ පොකුණ අසල. දුටු දසුනින් බියපත් වූ ෆ්ලේවියෝ ද කෑ ගැසුවා. මේ වන විට අනෙත් දරුවන් අනිත් පැත්තෙන් පොකුණට බැහැලා. ඔවුන් ද මේ විලාපය ඇසී වහා ගොඩට ආවා.“මතේස්ව විශාල නයෙක් වෙලා ගෙන” ෆ්ලේවියෝ කෑගසමින් සීයා වෙත දිව ගියා.“ෆ්ලේවියෝ ඉක්මණට පිහියක් ගේන්න” කියමින් සීයා ජෝකිම් ද වහා මතේස් වෙත දිව ගියා. ඒ වන විට සර්පයා මතේස් වෙලාගෙන ඉවරයි. වහාම ඇනකොණ්ඩා මතට පැන්න ඔහු උගේ ග්‍රහණය බුරුල් කරගන්නට තැත් කළේ බියපත් වූ දරුවාගේ බිය තුරන් කරන්නට උත්සාහ කරමින්.දරුවාගේ දෑසේ බිය සටහන් වී තිබුණේ. ඔහුගේ මුහුණ ද මුළුමනින්ම ඬල්පැහැ ගැන්විලා. ඇනකොණ්ඩාගේ සිරිත වන්නේ සිය ගොදුර මුළුමනින්ම වෙලාගෙන තද කිරීමයි. එයින් තමන්ගේ ගොදුර මිය යෑමට සලස්වනවා. මේ වන විට මතෙස් සිටියේ ඉඳගෙන ඉන්නා විලාශයෙන්. ඔහු දෑනින් සර්පයා මෑත් කිරීමේ නිරර්ථක උත්සාහයක යෙදී සිටියා. ඔහුට හුස්ම ගැනීමටත් අමාරුයි.“සීයා මූ මාව මිරිකනවා මට අමාරුයි”තමා ඉක්මනින්ම ක්‍රියාත්මක විය යුතුව තිබෙන බව ජෝකිම්ට අවබෝධ වුණා.ඇනකොණ්ඩා සාමාන්‍යයෙන් සිය ගොදුරුවලට පනින්නේ ජලාශයන් අසල සිටයි. ඉන් පසු ඌ සිය ගොදුර ද ගුලි කරගෙන යළිත් ජලාශයට පනිනවා. උගේ හිර කිරීමෙන් වන්නේ ගොදුරේ ලේ ගමනාගමනය නැවතීමයි.එසේ ලේ ගමනාගමනය නැවතුණු සැණෙන් විනාඩි පහකදී ඔහු මිය යනවා.ඇනකොණ්ඩා සමඟ සටන් කරන මේ හැටහය හැවිරිදි මහලු සීයා සිය මුනුපුරා බේරාගන්නට දැඩි වෙහෙසක් ගත්තේ. ඇනකොණ්ඩා උගේ හිස දරුවාගේ දකුණු කිහිල්ල අතරින් දමා පපුව සිර කිරීමට උත්සාහ ගනිමින් සිටියා. සීයා උගේ හිස අල්ලා පහළට තල්ලු කළේ සිය ශරීරයේ මුළු ශක්තිය යොදවමින්. ජෝකිම් විශාල ගල්කැට කීපයක් අහුලා ඇරී තිබු ඇනකොණ්ඩාගේ කටට දැම්මා. එහෙත් විශාල මුවන් ගිලින ඌට ගල් කීපයක් වැඩක් ද? කොතරම් ගල් ගිල්වුවත් උගේ ග්‍රහණය ලිහිල් වුණේ නැහැ.“මං මැරෙන්නයි යන්නේ සීයේ” මතේස් කෙඳිරි ගෑවා.“නෑ දරුවො මං ඔයාට මැරෙන්න දෙන්නෙ නැහැ”ඊළඟට විශාල ගලක් ගත් සීයා එයින් විශාල නාගයාගේ හිසට පහර පිට පහර දුන්නා. සීයා හිතුවේ ඌ ග්‍රහණය බුරුල් කරාවි කියා. ඒත් පහර පිට පහර කාගෙන ඌ ග්‍රහණය තවත් තද කරන්නට උත්සාහ කළා. සීයාගේ ගල් පහරවල් ඌට වැදුණේ හරියට මෝටර් රථ ටයරයකට පහර ගහනවා වගේ.මේ අතර ජෝකිම් ගේ බිරිය මතේස් ගේ ආච්චි සිටියේ කුස්සියේ සිය මුනුපුරු මිනිබිරියන්ට ආහාර සූදානම් කරමිනුයි.“ආච්චි පිහියක් දෙන්න ඉක්මනට මතේස්ව විශාල නාගයෙක් වෙලාගෙන”ෆ්ලෙවියෝ හති අරිමින් කුස්සියට පැන්නා.කලබල වූ ආච්චි එළවළු කපන විශාල මන්නය ඔහු අතට දුන්නා. ඒත් ඒ මන්නයේ මිට නැහැ. මළකඩ බැඳිලා. ගෙදර තිබුණු සොයා ගත හැකි ලොකුම ආයුධය එයයි. එය ගත් ෆ්ලෙවියෝ වේගයෙන් දිව ගියා. ආච්චිත් ඒ පස්සෙන් ගියේ සිහිසෙන් නැතිව.ආච්චිත් කොර ඇන ඇන විගහට දිව ගියා. මීට වසර එකොළහකට කලින් සිදුවූ අනතුරකින් ඇගේ පාදයේ බිඳීමක් සිදුවෙලා නිසා ඇයට වේගයෙන් ඇවිදින්නට බැහැ.මේ වන විට ජෝකිම් විශාල සර්පයා සමඟ කෙළවරක් නැති මල්ලවපොර තරගයක ;යදී සිටිනවා. එක් අතකින් මීටර් දෙකක් පමණ දිගු උගේ යෝධ ශරීරය ඉවත් කරන විට ඌ තවත් අතකින් ග්‍රහණය තද කරනවා. ඇනකොණ්ඩාගේ ශරීරය හරියට විශාල කඹයක් වගේ. විනාඩි 15 ක් විතර කළ දිගු සටනකින් දැන් මහලු ජෝකිම්ට මහන්සියි. මහලු වුවත් හැඩිදැඩි ශරීරයක් ඇති ඔහුට වෙහෙස ඔරොත්තු දෙනවා. ඔහු සිය මුනුපුරා බේරා ගැනීමේ සටන අතහරින්නේ නැහැ.ටිකෙන් ටික සර්පයාගේ ග්‍රහණය ලිහිල් කළ ඔහු උගේ ශරීරය මත වාඩිවී ගලෙන් උගේ හිසට නොනවත්වා පහර දෙනවා.මේ අතර ෆ්ලෙවියෝ මන්නයත් අරගෙන දිව ආවේ හති දමමින්. පිහිය ඔහුගේ අතින් උදුරා ගත් ජොකිම් එයින් සර්පයාට පහර දෙන්නට පටන් ගත්තා. ඒත් ඒ පහරවල් හරියට විශාල ට්‍රක් රථයක ටයර්වලට ගහනවා වගේ.පිහියේ මිටේ තිබු ඇණවලට ඔහුගේ අත සීරි ගියත් වේදනාව අත්හළ ජෝකිම් පහරදීම නැවැත්තුවේ නැහැ. වම් අතින් මේ විශාල නාගරාජයාගේ සිරුර අල්ලාගෙන ඔහු උගේ හිසට දැවැන්ත පහරවල් එල්ල කළා. ඒ පහරවලින් සර්පයාගේ හිසේ පැත්තක් කුඩු වෙලා.මෙයින් උගේ ග්‍රහණය මඳක් බුරුල් වී මතේස්ට පුංචි ලිහිල් බවක් දැනුණා. වහා ග්‍රහණය මුදාගත් ඔහු එළියට පැන දිව ගියා. ඔහුගේ ශරීරය පුරාම ලේ. ආච්චිත් අනෙක් ඥාති සහෝදර සහෝදරියනුත් මතේස් ඔසවා ගෙදරට ගෙන ගියා.ඒත් ජෝකිම් තාමත් විශාල ඇනකොණ්ඩා සමඟ සටනේ. සර්පයාත් කේන්ති ගොස් ජෝකිම් වෙලාගන්නට උත්සාහ ගත්තත් ඌට දැන් ශක්තිය නැහැ. ජෝකිම් පිහිය ගෙන උගේ හිස කඳින් වෙන් කරද්දි ෆ්ලෙවියෝ උගේ ඇඟ උඩ නැගී සිටියා. සර්පයාගේ සිරුර පොකුණ අසල මඩ වතුරේ අත්හළ ඔවුන් වහා ගෙදර දිව ගියේ මතේස් ගැන සොයා බලන්නයි. මතේස් වහා රෝහලට ගෙන ගියා. සර්පයාගේ දත්වලට හීරුණු තුවාල හා තැල්ම මිස ඔහුගේ ශරීරයේ ඇටකටු පොඩිවී නැති බව එක්ස් කිරණ පරීක්ෂණවලින් පෙනී ගියා.මේ සිද්ධිය සිදුවුණේ බටහිර බ්‍රසීලයේ ගම්බද පළාතකයි. ඒ බ්‍රසීලයට පාපන්දු ‘උණ’ වැලඳී තිබු සමයයි.මේ සිද්ධියෙන් පසු සිය වත්ත පුරා සෝදිසි කර බැලුවත් ජෝකිම්ට වෙනත් ඇනකොණ්ඩාවෙක් සොයා ගත නොහැකි වුණා. ඒත් ඉන්පසු ඔහු පසුවූයේ දැඩි පරීක්ෂාවෙන්.දයා ඩී. ෆොන්සේකාබටහිර ඉන්දුනීසියානු දූපත්වලට ආවේණික යෝධ පුෂ්පයක් මේ දිනවල පිපී තිබේ. බටහිර සුමාත්‍රා දූපතේ පමණක් වැවෙන මෙය ‘මිනීමල’ යන අරුත දෙන ටයිටෑන් ඒරම් වර්ගයේ මලකි. බැන්ඩුන්ග් හි ජුඅන්ඩා උද්භිත උද්‍යානයේ පිපී ඇති මේ යෝධ මලේ සුවඳ තනිකරම කුණුවේගෙන යන මාංශ ගන්ධයෙන් යුක්ත බව කියැවේ. ඒ නිසාම මිනීමලට ඇදී එන කුරුමිණියන් සහ මස්වලට වසන මැස්සන් මගින් මලේ පරාග පෝෂණය සිදු කෙරේ. මලේ පෙතිවල පැහැය ද කෘමීන් ඇද ගැනීමට උපකාරී වෙයි.මිනී මල බහුලව වැවෙනුයේ ඉන්දුනීසියානු දූපත්වල වැසි වනාන්තරවල පිහිටි තිරිගල් කඳුකරයේය. මලක උස මීටර් 6 ක් පමණ වන අතර පළලින් මීටර් 5 ක් පමණය.මේ පුවත වාර්තා වූයේ රුසියාවෙනි. සර්කස් කණ්ඩායමක සිටින අලි දෙදෙනකුට මත්පැනින් පිහිටක් ලැබූ පුවතකි ඒ. මේ අලින් රඳවා සිටි කූඩුව ගිනි ගැනීම නිසා උන්ගේ පුහුණුකරුවන්ට සිදුවූයේ ඇට මිදුළු මිදෙන තරම් සීතලක් තිබූ එළිමහනට උන් ගැනීමටයි. සීතල කෙතරම් දැඩිද යත් සතකුටවත් එය උහුලාගත නොහැකි තරම්.ශීතලෙන් මේ සතුන් මුදා ගැනීම සඳහා පුහුණුකරුවන්ට සිදු වූයේ රුසියාවේ සුප්‍රකට මත්පැන් විශේෂය වන වොඩ්කා අලින්ගේ ඇඟ රත්කර ගැනීම සඳහා දීමටයි.වයස අවුරුදු 45 සහ 48 ක්වූ මේ අලි දෙදෙනාට වොඩ්කා ලීටර් 10 බැගින් උණුවතුරේ දියකර පෙවීමෙන් පසු උන්ගේ ශරීර උණුසුම් වූ බව වාර්තා විය.ජර්මනියේ උමං දුම්රියකට පසුගියදා අපූරු මගියෙක් ගොඩවුණා. මේ මගියාගේ ගමන් සගයා වූයේ අපූරු යුවතියක්. සෙනඟ පිරී ඉතිරී සිටි දුම්රිය වේදිකාවේ මේ තරුණිය දුම්රියක් එනතුරු වාඩි වී සිටියේ ඇගේ මේ අපූරු මගියා ද පසෙකින් ඇතිවයි. මේ මගියා හොඳින් වැඩුණු කොටළුවෙක්.බර්ලින් නුවරින් දුම්රියට ගොඩනැඟුණු මේ යුවතිඩට හා කොටළුවාට ඉඩදී බොහෝ දෙනා පසෙකට වූ බව මාධ්‍ය වාර්තා කර තිබිණ. කාටත් විමතියක් වූ මේ සිද්ධිය ජංගම දුරකථන මගින් සේයාරූ ගත කරන්න බොහෝ දෙනෙක් පෙලඹුණේ විමතිය නිසයි. මෙය බර්ලින් හි දුම්රිය ගමනාගමන නීති කඩකිරීමක් ලෙස වාර්තා වේ.චන්ද්‍රදීපාආව්රිල් සහ ක්‍රිස්ටෝපර් පදිංචිව සිටින්නේ එංගලන්තයේ වෝස්ටර්ෂයර් හි ඉන්ක්බෙරෝ ගමේ. මේ දෙදෙනා එක්තරා දිනක සිය ගෙවත්තේ සිටුවීම සඳහා නත්තල් ගසක් (ෆර් වර්ගයේ ගසක්) සොයන්න ගියේ ගමේ උද්‍යාන මධ්‍යස්ථානයටයි. එදා ඔවුන්ගේ හිත ගිය පුංචි ෆර් පැළයට ඔවුන්ට ගෙවීමට සිදුවුණේ පවුම් 6 යි. අඩි 6 ක් වත් උස නැති නත්තල් ගස මිදුලේ සිටුවා ඔවුන් දෙදෙනා පැළය වැඩෙන හැටි ආශාවෙන් බලා හිටියා. මේ සියල්ල වුණේ මීට වසර 34 කට පෙර 1978 වසරේදීයි.එදා සිට අතුපතර දමමින් දලුලා ලියලමින් මේ නත්තල් ගස කෙතරම් ඉහළ නැග්ගාද කිවහොත් එය ඔවුන්ගේ දෙමහල් නිවෙසටත් වඩා උසයි. එපමණක් නොවෙයි මේ ගස අද ඒ ගම හඳුනාගැනීමේ ප්‍රධාන සංකේතයත් වෙලා. දැන් එය උස අඩි 42 යි. ඒ වගේම එය තවත් වැඩෙමින් පවතිනවා.මේ දෙදෙනා සෑම වසරකම නත්තලේදී විදුලි බුබුලු දහසක් යොදා අලංකාර කරනවා. දැන් ඔවුන්ගේ ගමේ නත්තල් උත්සව සැමරුම් ආරම්භ කෙරෙන්නේ මේ නත්තල් ගසේ විදුලිය එළිය දැල්වීමෙන් පසුවයි.දැන් ගමේ උදවියට මේ නත්තල් ගස ජීවමාන වස්තුවක් හා සමානයි. සෑම නත්තලකදීම නත්තල් ගසට සුබපතා සුබ පැතුම් පත් ද ලැබෙනවා.මෙය ලියන මොහොතේ ලෝක විනාශය සිදුවන්නේ යැයි කියන දිනයට ඇත්තේ දින කීපයක් පමණි. ලෝකය විනාශ වුවහොත් බේරීමට යැයි සිතා නොයෙක් රටවල බොහෝ දෙනා විවිධ උපක්‍රම යොදති. මෙය ද එවන් උපක්‍රමයකි. කැලිෆෝර්නියාවේ රොන් හබාර්ඩ් නමැති ව්‍යාපාරිකයෙක් අධිබලැති බෝම්බයකින් හෝ විකිරණ කාන්දුවීමකින් හෝ බේරීමට හැකි භූගත බන්කරයක් නිපදවා තිබේ. එය ඉතා සුඛෝපභෝගී පුටු, ඇඳන්, රූපවාහිනී, නාන කාමර හා මුළුතැන්ගේ ඇතුළු සියලු දෙයින් අංග සම්පූර්ණය. ඔහු මේ බංකරය ඩොලර් 46000 කට මිල කර ඇත. දැන් ඔහුගේ මේ භූගත බංකරයට හොඳ ඉල්ලුමක් පවතින බව වාර්තා වේ.වර්ග අඩි 500 කින් යුත් සිලින්ඩරාකාර හැඩයකින් යුත්මේ බංකරය දිගින් අඩි 50 කි. විෂ්කම්භය අඩි 10 කි. මේ බංකරයේ තවත් ලක්ෂණයක් වන්නේ කිසිවකුටත් එය පිටතින් විවෘත කළ නොහැකි වීමය. දින තුනකට සෑහෙන සේ අත්‍යවශ්‍ය ද්‍රව්‍ය ගබඩා කරගත හැකි මේ බංකරය තුළට වී පුද්ගලයන් කීප දෙනකුට වුව තෙදිනක් ගත කළ හැකිය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=as1212234</link>
    <topic>තමන්ට හැකි පමණට වියදම් හසුරුවා ගැනීමට කාන්තාව දත යුතුයි</topic>
    <author>රමණී සුබසිංහ</author>
    <content>තමන්ට හැකි පමණට වියදම් හසුරුවා ගැනීමට කාන්තාව දත යුතුයිජාත්‍යන්තර මානසික සෞඛ්‍ය දිනය වෙනුවෙන් පැවැති ජාතික උත්සවයේ දී පැවති දේශනයක දී මනෝ වෛද්‍යවරයකු හෙළි කළේ අපේ රටේ කාන්තාවන්ගෙන් සිවු දෙනකුගෙන් එක් අයකු විශාදය නමැති මානසික රෝගයෙන් පෙළෙන බවයි. විශාදය නම් තමන් බලාපොරොත්තු වන දේ ඉටු කරගන්නට බැරිවීමෙන් එය නැවත නැවත සිහි කිරීමෙන් ඇතිවන පීඩාකාරී බවයි. ඒ පීඩාකාරී බව නිසා පවුලේ සාමාජිකයින් සමඟ විශේෂයෙන් ස්වාමි පුරුෂයා සමඟ ඇතිවන ආරවුල්වලින් පටන් ගන්නා ගැටුම් කෙළවර වන්නේ ඇතැම්විට සිය දිවි හානිකර ගැනීමකින්.අපේ කාන්තාව මේ පීඩාකාරී තත්ත්වයට ඇද දැමීමේ ප්‍රධානතම සාධකය වෙළෙඳ පොළ ආර්ථික ක්‍රමයයි. විශේෂයෙන් විවිධ නිෂ්පාදකයන් තම තමන්ගේ භාණ්ඩ හා සේවා මිල කරන්නට ජනමාධ්‍ය ඔස්සේ විවිධ දැන්වීම් මඟින් කරනු ලබන ප්‍රචාරයන් අතර අපේ කාන්තාව අද අතරමං වී සිටිනවා.පවුලේ සාර්ථකත්වය වෙනුවෙන් ස්වාමි දියණියට මෙන් ම ස්වාමි පුරුෂයාට ද එක හා සමාන වගකීමක් පැවරුණත් ගෙදර ආර්ථිකය හැසිරවීමේ දී වැඩි වැදගත්කමක් හිමි වන්නේ කාන්තාවටයි. උත්සව අවස්ථාවක දී හෝ වේවා දෛනික චර්යාවේ දී හෝ වේවා නිසි සැලැස්මකින් තොරව මුදල් පරිහරණය කරනවා නම් ඒ පවුලේ ආර්ථිකය කඩා වැටීමත් එමඟින් අනාගතයේදී විවිධ ගැටලු උද්ගත වීමත් වැළැක්විය නොහැකියි. මේ නිසා ප්‍රචාරක වැඩසටහන් ඔස්සේ කවර පෙලඹවීමක් ඇති කළත් බුද්ධිමත්ව, සිහි නුවණින් කටයුතු කරන්නට අපේ ගෘහණිය වග බලාගත යුතුයි.‘අප්පකෙන පි මෙධා වී... පාහතෙන විචක්ඛණො මුට්ඨාපෙති අත්තා නං අණුං අග්ගිං ච සන්ධමං’යනුවෙන් බුදුරජාණන් වහන්සේ එක් අවස්ථාවක දේශනා කළා. කුඩා ගිනි පුපුරකින් මහා ගින්නක් ඇති කර ගන්නා සේ නුවණැති තැනැත්තා ඉතා ස්වල්ප දෙයකින් විශාල ධනයක් උපයා ගන්නා බව එහි අදහසයි. කල්පනාකාරීව දක්ෂව කටයුතු කරන බුද්ධිමත් පුද්ගලයකුට එසේ කටයුතු කළ හැකි වුවත් අනුවණ, දකින දකින දේ පසුපස හඹා යන, අනුකරණය කරන කාන්තාවකට හෝ පුරුෂයකුට එසේ දියුණු විය නොහැකියි. සුවිශාල ධනයකට හිමිකම් කීවත් ඉතා කෙටි කාලයකින් ඒ තැනැත්තා පිරිහීමට පත්වීම වැළැක්විය නොහැකියි.අපේ සමාජය දුප්පත් පොහොසත් දෙපක්ෂයේ ම මිනිසුන්ගෙන් සමන්විත බව ගෘහණියක් පළමු කොට තේරුම් ගත යුතුයි. වත් පොහොසත්කම් ඇති තැනැත්තා විශේෂ උත්සව අවස්ථාවන්, මංගල හෝ අවමංගල කටයුතු සඳහා විශාල මුදලක් වැය කොට ඒවා අලංකාරවත්ව ඉටු කිරීම සාමාන්‍ය ස්වභාවයක්. ගැටලු ඇතිවන්නේ ඒ දකින අසල් වැසි දුප්පතා ද එයම අනුගමනය කරමින් ඒ ඒ උත්සව කටයුතු ඒ අයුරින් ම හෝ ඇතැම් විට ඊටත් වඩා ඉහළින් පැවැත්වීමට කටයුතු කිරීම නිසයි.වත්කම් ඇති තැනැත්තා අධික මුදලක් වැය කොට ගේ දොර අලංකාර කරමින් අධික වියදම් දරන රස මසවුළු පිළියෙල කරමින් උත්සවාදිය පවත්වන්නේ ඒ සඳහා ඔහුට හැකියාව ඇති නිසයි. එහෙත් මේ ගැන කල්පනාකාරී නොවන ඇතැම් දුප්පත් අය ද ධනය නැතත් ණයට හෝ පොළියට ගෙන ඒ සඳහා මුදල් වියදම් කරති. ඇතැම් විට ණය ගෙවා ගැනීමට පවා නොහැකි ව ගේ දොර ඉඩකඩම් පවා විකිණීමට සිදුවෙයි. මෙබඳු කරදරවල පැටලෙන්නේ මාන්නාධික, තමාගේ ආදායම් තත්ත්වය අනුව ජීවත්වීමට නොදන්නා අයයි. එහි අවසානය තමන් මෙන් ම පවුලේ දූ දරුවන් පවා විපතට වැටීමයි. මේ නිසා අනුන් කරන හැටියට නොව තමන්ට හැකි පමණට වියදම් හසුරුවා ගන්නට අපේ කාන්තාව කල්පනා කළ යුතුයි.විශේෂයෙන් උත්සව සමයේ දී ගේ දොර අලංකාරයට කාන්තාවන් වැඩි උනන්දුවක් දක්වනවා. අලුත් දොර ජනෙල්, තිර රෙදි, විසිතුරු මල් බඳුන් වලට වැඩි ඉල්ලුමක් ඇත්තේ ඒ නිසයි. ගෙදරට යන එන අයට පෙනෙන්නට ණය වී හෝ වටිනා ගෘහ භාණ්ඩ මිලදී ගන්නට සමහර කාන්තාවන් පෙලඹවීම සාමාන්‍ය දෙයක්. එහෙත් දිළිඳු වුවත්, බුද්ධිමත් කාන්තාව කල්පනා කරන්නේ අලුත් ගෘහ භාණ්ඩ, විසිතුරු මල් ගෙතුම්වලට වඩා පිරිසිදුකම, පිළිවෙළ ගෙදරට අලංකාරයත් වටිනාකමත් ගෙන දෙන බවයි. ඇය මායාකාරී තරගකාරී වෙළඳ රටාවට හසු වී පවුලේ සාමාජිකයන් අනතුරේ නොහෙළයි.වර්තමාන සමාජයේ මිනිසුන් තුළ දක්නට ඇත්තේ අසීමාන්තික අනුකරණයක් බවට කොතෙකුත් උදාහරණ තිබෙනවා. උත්සව කටයුතුවලට පමණක් නොව දෛනික ගේ දොර පාලනය, කෑම බීම, ඇඳුම් පැළඳුම්, ගමන් බිමන් ආදී සෑම කටයුත්තකදීම මේ තත්ත්වය බලපවත්වන බව පැහැදිලියි. එහෙත් සමාන ජීවිතයක් ගත කරන්නට පුරුදුවන ඥානවන්ත කාන්තාවට ධනයෙන් දියුණු වන්නටත්, ප්‍රීතිමත් ධාර්මික ජීවන තත්ත්වයක් ගොඩනඟා ගැනීමටත් අසීරු නොවෙයි. ඒ සඳහා ඇය සැහැල්ලු පැවැත්මකට හුරු වූ චාම් තැනැත්තියක් බවට පත් විය යුතුයි.පහසුවෙන් පෝෂණය කළ හැකි විය යුතුයි. එවිට ආදායම් ඉක්මවා වියදම් කරන්නට හෝ අනුන් අනුකරණය කරන්නට හෝ නොපෙලඹෙන ඇය ලද දෙයින් සතුටුව, ධනය මනාව පරිහරණය කරන්නට පෙලඹෙයි. ලැබෙන සුළු වත්කම් වුව ද මනාව පරිහරණය වන තැන ධන විනාශයක් වන්නේ නැත. අවශ්‍යතා නොව අත්‍යවශ්‍යතාද බොහෝ ඉටුකර ගත හැකියි. අත්‍යවශ්‍ය දේ ඉටුවන තැන ප්‍රශ්න හෝ ගැටලු හෝ අවමයි. පවුලේ දියුණුව ඇතිවන අතරම සාමය සතුට හා තෘප්තිමත් බව ද ඇතිවේ.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=as1212235</link>
    <topic>දැන් නිවාඩු කාලේ දියණියත් එක් කරගෙන හොඳ කෑම වේලක් හදමු</topic>
    <author>ලිව්වේ -සේමාලි කැල්ලපත</author>
    <content>දැන් නිවාඩු කාලේ දියණියත් එක් කරගෙන හොඳ කෑම වේලක් හදමුඋත්සව සමය ළඟ ළඟ එද්දී කවුරුත් සාප්පු සවාරි යන්නේ ඉස්පාසුවක් නැතිවා වගෙයි. මඟ දිගට සෑම කඩ සාප්පුවක්ම ‘සේල්’ ‘සේල්’ යනුවෙන් සඳහන් බෝඩ් ලෑලි පිරිලා. ‘සේල්’ බලාගෙන පාරට බසින උදවිය උදෑසන කඩ සාප්පුවල දොර හරින්නත් පෙර ඒ ඉදිරිපිට රොක් ගැහිලා. හැමතැනම අමුතුම උද්යෝගයකින් ලකලැහැස්ති වෙන බවක් පේනවා. මේ සියලු ලක ලැහැස්තිය ළඟම එන නත්තල් උත්සවය වෙනුවෙනි.අද නත්තල කතෝලිකයනටම සීමාවූවක් නොවන තරම්. නත්තල් නිවාඩුවත් වසරක අවසානයත් සමඟ එන උත්සව සමයත් සමඟ කවුරුත් කා බී පී‍්‍රතිවීමට ලක ලැහැස්තිවීමක් පේන්න තියෙනවා. බොහෝ දෙනෙක් සිතන්නේ නත්තල යනු කාබී ජයටම සමරන උත්සවයක් ලෙසිනුයි.දෙසැම්බරයේ නත්තල් උදාවත් සමඟ එන සේල් ගැනත් නත්තල් කෑම මේසය රසවත්ව අරපිරිමැස්මෙන් යුතුව සකසා ගන්නා අන්දමත් ගැන අද ‘ගෙදර’ විශේෂාංගය මඟින් කතාබහ කළේ ප්‍රවීණ සූපවේදිනි වරුණි පෙරේරා මහත්මියයි.ඇය අප හා මුලින්ම කතා බහ කළේ ‘සේල්’ යනුවෙන් බෝඩ් ලෑලි දමාගෙන ඇති ස්ථානවල එක්රොක්වන උදවිය ගැනයි.”’සේල්’ පොළවල් කරා උත්සව කාලයේදී වැඩි දෙනෙක් එක්රැස්වීමේත් දෙපැත්තක් මා දකිනවා. මේ වකවානුව බොහෝ දෙනකුට අතට කිසියම් වැඩිපුර මුදලක් ලැබෙන කාලයක්. රැකියා ස්ථානවලින් ප්‍රසාද දීමනා, සන්තෝෂම්, තෑගි වවුචර් වැනි දේ ලැබෙන්නේ වසර අවසානයටයි. එනිසා සමහරු මේ කාලයට අඩු වියදමින් වැඩි යමක් මිලට ගැනීමට සේල් පොළවලට යනවා. තවත් කොටසක් වසර පුරාම අවශ්‍යතා අනුව බඩු මිලදී ගන්නවා.මේ නත්තල් කාලයත් සමඟ වසර අවසානයේ කඩසාප්පුවල ‘සේල්’ දැමීම සුලබව දකිනවා. ඉතින් වැඩිපුරම අපේ කාන්තාවෝ මේ ‘සේල්’ පොළවල් කරා එක්රොක් වෙනවා. සමහරු දොරටු අරින්නත් පෙර එතැන පෙළ ගැසිලා. එහෙත් සේල් දැක්ක පළියට ගිහින් ඇඳුම් පැලඳුම් ගැනීම කෙතරම් දුරට සාර්ථකදැයි දෙවරක් සිතන්න ඕනෑ. බොහෝ වේලාවට මේ තැන්වල ඇඳුම් ඇඳ බලන්න බැහැ. ඇඳුම් මිලදී ගත් පසු මාරු කරන්නේ නැහැ. ඉතින් ලාබ කළ පළියට ගොස් ඇඳුම් රැගෙන එනවාට වඩා මුදලක් ඉතිරි කරගෙන මුදලට සරිලන හොඳ ඇඳුමක් මිලට ගැනීමයි කළ යුත්තේ.ඇඳුම් පමණක් නොවෙයි මේ කාලයට කෑමබීමත් අඩු මිලට දෙනවා. ඇතැම් ද්‍රව්‍ය එකක් මිලට ගත්තොත් තව එකක් නොමිලයේ දෙනවා. ඉතින් කට්ටිය ගිහින් මිලදී ගන්නවා. ඒවායේ කල් ඉකුත් වීමේ දිනය ගැන බලන්නේ නැහැ. බොහෝවිට ඒ දිනය පහුවදා විය හැකියි. මෙවැනි දේවලුත් මේ උත්සව සමය සමඟ එන නිසා ගෘහිණිය අවශ්‍ය දේට පමණක් මුදල් යොදන්න දැනුම්වත් විය යුතුයි.” වරුණි පෙරේරා මහත්මිය පැවසුවාය.මීළඟට ඇය අප හා කතා බහ කළේ නත්තල් කෑම මේසය පිළිබඳවය. ‘නත්තල් කනවා’ යැයි කටවහරෙනුත් කියැවෙන්නේ නත්තල ඉතා සරුවට සැමරීම ගැනය. එහිදී වැඩිදෙනෙක් නත්තල් කෑම මේසය ගැන අවධානය යොමු කරනවා.ත්තල් කෑම මේසය ගැන කතා කරද්දී විශේෂයෙන් ම කතෝලික අය කෑමට වියදම් කරන එක වැඩියි. මස් අනුභවය පෙරදී නම් ඉතා වැඩියි. ඒත් දැන් ඒ ප්‍රවණතාව මදක් අඩුවෙලා. වැඩි දෙනෙක් මස් අනුභවයට එතරම් ම රුචියක් දක්වන්නේ නැහැ. මෙතෙන්දි සාමාන්‍ය පවුල්වල අයට වඩා ධනවත් පවුල්වල අය කෑම සඳහා අධිකව මුදල් වැය කිරීමක් දකින්නට තියෙනවා.ඇතැම් සුපිරි වෙළෙඳසල්වලදී අප දකින දෙයක් වන්නේ මස්වලින් සකස් කළ ආහාර මිලට ගැනීමට බොහෝ දෙනා පෙලැඹී සිටින බවයි. නත්තල් සමයේදී ඇතැම් අය සුපිරි වෙළෙඳසල්වලින් කලින් පිස සකස් කළ කළුකුම් මස් මිලදී ගන්නවා මා දැක තියෙනවා. සාමාන්‍ය අය සුපිරි වෙළඳසල්වලට පා නොතබද්දී සමහරු කලින් සැකසූ ආහාර සඳහා අධික මුදලක් වැය කරනවා.මා පෙර කියූ අය එක් මාංශ ආහාරයක් සඳහා වැය කරන මුදලින් වෙනත් ගෘහිණියක් කෑම මේසයක් ම සකස් කර ගන්නවා. පෙර පිසූ ආහාර මිල අධිකයි. ඒවාට කල්තබා ගැනීමේ ද්‍රව්‍ය එක්කර විවිධ රසකාරක එක්කර තියෙනවා. එසේම ඒ ආහාර පෝෂණය අතින් ද අඩුයි. බොහෝ දෙනා ලේසියට මෙවැනි ආහාර මිලදී ගන්නවා. ගෙදර රැගෙන ගොස් උදුනේ තබා රත්කර ගැනීම පමණයි කළ යුත්තේ. මේ ආහාර පෝෂණය අඩු වගේම මිලෙන් ද අධිකයි.අපේ ගම්වල කාන්තාවෝ එහෙම වියදම් කරන්නෙ නැහැ. අතේ ඇති මුදලට අරපිරිමැස්මෙන් රසවත් ආහාර වේලක් සකසා ගැනීමට සමහර කාන්තාවො උනන්දු වෙද්දී තවත් කොටසක් විවිධ හේතු මත ආහාර සපයන ආයතන හරහා ආහාර ඇනවුම් කරනවා. එහෙත් මවක ගෘහිණියක ලෙස කළ යුතු හොඳම දේ දරුවන් ද වටකරගෙන සිය කෑම වේල තම අතින් ම සකසා ගැනීමයි. කඩෙන් කෑම ගනිද්දී පිරිසුදුකම ගැනත් ඒවා පිසීමට යොදන අමුද්‍රව්‍ය ගැනත් සිතිය යුතුයි. ලෙහෙසිය පහසුව බලා කෑම ඇනවුම්කරන අය නත්තල් කෑම මේසයට මෙන් ම අවුරුදු කෑම මේසයටත් විශාල මුදලක් වැය කරනවා.උයන්න පිහන්න දන්න ගෘහිණියක් මස් කිලෝවක් ගත්තාම විවිධ ක්‍රම මඟින් රසවත්ව පිරිමැස්මෙන් එය හදන්න දන්නවා. දැන් ඉස්සර වගේ නෙවෙයි. ඉස්සර කෑම හදන්න ඉගෙන ගන්න කුකරි පන්ති ගියේ එක්තරා කොටසක් පමණයි. අද ඇතැම් තරුණ දියණියන් වැඩිපුර අධ්‍යාපනයේ නිරත වෙද්දී මුළුතැන්ගෙය පළාතේ යන්නෙ නැහැ. ඉගෙනීමට පමණයි හිත යොමු කරන්නේ. දියණිය කටට රහට වේලක් උයා පිහා ගන්න මුලින්ම දැනුම්වත් වෙන්නේ මවගෙන්. ඒ දැනුම මත මවටත් දියණියටත් එකතු වී වියදම අඩුවෙන් කටට රසට පෝෂණයෙන් යුතු කෑම වේලක් ගෙදරදිම හදාගත හැකියි.අනෙක දැන් ඉස්සර වගේ නෙවෙයි සෑම පුවත්පතකම දිනපතාම පාහේ කුමන හෝ කෑමක වට්ටෝරුවක් හා සාදාගන්නා අන්දමත් පළ කෙරෙනවා. රූපවාහිනීවලත් දිනපතාම ඉවුම් පිහුම් ගැන කතා කෙරෙනවා. මුද්‍රිත මෙන් ම විද්යුත් මාධ්‍යද අද නිතර ඒ ඒ ක්ෂේත්‍රවල නිපුණ අය ලවා විවිධ ඉවුම් පිහුම් වැඩසටහන් ප්‍රචාරය කරනවා.උදෑසන රූපවාහිනිය නැරැඹුවොත් ඕනැතරම් ඉවුම් පිහුම් වැඩ සටහන් දැක බලාගන්න පුළුවන්. ඒ නිසා හැමෝටම කෑම හදාගන්න බැරිවෙන්න විදිහක් නෑ. හැම පැත්තෙන් ම දැනුම ලබාගන්න තියෙන අවස්ථා වැඩියි. ඒ විතරක් නොවෙයි. අද මුළුතැන්ගෙයි වැඩ පහසුකරවන උපකරණත් බොහොමයි. ඕනෑම ගෙදරක රයිස් කුකරයක් හෝ බ්ලෙන්ඩරයක් හෝ තියෙනවා. මේ නිසා කාන්තාව කම්මැලි නැත්නම් ගෙදරදීම රසවත් ආහාර වේලක් හදා ගැනීම අමාරු කාර්යක් නෙවෙයි. පවුලේ සැවොම එකට එක්වී ඉවුම් පිහුම් කිරීම එක් අතකින් විනෝදජනකයි. කාලය ඉතිරි වෙනවා. රසයත් ගුණයත් පෝෂණයත් ලැබෙනවා.නත්තල් කෑම මේසයට වැඩි වෙහෙසක් හෝ වැඩි වියදමක් හෝ නොදරා පහසුවෙන් සාදා ගත හැකි ආහාර වට්ටෝරු කීපයක් ද වරුණි පෙරේරා මහත්මිය ඉදිරිපත් කළාය.අද කතාබහප්‍රවීණ සූපවේදිනීවරුණී පෙරේරාලිව්වේ -සේමාලි කැල්ලපතකුකුළු මස් මිශ්‍ර බතක්අවශ්‍ය ද්‍රව්‍ය :-කුකුළු මස් ග්‍රෑම් 500 - 750හාල් කිලෝ ග්‍රෑම් 1 (බාස්මතී හෝ සම්බා)සුදු ලූනු, අමු ඉගුරු (කුඩාවට කපා මේස හැඳි 1)හීනියට කැපූ බී ලූනු ගෙඩි 2 ක්කරදමුංගු ඇට 4/5කරාබු නැටි 3රම්පා, කරපිංච, සේරතක්කාලි ගෙඩි 2ලුණු තේ හැඳි 2මාගරින් මේස හැඳි 4සාදාගන්නා අන්දම :-කුකුළු මස් තරමක කැබලි කපා බත පිසගත හැකි ප්‍රමාණයට වතුර එක්කර තම්බා ගන්න. මේ වතුරට කරදමුංගු ඇට 2 - 3 ක් කරාබු නැටි 2 ක් පමණ ද දමන්න. මස් තැම්බුණු පසු වතුර පෙරා මස් හා වතුර වෙනම තබන්න. හාල් ද සෝදා වතුර බේරෙන්න තබන්න.මාගරින් රත්වෙන්න තබා බාගෙට රත්වෙද්දී රම්පා, කරපිංච, සේර, කුරුඳු පොතු කෑල්ලක්, කරාබු නැටි සහ කරදමුංගු ඇට දමා යන්තම් බැදෙන විට හීනියට කපාගත් ඉඟුරු සුදුලූනු දාන්න. ඒ ටික ද යන්තම් රන්වන් පාටට බැදෙන විට කපාගත් බී ලූනු ද දමන්න. තක්කාලි පොඩියට කපා එයටම දමා කලවම් කර සියල්ල යන්තම් බැදීගෙන එද්දී දිය බේරා ගත් සහල් එකතු කරන්න. ලුණු තේ හැඳි 2 ක් ද දමා බත ඉදීමට සෑහෙන ප්‍රමාණයට මස් තැම්බු වතුර එක්කර බත උයා ගන්න.ඉන්පසු තම්බා ගත් මස් කැබලිවලට ලුණු ගම්මිරිස් අතගා දිග ඉරටු කැබලිවලට ඒ මස් කැබලි අමුණා ගන්න. ඉන්පසු ඒ මස් සහිත ඉරටු ටිකක් ගැඹුරු තෙලේ බැදගන්න. බැදුණු පසු තෙලෙන් ගෙන තක්කාලි සෝස් එක්කරන්න.උයාගත් බත ලස්සනට දීසියක අතුරා මස්කූරු බත උඩින් ලස්සනට තබා පාස්ලි තබා සරසා ගන්න.අවශ්‍යනම් බතේ තැනින් තැනට කහ සහ කොළ පැහැති වර්ණ දමා අලංකාර කර ගත හැකියි.*************************************ස්කොච් බිත්තරඅවශ්‍ය ද්‍රව්‍ය :-තම්බාගත් බිත්තර 4 /5කැමති මස් වර්ගයක් අඹරාගෙන ග්‍රැම් 250(මේ මස් අමුවෙන් අඹරාගන්න)තක්කලි සෝස් මේස හැඳි 1ලුණු තේ හැඳි 1/2ගම්මිරිස් කුඩු තේ හැඳි 1/2කෝන් පිටි තේ හැඳි 1පාන් පිටි ටිකක්කහමද සුදු මද එකට තට්ටුකර ගත් බිත්තරපාන්කුඩු, තෙල්, පාස්ලි ඉති කීපයක්.සාදාගන්නා අන්දම :-අඹරා ගත් මස්වලට සෝස් ලුණු ගම්මිරිස් හා කෝන් පිටි එක්කර බිත්තර සාරු ද ඉතා ටිකක් එකතු කර ඝන උකු මිශ්‍රණයක් සාදාගන්න. මෙය දියාරු නොමැති විය යුතුයි.තම්බාගත් බිත්තරවලට ගැරුප්පුවෙන් ඇන ඒ වටා පාන් පිටි තවරන්න. ඉන්පසු සාදාගත් මස් මිශ්‍රණය ටිකක් ගෙන බිත්තරය වටා අලවන්න. බිත්තරය නොපෙනෙන සේ මේ මිශ්‍රණය දවටා ගන්න. ඉන්පසු යළිත් තට්ටු කරගත් බිත්තර සාරුවල දවටා ගැඹුරු තෙලේ බදින්න.බැද දෙකට කපා ගත් බිත්තර කහ මදයට සෝස් ටිකක් දමා පාස්ලි ඉත්තක් ගසා සරසා ගන්න.*************************************කජු හතු බැදුමඅවශ්‍ය ද්‍රව්‍යය :-හතු පැකට් 1කජු ග්‍රැම් 100තට්ටු කරගත් බිත්තරයක්කෝන් පිටි ස්වල්පයක්සිහින්ව කපාගත් සුදු ලූනු / අමු ඉඟුරු තේ හැඳි 1චිලී පේස්ට් මේස හැඳි 1මේ සඳහා සෝස් මිශ්‍රණයක් ද අවශ්‍යය. ඒ සඳහා අවශ්‍ය ද්‍රව්‍ය.තක්කලි සෝස් මේස හැඳි 5වතුර හෝ ස්ටොක් කෝප්ප 1 1/2සෝයා සෝස් මේස හැඳි 1සීනි මේස හැඳි 1ලුණු තේ හැඳි 1/2කෝන් පිටි මේස හැඳි 1(මේ සියලු ද්‍රව්‍ය එකට කලවම් කරගන්න.)සාදාගන්නා අන්දම :-හතු සෝදා වතුර මිරිකා හැර දිගටි තීරුවලට ඉරා ගන්න. තට්ටු කරගත් බිත්තරයේ මේ හතු කැබලි දවටා ඉන්පසු කෝන් පිටි ද දවටා ගැඹුරු තෙලේ රන්වන් පැහැය එනතුරු බැදගන්න. කජු ද ගැඹුරු තෙලේ බැදගන්න.තෙල් මේස හැඳි 2 - 3 ක් ළිප තබා රත් වන විට සුදු ලූනු, ඉඟුරු තෙලට දාන්න. එය යන්තම් බැඳුණු පසු චිලී පේස්ට් මේස හැඳි 2 සහ හදාගත් සෝස් මිශ්‍රණය දාන්න. මෙය උකු වූ පසු හතු හා කජු එකතු කරගන්න.*************************************බැටර් කරගත් මාළුඅවශ්‍ය ද්‍රව්‍ය :-තලපත් මාළු ග්‍රෑම් 300 (දිගටි තීරුවලට කපාගන්න)ලුණු, ගම්මිරිස්, මිරිස් කුඩු තේ හැඳි 1/2 බැගින්.බැටරය සඳහාපාන්පිටි මේස හැඳි 3කෝන් පිටි මේස හැඳි 6බේකින් පවුඩර් තේ හැඳි 1ලුණු තේ හැඳි 1/2මිරිස් කුඩු තේ හැඳි 1 1/2වතුර කෝප්ප 1/2අවශ්‍ය නම් බිත්තර සුදු මදයක්තල ඇට මේස හැඳි 1මාළු තීරු කපා ලුණු ගම්මිරිස් කපා මිරිස් කුඩු අතගා තියාගන්න.පාන්පිටි, කෝන් පිටි, බේකින් පවුඩර්, ලුණු, මිරිස් කුඩු, බිත්තර සුදු මදය එකට එක්කර වතුර කෝප්ප 1/2 දමා දියාරු පිටි මිශ්‍රණයක් හදාගන්න. තල ඇට මේස හැන්ද ද මෙයට එක්කරන්න.මාළු කෑල්ල බැගින් ගෙන සාදාගත් පිටි බැටරයේ තවරා ගැඹුරු තෙලේ රන්වන් පාට එනතුරු බැඳගන්න.තෙල් සහ සෝස් අඩංගු ආහාර වැඩිපුර ආහාරයට ගැනෙද්දී අමුවෙන් පිළිගැන්වෙන සලාදයක් වැනි ආහාරයක් තිබීම සුදුසුය.පිපිඤ්ඤා තක්කලි සහ අන්නාසි ලොකු කැබලි කපා ලුණු ගම්මිරිස් කුඩු සහ විනාකිරි දමා සලාදයක් මෙන් සකසා ඒ මත බැටර් කරගත් මාළු තබා පිළිගන්වන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212232</link>
    <topic>බෙහෙත් නොදී කොහොමද?</topic>
    <author/>
    <content>බෙහෙත් නොදී කොහොමද?බන්දුල ප්‍රියන්ත අප හඳුනා ගත්තේ වේශ නිරූපණ ශිල්පි වසන්ත විට්ටච්චිගේ සහාය ශිල්පියකු විදියට. ඔහු වසන්තත් සමඟ ආර්.ආර්.සමරකෝන් ගේ ‘දූවිලි’ නාට්‍යයේ වේශ නිරූපණයේ යෙදුණා. බන්දුල කුකුල් කේන්තිකාරයෙක්. ඔහු නාට්‍ය ශිල්පීන් එක් රොක් වුණාම කෙරෙන සැහැල්ලු කථාබහට, සිනාකතාවට බොහොම උනන්දුවකින් එක්වුණු ශිල්පියෙක්.’දූවිලි’ පැය 3ක් ඉක්මවන නාට්‍යයක්. දවසක් දා එල්ෆින්ස්ටන් රඟහලේ වේදිකා ගතවුණු ‘දූවිලි’ දර්ශන අවසන් වන විට රාත්‍රි 9.30 ඉක්ම ගොස් තිබුණා. ඒ දිනවල ‘දූවිලි’ නාට්‍යය බහුලව වේදිකා ගතවුණු බැවින්, එවක කළුතර ප්‍රදේශයේ නිත්‍ය පදිංචිය දැරූ එහි රඟපෑ දීපානි සිල්වා ‘දූවිලි’ දර්ශන පැවැති දිනවල බත්තරමුල්ලේ, වජිර නිවාසවල පදිංචිව සිටි අපගේ නිවෙසේ රාත්‍රිය ගත කරන්නට පුරුදු වෙලා සිටියා. ඔන්න එදා මමත් දීපානිත් ලහි ලහියේ මරදානේ සිට බොරැල්ලට ආවේ බත්තරමුල්ල බලා දිවෙන බස් රථයක් අල්ලා ගැනීමේ අභිප්‍රායයෙන්.පිටත්වන්නට සූදානම් ව බොරැල්ලේ බස් නැවතුම්පළට යාබද පාරෙ නවත්තා තිබූ ‘කොට්ටාව‘ බස් රථයක් දුටු අප දෙදෙනා දිවගොස් ඊට ගොඩවී හිස් අසුනක වාඩිවුණා. ඒ වන විටත් වේශ නිරූපණ ශිල්පී බන්දුල බස් රථයේ සිටියා. තවත් මොහොතකින් හොඳ හැටි මත්වුණු දෙදෙනෙක් බස් රථයට ගොඩවෙලා බන්දුල සිටි අසුන ළඟ හිටගත්තා. ඔවුන් රටකජු ගොටු දෙකක් ගෙන රටකජු කමින් කතාබහක යෙදුණා. කන්නට පෙර රටකජු පොතු හරිද්දී ඒවා බන්දුලගේ කමිසය මත පතිත වුණා. බන්දුල නොරුස්නා බැල්මක් හෙළමින් කමිසය පිසදමද්දීම ආයෙත් රටකජු පොතු ඔහුගේ කමිසයට පතිත වුණා. එවර ඔහු හිස ඔසවා කෝපයෙන් ඒ දෙදෙනා දෙස රවා බැලුවා. ඒත් හොඳ හැටි මත්ව සිටි ඔවුනට බන්දුලගේ ප්‍රතිචාරය දැනුණේ නැහැ. නැවත වරක් රටකජු පොතු තම සිරුර මත වැටුණාම බන්දුලට යකා නැග්ගා.”මේ හලෝ, තමුසෙලා රටකජු කෑවට මට ප්‍රශ්නයක් නැහැ. හැබැයි මගේ ඇඟේ පොතු හලන්ඩ එපා. තේරුණාද?”ඔහු තර්ජනාත්මක ස්වරයකින් ඔවුන් දෙස බලා කිව්වා. රටකජු කන ගමන්ම ඉන් එක් පුද්ගලයෙක් දෑස් අයා බන්දුල දෙස බැලුවා. ඊළඟට ඔහු කට ඇදකරලා තද අවඥාවකින් මෙහෙම කිව්වා.”නිකං පලයාං නරියා යන්ඩ. අපි රටකජු කෑවාම උඹට මොකද?”බන්දුල තෙමිච්ච කුකුළෙක් වගෙ අතපය අකුළාගෙන අසුනේ ගුලිවෙන ගමන් අප දිහා හොරැහින් බැලුවේ කම්පා වෙමින්. ඒ, මේ කතාව හෙට වෙනකොට මුළු ‘දූවිලි’ කණ්ඩායම ම දැනගන්නා බව ප්‍රත්‍යක්ෂ වීමෙන්.බන්දුල පරාක්‍රම නිරිඇල්ලගේ ‘උත්තමාවි’ නාට්‍යයේ සහාය වේශ නිරූපණ ශිල්පියකු ලෙස කටයුතු කළා වගේම එහි කෙටි චරිතයක් ද රඟපෑවා. වරක් බණ්ඩාරවෙල පුරහලේ ‘උත්තමාවි’ දර්ශන 02ක් පැවැත්වුණා. ශිල්පීන් සූදානම් වෙද්දි වේශ නිරූපණය කෙරෙන කාමරයට ගිය පරාක්‍රම මට කතාකොට මෙහෙම කිව්වා.”එඩ්වඩ්, පව් බං අර බන්දුලට සහලවලා උණ. කවුරුහරි එක්ක මිනිහව යවලා බෙහෙත් ටිකක් අරන් දුන්නොත් හොඳයි නේද?”මම, සංවිධායකවරුන් හට අවශ්‍යතාව දන්වලා ඔවුන්ගෙන් වාහනයක් ලබාගෙන ඒ මොහොතේ එතැන සිටි “උත්තමාවි’ ශිල්පියකු වූ රොහාන් සමරදිවාකර සමඟ බන්දුලව ප්‍රතිකාර ගන්නට පිටත් කළා. පැයකින් පමණ බන්දුල සමඟ ආපසු පැමිණි රොහාන් අතේ බෙහෙත් ද්‍රව්‍ය අඩංගු බෑගයක් තිබුණා. ආපු ගමන්ම වේශ නිරූපණ කාමරයේ තිර රෙද්දක් මත වැටුණු බන්දුල නිදන්නට වුණා. ටික වේලාවකින් මා එම කාමරයට යනකොට රොහාන් බෙහෙත් වගයකුත් අතේ තියාගෙන බන්දුල ව ඇහැරවන්නට උත්සාහ දරනවා මා දුටුවා.”ඌ හොඳටම නිදිනෙ බං. ඇයි ඉතින් කූද්දන්නෙ?” මම රොහාන්ගෙන් ඇහැව්වා.”පිස්සුද? දොස්තර මහත්තයා කිව්ව විදියට මේ බේත් පෙති බන්දුලට දැන් බොන්ඩ දෙන්ඩ ඕනෙ.” දැඩි වගකීමකින් යුතුව එසේ කී රොහාන්, බන්දුල නැගිට්ටවා ඔහුට බේත් පෙති කීපයක් සහ වතුර වීදුරුවක් දුන්නා. එය බිව් සැණෙන් බන්දුල ආයෙත් නින්දට වැටුණා.”මොනවද උඹ ඔය දුන්න පෙති?” මම රොහාන්ගෙන් විමසුවා.”ඒක නින්ද යන්ඩ දෙන පෙති වගයක්” රොහාන් කිව්වාම ඒ කාමරේ සිටි හැමෝම නොනවත්වා සිනාසෙන්නට වුණා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212233</link>
    <topic>සුපිරි නිළියට සුරතලා නැති වෙයි</topic>
    <author/>
    <content>සුපිරි නිළියට සුරතලා නැති වෙයිසුපිරි නිළි ඩෙමී මුවර් මෑතකදී හුරුබුහුටි බළල් පැටවෙකු ඇති දැඩි කරන්න පටන් ගත්තා. මේ බළල් පැටියා ඇයට ලැබුණේ නොමිලයේමයි. කාත් කවුරුවත් නැතිව අතරමං වී සිටි බළල් පැටියා දින කිහිපයක් ඩෙමීගේ නිවෙසෙහි ඇති දැඩි වුණා.එක්තරා දිනයකදී ඩෙමීට සිදුවුණා, රාත්‍රී භෝජන සංග්‍රහයකට යන්න. මේ සංග්‍රහය තිබුණේ සෝහෝ බීච් හවුස් කියන සුපිරි හෝටලයේයි. ඩෙමී මේ සංග්‍රහයට එක්වුණේ තමන්ගේ බළල් සුරතලාත් එක්කයි. හෝටලය සුපිරි නිසා එයට යොදා තිබුණේ දැඩි ආරක්ෂාවක්. ඒත් බළල් පැටියාට එය ප්‍රශ්නයක් වුණේ නැහැ. ඌ ආරක්ෂක නිලධාරීන්ගේ කන්වලින් රිංගා හෝටලය ඇතුළට පැන ගත්තා. ඉන් පස්සේ ඩෙමීගේ ඔඩොක්කුවේ ලැගගෙන හිටපු බළල් සුරතලා, ඒ අසලම මේසයෙහි පුටුවලට බර දී සිටි සුප්‍රකට මෝස්තර ශිල්පිනී පැරිස් හිල්ටන් සහ ඇයගේ නැගණිය නිකි අසලට ගියා. මේ හුරු බුහුටි බළල් පැටියා දුටු පැරිස්ටත් නිකිටත් ඌ අතහරින්නට නම් සිතුණේ නැහැ. ඩෙමී සමග සුහදව කතාබහ කළ දෙදෙනා, හරිම ආසාවෙන් බළල් පැටියාත් තුරුලු කරගෙන හෝටලයෙන් පිටත්ව ගිය බවයි ආරංචි.සුපිරි නිළි, ජෙසිකා පාකර්, පසුගියදා ස්වීඩනයේ පැවති නොබෙල් ත්‍යාග ප්‍රදානෝත්සවයට සහභාගි වුණා. ඒ, එම උත්සවයේ දී රංගන කිහිපයක් නිරූපණය කරන්නටයි.ස්වීඩනයේ ඔස්ලෝ නුවර ගුවන් තොටුපළින් නිව්යෝර්ක් වෙත පිටත් වන්නට ගුවන් යානයට නැඟ ගන්නට ගිය ජෙසිකා ඇතුළු ඇයගේ පිරිවරට ලොකු කරදරයක් සිදුවුණා. එහි සිටි නිලධාරීන් ජෙසිකා ඇතුළු පිරිස ගුවන් තොටුපළ තුළ රඳවා ගත්තා.නිලධාරීන් පැවසුවේ, ජෙසිකාත් සමඟ සිටි සහයිකාවක් ගුවන් තොටුපළ පර්යන්තයෙහි පිහිටි සාප්පුවකින් ඉතා වටිනා අව් කණ්ණාඩියක් සොරාගෙන ඇති බවයි. ඒ වෙනුවෙන් ඩොලර් 1400 ක මුදලක් ගෙවනතුරු ඔවුන් සියලු දෙනාටම ගුවන් තොටුපළ තුළ රැඳී සිටින්නට සිදුවනු ඇතැයි නිලධාරීන් පැවසුවා.නමුත්, මේ මුදල ගෙවන්නට ජෙසිකාටවත් වෙන කිසිවෙකුටවත් හැකිවුණේ නැහැ. අන්තිමේදී මේ මුදල ගෙවා දැම්මේ එහි රැඳී සිටි තවත් මගී කාන්තාවක්. ඇය කවුරුන්දැයි ජෙසිකා හඳුනන්නේ නැහැ. මේ නාඳුනන කාන්තාව නිසා ඔවුන්ට තමන්ගේ රටට එන්නට වරම් ලැබුණා.මේගන් ෆොක්ස් පසුගිය සැප්තැම්බර් 27 දා මව් පදවිය ලැබුවා. ඇයට පුතෙකු ලැබුණා.මේ වන විට 26 වැනි වියෙහි පසුවන මේගන් දැඩි සතුටට පත්ව සිටිනවා. තම සැමියා වන බ්‍රයන් ඔස්ටින් ගී‍්‍රන් ද පිය පදවිය ලබා දැඩි සතුටකින් සිටින බවයි, මේගන් පැවසුවේ.“මේ දවස්වල මම ඉන්නේ වචනයෙන් කියන්න බැරි තරමේ සතුටකින්. අම්මා කෙනෙකුට දැනෙන්නෙ මොන වගේ හැඟීමක් ද කියලා මට දැන් තේරෙනවා. මට මීට කලින් මේ වගේ දරු සෙනෙහසක් දැනිලාම නැහැ. වෙන අය ඒ ගැන කතා කළාට මට එච්චර හැඟීමක් ඇතිවුණේ නැහැ. නමුත්, දැන් ඒ හැඟීම හොඳින්ම දැනෙනවා.ලින්ඩා ලව්ලේස්, හොලිවුඩ් පුරයේ ජනපි‍්‍රය නිළියක්. ඇයගේ ජීවිත කතාව පදනම් කරගෙන ළඟදීම අලුත්ම චිත්‍රපටයක් නිර්මාණය කිරීමේ සූදානමක් තිබෙනවා.ලින්ඩා ලව්ලේස් වඩාත් ප්‍රකටව සිටියේ ලිංගිකත්වය මතු කළ චිත්‍රපටවල රඟපෑමට උපන් හපන් නිළියක් හැටියටයි. සමහරු මේ චිත්‍රපට හඳුන්වන්නේ අසභ්‍ය චිත්‍රපට කියලයි. ලින්ඩාගේ චරිතය නිරූපණය කරන්නට තෝරා ගෙන ඇත්තේ ඇමෙන්ඩා සෙෆයර්ඩ් නම් වූ යොවුන් නිළියයි.ඇයට ලින්ඩාගේ රඟපෑම් ශෛලිය දැකබලා ගන්නට ඕනැ වුණා. ලින්ඩා, කාමුක චිත්‍රපටවල රඟපෑමට වැඩි නැඹුරුවක් තිබුණ නිසා ඇමෙන්ඩා තීරණය කළේ ඇය රඟපෑ වැඩිහිටියන්ට පමණක් සීමා වී තිබුණු චිත්‍රපටයක් නරඹන්නටයි. ඇමෙන්ඩාට ලැබුණේ 1972 දී තිරගත වූ ‘ඩීප් ත්‍රෝට්’ නම් වූ චිත්‍රපටය නරඹන්නටයි. “ලින්ඩා රඟපාපු ‘කාමුක’ චිත්‍රපටයක කොටසකුත් නිරූපණය කරන්න මට නියම වුණා. ඒ නිසයි මම ‘ඩීප් ත්‍රෝට්’ බැලුවේ. හැබැයි, ඒක බලද්දි මට හිනා ගියා. මොකද, ඒ චිත්‍රපටයේ රඟපෑම් කෘත්‍රිම ස්වරූපයක් ගත්ත නිසා.” ඇමෙන්ඩා පැවසුවා.ජනපි‍්‍රය නිළි පැමලා ඇන්ඩර්සන් වසර කිහිපයක සිට බදු නොගෙවූ බවට චෝදනා එල්ල වී තිබෙනවා. 2009 දී ඇමරිකානු රජයට ගෙවිය යුතු ඩොලර් මිලියන 1.7 ක මුදලක් ඇය විසින් නොගෙවා ඇතැයි මීට කලින් ප්‍රකාශ වී තිබුණා. ඉන් පසුව 2010 දී ඇය තවත් ඩොලර් මිලියන 1.7 ක් නොගෙවූ බවටත් චෝදනා නැගී තිබුණා.පැමලා විසින් කැලිෆෝනියාවේ ප්‍රාන්ත රජයට 2011 වසරේ මුල් කාර්තුව වෙනුවෙන් ඩොලර් 259,395 ක මුදලක් ද එම වසරේ දෙවැනි කාර්තුව වෙනුවෙන් ඩොලර් 112,118.90 ක මුදලග් ගෙවීමට නියමිතව තිබූ බවත් පැවසෙනවා. මෙලෙස බදු පිට බදු නොගෙවීම නිසා ඇය දැන් ලොකු අවුලක පැටලී ඇතැයි පැවසෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212234</link>
    <topic>ජීවිතයේ එක පැත්තක් විතරක් සාර්ථක වෙලා වැඩක් නැහැ</topic>
    <author>ගාමිණී සුසන්ත</author>
    <content>ජීවිතයේ එක පැත්තක් විතරක් සාර්ථක වෙලා වැඩක් නැහැ- සමාධි ලක්සිරි ඇය සමාධි ලක්සිරි. පසුගිය සුමති සම්මාන උලෙළේ දී වසරේ හොඳම ටෙලිනාට්‍ය රංගන ශිල්පිනියට හිමි සම්මානය හිමිවූයේ ඇයටය. ඒ ‘කඩදොර’ ටෙලිනාට්‍යයේ ඇය කළ රංගනයටය. එම සම්මානයට ඇය ඉතා සුදුසු බව කාගේත් අදහස විය. ඒ ඇය පෙන්නුම් කරන රංගන ප්‍රතිභාව නිසාය. සමාධි වේ්දිකාව ඉතා සාර්ථක ලෙස ජයගත් රංගන ශිල්පිනියෙකි. මේ දිනවල රටපුරා වේදිකාගත වන නාට්‍ය ගණනාවකම ඇයගේ රංගන ඇතුළත් ය. සත්‍යවශයෙන් ම සමාධි ලක්සිරි අපගේ රංගන ක්‍ෂේත්‍රයට පායා එන තරුවකි. “අද තරුවක් සමඟ වරුවක්” විශේෂාංගයට සමාධි එක්කරගන්නේ එබැවිනි.පසුගියදා වසරේ හොඳම ටෙලිනාට්‍ය නිළිය ලෙස සුමති සම්මානයෙන් පිදුම් ලැබුවේ ඔබ. ඒ සම්මානය හිමිවීම දැන් ඔබට දැනෙන්නේ කොහොමද?ඇත්තෙන්ම මේ ලැබුණු සම්මානය මගෙ හිතට ලොකු බරක්. මේ වන විට මම වැඩියෙන්ම වැඩකරල තියෙන්නෙ වේදිකාවේ. වේදිකාව මට හොඳට හුරුයි. වේදිකාවෙන් මට සම්මාන කීපයක්ම ලැබිල තියෙනව. නමුත් පුංචි තිරයෙන් මට ලැබුණු පළමු සම්මානය මේක. මින් පස්සෙ මම ටෙලිනාට්‍ය ක්ෂේත්‍රයේ චරිත තෝරා බේරාගෙන රඟපාන්නේ කොහොමද, යමක් ඉගෙනගනිමින් මේ ක්‍ෂේත්‍රයේ ඉන්නෙ කොහොමද කියන තිගැස්ම මට දැන් තියෙනවා.සම්මානය ගන්න වේදිකාවට යද්දි ඔබට දැනුණු හැඟීම මතකද?සමහර හැඟීම් තියෙනව අපේ ජීවිතවල වචනයෙන් විස්තර කරන්න බැරි. සුමති ටෙලි සම්මානය ගන්න වේදිකාවට මම ගිය මොහොතත් දැන් මට විස්තර කරන්න බැහැ. ඒ වගේ දෙයක් රඟපාන්න මගෙ ජීවිතයේ දී සිදුවුණොත් මට එය කරන්න බැරිවේවි. ඒ කියන්නෙ ඒක මතක නැහැ රඟපාන්න. සමහර අත්දැකීම් තියෙනව එවැනි චරිතයක් රඟපාන විට අපට මතක් වෙන. නමුත් මේ සම්මානය ලැබුණු අවස්ථාවේ හැඟීම් දැන් මට මතක නැහැ.මේ සම්මානය ඔබට හිමිවෙයි කියල ඔබට විශ්වාසයක් තිබුණද?මගෙ නම මේ සම්මානයට යෝජනා වුණාට පසුව පුංචි විශ්වාසයක් මට ඇතිවුණා එය මට ලැබෙයි ද කියල. ඒක කාට වුණත් ඇතිවෙන හැඟීමක්. නමුත් ඒ ගැන ලොකු බලාපොරොත්තුවක් මම තියාගත්තෙ නෑ. මාත් එක්ක හොඳම නිළියට යෝජනා වුණු අනෙක් දෙදෙනා ටෙලිනාට්‍ය ක්ෂේත්‍රයේ යම් දෙයක් කරල හොඳ ගමනක් ඇවිත් තියෙන, අත්දැකීම් තියෙන අය. ඒ නිසා ඒ දෙන්නට අවස්ථාව ලැබේවි කියන හැඟීමත් මට තිබුණා. නමුත් මම රඟපෑ චරිතයට මම සාධාරණයක් කළ නිසයි මට මේ සම්මානය හිමිවුණේ.මේ සම්මානය ඔබේ ඉදිරි ගමනට මොනවගේ බලපෑමක් කරයිද?සම්මානයක් කියන්නෙ ඕනෑම කෙනෙකුගේ ජීවිතයේ පෙරළියක් වෙන්න පුළුවන් දෙයක්. මේ සම්මානයෙන් මගේ හිතේ ඇතිවුණු ප්‍රධානම හැඟීම තමයි මේ ක්‍ෂේත්‍රය ගැන මට තව තවත් ඉගෙනගන්න ඕන කියන එක. ඒ, කියන්නෙ ටෙලිනාට්‍ය ක්‍ෂේත්‍රයේ තිබෙන ආලෝකකරණය, කැමරාකරණය, සංස්කරණය වැනි විෂයයන්. එහෙම වුණොත් තමයි හොඳ රංගනයක් කරන්න ලැබෙන්නෙ.’කඩදොර’ ටෙලිනාට්‍යයට ඔබට ලැබුණු ප්‍රේක්ෂක ප්‍රතිචාර කොහොමද?මඟතොටේදී පේ‍්‍රක්ෂක ප්‍රතිචාර ලැබෙන්න තරම් ගොඩක් දෙනෙක් මාව හඳුනන්නේ නෑ. ඒ; ටෙලිනාට්‍ය ක්‍ෂේත්‍රයේ මම තරුවක් නොවන හින්දයි. මඟතොටේදී මාව දකින සමහර අය ඔයා නේද ‘කඩදොර’ ටෙලි නාට්‍යයේ රඟපාන්නේ කියල මගෙන් ඇහුවේ දෙගිඩියාවෙන්. ඒ ඔවුන්ට මගේ මුහුණ නුපුරුදු නිසා. ඒත් මට මේ සම්මානය ලැබුණට පස්සේ පුදුම විදියට දුරකතන ඇමතුම් ආවා. මගේ රංගනය ගැන කතාකරල මට සුබපැතුවේ මම දන්න අයට වඩා මම නොදන්න අය. ක්‍ෂේත්‍රයේ ප්‍රවීණ අය මට කතාකරල කිව්වා “‘කඩදොර’ ටෙලි නාට්‍යයේ චරිතයට ඔබ කළ සාධාරණයට ඔබට සාධාරණය ඉටුවුණා” කියල. ඒක මට ලොකු හයියක් වුණා. අවරගණයේ ටෙලිනාට්‍ය බිහිවෙන යුගයක ‘කඩදොර’ වැනි ටෙලිනාට්‍ය නිර්මාණය කිරීමම විශාල දෙයක්. ඒ ටෙලිනාට්‍ය ආදරයෙන් නැරඹූ ප්‍රේක්ෂකයින්ට මම ගරු කරනවා.ඔබේ ගම්පළාත,? අධ්‍යාපන කටයුතු කළේ එහෙම කොහෙද?මගෙ ගම ඇඹිලිපිටිය. 2000 අවුරුද්දෙ මම කැලණිය විශ්වවිද්‍යාලයට තේරුණා. පාසලේ දී මම ඉගෙනගත්තේ නර්තනය. පාසලේ දී කිසිම රංගන කටයුත්තකට දායක වෙලා නෑ. විශ්වවිද්‍යාලයට ආවට පසුව නාට්‍ය විෂයට තියෙන තරගය දැක්කම මට හිතුණා නාට්‍ය හා රංග කලාව හදාරන්න. විශ්වවිද්‍යාලෙදි ප්‍රියංකර රත්නායක සර්ගෙන් මට විශාල දැනුමක් ලැබුණා. නාට්‍ය හා රංග කලාව විෂයයේ විශේෂ උපාධියත්, පශ්චාත් උපාධියත් නිම කරන්න මට හැකි වුණා. තාම මම ඒ විෂය ඉගෙන ගන්නවා. වේදිකා නාට්‍යවලට සම්බන්ධ වුණේ විශ්වවිද්‍යාලයේ ඉගෙනගන්න කාලෙදිමයි.කැලණිය විශ්වවිද්‍යාලය ඔබේ රංගන ජීවිතයට මොනවගේ බලපෑමක් ද කළේ?මම උපන් ස්ථානය විදියට මම සලකන්නෙ කැලණිය විශ්වවිද්‍යාලය. මගේ රංගන ජීවිතයට ආලෝකයක්, පන්නරයක් ලැබුණේ කැලණිය විශ්වවිද්‍යාලයෙන්.මේ දිනවල ඔබ මොනවද කරන්නෙ..?සාමාන්‍යයෙන් මම අවුරුද්දකට එක ටෙලිනාට්‍යයකට පමණයි සම්බන්ධ වෙන්නේ. පසුගිය දවස්වල මම ආනන්ද අබේනායක ගේ ‘අප්පච්චි’ ටෙලිනාට්‍යයට සම්බන්ධ වුණා. ඒ වගේම ජයලත් මනෝරත්නයන්ගේ ‘තාත්තෙ අපි ආවා’ ටෙලිනාට්‍යයටත් සම්බන්ධ වුණා.වේදිකාවෙන් රංගනයට සම්බන්ධ වන ශිල්පීන්ට හොඳ රංගන හැකියාවක් තිබෙන බවට ඇති මතය ගැන ඔබ මොකද කියන්නෙ?ඇත්තටම ඒක සත්‍ය කරුණක් බවයි මගේ මතය. පේ‍්‍රක්ෂකයින් සමඟ සම්බන්ධතාව ගොඩනඟා ගනිමින් සාමූහිකව කටයුතු කිරීමේ හැකියාව වේදිකාවෙන් ලැබෙනවා. ඒ වගේම වේදිකාවේදී රංගනය පිළිබඳව ලැබෙන අභ්‍යාසය ඉතා වැදගත්. වේදිකාවෙදි රංගනය පිළිබඳ දැනුම දවසින් දවස අලුත් වෙනවා. ඒකයි වේදිකාව රංගනය ගැන පාසලක් කියල කියන්නෙ.සිනමාවට ඔබේ දායකත්වය..?රංගනයේ යෙදෙන හැමෝටම තියෙන හීනය තමයි සිනමාව. ප්‍රසන්න විතානගේ ගේ ‘ආකාස කුසුම්’ චිත්‍රපටයටත් සෝමරත්න දිසානායකගේ ‘සිරි රජ සිරි’ චිත්‍රපටයටත් දායක වෙන්න මට හැකි වුණා. මම ප්‍රධාන චරිතයක් රඟපාන චිත්‍රපටයක වැඩකටයුතු ලබන අප්‍රේල්වල ආරම්භ වෙනවා.වේදිකාවේදී ඔබට ලැබී ඇති සම්මාන මොනවාද?2008, 2010 වසරවල වසරේ හොඳම වේදිකා නාට්‍ය නිළියට හිමි සම්මානත් 2011 රාජ්‍ය නාට්‍ය උලෙළේ හොඳම සහය නිළියට හිමි සම්මානයත් මට හිමිවුණා.වේදිකාවෙත්, ටෙලිනාට්‍ය ක්‍ෂේත්‍රයේත් හොඳම නිළිය වූ ඔබට සිනමාවේ හොඳම නිළිය වෙන්න බලාපොරොත්තුවක් තියෙනවද?එහෙම බලාපොරොත්තුවක් දැන් තියෙනවා.ඔබේ පවුලේ තොරතුරු...?මගෙ තාත්ත දැන් ජීවතුන් අතර නෑ. ඔහු සේවය කළේ පොලිස් දෙපාර්තමේන්තුවේ. අම්ම ප්‍රාදේශීය ලේකම් කාර්යාලයේ සේවය කළා. මට ඉන්නෙ අක්කයි නංගිල තුන්දෙනයි. අපි පස්දෙනාම විශ්වවිද්‍යාලෙ යවන්න අම්ම පුදුම උත්සාහයක් ගත්තෙ. මගේ සහෝදරියනුත් කලාවට සම්බන්ධයි.ඔබ විවාහකද?ඔව්. මගේ සැමියා සාරංග මොරගොඩ. ඔහු මගේ ජීවිතයට විශාල ධෛර්යයක් ශක්තියක්. ඔහු මා පිළිබඳව තබා තිබෙන බලාපොරොත්තු සහ විශ්වාසය තමයි කලා ක්‍ෂේත්‍රයේ ඉදිරියට යන්න මට උදව් වෙන්නේ.එතකොට ඔබේ රැකියාව?මම සංස්කෘතික අමාත්‍යාංශයේ ප්‍රවර්ධන නිලධාරිනියක් ලෙස සේවය කරනවා.මොනවගේ බලාපොරොත්තු ද ඔබට තියෙන්නේ?හොඳ රංගන ශිල්පිනියක් වගේම හොඳ බිරියක් මවක් වෙන්නත් මම ආසයි. ගෙදර ජීවිතේ හොඳින් තිබුණොත් තමයි මට අනාගතයේ හොඳ නිළියක් වෙන්න ලැබෙන්නෙ. අපේ ජීවිතවල එක පැත්තක් විතරක් සාර්ථක වෙලා වැඩක් නෑ; හැම පැත්තක්ම සාර්ථක වෙන්න ඕන. මවක් වෙන්නත් මගේ ලොකු බලාපොරොත්තුවක් තියෙනවා.ගාමිණී සුසන්තඡායාරූපය – ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212235</link>
    <topic>තිරනාටක පාඨමාලාවට ආ වෙළෙඳ ඇමැති</topic>
    <author/>
    <content>තිරනාටක පාඨමාලාවට ආ වෙළෙඳ ඇමැතිතිරනාටක රචනය උගන්වන ඇදුරෝ අද ඒ සඳහා scriptology නොහොත් තිරනාටකවේදය යන යෙදුම යොදා ගනිති. සිනමාවේ හා රූපවාහිනියේ වර්ධනයත් සමඟම තිර රචනයද, වෙනම විෂයක් ලෙසින් මාධ්‍ය පාඨමාලා තුළට ඇතුළත් කෙරිණි.ලංකාවේ මුල්ම තිරනාටක පාඨමාලාව පැවැත්වූයේ රාජ්‍ය චිත්‍රපට සංස්ථාව මඟිනැයි සිතමි. ඒ, 1974 දීය. අය කිරීම රුපියල් 35කි. කාලය මාස 3කි. එකල සිනමා ක්‍ෂේත්‍රයේ සිටි ජ්‍යෙෂ්ඨයින් වූ ටයිටස් තොටවත්ත, සුමිත්ත අමරසිංහ, පියසිරි ගුණරත්න (එකල ඔහු චිත්‍රපට සංස්ථාවේ නිෂ්පාදන අංශයේ කළමනාකරුය) ආදීහු පාඨමාලාව මෙහෙයවූ අතර, සති අන්තවල දේශන පැවැත්වුණි.මා, රුපියල් තිස්පහ සොයා ගන්නා විට “ක්ලෝසින් ඩේට්” පැනලාය. වාසනාවකට මෙන්, අපගේ දෙටු මිතුරකු මෙන්ම ගීත රචකයකු හා නාට්‍යකරුවකු ද වූ ආනන්ද එස්.විජේසිරි සේවය කළේ චිත්‍රපට සංස්ථාවෙහිය. ඔහුගේ උපකාරයෙන්, තිර නාටක ශිෂ්‍ය ලැයිස්තුවේ අග්ගිස්සේ එල්ලීමට සමත් වුණෙමි. ඕනෑම පාඨමාලාවකදී සාමාන්‍යයෙන් සිදුවන්නාක් මෙන් මෙහිදී ද, මුලදී පැමිණි සංඛ්‍යාව, අතරමඟදී හරි අඩක් බවට පත්විය.එකල ප්‍රසිද්ධ මුහුණු ද, ශිෂ්‍යයන් අතර දක්නට ලැබුණි. ඒ අතරින් කැපී පෙනුණේ එකල වෙළෙඳ ඇමැතිව සිටි ටී.බී.ඉලංගරත්නයන්ය. ඇතැම් දිනෙක එතුමා මා අසල අසුනේය. තවත් දිනෙක ඉදිරි පෙළ අසුනෙහිය. කවදා හෝ දවසක, “ඉලංගරත්න ඇමැතිතුමත් හිටියේ අපේ බැච් එකේ” යැයි කයිවාරුවක් ගැසිය හැකි නිසා, එතුමාගේ සහභාගිත්වය අපට සතුටට මෙන්ම ආඩම්බරයට ද කාරණාවක් විය.කෙසේ වෙතත්, අවිවේකී බව නිසාදෝ වෙළෙඳ ඇමැතිතුමා, පාඨමාලාවට ආවේ අතරින් පතරය.ඉලංගරත්න මහතා චිත්‍රපට නළුවකු බවට පත්ව සිටියේ ‘රදළ පිළිරුව‘ චිත්‍රපටයේ රඟපෑමෙනි. මහනුවර කච්චේරියේ ලිපිකරුවකුව සිටි කාලයේ ‘හැරමිටිය’, ‘හඳහන’, ‘මන්ත්‍රී හාමුදුරුවෝ’ වැනි වේදිකා නාට්‍ය කළේය. 1942 දී මහනුවර විනෝද රංග මණ්ඩලය මඟින් ත්‍රිත්ව විදුහලේ ශාලාවේදී වේදිකා ගත කළ ‘නිකං ආවා’ නමැති නාට්‍ය ලිවීමට මුල්වූ නිමිත්ත පිළිබඳව එතුමා මෙසේ කියා ඇත.”මගේ තරුණ මිත්‍රයෙක් රෝගාතුර විය. ඔහු හිටිහැටියේ සිහි නැතිවී වැටුණි. විනාඩි කීපයකින් නැවත සිහිය ආයේය. දිනකට දහදොළොස් සැරයක් මෙසේ සිදුවිය.මේ රෝගය පටන් ගැනුණේ බොරු ලෙඩකින්ය. මගේ තරුණ මිත්‍රයාට දේශපාලන අරමුණක් නිසා පිටරට යන්නට සිත්විය. වයස්ගත මව, තම එකම පුතාට එම ගමනට අවසර නුදුන්නාය. ඒ නිසා හිත නරක්වීමෙන්, ඔහුට ‘සිහි නැතිවෙන්නට’ විය. එසේ ඔහු රැඟුවේ මවගෙන් බලයෙන් අවසර ගන්නටය. මේ බොරුව දින කීපයකින් ඇත්තට හැරුණි.ඔහු යටගියාව අමතක වූවෙකු සේ හැසිරුණේය. වෙදහෙදකම් කළත් බොහෝ කලක් සුවපත් කරන්නට නොහැකි විය. වෛද්‍යවරයා ඇතුළු අපි කීපදෙනෙක් හවුල් වී මානසික හා ශාරීරික පිළියම් කිරීමට වෙහෙසුණෙමු. එක පිළියමකි, ‘නිකං ආවා’ නාට්‍යය.තිරනාටක ලිවීම හැදෑරුවත්, එහි නියැලීමට ඉලංගරත්නයන්ට ඉඩකඩ ලැබුණේදැයි නොදනිමි. එහෙත් ඔහුගේ නවකතා කීපයක්ම චිත්‍රපට ගත කෙරුණි. ‘අඹ යහළුවෝ’ සහ ‘විලම්බීත’ ටෙලිනාට්‍ය බවට හැරවුණි.අප පාඨමාලාවට සහභාගි වූ, එකම නිළිය වූයේ අග්‍රා සජීවනී ද අල්විස්ය. උස සිරුරකින් යුත් අග්‍රා සැබෑ රූමතියකි. දේශන නීරස වන අවස්ථාවල ඇයගේ රූපශ්‍රීය අපට මහත් අස්වැසිල්ලක් විය.ආලෝකකරණය උගන්වන්නට ආ සුමිත්ත අමරසිංහ නිතර නිතර අග්‍රා වේදිකාවට කැඳවමින්, ඇය තම ‘මොඩ්ල්’ බවට පත් කර ගත්තාය.එදා තිරනාටක රචනය හැදෑරූ අයගෙන්, කීයෙන් කී දෙනෙක් පසුව එහි ප්‍රායෝගිකව යෙදුණේ දැයි නොදන්නා සේම, ඔවුන් සැම මතකයට නඟා ගැනීමද අපහසුය. එහෙත් ඉලංගරත්න ඇමැතිතුමාත්, අග්‍රා සජීවනීත් අමතක නොවන්නාසේම, දෙසුම් අවසානයේ තරංගිණියේ දී නරඹන්නට ලැබුණු ඇඩ්රිෆ්ට්, බර්ච්වුඩ්, කූල් ඩි සැක් වැනි කලාත්මක චිත්‍රපට ද සදා මතකයෙහි රැඳෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212236</link>
    <topic>මං කැමැති දේවල් එක්ක රැඳෙන්න මට පුළුවන් වුණා</topic>
    <author>ඉසවි</author>
    <content>මං කැමැති දේවල් එක්ක රැඳෙන්න මට පුළුවන් වුණාජයන්ත කළුපහනමේ ගීතයට අපි කුඩා වියේදී බෙහෙවින් ප්‍රිය කළෙමු. එහෙත් එකල එහි ගායිකාව හෝ පද රචකයා කවුදැයි සෙවීමේ උවමනාවක් අපට නොතිබිණි. එහෙත් ඒ ගීතය අදටත් මතකයේ කොනක රැඳී ඇත. ළමා විය ඉක්මවා යොවුන් වියට එළැඹීමත් සමඟ එකල බෙහෙවින් ජනප්‍රියම තිබූ ‘කුමරි’ පුවත්පතෙන් බොහෝ සොඳුරු දේ කියැවීමු. එකල එහි සිටිය බොහොමයක් ලේඛකයන්ගේ නම් අතර මතකයේ රැඳී තිබූ ජයන්ත කළුපහන නාමය යළිත් මතකයට ආවේ ඉකුත් දිනෙක ඔහු හමුවීමෙනි. ජයන්ත ලියූ බොහෝ දේ කියවා තිබුණ ද ඔහුව පළමු වරට, හමුවූයේ එදින ය.පුවත්පත් ලේඛනයට ගීත රචනයට පමණක් සීමා නොවූ අපේ පත්තර මිත්‍රයා නවකථා රචකයෙකි, කෙටිකතා රචකයෙකි. ඒ අතරම නාට්‍ය නිෂ්පාදකවරයෙකි.බොහෝ නිර්මාණ කුසලතා ඇති ජයන්ත පසුගියදා ඔහුගේ තෙවන කෙටි කතා එකතුව එළිදැක්වූයේ ය. ඒ සිකුරාදා එළිවෙන යාමෙට” කෙටිකතා සංග්‍රහයයි.“මම පාසල් යන කාලේ ඉඳලම චිත්‍රපට ගැන උනන්දු වුණා. පාසලෙන් අයින් වුණාට පසුව සිනමා පත්‍ර කිහිපයකට ම සම්බන්ධ වුණා. සිනමාව පැත්තෙන් බොහෝ දේ ලිව්වා. ඔය අතරේ ජාතික තරුණ සේවා සභාවේ තීරනාටක පාඨමාලාව හැදෑරුවා. එහිදී අපට බොහෝ ක්ෂේත්‍රවල ප්‍රවීණයන්ගේ ඇසුර ලැබීමට අවස්ථාව ලැබුණා. ‘රිදී තිරය’ සඟරාවට ලිපි ලිව්වා. ‘මංජුසාව‘ කියලා කලා විචාර සඟරාවක් කළා. ඉන් කාලෙකට පස්සේ තමයි ‘ගීතා’ පත්තරේ උපකර්තෘ විදිහට වැඩ කරන්න පටන් ගත්තේ. මේ කටයුතු කරන කාලෙට තමයි මම ‘කං කං බූරූ’ වේදිකා නාට්‍ය නිෂ්පාදනය කළේ. මට මතකයි මං ඒ කාලේ චිත්‍රපට තිර රචනා දෙකකුත් ලිව්වා. බන්දුල පද්මකුමාර මහත්තයා ‘කුමරි’ පුවත්පතේ කර්තෘ වෙලා ඉන්න කාලේ මමත් ඒ පුවත්පතට ලිව්වා. ඒ කාලේ නවකතා ලිව්වා කෙටිකතා ලිව්වා. මම කටයුතු කළේ විශේෂාංග ලේඛකයකු හැටියට. මම වෘත්තිය හැටියට සේවය කළේ පුස්තකාලයේ. ‘අරලිය’ පුවත්පත පටන් ගනිද්දි බන්දුල පද්මකුමාර මහත්තයගේ ආරාධනාවකට මම ඊට සම්බන්ධ වුණා. එහි නියෝජ්‍ය කර්තෘ ලෙසත් කටයුතු කළා.”කාලෙන් කාලෙට විවිධ පුවත්පත්වල කටයුතු කළ ද ජයන්ත වටා හැම විට පාඨක පිරිසක් සිටියේ ය. පුවත්පත්වල රැඳී සිටින අතර තුර ම ඔහු නවකතා ලීවේ ය. මේ ඇතැම් නවකතා පුවත්පත්වල කොටස් වශයෙන් පළවූ ඒවා ය.“මගේ මුල්ම නවකතාව තමයි ‘සිහින තොටුපළ’. ඉන් පස්සේ ‘අහිමි පුදසුන’, ‘සමනල තටු’, ‘ගිනිගත් තාරකා’, ‘අමල් බීසෝ දොර ඇරලා’, ‘නාඩන්න දෙව්දුවේ’ ආදිය එළිදැක්වූවා.මගේ මුල් ම කෙටි කතා පොත තමයි දෙදහස් හය වසරේ දී පළ කරපු ‘යොහාන් මිය ගියා: භූමිදානය අද’ ඉන් පස්සේ ‘යක්බැද්දේ ගුරුන්නාන්සේ’.”තම කතාවලට අලුත් කතා තේමා ගෙන එන්නට ජයන්ත හැම විටම උත්සාහ දැරුවේ ය. ලේඛන කලාවෙන් බැහැර වූ විට ඔහු සිනමා විචාර ලියන්නෙකි. ඊටත් වඩා වේදිකා නාට්‍ය නිෂ්පාදක වරයෙකි. එහෙත් ඔහු ඒ විෂය ඔස්සේ දිගු දුර නොගියේ ය.“මම මුල් ම වේදිකා නාට්‍යය කළේ 1970 අවුරුද්දේ ඒ ‘අපට තරහක් නෑ’ කියලා. ඉන් පස්සේ ‘කං කං බූරු’ නාට්‍යය කළා. ඒ එක් දහස් නවසිය හැත්තෑ හතර අවුරුද්දේ. ඉන් පස්සේ නාට්‍ය කළේ නැහැ. නමුත් මා ගීත රචකයෙක් ලෙස තවමත් ක්ෂේත්‍රයේ ඉන්නවා. ‘මලක් පිපෙන හැටි’ ගීතය ලීවේ මම. එක්දහස් නවසිය අසූව් දී මා ලියූ ළමා ගීත ඇතුළත් ‘කිරි පැණි නැති හඳමාමා’ (ගුවන් විදුලි ළමා ගී රචනා එකතුව) එළිදැක්වූවා. අදටත් මම ඉඩ ලැබෙන විදිහට ගීත ලියනවා.ටිරෝන් මද්දුමගේ ගයන ‘ඈ තාරකා වී’, ‘හංස නිම්නයේ’, එඩ්වඩ් ජයකොඩි ගයන ‘පසළොස්වක සඳ’ ආදී වූ ගී රැසක් ජයන්ත ලියා ඇත.රැකියාවක් කරන ගමන් නිර්මාණාත්මකව යමක් කරන එක අසීරුයි තමයි. ඒ කාල වේලා අඩුකම නිසා. ඒත් කාර්යය බහුල බවත් එක්ක ඒ කරන නිර්මාණ හිතට තෘප්තියක්. මම පුස්තකාලවේදියෙක් හැටියට අවුරුදු දාහතක් සේවය කළා. ඒ කාලයේ මට බොහෝ පොතපත කියවන්න ලැබුණා. මං හැමදාම මං කැමැති දේවල් සමඟ රැඳෙන්න ලැබුණා. එය මට සතුටක්.ජයන්ත ඔහුගේ එදා මෙදා ජීවිතය කැටිකොට කීවේ ය.කෙසේ වෙතත් කුඩා කල ආශා කළ ඒ ළමා ගීතයේ රචකයා ඔහු යැයි දැන ගැනීමට ලැබීම අනපේක්ෂිත සතුටකි.ඉසවිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212237</link>
    <topic>ප්‍රවීණයන් සමඟ රඟපෑමෙන් හුඟක් දේ ඉගෙන ගත්තා</topic>
    <author>තුෂාරි</author>
    <content>ප්‍රවීණයන් සමඟ රඟපෑමෙන් හුඟක් දේ ඉගෙන ගත්තාබර්නාඩ් ෂෝ ප්‍රේමසුන්දරරංගන හැකියාව හැම දෙනාටම ලැබෙන්නේ නැත. කලා ලොවට පිවිස යම් ස්ථාවරයක් ගොඩනඟාගත හැකි නම් එය සැබෑ වාසනාවකි. කලා ලෝකයේ එවන් වාසනාවක් හිමිකර ගත් කලා ශිල්පියකු, මාධ්‍යවේදියකු, ඡායාරූප ශිල්පියකු ලෙස බර්නාඩ් ෂෝ ප්‍රේමසුන්දර හැඳින්විය හැකිය. මේ දිනවල ටෙලිනාට්‍ය කිහිපයක් හරහාම අප නෙතු ගැටෙන මේ කලා ශිල්පියා පසුගිය දිනෙක අප සමඟ කතාබහ කළා. ඒ ඔහුගේ කලා තොරතුරු පිළිබඳවයි.”මේ දවස්වල සිරස රූපවාහිනියෙන් විකාශය වන ‘නිල් දිය රළ’ ටෙලි නාට්‍යයේ විශ්වවිද්‍යාල ශිෂ්‍යයකු ගේ චරිතයක් මම රඟපානවා. එයට හුඟක් හොඳ ප්‍රේක්ෂක ප්‍රතිචාර ලැබෙනවා. ඒ වගේම සුරන්ජන් විජේනාමගේ මඟපෙන්වීම යටතේ ටෙලිනාට්‍ය කිහිපයකම සැලකිය යුතු චරිත ගණනාවක්ම රඟදක්වන්නට මට හැකියාව ලැබුණා. ‘යර්ස් බොස්’, ‘මනමාලයී’, ‘හිඟන්නා’, ‘සාක්කි’ ටෙලිනාට්‍ය ඒ අතරින් විශේෂයි.අවුරුදු 21 දි වගේ තමයි මම රංගනයට පිවිසුණේ. මං හිතන විදිහට මගේ රංගන ජීවිතය කාලෙන් කාලෙට වෙනස් වෙනවා. හුඟක් වෙලාවට හාස්‍ය උත්පාදන චරිත රඟදක්වන්න මම කැමැතියි. ඒ වගේම චරිතාංග නළුවෙක් විදිහටත් නමක් හදා ගන්නට මම වෙහෙසෙනවා. මට මතකයි, මම ඉස්සරෝම රංගනයෙන් දායක වුණේ ජයන්ත චන්ද්‍රසිරිගේ ‘වෙස්මුහුණු’ ටෙලිනාට්‍යයට. එහි මාරයාගෙ පිරිසෙ තමයි රඟපෑවේ. එහි දී මට රඟපාන්න සිදුවුණේ ග්‍රැන්විල් රොඩ්රිගෝ, මහේන්ද්‍ර පෙරේරා වගේ ප්‍රවීණයන් සමඟ. මම ඉතා සුළු චරිතයක් එහි රඟපෑවත් ඔවුන් ගේ ඇසුරින් ලබාගත් අත්දැකීම්, මගේ රංගන ජීවිතයට ඉතාම වැදගත් වුණා. ඉන්පසුව මහාචාර්ය ආරියරත්න ඇතුගලයන්ගේ ‘සිත්තර ගුරුන්නාන්සේ’ ටෙලිනාට්‍යයට දායක වුණා. එහි ගුරුන්නාන්සේගේ ප්‍රධාන ගෝලයාගේ චරිතය තමයි මම නිරූපණය කළේ. ඒ වගේම ‘නේත්‍රාංජලී’ ටෙලිනාට්‍යයේ ‘චන්දරේ’ චරිතයත්; අරුණ ගුණරත්නගේ ‘සූර්ය විංසති’ ටෙලි චිත්‍රපටයේත් ප්‍රධාන පෙළේ චරිතයක් රඟපෑවා.එහි පත්තර බෙදන හිතුවක්කාර කොලුවාගේ චරිතය තමයි මම රඟපෑවේ. ඒ වගේම ජයන්ත චන්ද්‍රසිරිගේ ‘දඬුබස්නාමානයට’ ද රංගනයෙන් දායක වුණා. ඇත්තෙන්ම මේ අත්දැකීම් මගේ රංගන ජීවිතයට වඩාත් සුවිශේෂී වූවා. ඊට අමතරව ‘භවත්‍රා’, ‘රැජින’ ටෙලි නාට්‍යවලත් මම සැලකිය යුතු චරිත රඟපෑවා. ඒ වගේම මගේ රංගන ජීවිතයේ මා ලැබූ සුවිශේෂී භාග්‍යයක් තමයි චිත්‍රපට සඳහා දායකත්වය ලබාදීමට හැකිවීම. ‘ජුලියට් ගේ භූමිකාව‘, ‘අනන්ත රාත්‍රිය’, ‘හිරි පොද වැස්ස වැනි චිත්‍රපට කිහිපයක් සඳහාම රංගන දායකත්වය ලබා දෙන්නට මට හැකිවුණා. මේ දිනවල ඉනෝකා සත්‍යාංගනී කීර්තිනන්ද මහත්මිය ගේ ‘සින්ඩ්‍රෙල්ලා’ චිත්‍රපටයේ සිරිනාථ ගේ චරිතය මම රඟදක්වනවා. ඇත්තටම කලා ලොවේ ඉන්න ප්‍රවීණයන් සමඟ වැඩ කටයුතු කරන්න මට අවස්ථාව හිමිවුණා. ඒ වගේම මගේ පුරුද්දක් තිබුණා රූපගත කරන දර්ශන තලවලට යන විට කැමරාවත් අරගෙන ගිහින් ඡායාරූප ගැනීමේ. ඒ අනුව පසුකලෙක මම ඡායාරූප පාඨමාලාවක් හදාරා ඡායාරූප ශිල්පියෙක් විදිහට කටයුතු කළා. අද වෙනකොට මම මේ ක්‍ෂේත්‍රයේ ස්ථාවර ගමනක් පැමිණ සිටිනවා. මට නිබඳවම අතහිත දෙන හැමදෙනාම ආදරයෙන් මම මේ අවස්ථාවේ සිහිපත් කරනවා.”’සත්සර’, ‘නයින්ගල’, කිතුල්වල, මීරිගම බර්නාඩ් ගේ ලිපිනයයි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212238</link>
    <topic>පුංචි තිරේ දැවැන්තයාට හදිසි සැත්කමක්</topic>
    <author>තුෂාරි</author>
    <content>පුංචි තිරේ දැවැන්තයාට හදිසි සැත්කමක්මෙරට ටෙලිනාට්‍ය වංශකතාවේ නමක් දිනූ සම්මානනීය ටෙලිනාට්‍ය අධ්‍යක්ෂවරයකු ලෙස බර්මින් ලයිලි ප්‍රනාන්දු හඳුන්වන්න පුළුවන්. පසුගිය දා බර්මින් ලයිලි නොසිතුවිරූ කනගාටුදායක සිදුවීමකට මුහුණ දුන්නා. ඒ ඔහුට හදවත් ශල්‍යකර්මයකට මුහුණපාන්නට සිදුවීම නිසයි. මේ නිසාම බර්මින් ගේ සුවදුක් විමසන්නට අපි ඔහුට කතා කළා.ගිය සතියේ ලොකු හදවත් සැත්කමකට මුහුණදුන්නා. ඒ නිසා මේ දවස්වල කලා කටයුතු කිසිවකට සහභාගි වෙන්නේ නැහැ. මම මේ වෙනකොට ටෙලිනාට්‍ය තිස් අටක් පමණ නිර්මාණය කරලා තිබෙනවා. ඒ ටෙලිනාට්‍යවලින් බොහොමයක් ජනප්‍රිය වුණා. මින් තෝරාගත් ටෙලිනාට්‍ය 20කච්ඍච් පට පසුගියදා එළිදක්වනු ලැබුවා. අසනීප තත්ත්වය නිසා මට ඒ අවස්ථාවට සහභාගි වෙන්න බැරි වුණා.””නමුත් මම මේ ක්‍ෂේත්‍රයට හඳුන්වා දුන් අද ප්‍රධාන තලයේ සිටින නළු නිළියන් ගැන මම සතුටු වෙනවා”. “විශේෂයෙන්ම චතුරිකා පිරිස්, මංජුලා තිළිණි, ජානකී විජේරත්න, ගයනා පෙරේරා, සඳලි සුලක්ඛනා ඒ අතර විශේෂයි. ඔවුන් ‘භව සයුර’, ‘සකල විකල’, ‘ශාන්තුවරණය’, ‘පිච්චමල් බිසව්’ වැනි මගේ ජනප්‍රිය ටෙලිනාට්‍ය හරහා කලා ක්‍ෂේත්‍රයට පිවිසුණා.”සුපිරු තරු ගොන්න අතර පෑයූ සුපිරි තරුවක් තමයි සංඛ දිනෙත්. සංඛ මේ දවස්වල තරමක් කාර්යබහුලයි. විශේෂයෙන්ම ඔහුගේ සංගීත නිර්මාණ කටයුතුත් සමඟ. ‘නුඹ ළඟ නැති දා’... සංඛ ගයන නවතම ගීතය මේ දිනවලජ්ර් නාළිකා හරහා ප්‍රචාරය වෙනවා. මේ ගීතය සඳහා මියුසික් වීඩියෝවක් රචනා කරන්නට සංඛ ලහි ලහියේ මේ දිනවල කටයුතු සූදානම් කරමින් පසුවෙනවා. මේ ගැන ඔහු අපිත් එක්ක කතාකළා.”මේ ගීතයට නිර්මාණය කිරීමට මම බලාපොරොත්තු වන මියුසික් වීඩියෝව දකුණු ආසියාවෙම පළමු වතාවට කරන .....එකක්. විශාල පිරිවැයක් දරල හදන මියුසික් වීඩියෝව මෙය වේවි කියලා මම හිතනවා. මේ සඳහා භාවිතා කරන කැමරා අධික පිරිවැයකින් යුක්තයි. මෙය සාර්ථක කර ගැනීමේ බලාපොරොත්තුවෙන් තමයි මේ දිනවල කටයුතු කරන්නේ.නාමල් උඩුගම ගී අඹරේ තාමත් ජනප්‍රිය තරුවක්. නාමල් ගැයූ... සමුගන්නේ නෑ ... වෙන්වන්නේ නෑ...” රසික සිත් තුළ මිහිරි මතකයක් ඉතිරි කළ ගීතයක්. මේ ගීතය ඔබේ මතකයෙන් තවමත් ඈත්වී නැතුවාට සැකයක් නම් නැහැ. නාමල් උඩුගම යුගයක ජනප්‍රියම ගායකයා කරවීමට මේ ගීතය සමත් වුණා. එදා නාමල් ගේ මේ ගීත මාධ්‍ය හරහා ප්‍රචාරය වෙද්දී මහත් කැමැත්තකින් ඒවා රසවිඳි ඔහුගේ රසිකයන් වෙනුවෙන් නැවත වරක් මේ ගීත රසවිඳින්නට අවස්ථාව ලබා දෙන්නට නාමල් කල්පනා කොට තිබෙනවා. ඒ ගැන නාමල් මෙහෙම කිව්වා.”90 දශකයේ මගේ ‘සමුගන්නේ නෑ’ ගීතය සහ කැසට්පටය රසිකයින් අතර හුඟක් ජනප්‍රිය වුණා. අද වෙනකොට මේ ගීතය ඇතුළත් කැසට්පටය කිසිම අලෙවිසලක නෑ. මගේ රසිකයන් ඒ ගීතවලට තවමත් කැමැතියි. ඔවුන් හැමවිටම මගෙන් ඒ ගීත ඉල්ලනවා. ඒ නිසා වර්තමාන පරපුරට රසවිඳින්න හැකි විදිහට නැවත මම ඒ ගීත අලුතින් නිර්මාණය කළා. ඒ නිසා මේ දවස්වල රසිකයන්ගෙන් මට හුඟක් හොඳ ප්‍රතිචාර ලැබෙනවා.මුතු තරංගා පසුගිය මාස එකහමාරක පමණ කාලයක් ගතකළේ ලංකාවෙන් පිට. මුතූ ඇගේ පෞද්ගලික කාරණා කීපයක් වෙනුවෙන් නවසීලන්තයට ගිහින් හිටියා.නවසීලන්තයේ විවිධ ප්‍රදේශවල සංචාරය කරමින් එහි සුන්දරත්වය අත්විඳින්නටත් මුතූට මෙහිදී අවස්ථාව උදාවෙලා. නවසීලන්තයේ උතුරු දූපතේ පිහිටි සුන්දර දිය ඇල්ලක් නරඹන්නටත් මුතූ අමතක කරලා නැහැ. එහි දී නොසිතූ බියකරු අත්දැකීමකට මුහුණ පාන්නට ඇයට සිදුවෙලා. මේ ගැන අපි මුතූගෙන් විමසුවා.ඒ දියඇල්ල හරිම ලස්සනයි. දිය ඇල්ලෙන් වැටෙන ජල කඳ හිතාගන්න බැරි තරම් විශාලයි. හරිම සැඬයි. මම එතනට ගියාම මට දැනුණේ හරියට දියඇල්ල මගේ ඇඟට කඩාගෙන වැටෙනවා වගේ හැඟීමක්. මම හොඳටම බයවුණා.අඩුම තරමේ එය නරඹන පාලම උඩටවත් යන්න මම බය වුණා. අන්තිමේදී ලංකාවට එනකම්ම මට බාත්රූම් එකට ගිහිල්ලා ඇස් පියාගෙන මුහුණට වතුර දාගන්න බැරිවුණා.හැම වෙලේම ඒ දියඇල්ලේ තිබුණු සැඬගතිය නිසාම මට මගේ ඇඟට දිය ඇල්ල කඩාගෙන එන බවක් දැනෙන්න ගත්තා. ඒ තරමටම මගේ හිතට ඒ දර්ශනය බලපෑවා. එය කාලයක් යනකම්ම මගේ මතකයේ තිබේවි.”නව වසර එළැඹෙන්නට තිබෙන්නේ තව දින කිහිපයයි. අපේ කලා ලොවේ හිතවතුන් හිතවතියන් නත්තල, අලුත් අවුරුදු සැමරුම් එක්ක තරමක් කාර්ය බහුල වෙලා. මේ දවස්වල උරේෂා රවිහාරිටත් එහෙමයි.උරේෂාට මේ දවස්වල හැමතැනින්ම ප්‍රසංග සඳහා ආරාධනා ලැබිලා. මේ සියල්ල අතරේ උරේෂා ගැන අලුත්ම ආරංචියකුත් දැනගන්නට ලැබුණා. ඒ නිසාම මේ දවස්වල ඇය පසුවන්නේ හරිම සතුටකින්. හේතුව උරේෂා මව් පදවිය ලබන්නට තරම් වාසනාවන්ත වෙලා. උරේෂා ඒ ගැනත් ඇගේ නවතම නිර්මාණ කටයුතු ගැනත් අපිත් එක්ක කතාබහ කළේ ලොකු සතුටකින්.”මේ දවස්වල නම් ජීවිතේ ගතවෙන්නේ හරිම සතුටකින්. සංගීත සංදර්ශනවලටත් සහභාගි වෙනවා. ඒ වගේම මගේ රසිකයන් වෙනුවෙන් අලුත් ගීතයකුත් නිර්මාණය කළා. මොකද හුඟ කාලෙකින් අලුත් නිර්මාණයක් කරන්න බැරිවුණා. මගේ නව නිර්මාණය රසිකයන්ට ළඟදීම රසවිඳින්න අවස්ථාව උදාවේවි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av1212239</link>
    <topic>සුමීගෙන් අහන්න</topic>
    <author/>
    <content>සුමීගෙන් අහන්නමාතලේ ධර්මා ඒකනායකප්‍රශ්නය – පුවත්පතක කර්තෘ වාක්‍යය ලිවිය යුත්තේ එහි කර්තෘවරයාම ද?පිළිතුර – ඔව්. නමුත් වෙන කෙනෙක් ලිව්වත් ඉන් නියෝජනය කළ යුත්තේ කතුවරයාගේ මතවාදයයි. උදාහරණයක් විදියට කිසියම් කතුවරයෙක් – පුවත්පතක් චිත්‍රපට ප්‍රදර්ශනය රජයට ගත යුතු ය යන ස්ථාවරයේ සිටින්නේ නම් ඊට විරුද්ධ අදහස කතුවැකියෙන් පළවිය යුතු නැහැ. කර්තෘ වාක්‍ය යනු කතුවරයාගේ අදහස්මයි.මීගමුවේ යොහාන් කුමාර් ද සිල්වාප්‍රශ්නය – ‘සුරලියක වගේ රුවිනා - ඇගෙ ගතිගුණ හරි අගනා’ ගීතය ගැයු ගායකයා කවුද?පිළිතුර - සෝමසිරි ප්‍රනාන්දු. ඔහු තමයි ‘මාලි ගම එළිය කරන ඔබයි කෝකිලාවි’ ගීතය ගායනා කරන්නෙත්.නිවිතිගල පි‍්‍රයංවදා මදුරප්පෙරුමප්‍රශ්නය – ක්ලැරන්ස් විජේවර්ධන ඉංගි‍්‍රසි ගී තනු අනුකරණය කොට ගීත ගායනා කර තිබෙනවා යැයි මගේ මිතුරියක පවසනවා. එය ඇත්තක් ද?පිළිතුර – ගීත දෙක තුනක් විතර (‘කඳුකරයේ සීතලේ’, ‘හිරු සඳු මැකිලා’ වැනි) එසේ ඉංගී‍්‍රසි ගී තනු අනුකරණය කරමින් ගායනා කර තිබෙනවා.නිට්ටඹුවේ අසේල රාජකරුණාප්‍රශ්නය – ‘මනරම් රැඟුමන්’ ගීතය ඇතුළත් වූයේ ‘වනමෝහිනි’ චිත්‍රපටයට ද?පිළිතුර – නැහැ. ‘සූරසේන’ චිත්‍රපටයට.හබරාදූවේ ගාමා ගාමිණි සුබසිංහප්‍රශ්නය – ‘මහරගමට වහින් නැතුව වහින්න ඕනැ තැනකට’ ගීතය ලීවේ හේමසිරි හල්පිට ද? චන්ද්‍රදාස ප්‍රනාන්දු ද?පිළිතුර – නැහැ. මහාචාර්ය සුනිල් ආරියරත්නදොඩන්ගස්ලන්දේ මියුලන් සමරසේනප්‍රශ්නය – ‘ඩිංගිරි මැණිකා’ චිත්‍රපටයේ නැටුම් අධ්‍යක්ෂණය කාගෙ ද?පිළිතුර - ශ්‍රී ජයනාගේ.ඉහළ තල්දූවේ ආනන්ද වික්‍රමආරච්චිප්‍රශ්නය – ‘රූප් කී රාණි - චෝරොන් කා රාජා’ චිත්‍රපටයේ ප්‍රධාන චරිත රඟපෑවේ කවුද?පිළිතුර - දේව් ආනන්ද්, වහීඩා රෙහ්මාන්.කපුගොඩ මාළිඳ සරත් රණසිංහප්‍රශ්නය – වැඩිපුරම අනුන්ගේ දේවල් හොයන්නේ ගැහැනු ද? පිරිමි ද?පිළිතුර – ගැහැනු සහ ගැහැනු වගෙ ඉන්න පිරිමි.අනුරාධපුරයේ නන්දවීර ගාල්ලගේප්‍රශ්නය – ‘නළඟන’ චිත්‍රපටය වාරණයට ලක්වුණා ද?පිළිතුර – ඔව්. නමුත් පසුව එය අනුමත වුණා.ගම්පහ අඹන්විට සිරිවර්ධනප්‍රශ්නය – ‘මැඩම් බොවාරි’ නවකතාව චිත්‍රපටගත වී තිබේ ද?පිළිතුර – ඔව්. අවස්ථා කීපයකදීම එය සිනමාවට නැඟී තිබෙනවා. ඒත් ඒ එකක්වත් නවකතාව තරම් සාර්ථක වී නැහැ.ඔබේ ප්‍රශ්න පහත ලිපිනයට යොමු කරන්න.  ‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122310</link>
    <topic>‘මාස්ටර් සර්’ ගීතයේ අයිතිය නීලාට නෙමෙයි මටයි</topic>
    <author>ඉනෝකා පෙරේරා බණ්ඩාර</author>
    <content>‘මාස්ටර් සර්’ ගීතයේ අයිතිය නීලාට නෙමෙයි මටයි‘වියෝ ගී ගැයෙන හදේ’, ‘උපුල් නුවන් විදහා’, ‘මාස්ටර් සර්...’, ‘නිම් හිම් සෙව්වා මා සසරේ’, ‘රන් ටිකිරි සිනා’ වැනි ජනපි‍්‍රයත්වයෙන් අනූන ගී ගොන්නක හිමිකරුවා වුවද, කලා ලොව දැවැන්තයකු වුවද නිමල් මෙන්ඩිස්ගේ වැඩි සද්ද – බද්දයක් නැත. ඉංගිරිසියම ඇසුරු කොටගත් සමාජයක හැදුණු වැඩුණු ඔහු මේ ගීත සියල්ලම ලියා ඇත්තේ ඉංගිරිසියෙනි. කරුණාරත්න අබේසේකර, ඔගස්ටස් විනයාගරත්න, ගාමිණි විජයතුංග, කේ.ඩී.කේ. ධර්මවර්ධන වැනි රසඥතාවෙන් ප්‍රතිභාවෙන් අනූන අය ලවා ඒ ගී පද සිංහලයට නඟා ගත් හේ, කිසිදා අමතක නොවන මිහිරි - සංවේදී තනු යොදා සුදුසු හඬක් ඇති ගායක ගායිකාවන් ලවා ගායනා කරවීය.එහෙත් ඇතැමෙක් ඒ ගී තමන්ගේ කරගන්නට වෑයම් දැරූවද ඔහු මුනිවත රකිමින් නිහඬ විය.කලකට පසු ඔහු සමඟ මේ කතා බහ, ඔහුගේ හඬ අවදි කරන්නටය.ඔබ ආයේ එංගලන්තයේ පදිංචියට යන්නේ නැති හැඩයි...ඔව්. මගේ බිරිය හදිසියේ ම මිය ගියේ අපි නිවාඩුවකට මෙහෙ ආපු වෙලාවේ. මට එයා නැතිව ආයේ එහෙ නවතින්න හිත දුන්නෙ නැහැ. මායි පුතයි ගිහින් එහෙ ගේ දොර විකුණා දමලා මෙහෙ පදිංචියට ආවා. දැන් අපි දෙන්නා ගෙයක් අරගෙන කෝට්ටේ පදිංචි වෙලා ඉන්නවා.පුතා කැමැතිද මෙහෙ ඉන්න...එයා ඉපදුණාම අපි එංගලන්තයට ගියේ එයාට මාස අටේදි. හේල්මරී නිරංජමල් එයාගෙ නම. පුතාට අවුරුදු 19 ක් වෙනකල් 18 වතාවක් අපි එයාවත් අරන් ලංකාවට ආවා. අපි දෙන්නටම ඕනෙ වුණේ පුතාට එයාගෙ රට ගැන හැඟීමක් ඇති කරන්න. එංගලන්තෙ හැදුණ - වැඩුණට, ඉගෙන ගත්තට අක් මුල්, අපේ පදනම තියෙන්නෙ මෙහෙ බව එයා දන්නවා. එයා සංගීත ක්‍ෂේත්‍රයේ යමක් කරන්න පුළුවන් තරමට එංගලන්තයෙදි ඒ දැනුම හදා ගත්තා. ඒ ගැන මට සතුටුයි.එහෙනම් ඔබේ ගීතවල අයිතිය පිළිබඳ ප්‍රශ්නයක් ඇති වෙන එකක් නෑ...මගේ ගීතවල සියලුම අයිතිය මං දෙන්නේ මගේ එකම පුතාට. ඒ පිළිබඳ කිසි ගැටලුවක් නැහැ.ඒත් ‘මාස්ටර් සර්...’ පිළිබඳ පසුගිය දිනවල ම් කසු කුසුවක් තිබුණා...මේ ගීතය මං ලියුවේ මගේ ජීවන අත්දැකීමක් ඇසුරින්. මං ලියූ හැම ගීතයක් ම එහෙමයි. ඒ නිසා ‘මාස්ටර් සර්’ ගැන ඒ කතාව මට කෙටියෙන් කියන්නම ඕනෙ. බොහොම තරුණ කාලේ මං එංගලන්තෙ ජීවත් වුණේ සමාජ ශාලාවක පියානෝ ගහලා. හැමදාම මං ගෙදර ආවේ අන්තිම බස් එකේ. එක දවසක් මට බස් එක මිස් වුණා. මං පයින් ඇවිදින්න ගත්තා. හුඟක් දුර ඇවිදගෙන එද්දි එක පාරටම වෑන් එකක් නවත්තලා හතරපස් දෙනෙක් මගේ හමේ පාට කිය කියා ගහන්න ගත්තා. තුවක්කුවක් අරන් වෙඩි තියද්දි මං දුවලා පණ බේරා ගත්තා. මට උදව් කළේ අයිරිෂ් ජාතිකයෙක්. එංගලන්තය මට එපා වුණා. ඒත් මට හුඟක් හිටියෙ සුදු ජාතික යාළුවෝ. පස්සෙ මමම හිත හදාගෙන, බය නැතිවෙනකල් හැමදාම රෑට පයින් ගෙදර ගියා.ඒත් ටික දවසකින් මං එංගලන්තෙ අතෑරලා ඇවිත් නෝටන්බ්‍රිජ්වලින් අක්කර 10 ක් අරගෙන වගා කරන්න ගත්තා. ඒ දෙමළ මිනිස්සු මට කතා කළේ ‘මාස්ටර්’ කියලා. දෙමළ අය තමන්ගෙ ස්වාමියාට කතා කරන්නෙ එහෙමයි. සිංහල මිනිස්සු කිව්වෙ ‘සර්’ කියලා. මට තේරුණා, එංගලන්තෙ වුණත් මෙහෙ වුණත් තියෙන වර්ග - වර්ණ භේදය ගැන.මනික් සන්ද්‍රසාගර මගේ යාළුවෙක්. එයා මට කිව්වා ඔය වගා කර කර ඉන්නෙ නැතිව ඇවිත් එයා එක්ක වැඩ කරන්න කියලා. ඊට පස්සෙ එයාගෙ උවමනාවට තමයි මං එයා කරපු ‘කළු දිය දහර’ චිත්‍රපටයට ‘මාස්ටර් සර්’ ගීතය ලියුවෙ.මං ඉංගී‍්‍රසියෙන් ලියපු ගීතය, බොහොම සාර්ථකව කරුණාරත්න අබේසේකර එයාගේ සිංහල වචන දමලා පරිවර්තනය කළා.එතකොට චිත්‍රපටයේ ගීතය ගායනා කළේ නීලා ද...මනික් ගීතය ගයන්න තෝරාගෙන තිබුණෙ නෙවිල් ප්‍රනාÁදුව. මං එතකොට නෙවිල් දැකල තිබුණෙවත් නැහැ. හැබැයි මං මනික්ට යෝජනා කළා, අවුරුදු 16 ක විතර ගෑනු ළමයෙක් ඉන්නවා බොහොම මිහිරි කටහඬක් තියෙන කියල. එතකොට ‘ගැහැනු ළමයි’ චිත්‍රපටයෙ වැඩ කරල මං නීලව දැනගෙන හිටියා. මනික් මගේ යෝජනාවට කැමැතිවෙලා චිත්‍රපටයේ ‘ටයිට්ල්’ වලදි ගයන්න නීලව ගත්තා. හැබැයි චිත්‍රපටය පුරාම තිබුණෙ, ජනපි‍්‍රය වුණේ නෙවිල්ගෙ හඬ.ඒත් නීලා වික්‍රමසිංහ අඟවන්නේ ‘මාස්ටර් සර්’ ඇගේ බවයි...නෙවිල් අකාලයේ මිය ගියාම නීලා කිසි බාධාවක් නැතිව දිගටම සින්දුව කිව්වා. නීලා හිතන්න ඇති එයාට ඒකෙ හිමිකමක් තියෙනවා කියලා. ඒත් ඒ ගීතයේ හිමිකම මගේ. ඒත් මං අවුරුද්දකට විතර උඩදි නීලට කිව්වා ‘ඔයා කරන වැඩේ හරි නෑ..’ කියලා. මං ඒ ගැන වැඩිය හිතන්නෙ නැතිව හිටියා. පස්සෙ එයාට මං කිව්වා මිනිස්සු දොස් කියනවා, ටී.වී. එකට ඇවිත් කතා කරන්න කියලා. අමරදේවයන් පවා ‘නිම් හිම් සෙව්වා’ ගීතය මගේ කිව්වත් එකල ඈ ‘මාස්ටර් සර් ගැන කිව්වෙ නැහැ. දැන් නම් නීලා කියනවා. එයා ඒ ගීය කියනවට මං කිසි දවසක විරුද්ධත්වයක් පෑවෙ නැහැ. මට තිබුණෙ කනගාටුවක් විතරයි.ඇය ගයන තවත් ජනපි‍්‍රය ගී තිබෙනවද ඔබ ලියූ සහ සංගීතවත් කළ...ඔව්. ‘දවසක්දා රෑ වසන්ත සැණකෙළියේ’, ‘මේ අවන්හලේ’, ‘රන් ටිකිරි සිනා’ වැනි ගීත 5 ක් පමණ තිබෙනවා. එක අතකට කලාකරුවන් හැටියට ඒ අයත් හරියට නීති ගරුක වෙනවා නම් ඔය ප්‍රශ්න මුකුත් නැහැ.ඒත්, ඔබ ඔබේ හොඳම ගීත සිරසට විකිණීම පිළිබඳ හුඟදෙනෙක් නොසතුට පළ කරනවා...සුපර් ස්ටාර්ලා අතරේ බොහොම දක්‍ෂයින් ඉන්නවා. ඒ අය වෙනස් විදියට ඒ ගී ගායනා කරන එක ගැන මං සතුටුයි. මොකද මං කැමැති නෑ රාමුවකට කොටුවෙලා ඉන්න. එකම ගීය දහ දෙනෙක් කිව්වොත් දහ විදියක්. මං ඒකට කැමැතියි.ඒකද ඔබ විජය ගැයූ ‘ගඟ අද්දර මා...’ ගීතය සුරේÁද්‍ර ගයනකොට ‘එක්සලන්ට්’ කිව්වෙ...ඇත්තටම විජය ඒ ගීය ගයන්නෙ බොහොම ස්වාභාවිකව. ඒ හඬේ ගැඹුර නිසා ඒ ගීයට විශාල ප්‍රාණයක් – හැඩයක් තිබුණා තමයි.ඒත් මේ තරම් වෙහෙස මහන්සියක් අරගෙන සුරේන්ද්‍ර ඒ ගීය ගයන්නෙ වෙනස් විදියකට. මං ඒ, මහන්සියෙන් කියන වෙනස් ගතියට කැමැතියි. ඒකයි මං විශිෂ්ටයි කිව්වේ.අනික දැන් අපි වියපත්. අපේ ජීවත්වීම අපිම බලාගන්න ඕනේ. විවේචනය කරන අයගෙන් මට ඒ සඳහා කිසිවක් බලාපොරොත්තු වෙන්න බැහැනේ. පුතාට විවාහයක් කරල දුන්නම මගේ හිත නිදහස්. මගේ ගීත පිළිබඳ සියලු වගකීම දරන්න තරම් එයාට හොඳ දැනුමක් අවබෝධයක් තිබෙනවා. ඒ ගැන මට සතුටුයි.ඉනෝකා පෙරේරා බණ්ඩාරඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122311</link>
    <topic>‘අම්මා’ චිත්‍රපටය බලලා කරපු වරදට පල්ලියේ කොමිසම් කරලා සමාව ගත්තා</topic>
    <author>සුනිල් මිහිඳුකුල</author>
    <content>‘අම්මා’ චිත්‍රපටය බලලා කරපු වරදට පල්ලියේ කොමිසම් කරලා සමාව ගත්තාඅර්නස්ට් පෝරුතොට ගරු පියනමමොකද්ද ඔබ තුමාගේ සමාජ හා සංස්කෘතික පසුබිම?සමහරු මගෙන් අහනවා, මොන කොලේජ් එකේ ද ඉගෙන ගත්තෙ කියලා. එතකොට මම බොහෝම ආඩම්බරයෙන් කියනවා, මම ඉගෙන ගත්තේ ගමේ (මාරවිල) රෝමානු කතෝලික පිරිමි පාසලේ කියලා. ඒ කාලේ අපිට උගන්වපු ගුරුවරු රෙද්ද ඇඳලා, කෝට් එක දාලා, නැමි පනාව ගහලා තමයි ඉස්කෝලෙට එන්නේ. නියම සිංහල සංස්කෘතික පසුබිමකින් මම හැදුණේ; වැඩුණේ. අපිට දේශීය සංස්කෘතියක් නැහැ; අපි තුප්පහි කියලනේ සමහරු කියන්නේ. ඒ කියන එවුන්ට වැඩිය සිංහලකමත් මගේ ළඟ පුංචි කාලේ ඉඳන්ම තිබුණා.ඔබ වහන්සේගේ පියාත් ලේඛකයකු බව මම අසා තිබෙනවා?ඔව් මගේ පියා ලේඛකයෙක්; ඒ වගේම චිත්‍ර ශිල්පියෙක්. ඔහු සිංහල පොත් 15 ක් විතර ලියලා තියෙනවා. ඒවා අධ්‍යාපන පොත්. මටත් ලේඛකයෙක් වෙන්න බලපෑවේ මගේ පියා. තාත්තා චිත්‍ර ශිල්පයටත් දක්ෂයි.මට මතකයි ගෙදර සිමෙන්ති පොළොවේ ලස්සනට හංස පූට්ටුව ඇඳලා තිබුණු ආකාරය.ඔබතුමා පූජකවරයෙක් වෙන්න හිතුවෙ ඇයි?තනි වචනයෙන් කිව්වොත් ‘සේවය’ට. ගිහියෙක් වෙලා හිටිය නම් මම මේ කරපු දේවල් එකක්වත් මට කරන්න ලැබෙන්නේ නැහැ.ඔබ වහන්සේ පූජකවරයෙක් වීමට යනවයි කිව්වම ගෙදර අයගේ ප්‍රතිචාරය වුණේ මොකද්ද?තාත්ත නම් පොඩ්ඩක්වත් කැමැති වුණේ නැහැ. ඔහු කිව්වේ ‘තෝත් ඔය හොර හැත්තට එකතු වෙන්න ද හදන්නේ’ කියලා. මොකද තාත්තාට එක්තරා සිද්ධියක් නිසා පූජකවරුන් පෙන්නන්න බැරි තත්ත්වයක හිටියේ. ඒ කාලේ ගෙදර උයන කෑමෙන් කොටසක් පල්ලියට දෙන සිරිතක් තිබුණා. තාත්තා ගෙදර ආවම මුලින්ම අහන්නේ යක්කුන්ට දොළ පිදේනිය දුන්න ද කියලයි. ඔහු ඒ තරම් පූජකවරුන් එක්ක තරහයි.කවද්ද ඔබ වහන්සේ පූජාත්වරය ලැබුවේ?1957 දී. මම පූජකවරයෙක් වීමේ අරමුණින් 1944 දී බොරැල්ල ශාන්ත ඇලෝසියස් නව පූජක දෙව් සත්හලට ඇතුළත් වුණා. 1950 දී ශාන්ත බර්නාඩ් මහා දෙව්සත් හලෙත් 1955 අම්පිටිය ජාතික දෙව් සත්හලෙත් පූජකවරයකු වීම සඳහා ඉගෙන ගත්තා.ඔබතුමාට මතක ද ඔබතුමා පුංචි කාලේ දැකපු නත්තල?පල්ලියේ ඕගන් වාදකයා හිටියේ අපේ ගෙවල් ළඟ. නත්තල පිළිබඳ මගේ මුල්ම මතකය තියෙන්නේ ඔහු ලතින් ගීතිකා වාදනය කළ ආකාරයයි. ඒ කාලේ පල්ලියේ පූජාව තිබ්බේ ලතින් භාෂාවෙන්. පල්ලියේ පූජාවට උදව් වුණු මම සිංහලෙන් ලියාගත් ලතින් වචන කට පාඩම් කළ අයුරු අදත් සතුටින් මතකයට නඟා ගන්නක්.නත්තලේ අරුත විදියට ඔබතුමා දකින්නේ මොකද්ද?නත්තලේ අරුත ‘සාමය’ යැයි ඉතාම කෙටියෙන් කියන්න පුළුවන්. ක්‍රිස්තුන් වහන්සේගේ උපතින් ගෙන ආවේ සාමයේ පණිවුඩයයි. අසරණයන් ගසා නොකන, පවු කාරයන්ට ගල් නොගසන සමාජයක් මෙලොවට ගෙන ආවේ උන්වහන්සේ.එදා - අද නත්තල ඔබතුමා සංසන්දනය කරන්නේ කොහොම ද?එදා - අද නත්තල බොහොම වෙනස්. එදා නත්තල හරියට සිංහල අවුරුද්ද වගේ. අපි බුලත් හුරුලු දීල දෙමව්පියන්ට වැන්දා. කෑම මේස රස ගැන්වුණේ කැවුම්, කොකිස්, කිරිබත්වලින්. නමුත් අද නත්තල එහෙම ද? අද නත්තලේ තියෙන්නේ ‘කාපල්ලා - බීපල්ලා - ජොලි කරපල්ලා’ කියන ග්‍රාම්‍ය දර්ශනය.කතෝලිකයන්ට සංස්කෘතියක් නැහැයි කියල සමහරු කියන බව ඔබතුමා කියා සිටියා.අපි රෝමානු කතෝලික යැයි කිව්වට අපි හොඳ සිංහල කතෝලිකයෝ. අපි අනුරාධපුරයේ කුරුස පරම්පරාවෙන් පැවත එන කතෝලිකයෝ. අනුරාධපුර යුගයේ කතෝලිකයන් සිටි බව සාධක එම යුගයෙන් සොයා ගත් කුරුසයෙන් දැක්වෙනවා. කතෝලික අපි දැන් දේශීය වෙලා ඉවරයි. කලින් ලතින් භාෂාවෙන් තිබුණු යාච්ඤා දැන් අපි කියන්නේ සිංහලෙන්. ඒත් බෞද්ධයන් ගාථා කියන්නේ තාම පාළියෙන් නේද? පෘතුගීසි, ලන්දේසි හා ඉංගී‍්‍රසිකාරයෝ මේ රටට ඇවිත් කරපු බලුකම්වලට අපිත් විරුද්ධයි. අපිව පාලනය කරන්න ඔවුන්ට තියා රෝමයටවත් බැහැ.කතෝලික සංස්කෘතියේ උත්තමාංග ලෙස ඔබ වහන්සේ දකින්නේ මොනවා ද?මෙරට වේදිකා නාට්‍ය කලාවට, මුද්‍රිත සාහිත්‍යයට, සිනමාවට පුරෝගාමී වුණේ කතෝලිකයෝ. ‘රජතුන් කට්ටුව‘ මුල්ම සිංහල නාඩගම බව මහාචාර්ය එම්. එච්. ගුණතිලක වැනි බෞද්ධයන් පවා පිළිගෙන හමාරයි. මෙරට මුල්ම සිංහල පොත බයිබලය. තවමත් පළවන පැරණිම සිංහල පුවත්පත ‘ඥානාර්ථ ප්‍රදීප’ය. මුල්ම සිංහල චිත්‍රපටය වන ‘කඩවුණු පොරොන්දුව‘ හදපු බී. ඒ. ඩබ්ලිව්. ජයමාන්න කතෝලිකයෙක්. මෙරට සංගීතයට විශිෂ්ට මෙහෙවරක් ඉෂ්ට සිද්ධ කළ සුනිල් සාන්ත, රුක්මණි දේවි, කතෝලිකයෝ. මහාචාර්ය කාලෝ ෆොන්සේකා, ආචාර්ය මයිකල් ප්‍රනාන්දු, ජැක්සන් ඇන්තනි වගෙ අය කතෝලිකයෝ.කොහොම වුණත් ඔබවහන්සේ බෞද්ධ භික්ෂුන් එක්ක බොහෝම සමීපයි; සුහදයි.ආගමික සහජීවනය අවශ්‍යයි. පූජ්‍ය මාපලගම විපුලසාර හාමුදුරුවෝත් එක්ක මගේ තිබුණේ අකලංක බැඳීමක්. 1970 දී පාප් වහන්සේ ලංකාවට ආ අවස්ථාවේ සැරසිලි කටයුතුවලට මා එක්කරගත්තේ උන්වහන්සේ. මර්සලිනු ජයකොඩි ගරු පියතුමා ශ්‍රී දළදා වහන්සේ වඳින්න ගියා. එඩ්මන්ඩ් ප්‍රනාන්දු බිෂොප් තුමා මුතියංගණ විහාරයට ගිහින් බණ ඇහුවා. මේවා හොඳ දේවල්.ඔබ වහන්සේ හැට ගණන්වල පල්ලිය ඇතුළේ පෝරුවක් හදලා ජෝඩුවක් කසාද බැන්දුවයි කියලා අපි අහලා තියෙනවා?ඔව්. ඒක සිද්ධ වුණේ 1967 දී. මීගමුව බෝලවලාන පල්ලියේ. මම ඒ මඟුල් උත්සවයට බෙරයත් ගොක්කොළත් එකතු කළා.මේවට සමහර සිංහල ස්වාමිලා විරුද්ධ වුණා. නමුත් මං ඒ විරුද්ධත්වය තඹේකට ගණන් ගත්තේ නැහැ.චිත්‍රපට කෙරෙහි ඔබතුමාගේ අවධානය යොමු වුණේ කොහොම ද?චිත්‍රපට බැලීමේ අවස්ථාවක් අපේ ගෙදර පසුබිම තුළ තිබුණේ නැහැ. සෙමනේරියේ ඉද්දිත් අපිට බලන්න දුන්නේ ‘සෝන්ග් ඔෆ් බර්නඩෙත්’ වගේ ආගමික චිත්‍රපට විතරයි. මම බලපු මුල්ම සිංහලය තමයි සිරිසේන විමලවීරගේ ‘අම්මා’. ඒ කාලේ චිත්‍රපට බැලීම පවක් විදියට තමයි හිතුවෙ. ඒ නිසා මම පල්ලියට ගිහින් කොමිසම් (පව් කමා) කරද්දි චිත්‍රපටයක් බැලුව කියලත් ස්වාමිට කියලා වරදට සමාව ගත්තා. ඒ ස්වාමි කවුද කියලා දන්නව ද? පස්සෙ කාලෙක කොළඹ අගරදගුරු වුණු තෝමස් කුරේ කාඩිනල් තුමා.ඔබතුමා එක්තරා කාලයක චිත්‍රපට ගැන විචාර පවා ලිව්වා?ඔව්. මම ‘ඥානාර්ථ ප්‍රදීපය’ පත්තරේට චිත්‍රපට විචාර ලිව්වා. ‘ඥානාර්ථ ප්‍රදීපය’ පත්තරෙන් බිහිවුණු හොඳ සිනමා විචාරකයන් දෙන්නෙක් තමයි ලෙස්ලි බොතේජු හා ඈෂ්ලි රත්න විභූෂණ. මම ‘චිත්‍රපට ගැන’ යන නමින් සිනමා පොතකුත් ලියා පළ කළා. එය අදටත් කතෝලික පූජකවරයෙක් සිනමාව අළලා ලියු එකම පොත.ජාතික කතෝලික සිනමා පර්ෂදය (OCIC)  ගොඩනංවන්න පුරෝගාමි වුණෙත් ඔබ වහන්සෙ?අවුරුදු දහයක් මම මේ පර්ෂදයේ ජාතික අධ්‍යක්ෂ ධුරය දැරුවා. එමඟින් අප කළ සේවය ජාතික චිත්‍රපට සංස්ථාවෙන්වත් වෙලා නැහැ.ජාතික කතෝලික සිනමා පර්ෂදය ආගමික සංවිධානයක් නිසා සමහරු ඒ දිහා බැලුවේ වැරදි කණ්ණාඩියකින් නේද?මොන කණ්ණාඩියෙන් බැලුවත් මට වැඩක් නැහැ. අපේ වැඩියෙන්ම හිටියේ බෞද්ධයෝ. මහාචාර්ය සරච්චන්ද්‍රයන් වැනි මහා ප්‍රාඥයන් පවා අපේ විනිශ්චය මණ්ඩලවල කටයුතු කළා.ඔබ තුමා චිත්‍රපට වාරණයට එරෙහිව නිතරම කතාකර තිබෙනවා?චිත්‍රපට වාරණයට මම කවදත් විරුද්ධයි. මම අවුරුදු 36 ක්ම සිගරැට් බිව්වා. එහෙත් සෙමනේරි දෙකකම හිටපු අධිපති පූජකවරයට බැරිවුණා ඒක තහනම් කරන්න. මම සෙමනේරියේ වේදිකා නාට්‍යයක් කරලා එහි සිගරට් බොන චරිතයකුත් ඇතුළු කළා.ඒ චරිත රඟපෑවේ මම. අපේ රටේ ප්‍රසිද්ධ රැඟුම් පාලක මණ්ඩලය අහෝසි කළ යුතුයි කියලා මම කිව්වේ මීට අවුරුදු විසිපහකට - තිහකට විතර කලින්.ඔබ වහන්සේ සාංදෘෂ්ටිකවාදියෙක් ද?මම සාංදෘෂ්ටිකවාදය (භව්‍යවාදය) ගැන පොතක් ලිව්ව පළියට මම ඔය මොනම වාදියෙක්වත් නෙමෙයි.මම 1965 දී ‘භව්‍යවාදය හා ලංකාව‘ කියන පොත ලිව්වෙ එම සංකල්පය මෙරට සාහිත්‍ය කලාව තුළ පැවතුණු ආකාරය පිළිබඳ ශාස්ත්‍රීය විග්‍රහයක් කරමින්. ඒ කාලේ අපි භව්‍යවාදය ගැන හුඟක් දේවල් කතා කළා. විශේෂයෙන් සිරිල් බී. පෙරේරාත් එක්ක.සුනිල් මිහිඳුකුලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122312</link>
    <topic>බෙත්ලෙහෙම්පුරේ ගීය ලීයූ රචකයා බෞද්ධයෙක්</topic>
    <author>ජෝජ් රොබ්සන් ද සිල්වා</author>
    <content>බෙත්ලෙහෙම්පුරේ ගීය ලීයූ රචකයා බෞද්ධයෙක්අනිල් භාරතීබෙත්ලෙහෙම්පුරේ දිළිඳු ගවලෙනේඔරුව තුළේ සිසිලෙ නිදයිජේසු බිලින්ඳා - ජේසු බිලින්ඳා...! (පද – කරුණාරත්න අබේසේකර)ලොව පුරා ශ්‍රී ලාංකේය කිතුනු බැතිමතුන්ගේ සිත්ගත් නත්තල් ගී අතර “බෙත්ලෙහෙම්පුරේ” ගීතයට ද සුවිශේෂ තැනක් හිමි වී ඇති වග නොරහසකි. හැත්තෑව දශකයේ ජනපි‍්‍රය වූ කණ්ඩායම් ගී අතර “ගෝල්ඩන් චයිම්ස්” සංගීත කණ්ඩායමේ මේ ගීතය ද විය. එමෙන්ම කණ්ඩායම් ගීතයක් වුවද මෙම ගීතයේ එක් ගායන ශිල්පියෙකුගේ හඬ වඩාත් ඉස්මතුව අපට ශ්‍රවණය වන්නට වූ අතර පසු කලෙක ඒ හඬ හිමි වූ අනිල් භාරතී නමින් “බෙත්ලෙහෙම්පුරේ” ගීතය ශ්‍රාවකයින්ගේ සිත් හී ලැඟුම් ලැබී ය. ඉන්පසු අනිල්ගේ හඬින් මේ ගීතය සෑම නත්තලකදීම ඇසුණු හෙයින් මෙවර නත්තල තේමාව කරගෙන “ස්වර වර්ණ” වර්ණ ගන්වන්නට අපි අනිල් ට ආරාධනා කරමු.”ක්ලැරන්ස් විජේවර්ධනයි මමයි දෙන්නාම ‘ගෝල්ඩන් චයිම්ස්’ සංගීත කණ්ඩායමේ සිටිද්දී තමයි අපි ‘බෙත්ලෙහෙම්පුරේ’ ගීතය මුලින්ම පටිගත කෙරුවේ. එදා දළුගම සරසවි ශබ්දාගාරයේ දී මේ ගීතය පටිගත කරද්දී ශබ්ද පරිපාලක ලෙස කටයුතු කළේ මර්වින් රුද්‍රිගුයි. ඒ කාලයේ ගායනයයි සංගීතයයි එකවර පටිගත කෙරුණේ. තනුවයි, පද මාලාවයි, ගායනයයි පුදුමාකාර ලෙස ගැළපී නිර්මාණය වූ නිසා ‘බෙත්ලෙහෙම්පුරේ’ ගීතය සාර්ථක ජනපි‍්‍රය ගීතයක් වෙන බවට එදා පටිගත කිරීමට සහභාගි වුණු හැමෝම අනාවැකි පළ කළා. වැඩිකල් නොගොසින් එම නත්තලේදීම මේ ගීතය ජනපි‍්‍රයත්වයට පත් වුණා. දැන් දශක හතරකටත් වඩා ගත වී ගිහිල්ලත් ‘බෙත්ලෙහෙම්පුරේ’ ගීතයේ ජනපි‍්‍රයත්වය අඩු වෙලා නැහැ.””බෙත්ලෙහෙම්පුරේ” ගීතය නිර්මාණය කිරීමේදී පුරෝගාමි වූවේ කවුද..?”ක්ලැරන්ස් තමයි නත්තලට ගීතයක් බෞද්ධයෙකු ලවා ලියවා ගන්න ඕනෑ කියලා කරු අයියාගෙන් (කරුණාරත්න අබේසේකර) ‘බෙත්ලෙහෙම්පුරේ’ පද රචනය කරගෙන තනුව නිර්මාණය කෙරුවේ. ‘ගෝල්ඩන් චයිම්ස්’ කණ්ඩායමේ ගීතයත් ලෙස මුලින් ගායනා කෙරුවත් පසුව මේ ගීතය ‘අනිල් ට ගැළපෙනවා’ කියලා ක්ලැරන්ස් මට දුන්නා. ක්ලැරන්ස් ජීවත්ව සිටිද්දීමයි මම ‘බෙත්ලෙහෙම්පුරේ’ ගීතය වෙනම තනිව ගැයුවේ.”ඒත් “බෙත්ලෙහෙම්පුරේ” ගීතයේ අයිතියක් ඔබට නැහැ නේද..?”ඔව්. ඒ අයිතිය තියෙන්නේ ‘ගෝල්ඩන් චයිම්ස්’ සංගීත කණ්ඩායමේ ශානක පෙරේරාටයි. මට අයිතිය ඕනෑ නැහැ. මේ රටේ වගේම පිටරටවලත් ඉන්න ‘බෙත්ලෙහෙම්පුරේ’ ගීතය රස වින්ද කවුරු වුණත් පුරුදුවෙලා ඉන්නේ මගේ කටහඬයි. දෙවියන් වහන්සේ මගේ හඬ පාවිච්චි කළා කියලයා මං හිතන්නේ. ‘බෙත්ලෙහෙම්පුරේ’ ගීතය ජනතාව අතරට ගෙන යාමට දෙවියන් වහන්සේගේ පුතුයා මෙලොව උපන් අවස්ථාව විස්තර කෙරෙන මේ ගීතය ගයන්න ලැබීමත් දේව ආශිර්වාදයක්මයි. ජේසුස් වහන්සේගේ උපත සමරන හැම තත්ලකදීම තව අවුරුදු සිය ගණනක් ගියත් මේ ගීතය ඇහෙයි.”  සත වෙත කරුණා - පිනි දිය ගලනාමුදු උල්පත පාදා දුනි - ජේසු බිලින්ඳා...!සෑම නත්තල් සමයකදීම ඔබ කාර්ය බහුලයි. ඒ ඇයි..?”නත්තල් කැරොල් ගී ප්‍රසංග ආදිය හින්දා තමයි එහෙම වෙන්නේ. විශේෂයෙන් දෙව් මැදුරු, පොලිස් සහ යුද හමුදා කැරොල් ගී ප්‍රසංග සඳහා පුහුණුවීම් වලටත් සහභාගි වෙන්න ඕනෑ නිසා වැඩිපුර මහන්සි වෙන්න ඕනේ. උසස්ම තත්වයෙන් ඒවා පවත්වන්න කැපවෙන්න වෙනවා. මේ රටේ ප්‍රසංගවලට වගේම පිටරට ගීත ප්‍රසංගවටලත් සහභාගි වෙන්නත් සිදුවෙනවා. ‘බෙත්ලෙහෙම්පුරේ’ ගීතය නිසාම මට වැඩිපුර ප්‍රසංග ලැබෙනවා. හැම නත්තල් කාලයකම මා කාර්ය බහුල වෙන්නේ ඒ නිසයි.”විදේශ ප්‍රසංගවලදීත් ඔබ “බෙත්ලෙහෙම්පුරේ” ගීතය ගයනවා ද?”ඔව්. මම ගී ගයන්න රටවල් විසි හයකට ගිහින් තිබෙනවා. ඒ හැම රටකදීම මං ගායනා නොකළොත් ‘බෙත්ලෙහෙම්පුරේ’ ගීතය ගයන ලෙස රසිකයින් ඉල්ලනවා. මේ අවුරුද්දේ මුලදී ඕස්ට්‍රේලියාවේ දී ප්‍රසංග හතක් පැවැත්වූවා. ළඟදී මාල දිවයිනෙත් ප්‍රසංගයකට සහභාගි වුණා. මා ගැයූ ‘ටිකිරිමලී’ – ‘අද වෙයි ඉරු දින’ – ‘මා ආදරෙයි’ - ‘සීතල සඳ එළියේ’ – ‘පුංචි ගිරවෝ’ – ‘හිරු ඉපදෙන විට’ – ‘සුළඟ සමඟ’ – ‘දෑස විදලා’ වැනි හැම ගීතයකටම වගේ ‘බෙත්ලෙහෙම්පුරේ’ ගීතයටත් මේ නත්තල් දවස්වල පමණක් නෙමේ වෙසක් දවස්වලදීත් හොඳ ඉල්ලීමක් තිබෙනවා.”එදා නත්තලයි මෙදා නත්තලයි ගැන ඔබට හිතෙන්නේ මොනවාද...?”ඉස්සර අපි පුංචි කාලේ නත්තලෙයි ඉන්පසු අපේ දරුවන් පුංචි කාලේ නත්තලෙයි දැන් අපේ මුනුපුරන්ගේ නත්තලෙයි වෙනස්කම් ගොඩක් තියෙනවා. ඉස්සර නත්තල් දා රෑ දොළහට තෑගි අරන් ආපු නත්තල් සීයා චන් උදේ ඉඳන් රෑ වනතුරු පාරවල් අයිනේ කඩපිල් ගානේ දැකලා එපා වෙලා. නත්තල් සීයා රෑ තෑගි ගෙනෙන සංකල්පය පමණක් නෙමේ නත්තලේ සැබෑ අරුතත් අමතක වෙලා, බොහෝ මිනිස්සු කරන්නේ වටිනා ඇඳුම් පැලඳුම් වලින් සැරසී පල්ලි යන එකයි කාලා බීලා සින්දු කිය කියා නටන එකයි. එළිමහන් සංගීත ප්‍රසංග වලටත් එන්නේ බීලා නටන්න මිසක් නත්තල් දා ජේසුස් වහන්සේගේ උපත සමරන්න නෙමේ.”ඔබ එහෙම කිව්වත් 16 වැනි බෙනඩික් පාප් වහන්සේ පසුගියදා එළිදැක් වූ JESUS OF NAZARETH කෘතියේ ප්‍රකාශ කර තිබෙනවානේ - ජේසුස් වහන්සේ දෙසැම්බර් 25 වැනිදා උපන්නේ නැති බවත් බෙත්ලෙහෙම් නුවරදී නොව නාසරෙත් නුවරදී ඉපදී ඇති බවත්..?”මම නම් තවම ඒ ගැන කිසිවක් දන්නේ නැහැ. පාප්තුමා ප්‍රකාශ කර තිබෙනවා නම් ජේසුස් වහන්සේ දෙසැම්බර් 25 වැනිදා උපන්නේ නැහැ කියා එය ඇත්ත වෙන්නත් පුළුවන්. හැබැයි ජේසුස් වහන්සේ ඉපදුණේ බෙත්ලෙහෙම් නුවරදී මිස නාසරෙත් නුවරදී නම් වෙන්න බැහැ.”පාප් වහන්සේටග් ප්‍රකාශ සමාජ ගත වෙද්දී “නත්තල් සීයා” රෑ තෑගි ගෙනෙන සංකල්පය ගිලිහී ගිය අයුරින් බෙත්ලෙහෙම් නුවරදී ජේසුස් වහන්සේ උපන්න සංකල්පයත් ජනතාවගෙන් ගිලිහී ගියෝතින් ඔබේ “බෙත්ලෙහෙම්පුරේ” ගීතයත් ප්‍රතික්ෂේප වෙයි ද...?”නැහැ. එහෙම වෙන එකක් නැහැ. මිනිස්සු ඔය කරුණු ඒ තරම් සලකයි ද කියන්න බැහැනේ අපිට. කොහොම හරි එහෙම වුණෝතින් ඉතින් මේ ලෝකේ තියෙන හැම ගීතිකා පොතක්ම ගීතිකාත් වෙනස් කරන්න වෙයි. අපේ පරම්පරාවත් අපේ දරුවන්ගේ පරම්පරාවත් තිබෙන තුරු නම් ඔය මොන දේ වෙනස් වුණත් ‘බෙත්ලෙහෙම්පුරේ’ ගීතය ප්‍රතික්ෂේප වෙන්නේ නැති බව මට විශ්වාසයි. නිවැරදි කරුණු සමාජ ගත වීම හොඳයි. හැබැයි පරම්පරා ගණනාවක් පුරාම සමාජයේ පිළිගැනීමට ලක් වී ඇති කරුණු වැරදි වුණත් ඒවා බැහැර වෙන්නේ හෙමිනුයි.”ඔබ ජේසුස් වහන්සේ උපත ලැබූ ස්ථානය දැක තිබෙනවා ද...?”ඔව්. ප්‍රසංගයක ගීත ගයන්න ගිය අවස්ථාවකදීයි මම ජේසුස් වහන්සේ උපන්න තැන බලන්න ගියේ. ජේසුස් වහන්සේ බෙත්ලෙහෙමේ උපන්න තැන විතරක් නෙමේ ජේසුස් වහන්සේව බව්තිස්ම කළ තැනත් ජේසුස් වහන්සේ ගෝලයන් සමඟ අවසන් රාත්‍රි භෝජනය ගත්ත තැනත් මං ඇස් දෙකින්ම දැක්කා.”මේ නත්තලේදී ඔබ සහභාගි වෙන විශේෂ වැඩසටහන් මොනවාද..?”කිහිපයක්ම තිබෙනවා. නත්තල් දා ජාතික රූපවාහිනිය, සිරස සහ හිරු රූපවාහිනි සේවාවල වැඩසටහන් තුනකටත් පොලිස් සහ යුද හමුදා විශේෂ කැරොල් ගී ප්‍රසංග කිහිපයකටත් සහභාගි වෙනවා. තව නත්තල් ගී ප්‍රසංග කිහිපයකත් ගී ගයන්න තිබෙනවා. විදේශ ගී ප්‍රසංග කිහිපයකටත් ආරාධනා ලැබී තිබෙනවා. මේ නත්තලෙන් පස්සේ ජනවාරි මාසයේ ඩුබායි රටේ ප්‍රසංගයකට සහභාගි වීමටත් යාමට නියමිතව තිබෙනවා. ඒ හැම තැනකදීම ‘බෙත්ලෙහෙම්පුරේ’ ගීතය ගායනා කරන්න වේවි.”ඔබ ගැයූ තවත් නත්තල් ගී තිබෙනවා ද...?”මම තවත් නත්තල් ගීත තිහක් පමණ ගයා තිබෙනවා. ස්ටැන්ලි පීරිස් සහ රූකාන්ත ගුණතිලක සංගීතවත් කර තියෙන ඒ නත්තල් ගීතත් ‘බෙත්ලෙහෙම්පුරේ’ ගීතය වගේම සාර්ථක නත්තල් ගීත තමයි. ඉදිරියේ දී ඒවාත් ප්‍රචාරය කිරීමට විද්‍යුත් මාධ්‍යවලට බාර දෙනවා. ලබන අවුරුද්දේ නත්තලට එම නත්තල් ගීත එකතු කොට ඇල්බමයක් එළිදක්වන්නත් බලාපොරොත්තු වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122313</link>
    <topic>එදා-අද නත්තල් මෙහෙමයි</topic>
    <author>ටානියා මෝසස්</author>
    <content>එදා-අද නත්තල් මෙහෙමයික්ලීටස් මෙන්ඩිස්අපි පුංචි කාලේ දරුවො විදිහට අපේ අම්මලා එක්ක එකතු වෙලා පවුලක් විදිහට නත්තලට ලක ලෑස්ති වෙනවා. නත්තලේදි අපේ වඩාත්ම පි‍්‍රය කරන සිරිත වුණේ නත්තල් දින මැදියම් රැයේ පවුලේ හැමෝම එකතු වෙලා ගන්න ආහාර වේලයි.පල්ලි ගිහින් ඇවිත් හැමෝම කෑම මේසේ වටේ ඉඳගෙන නත්තල් කේක් කෑල්ලක රස බලලා, වයින් ටිකක් බීලා, කෝපි කෝප්පයක් බීපු කාලේ මම අදටත් මතක් කරන්නේ හරිම ආදරෙන්.මේ චාරිත්‍රයෙන් පසු අපි හැමෝම තෑගි හුවමාරු කර ගත්තා. ඉස්සර ඉඳලම නත්තල සමරන්න හැමෝම එකතු වුණේ අපේ ගෙදරටයි. ඒත් අපි ඒ සිරිත අද වෙනකොට වෙනස් කරගත්තා. දැන් හැම නත්තලකම අපි එක් එක් නෑදෑ හිතවතුන්ගේ ගෙදර එකතු වෙනවා.මේ වසරේ අපි එකතු වෙන්නේ මගේ බිරියගේ සහෝදරියගේ ගෙදර. නත්තල් ගස, ගවලෙන අපි ආදරෙන් ආසාවෙන් සැරසූ දේවල්. අද මේ දේවල් මූලික වෙලා සරසන්නේ අපේ පුතයි. එදා පවුල් බැඳීම කියන දේ විශේෂයෙන් තිබුණා.නමුත් අද අම්මලා තාත්තලාට කරන්න වෙලා තිබෙන්නේ දරුවන් කියන දේවල්. ඉතින් අද ලෝකේ වෙනස් වෙලා තිබෙන රටාවත් එක්ක තමයි හැම දේම වෙනස් වෙන්නේ.මේකට කාටවත් දොසක් කියන්න බැහැ. නත්තල කියන්නේ සාමයේ කුමරුගේ උපත සමරන දිනයයි. ඉතින් හැමෝටම පවුලක් විදිහට එකතු වෙලා ඒ දිනය සමරන්න ලැබේවායි මම ප්‍රාර්ථනා කරනවා.අමීෂා කාවින්දිනත්තල මගේ ජීවිතයේ හැමදාමත් සුවිශේෂී දිනයක්. සුපුරුදු පරිදි මේ නත්තලටත් පල්ලි යනවා. නත්තල කියන්නේ අපේ පවුලේ, නෑදෑ හිතවතුන් සියලු දෙනාම එකතුවෙලා සතුටු වෙන දිනයක්. අද මම කොච්චර කාර්යබහුල දිවියක් ගත කළත් එදා ඉඳලා අපේ නිවෙසේ නත්තල වෙනුවෙන් කරගෙන ආ සිරිත් විරිත් ඒ අයුරින්ම ඉෂ්ට කරනවා.අපි හැමෝම එදාට එකතු වෙන්නේ ආච්චී අම්මාගේ නිවෙසෙයි. ඉතින් අපේ ගෙදර නම් එදා සහ අද කියලා වෙනසක් සිදුවෙලා නැහැ. නමුත් අද ලෝකය දියුණුයි. එදා අපි අහල පහල යහළු යෙහෙළියො, නෑදෑයෝ එකතු වෙලා ලොකු කස ගහක් කපලා හැම ගෙදරකටම බෙදලා හැමෝම එකතු වෙලා නත්තල් ගහ සරසනවා. එතකොට ගවලෙන හදන්නේ පස් පිඩලි කපලා පිදුරු අතුරලා. මේ හැම දේම කෙරෙන්නේ හැමෝගේම එකමුතුවෙන්. නමුත් අද මේ එකමුතුව දකින්නට ලැබෙන්නේ නැහැ. මොකද දැන් හැමදේම වෙළෙඳ භාණ්ඩයක් වෙලා හැම දේම දැන් වෙළෙඳ පොළෙන් මිල දී ගන්න තියෙන නිසා. නත්තලට එකතුවීමක් දක්නට ලැබෙන්නේ නැහැ. අනික හැමෝම දැන් කාර්යබහුල වෙලා නේ.ඉස්සර ගමේ කෙනෙක් නත්තල් සීයා වගේ ඇඳගෙන ළමයි ටිකකුත් කැන්දාගෙන ගෙයින් ගෙට ගිහින් කැරොල් ගායනා කළේ හැම නිවෙසම නත්තල් සිරියෙන් පුරවාලන්නයි. ඒත් අද වෙද්දි ගෙවල්වලට ගිහින් කැරොල් ගායනා කරලා සල්ලි ගන්නවා. ඒකත් ව්‍යාපාරයක් වෙලා. මේ මොන දේ වෙනස් වුණත් සෑම නත්තලකම වගේ මේ නත්තලෙත් මම ප්‍රාර්ථනා කරන්නේ සාමය සතුට පිරි සුබ නත්තලක් වේවා යන්නයි.ශේෂාද්‍රි පි‍්‍රයසාද්පුංචි කාලේ ඉඳලා මම කැමැතිම මාසේ තමයි දෙසැම්බර් මාසය. ඒ කාලේ නම් අපි තුන්දෙනා එකතුවෙලා කොට්ටා උරයක් එල්ලලා තියෙනවා රෑට. මොකද නත්තල් සීයා ඇවිත් තෑගි දානවානේ. ඒ කාලේ මෙච්චර කාර්යබහුල නැහැ.නිදහසේ විනෝදකාමීවයි අපි නත්තල සැමරුවේ. නෑදෑයන්, යහළු යෙහෙළියන්, හිතවතුන් මේ හැමදෙනාම නත්තල සමරන්න අපි එක්ක එකතු වෙනවා. නත්තල් සැරසිලිවලින් අපේ ගෙදර හැඩ වෙන්නේ දෙසැම්බර් මාසය එළඹුණු ගමන්මයි. නත්තල් ගස මාසේ මුලදිම සරසනවා. එතකොට අම්මා හැම උදෑසනකම නත්තල් කැරොල් ගීත දානවා.ඉතින් නත්තල යන හැඟීම ඉබේම අපිට ඇති වෙනව. අද කාර්යබහුලත්වය හමුවේ මට නත්තල සමරන්න වෙලා තියෙන්නේ 24, 25 යන දින දෙකේදී පමණයි. ඉතින් 24 රෑ අනිවාර්යයෙන් අපි හැමෝම එකතු වෙලා මධ්‍යම රාත්‍රි දේව මෙහෙයට සහභාගී වෙනවා. ඉස්සර වගේ අපිට නිදහසේ දෙසැම්බර් මාසයේම නත්තල සමරන්න බැරි වුණත් ජේසු බිළිඳුන්ගේ උපත උතුම් විදිහට සමරන්න තමයි කිතුනු බැතිමතුන් ලෙස අප හැමගේම යුතුකම.ලාංකිකා පෙරේරාඅපි පොඩි කාලේ විඳි නත්තල් අසිරිය අද අත්විඳින්න බැහැ. අද තියෙන්නේ ව්‍යාපාරිකයන් නිකං වවාගෙන කන නත්තලක්. නත්තල් සීයා කියන්නේ සාන්ත නිකලස් ශාන්තුවරයායි.ඔහු ශාන්තවර භාවයට එසවුණේ අසරණයන්ට පිහිට වෙමින් එතුමන් ගෙවූ දැහැමි ජීවිතය නිසා. නමුත් අද ඒ සාන්තුවරයා වෙළෙඳ ප්‍රචාරණ භාණ්ඩයක් වෙලා. ඉතින් කිතුනු නොවන අයට මෙවැනි දේවල් දකින විට නත්තල පේනවා ඇත්තේ විකාරයක් විදිහටයි.ජේසු තුමන් මනුෂ්‍ය පුත්‍රයකු ලෙස මෙලොව එළිය ලැබුවේ මිනිසුන් පාපයෙන් මුදවාගෙන සාමය සතුට පේ‍්‍රමය ඔවුන් තුළ ඇති කරන්නයි. නමුත් මේ සැබෑ අරුත අපි කුඩා කල අත්දැක්කාට අද නම් සැබෑ අරුත වැටෙහෙනවා ද යන්න ප්‍රශ්නයක්. අපේ කාලයේ දී අපි අලුත් ඇඳුම් පැලඳුම්වලින් සැරසුණේ නත්තලේ දී විතරයි. හොඳ කෑම වේලක් වළඳනවා වගේම නැති බැරි අයටත් හොඳ කෑම වේලක් දීලා ඒ සතුට හැහෝම එක්ක බෙදා ගත්තා. නමුත් ඒ සහෝදරත්වය, එකමුතුකම, නිදහස අද අප අත්විඳින්නේ නැහැ. හැමදේම හැමෝටම තියෙන නිසා අද වටිනාකමක් නැහැ. අපේ දරුවන් තුළ වුණත් ‘නත්තලේ’ විශේෂත්වයක් නැති තරම්. හැමදේම වාණිජකරණය වීම ගැන කනගාටුයි.බර්ට්‍රම් නිහාල්හැමදාමත් මගේ ගෙදර නත්තල සැමරෙන්නේ මීට වසර 30 – 35 කට කලින් සමරපු විදිහටමයි. අද නත්තලේ සාම්ප්‍රදායික මුහුණුවර සහ භෞතික වශයෙන් වෙනස් වී තිබුණත් එහි අන්තර්ගතය කවදාවත් වෙනස් වෙලා නැහැ. අපේ නිවෙසෙත් එහෙමයි.කොතරම් වැඩ තිබුණත් ඒ දවස් කිහිපය අනිවාර්යයෙන්ම නත්තල වෙනුවෙන් කැප කරන්න හැමෝම සූදානම්. එදාට අපේ පවුලේ හැමෝම එකතු වෙලා නත්තලේ පී‍්‍රතිය සමරනවා වගේම අසරණයන් සමඟ ඒ පී‍්‍රතිය බෙදා හදා ගන්නත් අපි කටයුතු කරනවා. අද වෙද්දි සියලුම දේවල් වෙනස් වෙලා, සංස්කෘතිය වෙනස් වෙලා.අතීතයට වඩා නත්තල පටු දේවල් සඳහා යොමු වෙලා තියෙනවා. කොතරම් වෙනස්කම් තිබුණත් නත්තලේ සැබෑ අරුත සිහි කරමින් ඒ අනුව ජීවත් වීමයි සැබෑ කිතුනුවකුගේ වගකීම.ලතා වල්පොලනත්තල කියන්නේ අපේ පවුලේ සියලු දෙනාම බොහොම ඉහළින් සමරපු දවසක්. නමුත් දැන් වසර 30 ඉඳලා නත්තල අපි සමරන්නේ නැහැ. මගේ සැමියා ධර්මදාස වල්පොල මියගියේ එදින එනිසා නත්තල් දවසේ අපි කරන්නේ මගේ සැමියාව සිහිපත් කරලා දාන මාන දෙන එකයි.ඔහු බෞද්ධයෙක් වුණත් ජීවතුන් අතර සිටිද්දි මම කතෝලික භක්තිකයෙක් නිසාත් මම කැමැති නිසාත් නත්තල සැමරුවා. නත්තල සමරන්න අපේ ගෙදර සූදානම් වෙන්නේ දෙසැම්බර් 06 වැනිදා ඉඳලා. නමුත් දැන් වසර 30 ඉඳලා නත්තල අපේ ගෙදරින් ගොඩක් ඈතයි.උපේක්ෂා ස්වර්ණමාලිමම හැදුණේ වැඩුණේ කුවෙට්වල. ඉතින් ඉස්ලාම් ආගමික රටක් වුණත් අපිට ඒ රටේ අපේ ආගම අදහන්න කිසිම බාධාවක් තිබුණේ නැහැ. ඒ නිසා මම පොඩි කාලේ වැඩිපුර කාලය ගත කළේ පල්ලියේ. නත්තල එළැඹෙන තුරු අපි වසර පුරාවටම බලන් ඉන්නවා. ඒත් ඒ කාලේ ඒ සතුට ගැන එතරම් වැටහීමක් තිබුණේ නැති වුණාට අතීතය ගැන ආපස්සට හැරිලා බලද්දි ඒ වටිනාකම දැනෙන්නේ දැනුයි.මම කවදාවත් නත්තල් ගස් තියලා සාම්ප්‍රදායික විදිහට නත්තල සමරලා නැහැ. කුවේට්වලින් ආවට පස්සේ මම මෙහෙ එකම දේවස්ථානයකට විතරක් කොටු වුණේ නැහැ.චාරිත්‍රවලට සීමා වෙච්ච නත්තලක් තමයි අද ලංකාවේ දක්නට ලැබෙන්නේ. ඉතින් මම නම් කැමැති ඒ දවස ගෙදරට පමණක් සීමා වෙන්නෙ නැතුව පල්ලියට ගිහින් අපේ සහෝදර සහෝදරියෝ, දුප්පත් මිනිසුන් එක්ක එකතු වෙලා වැඩි කාලයක් ඔවුන් සමඟ රැඳෙමින් නත්තල සමරන්න. ඉතින් මේ පාර නත්තල මට විශේෂයි. ඒ මේ නත්තල සමරන්න මම ආයිත් කුවේට්වලට යන්න අවස්ථාව ලැබිලා තියෙනවා සංදර්ශනයකට. ඒක තමයි මෙදා පාර මටත් අම්මටත් ලැබුණු නත්තල් තෑග්ග.මරියෝ ආනන්දදෙසැම්බර් මාසයේ උදාවත් සමඟම දැනෙන උඳුවප් සීතල තුළින් කියාපාන්නේ නත්තල ළඟ ළඟම එන බවයි. ඉතින් මේ පණිවුඩයත් එක්කම අපි ඉතාම උනන්දුවෙන් නත්තලේ අසිරිය විඳගන්න වගේම ජේසු බිලිඳාගේ උපත සමරන්න සූදානම් වෙනවා. උඳුවප් මාසයෙහි මුල ඉඳලම අපේ ගෙදර නත්තල් කැරොල් වාදනය වෙනවා. නත්තල හැමදාමත් අපි සැමරුවේ අපේ පවුලටම වෙන්වූ දිනයක් විදිහටයි.24 දා රෑ නත්තල් ගහ සරසලා අම්මයි තාත්තයි අක්කයි මමයි මධ්‍යම රාත්‍රි පූජාවට සහභාගි වෙනවා. ආච්චියි සීයයි නත්තලට හැමදාමත් අපේ ගෙදර එනවා. ඉතින් එදා වගේම අදත් මම නත්තල සමරන්නේ පවුලේ අය සමඟයි.ගායකයෙක් කියලා මම තවම කාර්යබහුල කෙනෙක් නෙමෙයි. කාර්යබහුල වුණත් නත්තල් කාලයේ දී මම කොහොමටත් වැඩ භාර ගන්නේ නැහැ. වැඩිපුර කාලය යොමු කරන්නේ පල්ලියේ කටයුතුවලට තමයි. නමුත් ඉදිරි කාලයේ දී අපේ අනාගත පරපුර නත්තල යනු නත්තල් ‘සීයාගේ උපන් දිනය’ යනුවෙන් හිතන තරමටම අද නත්තල වෙනස් වෙලා.වාණිජකරණය වෙලා. එනිසා නත්තලේ සැබෑ අරුත අද එළියට එන්නේ නැහැ. ඉතින් මාධ්‍යයෙන් හෝ නත්තලේ සැබෑ අරුත ජනතාව අතරට ගෙන යනවානම් සැබෑ නත්තල යනු කුමක් ද යන්න හඳුනාගන්නට ඉදිරි පරපුරට හැකි වේවි.ටානියා මෝසස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122314</link>
    <topic>ජේසුතුමාගේ ගෝලයා චෙන්නායි නුවර ඉදිකළ මහා දෙව්මැඳුර</topic>
    <author>ඉඳුනිල් වීරරත්න</author>
    <content>ජේසුතුමාගේ ගෝලයා චෙන්නායි නුවර ඉදිකළ මහා දෙව්මැඳුරජේසු බිලිඳාගේ උපත සිදුවුණු අසිරිමත් නත්තලට ඇත්තේ තවත් දින දෙකක් පමණි. ලොව පුරා සෑම රටකම පාහේ කිතුනුු ජනතාව මේ අපූරු උපත ඉතා ප්‍රීතියෙන් සමරති.අපේ අසල්වැසි ඉන්දියාවේ තමිල්නාඩු ප්‍රාන්තයේ කතෝලික ජනතාව ද නත්තල ඉහළින් සමරන අතර ඉන්දියාවේ කතෝලික දහම පැතිරවීමේ පුරෝගාමියා වූ ජේසු තුමන්ගේ ගෝලයින් 12 දෙනාගෙන් එක් අයකු වූ ශාන්ත තෝමස්තුමන් ඉදිකළ පල්ලිය මේ නිසාවෙන් සුවිශේෂ තැනක් ගනී. ඉන්දියාවේ චෙන්නායි නුවර සංචාරය කරන්නකුට මේ ස්ථානය දැක බලා ගැනීමේ අවස්ථාව හිමිවෙයි.චෙන්නායි නුවර මයිලපූර් හි සෙන්තෝම් මහ වීදියේ මෙම පල්ලිය පිහිටා තිබේ. එක් පසෙකින් මහාමාර්ගයක් අනෙක් පසින් සුදෝ සුදු වැල්ල සහිත මහ මුහුදෙනුත් සීමාවන ගොතික් සම්ප්‍රදායට ඉදිකර ඇති මෙම පල්ලියේ මුදුනේ සවිකර ඇති කුරුසිය තෙක් උස පොළොව මට්ටමේ සිට අඩි 155 කි.ශාන්ත තෝමස් ජේසු තුමන්ගේ ගෝලයන් 12 දෙනා අතරින් අපූරු ආශ්චර්යවත් අවස්ථා දෙකකට මුහුණ දුන් වාසනාවන්තයෙකි. ජේසු තුමා කුරුසියේ ඇණ ගසා මරා දැමූ පසු උත්ථාන වූයේය. ඉන්පසු වරක් උන්වහන්සේ සිය ගෝලයින් ඉදිරියේ දර්ශනය වූයේය. මේ අවස්ථාවේ තෝමස් එහි නොසිටි අතර, පසුව මේ විස්තරය ඇසූ විට ඔහු එය පිළි නොගත්තේ ය. ඉන්පසු තවත් වරක් තෝමස් සහ පිරිස ඉදිරියේ ජේසු තුමන් දර්ශනය වී තිබේ. ඒ අවස්ථාවේ දී උන්වහන්සේ දකුණු ඇලයේ තිබූ තුවාලය පිරික්සා බැලීමට තෝමස්ට සැලැස්වීය. එය පිරික්සා බැලූ තෝමස් “මාගේ ස්වාමිනි, මාගේ දෙවියනි” යනුවෙන් පවසා උන්වහන්සේ ගේ උත්ථාන වීම සත්‍ය බව පිළිගත්තේ යදෙවැනි සිදුවීම වන්නේ ජේසු තුමන්ගේ මෑණියන් වූ මරිය තුමිය ස්වර්ගාරෝහණය වීම දෑසින් දුටු එකම පුද්ගලයා වෙමින්. මරිය තුමියගේ අවමංගල්‍යයේ දී ජේසු තුමන් ගේ ගෝලයන් ඊට සහභාගි වී ඇති නමුත් තෝමස් ඉන්දියාවේ සිටි නිසා ඊට සහභාගි වීමට අවස්ථාවක් ලැබී නොමැත. නමුත් එතුමියගේ අවමංගල්‍යයෙන් පසුව තෝමස් තුමා මරිය තුමියගේ සොහොන් ගැබට පැමිණි විට ඇය ස්වර්ගාරෝහණය වන අයුරු දැක තිබේ. එම අවස්ථාවේ දී එතුමිය ඇයගේ ඇඳුමේ කොටසක් වූ සළුවක් ඉතිරි කර ස්වර්ගා රෝහණය වූවා ය. මොහුගේ කතාව අනිකුත් ගෝලයෝ පළමුව විශ්වාස නොකළත් හිස් සොහොන් ගැබ හා සළුව දුට පසුව එය විශ්වාස කළහ.මේ සළුව තෝමස්තුමා සුරක්ෂිතව රැගෙන ගියේ ය. ගලීලයේ උපත ලද ශාන්ත තෝමස්තුමා ජේසුස් වහන්සේ ස්වර්ගස්ථ වූ පසු එවකට කේරළයේ පැවැති යුදෙව් ඩයස්පෝරාවට කතෝලික දහම ප්‍රචාරය කිරීමේ අරමුණෙන් ක්‍රි.ව. 52 දී ඉන්දියාවේ මුසිරිස් වරායට ගොඩ බැස්සේය. (මෙම වරාය ක්‍රි.ව. 1341 දී ජල ගැල්මකින් විනාශ විය.ඉන්පසු මෙතුමා එවකට හින්දු පූජක සමාජයක් පැවැති පලයුර් වලට පැමිණියේ ය. ඉන්පසු පලයුර් වලින් කේරළ ප්‍රාන්තයට පැමිණි අතර දේවස්ථාන හතක් ඉදි කෙළේ ය.මෙතුමාගේ දෙවැනි දූත ගමන සිදුවූයේ දකුණු ඉන්දියානු රජ පෙළපතේ ක්‍රි.ව. පළමු ශත වර්ෂයේ රජකළ මහාධ්ව රජුගේ කාලයේ දී ය.එහිදී අපූර්ව සිදුවීමක් සිදුවී තිබේ.වර්තමාන සෙන්තෝම් පල්ලිය ඉදිකර ඇති ප්‍රදේශයේ ගඟේ විශාල ලී කොටයක් ගසාගෙන විත් ගඟේ පළල අඩු ස්ථානයක සිරවී ඉවුර දෙපස විශාල ජල ගැලීමක් සිදුවීමේ තර්ජනයකට මුහුණ පා ඇත. රජුගේ හමුදාවේ ශක්තිමත් මිනිසුන් උපරිම උත්සාහ ගෙන ඇතත් එම කොටස ඉවත් කිරීමට නොහැකි වී තිබේ.ශාන්ත තෝමස් තුමන්ට දිව්‍යමය බලයක් ඇති බව සැලවී රජු පණිවුඩ කරුවකු යවා එතුමා ගෙන්වා තිබේ. එම ස්ථානයට පැමිණි තෝමස්තුමා නිහඬව යාඥා කර කන්‍යාමරිය තුමියගේ සළුවෙන් එම කොටය ස්පර්ශ කළ පසු කොටය කිසිම අපහසුවකින් තොරව ඉවත් කිරීමට හැකි වී යැයි සඳහන් වෙයි.මෙයින් අතිශයින් සතුටට පත්වුණු රජතුමා කොටය පළමු වෙන් ම දුටු ස්ථානය පල්ලියක් ඉදිකිරීම සඳහා ප්‍රදානය කර තිබේ. මේ ස්ථානය මුහුදට සේදී යාම වළක්වා ලීමට කණුවක් ස්ථාපිත කළ ශාන්ත තෝමස් තුමා මෙහි පල්ලියක් ඉදි කළේ ය.දෙවැනි දූත ගමනේදී ක්‍රි.ව. 72 දෙසැම්බර් 21 වැනිදා මෙතුමා හෙල්ලකින් ඇන මරා දැමිණි. දිවි පිදීමෙන් පසු එතුමාගෙන් වෑහුණු රුධිරය තැවරුණු පස් මුට්ටියකට දමා, එතුමාගේ ශරීරය සිදුරු කළ හෙල්ලය සමඟ එතුමාගේ දේහය එතුමා ඉදිකළ පල්ලිය තුළ මිහිදන් කර තිබේ. ඉන්පසු 1523 ජූලි 02 වැනිදා නව පල්ලිය ඉදිකරන ලද අතර පෘතුගාලයේ පෙන්ටියඩෝ පියතුමා පළමු මීසම් පාලක පියතුමා ලෙස කටයුතු කර තිබේ.1893 දී මයිලපූර් හි බිෂොවරයා ලෙස පත්වූ ඩොම් හෙන්රි ජෝශප් රීඩ් ද සිල්වා තුමා පැරැණි දේවස්ථානය කඩා නව බැසිලිකාව ඉදිකර ඇති අතර 1896 අප්‍රේල් 01 වැනිදා එය විවෘත කර තිබේ.1956 මාර්තු 16 වැනිදා xii පියුස් පාප්තුමා විසින් බැසිලිකාවක් ලෙස උසස් කර තිබේ.1896 දී මෙම දේවස්ථානයේ ඇති ස්ටේන් ග්ලාස් වීදුරු කැටයම ප්‍රධාන අල්තාරයට පිටුපසින් ජර්මනියේ මේයර් සහ සමාගම නිර්මාණය කර තිබේ.2004 දෙසැම්බර් 26 වැනිදා ඇති වුණු බිහිසුණු සුනාමියේදී ඒ අවට සිටි ජනතාවට කිසිදු කරදරයක් සිදු නොවූ අතර, ඔවුහු එය ශාන්ත තෝමස් කුලුන නිසා සිදුවුණු හාස්කමක් ලෙස සලකති. ශාන්ත ප්‍රැන්සිස් ෂේවියර් තුමා දේව මෑණියන්ගේ පිළිරුවක් එහි වැඩමවා ඇති අතර එය මයිලපූර් දේව මාතාව ලෙසින් හඳුන්වා යාඥා කර තිබේ. දෙසැම්බර් මාසයේ මයිලපුර් දේව මාතාව, (Our Lady of Mylapore) හෙවත් මලයිමාතා මංගල්‍යය යෙදෙන අතර, චෙන්නායි නුවර ශාන්ත තෝමස් පල්ලියට යන ඔබට මේ සියල්ල දැකගත හැකි ය.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122315</link>
    <topic>රඟහලට අභියෝගයක් වන නාට්‍යයක පෙර පුහුණුවක්</topic>
    <author>බුද්ධිකා බ්‍රාහ්මණගේ</author>
    <content>රඟහලට අභියෝගයක් වන නාට්‍යයක පෙර පුහුණුවක්“මිනිසාගේ ආධ්‍යාත්මික ශක්තීන් පෝෂණය කිරීමට තැනු පූජනීය ස්ථානයක් වැනි ගොඩනැගිල්ලක් ලෙසයි මා ‘නෙළුම් පොකුණ’ දකින්නේ, ජාත්‍යන්තරය දක්වා යන්න ප්‍රාසාංගික කලාවන්ට පුළුල් මඟක් මෙයින් විවර වුණා” යනුවෙන් මහාචාර්ය ආරියරත්න ඇතුගල දැනට මාස කීපයකට ඉහත අප පුවත්පත වෙත සිය අදහස් දැක්වූයේ ‘නෙළුම් පොකුණ’ රඟහල බිහිවීම පිළිබඳවයි.පසුගිය දිනෙක අප නෙළුම් පොකුණ පෙර පුහුණු රංග ශාලාව වෙත ගියේ මහාචාර්ය ඇතුගල නිෂ්පාදනය කිරීමට සූදානම් වන ‘මහා සමයම’ පිළිබඳව විමසීමටයි.”අසුර රජෙක් පෙර බස්ම සුරායනඉසුරටමෙහෙවර කරමින් මෙපමනඋමාව රවටා ඉසුරු දැහැනගෙනමතුර ගනි තව සුරතට එදැහැන”නෙළුම් පොකුණ පෙර පුහුණු ශාලාව පුරා ගීතවත් වන්නේ ඒ සුමිහිරි රාවයයි. මධුර සුභාවිත තනුවකින් සුසැදි ඒ ගීතයේ හඬ පොතේ ගුරු චරිතයට පණ පොවන නිශ්ශංක දිද්දෙනිය කලාකරුවාගේයි.ශාලාව මධ්‍යයේ ඒ ගීතයේ රාවයට සරිලන ලෙස රංගනයේ යෙදීමට දිද්දෙනිය පුහුණු වෙමින් සිටී. ඔහුගේ චලන නිවැරැදි කරගැනීමට සහාය දක්වමින් සිටියේ ප්‍රවීණ නර්තන ශිල්පී චන්න විජේවර්ධනය.ඒ දැවැන්ත ශාලාව පුරා 200 ක පමණ නර්තන ශිල්පීහු පිරිසක් නර්තන ව්‍යායාමයේ යෙදී සිටිති.”මේ විශාල පිරිස යොදවාගෙන දැවැන්ත නිර්මාණයක් කිරීමටයි අපි උත්සාහ ගන්නේ. මේ මට්ටමේ නිර්මාණ මෙතෙක් අපේ රටේ කෙරිලා නැහැ. ඊට ප්‍රධානතම හේතුව වුණේ එවැනි නිර්මාණයක් කිරීමට තරම් පහසුකම් නොතිබීම. මේ තරම් විශාල පිරිසක් හසුරුවමින් නිර්මාණයක් කිරීම අභියෝගයක්. මහාචාර්ය ඇතුගල අද ඒ අභියෝගය භාරගෙන තිබෙනවා” යනුවෙන් අප හා පැවසුවේ රංග කටයුතු පුහුණු කිරීමේ යෙදී සිටි චන්න විජේවර්ධනය.”ලංකාවේ පළමුවෙන්ම හැදෙන මහා කාව්‍යයක් ලෙස මෙය හඳුන්වන්න පුළුවන්, මා එසේ කියන්නේ අන්තර්ජාතික මට්ටමේ වේදිකාවේ තිබෙන ගති ලක්ෂණ අපිට අද භාවිත කරන්න හැකියාව ලැබී තිබෙන නිසා. නෙළුම් පොකුණ රඟහලට එක්තරා ආකාරයක නිර්මාණාත්මක අභියෝගයක් දීමයි මෙයින් අපේක්ෂා කරන්නේ. ශ්‍රී ලංකාවේ සිටින බොහෝ නාට්‍යවේදීන්, රංගධරයන් මේ රටේ රංග කලාව පෝෂණය කිරීම සඳහා මහත් කැපවීමක යෙදෙනවා. ඔවුන් සමඟ එකතුව කරන එක්තරා ආකාරයක ආරම්භක ගමනක් විදිහටත් නිර්මාණකරණයක් බිහිකිරීමට පදනමක් විදිහටත් මගේ මේ ‘මහා සමයම’ නාට්‍යය හඳුන්වා දෙන්න පුළුවන්” යනුවෙන් පැවසු මහාචාර්ය ඇතුගල ‘මහා සමයම’ට පාදක වන කතාව පිළිබඳව ද හඳුන්වා දීමක් ද කළේය.”අපේ පුරාණෝත්තියක එන මහාසෝනාගේ උපත පිළිබඳ කතාවත් මීට පාදක වෙනවා. ඉන්දීය ශිෂ්ටාචාරයේ ඔවුන්ගේ දර්ශන වාද ඇතුළත උපන් මේ කතාව අපගේ චින්තනයන් හා ජීවන දැක්ම පෝෂණය කිරීමට බෙහෙවින් බලපා තිබෙන අන්දම හඳුනාගත හැකියි. කාමයත්, රාගයත් හේතුවෙන් සියල්ල විනාශ වන අන්දමත් ඒ විනාශයේදී බලය ගැටෙන අන්දමත් ඒ මත තවත් දෙයක් බිහිවෙන ආකාරයත් මෙයින් කියැවෙනවා. ඊශ්වර දැහැන ගැනීමට එන අසුරයා එය නැවත ඊශ්වරටම එල්ල කිරීමට යාමේ සිද්ධියෙනුයි කතාව ආරම්භ වන්නේ, මෙලෙස විනාශ වීමෙන් අනතුරුව ඉතිරි වන අළුගොඩෙන් ඉපදෙන මහසෝනාගේ කතාවයි මීට පාදක වන්නෙත්.”’මහා සමයම’ නාට්‍ය පිටපත කියවන විට එහි ගීත ශ්‍රවණය කරන විට සහ පෙර පුහුණු අවස්ථා දුටු විට නම් හැඟුණේ සැබැවින්ම හෙට දවසේ අපගේ වේදිකා නාට්‍ය කලාවේ නවමු පරිච්ඡේදයක් පෙරළීම මහැදුරු ආරියරත්න ඇතුගලයන්ට හැකිවේ ය යන්නයි.මහා සමයමෙහි එන එක්තරා දෙබසක් මෙසේ ය.”බලය මත අනෙත් බලයත්පතිත වේනම්බලයෙහි යථාර්ථය හෙළි වන්නේ යතොප හා මේ සටනමාගේ අභිමතයවිජයග්‍රහණය පිණිස වන්නේ යඑසේ වුව, මේ මොහොතදකින අසනවුන්ගේමනස දුර්වල නම්මාගේ මේ ව්‍යායාමයත්‍රාසජනක අත්දැකීමක්පමණක්ම වනු නියතය...”මහාචාර්ය ඇතුගලයන්ගේ සේම අපගේ ද පැතුම ‘මහා සමයම’ ත්‍රාසජනක අත්දැකීමක් පමණක්ම නොව සිංහල නාට්‍ය වංශයේ නවතම පරිච්ඡේදයක ඇරැඹුම සනිටුහන් කළ යුතු බවය.බුද්ධිකා බ්‍රාහ්මණගේඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122317</link>
    <topic>17 වන කේරළ අන්තර්ජාතික සිනමා උලෙළ</topic>
    <author/>
    <content>17 වන කේරළ අන්තර්ජාතික සිනමා උලෙළඉන්දියාවේ තිරුවානන්දපුරම් නගරයේ පැවැත්වූ 17 වන කේරළ අන්තර්ජාතික සිනමා උලෙළ පසුගිය 7 සිට 15 දින දක්වා පැවැත්වුණා. සමාරම්භක උත්සවය පැවැත්වුණේ නිශාගන්දි එළිමහන් රංගපීඨයේදී. එයට සහභාගි වූ පේ‍්‍රක්ෂක සංඛ්‍යාව හය දහසක් පමණ වන්නට ඇත. උලෙළ විවෘත කරනු ලැබුවේ කේරළ ප්‍රාන්තයේ ප්‍රධාන ඇමැති ඌමන් චාන්ඩි විසිනි. සමාරම්භක චිත්‍රපටය වූයේ ඇල්ෆ‍්‍රඩ් හිචිකොක් 1927 දී නිෂ්පාදනය කළ නිහඬ චිත්‍රපටයක් වූ The Ring චිත්‍රපටයයි. මිනිත්තු 108 ක ධාවන කාලයකින් යුතු එම චිත්‍රපටයේ ධාවන වේගය තත්පරයකට රූප රාමු 20 කි. මෙම සමාරම්භක දර්ශනයේ විශේෂත්වය වුණේ බ්‍රිතාන්‍ය ජෑස් සංගීත කණ්ඩායමක් නිහඬ චිත්‍රපටයට සජීවී පසුබිම් සංගීතය සැපයීමයි. එම කණ්ඩායම මෙහෙයවන ලද්දේ බ්‍රිතාන්‍යයේ ජීවත්වන අපි‍්‍රකානු ජාතික ප්‍රකට සංගීතඥයෙකු වූ සොවෙතෝ කින්ච් විසිනි.කේරළ සිනමා උලෙළ ඉන්දියාවේ පැවැත්වෙන ඉතා දැවැන්ත සිනමා උලෙළකි. තිරගත වූ චිත්‍රපට සංඛ්‍යාව 250 කට අධිකය. තරගකාරී අංශය, අද මලයලම් සිනමාව, සමකාලීන ඉන්දියානු සිනමාව, ජගත් සිනමාව, අකිර කුරොසව හා ඇලන් රෙනේ ප්‍රත්‍යාවලෝකන ඉන් කිහිපයක් පමණයි. ආසියාතික රටවල් දෙකක සිනමාව විශේෂ අවධානයකට යොමු වුණා. ඒ වියට්නාමය හා ශ්‍රී ලංකාවයි. “සමකාලීන ශ්‍රී ලාංකේය සිනමාව“ යන තේමාවෙන් යුතු අංශයට චිත්‍රපට හතරක් ඇතුළත් වුණා. ප්‍රසන්න විතාන ගේ “ඔබ සමඟ ඔබ නැතිව“, අශෝක හඳගම ගේ “ඉනි අවන්”, ප්‍රසන්න ජයකොඩි ගේ “කර්ම” හා ජයන්ත චන්ද්‍රසිරි ගේ “සමනල සංද්ධ්වනිය” යන කෘති හතරයි. ප්‍රසන්න ජයකොඩි රූ ගත කිරීමක යෙදී සිටි නිසාත් අශෝක හඳගම ඩුබායි සිනමා උලෙළට සහභාගි වෙමින් සිටි නිසාත් කේරළ උලෙළට සහභාගි වුණේ ප්‍රසන්න විතානගේ හා ජයන්ත චන්ද්‍රසිරි පමණයි.මෙම අංශය සම්බන්ධීකරණය කළේ ජාතික චිත්‍රපට සංස්ථාවේ සහයෝගය ඇතිව ආසියානු සිනමා කේන්ද්‍රයයි. ජාතික චිත්‍රපට සංස්ථාවේ සභාපති අසෝක සේරසිංහ හා ආසියානු සිනමා කේන්ද්‍රයේ සභාපති ඈෂ්ලි රත්නවිභූෂණ යන අය ද “දකුණු ආසියාවේ ළමා සිනමාව“ පිළිබඳ වට මේස සාකච්ඡාවකට ආරාධනා කර තිබූ සෝමරත්න දිසානායක ද ඊට සහභාගි වුණා. මෙම ලියුම්කරුගේ නිර්දේශය මත ජයන්ත චන්ද්‍රසිරි නෙට්පැක් ජූරියේ සාමාජිකයකු වශයෙන් කටයුතු කිරීමත් විශේෂ සිදුවීමක් වුණා. පෙර පරිද්දෙන්ම ජූරි සභා හතරක් ස්ථාපිත කර තිබුණා. තරගකාරී අංශය සඳහා වූ ප්‍රධාන ජූරිය, ආසියානු සිනමාවේ සංවර්ධනය සඳහා වූ නෙට්පැක් ජූරිය, අන්තර්ජාතික සිනමා විචාරක සම්මේලනයේ ෆිප්රෙස්කි ජූරිය හා ඉන්දියානු සිනමාකරුවන් ගේ ප්‍රථම වෘත්තාන්ත චිත්‍රපට සඳහා වූ හසන්කුට්ටි ජූරියයි. ජයග්‍රාහකයාට ඉන්දියානු රුපියල් 50,000/= ක් පිරිනමනු ලබන මෙම සම්මානය ස්ථාපිත කරනු ලැබුවේ තම සහාය අධ්‍යක්ෂවරයා වූ දිවංගත හසන්කුට්ටි අනුස්මරණය කරනු සඳහා මීරා නයාර් විසිනි.ජගත් කීර්තියට පත් සිනමාකරුවන් රාශියක් උලෙළට සහභාගි වුණා. ඕස්ට්‍රේලියානු ජාතික පෝල් කොක්ස්, වියට්නාම් ජාතික ඩාන් නාත් මින්, මාලි ජාතික සිසේ, හෙලේනා ඉග්නෙස් ඉන් ප්‍රධාන තැනක් ගත් අතර තවත් ජගත් හා ඉන්දියානු සිනමාකරුවන් හා නළු නිළියන් රාශියක් ඊට සහභාගි වුණා. කේරළ සිනමා උලෙළහිදී වාර්ෂිකව පැවැත්වෙන ජී. අරවින්දන් අනුස්මරණ දේශනය මෙවර පවත්වන ලද්දේ සුලේමාන් සිසේ විසින්.මෙම සිනමා උලෙළ තවත් විශේෂ හේතුවක් නිසා ශ්‍රී ලංකාවට වැදගත් වුණා. එනම් කේරළ රාජ්‍ය චිත්‍රපට සංවර්ධන සංස්ථාව හා ශ්‍රී ලාංකේය නියෝජිතයන් අතර දෙසැම්බර් 10 වැනිදා පැවැත්වූ සාකච්ඡාවයි. කේරළයේ සුප්‍රකට චිත්‍රපට නිෂ්පාදකවරුන් කිහිපදෙනෙක්ද එයට සහභාගි වුණා. මෙහි දී සුවිශේෂ අවධානය යොමු වුණේ කේරළ රාජ්‍ය චිත්‍රපට සංවර්ධන සංස්ථාවත් ශ්‍රී ලංකාවේ ජාතික චිත්‍රපට සංස්ථාවත් අතර සමීප සම්බන්ධතාවක් ඇති කර ගැනීමත් අවබෝධතා ගිවිසුමකට එළඹීමත්ය. දැනට අප සිනමාකරුවන්ට චෙන්නායි හා මුම්බායි යන නගරවල පිහිටුවා ඇති චිත්‍රපට රසායනාගාරවලින් ලැබෙන සියලු පහසුකම් විශේෂ සහනදායි මිලකට සැපයීමට ඔවුන් සූදානම් අතර මලයාලම් චිත්‍රපට මෙරට රූගත කිරීමට හා ශ්‍රී ලාංකේය නළු නිළියන් හා ශිල්පීන් භාවිතා කිරීමට ද එමගින් ඉඩ ප්‍රස්ථා ලබා ගැනීමට ද මෙවැනි ගිවිසුමක් ඵලදායක වනු ඇති බවට දෙපාර්ශවයේ ම අදහසයි.මෙම සාකච්ඡාව අවසන් වූයේ කේරළ ප්‍රාන්ත රජයේ සිනමාව, ක්‍රීඩා කටයුතු හා පරිසරය බාරව සිටින ඇමැතිවරයා වූ කේ.බී. ගනේෂ් කුමාර් ශ්‍රී ලාංකේය නියෝජිත පිරිස හමුවීමට පැමිණීමයි. ඔහු විසින් ඉතා ඍජුව සඳහන් කරන ලද්දේ ශ්‍රී ලංකා ජාතික චිත්‍රපට සංස්ථාව අවබෝධතා ගිවිසුමේ මූලික කෙටුම්පත සකස් කරනු ලබන්නේ නම් ඉන් මසක් ඇතුළත කේරළ ප්‍රාන්ත රජය විසින් කරනු ලබන සියලු කටයුතු නිමා කොට අවබෝධතා ගිවිසුම අත්සන් කිරීමට පසුබිම සකස් කරනු ලබන බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122318</link>
    <topic>ටයිසන්ට ලිංග සැත්කමක්!</topic>
    <author>ෆවුස් මොහොමඩ්</author>
    <content>ටයිසන්ට ලිංග සැත්කමක්!හිටපු හෙවිවේට් ශූර ලෝක පූජිත මයික් ටයිසන් ගැහැනියක් බවට පත්වීමට පැය 16ක සැත්කමකට භාජනය වූ පුවතින් පසුගියදා අන්තර් ජාතික ක්‍රීඩා පිටිය කැළඹුණා. එසේ කාන්තාවක් බවට පරිවර්තනය වූ ඔහු තම නම මිෂේල් ලෙස වෙනස් කරගත් බවත් සඳහන් වුණා.නමුත් මේ පුවත දැඩිව ප්‍රතික්ෂේප කරන ටයිසන් තමාට කාන්තාවක් වීමට කිසිදු අවශ්‍යතාවක් නොමැති බව ප්‍රකාශ කළා.‘මට ගැහැනියක් වීමට කිසිදු වුවමනාවක් නෑ. මේක විකාර කතාවක්. ඔය සැත්කම කළා කියන දවසේ මම හිටියේ ලාස් වේගාස් නුවර පැකිඕ - මාකස් බොක්සිං තරගය නරඹමින්’ 46 හැවිරිදි ටයිසන් එසේ කීවා.කෙසේවුවත් අප්‍රිකානු පුවත්පත් වාර්තා කළ මේ ප්‍රවෘත්තියට අනුව ටයිසන්ගේ ලිංග සැත්කම සිදුකළා යැයි කියන ශල්‍ය වෛද්‍යවරයා කියා ඇත්තේ සැත්කම සාර්ථක වූ බවයි. නමුත් බටහිර පුවත්පත් පසුව මේ වාර්තාව අසත්‍ය එකක් බව තහවුරු කළා.අරාබි අශ්වයා පිස්ටෝරියස්ට පරදීඔලිම්පික් ක්‍රීඩා උළෙලට සහභාගි වූ පළමු ආබාධිත මලල ක්‍රීඩකයා බවට පත්වූ දකුණු අප්‍රිකාවේ ඔස්කාර් පිස්ටෝරියස් පසුගියදා අශ්වයෙක් සමග තරග කර ජයගැනීමට සමත්වුණා. කටාර් රාජ්‍යයේ දෝහා අගනුවර පැවැති මේ තරගය නැරැඹීමට අතිවිශාල ජනකායක් එක්රොක්වූණා.ජයකණුව කරා ළඟා වූ පිස්ටෝරියස් සහ අශ්වයා අතර තිබුණේ තත්පරයක වෙනසක්. ‘තරගයේ ජය පරාජය නෙවෙයි වැදගත්. මට ඕනකළේ ආබාධිත අයටත් ඕනෑම දෙයක් කරන්න පුළුවන් කියලා පෙන්වන්නයි.’ පිස්ටෝරියස් පැවැසුවා.අරාබි රටවල් අතරේ ආබාධිතවූවන්ගේ ක්‍රීඩා දස්කම් දියුණු කිරීමේ අරමුණෙන් ආරම්භ කළ ව්‍යාපෘතියක් අනුවයි මේ තරගය පැවැත්වුණේ.බංග්ලාදේශ ක්‍රිකට් වීරයා යුගදිවියටබංග්ලාදේශයෙන් බිහිවූ විශිෂ්ටතම ක්‍රිකට් ක්‍රීඩකයා ලෙස සැලකෙන ශකීබ් අල් හසන් පසුගියදා යුගදිවියට ඇතුලත් වුණා. ඔහුගේ අතගත්තේ අමෙරිකාවේ පදිංචි බංග්ලාදේශ සුරූපි යුවතියක වන උම්මි අහ්මඩ්. ඩැකා නුවර තරුපහේ හෝටලයක පැවැති මේ විවාහ උත්සවය දෙපාර්ශවයේම පවුලේ සාමාජිකයන්ට පමණක් සීමාවුණා.අමෙරිකාවේ මිනෙසෝටා විශ්ව විද්‍යාලයේ පරිගණක විද්‍යාව හදාරන උම්මිට ශකීබ් මුල්වරට මුණගැසී ඇත්තේ මීට වසර 2කට පෙර එංගලන්තයේ දියි. එවකට ශකීබ් එංගලන්තයේ ප්‍රාන්ත ක්‍රිකට් තරගවාරයට සහභාගිවෙමින් සිටියා.කොහොමවුනත් දෙදෙනාගේ ප්‍රේමය වසර 2ක් සඟවාගෙන සිටීමට තරම් ශකීබ් සමත්වුණේ කොහොමද කියලයි දැන් මාධ්‍යවේදින් විමසන්නේ.ක්ලිජිස්ටර්ස් ටෙනිස් පිටියෙන් සමුගනීඅන්තර් ජාතික ටෙනිස් පිටියේ හිටපු අංක එකේ ක්‍රීඩිකා බෙල්ජියමේ කිම් ක්ලිජිස්ටර්ස් පසුගියදා සිය සමුගැනීමේ තරගයට සහභාගි වුණා. ඇගේ උපන්බිම වන බෙල්ජියමේ දී ලෝක ප්‍රකට ක්‍රීඩිකාවක වන වීනස් විලියම්ස් සමග පැවැති මේ තරගයෙන් ක්ලිජිස්ටර්ස් ජයගත්තා.පසුගිය වසරේ අමෙරිකානු විවෘත ටෙනිස් තරගාවලියෙන් පසුව ටෙනිස් පිටියෙන් විශ්‍රාම ගියත් තම රටේ ක්‍රීඩාලෝලීන් ඉදිරියේ සමුගැනිමේ තරගයකට ඉදිරිපත්වීමට තිබුණු ආසාව නිසයි ඇය මේ තරගය සංවිධානය කළේ.ක්‍රීඩාලෝලීන් 13,000කට අධික පිරිසක් මේ තරගය නැරැඹීමට පැමිණ සිටියා. බෙල්ජියමේ ඔටුන්න හිමි කුමරා වන පිලිප් කුමාරයාත්, මැටිල්ඩා කුමරියත් ඒ අතරේ සිටියා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122319</link>
    <topic>2012 සූපවේදී ඔලිම්පික් සූරයෝ</topic>
    <author>ඉනෝකා පෙරේරා බණ්ඩාර</author>
    <content>2012 සූපවේදී ඔලිම්පික් සූරයෝජයග්‍රාහි සූපවේදි ඔලිම්පික් කණ්ඩායම -කසුන් ප්‍රේමචන්ද්‍ර, මංජුල වික්‍රම,ජෙරාඩ් මෙන්ඩිස්, දිමුතු කුමාරසිංහ, සංජීව ප්‍රේමතුංග, චමක පෙරේරා, ශ්‍රීමාල් කුලතුංග.ඔලිම්පික් පදක්කමක් දිනන එක ක්‍රීඩකයකුගෙ හීනයක්.සූපවේදියකුටත් ඒ හීනය එහෙමමයි. අවුරුදු හතරකට වතාවක් පැවැත්වෙන සූපවේදී මහා මංගල්‍ය හෙවත් ‘කලිනරි ඔලිම්පික්’ (Calinery Olympic) තරගාවලියට තරග වදින්නත් පදක්කම් දිනන්නත් ඔවුන් සූදානම් වෙන්නේ කාලෙක පටන්.2012 කලිනරි ඔලිම්පික් තරගය අවසන් වෙලා අපේ රටෙන් ගිය කණ්ඩායමත් ආපහු ආවා.හැබැයි නිකම් නෙවෙයි.රන් පදක්කම් 15 කුත් රිදී පදක්කම් 14 කුත් සහ ලෝකඩ පදක්කමකුත් ශ්‍රී ලංකාවට දිනාගෙන.අවුරුද්දකට වැඩි කාලයක් අහුන්ගල්ලේ හෙරිටන්ස් හෝටලයේදී මේ කණ්ඩායම පුරුදු පුහුණු කළේ ඔලිම්පික් පදක්කම් ලාභී ප්‍රවේණි සූපවේදි දිමුතු කුමාරසිංහ. කණ්ඩායමේ නායකයා ලෙස ඔහු මත්තේ වූයේ සුවිසල් වගකීමක්.”ඇත්තටම මේ කණ්ඩායම වැඩ කළේ එකම පවුලක් වගේ. ඔවුන් ලංකාවේ විවිධ පළාත්වල තරු පහේ හෝටල්වලින් ආ දක්‍ෂ තරුණ සූපවේදින් පිරිසක්. පුහුණුවන කාලය තුළ ඔවුන් දිවා රෑ නැතිව වැඩ කළා. මෙවර අපේ ටීම් එකේ කළමනාකරු ලෙස කටයුතු කළේ, ශ්‍රී ලංකා සූපවේදීන්ගේ සංගමයේ සභාපති, ජෙරාඩ් මෙන්ඩිස් මහත්මා.සමස්තයක් ලෙස අප දිනාගත් මේ සියලු පදක්කම්වල රහස ඒ කැපවීම සහ සාමුහිකත්වයයි...”සූපවේදි දිමුතු ට, ඔලිම්පික් තරග බිම නුපුරුදු තැනක් නොවේ. 2004 වසරේ පැවැති සූපවේදී ඔලිම්පික් තරගයේදී ඔහු රන් පදක්කම් පහක් දිනා ගත්තේ තනි තරගකරුවකු ලෙසිනි. ශ්‍රී ලාංකේය සහ ලෝක සූපවේද ඉතිහාසයේ පළමු වරට දිනා ගත් ජයග්‍රහණයක් ලෙස ද එය සනිටුහන් වේ.ඊට පසුවද ‘කලිනරි වර්ල්ඩ් කප්’ ලෝක කුසලානයට තරග වැදි දිමුතු රන් පදක්කම් 06 ක් රටට රැගෙන ආ එකම ශ්‍රී ලාංකේය සූපවේදියා ලෙසයි ඉතිහාසගත වූයේ. එය ද ලෝක වාර්තාවක් බවට පත්වූවක්.2008 වසරේ යළි පැවැති කලිනරි ඔලිම්පික් තරගය නියෝජනය නොකළ ඔහු ඒ සඳහා කැනේඩියානු කණ්ඩායම පුරුදු පුහුණු කළේ එහි ‘ටීම් මොන්ටාරියෝ’ (Team Montario)වෙමින්.”එතෙක් තනිව තරග වැදුණු මට ඕනෙ වුණේ ලාංකේය ‘කණ්ඩායමක්’ ඔලිම්පික් බිමට ගෙන යන්න.මේ ලබා ගත් ජයග්‍රහණ වගේ ම, මමත් සූපවේදී ශ්‍රීමාල් කුලතිලකත් එක්ව තරග වැදී ජයග්‍රහණය කළ ‘නැෂනල් පේස්ට්‍රි ටීම්’ රන් පදක්කම් හය ගැනත් යමක් කිව යුතුයි.මේ සඳහා අපි දෙන්නට සිදුවුණා තරග ඉසව් 10 කට මුහුණ දෙන්න. එවේලේ කළ යුතු සජීවි තරග 5 ක් සහ කලින් සූදානම් වූ ප්‍රදර්ශන තරග ඉසව් 5 ක් ලෙසයි අපි එයට මුහුණ දුන්නේ. අවසානයේ ‘ලෝකයේ හොඳම පේස්ටි‍්‍ර කණ්ඩායම’ ලෙස අපි රන් පදක්කම් 6 ක් දිනා ගත්තා. දෙවැනි ස්ථානය ජ’මනියටත්, තුන්වැනි ස්ථානය ඉතාලියටත් හිමි වූ මේ තරගයේ, ශ්‍රී ලංකාවට හිමි වූයේ විශාල ගෞරවයක්.ඒ වගේ ම, ‘රීප්නල් ටීම්’ නම් තවත් සංකීර්ණ තරග ඉසව්වකින් රටවල් 56 කින් 8 වැනි ස්ථානය දිනාගෙන රිදී පදක්කමක් දිනා ගත්තේ අපේ කණ්ඩායම. රටවල් 56 කින් සූපවේදීන් 20,000 ක් සහභාගී වූ මේ තරගයේ ශ්‍රී ලංකාව ලෝකයේ හොඳම පේස්ට්‍රි කණ්ඩායම ලෙස සම්මානනීය වෙද්දී ඉතිරි රටවල් 55 ම නැගිටලා අපිට ආචාර කළා. කන් දෙදරවන ඒ අත්පොළසන් හඬ, මට නම් දැනුණෙ ශ්‍රී ලංකාවට කළ ආචාරයක් ලෙසයි.අනික එහි සුවිශේෂීම දේ තමයි ‘පේස්ට්‍රි’ කියන ආහාරය යුරෝපයෙන් අපට ලැබුණු දෙයක්. ඔවුන්වම දෙවැනිකොට අප පළමු තැනට ආ එකයි සතුට. ඒ වගේම මේ ඔලිම්පික් උලෙළේ සුවිශේෂීම සම්මාන ඉසව්වත් එයයි. ජ’මනියේ ‘ෆ‍්‍රැන්ක්ෆර්ටි – එක්ස්බිෂන් සෙන්ටර්’ එකේදීම එවැනි සම්මානයක් අප දිනා ගත්තා කියන්නේ විශාල ගෞරවයක්.දවස් 5 ක් පුරා පැවැත්වුණු මේ තරගය විනිශ්චය කළේ, ලෝක සූපවේදී සංගමයේ ජ්‍යෙෂ්ඨ සූපවේදීන්. ජාත්‍යන්තර තලයේ එම විනිසුරුවරු 100 දෙනා අතරේ, අපේ රටේ සූපවේදී ජෙරාඩ් මෙන්ඩිසුත් කටයුතු කළා. එයත් අපේ රටට අභිමානයක්...ඒ වගේ ම, සිනමන් ග්‍රෑන්ඩ් හෝටලය නියෝජනය කරමින් මංජුල වික්‍රම, ජෙට්වින් ලයිට් හවුස් හි ශ්‍රීමාල් කුලතුංග, කොළඹ හිල්ටන් හෝටලයේ චමක පෙරේරා, හෙරිටන්ස් අහුංගල්ලේ කසුන් ප්‍රේමචන්ද්‍ර, නුවරඑළිය ග්‍රෑන්ඩ් හෝටලයේ සංජීව නිරෝෂන් ඇතුළු කණ්ඩායම සමඟ තිලක් සේනාරත්න, නලීන නාරම්පනාව, නිමල් රාජපක්ෂ, එම්.එම්. ලක්ෂ්මන්, ප්‍රගීත් කුමාර ද සිල්වා, එන්.පී.ඩබ්.ජේ. වීරමන් සහ අතුල කොඩිකාර යන කණ්ඩායමේ සියලුම සූපවේදීන් මේ ජයග්‍රහණය සඳහා වෙහෙස වූ බවත් ඇප කැප වූ බවත් කිව යුතුයි.”දිමුතු පවසන්නේ මහත් සතුටිනි.මේ වන විට පෞද්ගලිකව රන් පදක්කම් 12 ක් දිනාගෙන ඇති දිමුතු, ;මතෙක් ලෝකයේ වැඩිම රන් පදක්කම් ප්‍රමාණයක් දිනූ සූපවේදියා ලෙස ද ලෝක වාර්තාවකට හිමිකම් කියයි. එබැවින් ඔහු, අහුන්ගල්ලේ හෙරිටන්ස් හෝටලයට මතු නොව ශ්‍රී ලංකාවටම අභිමානයකි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122320</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතා‘මට මඩ ගහන්න එපා’ මේ, අනුශ්කා ශර්මාගේ ඉල්ලීමක්. ඇයට මේ ඉල්ලීම කරන්නට සිදුවුණේ ඇය සහ දීපිකා පදුකෝන් අතර දැඩි අමනාපයක් මතුවී ඇති බවට දිගින් දිගටම පැතිරී ගිය ආරංචි නිසයි. මේ ආරංචිවලින් තවදුරටත් කියවෙන්නේ අනුශ්කා සහ දීපිකා අතර ‘අති ධාවනකාරී’ තරගයක් මතු වී ඇති බවයි. ඇතැම් වෙළෙඳ භාණ්ඩ වෙනුවෙන් පෙනී සිටිද්දී දෙදෙනාට දෙදෙනා ‘බෙලි කපා ගැනීමේ’ තරගයක යෙදී ඇතැයි ද ඇතැම් අය ප්‍රකාශ කරනවා. අමනාපය මතුවුණේ එතැනින් යැයි කට කතා පතුරුවන්නන් පවසනවා.“ඒක ලොකු බොරුවක්. මගෙයි දීපිකාගෙයි අතරෙ එහෙම තරගයක් තිබුණෙ නැහැ. අමනාපයකුත් නැහැ. අනුශ්කාට ඇති තරම් ඔය විදියේ වැඩ ලැබෙනවා. මටත් එහෙමයි. මට ලැබුණු කොන්ත්‍රාත්වල කාලය සමහර වෙලාවට තුන්වැනි වතාවටත් දීර්ඝ කරලා තියෙනවා. ඉතින් මම මොකටද දීපිකාත් එක්ක තරග කරන්නෙ? සමහරු කියල තියෙනවා මම, මගේ ගාස්තු එක පාරටම වැඩි කළැයි කියලා. ඒකත් බොරුවක්. මම ගාස්තු වැඩි කළේත් නැහැ. මේ වගේ බොරු ආරංචි පතුරවලා මට මඩ ගහන්න එපා. මොකද, මමත් කාටවත් මඩ ගහන්නෙ නැහැනෙ!” අනුශ්කා අයැද සිටියා. ඇය රඟපෑ අලුත්ම චිත්‍රපටය, ‘වී. කේ.’ එහි, ඇයගේ පෙම්වතා ලෙස රඟන්නේ අමීර් ඛාන්. තවත් පළපුරුදු නළුවෙකු වන සුශන්ට් සිං ද මෙහි රඟපානවා. (ඔහු බොලිවුඩ් පුරට එක්වුණේ 1997 දීයි)මේ අතර අනුශ්කාට බලාපොරොත්තු රහිත මොහොතකදී හඬන්නටත් සිදුවෙලා. ඒ, ‘මත්රුකි බිජ්ලි කා මන්දෝලා’ නම් වූ අලුත්ම චිත්‍රපටයේ රූපගත කිරීමකදියි. හාස්‍යය මුසු වූ මේ චිත්‍රපටයේ අනුශ්කාට ලැබුණෙත් ඊට ම ගැළපෙන චරිතයක්. ඇය ඒ චරිතය භාරගෙන රඟපාද්දී, එය පහසුවෙන් නිරූපණය කළ හැකි චරිතයක් නොවන බව වැටහිලා. ඇය හඬා ඇත්තේ ඒ නිසයි. නමුත්, චිත්‍රපටයේ අධ්‍යක්ෂ භාරද්වාජ් අනුශ්කා ව දිරිමත් කරමින්, ඇයට ඒ චරිතය රඟපෑ හැකි බව පැවසුවා. ඉන් පසුව ඇය රූපගත කිරීම්වලට දිගටම එක්වුණා.ඉන්දියාවේ මුම්බායි ගුවන් තොටුපළ කොයි වෙලාවෙත් කාර්ය බහුලයි. එතැනින් විදේශ ගතවන මගීන් විතරක් නොවෙයි. ඉන්දියාව තුළ ගුවන් ගමන් යන්නටත් විවිධාකාර මගීන් මුම්බායි ගුවන් තොටට පැමිණෙනවා. ඒ ගුවන් මගීන් අතරින් කඩිමුඩියේ එහෙ මෙහෙ දිව ගිය තවත් විශේෂ යුවතියක් සිටියා. කළු ඇඳුමක් ඇඳගත්ත ඇය, තරමක විශාල දිනපොතක් වැනි දෙයක් අතැතිව සිටියා. ගුවන් තොටුපළේ බොහෝ දෙනෙකුගේ ඇස් ඇය වෙත යොමු වී තිබුණා. ඇය, කට්රිනා කායිෆ්. මේ සුරූපී බොලිවුඩ් නිළිය හැඳ සිටි ඇඳුමත් කැපී පෙනුණා. ඇය හැඳ සිටි ඇඳුමේ උඩ කොටසින් ඇයගේ සිරුර විනිවිද පෙනුණා. දිගු කලිසමක් හැඳ සිටියත් විනිවිද පෙනෙන ඒ ඇඳුම කට්රිනාට නම් නුහුරු දෙයක්. ඇය කිසිම දිනයක එවැනි ඇඳුම් ඇඟලා ගෙන නැහැ.ඒ මොහොතේ දී මුම්බායි ගුවන් තොටුපළේ රැඳී සිටි ඡායාරූප ශිල්පීන් දෙතුන් දෙනෙකු කට්රිනාගේ රුව කැමරා වල සටහන් කර ගන්නට උත්සාහ ගත්තා. ඒ උත්සාහය සාර්ථක වුණා. ඇතැම් අවස්ථාවලදී කට්රිනා තම අත රැඳි දිනපොතක් හා සමාන අයි පෑඩ් එකෙන් මූණ වහ ගන්න උත්සාහ කළා. ඒ වුණත් කට්රිනා ප්‍රමාදයි. ඇයගේ පැහැදිලි ඡායාරූප ලබාගන්නට ඡායාරූප ශිල්පීන්ට හැකිවුණා. ඒ පිළිබඳව කට්රිනා දැඩි නොසතුට පෙන්වමින් කිසිදු සිනහවක් නොපෙන්වා ගුවන් යානයට ගොඩ වුණා. ඇය පිටත්ව ගියේ නවදිල්ලියටයි.කට්රිනා මෑතක සිට මෙවැනි ඇඳුම් අඳින්නට කැමැත්තක් දක්වන බවයි, පෙනී යන්නේ. ඇය සැබෑ ජීවිතයේ දී විතරක් නොවෙයි, චිත්‍රපටවල රඟපෑමේදීත් අඩ නිරුවත හුවා දැක්වෙන ඇඳුම් අඳින්නට මනාපයක් නැහැ. මෑතකදී තිරගතවූ ‘ඒක් ථා ටෛගර්’ චිත්‍රපටයේ එක්තරා ජවනිකාවක් වෙනුවෙන් ඇය එවැනි ඇඳුමක් අඳින්නට උත්සාහ කළා. නමුත්, එහි ප්‍රධාන චරිතයක් රඟපෑ සල්මන් ඛාන්ගේ දැඩි විරුද්ධත්වය නිසා ඇයට ඒ උත්සාහය අතහැර දමන්නට සිදුවුණා. සමහරු පැවසුවේ ඒ මොහොතේ දී සල්මන්, ඇයට පහර දුන් බවයි. පහර දුන් කතාව බොරුවක් බවත්, තමන් කට්රිනාට එවැනි ඇඳුමක් නොඅඳින්නැයි කියූ බවත් සල්මන් පසුව ප්‍රකාශ කර තිබුණා. සල්මන් සහ කට්රිනා වෙන්වී ඇති මොහොතක එවැන්නක් සිදුවූයේ ඇයිදැයි සමහරු විමසා තිබුණා.මුම්බායි ගුවන් තොටුපළේ සිද්ධියෙන් පසුව කට්රිනා වෙතට සුපුරුදු පරිදි ප්‍රසංග වෙනුවෙන් ඇරයුම් ගලා එන්නට පටන් ගත්තා. දැනගන්න ලැබෙන හැටියට නම් ඇයට ලැබුණු ඇරයුම් ගණන 8 ක්. 2013 වසර උදාව වෙනුවෙන් පැවැත්වෙන සංගීත ප්‍රසංගවලටයි කට්රිනාට ඇරයුම් ලැබුණේ. තරු පහේ හෝටල්වලින් සහ වෙනත් ආයතන වෙතින් ලැබුණු මේ ඇරයුම් කට්රිනා එක හෙළාම ප්‍රතික්ෂේප කරලා. නොමිලයේ රඟමින් ගයන්නට ලැබුණු ඇරයුම් නිසා ද? කොහෙත්ම නැහැ. මේ ප්‍රසංගවලට සහභාගිවීම වෙනුවෙන් ඇයට රු. කෝටි ගණනින් මුදල් ගෙවන්නට ඒ උත්සව සංවිධායකවරු සූදානම්. එක්තරා සුපිරි හෝටලයකින් ඇයට රු. කෝටි 5 ක් ගෙවන්නටත් කැමතියි. නමුත්, ඇතෙක් බරට සල්ලි ලැබුණත් කට්රිනා ඒ කිසිවකටවත් සහභාගි වන්නේ නැතිලු. එය ඇයගේ ප්‍රතිපත්තියක්ලු.“කට්රිනා කවදාවත් දෙසැම්බර් 31 දා පැවැත්වෙන අවුරුදු උදාව ප්‍රසංගවලට සහභාගි වෙන්නෙ නැහැ. විශේෂයෙන්ම දෙසැම්බර් 25 දායින් පස්සෙ එයා, පවුලේ අය එක්ක ගෙදරට වෙලා සතුටෙන් කාලය ගත කරනවා. ඒ නිසයි එයා කිසිම ප්‍රසංගයකට ඒ දවස්වලට සහභාගි වෙන්නෙ නැත්තේ. මේ අවුරුද්දේත් කට්රිනා අම්මා, තාත්තා ඇතුළු හැමෝම ඉන්දියාවට එන්න බලාපොරොත්තු වෙනවා.” මෙලෙස කීවේ කට්රිනාගේ සමීප මිතුරියක්. කට්රිනාගේ දෙමව්පියන් පදිංචිව සිටින්නේ ලන්ඩන් නගරයේයි. ඒ දෙදෙනාටත් සහෝදර සහෝදරයන්ටත් ඕනෑ සෑම අවුරුද්දකම අවසානයේ දී කට්රිනා සමග සතුටෙන්, විනෝදයෙන් කාලය ගත කරන්නයි. කට්රිනා රඟපෑ චිත්‍රපට කිහිපයක්ම මෑතකදී තිරගත වුණා. ඒ සියල්ලම සාර්ථක වූ බව කවුරුත් දන්නවා. එළඹෙන 2013 අවුරුද්දත් කට්රිනාට සුබදායක වේවි යැයි ඇයගේ මිතුරු මිතුරියන් පවසනවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122321</link>
    <topic>පුවත්</topic>
    <author/>
    <content>පුවත්ප්‍රවීණ කවියකු, ගීත රචකයකු, මෙන් ම පුවත්පත් ලේඛකයකු වන ඩබ්ලිව්.කේ. සරත් විමලසිරි පිටපත ලියූ ‘ශ්‍රද්ධාංජලී’ විශේෂ ගී සමාධිය උඳුවප් පුන් පොහෝදා (27) දහවල් 12 සිට 12.45 දක්වා ශ්‍රී ලංකා ගුවන් විදුලි සංස්ථාවේ සිංහල ස්වදේශීය සේවය ඔස්සේ ප්‍රචාරය වේ. ‘ශ්‍රද්ධාංජලී’ ශ්‍රී ලංකා ගුවන් විදුලි සංස්ථාවේ සිංහල සංගීත අංශයේ ඉදිරිපත් කිරීමකි.පැතුම් චතුරංග දනන්සූරියගේ ‘සත්සිරි දේවිය’ නාට්‍යයේ මංගල දැක්ම ජනමාධ්‍ය හා තොරතුරු ඇමැති කෙහෙළිය රඹුක්වැල්ල මහතාගේ සහ එම මහත්මියගේ ප්‍රධානත්වයෙන් හෙට (24) සවස 6.30 ට කොළඹ ජෝන් ද සිල්වා සමරු රඟහලේදී පැවැත්වෙයි.විශාරද ගායිකා චින්තා ප්‍රියංගනීගේ ප්‍රථම ඒකපුද්ගල ප්‍රසංගය ‘ස්වරාංගී ගී සත්කාරය’ මෙම 28 දින සවස 7 ට බත්තරමුල්ල ජනකලා කේන්ද්‍රයේදී පැවැත්වේ. ප්‍රසංගය සංගීතවත් කරන්නේ සුනිල් ධර්මසේන ප්‍රමුඛ වාද්‍ය වෘන්දයයි. කථනය ගුණවර්ධන හෙට්ටිආරච්චිගෙනි.මෙම ප්‍රසංගය නොමිලයේ පැවැත්වෙන්නකි.බන්දුල විතානගේ ගේ නවතම නාට්‍ය නිර්මාණය රෝමය ගිනි ගනී - 2 අද (23) ඉරිදා පෙ.ව. 10.30 ට සහ ප.ව. 2.30 ට බිබිලේ, විජයමුණි සොයිසා සංස්කෘතික මන්දිරයේදී වේදිකාගත වේ.මෙය බිබිලේ හිතමිතුරු සුබසාධක සංගමයට ආධාර පිණිස පැවැත්වෙන්නකි. එඩ්වඩ් චන්ද්‍රසිරි නිෂ්පාදන කළමනාකරණයෙන් ද දායක වන ‘රෝමය ගිනි ගනී - 02’ නිෂ්පාදනය රොජර් සෙනෙවිරත්න ගෙනි.ලීල් ආනන්ද ගජනායකගේ රොනා සහ රෝමය, ‘මට මැරෙන්න බැහැ’, ‘පොදු වැසිකිළි’ යන නාට්‍ය ත්‍රිත්වය මෙම 26 වැනි දින පස්වරු 6. 00 ට පිළියන්දල පුස්තකාලීය රංග ශාලාවේදී වේදිකා ගතවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122323</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිට තියෙන්නෙ එක රේඩියෝවයි. එක ටෙලිවිෂන් සෙට් එකයි. ඒ වුණාට අපේ ශ්‍රී ලංකාවෙ රේඩියෝ චැනල්ස් එෆ්. එම්. නාලිකා කොච්චර කෝටියක් තියෙනව ද? හැමදාම අලුත් චැනල් එකක්. මේවයේ නම් ගම් මතක තියාගන්න එකම මාර අනාථ සීන් එකක්. ‘ගඟ ළඟ’ එෆ්. එම්., ‘ගල් මල්’ එෆ්. එම්., ‘දුවන පනින’ එෆ්. එම්., ‘මල් හතයි’ එෆ්. එම්., එෆ්. එම්. ‘රුවන්’, එෆ්. එම්. ‘ජයනී’, එෆ්. එම්. ‘මධුරී’, වගේ නම් විතරක් ද අකුරු දෙකේ එෆ්. එම්ස් තව පැත්තකින්. ‘බොරු’ එෆ්. එම්., ‘මරු’ එෆ්. එම්., ‘සිරා’ එෆ්. එම්., ‘ලව්’ එෆ්. එම්. වගේ නම් වැල අංගුලිමාලගෙ ඇඟිලි මාලෙ වගේ. මේ කිව්වෙ රේඩියෝ චැනල්ස් ගැන නේ.එතකොට, ටී වී චැනල්ස් ටික? ඒව ඉතින් කාට ද පුළුවන් මතක තියා ගන්න? කොහොමින් කොහොම හරි මතක තියා ගත්තමැයි කියමුකෝ’ඒ වුණාට විජේ මල්ලිට තියෙන බිගස්ට් ප්‍රොබ්ලම් එක තමයි මේ රේඩියෝ චැනල්ස් අහන්නෙ කොයි වෙලාවට ද, කොහොම ද කියන එක. විජේ මල්ලිගෙ ෆ්‍රෙන්ඩ්ස්ල මීට් වුණාම අහනවා ඇහුව ද අර උදේට යන ‘මල්’ එෆ්. එම්. එක. කියල වැඩක් නෑ මල් හතයි.එතකොට අර ‘ගල්’ එෆ්. එම්. එක. ඒක නියමයි. ගල් ගොඩයි. ෂහ් තව ඩිංගෙන් අමතක මතක වෙනවා. උදේ ඉඳලා රෑ වෙනකල් නොන්ස්ටොප් චැනල් එක ‘මැටි’ එෆ්. එම්. අන්න රේඩියෝ චැනල්ස්. මැටි ගොඩයි. විජේ මල්ලිගෙ මොළේ කොලොප්පන් වෙනවා මේ එෆ්. එම්. රේඩියෝ අහන්න වෙලාව හොයා ගන්න සීන එක ගැන හිතන්න ගියාම. ඕ මයි ගෝඩ්, වැඩක් පලක් රාජකාරියක් කරන සිම්පල් සයිමන් කෙනෙකුට පුළුවන් ද ඔය එෆ්. එම්. ලිස්ට් එකේ චැනල්ස් දෙක තුනක්වත් ටියුන් කරන්න? විජේ මල්ලි නම් වාහනේක යනකොට ටියුන් කරගෙන යන එෆ්. එම්. එකක් තියෙනවා ඒක මොන බොරුවක් කිව්වත්, කෙප්පයක් ගැහුවත් ඔහේ අහගෙන යනවා.රේඩියෝ චැනල්ස් නම් ඔය මාරු කර කර හරි අහන්න පුළුවන් කියල හිතමුකෝ’එතකොට ඔය කෝටියක් විතර කපල පුරවල සීන් එකට ඇවිත් තියෙන ටී වී චැනල්ස්වලින් පෙන්නන ප්‍රෝග්‍රෑම්ස් කොහොම බලන්න ද? කට්ටිය නම් කියන්නෙ ඔය ටී වී වල මළජරාව නම් අපි බලන්නෙම නෑ කියලා. ඒ කිව්වට ඔය ටෙලිවිෂන් චැනල්ස්වල පෙන්නන මෙගා විතරක් බලන ලේඩීස් අංශ කොච්චර කෝටියක් ඉන්නව ද ශ්‍රී ලංකාවෙ! ඒ කට්ටියට වැඩ ඇරිලා ගෙදර එන හබ්සන්ඩ්වත් සොරි සොරි හස්බන්ට් ගැනවත්, කල්පනාවක් ඇත්තෙම නෑ. ඩිනර්වලට මොකක් හරි සෙට් කරල ඒත් නැත්නම් ෆාස්ට් ෆුඩ් අවුට්ලට්’ එකකින් පිටි ගුලි ටිකක් ගෙනැල්ල රෑ හතහමාර වෙන්න කලින් වැඩ ඇරිල එන හස්බන්ඩ්ස්ලටයි පොඩි එවුන් ටිකටයි කන්න දීල ලේඩිස් කට්ටිය මෙගාස්වලට සෙට් වුනාම සෙට් වුනාම තමයි ඉතින්.බුදු සන්තෝ! මේ කට්ටිය මේව බලනව විතරක් නම් මදැ.මේ මෙගා ස්ටෝරීස් ඇතුළෙ තියෙන හුටපට ඔක්කොම ගිරව් වගේ කට පාඩමින් පහුවැනිදාට ඔෆිස් ගියාමයි, එහෙමත් නැත්නම් ටෙලිෆෝන් ගොසිෆ් එකෙනුයි රිපීට් කරන්නෙ පියෝ ටී වී තියෙන අය තමුන්ට මිස් වෙච්ච ප්‍රෝග්‍රෑම්ස් පහුවැන්දට බලනව වගේ. ටෙලියෙ තියෙන ලව් ස්ටෝරීස් විතරක් නම් මදැ මේ ලේඩිස්ලගෙ සබ්ජෙක්ට් එක වෙන්නෙ? එතකොට ඒ ටෙලිබලිවල ඉන්නනංගිල මල්ලිලගෙ මැරේජ් ලයිෆ්ස් ගැන ලව් එෆෙයාර්ස්, ලොකේෂන්ස්වලදි ෂූට් අස්සේ වෙන ප්‍රයිවෙට් ෂූට්ස් ගැන ඔය ඕනම දෙයක් මේ ආන්ටිලා දන්නවා ඉන්ටර්නෙට් එකේ ගොසිෆ් වෙබ් සයිඩ් එකක යන්න කලියෙන්.’හානේ බලන්නකො මෙයා අර මධුජිකාගෙ සීන් එක. එයාට වටිනව ද අර රත්තරන් වගේ කොල්ලට බූට් එක දෙන්න....අවුරුදු කීයක් පරණ ලව් ස්ටෝරිය ද අනේ. අතෑරිය කිව්වත් කමක් නෑ කියමුකෝ, ඒත් ගිහිල්ලා එල්ලෙන්න තව මැරීඩ් මෑන්ස් කෙනෙකුගෙ ඇඟේ. මැරීඩ් වුණත් මොකද දරුවෙක් මල්ලෙක්වත් නැත්නම්. දරුවො තුන්දෙනෙක්ම ඉන්නව කියන්නෙ. ඒ දරුවො ගැන දුකයි කියල නාහෙන් අඬන්නෙ අර රත්තරන් කොල්ලා. ඒකනේ මෙයා ඔයා හිතන්නෙ අර ‘සුබා’ එකේ සුබාව අන්තිමට මොනව වෙයි කියල ද? අනිත් පැත්තෙ එක්කෙනා දෙනවා මාර රිප්ලයි එකක්. මොනව වෙන්න ද මෙයා, අන්තිමට සුබා මැරි කරයි, අර ජෙම් මුදලාලි හරි අර ක්‍රිකට් ගහන මෑන්ස්ව හරි.දැන් බලන්නකො මේ ටෙලි ලියන කට්ටිය කොච්චර ලස්සනට අපිට අපේ ජීවිතේ ගැන සමාජෙ ගැන කියල දෙනව ද? මැරි කරල ළමයි ඉන්න හස්බන්ඩ්ස්ල ඔෆිස් එකේ තමුන්ගෙ සෙකට්රිස්ලත් එක්ක ෆන් ගන්න ගිහින් අමාරුවෙ වැටෙන සීන්ස්, එතකොට පණට පණ වගේ, ඉස්කෝලෙ කාලෙ ඉඳල ලව් ගහපු ගර්ල්ස්ල කොළඹ ආපු ගමන් කාර් බාර් තියෙන හයික්ලාස් කොල්ලෙක් දැක්ක ගමන්ගමේ බෝයි ෆෙ‍්‍රන්ඩ්ට බූට් එක දෙන ස්ටෝරිස් නියමෙට මේ ගොල්ලො ලියනව නේ. විජේ මල්ලිට මේ ජාතියෙ ඩයලොග් ඇහෙනවා.ලස්සනම එක මේකයි. “ඇයි අනේ මේ ටෙලි ලියන කට්ටියටත් ඔය ස්වර්ණ පුස්තක තෑග්ග වගේ ලක්ෂ පහක විතර තෑග්ගක් දෙන්නෙ නැත්තෙ ස්වර්ණ වර්ණ ටෙලිය කියලා” ෂිහ්ඞකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=av12122324</link>
    <topic>නීතිඥවරුන් කලාකරුවන් කළ ‘නීති රඟ’ ප්‍රසංගය</topic>
    <author>ශිරෝමි අබයසිංහ</author>
    <content>නීතිඥවරුන් කලාකරුවන් කළ ‘නීති රඟ’ ප්‍රසංගය”අහන් ඉන්න. අහගෙන ඉන්න” මියුරු ස්වරයකින් ගයන ගායිකාව දෙස නෙලුම් පොකුණ මහින්ද රාජපක්‍ෂ රඟහලේ අසුන් ගෙන සිටින සැවොම නෙතු පිය නොසලා බලා සිටීති. එතරම්ම කන්කලුය. මේ ගයන්නී මේඛලා ගමගේ නොව පි‍්‍රයානි පෙරේරාය.නීතිඥ වෘත්තියේ යෙදී සිටින්නන් තද සිතැති සැඩ පරුෂ යැයි ඔබ සිතා සිටියා නම් එය නිවැරැදි නොවේ යැයි මම කියමි. පි‍්‍රයානි මෙන්ම ළයාන්විතව ගී ගැයූ, රිද්මයට රැඟූ ඔවුන් ඔබ දුටුවා නම් මා සමඟ එකඟ වනු ඇත. මන්ද? ඔවුන් ද සරසවි දේවියගේ බැල්ම ලද කලාකරුවන් සේ සිය කලා හැකියාවන් එදින පෙන්නුම් කළ නිසාවෙනි.නීතිරඟ කමිටුවේ කැඳවුම්කරු අතුල හේරත් සභාපතිනි ප්‍රියානි පෙරේරා පොල්තෙල් පහන දල්වමින්ශ්‍රී ලංකා නීතිඥ සංගමය සිය සාමාජික නීතිඥ නීතිඥවරියන්ගේ කලා හැකියාවන්ට වේදිකාවක් සාදා දීමේ අරමුණින් පවත්වන ලබන නීති රඟ ප්‍රසංගය මෙවර පවත්වනු ලැබුවේ විසි වැනි වරටය. එය ‘නීති රඟ - 2012’ විය. ප්‍රසංගය හැඩ ගැන්වූ සියලු දෙනාම නීතිඥ නීතිඥවරියන් වීම විශේෂත්වයයි.නීතිපති දෙපාර්තමේන්තුවේ අතිරේක සොලිසිටර් ජනරාල් සරත් ජයමාන්න සහ ශ්‍යාමා ප්‍රනාන්දු දෙබෑ වූ වේදිකාවේ යට සිට උඩට මතු වී ආහ. එය නෙලුම් පොකුණ රඟහලේ වේදිකාවේ සුවිශේෂී අංගයකි. නිවේදක නිවේදිකා දෙපළගේ හඳුන්වා දීමෙන් පසු ප්‍රසංගය ආරම්භ වූයේ අසදෘශ වන්නමේ පූජා නැටුමෙනි. ජ්‍යෙෂ්ඨ රජයේ අධිනීතිඥ නවරත්න මාරසිංහ සිය කණ්ඩායම සමඟ පූජා නැටුමෙන් සරසවි දේවිය වන්දනා කළහ.ප්‍රසංගය සංගීතවත් කළේ නවරත්න මාරසිංහ ප්‍රමුඛ වාද්‍ය වෘන්දයයි. මොහොතකට ඔවුන් විවේක ගනිද්දී තුසිතා ද සිල්වා සහ නලින් ද සිල්වා ප්‍රමුඛ වාද්‍ය වෘන්දය බෙර වාදන අංශයක් ඉදිරිපත් කළහ.ප්‍රසංගය හැඩ ගැන්වූ රැඟුම් අංගයන් වූයේ දිල්හානි මුණසිංහ සහ අසේල ගයාන් ඉදිරිපත් කළ මයුරා වන්නමේ නව නිර්මාණය, සුරංගිකා රණවීර ප්‍රමුඛ කණ්ඩායම “සිනිඳු සුදු මුදු තලාවේ” ගීතයට ඉදිරිපත් කළ රංගනය, අනුරුද්ධ විජේරත්න ගායනා කළ “මුව මුත්තා ලතා” ගීතයට නදීජා ඩයස් ඉදිරිපත් කළ රංගනය, ‘වෝලාරේ’ ගීතයට රනුශා විජේසිංහ ඇතුළු කණ්ඩායම ඉදිරිපත් කළ රංගනය, තාරක කාරියවසම් ඉදිරිපත් කළ “කොහොඹ හෑල්ල” සහ සුධර්මා බණ්ඩාරතිලක ඇතුළු කණ්ඩායම ඉදිරිපත් කළ ‘කාවාඩි’ රංගනයන්ය.ප්‍රසංගය පෙළ ගස්වා තිබුණේ වෘත්තීමය මට්ටමිනි. වේදිකා පරිපාලනය, ආලෝකය ද ඉහළ මට්ටමින් පැවතිණි.”ශ්‍රී ලාංකීය වේදිකාවෙන්” අඳුරු වේදිකාවේ වූ තිරයේ දිස්විණි. මෙම විශේෂාංගය යටතේ මුලින්ම මද්දල වාදනයක් සමඟ පොතේ ගුරුද ගායන වෘන්දයද වේදිකාවට පැමිණියහ. ඊළඟට සිංහයෙක් වේදිකාවේ ගැයුවේ ‘ගල්ලෙන බිඳලා’ ගීතයයි. මහාචාර්ය එදිරිවීර සරච්චන්ද්‍රයන් සිටිද්දී මෙම දර්ශනය දුටුවා නම් සිංහයා ලෙස රඟපෑ රවී ඩොමිංගු ඔහුගේ සිංහබාහු නාටකයේ සිංහයා ලෙස තෝරා ගන්නවාට සැක නැත. පොතේ ගුරු වූයේ ටියුඩර් බුලත්වෙලය. චතුරි වික්‍රමනායක ‘මුහුදු පතුල යට ඉඳලා’ ගීතය ගායනා කළාය.”භාරත ගී අමධාරා’ විශේෂාංගය යටතේ ගැයුණු සෑම ගීතයකටම අදාළ චිත්‍රපට දර්ශන පසුබිම් තිරයේ දර්ශනය විය. අකලංක සේරසිංහ, රංජිත් සිගේරා, දයානි පිටියේගෙදර, විශාරද (විශාරද වුවත් නීතිඥවරියකි) දිමුතු නානායක්කාර හින්දි ගීත ගායනා කළහ.’ශ්‍රී ලාංකේය සිනමාවෙන්’ යන විශේෂාංගය යටතේ ද ගැයුණු ගීතවලට අදාළ චිත්‍රපට දර්ශන පසුබිම් තිරයේ ප්‍රදර්ශනය කෙරිණි. ඉන්දික ප්‍රනාන්දු, හිශාමි ෆායිස්, ගයත්‍රි අනුපමා, උදිත රාජසේකර, මනෝධ්‍ය පල්ලියගුරු සහ රවි දොඩම්පෙගම ජනපි‍්‍රය චිත්‍රපට ගීත ගායනා කළහ.ප්‍රසංගයේ රඟ දැක්වුණු කෙටි නාට්‍ය දෙකම හාස්‍යෝත්පාදක රංගනයක් විය. අතිරේක සොලිසිටර් ජනරාල් වසන්ත නවරත්න බණ්ඩාරගේ “ආසියාවේ ආශ්චර්යවත් කවුන්සල්” සහ සිසිර එදිරිසිංහගේ “සදහටම ඔබ මගේ” නාට්‍ය නිර්මාණ සභාව සිනහවෙන් කුල්මත් කළේය.සවණී පතිරණ, ඉන්දිකා චන්ද්‍රතිලක, ටියුඩර් බුලත්වෙල, ධනුෂ්කි අබේවික්‍රම, නෙල්කා වැලිඅංග සහ කාංචනා උඩුවෙගෙදර ගීත ගායනා කළහ.එකම ඉංගී‍්‍රසි ගීතය තිස්ස විජේසිංහ ද දමිළ ගීතය ටී.එම්.ජේ. තෙන්නකෝන් සහ නිරංගා හේමපාල ද ගායනා කළහ.නීති රඟ 2012 සංවිධාන කමිටුවේ සභාපතිනිය වූයේ හොරණ නීතිඥ සංගමයේ පි‍්‍රයානි පෙරේරාය. කැඳවුම්කරු වූයේ අතුල හේරත්ය.ශිරෝමි අබයසිංහඡායාරූප – ලලිත් සී ගමගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=am1212231</link>
    <topic>දියවැඩියා රෝගීන් සැමවිටම සෙරෙප්පු පැලඳිය යුතුයි</topic>
    <author>ගාමිණී සුසන්ත</author>
    <content>දියවැඩියා රෝගීන් සැමවිටම සෙරෙප්පු පැලඳිය යුතුයිදියවැඩියා රෝගයෙන් සංකූලතා ඇතිවන්නේ අපගේ ශරීරයේ කුමන ඉන්ද්‍රියයන් වලට ද, එසේ ඇතිවන සංකූලතාවයන් මොනවාද යන කරුණු පිළිබඳව පසුගිය සතියේ අප කතා කළා ඔබට මතක ඇති. අද අපි ඒ පිළිබඳව වැඩිදුරටත් තොරතුරු සොයා බලමු. ඒ සඳහා අදත් අප හා එක්වන්නේ දකුණු කොළඹ (කළුබෝවිල) ශික්ෂණ රෝහලේ අන්තරාසර්ග රෝග පිළිබඳ විශේෂඥ වෛද්‍ය උදිත බුළුගහපිටිය මහතායි.දියවැඩියා රෝගීන් පාද සේදීමට උණුවතුර භාවිතා කිරීම සුදුසු නැතිද?දියවැඩියා රෝගීන් සැම දිනකම රාත්‍රියට පාද සෝදා පිසදමා පිරිසිදුව තබාගැනීම වැදගත්. පාදවල වියළිගතිය වැළැක්වීමට පාදවලට මොයිස්චරයිසින් ක්‍රීම් විශේෂයක් ආලේප කිරීමත් වැදගත්. මෙම මොයිස්චරයිසින් ක්‍රීම් කිසිවිටෙකත් ඇඟිලි කරු අතර නොගෑ යුතුයි. ඒ ඇඟිලි අතර දිලීර වර්ධනය වීමට ඉඩ ඇති නිසයි.පාද සේදීමට උණුවතුර භාවිතා කිරීම නුසුදුසු වන්නේ පාදවල ස්නායු දුර්වලවීම නිසා ජලයේ ඇති උණු ස්වභාවය පාදවලට නොදැනෙන නිසයි. ඇතැම් විටෙක දියවැඩියා රෝගීන් උණු ජලයේ පාද දමාගෙන සිටින විට පාද පිලිස්සෙන තෙක්ම රෝගියාට දැනෙන්නේ නෑ. දියවැඩියා රෝගීන්හට පාද සේදීම සඳහා සාමාන්‍ය ඇල් ජලය භාවිතා කිරීමට උපදෙස් දෙන්නේ මේ නිසයි.දියවැඩියා රෝගීන් සඳහා විශේෂයෙන් නිපදවූ පාවහන් තිබෙනවාද?දියවැඩියා රෝගීන්ගේ පාදවල වෙනස්කම් ඇතිවෙනවා. පාදවල ඇතිවන ගල්තැලුම් වැනි ‘තැලස්’ නම් තත්ත්වය ඉන් විශේෂයි. එසේ වන්නේ පාදවලට දැනෙන පීඩනය වැඩි නිසයි. මෙම අවස්ථාවේදී රෝගියාගේ සෙරෙප්පු සපත්තුවල යම් යම් වෙනස්කම් සිදු කළ යුතුයි.දියවැඩියා රෝගියෙකු ඇඳට යන විට සහ ස්නානය කරන විට හැර අනෙක් සෑම විටම සෙරෙප්පු පැලඳීම අත්‍යවශ්‍යයි. යමෙකුගේ පාදවල යටපැත්තේ තුවාල ඇති වූවොත්, පලඳින සෙරෙප්පුවේ හෝ සපත්තුවේ වෙනස්කම් සිදු නොකර පාදවල තුවාල කිසිවිටෙකත් සුව කරගත නොහැකියි. එයට හේතුව වන්නේ රෝගියා ඇවිදින සෑමවිටම එම තුවාල තෙරපීමට ලක්වීමයි.ඒ නිසා දියවැඩියා රෝගීන්ගේ සෙරෙප්පු සපත්තුවල වෙනස්කම් සිදු නොකර පාදවල තුවාල සුව කර ගත හැකි වන්නේ නෑ. දැන් දියවැඩියා රෝගීන් වෙනුවෙන්ම නිපදවූ සපත්තු සෙරෙප්පු තිබෙනවා. ඒවා ඉතාම මෘදු ලෙසයි නිපදවා තිබෙන්නේ. සෙරෙප්පු සපත්තු පාදවලට සිර නොවනසේ මිලදී ගැනීම වැදගත්.දියවැඩියා රෝගීන් සපත්තු මිලදී ගැනීම කළ යුත්තේ සවස් කාලයේ දී. සවස් වන විට මෙම රෝගීන්ගේ පාද ඉදිමෙන බව ඔබ දන්නවා. උදේ වරුවේ සපත්තුවක් මිලට ගැනීමට ගියොත් එම සපත්තුව ගන්නේ එම අවස්ථාවේ පාදවලට ගැළපෙන ආකාරයෙන්. නමුත් උදේ කාලයෙන් මිලදී ගත් එම සපත්තුව සවස් කාලයේ පලඳින විට එය පාදවලට හිරයි. එවිට සපත්තුව නිසා පාදවල තුවාල සෑදීමට ඉඩ තිබෙනවා.එසේම දියවැඩියා රෝගීන් සපත්තු පලඳින සෑම විටම පිරිසිදු මේස් පැලඳීම අත්‍යවශ්‍යයි.දියවැඩියාව සම මතුපිටත් සංකූලතාවයන් ඇතිකරනවාද?ඔව්. දියවැඩියා රෝගය සමේ වෙනස්කම් රැසක්ම ඇතිකිරීමට සමත්. රුධිරයේ සිනි ප්‍රමාණය වැඩිවූ විට මුළු ශරීරයම කැසීමට පටන් ගන්නවා. මෙය දියවැඩියා රෝගයේ මූලික ලක්ෂණයක්. එමෙන්ම කාන්තාවන්ගේ පියයුරුවල යටපැත්තේ කැසීමක් මෙන්ම සමේ දදයක් වැනි දෙයක් මතුවීමට ඉඩ තිබෙනවා. එසේම වැළමිට වැනි සමේ නැවෙන ස්ථාන කැසීමෙන් දිලීර රෝග තත්ත්වයක් මතුවෙනවා. දිලීර සඳහා අවශ්‍ය ඖෂධ ලබාගැනීමෙන්, සම පිරිසිදුව තබාගැනීමෙන් මෙම රෝගී තත්ත්වයෙන් මිදීමට හැකියාව ලැබෙනවා..මීට අමතරව දියවැඩියා රෝගීන්ගේ සම මත ඇතිවන ආසාදන තත්ත්වයක් නිසා ස්ත්‍රීන්ගේ ලිංගික ප්‍රදේශයේ සහ පුරුෂයින්ගේ ලිංගේන්ද්‍රියේ කැසීම් ඇතිවී තුවාල ඇතිවීමට ඉඩ තිබෙනවා. විශේෂයෙන්ම පිරිමින්ගේ ලිංගේන්ද්‍රියේ පැලීම් ඇතිවීම දක්වා මෙම තත්ත්වය වර්ධනය වෙන්න පුළුවනි. මෙයට හේතුªවන්නේ රුධිරයේ සීනි ප්‍රමාණය වැඩිවීම නිසා ඇතිවන ආසාදන තත්ත්වයකුයි.දියවැඩියා රෝගීන්ගේ පාදවල කළු පැල්ලම් ඇතිවෙනවා. එම තත්ත්වයන්ට හේතු වන්නේ දියවැඩියාව දීර්ඝ කාලයක් පැවතීම සහ එය හොඳින් පාලනය නොකිරීමයි. දියවැඩියාවට අවශ්‍ය නිසි ප්‍රතිකාර ගැනීමෙන් ඉන් මිදීමට හැකිවෙනවා.දියවැඩියාව දත්වලට කරන බලපෑම..?දියවැඩියා රෝගය සහ දත් අතර විශේෂ සම්බන්ධයක් තිබෙනවා. දියවැඩියාව හොඳින් පාලනය නොකිරීම මඟින් දත් නරක්වීම, විදුරුමස් දියවීම, ඒ ආශ්‍රිත ඇතිවන ආසාදන උග්‍රවෙනවා. අධික ලෙස විදුරු මස් දියවීමේ රෝගය දියවැඩියා රෝගීන් අතර දක්නට ලැබෙන විශේෂ ලක්ෂණයක්. දත් හොඳින් පිරිසිදු කිරීම වසරකට වරක් හෝ දන්ත වෛද්‍යවරයකු ලවා දත් පරීක්ෂා කරවා ගැනීම දියවැඩියා රෝගීන් විසින් කළ යුතුම දෙයක්.දියවැඩියාව කන් වලට බලපාන්නේ කෙසේද?දියවැඩියාව, රෝගීන්ගේ කන්වලට ඉතා තදබල ලෙස බලපෑම් ඇතිකරනවා. දියවැඩියාව වර්ධනය වූ විට කන පිට පැත්තේ සහ කන අභ්‍යන්තරයේ බහුල ලෙස ආසාදන තත්ත්වයන් ඇතිවෙනවා. එම තත්ත්වය තාවකාලිකව කන් නෑසීම දක්වා වර්ධනය වෙන්න පුළුවන්. වෛද්‍ය උපදෙස් අනුව ක්‍රියා කිරීමෙන් ඒ තත්ත්වය ද පාලනය කර ගත හැකියි.ඉහතින් දැක්වූ සංකූලතාවයන්ගෙන් මිදී දියවැඩියා රෝගීන්ට සාමාන්‍ය ජීවිතයක් ගතකිරීමට හැකියාව තිබෙනවාද?ඔව්. අනිවාර්යයෙන්ම තිබෙනවා. ඒ සඳහා කළ යුත්තේ ඉතාම සුළු කාර්යයන් කීපයක්. ඒ සඳහා රුධිරයේ සීනි මට්ටම හොඳින් පාලනය කිරීම අත්‍යවශ්‍යයි. නියමිත පරිදි ඖෂධ ලබාගැනීම ඉතා වැදගත්. පිටි, සීනි, කැලරි අධික ආහාර අවම කිරීම සහ දිනපතා ව්‍යායාම කිරීම ඉතා අවශ්‍යයි. රුධිරයේ සීනි පාලනය කිරීම සේම මාස 3කට වරක්වත් දියවැඩියා සායනයකට ගොස් රුධිරයේ සීනි මට්ටම මැන බැලීමත් වැදගත්.ඊටත් අමතරව වසරක් පාසා සිදු කිරීමට නියමිත වෛද්‍ය පරීක්ෂණවලට සහභාගිවීම අත්‍යවශ්‍යයි. ඒ වෛද්‍ය පරීක්ෂණ අතර රුධිරයේ කොලෙස්ටරෝල් මේදය මැන බැලීමේ පරීක්ෂණය ඉතා වැදගත්.එමෙන්ම වසරක් පාසා සිදුකළ යුතු අනෙක් වෛද්‍ය පරීක්ෂණය වන්නේ වකුගඩුවල ක්‍රියාකාරිත්වය මැන බැලීමේ පරීක්ෂණයයි. මෙහිදී පරීක්ෂණ දෙකක් සිදු කරනු ලබනවා.දෑස් අභ්‍යන්තරය පිළිබඳව සිදු කරනු ලබන වෛද්‍ය පරීක්ෂණය වසරකට වරක් සිදු කළ යුතු අනෙක් වෛද්‍ය පරීක්ෂාවයි. තමාට හොඳින් දෑස් පෙනෙන බව රෝගියාට දැනුණත් එම පරීක්ෂණය කරගැනීම අවශ්‍යයි. අනෙක් වැදගත්ම පරීක්ෂණය වන්නේ පාද පරීක්ෂණයයි. ඒ සඳහා ගතවන්නේ විනාඩි 5ක් වැනි ඉතා කෙටි කාලයක්.පාද පරීක්ෂාව මඟින් පාදවල ස්නායුවල තත්ත්වයත්, පාදවල රුධිර වාහිනීවල තත්ත්වයත්, පාදවල දැනටමත් තුවාල තිබෙනවාද තුවාල ඇතිවීමේ හැකියාවක් තිබෙනවාද යන ගැටලුවලට පිළිතුරු සපයාගන්න පුළුවනි. එම පරීක්ෂාවේදී පාදවල කිසියම් වෙනසක් දකින්න ලැබුණොත් පාද ආරක්ෂා කර ගැනීමට රෝගියාට විශේෂ උපදෙස් ලබා දෙනවා.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=am1212232</link>
    <topic>බබාලට බෙහෙත් පොවන්න වද වෙන අම්මලාටයි...</topic>
    <author>සාගරිකා දිසානායක ජයසිංහ</author>
    <content>බබාලට බෙහෙත් පොවන්න වද වෙන අම්මලාටයි...බෙහෙත් පෙත්තක් උගුරේ සිරවීමෙන් කුඩා දරුවකු හදිසියේ මියගිය පුවතක් පසුගියදා මාධ්‍යයෙන් හෙළි කැරිණි. බෙහෙත් පෙත්තක් සිරවීමෙන් වටිනා ජීවිතයක් අකාලයේ අහිමි වීම කුමන තරමේ අපරාධයක් ද? සැබැවින්ම එවැනි සුළු සිද්ධියකින් ජීවිතයක් අහිමි වන්නට ඉඩ තැබිය යුතු ද?කුඩා දරුවකු තබා වැඩිහිටියකු වුවත් වැරැදි ආකාරයට ඖෂධ ශරීර ගතවුවහොත් මරණයට පත් වීමේ අවදානමක් තිබේ. එහෙයින් ඖෂධ භාවිතය ඒ ගැන නිසි අවබෝධයකින්, අවධානයකින්, හා වගකීමකින් යුතුව කළ යුතු කාර්යයක් බව ජනතාව දැන සිටිය යුතුය.කුඩා දරුවන්ට බෙහෙත් ලබා දීමේ දී මවුපියන් හා වැඩිහිටියන් විශේෂයෙන් ඒ පිළිබඳ සැලකිලිමත් විය යුතුය. කුඩා ළමයිනට බෙහෙත් ලබාදීමේදී මවුපියන්ගේ අවධානය යොමු විය යුතු කරුණු පිළිබඳව විමසන්නට අපි පසුගියදා කොළඹ රිජ්වේ ආර්යා ළමා රෝහලේ අධ්‍යක්ෂ විශේෂඥ වෛද්‍ය රත්නසිරි හේවගේ මහතා හමු වුණෙමු.පළමුවෙන්ම සඳහන් කළ යුත්තේ දරුවකුට බෙහෙත් ලබා දිය යුත්තේ, ඒ දරුවාගේ රෝගය හෝ රෝග ලක්ෂණ පාලනය සඳහා බෙහෙත් ලබාදීම අත්‍යවශ්‍ය නම් පමණක් බවය. අප එසේ පවසන්නේ බරපතළ නොවන ඇතැම් රෝග හෝ රෝග ලක්ෂණ පාලනය සඳහා ඖෂධ ලබාදීම අත්‍යවශ්‍ය නොවන බැවිනි.සරල නිදසුනක් ලෙස අලුත උපන් වයස මාස දෙකට අඩු ළදරුවන්ට උණ රෝගය සඳහා පැරසිටමෝල් ඖෂධය ලබාදීම අවශ්‍ය වූවක් නොවේ. ඊට හේතුව පැරසිටමෝල් ඖෂධය ලබා දෙන්නේ උණ වැඩිවී උණ වලිප්පුව ඇති වීම වළක්වාලීමටයි. එහෙත් මාස දෙකට අඩු දරුවනට සාමාන්‍යයෙන් උණ වලිප්පුව හැදෙන්නේ නෑ.මාස 6 සිට අවුරුදු හය දක්වා වයසේ දරුවන්ට උණ වැඩි වූ අවස්ථාවල උණ වලිප්පුව ඇති වීමට ඉඩ තිබේ. එවැනි වයස් මට්ටමේ දරුවනට වුවත් ඖෂධ මඟින් උණ පාලනය කිරීම සඳහා වැඩි වශයෙන් ඖෂධ ලබා දීම වෙනුවට දරුවාට වැඩිපුර මවුකිරි ලබාදීමෙන්, ඇඳුම් ලිහිල් කොට ශරීරයේ උෂ්ණත්වය අඩු වන පරිදි අත් යට ඉකිලි ප්‍රදේශ තෙමා මිරිකා ගත් රෙදි කැබැල්ලකින් තවමින් සිසිල් කිරීමෙන් හෝ පවන් සැලීමෙන් අඩු කර ගැනීම වඩාත් සුදුසුය.කවර වයසක පසුවන දරුවකුට වුවත් ඖෂධ ලබා දීමේදී සැලකිලිමත් විය යුත්තේ එම ඖෂධයෙන් දරුවාට වන වාසිය එයින් සිදුවන හානි හෝ අතුරු ඵලයට වඩා වැඩිනම් පමණි. බොහෝ විට කුඩා දරුවනට ඖෂධ ලබා දෙන්නේ ඒවා ලබා දීම අත්‍යවශ්‍ය වූ විටය. ඒ ඖෂධවලින් සිදුවන යහපත මෙන්ම අතුරු ප්‍රතිඵල පිළිබඳව අසා දැන ගැනීමේ අයිතිය රෝගියා හෝ රෝගියාගේ වැඩිහිටියන් සතුය.දරුවනට ඖෂධ ලබා දීමේ දී ඔවුන් ගේ වයස් ප්‍රමාණය හා බර පිළිබඳව වෛද්‍යවරු විශේෂයෙන් සැලකිලිමත් වෙති. දරුවාට ගිලින්නට අපහසු තරමේ විශාල පෙති හෝ කරල් වෙනුවට දියර වර්ග හෝ කුඩු ලබා දීම වඩාත් සුදුසුය. බෙහෙත් ලබා ගැනීමට පෙර ඒ බෙහෙත් වර්ග හා ඒවා දරුවනට ලබා දිය යුතු ආකාරය පිළිබඳව මවුවරුන් වෛද්‍යවරයා ගෙන් පැහැදිලිව අසාගත යුතුය. එමෙන්ම ඖෂධ මිලදී ගන්නා විට ඖෂධවේදියා විසින්බෙහෙත් ගත යුතු ආකාරය පිළිබඳ රෝගියාට හෝ ඖෂධ ලබා ගන්නා පුද්ගලයාට නිවැරැදිවත් පැහැදිලිවත් වටහා දිය යුතුය.කුඩාම දරුවනට බොහෝ විට ලබා දෙන්නේ දියරමය ඖෂධ වේ. දියරමය ඖෂධ නැතිව පෙති හෝ කුඩු වශයෙන් ලබා දුන් අවස්ථාවල නියමිත මාත්‍රාව නියමිත කාල පරාසය අනුව ලබා දීම වැදගත්ය. බෙහෙත් පෙති දුන් විට ඒවා දරුවාට ගිලීමට අපහසු යැයි හැඟේ නම් එය කුඩා කැබලිවලට කඩා හෝ කුඩුකර පෙවීම සුදුසුය. දරුවන් බෙහෙත් කුඩු බීමට කැමැත්තක් දක්වන්නේ නැත. එවැනි අවස්ථාවකදී බෙහෙත පෙවීමෙන් පසුව දරුවා වඩාත්ම කැමති පැණි රස ස්වල්පයක් (මී පැණි, සීනි හෝ චොක්ලට් වැනි යමක්) දරුවාට ලබා දුන්නාට වරදක් නැත. එහෙත් සෑම බෙහෙත් වේලකින් පසුවම දරුවාට ඇති තරම් සීනි හෝ පැණි රස කෑම ලබා දීම සුදුසු නැත.පැණි රස කෑමෙන් පසුව දරුවාගේ මුඛය වතුර ස්වල්පයකින් සේදීම වැදගත්ය. නිතර පැණි රස මුඛයෙහි රැඳී තිබීම දත් දිරා යාමට හේතු වෙයි.දරුවන්ට ඖෂධ ලබා ගැනීමේදී ඒ ඒ දරුවාට යම් යම් දෙයට දක්වන අසාත්මිකතා හෝ වෙනස් ප්‍රතිචාර පිළිබඳව මවුපියන් වෛද්‍යවරයාට කලින් දන්වා සිටිය යුතුය. වෛද්‍යවරයා ද ඇතැම් රෝග සඳහා ලබා දෙන ඖෂධවලින් ඇතිවිය හැකි අතුරු ප්‍රතිඵල පිළිබඳව මවුපියනට කලින් වටහා දී තිබීම වැදගත් වේ.නිදසුනක් ලෙස ඇදුම රෝගය සඳහා ලබා දෙන සැල්බියුටමෝල් ඖෂධය දුන් විට ඇතැම් දරුවකුගේ කට පැත්තකට ඇලවීමට ඉඩ තිබේ. එවැනි අතුරු ඵලයක් ඇතිවීමට ඉඩ ඇති බව කල් තියා දැනුවත් කොට තිබීමෙන් ඒ පිළිබඳ අනිසි ලෙස කලබල වීම වළක්වා ගත හැකිය.බොහෝ විට රෝග සඳහා ඖෂධ ලබා දුන් සැණින්ම රෝගය සුව වන්නේ නැත. එබැවින් රෝග ලක්ෂණ පහව යන්නට කොතරම් කාලයක් ගත විය හැකි ද යන්නත් දැන සිටීම වැදගත්ය.ඖෂධ මුඛයෙන් ලබා දෙනවා වෙනුවට ඉන්හේලරයක් මඟින් ලබා දෙන ඖෂධ ඒවා ලබා දීමට නියම කරන ලද කාල සීමාව තුළ නිවැරැදිව ලබා දිය යුතුය. ඉක්මන් සුවය පතා බේත් අතරමඟ නවත්වා තවත් වෛද්‍යවරයකු වෙත යාම සුදුසු නොවේ. බෙහෙත් ලබා දීමේදී එම බෙහෙත්වලින් රෝගය සුව වීමට දළ වශයෙන් කොපමණ කලක් ගත වේ දැයි රෝගිනට වටහා දීම වෛද්‍යවරයාගේ ද යුතුකම වේ.වෛද්‍යවරයා නියම කරන ආකාරයටම කලට වේලාවට නියමිත මාත්‍රාවෙන් යුතුව දරුවනට ඖෂධ ලබා දිය යුතු අතර කුඩා ළමයිනට අවශ්‍ය පරිදි හිතූමතේට බෙහෙත් බොන්නට ඉඩ නොදිය යුතු ය. දරුවාට බේත් දීම වැඩිහිටියන් විසින් කළ යුතු වන අතර තරමක් ලොකු ළමයින් නම් වැඩිහිටියකුගේ අධීක්ෂණය යටතේ ඔවුනට බෙහෙත් ගැනීමට ඉඩ සලසා දිය යුතු ය. දරුවන්ට හසු නොවන ආරක්ෂිත ස්ථානයක බෙහෙත් ගබඩා කර තැබීම ඉතා වැදගත් ය.දරුවනට බේත් නියම කිරීමේදී දරුවාගේ කැමැත්ත ඒවා පෙති, කුඩු හෝ පැණි වශයෙන් කවර ආකාරයෙන් ලබා ගැනීමට ද යන්න විමසා බැලීම ද වටී. ඇතැම් දරුවන් පැණි වර්ග පානයට අකැමැති ය. ඇතැම් දරුවකු පෙති වර්ග ගිලින්නට අකමැති ය.දරුවාගේ රුචිය අනුව බෙහෙත ලබා දීමෙන් දරුවාට වඩාත් පහසුවෙන් ඒවා ලබා දිය හැකිය. ළදරුවන්ට ඖෂධ ලබා දීමේදී ඇතැම් මවුවරුන් ඒවා කිරි බෝතලයට දමා පෙවීමට හුරු වී සිටිති. මෙය එතරම් සුදුසු නැත.කෑමට පෙර හෝ පසු යනුවෙන් බේත් ලබා දිය යුතු පිළිවෙළට වෛද්‍යවරයා විසින් කියා ඇති ආකාරයට බේත් ලබාදිය යුතු ය. ඇතැම් බෙහෙත් වර්ග ආහාර සමඟ මිශ්‍රකර දීමට උපදෙස් ලැබුණු විට පමණක් එසේ කළ යුතු ය.ඇතැම් සිරප් වර්ග කුඩු වශයෙන් ලබාදී එයට කිසියම් ප්‍රමාණයක් ජලය එක් කිරීමෙන් නිවසේදී ඖෂධය සදා ගැනීමට උපදෙස් දෙනු ලැබේ. එසේ වූ විට එම උපදෙස් ඒ ආකාරයෙන් ම පිළිපැදිය යුතු අතර එක් කළ යුතු ජල ප්‍රමාණය දී ඇති ප්‍රමාණයම විය යුතු ය. ඖෂධය දීමට නියම කරන ලද කාල සීමාව තුළ නියමිත ආකාරයට බේත් ලබා දුන්නේ නම් ඖෂධය ඉවර වෙයි. දින ගණන ඉක්මවීම හෝ අඩුවෙන් බේත් දීමෙන් නියම ප්‍රතිඵල ලැබෙන්නේ නැත. ඖෂධය හදා ගැනීම පිළිබඳ තමා තුළ දැනුමක් නැතැයි සිතේ නම් ඖෂධ මිලදී ගන්නා විට ඒ බව ඖෂධවේදියාට දැනුම් දී නිසි පරිදි ඖෂධය සකස් කරගන්නට හැකිවේ.පෙති හෝ දවටනවල අසුරන ලද ඖෂධ තමන්ට රිසි පරිදි කොටස්වලට වෙන් කිරීමට වඩා ඖෂධාලයේ දීම ඒවා නියමිත මාත්‍රාවට අනුව කොටස්වලට කඩා වෙන්කර ගැනීම සුදුසු ය. කොළඹ රිජ්වේ ආර්යා ළමා රෝහලෙන් නිකුත් කරනු ලබන එවැනි ඖෂධ එහිදීම නිසි මාත්‍රාවනට අනුව කිරා බලා කුඩු කොට පැකට් වශයෙන් ලබා දෙයි. පෞද්ගලික අංශයේ රෝහල්වල මෙන් ම ඖෂධාලවල ද මේ ක්‍රමය ක්‍රියාවට නැංවිය හැකි නම් වැරදි ඖෂධ මාත්‍රා ශරීරගත වීමෙන් සිදුවන බොහෝ අහිතකර ප්‍රතිඵල මගහරවා ගැනීමට හැකි වේ.කුඩා දරුවනට බෙහෙත් දීමේදී සිරින්ජරයක් භාවිතා කළ හැකි නම් නිවැරදි මාත්‍රාව අනුව දරුවාට බෙහෙත් පෙවීමට හැකි වෙයි. එහෙත් දරුවාට සපා ගිලීමට දෙන බෙහෙත් මෙන් ම බොන්නට දෙන බෙහෙත් ඒ ආකාරයටම දීම වැදගත් ය. මුඛ මාර්ගයෙන් ඖෂධ ලබා දීම වැදගත් වන්නේ මුඛයේ කෙළවල ඇති රසායනික ද්‍රව්‍ය සමඟ මිශ්‍ර වීමෙන් ඇතැම් බෙහෙත්වලින් වඩාත් සාර්ථක ලෙස ප්‍රතිඵල ලැබෙන හෙයිනි. ගිලීමේ අපහසුතා ඇති රෝගීනට බට මාර්ගයෙන් දියර ආහාර හෝ ඖෂධ ලබා දුන්නත් ගිලීමට හැකි වූ විගස බටය ඉවත් කර මුඛ මාර්ගයෙන් ඖෂධ ලබාදීම කළ යුතු ය.ළමා කාලයේදී ලබා දෙන ඇතැම් එන්නත් පාසලේ දී ලබා දෙනු ලැබේ.ඒවා පෞද්ගලිකව ලබා ගැනීමට වඩා පොදුවේ රජයෙන් ලබාදෙනු අවස්ථාවක එන්නත් කිරීම වඩාත් විශ්වාසදායක ය. දරුවනට පාසලින් එන්නත් හෝ ඖෂධ ලබාදීමට පෙර පන්ති භාර ගුරුවරයා හෝ ගුරුවරියට දරුවාගේ රෝග හෝ අසාත්මිකතා ඇත්නම් ඒවා පිළිබඳ දැනුවත් කරන්න. නැතහොත් දරුවා පාසලේ දී හදිසි අසනීප තත්ත්වයකට පත් වුවහොත් ඒ අවස්ථාවේ හෝ රෝහල්ගත කළ පසු හෝ වඩාත් අසීරුතාවලට මුහුණපාන්නට සිදුවනු ඇත.බෙහෙත් ඇසිරීමේදී දරුවනට පහසුවෙන් හසු නොවන සේ ගබඩා කළ යුතු අතර ඇතැම් ඖෂධ වර්ග අඳුරු පැහැති බෝතලවල අසුරා ඇත්නම් ඒවා ඒ අයුරින් ම තබා ගත යුතු ය. ශීතකරණයේ තැබීමට උපදෙස් දී ඇති ඖෂධ ඒ ආකාරයෙන් ගබඩා කළ යුතු ය. වරක් ඖෂධ ලබාගත් බෙහෙත් තුණ්ඩුව නැවත නැවතත් ඖෂධාලයට ඉදිරිපත් කරමින් ඖෂධ ලබා ගැනීම නොකළ යුතු ය. රෝගය සුව වී නැත්නම් යළිත් වෛද්‍යවරයා වෙත රෝගියා පෙන්වා අලුතින් බේත් ලියවා ගැනීම කළ යුතු ය. දිගු කාලීනව ලබා ගන්නා ඖෂධ සඳහා පුරුදු වෛද්‍යවරයාගේ අනුමැතිය ලබා ගත් ඖෂධ වට්ටෝරුවක් ලබාගැනීම වැදගත් ය.ඖෂධාලයෙන් ඖෂධ ලබාගැනීමේ දී එක් එක් ඖෂධයේ නම පැහැදිලිව කවරය මතුපිට සඳහන් කරගත යුතු අතර දරුවාගේ නම ද පැහැදිලිව සටහන් කළ යුතු ය. දරුවන් කිහිප දෙනකු හෝ නිවුන් දරුවන් වේ නම් එක් එක් දරුවාට දිය යුතු බෙහෙත් වෙන් වෙන්ව පහසුවෙන් හඳුනාගත හැකි පරිදි ගබඩා කිරීමත් නිවැරැදිව ලබා දීමත් වැදගත් ය.සාගරිකා දිසානායක ජයසිංහඡායාරූප - දුෂ්මන්ත මායාදුන්නකොළඹ රිජ්වේ ආර්යා ළමා රෝහලෙන් ඖෂධ ලබා දීමේදී මවුපියන් අතින් සිදුවන අතපසු වීම් වළක්වා ගැනීමට හැකි වන පරිදි රෝහලේ ඖෂධාලයේ කටයුතු සකස් කර ඇතැයි වෛද්‍ය හේවගේ පවසයි. ඒ පිළිබඳව අදහස් දැක්වූ ළමා රෝහලේ ඖෂධවේදිනී රුචිනි හෙට්ටිතන්ත්‍රි මහත්මිය මෙසේ කීවා ය.“ඇතැම් රෝගවලට ලබාදෙන ඖෂධ සිරප් ආකාරයෙන් ලැබෙන්නේ නෑ. බිලිඳු දරුවන් හා කුඩා ම වයසේ දරුවනට මේ ඖෂධ පෙතිවලින් ලබා ;දන්නේ මිලි ග්‍රෑම් 1.5 ක් දෙකක් හෝ තුනක් වැනි කුඩා ප්‍රමාණවලින්. පෙති වශයෙන් දුන්විට මේ තරම් කුඩා ප්‍රමාණවලට ඒවා නිවැරදිව කිරා බෙදා ගැනීමේ හැකියාවක් මවුපියන්ට නෑ.එහෙයින් අපි රෝහලෙන් ම ඒ බේත් නියමිත ප්‍රමාණයට කිරා මැන කුඩු කොට වෙන වෙනම පැකට් කර රෝගීනට බෙදා දෙනවා. ඇතැම් පෙත්තක් කෑලි 56 කට හෝ 60 කට කැඩීමට සිදු වන අවස්ථා තිබෙනවා. එවැනි අවස්ථාවල අපි ඒවායේ ඖෂධ බර ගණනය කර පෙත්තේ බරට හරියන ලෙස එයට ලැක්ටෝස් මිශ්‍ර කරනවා. එය නියමිත බර අනුව යොදා හොඳීන් මිශ්‍ර කිරීමෙන් රෝගියාට වන හානිය අවම වන නිසයි ලැක්ටෝස් මිශ්‍ර කරන්නේ.බාහිර රෝගී අංශයෙන් බේත් ගන්නා රෝගීනට අපි බේත් ලබා දෙන විට වැඩි කලක් පාවිච්චි කරන බේත් දෙන්නේ නෑ. ඇතැම් ඖෂධ බෝතලය ඇරියාම දින 7 ක් තුළ ලබාදී අවසන් කළ යුතුයි. බොහෝ විට අපි දින තුනක් සඳහා ප්‍රමාණවත් තරම් ඖෂධ ලබා දෙනවා.එසේ දින නියම කර දෙන බෙහෙත් ඊට වඩා දින ගණනක් ලබාදීම නොකළ යුතුයි. ඒ වගේ ම හරියටම කියාපු පැය ගණන ගත වූ විට බේත ලබා දිය යුතුයි. වලිප්පුව වැනි දිගු කාලීනව ඖෂධ ලබා ගත යුතු රෝගීන් නොවරදවාම දිනපතා ම වෛද්‍ය උපදෙස් පරිදි ම ඒ බෙහෙත් ලබා ගැනීම ඉතාම වැදගත්. ඒ දරුවාට බේත් ගන්න විට වෛද්‍යවරයාට දරුවාට ඇති වෙනත් රෝගාබාධ, ඔහු ගන්නා ඖෂධ මෙන් ම අසාත්මිකතා ගැන කලින් දන්වා සිටීමෙන් ඖෂධ මගින් ඇතිවන ප්‍රතිරෝධතා වළක්වා ගන්නට පුළුවන්. දරුවන්ට බේත් දීමේදී මව ගේ හෝ වැඩිහිටියකු විසින් නියමිත ප්‍රමාණයට හා නියමිත වේලාවටම ලබාදීමෙන් වඩාත් සාර්ථක ප්‍රතිඵල ලබා ගන්නට හැකි වෙනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>23</day>
    </date>
    <link>http://www.silumina.lk/2012/12/23/_art.asp?fn=ay1212231</link>
    <topic>හිරිමල් හිරු</topic>
    <author/>
    <content>සංස්කාරක, හිරිමල් හිරු, සිළුමිණ, ලේක්හවුස්, කොළඹ 10 ලිපිනයට ඔබේ නිර්මාණ එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.රැයක අඳුර දුරලා පහන් තාරුවක් පායා... දුගී අසරණයන් වෙසෙනා පැල්පත් එළිය වීලා...- හලාවත ඇම්. ඩබ්ලිව්. අනුර ශාන්ත පීරිස්**************************************“ආ... 2012 ත් ගෙවීගෙන යනවා නේද?” “ඒකනේ කාලේ යනවත් දැනුණෙ නෑ නෙ...” “මේ අවුරුද්දෙ වැදගත්, අමුතු අමුතු දේ ගොඩක් උණා නේද?” “ඔව්... අධික අවුරුද්දක් නෙ.” “Z-Score, ආචාර්ය, මහාචාර්ය, මයිටා, ප්‍රශ්න පත්තර... මේ, රට හොල්ලපු වචනනේ... “ඇයි T-20, රතු වැස්ස, කැහිල්ල අමතක ද?” “මොකද අමතක ‘සුපි‍්‍රම් සැට්’ මේ ළඟම සිද්ධිය?” “ඔව්... ඔව්... ඔය හැම වේලේම කියවන, වෙනවයි කියන ‘2012 ලෝක විනාසය’ අමතක ද?” “ඇයි මතක නැත්තෙ... මේ අවුරුද්දෙ බැරි වුණොත් 2013 දි හරි වෙයි නේද?” “මොන බොරු ද?” “සුනාමියක් නම් යන්තම් බලා ගත්තා. ලෝක විනාසයක් දැකල ම නෑ නෙ...” “හිහි... හි... හ්හ්හ්...”- රත්නපුර එච්. බී. උපමාලි**************************************දෙපැත්තකි සටහන නොමැකෙන්නකි රිදී පාටැති තඹ පාටැති උඩ දමා ඔට්ටු - ඇල්ලිය හැකි ඇතැමුන්ට ‘තුට්ටු දෙකට’ නොවටින බිම වැටුනු පසු ‘දිණුම’ ‘පැරදුම’ තීරණය වන ඉතිරි කළ විට ‘දිනන’ නාස්ති කළ විට ‘පරදින’ ආයෝජනය කළ විට ‘ලාබ’ ගෙනෙන එහාට පාවෙන - මෙහාට පාවෙන අතින් අතට යන රැඳෙන - නොරැඳෙන චල්‍ය වස්තුවකි- සන්දිකා**************************************සියලු දේ අනියත ලොවේ - කෙදින හෝ හැම දේ නැසේ අස්ථිරයි අපෙ ජීවිතේ - එලෙස තිබුණේ බුදු බණේ... රාගයේ ගිනි ඇවිළිලා - ක්‍රෝධයෙන් නෙත් අඳ වෙලා සාරදම් ලොව වියැකිලා - මරණය ද අමතක වෙලා... මිනිස් සිත ලොව කිලිටි වී - ගුණ දහම් ඇත ඉරි තැළී බලා සිටිය ද තැවි තැවී - විනාශය ඇත උදා වී...- කතරගම කළණි ප්‍රසාදිකා සමරවික්‍රම.**************************************ඔයාට හිතෙන්නෙ ආදරය මොකක් වගේ ද?” “ආදරය ද?” “ඔව්. ආදරය තමයි.” “ගුවන් විදුලියෙ, රූපවාහිනියෙ, පත්තරේ, වෙළෙඳ දැන්වීම් දාල. ප්‍රසිද්ධ සාප්පුවක විකුණන්න තියෙන වෙළෙඳ භාණ්ඩයක් වගේ.” “ඇයි? එහෙම කිව්වෙ“ “එහෙම කිව්වෙ, ඔය හැමෝම දැන්වීම් දාල මොකක් හරි භාණ්ඩයක් තියෙනව කියලා හිතමු. අත්‍යවශ්‍ය නිසා අපි ඒක ගන්න යනවා. සාප්පුවේ අය කියනවා “බොහොම කනගාටුයි, ඊයෙ පෙරේද ඉවර වුණානේ. හෙට එන්න. නොවරදවාම ගන්න පුළුවන් කියලා.” “හරි ලස්සනයිනෙ ඉතින්” “ඉතින්. ඊට පහුවදා ගියාම කියනවා. එදා සොයපුවා දැන් ඇවිත් තියෙනව. කලින් ඒවට වඩා ගණන නම් ටිකක් වැඩියි කියලා.” “ඒක කොහොම ද? ආදරයට උපමා කරන්නෙ.” “ඇයි? ළමයො තේරෙන්නෙ නැද්ද? එච්චර වටින දෙයක්. උවමනා වේලාවට නැහැ. අනවශ්‍ය වේලාවට තියෙනව. අදට වඩා හෙට ගණන වැඩියි.”- තිරාණගමලලිතා ඥානවතී රොඩ්රිගෝ**************************************මිහි මවු විසින් ඔබට අවැසි පෝෂණය දුන්න ද පස මුල් බදා සිටිය ද සොයුරු ගස් අතර සිටින ඔබ ආරක් ෂිතය නමුදු සොයුරු ගස් කපා හෙලූ දා ඔබ තනි වූ විට සැබැවින්ම මහා සැඩ සුළඟක දී ඔබ අනාරක්ෂිතය- හඳපාන්ගොඩ එච්. සී. උදයාංගනී**************************************පොහොසත් කමේ පාට ගාල හදති වසන්තයට නිර්ධනයේ වේදනා හිඩස ගල්ගමුවේ කරුණාරත්න අත්තනායක ආදරණිය පෙම ඔබේ පේ‍්‍රමය මගේ හදවත මත් කළා... මතකයි පෙමින් දයාබර ඔබෙ, සුසුම් පහසින් තෙත් කළා... හදවත සොවින් එපා සුසුමන් දෙන්න හසකැන් සදාතන සෙනෙහේ... නමින්!-ගලිගමුවේ සංජීවනි කුමාරි**************************************කරදිය වැල්ල පිසගෙන එන මඳ සුළඟ සියොළඟම වෙළා ගත්තා. හුඟාක් වෙලා අරමුණක් නැතිව ඈත ක්ෂිතිජඉම දිහා බලා ගෙන හිටපු මං හෙමින් සැරේ මූදු රැල්ලට ළං වුණා. කිරි පාට පෙණ කැටි තුරුලු කරගෙන ඇවිත් ඒ පෙණ කැටි සුදු වැලි විසිරුණ මූදු වැල්ලේ තනි කරලා, මූදු රැලි ආපහු මුහුදට ම යන්න යනවා. ලස්සනම ලස්සන හීන පොකුරු දෝතින් ම අරගෙන මගේ ජීවිතේට ළං වුණ ඔයා, ඒ හීන පොකුරු මගේ හිතේ තනි කරලා මගෙන් සමු ගෙන ගියෙත් අන්න ඒ වගේමයි. මගේ නිරාවරණ දෙපතුල මූදු රැල්ලෙන් තෙත් වෙනකොට මගේ ඇස් කඳුළින් තෙත් වුණේ ඉබේටමයි. මං ආයෙමත් හිස ඔසවලා ඈත අහස දිහා බැලුවා. කඳුළු මැදින් වුණත් හිරු මල, සයුරේ ගිලෙන හැටි ඕනෑ තරම් වේලාවක් බලා ඉන්න පුළුවන්. ජීවිතේ තනිකමක්, පාළුවක් එහෙමත් නැත්නම් දරා ගන්න බැරි තරම් වේදනාවක් දැනුණම හිතත් එක්ක තනි වෙන්න මෙතැන කොයි තරම් අපූරු ද කියලා මට හිතුණේ ඒ හින්දා වෙන්න ඇති. ඔයාගේ අතිනත් අරන් මේ මූදු රැල්ල පාග - පාගා සතුටු වෙන්න මං මොන තරම් ආසාවෙන් ද හිටියේ? ඒත් ඒ ගැන මං ඔයාට කියපු හැම වේලාවකම ඔයා මාව මඟ හැරියා. මං ආපහු හැරිලා ආවේ ඔයත් එක්ක කිසිම තරහකින් නෙවෙයි. හිතේ හිර වුණ ලොකු දුකක් එක්ක. කඳුළු නිසා බොඳ වෙලා පේන වටපිටාව හරි හැටි දැක ගන්න හිතුන නිසා ම මං ඇඟිලි තුඩු වලින් නෙතු පියන් තද කරලා කඳුළු කැට මුදා හැරියා. ඒ කඳුළු කැටත් අරගෙන වැල්ල සිඹපු රැල්ල ආයෙමත් මූදට එකතු වුණා. මං වටපිට බැලුවේ ඒ කඳුළු කැට හොයන්න නෙවෙයි. අඳුර වැටී ගෙන එන වේලාවෙ තව කී දෙනෙක් මං වගේ මුහුදට තමන්ගේ වේදනාව ගැන කියනව ද කියලා බලන්නයි මට ඕන වුණේ. ඒත් ඒ වෙනුවට මං දැක්කේ මං හිටපු තැනට මඳක් නුදුරින් සීතල මූදු රැල්ල පාගමින් සතුටු වෙන පෙම්වතුන් දෙදෙනෙක්. මගේ දෙපා නොදැනුවත්ම වගේ ඒ දිහාවට ගමන් කළා. මට පෙනුණේ එතැන ඉන්නේ ඔයයි මමයි කියලා. ඒත් මං දන්නවා. ඒක ලස්සන හීනයක් විතරක්ම බව. මටත් ඒ පෙම්වතුන්ටත් අඩි දහයක පහළොවක පමණ පරතරයක් තියෙද්දි මගේ දෙපා එක් වරම නැවතුණා. හීනයක් කියලා හිතුවට හීනේ හිටපු එක් කෙනෙක් ඇත්තටම එතැන ඉන්නවා. මගේ ජීවිතේ සිනහව උදුරගෙන ගිය ඔයා ඒ හිනාව ඔයාගේ මුවේ රඳවගෙන තව කෙනෙකු ළඟ හිනාවෙන අපූරුව... වාරු නැති වුණ දෙපා වැල්ල මත දණින් වැටුණා. දෝතින් ම හිස බදා ගෙන මං කෑ ගැහුවා. ඔයාගේ නම කියලා. ඒත් ඔයාගේ සතුට කොයිතරම් ද කියනවා නම් ඒ හඬ ඔයාට ඇහුණේ නෑ. සමහර විට ඇහිලත් නෑහුණා වගේ ඉන්න ඇති... මට දැනුණේ ජීවිතේ අන්තිම හුස්ම මගේ ළඟම දැවටෙනවා වගේ. ඒත් මට දැන් දුකක් නෑ. ඔයාව ආදරෙන් බලා ගන්න කෙනෙක් ඔයා ළඟ ඉන්නවා. ඉතිං මං තවත් කවුරු වෙනුවෙන් ජීවත් වෙන්න ද? අවසාන වතාවට මං ඔයා දිහා බලාගෙන හිටියා. ඔයත් අහම්බෙන් වගේ මාව දැක්කා. ඒත් ඒ වේලාවම මට පිටුපාලා ඔයාගේ අලුත් ආදරවන්තයාගේ අතේ එල්ලිලා ඔයා යන්න ගියා. මං තනි වුණා. සදහටම...- බදුල්ල සජිනි දිල්ෂිකා**************************************බිම් මලක් වෙලා මල් සබෙන් ඈතට වෙලා සඳ දකිමි උදෑසන අතර පෙර’ඹර වළා සෙනෙහසක් නොහඳුනන ලොවෙන් ඈතට පළා නුඹව ඇවැසිය මෙමට යන්න උඩුගං බලා- නදීරා රෝෂිණී නල්ලපෙරුම**************************************ඔබේ පේ‍්‍රමය මගේ හදවත මත් කළා... මතකයි පෙමින් දයාබර ඔබෙ, සුසුම් පහසින් තෙත් කළා... හදවත සොවින් එපා සුසුමන් දෙන්න හසකැන් සදාතන සෙනෙහේ... නමින්!-ගලිගමුවේ සංජීවනි කුමාරි**************************************ම’ හද මළුවේ පැතුම් වෙහෙරේ පැලඳි රන් කොත නුඹයි හිමියනි- අඟුණුකොළපැලැස්ස ඉඳුනිල් භාග්‍යා බමුණුසිංහ**************************************සිඟිති පෙර පාසල ඇරිලා පුංචි පැටව් අම්මගේ තාත්තගේ අතේ එල්ලිලා පණ්ඩිත කතා කිය කිය යන හැටි දැක්කම මගේ පපුව හෝස්ගාල ගියා. අනේ මගේ කෙලි පැටික්කි හිටිය නම්... දහස් වාරයක් මගේ හිත මට කිව්ව. තත්පරයක්වත් ගියේ නෑ මගේ හිත අතීතෙට ඇදිල ගියේ මටත් නොදැනිමයි. ඒ ලස්සන ලෝකෙ අතරමං වෙලා ඉන්නකොට කව්දෝ මගෙ පිටට තට්ටු කරා. එතකොටයි මං පියවි ලෝකෙට ආවේ. නිමන්ත අදත් ආව ද? මොනව කරන්න ද නිමන්ත. සංසාරෙ හැටි ඔහොම තමයි. දැන් ඉතින් පහුගිය දේවල් ගැන හිතල දුක්වෙලා වැඩක් නෑ. ඉදිරියට හොඳින් මුහුණ දෙන්න. පෙර පාසල් ගුරුතුමියගේ කරුණාවන්ත වචන ටික මගෙ හිතට පුංචි සැනසීමක් ගෙනාව. ඒත් මගෙ දරු පැටියවයි, සුභානිවයි මතක් වෙන හැම මොහොතකම මම දෙවියන්ට දොස් කියපු වාර අනන්තයි. සුනාමිය මගෙ මුළු පවුලම බිලිගනිද්දි ඇයි මාව විතරක් ඉතුරු කළේ කියලා. පෙර පාසලේ ගුරුතුමිය කියනවා වගේ මේ සංසාරේ කොතනින් කොහොම කෙළවර වෙනව ද කියල කවුරුවත් දන්නෙ නෑ. මරණය කියන දේ අපි කාටත් පොදුයි. අනේ මගේ පව්කාර හිතට ඒ ටික තේරුම් ගන්න පුළුවන් වුණා නම්.- හොරණ වත්සලා ලක්ෂාණි**************************************මගේ සොයුරියගේ සිත තදබල ලෙස රිදුණු දවසක්. අපේ සිත් ද තරමක් රිදුණත් ඉවසා ගතිමු. “දුව, ඔයා තුන්වෙනි පාරත් කම්මැළි නැතිව විභාගෙ කරන්න.” “මට බැහැ. පාඩම් කරලා ඇතිවෙලා මට.” “ස්කෝලෙන් ලැබෙන අන්තිම චාන්ස් එක. තව මාස කීය ද?” “මට තවත් කරදර කරන්න එපා. කැම්පස් යන්න පුළුවන්නෙ. ඒ ඇති මට. තව අවුරුද්දක් බලා ඉන්නේ මොකට ද?” හැමෝගෙම ඉල්ලීම් මායිම් නොකළ දියණිය විශ්ව විද්‍යාලයට ඇතුළු විය. උනන්දුවෙන් තම වැඩ කරගනී. “අපරාදෙනේ ඔයාගේ දුව ඊළඟ පාරත් කළා නම් මෙඩිසින් කරන්න තිබුණානෙ. ඔයා බල කළේ නැද්ද?” මගේ සොයුරියගෙන් දන්නා හඳුනන අය සහ තමන්ගේ අය අසන ප්‍රශ්නවලදී ඇයගේ සිත තවත් බිඳිණි. මම ඇයගේ සිත සැදුවෙමි. “හැමෝම දොස්තරලාම වෙන්න ඕන නැහැනෙ. හොඳ රැකියාවක් ලැබුණම ඇතිනෙ. අනෙක ඉගෙනීමේදී තමන් කැමති දෙයට ඉඩ දෙන්න. බල කරන්න එපා. අන්තිමට දුව කියාවි අම්මලා නිසා මට ඒකත් වුණා කියලා. ජීවත් වෙන ටික කාලයට කාටවත් බරක් නොවී ජීවත් වෙන්න තිබුණම ඇතිනෙ.” “ඒකත් ඇත්ත.” එහෙම අනුමත කළ සොයුරියගේ යටි සිත, දුව, දොස්තර කෙනෙක් කිරීමට බැරිවීම ගැන තැවෙන බව දනිමි. “දුවේ, මේ ඔබේ වාරයයි. රටට වැඩදායී අයෙක් වුණාම හොඳටම ඇති. තමා උපන්, මියැදෙන රටට සේවය කිරීමයි උතුම්. කුමන රැකියාවක් කළත් විය යුත්තේ එයයි.”- කඩවත සුජාතා ගුණවර්ධන**************************************සයුරු පුත් ඔසවා රළ අත් පැවසුවත්, මහ හඬින් “සොබා මවු රැක ගනිව්, මගේ මවු නොමරා දමව් වසර ගණනක් මෙසේ කීවත්, පළක් නැති තැන හෙළා නැවතත් දෑත් පහළට ඉවසීම කෙළවර ව, එක් දිනක් ඔසවා දස දහස් ගණනක් රළ දෑත් ඉහළට බිලි ගනියි, දහස් ගණනක් මනු සතුන්.- එල්. නිමාෂා සඳරුවනි**************************************සිතට දුකක් ආපු දාට මං ආවා නුබ බලන්න දුක නිවලා, සුබ පැතුවා... එක පිට එක නැඟෙන රැල්ල... සිතට සතුට අරන් ආපු පෙම්බරියන් සමඟ ඔන්න ආවේ ඒ බව කියන්න... කිම ද නුඹට තරහා ගියේ...? පෙමකින් පැටළුණ නිසා ද...? ආයෙත් නෑ මං එන්නේ නුඹගෙන් සතුටක් ලබන්න කෙලෙස ද ඔබ බිලිගත්තේ මා සතු වූ එකම සතුට...- සුරංගි බස්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212302</link>
    <topic>විපතට පත් වූවන්ට අමාත්‍යාංශ 4 කින් උදවු</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපසුගිය සති දෙක ඇතුළත මෙරට දිස්ත්‍රික්ක 12 ක පමණ ජනතාව මුහුණ පෑ ගංවතුර හා නායයෑම් ආපදාවලින් පීඩාවට පත් ජනතාවට සහන සැලසීමට රජය ප්‍රධාන අමාත්‍යාංශ හතරක් මගින් විධිමත් හා කාර්යක්ෂම වැඩපිළිවෙළක් ක්‍රියාවට නංවයි.ඒ අනුව ආර්ථික සංවර්ධන අමාත්‍යාංශය ගොවිජන සේවා හා වන ජීවී අමාත්‍යාංශය, ආපදා කළමනාකරණ අමාත්‍යාංශය, රාජ්‍ය පරිපාලන හා ස්වදේශ කටයුතු අමාත්‍යාංශය සමඟ සියලුම දිසාපතිවරු සමඟ උතුරු මැද පළාත් සභාව දැන් එම ජනතාවට පූර්ණ සහන ලබාදීමට විධිමත් වැඩපිළිවෙළ ක්‍රියාවට නංවා තිබේ.ආපදා කළමනාකරණ අමාත්‍යාංශය ආර්ථික සංවර්ධන අමාත්‍යාංශයේ උදව් ඇතිව විනාශ වූ නිවාස 15000 ක් යළි ඉදිකිරීමට රුපියල් ලක්ෂ 15000 ක් පමණ ලබාදීමට අපේක්ෂා කෙරේ. සහන කඳවුරු වල සිටින සැමට දින දෙක තුනකට අවශ්‍ය ආහාර සපයනු ලැබේ.ගොවිජන සේවා හා වනජීවී අමාත්‍යාංශය මහින්ද රාජපක්ෂ ජනාධිපති තුමාගේ උපදෙස් පරිදි වගා පාළු වූ සියලු ගොවියන්ට බිත්තර වී හා රසායනික පෝර නොමිලයේ ලබාදීමට පියවර ගෙන තිබේ. ඒ සමඟම රක්ෂණය කරපු කුඹුරු සඳහා සතියක් ඇතුළත රක්ෂණ මුදල් ලබාදීමට ද පියවර ගන්නා බව ගොවිජන සේවා හා වන ජීවී නියෝජ්‍ය ඇමැති එස්.එම්. චන්ද්‍රසේන මහතා පවසයි.මීට අමතරව ආපදා කළමනාකරණ අමාත්‍යාංශය මගින් දිසාපතිවරුන්ට ආපදා සහන සඳහා ඇති තරම් මුදල් ලබාදීමට පියවර ගෙන තිබේ. ගැටලුවක් ඇත්නම් 0112670002 දුරකථන අංකය මගින් ආපදා කළමනාකරණ මධ්‍යස්ථානය අමතන ලෙස ද ඉල්ලීමක් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212303</link>
    <topic>ප්‍රශ්න පත්‍රය පිටවීම ආරක්ෂිත කැමරා පරීක්ෂා කර නැහැ</topic>
    <author/>
    <content>අ.පො.ස (සාමාන්‍ය පෙළ) විද්‍යා බහුවරණ ප්‍රශ්න පත්‍ර පිටවීමේ සිද්ධියේ සුල මුළ හෙළිවීමත් සමඟම විභාග අංශවල පවත්නා දුර්වලතා පිළිබඳ මෙතෙක් හෙළි නොවූ තොරතුරු රැසක් අනාවරණය වෙමින් පවතින බව වාර්තා වෙයි.මේ පිළිබඳව අපරාධ පරීක්ෂණ දෙපාර්තමේන්තුව හරහා පරීක්ෂණ සිදු කරගෙන යන අතර විභාග දෙපාර්තමේන්තුවේ රහස්‍ය අංශයේ සුරක්ෂිතභාවය සඳහා වූ ආරක්ෂිත ක්‍රමවේදයන් ද හරියාකාරව ක්‍රියාත්මක වී නැතැයි වාර්තා වෙයි.විභාග දෙපාර්තමේන්තුවේ රහස්‍ය අංශයට ඇතුළු විය හැක්කේ ඉතා සීමිත පිරිසකට වන අතර ඒ සියලු දෙනා වෙනුවෙන් දැඩි ආරක්ෂක ක්‍රමවේදයක් ක්‍රියාත්මක විය යුතු වුවත් මෙලෙස ප්‍රශ්න පත්‍ර සොරාගෙන තෙවැනි පාර්ශ්වයකට ලබාදීමෙන් පසුව විභාගය අවසන් වන තෙක් එය සොයා ගැනීමට නොහැකි වූයේ විභාග දෙපාර්තමේන්තුවේ රහස්‍ය අංශයේ පවත්නා ආරක්ෂක ක්‍රමවේදයේ දැඩි දුර්වලතා නිසා බව මේ පිළිබඳව පරීක්ෂණ පවත්වන පොලිස් නිලධාරීන්ගේ අදහස වී ඇත.සී.සී.ටී.වී. කැමරා පද්ධති සවිකර තිබුණත් එය පරීක්ෂා නොකිරීම, ඇතුළට යන හා පිටතට එන අය පරීක්ෂා නොකිරීම, ජංගම දුරකථන ඇතුළු උපකරණ රහස්‍ය ඒකකයේදී භාවිතා කිරීමට ඉඩදී තිබීම නිසා දැඩි අනාරක්ෂිත බවක් ඇතිවී තිබූ බව කියන නිලධාරීන් විශේෂයෙන් මුද්‍රණාල සේවක මංගල ප්‍රියශාන්ත නැමැත්තා මෙම ප්‍රශ්න පත්‍රයට පිටතට ගෙන ගියේ ජංගම දුරකථන කවරයක් තුළ සඟවා ගෙන බව ද මේ වනවිටත් සොයාගෙන ඇත.දැනට සිදු කැරෙන විමර්ශන වලින් අනතුරුව මීට කලින් අවස්ථාවල මෙවැනි අක්‍රමිකතා සිදුවී තිබේ දැයි පුළුල් අයුරින් සොයා බලන බව පරීක්ෂණ මෙහෙයවන නිලධාරියෙක් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212304</link>
    <topic>අගවිනිසුරුවරියට නීතිඥයන් 7 දෙනකුගේ සහාය ලබාගැනීමට ඉඩ දුන්නා</topic>
    <author>අමල් යශෝමන් ජයසිංහ</author>
    <content>- ඇමැති අනුර ප්‍රියදර්ශන යාපාඅමල් යශෝමන් ජයසිංහ“කාරක සභා නියෝග අනුව අගවිනිසුරුවරිය සමඟ එක් නියෝජිතයකු පමණක් පෙනී සිටිය යුතු වුව ද ඇගේ ඉල්ලීම අනුව නීලකන්දන් නීති සමාගමේ නීතිඥයන් 7 දෙනකුට සහභාගි වීමට අවස්ථාව ලබාදුන්නේ “ යැයි පාර්ලිමේන්තු විශේෂ තේරීම් කාරක සභාවේ සභාපති පරිසර ඇමැති අනුර ප්‍රියදර්ශන යාපා මහතා අවධාරණය කළේ ය.මීට පෙර නෙවිල් සමරකෝන් අගවිනිසුරුවරයාට එරෙහිව ගෙන ආ දෝෂාභියෝගයේ දී ඔහුට හා ඔහුගේ නීතිඥ නඩේසන් මහතාට පමණක් අවස්ථාව ලබාදුන් බව පෙන්වා දුන් ඇමැතිවරයා මෙහිදී අගවිනිසුරුවරියගේ ඉල්ලීම සම්බන්ධයෙන් වැඩි සැලකිල්ලක් දක්වා ඇති බව පැවැසීය.ඇමැතිවරයා මේ බව පැවසුවේ ‘දෝෂාභියෝගයේ ඇතුළු පැත්ත’ සම්බන්ධව ‘යුක්තිය උදෙසා ජනතා ව්‍යාපාරය’ මැයෙන් ශ්‍රී ලංකා පදනම් ආයතනයේදී පැවැති මාධ්‍ය හමුවකදීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212305</link>
    <topic>කාර්යාල මගීන්ට ශීඝ්‍රගාමී බස්</topic>
    <author>තාරක වික්‍රමසේකර</author>
    <content>තාරක වික්‍රමසේකරඅගනගරයට පැමිණෙන කාර්යාල මගීන්ගේ ගමන් පහසුව පිණිස බස්නාහිර පළාතේ අවසන් මායිමේ සිට කොළඹ දක්වා නව ශීඝ්‍රගාමී බස් රථ සේවාවන් ජනවාරි 01 වැනිදා සිට ආරම්භ කිරීමට බස්නාහිර පළාත් මාර්ගස්ථ මගී ප්‍රවාහන අධිකාරියේ සභාපති උපුල් ශාන්ත ද අල්විස් මහතා විධිවිධාන යොදා ඇත.මේ අනුව අවිස්සාවේල්ල - කොළඹ (මාර්ග අංක 122) පාදුක්ක - කොළඹ (මාර්ග අංක 125) මතුගම - කොළඹ (430) අලුත්ගම - කොළඹ (400) හොරණ - කොළඹ (120) ගම්පහ - කොළඹ (200) මිනුවන්ගොඩ - කොළඹ (265) මීගමුව - කොළඹ (240) නිට්ටඹුව - කොළඹ (180) යන මාර්ගයන්හි උදෑසන කොළඹ දක්වා මෙම ශීඝ්‍රගාමී බස් රථ සේවාව පැවැත්වෙන අතර ඒ සඳහා එක් මාර්ගයකට බස් රථ 5 බැගින් යෙදවේ. ශීඝ්‍රගාමී නැවතුම්පළවල හැර වෙනත් ස්ථානයක බස් රථ නැවැත්වුවහොත් දඩ ගැසීමට ද කටයුතු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212306</link>
    <topic>අපචාරවලට ලක්වන ගැහැනු දරුවන්ට විශේෂ රෝහල් ඒකක</topic>
    <author>සුනිල් දයා අල්විස්</author>
    <content>සුනිල් දයා අල්විස්අපචාරවලට ලක්වන ගැහැනු ළමයින් වෙනුවෙන් එම ළමයින්ගේ වෛද්‍ය හා අධිකරණ කටයුතු අවසන් වනතුරු සෑම රෝහලකම විශේෂිත ඒකකයක් බැගින් පිහිටුවීමට සෞඛ්‍ය අමාත්‍යාංශය ලබන වසරේ සිට පියවර ගනු ඇත.ජාතික ළමා ආරක්ෂණ අධිකාරියේ සභාපතිනි නීතිඥ අනෝමා දිසානායක මහත්මිය සෞඛ්‍ය ඇමැති මෛත්‍රිපාල සිරිසේන මහතාගෙන් කරන ලද ඉල්ලීමක් අනුව මෙවැනි සෑම ඒකක සෑම රරජයේ රෝහලකම පිහිටුවීමට පියවර ගන්නා බව සෞඛ්‍ය අමාත්‍යාංශය පවසයි.ඉකුත් සිකුරාදා ළමා මානසික සෞඛ්‍යය සම්බන්ධයෙන් පැවැති සාකච්ඡාවකදී ජාතික ළමා ආරක්ෂණ අධිකාරියේ සභාපතිනිය විසින් එම සාකච්ඡාවට සහභාගි වූ සෞඛ්‍ය ඇමැති මෛත්‍රිපාල සිරිසේන මහතාට මේ පිළිබඳ ඉල්ලීම ඉදිරිපත් කර තිබේ.සෞඛ්‍ය ඇමැතිවරයා මේ පිළිබඳව ගත හැකි ක්‍රියාමාර්ග සම්බන්ධයෙන් සෞඛ්‍ය ලේකම් වෛද්‍ය නිහාල් ජයතිලක මහතාගෙන් කරුණු විමසා සිටීමේ ප්‍රතිඵලයක් වශයෙන් මේ විශේෂිත ඒකක ලබන වසරේ සිටම රෝහල්වල ආරම්භ කිරීමට පියවර ගනු ඇත.ජාතික ළමා ආරක්ෂණ අධිකාරියේ සභාපතිනිය මෙම සාකච්ඡාවේදී පවසා ඇත්තේ සෞඛ්‍ය අමාත්‍යාංශයට මේ සඳහා පහසුකම් සැලසීමට මුදල් අපහසුතා හෝ ගොඩනැඟිලි ප්‍රශ්න සේවක ප්‍රශ්න තිබේ නම් ඒවාට වුවද අවශ්‍ය ප්‍රතිපාදන ලබාදිය හැකි බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212307</link>
    <topic>කාන්තාවන්ට දේශපාලන ටියුෂන්</topic>
    <author>රමණී සුබසිංහ</author>
    <content>රමණී සුබසිංහකාන්තාවන් වැඩි වශයෙන් දේශපාලනයට යොමු කිරීමේ අරමුණ ඇතිව ඔවුන් දේශපාලන වශයෙන් සවිබල ගැන්වීමට ඩිප්ලෝමා පාඨමාලා ආරම්භ කර ඇතැයි ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතා පවසයි.ළමා සංවර්ධන හා කාන්තා කටයුතු අමාත්‍යාංශයත් සමාජ සේවා අමාත්‍යාංශය යටතේ පවතින ජාතික සමාජ සංවර්ධන ආයතනය එක්ව නොමිලේ පවත්වන මෙම ඩිප්ලෝමා පාඨමාලාවන් පවත්වනු ලබන්නේ ප්‍රථම වතාවට බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212308</link>
    <topic>රතු වැස්සේ ජීවීන්</topic>
    <author/>
    <content>ඉකුත්දා ශ්‍රී ලංකාවේ ස්ථාන කිහිපයකට ඇද හැළුණු රතු වැස්සේ ජල සාම්පලවල මෙතෙක් කරන ලද පර්යේෂණ අනුව එම ජලයේ කිසියම් ජීවීන් විශේෂයක් සිටින බව අනාවරණය වී ඇත.මේ ජීවීන් තවමත් එම ජලයෙහි සජීවී අයුරින් සිටින බව වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතා පවසයි.රතු වැස්සේ ජල නියැඳී එංගලන්තයේ බැකිංහම් තාරකා ජීව විද්‍යා ආයතනයේ අධ්‍යක්ෂ මහාචාර්ය චන්ද්‍රා වික්‍රමසිංහ මහතා විසින් ද වැඩිපුර පර්යේෂණ සඳහා එංගලන්තයට රැගෙන ගොස් තිබේ. කෙසේ නමුත් රතු වැස්සේ ජල සාම්පල වෛද්‍ය පර්යේෂණායතනයේ සියුම් පරීක්ෂණවලට තවදුරටත් භාජනය කරමින් පවතී.රතු වැස්සට අමතරව ප්‍රදේශ කිහිපයකට පසුගිය දිනවල ඇද හැලුණ කහ වැස්ස ගැන ද වෛද්‍ය පර්යේෂණායතනය පරීක්ෂණ පවත්වන බව වෛද්‍ය අනිල් සමරනායක මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa1212309</link>
    <topic>විශේෂ සා.පෙළ 9 වැනිදා</topic>
    <author/>
    <content>ගංවතුර හා රට තුළ ඇතිවූ හදිසි ආපදා තත්ත්වය හේතුවෙන් අ.පො.ස. (සාමාන්‍ය පෙළ) විභාගයට පෙනී සිටීමට නොහැකි වූ ශිෂ්‍යයන් සඳහා පැවැත්වෙන විශේෂ විභාගයේ කාලසටහන විභාග දෙපාර්තමේන්තුව විසින් ප්‍රකාශයට පත්කර ඇත.ඒ අනුව පෙබරවාරි මස 9 දා උදේ වරුවේ ගණිතය ධ්ද, සවස් වරුවේ ගණිතයධ්ධ් ක ද, පෙබ. 10දා සෞන්දර්යය විෂයයන් ද, 11 දා උදේ 60 සිට 72 දක්වා වූ විෂයයන් ද, සවස් වරුව ඉංග්‍රිසි ධ් හාධ්ධ් යන ප්‍රශ්න පත්‍රයන් ද පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa12123014</link>
    <topic>නව වසරට සෙත්පතා ආශිර්වාද පින්කම්</topic>
    <author/>
    <content>2013 වර්ෂය සඳහා ආශිර්වාද ප්‍රාර්ථනා කරමින්, විචිත්‍ර කාව්‍ය ධර්ම කථික පූජ්‍ය බැරගම පුණ්ණ ස්වාමීන් වහන්සේ විසින් පවත්වනු ලබන සීවලී අරහත්ත ආශිර්වාද අධිෂ්ඨාන ආලෝක පූජාව, දෙසැම්බර් 31 වැනි දින සවස 6.30ට තල්වත්ත - බොල්ලෑගල ශ්‍රී සුනන්දාරාම විහාරස්ථානයේ දී පැවැත්වේ.උදාවන නව වසරට සෙත් පැතීමේ මහ පිරිත් දේශනාව හා බෝධි පුජා පින්කම් දෙසැම්බර් 31 වැනිදා සවස 6.30ට වෙනිවැල්කොළ සිරි නන්දාරාම විහාරාස්ථානයේදී විහාරාධිපති අත්තුඩාවේ නන්දසිරි හිමිපාණන්ගේ අනුශාසනා පරිදි පැවැත්වේ.නව වසරට සෙත් පැතීමේ ආශිර්වාද බෝධි පූජාවක් හා දේව පූජාවක් කහතුඩුව ශ්‍රී නන්දනාරාමයේ දී 30 වැනිදා (අද) සවස විහාරාධිපති ශාස්ත්‍රාචාර්ය කහතුඩුවේ විමලතිස්ස හිමිපාණන්ගේ අනුශාසකත්වයෙන් පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa12123010</link>
    <topic>කුමාරසිරි හෙට්ටිගේ පදනමෙන් ’ගී රස දැහැන’ කොටපොළ දී</topic>
    <author/>
    <content>රස වින්දනයෙන් පිරිපුන් පරපුරක් බිහිකිරීමේ අරමුණින් කුමාරසිරි හෙට්ටිගේ පදනම සංවිධානය කරන සිංහල ගීතයේ අර්ථභාව රසවිඳිය හැකි ‘ගී රස දැහැන’ වැඩසටහන කොටපොළ ජාතික පාසල් ශ්‍රවණාගාරයේ දී ජනවාරි 05 වැනිදා සවස 4.00ට හෙළ සිනමාවේ නිළි රැජින වන පාර්ලිමේන්තු මන්ත්‍රීනී මාලනී ෆොන්සේකා මහත්මියගේ ප්‍රධානත්වයෙන් පැවැත්වේ.මානව ගුණ සුවඳ උරා පෙරා ප්‍රබන්ධ කළ අර්ථපූර්ණ පද මාලා ඇසුරින් සංගෘහිත අපූරු ගීත සමුච්චයක සුවඳ විඳ ගැනීමට මෙමඟින් රසිකයන්ට අවස්ථාව හිමි වන බවත්, මෙය හෙට්ටිගේ පදනමේ ප්‍රජා සංවර්ධන වැඩ සටහන් පෙළේ නව ඉසව්වක් බවත් එම පදනම කියයි.පොදු ජන සන්තානයේ විකසිත මනුදම් මියුරුසර ලෙසින් තේමා ලද ‘ගී රස දැහැන’ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතාගේ සිතුවිල්ලක් අනුව ක්‍රියාවට නැඟේ.මෙම ගීත සමුච්චයේ රස වින්දනාත්මක අර්ථ විග්‍රහය සම්පාදනය කරනු ලබන්නේ කලක් කොටපොළ ප්‍රාදේශීය ලේකම් ලෙස කටයුතුª කළ මාතර නියෝජ්‍ය නාගරික කොමසාරිස් සේනක පල්ලියගුරුගේ මහතාය.දීර්ඝ කාලයක් සංගීත චාරිකාවේ නියුතු සංගීත ශිල්පීන් රැසක් මෙයට දායක වෙති. සංගීත උපදේශක ප්‍රවීණ වයලින් වාදක ශිල්පී ඔස්කා කරුණාරත්න, ගී තනු රචක විමල් දයානන්ද, තාල තරංග වාද්‍ය ශිල්පී එච්.ඩී.ජයවික්‍රම, සංගීත ආචාර්ය එච්.ඩී.මනෝජ් ලංකා යන අය ද ඒ අතර වෙති. මෙහි සංගීත අධ්‍යක්ෂණය එච්.ඩී.තරංග දේශප්‍රිය ගෙනි. ‘ගී රස දැහැන’ පළාත් මට්ටමින් පාසල් සහ විහාරස්ථාන කේන්ද්‍ර කොට ගෙන පැවැත්වීමට කුමාරසිරි හෙට්ටිගේ පදනම බලාපොරොත්තු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa12123011</link>
    <topic>ගංවතුරෙන් විපතට පත්වූ රජරටටත් කඩිනමින් සහන</topic>
    <author>තෙන්නකෝන් කුලසේකර</author>
    <content>තෙන්නකෝන් කුලසේකරමල්වතු ඔය හා යාංඔය උතුරා යෑමෙන් ද ප්‍රධාන වැව්, මධ්‍යම හා කුඩා වැව් තුන්දහස් දෙසීයක් උතුරා පිටාර ගැලීමෙන් ද අසරණ වූ ජනතාවගේ දිවි බේරා ගැනීම උදෙසාත් ඔවුන්ට රැකවරණය ලබාදීම උදෙසාත්, කෑම බීම, ඉඳුම් හිටුම්, බේත් හේත්, උපකරණ හා අත්‍යාවශ්‍ය ද්‍රව්‍ය ලබාදීම උදෙසාත් ඔවුන්ගේ සෞඛ්‍ය තත්ත්වය සුරක්ෂිත කිරීම සඳහාත් මධ්‍යම රජය ආපදා කළමනාකරණ අමාත්‍යාංශය, උතුරු මැද පළාත් සභාව, සිංහ සමාජය හා ස්වේච්ඡා සමිති සංවිධාන දැඩි උත්සාහයක යෙදී සිටිති.හොරොව්පොතාන වැව උතුරා යාමෙන් මුළු හොරොව්පොතාන නගරයම මහ ජල කඳකින් යට වී ගිය අතර මරණයත් ජීවිතයක් අතර අසරණ වූ මිනිසුන් බේරා ගැනීම උදෙසා උතුරු මැද පළාත් ප්‍රධාන අමාත්‍ය එස්. එම්. රංජිත් සමරකෝන් මහතා ට්‍රැක්ටරයක නැඟී ගමන් කළේය.ප්‍රධාන අමාත්‍යවරයාගේ ඉල්ලීමට අනුව රතු කුරුස සංගමය ද, ස්වේච්ඡා සමිති සංවිධාන රැසක් ද ගංවතුරෙන් අනාථ වූ පිරිස අසරණ නොකොට උදව් උපකාර කළහ. උතුරු මැද පළාතේ ගංවතුරෙන් විපතට පත් ප්‍රදේශවල කැඩී බිඳී ගිය පාලම්, බෝක්කු ප්‍රතිසංස්කරණය කිරීමට උතුරු මැද පළාත් සභාව පියවර ගනී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa12123012</link>
    <topic>අපේ මානව සම්පතට ගැලපෙන අයුරින් අධ්‍යාපන ක්‍රමය සැකසිය යුතුයි</topic>
    <author>සුනිල් දයා අල්විස්</author>
    <content>පාර්ලිමේන්තු මන්ත්‍රී නාමල් රාජපක්ෂසුනිල් දයා අල්විස්කාර්යාලවලට ලිපිකරුවන් බිහි කිරීමට සැකසුණ අධ්‍යාපන ක්‍රමය වෙනස් කොට මහින්ද රාජපක්ෂ ජනාධිපතිතුමාගේ සංකල්පය අනුව යන ආසියාවේ ආශ්චර්යය කරා පා නඟන ශ්‍රී ලංකාවේ මානව සම්පතට ගැලපෙන ආකාරයට අධ්‍යාපන ක්‍රමය සැකසිය යුතු බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා පවසයි.නාමල් රාජපක්ෂ මන්ත්‍රීවරයා මේ බව ප්‍රකාශ කෙළේ අධ්‍යාපන සමුපකාර සමිතියේ සාමාජික සාමාජිකාවන් ගේ දූ දරුවන්ට විශ්වවිද්‍යාල ශිෂ්‍යත්ව ප්‍රදානය කිරීම නිමිත්තෙන් අරලියගහ මන්දිරයේ දී පැවැති උත්සවයේ ප්‍රධාන අමුත්තා ලෙස සහභාගි වෙමිනි.යුද්ධයෙන් පසු රටේ සුබවාදී තත්ත්වයක් ඇති වී තිබෙන බව ද යටිතල පහසුකම් ඇති කිරීමට ජනාධිපතිතුමා ගත් පියවර නිසා හම්බන්තොට වරාය හා ගුවන් තොටුපළ සිහින සැබෑ වුණ බව ද කී රාජපක්ෂ මහතා නගරයත් ගමත් සමීප වීමට තරම් ග්‍රාමීය ආර්ථිකය ශක්තිමත් විය යුතුව ඇතැයි ද කීය.පරිගණක තාක්ෂණය අද ගම්මාන කරා විහිද ඇති බවත් විශ්ව විද්‍යාල අධ්‍යාපනය ලබන ශිෂ්‍යයන්ට යම්තාක් දුරකට දේශපාලනය කරන්නට අයිතිය තිබිය යුතු බවත් එහෙත් දේශපාලනය විශ්වවිද්‍යාල පද්ධතිය කඩා බිඳහෙළන මට්ටමට නොතිබිය යුතු බව ද පෙන්වා දුන්නේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=aa12123013</link>
    <topic>කහ - රතු වැහි ආවේ පිටරටකින් ආ දූවිලි වලාවකින්</topic>
    <author>නිහාල් පී.අබේසිංහ</author>
    <content>නාසා ආයතනයේ ප්‍රධාන විද්‍යාඥ ආචාර්ය සරත් ගුණපාලනිහාල් පී.අබේසිංහමේ දිනවල රටේ විවිධ ප්‍රදේශවලට වසින කහ වැහි හා රතු වැහිවලට හේතුව විදේශ රටකින් මෙරටට පාවී ආ දූවිලි වලාවක් විය හැකි යයි නාසා අභ්‍යවකාශ පර්යේෂණ ආයතනයේ ප්‍රධාන විද්‍යාඥ ආචාර්ය සරත් ගුණපාල මහතා පවසයි.ලෝකයේ විවිධ රටවල්වල කහ හා රතු වැහි ඇතිවී ඇති බව ද ඒවා ඇතිවී ඇත්තේ ඒ රටවල අහසේ දූලි වලා ඇතිවීම නිසා බව ඔහු සඳහන් කරයි.මේ දිනවල ඉහළ වායු ගෝලයේ අධික සුළං ධාරා පවතින බවත් ඒ අනුව අපේ රටටත් කාබන්ඩයොක්සයිඩ්වලින් දූෂිත දූවිලි ධාරාවක් පිටරටකින් පැමිණීමේ හේතුවෙන් මෙවැනි කහ – රතු වැසි ඇතිවීමට ඉඩ ඇති බවත් ආචාර්ය සරත් ගුණපාල පවසයි.මේ වැසිවල ඇල්ගී හා ක්ෂුද්‍ර ජීවීන් තිබීමට ඉඩ ඇති බවත් ඊට හේතුව දියගොබවලාව වැනි සිදුවීම් බවත් ආචාර්ය සරත් ගුණපාල පෙන්වා දෙයි.මේ අතර නාසා ආයතනයේ ඔර්ජින් වැඩ සටහන යටතේ කෙප්ලර් අධිතාක්ෂණික උපකරණය මඟින් කළ අධ්‍යයනයක් අනුව අපේ විශ්වයේ අපේ පෘථිවියට වඩා විශාල ග්‍රහලෝක 3000ක් තිබෙන බව පැහැදිලිවී ඇතැයි ආචාර්ය සරත් ගුණපාල මහතා පවසයි.පසුගිය මාසයේ අඟහරු ලොවට යැවූ ‘කියුරියෝසිටි යානය මඟින් අඟහරු ලොවේ ජලය තිබූ බවට සාක්ෂි සොයාගෙන ඇතැයි ද ජලය ගලා ගිය ගඟක රවුම් ගල් රැසක් හමුවී ඇති බව ද ආචාර්ය සරත් ගුණපාල සඳහන් කළේය.ඇමෙරිකාවේ සිට කෙටි පෞද්ගලික සංචාරයක් සඳහා මෙරටට පැමිණි මොහොතේ සිළුමිණ සමඟ එක්වෙමින් ආචාර්ය සරත් ගුණපාල මහතා මේ අදහස් පළ කළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ab1212301</link>
    <topic>අගවිනිසුරුවරියගේ ඉල්ලීම අනුව නීතිඥවරුන් හත් දෙනෙක් සමඟ එන්න ඉඩ දුන්නා</topic>
    <author>අමල් යශෝමන් ජයසිංහ</author>
    <content>ඇමැති අනුර ප්‍රියදර්ශන යාපා විශේෂ තේරීම් කාරක සභාවේ සභාපතිඅගවිනිසුරු ශිරාණි බණ්ඩාරනායක මහත්මියගේ විෂමාචාර ක්‍රියාකාරකම් සම්බන්ධයෙන් විමර්ශනය සඳහා පත් කරනු ලැබූ පාර්ලිමේන්තුවේ ආණ්ඩු පක්ෂයේ සහ විපක්ෂ මන්ත්‍රීවරුන් පිරිසකගෙන් සැදුම්ලත් විශේෂ තේරීම් කාරක සභාවේ වාර්තාව මේ වනවිට එළිදක්වා තිබේ.ඇයට එරෙහිව ගෙන එන ලද දෝෂාභියෝගයේ ඇතුළු පැත්ත සම්බන්ධයෙන් යුක්තිය උදෙසා ජනතා ව්‍යාපාරය’ මෙහෙයවූ දැනුම්වත් කිරීමේ මාධ්‍ය හමුවක් ඉකුත් 26 දින විශේෂ තේරීම් කාරක සභාවේ සභාපති පරිසර ඇමැති අනුර ප්‍රියදර්ශන යාපා මහතාගේ ප්‍රධානත්වයෙන් ශ්‍රී ලංකා පදනම් ආයතනයේ දී පැවැත්විණි.එහිදී මාධ්‍යවේදීන් අසන ලද ප්‍රශ්නවලදී අනුර පි‍්‍රයදර්ශන යාපා ඇමැතිවරයා ලබාදුන් පිළිතුරු මෙසේ ය.මාධ්‍යවේදියෙක් :- අගවිනිසුරුතුමියට එරෙහිව ඉදිරිපත් කරන ලද දෝෂාභියෝගයට අදාළව පාර්ලිමේන්තුව විසින් පත්කරන ලද විශේෂ තේරීම් කාරක සභාව ගැන මේ වනවිට විවිධ ආකාරයට සංවාදයට ලක් වී තිබෙනවා.සභාපති, ඇමැති අනුර ප්‍රියදර්ශන යාපා මහතාඕනෑම අයකුට ඕනෑම අවස්ථාවකදී නිදහස්ව තම තමන්ගේ අදහස් ප්‍රකාශ කිරීමේ අයිතිය, හැකියාව තිබෙනවා. එහිදී දොසක් කිව නොහැකියි. අගවිනිසුරු ශිරාණි බණ්ඩාරනායක මහත්මියට එරෙහිව ගෙන එන ලද දෝෂාභියෝගය පාර්ලිමේන්තු සීමාව තුළ සිට ගෙන එන ලද්දක් බව මෙහිදී පැහැදිලිව ම කිවයුතුයි.ඒ සම්බන්ධයෙන් විමර්ශනය සඳහා පත් කළ පාර්ලිමේන්තු විශේෂ තේරීම් කාරක සභා වාර්තාව ශ්‍රීලංකාවේ ආණ්ඩු ක්‍රම ව්‍යවස්ථාවට අනුකූල බව විශේෂයෙන් සඳහන් කළ යුතු යි. මේ සම්බන්ධව කුමන තරාතිරමක අයකු හෝ විවිධ චෝදනා නැ¼ගුවත් ඒ සියල්ල ප්‍රතික්ෂේප කරනවා.මාධ්‍යවේදියෙක් :- අගවිනිසුරුවරියට එරෙහිව දෝෂාභියෝගයක් ගෙන ඒම හදිසියේ කළ කටයුත්තක් නොවෙයිද?පිළිතුර :- එතුමියගේ විෂමාචාර ක්‍රියාකාරකම් සම්බන්ධයෙන් ගෙන එන ලද දෝෂාභියෝගය හදිස්සියේ ගෙනා බවක් අප පිළිගන්නේ නෑ. 1978 වසරේ ව්‍යවස්ථාව මේ වනවිට ශ්‍රී ලංකාවේ ක්‍රියාත්මකයි. මෙවැනි තත්ත්වයකදී පාර්ලිමේන්තුව හරහා විසඳුමක් ලබාගත හැකියි.ඒ වගේ ම ජනාධිපතිවරයාට හෝ ඉහළ මට්ටමේ විනිසුරුවරුන්ට එරෙහිව ද දෝෂාභියෝග ඉදිරිපත් කිරීමේ හැකියාව තිබෙනවා. අගවිනිසුරුවරියගේ බැංකු වාර්තා, වත්කම් හා බැරකම් සම්බන්ධ ප්‍රකාශ මෙන් ම ට්‍රිලියන නිවාස මිලදී ගැනීම සම්බන්ධ ලියවිලි සම්බන්ධයෙන් අප මෙහිදී අවධානය යොමු කළා.මාධ්‍යවේදියෙක් :- සාමාන්‍යයෙන් මෙම කරුණු දෙස බැලීමේදී එතුමියට ලබාදුන් - නොදුන් කාලය පිළිබඳ විවිධ මත පළ වී තිබෙනවා නේද?පිළිතුර :- මෙහිදී මම විශේෂ කරුණක් සඳහන් කළ යුතුයි. සාමාන්‍යයෙන් කාරක සභා ස්ථාවර නියෝග අනුව අපට හැකියාව තිබෙන්නේ එක් අගවිනිසුරුතුමියක් සමඟ එක් නියෝජිතයකුට පෙනී සිටීමටයි. නමුත් එතුමියගේ ඉල්ලීමට අනුව එතුමිය සමඟ නීතිඥවරුන් හත් දෙනකුට පෙනී සිටීමට අවස්ථාව ලබාදුන්නා.එතුමිය වෙනුවෙන් පෙනී සිටි නීලකන්දන් නීතිඥ සමාගමට. අප එතුමිය හොඳින් පිළි අරගෙන අප කටයුතු කළා. මේ සම්බන්ධයෙන් අමුතුවෙන් බලා කතා කළ යුතු නෑ කියා මා හිතන්නේ. මන්ද, මේ සම්බන්ධයෙන් සියල්ලන්ගේ ම වගකීම වන්නේ සිය සීමා ඇතුළත රැඳී සිටිමින් කටයුතු කිරීමයි.පාර්ලිමේන්තු මන්ත්‍රීවරුන් 117 දෙනකුගේ අස්සනින් යුතුව මේ දෝෂාභියෝගය පාර්ලිමේන්තුවට බාර දුන්නේ පසුගිය නොවැම්බර් 8 වැනිදා. පාර්ලිමේන්තු න්‍යාය පත්‍රයට ඇතුළත් කළාට පසුව මන්ත්‍රීවරුන් 11 දෙනකුගෙන් සමන්විත කමිටුවක් පත් කළා. මෙම කමිටුව මේ වනවිට ඒ සම්බන්ධව වාර්තාවක් ද ඉදිරිපත් කර තිබෙනවා.මාධ්‍යවේදියෙක් :- ඔබ මෙසේ කීවත් අගවිනිසුරුතුමියට ඒ සඳහා ලබාදුන් කාලය ගැන සෑහීමකට පත්විය නොහැකියි නේද?පිළිතුර :- මෙම වාර්තාව සකස් කිරීම සඳහා මසක කාලයක් පමණයි තිබෙන්නේ. ස්ථාවර නියෝගවලට අනුව ඒ විදිහට දින 22 ක් තුළ මෙම කමිටුව කටයුතු කළා. එතුමිය කිසියම් ආකාරයක විෂමාචාරයක් සිදු කර ඇති බව පිළිගත්තා. විෂමාචාර පිළිබඳ ඔප්පුවීමක් තිබෙන නිසා එතුමිය සතුව තිබූ ලියවිලි ඇසුරින් අප කටයුතු කළේ. එහිදී එතුමිය අපට එක් උත්තරයක් ලබා දුන්නා.එය අප බාරගත්තා. එතුමියගේ පාර්ශ්වයෙන් සති 06 ක කාලයක් ඉල්ලා සිටියා. එහෙත් අප එතුමියට කීවේ මෙය මාසයක් තුළ දී සිදුවිය යුතුයි කියලා. කමිටුව රැස්වූ අවසන් දිනයේ දී අප එකඟ වුණා. පසුගිය 12 වැනි දින තෙක් කල් දෙන්න.අප එතුමියට කිව්වා පසුගිය 07 වැනිදා පටන් ගන්නවා. 01 සහ 02 චෝදනා ගැන පරීක්ෂණ ආරම්භ කරන්න කියලා. එහිදී ඔවුන් ඉවත් වුණා. කමිටුව හමුවේ කරුණු දැක්වීමට නීලකන්දන් නීති සමාගම ඇතුළු නීතිඥයන් 7 දෙනෙකුගෙන් යුත් මඩුල්ලකට අප අවසරය ලබාදුන්නා.මෙහිදී අප විශේෂයෙන් සිහිපත් කළ යුතු දෙයක් වන්නේ මීට පෙර නෙවිල් සමරකෝන් අගවිනිසුරුවරයා සම්බන්ධව ගෙන ආ දෝෂාභියෝගයේදී ඔහුටත් නඩේසන් නමැති නීතිඥයාට පමණයි ඊට සහභාගි වෙන්න අවස්ථාව ලැබුණේ.මාධ්‍යවේදියෙක් :- මේ විශේෂ තේරීම් කාරක සභාවට අයත් විපක්ෂ මන්ත්‍රීවරුන් ඉන් නැගිට ඉවත්ව ගියා නේද?පිළිතුර - ඔව්. ඒ අය නැගිට ගියා. නමුත් කමිටුවේ පූර්ණය අනුව වාර්තාව ඉදිරිපත් කරන්න පුළුවන් වුණා. විපක්ෂයේ අය නැගිට නොගොස් වාර්තාවක් සකස් කළා නම් එම වාර්තාවත් මට පාර්ලිමේන්තුවට ඉදිරිපත් කරන්න තිබුණා.මාධ්‍යවේදියෙක් :- තේරීම්කාරක සභාව හමුවට පැමිණි අගවිනිසුරුතුමියට නිසි අයුරින් සැලකීමක් කළේ නැහැ අපහාසාත්මකව කතා කළා කියා නඟන චෝදනාව කුමක්ද? එසේ කළ අයට දඬුවම් දෙනවාද?පිළිතුර - එවැනි තත්ත්වයක් එහි තිබුණේ නැහැ. එය ටේප් පටියේ ද සටහන්ව ඇති. අප බොහොම හොඳින් එතුමිය පිළිගත්තා. අගවිනිසුරුවරියගේ පාර්ශ්වය නැගිට නොගියා නම් ඒ අයට තවදුරටත් කරුණු දක්වන්න පුළුවන්කම තිබුණා.විපක්ෂයේ නියෝජිතයනුත් නැගිට ගියා. මේ අය දැන් කමිටුව ගැන විවිධ කරුණු ප්‍රකාශ කරනවා. ඒත් සභාපතිවරයා ලෙස මා ඒ සියල්ල ප්‍රතික්ෂේප කරනවා. අප පැහැදිලිව ම කියන්න ඕනේ අපගේ ආණ්ඩුක්‍රම ව්‍යවස්ථාව අනුවයි දෝෂාභියෝගය විභාග වුණේ.ඒ සීමාවන් තුළ සිටයි. ලැටිමර් හවුස් න්‍යායයක් ගැන සමහරු කතා කළාට එහෙම කිසි දෙයක් අපේ ව්‍යවස්ථාවේ අඩංගු වී නැහැ. ඒ නිසා ව්‍යවස්ථාවට පිටතින් පවතින දේවල් ගැන අපට ක්‍රියාකළ නොහැකියි. විශේෂයෙන් දෝෂාභියෝගයක් ගෙන ඒමේ හැකියාව පවතින්නේ පාර්ලිමේන්තුවටයි. අනෙක් රටවලත් එහෙමමයි. බාහිර ආයතනවලට ඒ සඳහා අවසර නැහැ.මාධ්‍යවේදියෙක් :- මේ දෝෂාභියෝගය සම්බන්ධයෙන් රජයට අන්තර්ජාතික වශයෙන් බලපෑම් එල්ල වී තිබෙනවාද?පිළිතුර - එහෙම කිසිදු බලපෑමක් අපට නැහැ. මොකද මේ කාරණය සඟවාගෙන ක්‍රියා කරන්නක් නොවන නිසා. රටක ජනතාවගේ ප්‍රජාතන්ත්‍රවාදයට අනතුරු බවක් මෙහි නැහැ. කිසිම අයකුගෙන් එහෙම බලපෑමක් නැහැ.මාධ්‍යවේදියෙක් :- විශේෂ තේරීම් කාරක සභාවේ වාර්තාව ඉදිරිපත් කර තිබියදී තවත් කමිටුවක් පත්කොට ඒ පිළිබඳ විමර්ශනයක් සිදු කිරීමට ජනාධිපතිවරයා තීන්දු කිරීම තේරීම්කාරක සභා නියෝජිතයන් බාල්දු කිරීමක් නොවේද?පිළිතුර - ඇත්තෙන් ම නැහැ. ජනාධිපතිතුමා අපගේ මෙම වාර්තාව පිළිබඳව විමසා බැලීම අපට බාල්දුවක් වන්නේ කොහොමද? එය ඉතා හොඳ දෙයක් හැටියටයි අප සලකන්නේ. පවතින තත්ත්වයෙන් අප වාර්තා කොට තිබෙන්නේ. පාර්ලිමේන්තුව ගන්නා සියලු තීරණවල අයිතිය පාර්ලිමේන්තුවටයි. ඒ ගැන මා කිසිවක් කිවයුතු නැහැ.මාධ්‍යවේදියෙක් :- මේ කාරණය දිහා බලද්දී රජය පාර්ශ්වයෙන් කිසියම් ඉක්මන් කමක් පෙන්නුම් කරනවා නේද?පිළිතුර :- අපට ඉක්මන්කමක් නොතිබුණත් ඒ ඉක්මන්කම නිර්මාණය කළේ එයාලයි. නැතිනම් මේ විභාගය නියමිත දිනය දක්වා විභාග කිරීමට තිබුණා. ඒකයි ඇත්තම තත්ත්වය.මාධ්‍යවේදියෙක් :- මේ දෝෂාභියෝගය සම්බන්ධයෙන් ප්‍රකාශ නිකුත් කළ යුතු වන්නේ සභාපතිතුමා වන ඔබතුමායි. නමුත් විමල් වීරවංශ, රාජිත සේනාරත්න, ඩිව් ගුණසේකර ආදීන් තැන තැන දෝෂාභියෝගය සම්බන්ධව ජනතාව හමුවේ සංවාද හමු පවත්වන්නේ මෙය ජනතාව තුළට පහසුවෙන් කැවීමට ද?පිළිතුර :- අපේ රජය සන්ධානයෙන් සැදුම් ලද්දක්. එහිදී ඒ ඒ පාර්ශ්වයන්ට නිදහස්ව මේ ගැන කතා කළ හැකියි. මට ඔබලාට කියන්නට ඇත්තේ ඔබලාට අවශ්‍ය නම් ඉදිරි දිනකදී සභාපතිවරයා වන මම ද එක්ව ඔබලා හඳුන්වන ඒ සෑම දෙනාම සමඟ එකම තැනකදී මෙවැනි මාධ්‍ය හමුවක් වුවත් පැවැත්වීමට සූදානම් බවයි.මාධ්‍යවේදියෙක් :- එතුමියට නින්දා කළා යැයි කියැවෙන්නේ ඇයි?පිළිතුර :- එතුමියට නින්දාවක් කළා ය කියා කතාවක් තිබෙනවා. අප අගවිනිසුරුවරිය ගැන කතා කළේ නැහැ. නීතිඥ රොමේෂ් ද සිල්වා සමඟයි අප කථා කළේ. එය නින්දා අපහාස කිරීමක් දක්වා ගියේ නැහැ. මන්ත්‍රීවරු තර්ක නැගුවා විතරයි. ඊට එහා දෙයක් සිදුවුණේ නැහැ.(මේ අවස්ථාවට හිටපු විදේශ කටයුතු ඇමැති රෝහිත බෝගොල්ලාගම මහතා ද එක්විය)අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ab1212302</link>
    <topic>“ගෝල්ඩන් කී නඩු විභාගයෙන් ඉවත් කිරීම මට තේරුම් ගන්න බැරිවුණා”</topic>
    <author>පරිවර්තනය – ප.ද.රා. ප්‍රේමවර්ධන</author>
    <content>- ශ්‍රේෂ්ඨාධිකරණ විනිශ්චයකාර ශිරාණි තිලකවර්ධනගෝල්ඩන් කී ගිණුම් විමර්ශන වාර්තා පරීක්ෂා කිරීමේදීඑම සමාගමේ විශාල මූල්‍ය අර්බුදයක් ඇති බව පෙනීගියාගෝල්ඩන් කී නඩු විභාගයෙන් තමා ඉවත් කිරීම තේරුම් ගන්න බැරි වුණ බව ශ්‍රේෂ්ඨාධිකරණවිනිසුරු ශිරාණි තිලකවර්ධන මහත්මිය අගවිනිසුරුවරියට විරුද්ධ දෝෂාභියෝග යෝජනා විමර්ශනය කළ පාර්ලිමේන්තු තේරීම් කාරක සභාව හමුවේ සාක්ෂි දෙමින් පැවසුවාය.කමිටු සභාපති - අපේ ඉල්ලීම පරිදි තේරීම් කමිටුව හමුවේ පෙනී සිටීම ගැන ඔබතුමියට ස්තුතියි. පුළුල් කරුණු කීපයක් සම්බන්ධයෙන් අපට කරුණු දැනගත යුතුව තිබෙනවා. ඔබ ඊට වගකීමෙන් ඒවා දක්වනු ඇතැයි අප බලාපොරොත්තු වෙනවා.ගරු නිමල් සිරිපාල ද සිල්වා - මැතිනියෙනි 262 /2009, 191/2009 සහ 317/2009 අංක දරන මූලික අයිතිවාසිකම් පෙත්සම් විභාගයේ සභාපති විනිසුරුවරිය ඔබ බව මතක ඇතැයි සිතමි. අප ශ්‍රේෂ්ඨාධිකරණ රෙජිස්ට්‍රාර්වරයා ද කැඳවා තිබෙනවා. වාර්තා ගෙන එන ලෙස අපට ඔහුගෙන් ඉල්ලා සිටිය හැකිය.විනිසුරු ශිරාණි තිලකවර්ධන - ඒ පිළිබඳව මා දන්නා දේ ඔබට කිව හැකියි. මෙහිදී ශ්‍රේෂ්ඨාධිකරණය දැඩි පියවරක් ගත්තේ මන්ද යන්න විස්තර කළ යුතුව ඇතැයි මා සිතනවා. ඒ එය මූල්‍ය සමාගමකට අදාළ කරුණක් බැවින්.ගරු නිමල් සිරිපාල ද සිල්වා එය තේරීම් කමිටුවට බෙහෙවින් ප්‍රයෝජනවත් වේවි.විනිසුරු ශිරාණි තිලවර්ධනඔබට මතක නම් එකල මේ අධිකරණය ඉදිරියට පැමිණීමට කලින් රට පුරා මහත් ආන්දෝලනයක් තිබුණා ගෝල්ඩන් කී ක්‍රෙඩිට් කාඩ් සමාගමේ සද්භාවයෙන් යුතුව මුදල් තැන්පත් කළ දහස් ගණනක් සිටියා. මා හිතන්නේ එය නවදාහක් පමණ වන බවයි. නමුත් එම තැන්පත්කරුවන්ට එය පිරමීඩ ක්‍රමයක් වශයෙන් හඳුන්වන ක්‍රමයක් නිසා එම ක්‍රෙඩිට් කාඩ් සමාගම අසාර්ථක වී ඇති බව එම තැන්පත්කරුවන් අවබෝධ කැර ගෙන තිබුණා. වෙනත් වචනවලින් කිවහොත් එය වංචනික ක්‍රියාවක්.මේ සම්බන්ධයෙන් කටයුතු කිරීමට අවශ්‍ය නීති අපට තිබුණා. මේ සියල්ලෙහි ප්‍රතිඵලත් එහි බලපෑමට නතුවූ විශාල සංඛ්‍යාවත් ශ්‍රේෂ්ඨාධිකරණය තැති ගන්වන සුළු වුණා. බලාපොරොත්තු කඩවුණු ජනයා සියදිවි නසා ගනිමින් සිටියා. විශාල මුදල් ප්‍රමාණ ආයෝජනය කළ පුද්ගලයන් සිටි අතර රුපියල් මිලියන දෙක ඊට අඩු ප්‍රමාණයේ ආයෝජනය කළ අය ද එහි සිටියා.2988 අංක 78 මුදල් සමාගම් පනතේ පිටපත් මට ලබාදිය හැකියි. එහෙත් ප්‍රමාණවත් පිටපත් සංඛ්‍යාවක් මා ගෙනවිත් නැති නිසා මා කනගාටු වෙනවා. මුදල් සමාගමක් බිඳ වැටුණ පසු, කඩා වැටුණු පසු ඇතිවෙන තත්ත්වයන් සම්බන්ධයෙන් කටයුතු කළ යුතු ආකාරය පනතේ දැක්වෙනවා.තැන්පත් කරුවන් ආරක්ෂා කළ යුතු අන්දම ඉන් කියවෙනවා. එහි 11 (- 2) වගන්තියෙන් තැන්පත්කරුවන් ආරක්ෂා කිරීමට අවශ්‍ය හැම පියවරක්ම සැලැකිය හැකි බව එහි සඳහන්ය. තැන්පත්කරුවන් ආරක්ෂා කරන විට පනතින් පැහැදිලිවම දැක්වෙන්නේ තැන්පත්කරුවන්ගේ ආරක්ෂණය සැලසීමයි.මේ පනත අර්ථකථනය කරන විට; මේ පනත් කෙටුම්පත් සකස් කළ පුද්ගලයන්ගේ අභිමතය සැබැවින්ම ක්‍රියාත්මක වන පරිද්දෙන් එය සිදුකළ යුතුව වෙනවා. එහි 43(3) වගන්තිය පරීක්ෂා කරන විට එහි උපවගන්තිවල ව්‍යවස්ථාවේ 126 වැනි වගන්තියට අනුව එහි උප කොටස්වල නොදැක්වෙන දේ අධිකරණයේ බලයට අදාළ නොවන බව පේනවා.ව්‍යවස්ථාවේ 126 වගන්තියෙන් මූලික අයිතිවාසිකම් පිළිබඳ ශ්‍රේෂ්ඨාධිකරණ බලය පිළිබඳ කියවෙනවා. මූලික අයිතිවාසිකම් පිළිබඳ එක් වැදගත් කරුණක් වෙන්නේ සාධාරණත්වය පිළිබඳ අධිකරණ බලය දැක්වීමයි. ඉන් අදහස් වන්නේ සාමාන්‍ය නීතියට බැහැරව වුවත් කටයුතු කළ යුතු බවයි.අවස්ථානුගතව සාධාරණ හා යුක්තිසහගත යැයි හැඟෙන නියෝගයන් නිකුත් කිරීමට හෝ එවන් සහන ලබාදීම එහි අවශ්‍යතාවයයි. ඒ නිසා මේ අනුව මූලික අයිතිවාසිකම් යනු සාධාරණත්වයේ ක්‍රියාව යන අර්ථයයි.මේ නිසා නඩු මාර්ගයෙන් සමාජ සාධාරණත්වය ලබාදීමට අපි හැකි අයුරින් උත්සාහ කරනවා. මුලදී එය එක අයදුම්පතක් ලෙස පෙනුණ ද කවුළුවෙන් බැහැර බැලීමේදී තව දහස් ගණනක් පිටත සිටියා. එම අවස්ථාවේ පළමුව පෙනී සිටි විනිසකරු මමයි.ගරු නිමල් සිරිපාල ද සිල්වා අනිත් විනිසුරුවන් දෙදෙනා කවුද?විනිසුරු ශිරාණි තිලකවර්ධන අනෙක් දෙදෙනා නම් හිටපු අගවිනිසුරු සරත් එන්.සිල්වා සහ මගේ මතක නිවැරැදි නම් විනිසුරු කේ.ශ්‍රී පවන්. සැබැවින්ම මට විශාල වගකීමක් තිබුණ බැවින් මාත් මීට වගකිව යුතුයි. මෙවන් දේ සිදුවෙන විට නීතිය පමණක් සැලකිය නොහැකිය.එය පමණක් ඵලදායී වන්නේ නැහැ. ඒ නිසා යමක් කළ යුතුව තිබෙනවා. මෙහිදී මූලික අයිතිවාසිකම් පිළිබඳ 126 වැනි වගන්තිය තිබුණා. අප එය ගත්තා. එය මහජන අපේක්ෂාව පිළිබඳ නඩුවක් වූ බැවින් අධිකරණයට යොමු කෙරෙන අයදුම්පත් සංඛ්‍යාව අප අත්හිටවූවා.එසේ නොකලේ නම් අයදුම්පත් 9000ක් යොමු වන්නට තිබුණා. මෙහිදී පවත්නා තත්ත්වය වහාම පාලනය කළ යුතු වුණා. ඒ එම අවස්ථාවේ සිදුවෙමින් පැවැති වැදගත් දේවල් දෙකක් නිසායි. එකක් වන්නේ ගෝල්ඩන් කී ක්‍රෙඩිට් සමාගම බිඳ වැටී තිබීමයි.ලේඛනවල මූලික පරීක්ෂණවලින් පවා ගෝල්ඩන් කී ක්‍රෙඩිට් සමාගමේ තැන්පත් කළ මුදල් සෙසු සෙලින්කෝ හෝල්ඩින් සමාගම් වලට ගොස් ඇති බව අපට පෙනී ගියා. මේ නිසා මුදල් වෙනත් අංශවලට යොමු වීම හේතු කොට ගෙන වහාම ගනුදෙනු අත්හිටුවෙන නියෝගයක් නිකුත් කරන්න අපට සිදුවුණා.මෙය හැඳීන්වෙන්නේ පොන්සි ක්‍රමයක් ලෙසයි. මෙහිදී ඇමෙරිකාවේ මැඩෝෆ් නඩුවේ අත්දැකීම් අපට තිබුණා. එම නඩුවට අනුව මේ දක්වාම කිසිවකුට සතයක් ගෙවා නැහැ. මේ නිසා ඉදිරිපත්ව ඇති කරුණු ඉදිරියේ මේ සම්බන්ධයෙන් කටයුතුª කළ ආකාරය සම්බන්ධයෙන් අපට අත්දැකීම් ලබාගත හැකි තැනක් තිබුණේ නැහැ.මේ නිසා අප කළේ සියලු ක්‍රියාදාමය වහා අත්හිටුවීමයි. අප සියලු දේ අධ්‍යයනය කළා. සමහර විට රාත්‍රි 11 මධ්‍යම රාත්‍රිය වන තෙක් අපට රැඳී සිටින්න සිදුවුණා. අප මේ ජනතාව සමඟ සිටියේ; මෙය අපට අලුත්ම දෙයක් වූ බැවිනි. මෙය එක් පුද්ගලයෙක් තවත් පුද්ගලයෙකුට එරෙහිව කරන සාමාන්‍ය නඩුවක් නොවේ.සියල්ල හදාරද්දී සියලුම ගනුදෙනු නැවැත්වුවහොත් සෙලාන් බැංකු ගනුදෙනු නැවැත්විය යුතු බව අපට අවබෝධ වුණි. බැංකුව සම්බන්ධයෙන් සුළු අර්බුදයක් මතුව ඇති බව දැනගත් වහාම හැමදෙනාම තම මුදල් ආපසු ගැනීමෙන් බැංකුව බිඳවැටෙනවා.එය බිඳ වැටුණොත් සෙසු මූල්‍ය සමාගම් 14ක් ද බිඳ වැටෙන්න තිබුණා. ඒ නිසා රට තුළ විශාල ආර්ථික අර්බුදයක් නිර්මාණය වීමට ඉඩ තිබුණා. ඒ නිසා අප කළේ සෙලාන් බැංකුව නිදහස් කිරීමයි. එය රජයට බාර ගෙන පාලනය කිරීමේ සැලැස්මකුත් තිබුණා.නමුත් සමහර තැන්පත්කරුවන් ගේ මුදල් සෙලාන් බැංකුවට හා වෙනත් ස්ථානවලට ද ගොස් තිබුණා. පනතේ සඳහන් ආරක්ෂණ විධි පවතිද්දී මූල්‍ය සමාගමක් මේ තත්ත්වයට පත්වුණේ කෙසේ දැයි සෙවීමට අවශ්‍ය වාර්තා අප කැඳවූවා.එහිදී මෙවන් වාර්තාවත් අපට හමුවුණා. මහ බැංකුවේ විශේෂ විමර්ශන අංශය ගෝල්ඩන් කී ගිණුම් සම්බන්ධයෙන් විමර්ශනයක් සිදුකැර ඇති බව: ඒ ගෝල්ඩන් කී ආයතනය සම්බන්ධයෙන් පෙත්සම් රාශියක් යොමු කර තිබුණ බැවිනි.ඒවා විමර්ශනය කිරීමේදී ගෝල්ඩන් කී සමාගම සම්බන්ධයෙන් විශාල අර්බුදයක් පැන නැඟී ඇති බව සොයාගෙන තිබුණා. මෙහිදී සිදුවූයේ රැස්වීමක් කැඳවීමයි. එවක මහ බැංකුවේ අධිපතිව සිටියේ මෙන්ඩිස් මහතාය. ඔහු ගිය පසු 24.11.2006 දින තවත් රැස්වීමක් පැවැත්වුණා.වසර තුනහමාරක් තිස්සේ මේ නඩුවේඅවසානයක් දකින්න කටයුතු කළාතවදුරටත් මේ පිළිබඳ කරුණු දක්වමින් විනිසුරු ශිරාණි තිලකවර්ධන මහත්මිය මෙලෙස පැවැසුවාය.මේ අවස්ථාව වන විට අග විනිසුරුවරයා ධුරයෙන් බැහැරව යමින් සිටි අතර මේ නඩුවට මුල සිටම අප මැදිහත්ව සිටි බැවින් වෙනත් කෙනෙකුට එය ඉදිරියට ගෙන යා නොහැකි බව ඔහු පැවැසුවා. මම විශේෂයෙන් ඔබ පත් කරනවා.මන්ද මෙහි සෑම ලියකියවිල්ලක්ම මා හොඳින් හදාරා තිබෙන බැවින් යනුවෙන් අගවිනිසුරුවරයා කී විට මා එය බාර ගත්තා. මෙහිදී තැන්පත්කරුවන් අමතා මා කීවේ දිස්ත්‍රික් අධිකරණයේ නීතිය පිහිට පතන ලෙස අප දැනට අත්හිටවුම් නියෝගයක් දී ඇති බැවින් නඩුව අවසාන වනතුරු ඔවුන්ගේ මුදල් ලබාගන්නට නොහැකි වන බවත්ය.ඉන්පසු තැන්පත්කරුවන් ගේ විශ්වාසය දිනාගත හැකි පරිදි මා නඩු කටයුතු මෙහෙය වූවා. පසුව මේ නඩුව විනිසුරුවන් පස්දෙනෙකු යටතේ විභාග කළ යුතු බව කියැවුණා. එය අගවිනිසුරු ගේ ශ්‍රේෂ්ඨාධිකරණ බලතල අනුව තීරණය කෙරුණා.ව්‍යවස්ථාවේ 132 – 3 වගන්තිය අනුව අගවිනිසුරුට එම තීරණය ගත හැකිය. මෙහිදී මා ලිපි ගොනුවේ සඳහන් කළා. ඉන් කියවුණේ අගවිනිසුරුගේ නිර්දේශයන් අවශ්‍ය බවය. ඒ අනුව විනිසුරුවන් පස්දෙනෙකුගෙන් යුතුව නඩුව විභාග විය යුතුයැයි සැලකුණත් මගේ සම්බන්ධයට විරුද්ධත්වයක් තිබුණෙ නැහැ.ඒ අනුව විනිසුරුවන් පස්දෙනෙකු සම්බන්ධ තීරණයේදී ඇය කීවේ අප තිදෙනාට තීරණය ගත හැකි බවයි. ඒ වනවිට මාත් විනිසුරු ශ්‍රී පවන් සහ විනිසුරුවරයෙක් ඊට සම්බන්ධව හිටියා.හිටපු අගවිනිසුරුවරයා විශේෂ නිර්දේශයක් කරමින් කියා සිටියේ මෙය විනිසුරු තිලකවර්ධනගේ සභාපතීත්වය ඇතිව විනිසුරු ශ්‍රී පවන් විභාග කළ යුතු බවයි. අගවිනිසුරුවරිය හමුවේ මේ බව දන්වා ඒ සම්බන්ධ සඳහනක් කරන ලෙස ඉල්ලා සිටියා.මා කීවා විනිසුරුවන් දෙදෙනෙක් සිටින බව එවිට ඇය එම විනිසුරුවන්ට ම නඩුව විභාග කළ හැකි බව කීවා. නමුත් මේ වන විට අධිකරණයේ සුළු වෙනස්කම් කීපයක් ඇතිව තිබුණා. එහෙත් මා තවමත් එහි සභාපතිත්වය දරමින් හිටියා.මා විනිශ්චාසනයට ගිය විට සෙසු විනිසුරුවන් දෙදෙනා ඊට විරෝධය පෑවා. එහිදී විනිසුරුවන් පස් දෙනෙකු විනිශ්චය කළ යුතු ද? වෙනත් සංඛ්‍යාවක් ද යන්න අධිකරණයේ ඉහළින් තීරණය විය යුතු බව මා කීවා. නඩු විභාගය විනිසුරුවන් පස්දෙනෙකුගෙන් හෝ තිදෙනෙකුගෙන් හෝ පැවැතුණත්; මා එහි සභාපතීත්වය දරනු ඇතැයි මා සිතා සිටියා. නමුත් එය එසේ සිදුවුණේ නැහැ.ඉන්පසු සිදුවුනේ නඩු විභාගය මගෙන් ඉවත් කිරීමය. අගවිනිසුරුවරිය එහි සභාපතීත්වය දරමින් විනිසුරු අමරතුංග සහ තවත් කෙනෙකු පත්කර ගත්තා. විනිසුරුවරයාගේ නම මට මතක නැහැ. ඒ අනුව ඇය නඩුව පවරා ගත් අතර ඇය සමඟ විනිසුරුවන් දෙදෙනෙකු පත්කර ගනු ලැබුවා.මේ අනුව ඇය මුළු නඩු විභාගයම ඇය වෙත පවරා ගැනීමට අදහස් කළ බව මා හිතනවා. ඊට හේතු මා දන්නේ නැහැ. මෙහිදී කිසිම අවස්ථාවක යම්කිසි හේතුවක් නිසා තවදුරටත් නඩුව විභාග කිරීමට සූදානම් නැති බව මා කීවේ නෑ. ඇඟවේවත් නෑ.මා එසේ කරන්නේ ඇයි. එයට හේතු වන්නේ කුමක් ද? වසර 3 1/2 ක් තිස්සේ මේ නඩුවේ අවසානයක් දැකීමේ අරමුණින් මා කටයුතු කළා. විසඳුමක් ළඟටම තිබියදි මා ඉන් ඉවත් වන්නේ ඇයි? මා එය වෙන කෙනකුට පවරන්නේ ඇයි? මා එසේ කළේ නැහැ.සැබැවින්ම මේ වනවිට මා විදේශගතව සිටියා. විදේශ රටවල විවිධ සාකච්ඡා සඳහා දේශන පැවැත්වීමට මට ආරාධනා කෙරෙනවා. මේ කාලෙම මා විදේශගතව සිටියේ ඒ නිසායි.මා පුවත්පත්වලට කිසිවිටක කතා කර නැහැ. ඒ සමඟම දැනටමත් තවත් අර්බුදයකට මැදිහත්ව සිටින කෙනකුට රිදවන්න මට අවශ්‍ය නැහැ. මා මෙහිදී දිවුරුම් දී ප්‍රකාශ කළේ සැබැවින් ම සිදුවූ දෙයයි.තවදුරටත් අදහස් දැක්වූ ඇය මෙසේ පැවැසුවා. නඩු විභාගය මට මෙහෙ විය නොහැකි යැයි මා කිසිවිටකත් නොකී බව නිශ්චිතවම පැවැසිය හැකිය. නමුත් මා කනගාටු වන්නේ තැන්පත්කරුවන් විසින් මා ඔවුන් අතහැර ගියායැයි සමහරවිට ඔවුන් විශ්වාස කරන බැවිනි.කිසිවකුට නඩුව භාරගෙන එතැන් සිට එය ඉදිරියට ගෙනයා නොහැකිය. එහෙත් මට අවබෝධ කැර ගත නොහැකි නියෝගයක් නිකුත්ව තිබුණා. එය මුළු ක්‍රියාවලියට නොගැලපෙන්නක්. එය තේරුම් ගත නොහැක්කක්. වසර 3 1/2 ක් තිස්සේ පැවැති නඩුවක අග මුල වෙනත් අයකුට වටහා ගැනීමට බැහැ. සමහර නිර්දේශයන් එක් එක් ලිපි ගොනුවක. තවත් ඒවා වෙනත් ලිපි ගොනුවක ආදී වශයෙන් පැවැතුණා.මා මුල පටන්ම මේ නඩුවේ කොටස්කරුවෙකු වූ නිසා හැම දෙයක්ම මැනවින් දැන සිටියා. හිටපු අගවිනිසුරුවරයා ගේ විශේෂ නියමයක් වූයේ ද නඩුවේ අඛණ්ඩත්වය සඳහා ම විසින් එය විභාග කළ යුතු බවයි. 23/08/2011 දාතමින් නැඟුන මෝසමකින් නඩු විභාගය විනිසුරුවන් පස්දෙනෙකු බැගින් සිදු කළ යුතු බව කිය වුණා. ඊට අගවිනිසුරුවරියගේ සහයෝගය ලබා දෙන නියෝගයක් නිකුත් කෙරුණා. නමුත් මේ මෝසමට අප සහාය දක්වන්න කැමැති වුණේ නැහැ.මන්ද විනිසුරුවන් එය විභාග කිරීම ප්‍රතික්ෂේප කළ නිසා. ඔවුන් කීවේ එය ඇගේ කාර්යයක් බවත්ය. විනිසුරුවන් පස් දෙනෙක් පත් කිරීම ඇය විසින් කරන බැවිනි.විනිසුරුවන් පස්දෙනෙකුගෙන් යුත් විනිශ්ච සභාවක් පත් කරනු වෙනුවට අගවිනිසුරුවරිය නඩු විභාගය ඇගේ බාරයට පවරාගෙන මා හැරෙන්නට සෙසු විනිසුරුවන් දෙදෙනා සමඟ එය විභාග කිරීමට යෙදුනි. මා ඉවත් කළේ කුමන හේතුවක් නිසාදැයි මා දන්නේ නෑ.නමුත් මට පැහැදිලිව කියන්න පුළුවන් මම කවදාවත් මේ නඩුව මගෙන් ගන්න කියලා ඉල්ලීමක් කළේ නැති බව; මට ඇත්තට හිතුනේ නැහැ ඒ වගේ වෙයි කියලා. තීරණය වෙන්න තිබුනේ තුන්දෙනෙක් ද පස්දෙනෙක් ද නඩුව අහන්නේ කියන වග විතරයි.නඩුව බොහෝදුරට අප විසඳා තිබූ අතර තව සුළු ප්‍රශ්න කීපයක් විසඳීමට තිබුණා. එහෙත් අගවිනිසුරුවරිය සතු බලතල අනුව එය පවරා ගත් ඇය විනිසුරුවන් පස්දෙනෙකු පත් කිරීම වෙනුවට තිදෙනෙකුගෙන්ම නඩු විභාගය ගෙන යාම සිදුකෙරුණා.අග්‍ර විනිශ්චයකාර සරත් සිල්වා මහතා සිය ධූරයෙන් විශ්‍රාම ගැනීමෙන් අනතුරුව ඉහත කී ගෝල්ඩන් කී නඩු විභාගය සඳහා පත්කරන ලද විනිශ්චය මණ්ඩලයේ සභාපති විනිශ්චයකාරවරිය ලෙස තමා කටයුතු කරන ලද බවත් අඩු තරමින් තැන්පතු කරුවන්ට තමන් තැන්පත් කළ මුදලින් සියයට 65ක ප්‍රමාණයක් වත් හිමිකර දීම සඳහා ක්‍රමවේදයක් සකස් කිරීමට එකී විනිසුරු මඬුල්ල කටයුතු කළ බවත් ශිරාණි තිලකවර්ධන විනිශ්චයකාරවරිය පෙන්වා දුන්නාය.ශ්‍රේෂ්ඨාධිකරණය 2010.05.06 වැනි දින ලබා දුන් නියෝගයෙන් පසු මෙම නීති කෘත්‍යය විනිශ්චයකාරවරුන් පස් දෙනකු ඉදිරියේ විභාග කළ යුතුය යන ඉල්ලීමත් පාර්ශ්වකරුවන්ගෙන් ඉදිරිපත් වූ බව තිලකවර්ධන මැතිනිය ප්‍රකාශ කළාය.එම අවස්ථාවේදී එතුමියත් විනිසුරු මඬුල්ලේ අනෙකුත් විනිශ්චයකාරවරුන් දෙදෙනාත් එකී ඉල්ලීම ආණ්ඩුක්‍රම ව්‍යවස්ථාවේ 132 ව්‍යවස්ථාව යටතේ තීරණය කළ යුත්තේ අගවිනිසුරුතුමිය විසින් බව පෙන්වා දෙමින් තීරණයක් සඳහා එතුමිය වෙත ඉදිරිපත් කළ බවත් එතුමිය ඒ පිළිබඳව තීරණයක් නොදී එකී නීති කෘත්‍යය විභාග කිරීම අගවිනිසුරුතුමියගේ සභාපතිත්වයෙන් වූ තිදෙනකුගෙන් සමන්විත විනිසුරු මඬුල්ලක් ඉදිරියේ කළ බවත් මෙයට හේතුව කුමක්දැයි තමන් නොදන්නා බවත් ප්‍රකාශ කළාය.අගවිනිසුරුතුමියට තමන් එසේ දැන්වූ පසුව ද තිලකවර්ධන විනිසුරුතුමිය ඇතුළු අනෙකුත් විනිශ්චයකරුවන් ඉවත් කොට මේ නඩුව අගවිනිසුරුතුමිය ගේ සභාපතිත්වයෙන් යුත් විනිසකරුවන් තුන්කට්ටුවක් යටතට ගැනීමට කටයුතු කර ඇත.ශිරාණි තිලකවර්ධන විනිශ්චයකාරතුමියගේ සාක්ෂිය කිසිදු පැකිලීමකින් තොරව සත්‍ය හා විශ්වාසනීය සාක්ෂියක් ලෙස සැලකීමට කමිටුව තීරණය කර ඇත. මෙම නීති කෘත්‍යයේ දී අග්‍රවිනිශ්චයකාරතුමියගේ ක්‍රියාකලාපය ආණ්ඩුක්‍රම ව්‍යවස්ථාවට පටහැනි මෙන්ම දැඩි සැකයට තුඩු දෙන කරුණකි.විශේෂයෙන්ම මෙවැනි වාතාවරණයක් තුළ ශ්‍රේෂ්ඨාධිකරණයේ අනුමැතියක් නොමැතිව අන්සතු කළ නොහැකි ට්‍රිලියම් නිවාස සංකීර්ණයේ නිවාසයක් සිය සොහොයුරිය හා මස්සිනාගේ නමට මිලදී ගැනීමට එතුමිය කටයුතු කිරීම කෙරෙහි කමිටුව සිය දැඩි අවධානය යොමු කළේය. තමා විසින් අසනු ලබන නඩුවක වස්තු විෂය වූ එහි නියෝගයන්ට පටහැනි මිලදී ගැනීමකට නීතිය පිළිබඳ හසල දැනුමක් ඇති අග්‍රවිනිශ්චයකාරතුමිය ඉදිරිපත් වීම විමතියට කරුණක් වෙයි.මේ සැකය වඩාත් තහවුරු වනුයේ කමිටුව ඉදිරියේ සාක්ෂි දුන් ට්‍රිලියම් රෙසිඩන්සීස් සමාගම ඇතුළු සමාගම් රැසක විධායක අධ්‍යක්ෂ ඇතුළු තනතුරු දැරූ ජනක රත්නායක මහතාගේ සාක්ෂියෙනි.ජනක රත්නායක මහතා තමා මෙම 262/2009 දරන නඩුව සඳහා ඉදිරිපත් වූ බවත් තමාට එරෙහිව ලබාදුන් සමහර නියෝග පිළිබඳව විරුද්ධත්වය ප්‍රකාශ කොට කටයුතු කළ බවත් පිළිගත්තේය. මේ අතර ජාතික ඉතිරි කිරීමේ බැංකුවේ සභාපති ප්‍රදීප් කාරියවසම් මහතා තමාට දුරකථනයෙන් කතාකොට ට්‍රිලියම් රෙසිඩන්සි බද්ධ නිවාසයක් තමාගේ බිරිය වන අගවිනිසුරුවරියගේ නැඟණිය හා මස්සිනාට මිලදී ගැනීමට අවශ්‍ය බවට ප්‍රකාශ කළ බවත් ඉන් අනතුරුව නිවාසය පරීක්ෂා කිරීමේ පහසුකම් ලබාදුන් බවත් ශ්‍රේෂ්ඨාධිකරණ විනිශ්චයකාරවරියක් නිසා රුපියල් මිලියන 1.6ක වට්ටමක් නිවාසයේ වටිනාකමින් ලබාදුන් බවත්ය.මේ ගනුදෙනුව පිළිබඳව මේ වට්ටම ලබාදුන්නේ ඉදිරියේදී යම් වාසියක් හෝ උපකාරයක් විනිශ්චයකාරතුමියගෙන් ලබාගැනීමේ අදහසින් දැයි ඇසූ ප්‍රශ්නයට ඔහු පිළිතුරු දිමෙන් වැළකී සිටියේය. මෙම තත්ත්වය ගණුදෙනුව පිළිබඳව කමිටුවට ඇතිවූ සැකය තව තවත් උච්ච තත්ත්වයට පත්කළේය.ජනක රත්නායක මහතා කියා සිටියේ මේ ගනුදෙනුවට අදාළ මුදල් චෙක්පත් මඟින් ගෙවූ බවය. නමුත් අංක 895 ඔප්පුව සහතික කළ නාලනී අබේගුණවර්ධන නීතිඥවරිය විකිණීමේ ගිවිසුමේ සඳහන් කර ඇත්තේ මේ ඔප්පුව අස්සන් කිරීමට පෙර රු. 19,362,500ක මුදල අගවිනිසුරුවරිය විසින් මුදලින් ගෙවා ඇති බවයි.ශිරානි තිලකවර්ධන විනිශ්චයකාරතුමිය විසින් ට්‍රිලියම් නීති කෘත්‍යයන්ට අදාළව පවත්වන ලද පරීක්ෂණයන්හිදී බරපතළ වංචාවක් හා විෂමතාවන් පිළිබඳව සැකයට පත්වූ ට්‍රිලියම් රෙසිඩන්සීස් සමාගමේ විධායක අධ්‍යක්ෂ ජනක රත්නායක සමඟ කිට්ටු සම්බන්ධතාවක් ඇතිකර ගනිමින් ඔහුගෙන් මිලියන 1.6ක මුදල් වට්ටමක් ලබාගනිමින් මෙම ගනුදෙනුවේ දී අග්‍රවිනිශ්චයකාරතුමිය යෙදී ඇති ක්‍රියා කලාපයත් ඉන් අනතුරුව ආණ්ඩුක්‍රම ව්‍යවස්ථාව අනුව පස් දෙනකුගෙන් යුත් විනිශ්චය මණ්ඩලයක් ඉදිරියේ මෙම නඩුව විභාග කිරීමට කරන ලද ඉල්ලීම පිළිබඳව නියෝගයක් ලබාදීම ප්‍රතික්ෂේප කරමින් තමාම වෙනත් විනිශ්චයකාරවරුන් දෙදෙනකු සමඟ නීති කෘත්‍ය ඇසීමට තීරණය කොට වසර 3 1/2ක් තිස්සේ දැඩි කැපවීමකින් කටයුතු කළ ශිරාණි තිලකවර්ධන මහත්මිය මේ නීති කෘත්‍යය ඇසීමෙන් ඉවත් කිරීම සංවිධානාත්මකව හා යම් අරමුණක් සහිතව සිදුකළ බව කමිටුව නිගමනය කරයි. තමා කිසිවිටෙක ස්වේච්ඡාවෙන් ඉවත් නොවූ බවත් එම නීති කෘත්‍යයෙන් තමා ඉවත් කර ඇති බව දැනගැනීම තමන්ට තේරුම් ගන්නට බැරිවූ බවත් ශිරාණි තිලකවර්ධන විනිසුරුතුමිය කියා සිටියාය.පරිවර්තනය – ප.ද.රා. ප්‍රේමවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ab1212303</link>
    <topic>අගවිනිසුරුවරියකට එරෙහි දෝෂාභියෝගයක අවසානය</topic>
    <author>සරත් පෙරේරා</author>
    <content>චන්ද්‍රිකා වැනි හිටපු නායකයන් බහුබූතයක් ලෙස හැඳින්වූ ජේ.ආර්. ජයවර්ධනයන් නිර්මාණය කළ 1978 ව්‍යවස්ථාව පක්ෂ විපක්ෂ සියලු දේශපාලනඥයන්ගේත් නීති විශාරදයන්ගේත් සුරතේ දැරෙන කාලයක් ලෙස මේ දෙසැම්බරය නැතිනම් 2012 අග භාගය ගෙවී යමින් තිබෙන්නේ ය.අධිකරණයේ ස්වාධීනත්වය යනුවෙන් උප පාඨයකින් ඇරඹී මේ 1978 ආණ්ඩුක්‍රම ව්‍යවස්ථාවේ 107 වගන්තියේ (2) උප වගන්තියේ සඳහන් විනිසුරුවන් ඉවත් කිරීමේ නියෝග තුළින් අගවිනිසුරුවරියට විරුද්ධ දෝෂාභියෝග යෝජනාව ක්‍රියාත්මකවීමේ අවසන් වටයට එළඹීම නැවතත් ජේ.ආර්. ව්‍යවස්ථාවට රටේ ම අවධානය යොමු වීමටත් එයට අලුත් වටිනාකමක් ලබාදීමටත් හේතු වී තිබේ.කොතරම් විවේචන තිබුණත් සමහරු මේ වැඩපිළිවෙළ පටලවන්නට උත්සාහ කෙරුවත් ඉහළ විනිසුරන්ට විරුද්ධ දෝෂාභියෝගයේදී ගත යුතු ආණ්ඩුක්‍රම ව්‍යවස්ථානුකූල පියවර ආකූල ව්‍යාකූල නැත. සරලය, ඉතා පැහැදිලි ය.මන්ත්‍රීවරු 117 ක් අස්සන් කර දෝෂාභියෝග යෝජනා බාරදුන් පසු ඒ සම්බන්ධව විමර්ශනයක් පැවැත්වීමට කථානායකවරයා විසින් විශේෂ පාර්ලිමේන්තු තේරීම් කාරක සභාවක් පත්කරනු ලැබීය. මේ පිළිබඳ පාර්ලිමේන්තු ක්‍රියාදාමය නවතන්නට කිසිවකුටත් නොහැකි ය.ශ්‍රේෂ්ඨාධිකරණයට ඉදිරිපත් වුණ පෙත්සම් අනුව දෝෂාභියෝගය පිළිබඳව ශ්‍රේෂ්ඨාධිකරණ පරීක්ෂණය අවසන් වන තුරු පාර්ලිමේන්තු ක්‍රියාදාමය ප්‍රමාද කරන ලෙස ඉල්ලුවත් ඒ පිළිබඳව නොතිසි කථානායක තුමාට නිකුත් කෙරුණත් පාර්ලිමේන්තුවේ කටයුතු වලට අධිකරණයට බලපෑම් නොකළ හැකි බවට පැහැදිලිව කථානායකවරයා නියෝගයක් දුන්නේ ය.ඒ අනුව දෝෂාභියෝග ක්‍රියාදාමය කිසිදු බාධාවකින් තොරව ඉදිරියට යනු ඇත.ශ්‍රේෂ්ඨාධිකරණ නඩුවේ තීන්දුව ලැබෙන තුරු පාර්ලිමේන්තු තේරීම් කාරක සභාවේ විමර්ශන කටයුතු අත්හිටුවන ලෙස කරනු ලැබූ ඉල්ලීම ද ප්‍රතික්ෂේප කෙරිණි.අගවිනිසුරුවරියට විරුද්ධව ඉදිරිපත් වුණ දෝෂාභියෝගය සම්බන්ධව පත් කෙරුණ පාර්ලිමේන්තු විශේෂ තේරීම් කාරක සභාව නොවැම්බර් 14 වැනිදා පත් ;කරුණි. අගවිනිසුරුවරිය ද මේ කමිටුව හමුවේ පෙනී සිටි නමුත් පසුව එයට සහභාගි වීම ඇය විසින් ප්‍රතික්ෂේප කරනු ලැබීය.මේ මස 8 වැනිදා අනුර ප්‍රියදර්ශන යාපා ඇමැතිවරයා ප්‍රමුඛ කමිටුව ඉදිරිපත් කළ වාර්තාවෙන් අගවිනිසුරුවරියට විරුද්ධව ඉදිරිපත් කර ඇති චෝදනා වලින් තුනකට ඇය වරදකරු කරනු ලැබිණි. ඉහළ විනිසුරුවරයකුට විරුද්ධ ඉදිරිපත් කෙරෙන දෝෂාභියෝගයකදී පත් කරන තේරීම් කාරක සභාවකින් වරද කරුවීම සමඟ එම තීරණය දැන් පාර්ලිමේන්තුවෙන් ද අනුමත විය යුතුව තිබේ. එය මේ රටේ ව්‍යවස්ථාව ය.පිළිබඳව ස්ථාවර නියෝග 78 (7) සඳහන් කරන්නේ ඔප්පු වී ඇති විෂම පැවැත්මක් හෝ අබලතාවක් හෝ හේතු කොටගෙන විනිශ්චකාරවරයකු ධූරයෙන් ඉවත් කිරීම සඳහා ජනාධිපතිවරයා වෙත ඉදිරිපත් කරනු ලබන යෝජනාවක් සඳහා වූ යෝජනා සම්මතයක් පාර්ලිමේන්තුව විසින් සම්මත කරනු ලැබූ කල්හි කථානායකවරයා පාර්ලිමේන්තුව වෙනුවෙන් එකී යෝජනාව ජනාධිපතිවරයාට ඉදිරිපත් කළ යුත්තේ ය. දැන් ජනවාරි 10, 11 දින දෙකේ මේ පිළිබඳව පාර්ලිමේන්තු විවාදය අවසානයේ දෝෂාභියෝග යෝජනාව පිළිබඳව පාර්ලිමේන්තු තීරණය යනු ඇත.මේ ක්‍රියාදාමයේ අවසානය වන්නේ 107/21 අනුව පාර්ලිමේන්තුවේ බහුතර සංඛ්‍යාවක් විසින් සම්මත කරන ලද යෝජනාවක් ජනාධිපතිවරයා වෙත ඉදිරිපත් කිරීමෙන් පසු ජනාධිපතිවරයා විසින් කෙරෙන නියමයකින් ඒ විනිශ්චයකාර වරයා ඉවත් කෙරෙන්නේ ය.විනිශ්චයකාරවරයකුට විරුද්ධව ඉදිරිපත් කෙරෙන දෝෂාභියෝගයකදී ක්‍රියාත්මක වන ව්‍යවස්ථානුකූල ක්‍රියාදාමය මෙයයි. 1984 දී නෙවිල් සමරකෝන් අගවිනිසුරුවරයා සම්බන්ධයෙන් ද එය ක්‍රියාත්මක විය. මේ පිළිබඳව පරීක්ෂා කිරීමට ස්වාධීන කමිටුවක් පත් කරන බවට ජනාධිපතිතුමා ප්‍රකාශකර ඇති නමුත් එවැන්නක් මේ සම්බන්ධ ව්‍යවස්ථා ක්‍රියා මාර්ගයකට ඇතුළත් වන්නේ නැත. එය තනිකරම ජනාධිපතිතුමාගේ අභිමතය අනුව එතුමාට පැවරී ඇති බලතල අනුව ගන්නා ක්‍රියාමාර්ගයක් වනු ඇත්තේ ය.විශේෂ පාර්ලිමේන්තු තේරීම් කාරක සභාවකින් අගවිනිසුරුවරිය වරද කරුවෙකු කළත් තවමත් ඇය ධූරයේ දිගටම කටයුතු කරගෙන යයි. එයට හේතුව මේ ක්‍රියාමාර්ගය සම්පූර්ණ වන තෙක් කළ යුතු දේ කිසිදු නීතියක හෝ ව්‍යවස්ථාවේ සඳහන් නොවීමයි. තේරීම් කමිටුවේ වරදකරු කළත් පාර්ලිමේන්තුව එය අනුමත කර ජනාධිපතිවරයා ඉවත් කිරීමේ නියෝගය නිකුත් කරන තෙක් ඇයට ධුරයේ කටයුතු කළ හැකි ය.මේ සම්බන්ධවත් ශ්‍රේෂ්ඨාධිකරණයට පෙත්සම් දෙකක් ඉදිරිපත් කෙරිණි. වරදකරුවී තිබියදීත් ඇය දිගටම ධූරයේ කටයුතු කිරීම එම පෙත්සම්වලින් අභියෝගයට ලක් කර තිබිණි.දෝෂාභියෝගය සම්බන්ධයෙන් අර්ථ නිරූපණයක් ඉල්ලා අභියාචනාධිකරණ ශ්‍රේෂ්ඨාධිකරණයට ගොනු කරන ලද පෙත්සම් සම්බන්ධ මෙතෙක් තීරණයක් දී නැත. ඒ පිළිබඳ තීන්දුව අභියාචනාධිකරණයට ඉදිරියේ දැන්වීමට නියමිත ය. එහිදී පාර්ලිමේන්තුවට එරෙහිව අධිකරණයට කටයුතු කළ නොහැකි බව නීතිපතිවරයා දිගටම තර්ක කරනු ලැබීය.මේ පිළිබඳව හිටපු අගවිනිසුරු සරත් නන්ද සිල්වා මහතා ද වරක ‘සිළුමිණ’ට කියා සිටියේ පාර්ලිමේන්තුවට ආඥා හෝ නොතීසි නිකුත් කරන්නට අධිකරණයට බලයක් නැති බවයි.මේ පිළිබඳ අපූර්වත්වයක් වූයේ අගවිනිසුරු ශිරාණි බණ්ඩාරනායක මහත්මිය තමන්ට විරුද්ධව ඉදිරිපත් කර ඇති දෝෂාභියෝග වාර්තාව බල රහිත කරන ලෙස සර්ටියෝරාරි රිට් ආඥාවක් නිකුත් කරන ලෙස අභියාචනාධිකරණයට පෙත්සමක් ගොනු කිරීමයි. කමිටුවේ විමර්ශනය සාධාරණ හා යුක්ති සහගත නොවන බවත් කමිටුව කරුණු දැක්වීමට ප්‍රමාණවත් කාලයක් නොදුන් බවත් ඇය එම පෙත්සමෙන් කියා සිටී.මේ පෙත්සම අනුව ජනවාරි 3 වැනිදා අභියාචනාධිකරණය ඉදිරියේ පෙනී සිටින ලෙස එම අධිකරණය කථානායකවරයාටත්, පාර්ලිමේන්තු මහලේකම්වරයා හා විශේෂ කාරක සභා නියෝජිතයන්ටත් නොතීසි නිකුත් කරනු ලැබීය.පාර්ලිමේන්තුවේ කටයුතුවලට අධිකරණය බලපෑම් කිරීම ප්‍රතික්ෂේප කරමින් පාර්ලිමේන්තුව උත්තරීතර බවට කථානායක අනුර බණ්ඩාරනායක මහතා 2001 දී දුන් තීන්දු වත්මන් කථානායක චමල් රාජපක්ෂ මහතා දුන් නියෝගයකින් ද අනුමත කර තිබියදී අභියාචනාධිකරණය මේ නොතීසි නිකුත් කිරීම කරනු ලැබීය. ශ්‍රේෂ්ඨාධිකරණයෙන් කළ නොතීසි නිකුත් කිරීම ප්‍රතික්ෂේප කිරීමට ගත් තීරණය අනුව යමින් අභියාචනාධිකරණයෙන් සිදු කළ නොතීසි නිකුත් කිරීමත් කථානායකවරයා විසින් ප්‍රතික්ෂේප කරනු ඇද්ද නැද්ද යන්න මෙතෙක් පැහැදිලි නැත.හිටපු අගවිනිසුරු සරත් නන්ද සිල්වා මහතා කියන්නේ පාර්ලිමේන්තුවට රිට් ආඥා නිකුත් කිරීමට අධිකරණයට බලයක් නැති බවයි. අධිකරණයට තියන බලය පිළිබඳව මේ රටේ නීතියක් නැති නිසා මෙරටට බලපාන මව් පාර්ලිමේන්තුව වන බ්‍රිතාන්‍ය පොදු නීතිය අනුව අධිකරණයට පාර්ලිමේන්තුවට රිට් ආඥාවක් කවදාවත් නිකුත් කරන්න බැරි බවත් ඒ නිසා පාර්ලිමේන්තුවට නොතීසි ද නිකුත් කළ නොහැකි බව හිටපු අගවිනිසුරුවරයා කියයි. කිසි දිනක එරට අධිකරණය බ්‍රිතාන්‍ය පාර්ලිමේන්තුවට රිට් ආඥා නිකුත් කර නැති බව ද එතුමා කියාසිටී.“කථානායකවරයා පාර්ලිමේන්තුව තුළින් ජනතාවට වගකියන පුද්ගලයෙක්. මූලික අයිතිවාසිකම් සම්බන්ධයෙනුත් බලය අධිකරණයට තිබුණත් පාර්ලිමේන්තුව එයිනුත් ඉවත් කර තිබෙනවා. පාර්ලිමේන්තුව අධිකරණයට වග කියන්නේ නැහැ. පාර්ලිමේන්තුව අධිකරණයට යටපත් කර නැතැයි හිටපු අගවිනිසුරුවරයා පැහැදිලිව කියා සිටී.තේරීම් කමිටු වාර්තාව දැන් පොදු ලියවිල්ලකට එහි සඳහන් දේ දැන් ඕනෑම කෙනකුට කියවා බැලිය හැකි ය. කමිටුවෙන් ගත් තීන්දු නිවැරදි නොවන බවට මෙතරිනුත් එතෙරිනුත් නැඟෙන චෝදවනා පිළිබඳව එම කමිටු සභාපතිවරයා කියා සිටින්නේ එම කමිටු වාර්තාව කියවා බලන ලෙසයි.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ab1212304</link>
    <topic>“සොහොන් බිමක් නෙමෙයි මේක මල් උයනක්”</topic>
    <author>චන්දන බණ්ඩාර</author>
    <content>කොහුවල සුසාන භූමිය ප්‍රතිසංස්කරණය කොට ජනතා අයිතියට පැවැරීම පසුගියදා සිදුවිය. සුසාන භූමිය ප්‍රතිසංස්කරණය කොට තිබුණේ ආරක්ෂක ලේකම් ගෝඨාභය රාජපක්ෂ මහතාගේ නගර අලංකරණ වැඩසටහන ආදර්ශයට ගෙනය.එම සුසාන භූමියට අලුත් නමක් ද ලැබී තිබේ. එනම් “නිසල අරණ” යන්නය. සුසාන භූමිය ප්‍රතිසංස්කරණය කොට තිබුණේ ධනසිරි අමරතුංග පදනම සහ දෙහිවල ගල්කිස්ස මහ නගරසභාව විසිනි.දෙහිවල ගල්කිස්ස නගරාධිපති ධනසිරි අමරතුංගගේ ඇරැයුම පරිදි ආරක්ෂක ලේකම් ගෝඨාභය රාජපක්ෂ සහ ඇමැති ඩලස් අලහප්පෙරුම සුසාන භූමිය නිරීක්ෂණය කිරීමට පසුගියදා එහි ගියහ.ආරක්ෂක ලේකම් ගෝඨාභය රාජපක්ෂ මහතා සුසාන භූමිය පුරා ඇවිද එහි අලංකරණ කටයුතු සිදු කර ඇති ආකාරය පැසසුමට ලක් කළේය. සුසාන භූමියේ ප්‍රධාන ශාලාවේ ඉදිරිපිට බුද්ධ ප්‍රතිමාවක් ද ක්‍රිස්තුන් වහන්සේගේ පිළිරුවක් ද හින්දු භක්තිකයන් උදෙසා වන්දනා මාන කිරීමට හැකි පරිසරයක් ද සකස් කොට තිබේ. එය දුටු ආරක්ෂක ලේකම්තුමා එය අගය කෙළේය.”මේක තමයි රටේ ඇතිවෙන්ඩ ඕනේ වෙනස. හැම ආගමකටම අපි එක හා සමානව සැලකීම බොහොම වැදගත් දෙයක්. එතකොට තමයි ජනතාව අතර සුහදත්වය ඇති වෙන්නේ.” ආරක්ෂක ලේකම් ගෝඨාභය රාජපක්ෂ මහතා කියා සිටියේය.කිසිදු පිළිවෙළක් නැතිව වල් වැදී තිබූ කොහුවල සුසාන භූමිය ඇතුළත මේ වන විට මාර්ග හොඳින් සකසා, මල්පාත්ති සකසා රාත්‍රියට විදුලි බුබුළුවලින් අලංකාරවත් කොට ඇත. ”පේරාදෙණිය මල්වත්තේවත් නැති මල් මෙතැන තියෙනවා වගෙයි ධනසිරි.මේ වගේ සුසාන භූමියක් මං දකුණු ආසියාවේ වෙන රටක නම් දැක නැහැ. ඔයාලා පිටරටවල ඉගෙනගෙන මේ රටේ හොඳ දේවල් කරන්න ආදර්ශයට අරගෙන තියෙනවා වගෙයි.” ආරක්ෂක ලේකම්තුමා කියා සිටියේය.”සර් මේ සුසාන භූමිය රාත්‍රි 10 වනතුරු අපි විවෘත කර තියනවා. මිය ගිය ඥාතින් වෙනුවෙන් පහනක්, ඉටිපන්දමක් දල්වන්න අවස්ථාව ලබා දෙන්නයි.” ධනසිරි අමරතුංග කියා සිටියේය.මේ අතර කොහුවල සුසාන භූමියේ අලංකරණ කටයුතුවල නියැළී සිටි කම්කරුවෙකු ආරක්ෂක ලේතම්වරයාගෙන් විමසා සිටියේ, සර් අපිට සර් එක්ක ෆොටෝ එකක් ගන්ඩ පුළුවන්ද කියාය.”ඇයි බැරි, මාත් ජනතාව සමඟ ඉන්න රාජපක්ෂ කෙනෙක්. ඔයාලා වගේ ම මනුස්සයෙක් මමත්.” එසේ කියූ ආරක්ෂක ලේකම්වරයා ඡායාරූප ගැනීමට අවශ්‍යව සිටි සියලු දෙනා සමඟම ඡායාරූපවලට පෙනී සිටියේය. “නිසල අරණ” කොහුවල සුසාන භූමියේ විනාඩි 45 ක පමණ කාලයක් ගත කරමින් එහි අලංකරණ කටයුතු අගය කළ ආරක්ෂක ලේකම්තුමා කියා සිටියේ ආදර්ශවත් වැඩක් ධනසිරි සිදුකර තිබෙනවා කියාය.ගල්පොත්තාවෙල විහාරස්ථානය යනු අවාර සමයේ සමන්දේව ප්‍රතිමාව ඇතුළු සෙසු පූජනීය වස්තූන් වැඩවසන පෞරාණික විහාරස්ථානයයි. කෙසේ වෙතත් රන්වැට නිරාවරණය කිරීම සඳහා එදින එහි පැමිණියේ පාර්ලිමේන්තු මන්ත්‍රී නාමල් රාජපක්ෂ මන්ත්‍රිවරයාය.නාමල් රාජපක්ෂ මන්ත්‍රිවරයා ගල්පොත්තාවෙල විහාරස්ථානයට පැමිණි බව ආරංචි වූයෙන් ඔහු දැක බලා ගැනීමට විහාර මළුවට රැස්ව සිටි ලොකු කුඩා කවුරුත් දැක්වූයේ මහත් උනන්දුවකි.උත්සව භූමියට තලතා අතුකෝරල සහ දුනේෂ් ගංකන්ද යන එක්සත් ජාතික පක්ෂ පාර්ලිමේන්තු මන්ත්‍රීවරුන් ද පැමිණ සිටියත් කුමන කරුණක් නිසා හෝ දෙපාර්ශ්වයේ මැති ඇමැතිවරුන් ඔවුනොවුනට මුණ නොගැසිණි.විහාර භූමියට අලි ඇතුන් ද ගෙනවිත් තිබුණේ උත්සවය වඩාත් වර්ණවත් කිරීමටය. නාමල් රාජපක්ෂ මන්ත්‍රිවරයා විහාර භූමියේ සිටි පොඩිත්තන් කීප දෙනෙකුගේ ද හිස අතගාමින් අවසානයේ අලි රංචුව වෙත ළං විය.ඒ හිස් අතින් නොවේ. අලි ඇතුනට උග්ගස්, අන්නාසි ඇතුළු රසකැවිලි පොදියක් ද අතැතිවය. එදා නාමල් අතින් රසකැවිලි කෑ අලි අතර සබරගමුවේ ඇත් රජු යැයි විරුදාවලිය ලද එ.ජා.ප යේ හිටපු ලේකම් ගාමිණී අතුකෝරළ විසින් ආසන්න විහාරස්ථානයකට පූජා කරන ලද අලි ඇත්තු ද වූහ.කෙසේ වෙතත් උත්සව භූමියෙන් නික්මුණ නාමල් රාජපක්ෂ මන්ත්‍රිවරයා ඒ ආසන්නයේම පිහිටි හිටපු නියෝජ්‍ය අමාත්‍යවරයකු වූ හීන්මහත්තයා ලියනගේ ගේ නිවෙසට ද ගොඩ විය.පොදුජන එක්සත් පෙරමුණ නියෝජනය කරමින් දීර්ඝ කාලයක් මන්ත්‍රීවරයකු, නියෝජ්‍ය අමාත්‍යවරයකු වශයෙන් කටයුතු කළ හීන්මහත්තයා ලියනගේ මහතාගේ දෙටු පුතණුවන් වූ සබරගමු පළාත් සභා මන්ත්‍රී වරුණ ලියනගේ අනපේක්ෂිත මොහොතක තම නිවෙසට ගොඩ වූ නාමල් රාජපක්ෂ මන්ත්‍රිවරයාට තේ කෝප්පයක් පිළියෙල කිරීමට යුහුසුලු විය.2004 වසරේ සබරගමු මහ ඇමැති ධුරයට පත් මහීපාල හේරත් එතැන් පටන් ගත වූ අවුරුදු අට පුරා අඛණ්ඩවම පවත්වාගෙන යන එක් පුද සිරිතක් වේ.ඒ සිරිපා වන්දනා සමය ආරම්භ කරමින් ගල්පොත්තාවෙල සිරිපා රජමහ විහාරයට පැමිණ සමන් දෙව් රජු උදෙසා පළමු පුද පූජාව පැවැත්වීමයි. මීට පෙර ගතවූ සෑම වසරකම දේවාභරණ වැඩම කිරීමේ නැකත යෙදී තිබුණේ පාන්දර එක දෙක වැනි වේලාවලටය.එහෙත් ඒ කුමන වේලාවක නැකත යෙදී තිබුණ ද දුරබැහැර කෑගල්ල නගරයේ සිට කල්වේලා ඇතිව මහීපාල හේරත් ශ්‍රීපාද විහාරස්ථානයට පැමිණෙන්නේ සැදී පේවී අතක් බරැති පූජා වට්ටියක් ද රැගෙනය.මෙවර එකී නැකත යෙදී තිබුණේ 25 වැනි දින සවස 07.09 ටය. එදින ද කල්වේලා ඇතිව මහීපාල හේරත් මහඇමැතිවරයා ගල්පොත්තාවෙල විහාරස්ථානයට පැමිණි අතර ඉන් ටික වේලාවකට පසු අමාත්‍ය ඩබ්ලිව්.ඩී.ජේ. සෙනෙවිරත්න ද මහීපාල හේරත් හා එක් විය.සමන් දේව ප්‍රතිමාව සඳහා පළමු සමන් මල් වට්ටිය පූජා කිරීමට ශ්‍රීපාදස්ථානාධිපති බෙංගමුවේ ධම්මදින්න නාහිමි මහ ඇමැතිවරයාට ඇරයුම් කළේය. “මහ ඇමැතිතුමෝ මොන යම් හරි අධිෂ්ඨානයක් තියෙනවා නම් ඒක හිතේ ධාරණය කර ගන්න” නාහිමි වැඩිදුරටත් කීය.“අපේ හාමුදුරුවනේ මම සබරගමුවේ මහ ඇමැති ධුරයට පත් වූ දා පටන් පළාතේ විසි ලක්ෂයක් වෙනුවෙන් හැමදාම ඉල්ලා සිටියේ එකම එක ඉල්ලීමක් විතරයි. ඒ ගංවතුර, සුළිසුලං, නායයාම් වැනි සබරගමුවේ සුලභ ස්වභාවික විපත් වලින් මගේ සබරගමු ජනතාව ආරක්ෂා කර දෙන්නැයි කරන ඉල්ලීම විතරයි.අදටත් මම සමන්දෙවි හාමුදුරුවන්ගෙන් ඉල්ලන්නේ මගේ ජනතාව ස්වභාවික විපත්වලින් ආරක්ෂා කර දෙන්නැයි යන ඉල්ලීම විතරමයි. ගත වූ අවුරුදු අට පුරා සමන්දෙවි හාමුදුරුවෝ මගේ ඒ ඉල්ලීමට පිටුපෑවේ නෑ.” මහීපාල හේරත් කීය. මහ ඇමැතිවරයාගේ මුහුණේ දැඩි විශ්වාසයක් සේම සමන් දෙවිඳු උදෙසා බැතිබර බවේ ද බරසාර හැඟුම් ද තැන්පත්ව තිබිණි.නැකත් වේලාවට දේවාභරණ වැඩම කිරීමත් සමඟ පැල්මඩුල්ල ප්‍රදේශයට පතිත වූ පොද වැස්ස පසු දා පහන් වන තුරුම පැවතිණි. මෙවර එම ඓතිහාසික අවස්ථාවට සහභාගී වීමට වත්මන් පොලිස්පති එන්.කේ. ඉලංගකෝන් ද පැල්මඩුල්ල විහාරස්ථානයට පැමිණ සිටියේය.සමන් දෙව් ප්‍රතිමාව වෙත ඉලංගකෝන් පොලිස්පතිවරයා කැටිව ගිය නාහිමි ;පාලිස්පතිවරයාට ද ආශිර්වාද කරමින් කියා සිටියේ ඔබතුමා තමයි සබරගමුවෙන් බිහිවූ පළමු පොලිස්පතිවරයා. ඔබතුමාගේ නිරහංකාර බව ගුණගරුක බව සරබගමුවේ අපට ලොකු ආඩම්බරයක් නාහිමි පැවසූහ.එ.ජා.ප. නායකයා විදේශගතවීමට පෙර ගිය සතියේ දී එ.ජා.ප.යේ ජ්‍යෙෂ්ඨ මන්ත්‍රීවරු සිරිකොත එ.ජා.ප. මූලස්ථානයට කැඳවීය. ඒ තමන් විදේශගත වීමෙන් පසුව පක්ෂයේ සිදු කළ යුතු වැඩ කටයුතු ගැන පැහැදිලි කර දීමටය.එ.ජා.ප. මහ ලේකම් තිස්ස අත්තනායක, රවි කරුණානායක, ලක්ෂ්මන් කිරිඇල්ල, ජෝන් අමරතුංග, ජෝශප් මයිකල් පෙරේරා ඇතුළු පිරිසක් ඊට එක්ව සිටියහ. ”දෝෂාභියෝගය ගැන දැනට අපට කථා කරන්න අවශ්‍යතාවක් නැහැ.ඒ නිසා කවුරුත් වැඩිය ඒ ගැන කතා කරන්න යන්න එපා. මොකද උසාවියේත් නිවාඩු කාලය නිසා ඒ ගැන වැඩි කතාබහක් ඇති වෙන එකක් නැහැ” එහිදී සෙසු සාමාජිකයන් ද කියා සිටියේ ඒ ගැන කතා බහ කිරීම් දැඩි අවශ්‍යතාවක් නැති බවය.”මං යළිත් එනතුරු මහලේකම්තුමා රට යන්න එපා. පක්ෂයේ කටයුතු ගැන සොයා බලන්න” එ.ජා.ප.නායකයා මහලේකම් තිස්ස අත්තනායකට උපදෙස් ලබා දුන්නේය. මේ අතරතුර ගිය සිකුරාදා එ.ජා.ප. නායකයා ඔහුගේ බිරිය මෛත්‍රී වික්‍රමසිංහ ද සමඟ ඉතාලියේ රෝමය බලා පිටත් විය.”නත්තල් නිවාඩුව වෙනුවෙන් ගිය සිකුරාදා සිරිකොත පක්ෂ මූලස්ථානයේ කාර්ය මණ්ඩලයට නිවාඩු ලබාදීමට එ.ජා.ප. මහලේකම් තිස්ස අත්තනායක කටයුතු කොට තිබිණි. ඒ අනුව ඔවුන්ට හිමි ප්‍රසාද දීමනාවලට අමතරව වියළි ආහාර මල්ලක් ද ලබා දී තිබේ. ගිය වසරේ මෙන් උදාවෙන 2013 වසරේදීත් සාර්ථකව වැඩ කරන්න” එ.ජා.ප. මහලේකම්වරයා සිරිකොත කාර්ය මණ්ඩලය හමුවේ කියා සිටියේය.ජාතික සුරක්ෂිතතා දිනය කථානායක චමල් රාජපක්ෂ මහතාගේ ප්‍රධානත්වයෙන් පසුගියදා බදුල්ල නගර ශාලාවේදී පැවැත්විණි. කථානායකතුමා එදින කොළඹ සිට බදුල්ල බලා ගියේ හෙලිකොප්ටරයෙකිනි. මේ අතරතුර කථානායකතුමා උත්සවයට පැමිණෙන විට තරමක් ප්‍රමාද වී තිබිණි. ඊට හේතුව කාලගුණ තත්ත්වය අයහපත් වීම නිසා ගුවන් ගමනට බාධා ඇතිවීමය.කථානායකතුමා සමඟ සබරගමු ආණ්ඩුකාර වි.ජ.මු.ලොකු බණ්ඩාර සහ ඇමැති නිමල් සිරිපාල ද සිල්වා ද හෙලිකොප්ටරයේ වූහ. අයහපත් කාලගුණ තත්ත්වය නිසා බදුල්ලට හෙලිකොප්ටරය ළඟා වෙන විට අධික මීදුමක් පැවැති නිසා හෙලිකොප්ටරය ගොඩබෑමට නියමුවන්ට දැඩි පරිශ්‍රමයක් දැරිමට සිදුවිය.මේ නිසා ඇතිවූ අවදානම් තත්ත්වය නිසා යානයේ සිටි පිරිස යම් තිගැස්මකට ලක්වූ බව දැනගත් වි.ජ.මු.ලොකු බණ්ඩාර ආණ්ඩුකාර වරයා පිරිත් සජ්ඣායනා කිරීමට පටන් ගත්තේය. ඉන්පසුව සියලුදෙනා නිරුපද්‍රිතව බදුල්ලෙන් ගොඩබැස උත්සව ශාලාවට ගියහ. ඒ වන විට පළාත් ප්‍රධාන ඇමැති ශෂින්ද්‍ර රාජපක්ෂගේ ප්‍රධානත්වයෙන් උත්සවයේ කටයුතු ඇරැඹී තිබිණි.මේ අවස්ථාවට ඇමැති මහින්ද අමරවීර, නියෝජ්‍ය ඇමැතිවරුන් වන ඩුලිප් විජේසේකර, එම්.කේ.ඩී.එස්.ගුණවර්ධන, පාර්ලිමේන්තු මන්ත්‍රී උදිත් ලොකුබණ්ඩාර සහ චාමික බුද්ධදාස ද එක්ව සිටියහ. එහිදී ඌව පළාත් මහ ඇමැති ශෂින්ද්‍ර රාජපක්ෂ මහතා සිය පියා වන කථානායක චමල් රාජපක්ෂ මහතා පිළිගත් අතර මන්ත්‍රී උදිත් ලොකු බණ්ඩාර සිය පියා වන වි.ජ.මු. ලොකු බණ්ඩාර පිළිගත්තේය.උත්සව සභාව ඇමැතූ කථානායක චමල් රාජපක්ෂ මහතා සිදුවූ අකරතැබ්බය ගැන කරුණු පැහැදිලි කළේය. “බදුල්ලට තාමත් තියෙන්නේ අවදානම් තත්ත්වයක්. අපේ ගමනටත් ඒක හරස් වුණා. ඒ බාධා මැඬගෙන තමයි අපි මෙතැනට ආවේ. එන අතරතුර අපේ හිටපු කථානායක වි.ජ.මු. ලොකුබණ්ඩාර මැතිතුමා බුදුගුණ සිහි කරනවා අපට ඇහුණා.” කථානායක චමල් රාජපක්ෂ මහතා කියා සිටියේය.මේ අතරතුර ගිය සතියේදී විජේදාස රාජපක්ෂගේ නිවෙසට සිදුවූ ;වඩි තැබීම ගැන සොයාබැලීම සඳහා අගමැති දි.මු.ජයරත්න මහතා එහි ගොස් තිබිණි. “දැන් මට සනීපයි. ලොකු ප්‍රශ්නයක් නැහැ. පොඩි අසනීපයක් වුණේ. ජනවාරියේ පාර්ලිමේන්තු පැත්තෙත් යන්නයි මං හිතාගෙන ඉන්නේ.” අගමැතිවරයා මන්ත්‍රී විජේදාසගේ නිවෙසේ සිදුවීම සොයා බලන අතරතුර කියා සිටියේය.ගිය සතියේදී කුරුණෑගල උහුමීය ප්‍රදේශයේ දී කෘෂිකර්ම ප්‍රදර්ශනයක් පැවැත්විණි. ඒ කෘෂිකර්ම ඇමැති මහින්ද යාපා අබේවර්ධනගේ ප්‍රධානත්වයෙනි. මේ අවස්ථාවට කුරුණෑගල දිසා එ.ජ.නි.ස. මන්ත්‍රී ශාන්ත බණ්ඩාර, වයඹ පළාත් ඇමැති ඩී.බී.හේරත්, පළාත් මන්ත්‍රී ටිකිරි අධිකාරි ඇතුළු පිරිසක් එක්ව සිටියහ. මැති ඇමැතිවරුන් කතාබහ කරමින් සිටිය දී කෘෂිකර්ම ඇමැතිවරයා ශාන්ත බණ්ඩාර මන්ත්‍රීවරයාගෙන් විමසා සිටියේ ‘දෝෂාභියෝගය ගැන ජනතාවගේ මතය කොහොමද?” කියාය.”මෙහෙමයි ඇමැතිතුමනි, දෝෂාභියෝගයේ මුල් අවස්ථාවේදී නම් ජනතාව හරියටම දැනුම්වත් වෙලා හිටියේ නෑ. ඒත් ජනතාව දැන් නම් කියන්නේ අධිකරණයේ පිරිසුදු භාවය වෙනුවෙන් දෝෂාභියෝගය ගෙන ආ එක හොඳයි කියලා” ශාන්ත බණ්ඩාර මන්ත්‍රීවරයා ඇමැති මහින්ද යාපා අබේවර්ධනට කියා සිටියේ ය.මේ අතරතුර ශාන්ත බණ්ඩාර මන්ත්‍රීවරයා කෘෂිකර්ම ප්‍රදර්ශනයේ දී සිය අදහස් දැක්වූයේ සහනාධාර ගැන කියමිනි. “අපේ කිරි අත්තා තාම ජීවතුන් අතර සිටිනවා. මං එතුමාගෙන් ඇහුවා 1977 වසරට පෙර හෝ පසුව කිසියම් ආණ්ඩුවක් මේ ආණ්ඩුවට වඩා ජනතාවට සහනාධාර ලබා දුන්නාද කියලා. එතකොට අපේ කිරි අත්තා කීවේත් මහින්ද රාජපක්ෂගේ ආණ්ඩුවට වඩා ජනතාවට සහන ලබා දුන් ආණ්ඩුවක් නැහැ කියාය. අපේ කිරිඅත්තාත් එහෙම කියනවා නම් තව මොනවාද?” එසේ කියන විට සභාවේ සිටි ජනතාවට සිනහව නවතා ගැනීමට නොහැකි විය.මේ අතරතුර කෘෂිකර්ම ඇමැති මහින්ද යාපා අබේවර්ධන ද සභාවට පැහැදිලි කළේ අසභ්‍ය සහ විෂම හැසිරීම නිසා 1959 දී පමණ කෑගල්ල දිස්ත්‍රික් උසාවියේ විනිසුරුවරයා එවකට අගවිනිසුරුවරයා විසින් ඉවත් කිරීම ගැනය. ඒ නිසා උසාවියක විනිසුරුවන් ඉවත් කිරීම අද ඊයේ සිදුවූවක් නොවන බවත් දෝෂාභියෝගයක් තවත් එක් විනිසුරුවරයකු ඉවත් කිරීමක් පමණක් බවත් ඇමැති මහින්ද යාපා කියා සිටියේය.දෝෂාභියෝගය පිළිබඳ සම්පූර්ණ ඇත්ත කතාව කිසිදු පාර්ශ්වයක් වෙතින් ජනතාවට ඉදිරිපත් නොකරන නිසා ඒ පිළිබඳව ජනතාව දැනුම්වත් කිරීමේ වැඩපිළිවෙළකට පක්‍ෂය සූදානම් විය යුතු බවට ජාතික නිදහස් පෙරමුණේ දේශපාලන මණ්ඩලය විසින් තීරණය කරනු ලැබුවේ මීට පෙර සතියේදී ය. ඒ අනුව 2013 ජනවාරියේදී පැවැත්වීමට නියමිත ඒ සම්බන්ධ සම්මන්ත්‍රණයේ ප්‍රධාන දේශනයට ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා නිවාස හා පොදුපහසුකම් අමාත්‍ය විමල් වීරවංශ සූදානම් වෙමින් සිටියි.දෝෂාභියෝගයේ සම්පූර්ණ කතාව ජනතාව ඉදිරියේ තැබීමට ජානිපෙ සූදානම් බවට දේශපාලන කරළිය තුළත්, මාධ්‍ය ක්‍ෂේත්‍රය තුළත් කතාබස් කෙරෙද්දී ගෙවී ගිය සතිය තුළ මාධ්‍ය ආයතන කිහිපයකින්ම ජානිපෙ නායක, විමල් වීරවංශ ඇමැතිවරයාට සංවාද සඳහා ඇරැයුම් ලැබී තිබිණි.මුල්ම රූපවාහිනී සංවාදය ලෙස පසුගිය ඉරිදා ස්වාධීන රූපවාහිනියේ “හත් වැනි පැය” වැඩසටහනට විමල් අමාත්‍යවරයා සහභාගී විය.”තේරීම් කාරක සභාවේ සාමාජිකයකු ලෙස කටයුතු කිරීම නිසා මට මේ පිළිබඳව අදහස් දැක්වීමේ ඉඩකඩ ඇහිරී තිබුණා. දැන් දෝෂාභියෝගය පිළිබඳ තේරීම් කාරක සභාවේ වාර්තාව එළි දක්වා අවසන් චෝදනා පිළිබඳව, තේරීම් කාරක සභාව අනුගමනය කළ කාර්ය පටිපාටිය පිළිබඳව කතා කරන්න ප්‍රථම දෝෂාභියෝගයක් ගෙන ඒමට අවශ්‍ය වාතාවරණය ගොඩනැගුණු අන්දම පැහැදිලි කළ යුතුයි.”එහිදී විමල් වීරවංශ ඇමැතිවරයා පැවසුවේ ය. ඒ අනුව, අගවිනිසුරුවරිය අධිකරණ සේවා කොමිෂන් සභාවේ සභාපතිනිය ලෙස ලබා දුන් උපදෙස් අනුව, අධිකරණයේ ස්වාධීනත්වයට හානි වන බවට අධිකරණ සේවා කොමිෂන් සභාවේ ලේකම්වරයා මාධ්‍ය වෙත යැවූ නිවේදනයේ සිට සියලු කරුණු රට හමුවේ තැබීමට විමල් වීරවංශ ඇමැතිවරයා කටයුතු කළේය. ඔහු එම වැඩසටහන අවසන් කළේ “දෝෂාභියෝගය පිළිබඳ සම්පූර්ණ චිත්‍රයක්” රට හමුවේ තබමිනි.සංවාදය අවසන් වීමෙන් පසු විමල් වීරවංශ අමාත්‍යවරයාගේ ජංගම දුරකථනයට ඇමතුම් ගලා එන්නට විය. දුරකථන ඇමතුම් ලබා දුන් පිරිස අතර අමාත්‍යවරුන්, පක්‍ෂ නායකයන්, ආගමික නායකයන්, විද්වතුන් මෙන්ම විපක්‍ෂයේ මන්ත්‍රීවරු දෙතුන් දෙනෙක් ද වූහ.”අගවිනිසුරුවරියට එරෙහි දෝෂාභියෝගය ගෙන ඒමේ ඇත්ත කතාව අපි වටහා ගත්තේ විමල් ඇමතිතුමාගේ පැහැදිලි කිරීමෙන් පස්සේ, අපිත් ඒකේ එක එක පැති දැක්කේ. දැන් තේරෙනවා, මේ දෝෂාභියෝගයට එරෙහි විරෝධතාකරුවන් නටවන නූල් තියෙන්නේ කාගේ අතේ ද කියලා.” ඉහත කී පිරිස පොදුවේ දුරකථනය ඔස්සේ විමල් වීරවංශට කීවේ එවැනි කතාවකි.”සිදු වන දේ දැන් අපට පැහැදිලියි. මේ පිළිබඳව තවදුරටත් විමසා බලන්න අපට දැන් උනන්දුවක් ඇති වී තිබෙනවා.” කලාකරුවන්, විද්වතුන් වැනි පිරිස් විමල් ඇමැතිවරයාට එසේ ද පැවසූහ. දැඩි ප්‍රේක්‍ෂක ප්‍රතිචාර හේතුවෙන් ඉරිදා (23) 7 වැනි පැය වැඩසටහන එදින රාත්‍රී 9.30 ට යළි විකාශනය කිරීමට ස්වාධීන රූපවාහිනිය කටයුතු කළ අතර සඳුදා (24) ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහගේ ඇරයුමෙන් ගුවන් විදුලි වැඩසටහනකටද විමල් වීරවංශ අමාත්‍යවරයා සහභාගි විය.ඉන් අනතුරුව, පෞද්ගලික රූපවාහිනී නාළිකාවක සජීවී වැඩසටහනක් සඳහා ද සඳුදා දිනයේදී විමල් වීරවංශ ඇමැතිවරයාට ඇරැයුම් ලැබිණි. කෙතරම් කාර්යබහුල වුවත්, මඳ අසනීප තත්ත්වයක සිටියත් විමල් වීරවංශ එදින රාත්‍රියේ එම වැඩසටහනට ද එක් විය.එහිදීද දෝෂාභියෝගයකට පාර කැපෙන අග විනිසුරුවරියට එරෙහිව අදාළ චෝදනා ගොනු වූ අයුරුත් ඒ චෝදනා පිළිබඳ විභාගය වූ අයුරුත් මුල් චෝදනා 05 පිළිබඳව තේරීම් කාරක සභාවේ නිර්දේශ පිළිබඳවත් වැඩසටහන මෙහෙයැවූ නිවේදිකාවගේ ප්‍රශ්න ඔස්සේ ජනතාවට පහදා දීමට අමාත්‍යවරයා සමත් විය.”මම අභියෝග කරනවා, අග විනිසුරුතුමියගේ නීතිඥ මණ්ඩල සාමාජිකයන්ට හෝ තේරීම් කාරක සභාවේ සාමාජිකත්වය දැරූ විපක්‍ෂයේ මන්ත්‍රිවරුන් 04 දෙනාට හැකි නම්, අගවිනිසුරුතුමියට එල්ල වී ඇති චෝදනා සම්බන්ධයෙන් ප්‍රසිද්ධ විවාදයකට එන්න කියලා.” එහිදී විමල් වීරවංශ ඇමැතිවරයා අභියෝගයක් ද කළේය. එම අභියෝගය මේ වන විට තේරීම් කාරක සභාවේ විපක්‍ෂ සාමාජික ලක්‍ෂ්මන් කිරිඇල්ල විසින් භාරගෙන තිබෙන අතර ඒ පිළිබඳ විවාදය එම නාළිකාව පැවැත්වීමට කටයුතු යොදමින් තිබේ.මේ රූපවාහිනි වැඩසටහන්වලින් අනතුරුව විදෙස්ගත ශ්‍රී ලාංකිකයන් ද බොහෝ දෙනෙක් දුරකථනය ඔස්සේ විමල් අමාත්‍යවරයාට ස්තුතිය පළ කළහ. ඉතාලිය, ප්‍රංසය, ජර්මනිය, කැනඩාව වැනි රටවල දේශප්‍රේමී සංවිධාන රැසක් විමල් වීරවංශගේ ඉහත රූපවාහිනී සංවාද ඇතුළත් ඩීවීඩී, සීඩී පට සිය සාමාජිකයන් වෙත බෙදාහැරීමට ද කටයුතු කොට තිබිණි.”ඇතැම් බටහිර රටවල ශ්‍රී ලංකා තානාපති කාර්යාල අපේ රටේ සැබෑ තතු ඒ රටවල නායකයන්ට, ජනතාවට පැහැදිලි කර දෙන්න අසමත් වන කොට, ඒ කියන්නේ ඔවුන්ගේ වගකීම නිසි අන්දමින් ඉටු නොකරන කොට, ඒ වගකීම කරට ගත්තේ කවුද? රටට ආදරේ කරන ඔයගොල්ල තමයි ඒ තානාපති කාර්යාලවලින් ගිලිහුණු වගකීම ඉටු කළේ. රට වෙනුවෙන් තමන්ගේ අතින් වියදම් කරගෙන රටේ සැබෑ තත්ත්වය බටහිර ලෝකයට කීවේ ඔයගොල්ලයි.” ඒ විදෙස්ගත දේශප්‍රේමීන්ට විමල් වීරවංශ ස්තුතිය පළ කළේ එසේ්ය.”මේ දෝෂාභියෝග හරහා දියත් වන කුමන්ත්‍රණය පිළිබඳවත් අපි බටහිර ලෝකය දැනුම්වත් කරනවා.රටට හතුරු බලවේගවල බෙදුම්වාදී අවශ්‍යතාව මත මෙවැනි ගැටුම් රට තුළ අවුලුවන බව අපට දැන් පැහැදිලියි.” විදෙස්ගත දේශප්‍රේමි පිරිස් විමල් අමාත්‍යවරයාට එහිදී පැවසූහ.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ab1212305</link>
    <topic>උපාධිධාරීන්ට රැකියා</topic>
    <author>රංජිත් සියඹලාපිටිය</author>
    <content>දැයට කිරුළ කටයුතු වලට ගොස් ආපසු ගෙදර එන විට පාන්දර 2.35 ට ළඟා වී තිබිණි. ඒ කටයුත්ත නිමවා නිවෙසට පැමිණ මුහුණට වතුර ටිකක් දමාගෙන මහජන දිනය ආරම්භ කළ විටම මුණ ගැසුණේ තවත් එවැනි ම තරුණ පිරිසකි.ඔවුන් නම් ටිකක් නොඉවසිලිමත්ව සිටියහ. ඒ උපාධිධාරීන් රාජ්‍ය සේවයට බඳවා ගැනීමේ ව්‍යාපෘතියට සම්බන්ධ වූ තරුණ දූ පුතුන් පිරිසකි. ව්‍යාපෘතිය නිමාව පිළිබඳව තවමත් ඔවුන්ට හරියාකාරව තොරතුරු සන්නිවේදනය නොවීම ඒ බුද්ධිමත් තරුණ තරුණියන්ගේ නොසන්සුන්තාවට හේතුව බව පැහැදිලි ය.ඒ නිසා ම සාකච්ඡාව ආරම්භයේ දී කතා කළ කිහිප දෙනා සහ කතා නොකළ තරහින් මෙන් බුම්මාගෙන සිටි කිහිප දෙනා ද ඉවත්ව ගියේ යොවුන් මුහුණුවල නිතැතින් ම තිබිය යුතු ආකර්ෂණීය සිනහවෙන් කාර්යාලය එළිය ගන්වමිනි. එළියට යන ඔවුන්ට මා කීවේ“ළමයිනේ සතුටින් ඉන්න. මං උපාධියක් ලබල රැකියාවක් නැතිව පැළ තවානක් කරපු මිනිහෙක්. ජනාධිපතිතුමා නොහිටින්න උපාධිධාරීන් 50000 කට එක වර කිසි දවසක රැකියා ලැබෙන්නේ නැහැ.ගිය වතාවෙත් ඒ මහා වැඩසටහනට නායකත්වය දුන්නේ එතුමයි. දැනුත් එතුමයි. කලබල වෙන්න එපා.” කියා ය.මේ ව්‍යාපෘතිය මේසා පුළුල් වෙද්දී අරලියගහ මන්දිරයේ දී ශ්‍රී ලංකා නිදහස් උපාධිධාරී සංවිධානය මේ සම්බන්ධව පසුගිය අප්‍රේල් මාසයේදී ජනාධිපතිතුමා සමඟ පැවැත්වූ සාර්ථක සාකච්ඡාවකට රැකියා විරහිත උපාධිධාරියාගේ පැත්තේ සිට තරුණ උපාධිධාරියකු ලෙස සහභාගි වූ නාමල් රාජපක්ෂ මැතිතුමා දැක්වූ දායකත්වයත් අවසානයේ සෙනෙහෙබර පියකු තම දරුවන්ගේ අනාගතය සැලසුම් කරන්නා සේ වාර්තා ගත තීන්දු තීරණ කිහිපයකට ජනාධිපතිතුමන් සමඟ එළඹෙමින් සාකච්ඡාව නිමා කළ සැටිත් තව දුරටත් සිහිපත් කළෙමි.කෙසේ වුවත් ලෝකයේ ම වාර්තාගත මෙම දැවැන්ත උපාධිධාරී රැකියා ව්‍යාපෘතිය සාර්ථකව නිම කර ගැනීමට අරලියගහ මන්දිරයේ දී ගත් තීන්දු ක්‍රියාත්මක කිරීම සඳහා ජනාධිපතිතුමාගේ විශේෂ නියමයෙන් පසුගිය නොවැම්බර් 02 වෙනිදා ආර්ථික සංවර්ධන අමාත්‍යාංශයේ දී රාජ්‍ය පරිපාලන ඇමැතිතුමා සහ ආර්ථික සංවර්ධන අමාත්‍යතුමාගේ ප්‍රධානත්වයෙන් මා ඇතුළු ශ්‍රී ලංකා නිදහස් උපාධිධාරී සංවිධානයේ නිලධාරීන්, රජයේ සියලුම අමාත්‍යාංශ ලේකම්වරුන්ගේත් සියලු දිස්ත්‍රික්ක වල දිසාපතිතුමන්ලාගේ සහභාගිත්වයෙන් ඉතා වැදගත් සංවාදශීලී සාකච්ඡාවක් පවත්වා ප්‍රායෝගික තීන්දු රැසකට එළඹුනි.* මේ වනවිට උපාධිධාරීන් සහ ඩිප්ලෝමාධාරීන් ඇතුළු ව කිසිදු පක්ෂ, පාට, ජාති, ආගම්, ප්‍රාදේශීය භේදයකින් තොරව වැඩපිළිවෙළ සඳහා 50, 393 දෙනෙකු බඳවාගෙන ඇත.* ඔවුන් සඳහා මේ වනවිට රජයේ ස්ථිර සේවයේ රැකියා ඇබෑර්තු 51000 කට වැඩි ප්‍රමාණයක් හඳුනාගෙන ඇත.* ඒවා අමාත්‍යාංශ වශයෙන් ද, දෙපාර්තමේන්තු වශයෙන් ද, දිස්ත්‍රික්ක වශයෙන් ද ප්‍රාදේශීය ලේකම් කොට්ඨාස වශයෙන් ද ඉතා පැහැදිලිව ඉදිරිපත් කර තිබුණි.* ප්‍රථමයෙන් ප්‍රාදේශීය ලේකම් කොට්ඨාසවල පුහුණුවන උපාධිධාරීන් අතරින් ඔවුන්ගේ සුදුසුකම් මත එම කොට්ඨාසයේ පුරප්පාඩුවලට අනුයුක්ත කරනු ලැබේ.දෙවනුව ප්‍රාදේශීය ලේකම් කොට්ඨාසවල ඇතිවන අතිරික්තය දිස්ත්‍රික්කය ඇතුළත තුලනය කරනු ලැබේ.* ඊටත් අමතරව ඒ ඒ දිස්ත්‍රික්ක තුල අතිරික්තය හෝ ඌණතාවය දිසා ලේකම්වරයා විසින් රාජ්‍ය පරිපාලන ලේකම්වරයාට වාර්තා කළ යුතුය.* ඊට සමගාමීව දිස්ත්‍රික්කයේ අතිරික්ත වන උපාධිධාරීන්ගෙන් ජනවාරි මුල් සතියේ දී පමණ ලිඛිත පෝරමයකින් ඔවුන්ගේ උපාධිය, විෂය ක්ෂේත්‍රයන් උපාධිධාරීන්ගේ විශේෂ සුදුසුකම් මෙන් ම, ඔවුන් සේවය කිරීමට කැමැති දිස්ත්‍රික්ක තුනක් සහ ක්ෂේත්‍ර තුනක අනුපිළිවෙළින් ලබාගනු ඇත.* උපාධිධාරීන්ගෙන් එසේ ලබාගන්නා තොරතුරු මත සකස් කරන දත්ත විස්තරය දිස්ත්‍රික් ලේකම්වරුන් මගින් අතිරික්ත හා ඌනතා පිළිබඳව රාජ්‍ය පරිපාලන හා ස්වදේශ කටයුතු අමාත්‍යාංශය වෙත ලැබෙන තොරතුරු සමඟ ගැලපීමෙන් දිස්ත්‍රික්කයේ අතිරික්ත වන සියලු ම උපාධිධාරීන් තමන් කැමැති දිස්ත්‍රික්කයක වඩාත් කැමැති ක්ෂේත්‍රයක යෙදවීමට කඩිනමින් කටයුතු කරනු ඇත.* ඊට අමතරව දැනට හඳුනාගෙන සිටින භික්ෂූන් වහන්සේලා ගුරු වෘත්තියට සහ ගැළපෙන සේවාවන්ට අනුයුක්ත කිරීම පිළිබඳව මහානායක හිමිවරුන්ගේ ද උපදෙස් පරිදි විශේෂ කමිටුවක් මගින් අප්‍රමාදව කටයුතු කරනු ඇත.දැනට පුහුණුවෙමින් සිටින ඩිප්ලෝමාධාරීන් රාජ්‍ය සේවයට අනුයුක්ත කිරීම සම්බන්ධයෙන් මුදල් හා ක්‍රම සම්පාදන අමාත්‍යාංශය මගින් පිහිටුවාගෙන ඇති කමිටුවේ තීරණය පරිදි ඉක්මනින් පියවර ගනු ඇත.* මේ සියලු කටයුතු නිමාකොට දැනට පුහුණුවෙමින් සිටින සියලු දෙනාම 2013 වසරේ පළමු කාර්තුව තුළ ස්ථිර රාජ්‍ය සේවයට බඳවා ගැනීම රජයේ ඉලක්කයයි.* දැනට පුහුණුවේ සිටින බඳවා ගැනීමේ වයස් සීමාව ඉක්මවූ උපාධිධාරීන් සම්බන්ධව ද දිස්ත්‍රික් ලේකම්වරුන් හරහා තොරතුරු ලබාගෙන විශේෂ කැබිනට් පත්‍රිකාවක් මගින් අනුමැතිය ලබාගැනීමෙන් පසු රාජ්‍ය සේවයේ ස්ථිර කරනු ඇත.* සාධාරණ හේතූන් මත ව්‍යාපෘතියට ඇතුළත්වීමට නොහැකි වූ උපාධිධාරීන් සිටී නම් ඔවුනට ද අභියාචනා ඉදිරිපත් කිරීමට අවස්ථාවක් සලසා දෙනු ඇත.* රාජ්‍ය සේවයට ඇතුළත් වූ විට උපාධිධාරී සේවා ව්‍යවස්ථාව අනුව උපාධිධාරියකුට හිමි වැටුපට සහ විශ්‍රාම වැටුප ආදී සියලු වරප්‍රසාද වලට හිමිකම් ලබනු ඇත. උපාධිධාරීන් විශ්‍රාම වැටුප් රහිත රාජ්‍ය සංස්ථා ආදියට අනුයුක්ත අවස්ථා වලදී ඒ ඒ අමාත්‍යාංශ යටතේ ඇති අනිකුත් රාජ්‍ය ආයතනවලට සෙසු නිලධාරින් අනුයුක්ත කරන ද්විතීය පදනම මත කටයුතු කිරීමේ හැකියාව ඇත. ස්ථිර රාජ්‍ය සේවයට පත්වූ පසු උපාධිධාරී සේවා ව්‍යවස්ථාවට අනුව වෙනත් අමාත්‍යාංශවලට මාරුවීමේ හැකියාව මෙන් ම, උසස්වීමේ හැකියාව, අභ්‍යන්තරව පරිපාලන සේවා විභාගයට පෙනී සිටීමේ හැකියාව ද ලැබෙනු ඇත.* ඒ ඒ අමාත්‍යාංශ ඉල්ලන උපාධිය සහිත උපාධිධාරීන් නොමැති නම් ඊට වඩාත් සමාන උපාධි ලබා ඇති අය ඒ සඳහා බඳවා ගැනීමට කටයුතු කළ යුතු ය.* උපාධිධාරී අභ්‍යාසලාභීන් අනුයුක්ත කිරීම අවසන් වන තෙක් සෑම අමාත්‍යාංශයකම ජ්‍යෙෂ්ඨ නිලධාරියකු මෙම වැඩසටහන සම්බන්ධීකරණය කිරීම සඳහා පත් කළ යුතු ය. මෙම වැඩපිළිවෙළ ක්‍රමානුකූලව කඩිනමින් නිමකර ගතයුතු ඬමසා අතරවාරයේ වූ ස්ථාන මාරු, දිස්ත්‍රික් මාරු ඉල්ලීම් නැවැත්වීමට කටයුතු කරනු ඇත.මෙසේ ගත් මේ සුවිශේෂී තීන්දු තීරණ චක්‍ර ලේඛයක් ලෙස සියලුම බලධාරින් වෙත ලැබීමට සැලැස්වීම ද රාජ්‍ය පරිපාලන අමාත්‍යාංශය විසින් සිදු කරන ලදී.දැන් කළ යුත්තේ ඊට අදාළ උපාධිධාරින් මෙන් ම දේශපාලන අධිකාරිය ද, රාජ්‍ය නිලධාරීන් ද මේ නිශ්චිත ක්‍රමවේදය අනුගමනය කරමින් මහින්ද චින්තන වැඩපිළිවෙළේ පැහැදිලිව සඳහන් තවත් එක් අභියෝගයක් සාර්ථකව නිමකර ගැනීමට අවංකවම දායක වීමයි.නියමිත දින වකවානුවල සහ ඉලක්ක පරිදි මෙම මහා ව්‍යාපෘතිය නිමාකර ගැනීමට හැකියාව මේ සියලු පාර්ශ්වයන් ගේ සාමූහික දායකත්වය හේතු වනු ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=ab1212306</link>
    <topic>මැති ඇමැතිවරුන්ගේ 2012 ගෙවුණු හැටි</topic>
    <author>චන්දන බණ්ඩාර</author>
    <content>විමල් වීරවංශ නිවාස, ඉදිකිරීම් සහ ඉංජිනේරු සේවා ඇමැති”ගෙවුණ වසර ගැන මෙනෙහි කළොත් මට ලොකු අභියෝග රැසකට මුහුණ දෙන්න සිදුවුණා. මේ රටේ නිවාස නොමැති ජනතාවට නිවසක් හිමි කැර දීමේ වගකීම මගේ කර මත පැවැරී තිබෙන ලොකු බරක්. ඒ නිසා මා මුළු වසර පුරාම ඒ ගැන සොයා බලමින් රටේ ජනතාවගේ නිවාස ගැටලු විසඳීමට ලොකු වෙහෙසක් ගත්තා.””ඊළඟට මේ රටට එරෙහි බලවේග ගැන රටේ ජනතාවට දැනුම්වත් කිරීමේ වගකීම ජාතික නිදහස් පෙරමුණ විදියට ඉටු කළා. එහිදී මට ලොකු වගකීමක් සහ භූමිකාවක් පැවැරී තිබුණා.ඇත්තටම මං පෞද්ගලිකව රට වෙනුවෙන් ඉටු කරන කාර්යභාරය ගැන සතුටු වෙනවා. මීටත් වඩා කාර්යභාරයක් ඉටු කිරීමට නොහැකි වීම ගැන කනගාටුයි.””ඊළඟට ගිය වසරේදී කොළඹ දිසාවේ ජනතාව වෙනුවෙන් විශාල වැඩ කොටසක් සිදු කළා. විශේෂයෙන්ම මගේ මහජන දිනයේ දී මම දහසකට ආසන්න ජනතාව මුණගැහෙනවා. ඒ අයට ඉටු කළ යුතු යුතුකම් හැකි පමණින් ඉටු කළා.ඊළඟට බොරැල්ල, ලුනාව, මොරටුව, ආදී ප්‍රදේශ ගණනාවක අඩු ආදායම්ලාභී පවුල්වල ජනතාවගේ ගැටලු රැසකට විසඳුම් ලබා දීමට මැදිහත් වුණා.””ඒ වගේම කොළඹ දිසාවේ අඩු ආදායම්ලාභී පවුල් වෙත නිවෙසක් ලබාදීමේ කටයුතු ආරම්භ කිරීමට හැකියාව ලැබුණා. මම සංවේදී මනුස්සයෙක්. ජ.වි.පෙ. හිටපු මන්ත්‍රී ජයන්ත විජේසේකර සහෝදරයා අපේ පක්ෂයට එකතු වුණාට පස්සේ ඔහුට නැඟෙනහිර පළාත් සභාවට එ.ජ.නි.ස.යේ නාමයෝජනා ලැබුණේ නෑ. ඒ වෙලාවේ මට හුඟක් කනගාටු සිතුණා.”රංජිත් සියඹලාපිටිය තොරතුරු තාක්ෂණ හා විදුලි සංදේශ ඇමැති”කැබිනට් ඇමැතිවරයෙක් වුණාම කොහොමත් වැඩ වැඩියිනේ. හැබැයි මං තාමත් ජනතාවට සමීපයි. මගේ මහජන දිනයේදී මං ජනතාවට කළ හැකි උපරිම යුතුකම් ඉටු කරන්න උත්සාහ කරනවා.මං මහා මැතිවරණයෙන් කෑගල්ල දිසාවේ මනාප 146000ක් අරගෙන පළවැනි තැනට ආවේ ජනතාව නිසා. ඒක මට අමතක කරන්ඩ බැහැ. මං මුල අමතක කරන කෙනෙකුත් නෙමෙයි.””මට කෑගල්ල දිසාවේ ජනතාවට ඉටු කරන්ඩ අහස උසට යුතුකම් තිබෙනවා. මං සාමාන්‍ය පවුලක මිනිහෙක් විදියට බොහෝ දුර ආවා. ඒ නිසා මට විශාල බලාපොරොත්තු නැහැ.මට අවශ්‍ය කෑගල්ල දිසාවේ ජනතාව තෘප්තිමත් කරන්ඩ වැඩ කරන ගමන් රට වෙනුවෙන් යුතුකම් ඉටු කරන්ඩයි. ඒ නිසා මං ගිය වසර පුරාම කෑගල්ලේ ජනතාව වෙනුවෙන්, රට වෙනුවෙන් ලොකු කැපවීමක් කළා යැයි සතුටු වෙනවා. ඊළඟට උදාවෙන 2013 වසරේ ජනතාවට වඩාත් සමීප වෙලා කටයුතු කිරීමයි මගේ අරමුණ.””ම්.. මගේ පෞද්ගලික ජීවිතය ගැන කිව්වොත් මම ගෙදර බිරින්දෑ සහ දරුවෝ. ඒ අය සමඟ ඉන්න වෙන් කරගෙන තියෙන්නේ සෙනසුරාදා දිනය. ඒත් හුඟක් වෙලාවට සෙනසුරාදා දවසත් මගේ නෝනාගෙන් සහ දරුවන්ගෙන් මං ණයට ඉල්ලා ගන්නවා. ඒ වෙන මොකටවත් නෙමෙයි සෙනසුරාදා දවසටත් තියෙන වැඩ කරන්ඩ වෙන නිසායි.සාමාන්‍යයෙන් කෑගල්ල දිසාවේ කාගේ වුණත් මරණ ගෙදරකට ගොඩවෙලා ඒ අයට කළ හැකි උදව්වක් කිරීම මගේ සාමාන්‍ය සිරිතක්. මං අවංකවම ගිය අවුරුද්දේදී ජනතාවට සේවය කළා කියලා මට හිතෙනවා.”“ගෙවුණු වසරේදී විශේෂයෙන්ම ‘දැයට කිරුළ’ වැඩ සටහන යටතේ අනුරාධපුර දිසාවට විශාල සේවාවක් කිරීමට මූලිකත්වය ගෙන වැඩ කරන්න මට හැකිවුණා. ත්‍රස්තවාදයෙන් බැට කෑ ජනතාවට විශාල සේවයක් දැයට කිරුළ වැඩසටහන යටතේ කළ හැකි වුණා.ඊළඟට අපේ අමාත්‍යාංශය යටතේ සිදුකරන ඊ ශිල්පාගාර වැඩසටහන මඟින් ගිය වසරේදී පාසල් සියයකට පරිගණක ඒකක ලබා දීමට හැකියාව ලැබුණා.””මං හුඟක් සංවේදී මනුස්සයෙක්. මට එහෙම සංවේදී වුණ දවසක් ගිය සතියේ යෙදිලා තිබුණා. ඒ තමයි අම්පාර ‘හාඩි’ උසස් අධ්‍යාපන ආයතනයේ ළමයි පහුගිය දවසක ‘පීතු පාදං නමාමි’ කියලා පාඨයක් මුල්කරගෙන පිරිත් පින්කමක් සංවිධානය කර තිබුණා. ඇත්තටම අපේ රටේ දරුවෝ ගැන හුඟක් සතුටුයි.ඒ අය එදා උපහාර දැක්වූයේ අම්පාර හාඩි උසස් අධ්‍යාපන ආයතනය බිහිකළ කැනේඩියානු ජාතික එවරස්ට් හාඩි මහතාටයි. උදාවෙන 2013 වසරේදී රටට ලොකු සේවයක් කිරීම මගේ අවංක බලාපොරොත්තුව වෙනවා.”මහීපාල හේරත් සබරගමු පළාත් මහ ඇමැති”මං සබරගමු පළාත පුරාම කටයුතු ගැන සොයා බැලිය යුතු පුද්ගලයෙක්. මහ ඇමැතිවරයා විදියට ගිය වසරේදීත් මට ලොකු වගකීම් රැසක් පළාතේ ජනතාව වෙනුවෙන් ඉටු කිරීමට සිදුවුණා. විශේෂයෙන්ම මං 2012 වසරේදී පළාත් සභා මැතිවරණයට මුහුණ දෙනකොටත් පළාත් මහ ඇමැති , ඊට පස්සෙක් මං මහ ඇමැති.ඒ නිසා 2012 වසරේදී පළාතේ දරුවන්ගේ අධ්‍යාපන කටයුතු නැංවීමට මං පෞද්ගලිකවම මැදිහත් වෙලා කටයුතු කළා. ඊළඟට මෙවර පළාතේ සෞඛ්‍ය ඇමැති පදවිය ජනාධිපතිතුමා මට බාර දුන්නා. මේ වෙනකොට පළාතේ සෑම රෝහලකටම මං ගිහින් අඩුපාඩු සොයා බලා තිබෙනවා.වෛද්‍යවරුන් සමඟ සාකච්ඡා කර තිබෙනවා. ඒ නිසා මං හැම මොහොතක ම මට පැවරෙන වගකීම අකුරටම ඉටු කිරීමට 2012 වසරේදීත් ඇප කැප වුණා.”කරන ඕනෑම වැඩක් හරියට අකුරට කරන්ඩ ඕනෑ කියන මගේ සංකල්පය මගේ පුතා පාර්ලිමේන්තු මන්ත්‍රී කනක හේරත්ටත් පොදුයි. ඇත්තටම මගේ පුතා කනක වගේම මගේ බිරිය පවුලේ හැමෝම ජනතාවට සමීපයි. ඒ වගේම ජනතාවගේ ප්‍රශ්නවලදී මම හැම වෙලාවේදීම සංවේදීව ජනතාව සමඟ වැඩ කරන්නේ. පොදු ජනතාවට සංවේදී නොවී දේශපාලන ගමනක් යන්න බැහැ.””හුඟක් වෙලාවට සබරගමු පළාතේ ක්‍රීඩාවට දක්ෂ දරුවෝ තමන්ගේ පෞද්ගලික අඩුපාඩු පිරිමසා ගත නොහැකි වුණාම මට දුක කියාගෙන එනවා. ඒ දරුවන්ට ක්‍රීඩා උපකරණ ලබා දෙන්න මං කටයුතු කරනවා. ඒ විතරක් නෙමෙයි අධ්‍යාපන , ක්‍රීඩා අංශවලින් ජාතික මට්ටමේ ජයග්‍රහණ ලබාගත් දරුවන්ට මූල්‍යමය සහ වෙනත් උදව් මගේ පෞද්ගලිත ධනයෙන් ලබාදී තිබෙනවා.2012 වසර ගැන කීවොත් වැඩ හුඟක් කළ වසරක්. ඇත්තටම මං නියම විදියට ජනතා සේවය කරනවා කියලා සතුටු වෙනවා. 2012 සබරගමු පළාතට පෙරළිකාර වැඩ කොටසක් මං සිදු කළා. මාර්ග රැසක් කිලෝමීටර් දහස් ගණනක් කාපට් කිරීම සහ සංවර්ධනය කිරීම, බැසිල් රාජපක්ෂ මහතාගේ අනුග්‍රහය යටතේ සිදු කිරීමට මට හැකිවුණා. මේ හැම දේකටම මගේ පුතා වන පාර්ලිමේන්තු මන්ත්‍රී කනක හේරත්ගෙන් ලොකු සහායක් ලැබුණා.ශාන්ත බණ්ඩාර ”කුරුණෑගල දිසා එ.ජ.නි.ස. මන්ත්‍රී”ගිය අවුරුද්ද දෙස ආපහු හැරිලා බලනකොට ලොකු සතුටක් දැනෙනවා. මොකද මොන තරම් රාජකාරි තිබුණත් මං ඒ හැම දෙයක්ම කළේ බොහොම සතුටින්. 2012 වසරේ පළාත් රැසක පළාත් සභා මැතිවරණ පැවැත්වුණා. ඒ නිසා රටේ විවිධ පළාත්වලට ගිහින් ජනතාව සමඟ එක්ව දේශපාලන කටයුතු කරන්න වුණා.””මා නියෝජනය කරන්නේ ගොවි ජනතාව විශාල වශයෙන් ජීවත්වෙන දිස්ත්‍රික්කයක. ඒ වගේම විශාල වපසරියක මේ දිස්ත්‍රික්කය විහිදී තිබෙනවා. විශේෂයෙන්ම රජරට පළාතට සහ තවත් දිසා කීපයකට බලපෑ නියඟය කුරුණෑගල දිසාවටත් ලොකු හානියක් කළා.ඒ නිසා අන්ත අසරණ වුණ ගොවි ජනතාවගේ ගැටලු විසඳන්න ලොකු මැදිහත්වීමක් කරන්න මටත් සිදුවුණා. සමහර වෙලාවට ගොවීන්ගෙන් එල්ල වුණ චෝදනා බොහොම බරපතළයි. ඔවුන්ගෙන් බැණුම් අහන්න පවා සිදුවුණා. නමුත් ජනතා නියෝජිතයෙක් විදියට මං ඒවා බොහොම නිහතමානීව අහගෙන හිටියා.””දැන් දැඩි නියඟයට හසුවුණු කුරුණෑගල දිසාවේ ජනතාව 2012 වසරේදීම දැඩි ගංවතුරටත් හසුවුණා. ඒ නිසා ගංවතුරෙන් අසරණ වුණු ජනතාවගේ දුක සැප සොයා බලන්නත් අපට සිදුවුණා.””ඒ වගේම මේ මොහොතේ මා මතක් කළ යුතු කරුණක් තිබෙනවා. ඒ තමයි මහා නියඟයට මුළු උතුරු මැද පළාතම හසුවුණ වෙලාවේ මේ රටේ ගොවි ජනතාව බොහොම බුද්ධිමත් තීන්දුවක් ගත්තා. ඒ තමයි මේ රටේ මොන තරම් ස්වාභාවික ආපදා ඇති වුණත් ඒවට රජයට කරන්න දෙයක් නැහැ කියන දෙය.වැස්සත් පෑව්වත් හැම එකටම මේ ආණ්ඩුවට බණින විපක්ෂයක් මේ රටේ තියෙන නිසා. නමුත් ගොවි ජනතාවගේ නිවැරැදි තීරණය ගැන ගොඩක් සතුටුයි.””ඊළඟට පෞද්ගලික ජීවිතය අතින් ගත්තොත් නම් ගෙදර අය එක්ක සතුටු වෙන්න එක් දින විනෝද චාරිකාවක්වත් යන්ඩ බැරි වුණා. ඒ නිසා අපේ නෝනාගෙන් පොඩි පොඩි නෝක්කාඩු නැතිවාම නෙමෙයි. ඒත් එයා ඒ ගැන ;ත්රුම් අරගෙන ඉන්නේ කියලා මට හිතෙනවා. මං ගෙදර අයගේ විතරක් නෙමෙයි කුරුණෑගල දිසාවේ ජනතාවට අයිති මිනිහෙක්.””මං ගිය වසරේදී දවසේ පැය 24න් පැය 18 ක්ම දේශපාලනය වෙනුවෙන් වැය කළේ. මං මගේ මහජන දිනයේ දී හැමවිටම ජනතාවට කාරුණිකව සලකනවා. මට හැකි දේ උපරිමයෙන් කරනවා. අපේ දිස්ත්‍රික්කයේ මරණ ගෙවල්, මඟුල් ගෙවල්, පෙර පාසල් උත්සව දක්වා මේ හැම එකකටම සහභාගී වෙනවා. තාමත් සමහරු අයියා මල්ලී කියලා මට කතා කරන්නේ. මං සාමාන්‍ය මිනිහෙක්. ඒක හැමදාම එහෙමම තමයි.”තිස්ස අත්තනායක එ.ජා.ප. මහ ලේකම්”2012 මට නම් හුඟක් කාර්ය බහුල වසරක්. මේ රටේ ප්‍රධාන විපක්ෂයේ මහ ලේකම්වරයා නිසා මගෙන් පක්ෂය ලොකු කාර්යභාරයක් බලාපොරොත්තු වුණා. දේශපාලන පක්ෂයක මහ ලේකම් ලෙස වගකීම් ඉටුකිරීම ලේසි පහසු දෙයක් නෙමෙයි. මං පක්ෂයට වගකීම් ඉටු කරනවා වගේම මහනුවර දිසාවේ ජනතාවටත් සේවය කළ යුතුයි. එය එක්තරා ආකාරයකට බරපතළ කටයුත්තක්.””ඊළඟට ගිය වසෙර් පළාත් සභා රැසක මැතිවරණ පැවැත්වුණා. ඒවාට අපේක්ෂකයන් තේරීම, ප්‍රචාරක කටයුතු මේ හැම දෙයක් වගේම අපේ පක්ෂයේ අභ්‍යන්තර ගැටලු විසඳීමට මැදිහත්කරුවකු ලෙස කටයුතු කළා. ඒ නිසා පක්ෂ අභ්‍යන්තරයේ සම්මුතියක් ගොඩ නැඟීමට මං වෙහෙසුණා.””හැබැයි ඉතින් අපේ පක්ෂයේ බරපතළම ගැටලුකාරී කාලය ගෙවී ගියා කියලා මා විශ්වාස කරනවා. අපේ පක්ෂයේ අභ්‍යන්තර අරගල බෙදීම 2012 වසරේදී ඉවර වුණා කියලා මා විශ්වාස කරනවා.””මං 2012 වසර්දී මහනුවර දිසාවේ ජනතාවට කළ මෙහෙය ගැන කිව්වොත් මගේ මන්ත්‍රී විමධ්‍යගත මුදලින් කළ හැකි සේවය ඉටු කළා. ඒ ඇරෙන්නට රජයෙන් විශේෂ ප්‍රතිපාදන අපට ලැබෙන්නේ නැහැ. ඒ විදියට සමාජ මෙහෙවර රැසක් මං ගිය වසරේදී ඉටු කළා.””මමත් දේශපාලනඥයෙක් වුණාට සාමාන්‍ය මනුස්සයෙක්. පක්ෂයේ විවිධ හැලහැප්පිලි ඇතිවුණ වෙලාවලදි මං ගොඩක් කනගාටු වුණා. රජයට එරෙහි අරගලයක් කරන එක ලේසි පහසු දෙයක් නෙමෙයි. ඒ සඳහා ලොකු කැපවීමක් අවශ්‍යයි. මේ ගමන බොහොම අමාරු ගමනක්. මේ ගමන සාර්ථකව නිම කරන්න අපේ පක්ෂයේ හැමෝගෙම ලොකු කැපවීමක් තිබිය යුතුයි. නමුත් හැමෝම ඒ ගමනේ නොසිටීම ගැන නම් කනගාටුයි.”දයාසිරි ජයසේකර එ.ජා.ප. කුරුණෑගල දිසා පාර්ලිමේන්තු මන්තී‍්‍ර”මං ඇත්තටම ගිය වසර පුරාම මේ ආණ්ඩුවට විරුද්ධව වැඩ කළ එ.ජා.ප. මන්ත්‍රීවරයෙක්. ඒ නිසා මං හුඟක් කාර්ය බහුල වුණා. විශේෂයෙන්ම කුරුණෑගල දිසාවේ මන්ත්‍රීවරයෙක් විදියට දැඩි නියඟය වෙලාවේ සහ දැන් ඇතිවී තිබෙන ගංවතුර තත්ත්වය නිසා අසරණ වූ ජනතාව ගැන සොයා බලා අවශ්‍ය උදව් උපකාර කළා. 2012 වසරේදී මං මගේ ජනතාව වෙනුවෙන් කැපවෙලා වැඩ කළා. ”ඒ අතුරතුරම මං එ.ජා.ප.ය ඇතුළෙත් ගෙවෙන වසරේදී විවිධ චෝදනාවලට මුහුණ දෙන්න සිදුවුණා. මට එරෙහිව විනය පරීක්ෂණයකට මං සාර්ථකව මුහුණදුන්නා. ඒවගේ අර්බුද රැසක් මැද තමයි මං 2012 ගෙවා දැම්මේ.””ඊළඟට ගිය වසරේදී මාධ්‍ය මං වෙනුවෙන් ලොකු ප්‍රචාරයක් ලබාදුන්නා. ඒ ගැන එයාලාට ස්තුතියි. විශේෂයෙන්ම මං ආණ්ඩුවේ ඇමැතිකමක් අරගෙන යනවා කියලා මාධ්‍යය ලොකු බොරුවක් ප්‍රචාරය කළා. ඒක සමහරු එකතුවෙලා මගේ දේශපාලන ජීවිතය නැති කරන්න අටවපු උගුලක්.ඒත් මං විනාශ වුණේ නෑ. සත්‍යය ජය ගන්නවා. නමුත් එ.ජා.ප.යට ආදරය කරන කෙනෙක් විදියට ඒ වෙලාවේ මං හුඟක් දුක්වුණා. මොකද හිතාමතාම සමහරු මාව ආණ්ඩුවට යවන්න උත්සාහ කිරීම ගැන.””ඇත්තටම මං ඩබල් ගේම් ගහන්නේ නෑ. මං දෙපිටකාට්ටු වැඩ කරන්නෙ නෑ. මං හැමදාම මේ රජයට විරුද්ධ තැනයි ඉන්නේ. මගේ පෞද්ගලික ජීවිතය ගැන කීවොත් ගෙවුණ වසරේ ගෙදරින් මට ඉතින් නෝක්කාඩු තමයි. මොකද නෝනා සහ දරුවෝ එක්ක නිවාඩුවක් ගතකරන්න බැරි වුණා.මේ සතියේ තමයි ගෙදර ඉන්නේ. දරුවෝ දෙන්නා හැමදාම කියන්නේ තාත්තා ගෙදර නැහැ කියලා. ඒත් මොනවා කරන්නද අපි ජනතාවගේ මිනිස්සු ඒ නිසා ජනතාවට රටට යමක් කරන්න ගියාම අපිට විවේකයක් නෑ. 2013 වසරේදීත් කාර්යබහුල වේවි.තලතා අතුකෝරල එ.ජා.ප. පාර්ලිමේන්තු මන්ත්‍රීනී”මං විපක්ෂයේ මන්ත්‍රීවරියක් නිසා 2012 වසරේදී මගේ දිස්ත්‍රික්කයේ ජනතාවට ලොකු සේවයක් කරන්න බැරි වුණා. මොකද අපිට වෙන් වෙන රුපියල් ලක්ෂ 50ක මුදලින් තමයි ජනතාවට වැඩ කරන්ඩ වෙන්නේ. නමුත් ජනතාවගේ අවශ්‍යතා වෙනුවෙන් ජනතා මතය වෙනුවෙන් මා හැම මොහොතේම පෙනී සිටියා. ඒ වගේම පෞද්ගලික මුදල්වලින් කළ හැකි උපරිම සේවය මා ඉටු කළා.”2012 වසරේදී පක්ෂය ඇතුළේ ලොකු අරගලයකටත් මං දායක වුණා. ඒ පෙනී සිටීම කළේ එ.ජා.ප.ය ජයග්‍රහණය කරන්න කළ යුත්තේ කුමක්දැයි පක්ෂයට වටහා දීමටයි. එහෙම නැතිව මං කාගේවත් පාර්ශ්වයකට අයිති වුණේ නෑ. නමුත් මං සජිත් ප්‍රේමදාස මහත්තය සමඟ දේශපාලන කටයුතු කළා. අනාගතයටත් එහෙමයි.””මං නිකම්ම නිකම් පැත්තකට වෙලා ඉන්න මන්ත්‍රීවරියක් නෙමෙයි. ඒ නිසයි පක්ෂයට නිසි මඟ පෙන්වන්න උත්සාහ කළේ. ඒ නිසා 2012 වසරේ හැලහැප්පිලි හුඟක් සිදුවුණා.”ඊළඟට මං පූර්ණකාලීනව දේශපාලනය කළත් මගේ පවුල් ජීවිතය රැකගෙන වැඩ කරන්න මං හැම මොහොතකම උත්සාහ කරනවා. හොඳ පවුලක් නැතිව දේශපාලනය කරන්න බැහැ. ඒ නිසා මං අනිවාර්යයෙන්ම මගේ පවුලේ අය සමඟ ඉන්න කාලය වෙන්කර ගෙන තිබෙනවා. 2013 වසරේදීත් මං ඒ විදියට තමයි වැඩ කරන්ඩ බලාපොරොත්තුව.බුද්ධික පතිරණ මාතර දිසා එ.ජා.ප. මන්ත්‍රී”ගෙවුණ 2012 වසර මං ආරම්භ කළේ අඩු ආදායම්ලාභී පවුල් 1000ක දරු දැරියන්ට පෑන්, පැන්සල්, පොත් ආදී පාසල් උපකරණ පරිත්‍යාග කිරීමේ වැඩසටහනකින්. ඊළඟට බර අඩු දරුවන්ට විශේෂිත කිරිපිටි වර්ගයක් රුපියල් ලක්ෂ 15 ක් වියදම් කොට බෙදාදුන්නා.””ඊළඟට මාතර දිසාවේ පෙර පාසල්, දහම් පාසල්, යෞවන සාමජ ක්‍රීඩා සමාජ, ළමා සමාජ ආදී සුබසාධන සංවිධානවලට රුපියල් ලක්ෂ 15ක පමණ උපකරණ බෙදාදුන්නා. ඔය වගේ වැඩ කොටස් රැසක් ගිය වසරේදී මං සිදු කළා. ඊළඟට තරුණ මධ්‍යස්ථාන අටක දරුවෝ 1200කට පරිගණක, ඉංග්‍රිසි භාෂාව, දෙමළ භාෂාව සහ ඉලෙක්ට්‍රොනික් ප්‍රින්ටින් පුහුණු පාඨමාලා සිදු කෙරෙනවා.””ඊළඟට ගිය වසරේදී මාර්තු මාසය වනතුරු පක්ෂ තහනමට ලක්වෙලා මම හිටියේ. නමුත් මාර්තු මාසයේ අගදි මාස 3ක පරිවාස කාලයකට යටත් කරලා මගේ පක්ෂ තහනම ඉවත් කළා. ඒ මාස තුන අවසන් වන කොටම ආයෙත් විනය පරීක්ෂණයකින් මගෙන් නිදහසට කරුණු ඇහුවා. ඊළඟට එ.ජා.ප.යේ පාර්ලිමේන්තු මන්ත්‍රීවරු සියලුදෙනා අතරින් ආසන සංවිධායකකමක් නැති මන්ත්‍රී මමයි. ආසන සංවිධායක පත්වීම් ලියුම දැන් වසර දෙකකින් ලැබුණේ නෑ. මට දුකක් නම් නැහැ. ඔය වගේ ජරමර ගොඩක් මැද තමයි ගිය වසර ගෙවා දැම්මේ.””මට ලැබෙන හැම දඬුවමක්ම මං ආශිර්වාදයක් කර ගන්නවා. ඒ වෙලාවට තමයි මං රී චාර්ජ් වෙන්නේ. ඇත්තම කීවොත් මට විනය පරීක්ෂණ තියෙන වාරයක් ගාණේ මට අන්තර්ජාතික ආධාර එනවා. ඒ නිසා මං කියන්නේ ස්තුතියි නැවැත එන්ඩ කියලා.මට විනය පරීක්ෂණ තියලා වට්ටන්න බැහැ. මං ගිය වසරේදීත් ඒවා මගේ වාසියට හරවා ගත්තා. අර කියමනට කියන්නේ ගං වතුර පිංවතුර කර ගන්නවා කියලා. ඒ විදියට මාත් විනය පරීක්ෂණ විකුණලා මාතර මිනිස්සුන්ට වැඩ කළා.””ගිය වසරේ තිබුණ විනය පරීක්ෂණ නිසා මං අන්තර්ජාතික මට්ටමෙන් ආධාර අරගෙන ඇස් කණ්ණාඩි 10,000 බෙදුවා. ලක්ෂ 5ක පුස්තකාල පොත් සහ ලක්ෂ 200ක පෙර පාසල් පොත් මාතර ජනතාවට ලබා දුන්නා. ඒ නිසා 2012 දී මං පෙරළිකාර වැඩ හුඟක් කළා කියලා සතුටු වෙනවා.”චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212301</link>
    <topic>හත් දෙයියනේ අපි සේරම ගෝල්ඩන් කී සුනාමියට අහුවෙලා</topic>
    <author>ඉසවි ඡායාරූප - විමල් කරුණාතිලක සමන්ත වීරසිරි</author>
    <content>විරෝධතාවට ගස් නැඟි සමන් ශාන්ත කියයිජීවිත කාලය පුරාම බැරි අමාරුකමින් උපයා සපයා ගන්නා ලද ධනය යමෙකු විසින් වංචාකර ලබාගන්නේ නම් එය ඉවසා සිටිය හැක්කේ කාටද? රුපියලක් දෙකක් නොව ලක්ෂ ගණනින් මිලියන ගණනින් රාජ්‍ය නොවන බැංකුවක තැන්පත් කිරීමෙන් එසේ අසාධාරණයට ලක්වූ පිරිස බොහෝ ය.තම ධනය අන්සතු වීමත් මූල්‍ය වංචාවකට හසුවීමත් නිසා හටගත් හිතේ අමාරුවෙන් පිරිසක් සියදිවි හානිකර ගත්හ. ඇතැමෙක් මානසිකව රෝගී වූහ. තවත් අය මෙම අසාධාරණයට එරෙහිව පෙළ ගැසුණාහ.වසර ගණනක් තිස්සේ මේ නොවිසිදුණු ප්‍රශ්නය හමුවේ නීතියේ පිහිට පතා නඩු දිනයට කොළඹ අලුත් කඩේ උසාවියට පැමිණෙන ගෝල්ඩන් කී තැන්පත් කරුවන් තම නිවෙස්වලට යන්නේ සුන් වූ බලාපොරොත්තු ඇතිවය.එදා කෝටිපතියන්ව සිටි ඇතැමෙකු අද යැපෙන්නේ අනුන්ගෙනි. මේ දුක්ඛ දෝමනස්සයන් ඉවසිය නොහැකි තැන ගෝල්ඩන් කී තැන්පත් කරුවකු අලුත්කඩේ උසාවිය ඉදිරිපිට ගසකට නැඟ තමන්ට සාධාරණය ඉටුකර දෙන්න යැයි කෑගසා ඉල්ලීය.උසාවිය ඉදිරිපිට ගසට නැගි මේ පුද්ගලයා කවුද? ඉකුත් දිනෙක ඔහු ලේක්හවුස් මන්දිරය වෙත ගොඩ වූයේ ය.රඹුක්කන කිරිවන්දෙණිය ගමේ පදිංචි ඔහු නමින් කේ.ආර්. සමන් ශාන්තය.ගොවිතැන් බත්කර ජීවත් වන පවුලක බාලයාව උපන් සමන්ට වැඩිමල් සහෝදර සහෝදරියෝ දස දෙනෙකි. මවට පියාට ඔවුන්ට හරි හැටි අධ්‍යාපනයක් ලබාදීමට තරම්වත් මුදලක් අත නොගැසිනි. මේ නිසා ඔහු බාල වියේදීම අධ්‍යාපනය අතහැර දැමුවේ ය.“අපේ අම්මයි තාත්තයි අපිව හැදුවේ හරිම අමාරුවෙන්. මම දහයේ පන්තියට විතරයි ඉගෙන ගත්තේ. ඒ කාලේ මම හරිම දඩබ්බරයි. මේ නිසා ගුරුවරුන්ගෙන් නිතර ගුටි කන්නටත් සිදුවුණා. ගුරුවරුන්ගේ දෝෂ දර්ශනයට ලක්වුණ නිසා මට පාසල් ගමනත් එපා වෙලා තිබුණේ.මට හිතුණා පුංචි ව්‍යාපාරයක් පටන් ගන්න ඕන කියලා. මං අම්මගෙන් රුපියල් දාහක් ඉල්ලුවා. ඒත් අපේ අම්මටවත් තාත්තටවත් මට රුපියල් දාහක් දෙන්න වත්කමක් තිබුණේ නැහැ. අපේ ගමේ හිටියා වරාය අධිකාරියේ සේවය කරපු හේරත් කියලා මහත්මයෙක්.මම ඔහුට මගෙ උවමනාව කිව්වා. ඒ මහත්මයා මට රුපියල් දාහක් දුන්නා. මම ගමේ ඇවිදලා ගම්මිරිස් ගොරකා එකතු කර ගත්තා. ඒත් ගම්මිරිස් රාත්තලකට වඩා එකතු කර ගන්න පුළුවන් වුණේ නැහැ. මම ඒකත් අරගෙන හලාවත පුත්තලම පැත්තේ ගෙයින් ගෙට ගිහිල්ලා විකුණුවා.මුල්ම දවසේ හොයා ගන්න පුළුවන් වුණේ රුපියල් හැටක් විතරයි. ඒත් මම උත්සාහය අත්හැරියේ නැහැ, මගේ ජීවිතේ හොඳම කාලේ. අම්මා මට උදේම ලුනුමිරිසක් හදලා දෙනවා. මට ඒ කාලේ පාන් රාත්තල් දෙකක් විතර කන්න පුළුවන්.ඒත් පාන් රාත්තල් දෙකකට මුදල් වියදම් කරන එකත් අපරාධයක් හැටියට මං දැක්කේ. ඒ නිසා මං පාන් කාලක් ඔතාගෙන ගිහිල්ලා කාටත් නොපෙනෙන්න අම්මා ඔතලා දෙන ලුනුමිරිසත් එක්ක කාලා තමයි බඩගින්න නිවා ගත්තේ.ඇත්තම කිව්වොත් බඩෙන් බාගයයි කන්නේ. කොහොම හරි මං මුදල් හම්බ කෙරුවා ඉතිරි කෙරුවා. ඔය කාලේ මගේ හිත ගිය තරුණියක් හිටියා.මම ඇයත් සමඟ යහළු වෙන්න උත්සාහ දැරුවා. ඒත් අන්තිමට මට වුණේ පොලිස් කූඩුවේ ලඟින්න. මම දවස් නවයක් පොලිස් කූඩුවේ හිටියා. ඒ ජේ.වී.පී. කලබල තිබුණ කාලේ. මට ගමේ මිනිස්සු හිනා වුණා. මට ගමට මුහුණ දීගන්න බැරුව ගියා.ඔය අතර මම දවසක් පා පැදියේ නැගිලා පාරේ යමින් හිටියා. ඒ වෙලාවේ අපේ පාසලේ ගුරු මෑණි කෙනෙක් පාරේ යමින් හිටියා. (ඇය සණස නිර්මාතෘ පී. කිරිවන්දෙණිය මහතාගේ වැඩිමල් සොයුරිය) ඇය මාව දැකලා ඇගේ නිවසට මාව රැගෙන ගියා. ඇය මට කිව්වා සමන් මට ඔයාගෙන් ප්‍රශ්නයක් අහන්න තියෙනවා කියලා.ගුරුතුමිය මගෙන් ඇහුවා සමන් ඔබ කැමැති දුන්හිඳ දිය ඇල්ලට ද එක එල්ලේ ගලන කැලණි ගඟට ද කියලා. “මං කිව්වා දුන්හිඳ දිය ඇල්ලට කියලා. ඒ ගමන ගුරුතුමිය මට කිව්වා සමන් ඔබ දුන්හිඳ දිය ඇල්ල වගේ වෙන්න. කිසිම දේකට සැලෙන්න එපා. ඔබ ඔබේ ගමන යන්න. පසුගිය දිනවල ඔබට සිදුවූ සියලු දේ මට දැනගන්න ලැබුණා” කියලා කිව්වා.ගුරුතුමියගේ ඒ වචනත් එක්ක මගෙ හිතට පුදුම ශක්තියක් ලැබුණේ. මම එදා හිතා ගත්තා මං ආයෙමත් මගෙ ගමන පටන් ගන්නවා කියලා. මං ගමේ අයගේ කතා ඇහුවේ නැහැ. මං මගෙ පාඩුවේ ආයෙමත් දියුණුවෙන්න උත්සාහ කෙරුවා. මට වැරදුණේ නැහැ. මං ගම්මිරිස් වෙළෙඳාම සමඟම ඉඩම් කෑලි එක දෙක අරගෙන සුද්ද කරලා විකුණන්න පටන් ගත්තා. ඒ කාර්යය දිගින් දිගටම කරගෙන යද්දී මට එයින් බොහෝ ආදායමක් ඉපයිය හැකි වුණා.ක්‍රමයෙන් දියුණුවේ හිනිපෙත්තටම පැමිණෙන්නට සමන්ට හැකි විය. ඒ වනවිට ඔහු රාජ්‍ය බැංකු කිහිපයකම මුදල් තැන්පත් කර තිබුණේය. වරක් ඔහු එවකට ජනාධිපති ධූරය ඉසුලූ ප්‍රේමදාස ජනාධිපතිවරයාගේ ද පැසසුමට ලක් වූයේ ය.ප්‍රේමදාස මහත්මයා ආරම්භ කලා ගොවි විශ්‍රාම වැටුපක්. මම එහි නොකඩවා අවුරුදු ගාණක් මුදල් තැන්පත් කළා. ලංකා බැංකුවේ තමයි මේ මුදල් තැන්පත් කළේ. මාසයකට රුපියල් එක් දහස් දෙසීයක් තැන්පත් කෙරුවා. ඒ වනවිට ලංකාවෙන් ම නොකඩවා වැඩිම මුදලක් තැන්පත් කර තිබුණේ මම.මේ කාලය වනවිට මට මුදල් ඉතිරි කරන්න පුදුම තණ්හාවක් තිබුණේ. ඒ වෙනකොට මම සෙලින්කෝ බැංකුවෙත් මුදල් තැන්පත් කර තිබුණා. රඹුක්කන ලංකා බැංකුවේ නිලධාරීන් එපා කියද්දී මම එම බැංකුවේ තැන්පත් කර තිබූ රුපියල් ලක්ෂ 25 අරගෙන ගෝල්ඩන් කී වල තැන්පත් කළා.මුල් කාලේ මට ඊට හොඳ පොළියක් ලැබුණා. සෙලින්කෝ ග්‍රාමින් එකෙත් මුදල් තැන්පත් කර තිබුණා. එහි රුපියල් ලක්ෂ එකසිය ගණනක් තිබුණා. මට ඕන වුණා එයින් රුපියල් ලක්ෂ පනහක් ගන්න. ඒ වෙනකොට මම විවාහ වෙලා හිටියේ.මගෙ බිරියගෙ ගම කිරිඇල්ල. මම හැදුවේ ඇගේ ගමෙන් තේ ඉඩමක් මිලට ගැනීමට. ඒත් මට ලලිත් කොතලාවල මහතා ඒ මුදල ගැනීමට ඉඩ දුන්නේ නැහැ. ඔවුන් ඔවුන්ගේ ප්‍රධාන කාර්යාලයේදී මා සමඟ සාකච්ඡා කළා. මට වැඩියෙන් පොළිය දෙන බව කිව්වා.මට තිබුණ අධික තණ්හාවේ හැටියට මම ඔවුන්ගේ වචන වලට රැවටුණා. මම ඒ මුදල ගත්තේ නැහැ. කොහොම හරි මම ලක්ෂ 305 ගෝල්ඩන් කීවල තැන්පත් කළා. අන්තිමට මට ඒ කිසි මුදලක් නැතිව ගියා. නොකා නොබී හම්බ කරපු මුදල් අපතේ ගියා.කරන්න දෙයක් නැති තැන දරුවෝ දෙන්නයි බිරියයි ජීවත් කරන්න ඕන නිසා තිබුණ දේවල් විකිණුවා. වාහන විකිණුවා. අද අපිට ඉන්න තැනක් නැහැ. යාළුවන්ගේ ඥාතීන්ගේ ගෙවල්වල හිටියේ. මගෙ අයියා ගෙයක් අරන් දුන්නා. ඒත් ඒ ගේ අපේ නමට නෙමෙයි තියෙන්නේ. අපි ජීවත් වෙන්නේ යාළුවන්ගෙන් ලැබෙන උදව් උපකාරවලින්. ඒත් හැමදාම යාළුවන්ට කරදරයක් වෙන්න බැහැ.දැන් මට ඉඩකඩම් ගෙවල් දොරවල් නැහැ. මම ගහට නගින්න හිතුවේ ඉවසන්නම බැරි තැන. නඩු දවසට උසාවි එනවා. නඩුව කතා කරන්නේ ඉංගිරිසියෙන්. අපි ඉංගිරිසි උගත් අය නෙමෙයි. මොනවා කියනවද කියලා දන්නේ නැහැ. අපිට ඕන ඉක්මනින් ම මේ නඩුව ඉවරවෙලා අපිට සාධාරණයක් ඉටු වෙනවා දකින්න.තමන් තම ජීවිතයේ මුදල් ඉපයූ ආකාරයත් අවසානයේ සිදුවූ ව්‍යසනයත් පිළිබඳව පසුතැවිලි වෙමින් කතා කරන්නේ ය. ඔහු බලාපොරොත්තු වන්නේ තමන්ට සාධාරණයක් ඉටුවේවා කියා ය.මම අතිගරු ජනාධිපතිතුමාගෙන් ඉල්ලන්නේ අපට සාධාරණයක් ඉටු කරන්න කියලා. මට මේ රටේ අයට කියන්න දෙයක් තියෙනවා. මුදල් උපයන්න. ඒවා වියදම් කරලා කන්න බොන්න ගෙවල් දොරවල් හදා ගන්න. සල්ලි පොදි ගහන්න එපා.දෙමාපිය නෑදෑයන්ට පිහිට වෙන්න. මේ මං වගේ නිත්‍යානුකූල නොවන පුද්ගලික බැංකුවල සල්ලි දාලා අමාරුවේ වැටෙන්න එපා. මම නම් මේ අමාරුවේ වැටුණේ මට තිබුණ අධික මුදල් තණ්හාව නිසයි. මුදල් තැන්පත් කරනවා නම් රාජ්‍ය බැංකුවක තැන්පත් කරන්න. දැන් අපිට ඕන ඉක්මනින් සාධාරණ විසඳුමක්. තවත් දුක් විඳින්න බැහැ.ඉසවි ඡායාරූප - විමල් කරුණාතිලක සමන්ත වීරසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212302</link>
    <topic>පවුල් 9000 ක් අනාථයි</topic>
    <author>සාකච්ඡා කළේ අරුණි විමල් කරුණාතිලක සුදම් ගුණසිංහ - උදිත සල්ගාදු (අකුරැස්ස මධ්‍යම විශේෂ)</author>
    <content>සෙලින්කෝ සමූහ ව්‍යාපාරයට අයත් ගෝල්ඩන් කී මූල්‍යායතනය වසා දැමීමත් එදා සිට වසර හතරක පමණ කාලයක් තිස්සේ ශ්‍රේෂ්ඨාධිකරණයේ විභාග වන නඩුවට පැහැදිලි තීන්දුවක් නොලැබීමත් නිසා තැන්පත්කරුවන් නවදහසක් පමණ කබලෙන් ළිපට වැටී ඇත. සමහරුන් දිවි නසා ගැනීමටත්, තවත් පිරිසක් මානසික රෝගීන් බවට පත්වීමටත් ඊටත් වැඩි පිරිසකට උන්හිටිතැන් නැති වීමටත් හේතු වූ මේ ගැටලුව නිසා අසරණ වූ කීපදෙනකු ඔවුන්ගේ දුක අපට කීවේ මෙසේය.දුෂාන්ති හපුගොඩ -සභාපතිනි ගෝල්ඩන් කී තැන්පත්කරුවන්ගේ සංගමයගෝල්ඩන් කී මුල්‍ය ආයතනය වසා දැමීමේ 2008 දෙසැම්බර් 18 වැනිදා. ඒ වනවිට තැන්පත්කරුවන්ගේ ගිණුම් 9129 ක රුපියල් 26155691065.54 ක් තිබුණා.තැන්පත්කරුවන් 23 දෙනකු එක්වී සියලු තැන්පත්කරුවන් වෙනුවෙන් මූලික අයිතිවාසිකම් පෙත්සමක් ගොනු කළේ 2009 මාර්තු 17 වැනිදා. එය පළමුවැනි වරට විභාගයට ගත්තේ අගවිනිසුරු සරත් එන්. සිල්වා මහතාගේ ප්‍රධානත්වයෙන්. එදා සිට අදවනතුරු වසර 4 ක් පුරා මේ නඩුව විභාග වෙමින් පවතිනවා.මේ නඩුව සඳහා තීන්දු තීරණ 20 ට වැඩි සංඛ්‍යාවක් ලබා දී තිබෙනවා. තැන්පත්කරුවන්ට වාසිදායක වන තීන්දුවලින් තුන හතරකට වඩා ක්‍රියාත්මක වී නැහැ. ශ්‍රේෂ්ඨාධිකරණයකින් ලබාදෙන තීන්දු ක්‍රියාත්මක නොවුණ එකම නඩුව මෙය ද කියාත් සැකයි.දේශමාන්‍ය ලලිත් කොතලාවල මහතාට ඇප ලබා දුන් 2009/10/23 එකඟ වුණු ඇප කොන්දේසිය වුණේ තැන්පත්කරුවන්ට නැවත මුදල් ගෙවීමයි. නමුත් ඔහු එසේ පැමිණ වසර තුනහමාරක් ගතවූවත් තවම ඒ කොන්දේසිය ඉටුකර නෑ.මේ වනවිට තැන්පත්කරුවන්ගෙන් 23 දෙනකු මිය ගිහින් තවත් 1000 ට අධික ප්‍රමාණයක් මේ ප්‍රශ්නය නිසා මානසික රෝගීන් බවට පත්වෙලා. සමහරු මෙයින් පීඩාවට පත්ව අංශභාගය ආදි විවිධ කායික රෝගවලට ලක්වෙලා.විදෙස්ගතව ඉගෙන ගනිමින් සිටි දරුවන් 400 කගේ පමණ අධ්‍යාපනය කඩාකප්පල් වෙලා. මෙතෙර තවත් 1000 ක් පමණ දරුවන්ගේ අධ්‍යාපනයට විශාල බාධා ඇති වී තිබෙන්නේ ඔවුන්ගේ මාපියන් සතු මුදල් අහිමිවීම නිසයි. ඔවුන් මේ සමාජයේ අධ්‍යාපනයක් නැති දුබලයන් බවට පත්වෙලා.දේපොළ ඉඩකඩම් අහිමි වුණු ප්‍රමාණය තුනෙන් එකක් පමණ වනවා. සමහරුන්ට උන්හිටිතැන්පවා නැති වී තිබෙන්නේ මෙයින් ලැබුණු පොලී මුදලින් කුලී ගෙවල්වල ජීවත් වූ නිසයි.මේ තරම් විශාල අපරාධයක් සිදු වුණු නිසා 2012 මැයි 30 වැනිදා වනවිට පළමුවැනි වතාවට එක් නඩුවකට පුද්ගලයන් 2000 ට වැඩි සංඛ්‍යාවක් දිවුරුම් ප්‍රකාශ නිකුත් කර කීවා මේ නඩුව වාණිජ හෝ වෙනත් අධිකරණයකට යොමු කරන්න එපා කියා.මොකද එසේ නඩුව අවසන් වුණා නම් ඇප ලැබුණු අයගේ ඇප අහෝසි වෙලා විදේශ ගමන් බලපත්‍රවලට තිබුණු තහනම ඉවත්වෙලා ඔවුන්ට රටින් පැන ගන්නට පවා අවස්ථාව ලැබෙනවා. ඔවුන්ගේ එකම බලාපොරොත්තුව වුණෙත් එයයි. එසේ වූවා නම් ආසියාවේ ලොකුම මුදල් හොරු නිදහස් වෙනවා.මේ අයුරින් හොරකම් කළ මේ රටේ මුදල්වලට මොකද වුණේ. ඒ තරම් මුදලක් කාලා බීලාම ඉවර කරන්න බැහැ. එසේ නම් ඒවා වෙනත් රටවල තැන්පත් කළාද? ත්‍රස්තවාදීන්ට ලබා දුන්නාද? මේ ගැන විසඳුමක් ලබා දෙන්න කියා අප ඉල්ලා සිටිනවා.මේ පිළිබඳව ගල්කිස්ස මහේස්ත්‍රාත් අධිකරණයේ විභාග වුණු ගෝල්ඩන් කී නඩුවේදී බිලියන 6 ක පමණ මුදලක් සෙලින්කෝ සමාගමේ අනෙක් ආයතන අතර බෙදී ගිය බවට ප්‍රකාශයක් නිකුත් කෙරුණා. එසේ නම් ඒ ආයතන ද රජය සතු කර විකුණා අසරණ මිනිසුන්ගේ මුදල් ආපසු ලබා දෙන ලෙස අප ඉල්ලා සිටිනවා.තමන්ගේ වංචාවන් වසා දැමීමට නීතිඥවරුන්ට අපේ මුදල්වලින් තෑගි බෝග ලබාදී තිබෙනවා.ගෝල්ඩන් කී එකෙන් ලක්‍ෂ 25 – 50 වියදම් කළ “සරණ” අරමුදල මඟින් පවත්වාගෙන ගිය දෙමහල් නිවසේ අද ඉන්නේ නීතිඥවරුන්. අහිංසක මිනිසුන්ගේ උන්හිටිතැන් නැති වෙලා. ඒ ගෙවල් දොරවල් යාන වාහන ගත් අය ආත්ම 9129 ක් අපා දුක් විඳ කඹුරන්නට සිදුවන බව සිහි කළ යුතුයි.අප ජනාධිපතිතුමාගෙන් ඉල්ලා සිටින්නේ මේ කරුණු සලකා බලා සියලුම සෙලින්කෝ ආයතන රජයට පවරාගෙන ජනාධිපති කොමිසමක් පත් කර මේ ප්‍රශ්නයට අපට මාස තුනකදීවත් විසඳා දෙන ලෙසයි.ලෙස්ලි අබේසේකර – කඳානමම වතු අධිකාරීවරයෙකු ලෙස රැකියාව කරලා විශ්‍රාම ගිය කෙනෙක්. අපට නුවර ගෙයක් තිබුණා. විශ්‍රාම ගියාට පස්සේ ලැබුණු පාරිතෝෂිත මුදල 2001 දී අපි ගෝල්ඩන් කී මුල්‍ය ආයතනයේ තැන්පත් කළා. ඊට පස්සේ 2005 දී නුවර ගේ විකුණූ මුදලත් අපි තැන්පත් කළේ ඒකෙමයි.ඒත් අපට අප කළ අඥානකමේ තරම තේරෙන්නේ දැනුයි. අපි ඉතිං හරි විශ්වාසයකින් තමයි මේ ගෝල්ඩන් කී එකේ මුදල් තැන්පත් කළේ. නමුත් අපට අද මොකද වුණේ?අද අපි අන්ත අසරණ බවට පත්වෙලා. අපි යැපෙන්නෝ බවට පත්වෙලා. හොඳ වෙලාවට වත්තේ රැකියාව කරද්දි දරුවන්ට උගැන්වු නිසා අද මෙහෙමවත් ඔළුව උස්සන් ඉන්නවා. පුතාලා දෙන්නටයි දුවටයි අපි දෙන්නා කරදරයක් නොවී අපේ පාඩුවේ ඉන්න ඕන නිසයි හැම සතයක්ම මේ ආයතනයේ දැම්මේ.ඒකෙන් එන පොළියෙන් දරුවන්ට වදයක් නොදී අපේ කෑම බීම බේත් ආදිය ගන්න අපි ලොකු බලාපොරොත්තුවකින් උන්නේ. අන්තිමට අපට වුණේ සුනාමියට අහුවුණා වගේ වැඩක්.අනේ දෙවියනේ මේ වගේ හිරේ ඉන්න ඕන අය එළියේ ඉන්නේ කොහොමද? අපි අද විඳවන තරම අපි දැන් ඉන්න තත්ත්වය දෙවියන්ටවත් පෙනේවා. මේ වැරදි කරපු අයට උදව් දුන් අයට දඬුවම් දිය යුතුයි. අපි යාළු මිත්‍රයන් ආශ්‍රය කළා.අද ඒ වගේ ආරාධනාවක් ලැබුණත් අපි යන්නේ නෑ. මොකද අපට අපේ තිබුණු තත්ත්වය අද නෑ. ඒ නිසා අප ලැජ්ජාවෙන් ජීවත් වෙන්නේ. සමහරු දිවි නසා ගත්තා. සමහරු ගස්වල නැග්ගා. ඒත් අපි ඒ දේවලට නොගියේ ඒකෙනුත් අපටමයි ලැජ්ජාව කියලා හිතලා.අන්තිම්දී ඒ හොරු බොරු කියකිය, ජාම බේරගෙන ඉන්නවා. අපි අමාරුවෙන් හරි හම්බ කළ සතයක්වත් අතේ නැතුව අනුන්ට බරක්වෙලා විඳවමින් ඉන්නවා. මේ අසාධාරණය කාට හරි පේනවා නම් කොතරම් දෙයක් ද?අශෝකා දොඩංගොඩ – මුල්ලේරියාවමම රැකියාව කළේ සංස්ථාවක. ඒක වහනව කීවාම මම විශ්‍රාම යන්න තීරණය කළා. එයින් ලැබුණු වන්දියයි, සේවා නියුක්තිකයන්ගේ භාරකාර අරමුදලයි අරගෙන ඒක ගෝල්ඩන් කී ආයතනයට දැම්මේ එයින් එන පොළියෙන් ජීවත්වෙන්න හිතාගෙන.අපට ඉන්නේ පුතයි මන්ද මානසික තත්ත්වයෙන් පෙළෙන අවුරුදු 17 ක දුවකුයි විතරයි. පුතා විශ්වවිද්‍යාලයේ ඉගෙන ගන්නවා. මේ දරුවන් දෙදෙනාටම විශාල වියදමක් යනවා. ඒ සියල්ල හිතලයි අපි මුදල් ආයෝජනය කරන තීරණයට ආවේ.නමුත් ගෝල්ඩන් කී ආයතනය වැසූ පසු අපට කිසිම ආදායම් මාර්ගයක් නැති වුණා. වකුගඩු අමාරුවක් හැදිලා මගේ මහත්තය අන්ත්‍රා වුණා. ඒ අසනීප වේලාවේදී වුණත් වියදමට මුදල් අවශ්‍ය තරම් අපට තිබුණේ නෑ. මොකද අතේ තිබුණු හැම සතයක් ම මේ මුල්‍ය සමාගමට දාන්න තරම් අප මෝඩ වුණා නේද කියලත් හිතෙනවා.විශ්ව විද්‍යාලයේ ඉගෙන ගන්න පුතා පොඩි ආදායමක් ලබන නිසා ඒ මුදලින් තමයි නංගිගේ බේත්හේත් වගේම ගෙදර හැම කටයුත්තක්ම කරගන්න වෙලා තියෙන්නේ.අපි ගෙවන්නේ හරිම දුෂ්කර කාලයක්. මම මේ ප්‍රශ්නය ගැනම කල්පනා කරලා ආතතිය හැදිලා කියලා වෛද්‍යවරු කියනවා. දැන් මගේ බෙහෙතුත් වැඩි කළා. මට රෑට නින්ද යන්නේ නෑ. කන්න බොන්න බෑ. මෙහෙම ගියොත් මම නම් ළඟදිම මානසික ලෙඩෙක් වෙයි. අනික මේ දේවල් පුතාගේ අධ්‍යාපන කටයුතුවලටත් විශාල බාධාවක්. අපි දරුවන්ට වියදම් කළ යුතු කාලේ දරුවන්ට අපට වියදම් කරන්න සිද්ධවෙලා කියලා හිතෙද්දි දරාගන්න බැරි තරම් වේදනාවක් දැනෙනවා.දැනට පදිංචි ගේ ඇරුණම අප හැම දෙයක් ම ගන්නේ මුදලට. නමුත් දැන් කිසිම ආදායමක් නෑ. අනේ මගේ දරුවන්ට අනාගතයක් තියෙයිද මේ විදිහට. අපට දැන් හෙටක් ගැන හිතන්නවත් බෑ.එච්.ඒ. නිල්මිණි - කොටිකාවත්තඅපි සල්ලිකාරයෝ නෙවෙයි. එදා එදාට හම්බ කළ සල්ලි තමයි මගේ අම්මා එච්.ඒ. චන්ද්‍රාවති මහත්මිය ගෝල්ඩන් කී එකට දැම්මේ. ඇත්තෙන්ම කියද්දිත් මට ඇඬෙන්න එනවා මොකද නංගිවයි මාවයි කසාද බන්දලා දෙන්න හිතාගෙන අම්මලා එකතු කරපු මාසෙ පඩිය තමයි ඔය නැති වුණේ.ඒ තැන්පත් කළ සල්ලිවලට ලැබෙන පොළිය එකතු කරලයි බඩුවක් මුට්ටුවක් හදා ගත්තේ, බැඳලා යද්දි ලස්සනට පිළිවෙලට යන්න හිතාගෙන. අන්තිමට මට අද වෙනකල් කසාද බඳින්නවත් බැරි වුණා.අම්මයි තාත්තයි විශ්‍රාම යද්දි ලැබුණු මුදලුයි නංගියි මායි එකතු කළ මුදලුයි ඔක්කොම අපට නැති වුණා.නංගිව කොහොම හරි බන්දලා දුන්නා. මම දැන් පෞද්ගලික ආයතනයක වැඩ කරනවා. ඒකෙන් තමයි යන්තම් අප ජීවත් වෙන්නේ. තාත්තාට වයස 78 ක්. අම්මට 65 ක්.අපේ මුළු ජීවිතයම මේ ආයතනය බිලි ගත්තා. අපි සෑහෙන දුක් විඳිනවා මේ ප්‍රශ්නය නිසා. මගේ යාළුවෙක් තමයි කීවේ සෙලින්කෝ සමූහ ව්‍යාපාරයක් නිසා වට්ටන්න බෑ මුදල් තැන්පත් කරන්න කකියලා. ඒත් අන්තිමට අපට වුණේ අතේ සතයක්වත් නැති මිනිස්සු බවට පත්වෙන්න. අපි ජනාධිපතිතුමාගෙන් ඉල්ලන්නේ මේ ප්‍රශ්නයට විසඳුමක් දෙන්න. අපව මේ දුකින් ගලව ගන්න.චාන්දනී ප්‍රනාන්දු – දංකොටුවමීට වසර 21 ට කලින් ඒ කියන්නේ 1991 මම රට ගියේ ගෙදර ප්‍රශ්නවලට මූණ දෙන්න කීයක් හරි හොයා ගන්න ඕන නිසයි. ලංකාවට ඇවිත් හරි හම්බ කළ මුදල් සියල්ල ගෝල්ඩන් කී එකේ තැන්පත් කළා. අපට ඉන්න එක දරුවට උගන්න ගන්න වගේ දහසකුත් එකක් බලාපොරොත්තු ඇතුවයි මේ සියල්ල කළේ.කොයි තරම් අවසනාවක් ද කීවොත් අවුරුදු පහළොවක් විදේශයක දුක් විඳලා හරි හම්බ කළ සල්ලි ටික 2008 නොවැම්බර් මාසෙයි තැන්පත් කළේ. දෙසැම්බර් වෙද්දි ආයතනය වැහුණා. අද වෙනකොට අපට ඉතුරුවෙලා තියෙන්නේ මොනවද? මේ ගැන හිතලා හිතලාම මම මානසික අවුලටත් පත් වුණා.ඒ නිසා මට ලැබෙන්න හිටිය දරුවත් අහිමි වුණා. ඉන් පස්සේ මට පිළිකාවක් හැදුණා. ඒකට බේත්හේත් කරන්නෙත් ගෙදර තිබුණු කනකර බඩු ඇතුළු අනෙක් දෙවල් ද උගස් කරලයි. මම කාටවත් ණය වුණු කෙනෙක් නෙවෙයි. අපි බලාපොරොත්තු වුණේ ලැබෙන පොළියෙන් ජීවත් වෙන්න. ඒත් අන්තිමට අපි අන්ත අසරණ තත්ත්වයට වැටිලා.මගේ ලෙඩේ ගැන වුණත් අපි කාටවත් කීවේ නැත්තේ ඒක අපට ලොකු ලැජ්ජාවක් නිසයි. මට තාම වයස 42 යි. පුතාට 12 යි. මට මැරෙන්න බැහැ. මගේ බෙහෙත් පෙත්තක් රුපියල් 200/= ක් වෙනවා. එක දවසකට බේ් අරගෙන එන්න රුපියල් 2000 ට වඩා වියදම් වෙනවා.අපට මේ දුක කියන්න කෙනෙක් නෑ. අපේ මුළු පවුලම මේ ප්‍රශ්නේ නිසා කඩා වැටිලා. අපේ සහෝදර සහෝදරියන්ගේ උදව්වෙන් දරුවාගේ ඉගෙනීමේ කටයුතු කරගෙන ගියාට ඒකත් හැමදාම කරන්න පුළුවන් දෙයක් නෙවෙයිනේ.අනේ මගේ මේ ලෙඩේ ගැනවත් හිතලා අපට සාධාරණයක් කරන්න. ඒ අය මොනවා කරගත්තත් කොයිතරම් සැපක් වින්දත් කමක් නෑ. අපට අපේ සල්ලි දීලා. අපි හරි සතුටෙන් පටන්ගත් අපේ ජීවිත දැන් මළගෙවල් වගේ. දෙවිකෙනෙක්වගේ ජනාධිපතිතුමා මේ දේට මැදිහත්වෙලා අපට අපේ මුදල් ලබා දුන්නොත් පින් සිද්ධ වෙනවා.හේමමාලා ධර්මවර්ධන – මාතරමාතර ගෝල්ඩන් කී ශාඛාව ආරම්භ කරද්දීමයි අපි මුදල් තැන්පත් කළේ. මගේ මහත්තයා රජයේ සේවකයෙක්. අපි අමාරුවෙන් ඉතුරුකරගත් මුදල් තමයි ඒකට දැම්මේ. අන්තිමට මේ ප්‍රශ්නේ නිසා මහත්තයා හොඳටම අසනීප වුණා.කොළඹටම ඇවිත් ප්‍රතිකාර ගත්තත් පලක් වුණේ නෑ. අපට බලාපොරොත්තුවක් ඇති වුණේ ශිරාණි තිලකවර්ධන මහත්මිය අපේ මුදල් දෙන්න කියලා නියම කළා කියලා ප්‍රවෘත්තිවල අහන්න ලැබුණාමයි. නමුත් ඒ තීරණය වුණු දේවල්වත් අපට ලැබුණේ නැහැ.ඒ ගැනම කල්පනා කරකර ඉඳලා මහත්තයා අන්ත්‍රා වුණා. පුතා කසාද බඳිද්දි මඟුල් ගෙදරටවත් වියදම් කරන්න මුදලක් අපේ අතේ තිබුණේ නෑ. අපට මේ මුදල් නැති වුණේ කාල ද බීල ද කියලා හිතෙද්දි දරාගන්න බැරි තරම් වේදනාවක් දැනෙනවා.දැන් ඉතින් අපට බලාපොරොත්තුවක් යන්තම් හරි තිබෙන්නේ ජනාධිපතිතුමාවත් මේකට මැදිහත්වෙලා විසඳුමක් ලබා දෙයි කියලා විතරයි.සමන්ත මනමේන්ද්‍ර - කොළඹමගේ පවුලේ අම්මයි නංගියි ඇතුළු හය දෙනකුත් තවත් ඥාති පිරිසකුත් මගේ විදේශගත යහළුවන් පිරිසකුත් ගෝල්ඩන් කී ආයතනයේ මුදල් ආයෝජනය කළේ මගේ කීමට. දැන් ඒ අයගේ වගකීමත් මට පැටවිලා.වැඩියෙන් ම කනගාටු ප්‍රශ්නය මගේ අයියා නිදහස් මාධ්‍යවේදියකු ලෙස සේවය කළ රේණු මනමේන්ද්‍ර. ඔහුට ලලිත් කොතලාවල මහතා ආරාධනා කරලා තියෙනවා ඔහුගේ මුදල් ගෝල්ඩන් කී ආයතනයේ ආයෝජනය කරන්න කියා.ඒ නිසා ඔහු සතු ඉඩකඩම් වගේම කොටස් වෙළෙඳපොළේ ආයෝජන සියල්ල විකුණා ඔහු මේ ආයතනයේ ඒ සියලු මුදල් ආයෝජනය කළා. අවිවාහක ඔහු තමයි අපේ අම්මාවත් බලා ගත්තේ. ආයතනය කඩා වැටුණු පසු අයියා කොතලාවලට මහතාත් තවත් වගකිව යුතු අයවත් හමුවී ලිපි පවා ලියමින් මුදල් ආපසු ලබා දෙන ලෙස ඉල්ලුවත් ලැබුණේ නැහැ.එයින් ඔහු විශාල මානසික පීඩනයකට පත් වී අවසානයේ ඔහු විශාදයට පත් වුණා. එයට බේත් හේත් ගැනීමටවත් මුදලක් ඔහු ළඟ ඉතුරු වුණේ නෑ. මෙයින් පීඩාව වැඩි වී ඔහු සිය දිවි නසා ගත්තා. අයියා ඊට පෙර අම්මා සමඟත් යාළුවන් සමඟත් මේ ප්‍රශ්නය ගැන දැඩි කනස්සල්ලෙන් කතා කර තිබෙනවා.මගේ නංගි ඉඩම් කට්ටි විකුණා ලැබූ මුදල් මෙහි ආයෝජනය කිරීම නිසා දැන් විශාල ආර්ථික ප්‍රශ්නවලට මුහුණ දෙනවා. මමත් මගේ ව්‍යාපාරවල විශාල පාඩු ලබමින් ආර්ථික අහේනියට පත්වී තිබෙන්නේ අපේ මුදල් මේ ආයතනයේ සිරවී ඇති නිසයි. අප බලාපොරොත්තු වෙනවා රජය හෝ මැදිහත් වී මේ ගැටලුව විසඳා අඩුම තරමේ අපට අප ආයෝජනය කළ මුදලවත් ලබා දෙන්න කටයුතු කරයි කියා.සාකච්ඡා කළේ අරුණි විමල් කරුණාතිලක සුදම් ගුණසිංහ - උදිත සල්ගාදු (අකුරැස්ස මධ්‍යම විශේෂ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212303</link>
    <topic>වර්තමානයේ මාධ්‍යයට සුවිශාල සමාජ බලයක් හිමිවී තිබෙනවා</topic>
    <author/>
    <content>ආචාර්ය චරිත හේරත් ජනමාධ්‍ය හා ප්‍රවෘත්ති අමාත්‍යාංශයේ ලේකම්රාජ්‍ය යාන්ත්‍රණයත් විශ්වවිද්‍යාල පද්ධතියත් අතර ඇත්තේ අවියෝජනීය සම්බන්ධයක්. රජය හා විශ්වවිද්‍යාල අතර එවැනි සම්බන්ධතාවක් තිබුණ ද විශ්වවිද්‍යාලක ඇති අධ්‍යාපන අනන්‍යතාවය අප විසින් ප්‍රතිපත්තියක් ලෙස පිළිගනු ලබනවා.විශ්වවිද්‍යාලයට ශාස්ත්‍රීය වශයෙන් ඇති ස්වාධීනත්වය මේ සමඟ නොගැටෙන පරිදි රාජ්‍ය යාන්ත්‍රණයෙහි සමඟ සම්බන්ධතාවය ලබා දීම වැදගත්. එම නිසා මාධ්‍ය කියන කලාපය සඳහා සුවිශේෂී අවධානයක් යොමුවී තිබෙනවා.එයට හේතුව රාජ්‍ය මැදිහත් වීමක් සහිත මාධ්‍ය මෙන්ම පෞද්ගලික අංශයේ විශාල මැදිහත් වීමක් සහිත මාධ්‍ය පැවතීමත් හා ඒවාට සුවිශාල සමාජ බලයක් ද හිමිව තිබීමත් නිසාය.සමකාලීන සමාජයේ විශාල බලයක් සහිත ක්‍ෂේත්‍රයක් වන ජනමාධ්‍ය අධ්‍යයනය සඳහා ජනසන්නිවේදනය හා ජනමාධ්‍ය පිළිබඳව අප රටේ විශ්වවිද්‍යාල පද්ධතියේ විශාල අවධානයක් නොතිබූ යුගයක මෙම විෂය පිළිබඳව පෙර දැක්මක් තිබුණු විශ්වවිද්‍යාලය වූයේ කැලණිය විශ්වවිද්‍යාලයයි.එහි ජ්‍යෙෂ්ඨ මහාචාර්ය වරයෙක් වන විමල් දිසානායක මහතා වැනි ලෝකයේ විද්වතුන් පිළිගන්නා අධ්‍යාපනික නායකත්වයක් යටතේ 1970 යුගයේ දී මේ විශ්වවිද්‍යාලයේ ජන සන්නිවේදන දෙපාර්තමේන්තුව ආරම්භ වීම ඉතාමත් වැදගත්.එය මෙරට මාධ්‍ය අධ්‍යාපනය සම්බන්ධයෙන් තබන ලද තීරණාත්මක හා ධනාත්මක පියවරක් ලෙස හැඳින්විය හැකියි. නමුත් සමකාලීන දේශීය විශ්වවිද්‍යාල පද්ධතිය තුළ ජනමාධ්‍ය හා ජනසන්නිවේදනය පිළිබඳව සිදුකරන අධ්‍යාපනය නව තාක්ෂණික පරිවර්තනය සමඟ යාවත්කාලීන වන්නේ ද නව අභියෝගවලට මුහුණ දිය හැකි මට්ටමක තිබේද යන්නත් බොහෝ අය මතු කරන ප්‍රශ්නයක්.නව දැනුමබටහිර දියුණු සමාජවලට අයත් විශ්වවිද්‍යාලවල මෙම විෂය සම්බන්ධ අධ්‍යයන සිදුකරනු ලබන්නේ තාක්ෂණික වශයෙන් ක්‍ෂේත්‍රය තුළ දිනපතා අලුත් වන නවදැනුම හා නවීණ තාක්ෂණික උපකරණ, පුහුණුව එක් පැත්තකිනුත් ජනමාධ්‍ය හා ජනසන්නිවේදනය පිළිබඳ විචාරාත්මක හා ඥාන විමංසාත්මක ගැඹුරු අධ්‍යාපනයන් තව පැත්තකිනුත් වර්ධනය වන ආකාරයටයි.එනම් ශිල්පීය ඥාන හා ශාස්ත්‍රීය ඥාන යන අංශ දෙක එකිනෙකට ස්වාධීන අයුරින් අධ්‍යයනය කිරීමයි. එහෙත් අප රටේ මේ ශිල්පීය හා ශාස්ත්‍රීය අංශ ;දකම එකම දෙපාර්තමේන්තුවකට ඇතුළත් කිරීමට විශ්වවිද්‍යාලවල ජනසන්නිවේදන දෙපාර්තමේන්තුවලට සිදුවී තිබේ.එම නිසා විශ්වවිද්‍යාල අධ්‍යයන කාර්ය මණ්ඩලය, යම් පීඩනයකට ලක්විය හැකිය. වෙළෙඳපොළ අවශ්‍යතාවට සරිලන දැනුම මෙම දෙපාර්තමේන්තුවලින් බිහිවන උපාධිධාරීන්ගෙන් නොලැබෙන්නේ යැයි සමහරු නඟන තර්කයට හේතුව වන්නේ මා හිතන හැටියට මේ ශිල්පීය හා ශාස්ත්‍රීය දැනුම ඒකාබද්ධව සිදුකරන මාධ්‍ය පාඨමාලා නිසාය.ඒ නිසා මේ ශිල්පීය බව හා ශාස්ත්‍රීය බව මාන දෙකක් ලෙස ඉදිරියට ගෙන යාමට රටක් ලෙස සූදානම් විය යුතුයි. විශ්වවිද්‍යාල ව්‍යාපෘතිය තුළට ජනසන්නිවේදනය පිළිබඳව බොහෝ ගැඹුරට යන තාර්කිකව ඉදිරියට යන විචාරාත්මක අධ්‍යයනයන් තවත් විෂයන් සමඟ සම්බන්ධව එනම් සමාජ විද්‍යාත්මක, සාහිත්‍යය න්‍යාය හා භාෂා අධ්‍යයනයන් සමඟ ඒකාබද්ධව ජනසන්නිවේදනයේ විචාරාත්මක අංශ ඉදිරියට ගෙන යාමට හැකිවන ආකාරයේ විෂය මාලා හඳුන්වාදීම කාලීනව ගත යුතු වැදගත් පියවරක් ලෙස මා සිතනවා.ඒ වගේම මෙම සහතික ලබන ඔබ හොඳින්ම දන්නවා ජනමාධ්‍ය කියන ක්‍ෂේත්‍රය මේ රටේ බොහෝම තීරණාත්මක ලෙස ඉදිරියෙන් තිබෙන ක්‍ෂේත්‍රයක් බව. විශ්වවිද්‍යාලය තුළ වුවත් මෙය ප්‍රදර්ශනය වනවා ඇති.මෙම අධ්‍යයනාංශය ආරම්භ කළ දිනවල සන්නිවේදන අධ්‍යයනය සඳහා ලියාපදිංචි වීමට පැමිණි ශිෂ්‍ය සංඛ්‍යාවට වඩා අද වන විට එම සංඛ්‍යාව ඉහළ අගයක් ගන්නවා ඇති. එක් පැත්තකින් අපේ සමාජයේ මෙම ජනමාධ්‍ය ක්‍ෂේත්‍රය තුළ විශාල ප්‍රාග්ධනයක් සැරිසරන ආකාරය දැකිය හැකිය.පෞද්ගලික අංශයරාජ්‍ය මෙන්ම පෞද්ගලික අංශයට සම්බන්ධ වාණිජ ප්‍රාග්ධනය මේ අයුරින් සක්‍රීය ලෙස ක්‍රියාත්මක වනවා. එම නිසා මූල්‍යමය වශයෙන් මාධ්‍ය ක්‍ෂේත්‍රය වෙනදාට වඩා ශක්තිමත් කලාපයක් වී තිබෙන අතර ඒ හේතුවෙන් මෙම කලාපය තුළ විශාල බලයක් නිර්මාණය වී තිබෙනවා.එසේම නවීකරණය තාක්ෂණය සමඟ සුවිශාල දැනුමක් මේ කලාපයට අඛණ්ඩව පැමිණෙමින් තිබෙනවා. අප දන්නා පරිදි මෙම ආයතනවලට ලැබෙන නවීන උපකරණ, නවීන තාක්ෂණික තොරතුරු හා දැනුම හරහා මාධ්‍ය ක්‍ෂේත්‍රය තුළ පුළුල් පරාසයක් විවර වනවා.ධනය, බලය, තාක්ෂණය හා දැනුම යන කරුණු හතර අද අපේ රටේ එක් ක්‍ෂේත්‍රයක් තුළ වැඩි වශයෙන් හැසිරවීමක්, ගලායාමක් සිදුවනවා නම් එය මාධ්‍ය ක්‍ෂේත්‍රය ලෙස තර්ක කිරීම වැරදි නොවෙයි. එම නිසා මාධ්‍ය පිළිබඳ තීරණ ගන්නා පාර්ශ්වකරුවන් හා අධ්‍යාපන ක්‍ෂේත්‍රයේ පාර්ශ්වකරුවන් හා මාධ්‍ය සම්බන්ධ ක්‍රියාකාරී පාර්ශ්වයන්වත් මෙතෙක් දැරූ වගකීම දෙගුණ තෙගුණ වී ඇති බව පිළිගත යුතුයි.එසේම මාධ්‍ය ක්‍ෂේත්‍රය තුළ පරිපාලන හා ක්‍රියාකාරී පාර්ශ්වයන් වෙත ලැබී ඇති මේ ධනය, බලය, ඥානය හා තාක්ෂණය හැසිරවීම ඉතාමත් වගකීමෙන් කළ යුතුයි. මාධ්‍ය කලාපය හොබවන ප්‍රධාන පාර්ශ්වයන් තුළ මේ පිළිබඳව පැහැදිලි අවබෝධයක් හා ශක්තිමත් එකඟතාවක් තිබිය යුතුය.ප්‍රජාතන්ත්‍රවාදී ආකෘතියක් තුළ මාධ්‍ය සිවුවන ආණ්ඩුව වශයෙන් සැලකීම එංගලන්තයෙන් පැමිණි සංකල්පයක්. එංගලන්තයේ දී සාමි මන්ත්‍රී මණ්ඩලය, නියෝජිත මන්ත්‍රී මණ්ඩලය, පල්ලිය යන ආයතන ත්‍රිත්වය කටයුතු කරන විට මාධ්‍යය එරට නියෝජිත මන්ත්‍රී මණ්ඩලයට ඉහළින් සිටින එරට පාලනයේ තවත් වැදගත් කණ්ඩායමක් ලෙස පිළිගෙන තිබෙනවා.සිවුවැනි ස්ථරයඅප රටේත් අද ව්‍යවස්ථාදායක, විධායක, අධිකරණ ස්ථර ක්‍රියාත්මක වන විට සිවුවන ස්ථරය වශයෙන් මාධ්‍ය නියෝජනය කරනවා.ප්‍රජාතන්ත්‍රවාදය යනු ආකෘතියක් මෙන්ම මතවාදයක් වශයෙනුත් දැකිය හැකියි. ප්‍රජාතන්ත්‍රවාදයේ ප්‍රධාන මාන දෙකක් ලෙස ආකෘතික ප්‍රජාතන්ත්‍රවාදය හා සහභාගීත්වය ප්‍රජාතන්ත්‍රවාදය ලෙස දැක්විය හැකියි.ආකෘතික ප්‍රජාතන්ත්‍රවාදය අවුරුදු 60ක් හා 70ක් පැරණි වුවත් සහභාගිත්ව ප්‍රජාතන්ත්‍රවාදය නොමැති වු විට රටක ප්‍රජාතන්ත්‍රවාදයේ බරපතළ ගැටලු නිර්මාණය වනවා. සිවුවන ආණ්ඩුව වන මාධ්‍යයේ සහය එම ගැටලු විසඳීමට අවශ්‍ය වන්නේ ඒ නිසයි.සහභාගිත්වයප්‍රජාතන්ත්‍රවාදයේ ඉතා වැදගත් කොටසක හිමිකාරිත්වය ලැබී ඇති මාධ්‍ය කලාපය හොබවන අපි ආයතනික වශයෙන් ලබා දෙන වගකීම පමණක් නොව ජනතාව අතර ශක්තිමත් ධනාත්මක සහභාගීත්ව සාකච්ඡාවක් නිර්මාණය කිරීමේ වගකීම ද ඉටුකිරීමට බැඳී සිටිනවා.නමුත් බොහෝ මාධ්‍ය දේශපාලනයේ දී ප්‍රජාතන්ත්‍රවාදය, අයිතීන් විවේචනය කරන නමුත් අපි අපේ වගකීමේ කොටස හරියාකාරව ඉටුකරනවාද යන කරුණ පිළිබඳ ස්වයං විවේචනයක් නොමැති බව පෙනී යනවා.මාධ්‍ය හා බලය අතර තිබෙන්නේ අනුලංගනීය සම්බන්ධයක්. එම බලය පරිහරණය වන්නේ සමාජය හැසිරවීමේ ක්‍රියාදාමය සඳහාය. එනම් සමාජයේ න්‍යාය පත්‍ර සැදීමට මාධ්‍ය යම් තාක් දුරට සම්බන්ධ වනවා.පියරේ බෝඩියෝ නම් ප්‍රංස පශ්චාත් ව්‍යූහවාදී දාර්ශනිකයා අනුව “මාධ්‍ය යනු නිශ්ශබ්ද කිරීමේ බැම්මයි” කියා තිබෙනවා. මෙයින් අදහස් කරන්නේ මාධ්‍ය මඟින් බොහෝ විට සිදුවන්නේ සමහරුන්ගේ අවධානය එක් මාතෘකාවක් හෝ තෝරා ගත් මාතෘකාවන් කීපයක් වෙත ලබා දී අනෙක් සියල්ල නිශ්ශබ්ද කරනු ලැබීමයි.උදාහරණයක් වශයෙන් දැක්වුවහොත් සිරියාවේ සිදුවන සිදුවීම් ගැන ඊශ්‍රායල් සිදුවීම් ගැන මාධ්‍ය තුළින් සමාජයට ලබා දෙන කථාවට එහා ගිය නිශ්ශබ්ද යථාර්ථයක් තිබිය හැකි බවයි. අනෙක් අතට මාධ්‍ය සතු තවත් බලයක් ලෙස යම් කිසි කරුණක් ඉදිරියට හා පසුපසට ගැනීමට ඇති ඉඩ සහ හැකියාවයි.එසේම මෙහිදී රාමුගත කිරීම සම්බන්ධව ද අවධානය යොමු කළ යුතුය. කිසිවකුගේ අවධානයට හමු නොවන සිදුවීමක් අලුත් රාමුවක් තුළින් සමාජයට මුදාහැරීම, එමෙන්ම මේ මොහොතේ දැකීමට නොහැකි සජීවී සිද්ධියක් දැකීමට සැලැස්වීම, අතීත සිදුවීමක් නැවත පුනර්ජීවය කිරීම, සහ යම් සිදුවීමක් අමතක නොවන පරිදි තවත් පවත්වාගෙන යාමට රාමුගත කිරීමේ ක්‍රමය යොදා ගැනීම වැනි ඉතා තීරණාත්මක දේ මාධ්‍ය බලයක් ලෙස ගත් විට වැදගත් වෙනවා.බලයේ, ධනයේ, තාක්ෂණයේ සහ බුද්ධියේ හිමිකරුවන් වශයෙන් මෙවැනි තීරණාත්මක වූ බලයක් හැසිරවීම සිදුකළ යුතු වන්නේ කෙසේද යන්න විමසා බැලීම ඉතාම වැදගත් කරුණක්. තවත් අතකින් මාධ්‍ය කලාපයට ගලා එන ධනය ගැන සිතන විට දේශපාලනමය වශයෙන් සිතනවාට වඩා දේශපාලන ආර්ථිකමය වශයෙන් මෙයට ප්‍රධාන තැනක් හිමිවන බව පෙනී යයි.ඇමෙරිකාවේ ජීවත්වන දාර්ශනිකයකු වන නොම් චොම්ස්කි ගේ අදහස වන්නේ එකඟතාවය නිෂ්පාදනය කරන ආයතනයක් ලෙස මාධ්‍ය ව්‍යාපාර සැලකිය හැකි බවයි. එනම් පාරිභෝගිකයෙක් එක් වෙළෙඳ භාණ්ඩයකින් තවත් වෙළෙඳ භාණ්ඩයක් උසස් කොට දැක්වීම හා එහි ගුණාත්මකභාවය පිළිබඳ එකඟතාවක් හා අවශ්‍යතාවක් නිර්මාණය කිරීමට තරම් මාධ්‍ය ඉතා බල සම්පන්න මෙවලමක් බවයි.එම නිසා මෙම රාමුව ඇතුළත ඇති බලය නිසි පරිදි කළමනාකරණය කළ යුතුයි. නිසි කළමනාකරණයක් සිදු නොවූ විට බලයේ ඇති ව්‍යතිරේඛ හා ඥානයේ ව්‍යතිරේඛ සමාජයේ විශාල අර්බුදයක් නිර්මාණය කිරීමට හේතු විය හැකියි. එසේ හේතු වූ අවස්ථා අවශ්‍ය තරම් මෑත ලෝක ඉතිහාසයේ තිබුණා.රටක් තුළ ජනමාධ්‍ය රාමුව සෑම අතින්ම ශක්තිමත්ව පවතී නම් එහි නීතිමය තත්ත්වය කළමනාකරණය කළ යුත්තේ කෙසේද යන්න සොයා බැලිය යුතුයි. එහිදී ජනමාධ්‍ය හා ප්‍රවෘත්ති අමාත්‍යාංශයට විශේෂ වැදගත්කමක් හිමිවෙනවා.රටක පාලනය පොදු නීති පද්ධතිය තුළ රාමු ගත වුවත් ඒවා විවිධ වූ නෛතික රාමුවලට යටත්ව ක්‍රියාත්මක කිරීම සිදුවේ. ඊට අමතරව රීති පද්ධතියක් සහ සමාන්තරව ආචාර ධර්ම පද්ධතියක් ද ක්‍රියාත්මක වෙනවා.ජනමාධ්‍ය කලාපය තුළ ද වෙනමම නීතිමය පද්ධතියක් හා ආචාරධර්ම පද්ධතියක් ක්‍රියාත්මක වීම අත්‍යවශ්‍යයි. මෙම පද්ධති දෙක සඳහන් කරන විට මාධ්‍ය පාර්ශ්වකරුවන් වූ ඔබට පෞද්ගලිකවම වගකීමක් සහ වගවීමක් තිබෙනවා.නියාමනය මඟින් නෛතික බැඳීමත්, ආචාරධර්ම මඟින් එකඟතාවත් යන තල දෙක ජනමාධ්‍ය ව්‍යාපෘතිය තුළ ප්‍රධාන ස්ථානයක් හිමිකර ගන්නවා. ආචාරධර්මීය පදනමක් යටතේ විසඳා ගත නොහැකි ගැටලු නෛතික තලයන් යටතේ මෙහෙයවීමට ශක්තිමත් නියාමනයක් රටකට අත්‍යවශ්‍යයි.ඉදිරියේදී රූපවාහිනී විකාශනය සඳහා ඩිජිටල් අවකාශයක් නිර්මාණය වීමට නියමිතයි. ඒ සමඟම විද්යුත් මාධ්‍ය විකාශන අධිකාරියක් ගොඩනැංවීම සම්බන්ධයෙන් ද අප එක¼තාවයකට පැමිණිය යුතුයි. ජනමාධ්‍ය හා ප්‍රවෘත්ති අමාත්‍යාංශය ලෙස අපට ඇති ප්‍රධාන අභියෝගය මාධ්‍ය ක්ෂේත්‍රය තුළ රෙගුලාසි හා ආචාර ධර්ම ස්ථාපිත කිරීමයි.ජනමාධ්‍යය ආචාර ධර්මීය පදනමක් මත කළමනාකරණය කිරීමට හා එහි සියලු තත්ත්වයන් නෛතික නියාමන පදනමකින් ආරක්ෂා කිරීමට ජනමාධ්‍ය හා ප්‍රවෘත්ති අමාත්‍යාංශයත් එහි ප්‍රධාන සහායකයන් වන ජන සන්නිවේදන අංශ, රජයේ මාධ්‍ය අංශ සහ පෞද්ගලික මාධ්‍ය අංශ එකමුතු විය යුතු බව ප්‍රකාශ කිරීමට කැමතියි.කැලණිය විශ්වවිද්‍යාලයේ ජනසන්නිවේදන අධ්‍යයන අංශය මඟින් පවත්වනු ලැබූ ජනසන්නිවේදන ඩිප්ලෝමා සහතික පත්‍ර ප්‍රදානෝත්සවයේ දී ජනමාධ්‍ය හා ප්‍රවෘත්ති අමාත්‍යාංශයේ ලේකම් චරිත හේරත් මහතා කළ කතාව ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212304</link>
    <topic>කළු අයියගෙ ජීවිතේ මළ ගෙදර ‘බිස්නස්’</topic>
    <author>වසන්ත ජයසිංහ ආරච්චි</author>
    <content>අපි ලොකු අයියගේ ත්‍රිවිල් එකෙන් බැස්සේ මාර පොරක් හොයාගෙන කියලා පසුගිය සතියේ කිව්වා මතකයිනේ. සුගතත් රුවනත් තාම කකුල් දෙක අතගාන්නේ දණිස් පොල් කට්ට ළඟින් නවාගෙන ආව හින්දා. ත්‍රිවිල් කිව්වට දැන් ඒවත් ප්‍රයිවට් බස් වගේ.ඉන්න රොත්ත බුරුත්තට පටෝගෙන යන්නේ. පසුගිය දවසක කෝච්චියේ හැප්පුන ත්‍රිවිල් එකේ හත් දෙනෙක්. ආයේ මොන කතාද? දුකයි...! මොනවා වුණත් ජීවිතනේ. පවුලේ වාහනය කියලනේ කියන්නේ. එහෙමයි කියලා ඉතිං... නෑ ඕවා කතා කරන්න ඕන නෑ. අපි ආව වැඩේට බහිමුකෝ.ලොකු අයියගේ ත්‍රිවිල් එකෙන් බැස්ස හැටියෙම හැමෝම කල්පනා ලෝකවල අතරමංවෙලා. හිටපු ගමන් සුගතගේ මුඛවාඩම් ගැලවුණා. මම මේ කල්පනා කළේ ෆිනෑන්ස් එකක්වත් දාල ත්‍රිවිල් එකක් අරන් දැම්මොත් නරකද කියලා.යකෝ, ලොකු අයියා කියපු විදිහට මීටර් ටැක්සියක් පාරට දා ගත්තොත් ගොඩේ ගොඩ. නැත්නම් මිනිහා කියපු විදිහට ඇමෙරිකාවේ ජොබ් එක දාලා ගහලා ඇවිල්ලා මෙහේ ත්‍රිවිල් එළවයි ද? සුගතා අනාගතේ ගැන ප්ලෑන් කරද්දී රුවනටත් කටට ෙබ්‍රික් නැතිවුණා.අසාධාරණේට සල්ලි හොයලා කන කෑමක්වත් දිරවනවද මල්ලි. එතකොට මේ රටේ හැම එකාම එදා ඉඳලම නොකාද ඉන්නේ. මට සාධාරණේට කන එකෙක් පෙන්නපන්. සුගතගේ කටට වංගු නැති තැන රුවනගේ හක්ක පැත්තකට පැන්නා වගේ දැක්කා.දැන් උඹලා මෙතන තෙපරබාන්නේ අර මනුස්සයා ඉන්න තැන දැනගෙන ද? හරි ඔය පාරේ යමං. මොනවා වුණත් සුගතගේ මතකේ හොඳයි.අද අපි මේ කියන්න යන කතාව හොඳින් අහගන්නකෝ. සමහරු හිතාවි යකෝ මෙහෙමත් මිනිස්සු රටේ ඉන්නවද කියලා. මෙහෙම මිනිස්සු නෙවෙයි රට කාලා වතුර බීපු සක්විතිලා හිටපු රටක් මේක. ආයේ මොන කතා ද? මේ පුත්‍රයත් ඒ ජාතියේ බඩුවක් තමයි.හරි ඔන්න අපි මෑන් ළඟට ආවා. මරණ ගෙයක්, මඟුල් ගෙයක්, කොටහළු ගෙයක් තියෙනවා නම් ඔන්න මෑන්. රටේ කොහේ වුණත් කමක් නැහැ. තැනයි වැඩෙයි විතරයි මෑන්ට ඕන. ලෝකේ පෙරළලා හරි මිනිහා එතැන. ඉතුරු ටික මිනිහා අතේ. කළුවා ඉන්නවද? කියලා කියපු තැනින් වැඩේ වැරදුණා කියලා තේරුණා. ඒත් දැන් සුගතගේ කට ඉස්සරවෙලා ඉවරයිනේ.අපි ඉස්සරහට ලෑලි ගහපු පැල් කොටෙන් එළියට ආව අම්මණ්ඩි දාපු බැල්මට කොඳුනාරටිය ඇඹරුණා වගේ තේරුණා. යකෝ කලිසනුත් ඇඳගෙන කතා කරන ලස්සන. නම්බුව දීලා කතා කරනවා මහත්තයා.සමාවෙන්න ඕන ආන්ටි. කළු අයියා ඉන්නවද? සුගතගේ කැඩිච්ච කටට මොනවා කරන්නද? මොන කෙහෙල්මලක් කලක් මහාසෝනටත් ආත්ම ගරුත්වයක් තියෙනවනේ. මොකාටද මදර් උදෙන් ම බර බරේ දාන්නේ කියපු කළු අයියා හරහට දාපු ලෑලි පැළෙන් එළියට ඔළුව දැම්මා.ආ ලොක්කා. සේප් සේප්... තැන හොයාගන්න අමාරු වුණේ නැහැනේ. බජාර් එකෙන් ඇහැව්වා නම් කළු අයියගේ ගෙදර කොහෙද කියලා ගෙදරට එන මැප් එක ඕන එකෙක් දෙයි. හරි කමක් නැහැ දැන් මහත්තයලා ආවනේ. අපේ මදර් ඔහොම තමයි. අපි නිදහසේ කතා කරමු.ගහට ගහක් මුණ ගැහෙන පැත්තක ඉන්න කළු අයියා අපිත් අඬගහගෙන වැඩේට සෙට් වුණා.දැන් මොනවද මාගෙන් කෙරෙන්න ඕන. අපි කෙළින් ම වැඩේට බහිමු. එහෙම කියලා කළු අයියා ළඟ තිබුණු කළුගල් ගෙඩිය උඩ ඇණ තියාගත්තා.හරි කළු අයියා කොහොමද අයියා මේ වැඩේට බැස්සේ.ඒක ටිකක් දිග කතාවක් ලොක්කා. මෙහෙමනේ අපිත් ජීවත් වෙන්න එපැයි. එදා වේල හොයාගන්න කටු කාගෙන ජොබ් කිහිපයක් ම කළා. කොහෙද ඒවා කරලා අතට එන සොච්චම් හැරෙන්නත් මදි ලොක්කා. පස්සේ වැඩේ අල්ලලා දැම්මා. ඊට පස්සේ තමා අපේ ලොකු බොසා ළඟ වැඩට සෙට් වුණේ.ලොකු බොසා කිව්වේ.මේ වැඩේ ලීඩ් කරන්නේ බොසා. මුලින්ම බොසා ගේ සාගරේ වගේ තියෙන කඩේ වැඩට ගියේ. පස්සේ තමයි බොසා ගේ සයිඩ් බිස්නස් වලට හේත්තු වුණේ.දැන් මොනවද කළු අයියා කරන බිස්නස්.මෙහෙමනේ ලොක්කා මේක මේ එකතැනකට වෙලා කරන්න පුළුවන් බිස්නස් එකක් නෙමෙයි. හැම වෙලේම ඇලර්ට් එකේ ඉන්න ඕන. මුලින් ම මම කළේ බොසාගේ ටීම් එකට එකතු වෙලා හොඳට වැඩ කරපු එක. වැඩ කියන්නේ කඩේ වැඩ ටික කරන ගමන් රෑට විනෝදෙට බූරුවා ගැහැව්වා. පස්සේ පස්සේ අපි මළ ගෙවල්වල වැඩේ පටන් ගත්තා.බූරුවා ගහන්න.නැත්නම්. වැඩේ නරක නෑ. සමහර දාට බොසා සෙට් වෙනවා. ඔන්න ඔතනින් තමයි බොසාටයි අපිටයි වැඩේ අල්ලලා ගියේ.පස්සේ ඒක ලොකු බිස්නස් එකක් වුණා.මොනවා අහනවද ලොක්කා. ලොක්කලා පාරේ ඇවිදිනවා. නිවුස් හොයනවා. මේ කට්ට කාගෙන ජොබ් කරන්න ඕන ද? මේකට ඕන වෙන්නේ ඔළුවයි කපටිකමයි විතරයි. කවුද දන්නේ හෙට මොනවා වෙයිද කියලා. ඉන්න ටිකේ හොඳට ඉන්න ඕන.‘තාම සුගතත් රුවනත් කට ඇරගෙන. කළු අයියගේ කතාවේ අගක් මුලක් නෑනේ. වෙන්නේ මේකයි. කළු අයියා තමා ඒ ඒරියා එක හැන්ඩ්ල් කරන්නේ. කොහෙද මළගෙයක්, මඟුල් ගෙයක් වෙන්නේ කියලා බලාගෙන ඉන්නේ. ඒක සයිඩ් බිස්නස් එකක් විතරයි.මෙයාලගේ තියෙන්නේ අමුතු ගේම්. ඊට පස්සේ හෙමින් සැරේ මළගෙයක් වගේ නම් තැනට සෙට් වෙනවා. කොහොමද තැන. ආර්ථිකේ කොහොමද? කවුද ඉන්නේ. තනියම යමක් කමක් කරගන්න පුළුවන් ද? සුටුෂ් ගාලා හැම දේම හොයාගෙන වැඩේට බහින්න කළු අයියට පුළුවන්.’ඉතිං කළු අයියේ දැන් අයියා මොකද කරන්නේ.ම්කනේ ලොක්කා මම විතරක් නෙමෙයි. මම වගේ බොසාට ගෝලයෝ හැමතැනම. අපි හිතමු මළගෙයක් වුණා කියලා. මුලින් ම අපි වටින් ගොඩින් ගිහින් බලනවා තැන කොහොමද අහිංසක දුප්පත් මිනිස්සු ද කියලා.ඒ මොකද ඒ.වැඩේට බහින්නත් කලින් අපි විශ්වාසයක් ඇති කරගන්න ඕන. නැත්නම් වැඩ ඔක්කොම අබිලික්. මුලින් ම පොඩි හෙල්ප් එකක් දෙන්න බලනවා ගෙදරට. සමහරු ඉන්නවා ලොක්කා පෙට්ටියක්වත් ගන්න අතේ සතේ නැහැ. ඔන්න ඔය වගේ තැන් වලට අපි සෙට් වෙනවා. අපේ බොසා අත දිග හැරලා ඒ වගේ තැන්වල වැඩ.ඒ කිව්වේ.දැන් මේකනේ අපි බොසාට කියනවා මෙන්න මෙහෙම තැනක් තියෙනවා බොස් අපි වැඩේ ගමු ද කියලා. ඉතිං බොසා එනවා. මළ ගෙදර වුණ ගෙදර අයත් එක්ක කතා කරනවා. ඊට පස්සේ මළ ගෙදර සියලු වැඩ කරන්නේ බොසාගේ සල්ලිවලින්. මිනිය එම්බාම් කරනවා දවස් හත අටක් තියාගන්න. පෙට්ටියත් බොසාගානේ. කෝඩියල් බිස්කට් ටිකත් බොසා දෙන්නේ.මාර පොරක්නේ බොසා.මේ මොනවා අහනවද මිනිය ගෙදරට ගෙනාව වෙලේ ඉඳන් අපිත් ඒ පවුලේ අය වගේ තමා හැසිරෙන්නේ. නැත්නම් සැකයක් එන්න පුළුවන්. ඉතිං එදා රෑ ඉඳලා ඉස්සරහ මිනිය තියෙද්දී අපි ගේ පිටුපස වැඩේ පටන් ගන්නවා.ඒ කිව්වේ බූරු පොළඔව්. තනිය මකන්නත් එපැයි මහත්තයෝ. කවුද මළ ගෙවල්වල නිදි මරන්නේ. ඉතිං එදා ඉඳලා ගෙදරට බොසාගේ පාට්නර්ලා සෙට්වෙනවා. ගමේ අයත් සෙට් කරගන්නවා හෙමීට. ඔහොම තමා වැඩේ යන්නේ. එතකොට ප්‍රශ්න එන්නෙත් නැහැ. අනික මළ ගෙදර නිසා පොලිස් කේස් එහෙමත් නැහැනේ.ඉතිං ඕක හරි වැඩ නෙමෙයි නේද කළු අයියේ.හොඳ නැහැ කියලා මොකද ලොක්කා. මැරුණ මිනිහා නැගිටලා එනවද නැහැනේ. මැරුණ මිනිහා මළා. ඉන්න එවුන් ජීවත් වෙන්නත් එපැයි. වැඩේ අල්ලලා ගියොත් දවස් හය හතක් ම මිනිය ගේ ඇතුළේ. මොකද බොසා දින බලලා මිනිය එම්බාම් කරවලා තියෙන්නේ. ඉතිං වැඩේ අල්ලලා යනවා.මේවා මාර ගේම්නේ කළු අයියා.ඕවා මොනවද ලොක්කා. සමහර දාට ලක්ෂ ගණන් ඔය තැන්වල විසිවෙන්නේ. අනෙක ඔය අතරට අරක්කු ටිකක් සිගරට්, මල් ටිකකුත් හෙමීට සප්ලයි වෙනවා. ඒ ගාණත් බොසාට. අනෙක අපි මළ ගෙදරට හානියක් කරන්නේ නැහැනේ.ඒ කොහොමද?මෙහෙමනේ බොසා හැමදේම කරන්නේ ප්ලෑන් කරලා. ඒ අතරට බූරු පොළ ළඟ තෝන් බෝතලයක් කියලා එකක් තියෙනවා. දිනන අය බෝතලේට ගාණක් දාන්න ඕන. ඒ බෝතලේට එකතු වෙන මුදල මළගෙදර අයට. දවසට හත් අටදාහක් එකතු වෙනවා. මදිද? අනෙක දවස් හය හතක් එකතු වෙනකොට ලොකු මුදලක්. පාඩුවක් නැහැනේ. මැරුණ මිනිහා මළා. සමහරදාට හත් දවසේ දානෙත් දීලා වැඩ ඉවරවෙන්නේ.මෙහෙම බිස්නස් වෙනවා කියලා ඇහැව්වමයි.පිස්සුද ලොක්කා. මේවා පොඩි දේවල්නේ. අනෙක ලංකාවේ ඕන තැනක් අපිට ඔට්ටුයි. දවස් දෙක තුනකින් අපි ගෙවල්වල නැහැ. උදේට ඉතිං නිදි රෑට වැඩ. ගොඩක් වෙලාවට අපි රූපවාහිනියෙන් තමා නිවුස් හොයාගන්නේ. මඟ හැරුණ ඒවා මම පියෝ ටී.වී. එකෙන් බලනවා. එහෙම නැතුව මේ බිස්නස් කරන්න බැහැ ලොක්කා.යකෝ පියෝ ටී.වී. සුගතගේ කටට ආයෙත් බ්‍රේක් නැති වුණා. ඒ අතර කළු අයියා අතොරක් නැතිව කියවලා අවසානෙට ආවා. කොහොම ද වැඩේ හිතන්න පුළුවන්ද කළු අයියලගේ ජීවිත ගැන. ලෑලි ගහපු ගෙවල්වල හිටියට කළු අයියලගේ ජීවිත කැරකෙන්නේ සල්ලි උඩ. ඔන්න අමතක කරන්න එපා. ඔය වගේ සිද්ධියක් දැක්කොත් ඒ වගේ තැනක මේ කියන කළු අයියලා ඉන්න පුළුවන්. බලන්නකෝ ජීවිතවල හැටි.රුවනගෙත් සුගතගෙත් වැහුණු කටවල් දෙක කුදලගෙන ආපහු පාරට වැටුණේ අපි ටී.වී. බලන කොට පියෝ ටී.වී. බලන කළු අයියට දීර්ඝායුෂ පතලා. ඔන්න එහෙනම් අපි ගියා. ලබන සතියට ඉහ අපල ඇස් වහ කටවහා හදි හූනියම් දුරු වෙන්න කියලා පූජාවක් වත් කරලා ගොඩ එන්න බලමු.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212305</link>
    <topic>ආවේ කවුද දන්නවාද?</topic>
    <author>මහින්ද අබේසුන්දර</author>
    <content>මාධ්‍යවේදීන් අනිවාර්යයෙන් මත්පැන් බොන්නට ඕනෑ යයි ලොක්කා කීවේ නැත. ලොක්කා යයි කියන්නේ ඩී.බී.ධනපාල මහතාටය. බීවාට දොස් කියන්නේ ද නැත. හැබැයි පිට සාදවලදී මත්පැන් බී පත්තරේ නම සවුත්තු වෙන විදියට හැසිරීම ලොක්කා අනුමත කරන්නේ නැත.ඩී.සී.සතරසිංහට කොක්ටේල් තහනම් කළේ ඒ නිසාය. ජැක්සන් සේනාරත්න නම් කලින් සිටම බෝතලේට පුරුදු කාරයෙකි. මට එය පුරුදු කරන්නට මුල්වූයේ ලොක්කාය.එදා බස් වර්ජනයකි. අත්‍යවශ්‍ය සේවයට අවශ්‍ය කර්තෘ මාණ්ඩලිකයන්ට එදා රෑ කාර්යාලයේම නතර වන්නට අණ ලැබුණි. එසේ තීරණයක් ගත්තේ ඩී.බී.ධනපාල මහතාත් කළමනාකාර අධ්‍යක්ෂ සේපාල ගුණසේන මහතාත් අතර පැවැති සාකච්ඡාවකින් පසුවය. ඒ බව දැනුම් දෙන්නට ධනපාල මහතා අප දෙතුන්දෙනෙක් කැඳවීය.ධනපාල මහතා - අද රෑ නතර වෙන්න පුළුවන් කෑම බීම දෙනවා. රෑට මේස උඩ නිදාගන්න පුළුවන්.සේපාල මහතා - හැබැයි මේස අයිනේ ඉන්න එපා . කැඩෙන්න පුළුවන්.ඒ කතාවට ධනපාල මහතා යාන්තමට සිනාසුණේය.බොන කට්ටිය එළියට ගියහ. කෑම කෑමෙන් පසුව කයිය ගසමින් සිට රාත්‍රී 12ට පමණ කවුරුත් මේස මත ඇලවුණහ.වේලාව නොදනිමි. අප නිදා සිටියේ දෙවැනි තට්ටුවේය. පඩිපෙළ ළඟය. හිටිගමන් ලයිට් එකක් පත්තු වුණේය. මට ඇහැරුණේය. ඒ ආවේ සේපාල මහතාය. ලයිට් එළියෙන් මට පෙනුණේ මාගේ ඇඟේ කලිසමවත් නැති බවය.දැල්වුණු ලයිට් එක ක්ෂණයකින් නිවුණේය. සේපාල මහතා යන්නට ගියේය. මම ලයිට් එක දමා කලිසම සොයා ඇඳ ගත්තෙමි. අනිත් එවුන් සිනාසුණහ. මගේ කලිසම ගලවා ඇත්තේ සිරි පළිහේන යයි මට සිතුණි. බුධසිරි කීර්තිසේන, ධර්මප්‍රිය පතිරාජ ඇතුළු කීපදෙනෙක් මේස මත වාඩිවී කල්පනා කළහ. ඒ සේපාල මහතා ආවේ ඇයි යන්න ගැනය.පසුවදා උදේ අප ජයට වැඩය. උදේ 11ට පමණ සේපාල මහතා ධනපාල මහතා හමුවෙන්නට ආවේය. රාත්‍රී නිදාගත් අය කැඳවා ධනපාල මහතා තොරතුරු විමසුවේය.”කොහොමද කෑම? නින්ද ගියාද?” ධනපාල මහතා ඇසීය.”මමත් රෑ ආවේ. මෙයා හිටියේ උපන් ඇඳුමෙන්” සේපාල මහතා තරමක කෝපයෙන් කීවේය.”ඔයා මොකටද ආවේ” ධනපාල මහතා එක්වරම ඇසීය.සේපාල මහතා මහ රෑ ආවේ අප නිදාගන්නේ මේසය මැදද නැතිනම් අයිනේද යන්න දැනගැනීමටය. කොම්පැණියේ අයිතිකාරයා සිතුවේ මේස ගැන පමණි.කර්තෘ මාණ්ඩලිකයන් මාසයකට එක සතියක් රෑ වැඩ කළ යුතුය. රාත්‍රී 10 සේවයට වාර්තා කරන මාණ්ඩලික වාර්තා කරුගේ සේවය නිමාවන්නේ, උදේ 6 ටය. ඔහු කළ යුත්තේ ‘දවස’ කොළඹ මුද්‍රණයට රටේ අලුත්ම තත්ත්වය ගැන දුරකථනයෙන් තොරතුරු ලියා දිය යුතුය. ඒ කියන්නේ අපරාධ ගැන පොලීසියෙන්, ගිනිගැනීම් ගැන ගිනි නිවන හමුදාවෙන්, තොරතුරු ලබාගත යුතුය.රාත්‍රී දහයට කර්තෘ මණ්ඩලයේ ඉතිරි වන්නේ ප්‍රවෘත්ති අංශයේ සේවය කරන කර්තෘ මාණ්ඩලිකයාත් සවස පත්තරයේ උපකර්තෘවරයාත් කොළඹ මුද්‍රණය භාර උපකර්තෘවරයාත් පමණි. එදා ප්‍රවෘත්ති අංශයේ සිටියේ මාය. සවස පත්‍රයේ රෑ වැඩ කළේ ජී.ඩබ්ලිව්.සුරේන්ද්‍රය. ඔහු නැති දවසට එන්නේ සිරිලාල් කොඩිකාරය. කොළඹ මුද්‍රණය භාරව සිරිල් ඒ.සීලවිමල කටයුතු කළේය.රාත්‍රී 11ට පමණ රෝහණ ගමගේ පඩිපෙළින් කර්තෘ මණ්ඩලයට ඇතුළු වුණේ කෙළින් සිටගන්නටවත් බැරිවය. ඔහු ජ්‍යෙෂ්ඨ වාර්තාකරුවාය. අසලම ඇති මේසය අසල පුටුවේ වාඩිවී කකුල් දෙක මේසය මත තබාගත් රෝහණ සින්දුවක් කියන්නට පටන් ගත්තේය.”රාජ සඟබෝ හිස දී දුගියාටා නාන කාමරේ” රෝහණ සින්දුවට පුංචි වෙනසක් එක් කළේය.ඔහු මෙසේ වෙරිමරගාතේ සින්දුව කියද්දී මහා කළු සිංහලයා සේ ලොක්කා පඩිපෙළින් මතුවී සිටගත්තේය.”රෝහණ” ලොක්කා රෝහණට කතා කළේය.”කවුද යකෝ” – රාජ සඟබෝ.....ධනපාල මහතා දෙවැනි වරටත් “රෝහණ” යයි තවත් උස් හඩින් ඇමතුවේය.”කවුද ඩෝ”.. රාජ සඟබෝ හිස දී දුගියාටා.....ලොක්කා යන්නට ගියේය.ඒයි රෝහණ උඹ දන්නවද කවුද ඒ කතා කළේ කියලා මම ඇසීමි.රෝහණ කකුල් දෙක පහළට ගත්තා නොව වැටුණේය. පුටුවෙන් නැඟිට්ටා නොව නැඟිටුණේය. වෙරි හිඳුණේය. එහාට ගියේය - මෙහාට ගියේය.”මළ කෙළියයි කියා හිසට අතින් ගසා ගත්තේය.එවිටම මා සිටි මේසය මත ඇති අභ්‍යන්තර දුරකථනය නාද වුණේය.”හලෝ අර මෝඩයට කියනව ප්‍රෙස් එකට එන්න කියල” ලොක්කා එසේ කියා රිසීවරය තැබුවේය.”අන්න උඹට ලොක්කා එන්නලු ප්‍රෙස් එකට” මම රෝහණට කීවේ ලොක්කාටත් වඩා ආඩම්බරයෙනි.රෝහණ ගියා නොව යැවුණේය. රෝහණ ගියේ රටක් රාජ්‍යයක් ජයගත් කෙනකු සේ මහා ආඩම්බරයෙනි. මූණ පුරා සිනාවකි.ලොක්කා මහ රෑ ආවේ පත්තරේ හදිසි මෙන්ම පුංචි වෙනසක් කරන්නටය. ප්‍රෙස් එකේ සිටි ලොක්කා ඒ ගැන කෙටි උපදෙසක් දී යන්නට ගියේය. රෝහණගේ පිස්සු කෙළීම ගැන වචනයක්වත් ඔහුගෙන් අසා නැත.”මම නොගියා නම්” කියා ලොක්කාට හිතෙන්නට ඇත. පත්තරකාරයාගේ නිදහස ගැන පත්තර ලෝකයේ දැවැන්තයකු වූ ඩී.බී.ධනපාල මහතා හොඳින් අවබෝධ කරගෙන සිටියේය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212306</link>
    <topic>2012 ගෙවී ගියේ මෙන්න මෙහෙමයි</topic>
    <author>සුභද්‍රා දේශපි‍්‍රය</author>
    <content>දේශපාලනජනවාරි15දෙදින නිල සංචාරයක් සඳහා ලංකාවට පැමිණි කටාර් රාජ්‍යයේ එමීර්වරයා වන ෂෙයික් හමාඩ් බින් කුලිෆා අල්ෆානි මහතා සහ මහින්ද රාජපක්ෂ ජනාධිපතිතුමා ද්විපාර්ශ්වීය සාකච්ඡාවලින් අනතුරුව දෙරට අතර ගිවිසුම් 09 කට අස්සන් තැබූහ.ජනවාරි16සිව් දින නිල සංචාරයක් සඳහා ඉන්දීය විදේශ කටයුතු ඇමැති එස්.එම්. ක්‍රිෂ්ණ මහතා ශ්‍රී ලංකාවට පැමිණෙයි.පෙබරවාරි 02පාර්ලිමේන්තුවේ නව මහලේකම්වරයා ලෙස නියෝජ්‍ය මහ ලේකම් ධම්මික දිසානායක මහතා පත්කරනු ලැබ සිටියි.පෙබරවාරි.10ශ්‍රී ලංකා මානව හිමිකම් කොමිෂන් සභාවේ නව කොමසාරිස්වරයා ලෙස ආචාර්ය නීතිඥ ප්‍රතිභා මහනාමහේවා මහතා ජනාධිපතිතුමා විසින් පත්කරනු ලැබිණි.පෙබරවාරි 22නව පුනරුත්ථාපන කොමසාරිස් ජනරාල් වශයෙන් බ්‍රිගේඩියර් දර්ශන හෙට්ටිආරච්චි මහතා නව තනතුරෙහි වැඩ භාර ගැනීම.මාර්තු 05රුසියාවේ පැවැති ජනාධිපති මැතිවරණයෙන් විශිෂ්ට ජයක් ලබා ගැනීමට අගමැති බ්ලැක්මීර් පුටින් සමත් විය.අප්‍රේල් 16ඉන්දීය ලෝක් සභාවේ විපක්ෂ නායිකා එනුෂ්මා ස්ටරාජ් මහත්මියගේ නායකත්වයෙන් යුත් ඉන්දීය රජයේ සර්වපාක්ෂික පාර්ලිමේන්තු නියෝජිත කණ්ඩායමක් ශ්‍රී ලංකාවට පැමිණියහ.අප්‍රේල් 16පලස්තීන ජනාධිපති මහමුද් අම්බාස් මහතා ඇතුළු එරට රාජ්‍ය තාන්ත්‍රිකයන් හත් දෙනෙකුගෙන් යුත් කණ්ඩායමක් ශ්‍රී ලංකාවේ දෙදින නිල සංචාරයක් සඳහා (16) අලුයම කටුනායක අන්තර්ජාතික ගුවන් තොටුපොළින් ශ්‍රී ලංකාවට පැමිණියහ.මැයි 19කටාර් රාජ්‍යයේ එමීර් ෂෙයික් හමාඩ් බීන් කාලිෆා අල්තානි මහතාගේ ආරාධනය පරිදි දෝහා කටාර් ආර්ථික සම්මේලනයේ විශේෂ ආරාධිතයකු ලෙස මහින්ද රාජපක්ෂ ජනාධිපතිතුමා 19 වැනිදා කටාර් රාජ්‍ය බලා පිටත්වීම.මැයි 29තායි රජයේ රාජකීය අමුත්තෙකු වශයෙන් සිව් දින නිල සංචාරයක් සඳහා තායිලන්තය බලා පිටත්ව ගිය මහින්ද රාජපක්ෂ ජනාධිපතිතුමා අලුයම තායිලන්තය බැංකොක් නුවර ස්වර්ණභූමි ජාත්‍යන්තර ගුවන් තොටු පොළ වෙත ළඟා විය.ජුනි 15මහින්ද රාජපක්ෂ ජනාධිපතිතුමා කියුබාවේ නිල සංචාරයක් සඳහා (15) පිටත්ව ගිය අතර ඉන් අනතුරුව බ්‍රසීලය බලා පිටත්ව යාමට නියමිත අතර බ්‍රසීලය රියෝ නුවර පැවැත්වුණ විශේෂ පරිසර සමුළුවට සහභාගි විය.ජුනි 19එක්සත් ජාතීන්ගේ තිරසාර සංවර්ධනය පිළිබඳ රියෝ +20 සමුළුවට සහභාගි වීම සඳහා මහින්ද රාජපක්ෂ ජනාධිපතිතුමා කියුබාවේ සිට බ්‍රසීලය බලා පිටත්ව යයි.ජුනි 27සබරගමුව උතුරු මැද හා නැඟෙනහිර පළාත් සභා තුන විසුරුවා හැරිණි.ජූලි 12අමාත්‍යාංශ දහ අටක් සඳහා නව ලේකම්වරු මහින්ද රාජපක්ෂ ජනාධිපතිතුමා විසින් පත් කරන ලදී. ඒ අනුව ජනමාධ්‍ය හා ප්‍රවෘත්ති අමාත්‍යාංශයේ ලේකම්වරයා ලෙස ආචාර්ය චරිත හේරත් මහතා පත් විය.ජූලි 16නව නීතිපතිවරයා වශයෙන් ජනාධිපති නීතිඥ සරත් පාලිත ප්‍රනාන්දු මහතා මහින්ද රාජපක්ෂ ජනාධිපතිවරයා ඉදිරියේ දිවුරුම් දීම සිදුවිය.අගෝස්තු 09ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපතිවරයකු කොත්මලේ හා නුවරඑළිය දිස්ත්‍රික් හිටපු පාර්ලිමේන්තු මන්ත්‍රීවරයකු ආණ්ඩුකාරවරයෙකු වූ ආනන්ද දසනායක මහතා (93) ගම්පොළ පිහිටි නිවසේ දී අභාවප්‍රාප්ත විය.අගෝස්තු 13අප්‍රිකානු මහාද්වීපයේ දකුණු අප්‍රිකාව ආසන්න රාජ්‍යයක් වන ස්වාසිලන්ත රාජධානියේ තුන්වැනි ස්වාති රජු සහ බිසව නිල සංචාරයක් සඳහා ශ්‍රී ලංකාවට පැමිණීම.සැප්තැම්බර් 01හිටපු අමාත්‍යවරයකු මෙන් ම ජ්‍යෙෂ්ඨ දේශපාලනඥයකු වූ විජේපාල මෙන්ඩිස් මහතා අභාවප්‍රාප්ත විය.සැප්තැම්බර් 05එක්සත් ජාතික පක්ෂයේ 66 වන සංවත්සරයසැප්තැම්බර් 10උතුරු මැද සබරගමුව සහ නැගෙනහිර පළාත් සභා මැතිවරණයෙන් එක්සත් ජනතා නිදහස් සන්ධානය විශිෂ්ට ජයග්‍රහණයක් ලබා ගැනීමසැප්තැම්බර් 11පොදු රාජ්‍ය මණ්ඩලීය පාර්ලිමේන්තු සංගමයේ 58 වැනි සමුළුවේ සමාරම්භක උලෙළ එම සංගමයේ නියෝජ්‍ය අනුශාසක මහින්ද රාජපක්ෂ ජනාධිපතිතුමාගේ ප්‍රධානත්වයෙන් (11) වැනිදා කොළඹ නෙළුම් පොකුණ මහින්ද රාජපක්ෂ රඟහලේදී පැවැත්විණි.සැප්තැම්බර් 10‘දිවි නැගුම’ පනත් කෙටුම්පත සියලු පළාත් සභාවන්හි සම්මත වූ බව මහින්ද රාජපක්ෂ ජනාධිපතිතුමා පාර්ලිමේන්තුවට දැනුම් දෙයි.සැප්තැම්බර් 04විදුලි සංදේශ නියාමනයන් පිළිබඳ ගෝලීය සමුළුවේ සභාපතිත්වය ශ්‍රී ලංකාවට හිමිවෙයි. ඒ අනුව විදුලි සංදේශ නියාමනයන් පිළිබඳ 12 වැනි ගෝලීය සමුළුවේදී ශ්‍රී ලංකා විදුලි සංදේශ නියාමන කොමිෂන් සභාවේ සභාපති ජනාධිපති ලේකම් ලලිත් වීරතුංග මහතා වෙත පිරිනැමිණි.ඔක්තෝබර් 09දිවි නැඟුම පනත් කෙටුම්පත සියලු පළාත් සභාවන්හි සම්මත වූ බවට මහින්ද රාජපක්ෂ ජනාධිපතිතුමා දැනුම් දී ඇති බව කතානායක චමල් රාජපක්ෂ මහතා ප්‍රකාශ කිරීම.නොවැම්බර් 01මුදල් නියෝජ්‍ය ඇමැති වශයෙන් ආචාර්ය සරත් අමුණුගම සහ සිවිල් ගුවන් සේවා නියෝජ්‍ය ඇමැතිවරයා ලෙස ගීතාංජන ගුණවර්ධන මහත්වරු මහින්ද රාජපක්ෂ ජනාධිපතිතුමා ඉදිරියේ දිවුරුම් දුන්නේ ය.නොවැම්බර් 08එක්සත් ජනතා නිදහස් සන්ධාන රජයේ 8 වැනි අයවැය (08) වැනිදා පාර්ලිමේන්තුවට ඉදිරිපත් කළේ ය. රජයේ, ගොවි, කම්කරු පාසල් ශිෂ්‍ය ශිෂ්‍යාවන් ඇතුළු සමාජයේ සියලු අංශවලට ප්‍රතිලාභ හිමිවන අයුරින් මෙවර අය වැය සකස්කර තිබේ.දෙසැම්බර් 01එක්සත් ජාතික පක්ෂයේ නායකත්වය රනිල් වික්‍රමසිංහ මහතා අඛණ්ඩව වසර හයක කාලයක් පත් කර ගැනීමේ පක්ෂ ව්‍යවස්ථා සංශෝධනය වැඩි ඡන්ද 4978 කින් සම්මත කෙරිණි. විරුද්ධව ඡන්ද 337 පමණක් ලැබුණි.දෙසැම්බර් 15අගවිනිසුරුවරියට එරෙහි දෝෂාභියෝගය චෝදනා තුනක් විමර්ශනයේදී ඔප්පු වීම නිසා ඇය වැරැදිකරු බවට දෝෂාභියෝග විමර්ශන විශේෂ කාරක සභාව තීරණය කරයි.ස්වාභාවිකඔක්තෝබර් 30ධාරාණිපාත වර්ෂාව හා දැඩි සුළං තත්ත්වය හේතුවෙන් දිස්ත්‍රික්ක 9 ක පවුල් 4500 ක පුද්ගලයන් 17000 ක් පීඩාවට පත්ව පවුල් 1500 ක් අවතැන්ව ඇතැයි ආපදා කළමනාකරණ මධ්‍යස්ථානය පවසයි.ඔක්තෝබර් 22අත්තනගල්ල අලවල මහකන්ද පාරේ හඳපනාකන්දේ කන්ද පාමුල නිවෙසකට පස්කන්දක් කඩා වැටී යට වී සිටි මව බේරා ගෙන රෝහල් ගත කෙරුණු අතර ඇගේ වයස අවුරුදු දෙක හමාරක දරුවා පස් කන්දට යට වී මිය ගියේ ය.ඔක්තෝබර් 22පලාගල කිරිඳිවත්ත ඔයේ පිළිසකර කිරීම්වල දී අඩි 10 ත් 18 ත් අතර මැණික් නිදියක් හමුවේ.නොවැම්බර් 25අයහපත් කාලගුණ තත්ත්වය හේතුවෙන් පැය 48 කාලය තුළ පුද්ගල මරණ 06 සිදුවී ඇති අතර ජල ගැලීම් හේතුවෙන් පුද්ගලයන් 1545 දෙනෙකු පීඩාවට පත්ව ඇති අතර තවත් පුද්ගලයන් 800 අවතැන් වී ඇති බව ආපදා කළමනාකරණ මධ්‍යස්ථානය පවසයි.නොවැම්බර් 15පොළොන්නරුව මනම්පිටිය සෙවණපිටිය හා සීලපුර ගම්මානවලට පෙරවරු 7.30 පමණ රතු වර්ෂාවක් පතිත වීම.නොවැම්බර් 03තෙදිනක් පුරා පැවැති අයහපත් කාලගුණික තත්ත්වය හේතුවෙන් පවුල් 33704 කට අයත් පුද්ගලයන් 137476 පමණ පීඩාවට පත්ව ඇතැයි ආපදා කළමනාකරණ මධ්‍යස්ථානය පවසා තිබේ.දෙසැම්බර් 01කෑගල්ල ශාන්ත ජෝෂප් බාලිකාව අසල පස්කන්දක් නාය යෑමෙන් කොළඹ නුවර මාර්ගය සම්පූර්ණයෙන් ම වැසී ගොස් තිබිණි.නොවැම්බර් 02දින කිහිපයක් පුරා පවතින අයහපත් කාලගුණික තත්ත්වයෙන් පවුල් 31000 ක පුද්ගලයන් 125000 විපතට පත්ව ඇතැයි ආපදා කළමනාකරණ මධ්‍යස්ථානය ප්‍රකාශ කර තිබේ.නොවැම්බර් 14මේ වසරේ ඇති වූ අවසන් පූර්ණ සූර්යග්‍රහණය සිදුවෙයි.නොවැම්බර් 27මධ්‍යම කඳුකරයේ විදුලි බලාගාර ආශ්‍රිත ජලාශ පිහිටි ප්‍රදේශ සඳහා ඇඳ හැළෙන වර්ෂාවත් සමඟ ජල මට්ටම පිටාර මට්ටම දක්වා ඉහළ ගොස් ඇත.නොවැම්බර් 30හලාවත ඉරණවිල අහසේ එළියක් සමඟ ගමන් කළ යානයක් ප්‍රදේශවාසීන් විසින් නිරීක්ෂණය කර ඇත.දෙසැම්බර් 19වළල්ලාවිට ඉත්තෑපාන මිරිස්වත්ත ප්‍රදේශයට රාත්‍රි ඇද හැලුණු වර්ෂාවේ ජලය කහ පැහැයෙන් යුක්ත යැයි ප්‍රදේශයේ ජනතාව පවසයි.දෙසැම්බර් 18ගාල්ල සහ මාතර ප්‍රදේශයේ ස්ථාන රැසකට උදෑසන රතු වැසි පතිත විය.දෙසැම්බර් 04ග්‍රහලෝක පහක් එකම රැයකදී පියවි ඇසින් බලාගැනීමේ විරල අවස්ථාවක් මේ දිනවල ශ්‍රී ලංකාවාසීන්ට උදාවී ඇතැයි කොළඹ විශ්ව විද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා පැවැසීය. බුධ, සිකුරු, අඟහරු, බ්‍රහස්පති සහ සෙනසුරු යන ග්‍රහලෝක 05 මුල් සති දෙක තුළදී දැකගත හැකි විය.දෙසැම්බර් 23අඛණ්ඩව පවතින අධික වර්ෂාව නිසා ගංවතුර තත්ත්වය මෙතෙක් පහව නොයෑමෙන් දිස්ත්‍රික් 11 ක ජන ජීවිතය මුළුමනින් ම අඩාල වී තිබේ.නාය යෑම් සහ ජල ගැලීම් වලින් මිය ගිය සංඛ්‍යාව මේ වනවිට 27 දක්වා ඉහළ ගොස් ඇති අතර පවුල් 82821 ට අයත් පුද්ගලයින් 329401 දෙනෙකු පීඩාවට පත් ව සිටී.36 දෙනෙක් තුවාල ලබා 14 දෙනෙක් අතුරුදහන් වී ඇති බව ආපදා කළමනාකරණ මධ්‍යස්ථානය පවසයි.දෙසැම්බර් 20පොළව පලාගෙන දැවැන්ත ගස් දෙකක් පොළව යටට ගිලා බැසීමේ සිද්ධියක් මාතලේ දුන්කලවත්ත දොරකුඹුර ප්‍රදේශයෙන් වාර්තා වේ. විශ්කම්භය අඩි 20 ක් 30 ක් පමණැති ආවාට දෙකක් මතු වීම මෙම දැවැන්ත කොස් ගස සහ කිතුල් ගස ගිලා බැස ඇත.දෙසැම්බර් 23තිස්සමහාරාම වැවේ බෝට්ටු අනතුරෙන් දියේ ගිලී මිය ගිය සංඛ්‍යාව 07 කි.දෙසැම්බර් 24ප්‍රධාන ජලාශ 86 න් ජලාශ 75 න් ම මේ වනවිට වාන්දමමින් පවතින අතර ජලාශ 20 කම වාන් දොරටු විවෘත කර තිබේ.දෙසැම්බර් 24දඹුල්ල සහ නාඋල යන ප්‍රදේශවලට කහ පාට වැසි සහ මත්ස්‍ය වැසි පතිතවීම.ජනවාරි 04එක්සත් ජාතික පක්ෂයේ හිටපු සභාපතිවරයකු වන එන්.පී. පණ්ඩිතරත්න මහතා (92) ආයු වළදා අභාවප්‍රාප්ත විය.සිංහල භාෂාව පිළිබඳ ප්‍රවීණයෙක් මෙන් ම විද්වතෙකු වූ අනද පිය කුඩාතිහි මහතා අභාවප්‍රාප්ත විය.ජනවාරි 15වේදිකා නාට්‍ය නිෂ්පාදකවරයෙකු ගීත රචකයෙකු මෙන් ම සංගීතවේදියෙකු වූ ද ස්ටැන්ලි ලියනගේ මහතා 15 සවස මිය යයි.මාර්තු 24දකුණු ආසියාවේ ඉහළ ම ව්‍යාපාරික නිදහස හිමි රට වශයෙන් ශ්‍රී ලංකාව නම් කර ඇත.ජනවාරි 25හිටපු තැපැල්පති එම්.කේ.බී. දිසානායක මහතාගේ ඉල්ලා අස්වීමෙන් පසුව නව තැපැල්පතිවරයා වශයෙන් රෝහණ අබේරත්න මහතා පත්කර ඇත.පෙබරවාරි 4ශ්‍රී ලංකාවේ 64 වැනි නිදහස් උත්සවය අනුරාධපුරයේ දී පැවැත්විණි.පෙබරවාරි 14සාමාන්‍ය පුහුණුවීමක් සඳහා කටුනායක සිට ගුවන් ගත වූ මිග් 27 වර්ගයේ ප්‍රහාරක ජෙට් යානාවක් නාත්තන්ඩිය, වැලිපැන්නමුල්ල ප්‍රදේශයට කඩා වැටුණේ ය.මාර්තු 12ලෝක ග්ලුකෝමා දිනය අදට යෙදී ඇත.අප්‍රේල් 11ඉන්දුනීසියාවේ සුමාත්‍රා දූපත් ආශ්‍රිතව හට ගැනුණ ප්‍රබල භූමිකම්පාවක් සමඟ ශ්‍රී ලංකාව ඇතුළු ලොව පුරා රටවල් 28 ක පැය හතර හමාරකට අධික වේලාවක් සුනාමි අනතුරු හැඟවීම් නිකුත් කර තිබිණි.අප්‍රේල් 24ජනප්‍රිය ගායක සතිස් පෙරේරා මහතා කොළඹ පිහිටි පෞද්ගලික රෝහලකදී අභාවප්‍රාප්ත විය. මිය යනවිට 42 හැවිරිදි වියේ පසු වූ ඒ මහතා මසක කාලයක් රෝහල් ගත ව ප්‍රතිකාර ලබා ඇත.මැයි 17අද අන්තර්ජාතික විදුලි සංදේශ හා තොරතුරු සමාජ දිනයයි.කාන්තා සඳහා තොරතුරු හා සන්නිවේදනය යන සුවිශේෂී තේමාව සමඟ 147 වැනි විදුලි සංදේශ දිනය පැවැතිණි.ජූනි 20හිටපු නියෝජ්‍ය අමාත්‍යවරයෙකු වූ මහින්ද රත්නතිලක මහතා 19 වැනිදින උදේ කොළඹ පෞද්ගලික රෝහලකදී අභාවප්‍රාප්ත විය. මිය යනවිට 64 වන වියේ හි පසුවිය.ජුනි 20ප්‍රවීණ සම්මානනීය චිත්‍රපට කැමරා අධ්‍යක්ෂකවරයකු වූ සුමින්ද වීරසිංහ 19 වැනිදා හදිසියේ අභාවප්‍රාප්ත විය.ඔක්තෝබර් 16මහනුවර මහ රෝහලේදී ශ්‍රී ලංකාවේ දෙවැනි පස් නිවුන් දරු උපත සිදුවිය. පිරිමි දරුවන් තිදෙනෙක් ද ගැහැනු දරුවන් දෙදෙනෙක් ද උපත ලැබීය.කෑගල්ල - හෙට්ටිමුල්ලේ පදිංචි දිලිනි රසාංගිකා රසමන්ති නැමැති (29) හැවිරිදි මවද කෑගල්ල හෙට්ටිමුල්ලේ නිලන්ත විජේපාල (33) දරුවන්ගේ පියාද වෙයි.ඔක්තෝබර් 11ගැහැනු දරුවාගේ ජාත්‍යන්තර දිනය ප්‍රථම ජාතික සැමැරුම ජනාධිපති ආර්ය්‍යා ශිරන්ති වික්‍රමසිංහ රාජපක්ෂ මැතිණියගේ ප්‍රධානත්වයෙන් බණ්ඩාරනායක අනුස්මරණ ශාලාවේදී පැවැත්විණි.නොවැම්බර් 3මාරාන්තික ඩෙංගු රෝගය සුවපත් කිරීමට හැකි ඔසුවක් නාවින්න ආයුර්වේද වෛද්‍ය උපාධිධාරිනියක් විසින් සොයාගෙන ඇත. තරංගා කුමාරි වික්‍රමසූරිය මෙනවිය විසින් සොයාගෙන ඇති මේ ඔසුව මගින් ඩෙංගු රෝගයේ අවස්ථා හතර ම ඖෂධ මගින් සුව කළ හැකි බව ද රජයේ වෛද්‍යවරුන් සනාථ කර ඇත.නොවැම්බර් 5ජ්‍යෙෂ්ඨ මාධ්‍යවේදීන්, කලාකරුවන් හා ලේඛකයන් සඳහා වන පොලී රහිත සහනදායි මෝටර් රථ ණය යෝජනා ක්‍රමයේ සමාරම්භය හා ලැප්ටොප් පරිගණක ප්‍රදානය කිරීම මහින්ද රාජපක්ෂ ජනාධිපතිතුමාගේ ප්‍රධානත්වයෙන් අරලියගහ මන්දිරයේ දී සිදුවිය.නොවැම්බර් 7අගවිනිසුරු ආචාර්ය ශිරාණි බණ්ඩාරනායක මහත්මියට එරෙහි දෝෂාභියෝග චෝදනාව පාර්ලිමේන්තු න්‍යාය පත්‍රයට 06 ඉදිරිපත් කර තිබේ. මෙම දෝෂාභියෝග චෝදනාව අනුව අගවිනිසුරුවරියට එරෙහිව චෝදනා 14 ක් ඉදිරිපත් කර ඇත.නොවැම්බර් 10දකුණේ පූර්ණ ආබාධිත රණවිරුවන් වෙනුවෙන් කඹුරුපිටිය විල්පිටවත්තේ රුපියල් මිලියන 240 වියදමින් ඉදිකළ අභිමංසල දෙවන සුව සහන මධ්‍යස්ථානය මහින්ද රාජපක්ෂ ජනාධිපතිතුමා අතින් විවෘත කිරීම සිදු විය.නොවැම්බර් 12තෙදින නිල සංචාරයක් සඳහා ශ්‍රී ලංකාවට පැමිණි උගන්ඩා ජනාධිපති යුවේරි ක¼ගුටා මුසවෙනි මහතා සහ එම ආර්යාව ජෙනට් කටගා මුසාමි මහත්මිය ශ්‍රී ලංකා මහින්ද රාජපක්ෂ ජනාධිපතිතුමා සහ එම ආර්යා ශිරන්ති රාජපක්ෂ මහත්මිය විසින් ජනාධිපති ලේකම් කාර්යාලයේ දී පිළිගනු ලැබීය.නොවැම්බර් 13දීපාවලි උත්සවය සමරනු ලැබීය.නොවැම්බර් 15ලෝක බැංකුවේ කළමනාකාර අධ්‍යක්ෂ මුල්යානි ඉන්ද්‍රවතී මහත්මිය ශ්‍රී ලංකාවට පැමිණෙයි.නොවැම්බර් 18ශ්‍රී ලංකාව ආසියාවේ ආශ්චර්යය බවට පරිවර්තනය කිරීමේ පුරෝගාමී ජනනායක මහින්ද රාජපක්ෂ ජනාධිපතිතුමාගේ ජන්ම දිනය 18 වැනිදාට යෙදී ඇත.නොවැම්බර් 16දැයට සෙවණ ජාතික රුක් රෝපණ මහෝත්සවය මහින්ද රාජපක්ෂ ජනාධිපතිතුමාගේ ප්‍රධානත්වයෙන් බත්තරමුල්ලේ දී පැවැත්විණි.නොවැම්බර් 19දකුණු පළාතේ ප්‍රථම වකුගඩු බද්ධ කිරීම කරාපිටිය රෝහලේ දී 19 වැනිදා සාර්ථකව සිදුකෙරිණි.නොවැම්බර් 1919 වැනිදා රාත්‍රි ඇති වූ හදිසි ගින්නකින් ලංකාවේ ප්‍රථම සිංහල පුවත්පත බිහිකළ ලංකාවේ ප්‍රථම මුද්‍රණාලය සම්පූර්ණයෙන් ම විනාශ වී ගොස් ඇත.නොවැම්බර් 22මවුකිරි බැංකුවක් මෙරට ස්ථාපිත කිරීමට සෞඛ්‍ය අධ්‍යාපන කාර්යාංශයේ අවධානය යොමු කෙරෙයි.නොවැම්බර් 22ශ්‍රී ලංකාවේ ප්‍රථම සන්නිවේදන චන්ද්‍රිකාව චීනයේ ෂි චෑන්ග්යඪ ඛ්ඩචදඨ චන්ද්‍රිකාව අභ්‍යවකාශ ගත කිරීම සිදු විය.නොවැම්බර් 25ශ්‍රී ලංකා කාන්තා නීතිඥ සංගමයේ 50 වැනි සංවත්සරය ජනපති ආර්යා ශිරන්ති රාජපක්ෂ මැතිනියගේ ප්‍රධානත්වයෙන් කොළඹ දී පැවැත්විණි.නොවැම්බර් 26කොළඹ කච්චේරිය රාත්‍රි සම්පූර්ණයෙන් ගින්නෙන් විනාශ විය.නොවැම්බර් 27අයහපත් කාලගුණය හේතුවෙන් අභ්‍යවකාශ ගත කිරීමට ප්‍රමාද වූ ශ්‍රී ලාංකීය ප්‍රථම සන්නිවේදනය චන්ද්‍රිකාව වන සුප්‍රීම් සැටි 01 චීනයේ ෂි ව‘ෑන්ග් චන්ද්‍රිකා විහිදුම් මධ්‍යස්ථානයෙන් නිල වශයෙන් සිය මංගල ගමන අරඹයි.නොවැම්බර් 29වාලච්චේන සිට දිඹුලාගල මනම්පිටිය දක්වා දිවෙන අධිබලැති විදුලි රැහැන් කණු දෙකක් වාලච්චේන වානනේරි ප්‍රදේශයේදී කඩා වැටී ඉන් විදුලි සැර වැදී වන අලි හතර දෙනෙකු මියගොස් ඇත.දෙසැම්බර් 03හිටපු අමාත්‍යවරයෙකු මෙන් ම කොළඹ නගර සභාවේ වත්මන් විපක්ෂ නායක ධූරය හෙබවූ මොහොමඩ් මහරුෆ් මහතා හදිසියේ අභාවප්‍රාප්ත විය. මිය යනවිට 54 වියේ පසුවිය.දෙසැම්බර් 05හෙළයේ අග්‍රගණ්‍ය සංගීතවේදියා වන ආචාර්ය පණ්ඩිත් ඩබ්. ඩී. අමරදේවයෝ සිය 85 වන ජන්ම දිනය සමරයි.දෙසැම්බර් 10නොබෙල් සාම ත්‍යාගය මෙවර යුරෝපා සංගමය විසින් දිනාගනු ලැබීය.නොර්වේහි ඔස්ලෝ නුවරදී පැවැති විශේෂ උත්සවයකදී යුරෝපා සංගමයේ යුරෝපා කොමිසමේ හා යුරෝපා පාර්ලිමේන්තුවේ සභාපතිවරුන් තිදෙනෙකු විසින් මෙම සම්මානය හිමි කරගත්හ.ආර්ථික සංවර්ධනජනවාරි 20නෙළුම් කුලුන බහු සම්ප්‍රේෂණ මධ්‍යස්ථානයේ ඉඳිකිරීම් ඇරැඹීම ආර්ථික සංවර්ධන ඇමැති බැසිල් රාජපක්‍ෂ මහතාගේ ප්‍රධානත්වයෙන් සිදු කෙරිණි.ජනවාරි 27අභිමානවත් පස්වැනි වසර සමරන ආරක්‍ෂක සේවා විද්‍යාලයේ ද්විතියික පන්ති කාමර ගොඩනැඟිල්ල මහින්ද රාජපක්ෂ ජනාධිපතිතුමා අතින් (26) විවෘත කෙරිණි.පෙබරවාරි 10කලාපීය සහයෝගීතාව වර්ධනය කිරීමේ අරමුණින් පකිස්ථානු ජනාධිපති අසිත් අල් සර්දාරි මහතාගේ ආරාධනයකට අනුව පකිස්ථානය නිල සංචාරයක් සඳහා දිවයිනෙන් පිටත් වූ මහින්ද රාජපක්‍ෂ ජනාධිපතිතුමා ඉස්ලාම්බාද් නුවර චක්ලාලා විශේෂ ගුවන්තොටුපළ වෙත ළඟාවීම.අගෝස්තු 06රුපියල් මිලියන 333 ක පමණ මුදලකින් ඉඳිකරන ලද බදුල්ල නව දිස්ත්‍රික් ලේකම් කාර්යාලය මහින්ද රාජපක්‍ෂ ජනාධිපතිතුමා අතින් පෙරවරුවේ විවෘත කෙරිණි.ජුනි 06හම්බන්තොට වරායේ සිට ශ්‍රී ලංකාවට ආනයනය කරන සියලු රථවාහන මෙහෙයුම් කටයුතු ආනයනය හා ප්‍රතිඅපනයනය කිරීම (06) වරාය සහ මහාමාර්ග නියෝජ්‍ය ඇමැති රෝහිත අබේගුණවර්ධන මහතා විසින් විවෘත කෙරිණි.අගෝස්තු 27කොළඹ වරායේ රුපියල් මිලියන හත්දහසක වියදමින් ආරම්භ කරන ලද දොඹකර පද්ධතිය සේවයේ යෙදවීම වරාය සහා මහාමාර්ග නියෝජ්‍ය ඇමැති රෝහිත අබේගුණවර්ධන මහතා විසින් විවෘත කිරීම.ඔක්තෝබර් 19ශ්‍රී ලංකා ප්‍රථම සාගර පර්යේෂණ නෞකාව වන සමුද්‍රිකා නෞකාව හම්බන්තොට මාගම්පුර ජාත්‍යන්තර වරායෙන් දියත් කිරීම ජනාධිපති මහින්ද රාජපක්‍ෂ මහතාගේ ප්‍රධානත්වයෙන් සිදු කෙරිණි.ඔක්තෝබර් 22රුපියල් මිලියන 125 ක වියදමින් නවීකරණය කළ කොළඹ තුරඟ තරග පිටියේ පිහිටි මහජන ප්‍රේක්‍ෂකාගාරය ජනතා අයිතියට පත් කිරීම ආර්ථික සංවර්ධන ඇමැති බැසිල් රාජපක්‍ෂ මහතා අතින් සිදු කෙරිණි.දෙසැම්බර් 06කොළඹ පිටත වටරවුම් මාර්ගය සහ දක්‍ෂිණ අධිවේගී මාර්ගය සම්බන්ධ කෙරෙන කොට්ටාව අන්තර් හුවමාරු මධ්‍යස්ථානය මහින්ද රාජපක්‍ෂ ජනාධිපතිතුමා අතින් විවෘත කෙරිණි.ක්‍රීඩාජනවාරි 20ශ්‍රී ලංකා ක්‍රිකට් නව තේරීම් කමිටු සභාපතිවරයා ලෙස අසන්ත ද මෙල් මහතා පත් කිරීමට ක්‍රීඩා ඇමැති මහින්දානන්ද අලුත්ගමගේ මහතා තීරණය කළේය.ඒ අනුව ඒ මහතා අද සිට රාජකාරි කටයුතු ආරම්භ කිරීමට නියමිත අතර ඔහුගේ සෙසු කමිටු සාමාජිකයන් ලෙස අමල් සිල්වා දොන් අරුණසිරි සහ හේමන්ත වික්‍රමරත්න පත් කර තිබේ.ජනවාරි 24ශ්‍රී ලංකා ක්‍රිකට් නායක ටී.එම්. ඩිල්ශාන් පෞද්ගලික හේතු මත නායකත්වයෙන් ඉල්ලා අස්විය. නව නායකත්වය මහේල ජයවර්ධනට ලබාදී ඇත.පෙබරවාරි 21අන්තර්ජාතික ක්‍රිකට් විස්තර ප්‍රකාශක ක්‍රිකට් තණනිලි සැදීමේ මුල් පෙළේ උපදේශක, ක්‍රිකට් පුහුණුකරු හා ගල්කිස්ස ශාන්ත තෝමස් විදුහලේ හිටපු ක්‍රිකට් නායක රනිල් අබේනායක මහතා කොළඹ පෞද්ගලික රෝහලකදී (21) අභාවප්‍රාප්ත විය.දෙසැම්බර් 05විස්සයි විස්ස ලෝක කුසලාන අවසන් පූර්ව තරගයේදී පකිස්ථානය පරාජයට පත් කළ ශ්‍රී ලංකාව අවසන් මහා තරගයට සුදුසුකම් ලැබීම.නොවැම්බර් 05ශ්‍රී ලංකා ක්‍රීඩා ඉතිහාසයේ නව පිටුවක් පෙරළමින් කැරම් ක්‍රීඩාවේ ලෝක ශූරයා වීමේ අවස්ථාව උදාකර ගැනීමට ශ්‍රී ලංකාවේ නිශාන්ත ප්‍රනාන්දු සමත් විය.අධ්‍යාපනජනවාරි 01ඩබ්.එම්.එන්.ජේ. පුෂ්පකුමාර මහතා නව විභාග කොමසාරිස් ජනරාල්වරයා ලෙස විභාග දෙපාර්තමේන්තුවේ වැඩ භාර ගැනීම.සැප්තැම්බර් 30සිංහල සාහිත්‍ය කෘති සඳහා පිරිනැමෙන රාජ්‍ය සාහිත්‍ය සම්මාන උලෙළෙහි 55 වැනි සම්මාන ප්‍රදානෝත්සවයේ හොඳම නවකතාවට හිමි සම්මානය නයිගලින් උපන් පුත්‍රයෝ නවකතාව රචනා කළ බටුවංගල රාහුල හිමියන්ට හිමි විය.දෙසැම්බර් 20ශ්‍රී ලංකා මලල ක්‍රීඩා ක්‍ෂෙත්‍රයේ සිටි දක්‍ෂ ධාවන ශූරියක් වූ මේනකා වික්‍රමසිංහ තමා ක්‍රීඩා පිටියෙන් සමුගත් බව සඳහන් කරයි.ආගමිකජනවාරි 30සෝමාවති බෝ සමිඳු වටා රන්වැට ජනපති අතින් විවෘත වීම.අගෝස්තු 29ශ්‍රී ලංකා රාමඤ්ඤ මහා නිකායේ මහානායක වේවැල්දෙණියේ මේධාලංකාර නාහිමියෝ අවුරුදු 103 ආයු වළඳා අපවත් වූහ.අගෝස්තු 19මහින්ද රාජපක්‍ෂ ජනාධිපතිතුමාගේ ඉල්ලීම පරිදි ශ්‍රී ලංකාවට කපිල වස්තුපුර සර්වඥ ධාතුන්වහන්සේ වැඩම කරවීම සිදුවිය.සැප්තැම්බර් 04ශ්‍රී ලංකා රාමඤ්ඤ නිකායේ වැඩ බලන මහානායක තනතුර සඳහා අධිකරණ සංඝනායක ශ්‍රී ලංකා රාමඤ්ඤ නිකායේ අනුනායක අතිපූජ්‍ය නාපානේ පේමසිරි නාහිමියෝ පත්කර ගන්නා ලදී. උන්වහන්සේ ශ්‍රී ලංකා රාමඤ්ඤ නිකායේ 13 වැනි නාහිමි වන්නාහ.දෙසැම්බර් 22සමස්ත ලංකා බෞද්ධ මහා සම්මලෙනයේ 93 වැනි සංවත්සරික උලෙළ සහ 86 වැනි වාර්ෂික මහ සභා රැස්වීම ඉතා උත්කර්ෂවත් ලෙසින් ඓතිහාසික සෙංකඩගලපුර මහනුවර තරුණ බෞද්ධ සංගම් ශ්‍රවණාගාරයේදී පැවැත්විණි.දෙසැම්බර් 27තල්පිටිය බෝධිරාජ මහ විහාරයේ අභිනවයෙන් ඉදිකළ සංඝාවාස මන්දිරය, දාන ශාලාව සහ පුස්තකාලය සහිත ගොඩනැඟිලි සංකීර්ණය මහින්ද රාජපක්‍ෂ ජනාධිපතිතුමා අතින් විවෘත විය.සුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212307</link>
    <topic>අනුරාධපුර ශික්ෂණ රෝහලේ විස්මිත දරු උපතක්</topic>
    <author>සටහන සහ ඡායාරූප අනුරාධපුර මධ්‍යම වාර්තාකරු බුද්ධික මහේෂ් විජේසූරිය</author>
    <content>අනුරාධපුර ශික්ෂණ රෝහලේ විස්මිත දරු උපතක්මීට වර්ෂ පහකට ඉහත දී එනම් 2007 වසරේ මහ බ්‍රිතාන්‍යයේ මධ්‍යම ප්‍රාන්තයේ රසල්ස් හෝල් රෝහලේ දී මහා බ්‍රිතාන්‍යයේ මොනාර්ක් ගුවන් සේවයේ ගුවන් සේවිකාවක් වන (26) හැවිරිදි කෙලී බ්‍රැඩීබර්න් නම් තරුණියක් සියකුළුදුල් දරුවා බිහි කළා ය. එය සිදුවූයේ ලෝකයේ දුලබ ගණයේ දරු උපතක් සනිටුහන් කරමින් ය.ඊට හේතුව වූයේ කෙලී බ්‍රැඩ්බර්න් නම් තරුණියගේ කුසෙහි නිවුන් දරු කළලයක් වැඩී තිබුණත් එය මාස 05 සම්පූර්ණ වන විට ඉන් එක්දරුවෙකු කුස තුළ දී මිය ගොස් (ගබ්සා වීම) සිටීමයි.එක් දරුවෙකු ගබ්සා වී සිටීම නිසා ප්‍රතිකාර සඳහා රසල් හෝල් රෝහලට ඇතුළත් කළ තරුණිය පරීක්ෂා කළ ප්‍රසව හා නාරිවේදී විශේෂඥ වෛද්‍යවරයා මිය ගිය දරුවා කුසින් ඉවත් කර අනෙක් දරුවා කුස තුළ වැඩීමට අවශ්‍ය සැත්කමක් සිදුකළ අතර ඉන් මාස කිහිපයකට පසු කෙලී බ්‍රැඩ්බර්න් නිරෝගීමත් පිරිමිා දරුවෙකු බිහි කළා ය.මෙම සැත්කම ඉතා අවදානම් සහිත එකක් වූ අතර මවගේ හා දරුවාගේ ජීවිත බේරාගෙන වෛද්‍ය විද්‍යාවේ නව පිටුවක් පෙරළීමට රසල් හොල් රෝහලේ සේවය කළ ශ්‍රී ලාංකික වෛද්‍යවරයෙකු වන ප්‍රසව හා නාරිවේද විශේෂඥ වෛද්‍ය සුමනසීලී ද සිල්වා මහතාට හැකි විය.එය ලෝකයේ මෙවැනි දරු උපතක් සිදුවූ නම වෙනි වතාව බවට වාර්තා පොතට ද එක් විය. මෙවැනි දුර්ලභ ගණයේ දරු උපතක් වෛද්‍ය විද්‍යා ඉතිහාසයේ ම සිදුව ඇත්තේ මීට අට වතාවකට පෙර ය.එම සිදුවීම සිදුවූයේ මහා බ්‍රිතාන්‍යය නම් වෛද්‍ය විද්‍යාවේ අධි පහසුකම් සහිත රටක් තුළදීය. එහෙත් මහා බ්‍රිතාන්‍යය සමඟ සසඳන විට ශ්‍රී ලංකාව නම් පුංචි තිතක් වැනි රටක අති දුෂ්කර නගරයක් ලෙස හඳුන්වන අනුරාධපුර නගරයේ පිහිටි අනුරාධපුර ශික්ෂණ රෝහලේ දීත් ඉකුත් 26 වැනිදා උදෑසන 5.39 යට ලෝකයේ මෙතෙක් කල් සිදුව තිබූ දුර්ලභ ගණයේ දරු උපත් නමය (09) දහය (10) බවට පත් කරමින් ප්‍රසව හා නාරිවේද විශේෂඥ වෛද්‍ය දේශමාන්‍ය අසේල අමරසිංහ මහතා වෛද්‍ය විද්‍යාවේ නව සන්ධිස්ථානයක් සටහන් කිරීමට සමත් වූ අතර ශ්‍රී ලාංකික පුත්‍රයෙකු ලෙස ශ්‍රී ලංකාව වෛද්‍ය විද්‍යාවෙන් තවත් පියවරක් ඔසවා තැබීමට ඔහු සමත් විය.අනුරාධපුර සිට කිලෝමීටර් 30 කට වඩා වැඩිදුරින් පිහිටි දාඹුවැව මැදවච්චිය දුෂ්කර ගම්මානයේ පදිංචි කේ. ජීවන්ති නිල්මිණි (29) තරුණිය ශ්‍රී ලංකා ගුවන් හමුදාවේ අනුරාධපුර කඳවුරේ කෝප්‍රල්වරයෙකු වන පියල් සමන් කුමාර (30) මහතා සමඟ විවාහ වී සිටි අතර ඇය අවුරුදු 04 1/2 ක දියණියකගේ මවකි.නිවසේ සහ දරුවාගේ වැඩ කටයුතු කරමින් දරුවා සමඟ කල් ගෙවූ ඇයට දෙවන දරු උපතේ ද ලකුණු පහළ වූයේ සති 07 කට පමණ පසුව ය. ගැබ්ගෙන සිටින බව දැනගත් ඇය මැදවච්චිය රෝහලේ මාතෘ සායනය වෙත ගියා ය. කුසට මාස 03 ක් ගතවද්දී ඇය අනුරාධපුර රෝහලේ සායනය වෙත පැමිණ අවශ්‍ය පරීක්ෂණ සිදු කළ අතර 05 වන මාසයේදී නිවුන් දරුවන් කුසෙහි සිටින බව ස්කෑන් පරීක්ෂණයකින් (පරිලෝකන වාර්තාවකින්) තහවුරු කර ගත්තා ය.එහෙත් නිල්මිණි මහත්මියට නිවුන් දරුවන්ගේ සතුට හදවත තුළ දරා ගැනීමට හැකිවන්නේ ඉතා කෙටි කාලයකි. කුසට මාස 06 සම්පූර්ණ වනවිට හදිසියේ ම ඇය උණ රෝගයට භාජනය වන අතර ප්‍රතිකාර වලින් ඇය සුවය ලැබුවත් හදිසියේ ම ඇයට ගබ්සාවක ලකුණු පහළ වූවා ය. බියට පත් වූ නිල්මිණි අනුරාධපුර ශික්ෂණ රෝහල වෙත ප්‍රතිකාර සඳහා පැමිණි අතර ඇය පරීක්ෂාවට ලක් කරන්නේ අනුරාධපුර ශික්ෂණ රෝහලේ ප්‍රසව හා නාරිවේද විශේෂඥ වෛද්‍ය දේශමාන්‍ය අසේල අමරසිංහ මහතායි.නිල්මිණි පරීක්ෂාවට ලක් කරන වෛද්‍ය අමරසිංහ මහතා විශාල ගැටලුවකට මුහුණ පෑවේ ය. ඒ එක් දරුවෙකු මියගොස් අනෙක් දරුවා කුස තුළ හොඳින් වර්ධනය වී සිටීමයි. අමරසිංහ මහතා සමඟ සේවය කරන වෛද්‍ය සමීර නානායක්කාර මහතා සමඟ සාකච්ඡා කර නිල්මිණිගේ කුසේ ජීවත් වන බිලිඳා බේරා ගැනීමට අවැසි කටයුතු කිරීමට සූදානම් වූහ.එහෙත් එය දරුවාගේත් මවගේත් ජීවිත දැඩි අවදානමකට ලක් වන ක්‍රියාවක් බව තරයේ සිතට ගත් වෛද්‍යවරයා කෙසේ හෝ කුස තුළ හොඳින් වැඩෙනා දරුවාත් දරුවාගේ මවත් බේරා ගැනීමට අදිටන් කර ගත්තේ ය. මෙහිදී කළ යුත්තේ කුමක්ද යන්න අන්තර් ජාලය හරහාත් වෛද්‍ය පොත් පත් වලිනුත් සමකාලීන වෛද්‍ය මිතුරන්ගෙනුත් දැන ගැනීමට උත්සාහ කළත් එම උත්සාහය ද ව්‍යර්ථ විය. එහෙත් පුවත්පත් ලිපියක් දුටු වෛද්‍ය අසේල මහතා තමන්ට ද මෙම මවත් දරුවාත් බේරාගත හැකි බවට තීරණය කළේ ය.මිය ගිය දරුවා කුසේ දරාගෙන සිටි නිල්මිණි සාමාන්‍ය අයුරින් මියගොස් සිටි මාස 06 ක් වයසැති දරුවා ප්‍රසූත කළ අතර විශේෂඥ වෛද්‍ය අසේල අමරසිංහ මහතා එම බාරදූර කාර්යයට අත තැබීය.දරුවා ප්‍රසූත කළ මවගේ නාභි රජ්ජුව (පෙකනි වැල) කපා ගර්භාෂයෙහි තැන්පත් කිරීම සිදු කළ අතර ගබ්සාවකින් පසු අනෙක් බිලිඳාද ස්වාභාවිකවම ගබ්සාවීම ද සිදුවූවත් ඒ පිළිබඳව දැඩි විමසිල්ලෙන් කටයුතු කළ යුතු බවට ;;වද්‍යවරයා අදිටන් කර ගත්තේ ය.එහෙත් වෛද්‍යවරයා විසින් ගැබ්ගෙලට මැහුම් යෙදීම නොකළ අතර ඊට හේතුව වූයේ මැහුම් යෙදීමෙන් මවටත් දරුවාටත් විෂබීජ ආසාදනයක් ඇති වී ඔවුන්ගේ ජීවිත අවදානම් තත්ත්වයකට පත්වීමට ඉඩකඩ වැඩි නිසාවෙනි.විශේෂඥ වෛද්‍යවරයා මියගිය දරුවාගේ වැදෑමහ කොටස මවගේ කුස තුළ ම තිබීමට ඉඩ හැරියේ ය. ඉන්පසුව ඇයට නිරන්තරයෙන් පරීක්ෂා කර ප්‍රතිජීවක ඖෂධ (ANTIBIOTIC) ලබා දෙමින් කුස තුළ විෂබීජ වර්ධනයට ඉඩ නොදීමට ද වෛද්‍ය කණ්ඩායමේ ඇත්තෝ වග බලා ගත්හ.ඉන්පසු විශේෂඥ වෛද්‍යවරයා විසින් ඇයට සතියකට වරක්වත් අනුරාධපුර ශික්ෂණ රෝහලේ සායන වලට පැමිණෙන ලෙස දැන්වූ අතර ඇයව දැඩි ලෙස පරීක්ෂා කරමින් රැක බලා ගැනීමට වෛද්‍ය අසේල මහතා ඇතුළු වෛද්‍ය කණ්ඩායමත් රෝහල් කාර්ය මණ්ඩලයත් කටයුතු කළහ.දරු ප්‍රසූතියට දින ආසන්න බව වටහා ගත් විශේෂඥ වෛද්‍යවරයා ඇයට දරු ප්‍රසූතියට සති දෙකකට පමණ පෙර අනුරාධපුර ශික්ෂණ රෝහලේ 22 වාට්ටුවේ නේවාසිකව සිටින ලෙස දන්වා ඇත.ඉන් අනතුරුව ඉකුත් 26 වැනිදා උදෑසන 5.39 යට විශේෂඥ වෛද්‍ය අසේල අමරසිංහ මහතාගේත් වෛද්‍ය කණ්ඩායමේත් දැඩි කැපවීම උනන්දුව හා වගකීම සාක්ෂාත් කරමින් කේ. ජීවන්ති නිල්මිණි මහත්මිය සති 36 කට පසු නිරෝගීමත් බිලින්දියක් බිහි කළා ය. මුලින් ම කුස තුළ තිබූ මිය ගිය දරුවාගේ වැදෑමහ කොටස ප්‍රසූත කළ ඈ ඉන්පසුව නිරෝගී දරුවා ප්‍රසූත කළා ය. ඉන් අනතුරුව නිරෝගී දරුවාගේ වැදෑමහ ද ප්‍රසූත කර ඇත.ආකාරයෙන් ලෝකයේ සිදුවූ අසාමාන්‍ය දුර්ලභ ගණයේ දහවන දරු උපත බවට වෛද්‍ය පොත් පත්වලට මෙම දරු උපත ඇතුළත් වූ අතර ශ්‍රී ලංකාවේ වෛද්‍ය විද්‍යාවේ නාමය තවදුරටත් ලෝකයේ බබළවන්නට ද විශේෂඥ වෛද්‍යවරයාගේ ප්‍රයත්නය සමත් විය.මෙම දුර්ලභ ගණයේ දරු උපත සම්බන්ධයෙන් අප සමඟ අදහස් දැක්වූ අනුරාධපුර ශික්ෂණ රෝහලේ ප්‍රසව හා නාරිවේද විශේෂඥ දේශමාන්‍ය වෛද්‍ය අසේල අමරසිංහ මහතා - මෙම සිදුවීම ඉතාම දුර්ලභ ගණයේ එකක්.මවගේ වාසනාවට දරුවන් දෙදෙනා සිටියේ වෙන් වෙන් වූ කෝෂ වල. මව මියගිය දරුවා සාමාන්‍ය අයුරින් ප්‍රසූත කළා. ඉන්පසු අපිට සිදුවුණා. කුසේ සිටි අනෙක් දරුවාට හානියක් නොවන විදිහට කටයුතු කරන්න.අවශ්‍ය නම් අපිට හොඳින් සිටි දරුවා ගබ්සා කරලා මවගේ ජීවිතය රැක ගන්න තිබ්බා. නමුත් මම නූපන් දරුවාට ජීවිතය ලබාදී ජීවත්ව සිටින මවත් බේරා ගැනීමේ බාරදූර වගකීම නොබියවම භාර ගත්තා. ඒකේ ප්‍රතිඵලය තමයි මා ප්‍රමුඛ වෛද්‍ය කණ්ඩායම අද මේ අත්විඳින්නේ. මමත් අපේ වෛද්‍යවරුන් කණ්ඩායමත් විශාල වශයෙන් අන්තර් ජාලයේ මෙවැනි දරු උපත් සිදුවෙලා තියනවද කියලා ;සව්වා.නමුත් එවැනි දරු උපතක් මෙතෙක් සිදුවී ඇති බවට අන්තර් ජාලයේ තිබුණෙත් නෑ. නමුත් පුවත්පත් වාර්තාවකින් දැක්කා මෙවැනි දරු උපත් 09 ක් සිදුවී ඇති බවට. අවසන් සිදුවූ එකත් ශල්‍ය කර්මයක් මගින් සිදු කළ එකක්.මෙය අති දුර්ලභ සිදුවීමක් බවට අපි පසුව දැන ගත්තා. මම මගේ හිතවත් විශේෂඥ වෛද්‍යවරුන්ගෙනුත් මේ ගැන අහලා බැලුවා. නමුත් ඔවුනුත් මේ ගැන කිසිම දෙයක් දැනගෙන සිටියේ නෑ. මම වෛද්‍ය වෘත්තියට ඇවිල්ලා වසර 23 ක් පමණ වෙනවා. වෛද්‍ය ශිෂ්‍යයෙක් වශයෙන් වසර 05 ක් ඉගෙනුම ලැබුවා. වසර 08 වෛද්‍යවරයෙක් වශයෙන් සේවය කරා.ඉන්පසුව වසර 10 ක් ම සේවය කරන්නේ විශේෂඥ වෛද්‍යවරයෙක් හැටියට. මේ වගේ දෙයක් කරන්න ලැබීම ගැන මට හරිම සන්තෝෂයි. මම ඒ නිසයි මේක ඉතා සුවිශේෂී දෙයක් ලෙස දකින්නේ. මම මෙය මාධ්‍ය මගින් රටටම දැනගන්න දෙන්න ඕන කියලා තීරණය කළෙත් ඒක නිසයි.මෙම දුර්ලභ දරු ප්‍රසූතිය සිදු කළ දාඹුවැව මැදවච්චිය පදිංචි කේ. ජීවන්ති නිල්මිණි (29) මහත්මිය පැය 1 1/2 ක පමණ කාලයකින් පසුව උදෑසන 5.39 ට දරු ප්‍රසූතිය සිදු කර තිබූ අතර ඇය දහවල් වනවිට ඉතා හොඳ සෞඛ්‍ය මට්ටමකින් පසුවූවා ය. මෙලොව එළිය දුටු බිලිඳිය ද ඉතා හොඳ සෞඛ්‍ය තත්ත්වයකින් පසුවන අයුරු අප හට දැක ගත හැකි වූහ.අනුරාධපුර ශික්ෂණ රෝහලේ ප්‍රසව හා නාරිවේද විශේෂඥ වෛද්‍ය දේශමාන්‍ය අසේල අමරසිංහ මහතාටත් සෙසු වෛද්‍යවරුන්ටත් තමන් අවදානම් තත්ත්වයක සිටියදී ඉන් මුදවා නැවතත් මවක් වීමේ භාග්‍ය උදාකර දීම සම්බන්ධයෙන් දහස් වරක් සිය ස්තුතිය පුද කරන බව ද කේ. ජීවන්ති නිල්මිණි මහත්මිය සතුටින් කියා සිටියා ය.අනුරාධපුර වැනි දුෂ්කර ප්‍රදේශයක අඩු පහසුකම් යටතේ මව ඉතා ඕනෑකමින් ආරක්ෂා කරමින් සති 36 ක් දරු ගැබ ද ආරක්ෂා කර මවගේ ජීවිතය ද ආරක්ෂා කර මෙම දරු උපත සිදු කිරීමට ප්‍රසව හා නාරිවේද විශේෂඥ වෛද්‍ය දේශමාන්‍ය අසේල අමරසිංහ මහතා ප්‍රමුඛ වෛද්‍යවරුන් වන වෛද්‍ය සමීර නානායක්කාර, වෛද්‍ය සමන්ත කුමාර, වෛද්‍ය චින්තක දම්මිආරච්චි, වෛද්‍ය චින්තක සෙනවිරත්න, වෛද්‍ය සචී ගෝවින්දගේ, වෛද්‍ය ප්‍රසාද් මාරසිංහ, වෛද්‍ය තුසිත බෝධිනායක යන මහත්ම මහත්මීන් කටයුතු කර ඇත.ජීවමාන දෙවිවරුන් වන මෙම වෛද්‍ය කණ්ඩායමට ජාතියේ ප්‍රණාමය ද නිසැකයෙන් ම හිමිවන බව නොඅනුමානය. මෙම ලිපිය සැකසීමේ දී වෛද්‍ය විද්‍යාව පිළිබඳව අප නොදත් බොහෝ දේ ඉතා සුහදශීලී ලෙස අපහට කියාදුන් අනුරාධපුර ශික්ෂණ රෝහලේ ප්‍රසව හා නාරිවේද විශේෂඥ වෛද්‍ය දේශමාන්‍ය අසේල අමරසිංහ මහතාටත්, වෛද්‍ය සමීර නානායක්කාර මහතාටත්, වෛද්‍ය චින්තක දම්මිආරච්චි මහතාටත් අපගේ කෘතවේදීත්වය පළ කර සිටිමු.සටහන සහ ඡායාරූප අනුරාධපුර මධ්‍යම වාර්තාකරු බුද්ධික මහේෂ් විජේසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212308</link>
    <topic>මවු සෙනෙහස අයැදීම</topic>
    <author>රූපාන්ති බුලත්සිංහල</author>
    <content>අම්මාගේ සෙනෙහස හදවත ඉල්ලයි. නෙතට නැඟෙන කඳුළු කැට අපහසුවෙන් පිසදාගත් පුංචි පුතා මල්ලිව තුරුළු කරගත්තා. අනේ අඬන්න එපා, මල්ලි ඔයාට මං ඉන්නවා. මං ඔයාව කොහොම හරි බලාගන්නවා.අම්මා කෙනෙක් වෙන්න මට බැහැ. ඒත් මං ආදරය දෙන්නම්. අම්මාගේ වේවැල් පහරින් රිදුම් දුන් ඇඟපත අතගාමින් පුංචි අයියා එහෙම කිව්වා. ඒත් මල්ලිට ඕනෙ වුණේ අම්මාගේ ආදරය. ඒක දෙන්නෙ කොහොමද?අපි අඬන්නෙ නැතිව ඉඳිමු. ඒත් අපි හිතුවේ වැලේ ගෙඩි වැලට බර නෑ කියලා. ඒක ඉස්සර කාලේ කතාවක් වෙන්නැති. සමහර විට අපේ අම්මා ඒවා දන්නෙත් නැතුව ඇති. කවදාවත් අඩු නොවෙන තැලුම් කෑම හැමදාම ඉවසන්න බැහැ. පුංචි දේටත් උරණ වෙන අම්මා ගේ හැසිරීම අයියාටත් මල්ලීටත් තවදුරටත් ඉවසිය නොහැකිය.පුංචි සිත ආදරය ඉල්ලයි. ඒත් ඉතින් අම්මා වෙනස් නොවෙයි. අනේ අම්මේ අපිටත් ආදරය ඕනෙ. අපිට ආදරය ටිකක් හරි දෙන්න. පුංචි සිත් හිතින් දහස් වරක් ඇඬුවා. ඒත් ඒ අම්මාට කවදාවත් ආදරය ගැන දැනුණේ නැහැ. සිත ඒ තරමටම ගල්වෙලා.හැමදාම තැලුම් කාලා ඇතිවෙලා. මුළු ඇඟම පුපුරු ගහනවා. හිතාගන්න බැරි තරමට ජීවිතය එපාවෙලා. අනේ අම්මේ දැන් ඉතින් අපිට කාගේ පිහිටක්ද? අපිට කොහෙත් එකයි. මෙහෙම හිතලා මේ අයියා මලෝ දෙන්නා ගෙදරින් පැනගත්තා.ආයිත් නම් ගෙදර යන්න බෑ කවදාවත්ම. මෙහෙම හිතලා පිටබද්දර ඉඳලා අකුරැස්සට පැනලා ආවා. ඒත් ඉතින් කොහේ කියලා යන්නද? අන්තිමට ආවේ පොලීසියකට. අනේ මාමේ අපිටත් ආදරය ඕන. එහෙම කිව්වාම නීතිය රකින පොලීසියේ හදවත් උණු වුණා.එන්න පුතේ අපි නුඹලාට ආදරය දෙන්නම්. හැබැයි අම්මා කෙනෙක් කොහොම දෙන්නද? රාත්‍රි ගණනාවක් හරි හැටි නින්දක් නොලැබුණු ඔවුන්ට පොලිස් සෙවණේ හොඳට නින්ද ගියා.කාරණාව සමථයකට පත්කරන්න පොලීසිය හැදුවත්; පුංචි එවුන් කැමැති වුණේ නැහැ අම්මා ළඟට යන්න. අනේ මාමේ අපට ඒ සැර අම්මා එපා. අපිත් ආසයි ආදරයට. අපිට කොහොම හරි ආදරය ටිකක් හොයලා දෙන්න. ඒක ඉතින් කොහොම කරන්නද? එදා ඔවුන් ආදරය ඉල්ලනවා වගේ අද ඔබේ පුතාත් දුවත් නොකිව්වාට ආදරය ඉල්ලනවා ඇති. අනේ අම්මේ වේවැලට වඩා ආදරය උතුම්. ඒක කවදාවත් අමතක කරන්න එපා.දානය හොඳයි ඒත්..නැත ලොවේ අන් රසඳුනා ආදරය මෙන් සුව දෙනා. ආදරය කරන්න ගියහාම මුළු ලෝකයම අමතක වෙනවා. ඒ තරමටම ආදරය සුන්දරයි. හිතාගන්න බැරි සුවයක් ආදරය නිසා හිමිවෙනවා. රජ ඔටුන්න එපා කියලා අශෝක මාලාට ආදරය කරන්න සාලිය කුමාරයට හැකිවුණේ ඒ නිසයි.සාජාහාන් රජු තමන්ගේ ආදරය වෙනුවෙන් හැදුව ටජ් මහල අදටත් ආදරේ සංකේතය වෙලා. ජීවිතයට ආදරය නැතුවම බැහැ. ආදරය ඒ තරමටම සුන්දරයි. ජීවිතය ජීවත් කරන්නේ ආදරය. මේ නිසා ආදරය කරන්න ගත්තහම හැමෝටම සියල්ල අමතක වෙනවා.ඒක ඒ හැටියක් නෙ. ඒ නිසාම තමයි කියන්නේ ආලය අන්ධයි කියලා. ඒ නිසාම ආදරේ මුවාවෙන් රැවටෙන; රවට්ටන කොච්චර දෙනෙක් අද ඉන්නවද? සමහර වෙලාවට ඒක ඉතින් හිතාගන්න බැහැ.මේකත් ඒ වගේ කතාවක්; තමන්ගේ පෙම්වතියගේ මාලේ ආදරයෙන් රවට්ටලා ගත්ත පෙම්වතෙක්, ඒ සල්ලිවලින් මළගිය ඇත්තන්ට දානයක් දීලා. සිද්ධිය ගැන ඇස් ඇරෙනකොට ගොඩක් දේවල් සිද්ධ වෙලා. ආලය ඒ තරමටම අන්ධ වෙලා තියෙන්නෙ.ආදරය කරන එක හොඳයි ඒත් අන්ධ නොවී. එතකොට හරි හරි වැරැද්ද පෙනේවි. නැත්නම් ඉතින් දාන දීලා විතරක් නතර වෙන එකක් නැහැ. ඇස් ඇරගෙන හොඳ කල්පනාවෙන් හිටියේ නැතොත් හැමදේම කනපිට හැරේවි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af1212309</link>
    <topic>2013 රටට හා ඔබට කොහොම ද?</topic>
    <author/>
    <content>උත්තරීතර සෘෂි භාෂිතයට අනුව ක්‍රි. ව. 2013 ක් වූ ජනවාරි මස පළමුවන කුජ දින උදේ 06.22 ට ධනු ලග්න සම්භව සිංහ නවාංශකයෙන් කටක රාශ්‍යාර්ධයෙන් මේෂ දෙර්කාණයෙන් මිථුන ද්වා දශාංකයෙන් ධනු ත්‍රිංශාශකයෙන් පී‍්‍රතියෝගයෙන් භව කර්ණයෙන් උඳුවප් අව ජලවක තිථියෙන් කුජ හෝරාවෙන් කුජගේම පංචම කාලයෙන් කුජ ශූක්ෂම හෝරාවෙන් 2013 නව වර්ෂය උදාවෙන්නේය.වසර ආරම්භ වන මොහොතේ ලග්නාධිපති උච්ඡ බල සහිතව භාග්‍යස්ථානයේ ගෝචර වෙමින් පවතින බැවින් ලක් මෑණියන්ගේ දූ පුතුන්ට ඉතා වාසනාවන්ත සෞභාග්‍යවත් ඉසුරුමත් නව ලෝකයකට ප්‍රවිෂ්ට වීමට මං පෙත් විවර වන බව නිගමනය වේ.තව ද මේ භාග්‍යවත් ග්‍රහ ගෝචරය හේතුවෙන් සැබැවින්ම ලක් මෑණියන්ට ආදරය ගෞරවය දක්වන සියලු දූ පුතුන් රැක ගැනීමටත් - ආරක්ෂා කිරීමටත් - දියුණු කිරීමටත් ලක් මාතාව මෙන්ම ලක් මාතාව රැක ගැනීමට නායකත්වය දෙන ජනාධිපතිතුමා ඇතුළු දේශ හිතෛශීන් ආරක්ෂා කර රැක ගැනීමට සියලු ඉෂ්ට දෙවි දේවතාවුන්ගේ දිව්‍ය නෙත නිරන්තරයෙන් යොමු කරවන බව මෙම ග්‍රහ බලය පසක් කරවයි.එබැවින් ලක් මවට නිගා කිරීමට හෝ අවමන් කිරීමට උත්සාහවත් වන කිසි දුවකුට හෝ පුතකුට රැකවරණයක් හෝ ශක්තියක් නොලැබී අන්ත අසරණ භාවයකට පත්වන බව මෙම ග්‍රහ බලය මොනවට පැහැදිලි කරවයි.තව ද 11 වැන්නේ යෙදෙන කෝටියක් දෝෂ භංග කරවන රවිගේ පිහිටීම හා රවි බුධ යෝගය හේතුවෙන් උගතුන් බුද්ධිමතුන්ගේ දැනුම ඥානය යොදමින් ලක් මව පෝෂණය කරමින් ලෝකයේ අන් රටවල් අතර ලක්මව ප්‍රමුඛස්ථානයකට ඔසවා තැබීමට හැකි වනු ඇත.නව වැනි භාවයේ පවතින රාහුගේ ආගමනය හේතු වෙන් විදේශ කුමන්ත්‍රණ දියත් වන බව පෙන්නුම් කළත් ඒ කිසිදු බලවේගයකට හිස එසවීමට තරම් බලයක් නොලැබෙනු ඇත. විදේශ ආයෝජකයන්ගේ පැමිණීම මතින් ලක් මව තව තවත් දියුණු මාවතකට යොමු වේ.සංචාරකයින්ගේ පැමිණීම බහුල වේ. විදේශ රැකියා අවස්ථා වර්ධනය වේ. ඉඩම් හිමිකම් ඔප්පු නොමැතිව පදිංචි වී සිටින විශාල පිරිසකට නිරවුල් ඔප්පු මේ වර්ෂය තුළ හිමි වනු ඇත. වරාය හා ගුවන් තොටුපළ හරහා දකුණු ලක් වැසියන්ට නැවුම් අත් දැකීමක් එක් කරමින් දියුණුවේ මාවතට පියමන් කිරීමට විදේශීය හා සෘජුව ගනුදෙනු කිරීමේ භාග්‍ය උදා වනු ඇත.දිවයිනේ සියලු වරාය සුවිශේෂී ප්‍රගතියක් අත්පත් කර ගනිමින් ලක්මව පෝෂණය කරනු ඇත. පතල් කර්මාන්තය දියුණු වේ. කෘෂිකර්මාන්තයේ ඉහළ පිබිදීමක් ඇති වේ. ඒ ශ්‍රේණියේ මහා මාර්ග මෙන්ම ගම් බිම් හරහා වැටෙන කුඩා මංමාවත් ද විශාල වශයෙන් සංවර්ධනය වී සාමාන්‍ය ජනතාවට ද සුවෙන් පහසුවෙන් තම ගමන් බිමන් යෑමට වාසනාව උදා වේ.උසස් කලා නිර්මාණ බිහි වේ. අපගේ කලා නිර්මාණ විදේශයන්හි ජනපි‍්‍රය වේ. ක්‍රීඩා අංශයෙන් ද ලක් මවට කීර්තියක් හිමි වේ.කේතු 03 වැන්නේ ගෝචරය වන බැවින් ආගමික අංශයේ ඉහළ ප්‍රබෝධයක් ඇති වේ. බොහෝ දෙනකුට ආගම ධර්මයේ විපුල ඵල නෙලා ගැනීමට ද මෙම වර්ෂය යහපත් වනු ඇත. මාරක රිය අනතුරු බහුල ව සිදුවේ.ස්වාභාවික විපත් හේතුවෙන් විවිධ උපද්‍රව වලට මුහුණ පෑමට සිදු වේ. ගං වතුරින් හානි - නියඟයෙන් පීඩා මෙන්ම භූ චලන ද මෙතෙක් ලක් වැසියන්ට අත් දැකීමට නොලැබුණු ආකාරයෙන් අමුතුම ආකාරයේ ස්වාභාවික විපත් ආදියට මුහුණ පෑමට ද සිදු වේ.නොමනා හැසිරීම් රටාව නිසා බොහෝ රෝගා බාධයන්ට ලක් වීමට සිදු වේ. සිර මැදිරි තුළ විවිධ කලහකාරී ස්වභාව මතු වේ. වසර ආරම්භයත් සමඟ නීති ක්ෂේත්‍රය තුළ බලවත් අර්බුද පැවතුණත් වසරේ මුල් කාර්තුව තුළ නීති ක්ෂේත්‍රයේ පවත්නා ගැටලු සහගත තත්ත්වයන් නිරාකරණය වනු ඇත.සියලු ලක් වැසියන්ට සාධාරණ ලෙස යුක්තිය විසඳීමට අවශ්‍ය පසුබිම සැකසෙනු ඇත. නීතිය සංශෝධනය වී ස්ථාපිත වේ. එකම පවුලේ සහෝදර සහෝදරියන් අතර බොහෝ ගැටුම් ඇති වීමට ද අවකාශය ඇති බැවින් සහෝදර සබඳතා රැක ගැනීමට බුද්ධිමත් විය යුතුය. පවුල් සංස්ථාව රැක ගැනීමට සෑම බිරියක්ම ස්වාමි පුරුෂයෙක්ම අවබෝධයෙන් යුතුව කටයුතු කිරීම යහපත් වේ.පොදුවේ ගත් කල 2013 වර්ෂය මාතෘ භූමියට නිගා කිරීමට උත්සාහවත් වන කිසිදු බලවේගයකට යහපත් නොවන අතර ලක් මවට ආදරය ගෞරවය දක්වන සැමට ලක් මවත් සම්බුද්ධ ශාසනයත් ආරක්ෂා කරන සියලු දෙවි දේවතාවුන්ගේ රැකවරණය, ආරක්ෂාව හිමි වනු ඇත.ප්‍රවීණ ඡ්‍යොතිෂඥ සුමනදාස අබේගුණවර්ධනසර්වග්‍රහ මණ්ඩලයේ ප්‍රධාන ග්‍රහයා වන සූර්යයා ධනු රාශියේ මධ්‍ය අංශක 15 පමණ ගෝචර වන අවස්ථාවේ 2013 නව වසර උදා වෙයි. ප්‍රබල ග්‍රහයන් දෙදෙනකු වන ශනි හා කුජ බලවත්ව ‘සස හා රුචක’ යෝග උදාවීම රට රටවලට මිශ්‍රඵල උදාකරයි. එහෙත් මොවුන් දෙපළ ඔවුනොවුන් දැකීම, සප්තමවීම ත්‍රිකෝණාධි අවස්ථාවලදී විවිධ රටවලට පාඩු හා පීඩන යුද බිය වැඩිකරයි. එවැනි ග්‍රහ සංකලන යොමු වීමෙන් යෙදෙන ඵලඅපල ඇතිවන රටවල් පිළිබඳව මේ ලිපියෙන් ආවරණය වේ.මේ අනුව අප රටට ආසන්න ඉන්දියාවේ පාලන ලග්නය කන්‍යා බව හිටපු ඡ්‍යොතිෂ ප¼ඩිවරයකු වන ආචාර්ය බී.වී.රාමන් මහතා පවසා ඇත. කන්‍යාවෙන් සිව්වැන්න වන ධනු රාශියේ රවි බුද යෝගය ශනි දකී. එරටට සුබ අසුබ මිශ්‍ර පල ගෙන දෙයි.ඉන්දීය පාලන තන්ත්‍රය අනුව පාර්ලිමේන්තු ඇමැති මණ්ඩල තීරණ තුළින් ගන්නා තීරණ නිසා ඒ රටට හා ජනතාවට සුබදායක වැඩ කොටසක් සිදුවෙනවා ඇත. විද්‍යා අංශ, වෙළෙඳ කටයුතු ආදී අංශවල විශේෂ දියුණු තත්ත්වයක් උදා කැරෙනු ඇත. එරට මහජනතාවගේ බලාපොරොත්තු බොහොමයක් ඉටුවෙයි. වාහන නිෂ්පාදන කර්මාන්තය කෘෂිකර්මය යාන්ත්‍රික උපකරණ නිෂ්පාදනයේ සුවිශේෂ දියුණුවක් අත්වෙයි. විදේශ රටවලට නිෂ්පාදන බෙදාහැරීමේ වැඩපිළිවෙළ නවීකරණය වෙයි.ජනවාරි 25 සිට මාර්තු 22 අතර කාලය පංජාබ් ප්‍රදේශයේ ආගමික අර්බුද පැනනඟී. නැවතත් අප්‍රේල් 04 සිට ජූනි 23 අතර කාලය එකී ප්‍රශ්න නැඟී එයි. ආගමික නායකයන් ආරක්ෂක අංශ අතර උණුසුම් තත්ත්වයක් උද්ගත වෙයි. ඒ අතර මහ වැසි හා ගංවතුර නිසා දේපළ හානි හා මරණ වැඩිවෙයි. නීති ප්‍රශ්නවලට අදාළ අර්බුද අධික වේ. ඉන්දීය රජයට එය ඉවසිලිවන්තව විසඳීමේ ශක්තිය හිමිවනු ඇත.මිත්‍ර රටවල් හා ගිවිසුම්අප්‍රේල් මස 26 වැනිදා අර්ධ චන්ද්‍රග්‍රහණයක් සිදුවේ. එයින් බටහිර ඉන්දීය ප්‍රාන්ත කීපයකට බලවත් භූචලන දෙකක් එක ළඟ සිදුවීමෙන් හානිදායක තත්ත්වයක් උද්ගත වෙයි.අන්ද්‍රා ප්‍රදේශය ඇතුළු ප්‍රදේශ කීපයකට ගංවතුර හා නායයාම් ඇති වීමෙන් විනාශ හා පාඩු වැඩිකරයි. නේපාල ඇතුළු උතුරු මැද හා නැෙඟනහිර දිශාවල ගිනිගැනීම් හා ගොඩනැඟිලිවලට හානි සිදුවේ. මහාරාශ්ට්‍රය, අයෝධ්‍යාව මධ්‍ය ප්‍රදේශ හා පාකිස්ථානයේ ඇතැම් කොටස්වලට ගිනි හා යුද බිය වැඩි කරයි. එවැනි ගැටුම් මාර්තු 22 සිට මැයි 09 දක්වා ද නැවත අගෝස්තු - ඔක්තෝබර් අතර කාලවල සිදුවීමට නියමිතය. දැනට පවතින අර්බුද මධ්‍යයේ රටවල් සමඟ ඇතිකරගන්නා සබඳතා තුළින් සංවර්ධන හා කර්මාන්ත දියුණුව ගොඩනැඟේ.ඇමෙරිකාව, බෙල්ජියම, කැනඩාව, බටහිර එංගලන්තය හා බ්‍රසීලයට බලපාන මිථුන රාශිය අධිපති බුද රවි සමඟ යෝගව සත්වැන්නේ සිට ශනි දකී. ඒ රටවල වෙළහෙළෙඳාම් පිළිබඳ නව පියවරක් ගැනීම සඳහා විදේශ රටවල් හා මිත්‍ර ගිවිසුම් ඇතිකර ගැනීමට උත්සාහ ගනී. එහෙත් හත්වැන්න නරක හා යුද සම්පාදනයට රුකුල් දෙන රාශියක් වීම නිසා ඊට බාධා මතුවිය හැක.මාර්තු මැයි අතර කාලයේ කැනඩාවේ සුළිසුළං හා මහ වැහි ඇතිවෙයි. දේශපාලන අරගල, වර්ජන, විවිධ ජාතින් අතර ඇතිවන මතභේද හා ගැටුම් වැඩි කරයි.ඇමෙරිකාවේ නිව්යෝර්ක්, ලොස්ඇන්ජලීස්, කැලිෆෝනියා ප්‍රදේශවලට ගංවතුර හා නායයෑම් තර්ජන එල්ල වෙයි. බ්‍රසීලයේ විප්ලවකාරීන්ගේ කුමන්ත්‍රණ වැඩි වීමෙන් ප්‍රදේශ කීපයක අර්බුද ඇතිවෙයි.වසර මැද බලවත් රටවල් අන්තර්ජාතික සමුළු සාකච්ඡාවලට එක්වී ආර්ථික රටා ගොඩනැඟීමට නව විධි ක්‍රම සකස් කිරීමට උත්සාහ ගනී.එංගලන්තයට ආර්ථික පරිහානියක තර්ජන ඇති වෙයි. මහ ගත්කතුවරයකු හෝ ප්‍රධාන දේශපාලන නායකයකුගේ අභාවයක් ගැන අසන්නට ලැබේ.ඇෆ්ඝනිස්ථානයේ සාමයට බාධාචීනය හා රුසියාවට, මැදපෙරදිග රටවලින් එල්ල වන චෝදනාවලට විසඳුම් වශයෙන් සාම සාකච්ඡා එකඟවීමට සිදුවේ. එසේම ජපානය, චීනය හා රුසියාව රාජ්‍යවල දේශගුණික විපර්යාස වැඩි කරයි. බොහෝවිට අගෝස්තු - ඔක්තෝබර් අතර මේ තත්ත්වය උද්ගත වන අතර ඇෆ්ඝනිස්ථානයේ සාමය බිඳ වැටීමක් ද සිදුවෙයි. අල්කයිඩාවරු නැවත පණගැන්වීමේ කාලයක් මතු කර ගනිති.ඕස්ට්‍රේලියාවේ වික්ටෝරියා ප්‍රාන්තයේ ලැව් ගිනි ඇතිවේ. ලෙබනනයේ අරාබි හා මැද පෙරදිග ගැටුම් උග්‍ර වෙයි. ඛනිජ තෙල් ආකර ප්‍රශ්න හා බෙදුම්වාදී ප්‍රශ්නවලට වෙනත් රටවල් අත පෙවීම නිසා සාමය බිඳවැටීම් ඇතිවිය හැක.විද්‍යාඥයන්ට හා දේශපාලන බලවතුන්ට සුබ කාලයක් නොවේ. විශේෂයෙන් තුලා රාශිය ශනි හෝ කුජ සිංහ කේන්ද්‍ර හිමි නායකයන්ට අපල ගෙන දෙයි. තුලා ලග්නය හිමි වන උතුරු චීනය, ඉන්දු චීනය, ටිබෙට්, ජපානය, බටහිර ඊජිප්තුව ආදී රටවලට සුබපල අඩු කරයි. ගිනි බිය, යුද බිය අධික වේ. ඉක්මන් කෝපකාරී ක්‍රියා ලේ හැලීම්වලට ඉඩ යෙදේ.ජර්මන් නිපැයුම්වලට ඉහළ ඉල්ලුමක්වසර මුල් කාලයේ හා අග කාලවල විදෙස් රටවල් කිහිපයක කෘෂිකර්මයට අදාළ කටයුතුවලට ද පාඩු ගෙනදෙයි. සුළිසුලං කුණාටු අධික වීමෙන් බෝවෙන රෝග ඇති වෙයි. භූමිකම්පා වරින් වර මතුවීමෙන් ගොඩනැඟිලි හා වගා බිම් විනාශ වී යයි.මෙහි ඊජිප්තුවට විශේෂත්වයක් ගෙන දෙයි. එහි පුරාවිද්‍යා අංශවලට සම්බන්ධ ඉපැරණි ජීවන රටා පිළිබිඹු වන නටබුන් රැසක් කැනීම්වලදී සොයා ගැනීමට හැකිවෙයි.ඉන්දියාවේ පන්ජාබ් ප්‍රදේශයේ ජනවාරි 25 – මාර්තු අතර කාලයේ ආගමික අර්බුද පැනනැඟී එයි. නැවත අප්‍රේල් 4 ජූනි 27 අතර කාලය තුළ ආගමික නායකයන් හා රජයේ හමුදා අතර උණුසුම් ගැටුම් වැඩි කරයි. එයින් දේපළ හානි හා මරණ වැඩි කරයි. එම ප්‍රශ්න වැඩිවීමෙන් ඇතිවන තර්ජන වර්ජන අධික වෙයි.රජයේ ක්‍රියාමාර්ග නිසා ඒ ප්‍රශ්න විසඳා ගැනීමට හැකිවෙයි. අන්ද්‍රා ප්‍රදේශයේ ගංවතුර නිසා විපත් වැඩි කරයි. දුම්රිය ඝට්ටනයක් හෝ විදුලිය ගෑස් නිෂ්පාදන ගොඩනැඟිල්ලක මැයි ජූනි අතර කාලයේ ඇතිවන ගිනි ගැනීමක් පිළිබඳ අසන්නට ලැබේ.මහරාෂ්ට්‍රය, අයෝධ්‍යාව, මධ්‍යම ප්‍රදේශ, පාකිස්ථාන ඇතැම් ප්‍රදේශවල යුද ගැටුම් ඇතිවෙයි. ගංවතුර සුළි සුළං විපත් වැඩිවේ. ජර්මනියේ නව නිෂ්පාදන විදේශ රටවල අලෙවියට ඇති ඉල්ලුම වැඩි වෙයි. වසර මැද භාගයේ ආර්ථිකයේ පිබිදීමක් පිළිබඳව අසන්නට ලැබේ.ඇමෙරිකාව, බ්‍රසීලය, කැනඩාව ආදී රටවල වෙළහෙළදාම් පිළිබඳ නව පියවරක් ගැනීම සඳහා විදේශ රටවල් හා මිත්‍ර ගිවිසුම් ඇතිකර ගැනීමට උත්සාහ ගනී. වැටී ඇති ආර්ථිකය ඉහළ තත්ත්වයක රඳවා ගැනීමේ උත්සාහය සාර්ථක වේ.මාර්තු 2 සිට මැයි 13 දක්වා කාලය මේ රටවලට විශාල පාඩු හා හානි දක්වන කාලයක් කාලගුණ විපර්යාස නිසා සිදුවන අතර බටහිර යුරෝපා රටවලට බලාපොරොත්තු නොවූ තද සීත කාලගුණයක් දීර්ඝ වශයෙන් බලපවත්වයි. හිමපතනය නිසා ගමනාගමනයට බාධක යෙදේ.කැලිෆෝර්නියාව හා බ්‍රසීලයට සුළි සුළං අධික වීමෙන් ලැව් ගිනි පැතිරීම සිදුවෙයි. ගංවතුර තර්ජන මතුවීමෙන් ගංගා ඇළ දොළ ආසන්නව වෙසෙන්නන්ට මරණ වැඩිවේ. ගුවන්යානා අනතුරක් ගැන අසන්නට ලැබේ. නායයාම්, වැඩි වෙයි. අනතුරුවලට පත්වන සංඛ්‍යාව අධික වෙයි. අගෝස්තු ඔක්තෝබර භූචලන මතුවෙන සමයකි. මෙයින් සංවර්ධන කටයුතුවලට බාධා ඇති කරයි.චීනය, උතුරු චීනය, ටිබෙට්, ජපානය ආදී රටවලට සුබ කාලයක් නොවේ. දේශගුණික විපර්යාස තුළින් රටේ සංවර්ධන කටයුතු හා කෘෂිකර්මයට පාඩු ගෙන දෙයි. පතල් කර්මාන්ත කරුවන්ගේ බලාපොරොත්තු බිඳී යයි. කම්කරු උද්ඝෝෂණ වැඩි වෙයි.අප්‍රේල් මැයි අතර කාලය තද කුණාටු සහිත වැසි නිසා ගංවතුර තර්ජනයකට ඉඩ යෙදේ. භූචලන කීපයක් ඇතිවීමෙන් රටවැසියන්ට උන්හිටිතැන් අහිමි වේ. මරණ සංඛ්‍යාව අධික වේ. අගෝස්තු 19 ඔක්තෝබර් 13 අතර කාලය ගිනි ගැනීම් කඳු කඩාවැටීම් ගිනි කඳු තර්ජන වැඩි කරයි. කර්මාන්ත ශාලා පිපිරී යාම හෝ ගිනි ගැනීමකට ඉඩ ඇත.මේ අතර කාර්මික රටවල නව නිෂ්පාදන රැසක් බිහිකරවීමේ වැඩ පිළිවෙළ සාර්ථක වෙයි. ලෝකයට අවශ්‍ය භාණ්ඩ මෙන්ම වාහන නිෂ්පාදන වලින් ලාබ ලබාගත හැකිවෙයි. එංගලන්තය, ඩෙන්මාර්ක්, පෝලන්තය රටවලට මේ වසරේ මිශ්‍රපල ගෙන දෙයි. අසල්වැසි රටවල් සමඟ ඇතිකරන ගිවිසුම් සාර්ථකව වැඩිදියුණු කර ගත හැකි වෙයි. එහෙත් වැඩි වශයෙන් ස්ථිර නිගමනවලට බැස කටයුතු කිරිම එතරම් පහසු කාර්යයක් නොවනු ඇත.මැදපෙරදිග මෙන්ම බටහිර රටවලද වරින් වර යෙදෙන දේශගුණික විපර්යාස තුළින් විශාල හානි ගෙන දෙයි. ජපානයේ ගිනිකඳු පිපිරීම් ආදියට ඉඩ යෙදේ. ගුවන් අනතුරු ආදියට ඉඩ ඇත.ලෙබනනය, සිරියාව, මැද පෙරදිග රටවල යුද බිය වැඩි වෙයි. ඛණිජ තෙල් ආකර පිළිබඳ ගැටලු වැඩි කරයි. කොටස් බෙදාගැනීමට නොහැකිව කරන අර්බුද වැඩි කරයි. රහස් අවි ගබඩාවක් ආරක්ෂක අංශවලින් සොයාගැනීමේ සිද්ධියක් ප්‍රචාරයට පත්වෙයි.දේශගුණික විපර්යාසපොදුවේ වරින් වර ඇතිවන කාලගුණික විපර්යාස නිසා බොහෝ දුරට සංවර්ධන වැඩවලට බාධක ගෙන දේ. මාර්තු, අප්‍රේල්, අගෝස්තු - ඔක්තෝබර් අතර කාලය විදෙස් රටවල් බොහොමයකට අසුබ ඵල ගෙනදෙයි.රුසියාව, පෝලන්තය රටවලට නව සැලසුම් ක්‍රියාත්මක වෙයි. වැඩිපුර අවි හා යුද භාණ්ඩ නිපදවීම ගුවන්යානා හා රොකට් නිෂ්පාදනය සඳහා මහත් වැයක් දරන අතර ඒ අංශයේ තරගකාරීත්වයට යොමු වෙයි. එවැනි භාණ්ඩ ආනයන අපනයනයට යොමු වීමෙන් ආර්ථික රටාව වැඩි දියුණු කිරීමට හැකිවේවි. විවිධ රටවලට උදව් උපකාර කිරීමෙන් හොඳ හිත රඳවා ගැනීමට හැකියාවක් ඇතිවේ.දේශගුණික විපර්යාස වරින් වර මතුවෙයි. භූ චලන හා නායයෑම් ගැන පිළිබඳ සුමාත්‍රා, මලයාසියාව ආදී රටවලින් ආරංචි පැතිරේ. අගෝස්තු - ඔක්තෝබර් අතර සුනාමියකට ඉඩ ඇත.ඕස්ට්‍රේලියාව, ජෝර්ජියාව, ස්පාඤ්ඤය, ප්‍රංශය, ඉතාලිය හා අප්‍රිකාව යන රටවලට වැඩිපුර හිම කුණාටු ලැව් ගිනි නිසා විපත් වැඩිකරයි.ඊජිප්තුවේ පුරාවිද්‍යා අංශවලට පැරැණි නටබුන් රැසක් සොයා ගැනීමට හැකිවෙයි. පුරාණයේ ජීවත්වුණ ජීවීන්ගේ ස්වභාවය ගතිගුණ ශිෂ්ටාචාරය ආදිය පර්යේෂණ වලින් හෙළිදරව් කිරීමට විද්‍යාඥයින්ට ඉඩ සැලැසේ.සුබ නව වසරක් වේවා!හරිප්‍රිය ගුණසේකරආර්ථික වාසි, රැකියා වාසනා, විභාග වලින් ජය 2013 නව වර්ෂය උදා වන විට මේෂ ලග්නයෙන් ජන්ම ලාබය ලැබූ ඔබගේ කේන්ද්‍රයේ ලග්නාධිපති උච්ඡ බල සහිතව රුචක පුරුෂ රාජ යෝගය උදා කරමින් කර්මස්ථාන ගතව ද යෝගකාරක ගුරු ධනස්ථානයේ ද සඳු ස්වක්ෂේත්‍ර බල සහිතව බන්ධුස්ථානයේ ද රවි බුධ සමඟින් භාග්‍ය ස්ථානයේ ද ශනි / රාහු විවාහකස්ථානයේ ද ශුක්‍ර මාරකස්ථානයේ ද ගෝචර වෙමින් පවතී. රැකියා හා ආදායම් රැකියා අපේක්ෂාවෙන් පසුවන්නන්ගේ අපේක්ෂා මුදුන්පත් වේ. තමා බලාපොරොත්තු වූවාට වඩා උසස් ආදායමක් සහිතව රැකියාවක් ලැබේ. රැකියාවල නිරත වන්නන්ගේ තත්ත්වය උසස් වේ. උද්යෝගයෙන් යුතුව රැකියා කටයුතුවල නිරත වන්නට ලැබේ. වැටුප් වැඩි වේ. තම රැකියාව තෘප්තිමත්ව කරගෙන යාමට හැකි වේ. ව්‍යාපාර කටයුතු කරන අයට තම කටයුතු වර්ධනය කරගත හැකිය. ස්වයං රැකියාවල නිරත වන අයට ඉහළ ප්‍රගතියක් අත් වේ. හවුල් ව්‍යාපාරවල නිරත වන්නන් තම සගයන් පිළිබඳ සැලකිලිමත් වීම යහපත්ය. ගෘහ ජීවිතය මවු පාර්ශ්වයෙන් දායාද ඉඩම් ලාබ ලැබේ. ඉඩම් සම්බන්ධව පැවැති ආරවුල් නිරවුල් වේ. ශනි හෝ රාහුගේ මහ දශා අන්තර් දශා ගත කරන අය යුග දිවියේ ප්‍රසන්න බව යම් යම් ප්‍රමාණයකට ගිලිහී යාමට ද සතුරු කුමන්ත්‍රණ හේතුවෙන් පවුල් අවුල් වීමට ද අවකාශ ඇති බැවින් යුග දිවිය ආරක්ෂා කර ගැනීමට බුද්ධිමත්ව කටයුතු කළ යුතුය. මංගල යෝජනා සහ නව සබඳතා ගොඩ නඟා ගැනීමට අපේක්ෂාවෙන් පසුවන අය ද හැඟීම්වලට අනුව නොව බුද්ධියට අනුව කටයුතු කිරීම යහපත්ය. අධ්‍යාපනය උසස් අධ්‍යාපන කටයුතුවල නිරත වන්නන්ට තරග විභාග ආදියෙන් ජයග්‍රහණය හිමි වේ. විදෙස් අධ්‍යාපනය ලැබීමට අපේක්ෂාවෙන් පසුවන්නන්ගේ අපේක්ෂා මුදුන්පත් වේ. නව නිර්මාණ හා තාක්ෂණය සම්බන්ධව ඉගෙනීමට ලැබේ. සෞඛ්‍ය තත්ත්වය පමණ ඉක්මවා ඉන්ද්‍රිය පිනවීම නිසා බොහෝ රෝගාබාධවලට ලක්විය හැකි බැවින් ඒ පිළිබඳව සැලකිලිමත්ව කටයුතු කළ යුතුයි. තව ද වකුගඩුවල දුර්වලතා සහ ඇතැම් විට සුළු ශල්‍යකර්මවලට ද ලක් විය හැක. පොදුවේ ගත් කල ශුක්‍ර, බුධ, ශනි, රාහු මහ දශා - අන්තර් දශා ගත කරන අයට තරමක් අයහපත්ය. රවි, සඳු, කුජ, ගුරු මහ දශා - අන්තර් දශා ගත කරන අයට ශුභයි. ශුභ දවස් - ඉරිදා, අඟහරුවාදා, සෙනසුරාදා ශුභ වර්ණ - රතු සහ නිල් ජය අංක - 1, 2, 4, 5, 7, 9 ශුභ මැණික් - රතු කොරල්, රතු මැණික්වෘෂභවිදේශ ගමන් වාසනා, උසස් තනතුරු වාසනා 2013 නව වර්ෂය උදා වන විට වෘෂභ ලග්නයෙන් ජන්ම ලාභය ලැබු ඔබගේ කේන්ද්‍රය ලග්නාධිපති විවාහක ස්ථානයේ ද ගුරු ලග්න භාවයේ ද සඳු වික්‍රමස්ථානයේ ද ශනි සහ රාහු රෝග ස්ථානයේ ද රවි බුද මාරකස්ථානයේ ද කුජ භාග්‍යස්ථානයේ ද ගෝචරයෙන් සැරිසරයි. රැකී රක්ෂා හා ආදායම් විදේශ රැකියා අපේක්ෂාවෙන් පසුවන්නන්ගේ අපේක්ෂා සඵල වේ. රැකියාවල නිරත වන්නන්ගේ කටයුතු සාමාන්‍ය පරිදි සිදු වේ. උසස් තනතුරු අපේක්ෂාවෙන් පසුවන්නන්ගේ බලාපොරොත්තු සඵල වේ. ස්වයං රැකියාවල නිරත වන්නන්ට තම කටයුතු ඉතා සාර්ථකව කර ගනිමින් දියුණු වේ. උසස් තලයකට යොමු වීමට හැකි වේ. ගෘහ ජීවිතය පවුල් ජීවිතය ඉතා වාසනාවන්තව පී‍්‍රතියෙන් යුතුව ගත කිරීමට අවස්ථාව ලැබේ. යුග දිවි ගත කරන්නන්ට අන්‍යොන්‍ය විශ්වාසයෙන් හා ප්‍රබෝධයෙන් යුක්තව මෙම වසර ගත කිරීමට අවස්ථාව උදාවේ. විවාහ අපේක්ෂාවෙන් පසුවන්නන්ගේ බලාපොරොත්තු ඉෂ්ට වේ. පී‍්‍රතිදායක උත්සව අවස්ථාවන් වලට මෙන්ම උසස් කලා නිර්මාණ රසවිඳින්නට ද ලැබේ. ඉතා සැහැල්ලුවෙන් පී‍්‍රතියෙන් සතුටින් යුක්තව මෙම වසර ගෙවී යයි. අධ්‍යාපනය ප්‍රාථමික අධ්‍යාපන කටයුතුවල නිරත වන දරු දැරියන් තම අධ්‍යාපන කටයුතු වෙනුවෙන් දැඩි කැපවීමක් දැරීම යහපත්ය. ඉංජිනේරු හා කාර්මික අංශයේ උසස් අධ්‍යාපන කටයුතුවල නිරත වන්නන්ට ඉතා යහපත්ය. වෘත්තීය පුහුණු පාඨමාලාවලට සහභාගි වන්නන්ට ද එයින් තම අපේක්ෂා මුදුන්පත් කරගන්නට ද හැකිය. සෞඛ්‍ය තත්ත්වය භූත දෝෂ ඇති අයට එම තත්ත්වයෙන් නිදහස් වීමට තරමක් අපහසුයි. ආගම ධර්මයට අනුව කටයුතු නොකරන බොහෝ දෙනකුට අදෘශ්‍යමාන බලවේග හේතුවෙන් හටගන්නා විවිධ උපද්‍රවයන්ට මුහුණ පෑමට සිදුවිය හැකි බැවින් කල්පනාකාරීව කටයුතු කිරීම ඉතා යහපත්ය. ශරීරය දුර්වල වීම, ලේ අඩුකම වැනි තත්ත්වවලට ද ලක්විය හැකි බැවින් එය වලක්වා ගැනීම සඳහා අවශ්‍ය පියවර ගැනීම යහපත්ය. පොදුවේ ගත් කල ගුරුගේ හා සඳුගේ මහා දශා - අන්තර් දශා ගත කරන අයට තරමක් අයහපත්ය. කුජ, ශනි, රවි, බුධ මහ දශා - අන්තර් දශා ශුභයි. ශුභ දවස් - බදාදා, සිකුරාදා ශුභ වර්ණ - සුදු, ක්‍රීම්, අයිවරි ජය අංකය - 06 ශුභ මැණික් - දියමන්ති, සුදු මැණික්මිථුනවියදම් පක්ෂය වැඩිවේ, සතුරු කරදර 2013 නව වර්ෂය උදා වන විට මිථුන ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති බුධ බලවත්ව රවි සමඟ විවාහක ස්ථානයේ ද සඳු ධන ස්ථානයේ ද ශනි රාහු සමඟ පුත්‍රස්ථානයේ ද සිකුරු රෝගස්ථානය ද කුජ මාරකස්ථානයේ ද ගුරු වැයස්ථානයේ ද ගෝචර වෙමින් සැරිසරයි. රැකි රක්ෂා සහ ආදායම් ආදායම් තත්ත්වය වර්ධනය කර ගැනීමට දැඩි කැපවීමක් දැරීමට සිදු වේ. වියදම් පක්ෂය මඳක් වැඩි වන බව පෙන්නුම් කරන බැවින් මුදල් කළමනාකරණය ඉතා වැදගත් වේ. රැකියා ස්ථානයන්හි සතුරු කුමන්ත්‍රණ ආදියට ද ලක්විය හැකි බැවින් රැකියාවල නිරත වන අය තම සතුරන් පිළිබඳව ඉතා අවධානයෙන් පසු වීම තම යහපතට හේතු වේ. ස්වයං රැකියා සහ හවුල් ව්‍යාපාර කටයුතුවල නිරත වන්නන්ට කිසිඳු අපහසුතාවකින් තොරව තම කටයුතු වර්ධනය කර ගත හැක. ගෘහ ජීවිතය නොඉවසන සුළු ස්වභාවය නිසා පවුල් ජීවිතයේ අවුල් ඇතිවිය හැකි බැවින් යුග ජීවිත ගත කරන්නන් සුළු සුළු අතපසු වීම් සමථයකට පත් කරගෙන කටයුතු කිරීම යහපත්ය. සුළු දෙයකින් වුවද බරපතළ තත්ත්වයකට යාමට හැකි බැවින් ඉතා බුද්ධිමත්ව කටයුතු කිරිම යහපත්ය. විවාහ අපේක්ෂාවෙන් පසුවන්නන්ට බුද්ධිමත් අයගේ ඇසුර ලැබේ. දරුඵල අපේක්ෂාවෙන් පසුවන්නන්ට මේ වර්ෂය එතරම් යහපත් නොමැත. එබැවින් ඒ සම්බන්ධව ඉතාම කල්පනාකාරීව කටයුතු කළ යුතුය. අධ්‍යාපනය උසස් අධ්‍යාපන කටයුතුවල නිරත වන්නන්ට ඉතා යහපත්ය. නව සොයා ගැනීම් නව නිපුණතා තුළින් දිරිමත් විය හැකිය. ප්‍රාථමික අධ්‍යාපනයේ නිරත වන දරුවන් මඳක් අලස ගති පෙන්විය හැකි බැවින් ඔවුන් උනන්දු කර වීමට මවුපියන් වග බලා ගත යුතුය. සෞඛ්‍ය තත්ත්වය සෙම් රෝගවලට බහුලව ලක් වේ. දියවැඩියා වැනි රෝගවලට ද ලක්විය හැකි බැවින් ඉන්ද්‍රීය දමනය ඉතා යහපත්ය. මාර්ග අනතුරුවලට ද ලක්විය හැකි බැවින් ඒ පිළිබඳව ද සැලකිලිමත් වීම යහපත්ය. පොදුවේ ගත කල කුජ, සඳු මහ දහා - අන්තර් දශා ගත කරන අයට තරමක් අයහපත්ය. සිකුරු, බුධ, ශනි මහ දශා - අන්තර් දශා ගත කරන අයට ශුභයි. ශුභ දවස් - බදාදා, බ්‍රහස්පතින්දා, සිකුරාදා ශුභ වර්ණ - කොළ, කහ ජය අංකය 3, 5 ශුභ මැණික - පච්චකටකරැකියා වාසනා, මංගල යෝග, දරුඵල වාසනා 2013 නව වර්ෂය උදා වන විට කටක ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති ස්වක්ෂේත්‍ර බල සහිත ලග්න භාවයේ ද ශනි රාහු සමඟ බන්ධුස්ථානයේ ද ශුක්‍ර පුත්‍රස්ථානයේ ද රවි බුධ සමඟ රෝගස්ථානය ද කුජ විවාහකස්ථානයේ ද ගුරු අයස්ථානයේ ද ගෝචරයෙන් සැරිසරයි. රැකී රක්ෂා සහ ආදායම් විශ්‍රාම ගැනීමට සුදුසු කාලයේ පසුවන්නන්ට ඉතා යහපත්ය. විශ්‍රාම වැටුප් වර්ධනය වේ. රැකී රක්ෂා අපේක්ෂාවෙන් පසුවන්නන්ට ගෞරවනීය රැකියාවක් ලැබේ. හවුල් ව්‍යාපාරවල නිරත වන්නන්ට සෑම දෙනාගේ සහයෝගයෙන් කටයුතු කර බොහෝ ජයග්‍රහණ ලබා ගත හැක. ස්වයං රැකියා සහ වෘත්තීය පුහුණුවලට සම්බන්ධව කටයුතු කරන්නන්ට ද අනාගත අපේක්ෂා මුදුන්පත් කරගත හැකිය. ගෘහ ජීවිතය දේපළ හා ඉඩකඩම් පිළිබඳ යම් ආරවුලකට පත්විය හැකි බැවින් ඉතා කල්පනාකාරීව සිහි නුවණින් කටයුතු කළ යුතුය. උපන් ප්‍රදේශයෙන් බැහැරව දුර පළාතක පදිංචිය සඳහා යාමට ද අවස්ථාව උදාවිය හැකිය. දරු ඵල අපේක්ෂාවෙන් පසුවන්නන්ට වාසනාවන්ත දියණිවරුන් ලැබේ. විවාහ අපේක්ෂාවෙන් පසුවන්නන්ට මංගල යෝග උදා වේ. අධ්‍යාපනය උසස් අධ්‍යාපනයේ නිරත දරුවන්ට තම අභිමතාර්ථය ඉෂ්ට සිද්ධ කරගත හැක. නව තාක්ෂණය, නව නිපුණතා තුළින් දිරිමත් වීම් ප්‍රාථමික අධ්‍යාපනයේ නිරත වන දූ පුතුන් තම වයසට නොගැළපෙන අනවශ්‍ය සබඳතා ඇති කරගෙන අධ්‍යාපනය කඩාකප්පල් කරගන්නා ස්වභාවයක් පෙන්නුම් කරන බැවින් මේ ලග්නයෙන් උපන් එවැනි දරුවන් සිටින මවුපියන් තම දරුවන් පිළිබඳ අවධානයෙන් පසුවීම යහපත්ය. සෞඛ්‍ය තත්ත්වය බොහෝ දුරට අසනීපයකින් තොරව මේ වර්ෂය ගත කිරීමට හැකි වේ. එහෙත් සුළු සුළු රෝගාබාධ, ආහාර වලට විස මිශ්‍ර වැනි දෑ සිදුවිය හැකි බැවින් ඒ පිළිබඳ සැලකිලිමත්ව කටයුතු කරන්න. පොදුවේ ගත් කල ශනි රාහු රවි මහ දශා අන්තර් දශා ගත කරන අයට අයහපත්ය. සඳු, කුජ, ශුක්‍ර මහා දශා අන්තර් දශා ගත කරන අයට ශුභයි. ශුභ දවස් - ඉරිදා, සඳුදා, අඟහරුවාදා, බ්‍රහස්පතින්දා, සිකුරාදා ශුභ වර්ණ - සුදු, ක්‍රීම් ජය අංක - 02, 07, 09 ශුභ මැණික - මුතුසිංහස්ථාන මාර, රැකියා උසස් වීම් 2013 නව වර්ෂය උදාවන විට සිංහ ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති බලවත්ව බුද සමඟ පුත්‍රස්ථානයේ ද ශනි රාහු සමඟ වික්‍රමස්ථානයේ ද සිකුරු බන්ධුස්ථානයේ ද කුජ රෝගස්ථානයේ ද ගුරු කර්මස්ථානයේ ද සඳු වැයස්ථානයේ ද ගෝචර වෙමින් සැරි සරයි. රැකී රක්ෂා සහ ආදායම් රැකියාවල නිරත වන්නන්ට උසස් වීම්. ස්ථාන මාරුවීම් අපේක්ෂාවෙන් පසුවන්නන්ට තම බලාපොරොත්තු ඉෂ්ට වේ. තම රැකියාව ගෞරවාන්විත ආකාරයෙන් තෘප්තිමත්ව කරගෙන යාමට අවස්ථාව ලැබේ. ස්වයං රැකියාවල නිරත වන්නන්ට ස්වකීය නිෂ්පාදනවලට ඉහළ වටිනාකමක් ලැබේ. තම තත්ත්වය ද උසස් ගෞරවනීය මට්ටමකට රැගෙන යාමට භාග්‍යය උදාවේ. විදෙස් වෙළෙඳපොළ සමඟ ගනුදෙනු කරන්නන්ට උසස් දියුණුවක් හිමි වන අතර විදෙස් වෙළෙඳපොළ හා ගනුදෙනු කිරීමට අපේක්ෂාවෙන් පසුවන්නන්ගේ ද අපේක්ෂා ඉෂ්ට සිද්ධ වේ. ගෘහ ජීවිතය යුග ජීවිත ගත කරන දරු ඵල අපේක්ෂාවෙන් පසුවන්නන්ට වාසනාවන්ත පුතණුවන් ලැබේ. දෙදෙනාගෙන් එක් අයෙකු විදේශ රැකියාවක් අපේක්ෂාවෙන් පසුවූයේ නම් එම බලාපොරොත්තුව ද ඉටු වේ. නව සබඳතා ගොඩ නැඟේ. වාහනයක් මිලදී ගැනීමට අපේක්ෂාවෙන් පසුවන්නන්ට තම සිහින යථාර්ථයක් බවට පත්කර ගැනීමට ද මෙම වසර ඉවහල් වේ. කෙටි ගමන් හා වන්දනා ගමන්වල යාමට ද අවස්ථාව උදා වේ. අධ්‍යාපනය ප්‍රාථමික අධ්‍යාපනයේ යෙදෙන දූ පුතුන්ට යහපත් මානසික තත්ත්වයකින් යුක්තව කටයුතු කිරීමට අවස්ථාව උදා වේ. ගුප්ත විද්‍යා, සියුම් ඥාන දර්ශන අපේක්ෂාවෙන් උසස් අධ්‍යාපන කටයුතුවල නිරත වන සැමට ද ඉතා යහපත් වේ. උසස් තාක්ෂණික අධ්‍යාපන ක්ෂේත්‍රයේ නිරත වන්නන්ට ද විදෙස් සම්මාන ද හිමි වේ. සෞඛ්‍ය තත්ත්වය මෙම වසර බොහෝ දුරට නිරෝගීව සිටීමට හැකි වේ. අසනීප වලින් සුව වී බොහෝ විට නිරෝගීව සිටීමට හැකි වේ. පොදුවේ ගත් කල ශනි / රාහු / සඳු මහ දශා - අන්තර් දශා ගත කරන අයට අයහපත්ය. රවි, ගුරු, මහ දශා - අන්තර් දශා ගත කරන අයට ශුභයි. ශුභ දවස් - ඉරිදා, අඟහරුවාදා, බදාදා, සිකුරාදා ශුභ වර්ණය - රතු ජය අංක - 01, 04 ශුභ මැණික - පත්මරාගකන්‍යාරැකියා උසස් වීම්, ව්‍යාපාර දියුණුව 2013 නව වර්ෂය උදාවන විට කන්‍යා ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති බුධ බලවත්ව රවි සමඟ බන්ධුස්ථානයේ ද ශනි රාහු සමඟ ධනස්ථානයේ ද ශුක්‍ර වික්‍රමස්ථානයේ ද කුජ පුත්‍රස්ථානයේ ද ගුරු භාග්‍යස්ථානයේ ද සඳු ස්වක්ෂේත්‍ර බල සහිතව අයස්ථානයේ ද ගෝචර වෙමින් සැරි සරයි. රැකී රක්ෂා හා ආදායම් නාවික හා වරාය ක්ෂේත්‍රයේ රැකී රක්ෂාවල නිරත වන්නන්ට උසස් වීම් හිමි වේ. එම ක්ෂේත්‍රයේ රැකියා අපේක්ෂාවෙන් පසුවන අයට බොහෝ රැකියා අවස්ථා උදා වේ. ශාස්ත්‍රීය අංශයේ රැකියා කටයුතුවල නිරතව උසස් වීම් බලාපොරොත්තු වන්නන්ට තම අවස්ථා මුදුන්පත් කර ගැනීමට අවස්ථාව උදාවේ. විදෙස් වෙළෙඳපොළ හා ගනුදෙනු කිරීමට අපේක්ෂාවෙන් පසුවන සුළු හා මධ්‍ය පරිමාණ ව්‍යවසායකයින්ට ද දියුණුවේ උසස් වර්ධනයක් අත්පත් කර ගත හැක. ගෘහ ජීවිතය පවුල් ජීවිතය ඉතා සාමකාමීව ගත කිරීමට අවස්ථාව උදාවේ. ඇතැම් විට දෙදෙනා එක්ව ආගමික වැඩසටහන් වූ වන්දනාමාන ගමන් බිමන්වලට ද යොමුවිය හැක. දේපළ හා පවුල් පිළිබඳව ද කිසිදු අරගලයක් ඇති නොවේ. පුතුන් සිටින මවුපියන්ට පුතුන්ගේ දස්කම් විස්කම් හේතුවෙන් ඉතා තෘප්තිමත්ව කටයුතු කිරීමට හැකි වන අතර විදෙස් සම්මාන හා ගෞරව ද හිමි වන්නට ද ඉඩ ඇත. පියවරුන්ට හා ගුරුවරුන්ට ද මෙම වර්ෂය ඉතා යහපත්ය. අධ්‍යාපනය ප්‍රාථමික අධ්‍යාපනයෙන් දැඩි දස්කම් පෙන්නුම් කරයි. උසස් අධ්‍යාපනයේ නිරත වන්නන්නට ද ඉතා යහපත් වේ. වෙනත් භාෂා සහ උසස් ධර්ම ශාස්ත්‍ර ඉගෙනීමට ද අවස්ථාව උදාවේ. සෞඛ්‍ය තත්ත්වය මෙතෙක් පැවැති අසනීප තත්ත්ව ක්‍රම ක්‍රමයෙන් සුව අතට හැරේ. ගර්භණී මවුවරු සහ දරුඵල අපේක්ෂාවෙන් පසුවන්නන් මෙම වර්ෂය ඉතාමත්ම සැලකිලිමත්ව කටයුතු කිරීමට හා ප්‍රවේශමෙන් යුක්තව කටයුතු කිරීමට වග බලා ගත යුතුය. පොදුවේ ගත් කල ශනි, රාහු, කුජ, මහා දශා අන්තර් දශා ගත කරන අයට අයහපත්ය. බුධ, ශුක්‍ර මහ දශා අන්තර් දශා ගත කරන අයට ශුභයි. ශුභ දවස් - බදාදා, බ්‍රහස්පතින්දා, සිකුරාදා ශුභ වර්ණය - කොළ ජය අංක - 02, 03, 05, 07 ශුභ මැණික් - පච්ච, ගෝමේදතුලාහදිසි ධන ලාභ, අලුත් ගමනක ඇරැඹුම, කුඩා කර්මාන්ත හිමියන්ට වාසි 2013 නව වර්ෂය උදා වන විට තුලා ලග්නයෙන් ජන්ම ලාභය ලැබු ඔබගේ කේන්ද්‍රයේ ලග්නාධිපති ශුක්‍ර ධනස්ථානයේ ද රවි බුධ සමඟ වික්‍රමස්ථානයේ ද කුජ රුචක යෝගයෙන් බන්ධුස්ථානයේ ද ශනි රාහු සමඟ ලග්න ස්ථානයේ ද ගුරු මාරකස්ථානයේ ද සඳු කර්මස්ථානයේ ද ගෝචර වෙමින් සැරි සරයි. රැකී රක්ෂා හා ආදායම් අහිමි වී ගිය රැකියා නැවත ලැබේ. අතරමඟ නවතා තිබු ව්‍යාපාර කටයුතු නැවත ආරම්භ කිරීමට අවස්ථාව උදාවේ. වසරේ මුල් කාලය තුළ එතරම් දියුණුවක් ඇති නොවුණත් අවසන් භාගය වන විට විශාල දියුණුවක් අත්පත් කර ගත හැකිය. පොත පත හා බැඳුණු පර්යේෂණාත්මක කටයුතුවල නිරත වන්නන්නට ද විශාල දියුණුවක් අත්පත් කර ගත හැක. හදිසි ධන ලාභ සහ අමතර වාසි ද හිමි වන බවක් පෙන්නුම් කරයි. කුඩා කර්මාන්ත හිමියන්ට වාසි සහගත වේ. ගෘහ ජීවිතය තම තත්ත්වයට වඩා උසස් ලෙස පෙනී සිටීමට වෑයම් කිරීමට ගොස් තත්ත්වය පහත වැටීමට අවස්ථාව උදාවිය හැකි බැවින් ඒ පිළිබඳ සැලකිලිමත්ව කටයුතු කළ යුතු වේ. වසර පුරාම සිතේ විසිරුණු ස්වභාවයක් පවතින බැවින් ස්ථිර නිගමනයකට බැස කටයුතු කිරීමට අවස්ථාව නොලැබී යා හැක. යුග ජීවිතය සාමාන්‍ය පරිදි පවත්වාගෙන යාමට ද සැලකිලිමත් විය යුතුය. නව සබඳතා ගොඩනඟා ගැනීමට උත්සාහවන්ත වන අය ද ඥානාන්විත වීම යහපත්ය. අධ්‍යාපනය උසස් අධ්‍යාපන ක්ෂේත්‍රයේ නිරතව කටයුතු කරන්නන්ට ඉතා යහපත්ය. උසස් අධ්‍යාපන කටයුතුවල නිරත වන ඔබට තම සහෝදර සහෝදරියන්ගේ ආධාර උපකාර හිමිවන බවක් පෙන්නුම් කරයි. සෞඛ්‍ය තත්ත්වය ශීර්ෂ රෝගවලට හේතු වේ. මානසික ඒකාග්‍රතාවය රැක ගැනීමට හැකියාව නොමැති බැවින් ඉතා අසහනකාරීව කල් ගෙවීමට ද සිදුවිය හැකිය. රහස් රෝග, උෂ්ණ රෝග ආදියට ද හේතු විය හැක. පොදුවේ ගත් කල ගුරු, රවි, සඳු මහ දශා - අන්තර් දශා ගත කරන අයට අයහපත්ය. ශනි, බුධ, ශුක්‍ර මහ දශා - අන්තර් දශා ගත කරන අයට ශුභයි. ශුභ දවස් - අඟහරුවාදා, බදාදා, සිකුරාදා, සෙනසුරාදා ශුභ වර්ණ - සුදු, ක්‍රීම්, අයිවරි ජය අංකය - 06 ශුභ මැණික් - දියමන්ති, සුදු මැණික්වෘශ්චිකවිදේශ රැකියා වාසනා, උසස් අධ්‍යාපනයට වරම් 2013 නව වර්ෂය උදාවන විට වෘශ්චික ලග්නයෙන් උපන් ජන්ම ලාභය ලැබූ ඔබගේ කේන්ද්‍රයේ ලග්නාධිපති කුජ උච්ඡ බල සහිතව වික්‍රමස්ථානයේ ද රවි බුධ ධනස්ථානයේ ද සිකුරු ලග්නස්ථානයේ ද ගුරු විවාහකස්ථානයේ ද සඳු භාග්‍යස්ථානයේ ද ශනි රාහු සමඟ වැයස්ථානයේ ද ගෝචර වෙමින් පවතී. රැකී රක්ෂා සහ ආදායම් විදේශ රැකියා අපේක්ෂාවෙන් පසුවන්නන්ගේ තම අපේක්ෂා මුදුන්පත් වේ. රජයේ රැකියාවක් බලාපොරොත්තුවෙන් පසුවූ අයගේ පැතුම් ද මල්ඵල ගන්වනු ඇත. හවුල් ව්‍යාපාර, ස්වයං රැකියා ආදියෙහි නිරත වන්නන්ට ද විදෙස් වෙළෙඳපොළ ආක්‍රමණය කිරීමට සැරසෙන්නන්ට ද තම අපේක්ෂා ජය ගැනීමට මෙම වසරේදී හැකි වනු ඇත. දැහැමි ව්‍යාපාර හා ගුප්ත ශාස්ත්‍ර ආදි කටයුතුවල නිරත වන්නන්ගේ ආදායම් තත්ත්වය ඉහළ යයි. ගෘහ ජීවිතය යුග ජීවිතය දැහැමින් සෙමින් ගත කිරීමට අවස්ථාව උදාවේ. යුගදිවි ගත කරන්නන්ට ඔවුනොවුන් හඳුනාගෙන කටයුතු කිරීමට අවස්ථාව උදාවේ. නව සබඳතා ගොඩනඟා ගැනීමට අපේක්ෂාවෙන් පසුවන්නන්ට උසස් දැහැමි ගුණ ගරුක මෙන්ම පි‍්‍රයමනාප අයගේ ඇසුර හිමි වේ. සහෝදර සබඳතා ශක්තිමත් වේ. සහෝදරයින්ගේ කටයුතු වෙනුවෙන් කිසියම් ආකාරයක කැප කිරීමක් කිරීමට ද සිදුවිය හැකිය. නීතිය සම්බන්ධ කටයුත්තකට මුහුණ පෑමට සිදුවිය හැක. අධ්‍යාපනය උසස් අධ්‍යාපන හා විදේශ අධ්‍යාපනය ලැබීමට අපේක්ෂාවෙන් පසුවන්නන්ට තම අභිමතාර්ථ සාක්ෂාත් කරගත හැකිය. නව නිපැයුම් සහ නව සොයා ගැනීම් තුළින් දෙස් විදෙස් කීර්තිය අත්පත් කරගත හැකිය. සෞඛ්‍ය තත්ත්වය සුළු සුළු මාර්ග අනතුරු හේතුවෙන් රෝහල් ගත වීමට අවකාශය ඇති බැවින් රථවාහන පැදවීමේදී හා පාරේ ගමන් කිරීමේදී විමසිලිමත් වීම යහපත්ය. ආහාර නොදිරවීම හා ගුප්ත, භූත දෝෂ හේතුවෙන් විවිධ උපද්‍රවයන් ඇතිවිය හැකි බැවින් ඒ පිළිබඳව සැලකිලිමත් වන්න. පොදුවේ ගත් කල ශනි, රාහු, බුධ, මහ දශා - අන්තර් දශා ගත කරන අයහපත් වන අතර රවි, සඳු ගුරු මහ දශා - අන්තර් දශා ගත කරන අයට ශුභයි. ශුභ දවස් - ඉරිදා, අඟහරුවාදා, බ්‍රහස්පතින්දා ශුභ වර්ණය - රතු ජය අංක - 1, 2, 4, 5, 7 ශුභ මැණික් - රතු මැණික්, රතු කොරල්ධනුමංගල යෝග, උසස් මිතුරු ඇසුර 2013 නව වර්ෂය උදා වන විට ධනු ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති ගුරු රෝගස්ථානයේ ද රවි, බුධ සමඟ ලග්නස්ථානයේ ද කුජ ධනස්ථානයේ ද සඳු මාරකස්ථානයේ ද ශුක්‍ර වැයස්ථානයේ ද ශනි රාහු සමඟ එක්ව අයස්ථානයේ ද ගෝචර වෙමින් සැරිසරයි. රැකී රක්ෂා සහ ආදායම් නව රැකියා බලාපොරොත්තුවෙන් පසුවන්නන්ට වසර ආරම්භයත් සමඟ සතුටුදායක ආරංචියක් ලැබේ. රාජ්‍ය හා පෞද්ගලික අංශයෙන් ද තම සුදුසුකම්වලට සරිලන රැකියා අවස්ථා උදාවේ. රැකියාවල නිරත වන්නන්ට තම කටයුතු තෘප්තිමත්ව කරගෙන යා හැකිය. ස්වයං රැකියා සහ හවුල් ව්‍යාපාර කටයුතු ආරම්භ කිරීමට අපේක්ෂාවෙන් පසුවන්නන්ට විශ්වාසවන්තව කටයුතු කරන හවුල්කරුවන්ගේ සහයෝගය ලැබේ. ගෘහ ජීවිතය මංගල යෝග අපේක්ෂාවෙන් පසුවන්නන්ට තම අපේක්ෂා මුදුන්පත් කරගත හැකිය. විශ්වාසවන්ත සහ උසස් අයගේ ඇසුර ලැබේ. යුග දිවි ගත කරන්නන්ට ද සාමකාමීව කටයුතු කළ හැකිමුත් දෙදෙනාගෙන් එක් අයකුට විවිධ රෝගාබාධ ඇතිවී, චිත්ත පීඩා සහිතව කල් ගෙවීමට සිදුවේ. දූ දරුවන්ගේ අධ්‍යාපන කටයුතුවලට යහපත්ය. ජලය සම්බන්ධයෙන් අනතුරකට මුහුණ පෑමට සිදුවිය හැකිය. අධ්‍යාපනය තරග විභාග ආදියට මුහුණ දීමට අපේක්ෂාවෙන් පසුවන්නන්ට එයින් ජය අත්පත් කරගත හැකිය. ප්‍රාථමික අධ්‍යාපනයේ යෙදෙන දූ දරුවන් ද යහපත් මානසික තත්ත්වයෙන් අධ්‍යාපන කටයුතුවල නිරත වේ. වෘත්තීය පුහුණු හා නව නිපැයුම් ක්ෂේත්‍රවල ද සුගතියක් පෙන්නුම් කරයි. සෞඛ්‍ය තත්ත්වය ඉන්ද්‍රීය දමනය නොමැති බැවින් විවිධ උපද්‍රවයන්ට ලක්විය හැකිය. උෂ්ණාධික රෝග හා උදරගත රෝගවලට ලක්විය හැකි අතර ඇස්වල දුර්වලතා ද, හදිසි අනතුරු සම්බන්ධව ද කල්පනාකාරී වීම යහපත්ය. පොදුවේ ගත් කල ශනි, බුධ, ශුක්‍ර මහ දශා - අන්තර් දශා ගත කරන අයට අයහපත්ය. කුජ, රවි හා ගුරු මහ දශා - අන්තර් දශා ගත කරන අයට ශුභයි. ශුභ දවස් - ඉරිදා, බදාදා, සිකුරාදා, සෙනසුරාදා ශුභ වර්ණය - කහ ජය අංක - 3, 5, 6, 8 ශුභ මැණික - පුෂ්පරාගමකරරැකියාවේ දියුණුව, සතුරු කරදරවලින් නිදහස, දරුඵල වාසනා 2013 නව වර්ෂය උදා වන විට මකර ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති උච්ඡ බල සහිතව රාහු සමඟ කර්මස්ථානයේ ද කුජ ලග්න භාවයේ ද ගුරු පුත්‍රස්ථානයේ ද සඳු විවාහකස්ථානයේ ද ශුක්‍ර අයස්ථානයේ ද රවි බුධ සමඟ වැයස්ථානයේ ද ගෝචර වෙමින් සැරිසරයි. රැකී රක්ෂා සහ ආදායම් රැකියා කටයුතුවලින් දියුණුව අත්පත් කරගත හැකිය. උසස් වීම් සහ කීර්ති ප්‍රශංසා ආදිය බලාපොරොත්තුවෙන් පසුවන්නන්ට එම අපේක්ෂා මුදුන්පත් කර ගැනීමට හැකි වනුයේ සතුරු කුමන්ත්‍රණයක් ද පරාජය කරමිනි. තම රැකියා ක්ෂේත්‍රයේ මෙන්ම ස්වයං රැකියා ක්ෂේත්‍රවල නිරතව සිටින සෑම මකර ලග්න හිමියන්ටම මෙම වසර තුළ තම ජයග්‍රහණ හිමි කර ගන්නේ සතුරු උපද්‍රව සියල්ලම මැඩ ගෙනය. ගෘහ ජීවිතය පෙම් සබඳතා ගොඩ නඟා ගැනීමට අපේක්ෂාවෙන් සිටින අය ඉතාමත් සැලකිලිමත් විය යුතුය. ක්ෂණික සබඳතා ගොඩනඟා ගැනීමට අවකාශය ලැබෙන අතර ඔවුනොවුන් පිළිබඳව විමසිලිමත්ව කටයුතු කිරීම ඥානාන්විතය. දරුඵල අපේක්ෂාවෙන් පසුවන විවාහකයින්ට වාසනාවන්ත පුතකුගේ උරුමය හිමි වේ. අන් අය අතර කැපී පෙනෙන උසස් පුද්ගලයකු ලෙස කටයුතු කිරීමට ද අවස්ථාව උදා වේ. අධ්‍යාපනය ප්‍රාථමික අධ්‍යාපනයේ යෙදෙන දූ පුතුන්ට යහපත් වේ. කාර්මික හා වෘත්තීය පුහුණු අංශයෙන් අධ්‍යාපනය හැදෑරීමට අපේක්ෂිත අයට උසස් ප්‍රතිඵල අත්පත් කරගත හැකිය. උසස් අධ්‍යාපන කටයුතුවල නිරත වන දූ පුතුන් වියදම් කළමනාකරණය කර ගැනීමට ඥානාන්විත විය යුතුය. සෞඛ්‍ය තත්ත්වය ස්නායු දුර්වලතා හේතුවෙන් රෝහල් ගත වීමට සිදු විය හැකිය. හදිසි අනතුරු හා උෂ්ණාධික රෝග හා ආසාදන පිළිබඳව ද සැලකිලිමත් වීම යහපත්ය. පොදුවේ ගත් කළ කුජ, රවි, සඳු, මහ දශා - අන්තර් දශා ගත කරන අයට අයහපත්ය. සිකුරු, ශනි මහ දශා - අන්තර් දශා ගත කරන අයට ශුභයි. ශුභ දවස් - අඟහරුවාදා, බදාදා, සිකුරාදා, සෙනසුරාදා ශුභ වර්ණය - නිල් ජය අංක - 6 8, 9 ශුභ මැණික - නිල් මැණික්කුම්භවිදේශ රැකියා වාසනා, කලා ක්ෂේත්‍රයෙන් ජය 2013 නව වර්ෂය උදා වන විට කුම්භ ලග්නයෙන් ජන්ම ලාභය ලැබූ ඔබගේ කේන්ද්‍රයේ ලග්නාධිපති ශනි උච්ඡ බල සහිතව භාග්‍යස්ථානයේ ද රවි බුධ සමඟ අයස්ථානයේ ද කුජ වැයස්ථානයේ ද ගුරු බන්ධුස්ථානයේ ද ගෝචර වෙමින් සැරිසරයි. රැකී රක්ෂා සහ ආදායම් විදේශ රැකියා අපේක්ෂාවෙන් පසුවන්නන්ගේ සිහින සැබෑ වේ. රැකියා කටයුතුවල නිරත වන්නන්ගේ කටයුතු සාමාන්‍ය පරිදි සිදුවේ. කලාත්මක සහ විසිතුරු දේ සම්බන්ධව පවතින ව්‍යාපාර දියුණු වේ. ස්වයං රැකියා සහ නිෂ්පාදන ක්ෂේත්‍රයේ විසිතුරු භාණ්ඩ නිෂ්පාදනය කරන්නන්ගේ ආදායම් තත්ත්වය ඉහළ යයි. හවුල් ව්‍යාපාර හා සුළු හා මධ්‍ය පරිමාණ ව්‍යවසායකයින්ට තම තත්ත්වය වර්ධනය කර ගැනීමට රාජ්‍ය අනුග්‍රහය ද ලැබෙනු ඇත. ගෘහ ජීවිතය කුම්භ ලග්නයෙන් උපන් තම යුග දිවි ගත කරන්නන් තම ආත්ම ගරුත්වය රැක ගෙන කටයුතු කිරීමට මෙම වර්ෂය තුළ දී සැලකිලිමත් විය යුතුයි. නව සබඳතා ගොඩනඟා ගැනීමට අපේක්ෂාවෙන් පසුවන්නන් හැඟීම්වලට නොව බුද්ධියට මුල් තැන දී කටයුතු කිරීම යහපත්ය. නව නිවෙසක් ඉදිකිරීමට අපේක්ෂාවෙන් පසුවන්නන්ට නිවාස සිහිනය ජය ගැනීමට හැක. ආගම දහමට නැඹුරුව කටයුතු කිරීමට මෙන්ම දීර්ඝ වන්දනා ගමනක් යාමට ද අවස්ථාව උදාවේ. අධ්‍යාපනය ප්‍රාථමික අධ්‍යාපනයේ යෙදෙන දූ පුතුන්ට යහපත් මානසික තත්ත්වයකින් යුක්තව අධ්‍යාපන කටයුතුවල නිරත වීමට පසුබිම සකස් වේ. කලා ක්ෂේත්‍රයෙන් උසස් අධ්‍යාපනය හදාරන්නන්ට තම අභිමතාර්ථ ඉෂ්ටසිද්ධ කරගත හැකිය. තරග විභාගවලට මුහුණ දෙන දූ පුතුන් ඉතාමත්ම ඥානාන්විතව කටයුතු කළ යුතුයි. සෞඛ්‍ය තත්ත්වය හදිසි අනතුරු හේතුවෙන් රෝහල් ගත වීමට සිදුවිය හැකි බැවින් කල්පනාකාරීව කටයුතු කරන්න. රහස් රෝග ආශි‍්‍රතව රෝගාබාධ ඇතිවිය හැකි බැවින් ඒ සම්බන්ධව ද සැලකිලිමත් වන්න. පොදුවේ ගත් කල ගුරු, සඳු, මහ දශා - අන්තර් දශා ගත කරන අයට අයහපත්ය. රවි, බුධ, ශුක්‍ර, ශනි මහ දශා - අන්තර් දශා ගත කරන අයට ශුභයි. ශුභ දවස් - අඟහරුවාදා, බ්‍රහස්පතින්දා, සිකුරාදා, සෙනසුරාදා ශුභ වර්ණ - රතු, නිල් ජය අංක - 4, 8, 9 ශුභ මැණික - කාක නිලමීනවෘත්තීය නිපුණතා තුළ නව පිබිදීමක්, දරුඵල වාසනා, සතුරු කරදර 2013 නව වර්ෂය උදා වන විට මීන ලග්නයෙන් ජන්ම ලාභය ලැබු ඔබගේ කේන්ද්‍රයේ ලග්නාධිපති වික්‍රමස්ථානයේ ද සඳු පුත්‍රස්ථානයේ ද ශනි, රාහු සමඟින් ඒරාෂ්ටක අපල තත්ත්වයක් උදා කරමින් මාරකස්ථානයේ ද ශුක්‍ර භාග්‍යස්ථානයේ ද රවි බුධ සමඟින් කර්මස්ථානයේ ද කුජ අයස්ථානයේ ද ගෝචර වෙමින් සැරිසරයි. රැකී රක්ෂා හා ආදායම් වෘත්තිය නිපුණතා තුළින් විශාල පිබිදීමක් අත්පත් කර ගත හැකිය. සහජ දක්ෂතා ගුප්ත ශාස්ත්‍ර තුළින් තම ආදායම් තත්ත්වය වර්ධනය කර ගැනීමට අවස්ථාව උදාවේ. හවුල් ව්‍යාපාර, ස්වයං රැකියා ආදියට ද වරින් වර බාධා පැමිණිය හැකිමුත් උත්සාහවන්ත වුවහොත් රාජ්‍ය අනුග්‍රහය ද ලබාගෙන දියුණුවට පත්විය හැකිය. වෘත්තීමය ගෞරවය අපේක්ෂා කර ගැනීමට නම් ධාර්මිකව කටයුතු කිරීම යහපත්ය. ගෘහ ජීවිතය යුග දිවි ගත කරන්නන් දරුවන් අපේක්ෂාවෙන් පසු වන්නේ නම් වාසනාවන්ත දියණියකගේ උරුමය ලැබේ. ඒරාෂ්ටක අපල තත්ත්වයක් ගත කරමින් පසු වන බැවින් යුග දිවියේ ප්‍රසන්න බව හා සාමකාමී බව රැක ගැනීමට දැඩි පරිශ්‍රමයක් දැරිය යුතුයි. නින්දා අපහාස, සතුරු කුමන්ත්‍රණ වලින් ආරක්ෂා වීමට ඥානාන්විත විය යුතුය. නව සබඳතා ගොඩ නඟා ගැනීමට මේ වර්ෂය එතරම් යහපත් නොවේ. ආගම දහමට නැඹුරුව කටයුතු කිරීමෙන් බොහෝ උපද්‍රව වළක්වාගෙන සැහැල්ලුවෙන් පසු වීමට හේතු වනු ඇත. අධ්‍යාපනය ප්‍රාථමික අධ්‍යාපනයේ යෙදෙන දූ පුතුන්ට යහපත්ය. කලා අංශයෙන් උසස් අධ්‍යාපනය හදාරන දූ පුතුන්ට ද තම අභිමතාර්ථ සාක්ෂාත් කර ගත හැකිය. වෘත්තීය පුහුණු තුළින් තම දක්ෂතා මතු කර ගැනීමට ද හැකිය. සෞඛ්‍ය තත්ත්වය රෝගී තත්ත්වයකින් පසුවන්නේ නම් එය සුව වීමට කල්ගත වේ. අසනීපයක් ඇති වුවහොත් එය ද ඉක්මනින් සුව නොවන බව පෙන්නුම් කරයි. හදිසි අනතුරුවලට ද ලක්වීමේ අවදානමක් පවතින බැවින් ආගම ධර්මයට අනුව කටයුතු කිරීම ඥානාන්විතයි. පොදුවේ ගත් කල ශනි, රාහු, සිකුරු මහ දශා - අන්තර් දශා ගත කරන අයට අයහපත්ය. කුජ, ගුරු, සඳු මහ දශා - අන්තර් දශා ගත කරන අයට ශුභයි. ශුභ දවස් - අඟහරුවාදා, බ්‍රහස්පතින්දා ශුභ වර්ණ - රතු, කහ ජය අංක - 03, 09 ශුභ මැණික් - පුෂ්පරාග, වෛරෝඩිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=af12123010</link>
    <topic>අසූපස්වැනි විය සපුරන මහාචාර්ය බන්දුසේන ගුණසේකර</topic>
    <author>ආචාර්ය වින්ස්ටන් ද සිල්වා සවිය සංවර්ධන පදනමේ උපදේශක මණ්ඩල සභාපති</author>
    <content>දේශීය අනන්‍යතාවය ප්‍රකට කරවන විධිමත් විචාර කලාවක ඌනතාවය සපුරාලමින් ජාතියේ සාහිත්‍ය කෙත පෝෂණයේ නිම්වළලු පුළුල් කිරීමටත් “පර්යේෂණ කෘති, සාහිත්‍ය විචාර ග්‍රන්ථ, පරිවර්තන, ඓතිහාසික නවකථා, වීර චරිතාපදාන, ජනශ්‍රැති ආශි‍්‍රත නිර්මාණ, කාව්‍ය නිර්මාණ, යොවුන් හා ළමා සාහිත්‍ය කෘති” අසූවකට අධික සංඛ්‍යාවක් ලියා පළැ කරමින් සුවිශේෂ වූ භාෂා සාහිත්‍ය හා කලා මෙහෙවරක යෙදී සිටින මහාචාර්ය බන්දුසේන ගුණසේකර සූරීන්ගේ අසූ පස්වැනි ජන්ම දිනය නිමිත්තෙනි.අභිමන් කොට හෙළයේ සමාජ සංස්කෘතික වෘද්ධිය වෙනුවෙන් ස්වකීය තෙලි තුඩින් පන්හිඳ හැසිර වූ මහා ප්‍රභූන්, විද්වතුන් හා කලා කරුවන් ඉතිහාසය පුරාම අප හා සම්මුඛ වෙයි. ඔවුන්ගේ ගොඩනැඟුණු සමාජ ප්‍රභවය, ජන විඤ්ඤාණය හා කීර්ති කදම්භය අසිමීත ලෙසින් ශ්‍රී ලාංකීය ඉතිහාසයේ සනිටුහන් වෙනු ඇත.මහැඳුරු බන්දුසේන ගුණසේකර සූරීන් ද එකී පරපුරට උරුමකම් ලබන තවත් විද්වත් පඬිවරයකු ලෙසින් හැඳින්වීමම නිවැරැදිය. ස්වකීය දිවියේ වසර 65 කට අධික කාලයක් භාෂා, සාහිත්‍ය කලා සංස්කෘතියට මෙන්ම සමාජ ප්‍රවර්ධනයට ද ඉටු කර ඇති මෙහෙවර ඉමහත් වෙයි.රුහුණේ ගාලු පුරවරයට තදාසන්න ගිං ගඟ කොමළිය මහ සයුරට ගලා බස්නා සුන්දර පොල් රුප්පාවන්ගෙන් පිරුනු දඩල්ල නම් වූ ගම් පියසේදී ඒ ශ්‍රේෂ්ඨ මහඳුරුවරයාගේ උපත සිදුවුණි. ඒ 1927 වර්ෂයේදී අද වැනි දවසක ය.කැලණිය සරසවියේ ජ්‍යෙෂ්ඨ මහාචාර්යවරයකු වශයෙන් ද, උපදේශක මහාචාර්යවරයකු හා වෙනත් තනතුරු හොබවමින් ද සම සත්තෑවැනි විය දක්වාම සේවය කිරීමට හැකිවීම මහඳුරු බන්දුසේන ගුණසේකරයන් ලැබු අවකාශය ආශ්වාදනීය ලෙසින් අදත් ඔහු සිහිපත් කරනුයේ ඉමහත් සොම්නසිනි.සමාජ, ආගමික හා සංස්කෘතික මෙහෙවර අගයමින් ශ්‍රී ලංකා රජය, දකුණු පළාත් සභාව, අමරපුර මහා නිකාය, අස්ගිරි මහා නිකාය ඇතුළු දිවයිනේ විවිධ ආයතන සහ සංවිධාන මඟින් සාහිත්‍ය වජ්‍ර කිවිපති දක්ෂිණ ලංකාභිමානි, සාහිත්‍ය කලා ශිරෝමනී ජන්ම භූමි විභූෂණ දේශ ශක්ති, මිණි පහන් ආදි උපහාර වලින් ද ඔහු පිදුම් ලැබුවේ ය.එමෙන්ම සාහිත්‍ය, කලා, භාෂා, අධ්‍යාපනික හා සංස්කෘතික ක්ෂේත්‍රයේ ඔහු පිළිබඳව නොදන්නා කෙනකු නැති තරම්. විශේෂයෙන් සඳැස් හා නිසදැස් කවියේ ඔහු අතර පවත්නා සමීප සබඳතාව පිළිබඳව ලියා පළැ කළ පොතපතින් හා දහස් සංඛ්‍යාත ලේඛනයන් හා විචාරයන්ගෙන් මොනවට හෙළි වෙයි.එය ඔහු වෙනුවෙන් කෙරෙන ආවර්ජනාත්මික යාතු කර්මයක් නොවේ. මෙහිදී රුහුණු කලා හවුල හා ගුණසේකර සූරීන් අතර බැඳී ජීවන චර්යාව නිමිත්තක් ලෙස සලකා කෙටි හැඳින්වීමක් පළැ කිරීම සුදුසු යයි හැඟේ.මඟින් ඔහුගේ ඥාන ගවේෂණ චින්තනය ඥාන විභාගාත්මික ඛන්ඩණය සහ ශාස්ත්‍රලායීය අනන්‍යතාව පිළිබඳව තේරුම් ගැනීමේදී අපගේ සාමූහික බුද්ධිමය අනාගතය හා සභ්‍යත්වමය දිශානති පිළිබඳ සිතිමේදීත් කේන්ද්‍රීය වන වැදගත් සාධක සපයයි.ග්‍රන්ථකරණය, ලේඛනය, කලාව, සාහිත්‍ය සහ සමාජ සේවය පදනම් කොටගත් ජාතික මෙහෙවරෙහි ඓතිහාසික පුරෝගාමියා වූ මහාචාර්ය බන්දුසේන ගුණසේකර සූරීන්ට තවත් සියවසක් මෙම සමාජ තලයට සේවය කරනු පිණිස සවිය, දිරිය, සුවය ලැබේවායි ද මෙහිදී ප්‍රාර්ථනා කරන්නෙමු.ආචාර්ය වින්ස්ටන් ද සිල්වා සවිය සංවර්ධන පදනමේ උපදේශක මණ්ඩල සභාපතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=as1212301</link>
    <topic>පොල්වත්තේ හාමුදුරුවන් ළඟට හංස සංදේශය ඉගෙනගන්න ගියේ එකම දවසයි</topic>
    <author>උපාලි සමරසිංහ</author>
    <content>පොල්වත්තේ හාමුදුරුවන් ළඟට හංස සංදේශය ඉගෙනගන්න ගියේ එකම දවසයි-ප්‍රවීණ සාහිත්‍යවේදිනී අනුල ද සිල්වාපොල්වත්තේ බුද්ධදත්ත හිමියන් වැනි පණ්ඩිත ස්වාමීන්වහන්සේ නමකට ඥාතිත්වයෙන් කිට්ටු අනුල ද සිල්වා මෙරට පසිඳු නවකතාකාරියකි. පරිවර්තිකාවකි. ඒත් ඇය පුංචි සන්දියේ වඩාත් දක්ෂ වුයේ ප්‍රබන්ධ කලාවට නොව චිත්‍රකලාවටය. තමා උගත් අම්බලන්ගොඩ ධර්මාශෝක විද්‍යාලයයේ දැරියකගේ ජීවිතය වටා ලියැවුණු ‘සුන්දර නවාතැන’ නම් කෘතිය එතුමිය ධර්මාශෝකයේ සියවැනි වසර (2013) ඊළඟ වසරේ සමරන මොහොතේ එළිදක්වන්නට සූදානමින් සිටින්නීය.මේ කතාව කියවාගෙන යන විට මට නම් නිබඳවම හිතුණේ මේ ප්‍රධාන චරිතය සමිතා නමින් නම්වර ලැබුවත් ඒ චරිතයේ ආත්මය ප්‍රබන්ධකාරියගේ පුංචි දවස බවය. ඇය ද ලැයිරිස් සර් යටතේ චිත්‍ර කලාව උගත්තාය. ජයසිරි සේමගේ ඇගේ පාසලේ සිසුවකුª මෙන්ම සර්ගේ ද ප්‍රධාන ගෝලයා විය. පහතින් පළවන්නේ ඒ ගැන හෙළිකරන අනුල ද සිල්වාගේ ‘සුන්දර නවාතැන’ හි කොටසකි.”ලැයිරිස් මහතාගේ චිත්‍ර පන්තිය පැවැත්වුණේ ධර්මාශෝක විදුහලේ පන්ති කාමරයකය. සතියකට දින දෙකක් හවස් වරුවේ පැවැත්වුණු චිත්‍ර පන්තියේ සිටියේ ළමයින් සීමිත සංඛ්‍යාවකි. සමිතා පන්තියට ඇතුළු වෙද්දී එහි ගැහැනු ළමයින් කිසිවකු සිටියේ නැත. පන්තියේම සිටි දක්ෂ ශිෂ්‍යයා ජයසිරි සේමගේ නම් විය. ඔහු ධර්මාශෝක විදුහලේ ඉහළ පන්තියක සිසුවෙකි. තම ශිෂ්‍යයන්ගේ දස්කම් අගය කළ ලැයිරිස් මහතා දක්ෂ සිසුන් කිහිප දෙනෙක් එංගලන්තයේ රාජකීය චිත්‍ර සංගමය මඟින් පැවත්වූ විභාගවලට ඉදිරිපත් කළේය.ඒ වසරේ තෝරාගත් සිසුන් අතර ජයසිරි සේමගේ මෙන්ම සමිතා ද විය. සමිතා ඇන්දේ මී හරකුන් කුඹුර හාන දර්ශනයකි. ජයසිරි ඇන්දේ මාළු අල්ලන දර්ශනයකි. හිසට ඉඳිකොළ තොප්පි දමාගෙන දැල් අදින මිනිසුන් රෑන හරිම ලස්සනය. පණ පිහිටුවාක් මෙනි. සමිතා ජයසිරිගේ චිත්‍රයට කර මතින් එබී බැලුවේ තමන්ගේ චිත්‍රයට වඩා එය කෙතරම් ලස්සනදැයි සිතමිනි. අඩක් නිමවූ තම චිත්‍රයට නෙත් යොමු කළ සමිතා කල්පනා කරන්නට වූවාය. ඇඳීම නවතා සමිතා කල්පනා කරමින් සිටිනු දුටු ලැයිරිස් සර් ඈ වෙත පැමිෙණියේය.මොකද, චිත්‍රය ඉවර කරන්නෙ නැද්ද? ඔහු ඇසුවේය.මගේ චිත්‍රය ලස්සන නෑ සර්...ඇයි එහෙම කියන්නෙ. පාට කරලා ඉවර වුණාම ලස්සන මතුවෙලා පෙනේවි..”සමිතා චිත්‍රය පාට කරන්නට පටන් ගත්තාය. මීහරකුන්ගේ කළුවන් අළු පැහැයත්, කුඹුරේ මඩ පැහැයත් නිසා චිත්‍රයේ තිබුණේ අඳුරු වර්ණ සංකලනයකි.”ඔය තියෙන්නෙ”සමිතා අවසන් කළ චිත්‍රය දෙස බලමින් ලැයිරිස් ගුරුතුමා කීවේය.මේ චිත්‍රයේ තියෙන වර්ණ සංකලනය සාමාන්‍යයෙන් ළමයකුගෙ ඔළුවට එන්නෙ නැති තරම්. චිත්‍රයෙ පසුබිමත් තියෙන්නෙ වැහිබර අහසක්. කණාටු ගස්. වෙහෙසට කනස්සල්ලට පත් මිනිස් රූප. මේ හැම දෙයකම තියෙන්නෙ හිතා ගන්න බැරි තරම් පරිණත බවක්. අපේ කවුරුහරි බැලුව නම් මේක සමිත ඇන්ද කියල හිතන්නෙ නෑ. මම ඇඳලා දුන්න කියාවි. ඒත් මේක යවන්නෙ එංගලන්තෙටනෙ. සමිතට සාධාරණයක් ඉෂ්ට වෙයි. ජයසිරිගෙ චිත්‍රයෙ තියෙන්නෙ වෙනමම පැත්තක්. මේකෙ මිනිස්සු කඩිසරයි. පාටින් පාට හැමතැනම හුඟාක් ප්‍රාණවත්. අපි කියමු ජීවමානයි කියල. වෙනසක් නෑ. දෙකටම ලකුණු ලබේවි. එළිය වගේම අඳුරත් චිත්‍රයකට අවශ්‍යයි. ඒත් මේ දෙකම එක චිත්‍රයක තිබුණොත් ඒක සර්ව සාධාරණයි.මා ඉහත උධෘතය උපුටා දැක්වූවේ එදා ගුරුවරයා ළමුන් සකස් කළ ආකාරය ඔවුන් දිරිමත් කළ ආකාරය පෙන්වීමටය. අනෙක අනුලගේ දක්ෂතාව එදා වඩාත් පෙනුණේ ප්‍රබන්ධ කතාවට නොව චිත්‍ර කලාවට බව පෙන්වීමටය. ඇය එංගලන්තේ රාජකීය චිත්‍ර සංගමයෙන් සිවුවතාවක්ම තිළිණ ලද්දාය. දැන් අපි ඇගේ මතක ඔස්සේ පාසල ආවර්ජනා කරමු.1913 මුල් කාර්තුවේ දිනයක අම්බලන්ගොඩ දුම්රියපොළ මංසන්දියේ නිවසක සිසුන් 15 දෙනකුගෙන් පමණ ඉංග්‍රීසි මාධ්‍ය පාසලක් ලෙසයි මේ ඉස්කෝලෙ ඇරැඹුණේ. එස්.තෝමස් ද සිල්වා මහතා පළමුවැනි විදුහල්පති. කොළඹ බෞද්ධ පරම විඥානාර්ථ සමාගම රටේ බෞද්ධ පාසල් අරඹන විට ධර්මාශෝක නමින් මේ විදුහල නම් කළා. අපි පොල්වත්තක පන්සල ඉදිරිපිට නිවසක හිටියෙ. මං පවුලෙ එකම දරුවා. ඒ නිසා තිරික්කලයෙන් පරිස්සමට මාපියන් පාසල් යැව්වා. මෙහෙම යන විට මහ අකරතැබ්බවලටත් මුහුණ දීලා තියෙනවා. මං පාසලට පනස් ගණන්වලදි ඇතුළත් වන විට ප්‍රාථමිකයට ගොඩනැඟිල්ලයි මහ විදුහලට ගොඩනැඟිලි දෙකයි තිබුණෙ. දවසක් තිරික්කලයෙන් පාසල් යන විට කරත්තෙ ගෙන යන මිනිහා බිම වැටිලා විනාඩි 5 – 10ක් ක්ලාන්තව හිටියා. ඒ වෙලාවෙ මට මතකයි මං අඬ අඬා හිටියා. තාත්තා දන්නා කියන මිනිස්සුන් වටවෙලා අපට උදව් කළා. අපෙ තාත්තා වත්තක මිනිසුනට පඩි බෙදන්න පත්කැර තිබුණු මුදල් අයකැමිවරයෙක්. එනිසාම ගමේ කවුරුත් එයාව දන්නවා. අනෙක පොල්වත්ත පන්සලේ නායක හාමුදුරුවො අපෙ සීයා.මට පුංචිම දවස්වල ඥාන මිස්, ඩේසි මිස්, අමානිස් මිස් වගේ උදවිය පුංචි කවි, කතන්දර කියා දෙනවා මතකයි. ඒ අය පුංචි කවියක් කියා දුන්නම ඒ අනුව මාත් ඒ වගේ කවි දෙපදයක් ගැටගහනවා. ඒක මේ ගුරුවරු දුටුවා. ඔවුන් මට කීවා නිර්මාණශීලීව එහෙම හිතන්න. කවදා හරි ප්‍රබල පරිකල්පනයක් ඇතිව කටයුතු කරන්න ලැබේවි කියලා. ‘රෝස මලේ නටුවෙ කටු’ කවියත් මා වෙනත් විදියකට ලීවා. දැන් කියන්න මතක නෑ. ඇත්තටම මෙහි හිටියෙ ගුරුවරු නොවේ. ගුරු අම්මලා. අම්මගෙන් ගෙදරදි ලැබෙන සෙනෙහස, දයාව, කරුණාව ඒ විදියටම අපට ගුරු මෑණිවරුන්ගෙන් ලැබුණා.ගණිතය, සිංහල වගේම අපට මැහුම් කටයුතුත් ඉගැන්වුවෙ මේ ගුරු මෑණිවරු. ගණිත චක්කරේ, පාඩම් වැඩ අතපසු කළාම පිරිමි ගුරුවරු නම් දඬුවම් කරනවා. ඒත් ගුරු මෑණිවරු එහෙම නෑ. ගැහැනු ළමයි කියලා නෑ ඩෙස්ක් පුටු උඩ නංවනවා. මාත් අනන්තවත් මේ වගේ වැරැදිවලට දඬුවම් ලැබුවා. චක්කරේ බැරිව දණ ගහලා එළියෙ ඉඳලත් තියෙනවා. ගුරුවරුන්ගේ ආදරය මැද්දෙ මෙහෙම ඉගෙන ගන්නකොට මගේ පි‍්‍රයතම විෂය සිංහල. පරිකල්පනය දියුණු කිරීමට බොහෝ ක්‍රියාකාරකම් සිදුවුණා. භාෂාව, වියරණය, විවේචනය මේ හැම දේම මට කාන්දු කළේ ඒ ශ්‍රේෂ්ඨ ගුරුවරු. මෙහෙම ඉගෙන ගන්න ගමන් හිටි හැටියේ ධර්මාශෝක පිරිමි පාසලක් බවට පත්කරන්න තීන්දුවක් ආවා. අපි ගැහැනු ළමයි දෙසිය ගණනක් අසරණ වුණා. අපව තල්ලු කළා ප්‍රජාපතී විදුහලට. ඒත් අප ගැහැනු ළමයින් හා මවුපියන් දිගටම සටන් කළා. අන්තිමට තවත් අවුරුදු 2 - 3 පස්සෙ ආයෙත් පිරිමි - ගැහැනු දෙගොල්ලටම ධර්මාශෝකය විවෘත වුණා. මාත් ආයිත් ආවා ධර්මාශෝකයටම.අපිට නියම කරලා තිබුණෙ තීන්ත පෑනෙන් ලියන්ට. තීන්ත කුප්පි පාසලේ අපේ ඩෙස්ක්වලම තිබුණා. හැබැයි! ගුරුවරයෙක් ආවෙ නැති දවසට ඉතින්! අපේ සුදුපාට ඇඳුම් නිල්ම නිල්පාට වෙනවා. ගෙදර ගියාම මාපියන්ගෙනුත් ප්‍රශ්න.අපොස සාමාන්‍ය පෙළ ලියන කාලෙ අම්මයි තාත්තයි බලවත් ලෙස කීවා හංස සංදේශය ඉගනෙ ගන්ඩ පොල්වත්තෙ හාමුදුරුවන් ළඟට යන්ට කියලා. එකම දවසයි ඉගෙන ගන්ඩ ගියෙ. හාමුදුරුවන් හරිම සැරයි. කවි 10 - 15 ක් එක දවසෙ පැහැදිලි කිරීම අරුත් නිරුත් ඇතිව කියන්ට නියම වුණා. ඒවා මතකයෙන්ම කියන්නත් ඕනෑ. බැරි වුණාම වේවැල් පහර වදිනවා. මං ඒ පන්තියට ගියෙම නෑ.ඒ කාලෙ ටියුෂන් ඇත්තෙත් නෑ. එක ගුරුවරියක් හිටියා හරිම සොඳුරුව කරුණාබරව කරුණු කියා දෙන. වෙල්මිනා මිස් කියලා අපි එතුමියට කීවෙ. වැඩ අමාරු ළමයිනට පාසලෙන් පස්සෙත් තියාගෙන ඉගැන්වූවා. ශත පහක්වත් අය කළේ නෑ.මගේ හිත ගියේ සාහිත්‍ය විෂය වගේ ම චිත්‍ර ශිල්පයට. අපේ ගුරුතුමා ලැයිරිස් සර්. එතුමා හරිම කරුණාබරව අපට චිත්‍ර කර්මය කියා දුන්නා. වර්ණ, හැඩතල, පැන්සල් කූරු පාවිච්චි කරන හැටි. ඒවායින් සජීවිව මිනිස් රූප, සත්ත්ව රූප මතුකරන හැටි, අඳුර හා එළිය සංකලනය කරන හැටි මේවා කියා දුන්නා. මේකත් එක්තරා විදියකට හිතන්න පුරුදු කිරීමක්. මගේ සිංහල බස දියුණු වුණානම් ඒක කළේ සිරිපාල මහත්තයා. එතුමා ගුණදාස අමරසේකර මහත්තයගෙත් යාළුවෙක්. 1956 බුද්ධ ජයන්ති රචනා තරගයක් ගුවන්විදුලියේ ළමා පිටිය පැවැත්වුවා. කරුණාරත්න අබේසේකර මහත්මයා තමයි මේක සංවිධානය කළේ. ඒකෙ ළමා පිටියේ හොඳම රචනාවට පළමුවැනි තැන හිමි වුණේ මට. එතැන් පටන් අමරසේකර මහත්තයා ඒ තරම් විදග්ධ තත්ත්වයක එදත් හිටියත් මට ලියුම් පවා ලිව්වා. මාත් එතුමාගේ පොත් ගැන යම් යම් විවේචන ලියා යැව්වා. සාහිත්‍ය කලාවට මා පෙම් බැන්දෙ අමරසේකර කෘති කියවලයි. පසු කාලයක සරසවියට මං ගියාම එහි දේශනවලට ආවත් එතුමා මා හමුවී කතා කරලයි යන්නේ.මං ඉස්කෝලෙ ඉන්න ගමන් අතින් ලියලා ‘ටිකිරි’ කියලා සඟරාවකුත් පළ කළා. මේක කලාප 7 ක් විතර කළා. ලජ්ජාවට ගුරුන්ට හොරෙන් මේ වැඩ කළේ. අද මහාචාර්යවරයකු වන සුනන්ද මහේන්ද්‍ර වී අලෙවි මණ්ඩලයේ හිටපු සභාපති ඇමසන් හිප්පොළ, වනිතා කටයුතු අමාත්‍යාංශයේ හිටපු ලේකම් එම්. එම්. ස්වර්ණලතා, ප්‍රවීණ මාධ්‍යවේදි කරුණාරත්න ඩී. පිලිප් වගේ අය ඒ සඟරාවට ලිව්වා. ඒ අතර ගුණදාස අමරසේකයන්ගේ ‘යළි උපන්නෙමි’ පිළිබඳ මා ලියු විවේචනය එතුමා හරිම අගය කළා.‘බිංගෙයි සිරකරුවා’ පොත අපට ඒ කාලෙ නිර්දේශයට තිබුණෙ. මේ පොත කියවන විට ඇත්තටම මගේ රස භාව අවදි වුණා කියන්ඩ පුළුවන්. සරච්චන්ද්‍රයන්ගේ නාට්‍යවලට අත්වැල් ගායන කළ ගොඩ්වින් චන්ද්‍රසිරි මේ පොතින් එක කතාවක් පසුබිම් කැර නාට්‍යයක් ලීවා. ඒ නාට්‍යයේ ගැහැනු චරිතයට මාව තමයි තෝරාගත්තෙ. මේකෙ රඟපාන්ඩ මං ආසාවෙන් හිටියා. කොහොම හරි අම්මගෙන් කැමැත්ත ගත්තා. ඒත් පි‍්‍රන්සිපල් අවසාන මොහොතේ ගැහැනු ළමයි රඟපාන්න ඕනැ නෑ කියලා ඒ චරිතයට කොල්ලෙක් දාලා රඟපාන්න කටයුතු කළා. ඒ දවස්වල ස්වභාවය ඒකයි.සසීලි කියන්නෙ අපේ ස්කෝලේ බිහිවූ ජාතික මට්ටමේ ක්‍රීඩිකාවක්. ‘සිංහබාහු’ නාට්‍යයේ චාලි ජයවර්ධන මගේ සමකාලීනයෙක්. අනෙත් තැනැත්තා බුද්ධික කුරුකුලරත්න. ‘අම්බලන්ගොඩයා’ කොළම ලියන්නෙ. එයා අපේ ස්කෝලෙ අතිදක්ෂ කථිකයෙක්. හමුදාවේ උසස් නිලතල දැරූ අය වගේම ජවිපෙ හිටපු නායක විජේවීරත් අම්බලන්ගොඩ ධර්මාශෝක විද්‍යාලයයේ ආදි සිසුවො.අපි අද මොන මොන ඉසව්වල යම්බඳු කාරියක් කළත් වදාපු අම්මට පස්සෙ අපට අමතක කරන්න බැරි අම්මා පාසල. මගේ ඒ අම්මා ධර්මාශෝකෙ. ලබන වසරේ අවුරුදු 100 පිරෙනකොට මා ‘සුන්දර නවාතැන’ නම් පොත ඉස්කෝලෙදි එළිදක්වනවා.උපාලි සමරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=as1212302</link>
    <topic>නිම්වළල්ල</topic>
    <author>සේමාලි කැල්ලපත</author>
    <content>නිම්වළල්ලසොනාලි මුකර්ජි. නැගෙනහිර ඉන්දියාවේ ජර්කාන්ද් පළාතේ දාන්බාද් ඇගේ ගමයි. ඉතා මෑතක දී ඇය ඉන්දියාව පුරා ප්‍රසිද්ධ වුණේ එරට අතිවිශාල ප්‍රේක්ෂක ප්‍රතිචාරයක් දිනාගත් Who wants to be a millionaire හෙවත් ‘කවුද ලක්ෂපති’ තරගයේ අලුත්ම ජයග්‍රාහිකාව වීම නිසයි. සුප්‍රසිද්ධ බොලිවුඩ් නිළි ලාරා දත්තා මෙහෙයවන කවුද ලක්ෂපති තරගයේ සත්කාරකයා ලෙස කටයුතු කරන්නේ බොලිවුඩයේ නළු රජා වන අමිතාබ් බච්චන් හෙවත් ‘බිග් බී’ ය.එරට වැඩිම පේ‍්‍රක්ෂක සංඛ්‍යාවක් සොනාලි ඇසිඩ් ප්‍රහාරයට පෙර හා පසුනරඹන ප්‍රශ්න විචාරාත්මක වැඩ සටහන ද මෙය වේ. ඉන් සොනාලි දිනාගත් මුදල ඉන්දීය රුපියල් ලක්ෂ 25 කි. මේ ත්‍යාග මුදල දිනාගත් සොනාලි එරට විශේෂ අවධානයට ලක්වූ තරුණියකි. ඇය දරුණු ලෙස ඇසිඩ් ප්‍රහාරයකට ලක්වීම නිසා මුළුමනින්ම විරූප වූයේ වයස අවුරුදු 17 දීය. ඇගේ දැන් වයස අවුරුදු 27 කි. ඉතා දක්ෂ සිසුවියකව සිටියදී 2003 දී ඇය ඇසිඩ් ප්‍රහාරයට ලක්වූයේ රාත්‍රී සිය නිවෙසේ නිදා සිටියදීය. එදා සිට මේ දක්වාම ඇයගේ පවුලේ උදවිය තමන් උපයන සෑම සතයක්ම යෙදවූයේ සොනාලි ගේ මුහුණේ පෙනුම වෙනස්කර ගැනීම සඳහා වන ප්ලාස්ටික් සැත්කම් සඳහාය.දැන් ඇය ලද මේ ජයග්‍රාහී මුදල ඇගේ මුහුණේ පෙනුම වෙනස් කර ගැනීම සඳහා වන වෛද්‍ය ප්‍රතිකාර සඳහා යොදා ගැනීමට ලැබීම ඇය සහ පවුලේ අය ලැබූ විශාල භාග්‍යයක් බව පැවැසේ. කවුද ලක්ෂපති තරගය ජයග්‍රහණය කළ සොනාලි මාධ්‍ය මඟින් හඳුන්වනු ලැබුවේ ඇසිඩ් ප්‍රහාරයෙන් දිවි ගලවා ගත් වීර කාන්තාවක ලෙසිනි.මෙවැනි තරගයකට ඉදිරිපත් වීමට තරම් ඇය සතු වූ නිර්භීතකම පහදමින් බිග් බී ද ඇය අගය කළේය.“වේදනා විඳිමින් නිහඬව නොසිට සිය පෙනුම නිසා මුළුගැන්වී නොසිට මෙවැනි තරගයකට ඉදිරිපත් වීමට තීරණය කිරීමෙන් ඇය සිය නිර්භීතකම මැනැවින් පෙන්නුම් කළා. ඇගේ කතාව ඉමහත් ධෛර්යයේ කතාවයි. මුළු ජාතියම ඇයට සිය ප්‍රණාමය පුද කරනු ඇතැයි” යනුවෙන් බිග් බී පැවසීය.සොනාලි ඇසිඩ් ප්‍රහාරයට ලක්වීමට පෙර ප්‍රහාරකයන් අතින් දරුණු වධහිංසාවනට ලක්ව සිටියාය. ඉන් අනතුරුව නීතිය ඉදිරියට යද්දී ඇයට එල්ල වූ තර්ජන ගර්ජන හා බලපෑම් අනන්තය. අපමණය. නීතිය අතට ගත් ප්‍රහාරකයෝ ඇයට සහ පවුලේ අයට ඔවුන් ජීවත්වන නගරය හැර දමා යන ලෙසට ද බල කළහ. මේ බලපෑම් කෙතෙක් දරුණු වී ද යත් ඒවා දරාගත නොහැකිව සොනාලිගේ මව මානසික පීඩාවට ද ලක්වූවාය.ඇසිඩ් ප්‍රහාරයට ලක්වූ පසු සොනාලි අර්ධ වශයෙන් අන්ධ සහ බිහිරි තත්ත්වයට පත්වූ අතර ඒ වෙනුවෙන් ප්‍රතිකාර සඳහා රජයෙන් ඇයට කිසිදු ආධාරයක් හෝ සහනයක් ද නොලැබිණි. මින් කම්පාවට පත් සොනාලි කළේ තමන්ට ආධාර උපකාර නොකළොත් සියදිවි නසා ගන්නා බව පවසමින් ඉන්දීය රජයට තර්ජනය කරමින් ලිපි යැවීමයි. එහෙත් එයට ද රජයෙන් වැඩි ප්‍රතිචාරයක් නොලැබිණි.සොනාලි දැන්සොනාලිගේ පවුලේ අය සතු ඉඩම් සහ මවගේ රන් ආභරණ සියල්ල ද විකිණී ගියේ ඇගේ ප්‍රතිකාර වෙනුවෙනි. ඇය රජයේ ආධාර බලාපොරොත්තු වූයේ මේ සියල්ල අහිමි වූ පසුය. ප්‍රතිකාර, වෛද්‍ය ගාස්තු සහ පර්යේෂණ සඳහා දහස් ගණන් මුදල් වැයවෙද්දී ඇගේ හඬට කන් දී ඇයට පිහිටට ආවේ පෞද්ගලික ආයතනයකි. ඒ ද මේ වසරේ මුල් භාගයේදීය. එම ආයතනය සොනාලි සඳහා අරමුදලක් පිහිටුවීය. සුප්‍රසිද්ධ බොලිවුඩ් නිළි ජුහී චවුලා ඇතුළු බොහෝ දෙනෙක් ඒ සඳහා සිය ආධාර පිරි නැමූහ.ලාරා දත්තා සහ අමිතාබ් බච්චන් සමඟ තරගයේ දීඅඩු වශයෙන් සොනාලිගේ ඇසේ පෙනුම ලබා ගැනීමට පමණක් ඉන්දීය රුපියල් ලක්ෂ ගණනක් වැය වෙතැයි ගණන් බලා තිබේ. මේ වන විට සොනාලි සැත්කම් 22 කට මුහුණ දී ඇති අතර ඇගේ පෙනුම තවමත් යථා තත්ත්වයට පත්වී නොමැත.සොනාලිට මේ අපරාධය සිදු කළ පුද්ගලයන්ට පොලිසිය මඟින් නිසි ලෙස චෝදනා ඉදිරිපත් නොකිරීම නිසා නිසි දඬුවම් නොලැබීම ද මෙහිදී ප්‍රශ්නයක් විය. ඒ සැවොම යන්තම් සිවු මසක සිර දඬුවම් ලබා පැමිණ නිදහසේ දිවි ගෙවති.කවුද ලක්ෂපති තරගයේ ජයග්‍රාහක මුදල සොනාලි ගේ ප්‍රතිකාර සඳහා මහඟු පිටුවහලක් වනු ඇත්තේය.“මේ ජයග්‍රහණය මගේ සියලු ව්‍යාධි සඳහා හොඳම ප්‍රතිකර්මයයි” යනුවෙන් ජයග්‍රහණයෙන් පසු සොනාලි පැවසුවාය.සේමාලි කැල්ලපතඩග්ලස් වයිට් සිය බිරිය ටෙරී හා දියණියන් දෙදෙනා සමඟ ලුසියානා ප්‍රාන්තයේ ආචිබොල්ඩ් නගරයේ සිට සිය සොහොයුරාගේ අවමඟුලට සහභාගිවීම සඳහා ෆ්ලොරිඩා බලා ගියේ තමාගේම කිං එයාර් 200 වර්ගයේ කුඩා ගුවන් යානයෙන්.ගුවන් නියමුවා වූයේ 67 හැවිරිදි විශ්‍රාම ගිය ගුවන් හමුදා නියමුවෙකු වන ජෝ කාබුක් ය. අවමංගල කටයුතු නිමා කළ පසු ඔවුන් ගම රට බලා ඒමට පිටත්වුණා.ගමනේ බොහෝ දුර ආ ගුවන් යානය ගොඩ බෑමට උපදෙස් ගැනීමට ජෝ, මියාමි ගුවන් තොටුපළ ඇමතුවේ සිය හැඳුනුම ලබා දෙමින්.ගුවන් යානයේ හැඳුනුම කියමින් සිටි ඔහුගේ කටහඬ නැවතුණා. හිස උරහිසට කඩා වැටුණා. යමක් සිදුවූ බව වටහාගත් වයිට් නියමුවාගේ උරහිසට තට්ටු කළා. ඔහුගේ හිස යළිත් කඩා වැටුණේ පුංචි කෙඳිරියකුත් සමඟයි. ඇස් පියවිලා. ඔහු නිහඬයි. වයිට්ට කරුණු වැටහුණා. නියමුවා මියගිහින්.වයිට් සිය බිරියට කතා කළා.“ටෙරී මෙහෙ එන්න. අපිට ලොකු ප්‍රශ්නයක්.” ඇය ද ඇවිත් ජෝ සොලවන්න වුණා.“වැඩක් නැහැ ඔහු මැරිලා”“එයා මැරිලා?” ටෙරි දිගු හුස්මක් ගත්තා.කැබින් එක ඇතුළේ සිටියේ වයිට්ගේ 18 වියැති මැගී හා 16 වියැති බේලියන දියණියන් දෙදෙනා.ගුවන් යානය දැන් විනාඩියකට අඩි 2000 ක වේගයෙන් ඉහළට නැගෙනවා. එය ප්‍රවේශමෙන් බිමට පහත් කරන අයුරු වයිට් දන්නේ නැහැ. වයිට්ට ද සැහැල්ලු ගුවන් යානා පැදවීමේ බලපත්‍රයක් තිබුණ ද 1990 න් පසු ඔහු ගුවන් යානා පදවා නැහැ.මේ කිං එයාර් 200 යානය වයිට් සිය ව්‍යාපාරික කටයුතු සඳහා මිලදී ගත්තත් එය පැදවූයේ ජෝ මයි. දැන් ගුවන් යානය වේගයෙන් ඉහළට නැඟෙනවා. එය අඩි 10000 කට වඩා ඉහළට ගෙනයෑමට ස්වයංක්‍රීයව සකස් කළ හැකි වුවත් ජෝ එය කර තිබුණේ නැහැ. යානය අඩි 3500 ට වඩා ඉහළට ගියොත් සිදුවන දෙය වයිට්ට හිතාගන්නවත් බැහැ.“ටෙරී මෙහෙ එන්න මෙයාව එහාට ගන්න” ජෝ සිය ආසනයෙන් මුළුමනින්ම ඉවතට ගැනීමට මැගීට දැඩි වෙහෙසක් ගත යුතුව තිබුණා. ජෝ ආසනයට බැඳී සිටි පටි වහා ගලවා දැමු වයිට් එතැන වාඩි වුණා.“ඔයාට ඕක කරන්න පුළුවන්” ටෙරී වයිට්ගේ නළලට හාදුවක් දී එතැනින් ඉවත් වුණේ වමනය හා ක්ලාන්තය හැදුණු සිය දියණියන් ගැන බලන්නයි.දැන් වයිට්ගේ වාරයයි. ඔහු ගුවන් නියමුවා වී වගකීම බාරගත්තේ මහා බරක් හිසේ දරාගෙනය.“මියාමී ගුවන් තොටුපළ මගේ පයිලට්ට හදිසි අසනීපයක් ඔහුට සිහිය නෑ. ගුවන් යානය ගොඩ බාන්න මට උදව් ඕනෑ.”මියාමි ගුවන් තොටුපළ පාලක මැදිරියේ සිටියේ 30 හැවිරිදි නේට් හැන්කල්ස්.“ඔබ සුදුසුකම් ලත් ගුවන් නියමුවෙක් ද?” ඔහු ඇහුවේ වයිට් ගෙන්.“මට තියෙන්නෙ ඉතා සැහැල්ලු තනි ඇංජිමේ ගුවන් යානා බලපත්‍රයක් විතරයි. මගේ යානය කිං එයාර් 200 වර්ගයේ එකක්.”මින් හැන්කල්ස් බියට පත්වුණා. වයිට්ට උපදෙස් දෙන්නට ඔහුට බැහැ. මේ ගුවන් යානය සංකීර්ණ එකක්. ඒත් අඩි 12000 උඩින් රැඳෙන්නැයි ඔහු උපදෙස් දුන්නා.“එය කරන්න බැහැ. මෙය ඉහළට නැගෙන එක මට නවත්තගන්න මං දන්නෙ නැහැ.”තවත් ප්‍රශ්නයක්. එහෙත් මොවුන් අනතුරක් නොවී පහළට ගත යුතුයි.“මා සමඟම රැඳෙන්න මං විසඳුමක් සොයාගන්නං”හැන්කල්ස් ගේ කුටියට එවේලේම කැඳවාගත් 31 හැවිරිදි ලීසා ගි‍්‍රම්නම් කිං එයාර් 200 ගුවන් යානාවල ගොස් පළපුරුදු ගුවන් ගමන් උපදේශකවරියකි.මේ වන විට වයිට්ගේ ගුවන් යානය අඩි 17500 ක් ඉහළට යමින් තිබුණා. එය පහළට ගැනීමට අවශ්‍ය ලෙස ස්වයංක්‍රීයව ඇන්ජිම මුදවාලන අයුරු ඇය වයිට්ට කීවා.“දැන් පහළළට යන්න හෙමින් පටන්ගන්න ඕන. හෙමින් අවතර ලීවරය(Throttle) පහත් කරන්න.”ඇගේ උපදෙස් පරිදි වයිට් අභියෝගයට මුහුණ දෙමින් ලීවරය පහළට කළ ද යානයේ අවශේෂ කොටස් තවම එය පහතට එවීමට සූදානම් නැත. වයිට් ඊළඟට කළ යුතු වූයේ යානයේ නාසය පහළට ගන්නා පීරිසියක් බඳු තැටිය පෑගීමයි.එහෙත් ජෝ ගේ කකුලක් තවම ඒ තැටිය මතය. වයිට් ජෝ ගේ පාදය ඉවතට ගෙන ආසනයේ හරිබරි ගැසී වාඩි වුණා. ඉන් පසු ඔහු ලීසා ගේ උපදෙස් පරිදි යානය පහළට ගත්තා.“දැන් ඔබේ යානය අඩි 11000 දක්වා පහළට ගන්න”ඒ උපදෙස් දුන්නේ ද ලීසා ගී‍්‍රම්. වයිට් යානය පහතට ගනිද්දි හෙන්කල්ස් හා ඔහුගේ සහායක ජෙසිකා උත්සාහ කළේ ඔහු එන මාර්ගයේ ඇති අනිකුත් ගුවන් යානා ඉවතට ගැනීමට උපදෙස් දීමය.වයිට් ඇගේ උපදෙස් පරිදි අඩි 11000 සීමාවට පහළට ගෙන එම සීමාවේ පාවෙන්නට හැර තිබුණා.“හරි ඔබ හොඳින් ඒ වැඩේ කළා. දැන් ඔබ ෆෝට් මරේ ගුවන් තොටුපළේ පාලන මැදිරියේ රේඩියෝවට සම්බන්ධ වෙන්න. මොකද ඔබට ගුවන් යානය බස්සන්න වෙන්නේ එතැනට. ඒත් බයවෙන්න එපා. මා ඔබ ගැන බලාගෙන ඉන්නවා.”මේ අතර ෆොර්ට් මරේ ගුවන් තොටුපළ පාලන මැදිරියේ 48 හැවිරිදි බ්‍රයන් නොර්ටන් සේවයෙන් මිදි ගෙදර යන්නට සූදානම් වෙමින් හිටියේ.ගුවන් තොටුපළේ පරීක්ෂකවරයෙක් ඔහු වෙත ආවේ හදිසියෙන්.“අපට ලොකු හදිසියක්”බ්‍රයන් පළපුරුදු කෙනෙක් වුවත් ඔහු මින් පෙර කිංස් එයාර් 200 වර්ගයේ යානාවක් පදවා නැහැ.බ්‍රයන් කළේ එම යානා පදවා පළපුරුදු ඔහුගේ මිතුරකුගේ උදව් පැතීමයි. ඒ ඩැන්බරි ගුවන් තොටුපළ කාරි සොරින්සන්. ඔහුත් දක්ෂ ගුවන් නියමුවෙක්. සොරින්සන්ගේ පවුලේ තුන්දෙනකුම ගුවන් අනතුරුවලින් මියගොස් තිබුණා.ඒ නිසාම මේ ගුවන් අනතුර වළක්වා ගැනීමට ඔහු කැපවුණා.“හොඳයි අපි වැඩ පටන් ගනිමු”“අපි දැන් ඔබට ගුවන් තොටුපළ දෙසට එන්නට උපදෙස් දෙනවා. හරියටම අංශක 90 ක් වමට හරවන්න”ඒත් තමාට එය කළ හැකිදැයි වයිට්ට සැකයක්.ඔහු යළිත් උපදෙස් පැතුවා. විසඳුමක් පතා ප්‍රශ්නය යොමු කළේ සොරින්සන් වෙත.“ඔහුට කියන්න ඔහු බලපත්‍ර ලත් පුංචි ගුවන් යානය වගේම එය ක්‍රියා කරවන්න කියලා.” සොරින්සන් කී පරිදි වයිට් යානය අංශක 90 ට හරවා ගත්තා.යානය අඩි 2000 දක්වා බස්වන්නට දුන් උපදෙස් නිසි පරිදි ක්‍රියාත්මක වුණා.දැන් ගුවන් යානය ඇත්තේ ගුවන් තොටුපළට සැතපුම් 24 ක් දුරින්.“මං යානය පොළවට සම්බන්ධ වුණු ගමන්ම ඇන්ජිම නවත්තන්න ඕනැ ද?”“ඔව්”“හරි එතකොට ඇන්ජිම නිවලා. තිරිංග තදින් පාගන්න ඕන”“බයවෙන්න එපා. දැන් ගුවන් පථයම ඔබේ”මේ වන විට ගුවන් පථය වටා ගිලන් රථ කීපයක් හා ගිනි නිවන රථ පෙළ ගස්වා තිබුණා. ටෙරී හා කෙල්ලන් එකිනෙකා බදාගෙන. ඒත් වයිට් බිය නැතිව ගුවන් යානය පොළොවට වදින විටම ඇන්ජිම නිවා තිරිංග තද කළා. හඬ නඟා ගොස් ගුවන් යානය නැවතුණා.වයිට් සිනාමුසු මුහුණින් යානයෙන් පිටතට ආවේ දියණියන් හා බිරිය වැලඳගෙනයි.“තාත්තා අපේ වීරයා” කෙල්ලන් කෑගැසුවා.“නෑ මම නෙවෙයි මේ අය.” වයිට් පැවැසුවා.රිඩර්ස් ඩයිජස්ට්දයා ඩී. ෆොන්සේකාඑලිසනි පෙම්වතා සමඟඇය ලොව උසම තරුණියයි. බ්‍රසීලයේ සලිනා පෝලිස් හි පදිංචි ඇය උසින් අඩි 6 අඟල් 8 කි. එලිසනි කෲස් සිල්වා නමැති ඇය පසුගියදා මුහුදු වෙරළේ ඇවිදින්න ගියේ සිය පෙම්වතා සමඟයි. ඔහු ඇයට වඩා අඩියකටත් වඩා මිටියි. එහෙත් ඒ උස්මිටිකම ඔවුන්ගේ ආදරයට බාධාවක් නැහැ. පිටියුටරි ග්‍රන්ථියේ හටගත් ගෙඩියක් ඉවත් කළ දා සිට ඇගේ මේ උස යෑම ආරම්භ වුණු බවයි පැවසෙන්නේ.ස්වාසිලන්තයේ රජු ළඟදි අපේ රටටත් ඇවිත් ගියා. මේ පුංචි දකුණු අපි‍්‍රකානු රටේ කාන්තාවන් ලිංගික අපහරණයට ලක්වීම වළක්වන්න මේ රජු ළඟදි නීතියක් බල ගැන්වූවා. ඒ නීතිය අනුව එරට කතුන්ට කෙටි සාය සහ කර කැපූ හැට්ට ඇඳීම තහනම්. මෙවැනි ඇඳුම් නිසා දූෂකයන්ට කෙරෙන පෙලඹවීම වැඩි බවයි රජුගේ අදහස වුණේ. 1889 දී එරට පනවා තිබූ මේ නීතිය දැන් යළි ක්‍රියාත්මකයි. නීතිය කඩ කරන අයට හය මසක සිර දඬුවමක් ද නියම කරලා.අලුත්ම තාලයේ මේ පාසල පිහිටා ඇත්තේ ඇමෙරිකාවෙයි. බරින් වැඩි ස්ථුල ශරීර ඇති අයගේ බර අඩු කරන්න උගන්වන මේ පාසල පිහිටා ඇත්තේ දකුණු කැරොලිනාහි බ්ලුෆන්වලයි. ළමා තරබාරුකම මැඩලීමට කටයුතු කිරීම මේ පාසලේ අරමුණයි. ව්‍යායාම, අධ්‍යාපනය සහ උපදේශනය සමඟ සෞඛ්‍ය සම්පන්න ආහාර වේලක් සකසා ගැනීම ගැනත් මෙහිදී ඉගැන්වෙනවා. පළාතේ පාසල්වල සිටින තර ළමයින් යොමු කෙරෙන්නේ මේ පාසලටයි.අයිස් මන්දිරයක් තනන ශ්‍රමිකයෝචීනයේ වාර්ෂික අයිස් සැණකෙළියට නිර්මාණ ඉදිරිපත් කිරීම මේ දිනවල ලහි ලහියේ සිදු කෙරෙනවා. වින්ටර් වන්ඩර්ලෑන්ඩ් ලෙසින් නම්කර ඇති මේ සේයාරුවේ දැක්වෙන මේ මහා විනෝද මාලිගාව තැනීමට මිනිස් පැය දහස් ගණනක් වැය වී තිබුණා.ජිලින් ප්‍රාන්තයේ වර්ග කිලෝ මීටර් 200 ක් පුරා පැතිරෙන ජින්ගුවේ විල් ජාතික උද්‍යානය පුරා පැවැත්වෙන මේ අයිස් සැණකෙළියට නියමිත ප්‍රමාණයේ උසින් නිමැවුණු මහා මන්දිර, පල්ලි, ප්‍රතිමා, දේවස්ථාන සහ විවිධ ආකෘති රැසක් ඉදිරිපත් කෙරෙනවා. මේ සැණකෙළිය නැරැඹීමට දහස් ගණන් ජනතාව එක්රොක් වෙතැයි අපේක්ෂා කෙරෙනවා.චන්ද්‍රදීපාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=as1212303</link>
    <topic>නෙළුම් විල</topic>
    <author/>
    <content>නෙළුම් විලපසුගිය දිනෙක මා දියණිය මීගමුවේ නිවුස්ටඩ් බාලිකාවට ගියේ සහතිකයක් ලබා ගනු පිණිස ය. තමන් අතේ ඉතිරිව ඇති මුදල් ආපසු බස් ගමනට ප්‍රමාණවත් නැති බව ඇයට දැනුණේ බසයට ද නැඟුණු පසුව ය.අන්ද මන්ද වූ ඇය වටපිට බැලුවා ය.ඇගේ වෙනස කොන්දොස්තර මහතා දුටුවේ ය.“ඇයි පුතේ? ඔයාට මොකක් හරි ප්‍රශ්නයක් ද? කමක් නෑ ගිහින් වාඩි වෙන්ඩ” ඔහු කීවේ ය.එහෙත් කාටවත් කරදරයක්, මදිපාඩුවකි කිරීමට අකැමැති අති සංවේදී තැනැත්තියක වන ඇයගේ කැලඹිල්ල නම් නිමා වූයේ නැත.බසයේ සිටි තම පාසලේ ශිෂ්‍යාවකට කිට්ටු කළ ඇය තමන් ඇගේ පාසලේ ආදි ශිෂ්‍යාවක බව කියා අඩු පාඩු මුදල ඉල්ලා ගත්තා ය.මා දියණිය ගෙදර ආ වේලේ පටන් සිය දහස් වාරයක් මේ සිද්ධිය මා හා පවසන්නීය.“අනේ මට කොහොමද එයාට ඒ සල්ලි ආපහු දෙන්නෙ? මං කොහොමද එයාට ස්තුති කරන්නෙ? අනේ අම්මෙ කියන්ඩකො”“ඉතින් ළමයො ඔයා එවෙලෙ එයාට ස්තුති කළානෙ.”“ඒ වුණාට ඒ මදි අම්මෙ”“එහෙනං අපි නෙළුම්විලට ලියල එයාට ප්‍රසිද්ධියෙම ස්තුති කරමු.”“එහෙනං එහෙමවත් කරමු ද?”මා මේ ලිපිය නෙළුම්විලට ලීවේ ඒ අරමුණිනි.නිවුස්ටඩ් බාලිකාවේ දහතුන වසරේ විද්‍යා අංශයේ දියණියනි, කොන්දොස්තරතුමනි, මා දියණියට මනුෂ්‍යත්වයෙන් සැලකූ ඔබ දෙපළට ආචාර කරමි.මීරිගම වෛද්‍ය ඉන්ද්‍රානි අලහකෝන් මහත්මිය විසින් යොමු කරන ලද ලිපියක් ඇසුරිනි.මම නගරයේ ඔරලෝසු කාර්මිකයා සොයා ගියෙමි. ඔහු වැඩ කරන්නේ උඩ තට්ටුවක ය. මා පඩි පෙළට කිට්ටු වන විට ම එතැන පසෙක සිටි නාඳුනන අයෙක් වහා මගෙන් වහන් වී පඩි පෙළට යට පැත්තේ ඇති ගුහාවෙහි සැඟවුණේ ය.මම ඔහු ගණන් නොගෙන පඩි පෙළ නැග ගතිමි.මා කාර්මිකයා මුණ ගැසී පහළ බසින විට ද ඔහු මා දැක සැඟවුණේ ය.අමුත්තාගේ හැසිරීම මට සැක සහිත විය. මම නැවතී අමුත්තා දෙස හැරී බැලුවෙමි. අපේ නෙත් ගැටිණ. ඔහු පෑවේ හොර හිනාවකි. මට ද හිනා ගියේ ය.“මොකක්ද ප්‍රශ්නෙ?” මම ඇසීමි.“ගිනි පෙනෙල්ලෙං බැටකාපු මිනිහ කණාමැදිරියටත් බයලු” ඔහු කීවේ ය.“මට තේරුණේ නෑ” මම කීමි.“මහත්තය පොලිසියෙ නෙමේ නේද?”“නෑ ඇයි?”“හැඩහුරුව ඒ වගේ. ඒකයි ඇහුවෙ?”ඔහු මුහුණ පසෙකට හරවා සිගරැට් දුමක් පිට කළේ ය. අතැ’ඟිලි අතර දැල් වුණු සිගරැට්ටුවක් ද විය.මොකක් හෝ පටලැවිල්ලක් සිදු වී ඇති බව පැහැදිලි ය. මම ඔහුට මා ගැන කියා වැඩි විශ්වාසයට හැඳුනුම්පත ද පෙන්වීමි. බොහෝ සතුටට පත් හේ තමා ගේ හැඳුනුම්පත ද පෙන්වා මා විස්මයට පත් කළ කතාවක් ද කීවේ ය.ඒ කතාව මෙසේ ය.දිගු කලක් විදේශගත ව රැකියාවක් කළ ඔහු මෑතකදී මෙහි ආවේ බෙහෙවින් සරු සාර ව ය. ගෙලෙහි රන් මාලයක් සහ අතෙක බ්‍රේස්ලටයක් පැලඳීම මෙන් ම ඉවරයක් නැතිව සිගරැට් බීම ද ඔහුගේ පුරුදු අතර විය.දිනක් නගරයේ හෝලයකින් සිගරට් පැකැට්ටුවක් මිල දී ගත් ඔහු ඉන් එකක් දල්වාගෙන පාරට බැස්සේ ය. ඔහු යන මහ පොලිස් සාජන්වරයෙක් සිටියේ ය.ඔහු දුටු සාජන්වරයා පුළුල් සිනාවක් පෑවේ ය. ඔහු ද සාජන්වරයාට සිනාවෙන් සංග්‍රහ කළේ පරණ මිතුරකු විය හැකි යැයි සිතාගෙන ය.“ආ බය නැතුව සිගරැට් එකකුත් බොනව නේද?” සාජන්වරයා තමා ඉදිරියට ආ පදිකයාගේ අතකින් අල්ලා ගත්තේ ය. පදිකයාගේ ගෙලේත් අතේත් පැලදි රන් ආබරණ නිලධාරියා දුටුවේ එවිට ය. “ආ රත්තරනුත් පෙරාගෙන.”සාජන්වරයා පරණ මිතුරුකමට අත අල්ලා ගන්නට ඇතැයි සිතූ ඔහු ද සාජන්වරයාගේ අත අල්ලා ගත්තේ ය.“සොරි මචං මට උඹේ මූණ හරියට මතක නෑ. අවුරුදු අටකට පස්සෙනෙ මං ආවෙ. අපි කොහෙදිද මචං සෙට් වෙලා හිටියෙ?” ඔහු සාජන්වරයාගේ අව් කණ්ණාඩියට යටින් ඇති සැබෑ ඇස් දෙක දැක ගන්නට වෙහෙස ගත්තේ ය.“ඔහොම යංකො. ඔහොම යංකො.” සාජන්වරයා ඔහුගේ අතින් අල්ලාගෙන හිනාවෙන් යුතුව ම ටික දුරක් ඉදිරියට ගියේ ය.“ඉතිං මචං”“ඔහොම යංකො”දෙදෙන පදික වේදිකාව දිගේ ඉදිරියට ගියහ. නගරයේ කෙළින් වීදිය පසු විය. ඉන් එහා වූයේ දුම්රිය පාර ය. සාජන්වරයා මගියාගේ අතින් අල්ලාගෙන දුම්රිය පාර ද පැන්නේ ය. ඉන් එහා වූයේ පාලමකි.“කොහෙද මචං අපි මේ යන්නෙ? මගියා පාලම උඩදී ඇසුවේ පොලිස් හිතවතාගේ අමුතු හැසිරීම තේරුම් නොගත හැකි ව ය.“යන්නෙ පොලිසියට!” සාජන්වරයා තිර හඬින් කීවේ ය.“ඇයි? අපි මෙහෙ ඉඳං කතා කරමුකො”“මොන කතා ද? තමා දන්නෙ නැද්ද ප්‍රසිද්ධ ස්ථානවල දුම්බීම තහනම් කියල! ඒ හින්ද මං තමාව අත්අඩංගුවට අරගෙනයි තියෙන්නෙ.” හරි නං මාංචු දාගෙනයි ගෙනියන්ඩ ඕනෑ. ඒත් තමා කලබල කරන්නෙ නැති හින්ද මාංචු දාන්ඩ ඕන නෑ. හ්ම්! ඉස්සරවෙලා ඔහොම යං! හැබැයි මගෙං බේරිල දුවන්ඩ නං හිතන්ඩ එපා.” මං පස්සෙං එනව.” සාජන්වරයා මගියා පිටෙන් ඉදිරියට තල්ලු කළේ ය.පුදුමයට පත් මගියා නැවතී සිදුවන්නේ කුමක්දැයි තේරුම් ගැනීමට උත්සාහ කළේ ය.“හා හා යං! යං! යං! පරක්කු වෙනව“ සාජන්වරයා යළි මගියා තල්ලු කළේ ය.“විහිළුවක් නෙමේනෙ”“මොන විහිළු ද? මේක රාජකාරිය!”තමා සාජන්වරයාගේ ගැටයකට අසුවී ඇති බව මගියාට තේරුණේ එවිට ය.“රාලහාමි මං දන්නෙ නෑ සිගරැට් බොන එක ලංකාවෙ තහනම් කරල කියල.”“නීතිය ගැන නොදැනීම සමාවට කාරණයක් නෙමේ. තමා දන්නවද ඔය වැරැද්දට දඬුවම මොකක්ද කියල? රුපියල් හාරදාස් පන්සීයක් දඩ! හා හා යං යං! තව ටික දුරයිනෙ. පොලිසියට ගියාම කූඩුවට වෙලා ඉන්න එකනෙ. මට තව රාජකාරි තියනව.”මගියා ඉදිරියට පිය මනින්නට වූයේ බියෙනි. පොලිස් කූඩුව! උසාවිය! නඩු! නීතිඥ ගාස්තු! රස්තියාදුව! ලැජ්ජාව! ඔහුගේ හිස කැරකෙන්නට ගත්තේ ය.“ඒක නෙමේ රාලහාමි අපිට මේක ගොඩින් බේරගන්ඩ බැරිද? මං ඔයාට දාහක් දෙන්නං”“දාහක්! විකාරද? දඩේ හාරදාස් පන්සීයක්!අනතුරුව ගොඩින් බේරා ගැනීමේ සාකච්ඡාව මහ මග අයිනේ තුරු හෙවණක් යට පැවැත්විණ.අවසානයේ මගියා සිය පොකැට්ටුවෙන් දාහේ කොළ දෙකක් ද පන්සීයේ කොළයක් ද ගෙන එකට තබා, තුන හතරට නවා, ගසේ බෙනයක තැබුවේ ය.නිදහස ලැබිණ.ඔහු වහා නගරයෙන් පලා ගියේ ය. ඊට පසු ඔහු නගරයට ආවේ අද ය.කතාව අවසන් විය. ඒ අවසානයේ ඔහු තවත් සිගරැට්ටුවක් දල්වා ගැනීම මගේ උස් සිනාවට හේතු විය.“මට මේක ඇබ්බැහි වෙලා! නවත්ත ගන්ඩම බෑ! ඔහු ද සිනාසුණේ ය.මා ඔහු ගෙන් සමු ගත්තේ මා මගේ ඇබ්බැහිය නැති කර ගත් ආකාරය පැහැදිලි කර දීමෙන් පසු ය.අනන්‍යතාව හෙළි කිරීමට අකමැති ‘සිළුමිණ’ පාඨකයකු විසින් යොමුකරන ලද ලිපියක් ඇසුරිණි.දියණියගේ අවශ්‍යතාවකට කොළඹ ගොස් ආපසු එමින් සිටිය දී හැන්දෑ විය. මා වලපනේ බස් නැවතුම් පළට එනවිට සවස හය පමණ වී තිබිණි. වැසි වැටෙන්නට විය.ගමට යන තෙරිපැහැ බසය රෑ අටහමාර පමණ වනතුරුත් පැමිණියේ නැත.වලපනේ – නිල්දණ්ඩාහින්න මාර්ගයේ ට්‍රක් රියක් කාණුවකට ඇලවීම නිසා යතුරු පැදියක්, ත්‍රිරෝද රියක් බඳු කුඩා වාහනයක් හැරුණු විට බසයක් වැනි ලොකු වාහනයකට යෑමට නොහැකි බව ආරංචි වූයේ ඔය අතරය.බස් නැවතුම් පොළෙහි සිටි මඟීන් අතර මා හැරුණු කොට වෙනත් කාන්තාවන් සිටියේ දෙදෙනකු පමණි. ඒ අය ද ආගන්තුක ය.මුදල් තිබුණා නම් ත්‍රිරෝද රියකින් යා හැකි ව තිබිණ. එහෙත් මුදල් ද නොවීය.රෑ බෝ වන විට මට බිය දැනෙන්ට විය.මම අසරණ වීමි.වැස්ස තූරල් වෙමින් තිබිණි.යතුරුපැදියක් පැමිණ මා සිටි තැන නැවැත්වීය. එතැන සිටි කාන්තාව එහි නැඟුණේය. ඊට ටිකකට පෙර ඇය සිය ජංගම දුරකථනයෙන් ඇමතූ සොහොයුරා ඔහු විය යුතු ය.මම ඔවුන් දෙස අසරණව බලා සිටියෙමි. ඒ සොහොයුරා මදෙස බලා සිටියේය. ඒ බැල්ම මගේ මෙන්ම අහිංසකය.”කොහෙටද යන්නෙ?””තෙරිපැහැට යන්ඩ ඕනෑ මල්ලියෙ””බස් එකකට නං එන්ඩ විදියක් නෑ. පාර බ්ලොක්නේ””ඒක තමයි””පුළුවන්නං මේකට නඟින්ඩ”බස් පොළේ අතරමං වනවාට වඩා මේ සොහොයුරා හා සොහොයුරිය සමඟ යෑම යහපත් බව මට වැටහිණ. මම එහි නැඟ අමාරුවෙන් තෙරපී හිඳගතිමි.බයිසිකලය අඳුර කපාගෙන වැහි පොද මැදින් ඉදිරියට ගියේය.’නිල්දණ්ඩාහින්නෙ මගෙ නෑයෙක් ඉන්නව. මට අද රෑ එහෙ ඉන්ඩ පුළුවන්.” යන ගමන් මම කීවෙමි.”එහෙනං අපි අක්කව එහාට ඇරලන්නං””හොඳයි අනේ ලොකු දෙයක්!”ඔවුහු මා එහි ඇරලූහ. මා ලද සහනය අපමණය.සොහොයුර ඔබ උඩමාදුර පාසලේ ගුරු භවතකු බවත්, ඔබේ නැඟණිය නුවරඑළිය අධ්‍යාපන කාර්යාලයේ සේවාව කරන්නියක බවත් දැනගතිමි. ඒ හැරුණු කොට නමක් – ගමක්වත් අසා දැන ගන්නට තරම් ඒ තකහනියේ අවකාශයක් නොවීය. මා ද සිටියේ තැතිගැන්මකය.සොයුරාණනි, සොයුරියනි, ඔබ දෙපළ කළ ඒ උපකාරය මම සදා සමරමි.තෙරිපැහැ, ගල්කොටුමුල්ලේ ඉන්ද්‍රා දිසානායක මහත්මිය විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=as1212304</link>
    <topic>ගෘහණිය දක්‍ෂ නම් පවුලේ ආර්ථිකය ද යහපත්ය</topic>
    <author>රමණී සුබසිංහ</author>
    <content>ගෘහණිය දක්‍ෂ නම් පවුලේ ආර්ථිකය ද යහපත්යඅරපිරිමැස්ම ප්‍රගුණ කිරීම යහපත් ස්වාමි දියණියක ගේ සුවිශේෂී ගුණාංගයක් බවත් එවන් බිරියක ලද ස්වාමි පුරුෂයා භාග්‍යවන්ත බවත් එක් අවස්ථාවක බුදුරජාණන් වහන්සේ නකුල මාතාවන් උදෙසා දේශනා කොට වදාළහ. ඒ නකුල මාතාවන් විසින් මරණින් මතු ‘මාතුමනාප කායික’ නම් වූ දිව්‍ය සභාවට පැමිණෙන්නට භාර්යාවක විසින් අනුගමනය කළ යුතු චර්යා ධර්ම මොනවාදැයි විමසූ අවස්ථාවේ දී ය. තවත් කරුණු රැසක් ගෙන හැර පෑ තථාගතයන් වහන්සේ ස්වාමි දියණියක් සිය ස්වාමි පුරුෂයා විසින් සම්පාදනය කරන්නා වූ භෞතික සම්පත් අරපිරිමැස්මෙහිත්, ආර්ථික කළමනාකරණයෙහිත්, දක්‍ෂ විය යුතු බව එහි දී අවධාරණය කළහ.ශ්‍රී රෝහණ පාර්ශ්වයේ අනුනායක සිත්තම්ගල්ලෙන රජමහා විහාරාධිපති ශාස්ත්‍රපති අගලබඩ පියසිරි අනුනාහිමිඑයින් අදහස් කෙරෙන්නේ රුපියල් සතවලටම ඇලුණ සිත් ඇති, එහි වසඟයට පත් වූ, ධූර්ත වූ තැනැත්තියක විය යුතු බව නොවේ. එසේ වූයේ නම් ධන ධාන්‍ය වැය කොට ඇය වෙතින් ඉටුවිය යුතු කිසිදු යුතුකමක් නිසියාකාරයෙන් ඉටු වන්නේ නැත. මේ නිසා අරපිරිමැස්ම අගය කරන අතර ම මිල මුදල්, ධන ධාන්‍යයෙහි ලොල් බව බුදු දහම ප්‍රතික්ෂේප කර ඇත. මෙයින්අප වටහා ගත යුතු වන්නේ ස්වාමි පුරුෂයා සතු මානව සම්පත් මෙන් ම භෞතික සම්පත් ද ආරක්‍ෂා කිරීමෙහිලා ස්වාමි දියණියකට විශාල වගකීමක් පැවරෙන බවය. පවුලේ දියුණුවත්, සතුටත් අභියෝගවලට මුහුණදීමේ හැකියාවත් රඳා පවතින්නේ එවිටය.ඕනෑම පවුලක ආර්ථිකය සංරක්‍ෂණය කිරීමේ ප්‍රධාන තැන ගන්නේ කාන්තාවය. ඒ පිළිබඳ වූ සැලසුම්කරණය, සංවිධානය හා මෙහෙයවීමෙහි ඇය දක්‍ෂ නම් කිසිම පවුලක් ආර්ථික වශයෙන් ඇද වැටෙන්නේ නැත.අතීතයේ මෙන් නොව වර්තමානයේ මිනිසුන් ගේ අවශ්‍යතා සරල බවින් ගිලිහී සංකීර්ණත්වයට පත්ව තිබේ. පෙර සැමියා පමණක් නිවෙසක ධනය උපයන්නා වූ අතර අද වන විට බොහෝ පවුල්වල බිරිය ද රැකියාවක නිරත වේ. සමහර පවුල්වල මවුපියන් මෙන් ම දරුවන් ද රැකියාවෙහි නිරතය. එහෙත් ආර්ථිකමය වශයෙන් මෙන් ම පවුලේ දියුණුව, සතුට යන මේ හැම අංශයකින් ම බොහෝ විට ඔවුන් ඉන්නේ පහළ තැනක ය. උපයා සපයා ගන්නා ධනය පරිභෝජනය කරන්නට නොදන්නාකම මෙන් ම ලද දෙයින් සතුටු නොවීම ද ඊට ප්‍රධාන හේතු ය. කොපමණ ධනය ඉපයුවද අවශ්‍යතාවන් හි සීමාවක් නොවේ නම්, ලද දෙයින් සතුටු විය නොහැකි නම් එවැනි පවුලක යහපතක් දැකිය නොහැකි ය. මේ නිසා ආර්ථික කළමනාකරණයෙහි මනා පළපුරුද්දක් ලබන්නට තරුණ දියණියක් විවාහයට පෙර සිටම සූදානම් විය යුතුය. විශේෂයෙන් බෞද්ධ ආර්ථික දර්ශනය ඊට හොඳ මඟ පෙන්වීමකි.’ඒකෙන භොගෙ භූඤජ්‍යෙය ද්වීහි කම්මං පයෝජයෙ චතුත්ථංච නිධා ප්‍යෙය ආපදාසු භවිස්සති”කෙනෙක් තමන් උපයා සපයා ගන්නා ධනය පරිහරණය කළ යුතු වන්නේ කෙසේද යන සැටි බුදුරජාණන් වහන්සේ පෙන්වා දුන්නේ එලෙසය. තමන් උපයා ගන්නා ධනය ප්‍රධාන කොටස් සතරකට වෙන්කරගත යුතුය. එක් කොටසක් පරිබෝජනයටය. කොටස් දෙකක් තමන් කරගෙන යන කර්මාන්තයන් ගේ දියුණුවටය. අනෙක් කොටස ආපදාවකදී ප්‍රයෝජන ගැනීම පිණිසය. නියම ආර්ථික කළමනාකරණය එසේ වුව ද උපයා ගන්නා ධනයෙන් සුළු කොටසක් හෝ ඉතිරි කර ගැනීම අද බොහෝ දෙනකුට අසීරුය.”මේ ආර්ථිකයත් එක්ක කොහොමද ඉතිරියක් ගැන හිතන්නේ. හම්බ කරන දේ කෑමටත් මදි”. මේ අද සමාජයේ වැඩි දෙනකුගේ අදහසය. උපයන ධනයට සාපේක්ෂව වියපැහැදම් කරන්නට, අවශ්‍යතා පිරිමසා ගන්නට සිත නැමෙනවා නම් මේ ගැටලු අවමය. දකින දකින දේ අනුකරණය කරන්නට යාම, අන්‍යයන්ට සාපේක්ෂව තමන් ඉහළ තැනක සිටිනවා යැයි හැඟවීමට නැති ධනවත්කම් පෙන්වීම සඳහා ඇඳුම් පැලඳුම් විලාසිතා ඇතුළු භෞතික සම්පත් ගොඩගසා ගැනීම, අද සමාජයේ බොහෝ පිරිස් අතර දකින්නට ලැබේ. එවිට සිදුවන්නේ අත්‍යවශ්‍ය අවශ්‍යතා හෝ සපුරාගත නොහැකි තැන ණය වීමටය. ණය වීම පුද්ගලයා ගේ දියුණුවට බාධාවකි.ඉහත ගාථා ධර්මයෙන් බුදුරජාණන් වහන්සේ දේශනා කොට වදාළේ ආර්ථික සංවර්ධනය ඇති කරගන්නා උසස් උපාය මාර්ගයකි. ගිහි ජීවිතය සාර්ථක කරගන්නා විධිමත් ක්‍රමයකි.ලෙඩ රෝග, විවිධ දුක් කරදර පැමිණීම ජීවිතයේ සාමාන්‍ය ස්වභාවයයි. එවැනි අවස්ථාවක තමන් ඉතිරි කරගත් මුදලක් වේ නම් ලැබෙන සැනසීම අපමණය. එහි වටිනාකම තේරෙන්නේ ආපදාවක් වූ අවස්ථාවක දීමය. එමනිසා කොපමණ අසීරුතා තිබුණත් හරිහම්බ කරගත් මුදලින් යම් ප්‍රමාණයක් අනාගතය සඳහා ඉතිරි කර ගත යුතුමය. විශේෂයෙන් ගෘහිණියක් එහිදී ප්‍රමුඛත්වය ගත යුතුය. ඒ සඳහා ආදායමට අනුව පවුලේ වියදම් හසුරුවා ගැනීම වැදගත්ය.යම් කෙනෙක් තම ආදායමට වඩා වියදම් කරයි නම් ඔහු උදුම්බර ඛාදිකයෙකු හෙවත් දිඹුල් කන්නකු වැනි යැයි බුදුරජාණන් වහන්සේ දේශනා කොට තිබේ. දිඹුල් කෑමෙහි රුචි වූ පුද්ලයෙක් ගසකට නැඟ අතු සොළවන්නට පටන් ගනී. එවිට පැසුණු ගෙඩි මෙන්ම අමු ගෙඩි ද බිම වැටේ. ඔහු පැසුණු ගෙඩි පමණක් ගෙන සෙසු ගෙඩි එහි දමා යන්නේය. මේ දිඹුල් ගෙඩි කන තැනත්තා ගේ ස්වභාවයයි. ඔහු මෙන් තමාට ලැබෙන ආදායම් තත්ත්වයට වඩා වැය කරන්නේ නම් ඒ තැනැත්තා ද දිඹුල් ගෙඩි කන්නකු හා සමාන වන බව ‘උදුම්බර ඛාදිංකං’ යනුවෙන් ධර්මයෙහි සඳහන් වේ.අනුන් අනුකරණය නොකොට, ලද පමණින් අය වැය සමව පවත්වා ගනිමින්, සැහැල්ලුවෙන් ජීවත්වීමට උත්සාහ දරනවා සේම උට්ඨාන සම්පදා, ආරක්ඛ සම්පදා, කල්‍යාණ මිත්තතා, සමජීවිකතා යන මේ කරුණු සතර ද ගෘහ ජීවිතය සාර්ථක වන පිණිස හේතුවන ධර්මයන් ලෙස බුදුරජාණන් වහන්සේ අවධාරණය කළහ. තමන් කරන කවර කාර්යයක වුවද දක්ෂවේද, අලස නොවේද, සුදුසු කාලයෙහි ඒ ඒ කටයුතු නුවණින් විමසා බලා කිරීමටත්, සංවිධානය කිරීමටත් දක්ෂ වේද ඒ උට්ඨාන සම්පදාවයි. උපයාගත් ධනය ආරක්ෂා කරගැනීම, යහපත් මිතුරු ඇසුරක් සමන ජීවත්වීමත් ජීවිතයක දියුණුවට අත්‍යවශ්‍ය අංගයන්ය.කුඩා ගිනිපුපුරකින් මහා ගින්නක් ඇතිකර ගන්නා සේ නුවණැති තැනැත්තා ඉතා ස්වල්ප දෙයකින් විශාල ධනයක් උපයා ගන්නා බව ද බුදුරජාණන් වහන්සේ දේශනා කොට වදාළහ. චුල්ලත්තෙවාසික මී කුණක් විකුණා විශාල ධනවතකු වූයේ ඒ ප්‍රයෝග සම්පත්තිය නිසාය. සැටකෝටියක ධනයට හිමිකම් ඇතිව සිටි රජගහනුවර සිටුවරයකු අවසානයේ සිඟන්නකු බවට පත්වූයේ කල්පනා නොකොට නුවණින් විමසා නොබලා ක්‍රියාකිරීම නිසාය. බුදුදහමේ මේ ආර්ථික දර්ශනයට අනුව කටයුතුª කරනවා නම් ඕනෑම දිළිඳු පවුලකට වුවද දියුණුව කරා යෑම අපහසු නොවනු ඇත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=as1212305</link>
    <topic>අද මංගල උත්සව ප්‍රදර්ශනයක් වෙලා ද?</topic>
    <author>අද ලිව්වේ</author>
    <content>අද මංගල උත්සව ප්‍රදර්ශනයක් වෙලා ද?“මල්ලි යාළුවෙලා හිටියේ නුවර පැත්තේ ගෑනු ළමයෙක් එක්ක. අපි එහෙ ගියා ගෑනු ළමයා බලන්න. ඒ දෙමවුපියොත් අපේ ගෙවල්වල ආවා. මඟුල තීන්දු වුණා. ඊට මාස කිහිපයකට පස්සේ අපි මංගල්‍යය ගත්තා. අපේ අම්මයි තාත්තයි පවුලේ සහෝදර සහෝදරියොයි ළඟම නෑයෝ කිහිප දෙනෙකුයි මනමාලි කැන්දගෙන එන්න නුවරට ගියා. මහා ලොකු පිරිසකට මංගල්‍ය නොකිව්වත් මඟුල් උත්සවය ජයට තිබුණා. ඒ කාලේ හැටියට ඒ වගේ මංගල්‍යයක් ගන්නත් රුපියල් හය හත්සියයක් විතර යන්නැති.”අම්මා එච්චර උජාරුවෙන් කියන මංගල උත්සවයට වියදම් වූයේ රුපියල් හය හත්සියයකි. ඒ එක්දහස් නවසිය පනස් හය අවුරුද්දයි. මාමාගේ මංගල ඡායාරූපය ගෙන බැලු විට නැන්දාගේ ඇඳුමෙහි ද අඩුපාඩුවක් නැත. කෙටි වේලය, ඒ කාලයේ හැටියට කොණ්ඩා මෝස්තරය මෙන්ම ඇන්තුරියම් මල්වලින් හැඩ වූ මල් කළඹ ද තබාගෙන නැන්දාත් මාමාත් පියකරුව කළු සුදු මංගල ඡායාරූපයේ හිනැහි සිටිති.අතීතය එසේ වන විට වර්තමානය ඊට හාත්පසින්ම වෙනස් වී ඇත. අද ඇත්තේ ප්‍රදර්ශන කාමයෙන් යුතු මංගල උත්සව යැයි කීවොත් නිවැරැදිය.මුදල් තිබු පමණින් ඒවා හිතු හැටියට විය පැහැදම් කිරීම කොතරම් දුරට සාධාරණ ද? බොහෝ විට වර්තමානයේ ඇතැම් මංගල උලෙළ ගනු ලබන්නේ මනාලිය හා මනාලයා බැංකු ණය හෝ මුදල් ණයට සොයා ගැනීමෙනි. මංගල උත්සවය ආදායම් උපයන මාර්ගයක් නොව උත්සවයෙන් පසුත් වසර දෙක තුනක් යන තුරුත් ණය ගෙවීමේ මාර්ගයක් වී ඇති සැටි සඳහන් කිරීමට සිදු වීම කනගාටුවට කරුණකි.තම දියණිය පතිකුලයට යන දා ඇය මනා ලෙස හැඩගැන්වී සිටිනු දැකීමට මෙන්ම ඒ වෙනුවෙන් පවත්වනු ලබන උත්සවය මනා ලෙස සංවිධානය වී තිබෙනු දැකීම මවකගේ මෙන් ම පියෙකුගේද සතුට වේ.අනවශ්‍ය වියදම් කපා හැර මංගල උලෙළ සංවිධානය කැරෙන්නේ නම් කෙතරම් හොඳ ද? මීට කලකට පෙර මංගල පෝරුව සකස් කැරුණේ ගොක්කොළ කලාවලිනි. ගම්වල නම් මඟුල් පෝරු සකස් කරන්නෝ සරසන්නෝ ඕනැතරම් සිටියහ.එහෙත් අද ගොක් සැරසිලි කරන්නන් හෝ කැටයම් ශිල්පය දැන සිටින්නන් හැම තැනකම නැත.මංගල පෝරුවේ සිට සෑම දෙයක්ම මේ නිසා මුදලට සපයා ගැනීමට සිදුව තිබේ. කැලෑමල්, කොළ ආදිය යොදා සකස් කෙරුණ මල් සැරසිලි අද දක්නට නැත. කෘත්‍රිම මල් සැරසිලි ඒ වෙනුවට පෙරමුණ ගෙන ඇත.“අද බොහෝ අය එකම දවසේ උදේටයි රෑටයි පළමුවැනි දවසයි දෙවැනි දවසයි උත්සවය ගන්නවා. අද කාලේ හැටියට මෙය ඉතා හොඳ දෙයක් හැටියට මං දකිනවා.” ඒත් මෙහිදී අවධාරණයෙන් කිව යුතු දෙයක් තියෙනවා. දෙදෙනාගේම පැත්තෙන් උත්සවය එකට ගත්තත් මනාලියව නිවසට කැටුව යෑම සඳහා නැකතක් තිබිය යුතුයි. එහිදී අදාළ නෑයන් ඒ කටයුත්ත කළාම ඇති.” මනාලියන්ට ඇන්දවීමේ වසර ගණනාවක් පළපුරුද්දක් ඇති එම ක්ෂේත්‍රයේ ප්‍රවීණයකු වන පේ‍්‍රමසිරි හේවාවසම් මහතාගේ අදහස එසේ ය.සියල්ල වෙනස් වෙමින් පවතින විට මංගල උත්සවවල ඡායාරූප ගැනීමේ කලාව ද වෙනස්ව ඇත.ඇතැම් විට දහස් ගණනින් මුදල් ගෙවා නිම කරන ලද මංගල ඇල්බමය බැලු විට එහි ඇත්තේ මනාල යුවළගේ විවිධ ඉරියව් රැගත් සේයාරූ පමණි. ජීවිතයේ එක්වරක් පමණක් සහ මතක සැමරුම් අවුරුදු ගණනාවක් පුරා රැඳී තිබෙන්නට නම් එහි පිළිවෙළක් තිබිය යුතුය.“සමහරු දස දහස් ගණනින් ඡායාරූෑප ඇල්බමයට වියදම් කරනවා. මංගල උත්සවයත් මහා ඉහළින් ගන්නවා.නමුත් අපි ඇල්බමය නිමා කරලා එය දෙන්න යන විට මනාල යුවළ එක වහලක් යට නැහැ. ඔවුන් දික්කසාද වෙලා. මට එවැනි අත්දැකීම් කිහිපයකටම මුහුණ දෙන්න සිදුවී තිබෙනවා. මුදල් වියදම් කිරීම, මහා උජාරුවෙන් මංගල උත්සව ගැනීමට පෙර දෙදෙනාගේ අදහස්වල තිබෙන ගැළපීම ගැන සැලකිලිමත් වීම ඉතාම වැදගත්.”මංගල ඡායාරූපකරණයේ ප්‍රවීණයකුගේ අදහසකි ඒ.වර්තමානයේ ඇතැම් මංගල උත්සවවල මත්පැන් දෙන්නේ නැත.එහෙත් ඇතැම් ඒවායේ නම් ඕනෑවටත් වඩා මත්පැන් පිරිනමයි. මංගල උත්සවවලට මත්පැන් අවශ්‍යම ද?ඇතැම් විට මත්පැන් නොදෙන මංගල උත්සවවලට එන ඇතැම් ආරාධිතයෝ පිටතින් ගෙන හෝ එසේත් නැත්නම් ඔවුන් විසින් ගෙනු එනු ලැබ වාහනවල හෝ තබාගෙන මත්පැන් පානය කරති.මත්පැන් නිසා මංගල උත්සවවල ප්‍රශ්න ඇතිවන අවස්ථා ද නැතුවා නොවේ. ඇතැම් විට මනාල යුවළගේ ළඟම ඥාතිහු ද බීමත් වෙති. එවිට එහි ඇත්තේ සාමකාමි බවක් නොවේ.අද බොහෝ විට මංගල උත්සව ගනු ලබන්නේ උත්සව ශාලාවලය. මෙය යම් පමණකට වියදම් අඩුවෙන් දැරීමට මඟකි. එහෙත් මංගල උලෙළ හෝටලයක හෝ උත්සව ශාලාවකදී ගැනීමේදී අපි වඩාත් සැලකිලිමත් විය යුතු දේ එමටය.උත්සවයක ප්‍රධානම දේ ආහාරය. ගැළපෙන ආහාර වට්ටෝරුවක් තෝරා ගැනීම ද මෙහිදී වැදගත්ය.එමෙන්ම මංගල උත්සවයට ආරාධනා කිරීමේදී එය සැලසුමක් ඇතිව කළ යුතුය. තමන්ට හිතෙන හිතෙන හැටියට ආරාධනා කිරීමට පෙර උත්සවයට ආරාධනා කරන්නන්ගේ ලැයිස්තුවක් සකසා ගත යුතුය. එවිට පැමිණෙන්නන්ගේ ප්‍රමාණය, සංඛ්‍යාව සකසා ගැනීමට පුළුවන.විශේෂයෙන්ම උත්සව ශාලාවක පැවැත්වෙන මංගල උත්සවය සඳහා පැමිණෙන අය පිළිබඳව ගණන් බැලීමක් සිදුකිරීම පොකැට්ටුවට වාසියකි.මංගල උලෙළක අෂ්ටක කියමින් පෝරුවේ චාරිත්‍ර වාරිත්‍ර ඉටුකරන්නාට ලැබෙන්නේ ද වැදගත් තැනකි. පෙර කල නම් මේ සඳහා ගමේ යමක් කමක් දත් වැඩිහිටියෙක් මුල් වෙයි. ගමේ මඟුල් තුලාවල අෂ්ටක කියන්නා වන්නේ ඔහුය. වර්තමානයේ දී නම් අෂ්ටක කියන්නන් මුදලක් ගෙවා ලබාගත හැකිය.මංගල පාර්ශ්වයේ කැමැත්ත පරිදි පෝරුවේ චාරිත්‍ර සඳහා කාලය වෙන් කිරීමට ද ඔහුට පුළුවන.මංගල උත්සව පවත්වන ශාලාවල ද රුචියට ගැළපෙන පරිදි පෝරුවේ චාරිත්‍ර වාරිත්‍ර ඉටුකර ගත හැකි අෂ්ටක කියවන්නෝ එමට සිටිති.මංගල උත්සවය හෝටලයක ගත්ත ද නිවසෙහි ගත්ත ද මංගල උත්සව වෙනුවෙන් අපේ රටේ පවතිනා චාරිත්‍ර වාරිත්‍ර නිසි අයුරින් කිරීම ඉතා වැදගත්ය. මනාලිය නිවසට ඇරැලවීමෙන් පසුව පසු ගමන් යෑම ද අපේ සිංහල සිරිත් අතර විශේෂ චාරිත්‍රයකි.පෙර දවස නම් මඟුල් උත්සව වල රෙදි නැන්දා ද, හේනේ මාමා ද සිටියහ. අද ඔවුන් දකින්නට නැත.සියල්ලම නවීකරණය වී ඇති සමාජයක මංගල උලෙළ නවීකරණය වීම අරුමයක් ද? ණය වී හෝ මඟුල් උත්සව ජයට ගැනීම, අනුන්ට පෙනෙන්නට උත්සව මහ ඉහළින් ගැනීම, තමන්ට ඔරොත්තු නොදෙන අන්දමින් පුරාජේරුවට මඟුල් කෑම නිසා අවසානයේ එහි ආදීනව විඳින්නට සිදුවන්නේ මනාල යුවළට සහ ඔවුන්ගේ දෙමවුපියන්ට ය.මහා ඉහළින් උත්සව ගත්ත ද ආරම්භ කළ අලුත් ජීවිතය සහයෝගයෙන් ආදරයෙන් සෙනෙහසින් ගෙනයන්නට බැරිනම් යුග ජීවිතයේ ප්‍රශ්නකාරී තත්ත්ව ඇති කරගන්නේ නම් මහ උජාරුවට මංගල උත්සව ගැනීමේ තේරුමක් තිබේ ද?අද අවශ්‍යව ඇත්තේ අත දිගහැර මංගල උත්සව ගැනීමේ කලාව නොව අරපිරිමැස්මෙන් මංගල උත්සව ගෙන යහපත් අයුරින් පවුල් ජීවිත ගත කිරීමේ ක්‍රමයයි. අද සමාජයේ දක්නට නැති දෙය ද එයයි.අද ලිව්වේඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212302</link>
    <topic>සුනාමියේ ඇත්ත කතාවක්</topic>
    <author/>
    <content>සුනාමියේ ඇත්ත කතාවක්ජනපි‍්‍රය හොලිවුඩ් නිළි, නයෝමි වොට්ස්, චිත්‍රපටයක් රූපගත කිරීමකට සහභාගි වී සිටිද්දී තදබල ලෙස අසනීප වුණා. ඇයට බ්‍රොන්කයිටීස් රෝගය වැලඳී සිටිය බවයි පැවසෙන්නේ.නයෝමි වොට්ස් රඟපාමින් සිටියේ ‘ද ඉම්පොසිබල්’ නම් වූ චිත්‍රපටයේ දර්ශන කීපයක්. ඇය එහි ප්‍රධාන චරිතයක් රඟපානවා. රූපගත කිරීම් සිදු කෙරෙද්දී තමන්ගේ උදරය දැඩි වේදනාවකින් පෙළෙන බවත් ඇය පවසා තිබුණා.මේ චිත්‍රපටයේ මුහුද යට දර්ශන රැසකම රඟපාන්නට ඇයට සිදුවුණා. මේ නිසා ඇයට විශාල ජලය ප්‍රමාණයක් පෙවී තිබීමත්, දියයට පැය කිහිපයක්ම රැඳී සිටීමට සිදුවීමත් නිසා ඇයගේ රෝගී තත්ත්වය වඩාත් උත්සන්න වී තිබුණු බවයි, පැවසෙන්නේ.චිත්‍රපටයේ අධ්‍යක්ෂ ජුආන් ඇන්ටෝනියෝ පැවසුවේ නයෝමි නිරූපණය කළේ අසීරු චරිතයක් බවයි. “ ‘ද ඉම්පොසිබල්’ චිත්‍රපටයට පදනම් වෙන්නේ 2004 දී ඇතිවුණු සුනාමියට මුහුණ දුන් මාරියා බෙලන් කියන ස්පාඤ්ඤ ජාතික කාන්තාවක් සහ ඇයගේ සැමියා මුහුණ දුන් සත්‍ය සිද්ධියක්.මේ දෙදෙනා ඇතුළු පවුලේ අය තායිලන්තයට පැමිණි මොහොතේ දී සුනාමියට හසුවුණා. මාරියා බෙලන් ඒ අවස්ථාවේ දී ධෛර්යවත්ව ජීවිතය ජයගත් ආකාරයයි මේ චිත්‍රපටයෙන් කියැවෙන්නේ. නයෝමි රඟපෑවේ මාරියා ගේ චරිතයයි.” අධ්‍යක්ෂ ජුආන් පැවසුවා.සුරූපී ලින්ඩ්සේ ලෝහන් පසුගිය සති කිහිපය මුළුල්ලේ කාලය ගත කළේ දැඩි කනස්සල්ලකින්. එයට හේතුව, ඇයට විශාල බදු මුදලක් ගෙවන්නට නියමිතව තිබීමයි. ලින්ඩ්සේ දස අතේ කල්පනා කළා. ඇය සතුව සැලකිය යුතු මුදලක් නොතිබුණු නිසා ඒ බදු මුදල ගෙවා දමන්නට හැකි වුණේ නැහැ.ඒත්, ඇයගේ පිහිටට ආවේ ජනපි‍්‍රය නළු චාලි ශීන්. ලින්ඩ්සේට විශාල බදු මුදලක් ගෙවන්නට තිබෙන බව ඔහු දැනගත්තා. වහාම, ලින්ඩ්සේට කතා කළ චාලි ශීන්, තමන් සතු ඩොලර් ලක්ෂයක මුදලක් ඇයට ලබා දෙන්නට කැමැති වුණා.ඔහු එම මුදල චෙක්පතකින් ලින්ඩ්සේට ලැබෙන්නට සැලැස්සුවා. ලින්ඩ්සේට ගොඩක් සතුටුයි. චෙක්පත ලද වහාම චාලීට ඇය ස්තුති කළේ ලස්සන මල් කළඹක් සහ ස්තුතිය පළ කෙරෙන කාඩ්පතක් යවමින්.චාලී එවූ මුදල ගෙවා දැමුවහොත් තමන්ට ගෙවිය යුතු බදු මුදලින් අඩක්ම අඩු වන බවයි ලින්ඩ්සේ පැවසුවේ. මෑතක දී ලින්ඩ්සේ ගේ බැංකු ගිණුම් කිහිපයක් ඇමරිකානු රජය මඟින් තහනම් කර තිබුණා.හොලිවුඩ් සිනමාවේ ප්‍රවීණ නිළියකව සිටි ග්‍රේටා ගාබෝ සතුව තිබු පෞද්ගලික බඩු භාණ්ඩ රාශියක් පසුගිය සතියේ වෙන්දේසි කෙරුණා. ඇය පාවිච්චි කළ ස්වර්ණාභරණ කීපයක්, විදේශ ගමන් බලපත්‍රය, ඇඳුම් පැලඳුම් ඇතුළු තවත් භාණ්ඩ රැසක් මෙහිදී අලෙවි කෙරුණා.ඇය භාවිත කළ විදේශ ගමන් බලපත්‍රය නිකුත් කර තිබුණේ 1964 දීයි. එය ඇමරිකානු ඩොලර් 15,000 කට අලෙවි වුණා. ග්‍රේටා ගාබෝ, වයස තිස් ගණන්වලදී භාවිත කළ කළු පැහැති වෙල්වට් ගවුමක් මේ වෙන්දේසියේදී ඩොලර් 13750 කට මිල නියම කෙරුණා.ඇය සතුව තිබූ රත්තරන් පැහැය ගත් කුඩා පිහියක් ඩොලර් 8960 කට ද, ඇය භාවිත කළ පාවහන් යුවළක් ඩොලර් 8125 කට ද අලෙවි වුණා.මේ සියලුම භාණ්ඩ අලෙවියෙන් ඩොලර් මිලියන 1.6 ක් ලැබුණු බවයි පැවසෙන්නේ. මෙවැනි වෙන්දේසියක් පැවැත්වෙන බව ග්‍රේටා ගාබෝගේ පවුලේ සාමාජිකයන් ප්‍රකාශ කළේ පසුගිය අගෝස්තු මාසයේදීයි.ඩේවිඩ් හෙසල්හොෆ්, ශ්‍රී ලාංකේය පේ‍්‍රක්ෂකයන්ට නුහුරු චරිතයක් නොවෙයි. කලකට පෙර මෙරට ජනපි‍්‍රය ත්‍රාසජනක රූපවාහිනී කතා මාලාවක් වූ ‘නයිට් රයිඩර්’ හි වීරයා ලෙස රඟපෑවේ ඔහුයි.ඒ කාලයේ කඩවසම් තරුණයකු වූ ඩේවිඩ්, මේ වන විට 60 වැනි විය පසු කරමින් සිටිනවා.දැන් ඔහු වීර චරිත රඟපාන්නේ නැහැ. වයසට ගැළපෙන චරිත තෝරා බේරා ගන්නටයි ඔහු වැඩි කැමැත්තක් දක්වන්නේ.මෑතක දී ඩේවිඩ් හට අලුත් වැඩක් පැවරුණා. ඇමරිකානු රූපවාහිනී චැනලයකින් විකාශය වන ‘සී බීබීස්’ නම් වූ ළමා වැඩ සටහන මෙහෙයවන්නටයි ඔහුට ඉඩ ලැබී තිබෙන්නේ.රාත්‍රී කාලයේ දී කුඩා ළමයින් නින්දට යනතුරු ඔවුන් වෙනුවෙන් කතන්දර කියා දෙන මේ වැඩ සටහන ඩේවිඩ් භාර ගත්තේ හරිම කැමැත්තෙන්.“මම මේ වැඩ සටහනෙන් ළමයින්ට කතන්දර කියා දෙනවා. මමත් පොඩි කාලේ ඕන තරම් පොත් පත් කියෙව්වා. ඒ අතර කතන්දර පොතුත් තිබුණා. මට තාමත් ඒ පොත්වල තිබුණු දේවල් කට පාඩමින් කියන්න පුළුවන්.” ඩේවිඩ් අතීතය සිහිපත් කරමින් පැවසුවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212303</link>
    <topic>ගලක් වැදුණා</topic>
    <author/>
    <content>ගලක් වැදුණාමැණික් ව්‍යාපාරික තරුණයකු වූ චමිල දුම්රියේ ගමන් කරමින් සිටියේ ය. ඔහු සිටියේ තම මිතුරු රොෂාන් සමඟ ජංගම දුරකථනයෙන් සංවාදයක යෙදෙමිනි.හදිසියේ ම සුළඟට කැරකී ආ කුඩා ගල් කැටයක් ඔහුගේ ඇහේ වැදුණි. ඉන් දැනුණු තද වේදනාව හේතුවෙන් එම ඇස අතින් තද කරගත් හෙතෙම රොෂාන් හට දුරකථනයෙන් මෙසේ කීවේ ය.“මට ගලක් වැදුණා.”“උඹ හරි ලක් කාරයා බං. හුඟාක් වටිනා එකක්ද?” මැණික් ගලක් ලැබුණේ යයි සිතූ රොෂාන් ඇසීය.“දැන් ඔයාට කිසිම ලෙඩක් නැහැනෙ ශ්‍රියානි. ඉතින් මොකද මේ හැමදාම බෙහෙත් ගන්ඩ එන්නෙ.” තම ඩිස්පැන්සරිය වෙත පැමිණි ශ්‍රියානි ගෙන් වෛද්‍යවරයා සිනාසී ඇසීය. “මම කියන දේවල්වලට හොඳින් ඇහුම්කන් දෙන්නෙ ඩොක්ටර් විතරයිනෙ.” ශ්‍රියානි ලැජ්ජාවෙන් මෙන් සිනාසී කීවා ය.“සැනෝජි, ඔයා හෙට නිවාඩුවක් ගන්නවද?”කොමසාරිස්වරයා තමා වෙත පැමිණි තම සහාය නිලධාරිනියගෙන් ඇසීය.“ඇයි සර්, සර් හෙට නිවාඩු ද?” සැනෝජි ඇසුවේ තම නළ දත පෙන්වා සිනාසෙමිනි.“නෑ... නෑ... මම නිවාඩු ගන්නෙ නෑ. හෙට මට වැඩ ගොඩක් තියෙනවා කරගන්ඩ, ඒකයි” කොමසාරිස්වරයා කීවේ ය.“නෝනා... නෝනා... අන්න මහත්තයගෙ ඔළුවට වත්ත පහළ දී පොල් ගෙඩියක් වැටිලා.” ජේමිස් දුවගෙන ඇවිත් සාලෙ පත්තරයක් බලමින් සිටි තම ස්වාමි දුවට මහ හඬින් කිව්වා.“ඉතින් මීහරකා වගෙ මෙතන තප්පුලන්නෙ නැතුව, වත්ත පහළට ගිහින්, ඒක පැහුණු ගෙඩියක් ද කියලා බලලා,, කුස්සියෙ පොල් ගොඩට ගෙනත් දාපං” නෝනා ජේමිස්ට සැර වෙමින් අණ දුන්නා.“මගෙ නෝනට මගේ චරිතය ගැන කැත කතා වගයක් කවුදෝ ලියලා යවලා තියෙනවා” තම කාර්යාලයේ සියලුම කාර්ය මණ්ඩලය හදිසියේ ම රැස්වීම් ශාලාවට කැඳවූ දෙපාර්තමේන්තු ප්‍රධානියා කීවේ බැරෑරුම් ස්වරයකිනි.“මට හොඳටෝම විශ්වාසයි. මේ ඔෆිස් එකේ කෙනෙක් ඔය ලියුම ලියලා ඇරියයි කියල ඒකෙ අත්අකුරු, ඒ වගේ ම ලියල තියෙන දේවල්, ඒකෙ ශෛලිය බැලුවාම මට අනුමාන කරන්ඩ පුළුවන් මේක කළේ කවුද කියලා. මම මෙතන ඉන්න අයට හරියටම පැයක් කල් දෙනවා.මේක ලියපු තැනැත්තා ඒ පැය ඇතුළත මට කතා කරලා කිව්වොත් මේක කළේ මමයි කියලා එයාට, ඒ වැරැද්දට සහනයක් දෙන්ඩ මම ලැහැස්තියි. හැබැයි එහෙම නොකළොත් මේක කරපු තැනැත්තා, කොහොම හරි අල්ලාගෙන මම අන්තිම ඉහළම දඬුවමක් දෙනවා.” ලොක්කා කීවේ කෝපයෙන් මුහුණ කළුකර ගනිමිනි.“මොකද්ද සර් දෙන දඬුවම” කාර්ය මණ්ඩලයේ කනිෂ්ඨ සේවකයකු වූ චන්ද්‍රසේන නැගිට ඇසීය.“මේක ලියපු එකාට මගෙ නෝනව භාර දෙනවා. ලොක්කා චන්ද්‍රසේන දූලි කරන බැල්මක් හෙළමින් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212304</link>
    <topic>පේ‍්‍රම සම්බන්ධයක් තිබුණා ඒත් දැන් නැහැ</topic>
    <author>ගාමිණී සුසන්ත ඡායාරූපය – ටෙනිසන් එදිරිසිංහ</author>
    <content>පේ‍්‍රම සම්බන්ධයක් තිබුණා ඒත් දැන් නැහැමේනකා මධුවන්තිමේ දිනවල දිවයින පුරා සිනමාහල්වල තිරගත වන ‘ජීවිතය ලස්සනයි’ චිත්‍රපටයේ ලොකු දුව ඇයයි. එසේම ස්වර්ණවාහිනියෙන් විකාශය වන ‘සිටුමැදුර’ ටෙලි නාට්‍යයේ කිෂානි ද ඇයයි. ඇය මේනකා මධුවන්ති. මේනකා දක්ෂ නර්තන ශිල්පිනියකි. ඇය රංගනයට පිවිසියේ නර්තන ශිල්පිනියක් ලෙසිනි. මේ වන විට මේනකා චිත්‍රපට සහ ටෙලි නාට්‍ය කීපයකින්ම තම රංගන හැකියාව ද මනාව ඔප්පු කොට ඇත. අද “තරුවක් සමඟ වරුවක්” විශේෂාංගය වෙන්වන්නේ මේනකා මධුවන්ති සමඟ කළ කතාබහ වෙනුවෙනි.*මුලින්ම ඔබ කලාවට සම්බන්ධ වුණු ආකාරය සිහිපත් කරන්න...මුලින්ම මම නර්තන ශිල්පිනියක්. පාසල් අධ්‍යාපනයෙන් පසුව මම ශාන් පෙරේරා මහතාගෙන් නර්තනය ඉගෙන ගත්තා. ඒ කාලයේ තමයි ‘සිරස’ ඩාන්සින් ස්ටාර් තරගයට සම්බන්ධ වෙන්න අවස්ථාව ලැබුණේ. ඒ තමයි මගේ කලා ජීවිතයේ ආරම්භය.*එතකොට ඔබ රංගනයට යොමු වුණේ කොහොම ද?මුලින්ම මට රඟපාන්න අවස්ථාව ලැබුණේ රවින්ද්‍ර විජේරත්න ගේ ‘රුවන් මාළිගා’ ටෙලි නාට්‍යයේ. එය ප්‍රධාන චරිතයක් නෙමෙයි. ඒ මගේ පළමු රංගන අත්දැකීම. මුලින්ම කැමරාවට මුහුණ දුන් දවසේ මට ලොකු බයක් දැනුණා. නමුත් අධ්‍යක්ෂවරයාගෙන් සහ එතැන සිටි ප්‍රවීණ ශිල්පීන්ගෙන් ලැබුණු සහයෝගය නිසා මට ඒ රංගනය හොඳින් කරගන්න හැකිවුණා.*ඔබ මෙතෙක් දායක වී ඇති නිර්මාණ මොනවා ද?‘රුවන් මාළිගා’ ටෙලි නාට්‍යයෙන් පසුව මට The Hope චිත්‍රපටයට රංගනයෙන් දායක වෙන්න අවස්ථාව ලැබුණා. එය අරුණ පත්තිනිගේ ගේ චිත්‍රපටයක්. ඉන් පසුව ක්‍රිස්ටි ෂෙල්ටන් ගේ “සිටු මැදුර” ටෙලි නාට්‍යයටත්, සුනෙත් මාලිංග ගේ “චංචල රේඛා”, “තුන්වැනි ඇස” කියන ටෙලි නාට්‍යවලටත් සුදේශ් පීරිස් ගේ “ජීවිතේ ලස්සනයි” කියන චිත්‍රපටියටත් නිල්වලා ආයතනයේ “ඡායා” ටෙලි නාට්‍යයටත් දායක වෙන්න මට මේ වන විට අවස්ථාව ලැබිල තියෙනවා. මේ ඇතැම් නිර්මාණ තවම පේ‍්‍රක්ෂකයින් අතරට ඇවිත් නෑ.* බේ ගම් පළාත කොහෙද? පාසල් ගියේ...?මගේ ගම මත්තේගොඩ. මත්තෙගොඩ විද්‍යාදීප මහා විද්‍යාලයටත් කෝට්ටේ ආනන්ද බාලිකා විදුහලටත් තමයි මම පාසල් ගියේ.*කලා ශිල්පිනියක් වීම ඔබට තිබුණු හීනයක් ද?පුංචි කාලෙ ඉඳලම මම හීන මැව්වෙ නර්තන ශිල්පිනියක් වෙන්න. ඒ සඳහා මම ගොඩක් හැදෑරීම් කළා. නර්තනයෙන් ඉදිරියට එන්න තිබුණු ආශාව නිසාමයි රූපවාහිනී නර්තන වැඩ සටහන් කීපයකටම සහභාගි වුණේ.*නර්තනයෙන් ඔබ කෙතරම් ඉදිරියට ඇවිත් තියෙනවා ද?2011 අවුරුද්දේ දී මට හිපොප් සහ “ලයින් ඩාන්ස්” අංශයෙන් දකුණු ආසියාවෙන් පළමු ස්ථානය ලබාගන්න හැකි වුණා. උඩරට නර්තනය, පහතරට නර්තනය, බටහිර නර්තන වැනි නර්තන ප්‍රභේද ගණනාවක්ම මම හදාරල තියෙනව.*ඔබ මෙතෙක් වැඩියෙන්ම රඟපාල තියෙන්නෙ නපුරු චරිත කියල කිව්වොත්...?ඒ කතාව තරමක් දුරට හරි. නමුත් මම කැමැතියි විවිධාකාරයේ චරිත රඟපාමින් චරිතාංග නිළියක් ලෙස ඉදිරියට යන්න.*ඇත්තටම ඔබ නපුරු ද?නැහැ. මම හැබෑ ජීවිතයේදී නපුරු කෙනෙක් නෙමෙයි. ඒක මම ළඟින් ඇසුරු කරන අය හොඳින්ම දන්නව.*‘ජීවිතේ ලස්සනයි’ චිත්‍රපටය ඔබට සුවිශේෂයි නේද?ඇත්තෙන්ම ඔව්. එහි රඟපාන්න වගේම නටන්නත් තියෙනවා. මම හිතනව මේ චිත්‍රපටයෙන් මගේ හැකියාවන් පෙන්වන්න මට අවස්ථාව ලැබුණා කියලා. එහි වැඩ කරන විට අධ්‍යක්ෂවරයාගෙන් වගේම රන්ජන් රාමනායක අයියගෙනුත්, ටෙනිසන් කුරේ අයියගෙනුත් අනෙක් ප්‍රවීණ අයගෙනුත් විශාල සහයෝගයක් ලැබුණා.*රංගනය දැන් ඔබේ වෘත්තිය ද?මම රඟපෑමට ඇවිත් වැඩි කාලයක් නෑ. මම නර්තනයෙන් ඉදිරියට ආව කෙනෙක්. නමුත් දැන් මම රංගන ක්ෂේත්‍රයේ කිසියම් ස්ථාවරත්වයක් ගොඩනඟාගෙන ඉන්නව. කලා කටයුතුවලට අමතරව මම ඇඳුම්වලට සම්බන්ධ ව්‍යාපාරයක් පවත්වාගෙන යනවා.*රංගන කටයුතු නිසා දැන් ඔබ නර්තන කටයුතුවලින් දුරස් වෙලා ද?නැහැ. නර්තනය තමයි මගේ ජීවිතේ. කලක් මම නර්තනය ඉගැන්නුවා. නමුත් රංගනයට වැඩි වේලාවක් වෙන් කළ යුතු වුණු නිසා නර්තන කටයුතු තරමක් අතපසු වුණා. නමුත් මම කවදාවත්ම නර්තනය අතහරින්නේ නෑ.*ඔබේ පවුලේ විස්තර සඳහන් කළොත්...?අම්මයි තාත්තයි නංගියි මල්ලියි මමයි තමයි අපේ පවුල. මම වැඩිමහල් දරුවා. මගේ තාත්තා මම කලාවට එන විට මුලදී කැමැති වුණේ නෑ. නමුත් දැන් තාත්තත් පවුලේ අනෙක් සියලුම දෙනාත් මට ගොඩක් උදව් කරනවා.*යෞවනියක් විදියට යෞවන පේ‍්‍රමයත් ඔබ විඳිනව ඇති...?මීට කලකට පෙර මට පේ‍්‍රම සම්බන්ධයක් තිබුණා. නමුත් දැන් එවැනි සම්බන්ධයක් නෑ. මම දැන් මුල් තැන දෙන්නේ කලාව තුළ හොඳ ගමනක් යන්න. නමුත් මට ගැළපෙන සුදුසු කෙනෙක් මුණගැසුණොත් මම ඔහුට සමීප වේවි.*ඔබේ පෙම්වතා මොන වගේ කෙනෙක් විය යුතුයි කියා ද ඔබ සිතන්නේ...?මම බලාපොරොත්තු වෙන ප්‍රධානම දේ තමයි අවංකකම. ඒ වගේම මට මගේ පවුලේ අයට ගොඩක් ආදරය කරන කෙනෙක් වෙන්නම ඕන. මම දැන් නීතිරීතිවලට යටත් වෙලා ජීවත්වෙන්න කැමැති කෙනෙක් නෙමෙයි. ඒ මොකද, මම කිසිම විටෙක වැරදි තීරණයක් නොගන්නා නිසා.ගාමිණී සුසන්ත ඡායාරූපය – ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212305</link>
    <topic>ගොඩ යන්න ඕනැනම් කට්ට කන්නම ඕනෑ</topic>
    <author>වසන්ත ජයසිංහ ආරච්චි</author>
    <content>ගොඩ යන්න ඕනැනම් කට්ට කන්නම ඕනෑසුරේෂ් ගමගේගායනයෙන්, නර්තනයෙන්, රංගනයෙන් කුසලතා පිරිපුන් යෞවනයකු විදිහටයි සුරේෂ් ගමගේ අපට මුණගැහෙන්නේ. ස්වර්ණවාහිනී මෙගා ස්ටාර් වේදිකාව හරහා සිය ගායන හැකියාව රටට පෙන්වූ සුරේෂ් සිය කුලුඳුල් ගීත එකතුවත් රැගෙන එළැඹෙන නව වසරේ ජනවාරි මස 04 දින කොළඹ ආනන්ද විද්‍යාලයීය කුලරත්න ශාලාවට ගොඩවදින්න සූදානම් වෙන්නේ අපූරු ප්‍රසංගයක් ඔබට තිළිණ කිරීමේ අරමුණින්. ‘සිහින මනමාලි’ සිය මංගල ගීත එකතුවත් සමඟ කරළියට එන සුරේෂ් හා පසුගිය දවසක ඒ පිළිබඳ අප කතා කළා.*සුරේෂ් ‘සිහින මනමාලි’ ගීත එකතුවෙන්ම අපේ කතාබහ ආරම්භ කළොත් හොඳයි කියලා හිතෙනවා.ඇත්තටම ‘සිහින මනමාලි’ ගීතය ගායනා කරන්න ලැබුණු අවස්ථාවත් එක්ක තමයි ගීත එකතුවක් කරන්න මට ඕන වුණේ. මේ ගීතය මම රංගනයෙන් එක්වුණු ‘ස්වීට් එන්ජල්’ චිත්‍රපටයට ගායනා කළේත් මමමයි. ඇත්තටම ඒ ගෞරවය චිත්‍රපටයේ අධ්‍යක්ෂ එරංග සේනාරත්නට හිමිවෙන්න ඕන. මේ ගීය ග්‍රේෂන් ආනන්ද මහත්මයා ගායනා කරන්න හිටියේ.ඒත් ඔහුගේ අසනීප තත්ත්වයත් එක්ක මට ගායනා කරන්න වුණා. එය ගොඩක් ජනපි‍්‍රය වුණා. ඒ වගේම සුමති ටෙලි සම්මාන උලෙළේ හොඳම ගීත රූප රචනයට හිමි සම්මානයත් ලැබුණා. ඉතිං ගීතය රචනා කළ උපාලි බණ්ඩාර වීරසේකරටත් සංගීතය කළ ලස්සන ජයසේකරටත් මම කෘතගුණ වෙන්න ඕන.*නමුත් ඔබ රියැලිටි කරණයට හසුවුණේ නැත්නම් තවමත් ඔබ රංගන ශිල්පියෙක් පමණක්ම විදිහට අපට මුණ ගැසෙයි නේද?මෙහෙමයි. මමත් රියැලිටි තරගයකට එකතු වුණා ඒක ඇත්ත. ඒත් පාසල් වේදිකාවෙත් මම ජනපි‍්‍රය තරුවක්. මොකද හොඳ ගායන පෞරුෂයක් මට තිබුණා. ඩබ්ලිව්. ඩී. ආරියරත්න, දර්ශනී චන්ද්‍රසේන ගුරුවරුන් යටතේ සංගීතය හදාරමින් විශාරද මධ්‍යම පවා සමත් වුණා. මුලින්ම මම වයලීන් වාදකයෙක් විදිහට ප්‍රචලිතයි. නමුත් ගායන හැකියාවන් මම හොඳින් ප්‍රගුණ කළා. පාසල් මට්ටමින් ප්‍රථම ස්ථාන පවා ලැබුවා.ඔය විදිහට ඉන්න අතරෙදියි නර්තන ශිල්පියෙක් විදිහට සිනමාවට ඇවිත් රංගනයට එන්නේ. එතැනදී රංගන ශිල්පියෙක් විදිහට මම ස්ථාවර වුණා. ප්‍රසිද්ධ වුණා. ඒ හරහායි ස්වර්ණවාහිනී ‘මෙගා ස්ටාර්’ සඳහා මට සම්බන්ධ වෙන්න ආරාධනා ලැබෙන්නේ. ඇත්තටම මොන දේ සිදුවුණත් මම ස්වර්ණවාහිනියට ගරු කරන්න ඕන. ඒ වගේම බුද්ධික කුලසේකරට ස්තුතිවන්ත වෙන්න ඕන. එතැනින් ලැබු ජනපි‍්‍රයත්වය නිසා අද මම චිත්‍රපට පසුබිම් ගීත ගායනයට පවා ඇවිත් ඉන්නවා.*ඒත් අද ඔය රියැලිටි තරගවලින් ආව තරු කෝ?ඕකම තමා තියන ප්‍රශ්නේ. අද රියැලිටි තරගවලින් ප්‍රථම ස්ථානය ගත් අයට වඩා අනෙක් අය ජනපි‍්‍රයයි. හැම තරගයක් අවසානේම අපි ඕක දැක්කා. ශිහාන් මිහිරංග, සුරේන්ද්‍ර පෙරේරා, අමිලා නදිශානි වැනි අය නිදසුන්. මම හිතන්නේ රසිකයන් අතරේ ජනපි‍්‍රය වෙන්න ප්‍රථමයා වෙන්න ඕන නැහැ. මම ගත්තොත් අද මට සජීවීව ගීත ගයන්න, නර්තනයේ යෙදෙන්න, රඟපාන්න හැමදේම පුළුවන්. ඒ නිසා ප්‍රසංග වේදිකාවට ගියත් ලැබෙන ප්‍රතිචාර ඉතාම ඉහළයි. අද ගොඩක් අයට සජීවීව ගයන්න නටන්න බැහැ. නමුත් මට මාව විශ්වාසයි. ඒ නිසා කුමක් හෝ නිර්මාණයකට මා දායක වුණත් සම්මානයක් හෝ මට ලැබිලා තියෙනවා.*ඒ කියන්නේ සුරේෂ් දැන් ජනතාව අතර ජනපි‍්‍රය ද?මම හිතනවා මම ජනපි‍්‍රයයි. ඒ විශ්වාසය මම ළඟ තියෙනවා.*අ හොඳයි සුරේෂ් ගමගේ කියන්නේ කොයි වගේ කෙනෙක් ද?මම මාව අඳුනගෙන ඉන්නේ බොහෝම විශ්වාසයෙන් කටයුතු කරන කෙනෙක් විදිහට. දෙවියන් වහන්සේ මට වරම් තුනක් දීලා තියෙනවා. ගායනය, නර්තනය, රංගනය. ඒ නිසා මම අහසින් වැටුණු තරුවක් නෙමෙයි. තනියම කට්ට කාලා ජීවිතය දියුණු කරගත්ත කෙනෙක්. ඇත්තම කිව්වොත් මගේ පවුලේ කිසිම කෙනෙක් කලාවට සම්බන්ධ නෑ. මම දුක් විඳලා උඩට ආව කොල්ලෙක්. ඒ නිසා මේ ක්ෂේත්‍රයට ගරු කරමින් කලාවේ හොඳ ගමනක් යන්න මම දන්නවා.*කොල්ලෙක් වුණාම ගොඩ යන්න ඔය කියන කට්ට කන්නම ඕන ද?මම හිතන්නේ ඔව්. ජීවිතේට හොඳ පන්නරයක් ලැබෙන්න නම් සමාජයේ තැලෙන්න පොඩි වෙන්න ඕන. ඊට පස්සේ බයක් සැකක් නැතුව විශ්වාසයෙන් සමාජයට මුහුණ දෙන්න පුළුවන්. ජීවිතේට මුහුණ දෙන්න පුළුවන්.*ආපහු මම ඇහැව්වොත් ජනපි‍්‍රය වෙන්න වෙන්න එන ප්‍රශ්න වැඩියි කියලා.මෙහෙමයි මම අවුරුදු පහළොවක් විතර වෙනවා කලාවට ඇවිත්. ඒකත් හෙමින් ආව ගමනක්. මම ඉගෙන ගත් ඩී. එස්. සේනානායක පාසල කියන්නේ කලා ලොවක්. ඒ නිසා හොඳ පන්නරයක් මම ලැබුවා. මම ජනපි‍්‍රයත්වය හඹා ගිය කෙනෙක් නෙමෙයි. හැබැයි ජනපි‍්‍රයත්වය මා පසුපස හඹා ආවා. එහෙම එනකොට ගොඩක් අය මට අපහාස කළා. නින්දාවට පත්කළා. පල්ලෙහාට ඇදලා දැම්මා. ඒත් මම සැළුණේ නැහැ. ඒ ගෞරවය මගේ ගුරුවරුන්ට හිමි වෙන්න ඕන. මොකද ජීවිතේට ශක්තියක් දුන්නේ ගුරුවරුන්.*එතකොට ජීවිතේ ගොඩදාගන්න කලාවෙන් පුළුවන් ද?පැහැදිලිවම කලාකරුවාට තමන්ගේ ස්ථාවරය හදාගන්න පුළුවන්. හැබැයි තමන් තමන්ට අවංක වෙන්න ඕන. තමන් දායක වෙන නිර්මාණයකට හෝ සාධාරණයක් ඉටු කරන්න ඕන. නමුත් ඕපදූප හොය හොයා කාලේ කන කෙනාට දෙවියන්ගේ ආශිර්වාදයක් නැහැ. තමන් අවංකව ජීවත් වෙනවා නම් දෙවියන් වහන්සේ තමන් අතහරින්නේ නැහැ. අපි කලාවෙන් හම්බ කරන මුදල් සාධාරණ විය යුතුයි. එය හරියට මැනේජ් කරගන්න පුළුවන්නම් කිසිම ප්‍රශ්නයක් නැහැ.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212306</link>
    <topic>පරා...පරා...</topic>
    <author>එඩ්වඩ් චන්ද්‍රසිරි</author>
    <content>පරා...පරා...පරාක්‍රම නිරිඇල්ල වේදිකාව - පුංචි තිරය - සහ සිනමාව කියන මාධ්‍ය තුනේම දස්කම් දැක්වූ ප්‍රතිභාපූර්ණ කලාකරුවෙක්.වේදිකාවේ ‘ගැලීලියෝ’, පුංචි තිරයේ ‘යශෝරාවය’, සිනමාවේ ‘සිරිමැදුර’ කියන නිර්මාණ ත්‍රිත්වය පමණක් වුවත් ඔහු ඒ ඒ විෂය ක්‍ෂේත්‍රයන්හි දැක්වූ ප්‍රතිභාව දක්වන නිර්මාණ ලෙස නිදසුන් කොට දක්වන්නට පුළුවන්.ඉමහත් කැපවීමකින් ගොඩනඟා ගත් දැවැන්ත ජංගම කූඩාරමක් උපයෝගී කර ගනිමින් ‘ජනකරළිය’ නමින් සුවිශේෂ නාට්‍ය ව්‍යාපෘතියක් බිහිකළ නිරිඇල්ල එයටම ඇරුණු නාට්‍ය කණ්ඩායමක් සමඟ ඒ සඳහා ම නිර්මාණය වූ සිංහල සහ දෙමළ නාට්‍ය රැසක් සමඟ දැන් රටවටා යනවා. ‘ජන කරළිය’ ඉතා සාර්ථක, එමෙන්ම ජනප්‍රිය නාට්‍ය ව්‍යාපෘතියක්.මට මුලින්ම අවස්ථාවක් ලැබුණේ ඔහු නිර්මාණය කළ අති දැවැන්ත වේදිකා නිර්මාණයක් වූ ‘උත්තමාවි’ සඳහා නිෂ්පාදන කළමනාකරණයෙන් දායක වීමට.අනතුරුව ඔහුගේ පසුකාලීන සිනමා නිර්මාණයක් වූ “අයෝමා” තිරනාටකය ලිවීම සඳහා අවශ්‍ය පසුබිම සකස් කර දෙන්නට, එම චිත්‍රපටයේ ප්‍රධාන නිළි චරිතයට එරෙහිව පළවෙන කැලෑ පත්තරයක, කවි කොළයක එන කවියක් නිර්මාණය කරන්නට සහ චිත්‍රපටය ඉතා දිගු වීම නිසා ප්‍රදර්ශනයේ දී කැපී ගියත්, එහි ඉතා කෙටි චරිතයක් සඳහා පෙනී සිටීමට මා හට අවස්ථාවක් ලැබුණා.නිරිඇල්ල වරක් රාජ්‍ය නාට්‍ය උලෙළේ විනිශ්චය මණ්ඩල සභාපති ලෙස කටයුතු කළා. වසර පුරා පෙන්වන නාට්‍ය නරඹා හොඳම නාට්‍යය සහ ඒ ඒ අංශ සඳහා සුදුසු නාට්‍ය තීරණය කිරීම විනිශ්චය මණ්ඩලයේ වගකීමක්.ඒ අනුව දිනක් බොරැල්ලේ කර්ඕඒ ශාලාවේ පැවති නාට්‍ය දර්ශනයක් නැරඹීම සඳහා නිරිඇල්ල ප්‍රමුඛ විනිශ්චය මණ්ඩල සාමාජිකයන් ශාලාවේ අසුන් ගෙන සිටියා. එම නාට්‍යය එදින නරඹන්නට ගොස් සිටි මම අසුන් ගත්තේ හරියටම නිරිඇල්ලට පිටුපසින් වූ අසුනේ.නිරිඇල්ල අසාමාන්‍ය උසකින් යුත් පුද්ගලයෙක්. ඔහුගේ උඩුකයට මගේ ඉදිරි දසුන මුළුමනින් ම වගේ ඇහිරිලා තිබුණා. මම බොරු තරහක් ආරූඪ කරගෙන, නිරිඇල්ලගේ උරහිසට තට්ටු කොට අවට අයටත් ඇසෙන සේ මෙහෙම කිව්වා.”මේ හලෝ, අපි සල්ලි දීලා ටිකට් එකක් අරගෙන නාට්‍යයක් බලන්ඩ එන්නෙ ඉස්සරහ සීට් එකේ ඉන්න කෙනාගෙ පිට බලන්ඩ නෙමෙයි. කරුණාකරලා ටිකක් පහත් වෙනවා, හරිද?”මගේ ගෝරනාඩුවට පිටුපස හැරී බැලූ නිරිඇල්ල මා නාඳුනන බවක් අඟවා, “බොහොම කනගාටුයි. ආ.. දැන් හරි නේද?” කියමින් ඉතා අසීරුවෙන් තම අසුනේ ඉදිරියට ඇදිලා ටිකක් පහත් වුණා. නිරිඇල්ලට වම්පසින් ප්‍රවීණ රංගන ශිල්පී එච්.ඒ.පෙරේරා ප්‍රමුඛ විනිශ්චය මණ්ඩල සාමාජිකයන් අසුන්ගෙන සිටියා.දකුණු පසින් සිටියේ අවුරුදු දොළහක, දහතුනක තරම පිරිමි ළමයෙක්. කුඩා සිරුරකින් හෙබි ඔහු අපේ කතාබහ අවසන් වත්ම පිටුපස හැරී සසල වූ බැල්මකින් යුතුව මා ඇමතුවා. “එක්ස්කියුස් මී අංකල්. මගෙන් ප්‍රශ්නයක් නෑ නේද?” ඔහුගේ කතාව අහලා මටත් වඩා විනෝද වුණේ එච්.ඒ.පෙරේරා. ඔහු හිනාව නවතා ගත්තේ දැඩි ආයාසයකින්.’ජනකරළිය’ සඳහා මූලික සැලසුම් සකස් වෙමින් පැවති අවධියේ දී එහි අවශ්‍යතාවයක් සඳහා යාමට දවසක් දා උදෑසන නිරිඇල්ල ලහි ලහියේ සුදානම් වෙමින් සිටියා. හදිසියේම තම නිවෙසේ ගේට්ටුව අසල කවුදෝ කෙනෙක් ‘පරා..පරා..’ කියමින් තමාට කතාකරනවා කාමරයක කැඩපත ඉදිරිපිට ලැහැස්ති වෙමින් සිටි ඔහුට ඇසුණා. ඔහු තම බිරියට කතා කළා.’රුක්මණි, කවුරු හරි මාව හම්බ වෙන්ඩ ඇවිල්ලා වගෙ. මම මෙහෙ අඳිනවා. ඔයා පොඩ්ඩක් බලන්ඩ ඒ කවුද කියලා.””අනේ පරා... මම මේ නයිටිය පිටින්, තේ හදනවා. මම කොහොමද මෙහෙම ඉස්සරහට යන්නෙ? ඔයා බලන්ඩකො”බිරිඳ කියනවා ඇහුණාම ඔහු කලිසමේ බොත්තම් පියවමින් ම සාලය හරහා ගේ ඉස්සරහට ගියා. පැමිණි අමුත්තා පිළිගන්නට ඉදිරිපස දොර හැරලා ඔහු ගේට්ටුව දිහා බැලුවා. පිහියකුත් අතේ තියාගෙන, මාළු පෙට්ටිය බැඳි බයිසිකලයට හේත්තු වෙලා මාළු වෙළෙන්දෙක් පරාක්‍රම දිහා බලලා හිනාවෙලා මෙහෙම ඇහැව්වා.”මහත්තයා, හොඳ පරා මාළු තියෙනවා. ගන්නවද?”එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212307</link>
    <topic>උදාරි මෙවර එන්නේ ස්ථිර පදිංචියටමයි</topic>
    <author>තුෂාරි</author>
    <content>උදාරි මෙවර එන්නේ ස්ථිර පදිංචියටමයිඋදාරි වර්ණකුලසූරිය කියූ සැණින් අපේ මතකයට නැඟෙන්නේ ‘බොඳ මීදුම්’ ටෙලිනාට්‍යයේ ‘සංසලා’ චරිතය.එතරම්ම ආදරණීය මතකයක් ප්‍රේක්ෂකයන් තුළ ‘සංසලා’ ඔස්සේ උදාරි තබා ගියා. දැන් මාස කිහිපයක සිට ම උදාරි ජීවත් වෙන්නේ සිංගප්පූරුවේ.ඇය දැනට හරියට ම මාස පහකට පෙරාතුව ජීවිතයේ ලැබිය හැකි ඉහළම සම්මානයෙන් පිදුම් ලැබුවා ඔබට මතක ඇති. ඒ උතුම් වූ මව් පදවිය. දැන් උදාරිගේ පුංචි සුරතල් දියණියට හරියටම මාස පහක් වෙනවා.උදාරිගේ සැමියා සුජිත් සිංගප්පූරුවෙ රෝහලක වෛද්‍යවරයකු ලෙස සේවය කරනවා. ඒ නිසාම උදාරිත් පුංචි දියණියත් ජීවත් වන්නේ සිංගප්පූරුවේමයි.ඒ නිසා උදාරිගේ කලා කටයුතු තරමක් දුරට සීමා වෙලා. නමුත් උදාරි නැවතත් රංගනයට එක්වීමට සූදානම් වන බව අපිට පසුගිය දිනෙක දැනගන්නට ලැබුණා. ඒ ගැන ඇය අපිත් එක්ක කතාබහ කළේ මේ විදිහට.“එළැඹෙන නව වසරේ ජනවාරි සිට ස්ථිරවම පදිංචි වෙන්න යළිත් ලංකාවට මම එනවා. දැන් දුවට මාස පහක් නිසා මගේ සුපුරුදු කලා කටයුතුවල නියැළෙන්නට මට අවස්ථාව ලැබී තිබෙනවා. දැනටමත් ටෙලිනාට්‍ය දෙකකට ආරාධනා ලැබිලා තිබෙනවා.කලාකරුවන් දෙදෙනෙකුගේ උපන් දින වසරේ එකම දිනෙක යෙදී තිබීම සුවිශේෂී කාරණාවක් වෙනවා වගේ ම එක්තරා අතකට එය දුර්ලභ සිදුවීමක් ද වෙනවා. එකම දිනයේ එලෙස උපන් දින යෙදී තිබෙන කලාකරුවන් කිහිප දෙනෙක් ම අපේ රටෙත් ඉන්නවා.ප්‍රවීණ සංගීතවේදී රෝහණ වීරසිංහයන් ගේත් ප්‍රවීණ ගායක ආචාර්ය වික්ටර් රත්නායකයන්ගේත් උපන් දින යෙදී තිබෙන්නේත් එකම දිනෙකයි. එදාට තම තමන්ගේ උපන් දිනය වෙනුවෙන් ඔවුන් දෙදෙනා එකිනෙකාට සුබ පතා ගැනීම සිදු කරනවා.එය ඉතාම අපූරු විදිහට සිදුවන බව අපිට ආරංචි වුණා. රෝහණ වීරසිංහයන් Happy Birthday වික්ටර් අයියා’ කියලා කටපුරා සුබපැතුම් එක් කරද්දී වික්ටර් රත්නායකයන් ‘Same to you’ මල්ලී’ කියා සුබපැතුම් එක්කරනවාලු. මේ විදිහට සුබපැතුම් එක්කර ගන්නට වාසනාව ලැබෙන්නේ කලාතුරකින් කියලයි අපේ හැඟීම.ටෙලිනාට්‍ය නිළියක ලෙස ජනප්‍රියත්වයට පත් වූ රුවැත්තියක් තමයි වත්සලා දියලගොඩ. වත්සලා මේ දිනවල විකාශය වන ටෙලිනාට්‍ය කිහිපයකම චරිත මවනවා. ඒ විතරක් නෙමෙයි ඇය ‘මනාලී’ වැඩසටහන හරහා නිවේදිකාවක ලෙසත් අපිට සමීප වෙනවා.ඇය නිවේදනයටත් දක්වන්නේ දක්ෂතාවයක්. මේ නිසා ම වත්සලාට තවත් වැඩසටහන් දෙකක නිවේදන කටයුතු කිරීමට ආරාධනා ලැබිලා. ඉදිරියේදී වත්සලා අපට වැඩි වැඩියෙන් දැක ගන්නට ලැබෙන්නේ නිවේදිකාවක ලෙස ද නැතිනම් නිළියක ලෙස ද කියලා අපිට හිතුණා. එනිසා වත්සලාගෙන් අපි ඒ ගැන විමසුවා.“ඇත්තටම රංගනය කියන දේ ඉතා ම හොඳයි. රංගනයට වගේ ම නිවේදනයටත් මා තුළ දක්ෂතාවයක් තිබෙනවා. මේවා සමබරව කරගෙන ඉදිරියට යෑම තමයි මගේ බලාපොරොත්තුව.ධර්මප්‍රිය ඩයස් වැඩි සද්දයක් බද්දයක් නැති කලාකරුවෙක්. ඔහු රඟපෑ ‘මචං’ චිත්‍රපටය තවමත් අපේ සිත්හි රැඳී පවතිනවා. ඒ වගේ ම පසුගිය දවස්වල ධර්මප්‍රියව අපි දුටුවේ බොහෝ සෙයින් ම සැර පරුෂ චරිත ඔස්සේ.කාලෙකට පස්සේ ධර්මප්‍රිය අහිංසක තරුණ කොලු ගැටයකුගේ චරිතයකින් අපි හමුවට එන්නට සූදානම් වෙන පුවතක් අපිට දැනගන්නට ලැබුණා.ජයලත් මනෝරත්න ගේ ‘තාත්තේ අපි ආවා’ ටෙලිනාට්‍යයේ ත්‍රිවිල් එකක් එළවන අහිංසක තරුණයකුගේ චරිතය මම රඟපානවා. එවැනි චරිතයක් හුඟ කාලෙකට පස්සේ තමයි මම රඟපාන්නේ. මොකද මට වැඩි වශයෙන් ලැබෙන්නේ සැර පරුෂ චරිත.එනිසා මේ චරිතය මම ආසාවෙන් රඟපානවා. ඒ වගේ ම වේදිකා නාට්‍ය කිහිපයක ම මම චරිත නිරූපණය කරනවා. මගේ ම වේදිකා නාට්‍ය නිර්මාණයක් හරහා ප්‍රේක්ෂකයන්ට සමීප වෙන්නත් මම හිතාගෙන ඉන්නවා. ඒ නිසා මේ දවස්වල මං කාර්ය බහුලයි.”“පුළුන් වගේ සුදු රැවුල දිගයි”, ‘සිසිල් සුළං පාවී...’ වැනි ජනප්‍රිය නත්තල් ගීත ඇතුළු ජනප්‍රිය ගීත රැසක තනු නිර්මාණය කරමින් සංගීතවත් කළ ප්‍රතිභා පූර්ණ සංගීතඥයකු තමයි පැට්රික් දෙනිපිටිය කලාකරුවා.ඔහු පිළිබඳව සංගීත ක්ෂේත්‍රයේ කතාබහට ලක් වෙන හැමවිටකදීම ඔහු දැන් කෝ? පැට්රික්ට මොකද වුණේ? යනුවෙන් විමසනු ලබයි. පැට්රික් ගේ පුතෙකු වන මහේෂ් දෙනිපිටිය තම පියා ගැන පසුගිය දා අපිත් එක්ක කතා බහ කළා.“මගේ පියා දැන් පදිංචිව ඉන්නේ මගේ අම්මයි නංගියි සමඟ කැනඩාවේ. තාත්තා දැඩි ලෙස රෝගීව සිටි නිසා කැනඩාවේ දීර්ඝ කාලීන වෛද්‍ය සුරැකුම් මධ්‍යස්ථානයක නේවාසිකව ප්‍රතිකාර ලබනවා. තාත්තා මේ රටේ නැති නිසා ඔහුගේ නිර්මාණ බුද්ධිමය දේපළ අයිතීන් සමහරුන් කොල්ල කෑමේ නිරත වෙනවා.දැනට ලංකාවේ ජීවත් වන මගේ වැඩිමහල් සහෝදරයා සමඟ මම පියාගේ බුද්ධිමය දේපළ, නිර්මාණ ආරක්ෂා කිරීම උදෙසා ඉදිරියේදී යම් පියවරක් ගැනීමට අපේක්ෂා කරනවා. ඒ ඔස්සේ පියාගේ අයිතිය සුරක්ෂිත කරනවා. එය මගේ යුතුකමක්”.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212308</link>
    <topic>වයසින් වැඩිමල් වුණාට සිතුවිලිවලින් එයා පුංචි ළමයෙක්</topic>
    <author>හේමාලි විජේරත්න</author>
    <content>වයසින් වැඩිමල් වුණාට සිතුවිලිවලින් එයා පුංචි ළමයෙක්දමයන්ති විමලවීරඔහු ප්‍රවීණ ගී පද රචකයෙකි. චිත්‍රපට පසුබිම් ගීත රචනය වෙනුවෙන් ‘සරසවිය’ සම්මානයෙන් ද පිදුම් ලැබූවෙකි.කලා ක්ෂේත්‍රයේ දීර්ඝ චාරිකාවක නියුතු වූ අදටත් සිය සක්‍රීය දායකත්වය කලාව වෙනුවෙන් පිරිනමන ඔහුගේ ජීවිතයේ සාර්ථකත්වය පසුපස ඇති දැවැන්ත සෙවණැල්ල වන්නේ සිය පි‍්‍රයාදර බිරියයි.ඔහු අනෙකකු නොව ප්‍රවීණ ගී පද රචක සුනිල් විමලවීරය. මෙවර ‘දෘෂ්ටි කෝණය’ වෙන්වනුයේ සුනිල් විමලවීරයන්ගේ පි‍්‍රයාදර බිරිය වන දමයන්ති විමලවීර වෙනුවෙනි.*ඔබට ඔබේ සැමියා මුණ ගැසුණේ කොහොම ද?ඒක හරිම අහම්බයෙන් සිද්ධ වුණු දෙයක්. මම විභාගය ලියලා ගෙදර ඉන්න කාලේ රූපලාවණ්‍ය පාඨමාලාවක් හදාරන්න බණ්ඩාරනායක සම්මන්ත්‍රණ ශාලාවට ආවා. එතනදි වෙනත් කටයුත්තකට සුනිලුත් එතැනට ඇවිත් හිටියා. මුලදි අපි දෙන්නා අතර ගොඩනැඟුණේ යාළු මිත්‍රකමක්. ඔහු බොහෝ ඇසූ පිරූ තැන් ඇති කෙනෙක් නිසා මට බොහෝ දේවල් කියලා දුන්නා.*මුල්ම හමුවීමේදී ඔහු ගැන ඔබට මොනවද හිතුණේ?හොඳින් කතාබහ කරන පි‍්‍රය මනාප මනුෂ්‍යයෙක් කියලා හිතුණා. මම නොදන්න බොහෝ දේවල් ඔහුගෙන් දැන ගත්තා. බොහෝ දැනුම් තේරුම් ඇති කෙනෙක් නිසා ඒ ඇසුර මට පි‍්‍රය මනාප වුණා.*ඔබ දෙදෙනා අතර පේ‍්‍රමයක් හටගත්තේ කොහොම ද?අපේ හිතවත්කම නිසා ඔහු අපේ ගාල්ලේ ගෙදර යන්න එන්න පටන් ගත්තා. අපේ අම්මා, තාත්ත එක්කත් හුඟක් මිතුරු වුණා. ඊට පස්සෙ එයා අපේ අම්ම තාත්තගෙන්ම මං ගැන ඇහුවා.* වයසින් වැඩිමල් වුණාටසිතුවිලිවලින් එයා පුංචි ළමයෙක්ඔව්. මගේ කැමැත්ත නිසා ඒ අය විරුද්ධ වුණේ නෑ.*ඔබ එතකොට ගාල්ලේ උපන් තැනැත්තියක්.ඔව්. මම ඉගෙන ගත්තේ ගාල්ලේ ශ්‍රී හෘදය කන්‍යාරාමයේ. මගේ සම්පූර්ණ නම සිල්වියා දමයන්ති වනිගතුංග. ඉස්කෝලේ හැම දෙනාම ‘සිල්වියා’ කියලා තමයි මට කතා කළේ. ‘දමයන්ති’ කියලා මට මුලින්ම ආමන්ත්‍රණය කරන්න පටන් ගත්තේ සුනිල් තමයි.*ඔබේ සැමියා ඔබට මුණ ගැහෙන්නේ ඔබ බොහෝ ළාබාල වියක සිටියදී. මේ බැඳීම ගැන ඔබට මොකද හිතෙන්නෙ?ඒක ඉතින් සංසාරගත බැඳීම වෙන්න ඇති. එයා මට වැඩිය ටිකක් වැඩිමල් වීම නිසා අදටත් මට ඔහු ළඟ දැඩි ආරක්ෂාවක්, රැකවරණයක්, ආදරයක් දැනෙනවා. ඔහු මාව දරුවෙක් වගේ ආදරයෙන් බලා ගන්නවා. අපි විවාහ වෙලා දැන් අවුරුදු 25 ක් වෙනවා. අද වනතුරු හිත රිදෙන වචනයක් කියලා නෑ. අනිත් පැත්තෙන් එයා වයසින් වැඩිමල් වුණාට සිතුවිලිවලින් පුංචි ළමයෙක් වගේ. හරිම සැහැල්ලුවෙන්, විනෝදයෙන් ජීවත්වෙන කෙනෙක්.*විවාහයෙන් පස්සේ ඔබලා ගාල්ලේ ද පදිංචි වුණේ?නෑ. අපි දෙන්නා කොළඹ පදිංචියට ආව. ගෙදර දොර වැඩ කටයුතු ගැන පුංචි කාලේ ඉඳලම මට අම්මා කියලා දීලා තිබුණ. විවාහ වුණ ගමන්ම අපට හනිමුන් බේබි කෙනෙක් ලැබුණා. බබා ලැබෙන්න ඉන්නකොට අම්ම තාත්තා ළඟ නැති වුණාට සුනිල් මාව හොඳට බලා ගත්තා. ඊට පස්සෙ කාලෙක අපිට ප්‍රශ්න රැසකටම මූණ දෙන්න සිද්ධ වෙලා අපිට ජීවිතේ අලුතින් පටන් ගන්න සිද්ධ වුණා.*ඒ මොනවද ඒ ප්‍රශ්න?අපිට හරියට දේශපාලන ප්‍රශ්න ආවා. කරමින් හිටිය රැකියාවත් නැතිවුණා. අන්තිමේ කරන්න දෙයක් නැතුව අපි දෙන්නා දරුවන් අරන් ගාල්ලේ අපේ මහගෙදරට ගියා. අවුරුදු තුනක් විතර අපි හරිම කරදරෙන් තමයි ජීවත් වුණේ. ජීවත්වෙන්න අපිට හරියට මහන්සි වෙන්න සිද්ධ වුණා. ඊට පස්සේ ආයෙත් සුනිල්ට රැකියාව ලැබුණ. අපි දෙන්නා අලුතින් ආයිමත් ජීවිතේ පටන් ගත්තා.*සාමාන්‍යයෙන් පෞද්ගලික ජීවිතේ දී ඔබේ සැමියා කෙබඳු කෙනෙක් ද?එයා හරිම සංවේදී මනුෂ්‍යයෙක්. මළ ගෙදරක යන්න බෑ ඇඬෙනවා. බෙහෙත් හේත් ටිකක් ගන්න තනියෙන් යන්න බයයි. ඉන්ජෙක්ෂන් එකක් ගහන්න බෑ බයයි අනිත් පැත්තෙන් ස්වාමියෙක් විදියට හොඳට යුතුකම් ඉෂ්ට කරන කෙනෙක්. ගෙදර දොර ගැන, දරුවෝ ගැන හොඳින් හොයලා බලන කෙනෙක්.*බිරියක් විදියට ජීවත්වීමේදී ඔබට නිදහස් ජීවිතයක් ගත කරන්න ඉඩ දීලා තිබෙනවා ද?අපෝ ඔව්. මම හිතන්නේ ලෝකේ ඉන්න වැඩිපුරම නිදහස භුක්ති විඳින ගැහැනිය මමයි කියලයි. මං ගැන පොඩ්ඩක්වත් සැකයක් එයාට නෑ. මම ගැන උපරීම විශ්වාසය එයාට තිබෙනවා. කවමදාවත් මගෙන් අහන්නේ නෑ අද කොහේද ගියේ, මොකටද ගියේ ආදි ප්‍රශ්න. හැබැයි එයා පොඩ්ඩක්වත් කැමැති නෑ මම තනියෙන් වාහනේ එළවගෙන යනවටනම්. එයා ළඟ ඉන්නවනම් ප්‍රශ්නයක් නෑ.*කේන්ති යන්නේ නැත්ද?ගෙදර ඉන්නකොට ගෙදර වැඩ කරන අයත් එක්ක නම් කේන්ති ගන්නවා. ඒත් මගෙත් එක්ක නම් කවදාවත් කේන්ති ගන්නේ නෑ. ගෙදර ඉන්නකොට මම ළඟට වෙලා ඉන්නවානම් තමයි වැඩිය කැමැති.*ගෙදර තීන්දු තීරණ ගන්නේ කවුද?අපි දෙන්නම සාකච්ඡා කරනවා. බොහෝ වෙලාවට මගේ තීරණ නිවැරැදි බව එයා දන්නවා. ඒ නිසා ඒවා වෙනස් කරන්න සිද්ධ වෙන්නෙ නෑ.*ඔබට ඔබ ගැන මොකද හිතෙන්නෙ?මං හිතනවා එයා වගේ සැමියෙක් ලබන්න මම පින් කරලා තිබෙනවා කියලා. ඇත්තටම මම වාසනාවන්ත බිරියක්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123024</link>
    <topic>‘සුගීතා’ ස්වර දැහැන ජන: 05 වැනිදා</topic>
    <author/>
    <content>‘සුගීතා’ ස්වර දැහැන ජන: 05 වැනිදාආචාර්ය වික්ටර් රත්නායක,විශාරද අමරසිරි පීරිස්, විශාරද දීපිකා ප්‍රියදර්ශනී පීරිස්, ගී ගයන ‘සුගීතා’ ස්වර දැහැන ජනවාරි මස 05 වැනිදා සවස 6.30 ට කොළඹ බිෂොප් විද්‍යාලයීය ශ්‍රවණාගාරයේදී පැවැත්වේ.කැලණිය විශ්ව විද්‍යාලයීය 78 – 82 වාණිජවේදී ආදි විද්‍යාර්ථීන්ගේ සංගමය මෙය සංවිධානය කරයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av1212309</link>
    <topic>වෝටර්ගේට් සිද්ධිය අළලා තැනුණු චිත්‍රපටය කුමක් ද?</topic>
    <author/>
    <content>වෝටර්ගේට් සිද්ධිය අළලා තැනුණු චිත්‍රපටය කුමක් ද?  වස්ගමුවේ සේනක දල්පදාදුප්‍රශ්නය - ධර්මදාස හා ලතා යුවළ ගයන ‘ජීවන ගංගා ඉවුරේ අපි’ ගීතය ඇතුළත් වූ චිත්‍රපටය කුමක් ද?පිළිතුර - ශ්‍රී 296පොල්ගහවෙල අමිල සමරජීවප්‍රශ්නය - සුප්‍රකට ‘වෝටර් ගේට්’ ගවේෂණාත්මක සිද්ධිය අළලා තැනුණු චිත්‍රපටය කුමක් ද?පිළිතුර - ‘ඕල් ද ප්‍රසිඩන්ට් මෙන්’. මෙය ඇලන් ජේ. පකුලාගේ අධ්‍යක්ෂණයක්. ඩස්ටින් හොෆ්මාන්, රොබට් රෙඩ්ෆෝඩ් මෙහි ප්‍රධාන චරිත රඟපෑවා.අම්පාරේ ගුණදාස වික්‍රමගේප්‍රශ්නය - රෝසි සේනානායක දක්ෂ චිත්‍රපට නිළියක් ද?පිළිතුර - නැහැ. ඇය රඟපෑවේ නැහැ; නිකම් පෙනී හිටියා විතරයි.බත්තරමුල්ලේ බොනිපස් රොඩ්රිගෝප්‍රශ්නය - ඔබ කැමැති ලිපියක් ලිවීම සහ පුවත්පතට අවශ්‍ය ඒත් ඔබ අකැමැති ලිපියක් ලිවීම සමාන කළ හැක්කේ කුමකට ද?පිළිතුර - කැමැති ලිපියක් ලිවීම පෙම්වතිය සමඟ චිත්‍රපටයක් බලන්න යනව වගෙයි. අකැමැති ලිපියක් ලිවීම බිරිඳ සමඟ සාරි තෝරන්න කඩයකට යනවා වගෙයි.නිවිතිගල අසේල බමුණුසිංහප්‍රශ්නය - විචාරකයා සාධාරණය ඉටුකළ යුත්තේ කලාකරුවාට නම් ඔහු නිර්දය වීම යුක්ති සහගත ද? මෙය පහදා දෙන්න?පිළිතුර - විචාරකයා සාධාරණ විය යුත්තේ, ඔහු පෙනී සිටිය යුත්තේ කලාකරුවා වෙනුවෙන් නොව රසිකයා වෙනුවෙනුයි. කබල් නවකතාවකට, චිත්‍රපටයකට හොඳයි කීමෙන් අගතියක් කරන්නේ මේ රසිකයාටයි.කපුගොඩ මාළිඳ සරත් රණසිංහප්‍රශ්නය - ඇගැයීමක් නොමැතිව මියගිය සිංහල චිත්‍රපට නළු නිළියන් කවුද?පිළිතුර - අපොයි හුඟක් ඉන්නවා. ඩොමි ජයවර්ධන, පියදාස ගුණසේකර, එච්. ඩී. කුලතුංග, සන්ධ්‍යා කුමාරි, සේනාධීර රූපසිංහ, වොලී නානායක්කාර, ඔස්වල්ඩ් ජයසිංහ ඉන් කීපදෙනෙක්. ඩී. ආර්. නානායක්කාර නම් ටිකක් හරි සම්මානයට පාත්‍රවෙලා තිබෙනවා.පුවක්පිටියේ සේනක අමරබන්දුප්‍රශ්නය - බටහිර සිනමාවේ ක්ලින්ට් ඊස්ට්වුඩ් වැනි ගොපලු (කව්බෝයි) චරිත රඟපෑමට සුදුසු සිංහල චිත්‍රපට නළුවන් නැද්ද?පිළිතුර - එක නළුවෙක් හිටියා. ඒ තමයි වොලි නානායක්කාර. ඔහු ‘පික්පොකට්’ චිත්‍රපටයේ හොරෙක් ලෙස කළ රඟපෑම කිසිම විචාරකයකුගේ ඇගැයීමට ලක්වුණේ නැහැ. එය ඉතාම සාර්ථක රංගනයක්.හික්කඩුවේ පුෂ්පා වනිගරත්නප්‍රශ්නය - ඇන්ජලින් ගුණතිලක මීට කලින් ඒක පුද්ගල ගී ප්‍රසංගයක් පවත්වා නැද්ද?පිළිතුර - ‘මල් හිනා’ නමින් 1985 දී පවත්වා තිබෙනවා.පොල්ගහවෙල අමරසේන විජේසුන්දරප්‍රශ්නය - රොබින් තම්පෝ ‘සු’ යන්නෙන් විතර ද චිත්‍රපට හැදුවේ?පිළිතුර - නැහැ. ‘පික්පොකට්’, ‘දෙහදක දුක’ වැනි චිත්‍රපට ‘සු’ යන්නෙන් නෙමෙයිනේ පටන්ගන්නේ.මේ සතියේ පහත නම් සඳහන් අයත් ප්‍රශ්න එවා තිබුණා. මත්තෙගොඩ කිත්සිරි ඒ. මද්දෙවිතාන, කුලියපිටියේ පෝල් පෙරේරා, කළුතර දොඩංගොඩ එන්. ඩී. ඉසෙඩ් සිරිවර්ධන, ගම්පහ අඹන්විට සිරිවර්ධන, කුලියපිටියේ කපිල ජයවිලාල් හේරත්, ජයසේන අතපත්තු, වතුරේගම සුමිත් සුදර්ශන, ලුණුගල ලක්මිණි රන්දිමා.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123010</link>
    <topic>ජීවන්ට එක දිගට ‘රජ’ චරිත පහක්</topic>
    <author>හේමාලි විජේරත්න</author>
    <content>ජීවන්ට එක දිගට ‘රජ’ චරිත පහක්සිනමාවේත් පුංචි තිරයේත් රජ චරිත කරනවාය කියන එක එක අතකට බැලුවම රජ වැඩක්. එවැනි රජ වැඩකාරයෙක් තමයි අද අපේ කතාවේ කතා නායකයා.ඔහු සිනමා ප්‍රේක්ෂකයින් අතර කලා රසිකයන් අතර ආදරණීය නළුවෙක් වුණත් අනෙක් පැත්තෙන් වර්තමාන රජයේ බාර දූර වගකීම් රැසක් හිමි ඇමැති වරයෙක් ද වෙනවා.දේශපාලන ජීවිතය කොයිතරම් කාර්ය බහුල වුණත් සිනමාවෙන් කලාවෙන් කිසිදාකත් ඈත් නොවුණු ඔහු වර්තමාන රජයේ තැපැල් ඇමැතිවරයා වන ජීවන් කුමාරණතුංගයි.මේ දිනවල සිය සාමාන්‍ය ස්වරූපයෙන් මඳක් බැහැරව රැවුල සහ කොණ්ඩය වවාගෙන සිටින ඔහු කිසියම් චරිතයක් වෙනුවෙන් පේවන ආකාරයක් ද දක්නට ලැබෙනවා.*ඔබ බාහිර ස්වරූපය වෙනස් කරගෙන ඉන්නේ ඇයි?අනුර මාධව ජයසේකර අධ්‍යක්ෂණය කරන ‘වීදිය බණ්ඩාර’ ටෙලිනාට්‍යයේ ‘වීදිය බණ්ඩාර’ ගේ චරිතය රඟපාන්න ලැබුණා. ඒ වෙනුවෙන් තමයි මගේ කොණ්ඩය සහ රැවුල වවාගෙන බාහිර ස්වරූපය වෙනස් කරගෙන ඉන්නේ.මේ ටෙලිනාට්‍යයේ රූගත කිරීම් මේ දිනවල කරගෙන යනවා. තව කොහොමත් ජනවාරි මාසය අවසන් වනතුරු මේ ස්වරූපය මට වෙනස් කරන්න වෙන්නේ නෑ. ‘වීදිය බණ්ඩාර’ වගේ ඓතිහාසික කතාවක් ටෙලිනාට්‍යයට නැඟීම සැබැවින් ම ඉතා වැදගත්.අපේ අනාගත පරපුරට මේ ඓතිහාසික පුරාවෘත්ත පිළිබඳ දැනුවත් බවක් ඇති කිරීම ඉතාම වැදගත්. මේ කාර්ය ඉතා ම මැනවින් එහි අධ්‍යක්ෂවරයාත් ඔහුට සහාය වන නිෂ්පාදකවරයාත් ඉටු කරනවා.*පසුගිය කාලය පුරාම ඔබේ රංගනයන් දැක්කේ ඓතිහාසික කතා තේමාව ඔස්සේ ආ රජ චරිතයන්ගෙන්. මේ රජ චරිතයන්හි ඇරඹුම ‘මහින්දාගමනය’ චිත්‍රපටය නේද?ඔව්. රජ චරිත නිරූපණය කිරීම ආරම්භ වුණේ ‘මහින්දාගමනයෙන්’ තමයි. එහි දී නිරූපණය කළ දේවානම්පියතිස්ස රජුගේ චරිතයට මට බොහෝ ප්‍රතිචාර ලැබුණා. රජ චරිතයට ඇන්දම මගේ බාහිර ස්වරූපය තමයි මෙවැනි චරිත ලැබීමට බොහෝ දුරට හේතුවෙන්න ඇත්තේ. දේවානම්පියතිස්ස චරිතය වෙනුවෙන් පූජ්‍ය එල්ලාවල මේධානන්ද හිමියන් මට මතකයි කිව්වා දේවානම්පියතිස්ස රජු වර්තමානයේ සජීවී බවට පත් කළා කියලා.*මේ වනකොට එවැනි රජ චරිත කොපමණ කරලා තිබෙනවද?මම හිතන්නේ පහක් විතර ඇති. ‘මහින්දාගමනය’, ‘දළදාගමනය’, ‘සිද්ධාර්ථ’, කියන චිත්‍රපටවලත් ‘දෙවැනි මව්’ සහ ‘වීදිය බණ්ඩාර’ ටෙලිනාට්‍යවලත් එවැනි චරිත නිරූපණය කළා.*රජ චරිත එක දිගටම කරන එක ඒකාකාරි නැත්ද?නෑ. මේ ඔක්කොම රජ චරිත වුණාට ඒවා චරිත වශයෙන් එකිනෙකට වෙනස්. ‘මහින්දාගමනයේ ‘දේවානම්පියතිස්ස’ රජු එක විදියක්. ‘දළදාගමනයේ’ ඉන්දීය රජ කෙනෙක් වන ගුහසීව රජුගේ චරිතය, ‘සිද්ධාර්ථ’ චිත්‍රපටයේත් රජ කෙනෙකුගේ චරිතයක්. ‘වීදිය බණ්ඩාර’ ටෙලිනාට්‍යයේ ‘වීදිය බණ්ඩාර’ කියන්නේ මේ හැම කෙනෙකුගේ ම වෙනස් චරිතයක්. ‘දෙවැනි මවු’ ටෙලිනාට්‍යයේ ‘සෙන්පතියකුගේ චරිතයක්. මට මේ හැම චරිතයක් ම එකිනෙකට වෙනස්. අත්දැකීම්, පසුබිම, චරිත ලක්ෂණ විවිධාකාරයි. ඒ නිසා ඒකාකාරී වුණේ නෑ.*මේ චරිත සම්බන්ධයෙන් ඔබ තුළත් වැඩි උනන්දුවක්. කැමැත්තක් තිබෙනව වගේ පේන්නේ?වෘත්තිය නළුවෙක් විදියට මට කොයි චරිතයත් එක වගේ. නමුත් පසුගිය කාලයේ කරපු මේ චරිතවලට හොඳ ප්‍රතිචාර ලැබුණා. ‘දළදාගමනය තාම තිරගත වුණේ නැති වුණත් එඩිටින්වලදී එහෙම දැකපු අය දැන්ටම මට ප්‍රතිචාර දක්වනවා. මගේ නළු ජීවිතේ ඔය වැනි කාලවල් බොහොමයක් තිබුණා. මම වීරයා ගේ චරිතය රඟපාන කොට සර්කිට් පහේම එකට මගේ චිත්‍රපට තිරගත වුණු අවස්ථා තිබුණා. දුෂ්ටයාගේ චරිතය කරන කොටත් එක දිගටම දුෂ්ටයා වුණා. ඒ වගේ තමයි මේ චරිතත්.*නළුකම පමණක් කරන වෘත්තීය සිනමා නළුවෙකුටත් වැඩිය ඔබ ආණ්ඩුවේ ඇමැති ධූරයකුත් දරමින් සිනමාවේ සහ ටෙලිනාට්‍යවල දකින්න ලැබෙනවා. කෙනෙකුට හිතෙන්න පුළුවන් දැන් ඔබ ඇමැති ධූරයේ කටයුතු කරන්නේ නැතිද කියලත්? දේශපාලනයත් කලාවත් සමබරව කරන්නේ කොහොමද?ඒකට එකම හේතුව තමයි මගේ කාලය කළමනාකරණය කිරීම, අමාත්‍යාංශයේ කටයුතුවලට කලාව කොයිම මොහොතකවත් බාධාවක් කරගන්නේ නෑ. ඒ වගේ ම තමයි කලාව සඳහාත් දේශපාලනය බාධාවක් කරගන්නෙ නෑ. හැමදේටම වෙලාව වෙන්කරගෙන වැඩ කටයුතු කරන කොට ඒක ඒ තරම් දෙයක් නොවෙයි.*පසුගියදා ඔබ ඔබේ පැරණි හිත මිතුරකු වන චිත්‍රපට අධ්‍යක්ෂ ගාමිණී හේවාවිතාරණ උපහාර උත්සවයටත් සහභාගි වුණා. ඒ පැරණි මතකය අවදි කළොත්?ගාමිණී ගේ මුල් ම චිත්‍රපට පෙළේ ‘සාරංගා’ චිත්‍රපටයේ මම රඟපෑවා. ඔහු අධ්‍යක්ෂවරයෙක් හැටියටත්, මගේ පැරණි හිතමිතුරෙක් හැටියටත්, අනෙක් පැත්තෙන් ඔහු මොරටුවේ කෙනෙක් ඒ නිසා ඒ අවස්ථාවට මා යා යුතුමයි කියලා හිතුණා. එදා පාර්ලිමේන්තුවටත් අනිවාර්යයෙන් ම යා යුතු දවසක් වූ නමුත් ඔහුගේ උත්සවයට සහභාගි වෙලා සුබපතලා එන්න ගියා. හැබැයි මට ඉවරවන තුරු නම් ඉන්න බැරි වුණා.*ඉදිරි නිර්මාණ කටයුතු කොයි වගේ ද?සනත් අබේසේකර ලබන වසරේ ‘අජාසත්ත’ චිත්‍රපටය කරන්න සූදානමින් ඉන්නවා. එහි බිම්බිසාර රජුගේ චරිතය සඳහා මට ආරාධනා ලැබී තිබෙනවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123011</link>
    <topic>අලුත් අවුරුද්දට අලුත් පැතුම් ගොඩයි</topic>
    <author>තුෂාරි වික්‍රමසිංහ</author>
    <content>අලුත් අවුරුද්දට අලුත් පැතුම් ගොඩයිලක්ෂ්මන් හුළුගල්ලඑළැඹෙන නව වසරේ ඉටු කරගත යුතු අලුත් බලාපොරොත්තු, ප්‍රාර්ථනා විශාල ප්‍රමාණයක් මගේ හිතේත් තිබෙනවා. විශේෂයෙන් ජනපතිතුමා රට සංවර්ධනය කරමින් රට ඉදිරියට ගෙන යන වැඩපිළිවෙළ ශක්තිමත් කරමින් රට සාමකාමීව සෞභාග්‍යමත්ව ඉදිරියට ගෙන යාමට උරදීම මගේ පළමු බලාපොරොත්තුවයි.රට දියුණු වුණොත් රට හැදුණොත් අපි හැමදෙනාම දියුණු වෙනවා. මේ කාර්යය වෙනුවෙන් කැප වී කටයුතු කිරීමට විශාල බලාපොරොත්තුවක් මගේ හිතේ තිබෙනවා.ඒ වගේ ම මගේ පෞද්ගලික ජීවිතයේත් 2013 දී ඉටු කරගත යුතු ප්‍රාර්ථනා ගොඩක් තිබෙනවා. මම හිතන්නේ 2013 අවුරුද්ද ඉතාම හොඳ සුබ දායක වර්ෂයක් කියලයි.ඒ වගේ ම ‘රණවිරු රියල් ස්ටාර්ස් - 3’ වන වටය එළැඹෙන නව වසරේ දී පැවැත්වීමට අපි බලාපොරොත්තු වෙනවා. පසුගිය වසරවල පැවැත්වූ වට දෙකටම වඩා නිර්මාණශීලීව තරගකාරීව පවත්වන්නට මෙවර අපි සැලසුම් කොට තිබෙනවා.ඒ වගේම මේ රටේ හැමදෙනාම පක්ෂ, කුල මල ජාති භේදවලින් තොරව ශ්‍රී ලාංකිකයන් හැටියට ඉදිරියට ගියොත් එය මේ රටේ ඉදිරි ගමනට විශාල අත්වැලක් වේවි. එසේ ම වේවා කියලා මම ප්‍රාර්ථනා කරනවා.ලේක්හවුස් ආයතනය ආරක්ෂක අමාත්‍යාංශයටත්, ජාතික ආරක්ෂාව පිළිබඳ මාධ්‍ය මධ්‍යස්ථානයටත් පෞද්ගලිකව මටත් ඉතාම ලෙන්ගතු ආයතනයක්. මේ ආයතනය ලබන වසරේ තවතවත් දියුණු වෙලා ඉදිරියටම යන්න ලැබේවා කියා මම ප්‍රාර්ථනා කරනවා.එඩ්වඩ් ජයකොඩිනව වසරේ අලුත් නිර්මාණ කිහිපයක් ඔස්සේ ම මගේ රසිකයන් පිනවීමට බලාපොරොත්තු වෙනවා. විශේෂයෙන් ම නව ගීත ඇතුළත් සීඩී තැටියක් නිකුත් කිරීමට මම සූදානම් වෙනවා. ඒ වගේ ම මගේ වැඩිපුර අධ්‍යාපන කටයුතු වෙනුවෙන් වෙහෙසෙන්නත් බලාපොරොත්තු වෙනවා.මගේ ජනප්‍රිය යුග ගීත විශේෂයෙන් ටෙලිනාට්‍ය හා චිත්‍රපටවල මා ගැයූ යුග ගීත ඇතුළත් නව නිර්මාණයක් එළිදැක්වීමේ බලාපොරොත්තුවකුත් තිබෙනවා.ප්‍රධාන වශයෙන් ‘මාරම්බරී’ ප්‍රසංග ඔස්සේ ලංකාවේ හැම පළාතකටම ගිහින් යහපත් සුභාවිත ගී රසය ලක්වාසී ජනතාවට ලබාදීමේ අතිශය උවමනාවක් මට තිබෙනවා. මේ ප්‍රාර්ථනා ඉටුකර ගැනීමට නව වසරේදී බලාපොරොත්තු වෙනවා.ජැක්සන් ඇන්තනීලබන්නා වූ නව වසර පිළිබඳ විශාල බලාපොරොත්තු රැසක් මගේ හිතේ තිබෙනවා. ඒවා මට ලබන නව වසරේ ඉෂ්ට කරගන්න බලාපොරොත්තු වෙනවා.ඉන් පළමු වන දේ තමයි නව චිත්‍රපටයක් නිර්මාණය කිරීම. එය ටිකක් අමුතුම විදිහක චිත්‍රපටයක් වේවි. මම ‘අබා’ චිත්‍රපටයෙන් ඉතිහාස චිත්‍රපට රැල්ලක් හදලා සංස්කෘතිකමය දොරටුවක් විවර කළා. ඒ ඔස්සේ චිත්‍රපට රැල්ලක් බිහි වුණා.යළිත් මම වෙනස් ම ආරක සංස්කෘතිමය දොරටුවක් විවර කරන්න අදහස් කරනවා. අපි කාටවත් ඇස නොගැටුණු විෂය ක්ෂේත්‍රයක් ඔස්සේ තමයි මේ සිනමා නිර්මාණය බිහිවන්නේ.ඊළඟට මම වේදිකාවට අලුත් යමක් එකතු කිරීමක් කරනවා. බරපතළ දැවැන්ත වේදිකා නිර්මාණයක් සඳහා සූදානම් වෙනවා. එය ජාත්‍යන්තර මට්ටමින් දියුණු වේදිකාමය සංගීතමය නිර්මාණයක්. මේ නිර්මාණය සඳහා මම සූදානම් වූයේ 2011 වසරේ සිටයි. එය 2013 වසරේ දී දියත් කරන්න බලාපොරොත්තු වෙනවා.තුන්වනුව මේ වසරේ ආරම්භයේ සිට නැවත වතාවක් ස්වර්ණවාහිනී නාළිකාවේ ‘මහා සිංහලේ වංශ කතාව දෙක’ කොටස ආරම්භ කරනවා. එය මහා සිංහලේ යටත් විජිත වංශ කතාවයි. අපේ රට යටත් විජිතයක් වූ දිනයේ සිට තමයි මම මහා සිංහලේ වංශ කතාව පැවැත්වූයේ. ලබන වසරේ එතැන් සිට ඉදිරියට මෙය රැගෙන යනවා.අද වනවිට කොළඹ නගරය ශීඝ්‍රයෙන් නවීකරණය වෙනවා. කොළඹ නමැති මේ සුන්දර මූකලාන සතුව ලස්සන අතීතයක් තිබෙනවා.මෙහි ඉතිහාස මූල කතාව ගැන සුන්දර වාර්තා රංග වැඩසටහනක් කරන්නත් ඒ වගේ ම මගේ ගඟ දිගේ පාරිසරික වැඩසටහන ‘මහා සිංහලේ වංශ කතාවේ’ දෙවන වෙළුම ‘සිළුමිණ’ පුවත්පතේ පළවූ ‘සංචාරේ’ ලිපි පෙළ මුද්‍රිත කෘති ලෙස එළි දක්වන්නත් මගේ ප්‍රාර්ථනා අතර තිබෙනවා. ඒ වගේ ම වසර 4 ක් පුරා ගුවන් විදුලියේ ‘පනා පුත්‍ර සමඟ හෝරාවක්’ වැඩසටහන ද කෘතියක් ලෙස එළිදක්වනවා.නීටා ප්‍රනාන්දුඅවුරුද්දක් ගෙවිලා නව අවුරුද්දක් ලබන විට අපි කාගේත් හිතේ ඇතිවන ප්‍රාර්ථනය වන්නේ මෙතෙක් ඇති වූ හිත් වේදනා සහ අසුබදායක දේවල් නව වසරේ දී අපට නොඇසේවා, නොපෙනේවා කියලයි.මගේ හිතෙත් ඒ ප්‍රාර්ථනාව ඒ අයුරින් ම තිබෙනවා. මුළු ලොවම පතන සතුට සාමය සැම තැනම පැතිරේවා කියා මම ප්‍රාර්ථනා කරනවා. මම මෙතෙක් කල් රැකගෙන ආ මගේ නිරෝගී බව ඒ විදියටම ඉදිරියටත් රැකදේවා කියා දෙවියන්ට ස්තුතිවන්ත වෙමින් මම ප්‍රාර්ථනා කරනවා. අලුත් අවුරුද්දේ මම නිෂ්පාදනය කළ ‘ස්වර’, ‘තේජා’ චිත්‍රපට ප්‍රදර්ශනය කිරීමට බලාපොරොත්තු වෙනවා.සංජය ලීලාරත්නඑළැඹෙන නව වසරේදී මගේ පළමු ප්‍රාර්ථනය වන්නේ ලෝකයේ ම උතුම් රට ශ්‍රී ලංකාව වේවා කියලයි.විශේෂයෙන් ම මව්බිමට එල්ල වන විවිධ ජාත්‍යන්තර කුමන්ත්‍රණ පැරදිලා මේ රටේ සියලු ජනතාවට නිදහසේ හුස්ම ගැනීමේ අයිතිය සුරක්ෂිත වෙන්න කියලත් මම පැතුම් ගෙනෙනවා.වසන්ත දුක්ගන්නාරාලඅලුත් අවුරුද්දේ මගේ නවතම සිනමා නිර්මාණයේ වැඩකටයුතු ආරම්භ කරන්නයි මම බලාපොරොත්තු වෙන්නේ. ඒක සාර්ථකව නිර්මාණය කර ගැනීම තමයි මගේ අරමුණ. ඉතිහාසය සහ වර්තමානය යා වුණු චිත්‍රපටයක් තමයි මෙහි සන්දර්භය වන්නේ.අවුරුදු ගාණක ඉදල තමයි මෙහි තිරපිටපත මම ලියාගෙන තිබුණේ. සීගිරිය, කාශ්‍යප චරිතය යොදාගෙන මෙය නිර්මාණය වෙනවා. නමුත් මේ සිනමා නිර්මාණය ‘අබා’, ‘කුස පබා’ රැල්ලේ යන ඓතිහාසික කතා පුවත් රැගත් සිනමා නිර්මාණයක් නෙවෙයි.ඒ වගේ ම මම ඉදිරිපත් කරන ‘සූර ගොවියා’ වැඩසටහන ඔස්සේ මෙරට ආහාර පිළිබඳ විශේෂ වැඩසටහනක් කරන්න බලාපොරොත්තු වෙනවා. විශේෂයෙන් ම අපේ රටේ කුරහන් වැනි දේශීය ආහාර ද්‍රව්‍ය උපයෝගී කොටගෙන ජාත්‍යන්තර මට්ටමේ තරුණ පරම්පරාව ප්‍රිය කරන ආහාර සකසන්නේ කොහොමද කියන සංචාරක වැඩසටහනක් ප්‍රවීණ සූපවේදියකු වන ඩොන් ශර්මන් සමඟ එක්ව ඉදිරිපත් කරන්නට බලාපොරොත්තු වෙනවා.සහන් විජේසිංහඅලුත් අවුරුද්ද හා හා පුරා කියලා ‘මේ සුරම්‍ය පාරාදීසේ’ ටෙලිනාට්‍යයේ රූගත කිරීම් සමඟයි ඇරැඹෙන්නේ. ඒ වෙනුවෙන් වෙහෙසෙන්න තමයි මගේත් ගයනාගේත් බලාපොරොත්තුව.ඊට අමතරව තවත් අලුත් ම ටෙලිනාට්‍යයක් නිෂ්පාදනය කරන්න මම බලාපොරොත්තු වෙනවා. ඒ ‘දෙවැනි දෝණි’ ටෙලිනාට්‍යය. මේ වැඩකටයුතු ඉටු කර ගැනීමට තමයි ලබන වසරේ අපේ බලාපොරොත්තුව.චන්දන වික්‍රමසිංහඑළඹෙන නව වසරේ කාර්ය බහුල ජීවිතයක් තමයි මට ගත කරන්න සිදුවෙලා තිබෙන්නේ. දැනටමත් දෙස් විදෙස් නර්තන ප්‍රසංග සඳහා ආරාධනා විශාල ප්‍රමාණයක් ලැබිලා තිබෙනවා.ඒ වගේ ම මම පවත්වාගෙන යන කලායතන පහේ දරුවන් වෙනුවෙන් කැපවී කටයුතු කරන්නත් ඔවුන්ගේ නර්තන කටයුතු සාර්ථකව ඉටු කරන්නත් නව වසරේ දී බලාපොරොත්තු වෙනවා.සේමිණි ඉද්දමල්ගොඩදෙදහස් දහතුන වසරේ ලොකු විශේෂ බලාපොරොත්තු හිතේ ඇති නොවුණත් අපේ ව්‍යාපාර (ආරක්ෂක සේවා) කටයුතු වැඩි දියුණු කරගන්න බලාපොරොත්තු වෙනවා.ඒ වගේ ම මම රඟපාපු අලුත් ම චිත්‍රපට තුනක් තිරගත වෙන්නට තිබෙනවා. ප්‍රසන්න ජයකොඩිගේ නවතම චිත්‍රපටයේ රූගත කිරීම් එක්ක තමයි නව වසරේ දී මගේ කලා කටයුතු ආරම්භ කරන්නට හිතාගෙන ඉන්නේ.අර්ජුන් කමලනාත්ලබන නව වසරේදී මගේ ප්‍රථම අධ්‍යක්ෂණය වන ‘ඉගිල්ලෙන්න ඇයි දඟලන්නේ’ චිත්‍රපටය තිරගත කිරීමට සියල්ල සූදානම් කරමින් සිටිනවා. මමයි අමීෂා කාවින්දියි මෙහි ප්‍රධාන චරිත රඟපාන්නේ.ඒ වගේ ම නව වසරේ චිත්‍රපට කීපයකම රඟපෑමට ආරාධනා ලැබී තිබෙනවා. ඒ වගේ ම රඟපාපු චිත්‍රපට රිලීස් වෙන්නත් තියෙනවා.සිනමාවේ පවතින විවිධ ගැටලු අර්බුද සියල්ල අවසන් වෙලා අපේ සිනමා කර්මාන්තය අපිට නිදහසේ සුන්දරව කරගෙන යාමට ලබන වසරේදීවත් අවස්ථාව උදාවේවා කියලා හදවතින් ම ප්‍රාර්ථනා කරනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123012</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලිගෙ ලාස්ට් සන්ඩේ කොලොමට මීටර් වුණේ අපේ රටේ එෆ්.එම්.චැනල්ස්, එතකොට ටීවී චැනල්ස් ඒ චැනල්ස් අයිති කට්ටිය, අපේ ලිස්ට්නර්ස්ලට ඕඩියන්ස්වලට කොහොම පරිප්පුවක් කවනවද කියන එක ගැන.අනික විජේ මල්ලි වගේම ඔයගොල්ලන්ගෙන් කීයෙන් කී දෙනෙකුට ද ඔය එෆ්.එම්. චැනල්ස් සේරම අහන්නයි, ටීවී චැනල්ස් ඔක්කොම බලන්නයි පුළුවන්. ගෙදර රේඩියෝ දෙකක් ටීවී දෙකක් තිබුණත්, රේඩියෝ ඇහිල්ලයි ටීවී බැලිල්ලයි කරන්න ලැබෙන්නෙ නෑ ෂුවර් එකටම. දවසකට මෙගා ටෙලි තුනහතරක් බලන්න ටීවී කොච්චරක් ඕනද එක ගෙදරකට?හැබැයි පසුගිය වීක් එන්ඩ්ස්වල ටැබ්ලොයිඩ්ස් ටිකයි සමහර පේපර්ස්වල මේන් පීචර්ස් ටිකයි කියෙව්වාම විජේ මල්ලිට හිතුනෙ මොන මෙගා ටෙලි ඩ්‍රාමාස් ද මේ පත්තර ටිකේ තියෙන ස්ටෝරීස් කියවන්න තියෙනව නම් කියලා.ටෙලි ඇක්ටර් ඇක්ට්‍රසස්ගෙ පැණි බේරෙන ලව් ස්ටෝරි එක. ඊළඟට, ඩිවෝස් වෙච්ච සින්ගර් කෙනෙකුගෙ ලේටස්ට්ම ලව් ස්ටෝරි එක. ඊට පස්සෙ 12.12.12 වෙඩින් එක ගත්තු තවත් පොපියුලර් ටෙලිඩ්‍රාමා ඇක්ටර් කෙනකුගෙ වෙඩින් ෆන්ක්ෂන් එක ගැන. ෂිඞ තව ඩිංගෙන් අමතක වෙනවනේ.එයාගෙ අතින් තෙල් ඩිංගක් ගෑවොත් ඉක්මනට ලෙඩ හොඳ වෙනව කියල කියන අපේ ඕල්ඩ් හිට් ඇක්ට්‍රසස් ඔය ස්ටේට්ස්වල ඉඳල දැන් මෙහේ හොලිඩේ එක ගත කරන්න තවත් සීන් එකක්. ඒත් මේ ටෙලි ඇක්ට්‍රස් කෙනෙක්.එයා තුට්ටුදෙකේ කතාවලට උත්තර දෙන්නෙ නෑලු. තුට්ටු දෙකේ වෙබ් අඩවි ඒ ගොල්ලො ගැන ලියනව නම් කලින් එපොයින්ට්මන්ට් දාලා විස්තර අහල බලල දාන්න ඕන කියලයි ඔය ලේඩීස්ල කියෙන්නෙ.අන්තිම ලාස්ට් එක නොවුණත් පහුගිය වීක් එන්ඩ්ස්වල මීඩියා ලීඩ් ස්ටෝරි එකත් අර නයි නළඟන කෝබ්‍රා ඩාන්සර්ගෙ නයි පැටියයි මමයි සීන් එක. විජේ මල්ලිට මේ ස්ටෝරීස් ටික කියවන්න ගත්තම හිතුනෙ, මොන කෙහෙල්මලකට ටීවී එකට ඇස් අලෝගෙන ටෙලි බලනවද කියලා.ප්‍රින්ට් මීඩියා එකේ මේ කතාන්දර ටිකට ගහන්න මෙගා ටෙලි හැදිලි බොරු. ඕන්න මේන් රෝල් එක කරන ඇක්ට්‍රසස් කියනවා ඇත්තම හේතුව මාධ්‍යයට කියන්න බෑ. ඒගොල්ලන්ගෙ ප්‍රශ්නෙට තර්ඩ්පාටි එකක් නෑ කියලා. එතකොට ඇක්ටර් කියනවා එයාගෙ ගර්ල්ස් ෆෙ‍්‍රන්ඩ් ආදරේ කරන්නෙ වෙන කෙනෙකුටලු.මාර හිනායන සීන්ස් එක මේකයි. තර්ඩ්පාටි එක කියනවා ඒගොල්ලන්ගෙ ෆැමිලි ලයිෆ් එක ඉවර වෙලාලු. පව්, එයාව බොරු කම්ප්ලේන් එකකට ගෙදරිනුත් එළියට දැම්මලු. තුට්ටු දෙකේ වෙබ් සයිට්ස් ගැන කතාකරන ඇක්ට්‍රසස් නම් කියන්නෙ ඩිවෝස් එක ගැනවත් ෆයිව් මිලියන් කම්පන්සේෂන් එක ගැනවත් කතාකරන්න එපා කියලා.විජේ මල්ලිට නම් මේ එකම එක ස්ටෝරි එකකින්වත් වැඩක් නෑ. මේවට අයිසින් දාලා ඩෙකරේට් කරල පත්තර පිටු පිරෙව්වම මල් හතයි. මාර රසට රස කර කර කන්න පුළුවන් පැණි බේරෙන නිසා. ඉතින් මේ ස්ටෝරීස් ටික එකතු කරලා නියමෙට එඩිට් කරලා මාර මෙගා ටෙලි දෙකතුනක් පත්තරවලට කරන්න පුළුවන්.ඕන නම් මේවට නමක් දාමු ‘ප්‍රින්ට් මීඩියා මෙගා ටෙලි’ කියලා. ඉලෙක්ට්‍රොනික් මීඩියාවෙ ටෙලිවල තියෙන ඔක්කොම කෑලි බෑලි මේ ලව් ස්ටෝරීස්, ඩිවෝස් කේසස්, ඊ යූනියන්ස්වල අඩුවක් නැතුව තියෙනවා. කාස්ට් එකත් නියමයි.පොපියුලර් සීන් එකේ. මොකද, ඔයගොල්ලන්ට හිතෙන්නෙ නැද්ද ටීවීවල මෙගා ටෙලි බලන එක නතර කරල ටැබ්ලොයිඩ් ටෙලි ඩ්‍රාමා ස්ක්‍රිප්ට්ස් කියවන එක ඇඟට ගුණයි කියලා. එපිසෝඩ් මිස් වෙන්නෙත් නෑ. සුමානෙපුරාම ඉඩ තියෙන වෙලාවලට කියවන්න පුළුවන් මාර ඉන්ටරෙස්ටින් ස්ටෝරීස්.අපි හිටියොත් බ්ලූ ෆිල්ම්ස් - අනිත් අයගෙ ඔය ඕඩියන්ස් බලන්න ආස කෑලි පෙන්නුවම ඒව කලාත්මක ෆිල්ම්ස් කියල කෝචෝක් කතා කියන ඇක්ට්‍රස් නෝනගෙ කතාවෙ වුණත් මාර ඩ්‍රාමා සීන් එකත් තියෙනවනේ.මේ ලව් ස්ටෝරීස් දෙකතුනයි, ස්ටේට්ස්වල ඉඳල ආපු නෝනගෙ කතා ටිකයි ඔක්කොම එකතුකරල ටෙලි ස්ක්‍රිප්ට් එකක් ලියනවද කියල විජේ මල්ලි මේ කල්පනා කරන්නෙ. ඒක ප්‍රින්ට් මීඩියා මෙගා ටෙලි සීරීස් එකක් ෆස්ට් ස්ක්‍රිප්ට් එක වෙයි ෂුවර් එකටම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123013</link>
    <topic>2 වන හැනෝයි ජාත්‍යන්තර සිනමා උලෙළ</topic>
    <author>ඈෂ්ලි රත්නවිභූෂණ</author>
    <content>2 වන හැනෝයි ජාත්‍යන්තර සිනමා උලෙළවියට්නාමයේ පැවැත්වූ දෙවන හැනෝයි ජාත්‍යන්තර සිනමා උලෙළ සඳහා මට ආරාධනා ලැබුණු අතර පසුව ආසියානු සිනමාවේ සංවර්ධනය සඳහා වූ නෙට්පැක් සංවිධානය නෙට්පැක් ජූරියේ සභාපතිවරයා වශයෙන් කටයුතු කරන ලෙස ද මා වෙතින් ඉල්ලා සිටියේ ය.පළමු වන හැනෝයි ජාත්‍යන්තර සිනමා උලෙළ (HANIFF) පැවැත්වූයේ 2010 වසරේදී ය. මෙම උලෙළ සංවිධානය කරනු ලබන්නේ වියට්නාමයේ සංස්කෘතික, ක්‍රීඩා හා සංචාරක කටයුතු පිළිබඳ අමාත්‍යාංශය යටතේ පවතින සිනමා දෙපාර්තමේන්තුව මගිනි.හැනෝයි සිනමා උලෙළ වර්ෂ දෙකකට වරක් පැවැත්වේ. ‘ආසියා/ පැසිෆික් සිනමා කර්මාන්තයේ ඒකාබද්ධතාව හා සංවර්ධනය උදෙසා’ යන්න මෙහි තේමාවයි.ආසියා/ පැසිෆික් රටවල වෘත්තාන්ත චිත්‍රපට සඳහා වූ තරගකාරී අංශ, එම රටවල කෙටි වාර්තා හා සජීවී කෘත චිත්‍රපට සඳහා වූ තරගකාරී අංශ, ජගත් සිනමා කෘති වෙනුවෙන් වූ පැනෝරාමාව, ජූරි සාමාජිකයන්ගේ චිත්‍රපට, ජගත් සිනමා අරමුදල අනුග්‍රහ දැක්වූ චිත්‍රපට, කොරියන් සිනමා දැක්ම, හැනෝයි නගරය පිළිබඳ තැනූ චිත්‍රපට, 1986 න් පසු වියට්නාම් පුනර්ජීවන සමයේ චිත්‍රපට, සමකාලීන වියට්නාම් චිත්‍රපට යන කොටස් රාශියකින් මෙම උලෙළ සමන්විත විය.විනිශ්චය මණ්ඩල තුනක් ස්ථාපිත කර තිබුණි. ජාන් ෂූට් (ජර්මන් සිනමාකරු), ක්ලිෆ් කර්ට්ස් (නවසීලන්ත සිනමා නළු), ගරීන් නුග්රෝ (ඉන්දුනීසියානු සිනමාකරු), නෝ නූ කුං (වියට්නාම් සිනමා නළු) සහ නාරානේ අලිදුස්ති (ඉරාන සිනමා නිළි) යන අය ප්‍රධාන ජූරියට අයත් වූහ.මෙම ලියුම්කරුගේ සභාපතිත්වය යටතේ මර්තිනී තෙරුවානේ (ප්‍රංශයේ වෙසුල් සිනමා උලෙළේ අධ්‍යක්ෂිකා) සහ ප්‍රකට වියට්නාම් චිත්‍රපට අධ්‍යක්ෂකවරියක් වූ පාම් නෝ ගියාන් යන අය ගෙන් නෙට්පැක් ජූරිය ද වියට්නාම් සිනමාකරු නූයෙන් විං සොන්, තායිලන්ත කෙටි හා වාර්තා වීඩියෝ සිනමා උලෙළේ අධ්‍යක්ෂිකා වලිදා උන්බුරුන්ජිත්, කැනේඩියන් චිත්‍රපට ආයතනයේ මාටින් ඩෙලිස්ලේ යන අය ගෙන් කෙටි හා වාර්තා චිත්‍රපට ජූරිය ද සමන්විත වූහ.හැනෝයි සිනමා උලෙළේ අධ්‍යක්ෂවරිය වන්නේ නෝ පොං ලාන් ය. ඇයගේ ආචාර්ය උපාධිය සඳහා වූ නිබන්ධනයට ප්‍රස්තුත වූයේ ‘වියට්නාම් සිනමාවේ නවීනත්වය හා ජාතිකත්වය’ යි. එහි ඉංග්‍රීසි පරිවර්තනය Modernity &amp; Nationality in Vietnamese Cinema යනුවෙන් නෙට්පැක් සංවිධානය විසින් 2007 දී ප්‍රකාශයට පත් කරන ලදී.හොඳම චිත්‍රපටය සඳහා වූ සම්මානය හිමිවූයේ ලෝරන්ස් ෆජාර්දෝ ගේ Shackled නමැති පිලිපීන චිත්‍රපටයටයි. හොඳම අධ්‍යක්ෂවරයාට හිමි සම්මානය Night of Silence නමැති තුර්කි චිත්‍රපටය හා Telegram නමැති තජිකිස්ථාන චිත්‍රපටය අතර බෙදී යන ලදී. නෙට්පැක් සම්මානය හිමිවූයේ ද Night of Silence නමැති චිත්‍රපටයට ය.රිස් සෙලික් අධ්‍යක්ෂණය කළ එම චිත්‍රපටයට විෂය වූයේ සිය ජීවිතයෙන් වැඩි කාලයක් බන්ධනාගාරයක ගතකොට ඉන් මිදී එන හැට හැවිරිදි පුද්ගලයෙකු වයස අවුරුදු දහ හතරක දැරියකට විවාහ කර දීමත් කාමරයක් තුළ හුදෙකලා වන ඔවුන්ගේ ප්‍රථම රාත්‍රියත් ය.එම රාත්‍රිය තුළ තමාට මුහුණ දීමට සිදුවන අවස්ථාවට බිය වන ඇය එය මඟ හරවා ගැනීම සඳහා විවිධ හේතු සපයයි. එක අවස්ථාවක ඇය පවසන්නේ ඔහු ගේ උඩු රැවුල තමා බියට පත් කරවන බවයි. ඔහු එවෙලේම එය කපා දමයි.උඩු රැවුල වැවීම තුර්කි පිරිමින්ගේ ආවේණික චාරිත්‍රයකි. ඔවුන් දෙදෙනා අතර සිදුවන වාද විවාද ඔස්සේ ම පසුදාට පහන් වෙයි. සමස්ත චිත්‍රපටයම මෙම කාමරයට සීමා කරන අධ්‍යක්ෂවරයා ඔවුන් දෙදෙනා අතර සිදුවන වාද විවාද තර්ක විතර්ක මධ්‍යයේ ඔවුන් එකිනෙකාට ඇති ගෞරවය ද නිරූපණය කරයි.ස්කන්දාර් උස්මනෝව් ගේ Telegram නමැති තජිකිස්ථාන චිත්‍රපටය ජීවිතයේ හුදෙකලාව ප්‍රස්තුත කොට ගත් කෘතියකි. තරුණයෙකු හා ඇගේ මිත්තණිය අතර ගොඩනැඟෙන බැඳීම එයට විෂය වේ.උලෙළේ සමාරම්භක කෘතිය වූයේ වියට්නාම් නිෂ්පාදනයක් වූ Hot Sand ය. තරගකාරී අංශයට ඇතුළත් කර තිබූ වියට්නාම් සිනමා කෘතිය වූයේ Blood Letter ය. මෙම චිත්‍රපට දෙක ම උසස් කලාත්මක නිර්මාණ නොවුව ද තාක්ෂණික වශයෙන් හොලිවුඩ් හා බොලිවුඩ් චිත්‍රපට හා සමතැන්හිලා සැලකිය හැකි නිර්මාණ විය.වියට්නාම් සිනමා වෙළෙඳ පොළෙහි ආධිපත්‍යය දරන්නේ ඔවුන්ගේ දේශීය චිත්‍රපට ය. එබැවින් මෙම චිත්‍රපට දෙකම වර්තමාන වියට්නාම් සිනමාවේ තාක්ෂණික සංවර්ධනය විදහා දක්වයි. ජගත් කීර්තියට පත් වියට්නාම් සිනමාකරුවෙක් වූ ඩාන් නාත් මීන් සමඟ විද්‍යුත් තැපෑල මගින් සම්බන්ධතා පැවැත්වුව ද පළමු වරට පෞද්ගලිකව ඔහු මුණ ගැසුණේ හැනෝයි සිනමා උලෙළේ දී ය.මෙම වසරේ දී කොළඹ දී පැවැත්වූ ප්‍රථම වියට්නාම් සිනමා උලෙළේ සමාරම්භක චිත්‍රපටය වූයේ ඩාන් නවාන් මින් ගේ Don’t Burn ය. ඔහු විසින් 1997 දී තැනූ Hanoi Winter 1946 සහ 2000 දී තැනූ The Season of Guavas කෘති මෙම උලෙළේ දී ප්‍රදර්ශනය විය.හැනෝයි සිනමා උලෙළේ උපදේශකවරුන් වන්නේ ආසියා - පැසිෆික් සිනමාව සම්බන්ධ විද්වතුන් වන අරුණා වාසුදේව් (ඉන්දියාව), ජෙනට් පෝල්සන් (හවායි) සහ පිලිප් චෙයා (සිංගප්පූරුව) යන අයයි. නෙට්පැක් සංවිධානය අධ්‍යක්ෂ මණ්ඩල සාමාජිකයන් වන ඔවුහු තිදෙනාම උලෙළට සහභාගි වූහ.ඈෂ්ලි රත්නවිභූෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123014</link>
    <topic>‘ප්‍රතිරූ’ චිත්‍රපටය බලද්දි කාටත් තමන්ගේ ‘අම්මා’ මතක් වෙනවා</topic>
    <author>තුෂාරි වික්‍රමසිංහ</author>
    <content>‘ප්‍රතිරූ’ චිත්‍රපටය බලද්දි කාටත් තමන්ගේ ‘අම්මා’ මතක් වෙනවා‘ප්‍රතිරූ’ නිෂ්පාදක වෛද්‍ය හරිශ්චන්ද්‍ර යකන්දාවලනවක නිෂ්පාදකවරයකු ලෙස සිනමා ක්ෂේත්‍රයට පිවිසෙන වෛද්‍ය හරිශ්චන්ද්‍ර යකන්දාවල මේ දිනවල තිරගත වන ‘ප්‍රතිරූ’ චිත්‍රපටයේ සම නිෂ්පාදකවරයායි. ටෙලි නාට්‍ය අධ්‍යක්ෂවරයෙක්. තිරකතා රචකයෙක්, නිෂ්පාදකවරයෙක් ලෙස කලා ලොව නමක් දිනු වෛද්‍ය යකන්දාවල බොහෝ කාලයක සිට මාධ්‍ය, කලාව තුළ නියැළෙන්නෙකි. තිරගත වන ‘ප්‍රතිරූ’ චිත්‍රපටය පිළිබඳවත් වෛද්‍ය යකන්දාවල ගේ කලා නිර්මාණ දිවිය පිළිබඳවත් සැකසෙන මේ කතා බහ ඒ වෙනුවෙනි.* ‘ප්‍රතිරූ’ වැනි චිත්‍රපටයක් නිෂ්පාදනය කරන්නට ඔබ අදහස් කළේ ඇයි?මේ චිත්‍රපටයේ නිර්මාපකයා මගේ ඥාතියෙක්. ඥාතිත්වය ඉක්මවා ගිය මිත්‍රත්වයක් අප අතර තිබෙනවා. කාලයක් තිස්සේ ‘ප්‍රතිරූ’ චිත්‍රපටයේ අධ්‍යක්ෂ කපිල සූරියආරච්චිත් මමත් සාකච්ඡා කළා චිත්‍රපටයක් නිර්මාණය කරන්න.ඒ අනුව අපි තිර රචනා කීපයක්ම බැලුවා. ඒත් එක්කම කපිලම ලියු ‘ප්‍රතිරූ’ චිත්‍රපටයේ තිර රචනාවත් අපි කියෙව්වා.ඒ තිර රචනය බලන කොට මට හිතුණා මේ තුළ යම්කිසි වටිනාකමක් තිබෙනවා. ඒ නිසා එය නිර්මාණය කරන්න ඕන කියලා. ඒ අනුව තමයි ‘ප්‍රතිරූ’ නිෂ්පාදනයට මම දායක වන්නේ.* ඔබ කලාව, මාධ්‍ය සමඟ ඉතාම කිට්ටුවන්තයි ඒ ගැන කතා කළොත්?ඇත්තටම මම වෘත්තිය වෛද්‍යවරයෙක්. නමුත් මම මාධ්‍යයට හුඟාක් කිට්ටුයි. මොකද මම වසර 15 ක් පමණ වැඩ කළේ සෞඛ්‍ය අධ්‍යාපන කාර්යාංශයේ. ඒ ඔස්සේ විවිධ ලෙඩ රෝග ගැන ජනතාව දැනුම්වත් කරන්න මම විවිධ නිර්මාණ කළා.ඒ නිර්මාණත් එක්ක මම මාධ්‍යයට සම්බන්ධ වුණා. ඒ ඇසුර නිසාම මම 2000 වසරේ දී ජනමාධ්‍ය පිළිබඳ ඩිප්ලෝමාව කළා. එය මගේ වෘත්තිය ජීවිතයට ඉතාම ප්‍රයෝජනවත් වුණා. ඒත් එක්කම මම මාධ්‍ය හරහා හුඟාක් දේ සමාජයට ලබා දෙන්න කටයුතු කළා.තිර රචනා, සංස්කරණය වැනි දේ දැන සිටි නිසාම කලාවට යොමු වුණා. ටෙලි නාට්‍ය දෙකක් නිර්මාණය කළා. ‘සුන්දරයි පේ‍්‍රමය’ කියන ටෙලි නාට්‍යය කොටස් 86 කින් යුතුව සිරස ටී. වී. එකෙන් විකාශය වුණා. හුඟාක් හොඳ පේ‍්‍රක්ෂක ප්‍රතිචාර ලැබුණා. මා නිර්මාණය කළ දෙවන ටෙලි නාට්‍යයට ඉතාම අභාග්‍ය සම්පන්න සිදුවීමකට මුහුණ දෙන්න සිදුවෙලා තිබෙනවා.* වර්තමානයේ නිෂ්පාදකවරයෙක් විදිහට කලා ක්ෂේත්‍රයට පිවිසීම අවදානම් බව ඔබට සිතුණේ නැද්ද?චිත්‍රපටයකට හෝ ටෙලි නාට්‍යයකට වර්තමානයේ මුදල් යොදවන එක තමයි ලෝකෙ තිබෙන අවදානම්ම වැඩේ. විශේෂයෙන් ලංකාව වගේ රටක. මොකද අපි දන්නෙ නැහැ මෙයට සල්ලි යෙදෙව්වට පස්සේ ඒ වියදම් කළ මුදල නැවත ලැබෙයි ද කියලා.අපි සල්ලිකාරයො නෙමෙයි. නමුත් අපි උපයපු දේවල් අපේ දරුවන් වෙනුවෙන් ඉතිරි කරල තිබුණු දේවල් තමයි මෙයට යෙදෙව්වේ. ඒ අවදානම ගත්තේ කලා නිර්මාණයක් කිරීමට තිබෙන කැමැත්ත, කලාවට තිබෙන ආදරය, ගෞරවය නිසා.ඇත්තටම ඒ නිර්මාණය කරන කොට මම මුදල් යෙදෙව්වේ මුදල් ඉපැයීමේ චේතනාවෙන් නෙමෙයි. දැන් අවුරුදු පහකට වැඩිය නිර්මාණයක් කරලා පෝලිමේ තිබෙනවා. ඒ නිර්මාණයට යොදවපු මුදල මට කවදාවත් ඒ හරහා යළි උපයන්න ලැබෙන්නේ නැහැ.හුඟාක් වේලාවට නිෂ්පාදකයා කියන කෙනා දිහා මිනිස්සු බලන්නේ මුදල් හම්බ කිරීමේ චේතනාවෙන් මුදල් යොදවන්නෙක් ලෙසයි. මම එයට විරුද්ධයි. මම හිතන්නේ නිෂ්පාදකවරයා කියන්නෙත් කලාකරුවෙක්.දැන් බලන්න අපේ රටේ ඉන්න ලොකු ලොකු සල්ලි කාරයො චිත්‍රපට හදන්නෙ නැහැනෙ. කලාවට යම්කිසි කැමැත්තක් තිබෙන කෙනෙක් තමයි ටෙලි නාට්‍යයකට හෝ වෙනත් කලා නිර්මාණයකට මුදල් යොදවන්නේ. එහෙම නැතිනම් නිකම්ම පුද්ගලයෙක් කරන්නේ නැහැ. ඒ නිසා මම හිතනව නිෂ්පාදකයා කියන පුද්ගලයන් කලාකරුවන් ගොන්නට එක්කාසු විය යුතුයි කියලා.* ‘ප්‍රතිරූ’ චිත්‍රපටයේ අන්තර්ගතය ගැන ඔබට හිතෙන්නේ කුමක් ද?මේ චිත්‍රපටය නරඹපු ඕනැම කෙනෙකුට පෙනෙන දෙයක්තමයි තමන්ගේ මවට සහ මව්බිමට කොපමණ වටිනාකමක් මෙහි අන්තර්ගත කර තිබෙනවා ද කියන කරුණ. ඒ වගේම සොල්දාදුවා ගැන කවුරුත් කතා නොකරන වේලාවක මේ චිත්‍රපටය ඔස්සේ සොල්දාදුවා ඉතාම ඉහළ තැනකට රැගෙන තිබෙනවා.මේ චිත්‍රපටය පවුලේ සැමට එකට නරඹන්න පුළුවන් චිත්‍රපටයක්. දරුවන්ට පෙන්විය යුතුම චිත්‍රපටයක්. තම පවුලේ වටිනාකම, මවගේ වටිනාකම ඒ අතර තිබෙන සම්බන්ධ මේ ඔස්සේ මනාව සියුම්ව විග්‍රහ කරනවා. මම දකින විදිහට මේ චිත්‍රපටය තුළ හැම කෙනෙකුගෙම අම්මා ඉන්නවා.සමහර අවස්ථාවල චිත්‍රපටයේ අවසානය වෙන කොට අපිට පේ‍්‍රක්ෂකාගාරයෙන් ඇහෙන්නේ ඉකි ගහන හඬ. අඬන හඬ. ඒ අඬන්නේ වෙන මුකුත් නිසා නොවෙයි තමන්ගේ අම්මා මේ චිත්‍රපටයේ අන්තර්ගතයේ ඉන්න නිසා.ඇය කොතන හරි තැනක ඉන්නවා. මං දකිනවා මගේ අම්මා ඒ චිත්‍රපටයේ බොහෝ තැන්වල ඉන්නවා. මගේ අම්මගේ තිබුණු ගතිගුණ. අම්මා මං වෙනුවෙන් මං එනකල් බලාගෙන ඉන්න හැටි ඒ විදිහටම මේ චිත්‍රපටය තුළ තිබෙනවා. මෙය මට විතරක් නෙමෙයි බලන හැම කෙනාටම තමන්ගේ මවගේ ගති පැවතුම් මතක් කර දෙන චිත්‍රපටයක්.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123015</link>
    <topic>අමීර්ට පිහිනන්නට ඉගැන්වූ “තලාෂ්” දැන් අපේ තිරේ</topic>
    <author>කුමාර සිරිවර්ධන</author>
    <content>අමීර්ට පිහිනන්නට ඉගැන්වූ “තලාෂ්” දැන් අපේ තිරේබොලිවුඩයේ සුපිරි නළුවකු වන අමීර් ඛාන්ට පිහිනීමේ හැකියාව නොතිබූ බව හෙළි වී ඇත්තේ අලුත්ම හින්දි චිත්‍රපටයක් වූ ‘තලාෂ් - දි ඇන්සර් ලයිස් විදිත්’ තිරගත වීමත් සමඟිනි.එම චිත්‍රපටයේ අඩංගු වන දිය යට දර්ශනයන්හී රඟපෑම සඳහා අමීර් ඛාන් තෙමසක් තිස්සේ විශේෂඥ පිහිනුම් පුහුණුකරුවකු යටතේ පුහුණුව ලැබු බව බොලිවුඩ් ආරංචි මාර්ග සඳහන් කරයි.අමීර් ඛාන්ගේ නිෂ්පාදන සමාගම සහ එක්සෙල් එන්ටර්ටේන්මන්ට් නිෂ්පාදන සමාගම එක්ව නිපැයූ මේ අලුත්ම හින්දි චිත්‍රපටය ‘තලාෂ්’ රීමා කන්ටිගේ අධ්‍යක්ෂණයකි. ඇය 2007 වසරේ තිරගත වූ ‘හනිමුන් ට්‍රැවල්ස් ප්‍රයිවෙට් ලිමිටඩ්’ චිත්‍රපටයේ අධ්‍යක්ෂවරියයි.අමීර් ඛාන් පොලිස් පරීක්ෂක සුර්ජන් සිං ලෙස රඟන ‘තලාෂ්’ අද්භූත කතා පුවතක් රැගත් චිත්‍රපටයක් ලෙස හැඳින්වීමට පුළුවන. පොලිස් පරීක්ෂක සුර්ජන් සිං පරීක්ෂණ පවත්වන්නේ සිනමා නිළියකගේ අබිරහස් මරණය පිළිබඳය.ඇය මියයන්නේ සිය මෝටර් රථයත් සමඟම මුහුදට වැටීමෙනි. කිසිවකු විසින් එම රිය අනතුර සැලසුම් කළේ ද නැතිනම් ඇය රථය මුහුදට පදවා දිවි නසා ගත්තේ ද යන ගැටලුව විසඳීමේ අභියෝගය පොලිස් පරීක්ෂක සුර්ජන් සිං ඉදිරියේ විය. එම අභියෝගයට මුහුණ දෙද්දී සුර්ජන් සිංට මුහුණදීමට සිදුවන්නේ අද්භූත සිදුවීම් රැසකටය.අමීර් ඛාන්ට අමතරව ‘තලාෂ්’ හි පොලිස් පරීක්ෂක සුර්ජන්ගේ බිරිය රෝෂිනී ලෙස රාණි මුකර්ජි ද රෝසි හෙවත් සිම්රන් නමැති ගණිකාව ලෙස කරීනා කපූර් ද රඟපාති.‘තලාෂ්’ හි මූලික රූගත කිරීම් මුම්බාහි හිදී ආරම්භ වී ඇත්තේ 2011 වසරේ මාර්තුවේ දී ය. කරීනා කපූර් හා අමීර් ඛාන් රඟන දර්ශන රැසක් මුම්බායි නගරයේ ‘රතු වීදිවල රූගත වූ බව සඳහන් වෙයි. රතු වීදි නැතිනම් රෙඩ් ස්ට්‍රීට්ස් යනුවෙන් හැඳින්වෙන්නේ භාරතයේ නගරවල ගණිකා නිවාස පිහිටා ඇති මාර්ගයන්ය.කෙසේ වෙතත් මෙම රූගත කිරීම්වලදී ඇතිවූ යම් යම් දුෂ්කරතා නිසා එම දර්ශන අතරින් සමහරක් වෙනත් තැන්වලදී ද රූගත කර තිබේ.දිය යට දර්ශන ඉන්දියාවේම ජලාශයක රූගත කිරීමට අධ්‍යක්ෂවරිය මුලින් තීරණය කර සිටියාය. අමීර් ඛාන් විශේෂඥයකු වෙතින් පිහිනීම සඳහා පුහුණුව ලැබ පැමිණියත් රූගත කිරීම්වලදී පෙනී ගොස් ඇත්තේ ස්වාභාවික ජලාශයන්හී රූගත කළ දර්ශන නැවතත් එංගලන්තයේ ලන්ඩන් නුවර චිත්‍රාගාරයක කෘත්‍රිම ජලාශයක් ඇතුළත රූගත කර තිබේ.මේ වන විට ශ්‍රී ලංකාවේ ද තිරගත වන ‘තලාෂ් - දි ඇන්සර් ලයිස් විදිත්’ ඉන්දියාවේ තිරගත වූ පළමු දිනයේ පමණක් උපයා ඇති ආදායම ඉන්දීය රුපියල් කෝටි 12.5 කි. දෙවැනි දවසේ එය රුපියල් කෝටි 14.5 ක ආදායමක් උපයා තිබේ. විදේශකයන්හි ද සාර්ථකව තිරගත වන ‘තලාෂ්’ බොක්ස් ඔෆිස් වාර්තා අනුව ‘සුපර් හිට්’ චිත්‍රපටයක් ලෙස නම් වී තිබේ.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123016</link>
    <topic>ඇමෙරිකාවේදි සින්දු කිව්වේ සුළි කුණාටු මැද්දේ</topic>
    <author>ජෝජ් රොබ්සන් ද සිල්වා</author>
    <content>ඇමෙරිකාවේදි සින්දු කිව්වේ සුළි කුණාටු මැද්දේ- ජගත් වික්‍රමසිංහප්‍රවීණ ගායන ශිල්පිනී කලාසූරී ලතා වල්පොල සහ සංගීතඥ ගායන ශිල්පී ජගත් වික්‍රමසිංහ පසුගිය නොවැම්බර් මාසයේ විදේශ ගීත ප්‍රසංග කිහිපයකට සහභාගි වෙමින් ඇමෙරිකාවේ සංචාරයක යෙදුණු අතර සිය 79 වැනි උපන් දින සැමරුම ද ලතා විසින් එහි දී පවත්වන ලදි.ප්‍රවීණ ගායක ගායිකාවන් සමඟින් විදේශීය සංගීත ප්‍රසංග සඳහා සංචාරයේදී වසර විසි දෙකක් පුරා අත්දැකීම් ලබා සිටින ජගත් මෙවර “ස්වර වර්ණ” වර්ණ ගන්වන්නට එක්කර ගනිමු.”ලතා ඇන්ටි සමඟ සහභාගි වූ මෙවර සංචාරයේ දී කවදාවත් අමතක නොවන විශේෂ සිදුවීම් කිහිපයකටම අපි මුහුණ දුන්නා. ‘සැන්ඩි’ සුළි කුණාටුව අත්දකින්න ලැබීම ඉන් පළමුවැන්නයි. ඒ වගේම බරැක් ඔබාමා යළි ජනාධිපති ලෙස තේරී පත් වූ ජනාධිපතිවරණයත් පැවැත්වුණේ අපි එහි සිටිද්දී.අනික් විශේෂ සිදුවීම ලතා ඇන්ටිගේ 79 වැනි උපන් දින සැමරුම එහිදී පැවැත්වීමයි. කාංචන මල්ලිකාරච්චි සංවිධානය කර තිබුණු ෆ්ලොරීඩා ප්‍රාන්තයේ ඕලැන්ඩෝ නගරයේ පැවති ගීත ප්‍රසංගය අවසානයේ දී තමයි ලතා ඇන්ටිගේ උපන් දිනය සැමරුවේ.”*සුළි කුණාටු අතරමැද ගී ගයන්න බිය සැක දැනුණේ නැද්ද...?”මොකද නැත්තේ. ජීවිතයේ පළවැනි වතාවටයි එවැනි අත්දැකීමක් ලැබුණේ. සුළඟේ ගොරහැඬි ශබ්දය හරිම බියකරුයි. ගස් කඩා වැටෙනවා. වාහන, ගේ දොර විනාශ වෙනවා දකිද්දී බිය දැනුණා. සුළි කුණාටුවෙන් බරපතළ හානි සිදු වූ නිව්යෝක් සිට කිලෝ මීටරයක් පමණ දුරින් ක්වීන්ස් වලයි අපි උන්නේ.ඒ දවස් කිහිපයේම මමයි, ලතා ඇන්ටියි අපිට මේ සංචාරයට ආරාධනා කළ කල්්‍යාණියි, නිමල් ප්‍රේමරත්නයි විතරයි නිවෙසේ තනි වී උන්නේ. එහේ උෂ්ණත්වය අවම මට්ටමක පැවති හින්දා මම වැඩිපුරම බයෙන් උන්නේ ලතා ඇන්ටි අසනීප වෙයි ද කියලා.ඒත් ලතා ඇන්ටි මොනම දේකටවත් සසල නොවී සාමාන්‍ය විදිහට උන්නු හින්දා හරිම සතුටක් වුණා එයත්. හිම වැටෙන සීතලේ වුණත් ලතා ඇන්ටි අසනීප නොවී ඉඳීම දෙවියන් වහන්සේගෙන් ලැබුණු ආශිර්වාදයක් කියලා මං හිතනවා.”*ඇමෙරිකාවේ ජනාධිපතිවරණය පැවති දිනවල තත්වය කෙබඳු වීද..?”ඇත්තෙන්ම නීති ගරුකව, ඉතාම සාමකාමීව සහ සන්සුන්ව ජනාධිපතිවරණය පැවැත්වූවා. ජනතාව විනීතව හැසිරුණා. මං හිතනවා මුළු ලෝකයේ හැම රටකටම ආදර්ශවත් වන අයුරු එම ජනාධිපතිවරණයට සහභාගි වූ සියලුම පාර්ශව කටයුතු කළා කියලා.”*ඔබ දෙදෙනා සහභාගි වූ ගීත ප්‍රසංග මොනවා ද..?”දහ වැනිදා ඕලැන්ඩෝහී ප්‍රසංගයෙන් පසුව දාහත් වැනිදා වොෂින්ටන් වලදී ආනන්ද හේරත් සංවිධානය කළ ප්‍රසංගයටත් ඉන්පසු විසි හතර වැනිදා කල්්‍යානි, නිමල් සමඟ නාමල් කුරුප්පු සංවිධානය කළ නිව්යෝක් ප්‍රසංගයටත් අපි සහභාගි වුණා. එම ප්‍රසංග සියල්ලම සාර්ථකයි. ලතා ඇන්ටි පැරණි චිත්‍රපට ගී වැඩිපුර ගායනා කළා.‘හොඳ හොඳම වේය ලොව‘ – ‘ලෝකේ ජීවත් වෙන්නට’ සහ ‘හිනැහෙන්න රෝමියෝ මමයි’ වැනි යුග ගී මම ලතා ඇන්ටි සමඟ ගායනා කෙරුවා. නිව්යෝක් ප්‍රසංගයෙන් පසුව වෛද්‍ය, ඉංජිනේරු වැනි සංගීතලෝලී පිරිසක් සමඟ හොඳ සාකච්ඡාවකට සහ වැඩ මුළුවකට සහභාගි වුණා.හැම ප්‍රසංගයක්ම ආරම්භ කළේ ‘ශ්‍රීනි විභූෂිත’ ගීතය ගයා. ඒ වගේම හැම ප්‍රසංගයක්ම අවසන් කළේ ‘පෙරදිග මුතු ඇටයයි’ ගීතය ගයලයි. හැම ප්‍රසංගයකම වාගේ නිවේදන කටයුතු කළේ ද මමම යි. අපේකම සිහිපත් කෙරෙන ගීත වලට විදේශයන් හී පදිංචි ශ්‍රී ලාංකිකයන් විශේෂ ප්‍රතිචාරයක් දැක්වූවා.”*ඔබ සහභාගි වූ වෙනත් කලා කටයුතු කිහිපයකුත් සිදු කෙරුණා නේද...?”බොස්ටන් නුවරදී සංගීත සාදයක් පැවැත්වුණා. එමෙන්ම ‘බොස්ටන් ලංකා’ අන්තර්ජාල ගුවන් විදුලියේ වැඩ සටහනකටත් සහභාගි වීමට ලැබුණා. විශේෂයෙන්ම එහිදී නිෂ්පාදනය කෙරෙන ‘ආදරණීය නයගරා’ ටෙලි නාට්‍යයේ තේමා ගීතය සහ තවත් ගීතයක් ගායනා කළා. එම ගීත සඳහා විෂුවල් කළා. එහි දී මගේ කල්‍යාණ මිත්‍රයෙක් වන විශේෂ පුද්ගලයෙකු සමඟ කටයුතු කරන්න අවස්ථාව ලැබුණා.ඔහු තමයි ‘ආදරණීය නයගරා’ ටෙලි නාට්‍ය සංගීතවත් කරන්නෙත්. සිංහල සංගීතයට ළැදිව විශාල වැඩ කොටසක් එහි ඉටු කරන විද්‍යාඥයෙක් වන මහාචාර්ය අර්ජුන බාලසූරියයි ඔහු. දේශීය සංගීතයට කැමැති ලාංකිකයන් වෙනුවෙන් බෙර වාදන පවා ඔහු එහි දී උගන්වනවා.”*අපේ අනිකුත් ගායක ගායිකාවන්ටත් විදේශීය ගීත ප්‍රසංග පවත්වනවා නම් සාර්ථක විය නොහැකිද..?”දැන් අවුරුදු විසි දෙකක පමණ කාලයක සිට මම මෙලෙස විදේශීය ගීත ප්‍රසංග සඳහා සහභාගි වී ලද අත්දැකීම් අනුව නම් අපේ අනිකුත් ගායක ගායිකාවන්ට බැරිකමක් නැහැ සාර්ථකව ගීත ප්‍රසංග විදේශීය රටවල පවත්වන්න. හැබැයි ඔවුන් එහිදී සැලකිලිමත් විය යුතුයි තමන්ගේ ගීත අපේ සංස්කෘතිය ඉස්මතු වන අයුරු තෝරා බේරා ගෙන ඉදිරිපත් කරන්න.මිනිස්සු පුටුවල ඉඳගෙන ශ්‍රවණය කරන ප්‍රසංග මිසක් තුට්ටු දෙකේ සංදර්ශන විදේශ රටවලදී පවත්වා සාර්ථක වෙන්න අමාරුයි. (ලතා ඇන්ටිගෙයි මගෙයි ප්‍රසංගයෙන් ඩොලර් හයදාහක මුදල් පරිත්‍යාගයක් Staten Iland බෞද්ධ විහාරයට කෙරුණා.අපේ ප්‍රසංග සාර්ථක වූ හින්දානේ එවැනි පරිත්‍යාගයක් කරන්න ලැබුණේ.) මිනිස්සුන්ව පුටුවල හිඳුවා තබා ගත හැකි කන් වලට මෙන්ම හදවත් වලට දැනෙන ගීත විදේශීය ප්‍රසංග වලදී ගයන්න ඕනේ. එමෙන්ම සාධාරණ මුදලක් පමණයි අය කරන්න ඕනේ. අපේ මිනිස්සු වෙනුවෙන් අපි විදේශ රටවල් වලට යන්නේ සංස්කෘතික දූතයන් ලෙසයි. ඉතින් අපි අපේ හොඳ දේ රැගෙන ගියොත් වරදින්නේ නැහැ.”*ඔබේ ඉදිරි කලා කටයුතු මොනවාද...?”මේ දිනවල මං ‘ලෝ වැඩ සඟරාවේ’ කවි එකසිය හතළිහ තනු යොදා ගායනා කරනවා. ශ්‍යාමලී ඩයස් මට මේ කටයුත්ත සඳහා සහාය වෙනවා. මෙය විශේෂ කටයුත්තක් වේවි. මෙම ගීත තැටිය එළිදක්වන්නේ පිළිකා රෝහලේ දරුවන් වෙනුවෙනුයි. මා සමඟ ගායන හැකියාව ඇති දරුවන් කිහිප දෙනෙකුත් මෙයට ගායනයෙන් දායක වෙනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123017</link>
    <topic>මායාවී ප්‍රේමය</topic>
    <author>යමුනා මලිනී පෙරේරා</author>
    <content>මායාවී ප්‍රේමයසරසවි ප්‍රේම කතන්දර රසවත්ය. අරාබි නිසොල්ලාස කතන්දර ද රසවත්ය. ඒ ඔබ අසා ඇති විදියටය.සරසවි ප්‍රේමය බොහෝවිට ක්‍රියාකාරීවන්නේ සරසවි අවකාශයේදී පමණක් යැයි ඇතැමුන්ගේ මතයයි.කොහොම වුණත් මේ සරසවියේදි බැඳී හාද ගැන ලියැවුණු කවි එමටය. ගීතද එමටය. අප්‍රමාණිතය. පුදුමෙට වගේ ඒවා මතකයෙන් ගිලිහෙන්නේ ද නැත.එකී ප්‍රේමය බුද්ධියෙන් හදවත දිහා බලයිද හදවතින් බුද්ධිය කිරා බලයිද කියා කාටවත් තක්සේරු කරන්නට බැරිය.කෙසේ වෙතත් අතළොස්සක් වූ සරසවි ප්‍රේමයන් මල්පල ගැන්වෙන බවත් බහුතරයක්ම සැහැල්ලු කෙළිලොල් සබඳතා බවත් සමාජ සම්මතය තහවුරු කරගෙන ඇත්තේය.තනිවෙන්නට මගේ ලොවේ පුරුදු පාළුවෙන් රැගෙන යන්න සොඳුරියෙ ඔබෙ සුවඳ මා ළඟින්//සිව් වසරක පෙම් ගීතය ගොළුවෙලා ගියාදෝ අලුත් ලොවක ඔබ සතුටින් කිරුළු පැලඳුවාදෝමායාවකි ප්‍රේමය මා හදවත රිදවූයේ සෝ ගීයකි දුක්බර වූ සැනසුම කොහිවේදෝපද :- බුද්ධදාස ගලප්පත්ති සංගීතය :- රෝහණ වීරසිංහ ගායනය :- ආචාර්ය වික්ටර් රත්නායකකහළ ගොඩේ තිබුණත් මැණික මැණිකමය. ප්‍රේමය කොතැන තිබුණත් වටිනා දෙයකි. ඒත් තිබිය යුතු තැන නොතිබී නොතිබිය යුතු තැනක තිබීම දුකකි. පාසල් ප්‍රේමයන් මෙන්ම සරසවි ප්‍රේමයන් ද අනිවාරත අපතයක යන්නේ ඒ නිසාමය. එවැනි ප්‍රේමයන් බොහෝ විට නූල කඩාගත් සරුංගල් සේ ඈතටම ඈතටම පාවෙයි . අතීතයේදි එසේ සිදුවූයේය.වර්තමානයේදී එසේ සිදුවෙමින් පවතී. අනාගතයේදී ද එසේ සිදුවෙනවා ඇත. නමුත් හැබෑ ප්‍රේමවන්තයා කිසි දිනෙක වෛරක්කාරයෙකු නොවේ. ඔහුට කවදාවත් වෛර කරන්නට බැරිය. සරසවි පියස්ස යටදීම සිය ප්‍රේමවන්තියට විසිපාරක් පිහියා ඇනුම් දී මරා දැමූ ප්‍රේමවන්තයකු ගැන ඔබත් අසා ඇත. ගසා මරා දමනවාට වඩා ඇයට යන අහක යන්නට හරින්නට ඔහුට බැරි වූයේ කරුමයටය. තම රිදුණු හදවත බුද්ධියෙන් පිරිමැද අස්වසාගන්නට ඒප්‍රේමවන්තයාට නොහැකි වූයේ කරුමයටය.මේ ගීතයට පාදක වූයේ ද ප්‍රේම පලහිලව්වකි. ඒ ද සරසවි ප්‍රේමයකි. ප්‍රේමය බිඳීයාම නිසා ඇතිවූ ශෝකය මත ආලෝකමය බුද්ධි කදම්භයක් ආරෝපණය කරන්නට බුද්ධිට ඕනෑ විය. ඔහු බුද්ධදාස ගලප්පත්ති නම් වූ කවියාය.අසූව දශකයේදි බිහිවූ මේ ගීතය සංගීතවත් කළේ සංගීතවේදී රෝහණ වීරසිංහයන්ය. ගායනා කළේ ශ්‍රී ලාංකේය සංගීත ක්‍ෂෙත්‍රයේ ඒක පුද්ගල ප්‍රසංගාවලි ඉතිහාසයේ සදාතනික රත්නමය මුද්‍රාවක් තබන්නට සමත්වූ වික්ටර් රත්නායක නම් වූ සංගීත වේදියාණන්ය. ගණනින් 1400 ඉක්මවූ ඔහුගේ ප්‍රසංගාවලියේදි ද මේ ගීතය ගැයුනේ සුවහසක් පී‍්‍රති ඝෝෂා මධ්‍යයේ බව ඔබට මතකය. බුද්ධි ගීතය ගැන මෙසේ කියයි.’මේ ගීයට පාදක වුණේ සරසවි ප්‍රේමය. එය ඍජුවම මගේ අත්දැකීමක් නොවුණත් සරසවි බිමේදී නිතර අත්දකින සිදුවීම් ඇසුරින් පරිකල්පනයෙන් තමා ඒ පදවැල නිම වුණේ. බොහෝ සරසවි ප්‍රේම කතා සරසවියෙන්ම කෙළවර වෙනවා යයි සම්මත මතයකුත් තිබෙනවානෙ. මට ඕනෑ කළේ ප්‍රේමයේ වියෝගය වෛරයකට හරවා නොගත් ප්‍රේමවන්තයෙකුගේ චිත්ත ස්වභාවය පෙන්නුම් කරන්නයි..’ඉතින් පි‍්‍රය සොඳුර ඔබ රිසි තැනකට ඔබ යන්න. මම මගේ ප්‍රේම රැහැනින් ඔබව මුදා හරින්නම්. මා ඔබට වෛර කරන්නේ නැත. නමුත් අප බැඳී උන් ප්‍රේම දැහැනේ මතක අදටත් මා හැර යන්නේ නැත. ඒ මතකය මට වේදනාවකි. ඒ මතකය පොරෝණය කරගත් ඔබේ සුවඳ මා වෙතින් රැගෙන යනු මැනැවි. මට හුරුපුරුදු හුදෙකලාවේ මා නිමග්න කර ඔබ දුරක යනු මැනවි. සිව් වසරක සරසවි පේ‍්‍රම ගීතය නිමා කර ඔබ අලුත් ලොවකට පියනඟයි. ප්‍රේමය මායාවකි. එය ඔබම මට පසක් කළෙහිය.යමුනා මලිනී පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123018</link>
    <topic>‘රාස්ස හා පරාස්ස’ මාස දෙකක් ඔස්ට්‍රේලියාවේ</topic>
    <author>බුද්ධිකා බ්‍රාහ්මණගේ</author>
    <content>‘රාස්ස හා පරාස්ස’ මාස දෙකක් ඔස්ට්‍රේලියාවේපූර්ණක - “මම මේ කුරක්කං ගේන්ටමත් නෙමෙයි ආවේ ඔහේ ගැන මං අහල තිබුණා.පුරන්සිනා - කාගෙන් ද?පූර්ණක - සබේ විදානෙගෙන්පුරන්සිනා - විදානෙ මං ගැන මොනවද කිව්වේ.පූර්ණක - ගොඩාක් දේ කිව්වා මට ඒවා කියන්නත් ලැජ්ජයි.පුරන්සිනා - එකක් දෙකක් වත් තියන්න බැරිද?පූර්ණක - උන්දෑ කිව්වා ඔහේ හරි ලස්සනයිලු. රිදී පහනක් පත්තු කරලා වාගේ. දිස්නේ ගහනවලු.පුරන්සිනා - (තමං ගැන ආඩම්බරයෙන්) වෙන වෙන වෙන මොනවද කිව්වේ.පූර්ණක - තවත් දේවල් කිව්වා. අහන්ඩ ලැජ්ජයි.පුරන්සිනා - හරිම කුලෑටි යකෙක්”මෙම දෙබස හමුවන්නේ රෝහණ දන්දෙනිය අධ්‍යක්ෂණය කළ ‘රාස්ස සහ පරාස්ස’ වේදිකා නාට්‍යයෙනි. පසුගියදා කැන්ගරු දේශයේ (ඕස්ට්‍රේලියාවේ) රඟ දැක්වීමට අවස්ථාව ලද මෙම නාට්‍යය එරට සිඩ්නි, ඇඩිලේඩ්, මෙල්බන්, පර්ත් යන නගරවල රඟ දක්වා එහි වෙසෙන ශ්‍රී ලාංකිකයන්ගේ මෙන්ම විදේශිකයන්ගේ ද මහත් හරසරයට ලක්වී තිබිණි.“රාස්ස සහ පරාස්ස නාට්‍යයට පදනම වූයේ ‘ගමරාල සහ යකා’ නම් අපේ පැරැණි ජනකතාවයි. මම මුලින්ම මෙම නාට්‍ය අධ්‍යක්ෂණය කළේ කෙටිකතාවක් ලෙසටයි. ‘නරලොවින් එකෙක්’, ‘ලෝකෙට ලොක්කා’ වශයෙන් නිෂ්පාදනය වූ එම කෙටි නාට්‍ය මම පසුව තවදුරටත් වර්ධනය කර වඩාත් පරිපූර්ණව නිෂ්පාදනය කළා.”නිෂ්පාදක රෝහණ දන්දෙනිය කීවේය. සෞන්දර්යයකාමී ගොවියෙකුත් ඔහුගේ කටකාර හැඩකාර බිරියත් ඒ අතරට පැමිණෙන යකෙකුත් අළලා නිෂ්පාදිත මෙම නාට්‍යය ජනකතාවක් පදනම් කරගෙන ගොඩනැඟුණු අපූර්ව නිර්මාණයකි. පසුගියදා ඕස්ට්‍රේලියාවේ සිඩ්නි, ඇඩිලේඩ්, මෙල්බන්, හා පර්ත් යන නගරවල ප්‍රදර්ශනය කෙරුණු මෙම නාට්‍යයට ඉතා ඉහළ අන්දමින් පේ‍්‍රක්ෂක ප්‍රතිචාර ලැබිණි.ජන නාට්‍ය ශෛලියට නෑකම් කියන මෙම නාට්‍යයේ ආකෘතිය ගොඩනැඟෙන්නේ ජන රූපවල හමුවන වර්ණ, වේෂ නිරූපණ, ජන සංගීතය, ජන නාද රටා මෙන්ම ජන බස හා ජන බසෙහි උච්චාරණය ද ආවේශ කරගනිමිනි. රාස්ස සහ පරාස්ස නාට්‍යයේ අන්තර්ගතය පිළිබඳව දන්දෙනිය මෙසේ පවසයි.“මා දකින පරිදි සෞන්දර්යකාමී ගැමියෙකු වූ පුංචිරාලට අවශ්‍ය වූයේ ඉවක් බවක් නැතිව දිවා රෑ වෙහෙස මහන්සි වෙමින් අටුකොටු පිරවීම නොව නිදහසේ ගැමි ජීවිතයේ සෞන්දර්ය විඳීමයි. පුරංසිනාට අවශ්‍ය වන්නේ ධනය මෙන්ම බලය ද තමන්ට නතුකර ගැනීමයි.ඔවුන් අතර පරස්පරතාව පැන නගින්නේ ද ජීවිත අරමුණුවල වෙනස් බව නිසාමයි. පුරංසිනා පූර්ණක වෙත නැඹුරු වන්නේ තම රුව ගුණ වනන විට කවර හෝ පුරුෂයකුට නතු වන මේ ස්ත්‍රී ලක්ෂණය නිසාම ද?”රෝහණ දන්දෙනිය අත්දැකීමෙන් පරිපූර්ණ නාට්‍ය ශිල්පියෙකි. අනුරාධපුර දිස්ත්‍රික්කය පදනම්ව නාට්‍ය ක්ෂේත්‍රයට පිවිසි ඒ මහතාට 1979 දී රාජ්‍ය නාට්‍ය උලෙළේදී හොඳම අනුවර්තන නාට්‍යයට හිමි සම්මානය ලැබුණේ ‘දුන්යාගේ ගීතය’ නම් නාට්‍යයයි. එදා මෙදා තුරු 40 වසරකට ආසන්න ඔහුගේ කලා ජීවිතයේ ගෙවුණු සොඳුරුතම වකවානුවක් ලෙසිනුයි ඕස්ට්‍රේලියාවේදී ලද අත්දැකීම් පිළිබඳව විස්තර කරන්නේ.“ඕස්ට්‍රේලියාව වගේ රටක නාට්‍යයක් වේදිකාගත කිරීමේ දී ප්‍රායෝගික දුෂ්කරතා රැසකටම මුහුණ දිය යුතු වෙනවා. මූලික වශයෙන්ම එවර නාට්‍ය රඟ දැක්වීමට සංවිධානය කරන අය අනුග්‍රහය දක්වන්නේ සීමිත පිරිසකට පමණයි. ‘රාස්ස සහ පරාස්ස’ නාට්‍යයේත් ගායක කණ්ඩායම, වාද්‍ය වෘන්දය, වේෂ නිරූපණ ශිල්පීන් විදුලි ආලෝක ශිල්පීන් ආදි නාට්‍ය කණ්ඩායමම සංචාරය සඳහා සහභාගි කරවාගත නොහැකි වුණා.ගායන, වාදනය, වේෂ නිරූපණය වගේ දේවල් එරට සිටින ශ්‍රී ලාංකිකයිනට පුහුණු කිරීමෙන් අනතුරුවයි අපි නාට්‍ය රඟ දැක්වූයේ. නාට්‍යයේ ප්‍රධාන භූමිකා රඟපෑ ජයලත් මනෝරත්න, ශි‍්‍රයන්ත මෙන්ඩිස්, රෝහණ බැද්දගේ, නිශ්ශංක දිද්දෙණිය, සහ මාදනී මල්වත්ත යන ශිල්පීන් සමඟ ලංකාවෙන් සංචාරය සඳහා සහභාගි වූයේ මා පමණයි.ඕස්ට්‍රේලියාවේ නගර 4 ම නාට්‍ය රඟ දැක්වීම් සිදු කළේ. වැඩි පිරිසකට නාට්‍ය නැරැඹිය හැකි නිවාඩු දිනවලයි. අපි ඒ රටේ මාස දෙකක් නතර වී සිටියා. එක් නගරයක සති දෙකකට ආසන්න කාලයක් රැඳී සිටියා. සංවිධායක මණ්ඩලය නාට්‍යයේ ගීත ගායනයට වාදනයට කැමැති ශ්‍රී ලාංකේය පිරිස් අප වෙත හඳුන්වා දුන්නා.ඒ සති දෙකක කාලයේ දී අපි ඒ කණ්ඩායමේ සහායෙන් ගීත ගායනය, සංගීතය ආදිය පුහුණු වූවා එරට ජීවත්වන දක්ෂතා ඇති අපේ ශ්‍රී ලාංකිකයිනට එය මහඟු අවස්ථාවක් වුණා. ඒ අය ඉතාමත් උනන්දුවෙන් උද්යෝගයෙන් අපිත් සමඟ එකතුව කටයුතු කළා.”රාස්ස සහ පරාස්ස ‘පර්ත්’ හි රඟ දක්වන්න තිබුණේ පර්ත් ශ්‍රී ලංකා බෞද්ධ විහාරයට ආධාර පිණිසයි. මේ අයුරින් ඒ ඒ නගරවල නාට්‍ය වේදිකාගත කර තිබුණේ ශ්‍රී ලාංකිකයින්ගේම මූලිකත්වයෙනි.රෝහණ දන්දෙනිය පර්ත්හි රින්ඩම් ප්‍රාසංගික කලාගාරය ඉදිරිපිට“නාට්‍ය කටයුතු සංවිධානය කරන අතරතුරේදී තවත් අපූරු දේවල් සිදුවුණා. අපේ යක් බෙරය, තම්මැට්ටම් වගේ සංගීත භාණ්ඩ ගෙන යාමට අවසර ලබාදීමට නොහැකි බව දැනුම් දුන්නා එරට ආගමන විගමන නීතිරීතිවලට අනුව සත්ත්ව හම්වලින් සැකසු මෙබඳු උපකරණ හේතුවෙන්.යම් විසබීජ හෝ රෝග කාරක එරටට ඇතුළු වේයයි ඔවුන් අදහස් කළා. පසුව ඕස්ට්‍රේලියාවේ ශ්‍රී ලංකා තානාපති කාර්යාලය හරහා, විශේෂ අවසරයක් ලබාගැනීමෙන් අනතුරුවයි අපිට සංගීත භාණ්ඩ ටික ගෙනයාමට අවස්ථාව ලැබුණේ.” යනුවෙන් දන්දෙනිය සිය ඕස්ට්‍රේලියා අත්දැකීම්වල රසවත් තැන් විස්තර කරයි.මේ නාට්‍යයේ කතාව රංග ශෛලිය වගේම එය ඉදිරිපත් කරන ප්‍රවීණ ශිල්පීන් නිසාම පේ‍්‍රක්ෂක ප්‍රතිචාර වඩාත් ඉහළින් ලැබුණා. බොහෝ දෙනෙක් සතුටු කඳුළු සලමින් ඔවුන්ගේ සුහද බව සෙනෙහස ප්‍රකාශ කළා. ඒ අතරින් වැඩි දෙනෙක් කීවේ ඔවුන් පැය කීපයකට ලංකාවේ ජීවත්වන බවක් දැනුණු බවයි.”‘රාස්ස සහ පරාස්ස’ රෝහණ දන්දෙණියගේ දස වැනි වෙදිකා නාට්‍යයයි. ගුරුවරයෙකු මෙන් ම අධ්‍යාපන අධ්‍යක්ෂවරයෙකු ලෙස ද සේවය කර ඇති ඔහු ග්‍රන්ථකරණයේ යෙදී ඇත්තේ ළමයින් වෙනුවෙන් ය.පසුගිය දිනවල වඩාත් අවධානයට යොමු වූ ජාතික රූපවාහිනියේ විකාශය වූ සංතුස ලියනගේ නිෂ්පාදනය කළ විශ්ව කෙටි කතාහි තිර රචකයා ද ඔහුම ය. ඔහු අතින් ලියැවී ඇති ජනප්‍රිය ගීත ගණනාවකි. ඒ අතරින් ගුණදාස කපුගේ ගයන සෙබළාගේ ගීතය වඩාත් කැපී පෙනේ.“තල් වැට අයිනේ කඳවුරු දොරටුව දෑස් අයාගෙන - නොසැලී ඉන්නේ වැලිමළු විනිවිද එන මරණය හමුවේ...”බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123019</link>
    <topic>අහුබුදු ගී ලබාදෙන්න අහුබුදු පදනමෙන් ඉල්ලීමක්</topic>
    <author/>
    <content>අහුබුදු ගී ලබාදෙන්න අහුබුදු පදනමෙන් ඉල්ලීමක්විශිෂ්ටතම ගීත රචකයකු වූ කලාසූරී අරිසෙන් අහුබුදු සූරීන් විසින් රචිත සියලු ගීත එකතු කිරීමට අරිසෙන් අහුබුදු පදනම කටයුතු යොදා ගෙන යයි.අහුබුදු සූරීන් විසින් රචිත පාසල් ගී, ආයතන ගී හා වෙනත් දුර්ලභ ගීත සතුව ඇති අය සිටිත් නම් ඒවා පහත ලිපිනයට එවන මෙන් අරිසෙන් අහුබුදු පදනම ඉල්ලා සිටී.අරිසෙන් අහුබුදු පදනම, 140/ 40, කලාපුර, ගල්කිස්ස.කල්යාණ චන්ද්‍රසේකර අධ්‍යක්ෂණය කළ නවතම ඩී.වී.ඩී. චිත්‍රපටය ‘සිහිනයක් වෙලා’ පසුගියදා එළිදුටුවේ ය.තරුණ සේවා සභාවෙන් බිහි වූ යොවුන් ගායක ඇන්ටන් ශ්‍රියාන්, දුශාන්ති මදන්, රුවන් අමරසූරිය, තුලිත වෛද්‍යසේකර, සඳරේඛා වීරසිංහ, ශහීඩා චිත්‍රාංගනී, භාතිය මදනායක, නාලක පෙරේරා, සුනෙත් මැල්සිරිපුර, ප්‍රින්ස්ලි වික්‍රමනායක මෙහි ප්‍රධාන ප්‍රධාන චරිත රඟපාති.අරකවිල නර්තන හා නාට්‍ය පදනම ඉදිරිපත් කරන ‘අනෝරා තාල’ නර්තන ප්‍රසංගය ජනවාරි මස 5 වැනි දින ප.ව. 6.00 ට පාදුක්ක සිරිපියරතන විද්‍යාලීය රංග ශාලාවේදී පැවැත්වෙයි.මෙය උඩරට, පහතරට, භරත නාට්‍යම්, කථක් නව නිර්මාණ නර්තනයෙන් හැඩ ගැන්වෙයි.ප්‍රකට සාහිත්‍යධරයකු වන එච්.ඒ. සෙනෙවිරත්න ලියූ ගීත හා ඔහුගේ සිතුවම් රැගත් පොතක් ‘මගේම ගී හා සිත්තම්’ යන නමින් පසුගියදා එළිදුටුවේ ය. මෙය මරදානේ එස්. ගොඩගේ සහ සහෝදරයන්ගේ ප්‍රකාශනයකි.කොළඹ මල්වත්ත පාරේ ‘සෙත්සිරි මියුසික් සෙන්ටර්’ මේ උත්සව සමය නිමිත්තෙන් අලුත් සංගීත ගී තැටි දෙකක් එළිදක්වා ඇත. ඒ ’පෙම් පවස’ (සමිතා මුදුන්කොටුව) හා ’සන්ෆ්ලවර් සලාදේ NONSTOP’ය.’රණහංස යුවළ’, ‘තාරකා පෙළින් එහා’, ‘ඉර පායා’, ‘අරුන්දතී’ වැනි ජනප්‍රිය ගීත රැසක් ‘පෙම් පවස’ සංගීත තැටියට ඇතුළත් වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123020</link>
    <topic>‘ප්‍රතිරූ’ නැරඹුවෙමි</topic>
    <author>සෝමවීර බෝපිටිය</author>
    <content>‘ප්‍රතිරූ’ නැරඹුවෙමිමා කිසි දිනක තවත් චිත්‍රපට අධ්‍යක්ෂවරයකුගේ නිර්මාණයක් ගැන අදහස් දැක්වීමක් කර නොමැත. (පුවත්පතකින් හෝ වෙනත් මාධ්‍යයකින්) එහෙත් ‘ප්‍රතිරූ’ ගැන යමක් නොලියා සිටින්නට නොහැකිය.සිනමාහලට මා ඇතුළු වන විටම ‘ප්‍රතිරූ’ ඇරැඹුණි. නාමාවලියෙන් පසු ඇරැඹෙන පළමු දර්ශනයේ වික්‍රම රණවීර (ජගත් බෙනරගම) හමුදා කඳවුරේ සිර කුටියක සිටින දර්ශනයයි. පළමු සසිටුව (shot)  දෙවැන්න හා තුන්වැන්න ඇස ගැටෙද්දී මේ අධ්‍යක්ෂවරයා සිනමාත්මක යන්නට නිසි අරුත සපයා ඇති බව වැටහුණි.තිර රචනය යනු සිනමා නිර්මාණයේ සියයට හැත්තෑ පහකි. ඉතිරිය අධ්‍යක්ෂණය ඇතුළු අනෙක් කටයුතුය. මෙහි අධ්‍යක්ෂවරයාම සංකල්පය මෙන්ම තිර නාටකයේ ද අයිතිකරුවා වන බැවින් ඔහු අතිශය සාර්ථක සිනමාකරුවකු බව පළමු නිර්මාණයෙන් ම පෙන්වා හමාරය.නවක අධ්‍යක්ෂවරයෙක් ලෙස සිතන්නට වත් නොහැකි ලෙස ඔහු ඊට සාධාරණය ද ඉටුකොට ඇත. රංගන කාර්යය ද (හමුදා නිලධාරියා) මැනවින් ඉටුකර ඇති මොහු ගැන මම අවංකවම සතුටු වෙමි.සංස්කරණයේ දී පේ‍්‍රක්ෂකයා වෙහෙසට පත් නොවන අයුරින් අවශ්‍ය අදහස ලබා දුන් සැණෙකින් ඊළඟ සසිටුව (shot) වෙත ඡේදනය වීම අතින් ද මා දුටු අනෙකුත් සිනමා නිර්මාණ අතරින් මෙය කැපී පෙනේ.තිර රචනයේ සාර්ථකත්වය සහ දෙබස්වල ඇති ජවසම්පන්න බව මුළු සිනමා කෘතිය පුරාම විහිදී ඇත. සංගීතය, කැමරා කෝණ නිර්මාණය මෙන්ම කැමරාකරණය ද විශිෂ්ටය. වේශ නිරූපණයෙන් ඉමල් ශානක පීරිස් විශිෂ්ට හැකියාවන් ඉදිරිපත් කර ඇත.අවස්ථා කිහිපයකදීම මා දෙපස සිටි පේ‍්‍රක්ෂකයන් මෙන්ම ඉදිරි පෙළ පේ‍්‍රක්ෂකයින් ද කඳුළු පිසිනු මම දුටුවෙමි. මට ද එයම සිදුවිය. මගේ දෑසට කඳුළු නැඟෙත්ම මට සිතුණේ සිනමාකරුවන් මනුෂ්‍යයන් නොවේ ද යන්නය.හිමාලි සයුරංගි ගැන විශේෂයෙන් ලියා තැබිය යුතුය. ඇය මුළු සිනමා පටයේ ධාවන කාලයෙන් විනාඩි දහයක පමණ කාලයේ යෙදෙන රංගනය පේ‍්‍රක්ෂකයා අන්ද මන්ද කරවයි. මම ඇගේ රංගනයෙන් මුසපත් වීමි. ඇය අනාගත සිනමාවේ ජය කෙහෙළි නංවන බව නම් සක්සුදක් සේ පැහැදිලිය.ජගත් බෙනරගම ඔහු ගැන මට පුදුමාකාර සෙනෙහසක් ඇතිවිය. උසින් මහතින් අඩු වුවද “ප්‍රතිරූ” සිනමා නිර්මාණයේ යෝධ සෙබළකු ලෙස මම ඔහු දකිමි. දෙකයි පනහේ ටෙලි නාට්‍යවල ඔහුගේ රංගනය දකිද්දී මට ඇතිවූයේ කෝපයකි. අධ්‍යක්ෂවරයා යනු මෙහෙයවන්නාය. වෛද්‍ය කපිල සූරියආරච්චි රංගන ශිල්පීන් මැනවින් මෙහෙයවා ඇත. එහෙයින් ම ජගත් බෙනරගම අතිශය සාර්ථක රංගන ශිල්පියකු බවටත් පත්වී ඇත.නිළි රැජන (මාලනී ෆොන්සේකා) එතෙක් මෙතෙක් රඟපාන චරිත අතරින් අතිවිශිෂ්ට රංගනයක යෙදේ. “ප්‍රතිරූ” සිනමා නිර්මාණයෙන් ඇය දැවැන්ත ප්‍රතිරූපයක් ගොඩ නඟා ඇත. ඇය අපේ කාලයේ විහාර මහා දේවිය යැයි මට සිතේ. ඒ සිනමාව වෙනුවෙන් ඇය දිවිය කැප කළ හෙයිනි. ඇයට ද මාගේ උත්තරීතර උත්තමාචාරය!අවසන් දර්ශනය ජගත් බෙනරගමගේ සුවිශේෂී රංගනය දැක ගත හැකි අවස්ථාවයි. අමරසිරි පීරිස්ගේ ගී හඬ එම දසුනෙහි අගය තවත් තීව්‍ර කර ඇත. ජෝ මහත්තයා (ජෝ අබේවික්‍රම) ඇස ගැටෙන ඉතා කෙටි දර්ශන ද ප්‍රබල ලෙස ගොඩ නඟා ඇත.වෛද්‍ය කපිල සූරියආරච්චි සිනමාවේ සොඳුරු ප්‍රතිරූපයක් ගොඩනඟා ගත් නිර්මාණශීලි අධ්‍යක්ෂවරයෙකි. මෙම සිනමා කෘතියේ අවස්ථා කිහිපයකදී මෙන්ම අවසාන දර්ශනයෙන් ඇතිවූ කම්පනය තවමත් සිතින් බැහැර නොවේ. දේශයට ආදරය කරන, තම මවට ආදරය කරන, සැම මේ නිර්මාණය නැරැඹිය යුතුමය.සිනමා දර්ශනය නිම වී පිටතට ඇදෙන පේ‍්‍රක්ෂකයන් නිරීක්ෂණය කළ මට ඔවුන්ගේ කඳුළු වියළී නොගිය දෑස් දැකගත හැකි විය. චිත්‍රපටය දැක ලද කම්පනයෙන් ඔවුහු සියල්ලෝ නිහඬව සිනමා හලෙන් පිටව ගියහ.සෝමවීර බෝපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123021</link>
    <topic>ෆාරා පවුලේ ‘මොබට් ‘ රංගනය</topic>
    <author>ෆවුස් මොහොමඩ්</author>
    <content>ෆාරා පවුලේ ‘මොබට් ‘ රංගනයඔලිම්පික් ක්‍රීඩා උළෙලේ ද්විත්ව රන් පදක්කම් දිනාගනිමින් අන්තර් ජාතික කීර්තියට පත් බ්‍රිතාන්‍ය දුරදිවීමේ ශූරයා වන මෝ ෆාරා හෙවත් මොහොමඩ් ෆාරා පසුගියදා සිය පවුල පිටින් සුප්‍රකට ‘මොබට්‘ නර්තනයේ යෙදුණා.ලන්ඩනයේ එක්සෙල් සෙන්ටර් හී පැවැති වසරේ හොඳම ක්‍රීඩකයාට සම්මාන පිරිනැමීමේ රාත්‍රිය ෆාරා පවුලේ මේ මොබට් රංගනයෙන් වර්ණවත් වුණා.ෆාරාගේ බිරිය ටානියා නිවුන් දරු ප්‍රසූතියෙන් පස්සේ මුල්වරට ප්‍රසිද්ධියේ පෙනී සිටියේ මේ උත්සවයේදියි. ද්විත්ව රන් පදක්කම් සහ නිවුන් දරු උපත් ෆාරාට ලොව පුරා අතිවිශාල ජනප්‍රියත්වයක් ලබාදී තිබුණා.හැබැයි වසරේ ක්‍රීඩකයා සම්මානයට ෆාරා නිර්දේශ වුනත් සම්මානය නම් දිනාගත්තේ බ්‍රිතාන්‍ය පාපැදි ශූර බ්‍රැඩ්ලි විගින්ස්.රුසියාවේ සුරූපි ටෙනිස් ක්‍රීඩිකා මරියා ෂරපෝවා මෙවර නත්තල ජයට සැමරුවා. සිය මිත්තණිය නිවෙසට පැමිණීම මෙවර නත්තලට ලැබූ හොඳම තෑග්ග කියලයි ඇය කියන්නේ.‘මම ආසා කරන රුසියානු කෑම වර්ග ඇය මට හදලා දුන්නා. ඉතින් නත්තලට වෙන තෑග්ගක් මොනවටද?‘ ඇය එහෙම අහනවා.මෙවර නත්තල සුපුරුදු විදිහට ඇය සිය පවුලේ සාමාජිකයන් සමගයි සැමරුවේ. මේ වසරේ දී ඇයගේ ටෙනිස් තරග දිවිය සාර්ථකව ගෙවීයාම නිසා ෂරපෝවා සිටියේ ප්‍රීතියෙන්.සුප්‍රකට රුසියානු සඟරාවක් වන ‘ග්ලැමර් රුසියා‘ සඟරාවේ නව වසරේ පළමු කවරය සරසන්නේ ෂරපෝවාගේ අලංකාර ඡායාරූපයකින්. එය නව වසර සතුටින් යුතුව ආරම්භ කරන්න ලැබුණු පුංචි උත්තේජනයක් විදිහටයි ඇය දකින්නේ.නිතර නිතර පුවත් මවන කුකුල් කේන්තිකාරයෙක් විදිහට ප්‍රසිද්ධ ඩියාගෝ මැරඩෝනාට ඉරාකයේ පාපන්දු පුහුණුකාර රස්සාවක් ලැබිලා.හෙට අනිද්දාම වැඩ බාරගන්න ඔහු ඉරාකයට යාමට නියමිතයි. කොහොමවුනත් මේ වනවිට එක්සත් අරාබි එමීර් රාජ්‍යයේ පාපන්දු සම්මේලනයේ කළමනාකාර තනතුර දරන මැරඩෝනා තනතුරු දෙකම සමබරව පවත්වාගෙන යාමටයි තීරණය කරගෙන ඉන්නේ.අන්තර් ජාතික පාපන්දු පිටියේ හිටපු විශිෂ්ටතම ක්‍රීඩකයකු වන මැරඩෝනා පුහුණුකරුවෙක් ලෙස සිය නව ජීවිතය ආරම්භ කළේ මීට වසර කීපයකට කළින්. ඒත් ඒ කාලය තුළ ඔහු වැඩි කාලයක් එක කණ්ඩායමක පුහුණුකරු ලෙස රැඳී සිටියේ නෑ.එක්කෝ ඔහු ඉවත්වුණා. නැත්තම් ඔහුව ඉවත් කළා. මැරඩෝනා අවසන් වතාවට පුහුණුකරු ලෙස කටයුතු කළේ එක්සත් අරාබි එමීර් රාජ්‍යයේ අල් වස්ල් පාපන්දු කණ්ඩායමෙයි. එතැනදී සිද්ධවුණේ දෙවැනියට කී කාරණයයි.ටෙනිස් ලෝකයේ විශිෂ්ටතම ක්‍රිඩකයා වන ස්විට්සර්ලන්තයේ රොජර් ෆෙඩරර් පාපන්දු ක්‍රීඩාවටත් දක්ෂයි කියලා බ්‍රසීලයේ ක්‍රීඩාලෝලීන් දැනගත්තේ ඊයේ පෙරේදායි.ප්‍රදර්ශනාත්මක ටෙනිස් තරගයක් සඳහා බ්‍රසීලයට ගිය ෆෙඩරර් සිය ප්‍රතිවාදී ක්‍රීඩක ටොම් හෑස් සමග ටෙනිස් ක්‍රීඩාවේ නිරත වුණේ සාමාන්‍ය ටෙනිස් පන්දුවකට වඩා විශාල පාපන්දුවේ හැඩය ගත් පන්දුවකින්.තරගය අතරවාරයේ ඔහුගේ පිත්තෙන් ටෙනිස් පහරවල් විතරක් නෙවී පාපන්දු ක්‍රීඩකයෙක් තරම් දක්ෂ පා පහරවල් කීපයකුත් එල්ලවුණා. ඒ අතරතුර ක්‍රීඩාලෝලින් සමග උසුලු විසුලු කරන්නත් ෆෙඩරර් අමතක කළේ නෑ.17වතාවක් ග්‍රෑන්ඩ් ස්ලෑම් ටෙනිස් ශූරතා දිනපු ෆෙඩරර් පාපන්දු පිටියට අවතීරණ වුනොත් කොහොමට තියේවිද කියලා එදා බ්‍රසීල ක්‍රීඩාලෝලීන් කල්පනා කළා.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>12</month>
      <day>30</day>
    </date>
    <link>http://www.silumina.lk/2012/12/30/_art.asp?fn=av12123022</link>
    <topic>අපේ නංගි ගැන පබා එහෙම කතාවක් කිව්වෙ ඇයි?</topic>
    <author/>
    <content>අපේ නංගි ගැන පබා එහෙම කතාවක් කිව්වෙ ඇයි?මෙතෙක් කතාවමත්කුඩු ව්‍යාපාරයක් සම්බන්ධව සිරගත වූ මවත්, සොහොයුරාත් බැලීමට සිර ගෙදරට ගිය පොලිස් පරීක්ෂක ප්‍රමෝද්ට, සිය මවගෙන් ලැබෙන දීර්ඝ ලිපියෙහි ඇගේ අතීතය හා සියලුම පුවත් අඩංගු වන බව වැටහෙයි. සුන්දර ගම්මානයක ජීවත්වූ නිල්මිණි නම් වූ ඈ, ඒ ගමේම සුරංග නම් තරුණයෙකු හා දැඩි සෙනෙහසකින් බැඳෙන අතර වැඩිදුර ඉගනීමට නුවරට පැමිණි අතරතුරේදී මිතුරියකගේ මාමා කෙනෙකුගේ දෑසට හසුවෙයි.අද එතැන් සිටඅලුවා හදපු ගෙදරින්ම තමයි අපිටත් ලැබුණේ. ඇයි අම්මේ නැන්ද ඊයේ හවස නිල්මිණි නංගිට යවන්න හදපු ඒවනේ ඔය.”“අද බත් කාලා යන්න ඉන්න ඕනේ. කොස් තම්බලත් තියෙනවා...”පබා නිමන්ත සමඟින් එළියට බැස්සාය. වම් පැත්තේ වවා තිබු බුලත් කොරටුවේ අප්පච්චී වතුර දමමින් සිටී. පබා සේපාලිකා ගස යට තිබු ලී බංකුව මත වාඩි වූවාය.වැව් ඉස්මත්තේ කොක්කු රෑනක් ඉගිලී යමින් සිටියහ. රත් පැහැ ගැන්වී තිබු අහස අපූරුවට පෙනෙන්නට තිබුණි. වැවේ සිට හමා ආ සීතල වා රැලි ඔවුන්ගේ වෙහෙස නිවා මුහුණු සිප ගනී. නිමන්ත ඈ සමීපයේ වාඩිවී අතැඟිලි අල්ලා ගත්තේය.“මොකෝ කතා පෙට්ටිය වැහුණේ? නිල්මිණි මොකද කිව්වේ?” පබා බැරෑරුම් ලෙසින් විමසුවේ ද වැව ඉස්මත්තේ සුන්දර දසුන් දෙස නෙත් යොමාගත් ගමන්ය.“මොනව කියන්න ද? විභාගෙට හොඳට පාඩම් කරනවා කිව්වා. අපි වැඩි වෙලාවක් හිටියෙ නෑ. එන්ඩත් රෑ වෙන හන්ද ආවා.”“මඟුල් ගේ ඉක්මනට ගන්නව කිව්වම නිල්මිණි ඒකට කැමැති වුණාද?”“අකැමැති වෙන්න හේතුවක් නැහැනේ. විභාගේ ඉවර වෙච්ච දවසෙම එක්කගෙන යන්ඩත් එන්න කියල කිව්වා.”“අම්මේ ඇති යන්තම්. මම නොකීවට හරිම බයෙන් හිටියේ නිමන්ත.”“පබා නැගිට වැට අයිනට ගොස් ආපසු හැරී නිමන්ත දෙස බලාසිටියාය.“බයේ හිටියේ මොනවට ද? එච්චර හදිස්සියේ සුරංග අපේ නංගි බඳින්න බැහැ කියයි කියල ද?”එකවර ප්‍රශ්න කිහිපයක් නගමින් නිමන්ත ද නැගිට පබා අසලට ගියේය. ඇගේ උරහිස මත අත තබා යමක් තේරුම් ගන්නට මෙන් ඇගේ දෑස් දෙස බලා සිටි නිමන්ත යළි වාඩිවිය.“ප්‍රශ්න අහන කොට මට අමුත්තක් තේරුණා. පබා... ඇත්ත කියන්න මොකද්ද ඒකට හේතුව?”පබා තිගැස්සී ගියේ නිමන්තගේ ස්වරයේ ගැබ්වී තිබු ස්ථිර හා දැඩි බව දරා ගැනීමට නොහැකිවය.පබා තමාගේ ඉක්මන්වීම ගැන කම්පා වෙමින් නිමන්ත දෙස බලා සිටියේ ඊළඟට ඔහුට දෙන පිළිතුර පිළිබඳවය. නිමන්ත සියල්ල හරිහැටි දැනගන්නා තුරු තමාට ගැලවීමක් නොදෙන බව ඇය දන්නීය. ඇයට සිහිපත් වූයේ පෙර දිනයක නිල්මිණි ඈ පිළිබඳව සත්‍ය හෙළි කිරීමට පසුබට වූ හේතුව ද එය නිමන්තට ආරංචි වේ යැයි යන සැකය නිසා බවය.“පබා... මොකද කතා නැත්තෙ? මං අහන්නේ ඔයා ඇයි අපේ නංගි ගැන එහෙම කතාවක් කිව්වෙ?”“නිමන්ත... මං ඒක එච්චර ගණං අරගෙන කියපු කතාවක් නෙවෙයි.”“ගණං අරගෙන හරි නොගෙන හරි ඔයා ඒක කිව්වේ නිකමට නෙවෙයි. මට ඇත්ත කියන්න පබා. සුරංගගෙයි එයාගෙයි ප්‍රශ්නයක් ද ඒක?”නිමන්ත අසන්නේ කුමක්දැයි පබාට එකවරම වැටහුණි. ඉතා සමීප සම්බන්ධයක් සුරංග හා නිල්මිණි අතර තිබූ නිසාවෙන් සිදුවූ සිදුවීමක්දැයි නිමන්ත සැක පහළ කර ඇත.සිය මෝඩකම අනවශ්‍ය ගැටලුවකට හේතුවක් වේ යැයි පබා බියෙන් සැලුණාය.“ඔයාට කියන්න බැරි ද එහෙනම්...?”නිමන්ත යළි ඈ සමීපයට ආවේ මුහුණේ කිසිදු පි‍්‍රය මනාප බවක් නොමැතිවය.“ඉඳා බලාපල්ලකෝ මූණේ හැටි? මොකද ඔච්චර හාර හාර අහන්නෙ? හරියට හොරකමක් අල්ලන්න වගෙයිනේ.”“එහෙනම් ඔයා මට කියන්නැද්ද?” නිමන්තගේ විඩාවෙන් අඳුරු පැහැ ගැන්වුණ මුහුණ කෝපයෙන් තවත් කළු පැහැ ගැන්වුණි.“අනේ! නිමන්ත මට එක පාරටම එහෙම කියවුණා. ඒ නැතුව තේරුමක් ඇතුව...”“හරි ඔය ඇති. මට ඕන්නැහැ තමුසෙගේ බොරු අහන්න. හැබැයි... මම ඕක හොයා ගන්නවා.”ඔහු දබරැඟිල්ල උරුක්කරගෙන අඩි දෙක තුනක් ඉදිරියට ගොස්, ආපසු හැරී කණ්ඩියෙන් බැස්සේය. පබා හඬාගෙන දිව ගොස් නිමන්තගේ සුරතින් ඇද ඔහු නතර කරවා ගන්නට සෑහෙන වෙහෙසක් දැරුව ද නිමන්ත ඇගේ දෙඅතම ගසා දැම්මේ දැඩි කෝපයෙනි.“නිමන්ත.. අනේ බත් කාල යන්න. අම්මා බලාගෙන ඉන්නවා. ඔයාට ඔය තරම් තරහ ගන්න දෙයක් මම කළේ නෑ. නිමන්ත...”“කා ගන්නව බත ගිහින්. මට ඕන්නැති මළ බතක් නෑ...”නිමන්ත ඇගේ හැඬීම් වැලපීම් තඹයකට මායිම් කළේ නැත. ඉක්මන් ගමනින් කඩුල්ල පැන පසු නොබලාම දිව යන බෑණනුවන් දෙස මොහොතක් බලා සිටි පබාගේ පියා කොරටුවෙන් එළියට ආවේ පබා හඬමින් සිටිනු දැකීමෙන්ය.“මොකෝ බං දුවේ? අර ළමය බොහොම වේගෙන් වේගෙන් ගියා දැක්කා...”පබා ආපසු හැරී ආවේ තමා සිතා මතාම ඇඟේ තවරා ගන්නා කුණු ගැන කම්පා වෙමින්ය. ගේ ඇතුළට ගොස් යහනේ මුනින් තලා වී මඳක් කල්පනා කළ පබා යළි නැගිට කුස්සියට ගියාය. මව තකහණියේ කරවල කටු හොද්ද හැඳි ගාන්නීය. හිරමණ කොටය මත හිඳගත් පබා පොල් බෑය ගෑවේ ඕනවට එපාවටය. නිමන්තගේ රතු වූ දෙනෙත් ඇයට මැවී පෙනුණි. මේ වන විට ඔහු ගෙදරට ගොඩවැදී ඇතුවාට සැකයක් නොමැත.“කෝ නිමන්ත ළමයා?” මව ඇසුවේ කරබාගෙන පොල්ගාන දියණිය දෙස පුදුමයෙන් බලා සිටය.“කන්ඩ බෑ කියල ගියේ...” පබා එය ද කීවේ වැඩි උනන්දුවකින් නොවේ.“ඇයි ළමයො දැන් බත් කාලා යනවයි කිව්ව හින්ද මං කරවලත් වැඩිපුර ගත්තනෙ.”“ඉතින් මං මොනව කරන්න ද? බැඳල නතර කර ගන්නැයි. යන්න ඕන හන්දනෙ ගියේ.”“එහෙනම් අරියාදුවකින් තමයි යන්ඩ ඇත්තෙ. අහවල් දේකට ද ඔය?”පොල් ගා අහවර කර මැටි කෝප්පය එහෙමම තිබෙන්නට හැර පබා ආපසු ගියේ කුමක් කරන්නේදැයි සිතමින්ය. ඔහුගේ කෝපය නිවී ගිය පසු ආපසු එන බව ඕ දන්නීය. එහෙත්... එහෙත් මේ සිදුවීම නිමන්තට ආවේගයකට තුඩු දුන් බව ඈ තේරුම් ගත්තාය. ජනෙල් පත් දෙක සිරකර වසා දැමු පසු ඇයට සිතුණේ සුරංග හමුවී මේ සිදුවීම කියන්නටය. එය ඊටත් වඩා භයානක ප්‍රතිඵල ගෙන දේවි යන හැඟීම ඒ සමඟම සිතට ඇතුළු විය.නිල්මිණි සිටියා නම් මෙලහකටත් පබා නිමන්ත සොයා ගොස් හමාරය. හීන් අඳුරක් පැතිර ගෙමිදුල සිතුවම් මැවීමට සූදානම් වෙයි. වැවේ දිය නාගෙන යන බොහෝ දෙනකුගේ සිනා හඬවල් පබාට මහා පාළු ගතියක් මැව්වේය. ඔවුහු තමා මෙන් නොව සතුටින් සැහැල්ලුවෙන් සිටිති.කුසුම් තෙත වරලස අතේ පටලවා ගෙන නතර වූයේ පබා මිදුලේ සිටි නිසාය. පබා කඩුල්ල සමීපයට දිව ගියේ බලාපොරොත්තුවකින්ය.“ඇයි අද නාන්ඩ ආවේ නැත්තෙ?” දුරදීම කුසුම් ප්‍රශ්න කළාය.“මම මල්ලිගෙන් ඇහැව්වාම, නිමන්ත ඇවිල්ල තේ බොනව කිව්ව හන්ද මං ගියා...”“කුසුම්”පබා රහසක් කියන්නට මෙන් කඩුල්ලට දෙඅත් තබා මිතුරිය දෙස බලා සිටියාය.“ඇයි පබා කෝ නිමන්ත?”“මා එක්ක තරහවෙලා දමල ගහල ගියා. අපේ මල්ලිත් ගෙදර නෑ.”“ආ... කුසුම්ට පුළුවන්ද නිමන්තලගෙ ගෙදර යන්න එන්න. ඕකනේ කියන්න හදන්නේ?”“අනේ! කුසුම්. ටක් ගාලා දුවල එමු ද? ඔයා ගෙදරට කියල ඉක්මනට එනව ද? රෑ වෙන්ඩ කලින් එමු.”මතු සම්බන්ධයිකර්තෘට ලියන්න | මුද්‍රණය සඳහා</content>
  </post></root>