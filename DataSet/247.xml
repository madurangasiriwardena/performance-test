<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205204</link>
    <topic>තාම ගොඩ බැස්සා විතරයි</topic>
    <author>ජැක්සන් ඇන්තනී</author>
    <content>තාම ගොඩ බැස්සා විතරයිඅපි මල්පෙන්සා ගුවන් තොටුපළින් එළියට ආවෙමු. මේ ගුවන් තොටුපළ මට දැන් ගෙදර වාගේ ය. මෙවර මා ඉතාලි ආවේ අටවැනි වතාවට යි. මා වැඩි ම වාර ගණනක් සංචාරය කොට ඇති රට ඉතාලිය බව මට අවබෝධ වූයේ මෙවරයි. මගේ විදේශ ගමන් බලපත්‍ර මිටිය (එය පාස්පෝස් 04 ක් එක්කොට බැඳ ඇති මහ පොතකි) අතට ගත් ගුවන් තොටුපළ ආරක්ෂක නිලධාරියා මා දෙස කර ඔසවා බැලුවේ ගෞරවයෙන් යුක්තවයි. මා ඉතාලියට මීට පෙර 08 වතාවක් පැමිණ ඉතා ම නීති ගරුකව යළිත් සිය රට ගොස් ඇති කාර්යය බහුල ලෝක සංචාරකයකු බව ගුවන් තොටුපළ පරිගණකය ඔහුට කියා දෙයි.මෙවර ද මට ඉතාලියෙන් ආරාධනා ලැබුණේ කලා නිර්මාණයක් නිසා ය. ඒ මහාචාර්ය සුනිල් ආරියරත්නයන්ගේ ‘කුසපබා’ චිත්‍රපටයයි. කුසපබා චිත්‍රපටයේ යුරෝපා ප්‍රදර්ශනය සංවිධානය කරනු ලබන්නේ මිලානෝ නුවර කේන්ද්‍ර කොට ගෙන ඉතාලියේ ස්ථාපිත කර ඇති ‘සළිතය’ නම් කලා සංවිධානයයි. එහි මූලිකත්වය දරන්නේ සුදත් ඇන්තනී, පී. කරුණාසේන, මොහාන් ඇන්තනී සහ සමන් ඇන්තනී යන ඉතාලියේ වෙසෙන ශ්‍රී ලාංකිකයන් ය. පසුගිය අපි‍්‍රයෙල් 14 වැනි දින මිලානෝ නුවර දොන් බොස්කෝ ශාලාවේ සංවිධානය කර තිබු ජනාධික පළමු යුරෝපා දර්ශනයේ ආරාධිතයින් ලෙස “සළිතය” කලා සංවිධානය කැඳවනු ලැබුවේ මහාචාර්ය සුනිල් ආරියරත්න (අධ්‍යක්ෂ), රේණුකා බාලසූරිය (නිෂ්පාදිකා), චාන්දනී සෙනෙවිරත්න (කුදී) සහ “කුස” චරිතය නිරූපණය කළ මා ය. පබාවතිය ලෙස රඟ පෑ පූජා උමාශංකර් ද මේ ආරාධිතයින් අතර සිටි නමුත් ඇයට ඉන්දියාවේදී නවතම චිත්‍රපටයක රූපගත කිරීම් සඳහා යෑමට සිදු වූ නිසා ඇය ඉතා කනගාටුවෙන් යුතුව අපේ කණ්ඩායමෙන් මිදුණා ය.මේ ගමන මෙසේ සංවිධානය වෙමින් පවතිද්දී ස්වේච්ඡාවෙන් ම අපේ ගමනට එක් වූවේ තවත් හොඳ සංචාර පි‍්‍රය රසවතෙකි. හේ නමින් සුනිල් ෆොන්සේකා ය. මගේ සංචාර සටහන් බොහොමයක ඔහුගේ නම ලියැවෙන්නේ දැනට වසර 20 ක පමණ කාලයක සිට එතුමන් සමඟ එක්ව මා ඉතා දුර්ලභ සංචාර බොහොමයක් පවත්වා ඇති නිසා ය. සුනිල්ගේ පෙරැත්තයෙන් ම මගේ ඊළඟ සුමිතුරා වූ ජයන්ත ජයලත් ද ගුවන් ටිකට්පත් මිලදී ගත්තේ ය. අවසානයේ රේණුකාටත් චාන්දනීටත් පෙර අපේ‍්‍රල් 06 වෙනි දින අපි සිවු දෙනා බණ්ඩාරනායක ගුවන් තොටුපළේදී කටාර් එයාර් ගුවන් යානයකින් ඉතාලිය බලා පිටත් වීමු. මල්පෙන්සා ගුවන් තොටුපළේදී සුදත් සහ කරූ විසින් අප සිව් දෙනා ආදරයෙන් පිළි ගනු ලැබිණි. ගුවන් පැය 07 ක් සහ ඩුබායි තොටුපළේ ගත කළ හුවමාරු පැය 02 ද ඇතුළු පැය 09 ක වෙහෙසක් විඳ සිටි අපි මිලානෝ සිට ලෙක්කෝ වෙත යන අධිවේගී මාර්ගයේ ඉදිකොට තිබු පිටවීමේ මධ්‍යස්ථානයකදී (Auto Grillo) මඳක් ඉසිඹුලෑවෙමු.මේ මධ්‍යස්ථානවල මගීන්ගේ ඕනැ එපාකම් සියල්ලක් ම පිරිමසාගත හැක. නිබඳව ම දුර ගමන් යන වාහන මේ අධිවේගී මාර්ගවල ගමන් කරන නිසා මේ පිවිසුම් මධ්‍යස්ථාන නිතර ම ජනාකීර්ණ ය.මම වරක් ලංකාවේ දක්ෂිණ අධිවේගී මාර්ගයට උඩින් හෙලිකොප්ටරයකින් පියාසර කර තිබුණෙමි. ඒ වන විට මේ අධිවේගී මාර්ගය විවෘතයට සූදානම් කොට තිබුණා පමණි. කුරුඳුගහහැතැක්ම, වැලිපැන්න සහ බද්දේගම ආදී පිවිසුම් මධ්‍යස්ථාන සඳහා විශාල ඉඩ ප්‍රමාණයක භූමි භාග වෙන් කොට තිබීම අත්‍යවශ්‍ය කාරණාවක් දැයි මා සමඟ හෙලිකොප්ටරයේ සිටි කැමරා ශිල්පියා මගෙන් අසන ලදී. එවිට මට ඊට පෙර අත්දැක තිබූ විදේශ අධිවේගී මාර්ගවල පිවිසුම් මධ්‍යස්ථාන සිහියට නැඟිණි. ඉතාලියේ පමණක් නොව ලෝකයේ රටවල් බොහෝමයක ඇති සෑම අධිවේගී මාර්ගයකම පිළිවෙත් එක සමානය. ලංකාවට ඊට වෙනස් වූ අධිවේගී මාර්ග සංස්කෘතියක් තනා ගත නො හැකි ය. වැලිපැන්න පිවිසුම් මධ්‍යස්ථානයේ දැනට ඉදි කරගෙන යන විශාල ගොඩනැගිලි අනාගතයේ මිලානෝ අධිවේගී පිවිසුම් මධ්‍යස්ථාන තරම් කාර්යය බහුල මගී සැකැස්මකින් යුක්ත වේ යැයි මට සිතේ.දැනට කොට්ටාවේ සිට ගාල්ලට යෑම සඳහා ගත කරන පැයකටත් අඩු කාලය තුළ මගීන්ට විවේකයක් අවශ්‍ය නැත. නමුත් සැලසුම් ප්‍රකාර 2013 වන විට කටුනායක, සිට මාතර දක්වා ම දක්ෂිණ අධිවේගී මාර්ගය පුළුල් වූ විට, පෑලියගොඩ සිට අඹේපුස්ස දක්වා නුවර අධිවේගී මාර්ගය ඉදි වූ විට, කොට්ටාව සිට පෑලියගොඩ හරහා කෙරවලපිටිය දක්වා කොළඹ පිටත වට රවුම් අධිවේගී මාර්ගය ඉදි වූ විට, මේ පිවිසුම් මධ්‍යස්ථානවල ඉසිඹුලෑමේ උවමනාව ශ්‍රී ලාංකික සංචාරකයින්ට ද අවශ්‍ය වනු ඇත. කටුනායක සිට මාතර දක්වා පැය දෙකකින් ගමන් කරන මගීයෙකුට හෝ, මාතර සිට අඹේපුස්සට පැය දෙකහමාරකින් ගමන් කරන මගීයෙකුට “වැලිපැන්නAuto Grillo” එක මසුරං වටිනු ඇත.අප සිවු දෙනාට ම හොඳින් බඩගිනි තිබුණත් මිලානෝ Auto Grillo එකෙන් රාත්‍රී ආහාරය නො ගන්නට අපට උපදෙස් ලැබී ඇත. මිලානෝ සිට ලෙක්කෝ අතර අපට හමුවන ශාන්ත මරියා ඕහේ නම් ගම්මානයේදී මේ වන විටත් අපේ පළමු ඉතාලි ආහාරය සිංහල දෑතකින් සකස් වෙමින් තිබේ. ‘සළිතය’ සංවිධානයේ විධායකයකු වන මොහාන් ඇන්තනීගේ නිවස ඉදි වී ඇත්තේ ශාන්ත මරියා ඕහේ නම් කඳුකර ගම්මානයේ ය. මොහාන්ගේ පි‍්‍රය බිරිය වන ශිරන්ති ප්‍රනාන්දු ඉතාලි සූප ශාස්ත්‍රයට ඉතා හොඳ නිපුණතාවක් දරයි.ඇගේ සූපයේ රස මීට පෙර හොඳින් හඳුනන මා මගේ මිත්‍රයින්ගේ කුස ආරක්ෂා කරගන්නට සෑහෙන වෙහෙසක් ගත්තෙමි. නො එසේ නම් ඔවුන් මේ Auto Grillo වල ඇති රස මසවුළුවලින් කුස පුරාව ගැනීම කිසිවෙකුටවත් වළකාලිය නො හැක. අපි උණු කෝපි සමඟ සම්බුගා බී ඉතා ඉක්මනින් යළි ගමනට පිවිසුණෙමු. වෙන දිනවල මා ශාන්ත මරියා ඕහේ එන විට ඒ මුළු කඳුකරය ම හිමෙන් නෑවී ගොස් තිබුණි. එහෙත් අපි‍්‍රයෙල් මාසයේ යුරෝපයට සිසිර (Spring) සෘතුවයි. ෆැරන්හයිට් අංශක 5 ක පමණ ශීතලයක් දැනුණ ද හිම දකින්නට ඇත්තේ කඳු මුදුන්වල පමණි.මම ශාන්ත මරියා ඕහේ දී ඔරාටා මාළුවෙකු ආහාරයට ගත්තෙමි. මම මේ මාළුවා බොහෝ කාලෙක සිට යුරෝපයේදී හඳුනමි. ඌ මිරිදිය මත්ස්‍යයෙක් ය. ලංකාවේදී පවා මගේ වැඩි කැමැත්තක් ඇත්තේ මිරිදිය මත්ස්‍ය වර්ග ආහාරයට ගැනීමටයි. පසුගිය කාලය පුරා මා දඹුල්ලේ නැවතී සිටියේ ආනන්ද අබේනායක අධ්‍යක්ෂණය කළ ‘අප්පච්චී’ ටෙලි නාට්‍යයේ අප්පච්චී සඳහා ය. නිෂ්පාදන කළමනාකරණයේ යෙදී සිටි මල්දෙනිය මහතා හා මගේ සහායක සුරේෂ් නුවන් බොහෝ වෙහෙස වී කෙසේ හෝ මගේ රාත්‍රී ආහාරයට කොරළියෙකු හෝ තෙප්පිලියෙකු හෝ සොයා ගනී. ඔවුන් ඕඩරයක් දී තිබූ දැලකට ලූලෙකු අසුවී තිබුණු දවසට මල්දෙනිය මා හමු වන්නේ මූණ පුරා පිරුණු සිනාව සහිතවයි.ඉතාලිය වනාහී මධ්‍යධරණී සාගරයට දික් වූ අර්ධද්වීපයකි. එනිසා එහි මත්ස්‍යගහනය භූමිගත රටකට වඩා වැඩි ය. නමුත් ඉතාලි ජාතිකයින් තවමත් වැඩිපුර ම ආහාරයට ගන්නේ විවිධ මස් වර්ගයි. නූතන තාක්ෂණික ක්‍රමයන්ට පමණක් නොව ඉපැරණි සාම්ප්‍රදායික විධීන්ට අනුව ඔවුහු මස් කල් තබා ගන්නා පිළිවෙත් බොහොමයක් අනුගමනය කරයි. වෙළෙඳසල් පුරා ඇත්තේ මේ විවිධ මාදිලියේ කල් තබා ගත් මස් වර්ග ය. එහෙත් මාළු වර්ග කල් තබා ගන්නා ක්‍රම ඔවුන් භාවිත කරන්නේ ඊට වඩා අඩුවෙන් යැයි මට සිතේ.අප ඝර්ම කලාපීක රටක් නිසා අපේ රටේ කරෝල වේළීම ඉතා ඉහළින් සිදුවෙයි. ඉතාලිය ඒ වෙනුවට කරන්නේ මාළු දුම් ගසා වියළා ගැනීමයි. එහෙත් මේ Smoke Fish අපේ කරෝල තරම් රසවත් නැත. එහෙත් මා ගඟ දිගේ යන කල මනම්පිටියෙන් ඉහළ සෝමාවතී වනාන්තරයේදී හමු වූ ‘දුම් ගැසූ ගඟේ මාළු’ වල උජාරුව වරක් මම සංචාරේ ලිපියකට ද ඇතුළු කෙරුවෙමි. කන්තලේ ජලාශය අසල දී සහ සේනානායක සමුද්‍රයේ වෑ කණ්ඩිය ඉදි වී ඇති ඉඟිනියාගල දී නම් ලාංකීය සංචාරකයින්ට හොඳ පිරිසුදු දුම් ගැසූ ගඟේ මාළු මිල දී ගත හැක.ඉතාලි සුපර් මාර්කට්වලින් ජාඩි දැමු මූදු මාළු ද සොයා ගත හැක. එහෙත් ඒවා අපේ රටේ මූදුකරයේදී සකස් කරන ජාඩින්ගේ අහලකින් වත් තැබිය නො හැක. ඉතාලියේ දී මා ආහාරයට ගැනීමට කැමති ම දුම් ගැසූ මූදු මාළුවා සලමෝනියා නම් රෝස මත්ස්‍යයා ය. උගේ මේදයේ Omega 3 නම් විටමින් වර්ගය ඇති බවත්, ඒ මේදය වනාහී කොලොස්ට්‍රෝල් ඇති නො කරන ශරීරයට අත්‍යාවශ්‍ය මේදයක් බවත් වෛද්‍යවරුන්ගේ මතයයි. සලමෝනියා හෙවත් සැමන් මාළුවා දුම් ගැසු පෙති සහිතව ලංකාවේ සුපර් මාර්කට්වලින් ද ලබාගත හැක. එහෙත් හොඳ කිරට පිසූ සලමෝනියා අලුත් මාළු හොද්දක රස බලන්න නම් අපට ශාන්ත මරියා ඔහේ ම යා යුතු වී තිබුණි.මේ රාත්‍රී භෝජන සංග්‍රහයෙන් ඉමහත් සන්තුෂ්ටියක් ලත් මගේ මිත්‍රයින් යළිත් වාහනයට නැග ගත්තේ අපේ නවාතැන පිහිටා තිබූ ලෙක්කෝහි ලාඕර්කා ගම්මානයට යෑම සඳහා ය. ශාන්ත මරියා ඕහේ සිට ලාඕර්කා යාම සඳහා පාරවල් දෙකක් තිබේ. එකක් කෙටි මගකින් නගරය හරහා දිගු බිම් ගෙයකින් ගමන් ගන්නා අතර අනෙක කන්ද වටේ කැලෑ මගකින් වැටී ඇත. මේ කැලෑ පාරේ එක්තරා පාළු හන්දියකදී සේනාධීරට හොල්මනක් හමු වී තිබුණේ ය. සේනාධීර යනු ඉතාලියේ වසන කලක් ලංකාවේ යුද්ධ භූමියේ සිටි කමාන්ඩෝ භටයෙකි.ඔහු එක්තරා අන්ධකාර රාත්‍රී යාමයකදී තම මෝටර් බයිසිකලයේ නැගී නවාතැන දක්වා ධාවනය කොට තිබුණේ රාත්‍රී ආහාරයට රෝස් කළ කුකුළෙකු ද රැගෙන ය. ඉතාලි අවන්හලෙක බාබක්‍යු දැම්ම ද පුලුට්ට පුලුට්ට ම ය. පුලුටු ගඳට මළ පෙරේතයන් ඇදෙන්නේ ලංකාවේදී පමණක් නොවේලු. නිශ්චිත පාළු හන්දියේ දී සේනාධීරගේ බයිසිකලයේ ඇන්ජිම නතර විය. ඒ සමඟ ම ඔහුගේ මෝටර් බයිසිකලයේ පිටුපස ආසනයේ කවුරුන් හෝ ඉඳ ගත්තා සේ බර වීමක් ඔහුට දැනුණි. සයිකලය පණ ගැන්වුණ ද එය ඉදිරියට නො යයි. කවුරුන් හෝ එය පස්සට අදිනු වැනියි සේනාධීරට දැනුණේ ය. වහාම තම අතීත කමාන්ඩෝ පුහුණුව මතක් කර ගත් සේනාධීර සයිකලයෙන් බැස මළ පෙරේතයාට ඉතාලි කුණුහරුපයෙන් බණිමින් කුකුළු පුලුට්ට ගෙන මහ පාරේ පොළොවේ ගැසුවේලු. ඉන්පසු ඔහු සයිකලය පණ ගන්වා වහාම තම නවාතැනට ගිය බවත් දින දෙක තුනක් යන තුරුත් ශරීරය සහළවා උණ ගත් බවත් ඔහු මට විස්තර කළේ මීට පෙර වතාවක ලාඕර්කා පැමිණි විටෙකදී ය.සුදත් මේ විස්තරය මගේ නඩයට පැහැදිලි කරමින් අදාළ හන්දිය වෙත අප රැගෙන එන විට මධ්‍යම රාත්‍රී 12 යෙදී තිබුණේ ය. මහා රෑ සමය මේ පාළු හන්දිවල රැඳෙන්න එපා යැයි අපිට කුඩා කාලයේ වැඩිහිටියන් කියා දී තිබුණි. හොල්මන් විශ්වාස නො කරන සුනිල් ෆොන්සේකාගේ බලවත් ඉල්ලීම නොතකා ම කරූ වේගයෙන් හන්දිය පසු කළේ ය. මේ පාළු හන්දියේ අදාළ ස්ථානයේ ඇති රූස්ස ගසක ඉතාලි තරුණයෙකුගේ ඡායාරූපයක් රඳවා ඊට මල් පොකුරක් තබා තිබෙනු අපි දැක්කෙමු. හරියට ම සේනාධීරගේ සයිකලයට මළ පෙරේතයා නැග්ග දවසට අවුරුද්දකට පෙර ඒ හන්දියේ සිදු වූ මෝටර් බයිසිකල් අනතුරකින් තරුණයෙකු මිය ගොස් තිබුණි. දැන් ඒ හන්දියේ ඔහු නමින් මල් පූජා වේ.ලාඕර්කා තානායමේදී මගේ මිතුරෝ මගෙන් වෙන් වූහ. සුනිල් ෆොන්සේකා ලංකාවේ සිට ම අන්තර්ජාල ආශ්‍රයෙන් මේ තානායම වෙන් කොට ගෙන තිබුණි. ඒ හේතුවෙන් ඔවුන් තිදෙනා තම නිවසේ ලැගුම් ගන්වන්නට අපොහොසත් වූ සුදත් මගේ සහෝදරකම ද බඩ බැඳගෙන තම නිවසට ගෙන ගියේ ය. හෙට දිනයේ යළිත් මට මගේ සහෝදරයාගෙන් වෙන් වන්නට තිබේ. ඔහු විසින් සූදානම් කොට තිබූ ඉතාලි අභ්‍යන්තරික සංචාරය සඳහා අප සිවු දෙන හෙට මේ ගමෙන් නික්ම යා යුතුව ඇත. කොතෙක් වෙහෙසව සිටියත් ඒ රාත්‍රියේ ඉතිරි පැය කීපය මම මගේ සහෝදරයා සමඟ සල්ලාපයෙන් යුතුව ගෙවා දැම්මෙමි. අලුයමට ආසන්නව අපට නින්ද යන්නට ඇත. අවදි වූ සැණින් අප අපේ මාර්ග සංචාරයට පිටත්ව යා යුතුව තිබේ.ලබන සතියේ - හදිස්සියේ ස්විස්...ජැක්සන් ඇන්තනීwww.jacksonanthony.comඡායාරූප - මොහාන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205205</link>
    <topic>පින් – පව් පල දෙන සඳ</topic>
    <author>කේ.සී.ජේ.</author>
    <content>පින් – පව් පල දෙන සඳසඳ රැස් පතිත වන විට සිත් පහන් වෙයි. සොබාදහමද මනස්කාන්ත සිරි මවන්නීය. එමෙන්ම මනුෂ්‍යයාගේ දෛවය කෙරෙහි ද සඳු විසින් උදාකරනු ලබන යෝග හේතුවෙන් විස්මිත ප්‍රතිඵල අත්කරවයි. ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතී මහතා මෙවර අදහස් පළකරනුයේ චන්ද්‍රයාගෙන් යෙදෙන යෝග පිළිබඳවය.”යම් පුද්ගලයකුගේ ජන්ම පත්‍රයේ ලග්නයෙන් හෝ චන්ද්‍රයාගෙන් හෝ උපචය රාශිවල 3 – 6 – 10 – 11 ගුරු - සිකුරු - බුධ ග්‍රහයන් යෙදෙන්නේ නම් වාසුමතී නම් යෝගය උදාවන අතර ග්‍රහයන් නෛසර්ගික බලයෙන් යුක්ත වුණොත් එය මහා ධනයෝගයක් බවට පත්වෙනවා. මහා ධනවතුන්, ව්‍යාපාරිකයන්, රාජ්‍ය නායකයින්ගේ ජන්ම පත්‍රයන්හි මේ යෝගය බොහෝ විට දක්නට ලැබෙයි.””සඳු ජන්ම පත්‍රයේ පිහිටන ස්ථානයේ සිට 6 – 7 –8 භාවයන්වල සුබ ග්‍රහයෝ පිහිටියොත් ඔවුන් ගේ ලෞකික ජීවිත ඉතා සැපවත් වෙයි. සතුරන් විනාශ කරන හා දීර්ඝායුෂ ලබන බලය ඔවුන් සතුය. නමුත් ඒ ස්ථානවල පාප ග්‍රහයින් යෙදුණොත් සුබ පල නොදෙන බවත් මතක තබා ගත යුතුයි.”භූපාල යෝගය - මෙය සඳුගෙන් යෙදෙන යෝගයක්. ලග්නයේ සඳු පිහිටන අතරේ 7 වැන්නේ හෝ 10 වැන්නේ බුධ හෝ ගුරු හෝ සිකුරු සිටින්නේ නම් භූපාල යෝගය යෙදේ.නමුත් මෙය දෛවඥයින් විසින් ඉතා විමසිල්ලෙන් පරීක්ෂා කළ යුතු තත්ත්වයයි. එසේම චන්ද්‍රයා පුර පක්ෂයේ ද අව පක්ෂයේ ද යන බවත් විමසිය යුතුය. සඳු ස්වක්‍ෂේත්‍ර බලයෙන් යෙදුණොත් පූර්ණ පල යෙදෙනවා. එහෙත් සඳු 6 – 8 – 12 යන රාශියක පිහිටියොත් මෙය ක්‍රියාත්මක නොවන බවත් දැනගැනීම වැදගත්. මහා ඉඩම් හිමියන්, වලව් හිමියන්, මහා මන්දිර හිමිකරුවන් බිහි වන්නේ මේ යෝගයෙන්. නමුත් මතක තබා ගත යුතු කරුණක් ද ඇත. අවපස සඳු නීචව සිටියදී මේ යෝගය යෙදුණොත් ඒ ජන්මියාගේ දෙමවුපියන් ගේ ඉඩම් දේපළ පවා නැති නාස්ති වන තැනට කරුණු යෙදෙනවා. ඔහු විවාහකයෙක් නම් බිරිඳගේ දේපළ පවා නැති වන තැනට කටයුතු සැලසෙන්න පුළුවන්. නිර්ධන යෝගයක් බවට එය පෙරළෙනවා. මේ තත්ත්වය ජන්ම පත්‍රයක් මතුපිටින් දුටු පමණින් තේරුම් ගන්න බැහැ. ඒ නිසා මුලාවට පත්වීම වටින්නෙත් නැහැ. එය අත්දැකීම් ඇති පළපුරුදු ;;දවඥයකු ගේ නිරීක්ෂණයට ලක්විය යුතුයි.සඳු හේතුකොටගෙන සුබ ප්‍රතිඵල ගෙන දෙන යෝග බොහෝමයක් දකින්නට ලැබෙනවා වගේම සඳු නිසා අරිෂ්ඨ යෝග දුරු කෙරෙන බවත් සිහි තබා ගන්න.යම් අරිෂ්ඨ දෝෂ ඇති කරන ග්‍රහයන් පූර්ණ චන්ද්‍රයා දුටුවේ නම් ඒ හේතුවෙන්ම අනිටු දෝෂ භංග කෙරෙනවා. හිරු එළිය විසින් අඳුර දුරු කරනු ලබන්නේ යම් සේද අන්න ඒ ආකාරයෙන්ම අනිත් ග්‍රහයින්ගේ අහිතකර විපාක දුරු කරවන්න චන්ද්‍රයා සතුව අසමසම බලයක් පවතිනවා.”යම් ජන්ම පත්‍රයක වෘෂභයේ තුන්වැනි අංශකයේ සඳු බලැති සිකුරු දකින්නේ නම් ඒ ජන්ම පත්‍රයේ සියලුම අරිෂ්ඨ දෝෂ භංග කෙරෙනවා. හීන සඳු වුවත් සුබ ග්‍රහයකුව ස්වකීය වර්ගය හිමි සුබයකු විසින් එම චන්ද්‍රයා දුටුවේ නම් එවිටත් සියලුම දෝෂ භංග කෙරෙනවා.””ජන්ම පත්‍රයක සුබ ග්‍රහයක් හා එක්ව 6 – 7 –8 රාශිවල සඳු නීච වී නම් එවිටත් අරිෂ්ඨ දුරු කෙරෙනවා. ඒ වගේම ජන්ම පත්‍රයක සඳු බලවත් වුණොත් එවිටත් අරිෂ්ඨ බල විනාශ කෙරෙනවා.””ලග්නගත ලග්නාධිපති බලවත් වී අනිත් සුබ ග්‍රහයන් දකින්නේ නම් එවිට සඳු ගේ අපල දුරු කෙරෙන බව ඡ්‍යොතිෂයේ සඳහන් වෙනවා.””මේ ආකාරයෙන් සඳු ආශ්‍රිත ඡ්‍යොතිෂ සිද්ධාන්ත කිහිපයක් ගෙන හැර දැක්වූයේ ජන්ම පත්‍රයක් මතුපිටින් බැලීමෙන් පමණක් කෙනෙක් නොමඟ යා යුතු නැති බව පෙන්වා දීමටයි.ඡ්‍යොතිෂය පිළිබඳව නිසි අවබෝධයක් නැති ඇතැම් අය මහජනතාව නොමඟ යවන අනාවැකි පළ කරන්නත් බොහෝ විට යොදා ගත්තේ චන්ද්‍රයාගේ ගමනයි. එය නොකළ යුතු දෙයක් බව අවධාරණය කරන්න කැමතියි.”චන්ද්‍රයාගේ පුර පක්ෂය සහ අව පක්ෂය පිළිබඳව යම් මතබේදයක් දක්නට ලැබෙනවා. පූර්ණ සඳුගෙන් දින පහක් පසුවටත් පුර පක්ෂය ලෙස සමහරු ගණන් ගන්නවා. මෙහි එක් විශේෂත්වයක් වෙයි. පුර සහ අව යන නියාමය බලපාන්නේ චන්ද්‍රයාට පමණයි. අනිත් කිසිම ග්‍රහයකු සම්බන්ධයෙන් මේ නියාමය බලපවත්නේ නැති නිසා සඳු ග්‍රහ ලොව ඉතා සුවිශේෂී වන බව සිහි තබා ගැනීම මැනවි.සඳුගේ මහා දසාව අති උච්ඡ අංශකයේ පිහිටියොත් සඳු මහ දසා කාලය මහත්මයකු ලෙස ජීවත් විය හැකි කාලයක් බවට පත්වෙයි. මේ ජන්ම හිමියන්ට ස්ත්‍රී සැප, පුත්‍ර ලාබ, ධනය, චිත්ත ප්‍රබෝධය, විදේශ ගමන්, වස්ත්‍රාභරණ යනාදිය නිතැතින්ම හිමිවෙනවා.ඒ වගේම චන්ද්‍රයා ආරෝහණ ගමනක යෙදෙන දසා කාලයේදීත් ජන්මියාට වස්තු සම්පත් ආදිය හිමිවෙයි. ජන්ම සමයේදී සඳු අවරෝහණ ගමනක යෙදී සිටියදී නම් ප්‍රතිඵල අනිත් පසට පෙරළෙයි. මෙහි ප්‍රතිඵල වශයෙන් චිත්ත විකාර, අඹුදරුවන් අතර ගැටලු, ජලයෙන් හා ගින්නෙන් විපත් හටගැනීම, අර්ථ හානි, රාජභය, යනාදී දුර්විපාකයන්ට මුහුණපෑමට සිදුවෙනවා. චන්ද්‍රයා අධි ශත්‍රැ ලෙස සිටියදී ධන හානිය, නින්දා යනාදියට මුහුණපෑමට සිදුවෙයි.එහෙත් චන්ද්‍රයා අධි මිත්‍ර රාශිගතව සිටියදී රාජ බුහුමන්, සැප සම්පත්, ලැබෙයි. විද්‍යා - ශාස්ත්‍රඥයින් ඇසුරු කිරීමට භාග්‍යය ශක්තිය ලැබෙයි.නීචගත සඳු ගේ කාලයේදී විපත්ති, රෝග, චරිත කෙළෙසීම, බන්ධනාගාරගතවීම, සෞඛ්‍ය හානි, ගිනි බය, රාජ බය, ශරීරගත රෝග, කර්ම දෝෂ යනාදිය හටගනී. පූර්ණ චන්ද්‍ර දසා කාලයේ දී විද්‍යා ශාස්ත්‍ර ඥානය ලැබීම නැණවතුන් – ගුණවතුන් ඇසුරු කිරීමට ලැබීම, දැසි දසුන්, තනතුරු ලාබ, යනාදිය අත්විඳින්නට ලැබේ.ක්ෂණ චන්ද්‍ර අවස්ථාවේදී මෙහි නපුරු විපාක භුක්ති විඳින්නට සිදුවෙයි. රාජභය, දේපළ රාජසන්තක වීම, උන්මාද, විකෘති යනාදී ප්‍රතිඵල භුක්ති විඳින්නට ලැබේ.අප මීට පෙර සඳහන් කළ පරිදි - සඳුගෙන් පරිසරයට හා සතාසීපාවාටත්, මනුෂ්‍යයාටත් ලැබෙන බලපෑම අතිමහත්ය. මේ තත්ත්වය ඉතා නිවැරැදිව තේරුම් ගත යුතුය. ජන්ම පත්‍රයක මතුපිටින් ගෙන සඳු ආශ්‍රිත පලාපල කථනය නොකළ යුතුය. ඡ්‍යොතිෂය පිළිබඳව නිසි අවබෝධයකින් තොරව අවසන් නිගමන ප්‍රකාශයට පත් කිරීම ද අවැඩදායකය. මීළඟට විමසා බැලිය යුතුව තිබෙන්නේ සඳුගේ අන්තර්දසා පිළිබඳවයි. එකී අන්තර්දසා කාලයන්හිදී සඳු විසින් මිනිසාගේ දෛවය කෙරෙහි ඇති කරනු ලබන බලපෑම ආංශිකව විමසා බලමු.කේ.සී.ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205206</link>
    <topic>කුඩලිගම විහාරස්ථානයේ කොත් පැලඳවීමේ පින්කම</topic>
    <author/>
    <content>කුඩලිගම විහාරස්ථානයේ කොත් පැලඳවීමේ පින්කමබස්නාහිර පළාතේ, කළුතර දිස්ත්‍රික්කයේ, බුලත්සිංහල ප්‍රාදේශීය ලේකම් කොට්ඨාසයේ, කුඩලිගම ක්‍ෂේත්‍රාරාම විහාරස්ථානයේ අභිනවයෙන් ඉදිකරන ලද චෛත්‍යය රාජයාණන් වහන්සේගේ සර්වඥ ධාතු නිධානෝත්සවය හා කොත් පැලඳවීමේ මහා පින්කම පසුගියදා අති උත්කර්ෂවත් අන්දමින් සිදු කෙරිණි.කුඩලිගම ක්‍ෂේත්‍රාරාම විහාරස්ථානය වසර 100ක් පමණ පැරැණි විහාරස්ථානයකි. සුන්දර කුඹුරු යායක් මැද ගොඩැල්ලක පිහිටා ඇති බැවින් මෙම විහාරස්ථානය ක්‍ෂේත්‍රාරාමය නමින් හැඳින්වේ. මෙතෙක් විහාරාධිපතීන් වහන්සේ තුන් නමක් යටතේ සංවර්ධනය වී ඇති මෙම විහාරස්ථානයේ වර්තමාන විහාරාධිපතිත්වය දරන්නේ, රයිගම්, පස්යොදුන්, හේවාගම් කෝරළත්‍රයේ ප්‍රධාන අධිකරණ සංඝනායක, ශාස්ත්‍රපති, දීයකඩුවේ සරණසිරි ස්වාමීන්ද්‍රයන් වහන්සේ ය.මෙම විහාරස්ථානයේ අඩුපාඩුවක්ව පැවැති චෛත්‍යය රාජයාණන් වහන්සේ නමක් ගොඩනැංවීම සඳහා 2010 වසරේ ජූනි මස 23 දින මුල්ගල් තැබිණි. ඒ’ඩබ්ලිව්.රාජපක්ෂ මහත්මාගේ සභාපතිත්වයෙන් විසි දෙනෙකුගෙන් යුත් චෛත්‍ය සංවර්ධන කමිටුව මඟින් මෙම කටයුතු සංවිධානය කෙරිණි.ගංවතුරින් නිතර යටවන ස්ථානයක ගොඩනැංවුණු බැවින් උස් කුලුනු නංවා ඒ මත මෙම චෛත්‍යය රාජයාණන් වහන්සේ ඉදිකිරීමට සිදුවිය. අභ්‍යන්තර ධාතු මන්දිරයකින් හා අටවිසි බුද්ධ මන්දිරවලින් ද අලංකාර වූ මෙම චෛත්‍යය රාජයාණන් වහන්සේ ගොඩනැංවීම සඳහා රුපියල් ලක්ෂ හතළිහක් වැය විය.කුඩලිගම ගම්වාසින් විසින් මෙම මුදලින් හරි අඩක් සැපයූ අතර ඉතිරිය සපයාගන්නා ලද්දේ ලංකාවේ විවිධ ප්‍රදේශවල සැදැහැවත් පරිත්‍යාගශීලීන්ගේ ආධාර උපකාරවලිනි.මේ මැයි මස 02 වැනි දින රාත්‍රී ආශිර්වාද පරිත්‍රාණ ධර්මද්ශනයක් පවත්වා පසුදා සර්වඥ ධාතූන්වහන්සේ නිධානය හා කොත් වහන්සේ පැලඳවීම සිදුකොට, එදින පස්වරුවේ සම්භාවනීය මහා සංඝරත්නය, මන්ත්‍රීවරුන්, ප්‍රදේශවාසී ප්‍රභූවරුන් සහ ගම්වාසී සැදැහැවතුන්ගේ සහභාගිත්වයෙන් කොත්වහන්සේ නිරාවරණය කරන ලදී.කොත් වහන්සේ නිරාවරණය කරන ලද්දේ, කළුතර දිස්ත්‍රික්කයේ ප්‍රධාන සංඝනායක අතිපූජ්‍ය මාරපන විජිත නායක ස්වාමින්ද්‍රයන් වහන්සේ විසිනි. ඉන් අනතුරුව අභිනව චෛත්‍යරාජයාණන් වහන්සේ වෙනුවෙන් කෙරෙන ප්‍රථම මල් ගිලන්පස පූජාව සහ අටවිසි බුද්ධ පූජාව රඹපොතානේ සුදස්සි ස්වාමීන්ද්‍රයන් වහන්සේගේ මෙහෙයවීමෙන් කැරිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=as1205207</link>
    <topic>මල් පිපිලා ගස් පිරිලා මේ මැයි මාසේ</topic>
    <author>ඉසවි</author>
    <content>මල් පිපිලා ගස් පිරිලා මේ මැයි මාසේරථවාහන තදබදයට හසුවූ බසය ඉබි ගමනින් ඉදිරියට ඇදෙයි. උදෑසන වුවද පරිසරය උණුසුම්ය. බැලු බැලු අත ඇත්තේ කොන්ක්‍රීට් වනාන්තර පමණි. ගතට සිතට දැනෙන විඩාව නිවා ගන්නට ඇස පිනවන්නට කිසිවක් නැත. බස් රථයේ සිටින බොහෝ දෙනා නිදි කිරා වැටෙති. බසය කොළඹ ජාතික කෞතුකාගාරය පසු කළා පමණි. ඇස පිනවන්නට දෙයක් සොයමින් සිටිය මට දකින්නට ලැබුණේ අපූරු දසුනකි.සෞන්දර්ය විශ්ව විද්‍යාලයට පිවිසෙන දොරටුවට එහායින් ඇති පදික වේදිකාව කහපාට මල් පලසකින් වැසී ගොස්ය. ඒ අරුමය පෙන්වන්නට කෙනෙක් නැත.ලස්සනයි...! ඒ විසල් මාර ගසකින් ගිලිහී වැටුණ කහ පැහැති මාර මල්ය. සුළඟ ඉවකර බැලූ විට මීට පෙර ඒ මල් සුවඳ විද ඇත්නම් ඔබට ඒ මල් සුවඳ සුළඟේ දැවටී තිබෙනු විඳ ගැන්මට පුළුවන.මැයි මාසය යනු මල් මාසයයි. විවිධ වර්ගයේ මල් පිපෙන මේ කාලයේ ඔබේ ගෙවත්තේ ද විවිධ මාදිලියේ මල් පිපී තිබෙනු දැකිය හැකිය. ඇතැම් මල් වර්ග පිපෙන්නට කාලයක් ඇත. විශේෂයෙන්ම පෙබරවාරි මාසයේ මැද හරියේ සිට අප මේ කියන්නට යන මල් වර්ග පිපේ. කොළඹ යනු මල් උයනක් නොවේ. කොළඹ නගරයට ඇති විහාරමහා දේවි උද්‍යානය ද මල් උයනක් නොවේ. එහෙත් එහි ඇති රූස්ස ගස්වල එක එක කාලයට එක එක වර්ගවල මල් පිපේ.කෙනෙක් මේ මල ටුබරෝසියා යනුවෙන් හඳුන්වයි. තවෙකෙක් එය ලංකා සකුරා යනුවෙන් හඳුන්වයි. අපේ ගම්වල නම් මෙය හඳුන්වන්නේ ජපන් රබර් යනුවෙනි. කෙසේ වෙතත් රබර් කොළයට සමාන කොළවලින් යුතු මේ රූස්ස ගස පිරෙන්නටම ලා රෝස පැහැ මල් පිපේ. එය වැඩි දවස් තිබෙන්නේ නැත. සුමානයකින් දෙකකින් මල් හැළී යයි.මැයි මල් පිපෙන්නේ මැයි මාසයේය. එහෙත් මැයි මල් පිපීම ඇරැඹෙන්නේ අපේ‍්‍රල් මාසයේ මැද හරියේදී පමණය. මෝරා ගිය රූස්ස මැයි ගස් රතු රෙදි එළුවා වැනිය.ඇහැළ මල් පිපෙන්නේ ඇහැළ මහට ය. එහෙත් මේ මැයි මාසයේ දී අතු ඉති පුරෝගෙන සුළඟේ එහෙට මෙහෙට වැනෙන ඇහැළ මල් කිණිති පරිසරයට අමුතු සොඳුරු බවක් එක්කරලයි. ඇතැම් ගස්වල නම කියන්නට දන්නේ නැත. එහෙත් කොළඹ නගරයේ ඇති ඇතැම් රූස්ස ගස්වල විවිධ වර්ණයේ මල් වර්ග පිපී තිබෙනු දක්නට ලැබේ.මේ දිනවල පරිසරය උණුසුම්ය. ඉඳහිට වැසිපොදක් වැටුණ ද දහවල උණුසුම විඳගන්නට බැරිය. එහෙත් පොහොර බිඳක් වතුර බිඳක් නොයෙදුව ද මේ රූස්ස ගස් මල් පුබුදුවයි. පරිසරය ලස්සන කරයි. සෙවණ ද සලසයි. කුරුල්ලන්ට කූඩු තනාගන්නට ද ඉඩ දෙයි.කාර්ය බහුලව කොළඹ නගරයට යන එන ඔබට ඇතැම් විට බස්රියේ කවුළුවෙන් අවට බලන්නට ඉස්පාසුවක් නොතිබෙන්නට පුළුවන. එහෙත් සියලු දේ අමතක කර මොහොතකට රතු මැයි මල් පිරුණු ගස් දෙස බලන්න. කහ මල් පිරුණ ඇහැළ ගස් දෙස බලන්න. සියලු දුක්ඛ දෝමනස්සයන් දුරුවී සිතට දැනෙන ඒ අපූරු මිහිර විඳගන්න.ඉසවිඡායාරූප -විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205202</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්නමාදම්පේ අසේල මනතුංගප්‍රශ්නය - මරදානේ එල්පින්ස්ටන් සිනමාහලට ඒ නම ලැබුණේ කොහොමද?පිළිතුර - එල්පින්ස්ටන් යනු ඉංග්‍රීසි පාලන යුගයේ බොම්බායේ ලෙයිතන් ගවර්නර් වශයෙන් කටයුතු කළ කෙනෙක්. ඔහුගේ සම්පූර්ණ නම මොන්ස්ටුවට් එල්පින්ස්ටන්. ඔහුගේ නම සිහිවීම සඳහායි මේ නම යොදා ඇත්තේ.  ගොඩකවෙල සරත් ආරියවංශප්‍රශ්නය - ලංකාවේ මුල්ම චිත්‍රකතා පොත කුමක්ද?පිළිතුර - සුසිල් පේ‍්‍රමරත්නගේ ‘රන්දූපත’ (1960) ඒත් කේ. ප්‍රැන්සිස්ගේ ‘චිත්‍රකතා’ (1959) මුල්ම චිත්‍රකතා පොත ලෙස පිළිගන්නා අයත් ඉන්නවා. ඊට ඇතුළත් වුණේ බයිබල් කතා.  පයාගල ෂෙල්ටන් මුතුකුඩප්‍රශ්නය - සාලිය කුමාරයා අශෝකමාලාට ප්‍රේමය අර්ථ ගැන්වූයේ කෙසේද?පිළිතුර - (අ) ආලය, (ද) දයාව, (ර) රාගය, (ය) යථාවබෝධය යනාදී වශයෙන්.  හබරාදූවේ ගාමා ගාමිණි සුබසිංහප්‍රශ්නය - ආර්. සිවනන්ද ගායනා කරන ‘ලස්සන ගංගා කුමාරියේ - යන්නේ කොයිබද සවාරියේ’ ගීතය කාගේ පදමාලාවක් ද?පිළිතුර - සිරිල් ඒ. සීලවිමලගේ පදමාලාවක්.  මෝදර එම්.ආර්.සී. ඩයස්ප්‍රශ්නය - ‘කිරා බුදිද බං’ (උදේ පටන් රෑ වනතුරු - රෑ තිස්සේත් එළිවෙනතුරු - අතන මෙතන වැටී නිදන. කිරා බුදිද බං - කිරා බුදිද බං) ගීතය කාගේ නිර්මාණයක් ද?පිළිතුර - රඹුක්වැල්ලේ ශ්‍රී සිද්ධාර්ථ ස්වාමීන් වහන්සේ.  පුත්තලමේ පියල් ගුණසිංහප්‍රශ්නය - ‘රන්සළු’ චිත්‍රපටයට ඇතුළත් වූ ලොස් කැබරලොස් කණ්ඩායම ගායනා කරන ‘සවන් පිරි උතුරන මී’ ගීතය එම චිත්‍රපටයේ යෙදුණේ කුමන අවස්ථාවට ද?පිළිතුර - ඇයි ටෝනියි අනුලයි චිත්‍රපටයක් බලන්න යද්දී ඒ චිත්‍රපටයටනේ මේ ගීතය ඇතුළත් වුණේ. මට මතක හැටියට ඒ ජවනිකාවේ රඟපෑවේ පර්ල් කුරේ. නළුවා නම් කවුද කියලා මතක නැහැ.  නිකවැරටියේ පියල් නානායක්කාරප්‍රශ්නය - දක්ෂ නිළියක වන දුලීකා මාරපන තමන්ට නුසුදුසු අයුරින් විකට චරිතය රඟපානවා. ඇගේ විකට රංගනය ගැන ඔබට මොනවද හිතෙන්නේ?පිළිතුර - අජූතයි  මීගමුවේ යොහාන් කුමාර් ද සිල්වාප්‍රශ්නය - ‘ලුම්බිණි’ රඟහල පිහිටුවා ඇති ප්‍රදේශයට ‘හැව්ලොක් ටවුන්’ කියන්නේ ඇයි?පිළිතුර - ඒ නම යොදා ඇත්තේ බ්‍රිතාන්‍ය යුගයේ මෙරට ආණ්ඩුකාරවරයකුව සිටි ආතර් හැව්ලොක් (1890 – 1895) සිහිවනු පිණිසයි. එය සිදුව ඇත්තේ මැනින් ටවුන් (විලියම් මැනිං) ටොරින්ටන් පෙදෙස ( ටොරින්ටන් සාමි) ග්‍රෙගරි පාර (විලියම් ග්‍රෙගරි) මැකලම් පාර (හෙන්රි මැකලම්) ලොන්ඩන් පෙදෙස (ජේම්ස් ලොන්ඩන්) වෝඩ් පෙදෙස (හෙන්රි වෝඩ්) මෙට්ලන්ඩ් පෙදෙස (තෝමස් මේට්න්ඩ්) යනුවෙන් යෙදුණු පරිද්දෙනුයි.  පිළිමතලාවේ සේනක කන්නන්ගරප්‍රශ්නය - හොලිවුඩ්, බොලිවුඩ්, කොලිවුඩ් හැරුණුකොට තව ඒ වර්ගයේ නම් ඇති චිත්‍රපට තිබෙනවාද?පිළිතුර - ඇයි ‘නොලිවුඩ්’. (NOLLYWOOD) ඒ නමින් හැඳින්වෙන්නේ නයිජීරියානු සිනමාව.මේ සතියේ පහත නම් සඳහන් අයත් ප්‍රශ්න එවා තිබුණා. රත්මලානේ සුසිලා දයාසේන, ගාල්ලේ ආර්. සී. සෝමතිලක, පේරාදෙණියේ චතුරංග විජේසේන.ඔබේ ප්‍රශ්න පහත ලිපිනයට යොමු කරන්න.සු.මි.ගෙන් අහන්න.රසඳුන - සිළුමිණ, ලේක්හවුස්, කොළඹ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205203</link>
    <topic>යාත්‍රා</topic>
    <author>තුෂාරි</author>
    <content>යාත්‍රාධනංජය සිරිවර්ධන මේ දවස්වල පුංචි තිරේ බරටම වැඩ. විකාශය වන ටෙලි නාට්‍ය ගණනාවකම ඔහුගේ කැපී පෙනෙන රඟපෑම් දැක ගන්නට පුළුවන්. අද ධනංජයගේ උපන්දිනය බව අපිට ආරංචි වුණා. මේ නිසාම ධනංජයට අපි කතා කළා.”ඔව් අද මගේ උපන් දිනේ. මම ඉපදුණු ගම් ප්‍රදේශය වන නුවර ප්‍රදේශයේ අනාථ දරුවන් පස්දෙනෙකුට ඔවුන්ගේ අධ්‍යාපනය අවසන් වන තුරු අධ්‍යාපන කටයුතු කර ගැනීමට ශිෂ්‍යත්වයක් තිළිණ කරන්නට මම කටයුතු කළා. මේ සඳහා මට මගේ මවගේ වගේම මිතුරන්ගේ සහයෝගය ලැබුණා. මේ තුළින් උපන් දින සාද පවත්වනවාට වඩා වැඩි සතුටක් ලැබේයැයි මට හිතෙනවා.”මේ දිනවල විකාශය වන ටෙලිනාට්‍ය කිහිපයකම දඟකාර චරිත මවන නිළියක් තමයි වත්සලා දියලගොඩ. වත්සලා රඟපෑමෙන් සමුගන්න යන බවට ආරංචියකුත් ලැබුණා. මේ පුවතේ ඇත්ත නැත්ත ගැන දැනගන්නට අපි වත්සලාටම කතා කරල බැලුවා.වත්සලා කීවේ ඒ කතාවේ කිසිදු ඇත්තක් නොමැති බවයි. මේ දිනවල තරමක් විවේකයෙන් පසුවන බව ඇය කීවා.” ’දූවරු’ ටෙලි නාට්‍යයේ රූගත කිරීම් මේ වනවිට අවසන් ව තිබෙනවා. ඒ නිසා වැඩි වශයෙන් මේ දවස්වල “අමා” ටෙලිනාට්‍යයේ වැඩකටයුතු වෙනුවෙනුයි කැපවෙලා ඉන්නෙ. හුස්ම ගන්න බැරි තරමට වැඩ ගොඩ ගැහිලා තිබුණෙ. “දූවරු” ෂූටින් ඉවර නිසා තරමක නිදහසක් ලැබුණා. ඒ වවගේ ම අලුත් නාට්‍ය තුන හතරකට ම කතා කරල තියෙනවා. ඒත් ඒවට මම පිළිතුරක් දුන්නේ නැහැ. නාලන් මෙන්ඩිස් ගේ නවතම ටෙලි නාට්‍යයකට ඉදිරියේදි රංගනයෙන් දායක වෙන්නට අදහස් කරගෙන ඉන්නවා.”ජනපි‍්‍රය රංගන ශිල්පිනියක වන නයනා කුමාරි රංගනයෙන් දායක වූ නවතම ටෙලි වෘත්තාන්තය ‘යශෝධරා’ තව නොබෝ දිනකින් විකාශය වීමට නියමිත බව අපිට දැනගන්නට ලැබුණා.එහි දි ඇය දරුවන් හත් දෙනෙකුගේ මවක ගේ චරිතයක් නිරූපණය කිරීමට නියමිතයි. ඒ වගේ ම ‘සඳ එළිය’ නමින් නවතම ටෙලිනාට්‍යයක් නිෂ්පාදනය කිරීමටත් ඇය සැලසුම් කර තිබෙනවා. මේ පිළිබඳවත් ඇගේ නවතම තොරතුරු පිළිබඳවත් අපි ඇගේ තොරතුරු සොයා බැලුවා.”මේ දවස්වල මගේ කාලය වැඩි වශයෙන් ගතවෙන්නේ මගේ රූපලාවණ්‍යාගාරයේ කටයුතු වගේම කලා කටයුතු වෙනුවෙනුයි. ඒ වගේම මේ දවස්වල මං ගැන ඉතාම කනගාටුදායක අසත්‍ය පුවතක් එක්තරා වෙබ් අඩවියක පළකරලා තිබුණා වෛද්‍යවරයකු හමුවෙන්න හොරෙන් ගිය ගමනක් ගැන.මගේ නම කැත කරන්නයි අසත්‍ය පුවතක් නිර්මාණය කර පළ කර තිබෙන්නෙ. මේ වගේ ඉතාම නින්දිත චෝදනා එල්ල කරමින් මට මඩ ගහන්නේ ඇයි කියලා හිතාගන්න බැහැ.මම හොඳින් ම දන්නවා මේ වැඩේ කරන්නේ කවුද කියලා. මාත් එක්ක තියෙන තරහට, මගේ දියුණුව, හැකියාව දරා ගන්න බැරි පිරිසක් ඉන්නවා. මේ වගේ පහත් වැඩවලට මම දුක්වෙන්නෙත් නැහැ.පසුබට වෙන්නෙත් නැහැ. ඒ වගේ ම මට කතා කරපු මාධ්‍යවේදිනියකට මට ‘මැඩම්’ කියන්න කිව්ව බවකුත් මේ වෙබ් අඩවි වාර්තාවේ සඳහන් වෙනවා. ඇත්තටම මේ වගේ බොරු මේ අය කොහොම ගොතනවද කියල මට නම් හිතාගන්න බැහැ.”ගාමා ගාමිණී සුබසිංහ අපට හුරුපුරුදු නමක්. ඒ කලා රසිකයකු ලෙස ඔහු නමක් දිනා සිටින නිසා. ගාමා මීට ඉහත පොත් කිහිපයක් ම රචනා කළා. මේ දවස්වල ඔහු විසින් ලියන ලද ගීත ඇතුළත් ඇල්බමයක් එළිදැක්වීමේ කටයුතුවල සූදානමින් සිටිනවා. මේ ගැන ගාමා අපිත් එක්ක කතා කළා.”මම විවේක අවස්ථාවලදී විනෝදයට ලියූ ගී පදරචනා තමයි මේ විදිහට ගීත ඇල්බමයක් ලෙස එළිදක්වන්නට කටයුතු කළේ.ඒ ගීත විජය කුමාරතුංග, රන්ජන් රාමනායක, මාලනී බුලත්සිංහල, ජගත් වික්‍රමසිංහ වැනි ප්‍රවීණ ජනප්‍රිය ගායක ගායිකාවන් ගායනා කළා. මේ ගීත ඇල්බමය “සොඳුරිය අග මිණක් වූ සකුරා මලකි” නමින් තමයි නම් කර තිබෙන්නේ. මෙම ඇල්බමය සරත් ද අල්විස්, ජගත් වික්‍රමසිංහ සමඟ සමීර සුබසිංහ සංගීතවත් කර තිබෙනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205204</link>
    <topic>ආදරය ගැන හිතන්න වෙලාවක් තිබුණේ නෑ</topic>
    <author>ගාමිණී සුසන්ත</author>
    <content>ආදරය ගැන හිතන්න වෙලාවක් තිබුණේ නෑ- දුලානි අනුරාධාමේ දිනවල තිරගත වන ‘විජය – කුවේණි ‘ චිත්‍රපටයේ කුවේණියගේ චරිතයට පණ දෙන්නේ දුලානි අනුරාධාය. දුලානි ක්ෂේත්‍රයට පැමිණ කෙටි කාලයක් වුවද, සහභාගි වී ඇති නිර්මාණ සංඛ්‍යාව අඩු වුවද රංගනය තුළ තම සලකුණ තැබීමට ඇය සමත්ව ඇත. ඒ ඇය සතු රංගන හැකියාව මෙන්ම නර්තන හැකියාව ද නිසාය. දුලානි මේ වනවිට පාසල් නැටුම් ගුරුවරියකි.කොහොමද කුවේණි චරිතයට ලැබෙන ප්‍රතිචාර?චිත්‍රපටය තිරගත වීම ආරම්භ වෙලා තවම දින කීපයයි. මේ වන විට චිත්‍රපටය නරඹපු බොහෝ දෙනෙකුගේ හොඳ ප්‍රතිචාර ලැබිල තියෙනව. විශේෂයෙන් ම මංගල දර්ශනය නැරඹූ කලා ක්ෂේත්‍රයේ උදවිය මගේ රංගනය ගැන සතුටින් කතා කළා. තව සතියක් දෙකක් පමණ ගතවන විට චිත්‍රපටය තවත් ප්‍රේක්ෂකයින් අතරට යනවිට මගේ රංගනය ගැන තවත් ප්‍රතිචාර දැනගන්න ලැබේවි.චරිතයට සාධාරණයක් කළා කියල ඔබ හිතනවද?තිරපිටපත අධක්‍්‍යෂවරයාගේ උපදෙස්, ඇඳුම් නිර්මාණ ශිල්පීන්ගේ, අංග රචනා ශිල්පීන්ගේ දායකත්වය ඇතිව මගේ හැකියාව අත්දැකීම් එක්ක මම කුවේණි චරිතය ගොඩනඟා ගත්තා. මගේ රංගනය පිළිබඳව අධ්‍යක්‍ෂවරයා සතුටු වුණා. වෙනත් බොහෝ දෙනෙකුත් මගේ රංගනය ප්‍රශංසා කළා. ඒ නිසා මම හිතනව මම කුවේණි චරිතයට සාධාරණයක් කළා කියල.කුවේණිය පිළිබඳව ඔබට මොනවද හිතෙන්නෙ?කුවේණිය කියන්නෙ අපේ රටේ මුල්ම රැජන ලෙස හඳුන්වනු ලබන කාන්තාව. කුවේණිය කියන නමේම තිබෙනව ගම්භීරත්වයක්; අපූර්වත්වයක්. කුවේණියගේ චරිතය මුහුණදෙන සිදුවීම්වලට සමාන අත්දැකීම් වලට මුහුණ දෙන කාන්තාවන් වර්තමාන සමාජයේත් ඉන්නව. ආදරය නිසා ජීවිතයේ බොහෝ දේ නැති කරගත්, ජීවත් වෙන්න ක්‍රමයක් නැතිව අසරණ වුණු නමුත් දරුවන් පණ මෙන් රකින කාන්තාවන් අදත් ඉන්නව. ඒ නිසා මම හිතනව කුවේණිලා අදත් ජීවත් වෙනව කියල.මේ චරිතය රඟපෑම ඔබට අභියෝගයක් වුණාද?කුවේණිය අපේ ඉතිහාසයේ ඓතිහාසිත චරිතයක්. ඒ චරිතය පිළිබඳව මුළු සමාජයම දන්නව. ලාංකේය සමාජයම ඒ චරිතය කියවල තියෙනව. ඒ නිසා කුවේණිය කියන චරිතය සෑම ශ්‍රී ලාංකිකයකුගේම සිත් තුළ ජීවත් වෙනවා. ඒ වගේ ම කුවේණියගේ පින්තූරය සෑම දෙනෙකුගේ ම සිත් තුළම ඇඳිල තියෙනව. එවැනි චරිතයක් නිර්මාණය කිරීම ඉතා අපහසුයි. එවැනි චරිතයක් නිරූපණය කිරීමේදී බොහෝ දෙනෙකුගේ සිත් තුළ තිබෙන රූපයට හානියක් නොවන ආකාරයෙන් එය කළ යුතුයි. එහෙම නොවුණොත් ප්‍රේක්ෂකයින් මගේ රංගනය ප්‍රතික්ෂේප කරනවා. ඒ නිසා අධ්‍යක්‍ෂවරයාගේ ඇතුළු සියලු දෙනාගේ අදහස් මත ප්‍රේක්ෂකයින්ගේ සිත් තුළ ජීවත් වන කුවේණියගේ රූපයට හානියක් නොවන්න මම කුවේණි චරිතයට සූදානම් වුණා. ඇත්තෙන් ම එය අභියෝගයක් වුණා.කුවේණිය ලෙස රඟපාන්න ලැබීම ගැන ඔබ මොනවද හිතන්නෙ..?මේ අවස්ථාව රංගන ශිල්පිනියකුට ලැබෙන දුර්ලභ අවස්ථාවක්. තම රටේ පළමු රැජන යැයි සැලකෙන චරිතය රඟපාන්න කිසියම් රංගන ශිල්පිනියකට අවස්ථාව ලැබේ නම් එය වාසනාවක්. මේ චරිතය රංගන ශිල්පිනියන් කීප දෙනෙක් හරහා තමයි මට ලැබුණේ. මම හිතනව මේ ඓතිහාසික චරිතය රඟපෑමේ අවස්ථාව මට උරුමවෙලා තියෙන්න ඇති කියලා.මේ දවස්වල මොනවද කරන්නෙ...?මේ දවස්වල ”භව අරණ” ටෙලිනාට්‍යයේ රූපගත කිරීම්වලට සහභාගි වෙනවා. ඒ රූපගත කිරීම් සිදුවෙන්නේ අනුරාධපුරයේ. මේ ටෙලිනාට්‍යයේ මම කරන්නෙ අපූරු චරිතයක්. අතීතයේ සිටි දේවතාවියක් වර්තමාන සමාජයේ සාමාන්‍ය යුවතියක් ලෙස ඉපදිලා ඇය මුහුණ දෙන අත්දැකීම් තමයි මේ ටෙලිනාට්‍යයේ කියවෙන්නේ.දැන් ඔබ ගුරුවරියක් නේද?ඔව් ආශාවෙන් සිටි ගුරු වෘත්තිය මට ලැබුණා.කලා නිර්මාණවලට දායක වීමේදී දැන් ඔබ ගුරුවරියක් නිසා කිසියම් තේරීමක් කරන්න සිදුවෙනවාද?මම ගුරුවරියක් වෙන්න කලින් ඉඳලම නිර්මාණවලට දායක වුණේ තේරීමක් කරලයි. කලාවට මම ඇවිත් තවම අවුරුදු 5 ක පමණ කාලයක්. මම සහභාගිවෙලා තියෙන්නෙත් නිර්මාණ කීපයකට පමණයි. ඒවා මම තෝරා බේරාගෙන රඟපෑ නිර්මාණ. මම දැන් ගුරුවරියක් නිසා රඟපෑම් පිළිබඳව තවදුරටත් හිතන්න වේවි.වර්තමානයේදී ඔබට ලැබී තිබෙන ජනපි‍්‍රයත්වය ගැන ඔබට මොනවද හිතෙන්නේ?රංගන ක්ෂේත්‍රයේ සිටින විට ආදරය, ගෞරවය, සැලකිල්ල, නින්දාව ප්‍රශංසාව මේ සියල්ලම ලැබෙනවා. නමුත් කාලයක් ගතවන විට රංගනයෙන් ඉවත් වූවිට ඒ සියල්ල නැති වෙනවා. ඒක තමයි ස්වභාවය. ඒ ගැන හොඳ අවබෝධයක් මට තියෙනව. මම උත්සාහ කරන්නෙ ඉතාම සරලව ජීවත් වෙන්න.ඔබ විවාහ වන වයසේ පසුවන යුවතියක් නේද?මගෙ විශ්වවිද්‍යාල අධ්‍යාපනයෙන් පසුව කලා කටයුතුවලට යොමු වුණා. ඉන්පසුව ගුරුවරියක් වුණා. දිගටම කුමක් හෝ දෙයකට සම්බන්ධ වී සිටි නිසා ප්‍රේමය විවාහය ගැන හිතන්න මට වෙලාවක් තිබුණේ නෑ. නමුත් මම දැන් හිතනව මගෙ ජීවිතයේ වෙනසක් විය යුතු කාලය මෙයයි කියල.ජීවිතයට සමීප වූ විශේෂ කෙනෙක් ඔබට ඉන්නවාද?නැහැ තවම එහෙම කෙනෙක් නෑ.ගාමිණී සුසන්තඡායාරූපය – ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205205</link>
    <topic>මම දෙමළ ඉගෙනගත්තේ ත්‍යාගරාජලගෙන්, නසීර්ලගෙන්</topic>
    <author>තුෂාරි වික්‍රමසිංහ</author>
    <content>මම දෙමළ ඉගෙනගත්තේ ත්‍යාගරාජලගෙන්, නසීර්ලගෙන්ඉන්දියාවෙන් සම්මාන දිනූඋපාලි ලීලාරත්නසම්මානනීය නවකතාකරුවකු, පරිවර්තකයකු සහ නිදහස් මාධ්‍යවේදියකු ලෙසත් වෘත්තියෙන් මුද්‍රණ කළමනාකාරවරයකු ලෙසත් කටයුතු කරන උපාලි ලීලාරත්න පසුගිය දා ජාත්‍යන්තර සම්මානයෙන් පිදුම් ලැබුවේය. ඒ ඔහු ඉන්දියානු ප්‍රවීණ ලේඛක චින්නප්පා භාරතීගේ ‘සුරංගම්’ නම් නවකතාව ‘ගල් අඟුරු’ නමින් සිංහල භාෂාවට පරිවර්තනය කිරීම වෙනුවෙනි.හොඳම පරිවර්තන කෘති වෙනුවෙන් වාර්ෂිකව සාහිත්‍ය සම්මාන පිරිනමන ඉන්දියාවේ ‘නල්ලි දිසෙයි ඒට්ටුම්’ සාහිත්‍ය සම්මාන කමිටුව දේශීය භාෂාවලට කෙරෙන පරිවර්තන සඳහා පමණක් සම්මාන පිරිනැමීමේ පිළිවෙතින් බැහැරව මුල්ම වතාවට මෙරට ශ්‍රී ලාංකේය ලේඛකයෙකුට ද සම්මානයක් පිරිනැමීම විශේෂිතය. මේ කතාබහ ඒ වෙනුවෙනි.මේ ලැබුණු සම්මානය ඔබට වගේම අපේ රටටත් සුවිශේෂියි. පළමුව ඒ ගැන කතා කරමු?මේ සම්මානය ප්‍රදානය කරන්නේ නල්ලි දිසෙයි කියන සාහිත්‍ය උලෙළින්. එයින් පරිවර්තන කෘති සඳහා සම්මාන පිරිනමනවා. ඉන්දියාවේ භාෂා 18ක් තිබෙනවා. ඒ භාෂා 18කට පරිවර්තනය වන කෘති සඳහා හොඳම කෘතිය තෝරලා සම්මානයක් ප්‍රදානය කරනවා. එහි දී සිංහල කෙනෙකුට මේ සම්මානය ප්‍රදානය කළ පළමු අවස්ථාව මෙයයි.18 දෙනකුට එදා සම්මාන පිරිනැමුණා. ඒ අතරින් මමත් එක් අයෙක්. සමස්ත ශ්‍රී ලාංකේය සිංහල සාහිත්‍ය කතාවම ලබපු ජයග්‍රහණයක් විදිහටයි මෙය මම දකින්නේ. නැතිව මෙය මම පෞද්ගලිකව ලබපු ජයක් ලෙස සලකන්නේ නැහැ.ඔබ පරිවර්තන සාහිත්‍ය කෘති රචනා කිරීමට පෙලඹුණේ කොහොමද?මම උපන්නේ අහංගම, දකුණේ. මම බෞද්ධයෙක්. පුංචි කාලෙදිම අපිට තාත්තගේ රැකියාව නිසා තලවාකැලේ ප්‍රදේශයට පදිංචියට යන්න සිද්ධ වුණා. කඳුකරයේ දී මට ආශ්‍රය කරන්නට ලැබුණේ දෙමළ අයයි. මම දුටුවේ ඔවුන්ගේ සංස්කෘතියයි. අපි එහෙට යනකොට මට අවුරුදු 1 1/2යි. අපේ අල්ලපු ගෙදර හිටියේ ත්‍යාගරාජා.මෙහා පැත්තෙ ගෙදර හිටියේ නසීර්. මුස්ලිම් ජාතිකයෙක්. ඔවුන් තමයි මගේ කුඩා කල මිතුරන්. ඒ පසුබිම මතයි මම හැදී වැඩුණේ. ඒ අනුව තමයි දෙමළ භාෂාව කතාකරන්න, ඉගෙන ගන්න මට හැකි වුණේ, නැතිව මම ගුරුවරුන්ගෙන් දෙමළ ඉගෙන ගත්තෙ නැහැ. දෙමළ අයගේ සංස්කෘතිය අපේ සංස්කෘතියට වඩා වෙනස්. ඒ නිසා මම ඒ ගැන දැනගන්න උත්සුක වුණා. වතුකරයේ දුක්විඳින මිනිසුන් ගේ ජීවිත ගැන සැබෑ අධ්‍යයනයක් කරන්නට මට අවස්ථාව ලැබුණා. මා තුළ වූ කුතුහලය නිසා ඒ ගැන සොයා බැලුවා.’ගල්අඟුරු’ කෘතියට පාදක වෙන කතා පුවත කුමක්ද?ගල්අඟුරු ආකරයක ජීවත්වන කම්කරුවන්ගේ ජීවන අරගලය මේ කෘතියෙන් නිරූපිතයි. ඒ කම්කරුවන්ගේ ජීවන වටපිටාව, වෙළෙඳුන් ඔවුන්ව සූරා කන හැටි ඉන්පසුව ඒ අය අරගලයක් කරලා වෘත්තිය සංගම් පිහිටවලා පෞද්ගලික ව්‍යාපාරිකයන් සතුව තිබුණු ආකර රජය යටතට ගැනෙනවා. ආකර සියල්ලම රජය යටතට ගත්තත් එතැනදී ඊටත් වඩා ලොකු හානියක් සිදුවෙනවා. නිලධාරි වාදය නිසා. පරණ සුපුරුදු තත්ත්වයටම ඒ අයගේ ජීවන තත්ත්වය ඇද වැටෙනවා.ඔබේ කෘතියට සම්මානයක් ලැබෙයි කියන බලාපොරොත්තුව ඔබ තුළ තිබුණාද?ඇත්තෙන්ම, මගේ හිතේ එවැනි බලාපොරොත්තුවත් කොහෙත්ම තිබුණෙ නැහැ. ඉන්දියාවේ භාෂා 18ක් තිබෙන බව මම කලිනුත් පැවසුවා. ඒ භාෂා 18ට අයිති භාෂාවකින් අපි අපේ රටේ ඉඳල පොතක් ලියල මුද්‍රණය කළත් ඉන්දියාවට එය අලෙවි කරගන්න බැහැ. ඒ අය ගන්නේ නැහැ. ප්‍රතික්ෂේප කරනවා. ඒ තත්ත්වය යටතේ ඒ භාෂා 18ට අයත් අය අතරයි බොහෝවිට සම්මාන උලෙළවලදී සම්මාන හුවමාරු වුණේ. එවැනි තත්ත්වයක් යටතේ මේ ආකාරයට මට සම්මානයක් ලැබීම සතුටට කරුණක්.සාහිත්‍යකරුවෙක් ලෙස පමණක් නොවෙයි තවත් වෘත්තීන් කිහිපයකම අත්දැකීම් ඔබ සතුයි. එහෙම නේද?ඉස්සර මම නිදහස් මාධ්‍යවේදියෙක් විදිහට සේවය කළා. මගේ වෘත්තිය මුද්‍රණ ක්‍ෂේත්‍රය. මුද්‍රණ කළමනාකරුවෙක් ලෙස අවුරුදු 30ක අත්දැකීම් මා සතුයි. සාහිත්‍යකරණයේ නියැලෙන්නේ විනෝදාංශයක් ලෙසයි. මොකද ලේඛකයෙක් හැටියට අපේ රටේ ඒ වෘත්තිය කරලා ජීවත්වන්න අපහසුයි.තුෂාරි වික්‍රමසිංහඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205206</link>
    <topic>සිනාකතා</topic>
    <author/>
    <content>සිනාකතා‘මිස්ටර් සේනාධීර අපිට මේ ඉන්ටර්වීව් එකට පැයක කාලයක් ලැබිලා තිබුණට, වෙළෙඳ දැන්වීම්වලට කාලෙ ගියාම ඉතුරු වෙන්නේ පැය භාගයක විතර කාලයක්. සාකච්ඡාව මැද්දෙ ෆිල්ම් එකේ ජවනිකා 2 ක් 3 ක් දාන්ඩත් ඕනැනෙ. එතකොට කතා කරන්න ඉතුරු වෙන්නෙ බොහොම ටික වෙලාවයි. රූපවාහිනි මැදිරියේ දී තව නොබෝ වේලාවකින් රූපගත කිරීමට නියමිත සම්මුඛ සාකච්ඡාවේ සීමා පිළිබඳ නිවේදකයා, චිත්‍රපට අධ්‍යක්ෂවරයා හට කරුණු පැහැදිලි කරමින් කීවේ ය.‘මගෙ ෆිල්ම් එකේ ආරම්භය මළ ගෙදරක දර්ශනයක්. ඒක හරිම වැදගත්. ඒ මරණයේ දුක්මුසු සිදුවීම, මරණයෙන් ඇතිවුණු අඳුර, ඒකෙ පාළු මූසල ගතිය වගෙ දේවල් ඒ ජවනිකාවේදී බොහොම අපූරුවට පිළිබිඹු වෙනවා. ෆිල්ම් එකේ කතාව ගැන මගෙන් ඇහැව්වාම, ඔය ගැන මම විස්තර කරන කොට ඒ මරණ ජවනිකාව පෙන්වනවා නම් වැඩිය හොඳයි’ අධ්‍යක්ෂවරයා දිගු විස්තරයක් කරමින් කීවේ ය.“අපිට තියෙන කාලයත් බොහොම සීමිත හින්දා, දුක, පාළුව, අඳුර, මූසල ගතිය වගෙ දේවල් ගැන මිස්ටර් සේනාධීර විස්තර කරද්දී, අපි මිස්ටර් සේනාධීරගෙ සමීප රූපයක් ස්ක්‍රීන් එකේ දිගටම තියමු. එතකොට ඒ සේරම දේවල් හරියටම ප්‍රේක්ෂකයො තේරුම් ගනීවි” නිවේදකයා කීවේ ය.“ගමගේ උන්නැහේ දැන් ආණ්ඩුවේ බොහොම ඉහළ තානාන්තරයක ඉන්න කෙනෙක් නෙ. ලබන සුමානෙට තමයි මිනිහගෙ 60 වැනි උපන් දිනේ යෙදිලා තියෙන්නෙ. මං මේ කල්පනා කළේ මිනිහගෙ උපන් දිනේට කොයිවගෙ තෑග්ගක් දෙනවට මිනිහ කැමැති වෙයිද කියලයි. රේණුක, ලකී සමඟ කීවේ රැස්වීමකදී හමුවී කතා බස් කරමින් සිටියදීය.“මිනිහත් අපි වගේම තමයි බං. ගවුමක්, චීත්තයක් පේන්ඩ බෑ. ඒ හින්දා බර්ත් ඩේ එකට අවුරුදු 20 ක විතර ගැටිස්සියක් එක්ක ආවොත් මිනිහා හුඟක්ම සන්තෝස වෙයි” ලකී කීවේය.එක් පාසලක පහළ පන්තියක ළමයින් හට සිංහල පාඩමේදී වාක්‍ය රචනයක් යනු කුමක් දැයි හඳුන්වා දුන් ගුරුවරිය ‘දුප්පත් පවුලක්’ යන මැයෙන් වාක්‍ය රචනයක් ලියන ලෙස ළමයින්ට කීවා ය.කුඩා විනුදි තම වාක්‍ය රචනය මෙසේ ලීවා ය.“එකමත් එක රටක ඉතාම දුප්පත් පවුලක් හිටියා. ඒ පවුලේ හැමෝම හුඟාක් ම දුප්පත් අය. තාත්තත් දුප්පත්. අම්මත් දුප්පත්. ළමයින් හරිම දුප්පත්. ඒ ගොල්ලන්ගෙ ගෙදර කාර් එක එළවන ඩ්‍රැයිවරුත් දුප්පත්. කුස්සි අම්මත් දුප්පත්. ළමයි බලා ගන්ඩ හිටිය ආයාත් දුප්පත්. කඩේ යන්ඩ හිටිය බණ්ඩාත් දුප්පත්. වත්තෙ වැඩ කරන වේලුත් දුප්පත්. ඒ මුළු පවුලම දුප්පත්.විශාල වැවක් ආසන්නයේ රමණීය භූමි භාගයක පිහිටි හමුදා කඳවුරකට පිවිසි හමුදාවේ ප්‍රධාන වෛද්‍ය නිලධාරියා කඳවුරේ ස්ථාන භාර නිලධාරියා හමුවී මෙසේ ඇසීය.“මේ කඳවුරේ පාවිච්චියට වතුර ගන්නෙ අර පේන වැවෙන් ද?”“ඔව්, අපි පාවිච්චි කරන්නෙ වැවේ වතුර තමයි.” කඳවුර භාර නිලධාරියා කීවේ ය.“ඔය වතුරෙන් කඳවුරේ අයට ලෙඩ රෝග බෝවෙන එක වළක්වන්න අරගෙන තියෙන පියවර මොනවද? වෛද්‍යවරයා සටහන් පොතක කිසිවක් ලියමින් විමසීය.මුලින් ම අපි වැවෙන් ගේන වතුර හොඳට උණු කරනවා. ඊළඟට ඒ වතුර හොඳට පෙරනවා.” නිලධාරියා පැහැදිලි කළේ ය.“බොහොම හොඳයි, ඊට පස්සෙ....?” වෛද්‍යවරයා උනන්දුවෙන් විමසීය.“ඊට පස්සෙ වැඩි හොඳට අපි වතුර නොබී, ඒ වෙනුවට බීර බොනවා.” හමුදා නිලධාරියා පිළිතුරු දුන්නේ ය.“කොහොමද රුක්මණී ඔය දෙන්නම එකම විදිහේ රාජකාරි දෙකක් කරන්නෙ?” දිලිප් තම මිතුරු පරාක්‍රම ගේ බිරිඳ ගෙන් ඇසුවේ කලා උලෙළකදී ය.“ඇයි ඔයා එහෙම ඇහැව්වේ.” අගක් මුලක් තේරුම් ගත නොහැකි වූ රුක්මණී ඇසුවා ය.“නෑ ඉතින් ඔයා කරන්නෙ රූපලාවණ්‍යාගාරයක් දාලා මනමාලියන්ට අන්දවන එකනෙ. ඔයාගෙ හස්බන්ඩ් කරන්නෙත් එන්ජීඕ කාරයො අල්ලගෙන අපිව අන්දවන එකනෙ. ඒකයි මම එහෙම ඇහැව්වේ.” දිලිප් කීවේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205207</link>
    <topic>සසරේ මා සමඟ පැමිණි කෙනා කොහේ හෝ ඇති</topic>
    <author>වසන්ත ජයසිංහ ආරච්චිගේ</author>
    <content>සසරේ මා සමඟ පැමිණි කෙනා කොහේ හෝ ඇතියශෝධා විමලධර්මඉතාම කෙටි කලකදී වේදිකාවත්, සිනමාවත්, පුංචි තිරයත් හරහා පේ‍්‍රක්ෂක ආකර්ෂණය දිනාගනිමින් විශිෂ්ට චරිතාංග රංගනයක නියැළෙන රංගන ශිල්පිනියක් විදිහටයි අප ඇය හඳුනා ගන්නේ. වසර 26 ක සිය කලා ජීවිතයේ ලැබුණු සෑම චරිතයකටම හැකි උපරීම සාධාරණය ඉටුකරන රංගන ශිල්පිනියක් ලෙස අනන්‍යතාවක් ගොඩනඟා ගත් යශෝධා විමලධර්ම කලක් ගත කළේ නිහඬ ජීවිතයක්. එහෙත් ඒ නිහඬ බව බිඳිමින් කාලයකට පසු ඇය මේ දිනවල ස්වර්ණවාහිනියේ ‘දූවරු’ ටෙලි නාට්‍යය හරහා කරළියට ඇවිත්.රංගන ශිල්පිනියක ලෙස කාලයකට පස්සේ අපි ඔබ නැවත දකිනවා ‘දූවරු’ ටෙලි නාට්‍යයෙන්.ඔව් අවුරුදු ගණනාවකට පසුවයි මම ටෙලි නාට්‍යයකට එක්වුණේ. පසුගිය කාලයේ මම නිහඬව හිටියා. ඇත්තටම ඒකට හේතු වුණේ හොඳ තිර පිටපතක් නොමැතිකම.මම හිතන්නේ 2000 වර්ෂය ආරම්භයත් එක්ක ටෙලි නාට්‍ය කියන දේ මූලික පිටපත් රහිතව දීර්ඝ ටෙලි නාට්‍යවලට ගියා. අවුරුදු 26 ක මගේ කලා ජීවිතයේ මම පුරුදු පුහුණු වෙලා හිටියේ තිර පිටපත සමඟ අධ්‍යක්ෂවරයා, තිර රචකයා හා කතා කරලා චරිතය ගොඩනඟා ගන්න. නමුත් ඒ ගුණාත්මක බව දකින්න ලැබුණේ නැහැ. ඔය අතරෙදියි දූවරු ටෙලි නාට්‍යයට මට ආරාධනා ලැබුණේ. ඇත්තටම මම හරිම කැමැත්තෙන් ඒ සඳහා දායක වුණේ.විශේෂයෙන් මාලනි ෆොන්සේකා මහත්මිය සමඟ එකට රඟපාන්න ලැබීම මම ලබපු විශාල භාග්‍යයක්. අනෙක් දේ නාලන් මෙන්ඩිස් සමඟ මම මීට කලින් නිර්මාණ ගණනාවක් කළා. මෙය හොඳ පිටපතක් වගේම අධ්‍යක්ෂවරයාට තියෙන ගරුත්වයත් අයිරාංගනී සේරසිංහ වැනි ප්‍රවීණ ශිල්පීන් සමඟ නැවත රඟපාන්න ලැබීමත් ‘දූවරු’ ටෙලි නාට්‍යයට එකතු වෙන්න හේතුවක් වුණා.නමුත් ඒ මඟ හැරුණු කාලය ඔබේ රංගන ජීවිතයට සිදුවුණු විශාල බලපෑමක් පාඩුවක් සිදුවුණා කියලා හිතෙන්නෙ නැද්ද?ඇත්ත මට හිතෙනවා ඒ මඟ හැරුණු කාලය අපරාධයක් කියලා. මොකද 2006 දී මම ජයන්ත චන්ද්‍රසිරි ගේ ‘සතර දෙනෙක් සෙන්පතියෝ’ ටෙලි නාට්‍යයෙන් පස්සේ නිර්මාණයක් කළේ නැහැ. මා මුලින් කී පරිදි හොඳ නිර්මාණ විරල වීමයි හේතුව වුණේ.ඒ නිහඬව සිටි කාලයේදී රංගනය පිළිබඳ මම බොහෝ දේ හෙව්වා. හොඳ වේදිකා නාට්‍ය කිහිපයක් කළා. ‘ට්‍රොජන් කාන්තාවෝ’, ‘මකරාක්ෂයා’ නව නිෂ්පාදනය මේ හරහා රට වටා ගියා. ඉතිං ක්ෂේත්‍රයෙන් ඉවත්වීමක් සිදුවුණේ නැහැ. නමුත් රූපවාහිනි තිරයේ දකින්නට නොලැබීමයි සිද්ධ වුණේ.රූපවාහිනිය පමණක්ම නෙමෙයි සිනමාව පැත්තෙනුත් ඔබ දුරස් වෙලා හිටියා කියලයි හිතෙන්නෙ.සිනමාවට අවසානයට මම එක්වුණේ ජයන්ත චන්ද්‍රසිරිගේ ‘ගරිල්ලා මාර්කටිං’ චිත්‍රපටයට. ඒත් 2006 අවුරුද්දේ. මේ අවුරුද්දේ ආරම්භයත් එක්ක නැවතත් මම සිනමා පට දෙකකට සම්බන්ධ වුණා. එකක් සුමිත්‍රා පීරිස් මහත්මියගේ ‘වෛෂ්නාවි’ අලුත්ම චිත්‍රපටයට. මුලින් 1995 දී මම එතුමියගේ ‘දුවට මවක මිස’ චිත්‍රපටයේ රංගනයෙන් එක්වුණා. මම විශ්වාස කරනවා ‘වෛෂ්නාවි’ සිනමා පටයේ මෙම චරිතය සුවිශේෂි වෙයි කියන දේ. අනෙක් දේ සිනමාවේ මව්පියන් වගේ ඉන්න ලෙස්ටර් ජේම්ස් පීරිස් මහත්මයයි සුමිත්‍රා පීරිස් මහත්මියයි යටතේ රඟපාන්න ලැබීම ලොකු භාග්‍යයක් කියලා කියන්න ඕන.ඒ වගේම ජයන්ත චන්ද්‍රසිරිගේ ‘සමනල සංධ්වනිය’ චිත්‍රපටය. එයත් මගේ සිනමා රංගනයේ සුවිශේෂ සංධිස්ථානයක් වෙයි කියලා මට හිතෙනවා. මම විශ්වාස කරනවා කාලයකට පස්සේ හරි මගේ රංගන පරාසය පෙන්වීමට හැකි නිර්මාණ දෙකක් මට ලැබුණා කියලා.මඟ අතහැරපු කාලය තුළ තිබුණු ජනපි‍්‍රයත්වය අඩුවෙලා ගියා කියලා හිතුණේ නැද්ද?මෙහෙමයි ටෙලි නාට්‍ය තුළ සිනමාව තුළ දකින්න නොලැබුණාම ගොඩක් දෙනෙක් මගෙන් අහන්න ගත්තා දැන් රඟපෑමෙන් අයින් වෙලා ද කියලා. පාරේ තොටේ හමුවුණත් එහෙමයි. සමහර අයට මුල් කාලේ අපි කළ චරිත, දෙබස් පවා තාම මතකයි. ඇයි ඒ වගේ නිර්මාණ කෙරෙන්නේ නැත්තේ කියලා අහනවා. ඒත් ඒ අයගේ මතකයේ මාව රැඳිලා තියෙනවා කියලා දැනගත්තම සතුටක් දැනෙනවා. කාලයක් කරපු චරිත තාමත් පේ‍්‍රක්ෂකයින්ගේ හදවතේ තියෙනවා කියන්නේ යම් දක්ෂතාවයක් මම සමාජයට දීලා තියෙනවා කියලා හිතෙනවා. එක රැයකින් ජනපි‍්‍රය වෙලා යන ගමනක් මගේ කලා ජීවිතය තුළ එදා ඉඳන්ම තිබුණේ නැහැ.හින්දි භාෂාව පිළිබඳ ඔබ තුළ ඇති දැනුම අපි දකිනවා ජාතික රූපවාහිනියේ විකාශය වන ‘සුභානි රාත්’ හරහා.මම ගොඩක් ආසාවෙන් එම වැඩසටහන කරන්නේ. විශේෂයෙන්ම හින්දි ගීත රස වින්දනය, පැරැණි හින්දි ගීත සාහිත්‍යය පිළිබඳ මගේ පියා (රවිධර්ම විමලධර්ම) ගුවන්විදුලිය ඔස්සේ දශක තුනකට අධික කලක් විවිධ වැඩසටහන් කළා. ගී අමදහර, ස්වර මධු, සප්ත රංග, වැනි වැඩසටහන් ජනපි‍්‍රය වුණා. මම හිතන්නේ ජාතික නාළිකාව හරහා එවැනි වැඩසටහනක් කරන්න ලැබීමම මම තාත්තාට කරන ගෞරවයක් විදිහටයි දකින්නේ.‘සුභානි රාත්’ වැඩ සටහන හරහා පැරැණි හින්දි ගීත රස විඳින විශාල පේ‍්‍රක්ෂක පිරිසක් මා වටා එක්වුණා. ඔවුන් ඉහළින් මේ වැඩ සටහන අගය කළා. එහි ගෞරවය යන්න ඕන සම්මානනීය දක්ෂ නිෂ්පාදකවරියක් වන ‘ආලකමන්දාව‘ වැනි වැඩ සටහන් කරන විනීතා කරුණාරත්නට. ඇය ඉතා හොඳින් ‘සුභානි රාත්’ වැඩ සටහන අධ්‍යක්ෂණය කරනවා. නමුත් අද මෙම වැඩ සටහන යම් සීමා වීමක් තියෙනවා. හින්දි ගීත රස විඳින විශාල පේ‍්‍රක්ෂක පිරිසක් මේ වටා ඉන්න නිසා තවදුරටත් ජාතික නාළිකාවෙන් ඒ සඳහා අවශ්‍ය සහයෝගය මට ලැබෙයි කියලා මම විශ්වාස කරනවා.හොඳයි දෛවය කියන දේ ඔබ විශ්වාස කරනවා.ඔව් මම හිතන්නේ එහි යම් සත්‍යතාවයක් තියෙනවා කියලා මට දැනෙනවා.ඇයි ඔබ එහෙම කියන්නෙ?සංසාරේ අපි අරගෙන එන දේවල් තියෙනවා. ඒකට හොඳම උදාහරණය මම රංගන ශිල්පිනියක් වීම. මේ අදහස මගේ සිහිනයකවත් තිබුණේ නැහැ. ඒ සිහිනය දැක්කේ මගේ තාත්තා. පාසල් යන කාලේ අඩුම තරමේ මම වේදිකාවකටවත් ගොඩවෙලා නැහැ. නමුත් අද මම රංගන ශිල්පිනියක් වෙලා.මගේ ආසාව තිබුණේ ගුරුවරියක් වෙන්න. ඒත් සසරේ අපි අරගෙන එන දේවල් එක්ක ජීවිතේ ගොඩනැගෙන්න ගන්නවා. ලෝකයේ හොඳම රංගන ශිල්පින්ගේ ලැයිස්තුවක් කවදාහරි හැදුවොත් එහි මගේ නම තියෙන්න ඕන කියලයි තාත්තා මට කිව්වේ. අද මම විෂය දැනුම හොයාගෙන මේ ගමනේ නිරත වෙලා ඉන්නවා කියලයි මට හිතෙන්නෙ.අවසන් වශයෙන් ඒ ගමන්මඟේ විවාහය කියන සංධිස්ථානය දැන් සමීප වෙලා ඇති කියල හිතෙන්නේ නැද්ද?.අපි අරගෙන ආව දෙයක් තියෙනවා. විවාහය කියන දේ ජීවිතයට ඉතාම වැදගත්. ඒත් එය එක එක්කෙනාට බලපාලා තියෙන විදිහ වෙනස්. විවාහ වෙන්නේ නෑ කියන තීරණේ මම නැහැ. ඒ වගේ සුන්දර ආදරයක් මම දැක්කේ මගේ අම්මගෙයි තාත්තගෙයි. මේ ලෝකෙට අපි එන්නේ සංසාරයේ යම් යම් දේවල් අරගෙන. ඒ නිසා ඒ සසරේ මා සමඟ ආව කෙනා කොහේ හෝ ඇති. ඔහු හමුවූ දාට හැමෝටම කියන්නම්.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205208</link>
    <topic>පුවත්</topic>
    <author/>
    <content>පුවත්කොළඹ සිරිමාවෝ බණ්ඩාරනායක බාලිකා විද්‍යාලය ඉදිරිපත් කළ වෙසක් භක්ති ගී ප්‍රසංගය පසුගියදා පැවැත්විණි. මේ එහි අවස්ථාවකි.  චානක දර්ශන ප්‍රනාන්දු රචනා කොට නිෂ්පාදනය කළ ‘බිඳුණු දම්වැල්’ වේදිකා නාට්‍යයේ මංගල දර්ශනය අද (20) සවස 6.00 ට මොරටුව බෞද්ධ මන්දිර ශාලාවේදී පැවැත්වෙයි.  හෙන්රි ජයසේනයන්ගේ විශිෂ්ටතම නිර්මාණයක් වන ‘හුණුවටයේ කතාව‘ නාට්‍යයේ විශේෂ දර්ශන දෙකක් මෙම 25 වන දා ද සෝමලතා සුබසිංහගේ ‘විකෘති’ නාට්‍යයේ විශේෂ දර්ශන දෙකක් මෙම 26 වනදා ද උදයසිරි වික්‍රමරත්නගේ ‘සුද්දෙක් ඔබ අමතයි’ නාට්‍යයේ විශේෂ දර්ශන දෙකක් මෙම 27 වනදා ද සවස 3.30 ට සහ 7.00 ට කොළඹ ලයනල් වෙන්ඩ්ට් රඟහලේ දී වේදිකා ගත වේ.  ශ්‍රී ලංකා රූපවාහිනි අභ්‍යාස ආයතනය සංවිධානය කරන සිනමා අධ්‍යක්ෂණ ඩිප්ලෝමා (වසර 02 ක පාඨමාලාව ජූනි මස 23 වන දින ආරම්භ කිරීමට සැලසුම් කර ඇත. පාඨමාලාවට සහභාගි වීම සඳහා බලාපොරොත්තු වන අයදුම්කරුවන් සඳහා සම්මුඛ පරීක්ෂණ පසුගිය සතියේ පැවති අතර ඒ මගින් සුදුසුකම් මත අයදුම්කරුවන් තෝරා ගනු ලැබීය. පාඨමාලා සඳහා සහභාගි වීමට බලාපොරොත්තු වන තවත් කිහිපදෙනෙකුට අවස්ථාව ලබාදීමට අදහස් කරන හෙයින් අදාළ අයදුම්පත් මේ මස 31 වන දිනට පෙර ශ්‍රී ලංකා රූපවාහිනි අභ්‍යාස ආයතනය, නො. 100 ඒ, ශ්‍රී ලංකා පදනම් මාවත, කොළඹ 07 යන ලිපිනයට යොමු කළ හැකි බව එම ආයතනය දැනුම් දෙයි.  ජාලිය රාජපක්ෂ නිර්මාණය කළ ‘සොකරි’ නාටකයේ විශේෂ දර්ශන දෙකක් අද (20) පස්වරු 3.30 ට සහ 6.45 ට මරදාන ටවර් රඟහලේදී වේදිකා ගතවෙයි.  කැලණිය ප්‍රාදේශීය ලේකම් කාර්යාලයේ සංවර්ධන සහකාරවරයෙකු ලෙස සේවය කරන ලලිත් පි‍්‍රයංකර ලියූ “කසාවතක කතාවක්” කෘතිය දොරට වැඩීමේ උත්සවය මේ මස 30 වැනිදා පෙරවරු 10.00 ට කැලණිය ප්‍රාදේශීය ලේකම් කාර්යාලයීය ශ්‍රවණාගාරයේ දී පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av1205209</link>
    <topic>චිත්‍රපටයේ චරිතය අත හැරලා ‘දිනමිණ’ කර්තෘ පුටුවේ වාඩි වුණා</topic>
    <author>ඉනෝකා පෙරේරා බණ්ඩාර</author>
    <content>චිත්‍රපටයේ චරිතය අත හැරලා ‘දිනමිණ’ කර්තෘ පුටුවේ වාඩි වුණාගාමිණි ජයලත්‘දිනකර’ පුවත්පතේ ප්‍රාදේශීය වාර්තාකරුවකු ලෙස පටන්ගත් ඔහුගේ පත්‍ර කලා දිවියේ අද නැවතුම, වසර 100 කටත් වඩා ඉපැරැණි ‘දිනමිණ’ පුවත්පතේ මහ පුටුවයි. උප කතුවරයකු, විශේෂාංග කතුවරයකු, සම කතුවරයකු සහ කළමනාකාර කර්තෘ ලෙස පියවරෙන් පියවර ඉදිරියට ආ ගාමිණි ජයලත්, අද ‘දිනමිණ’ ප්‍රධාන කතුවරයා බවට පත් වන්නේ සිය පත්‍ර කලා ජීවිතයේ ජ්‍යෙෂ්ඨත්වය ද සමඟයි.එමතු නොව ඔහු සම්මානනීය නළුවකු ලෙස ද ප්‍රකටය. කලාව සහ පුවත්පත් කලාව අතර දෝලනය වන ඔහුගේ ජීවිතය සහ අත්දැකීම් පිළිබඳ මේ කතාබහ ඉහත කී සියලු කාරණා හේතු කොටගෙනය.එකසිය තුන් අවුරුද්දක් ඉපැරැණි දිනමිණට පත්වූ ළාබාලම කර්තෘවරයා ඔබ...අවුරුදු 46 දී මේ පුටුවට එන්න වාසනා මහිමයක් තිබීම ගැන මං හුඟක් සතුටුයි. එච්. එස්. පෙරේරා ආරම්භක කර්තෘගේ පටන් මාර්ටින් වික්‍රමසිංහයන්, ජී. ඇස්. පෙරේරා, පියසේන නිශ්ශංක, ධර්මපාල වෙත්තසිංහ වගේ එකල පුවත් පත් කලාවේ දැවැන්තයින් ජ්‍යෙෂ්ඨයින් අසුන් ගත් මේ අසුන බොහොම ගරු ගම්භීර තැනක්.ඒ වගේම සම්පත් ආකරයක්. ‘දිනමිණ’ට හිමි ගරුත්වය සහ අභිමානය නැවත ගොඩනැඟීමේ බාර දූර කාර්ය මා මත්තෙ තියෙනවා. කලාව සමඟ ජීවත්වන කෙනෙක් හැටියට පාඨකයාගේ නිලය පිළිබඳ මට අවබෝධයක් තියෙනවා. මැයි මාසෙන් පස්සෙ ‘දිනමිණ’ පාඨකයා අතට පත්වන්නෙ නැවුම් සමබර පුවත්පතක් ලෙසින්.මේ තනතුර අහම්බයක් බව ඔබ කීවා...එදා මං ජයන්ත චන්ද්‍රසිරිගෙ ‘සමනළ සංධ්වනිය’ චිත්‍රපටයේ රූගත කිරීම්වලට නුවරඑළියෙ යමින් ගමන. නුවරට කිට්ටු කරද්දි තමයි මට ලේක්හවුස් කර්තෘ මණ්ඩල ප්‍රධාන පරිපාලන නිලධාරි තුමාගෙන් දුරකතන ඇමතුමක් ආවේ, වහාම ඇවිත් වැඩ බාර ගන්න කියල. මට හිතා ගන්න බැරි වුණා. අනික මං ප්‍රශ්නෙකට මැදි වුණා. මේ චිත්‍රපටයේ පිටපත කියවලා ‘බෝඩිමේ අයියා’ කියන මට ලැබුණු චරිතෙට මං බොහොම කැමැත්තෙන් හිටියෙ. දමිතා අබේරත්න සමඟ යන ප්‍රධාන චරිතයක්. මං ජයන්තට කතා කළා. ජයන්ත ඇහුවෙ මගේ තීරණේ මොකක්ද කියල.‘මේ මගේ පත්‍ර කලා ජීවිතයේ කඩඉමක්. සමහර විට ජීවිත කාලෙටම ලැබෙන එක අවස්ථාවක්...’ මං ජයන්තට කිව්වා.‘ඔයා වහාම ගිහින් වැඩ බාරගන්න. මං වෙන නළුවෙක් දාලා චිත්‍රපටය කරන්නම්...’ ජයන්ත මාව ධෛර්යවත් කළා. සභාපතිතුමත් ඒ එක්කම වගේ කතා කළා. මං චිත්‍රපටය අතෑරලා කොළඹ ආවා. ඒ තමයි අහම්බය.නමුත් මගේ ජීවිතයේ ඉලක්ක දෙකක් තිබුණා. එක, කවදාහරි පුවත්පතක ප්‍රධාන කර්තෘවරයෙක් වෙනව කියන එක. අනික හොඳම නළුවා වෙනව කියන එක.බොහොම කැපකිරීම් - වැයවීම් කළ දුෂ්කර කාල පරිච්ඡේදයකින් පස්සෙ මං මගේ පළමු ඉලක්කයට ගියා. පේ‍්‍රමකුමාර් ජයවර්ධනගෙ ‘පිනිබර යාමය’ ටෙලි නාට්‍යයේ කළ ‘නාගිත’ නම් පුවත්පත් කලාවේදියාගේ චරිතය පහුගිය සුමති ටෙලි සම්මාන උලෙළේදී ඇගැයීමට ලක් වුණා.ඒ චරිතය වෙනුවෙන් රංගන කුසලතා සම්මානයක් ලැබුණා. ඒකත් ලොකු ජයග්‍රහණයක්. ඒ නිසා මගේ ජීවිතයේ දෙවැනි ඉලක්කය කරා යම් පමණකට හෝ ළඟාවීමට ලැබීම ගැන මා සතුටු වෙනවා. නමුත් මේ ජයග්‍රහණ දෙකම අහම්බ ලෙස මා සිතන්නෑ. මොකද මං ඒ වෙනුවෙන් හුඟක් කැපකිරීම් කර තිබෙන නිසා.ඔබේ පත්‍රකලා ජීවිතයෙ ඇරැඹුම...ශ්‍රී ලංකා නිදහස් පක්ෂයේ නිල පුවත්පත වන ‘දිනකර’ පත්තරේ බණ්ඩාරගම වාර්තාකරු සහ ඡායාරූප ශිල්පියා විදියටයි මං මගේ වෘත්තීය ජීවිතය අරඹන්නෙ. මං එහි ළමා පිටුවත් කළා. දිවයිනෙන් කළ ‘නවලිය’ පුවත්පතයි මගේ ඊළඟ නවාතැන.ඒ කාලෙ ලේක්හවුස් සභාපතිවරයා ආචාර්ය සරත් අමුණුගම මහත්මා. එතුමා හොඳ ලේඛකයින් කිහිපදෙනෙක් සොයමින් සිටි කාලය. ‘නවලියේ’ මං ඒ වෙනකොට හොඳ නමක් හදාගෙන. මටත් ආරාධනාවක් ලැබුණා එතුමාගෙන්. 1994 වසරේ මුල් කාර්තුවෙ මං ලේක්හවුස් ආයතනයට පා තැබුවේ ඔය විදියට. නන්දසේන සූරියආරච්චි මහත්මායි ඒ සුබාරංචිය මට ගෙනාවෙ. එතකොටත් ජයන්ත මගේ යාළුවා. ජයන්ත කිව්වෙ වහාම ලේක්හවුස් යන්න කියල.ජයන්ත චන්ද්‍රසිරි ඔබේ ජීවිතයට බොහොම සමීප කෙනෙක් හැඩයි...ඇත්තටම ඔව්. ඔහු මගේ ජීවිතයේ බොහෝ වැදගත් තීරණවලදී ළඟින් හිටි කෙනෙක්. ජයන්තට බොහෝ විට විවාහවල අස්සන් කිරීමට ආරාධනා ලැබෙනවා. නමුත් ඔහු යන්නෙ පමා වෙලා. මගේ විවාහයට අස්සන් කළෙත් ජයන්ත. හැබැයි එදා නම් ජයන්ත කියපු වෙලාවටත් කලින් ආවා.විවාහයේදී වගේම වෘත්තීය ජීවිතයේ කඩඉම් අවස්ථා බොහෝමයකදී ඔහු මගේ ළඟින් හිටි කෙනෙක්. ජයන්ත, ශි‍්‍රයන්ත, ජැක්සන්, අශෝක, කේ. බී. හේරත් කියන්නෙ කවදත් ළඟින් ඉන්න මගේ මිත්‍රයින් පිරිස. ඔවුන්ගේ ඇසුර තුළ මා හුඟක් දේ ඉගෙන ගත්තා. ඒවා ඉතා වටිනා ජීවිත අත්දැකීම්.ආපහු හැරිල බලද්දි හුඟක් දේ ඔබට හිතෙනව ඇති...එහෙම හිතද්දි මගේ හිත නවතින්නෙ පුංචි කාලෙට ගිහින්. මං පිළියන්දල සෝමවීර චන්ද්‍රසිරි විදුහලේ ඉගෙන ගන්නා කාලෙ මගේ පන්ති බාර ගුරුතුමා, ඥානදාස මහත්මා මගේ තාත්තට කතා කරලා කිව්වා මේ ළමයා සිංහල භාෂාවට - කලාවට බොහොම දක්ෂ කෙනෙක්, කවදහරි පත්තරේක කතුවරයෙක් වෙලයි නතර වෙන්නෙ කියල.එතුමා සිංහල පාඩම කියවන්න දුන්නෙ මට. සාහිත්‍ය සංගමයේ වගේම නාට්‍ය රංගනයෙදිත් ඒ කාලෙ මං කැපී පෙනුණු චරිතයක්. පිළියන්දල සෙන්ට්‍රල් එකට ආ පසුත් ඒ වගේමයි. මුලින්ම පත්තරේක පිටුවක් හැදුවෙ මං ඒ පාසලේ දී. වේදිකාවට අවතීර්ණ වුණා වගේම අනෙක් පැත්තෙන් මං මගේ පත්‍ර කලා ජීවිතයත් ගොඩ නඟා ගත්තා. මේ දෙකම සමබරව ගෙන එන්න මට ලොකු වෙහෙසක් දරන්න වුණා.මේ තනතුර ඔබට විශාල අභියෝගයක් වේවි...ඇත්තටම. ආණ්ඩුවෙ හොරණෑව ලෙස හංවඩු ගැසිල තිබුණු ‘දිනමිණ’, එහෙම පිටින්ම සමබර සහ හරවත් පත්තරයක් කිරීමේ වෙනසට මං අත ගහල ඉවරයි. ඒ සඳහා මට ගරු ජනාධිපතිතුමාගෙන් පූර්ණ නිදහස ලැබිල තියෙන්නෙ. අවුරුදු 103 ක් ඉපැරැණි ‘දිනමිණ’, නුදුරු අනාගතයේදී ලංකාවේ වැඩිම අලෙවියක් ඇති පුවත්පත බවට පත් කරනවා.මේ ආයතනයේ ඊට අවශ්‍ය හැම සම්පතක්ම තියෙනවා. පාඨක නිලය අල්ලා ගැනීමේ කලාව මා සතුයි. ඒ නිසා මැයි මාසෙන් පස්සෙ සුවිශේෂී අතිරේක පෙළක් සමඟ ‘දිනමිණ’ පුවත්පත් ලොව කළඹාවි. අවුරුදු 100 පිරුණාට පසු පත්වූ අලුත් සහ ළාබාලම කතුවරයා ලෙස මං ඒ වාර්තාව තබනවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052010</link>
    <topic>ඔලිම්පික් බලාපොරොත්තු ඈතින් ඈතට යාවිද?</topic>
    <author>ඉඳුනිල් වීරරත්න</author>
    <content>ඔලිම්පික් බලාපොරොත්තු ඈතින් ඈතට යාවිද?වයිට්ගෙන් පසු අපේ රටේ ඔලිම්පික් ක්‍රීඩා ඉතිහාසයේ නොමැකෙන සටහනක් තැබීමට සමත්වුණේ ‘ආසියාවේ කළු වෙළඹ’ විරුදාවලිය ලැබු සුසන්තිකා ජයසිංහ පමණි.එදා මෙදා තුර ඔලිම්පික් ක්‍රීඩා ඉතිහාසයේ ශ්‍රී ලංකා ක්‍රීඩිකාවක් පදක්කමක් ලබාගත් ප්‍රථම හා එකම අවස්ථාව බවට පත් කරමින් සුසන්තිකා 2000 වසරේ ඕස්ට්‍රේලියාවේ සිඩ්නි නුවර දී මීටර් 200 ඉසව්වෙන් රිදී පදක්කම ලබා ගත්තාය.ලෝක මලල ක්‍රීඩාවේ ඉහළම සැණකෙළිය ලෙස සැලකෙන්නේ ඔලිම්පික් ක්‍රීඩා උත්සවයයි. ඔලිම්පික් පදක්කමක් දිනා ගැනීම ඕනෑම ක්‍රීඩකයකුගේ සිහිනයක් වන අතර, එලෙස පදක්කම් හිමිකර ගන්නට තරම් දක්ෂ ක්‍රීඩක ක්‍රීඩිකාවන් සිටීම රටකට ද මහත් ආඩම්බරයකි.පදක්කම් ලබා ගැනීමට ප්‍රබල රටවල් සූදානම් වෙද්දී සමහර රටවල ක්‍රීඩක ක්‍රීඩිකාවෝ ඔලිම්පික් තරගාවලිය නියෝජනය කිරීමට හෝ අවස්ථාවක් ලබා ගැනීමට වෙහෙසෙති.අපේ පුංචි ශ්‍රී ලංකාව ද එලෙස ඔලිම්පික් පදක්කම් ලබා ගත් ප්‍රබල රටවල් අතරට ගොස් සිටින්නේ ශ්‍රී ලාංකිකයින් ලෙස අපට ආඩම්බර විය හැකි පරිද්දෙනි.ලබන ජූලි 27 වැනිදා සිට අගෝස්තු 12 වැනිදා දක්වා එංගලන්තයේ ලන්ඩන් නුවර පැවැත්වෙන මීළඟ ඔලිම්පික් උලෙළ නියෝජනය කිරීම සඳහා විවිධ රටවල ක්‍රීඩක ක්‍රීඩිකාවන් තියුණු තරගයක නිරත වෙද්දී අපේ රට නියෝජනය කිරීම සඳහා මේ වන විට ඔලිම්පික් පරිසාධක මට්ටම සම්පූර්ණ කර සුදුසුකම් ලබා ඇත්තේ ක්‍රීඩකයන් තිදෙනකු පමණි.නිලූක කරුණාරත්න (බැඩ්මින්ටන්) මංගල සමරකෝන් (වෙඩි තැබීම) හා අනුරාධ ඉන්ද්‍රජිත් කුරේ (මැරතන්) එම ක්‍රීඩකයන් තිදෙනාය.මේ අතරින් මලල ක්‍රීඩාව ඔස්සේ සුදුසුකම් ලබා ඇත්තේ අනුරාධ ඉන්ද්‍රජිත් කුරේ පමණකි. 1978 මාර්තු 24 වැනිදා ඉපදී ඇති ඔහු 1999 ශ්‍රී ලංකා යුද හමුදාවට බැඳුණු අතර, 2004 වසරේ පාකිස්ථානයේ ඉස්ලාමාබාද් නුවර පැවැති සාෆ් ක්‍රීඩා උලෙළේ රන් පදක්කම දිනා ගත්තේය. ඔහු වාර්තා කළ කාලය පැය 2 මිනිත්තු 16 තත්පර 36 කි.ඔහු මීට පෙර 2004 වසරේ ඇතැන්ස් ඔලිම්පික් උලෙළේ ශ්‍රී ලංකාව නියෝජනය කරමින් මැරතන් තරග ඉසව්වේ 30 වැනි ස්ථානය ලබා ගත්තේය. ක්‍රීඩකයින් 113 ක් සහභාගි වූ එහිදී අනුරාධ පැය 2 විනාඩි 19 තත්පර 24 කදී තරගය නිමා කළ අතර එය ඔලිම්පික් රන් පදක්කම් ලාභී ස්ටිෆානෝ බැල්වානිගේ කාලය වූ පැය 2 විනාඩි 10 තත්පර 55 ට වඩා මිනිත්තු 8 තත්පර 29 ක අඩුවකි.අපේ රට නියෝජනය කරමින් ඔලිම්පික් උලෙළට සහභාගි වූ ක්‍රීඩක ක්‍රීඩිකාවන් රාශියකි. මේ උත්සාහය ඒ පිළිබඳව කෙටි සටහනක් තැබීමයි.ශ්‍රී ලංකාවේ මුල්ම ඔලිම්පික් නියෝජනය සිදුවන්නේ 1948 වසරේදී. එම වසර අපේ රටට ඓතිහාසික වසරක් වන්නේ බ්‍රිතාන්‍යයේ කිරීටයෙන් මිදී නිදහස ලැබෙන්නේ එම වසරේ වීමත් එදා මෙදා තුර ඉතිහාසයේ අපේ රටට මුල්ම ඔලිම්පික් පදක්කම හිමිවීමත් නිසාවෙනි.1948 වසරේ පැවැති ඔලිම්පික් උලෙළේ ශ්‍රී ලංකාව (සිලෝන්) වෙනුවෙන් මලල ක්‍රීඩා සහ බොක්සිං යන තරග 2 සඳහා ක්‍රීඩකයින් 7 දෙනකු සහභාගි වී තිබේ. ජෝන් ඩී. සේරම්, ජී. ඩී. පීරිස් සහ ඩන්කන් වයිට් මලල ක්‍රීඩාවෙනුත්, එඩී ග්‍රේ, ලෙස්ලි හඳුන්ගේ, ඇලෙක්ස් ඔබේසේකර සහ ඇල්බර්ට් පෙරේරා යන ක්‍රීඩකයින් බොක්සිං ක්‍රීඩාව වෙනුවෙනුත් ශ්‍රී ලංකාව නියෝජනය කර ඇත.මේ අතරින් ඩන්කන් වයිට් මීටර් 400 (යාර 440) කඩුලු මතින් දිවීමේ තරග ඉසව්වෙන් රිදී පදක්කම ලබා ගනිමින් ලක් මාතාවට මුල්ම ඔලිම්පික් පදක්කම පැලඳවීය.ජෝන් බර්නාඩ් වයිට් (පියා) සහ සෙයිලියා හෝක් වයිට් (අම්මා) යුවළට දාව දරුවන් හතර දෙනකුගෙන් යුත් පවුලේ දෙවැනි දරුවා ලෙසින් ඉපදුණු ඩන්කන් මහනුවර ට්‍රිනිටි විද්‍යාලයෙන් අධ්‍යාපනය හැදෑරීය. එහිදී ක්‍රීඩාවට සුවිශේෂී දස්කම් දැක්වූ ඔහු මලල ක්‍රීඩාව වෙනුවෙන් ‘ට්‍රිනිටි ලයන්’ ශූරතාව දිනාගෙන තිබේ.1948 ඔලිම්පික් තරගාවලියට මාස 3 කට පෙර රන් පදක්කම් ලාභී ඇමෙරිකානු ජාතික රෝයි කොම්රාන් වෙතින් පුහුණුවක් ලබාගත් වයිට් තත්පර 51.8 ක කාලයක් වාර්තා කරමින් තරගය නිම කර රිදී පදක්කමට හිමිකම් කීවේ ජවන හා පිටිය මලල ක්‍රීඩා ඉසව්වකින් පදක්කමක් ලබාගත් දකුණු ආසියාවේ එකම ක්‍රීඩකයා වෙමින්. 1950 දී නවසීලන්තයේ ඕක්ලන්ඩ් නුවර පැවැති පොදු රාජ්‍ය මණ්ඩලීය ක්‍රීඩා උලෙළේදී යාර 440 කඩුලු මතින් දිවීමේ තරගයේදී රන් පදක්කම දිනාගත් ඔහුට ලෝක වාර්තාව අහිමි වී ඇත්තේ තත්පර 0.3 කින්.වයිට්ගෙන් පසු අපේ රටේ ඔලිම්පික් ක්‍රීඩා ඉතිහාසයේ නොමැකෙන සටහනක් තැබීමට සමත්වුණේ ‘ආසියාවේ කළු වෙළඹ’ විරුදාවලිය ලැබු සුසන්තිකා ජයසිංහ පමණි.එදා මෙදා තුර ඔලිම්පික් ක්‍රීඩා ඉතිහාසයේ ශ්‍රී ලංකා ක්‍රීඩිකාවක් පදක්කමක් ලබාගත් ප්‍රථම හා එකම අවස්ථාව බවට පත් කරමින් සුසන්තිකා 2000 වසරේ ඕස්ට්‍රේලියාවේ සිඩ්නි නුවර දී මීටර් 200 ඉසව්වෙන් රිදී පදක්කම ලබා ගත්තාය.කෙසේ වෙතත් මෙහිදී මේරියන් ජෝන්ස් රන්, පවුලිනේ ඩෙවිස් රිදී සහ සුසන්තිකා ලෝකඩ ලෙසින් තරගය නිමා කළ ද, තහනම් උත්තේජක ලබා ගැනීම හේතුවෙන් මේරියන් ගේ රන් පදක්කම තහනම් කළ අතර මේ නිසාවෙන් 2007 ඔක්. 05 වැනිදා සුසන්තිකාට රිදී පදක්කම හිමි විය.කෙසේ වෙතත් සුසී ආසියානු මලල ක්‍රීඩා ශූරතාවලිය(Asian Athletic Championship)ආසියානු තරග (Asian Games) ලෝක ශූරතා තරගාවලිය (World Championship) යන තරගාවලී නියෝජනය කරමින් ශ්‍රී ලංකා නාමය ඉදිරියේ රන් හා රිදී පදක්කම් රාශියක් ලබා දී තිබේ.මේ අතරින් ආසියානු මලල ක්‍රීඩා ශූරතාවලි වන 1995 ජකාර්තා (මීටර් 100) රිදී, මීටර් 200 රන්, 2000 ජකාර්තා (4 ය 100) රන්, 2002 කොළඹ (මී. 100) රන්, (මී. 200) රන්, 2007 අම්මාන් (මීටර් 100) රන් සහ (මීටර් 100) රන් වඩාත් කැපී පෙනෙයි.1948 වසරේන් ඇරැඹි ශ්‍රී ලංකාවේ ඔලිම්පික් සහභාගිත්වයේ මලල ක්‍රීඩක ක්‍රීඩිකාවන් දෙස බැලීමේදී නාගලිංගම් එදිරිවීරසිංහම් (1952 සහ 1956), ජෝන් ඩී සේරම්, කේ. ඒ. කරුණාරත්න, දමයන්ති දර්ශා, ශි‍්‍රයන්ත දිසානායක (1992), ශි‍්‍රයාණි කුලවංශ, සුගත් තිලකරත්න (1996), රොහාන් ප්‍රදීප් කුමාර, මංජුල කුමාර විජේසේකර (2004) කැපී පෙනෙයි.කෙසේ වෙතත් බොක්සිං, පිහිනුම්, වෙඩි තැබීම, බැඩ්මින්ටන්, මල්ලවපොර වැනි ඉසව් සඳහා බොහෝ ක්‍රීඩකයින් ශ්‍රී ලංකාව නියෝජනය කර තිබේ.මෙවර ඔලිම්පික් නියෝජනය වෙනුවෙන් බලාපොරොත්තු තබා සිටි ක්‍රිස්ටීන් මෙරිල් (කඩුලු), ෂෙහාන් අඹේපිටිය (මී. 100), චන්ද්‍රිකා සුභාෂිණි (මී. 400), මංජුල විජේසේකර (උස පැනීම) සහ ප්‍රසන්න අමරසේකර (මී. 400) යන ක්‍රීඩක ක්‍රීඩිකාවන්ට ඔලිම්පික් පරිසාධක මට්ටමට ළඟාවීමට නොහැකි වීම බලධාරීන්ගේ අවධානය යොමු විය යුතු කරුණකි.මෙයින් පෙනෙන්නේ අපේ ඔලිම්පික් පදක්කම් බලාපොරොත්තුව තවත් ඈතට යන බව ද?ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052012</link>
    <topic>මියගිය බල්ලාට පින් පමුණුවලා දවස් හතක් පුරා කිරි දානයක් දුන්නා</topic>
    <author>තුෂාරි වික්‍රමසිංහ</author>
    <content/>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052013</link>
    <topic>විජය කුවේණි කිසිම දවසක රූපවාහිනියෙන් පෙන්වන්නේ නෑ</topic>
    <author>ඉඳුනිල් වීරරත්න</author>
    <content>විජය කුවේණි කිසිම දවසක රූපවාහිනියෙන් පෙන්වන්නේ නෑසුගත් සමරකෝන්1976 වසරේ ඔහු හා හා පුරා රචනා කරමින් රඟපෑ ‘අමල් බිසෝ’ නාට්‍යයට රාජ්‍ය නාට්‍ය සම්මාන උලෙළේ දී සම්මාන සහතික පත්‍ර හතරක් හිමිවිය. ඉන්පසු ‘දේශපාලුවා’, ‘වීර පුරන් අප්පු’, ‘කොමාන්ඩෝ දියසේන’, ‘උතුරේ රාහුල හිමි’, ‘සාගරයක් මැද්දේ’, ‘රාජා හෝ මාහෝ ‘සහ ‘අන්ධ සුන්දරී’ යන වේදිකා නාට්‍ය ඔස්සේ එදවස සමාජය තුළ දේශපාලනිකව යම්කම්පනයක් ඇති කළේය. එසේම 1982 දී ‘අධිෂ්ඨාන’ චිත්‍රපටයේ රංගනය වෙනුවෙන් OCIC  සම්මානයද, 1992 දී ‘වියරු මිනිසා’ හි රංගනය සඳහා සරසවිය සම්මානයද හිමි කරගත් සුගත් සමරකෝන් නම් වන ඔහු ‘විජය කුවේණි’ ඓතිහාසික චිත්‍රපටය නිර්මාණය කරමින් මේ දිනවල වඩාත් කතා බහට ලක්වන චරිතය බවට පත්ව සිටී.‘විජය – කුවේණි’ වැනි කතා තේමාවක් තෝරා ගැනීමට විශේෂ හේතුවක් තිබෙනවද?මේ වන විට අපේ රට භෞතික ලෙස ශීඝ්‍ර දියුණුවක් ලබමින් සිටිනවා. නමුත් බටහිර ජාතීන් නිතරම අපට සලකන්නේ අපි තුන්වැනි ලෝකයා ලෙස කොන් කරමින්. එය අතීතයේත් එහෙමයි වර්තාමනයේත් එහෙමයි. නමුත් එහෙම කියන බටහිර රටවල් ආර්ථික වශයෙන් දියුණු වුණාට අපි ඓතිහාසික වශයෙන් ඉතාමත් ඉහළ ඉන්න මානව කොට්ඨාසයක්.මගේ කාර්යය හෙළයෙක් ලෙස මේ ඓතිහාසික වටිනාකම මතක් කර දීමයි. අපව යටපත් කරල දාන්න හදන අපව පල්ලෙහාට ඇදල දාන්න පාවිච්චි කරපු උපක්‍රම තේරුම් කරල දීමට තමයි මේ තුළින් උත්සාහ ගත්තෙ. තවත් විදිහකින් කිව්වොත් රටේ ජාතික අභිවෘද්ධිය සඳහා නැවත පොඩි හෝ උත්තේජනයක් ලබා දීමයි.ඒ ගැන තවත් ටිකක් පැහැදිලි කළොත්කුවේණිය මරා දන්නෙ විජය නෙමෙයි. කුවේණිය මරා දාන්නෙ තමන්ගේ වර්ගයා විසින් මයි. නමුත් ඒ පිටුපස්සෙ ඉන්නේ විදේශිකයින්. අද දේශපාලනයත් එහෙමයි. මේ පුංචි පාඩම ‘විජය කුවේණි’ චිත්‍රපටය තුළ තිබෙනවා.ඔබ මෙය හඳුන්වන්නේ ‘මහා වංසය නොකී අපේ වංශයේ මහ රැජනකගේ කතාව‘ ලෙසයි. මෙය ඉතිහාසය වෙනස් කිරීමක් නොවෙයිද?විජය කුවේණි පුරා වෘත්තයට අනුව මහා වංසයේ ක්‍රිස්තු පූර්ව 543 සිදුවීම තමයි මම මේ චිත්‍රපටයට පාදක කර ගන්නෙ.හැබැයි මම තව පැත්තක් මේ තුළින් සාකච්ඡා කරනවා. මම බෞද්ධයෙක්. ඒ නිසා මට අයිතියක් තියෙනවා සැකයක් ඇතිවිට විමසන්න. බුදු හිමියන් අපට ඒ අයිතිය දී තිබෙනවා.ඒ අනුව තමයි මම මහාවංස කතු හිමියන්ට පුංචි අභියෝගයක් කරන්නෙ. මහාවංසය කියන ඉතිහාසය කතාවේ ඉන්න කුවේණිය නෙමෙයි චිත්‍රපටයෙ ඉන්නෙ. අද්භූත දේවල්, මැවිලි වැනිදේ මම විශ්වාස කරන්නෙ නෑ. ලෝකයේ මැජික් කියන දේ තිබෙන බව ඇත්ත. ඒත් මහා පොළොවේ පය ගහල ඇස්වලට පෙනෙන දේ ගැන හිතල මම මේ කතාව පෙළගස්වනවා. එයින් මම මතුකරන්න උත්සාහ කරනවා මනුෂ්‍යයා කියන සත්වයාට හැමදාටම පොදු වූ හැඟීම් තිබෙන බව. අවුරුදු දහස් ගණනක් තිස්සේ මිනිස්සු අරගෙන එන ඊර්ෂ්‍යාව, යටත් විජිත බව, ලිංගිකත්වය, කුලවාදය, ජාතිවාදය, ආගම්වාදය ඉදිරියටත් මේ විදිහට ම පවතින බව.මිනිස්සු එදා එකිනෙකා මරාගත්තා. වර්තමානයේ මිනිස්සු කයින් දියුණුවෙලා කියල කියනවා. නමුත් අද එදාටත් වඩා දරුණු විදිහට මිනිස්සු එකිනෙකා මරා ගන්නවා. ඇයි මේ තත්ත්වයට මිනිසුන් පත්වන්නේ කියන එක මේ තුළින් මම කතා කරනවා.මට අවධාරණය කරන්න ඕන දෙය සතුරන් අතින් නෙමෙයි අපට විනාශය සිද්ධ වෙන්නෙ. ස්වදේශිකයින්ම තමයි එකිනෙකා බේදවෙලා තියෙන්නෙ. මේ තත්ත්වය නිර්මාණ කරන්නෙ බටහිර ජාතීන්. මේ ටික වටහා ගන්නේ නැතුව මොනදේ කළත් වැඩක් නෑ.විජය කුවේණි නිර්මාණය වන්නේ වර්තමානයේ ‘අබා’ මෙන්ම ‘මහින්දාගමනය’ වැනි ඓතිහාසික කතා සිනමාවට නැගුණු සමයක. මෙයත් ඒ රැල්ලේ නිර්මාණයක් ද?තිර රචනය සහ රංගනය පිළිබඳ පාඨමාලා හැදෑරීම සඳහා මම 2004 දී එංගලන්තයට යනවා. එහිදී තමයි මම මේ පිටපත ලියන්නෙ. ඒ මීට අවුරුදු 10 කට කලින්. එහෙත් ඒ පිටපතින් චිත්‍රපටයක් නිර්මාණය කිරීම පමා වුණා. ඒකට හේතු වුණේ මම ශ්‍රී ලංකාවට ඒමට ප්‍රමාද වීමත්, දැවැන්ත මුදලක් යෙදවීමට නිෂ්පාදකවරයකු සොයා ගන්නට අපහසු වීමත් යන කරුණු.යම් හෙයකින් මෙය මීට වසර 10 කට පෙර නිර්මාණය වුණා නම් මෙය ඔබ කියන ඓතිහාසික චිත්‍රපට රැල්ලේ ආරම්භය වනු ඇති බව මගේ විශ්වාසයයි.මෙවැනි දැවැන්ත නිර්මාණයක් කිරීමේදී අධ්‍යක්‍ෂවරයා ලෙස ඔබට පැමිණි අභියෝග මොනවාද?මුළු චිත්‍රපටයම මට අභියෝගයක් වුණා. චිත්‍රපටයක් නිර්මාණය කිරීමේදී නිෂ්පාදකවරයා නැතිනම් මුදල් වියදම් කරන පුද්ගලයා තිර රචනයට හෝ අධ්‍යක්‍ෂණයට ඇඟිලි ගහන්න ආවොත් එය අවුලක් බවට පත්වනවා.නමුත් මේ චිත්‍රපටයේ නිෂ්පාදක ගයාන් රණධීර මහතා අධ්‍යක්‍ෂවරයා ලෙස මට අවශ්‍ය නිදහස ලබා දුන්නා. ඒ අතින් මම හරිම වාසනාවන්තයි. නළු නිළියන් තෝරා ගැනීමේ සිට අවශ්‍ය ඕනෑම දෙයකට මට උපරිම නිදහස තිබුණා. ඒ නිසා මගේ හිතේ මැවී තිබුණු චරිතවලට ගැළපෙන නළු නිළියන් අවශ්‍ය කරන ශිල්පීන් මම තෝරා ගත්තා. ඊට අමතරව ඔහු නවාතැන්, ආහාර පාන, ඇඳුම් පැළඳුම්, ප්‍රවාහන පහසුකම් පිළිබඳව පෞද්ගලිකවම සොයා බලමින් පුදුමාකාර සහයෝගයක් ලබා දුන්නා. ඒ ඔහු ඉතිහාසයට ආදරය කරන නිසා.ඇත්තෙන්ම මේ චිත්‍රපටයෙන් ඔබ කියන යථාර්ථය මොකක්ද?කුවේණිය තමයි පුරුෂාධිපත්‍යයෙන් බැටකාල දරුවන් සමඟ මහ මඟට වැටුණු පළමු ආසියාවේ කාන්තාව.මෙය අදත් වෙයි. හෙටත් වෙයි. එය ශෝචනීයයි. නමුත් එය තමයි යථාර්ථය. මෙය තේරුම් ගන්න චිත්‍රපටය නරඹා නැති අය අනිවාර්යෙන් ම චිත්‍රපටය බලන්න කියලා ඉල්ලනවා.ඒ සමඟම තව විශේෂ දෙයක් කිව යුතුයි. මේ චිත්‍රපටයට අපට රාජ්‍ය ආයතන හෝ පෞද්ගලික ආයතනයන්ගෙන් අනුග්‍රහයක් නෑ.මෙය තනිකරම දුවන්නේ කටකතා මත. ඒ කියන්නෙ අපට තිබෙන ශක්තිය තමයි මෙය නරඹන ප්‍රේක්‍ෂකයින් අසල්වැසි අයට චිත්‍රපටය හොඳයි කියලා කියන විට දවසින් දවස පිරිස වැඩිවෙනවා.‘විජය කුවේණි’ චිත්‍රපටය කවදාවත් රූපවාහිනී නාලිකාවක ප්‍රදර්ශනය කරන්නේ නෑ.ඔබේ මීළඟ නිර්මාණය ගැන ඉඟියක් දී තිබෙනවා.මම මීළඟට මීටත් එහා ගිය දැවැන්ත නිර්මාණ 2 ක් ම සඳහා සූදානමින් ඉන්නවා. ඒ ‘මහා රාවණා’ සහ ‘කුවේණිගේ දරුවෝ’. මහා රාවණා රජතුමා මීට වසර 8,000 කට පමණ පෙර ඉතිහාසයට සම්බන්ධ චරිතයක්. ඉන්දියාවේ වාල්මිකී මහා රාවණ චරිතයට හානියක් කරල තියෙන්නෙ.මේ නිසා මම මහා රාවණා චරිතයට අදාළ සත්‍ය තොරතුරු ගවේෂණය කරල තිර පිටපත සකස් කර තිබෙනවා. මෙය නිෂ්පාදනය කිරීමටත් ගයාන් රණධීර සූදානමින් ඉන්නවා. බොහෝ විට මේ වසර අගදී එහි නිෂ්පාදන කටයුතු ආරම්භ කිරීමට බලාපොරොත්තු වෙනවා.‘කුවේණිගේ දරුවෝ’ චිත්‍රපටයට අදාළව තිර පිටපතක් මේ වනකොට ලියා අවසන්. මීට වසර 543 කට පෙර කුවේණිගේ දරුවන් වූ දිසාලා සහ ජීවහත්ත දෙදෙනා කැලේට පැන යනවා. එතැන් සිට ඒ පරම්පරාව වසර 2500 තිස්සේ වැදි පරපුර දක්වා විකාශනය වීම තමයි මේ චිත්‍රපටයෙන් කතා කෙරෙන්නේ. මේ නිර්මාණ දෙක ඉක්මනින් ම ප්‍රේක්‍ෂකයන් හමුවට ගෙන ඒම මගේ බලාපොරොත්තුවයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052014</link>
    <topic>BOLLYWOOD NEWS</topic>
    <author/>
    <content>BOLLYWOOD NEWSවිදූ විනෝද් චොප්රා ළඟදීම නිෂ්පාදනය කිරීමට යන චිත්‍රපටයේ ප්‍රධාන චරිතයක් නිරූපණය කිරීමට ප්‍රවීණ ක්‍රිකට් ක්‍රීඩක සචින් තෙන්ඩුල්කාර් ව තෝරාගෙන තිබෙනවා. ‘ෆෙරාරි කී සවාරි’ නම් වූ මේ චිත්‍රපටයේ රඟපානවාද නැද්ද යන්න තමන් තවමත් තීරණය කර නැතැයි සචින් පවසනවා.මේ වෙනුවෙන් ගිවිසුම් අත්සන් කර නැති වුණත්, තමන් මේ චිත්‍රපටයේ රඟපෑමට නියමිත බවට නිෂ්පාදකවරයා විසින් කරනු ලබන ප්‍රකාශයන්ට සචින්ගේ විරුද්ධත්වයක් පළවී නැහැ.විදූ විනෝද් මීට කලින් සන්ජේ දත් ව තෝරා ගන්නට තීරණය කර තිබුණත් පසුව ඒ අදහස අත්හැර සන්ජේ වෙනුවට සචින්ව තෝරා ගෙන තිබෙනවා. විදූ, සචින්ගේ හොඳ මිත්‍රයෙකු වීමත් මෙයට හේතුවක්. ‘ෆෙරාරි කී සවාරි’ චිත්‍රපටය අධ්‍යක්ෂණය කරන්නේ රාජේෂ් මපුස්කාර්. මේ චිත්‍රපටයේ කතාව ගෙතී ඇත්තේ සචින් තෙන්ඩුල්කාර් වැනි ක්‍රිකට් ක්‍රීඩකයෙකු බවට පත්වී ලන්ඩනයේ ලෝඩ්ස් ක්‍රීඩාංගණයේ ක්‍රිකට් ක්‍රීඩා කිරීමට සිහින මවන ගැටවරයකු වටායි.ජනපි‍්‍රය නිළි, නෙහා ඩූවියා මෑතකදී නාන තටාකයක පැවැත්වුණු සාදයකට එක්වුණා. මෙය පැවැත්වුණේ දිල්ලි නගරයේයි. නෙහා, දැන් මුම්බායි නගරයේ පදිංචිව සිටියත් ඇය උපන් ප්‍රදේශය දිල්ලියයි. ඒ නිසා නැවතත් දිල්ලියට පැමිණෙන්නට ලැබීම සතුටක් බවයි, ඇය කීවේ.“මේ වගේ වෙනස් අත්දැකීමක් ලබන්න හැකිවීමත් සතුටක්. ඒ වගේම විනෝදයක්. සාමාන්‍යයෙන් ගෙයක් හරි, හෝටලයක් වගේ තැනක හරි පාටි එකක් තිබුණාම එතන ඉන්න සමහර පිරිමි, ගැහැනු අය දිහා බලන්නෙ මහ කාමුක විදිහටයි. ඒත් මේ වගේ පූල් පාටි එකකදි ඒ වගේ පිරිමි අපි දිහා බලන්නෙ නැහැ.” නෙහා කට කොනකට සිනහවක් නඟමින් පැවසුවා.මේ හිටපු රූ රැජන රඟපෑ අලුත් චිත්‍රපට දෙකක් ළඟදීම තිරගත වීමට නියමිතයි. එක් චිත්‍රපටයක් තමයි, ‘මැක්සිමම්’. ඇය එහි රඟන්නේ සෝනු සූඩ් සහ නසීරුද්දින් ශා එක්කයි. අනෙක් චිත්‍රපටය, ‘රෂ්’. එහි ඇය, ඉම්රාන් හෂ්මි සමග රඟපානවා. ‘රෂ්’ චිත්‍රපටයේ තමන්ගේ ස්වරූපය හොලිවුඩ් නිළි ශෙරන් ස්ටෝන්ගේ රුවට සමාන බවයි නෙහා පැවසුවේ.‘රේස්’ චිත්‍රපටය තිරගත වුණේ 2008 මාර්තු මාසයේදීයි. දැන් එහි දෙවැනි කොටස ‘රේස් - 2’ නමින් නිර්මාණය වෙමින් පවතිනවා. මේ චිත්‍රපටයේ රූපගත කිරීම් මේ දිනවල සයිප්‍රසයේදී සිදු වෙනවා. මෙහි ප්‍රධාන චරිත නිරූපණය කරන්නේ සායිෆ් අලි ඛාන්, ජෝන් ඒබ්‍රහම්, දීපිකා පදුකෝන්, බිපාෂා බාසු, ජැකලින් ෆර්නැන්ඩස්, අනිල් කපූර් සහ අමීෂා පටේල්.සයිප්‍රසයේ රූපගත කෙරෙන දර්ශනවල බිපාෂාත් රඟපානවා. ඒ නිසා ඇයටත් එරටට යන්නට අවස්ථාව පෑදුණා. ඒ නිසා බිපාෂා කියන්නේ එය රූපගත කිරීමකට වඩා විනෝද චාරිකාවක් ලෙස තමන් සලකන බවයි.අමීර් ඛාන් මුල් වරට රූපවාහිනී මාධ්‍යයට පිවිසෙන ‘සත්‍යමේව් ජායතෙ’ නම් වූ ප්‍රාසාංගික වැඩ සටහන මේ වන විට ඉන්දීය රූපවාහිනී චැනලයක විකාශය වෙනවා. මෙහි මුල්ම වැඩ සටහන විකාශය වීමත් සමඟම එයට නීතිමය ප්‍රශ්නයක් මතුවෙලා.ඉන්දියාවේ ජනපි‍්‍රය සංගීත කණ්ඩායමක් වන ‘යූෆෝරියා’ හි නායක පලාශ් සෙන් පවසන්නේ තමන් නිර්මාණය කළ ගීතයක තනුවක් ‘සත්‍යමේව් ජායතෙ’ වැඩ සටහනෙහි තේමා ගීතයට යොදාගෙන ඇති බවයි.“අපි 2000 දී ‘පර්ධූම්’ කියලා අපේ දෙවැනි ගීත ඇල්බමය නිකුත් කළා. ‘සත්‍යමේව් ජායතෙ’ වැඩ සටහනේ සංගීත අධ්‍යක්ෂ රාම් සම්පත් ‘පර්ධූම්’ ඇල්බමයේ ‘සත්‍යමේව් ජායතෙ’ කියන ගීතයේ තනුවයි මේ වැඩ සටහනේ තේමා ගීතයේ තනුවටත් යොදා ගෙන තියෙන්නෙ.මෙහෙම දෙයක් කරනවයි කියලා රාම් සම්පත් මට දැන්නුවෙවත් නැහැ. මගේ කිසිම අවසරයක් නැතුවයි එයා මේ වැඩේ කරල තියෙන්නෙ. ඒ නිසා මම තීරණය කළා මේ කොපි කිරීමට එරෙහිව නීතිමය ක්‍රියා මාර්ගයකට යන්න.” පලාශ් සෙන් පැවසුවා.නෙහා ශර්මා, තෙළිඟු සිනමාවෙන් බොලිවුඩ් සිනමාවට එක්වූ නවක නිළියක්. පසුගියදා ඇය මුම්බායි ගුවන් තොටුපළින් ගුවන් යානයකට ගොඩවුණේ ගෝව ප්‍රදේශය බලා යන්නයි. ඇය තම ගමන් මලු සියල්ල නියමිත පරිදි ගුවන් තොටුපළ නිලධාරීන්ට භාර දුන්නා. ඒත් ගෝව ගුවන් තොටුපළින් පිටතට පැමිණෙන්නට පෙර තම ගමන් මලු ලබාගන්නට ගිය නෙහාට දැනගන්නට ලැබුණේ ඇයගේ ගමන් මලු කිසිවක් ගුවන් යානයට දමා නොමැති බවයි.මේ සිද්ධියෙන් නෙහා දැඩි අපහසු තත්ත්වයකට මුහුණ දුන්නා. ඇය ගෝවට පැමිණියේ චිත්‍රපට රූපගත කිරීමකට සහභාගි වෙන්නයි. ඒ කටයුතු ආරම්භ කරන්නට නියමිතව තිබුණේ බ්‍රහස්පතින්දා (මැයි 10 දා) උදෑසනයි. නෙහා ගෝවට පැමිණියේ බදාදා රාත්‍රියේයි. ඒ වුණත් ඇයගේ ගමන් මලු තුළ ඇඳුම් පැලඳුම් සහ අනෙකුත් ආයිත්තම් බහා තිබුණ නිසා ඇයට රූපගත කිරීම්වලට සහභාගිවීම අපහසු වුණා.නෙහාට ඇයගේ ගමන් මලු ලැබී තිබුණේ බ්‍රහස්පතින්දා රාත්‍රියේයි. මේ ප්‍රමාද දෝෂයන්ට වගකිව යුත්තේ ගුවන් යානය අයත් ගුවන් සමාගම බවයි නෙහා පැවසුවේ.අනුපම් ඛෙයර්1. උපන් දිනය – 1955 මාර්තු 72. උපන් ප්‍රදේශය - ශිම්ලා3. අධ්‍යාපනය ලැබූ පාසල – ඩී.ඒ.වී. විදුහල, ශිම්ලා4. මුලින්ම රංගනයට පිවිසියේ - හිමාචල් ප්‍රදේශ් විශ්වවිද්‍යාලයේ වේදිකා නාට්‍ය රංගනයෙන්5. මුලින් ම රඟපෑ චිත්‍රපටය –‘ආග්මාන්’ (1982)6. මෙතෙක් රඟපා ඇති චිත්‍රපට සංඛ්‍යාව - 1027. මුලින් ම ලැබූ සිනමා සම්මානය – 1984 දී තිරගත වූ ‘සාරන්ශ්’ චිත්‍රපටයේ රංගනය වෙනුවෙන් වසරේ හොඳම නළුවාට හිමිවන ‘ෆිල්ම් ෆෙයාර්’ සම්මානය.8. අධ්‍යක්ෂණය කළ චිත්‍රපටය – ‘ඕම් ජායි ජගදීශ්’ (2002)9. නිෂ්පාදනය කළ චිත්‍රපට - (i)’මේනෙ ගාන්ධි කෝනහින්මාරා’ (2005)(ii)’තෙරේ සාන්ග්’ (2009)10. ලබා ඇති වෙනත් සම්මාන - (i)පද්ම ශ්‍රී සම්මානය (2004)(ii)දලයිලාමා තුමා අතින් පිරිනැමූ - දිව්‍යා හිමාචල් සම්මානය (2005)11. බිරිඳ – කිරන් ඛෙයර් (ජනපි‍්‍රය නිළි)12. පුත්‍රයා - සිකන්දර් ඛෙයර්13. ලිපිනය - 402,Marina, Juhn Tara Road, I nhu Beach, Mumbai –  49.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052015</link>
    <topic>රසිකයින්ගේ සහ ලෝලීන්ගේ ලෝකය</topic>
    <author/>
    <content>රසිකයින්ගේ සහ ලෝලීන්ගේ ලෝකයසිනමාව පැමිණීමට පෙර මිනිසුන්ගේ ආකර්ෂණය ට ලක්ව සිටියේ ජනප්‍රිය වේදිකා නළු නිළියන්, සංගීතඥයින් හෝ ගායකයින්ය. එසේම රජ පවුල්වල සාමාජිකයිනට හෝ ක්‍රීඩකයින්ටද ඇලුම් කරන පිරිස් වූහ. චිත්‍රපටි ශාලා ඉදිවී, රිදී තිරයට තරු පායන්නට ගත් පසු ලක්ෂ සංඛ්‍යාත රසික ජනයා ඔවුන් වටා රොක්වන්නට ගත්හ.ජනප්‍රිය පුද්ගලයෙකුගේ අනුගාමිකයින් හැඳින්වීම සඳහා යෙදෙන Fan (ෆෑන්) යන වදන බිඳුනේ Fanatic (ෆැනටික්) යන්නෙහි අන්ධ ආගම් භක්තිකයින් හා අන්තගාමීන් සඳහා ද ‘ෆැනටික්’ යන වදන භාවිතා වූ නමුදු, රුචි කරන්නා යන අරුත් ද එහි ඇත.අද වන විට, ‘ෆෑන්’ යනු රසිකයා හෝ ලෝලයාය. චිත්‍රපටයට වහවැටුණු ලෝලයාට ‘පික්චර් පිස්සා’ යැයි නමක් ද පටබැඳුණි. ඉංග්‍රිසිකාරයින් ෆිල්ම්ගොයර් (Filmgoer) කිව්වේද, චිත‍්‍රපට බලන්නට ඇබ්බැහිවූවන්ටය.ජනප්‍රිය නළු නිළියන්ගේ හෝ ගායක ගායිකාවන්ගේ රසික හවුල් හැඳින්වෙන්නේ ද ‘ෆෑන් ක්ලබ්’ යනුවෙනි. නිළි රැජන වූ රුක්මණී දේවියට එම රසික ලියුම්වලට පිළිතුරු යැවීමට ලේකම්වරියක ද සිටියාය.කෙසේ වෙතත්, රසිකයින් (connoisseur) හා ලෝලයන් (Fans) අතර වෙනස්කම් ද ඇති හෙයින් ඔවුන් දෙවර්ගයක් සේ සැලකීම වඩා මැනවිය.රසිකයා තමන් රුචි කරන දෙයෙහි වුව ගුණදොස් දකී. ලෝලයා මඳක් භක්තියෙන් යුතුව එය අගය කරයි. රසිකයා තම ප්‍රියතම නළුවා දෙස පවා විවේචනාත්මක දෘෂ්ටියකින් බලයි. “ඔහු ඒ චරිතයට ගැළපෙන්නේ නෑ”, “ඔහු ඒ චරිතය හොඳින් රඟපෑවේ නෑ” වැනි අදහස් පළ කරන්නේ රසිකයාය. ලෝලයාට නම් “නැට්ටුවා වැටුණත් අඩව්ය.”තම ප්‍රියතම නළුවා මියගිය පසු, සිරුරට ගිනි තබා ගෙන මියයන්නේ අන්ධ භක්තික ෆැනටික්ලාය. රසිකයෝ එසේ නොවෙති. ඔවුහු දුක්වෙති. පුවත්පත්වලට ශෝකී කවි ලියති. වරු ගණන් පෝලිම්වල සිට අවසන් ගෞරව දක්වති.සිනමා පුවත්පත් බිහිවන්නට වූයේ රසික හා ලෝලී දෙපිරිසම වෙනුවෙනි. ’ෆෑන් මැගසින්ස්’ යනුවෙන් හැඳින්වුණු ප්‍රථම චිත්‍රපට සඟරා වූ ‘ද මෝෂන් පික්චර් ස්ටෝරි මැගසින්’ හා ‘ෆොටෝප්ලේ’ පළවූයේ 1911 දීය. ආරම්භයේ දී ඇමෙරිකානු චිත්‍රපට ප්‍රචාරණය මුල් කර ගත් නමුදු, ක්‍රමක්‍රමයෙන් නළු නිළි ඕපාදූප දක්වාම වූ විශේෂාංගයන්ගෙන් මෙම සඟරා පිරී යන්නට විය.1952 දී ලංකාවේ ප්‍රථම සිනමා පුවත්පත රොබට් ජයවර්ධනගේ කර්තෘත්වයෙන් යුතුව ‘සිනමා’ නමින්ම පළ කෙරුණි. ඉන් පසුව ‘තරුව‘, ‘කලා’, ‘වීණාව‘, ‘රිදී තිරය’, ‘චලන චිත්‍ර’, ‘මේලා’, ‘විසිතුර’, ‘සකුරා’, ‘සරසි’, ‘විචිත්‍ර’ යනාදී වශයෙන් පුවත්පත් සඟරා රැසක් පළවූ අතර, අද ඒ සඳහා අඛණ්ඩව පළවන්නේ ‘සරසවිය’ පමණි.1953 දී, සමස්ත ලංකා චිත්‍රපට නරඹන්නන්ගේ සංගමය බිහිවුණි. කරුණාසේන ජයලත් හා චන්ද්‍රරත්න මානවසිංහයෝ ද එහි ආරම්භක සාමාජිකයෝ අතර වූහ.මම ද චිත්‍රපට රසිකයකු ලෙස හඳුන්වා ගනු කැමැත්තෙමි. ‘කවට අන්දරේ’ චිත්‍රපටයෙන් ඇරැඹුණු මගේ චිත්‍රපට බැලීම, නතර වනු ඇත්තේ කිසියම් දිනෙක දෑස් අඳව ගියහොත් ම පමණි.පාසල් වියේ සිටම, මගේ අසල්වැසියන් වූයේ ‘චිත්‍රපට පවුලකි’. එහි පියා නුවර රීගල් සිනමාහලේ කැමරා ඔපරේටර්ය. ලොකු පුතා කොළඹ රීගල් ශාලාවේ ඔපරේටර්ය. දෙවැනි පුතු මැජෙස්ටික් සිනමාහලේය. ඔවුන්ට ‘පාස් සහ පහසුකම්’ තිබූ හෙයින් මට ද නිතර නිතර නොමිලයේම චිත්‍රපටි නැරැඹීමේ පහසුකම හිමිවුණි.70 දශකයේ අගභාගයේ දිනෙක ඉහත කී ‘ලොකු පුතා’ කොළඹ රීගල් සිනමා හලේ සේවය කරන කාලයේ, මම එහි ගියෙමි. එදින එහි කළමනාකරු මනාව හැඳ පැලඳ විශේෂ අමුත්තෙකු පිළිගන්නට මෙන් ඉදිරියෙහි රැඳී සිටියේය.”අද මාලදිවයිනේ අගමැති එනවා පික්චර් එක බලන්න. ඒ නිසා අද පාස්වලින් බැල්කනි යන්න බැරිවෙයි.” මගේ මිතුරා කීවේය.එවකට මාලදිවයිනේ සිටි අගමැතිවරයා ද චිත්‍රපටි රසිකයෙකි. හොඳ ඉංග්‍රීසි චිත්‍රපටයක් ප්‍රදර්ශනය වන හැම විටෙකම ඔහු, මාලේ සිට කොළඹ පැමිණ එය නරඹා ආපසු යන බව ද මට දැනගන්නට ලැබුණි. එකල මාලදිවයිනේ චිත්‍රපට ශාලා තිබුණේ නැත. ‘ඩීවීඩී’ තිබුණේ ද නැත. එහෙත් රසිකයෝ සිටියහ.!කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052016</link>
    <topic>මම මතුකරන්න උත්සාහ කරන්නේ උපහාසය හා හාස්‍යය</topic>
    <author>ගාමිණී සුසන්ත</author>
    <content>මම මතුකරන්න උත්සාහ කරන්නේ උපහාසය හා හාස්‍යයඅංජන ඉන්ද්‍රජිත්දිනපතා හෝ සතිපතා පළවන පුවත්පතක් අතට ගන්නා ඕනෑම අයකු මුල් පිටුවේ ඇති ප්‍රවෘත්ති කියවීමෙන් පසුව යොමුවන්නේ පුවත්පතේ කාටුන් නැරැඹීමටය. ඒ එම කාටුන්වල ඇති හාස්‍යයට කාලීන බවට සියලු දෙනා කැමැති නිසාය. සිංහල පුවත්පත්වල පළවන කාටුන් අතරින් ‘ලක්බිම’ පුවත්පතේ අංජන ඉන්ද්‍රජිත් නිර්මාණය කරන කාටුනය නැරැඹීමට පුවත්පත් පාඨකයින් බොහෝ දෙනෙක් කැමැතිය. ඒ ඔහුගේ කාටුනයේ ඇති කාලීන බව, උපහාසාත්මක බව මෙන්ම නිර්මාණාත්මක බව ද නිසාය.එබැවින් පුවත්පත් කියවන සෑම දෙනාට අංජන ඉන්ද්‍රජිත් ඉතා සමීප පුද්ගලයෙකි. වසර කීපයක් තිස්සේ ලක්බිම පුවත්පතට අංජන නිර්මාණය කළ දේශපාලනික කාටුන් ඇතුළත් ප්‍රදර්ශනයක් පැවැත්වීමට මිනුවන්ගොඩ ජනාධිපති විද්‍යාලයීය ආදි ශිෂ්‍ය සංගමය කටයුතු යොදා ඇත. මෙහි සටහන් වන්නේ අංජන ඉන්ද්‍රජිත් තම කාටුන් ප්‍රදර්ශනය පිළිබඳව සහ තම පුවත්පත් කලා දිවිය පිළිබඳ “රසඳුන” වෙත පළ කළ අදහස්ය.ඔබ පුවත්පත් කලාවට එන්නේ චිත්‍රකතා ශිල්පියෙක් ලෙස නේද?ඔව්. මම පාසල් ගියේ මිනුවන්ගොඩ ජනාධිපති විද්‍යාලයට. පාසල් යන කාලයේ පටන් මම චිත්‍ර කලාවට කැමැතියි; තරමක් දක්ෂයි. මා තුළ තිබුණු ඒ හැකියාව විවිධ අයුරින් වර්ධනය කරගන්න මම උත්සාහ කළා. පාසල් යන කාලයේ පටන් අතට හසුවන සෑම දෙයක්ම කියවීමේ පුරුද්දක් මට තිබුණා. ඒ කියවීම චිත්‍ර කතා ශිල්පියෙක් කාටුන් ශිල්පියෙක් වෙන්න මට උදව් වුණා. පාසලෙන් අස්වුණු පසුව හිතවත, සදාවාසනා, චිත්‍රකතා, හී සර කියන චිත්‍ර කතාවලට මම සම්බන්ධ වුණා චිත්‍රකතා නිර්මාණය කිරීමට.ඒ සඳහා මට මඟ පෙන්වූයේ ප්‍රවීණ චිත්‍රකතා ශිල්පී සරත් මධු මහතා. ඒ 1992 දී පමණ. ඉන් පසුව මම ඉමාෂි ප්‍රකාශන ආයතනයේ ළමා අධ්‍යාපනික සහ සඟරා සංස්කාරක වරයකු ලෙස කටයුතු කළා. මගේ සංස්කරණයෙන් යුතුව හය චතුර, හත චතුර, චූටි බබා හතර වසර, චූටි බබා පහ වසර වැනි පුවත්පත් වලත් මාසිකව පළවූ චිත්‍ර කලාව සඟරාවත් මම සංස්කරණය කළා. අධ්‍යාපනික පුවත්පත්වල වැඩ කළත් දේශපාලනික කාටුන්වලට මම විශේෂ ඇල්මක් දැක්වූවා. මම හැම වෙලාවකම දේශපාලනික කාටුන් කියවූවා; ඒවා අධ්‍යයනය කළා.එතකොට ඔබ දේශපාලනික කාටුන් ශිල්පියෙක් වුණේ කොහොම ද?චිත්‍ර ශිල්පයට පැමණි මුල් අවස්ථාවේ පටන් දේශපාලනික කාටුන් වලට ඇල්මක් දැක්වූවත් මම දේශපාලනික කාටුන් නිර්මාණය කළේ නෑ. ශ්‍රී ජයවර්ධනපුර විශ්ව විද්‍යාලයේ ජනසන්නිවේදන ඩිප්ලෝමාව හදාරන විට මගේ නිබන්ධනය ලෙස මම ඉදිරිපත් කළේ දේශපාලනික කාටුන් එකතුවක්. මම මුලින්ම දේශපාලනික කාටුන් නිර්මාණය කළේ එම නිබන්ධනයටයි. එම නිබන්ධනය දුටු මහාචාර්ය ධම්මික ගංගානාත් දිසානායක මහතා කාටුන් නිර්මාණය කිරීමේ හැකියාව වර්ධනය කරගෙන ජාතික පුවත්පතකට සම්බන්ධ වන ලෙස මට කිව්වා.මහාචාර්ය තුමාගේ එම ප්‍රකාශයෙන් මම දිරිමත් වුණා. ඉන් ටික දිනකට පසුව මම දිනපතා ලක්බිම පුවත්පතේ ජටිල වැල්ලබඩ මහතා හමු වී මා ඇඳි දේශපාලනික කාටුන් කීපයක් ඉදිරිපත් කළා. ඒවා දැකල ඔහු සතුටු වුණා. ඉන් පසුව මට ‘ලක්බිම’ පුවත්පතේ දේශපාලනික කාටුන් නිර්මාණය මට පැවරුණා. ඒ 2006 දී පමණ. ඉන් පසුව මම ‘ඉරිදා ලක්බිම’ පුවත්පතේ මුල් පිටුවේ “කට ගැස්ම” කාටුනයත්, හරස් පාර අතිරේකයේ “ගෙයි මැද සාලේ” කාටුනයත් නිර්මාණය කරන්න අවස්ථාව ලැබුණා. ඒ විදියටයි මම දේශපාලනික කාටුන් ශිල්පියෙක් වුණේ.ඔබගේ කාටුන් සම්මානයටත් පාත්‍ර වුණා නේද?ඔව්. 2010 වසරේ කර්තෘ සංසදය සම්මාන උලෙළේදී හොඳම කාටුන් ශිල්පියාට හිමි කුසලතා සම්මානය මට හිමි වුණා.ඔබ කැමැතිම කාටුන් ශිල්පියා කවුද?ප්‍රවීණ කාටුන් ශිල්පී අප අතරින් වියෝ වුණු යුනුස් මහතාගේ කාටුන් ශෛලියට මම හරිම කැමැතියි.දේශපාලනික කාටුන් නිර්මාණය කරන විට දේශපාලනඥයින්ගේ බලපෑම් ඔබට එල්ල වුණේ නැත්ද?ඇත්තෙන්ම නෑ. මම කාටවත් අපහාස වන අන්දමට අපහසුතාවයට පත්වන අන්දමට කාටුන් නිර්මාණය කරන්නේ නෑ. මම මතු කරන්න උත්සාහ කරන්නේ උපහාසය සහ හාස්‍යයයි. බොහෝ මැති ඇමැතිවරු ඔවුන්ගේ අඩුපාඩු, අතපසුවීම්, වැරදි පෙන්වා දෙමින් නිර්මාණය කරන කාටුන් ඉතාම සාධනීයව දකිනව. විමල් වීරවංශ, ජොන්ස්ටන් ප්‍රනාන්දු වැනි ඇමැතිවරුන් ඔවුන් පිළිබඳව පළවූ ඇතැම් කාටුන් පිළිබඳව මට දුරකථනයෙන් අමතල සතුට පළ කළ අවස්ථාත් තියෙනව.ඔබේ කාටුන් දැක්ම පිළිබඳව කතා කරමු...මම නිර්මාණය කළ දේශපාලනික කාටුන් ඇතුළත් ප්‍රදර්ශනය මේ මස 18 වැනිදා සවස 5.00 ට ජාතික කලා භවනේදී අගමැති දි. මු. ජයරත්න මහතාගේ ප්‍රධානත්වයෙන් විවෘත වෙනවා. එම අවස්ථාවට මැති ඇමැතිවරුන්, විද්වතුන් රැසක්ම සහභාගි වීමට නියමිතයි. 19 සහ 20 යන දින දෙකේ පෙරවරු 10.00 සිට පස්වරු 6.00 දක්වා මෙම ප්‍රදර්ශනය ජනතාවට විවෘතයි. මගේ කාටුන් පුවත්පත් මඟින් රස විඳින සියලුම පාඨකයින්ට මෙම ප්‍රදර්ශනය නරඹන්න පැමිණෙන ලෙස ආරාධනා කරනව. මෙම වැඩසටහන සංවිධානය කරන්නෙ, මිනුවන්ගොඩ ජනාධිපති විද්‍යාලීය ආදි ශිෂ්‍ය සංගමය.මේ ආ ගමනේදී ඔබට අත දුන් අයත් බොහෝ දෙනෙක් ඇති?ඇත්තෙන්ම ඔව්. ප්‍රවීණ චිත්‍රකතා ශිල්පි සරත් මධු මහතා. ඉමාෂි ප්‍රකාශන අධිපති විමල් දිසානායක මහතා. ජටිල වැල්ලබඩ මහතා ඇතුළු බොහෝ දෙනෙකුගේ උදව්වෙන් තමයි මම අද මෙතැන ඉන්නේ. ඒ වගේම මගේ බිරිඳ ඉෂානිගෙනුත් මගේ වැඩ කටයුතුවලට ලැබෙන්නේ විශාල උදව්වක්.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052017</link>
    <topic>සීතා දේවී දිවුරුම් දුන් දිවුරුම්පොළ</topic>
    <author>ඡායාරූප හා සටහන - සිරිසේන දේවප්‍රිය</author>
    <content>සීතා දේවී දිවුරුම් දුන් දිවුරුම්පොළසීතා දේවිය දිවුරුම් දුන් තැන ඉදිවූ චෛත්‍යයකාන්තාවක පතිව්‍රතා ධර්මය දිවිහිමියෙන්ම ආරක්ෂා කිරීම හෙවත් පතිවත සුරැකීම මොනතරම් බලගතු බලවේගයක් දැයි රාම - සීතා ප්‍රබන්ධය ආශ්‍රයෙන් අපට දැනගත හැකිය. පතිවත යනු තුට්ටුවක් වත් වටිනා දෙයක් නොවන තරමට නොසලකා හැර ඇති මෙවන් යුගයක සීතා දේවිය කාන්තා ජීවිතයට උගන්වන්නේ අමරණීය වූ පාඩමකි.පතිව්‍රතා දහමට අසීමිත, අනම්‍ය හා අද්විතීය වූ බලයක් තිබේ. එබැවින් සෑම අම්මා කෙනෙකුම වචනයේ පරිසමාප්ත අර්ථයෙන් ම නියම අම්මා කෙනෙක් නොවන්නේ ය.සිය දිවි පරදුවට තබා පතිවත සුරැකි සීතා දේවිය වරෙක හනුමාන්ට අනඟි වරයක් දුන්නාය. එනම් රාම- රාවණා යුද්ධය පවතින අතරතුර ගින්නෙන්, ජලයෙන් හෝ වෙනත් කිසිදු උපද්‍රවයකින් හනුමාන්ගේ ජීවිතයට අනතුරක් නොවේවා යන්නයි. එය එලෙසින්ම ඉෂ්ට විය. රාම – රාවණා යුද්ධය ජය ගැනීමෙහි ලා රාමට පුරෝගාමී සහාය ලැබුණේ හනුමාන්ගෙනි. සීතා දේවිය ඔහුට එවන් වරයක් දුන්නේ ද ඒ නිසාමය.රාම – රාවණා යුද්ධය අතිශයින්ම දරුණු විය. දෙපැත්තෙහිම මියගියවුන්ගේ ගණන ගණන් ගත හැක්කේ කෝටි ගණනිනි. රාම මෙන්ම ප්‍රතිමල්ලවයා වූ රාවණා ද කරට කර සිටීම යුද්ධය මෙතරම් දරුණු වීමට හේතු විය. විශාල විනාශයකින් පසු රාවණා මරා දැමූ රාම යුද්ධයෙන් ජය ගත්තේය. අනතුරුව රාම සහ සොහොයුරු ලක්ෂමණ දෙදෙනා රාවණා මියයාමෙන් හිස් වූ ලංකා රාජ්‍යයේ සිංහාසනයට විභීෂණ නමැති රාවණාගේ සහෝදරයා ඔටුනු පලඳවා පත් කළේය.සීතා දේවිය ඒ වනතුරු ද කාලය ගත කළේ අශෝක වනයෙහි රාවණාගේ ආරක්ෂක හමුදා මැද්දේය. දැඩි ශෝකයට පත්ව කඳුළු වගුරුවමින් ඇය කාලය ගතකළාය. ඇය ඇඳ සිටියේ කිළිටි වූ වැරහැලි වස්ත්‍රය. අලංකාරව තිබූ කේශකලාපය හැඩපලු ගෙතී තිබුණි. ආහාර වර්ජනය කළ නිසා කෙසඟව රූපය අවලක්ෂණව ඇය කාලය ගත කළාය.රාම-රාවණා යුද්ධයේ එක් අවස්ථාවකදී රාවණාගේ බලගතු ප්‍රහාරයන්ගෙන් යුද බිම මැරී වැටුණ රාම ලක්ෂමණ දෙදෙනාට නැවත ජීවත්වීමට වරම් දුන් මහා වීරයාණන් වූ හනුමාන් අශෝක වනයට ගියේය. ගොස් රාම විසින් රාවණා මරණයට පත් කරනු ලැබූ බව සීතා දේවියට සැළ කළාය. සීතාගේ සතුට නිම් හිම් නැති විය. ඇය එවේලෙහි සිටි ස්වරූපයෙන්ම රාම හමුවීමට යාමට සූදානම් වූවාය.දිවුරුම්පොළ විහාරස්ථානයඑවිට ලක් රජයේ අලුතින් රාජ පදප්‍රාප්ත වූ විභීෂණ (විභීෂණ යනු රාවණාගේ බාල සොහොයුරාය. ඔහු රාවණාගේ දුෂ්ට ක්‍රියා අනුමත නොකළා පමණක් නොව රාවණාට විරුද්ධව රාමට සහයෝගය ද දැක්වූයේ ය) රජුගේ දේවිය වූ සුරමා රැජන සීතා හමුවට පැමිණියාය. ඇය සීතා දේවිය ස්නානය කරවා සුන්දර වූ වස්ත්‍රාභරණයෙන් සරසවා, මනමෝහනීය රූසපුවෙන් යුක්තව සිය වල්ලභයා වූ රාම වෙත යැව්වාය. සීතාගේ සතුට නිම්-හිම් නැත.එහෙත් එලෙසින් සැරසී ආ පමණින් ඇය පිළිගැනීමට රාම සූදානම් නැත. සීතාදේවිය දිගුකලක්ම ගත කළේ රාක්ෂසයන්ගේ පුරවරයේ ඔවුන්ගේ තාඩන – පීඩන මැදය. ඇයගේ පතිවතට රකුසන්ගෙන් කැළලක් සිදුවී ඇත්නම් ඇය යළි භාරගන්නට රාම සූදානම් නැත. ඔහු ලෝකාපවාදයෙන් ද මිදිය යුතුය. එබැවින් ඔහු කළේ අග්නි පරීක්ෂණයෙන් පතිව්‍රතා දහම සුරැකි බව සහතික කරන්නැයි සීතාට අණ කිරීමයි.ගින්නට පනින කවුරුන් වුවද එම ගින්නෙන් දැවී පිළිස්සී මිය යන බව පුදුමයක් නොවේ. එහෙත් පතිව්‍රතා බලමහිමය අසාමාන්‍ය -අද්විතීය බලවේගයකි. සීතා අග්නි පරීක්ෂණයට එකඟ වන්නේ එක හිතින්ය. ලක්ෂමණ කුමරු අති විශාල පිරිසක් මැද්දේ බිහිසුණු ගිනි ජාලාවක් සූදානම් කරයි. ගිනිදැල් බුර බුරා පැනනඟී.ආර්.ඇම්.ජයතිලක මහතා විස්තර සපයමින්සීතා දේවිය ඉතින් මා දිවිහිමියෙන්ම පතිව්‍රතා දහම සුරැකි භාර්යාවක වී නම් මේ ගින්නෙන් නොදැවේවා! පතිදහම සිඳලූ දුරාචාරිණියක වී නම් මේ ගින්නෙන් පිළිස්සී මා අළුගොඩක් බවට පත්වේවා යයි යන අධිෂ්ඨානයෙන් යුතුව ගිනිගොඩ මැදට පැන සත් වතාවක් එහි ඒ මේ අත ඇවිද්දාය. ඇගේ සිරුරේ එක රෝමයකුදු ගින්නෙන් නොපිළිස්සුණේය.රාම මෙන්ම ඔහුගේ පාර්ශ්වයේ පිරිස් ද සීතා සුපිරිසුදු පතිනියකයි පිළිගත්තේ අනතුරුවය. මේ ආකාරයෙන් සීතා දේවිය දිවුරුම් දුන් ස්ථානය පිළිබඳව මත කීපයක්ම අනාවරණය වේ. එකකින් කියන්නේ ඇය දිවුරුම් දුන්නේ මුහුදු වෙරළෙහි ගැසූ ගිනි ගොඩකදී බවයි. අනිත් මතය නම් සීතාඑළියට කිලෝ මීටර් කීපයක් නුදුරින් නුවරඑළිය – වැලිමඩ මාර්ගයේ පිහිටි දිවුරුම්පොළ දී ඇය දිවුරුම් දුන් බවයි – එහි ඇය දිවුරුම් දුන් තැන දිවුරුම්වෙල පුරාණ රජ මහා විහාරය ඉදිවී ඇත. කලක් දිවුරුම්පොළ පුරාණ රජ මහා විහාරය නමින් හැඳින්වුණ මෙම සිද්ධස්ථානය දැන් දිවුරුම්වෙල නමින් හැඳින්වෙයි.එහි ඓතිහාසිකත්වය හා බැඳුණ ජනකතා කීපයක් දායක සභාවේ ආර්.ඇම්.ජයතිලක මහතා මා හමුවේ අනාවරණය කළේ මෙලෙසිනි.විහාර භූමියට පිවිසෙන තැන ඉදිවූ චෛත්‍යය”අර ඈතින් පෙනෙන කඳු වැටියට කියන්නෙ ස්ත්‍රීපුර කන්ද කියල. ස්ත්‍රීපුර කන්දෙ සුප්‍රසිද්ධ ගල් ගුහාවක් තියෙනව. රාවණා රජ්ජුරුවො දඹදිව සිට පැහැරගෙන ආපු සීතා දේවිය හංගලා තිබ්බෙ ඔය ගල්ගුහාවෙ ඇතුළේ. ගල් ගුහාවෙ ඉඳල උමං මාර්ග තුනක් තියෙනව.එකක් නුවරඑළියෙ සීතාඑළියට. එකක් බණ්ඩාරවෙල දෝවෙ පන්සලට. අනික ඇල්ල- වැල්ලවාය පාරෙ රාවණා දිය ඇල්ලට”මේ දිවුරුම්පොළ පන්සලේ ඉඳලා බැලූතෙක් මානෙ පෙනෙන ගම්මානයක් තියෙනව. ‘රාම ලංකාගම’ කියල තමයි කියන්නෙ. මෙතන ඉඳන් කිලෝ මීටර් භාගයක් ඇති නැති තරම්. සීතා සොයාගෙන දඹදිව හිටන් ආපු රාම රජ්ජුරුවො ගොඩබැස්සයි කියන්නෙ ඔය ගමට. ඒකලු ඒ ගම රාම ලංකාගම වුණේ” ජයතිලක මහතා මා සමඟ කීවේය.සීතා දේවිය විශාල ගිනි ජාලාවකට පැන පතිව්‍රතා බලමහිමය විදහා පෑ තැන පෙන්වන්නට ද ජයතිලක මහතා මා කැටුව ගියේය.”මේ බෝධිය බොහොම පැරණි එකක්. බෝධිය මුල මේ පුංචි චෛත්‍යය ඉදිකරල තියෙන්නෙ සීතා දේවිය ගින්නට පැනල දිවුරපු තැන කියල තමයි කියන්නෙ” තවදුරටත් ජයගිලක මහතා කීවේය.දිවුරුම්වෙල රජ මහා විහාරයේ දෙහිවින්නේ අත්ථදස්සී හිමියන් වැඩ විසූ කාලයේ සුවිශේෂී සිදුවීමක් පිළිබඳව ද ජයතිලක මහතා සිය මතකය අවදි කළේය.”ඒ කාලෙ මෙතන නඩුත් විසඳපු තැනක්. විත්ති – පැමිණිලි දෙපැත්තම මෙතෙන්ට ගෙන්නනව. ගෙන්නලා නඩු විභාග කරල වරද කරපු කෙනාට කියනව මේ කළ වැරැද්ද මින්මනත මං ආයෙමත් කරන්නෙ නෑ කියල දිව්රන්ඩ කියල”දිවුරුම්වෙල හා දිවුරුම් පොළ යන ග්‍රාම නාම ඇතිවීමේ කතා පුවත් ජයතිලක මහතා මා ඉදිරියේ අනාවරණය කළේ එලෙසිනි.තව කොටසක් ලබන සතියේ.ඡායාරූප හා සටහන - සිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052018</link>
    <topic>සුපිරි විරු පෙරහර</topic>
    <author>කුමාර සිරිවර්ධන</author>
    <content>සුපිරි විරු පෙරහරඑම සුපිරු විරුවන් මුලින්ම ලෝකය හමුවට පැමිණියේ ‘මාර්වල්’ නමින් හැඳින්වුණ ඉංග්‍රීසි චිත්‍රකතා පොත් හරහාය. පසු කලෙක එම විරුවෝ රිදීතිරය මත ද දස්කම් පාන්නට වූහ. ගතවූ දශකයේ සිනමාවට පරිගණකය නැතිවම බැරි උපකරණයක් ලෙස සම්බන්ධ වෙද්දී, පරිගණක ග්‍රැෆික් හරහා සිනමාවේ කළ නොහැකි දෙයක් ද නොමැති බව පෙනිණි. ඒ සමඟම හොලිවුඩය අතීත සුපිරි විරුවන්ට වහ වහා යළි පණ දෙන්නට පටන් ගත්තේය.පැරමවුන්ට් පික්චර්ස් හා මාර්වල් චිත්‍රාගාරය එක්ව නිර්මාණ කර ඇති ‘දි ඇවෙන්ජර්ස්’ ද සුපිරි විරුවන් රැසක් එකම අරමුණකට යොමු කළ චිත්‍රපටයකි. කැප්ටන් අමෙරිකා, අයන් මෑන්, හල්ක්, තෝර් සහ හෝක් අයි. එම චිත්‍රපටයේ දුෂ්ට බලවේගයන් පරාජය කරනු පිණිස එක්ව සිටින සුපිරි විරු පිරිසය.අයන්මෑන් ලෙස රොබට් ඩවුනි ද, කැප්ටන් අමෙරිකා ලෙස ක්‍රිස් එවන්ස් ද, හල්ක් සේ මාර්ක් රුෆලෝ ද, තෝර් ලෙස ක්‍රිස් හෙම්ස්වර්ත් ද රඟන ‘දි ඇවෙන්ජර්ස්’ ජෝස් වෙඩ්න් ගේ අධ්‍යක්ෂණයකි.රහස් ඔත්තු සේවාවක් වූ ‘ෂීල්ඩ්’ අධ්‍යක්ෂවරයා වූ නික් ෆියුරි වටහා ගන්නේ පිටුවහල් කළ දෙවි කෙනකු වන හෝර්ස් ෂීල්ඩ් රහස් ඔත්තු සේවයේ කිහිප දෙනකුගේ මනස් පාලනය කරමින්, තම ගැලවීම සඳහා පෘථිවියේ ඇති බල ශක්තිය පැහැර ගැනීමට මාන බලන බවය.පිටසක්වල බලවේගයන්ගේ සහාය ද හෝර්ස් වෙත ලැබෙන බව නික් ෆියුරි වටහා ගනියි. අයන් මෑන්, කැප්ටන් අමෙරිකා, තෝර් ඇතුළු සුපිරි විරුවන් හෝර්ස්ට සහ ඔහු සමඟ එක්ව සිටින දුෂ්ට බලවේගයන්ට එරෙහිව සටන් කිරීම අරඹන්නේ නික් ෆියුරිගේ මෙහෙය වීම යටතේය. රහස් ඔත්තු සේවා අධ්‍යක්ෂ නික් ෆියුරි ලෙස ‘දි ඇවෙන්ජර්ස්’ හි රඟපාන්නේ ප්‍රකට කළු ජාතික නළු සැමුවෙල් එල්.ජැක්සන්ය.මිනිත්තු 143ක ධාවන කාලයක් සහිත ක්‍රියාදාම චිත්‍රපටයක් වන මෙය ඩොලර් ලක්ෂ 2200ක වියදමින් තැනූවකි. ගොඩබිම, මුහුදේ මෙන්ම අභ්‍යවකාශයේත් විස්මයජනක සටන් ජවනිකා ඇතුළත් ’දි ඇවෙන්ජර්න්ස්’ පසුගිය අප්‍රේල් 11දා සිට ලොව පුරා ප්‍රදර්ශනය ඇරැඹුවේය. එහෙත් එම චිත්‍රපටය ඇමෙරිකාවේ ප්‍රදර්ශනය ආරම්භ කළේ පසුගිය මැයි 4දාය. පසුගිය මැයි 11දා සිට ශ්‍රී ලංකාවේ ද ප්‍රදර්ශනය වන ‘දි ඇවෙන්ජර්ස්’ දැනට ලොව පුරා හොඳ ආදායම් වාර්තා තබමින් ප්‍රදර්ශනය වන බව අන්තර්ජාලයේ වෙබ් අඩවිවලින් පැවසෙයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052019</link>
    <topic>වේදිකාවේ ගී ගයන්නේ ජීවිතය ජයගන්නයි</topic>
    <author>ජෝජ් රොබ්සන් ද සිල්වා</author>
    <content>වේදිකාවේ ගී ගයන්නේ ජීවිතය ජයගන්නයි-ත්‍යාගා එන්.එඩ්වඩ්සෙනෙහස රන් සිංහාසන හදේ මැවෙනවා මතු සක්විති රජෙක් මගේ උකුලෙ නිදනවා...(පද - ජෝර්ජ් ලෙස්ලි රණසිංහ)අඩ සියවසකට ආසන්න කාලයක් ගීත ශ්‍රාවක සිත් දිනා ගනිමින් සංගීත ක්‍ෂේත්‍රයේ රැඳී සිටින ගායන ශිල්පිනී ත්‍යාගා එන්.එඩ්වඩ් ගයන ගීත ඇතුළත් සංයුක්ත තැටිය ‘රන් සිංහාසන’ පසුගියදා ජයන්ත ධර්මදාස මහතාට පිළිගන්වමින් එළිදක්වන ලදී.ගී දහසක් නොගැයූ නමුත් “සෙනෙහස රන් සිංහාසන” ගීතය මෙන්ම ඇය ගායනා කළ සෑම ගීතයක්ම වාගේ සුවහසක් ගීත ශ්‍රාවකයින්ගේ සිත් ගත් ගී විය. අපේ සංගීත ක්‍ෂේත්‍රයේ අහිංසකාවිය ලෙසත්, කුරහන් හේනේ නෑනණ්ඩිය ලෙසත් ආදරය දිනා ගත් ඇය දියණියක, පතිනියක සහ මවක ලෙස දිවි ගමනේ දී කන්දක් සේම දුක් උසුලා ගෙන ආ මඟ විඩාබරව උන්නත් සිය දිරිමත් ආත්මයෙන් තවමත් ගී ලොව මිහිරිමත් කරන්නී ය. අසීරු දිවි ගමන ජයගන්න ගී ගයන ඈ - ත්‍යාගා එන්.එඩ්වඩ් ය. මෙවර ‘ස්වර වර්ණ’ අපි ත්‍යාගා සමඟ වර්ණ ගන්වමු.”මගේ ජීවිතයේ සඟවන්න කිසි රහසක් නැහැ. පුංචි කාලේ මට අවුරුදු දොළහේදී විතර මගේ තාත්තා මියගිය දා ඉඳලම දුක් ගින්දරවලින් මුළු ජීවිතයම වෙළාගත්තා. අම්මයි, අයියයි, මල්ලිලා තුන්දෙනයි එක්ක ඒ කාලේ අප්‍රමාණ දුක් ගැහැට විඳින්න වුණා අපිට ජීවත් වෙන්න. අම්මා කඩයප්පන් හදලා අපිව ජීවත් කෙරුවේ. විවාහයෙන් පසුව සැමියාත්, දරුවන් තුන්දෙනත් සමඟ ජීවිතයේ දීත් මේ ලෝකේ වෙන කිසිම ගැහැනියකට විඳින්න සිදු නොවිය යුතු විදියේ දුක් කන්දක්ම උහුලන්න මට සිද්ධ වුණා.සැමියා වියෝ වූ පසු මමයි මගේ ලොකු දුවයි, එයාගේ දුවයි අපි තුන්දෙනාම මේ ගෙදර හුදකලා වෙලා අද. ජීවිතයෙන් හැමදාම මට උරුම වුණේ දුක විතරමයි. (ත්‍යාගාගේ ස්වරය හැඬුම්බරය.) මේ දුකින් පිරුණු ජීවිතයේ පුංචි හරි අස්වැසිල්ලක් ලබන්නේ ගීත ගායනය කිරීමෙන් තමයි.””අපි තුන්දෙනා ජිවිතය බෙදා ගෙන මේ ගෙදර ජීවත් වෙන්වා. මගේ අම්මාට වගේම මටත් පරාද නොවී ජීවත්වෙන්න ආත්ම ශක්තිය තියෙනවා. ජීවත් වෙන එක පහසු නැහැ. ඒත් මට ගීත ගයන්න ප්‍රසංග ලැබෙනවා නම් ජීවත්වීම එතරම් අසීරු වෙන්නේ නැහැ.”ඔබ ගී ගයන්නේ තෝරා ගත් ප්‍රසංගවල පමණයි නේද?”නැහැ. මම ඕනෑම පළාතක පැවැත්වෙන ඕනෑම ප්‍රසංගයක ගී ගයනවා. සැමියා ජීවත්ව සිටිද්දී නම් ඔහු තෝරා ගත් ප්‍රසංග සඳහා පමණයි මට ගී ගයන්න ඉඩදුන්නේ. සෑම ප්‍රසංගයකටම සහභාගි වෙන්නේ අපේම ගීත රසිකයින් හින්දා තෝරා බේරා ගෙන ගී ගයන්න යන්න ඕනෑ කියා මම නම් හිතන්නේ නැහැ. එළිමහත් සංගීත සංදර්ශන රසවිඳින්නන් අතර සෑම ශෛලියකම ගීත රසික රසිකාවියන් ඉන්නවා. ඔවුන් පිනවන්න ගී ගැයීමයි අපි කළ යුත්තේ. මට සාධාරණ මුදලක් ගෙවනවා නම් මම සෑම තරාතිරමකම ගීත ප්‍රසංග වලට සහභාගි වෙනවා. ප්‍රසංග තේරීමක් මං කරන්නේ නැහැ.”විදේශ ගීත ප්‍රසංග සඳහා ඔබට ආරාධනා ලැබී තිබෙනවාද?”ඔව්. ඒත් ඒ කාලයේ මගේ සැමියා මම විදේශ ප්‍රසංග සඳහා යනවාට එරෙහි වූ හින්දා මට ලැබුණු ආරාධනා ප්‍රතික්ෂේප කරන්න වුණා. එය මගේ ගීත රසිකයින්ට මගෙන් සිදුවූ බලවත් වරදක්. නැවත ඒ වරද මගෙන් සිදුවෙන් නැහැ.විදේශ රටවල පැවැත්වෙන ගී ප්‍රසංග සඳහා ලැබෙන ආරාධනා පිළිගන්නත් මං දැන් සූදානම්. මේ වසරේදී මට ඒ සඳහා ආරාධනා ලැබෙයි කියා මම හිතනවා.”ගායන ශිල්පිනියක වූ සිහිනය ඔබ සැබෑ කරගත්තේ කෙසේද?”කවදාවත් ගායිකාවක් වීමේ සිහිනයක් මට තිබුණේ නැහැ. හැබැයි තාත්තා ජපන් මැන්ඩලිනය වාදනය කරමින් අම්මා එක්ක පුංචි අපිව ළං කරගෙන සින්දු කිව්වා. අම්මාගේ කටහඬ ලස්සනයි. මටත් ඒ සමාන හඬක් තිබුණා. ඉතින් ගෙදර තිබුණු සංගීතකාමී වටපිටාව නිසාදෝ මටත් ගී ගායනයට ආසාවක් ඇතිවුණා. හැකියාවකුත් තිබුණු හින්දා පාසල් කාලයේ දී ඉදිරිපත් වූ හැම ගායනා තරගයකින්ම ජයග්‍රහණය ලබා ගන්න මට පුළුවන් වුණා. ඉන්පසු රජයේ සෞන්දර්ය විද්‍යාලයට ඇතුළත් වුණත් ගායිකාවක් වීමේ සිහිනයක් මට තිබුණේ නැහැ. මට උවමනාව තිබුණේ ජීවත් වෙන්න සුදුසු රැකියා අවස්ථාවක් උදා කරගන්න සංගීත ගුරුවරියක් වෙන්නයි. කෙසේ වුවත් සෞන්දර්ය විද්‍යාලයේ දී හමු වූ සුජාතා අක්කා (ගායන ශිල්පිනී සුජාතා අත්තනායක) ගේ ආභාසය මං ගායිකාවක් වීමේ දී ලැබුවා කියා මට හිතෙනවා.”දියණියක, පතිනියක සහ මවක ලෙසින් දුක් වින්දා වගේ ඔබට ගායිකාවක් වීම නිසාත් දුක් විඳින්න සිදුවුණා නේද?”දුක මගේ ජීවිතයට අයිති දෙයක් කියා මම මුලින්ම කිව්වනේ. ඒ නිසා ගායිකාවක වීම නිසාත් මට දුක් විඳින්න සිදුවූ අවස්ථා මගේ ජීවිතයේ තියෙනවා. විශේෂයෙන්ම ගුවන් විදුලියේ සිටි එක්තරා නිවේදක නිෂ්පාදකවරයෙකු විසින් මගේ ගී තැටිවල ඉරි ඇඳලා විනාශ කරපු අවස්ථාවේ පුදුමාකාර දුකකින් මගේ ආත්මයම ගිනි ගත්තා. බොරු චෝදනාවක් කර මගේ ජනප්‍රියව තිබුණු ‘පියවර තබනා හ¼ඩින් පවා’ ගීතය තහනම් කළ අවස්ථාවෙත් මා දුකට පත්වුණා.ඒ වගේම දුකක් මං ලැබුවා ‘රෑ පැල් රකින’ ගීතය පටිගත කළ දවසේදීත්. එදා මා සමඟ මේ ගීතය ගයන්න උන්නේ සනත් අයියායි. ඒත් එදා ඔහුට ඔහුගේ ජීවිතයේ කම්පිත දිනයක් වූ හෙයින් මා හා ගයන්න නොහැකි වූ හින්දා ගායන ශිල්පි අතුල සෝමසිරි අයියාට කතා කළාම ඔහු ‘බැහැ’ කිව්වාම මට දැනුණේ දරාගන්න බැරි දුකක්. පසුව එදාම අබේවර්ධන සමඟ ඒ ගීතය ගයා ජනප්‍රිය වුණත් තවමත් සිත පතුලේ අර දුක තියෙනවා.”දිගු නිහැඩියාවකට පසු මෑතකදී සිට ඔබ සංගීත ක්‍ෂේත්‍රයේ කතාබහට ලක්වී සිටිනවා. ඒ ඇයි..?”මගේ ගායන දිවියේ මින් පෙර කිසිදු කාලයකදී නොලැබුණු තරමට මෑතකදී සිට මට ඇතැම් විද්‍යුත් මාධ්‍ය මඟින් ඔවුන්ගේ වැඩ සටහන් සඳහා ආරාධනා ලැබෙමින් තිබීම නිසා මෙන්ම මගේ ප්‍රථම ගීත ඇල්බමය වන ‘රන් සිංහාසන’ පසුගියදා එළිදැක්වූ නිසා තමයි මාව කතාබහට ලක් වී ඇත්තේ.මගේ ගීත විනාශ වී යන නිසා තමයි මෙලෙස සංයුක්ත තැටියක් මඟින් මේ ගී එකතුව එළිදැක්වූවේ.මෙහිදී විජිත පරණවිතාන මහතා ලබා දුන් අනුග්‍රහය නොවෙන්න මං මියයන තුරුවත් මෙම ගීත ඇල්බමය එළිදක්වන්න මට හැකි වෙන්නේ නැහැ. ඒ සඳහා ඒ මහතාට විශේෂ ස්තුතිය මං පිරිනමනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052020</link>
    <topic> චාමර පීරිස්ගේ ‘පියවි’ ස්වර්ණවාහිනියෙන්</topic>
    <author>වසන්ත</author>
    <content> චාමර පීරිස්ගේ ‘පියවි’ ස්වර්ණවාහිනියෙන්නැවුම් කතා පුවතක් තම නිර්මාණකරණයට යොදා ගන්නා අධ්‍යක්ෂවරයකු ලෙස සිය ප්‍රථම ටෙලි වෘත්තාන්තය ‘අයාල්’ හරහා සම්මානයට පාත්‍ර වූ චාමර ජනනාත් පීරිස් ස්වර්ණවාහිනිය ඔස්සේ ඉරිදා රාත්‍රි 9.00 ට ඔබට තිළිණ කරන නවතම ටෙලි සිතුවමයි ‘පියවි’. බොක්සිං ක්‍රීඩාවට ඇලුම් කරන විසල් නම් තරුණයකු එක් තරගයක් අතරතුර ප්‍රතිවාදියාගෙන් එල්ලවන පහරත් සමඟ ඇද වැටෙයි. ඉන්පසු ඔහු මෙතෙක් අත්නොවිඳි පරිසරයක් හා නොදැකපු මිනිසුන් පිරිසක් වටා කතාව දෝලනය වීමට පටන්ගනියි.ඉහළ මධ්‍යම පාන්තික පවුලක තරුණයකු වන විසල් කොළඹ නාගරික පරිසරයේ හැදී වැඩෙයි. චිත්‍ර ඇදීමට සහජයෙන් ම හැකියාව ඇති ඔහු කොළඹ ගෘහ නිර්මාණ ශිල්පී ආයතනයේ දෙවැනි වසරේ ඉගෙන ගන්නා අතරෙම බොක්සිං ක්‍රීඩාවේ නිරත වේ.ඒ අතරතුර තම පන්තියේ සිටින තරුෂා නම් යුවතියට ඔහු පෙම් කරන්නට උත්සාහ දරයි. එහෙත් එය එතරම් පහසු කටයුත්තක් නොවන අතර විවිධ අභියෝග හා ප්‍රශ්න වලට මුහුණ දෙමින් අවසානයේ දී දෙදෙනා පෙම්වතුන් බවට පත්වෙයි.ඒ අතරතුරම ක්‍රීඩාවක් ලෙස අඛණ්ඩව බොක්සිං ක්‍රීඩාවේ නිරත වන විසාල්ට එක් දිනකදී සිය ප්‍රතිවාදියාගෙන් එල්ලවන පහරකින් ඇදගෙන වැටෙයි. ඉන්පසු ඔහු මින් පෙර අත්නොවිඳි පරිසරයක් හා මිනිසුන් පිිරිසක් දකියි. එය අවබෝධ කරගැනීමට උත්සාහ දරන විසල්ට හදිසියේ ම ඉන්දි නම් තරුණියක් ද මුණ ගැසෙයි. මේ සියල්ලන් සමඟ විසල්ගේ ජීවිතය උඩුයටිකුරුව පෙරළෙන්නට පටන් ගනියි.විවිධ ප්‍රශ්නාර්ථ රැසක් ඔස්සේ ඉන් අනතුරුව විසල්ගේ ඇතුළාන්ත ජීවිතය ගලා යන අතර විසල්ගේ ජීවිතයට හා තරුෂාට කුමක් වෙයිද? ඉන්දී නම් යුවතිය කවුරුන්ද? ඒ සියල්ලට විසඳුම ගෙන එමින් සෑම ඉරිදාවකම රාති‍්‍ර 9.00 ට ස්වර්ණවාහිනිය ඔස්සේ ‘පියවි’ ටෙලිනාට්‍යය දිග හැරෙයි.දීනක්ෂි ප්‍රියසාද්, එරංග ජීවන්ත, උමයංගනා වික්‍රමසිංහ, කාවිංග පෙරේරා, යුරේනි නොෂිකා, රේණුකා බාලසූරිය, රෙබෙකා නිර්මලී, කමල් දේශප්‍රිය, කුසුම් පෙරේරා, චින්තක වාස්, ෆර්නිරෝෂිනි, භාග්‍යා ගුරුසිංහ, ඉනෝකා පෙරේරා, ප්‍රභාත් ප්‍රතිරාජ රංගනයෙන් දායකවෙන ‘පියවි’ චන්දන ජයසිංහ කැමරා අධ්‍යක්ෂණය කරයි. රවිහාන් වැටකේපත සංගීතයෙන් ද ලක්රුවන් ද සේරම් සංස්කරණයෙන් ද, ධම්මික හා ටෙරස් කලා අධ්‍යක්ෂණයෙන් ද, සංජීව දැරණියගල අංග රචනයෙන් ද, ජය ශ්‍රී හා කසුන් කල්හාර ගීත ගායනයෙන් ද ඩබ්ලිව්. රවීන්ද්‍ර සහාය අධ්‍යක්ෂණයෙන් ද එක්වෙන අතර ‘පියවි’ ස්වර්ණවාහිනියට විනිල් මැණික් නිෂ්පාදනය කරයි.වසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052021</link>
    <topic>‘සිකුරු වසන්තේ’ මෙගා රැල්ලට අභියෝගයක්</topic>
    <author/>
    <content>‘සිකුරු වසන්තේ’ මෙගා රැල්ලට අභියෝගයක්මෙගා ටෙලිනාට්‍ය පිළිබඳ සංවාදය තවමත් ඇවිලෙමින් නිවෙමින් පවතින්නකි. එහි කුටප්‍රාප්තිය ලෙස සැලකිය හැකිවන්නේ මෙගා ටෙලිනාට්‍ය කතාංග 100 කට පමණක් සීමා කිරීමට රජය තීරණය කිරීමයි. රසිකයන්ගේ පාර්ශ්වයෙන් විමසා බලන කල්හි කිසියම් ටෙලිනාට්‍යයකට කතාංග කොපමණ සංඛ්‍යාවක් තිබුණත් ඔවුන්ට ප්‍රශ්නයක් නැතිසේ ය.එයට විසඳුමක් ලෙස එකී ටෙලිනාට්‍යකරුවන් ද පසුගිය වකවානුවේ උත්සුක වූයේ තම ටෙලිනාට්‍ය පවා මෙගා නිෂ්පාදන ලෙස ඉදිරිපත් කිරීමට ය. එය සංගීත ක්ෂේත්‍රයෙහිලා ‘සන්ෆ්ලවර්’ රැල්ලට ‘නව රිද්මයෙන්’ දුන් පිළිතුරට බෙහෙවින් සමාන වූවකි. එකල එඩ්වඩ් ජයකොඩි ගේ, සුනිල් එදිරිසිංහ ගේ ගී ‘නව රිද්ම’ යෙන් එළිදුටු අයුරු අපට මතකය.මේ දිනවල ජාතික රූපවාහිනියෙන් විකාශය වන සුදන්ත තිලක්සිරිගේ ‘සිකුරු වසන්තේ’ ටෙලි වෘත්තාන්තය බොළඳ මෙගා රැල්ලට එරෙහිව ඉදිරිපත් කෙරෙන සාර්ථක අභියෝගාත්මක පිළිතුරක් ලෙස මම පෞද්ගලිකව දකිමි. ‘සිකුරු වසන්තේ’ කිසිසේත්ම උසස් සම්භාව්‍ය ටෙලිනාට්‍යයක් ලෙස වරදවා වටහාගත යුතු නැත.උසස් සම්භාව්‍ය ටෙලිනාට්‍ය නරඹන ප්‍රේක්ෂක පිරිසක් වර්තමානයේ දී මෙරට නැතැයි නොකිව හැකි මුත් ඒ ප්‍රමාණය ඉතාම සීමාසහිත බව පැහැදිලි ය. උදාහරණයක් වශයෙන් ගෙන කතා කළහොත් මෑතදී විකාශය අවසන් වූ බර්ට්‍රම් නිහාල්ගේ ‘අමරපුරය’ විශිෂ්ට ගණයේ ටෙලිනාට්‍ය නිර්මාණයක් විය. එහෙත් එය නැරඹූ ප්‍රේක්ෂක පිරිස බහුතරයක් යැයි කිව හැකි ද? බොහෝ ප්‍රේක්ෂක ආකර්ෂණය දිනා ඇත්තේ මෙගා ශෛලියේ පෙම්කතා රැල්ල වෙතට ය.‘සිකුරු වසන්තේ’ මට සිහිපත් කරන්නේ එක්තරා කාලෙකදී නාලන් මෙන්ඩිස් නිර්මාණය කළ ‘යශෝරාවය’, ‘දූ දරුවෝ’ වැනි ටෙලිනාට්‍යය ය. (ඒවායේ ගුණාත්මක භාවය සමඟ මම මේ ටෙලිනාට්‍යය කිසිසේත් ම නොසසදිමි.)‘සිකුරු වසන්තේ’ ට ද එක්තරා පවුලක් කේන්ද්‍රගත වෙයි. ඒ මනතුංග හාමිනේ (රම්‍යා වනිගසේකර) ගේ පවුලයි. ඇය වැන්දඹු කාන්තාවකි. ඇයත් ඇගේ දරුවනුත් වටා කතාව ගෙතෙයි. කතා පුවතින් මුඛ්‍ය වශයෙන් කියැවෙන්නේ ඇගේ දේපළ කූට ලෙස පවරා ගැනීමට ඇගේ බෑණාවරුන් දරනා උත්සාහය ගැන ය. එහිදී අපට සුවිශේෂී චරිත කීපයක් හමුවෙයි. අල්විස් (රවින්ද්‍ර යසස්) ධනසිරි (රංගන ප්‍රේමරත්න) ඉන් ප්‍රධානය. ඔවුන් අද සමාජයේ දක්නා ලැබෙන බොහෝ දෙනකු මෙන් සටකපටය. වංචනිකය. කටට එන එන බොරු දෙසාබාමින් තමන්ගේ පැවැත්ම රැක ගන්නෝ වෙති. ඔවුහු 77 න් පසු බිහි වූ සමාජයේ දරුවෝ ය.කතාවේ කිසියම් පුරුෂාර්ථවත් චරිතයක් සේ දිස් වන්නේ උබේධීරය. (සුදත්ත තිලකසිරි) එහෙත් ඡ්‍යොතිෂය පිළිබඳ අන්තවාදී ව දැක්මක සිටින ඔහු ඒ නිසා ම ප්‍රේක්ෂක උපහාසයට ලක්වෙයි.චරිත හා සිදුවීම් ගොඩනැංවීමෙහිලා තිරකතා රචකයා දක්වා ඇති දක්ෂතා මගේ බුහුමනට ලක්වෙයි.කතාවේ ප්‍රේක්ෂක ආකර්ෂණය දිනාගන්නේ අල්විස් ලෙස රඟන රවින්ද්‍ර යසස් හා අර්ථජීව ලෙස රඟන සරත් කොතලාවලගේ සාර්ථක රංගනයෙන් යැයි මම සිතමි. මට අනුව නම් විජය නන්දසිරිගෙන් පසු බිහිවූ දක්ෂතම හාස්‍යොත්පාදක චරිතාංග නළුවා සරත් කොතලාවල ය. ‘හාස්‍යොත්පාදක’ වෙනුවට ‘විකට’ යන වදන මා මෙහිලා භාවිතා නොකළේ එය මගේ අර්ථය ප්‍රකාශ කිරීමෙහිලා තරමක් ‘දියාරු’ වැඩි බැවිනි.ජීවිතය හා සමාජය පිළිබඳ ගැඹුරු විවරණයක් නොකළාට ‘සිකුරු වසන්තේ’ මනුෂ්‍ය ස්වභාවය හා සමාජ යථාර්ථය පිළිබඳ එක්තරා පැතිකඩක් අනාවරණය කරන්නකි. අන්ත කසිකබල් ටෙලිනාට්‍ය සංස්කෘතියක් තුළ මෙබඳු ටෙලිනාට්‍ය ඉටු කරන්නේ සිනමාවේ මැද මාවතින් ඉටු කළා වූ කාර්යභාරයයි. ඒ අනුව ‘සිකුරු වසන්තේ’ මෙගා ටෙලි රැල්ලට ඉදිරිපත් වන්නා වූ සාර්ථක අභියෝගාත්මක පිළිතුරක් නොවන්නේ ද?සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=av12052022</link>
    <topic>බොලිවුඩ් කතා</topic>
    <author>සුජීව තේවහෙට්ටිගේ</author>
    <content>බොලිවුඩ් කතාඉන්දියාවේ බන්ද්‍රා ප්‍රදේශයේ පිහිටි ප්‍රභාදේවි සුපිරි තට්ටු නිවාස සංකීර්ණයේ පදිංචිව සිටින්නේ සුළු පටු පුද්ගලයන් නම් නොවෙයි. තට්ටු ගණනාවකින් සමන්විත මෙහි වෙසෙන්නේ සුපිරි ධනවතුන්. මේ තට්ටු නිවාස සංකීර්ණයේ 30 වැනි මහලේ 3BHK නම් වූ සුපිරි නිවාසයේ වෙසෙන්නේ ධනවතෙකුට පෙම්බැඳි සුපිරි කුමරියක්. ඇය සුරූපී නිළියක්. ඇය තමයි, දීපිකා පදුකෝන්. යොවුන් පරපුරේ ආදරය දිනූ දීපිකා ගේ පෙම් බැඳුම් ගැන නොදන්නා යෞවනයෙකු, යෞවනියක නැති තරම්. ඇයගේ පෙම් පටලැවිලි මේ යොවුන් රසිකයන්ට නම් රහසක් නොවෙයි.දීපිකා ගේ පෙම්වතා ලෙස මෑතක් වනතුරුම ඇය හා රැඳී සිටියේ කෝටිපති ව්‍යාපාරික සිද්ධාර්ත් මාල්යා. ඔහු, ලෝකප්‍රකට ‘කිංෆිෂර්’ ගුවන් සමාගමේ අයිතිකරුගේ පුත්‍රයායි. ජනප්‍රිය නළු රන්බීර් කපූර් සමඟ තිබුණු ප්‍රේමය නිමා කළ දීපිකා ඊළඟට සමීප වුණේ සිද්ධාර්ත් වෙතටයි. ඔහු සමඟ කාලයක් ඇසුරු කළ දීපිකාට ඔහුගෙන් ආදරයත්, තවත් තෑගි බෝග රැසකුත් ලැබුණා. ඒ අතරින් එක තෑග්ගක් තමයි, කලින් සඳහන් කළ ප්‍රභාදේවි තට්ටු නිවාස සංකීර්ණයේ පිහිටි නිවාසය. එය නම් සුළු පටු තෑග්ගක් නොවෙයි.ඉන්දීය රුපියල් කෝටි ගණනක් වටිනා අති සුඛෝපභෝගී නිවෙසක්. මේ සුපිරි නිවෙස සිද්ධාර්ත් ගෙන් දීපිකාට තිළිණ වුණේ දෙදෙනාගේ පෙම් ලොව වසන්ත සමය උදාවෙමින් තිබුණු කාලයේදීයි. මේ නිවස දීපිකාට ලැබුණු පසුව ඇය මහ ඉහළින් සාදයක් පැවැත්වූවා. සාදයට සහභාගි වුණේ බොලිවුඩ් සිනමාවේ ජනප්‍රිය නළු නිළියන් රැසක්. ඒ සියල්ලන්ම දීපිකාගේ සමීප මිතුරු මිතුරියන්. ඒ, මීට මාස හයකට කලින්.අද වන විට සිද්ධාර්ත් – දීපිකා පෙම් කතාව වියැකී ගිහින්. දැන් මේ දෙදෙනා පෙම්වතුන් නොවෙයි. පසුගිය සතියේ දීපිකා තීරණය කළේ සිද්ධාර්ත් විසින් තමන් වෙත තිළිණ කරන ලද තට්ටු නිවාසය වහාම විකුණා දමන්නටයි. ඇය එය මිලකර ඇත්තේ ඉන්දීය රුපියල් කෝටි 16කටයි. මේ නිවස දැන් දීපිකාට අයත් ව තිබෙන නිසා එය විකුණා දමන්නට ඇයට කිසිවෙකුගෙන් හෝ අවසර ගත යුතු නැහැ. කරුණු දන්නා උදවිය ප්‍රකාශ කළේ මීට මාසයකට පමණ පෙර දීපිකා තම පියා වන ප්‍රකාශ් පදුකෝන් සමඟ රාජ්‍ය ආයතනයකට ගොස් මේ තට්ටු නිවාසය තමන්ගේ නමින් ලියාපදිංචි කර ගත් බවයි. ඒ මොහොතේදී කිසිවෙකු සිතුවේ නැහැ, ඊට මාසයකට පසුව ප්‍රභාදේවි තට්ටු නිවාසය දීපිකා විකුණා දමන්නට උත්සුක වේවිය කියලා.එවැනි තීරණයකට ඇය එළඹුණේ සිද්ධාර්ත්ගෙන් වෙන්වීම නිසා වන්නට ඇති. මේ වෙන්වීමට හේතුව කුමක් විය හැකිද? සමහරු පවසන්නේ දීපිකා, රන්බීර් කපූර් සමඟ නැවතත් චිත්‍රපටවල රඟපාන්නට යෑම නිසා සිද්ධාර්ත් ඇයගෙන් වෙන්වූ බවයි. රන්බීර් සමඟ චිත්‍රපටවලදී පෙම් කරන්නට ගොස් එය නැවතත් සැබෑ ප්‍රේමයක් බවට පත්වේද යන සැකය සිද්ධාර්ත් ගේ සිත තුළ හොල්මන් කරන්නට ඇතුවාට සැකයක් නැහැ. විශේෂයෙන්ම මේ දිනවල ආයාන් මුඛර්ජි අධ්‍යක්ෂණය කරන ‘යේ ජවානි හේ දිනාවි’ චිත්‍රපටයත් මෙයට හේතුවක් වන්නට ඇති.ආරංචි පැතිර යමින් තිබුණේ මේ චිත්‍රපටයේ ගීතමය ජවනිකාවක රන්බීර් සහ දීපිකාගේ සීමාව ඉක්මවා ගිය ප්‍රේම රංගනයක් ඇතුළත් වන බවයි. මේ ජවනිකා රූපගත කරන්නට නියම කරගෙන ඇත්තේ මැයි මාසයේ දී ජායිපූර් ප්‍රදේශයේදීයි. කොහොම වුණත් අධ්‍යක්ෂ ආයාන් මුඛර්ජි පවසා තිබුණේ දීපිකා සහ රන්බීර් ගේ එවැනි උණුසුම් පෙම් ජවනිකා රූපගත කරන්නට තමන් තුළ කිසිදු අදහසක් නැති බවයි. නමුත්, අධ්‍යක්ෂවරයාගේ ඒ ප්‍රකාශය සිදුවන විට සිද්ධාර්ත්, දීපිකාගෙන් වෙන්වී හමාරයි. දැන් දීපිකාට අවශ්‍ය වී තිබෙන්නේ කෙසේ හෝ තමන්ගේ තට්ටු නිවාසය විකුණා දමන්නටයි. ඇය එලෙස උත්සුක වන්නේ තවදුරටත් එහි රැඳී සිටියහොත් සිද්ධාර්ත් සමඟ එදා මැවූ පෙම්ලොව තම සිත තුළ යළි යළි මතුවීම වළකා දමන්නට වෙන්න ඇති.බිපාෂා බාසුගෙන් වෙන්වූ පසුව ජෝන් ඒබ්‍රහම් ගේ ආදරය දිනාගෙන සිටින්නේ ප්‍රියා රන්චාල් නම් වූ රූබර යුවතියයි. ඇය ලෝක බැංකුවේ විධායක තනතුරක් දරන බවයි දැනගන්නට ලැබෙන්නේ. ලොස්ඇන්ජලීස් නුවර දී නීතිය හදාරා ඇති ඇය සිනමාවට සම්බන්ධ අයෙකු නම් නොවෙයි. මීට කලින් පැතිරී ගිය ආරංචිවලින් පැවසුණේ ජෝන් සහ ප්‍රියා විවාහ වී ඇති බවයි. මේ ආරංචිය දැනගත් බිපාෂා, මාධ්‍යවේදියෙකු සමඟ පැවති සම්මුඛ සාකච්ඡාවකදී පැවසුවේ තමන් ජෝන්ට සුබපතන බවයි.නමුත් එහි ඇත්තක් නැහැ. ජෝන් මේ යුවතියව තවම විවාහ කරගෙන නැහැ. ළඟදී ජෝන් පවසා සිටියේ මේ වසර නිමවීමට කලින් ප්‍රියාව විවාහ කරගන්නා බවයි. කරුණු හොඳ හැටි දන්නා ජෝන් ගේ මිතුරෙකු පැවසුවේ දෙදෙනාගේ විවාහය මේ වසරේ දෙසැම්බර් මාසයේ දී සිදුකෙරෙනවා කියලයි.ජෝන් සහ ප්‍රියාගේ පෙම්කතාව ඇරඹුණේ පසුගිය වසරේ අප්‍රේල් මාසයේදීයි. එහෙම වුණත් දෙදෙනා ප්‍රසිද්ධියේ උත්සවවලට පෙනී සිටියේ නැහැ. මෑතකදී ජෝන්ගේ ඥාති සොහොයුරියක් විසින් ලියන ලද පොතක් දොාරට වැඩීමේ උත්සවයකට නම් දෙදෙනාම සහභාගි වී සිටියා. එහිදී කැමරා ශිල්පීන් මේ නව පෙම් යුවළගේ ඡායාරූප දිගට හරහට ගන්නා අයුරු කාටත් දැක ගත හැකිවුණා. මේ අවස්ථාවට ජෝන්ගේ පවුලේ සියලුම දෙනා සහභාගි වී සිටියා. ඔවුන් සියලු දෙනාම ප්‍රියා සමඟ ඉතාම සුහදව කතාබස් කරමින් සිටින අයුරු කැපී පෙනුණා.ප්‍රියා පදිංචිව සිටින්නේ ඇමෙරිකාවේ නිව්යෝක් නුවරයි. පසුගිය සතියේ ජෝන් ඇය සමඟ නිව්යෝක් සිට මුම්බායි නුවරට පැමිණියා. මුම්බායි ජාත්‍යන්තර ගුවන්තොටුපළින් දෙදෙනා නික්මෙන අයුරු දුටු බොහෝ දෙනකු ඔවුන් දෙස දෑස් දල්වා බලා සිටියා.සුජීව තේවහෙට්ටිගේ  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=am1205201</link>
    <topic>අම්මලාට වද දෙන දරුවන් ගැන මෙහෙම හිතන්න</topic>
    <author>සාගරිකා දිසානායක ජයසිංහ</author>
    <content>අම්මලාට වද දෙන දරුවන් ගැන මෙහෙම හිතන්නඅලින්ටයි ළමයින්ටයි එක තැනක ඉන්ට බැරි” යැයි කියමනක් තිබේ. අලියා කිසි විටෙක එක ඉරියව්වකින් නොසිටින සතෙකි. කුඩා දරුවන් ද එසේමය. ඇත්ත වශයෙන්ම කිසිදු දඟයක් නොදක්වා නිශ්චලව සිටින දරුවකු වේ නම් ඒ දරුවා කිසියම් රෝග තත්ත්වයකින් පෙළෙනවා වන්නට ද පුළුවන.එහෙත් සාමාන්‍ය දඟකාරකම් අබිබවා යමින් අසාමාන්‍ය සේ දඟකාරකම් කරන දරුවෝ ද වෙති. ඔවුන් හඳුනා ගෙන ඔවුන් වෙත විශේෂ අවධානයක් යොමු කළ යුතුය. හැම දරුවකු තුළම දඟකාරකම් තිබේ. එහෙත් පමණ ඉක්මවා දඟ කරන දරුවන් අධි ක්‍රියාකාරී දරුවන් ලෙස හැඳින්විය හැකිය.එවැනි දරුවෝ මොහොතක් හෝ එක තැනක නොසිටී. යමක් කී විට ඇහුම්කන් නොදෙති. ක්ෂණිකව ක්‍රියා කරති. ඉක්මනින් කෝපයට පත් වෙති. ඉක්මනින් නොසන්සුන් බවට පත් වෙති. අනෙක් ළමයින් සමඟ නිතර අඬදබර කරගනිති. යම් කටයුත්තකට අවධානය යොමු කරන්නේ ඉතා කෙටි කාලයකි. මේ නිසාම පාසලේ වැඩ අතපසු කරගනිති. පාඩම් කටයුතුවලට සහභාගි නොවී වෙන වැඩවල යෙදෙති.නිවසේදී නිතර කලහ කරගන්නා එවැනි දරුවන් හිතාමතාම මව්පියන්ට වද දීමට එසේ හැසිරෙතැයි මව්පියෝ සිතති. දරුවාගේ අකීකරු බව පිළිබඳව පන්ති භාර, ගුරුවරුන් ගෙන්, අසල්වැසියන් මෙන්ම නැදෑයින් ගෙන් ද පැමිණිලි ලැබෙන්නට පුළුවන්. එවැනි අවස්ථාවල මව්පියෝ ලජ්ජාවටත්, අසීරුවටත් පත් වෙති. දරුවාගේ වැරැදිවලට හේතුව මව්පියන් ගේ නොසැලකිලිමත් බව යැයි චෝදනා එල්ල වීමට ද ඉඩ තිබේ. මෙය මව්පියන් ගේ වරදක් නොව දරුවා ගේ වර්ධනයෙහි ඇතිවූ ගැටලුවක් පමණක් වේ.එම තත්ත්වය ඖෂධ දීමෙන් සුව කළ හැකි රෝගයක් නොවේ. මවුපිය වැඩිහිටි අවධානය හොඳින් එවැනි දරුවන් වෙත යොමු කර බුද්ධියෙන් විසඳාගත යුතු තත්ත්වයකි. එවැනි දරුවන්ගේ දඟකාරකම් වැඩි විය හැකි අවස්ථා මඟ හැරීමෙන් තත්ත්වය පාලනය කළ හැකිය. දරුවා වෙහෙසට පත්වන බොහෝ දුර ගමන් යාමෙන් වැළැකීම, අධික ලෙස වෙහෙසට පත් නොකිරීම, බඩගින්නේ නොතැබීම, අධික ශබ්ද සහිත ස්ථානවල වැඩි වේලා නොරැඳීම හා පි‍්‍රය සම්භාෂණ වැනි කලබලකාරී පරිසරවලට දරුවා ගෙන යාම හැකිතාක් අඩු කිරීම වඩාත් සුදුසුය.දරුවාගේ ශරීරය හා මොළයේ වර්ධනයට අනුව ඔහුගේ ශාරීරික ක්‍රියාකාරකම් ද වර්ධනය විය යුතුය. ඒ සඳහා දරුවාට නිදහසේ ක්‍රීඩා කිරීමට අවස්ථාව සලසා දිය යුතුය. අනතුරක් සිදු නොවන පරිදි එළිමහනේ දිවීමට, පැනීමට, ක්‍රීඩා කිරීමට ළමයාට ඉඩ දිය යුතුය. ළමයා කරන කියන හැම දේටම “එපා” නොකියා ඔහු දිරිමත් කළ යුතුය.ළමයාට තනිවම යම් යම් දේ කරන්නට මවුපිය වැඩිහිටි පරීක්ෂාව යටතේ ප්‍රමාණවත් නිදහසක් ලබා දිය යුතුය.දරුවා සමඟ බස් රථයෙන් ගමන් කිරීම, වෙළෙඳ පොළට යාම වැනි අවස්ථාවලදී කල්තියා සිදුවන දේ දරුවා දන්නේ නම්, එවැනි අවස්ථාවලට මුහුණ දීම පහසුය. සරල නියෝග භාවිත කොට දරුවා හසුරුවා ගන්නට හැකි විය යුතුය. දරුවාගේ අවධානය ඔබ කෙරෙහි යොමු කරවා ගන්න. දරුවාගෙන් ඔබට ලැබෙන සහයෝගයට හෝ කීකරුකමට ප්‍රශංසා කරන්න.කෑම ගන්නා වේලාව, නින්දට යන වේලාව, නාන මුහුණ සෝදන හෝ සිරුරු කිස කරන වේලාව හැම විටම එකම පිළිවෙළකට සිදු කරන්නේ නම් එයට හැඩ ගැසීමට දරුවාට පහසුය. බලාපොරොත්තුවක් නැතිව හිතුණු හිතුණු වේලාවට එම ක්‍රියා සිදු වේ නම් එවිට දරුවා කැලඹීමට ඇති ඉඩකඩ වැඩිය.එවැනි දරුවන්ට දඬුවම් කිරීමට බොහෝ මවුපියන් අකැමැතිය. දඬුවම් දීමෙන් තවත් දඟ වැඩි වේ යැයි සිතන අය ද, දැඩිව දඬුවම් කළ යුතු ය යන මතය දරන අය ද වෙති. මේ අන්ත දෙකම නොසුදුසුය. දරුවා දඟකාරකමක් කළ විට ඔහුගේ හෝ ඇයගේ හැසිරීම පිළිබඳව අසතුටට පත් වූ බව කෙළින්ම කියන්න. කෝප නොවී දරුවාට හොඳින් වරද වටහා දෙන්න. මඳ වේලාවකට අනෙක් අය ගෙන් වෙන් කොට තැබීම හෝ රූපවාහිනිය නැරැඹීම වැනි දරුවා පි‍්‍රය කරන යමක් කිරීමට ඉඩ නොදී සිටීමෙන් ඔහුට සුළු දඬුවමක් දීමෙන් යළි ඒ වරද නොකරන්නට දරුවා ඉගෙන ගනු ඇත.දරුවා සමඟ ක්‍රීඩා කරන්න. පිංතූර පොත් බැලීම, කැපීම, ඇලවීම, චිත්‍ර ඇඳීම, කතන්දර කියා දීම වැනි ක්‍රියා සඳහා වැඩි කාලයක් ගත කරන්න.මව්පියන් එකිනෙකා සමඟ සහයෝගයෙන් දරුවා පිළිබඳව ක්‍රියා කිරීම ඉතා වැදගත්ය. මවුපියන් අසමඟි වූ විට දරුවා පිළිබඳ සුදුසු පියවර ගැනීම අඩපණ වේ. එවැනි දරුවන් බලා ගැනීමට විශේෂයෙන් වෙහෙසීමට සිදු වේ. දරුවා පිළිබඳ අන් අයගේ විවේචන හා සෘණ බලපෑම්වලින් දරුවා ආරක්ෂා කරගැනීමට වග බලා ගත යුතුය. ආදරයෙන් දයාවෙන් හා ඉවසීමෙන් කටයුතු කිරීමෙන් එවැනි දරුවන් වඩාත් ඵලදායී ලෙස රැක බලා ගත හැකිය.මානසික සෞඛ්‍ය පිළිබඳ ජාතික සභාවෙහි උපදෙස් ඇසුරිනි.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=am1205202</link>
    <topic> පාරේ යනකොට...</topic>
    <author>ජානක සුනෙත් බණ්ඩාර</author>
    <content> පාරේ යනකොට...ප්‍රජා වෛද්‍ය විශේෂඥඩයනා සමරක්කොඩිමහා මාර්ගයේ සිදුවන අනතුරු සංඛ්‍යාව ගෙන බලන කල පයින් ගමන් කරන්නන් අනතුරුවලට ලක්වන වාර ගණන ඉහළය. එසේම අනතුරකදී වැඩි හානි සිදුවන පාර්ශ්වයක් ලෙස ද පදිකයන් හැඳින්විය හැකිය. යතුරුපැදි පදවන්නන් හා පාපැදිකරුවන් අනතුරට ලක්වන අවස්ථා ද ඉහළ මට්ටමක පවතී. පදිකයන් මෙන්ම යතුරුපැදි හා පාපැදි පදවන්නන් ද අනතුරට ලක්වූ විට සිදුවන හානිය ඉහළය.වාහන පදවන හෝ එම රථ තුළ ගමන් කරන මගීන්ට වඩා මරණය පහසුවෙන් ළඟා කර ගැනීමට තරම් පදිකයින් “විශේෂ අවාසනාවන්ත” කණ්ඩායමකි.පදිකයින් සිදුකරන වැරැදි1. පාරේ දකුණු පසින් ගමන් නොකිරීමපාරේ දකුණු පසින් ගමන් කිරීමෙන් ලැබෙන වාසිය වන්නේ ඉදිරියෙන් පැමිණෙන රථ වාහන ඉතා හොඳින් තමාට දර්ශනය වීමයි. අනතුරුදායක ලෙස තමා වෙත එන මෝටර් රථයකින් බේරී ඉවතට යන්නට එසේ දකුණු පසින් ගමන් කිරීම හේතු වේ. දකුණු පසින් ගමන් නොකිරිම නිසා මහමඟදී අනතුරට ලක්වන පදිකයින් සැලකිය යුතු පිරිසක් පිළිබඳ දිනපතා වාර්තා වෙයි.2. පාර මාරු වන විට පදික මාරු භාවිත නොකිරීම“කහ ඉර” පදිකයාට පහසුවකි. නමුත් එය තාප්පයක් බැඳ ආවරණය කර රථවාහන වලින් පදිකයා ආරක්ෂා කරන තැනක් නොවේ. “කහ ඉර” පදිකයාට ආරක්ෂාකාරීව පාර මාරුවිය හැකි ස්ථානයක් වුවද “සිය බූදලයක්, හෝ කෙසේ භාවිත කළත් ගැටලුවක් නැති ප්‍රදේශයක් යන හැඟීමක් පදිකයන් තුළ ඇති බව සමහර සිදුවීම් වලින් පැහැදිලි වෙයි.කහ ඉරෙන් පාර හරහා යන අවස්ථාවේදී ද ඉතා වේගයෙන් කහ ඉරට යම් ආසන්න දුරකින් මෝටර් රථයක් ඇදී එන අවස්ථාවක කහ ඉර මතට පැමිණ වේගයෙන් දිව යාම සිදුකරනු ඇතැම් විට අප දකින දසුනකි.කහ ඉර අසල දී පදිකයින්ට පාර මාරු වීමට ඉඩ ලබාදීම රියදුරු මත පැවරෙන වගකීමක් හා ඔහු යටත් විය යුතු මාර්ග නීතියකි. එනමුදු යම් වේගයකින් පැමිණෙන රථයක් නතර කර ගැනීමට අසීරු වුවහොත් සිදුවන වරදට වන්දි ගෙවීමට සිදුවන්නේ කාට ද?කහ ඉර මතින් ඉක්මනින් පාර මාරුවීම යනු වේගයෙන් දිව යාම නොවේ. දිවීමේදී යම් වැටීමක් සිදු විය හැකිය. “නවතින්න, ඇහුම්කන් දෙන්න! දකුණත් වමත් නැවත දකුණත් බලන්න. දෙපසම නිසි ලෙස බලා මාර්ගය පැහැදිලි නම් ඉක්මනින්ම පාර මාරුවෙන්න” යන පණිවුඩය ආරක්ෂාකාරී මහමඟ හරහා ගමනකට සුදුසුම උපදේශයකි.3. මහමඟ ගමන් කරද්දී හෝ පාර මාරු වන විට ජංගම දුරකථන භාවිතයජංගම දුරකථනයේ කනේ සම්බන්ධ වී ඇති ඇමතුම නිසා බාහිර ශබ්ද සහ පරිසරයේ ශබ්ද පදිකයාට නොඇසේ.ශබ්ද හා පරිසර වෙනස්වීම්, ඇසුණත් ඇමතුම පිළිබඳ අවධානය නිසා ඇසුණු ශබ්දයෙන් තමා වෙත ලබා දෙන පණිවුඩය පිළිබඳ අවධානයක් නැත. වටහා ගැනීමක් නැත. එහෙමත් සිදු වන්නට යන අනතුරකින් බේරී ඉවතට යන්නට එම අවස්ථාවේදී පාරේ ගමන් කරමින් ජංගම දුරකථනය භාවිත කරන්නාට නොහැකි වෙයි.ජංගම දුරකථනයේ රැඳී සිටිමින් බස් රථයකට හෝ දුම්රියකට ගොඩ වීමේදී සිදුවන අනතුරු ද බහුලව දැකිය හැකි වේ. එම අවස්ථාවේදී රථයට නැගීමට සිය අතින් තදින් අල්ලා ගැනීමේදී එහි ග්‍රහණය කරගැනීමට අතේ ඇති දුරකථනය නිසා අසීරු වෙයි.4. මහමඟට නොගැළපෙන විලාසිතාඅඳුරු සහිත මොහොතක මහමඟ යන පදිකයකු විශේෂයෙන් සිතා බැලිය යුතු කරුණක් ඇත. වේගයෙන් පැමිණෙන රථයක රියදුරු මහමඟ ඇති වස්තුන් දැක ගන්නේ තම වාහනයේ ප්‍රධාන ලාම්පුවලින් නික්මෙන එළියෙනි. එහිදී රාත්‍රියට හෝ අඳුරු සහිත කාලගුණය පවතින අවස්ථාවක කළු හෝ තද වර්ණ ඇඳුම් හැඳ සිටින පුද්ගලයා රියදුරුට එක් වරම නොපෙනේ. සුදු හෝ ළා පැහැති ඇඳුම් ඇඳ සිටින එසේත් නැතිනම් සුදු හෝ ආලෝකය පරාවර්තනය කරන කොටස් ඇඳුමේ සැලකිය යුතු ප්‍රමාණයක් සහිත පුද්ගලයා රියදුරු විසින් ක්ෂණිකවම දකී. ඉන් රියදුරුට වාහනය පාලනය කර ගැනීමට කල් ඇතිව තීරණ ගත හැකිය.සාමාන්‍යයෙන් රාත්‍රියට හෝ අඳුරු සහිත කාල වේලාවට තද පැහැ, කළු ඇඳුම් ඇඳීම වැඩි දෙනෙකුගේ විලාසිතාවකි. නමුත් එම විලාසිතාවම මහමඟ පයින් ගමනේදී ඔබට මරු කැඳවයි නම්? කළු හෝ තද පැහැ ඇඳුමින් සැරසී එවැනි අවස්ථාවක මහමඟ පා ගමනින් කෙටි දුරක් හෝ යන්නට සිදුවෙයි නම් යම් ආරක්ෂක උපක්‍රම කිහිපයක් අනුගමනය කළ හැකිය. සුදු හෝ ආලෝකය පරාවර්තනය කරන සුළු පාටක අත්බෑගයක්. එබඳු පටි පැලඳීම ප්‍රයෝජනවත්ය. යම් එළියක් දල්වාගෙන ගමන් කිරීම ද ප්‍රයෝජනවත්ය. එසේ ආලෝකය පරාවර්තනය කරන උපකරණ හා කොටස් සහිත විශේෂ කබා වෙළෙඳ පොළේ ඇත.ඇඳුම් නිසා පොදු ප්‍රවාහන සේවාවකට ගොඩවන විටත් ඉන් බැස යන විටත් අනතුරු සිදුවිය හැකි අවස්ථා තිබේ.කාන්තාවන්ගේ දිගු සාරි පොට බස් රථයට නඟින බසින විට නිසි පරිදි හසුරුවා නොගැනීම නිසා පැටලී යාම, දිග පටි සහිත ඇඳුම්, දිගු වරලස මුදා සිටීම, පාසල් දරුවන්ගේ දිගු පටි සහිත පොත් බෑග්, තරුණයන් ඉතා දිගු ලෙස හා එල්ලෙන ගාංචු සහිතව භාවිත කරන ඇඳුම් හා සපත්තු මෙම “අනතුරුදායක” දේ අතර ප්‍රධාන වෙයි.5. පදික වේදිකා භාවිත නොකිරීම හා මහමඟ ගමනේදී අනතුරුදායක හැසිරීම්පදික වේදිකාව දැක දැකම ඉන් පිටත ගමන් කරන්නට සමහරු හුරු වී සිටිති. එසේම, දරුවන් සමඟ මහමඟ යන විට වාහන හා පහසුවෙන් ගැටිය හැකි පැත්තේ තබා අතින් අල්ලාගෙන යති. ඊට නිදහසට කරුණු ලෙස මවුපියෝ විවිධ කරුණු පවසති. “පාරෙන් ඈතට වන්නට කඩතොළු වී පැවතීම හා සර්පයින් වැනි සතුන් සිටිය හැකි වීම” ඔවුන් දක්වන හේතු අතර වේ. එහෙත් නිසි විමසිල්ලෙන් සිය දරුවා ගෙන යන විට එවැනි අනතුරක් වීමට ඉඩක් නැත. නමුත් මහා මාර්ගය පැත්තේ ගමන් කරන දරුවකු හදිසියේම “යටකරගෙන යන්නට” වුවද ගමන් කරන වාහන සිය දහස් ගණනින් එකකට හැකිය.ජානක සුනෙත් බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ay1205201</link>
    <topic>හිරුමල් හිරු</topic>
    <author/>
    <content>ඉතින් ... හිරිමල් තාරුණ්‍යය පියාසලා එන්න. සිපගන්න උණුසුම් මිටියාවතේදී. මේ මල් පිපෙන වසන්තය නම් නොවේ. මල් පිලිස්සෙන ගිම්හානය ද නොවේ. එහෙත් මේ ජීවිතයයි. අපි ආලෝකයට වශී නොවෙමු. අඳුරට ශාප නොකරමු. එහෙත් ජීවිතය මේ තමයි. ළංවෙන්න තව ටිකක්. ඔබෙ දෙතොල් දුර වැඩියි. අපේ පිටුවට.සංස්කාරක, හිරුමල් හිරු, සිළුමිණ, ලේක්හවුස්, කොළඹ 10 ලිපිනයට එවන්න. එහිදී අපට ඔබ හා සම්බන්ධ විය හැකි දුරකතන අංකයක් ද ලියා එවන්නට අමතක නොකරන්න.මගේ ගීතය සිය ආයිත්තම් ඉවත ලා ඇත ඇඳුම් ආයිත්තම් කෙරෙහි ඇගේ මදමානයක් නැත. විභූෂණය අපේ සුසංයෝගය කිළිටි කරයි. එය ඔබත්, මාත් අතරට පැමිණේ එහි කිංකිණිය ඔබේ සිහින් හඬ යටපත් කරාවි කවිත්වය පිළිබඳ මගේ පුහු ගර්වය ඔබ අබියස ලජ්ජාවට පත්ව මියැදේ අහෝ විශාරද කවියාණෙනි! මම ඔබේ පා සෙවණේ හිඳ ගනිමි සංගීතයෙන් ඔබට පිරවිය හැකි බටනළාවක් මෙන් මගේ ජීවිතය සරල හා විශද කර ගැනීමට ඉඩ හළ මැනව!  රවින්ද්‍රනාථ ඨකූරයන්ගේ ගීතාංජලියෙන්පරිවර්තනය – එඩ්මන්ඩ් ජයසූරියපුන් පියයුරු නිසා උස්ව පෙනුණු ටීෂර්ට් එක මත සටහන්ව තිබුණු x අකුර දුරට ද දිස්විය. අවලම් තරුණයෝ ආපසු හැරී බල බලා අවලම් වචන කීහ. මම තීන්ත බඳුනකට දබරැඟිල්ල ඔබා පසුපස ලොකුවට y අකුර ලියුවෙමි.නොලියූ z අකුර තැනක් නොමැතිව බලා සිටියේය.  - BCDමටත් රස්සාවක් ඕනෑ හැබැයි... කිසිවිටෙක මට කරදර නොකරන කිසිවිටෙක මා අතහැර නොයන පෙම්වතිය සමඟ සැඳෑ හෝරාවක අඩ අඳුරු මුල්ලෙක නිසංසල හුදෙකලාවක මුමුනමින් පෙම්බස් පෙම් මදිරා තොලගාන්නට නෙමෙයි වැරහැලි චීත්ත පරඬැල වීසිකොට අලුත් චීත්ත පොටකින් අම්මාගේ කඳුළු පිසින්නට මටත් රස්සාවක් ඕනෑ...හැබැයි... අලුත් කමිසයක් ඇඳ කොලර් එක උස්සාගෙන අලුත් කාපට් පාර දිගේ ගොස් හන්දියේ කඩයට ගොඩවැදී සිසිල් බීම බෝතලයක් බී සිගරැට්ටුවක් දල්වා දුම් වළල්ලක් යවා ඒ තුළින් කරනමක් ගසන්නට නොව උදැල්ලට මතුවූ කරගැට පිරිමදින ඉස්කෝල යාළුවෙකුට කොහොමද බං ඉතිං? අසමින් ප්ලේන්ටි වීදුරුවක් උගේ ඇඟිලි තුඩු ළඟට ළං කරන්නට මටත් රස්සාවක් ඕනෑ...- රං බංඩා  විසූක දස්සන පෙළින් එහා අන්ධකාරය ශේෂව ඇත. අපි යමු.... අන්ධකාරයේ තාරුකාවක් බලන්න.  - කසුරිරෝමියෝටත්ජුලියට්ටත් අද මෙන් එස්.එම්.එස්. එකක් යවා ගන්නට තිබුණා නම් ප්‍රේම ඉතිහාසයට කුමක් සිදුවේවිද? අද වගේ ජී.පී.එස්. තිබුණා නම් රාමාට සීතා සොයා ගන්නට එතරම් යුද්ධයක් කරන්නට සිදු නොවනු ඇත.ග්‍රැහැම්බෙල් දුරකථනය සොයා ගත් පසු ලෝකයේ බොහෝ වෙනස්කම් සිදු විය. ඉන් ප්‍රධාන එකක් නම් ආදරයේ කලාවට ඇති වූ වෙනසයි. අනෙක නම් අති විශාල ලෝකය කුඩා වීමයි.මේ හේතු නිසා ප්‍රේම සංග්‍රාමවලට මෙන්ම ලෝක සංග්‍රාමවලට ද විශාල බලපෑමක් සිදුව තිබේ. රජ කාලයේ මෙන් චරපුරුෂයන් ආපසු එනතුරු බලාසිටීමට අද අවශ්‍ය නැත. ලබන තොරතුර ඉතා පැහැදිලි දසුන් හෝ හඬ සහිතව ඡායාරූප ලෙස මෙන්ම වීඩියෝ දර්ශන ලෙස එවන්නට ගතවන්නේ තත්පර දෙක තුනක් පමණි. මිලිමීටර 34ය17ය8 වූ බරින් ග්‍රෑම් 55ක් වූ කුඩාම ජංගම දුරකථන සාක්කුවේ මුල්ලක සඟවාගෙන ගොස් රහස් සාකච්ඡා ආදිය එසැණින් සාක්ෂි ඇතිව ඉදිරිපත් කරන්නට තරම් ජංගම දුරකථන තාක්ෂණය දියුණු වී ඇත. එය කෙතරම් ද යත් අද ජංගම දුරකථන හඳුන්වන්නේ බුද්ධිමත් යන්ත්‍රයක් ලෙසය.ගඩොල් බාග සෙලියුලර් ෆෝනය උජාරුවෙන් කරපින්නාගෙන ඇන්ටනාවට සිග්නල් අසුවනතුරු ගස් ගල් උඩ නැඟි කාලය නිමාකරමින් මල නොබැඳෙන වානේ කෙළවර ඇන්ටනාව මෙන් ක්‍රියා කරන අති ප්‍රබල සංඥා ක්‍රම සහිත දුරකථන දැන් වෙළෙඳපොළේ තිබේ. එපමණක් නොව ඇඟිලි සලකුණු නොසිටින සේ සැකසූ දුරකථනය නිසා වාසි මෙන්ම අපරාධකරුවන්ට ඇතිවන පහසුව අවාසියක් ද වනු ඇත.අලුත් තාක්ෂණය සහිත ජංගම දුරකථනයක් සැබැවින්ම ඔබේ කල්‍යාණ මිතුරෙකු හෝ පක්ෂපාති සේවකයකු වැන්න. පරිගණකයක් හා සමාන එමඟින් ඔබ නොදන්න ගමක රටක ස්ථානයක් දැනගැනීම ඉතා පහසුය. ඔබ යා යුතු මාර්ගය වාහනය හැරවිය යුතු ස්ථානය ඉලක්කයටම කියන බුද්ධිමත් දුරකථන නිසා ජීවිතයේ ආතතිය යම්තාක් දුරකට අඩුවේ යැයි සමහරු සිතති.අද මිලෙන් අඩුම මෝබයිලයක ඇති පහසුකම් වන එස්.එම්.එස්, එම්.එම්.එස්, ඉන්ටනෙට්, රේඩියෝ, ටී.වී, කැමරා, වීඩියෝ, වොයිස් රෙකෝඩින්, වීඩියෝ කෝල් වැනි ඉතා පොදු ලක්ෂණවලට අමතරව බොහෝ සමාජ මාධ්‍ය ක්‍රම නිසා ලෝකය ඉතා පටු තැනක් වී ඇත.බැරැක් ඔබාමාගේ ප්‍රකාශයකට ඔබේ අදහස එවෙලෙම යොමු කරන්නට දැන් ඔබේ මොබයිලයෙන් ට්විට් කළ හැකිය. එය ලොව පුරා ඒ තොරතුරට සංවේදී සියලු දෙනාහට දකින්නට ද හැකියාව ඇත. ගමේ ගොඩේ, පාසලේ සරසවියේ, වැඩපොළේ මිතුරන්ට අමතරව විවිධ ජාතීන්ට අයත් ලක්ෂ සංඛ්‍යාත මිතුරන් මූනු පොතෙන් ඔබට ළංකර ගත හැකිය.ගෙදරට හොරෙන් ඈතක ගිය ඔබ සොයා ගන්නට දැන් භූගෝලීය ස්ථාන සමීකරණ (GPS) ක්‍රමයට හැකිය. දත්ත ඇතුළත් කර ඇති ඔබේ යහළුවා හඳුනාගන්නට දැන් මොබයිලයට හැකිය.එපමණක් නොව රූපවාහිනී යන්ත්‍රයේ දුරස්ථ පාලනය ලෙස මෙන්ම අමතක වීමෙන් දල්වා ගිය විදුලි බුබුළු නිවා දමන්නට දුරකථනයට අණ දිය හැකිය.ඔබට පෞද්ගලික සහායකයෙක් නැතත් ජංගම දුරකථනය ඇති තුරු බියවීමට හේතුවක් නැත. ඔබේ දවසේ රාජකාරි මතක් කරදීමටත්, ඔබ නිතර යන වෙබ් අඩවි සිහි තබා ගැනීමටවත් තරම් බුද්ධියක් මේ පුංචි යන්ත්‍රයට තිබේ.අද මේ ලියන මොහොත වන විට එයට තවත් බොහෝ දේ එක් වී හෙට දිනයේ ඔබ ළඟට එනවා ඇත. එහෙත් ජංගම දුරකථනය ඔබට කලණ මිතුරකු වන්නේ ඒ සියල්ල යහපත් අන්දමින් භාවිත වනතුරු පමණි. නැතහොත් එක කෙටි පණිවුඩයක් නිසා ඔබේ ඉරණම තීන්දු කරන සතුරා බවට පත් නොවී සිටීමට තරම් බුද්ධියක් මේ යන්ත්‍රයට නැත.  මටහිතෙනවා මේ මොබයිල් ෆෝන් එක පොළොවේ ගහන්ඩ.. කෑලි කෑලිවලට කුඩුවෙලා යන්ඩ.ප..ටා..ස්”මං ඔයාට කිව්ව .. ඔයා කතා කරන වෙලාවෙ ෆෝන් එක Engage වෙලා තිබුණ තමයි. මං ඇත්ත කිව්ව. මට හිරන්ත කතා කෙරුව. හිරන්ත හෙට පාන්දර Flight  එකේ ඕස්ට්‍රේලියා යනව කිව්ව. මට ඒ  Call එක Cut  කරන්ඩ බෑ. මං ඒක පැහැදිලි කරල කිව්ව. ඒක තේරුම් ගන්ඩ බැරි තරමට ඔයාගෙ හිත පටු නම් මට කරන්ඩ දෙයක් නෑ...””ඕකද ඔයාගෙ උත්තරේ?””ඔව් ඕක තමයි.. ඇයි ඕකටත් වඩා උත්තරයක් ඕනැද... ආදරේ කියන්නෙ ප්‍රශ්න පත්තරේකුයි.. උත්තර පත්තරේකුයි නෙමෙයි..””එක්කො හිරන්ත.. නැත්තං මං””හරිම පටු ආකල්පයක්. මං හිරන්තට කැමතියි. මං කැමතියි හිරන්තව ආස්සරේ කරන්ඩ.. ඒක යහන්ගතවෙන ආස්සරයක් නෙමෙයි. චිත්‍රපටියක් ගැන පොතක් ගැන කතා කරන ආස්සරයක්. හිතාගෙන ඉන්නවද කතාකරන හැම කොල්ලෙක්ම මාත් එක්ක නිදිවදිනව කියල. කොයි ලෝකෙකද ඉන්නෙ.. රාජසිංහගෙ කාලෙද.. වළගම්බාගෙ කාලෙද...””නෑ.. රාවණාගෙ කාලෙ””වෙන්ඩ බෑ.. රාවණාට ආත්ම ශක්තියක් තිබුණා සීතාව ගෙනල්ල හංගගෙනවත් ඉන්ඩ.. තමුසෙට එහෙමවත් බෑ... ඊර්ෂ්‍යා කර කර ඉන්න එක විතරයි කරන්ඩ පුළුවන්.. කුහක සිතක හැබෑ ආදරයක් ඉපදෙන්ඩ විදියක් නෑ..””ප..ටා..ස්”ගහන්ඩ හිතෙනව මොබයිල් එක පොළොවෙ.”අයියෙ .. මට පුංචි ජොබ් එකකට ඉන්ටව් එකකට ලියුමක් ඇවිල්ල තිබුණා. ඒක හම්බවුණොත් ලොකු දෙයක්. අයිය එන්ඩ මාව එක්කරගෙන යන්ඩ””හරි මං එන්නං නංගි””අම්මට දැන් ටිකක් සනීපයි..මගෙ රස්සාවෙ ආරංචිය ඇහුවම අම්ම ඇඳේ ඉඳගෙන හිනාවුණා... අම්මට හිනාවක් ගෙනත් දෙන්ඩ පුළුවන් වෙච්චි එක කොච්චර දෙයක් ද අයියෙ...””නංගි බයවෙන්ඩ එපා. මං එදාට නෙමෙයි ඊට ඉස්සෙල්ල දවසෙ එනවා...”මං ඒක කම්මුලට තියල තද කරගත්ත.”නෑ.. මං ඒක පොළොවෙ ගහන්නෙ නෑ..”මං මටම කියාගත්ත.”නංගි පැට්ටා මං එදාට එනවාමයි”.මං නංගිට එස්.එම්.එස්. එකක් යැව්වා.  - ෂේන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ay1205202</link>
    <topic>තරුණයන් කියලා වෙනම කොටසක් අපේ කාලේ හිටියෙ නෑ</topic>
    <author>කතාබහ - අරුණි</author>
    <content>නෙළුම්පොකුණ අසලින් බැස තම්බයියා ඇවනියු එකෙන් හැරී මධ්‍යම සංස්කෘතික අරමුදලට පිය නැඟුවෙමි. ජාතික ඇඳුමින් සැරසුණු මහාචාර්ය විනී විතාරණ සිනාමුසු මුහුණින් සිටියේය.“උඩ තට්ටුවේ නිදහස හොඳයි කතාවට” යෝජනාව ඉදිරිපත් කරමින්ම මහාචාර්යවරයා පෙරමුණ ගත්තේය.“මම මේ කියන්නේ එකදාස් නමසිය විසි, තිස් ගණන්වල මතකය” ඔහු කතාවට මුල පිරුවේ සිනාවක් පාමිනි.“බැද්දේගම පොත ඉංගී‍්‍රසියෙන් කියවල තියෙනව ද? අපේ ගම මායිම් වෙන්නේ ඒ ගමට. අපට ඒ ගම්වල අයට වඩා යමක් කමක් තිබුණට ඒ අයගේ දුප්පත්කම දැක්කා. අම්මලා දැකලා තියෙනවලු මිය ගියාම පැදුරක දවටලා වළ දාපු හැටිත්. දුප්පත් පෝසත් භේදය අදත් එදත් වගේම කවදත් තියේවි. දැන් හැම ක්‍රමයක්ම අත්හදා බලා ඉවරයිනේ. දැන් කාල් මාක්ස් තියා කවුරු ආවත් පරාදයි.” (සිනාසෙයි)ඒත් ඒ කාලේ අපට අද කාලේ අයට වගේ අවබෝධයක් තිබුණේ නෑ, අපව හුරා කනවද ධනපති පන්තියක් තියෙනවද කියලා. අපේ ගෙදර කළේ පොල් ඔයලා කොප්පරා හදන එක. ඒකට දෙවැටෙන් යන අයත් ඔහේ ඇවිත් උදව් වෙනවා. අද වගේ ඇරැයුම් කළේ නැත්නම් මඟුල් ගෙදරට මරණ ගෙදරට වත් නොඑන අය ඒ කාලේ හිටියේ නෑ. (කල්පනාකර) කොටින්ම කීවොත් ගෙදරක මඟුලක් වුණාම ගමේ හැම ගෙදරම හොඳම විශේෂිත බඩු භාණ්ඩවලින් අර ගෙදර පිරෙනවා. මනාලයාගේ ඇඳුම් පවා එක එක්කෙනාගෙන් තමයි ලැබෙන්නේ.නොවැම්බර් ඉඳන් මාර්තු වෙනකල් අව්ව හරි සැරයි. පැලි වළං පැළෙන ඉඩෝරේ. ඉතිං අපි උදේ පාන්දර හතරට විතර නැගිටලා ගමේ අනෙක් අයටත් හූවක් තියලා අවදි කරගෙන පතහට (ලොකු ළිඳ) හරි කිරඹ ඔයට හරි යනවා නාන්න. ඒ ඇවිත් තමයි ඉස්කෝලෙ යන්නේ.පිරිමි ළමයි ඇන්දේ සරමයි බැනියමයි ගෑනු ළමයි රෙද්ද හැට්ටේ වගේම ගවුමත් ඇන්දා. ඉගෙන ගත්තේ රස්සාවක් කරන්නම නෙවෙයි. රැකියාවක් ලබන්න ඕනනම් ක්‍රිස්තියානි වෙන්න ඕන. සිරිසේන විමලවීර ගේ සහෝදරයෙක් තමයි අපේ පාසලේ ගුරුවරයා. සුදු කබායයි සරමයි ඇඳලා කොණ්ඩෙ බැඳලා හිටියේ. රස්සාවක් කරන කෙනෙක්ට අපි දැක්කේ එයාව තමයි. (මතකය අවදි කරයි)උපාධිය කියලා දෙයක් අපි ඒ කාලේ අහලවත් තිබුණේ නෑ. අපිට උගන්වපු සමහර ගුරුවරුන්ට සහතිකයක්වත් තිබුණ ද මන්දා. ඒත් 1950 ගණන්වල මම උගන්වන කාලෙදිත් වේවැල නම් රජ කළා. (ආඩම්බරයෙන්) අනෙක් අය සරම අඳිද්දි මම කොට කලිසම ඇන්දේ. විලියම්ස් නෝනගෙන් ඉංගි‍්‍රසි ඉගෙන ගෙන තිබුණු හින්දා. (සිනාසෙයි) ඒත් සපත්තු නෑ. දොස්තර හාමුදුරුවො, නඩුකාර හාමුදුරුවෝ තමයි ඒවා දැම්මේ. ඒ ලංසි නෝනට අපි මුදල් දුන්නේ නෑ. අඹ කාලෙට අඹ. ජූල් කාලෙට ජූල් (දිවුල්). බිංබිරි කාලෙට ඒවා (බිලිං) නාරං එහෙමත් දෙනවා. ඒ කාලේ සල්ලිවල අගයක් නෑ. වටින්නේ ඉඩම් දේපොළ තමයි. අද ඉතිං කොයි දේ්ටත් සල්ලිනේ. (බැරැරුම් ව බලා)ලෙඩක් දුකක් වුණාම අත්තගහ මතුරනවා. අද වගේ පොඩ්ඩට දොස්තරලා ගාවට දුවන්නේ නෑ. මේ වගේ දොස්තරලා ඇත්තෙත් නෑ. කුල මල මොනවා වුණත් නැදෑකම් ඇතත් නැතත් අපි කතා කළේ නැදෑකමින්. අද වගේ ඇන්ටිලා අංකල්ලා හිටියේ නෑ. අයිතිවාසිකම් ඉල්ලීම් ගැන දන්නේ නෑ. ලෝකෙ ඊළගට මොනව වෙයිද කියලා අපි දන්නේ නෑ. අපට දැනගන්න ඕනත් නෑ. (විමසිලිමත්ව බලා සිනාසෙයි)හැබැයි ජපන්නු හපන්නු කියලා දැනගෙන හිටියා. ගාන්ධි තුමා ගැන දැනගෙන හිටිය V වැනි ජෝජ් රජ්ජුරුවන් ගැන හෝඩි පොතේ සටහනක් තිබුණු නිසා දැනගෙන හිටියා. හිතටත් හිසටත් කිසිම කරදරයක් නැති කොයි තරම් සනීප ජීවිතයක් ද බලන්න. (සිනාසේ)අද ගෙවල්වල අය රෑට යන ගමන ගැන උදෙත් පැය කාලක් කතා කරනවා දුරකථනයෙන්. රෑටත් ගිහින් එකම කතා කරනවා මොනතරම් නාස්තියක් ද? ඒවෙලාවේ වැදගත් වැඩක් කරන්න බැරි ද? කාටහරි උදව්වක් වෙන්න බැරි ද? කවියක් ලියන්න බැරි ද? (විචාරාත්මක ලෙස බලයි) අපිට ඒ කාලේ ඔය පුරුදු තිබුණේ නෑ. අදටත් අපි ජංගම දුරකථන පාවිච්චියක් නෑ. ඒ නිසා අපේ මේ කතාවටත් බාධාවක් නෑ නේද? නැත්නම් කී සැරයක් ඕක නාද වෙනවා ද අවධානේ කොච්චර බිඳෙනව ද?ඉගෙන ගත්ත බොහෝ දෙනා ගියේ ලිපිකරු සේවයට. (ගෞරව පූර්වකව) අබ්බගාත් උන්නාන්සේ රජ කෙනෙක්. අපට අල්ලන්න වත් බෑ. මටත් ඉගෙන ගන්න පුළුවන් කියලා තේරුණු නිසා දිගටම ඉගෙන ගන්න උනන්දු වුණා. විශ්ව විද්‍යාලේ ගියා. අපි හරි උනන්දුවෙන් විෂය බාහිර දේවල් පවා ඉගෙන ගත්තේ. පෞද්ගලිකව මම ඔය බලිතොවිල් වගේම රට රටවල යද්දිත් යමක් ඉගෙන ගන්න උත්සාහ කළා. (බලා සිට) ඒත් අද සමහර ගුරුවරු පවා ශාන්තිකර්ම කියන වචනේවත් දන්නේ නෑ.ඕනම භාෂාවක් නිවැරැදිව ඉගෙන ගන්න ඕන අනෙක් දේවල් නිවැරැදිව ඉගෙන ගන්නනම්. අද ඉංගි‍්‍රසි කියලා දන්නේ වචන ටිකක් විතරයි. ඒවා ඇඳාගන්න දන්නෙ නෑ. (සිනාසී) අද සිංහල දන්නෙත් නෑනේ. අපි ජාතික අනන්‍යතාව ගැන කතා කරනවා. මම ඔය කාන්තා ව්‍යාපාර වලිනුත් අහන්නේ අද ඔසරියට ළමා සාරියට ඇති අනාගතය මොකද්ද?ඇමෙරිකාවේ කෙල්ලෙක් ඉන්දියාවේ නූගත්ම ගමකට ගියත් ආපහු යනකොට යන්නේ ඉන්දියානු කෙල්ලෙක් වෙලා සාරිය ඇඳලා නමස්තේ කියලා. අපේ ගමකට ඒ ඇමෙරිකානු කෙල්ලම ආවොත් අපේ කෙල්ලො ඔක්කොම ඇමරිකන් වෙනවා. (බරෑරුම්ව) සංස්කෘතිය කියන්නේ සඳකඩ පහණයි. මුරගලයි විතරක් නෙවේ.“මහාචාර්ය තුමා ආදරය ගැන වචනයක්වත් කීවේ නෑනේ” මම විමසීමි.“කලින් අහන්න එපැයි (සිනාසී) අවුරුද්දට පස්සේ නව සඳ බලන්න ගමේ කොල්ලෝ ගස් ගල් උඩ නැඟගෙන ඉන්නේ. බටහිර අහසේ පැයකට පායන හඳ දකින්න ගමේම කට්ටිය ඒ තැන්වලට රැස් වෙනවා. ඉතින් පැණි කත්කාරයා ගෙනා පැණි කෝප්පෙ ලෑස්ති කරලා තියෙන්නේ එදාට. හඳ දැක්ක නම් වඩා සතුටින් එහෙම නැත්නම් හරි පැණි ටිකක් ඇඟිල්ලට අරන් කාලා තමන් කැමති කෙනාගේ මූණ බලනවා. එහෙමයි ඒවා ඒ කාලේ සිද්ධ වුණේ. (සිනාසී)මම නම් ඉතින් ඉස්කෝලේ යන කාලේ බලපු මූණම තමයි තවමත් දකින්නේ. අද වගේ මාධ්‍යවලින් පෙන්වන හබ අපට අවිඥානිකව ඇතුළු වෙලා තිබුණේ නෑ. අත් අල්ලිලි අරව මේවා නෑ. ප්‍රදර්ශනයක් තරගයක් නෑ. තාක්ෂණය ඕනවට වඩා ඇඟට අරගෙන මිනිස්සු කෘත්‍රිම වෙලා හිටියේ නෑ.ජනගහනය වැඩිවීමත් එක්ක ඒ දේවල් වෙනස් වුණත් ආදරය පේ‍්‍රමය මිනිස්සුන්ට නැතුව බෑ කවදත්. (අවධාරනයෙන්) හැබැයි අද වගේ අපේ කාලේ තරුණයන් කියලා අමුතු පිරිසක් හිටියේ නෑ. ඒ නිසා ඒ අයට විශේෂ ප්‍රශ්න තිබුණෙත් නෑ.මම මොහොතක් ගල් ගැසි බලා සිටියෙමි.කතාව එතැනින් නිමා විය.කතාබහ - අරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ay1205203</link>
    <topic>සාගර පතුලේ අසිරිය විඳින්න පාසිකුඩාවට වරක් එන්න</topic>
    <author>සාගරිකා දිසානායක ජයසිංහ</author>
    <content>හැමදාම ගොඩබිමේ සංචාරය කරන ඔබට මූදු පතුලේ අසිරිමත් ලෝකය දැකබලාගන්න අවස්ථාවක් ලැබුණොත්? ඒත් ගොඩබිම ඇවිදිනවා වගේ නොවෙයි. පීනන්න බැරි නම් කොහොමද මුහුදු පතුලේ අසිරිය දැක බලාගන්නේ? එහෙම තැවි තැවී හිටපු කාලේ ඉවරයි. ආසාවත් උනන්දුවත් මුදලුත් තියෙනව නම් දැන් ඔබටත් ඒ අවස්ථාව උදා කරගන්න පුළුවන්.පාසිකුඩා මුහුදු තීරය මුහුදු ක්‍රීඩා සඳහා සුදුසු වන ලෝකයේ හොඳම මුහුදු තීර කීපයෙන් එකක්. ඒ බව දන්නා විදේශිකයන් බොහෝ දෙනෙක් දැන් පාසිකුඩාවට එන්න පටන් අරන්. අපේ රටේ සංචාරකයන් ඒ බව අහලා තිබුණත් පසුගිය කාලේ පැවැති යුදමය වාතාවරණය නිසා ඒ පැත්තේ යන්න තියා හිතන්නවත් බැරිවයි හිටියේ. යුද්ධයේ නිමාවත් සාමයේ උදාවත් සමඟම උතුරු නැගෙනහිර සංචාරයේ යෙදෙන බොහෝ දෙනා දැන් පාසිකුඩාවට එනවා.මූදේ නාන්න, පීනන්න, කිමිදෙන්න, සුළං ඔරු පදින්න, රළ මත ලිස්සා යන්න වගේ ම මූද මතුපිට පාවෙමින් සාගර පත්ලේ අසිරිය විඳගන්නත් කියාපු මූදු තීරය පාසිකුඩාව. අද පාසිකුඩා වෙරළ තීරයේ ශීඝ්‍රයෙන් සංචාරක හෝටල් ඉදි වෙනවා. හෝටල්වලට අමතරව සංචාරක නිවාස, ගෘහාශ්‍රිත සංචාරක සේවා වැනි පහසුකම් රාශියක් සැළැසෙමින් පවතිනවා.මුහුදේ නාන්න පීනන්න විතරක් නොවෙයි ගැඹුරු මුහුදේ කිමිදෙන්න, බෝට්ටු පදින්න රුවල් ඔරු පදින්න, දිය මතුපිට පාවෙමින් සාගර පත්ල නරඹන්නට වගේ ම අලුත් ම ජල ක්‍රීඩා රාශියක් හඳුන්වා දෙන්නටත් සූදානම් වූ පිරිසක් එහි සිටිනවා. ඒ ලංකා ස්පෝර්ට්ස්ට්‍රයිටන් සමාගම. තිලක් වීරසිංහ මහතා සභාපතිත්වය දරන ලංකා ස්පෝර්ට්ස්ට්‍රයිටන් සමාගම දෙස් විදෙස් සංචාරකයින්ට මුහුදු ක්‍රීඩා සඳහා පහසුකම් සලසන, විදේශීය සංචාරකයන් මෙරටට ගෙන්වා අවශ්‍ය පහසුකම් සලස්වන ජල ක්‍රීඩා සහ කිමිදුම් පාසලක් පවත්වාගෙන යනු ලබන ආයතනයක්.පසුගියදා පාසිකුඩා සංචාරක කලාපයේ සංචාරයක නියැළුණු අපිට එහිදී ස්පෝට්ස්ට්‍රයිටන් කිමිදුම් පාසලේ ජල ක්‍රීඩා සහ කිමිඳුම් උපදේශක සුජිත් සංජීව මහතා මුණ ගැහුණා. බෙන්තොට මරීනා සහ පාසිකුඩා මරීනා හෝටල ආශ්‍රිතව ඔවුන් සිය කිමිඳුම් පුහුණු සේවා සහ ජල ක්‍රීඩා පහසුකම් සංචාරකයන්ට සපයනවා.මුහුදු ක්‍රීඩා සඳහා සන්නද්ධ වෙමින්ඇමැති ලක්ෂ්මන් යාපා අබේවර්ධන මහතා ඇමෙතිස්ට් හෝටලයේ නිරීක්ෂණ චාරිකාවේ යෙදෙමින්.ඇමෙතිස්ට් හෝටලයේ සුන්දර දසුනක්“පාසිකුඩා මුහුදු තීරය දිය නාන්නට පීනන්නට, කිමිදෙන්නට වගේ ම කොරල් පාර සහ මසුන් නරඹන්නටත් කියාපු තැනක්. විදේශික සංචාරකයන් ඒ බව දන්නවා. ඔවුන් ගෙන් වැඩි දෙනෙක් පීනන්නට වගේ ම කිමිදෙන්නටත් දන්නවා. ඒත් අපේ රටේ සංචාරකයන් ගෙන් වැඩි දෙනෙකුට ඒ හැකියාව නෑ. සාගරයේ සුන්දරත්වය රැඳිලා තියෙන්නේ මතුපිටින් පේන රළ මත නොවෙයි. නිසසල ගැඹුරු සාගර පතුලේ බව දන්නේ කීයෙන් කී දෙනා ද? දැනගත්තත් ඒ අයට එහි අසිරි සිරිය විඳ ගන්නට අවස්ථාව ලැබෙන්නේ නෑ.සාගර පතුලේ කිමිදීමට වඩා සාගර දිය කඳ මත සැතැපී දුර දක්නයකින් සාගර පතුල නිරීක්ෂණය කරන්නට ලැබුණොත් ඔහුට හෝ ඇයට කවදාවත් ඒ අසිරිමත් දර්ශනය අමතක වන්නේ නෑ. පොළොව මතුපිට අපි දකින ලෝකයට වඩා සිඳු කුස ලෝකය කොතරම් විසිතුරු දැයි ඔබ මවිත වෙනවා නිසැකයි. ඒ අවස්ථාව කැමැති කෙනෙකුට ලබා දෙන්නට ස්පෝට්ස්ට්‍රයිටන් සමාගමේ සුජිත් ඇතුළු ජීවිතාරක්ෂක කණ්ඩායමක් සූදානම්ව සිටිනවා.අපේ කට්ටියත් ඒ නැවුම් අත්දැකීම් විඳගන්න නො ඉවසිලිමත් වුණා. පුවත්පත්වලින් රූපවාහිනි සහ ගුවන් විදුලි මාධ්‍යවලින් පැමිණි මාධ්‍යවේදීන් කණ්ඩායමෙන් නඩයේ අභීතයන් කිහිප දෙනෙකකු ජීවිතාරක්ෂක කබා, දුරදක්නා මුහුණු ආවරණ, හුස්ම ගන්නා උපකරණ, කැමරා වීඩියෝ යන්ත්‍ර විතරක් නොවෙයි පටිගත කිරීමේ යන්ත්‍රත් අමෝරාගෙන වෙරළ කොණක නවතා තිබූ යාන්ත්‍රික බෝට්ටුවට පැන ගත්තේ සාගර පත්ලෙහි සැඟැවුණු සමස්ත චමත්කාරයම එක පැහැර විඳගන්නට තරම් වූ මහා තණ්හාවකින්.සුජිත් ගේ සහායක කිමිදුම් උපදේශකයන් දෙදෙනා සමීර වසන්ත සහ ගයාන් සම්පත් බෝට්ටුව දියත් කර ගත්තා. ඈත දියඹේ කොරල් පර බලා දියඹ දෙබෑකරගෙන යාත්‍රාව වේගයෙන් ඇදී යනවා. දෙපස රැඳවූ දිග ලෑලි බංකුවට බර දීලා බෝට්ටු බඳට සවිකළ යකඩ බටය තදින් අල්ලා ගත් මගේ සිත බෝට්ටුව උඩ පහත යන හැම මොහොතකම අලුතින් තිගැස්සෙනවා.උදේ වරුවෙ නැංගා නම් බෝට්ටුවෙ ඉඳලාම මූදු පතුල හොඳට බලන්න තිබුණා. ඉර අවරට යන්න හෝරා දෙක තුනකට කලින් යාත්‍රාවට ගොඩවූ අපට ගැඹුරු දියඹේ පත්ල පියවි ඇසින් ඒ තරම් හොඳට දැක බලා ගන්න අමාරුයි.එක පාරටම යාත්‍රාව මූද මැද නැවතිලා. ගොඩ බිමේ දුවන වේගෙන් ම ගයාන් පැන පැන ගිහින් යාත්‍රාවේ ඉදිරිපස තට්ටු පියනක් ඇරියා.ඇතුළේ තැන්පත් කරල තිබුණු මහ තඩි කඹයකුත් ඊටම සවි කළ දැවැන්ත අඬු සහිත බූවල්ලෙකු වැනි යකඩ කොකු නැංගුරමකුත් ඉහළට ඇදගත්තා. සම්පූර්ණ කිමිදුම් කට්ටලයකින් සැරසුණු සුජිත් පියාමැස්සෙක් වගේ මූදට පැනලා සාගර පතුලේ නොපෙනී ගියා. හිටි ගමන් බෝට්ටු කඳ අසලින් මතු වූ සුජිත් ‘හා ඔන්න දෙයියනේ කියලා පළමු වැනියා මූදට පනින්න!” කියා සිටියා.නොතිත් කුතුහලය විසින් අපේ කට්ටියේ අයගේ මරණ බයත් ඈතින් ඈතට තල්ලු කර දාලා. පළමුවැනියා වෙන්න හැමෝම දඟලනවා. අපේ කැමරා ශිල්පී දුෂ්මන්ත හොඳට පීනන්න පුළුවන්.“ කොයිතරම් හෙඳට පීනුවත් තනියම මූදට පනින්න අපි ඉඩ දෙන්නේ නෑ. මුහුණු ආවරණය, ඔක්ෂිජන් නාළය, ජීවිතාරක්ෂක කබාය හරියට ඇඳගන්න දුෂ්මන්තට උපදෙස් දුන්නු සුජිත් ආයෙමත් මුහුදට පැන්නා.බෝට්ටුවට සවි කළ ඉනිමග දිගේ සීරුවට පා තැබූ දුෂ්මන්ත එක වරට මහ සයුරේ දියඹ මත පාවෙන්නට පටන් ගත්තා. වරින් වර දියෙන් මතු වෙමින් ඔක්සිජන් නළයෙන් අලුත් හුස්මක් අරන් දුෂ්මන්ත ආයෙමත් ඈත දියඹේ නොපෙනී යනවා. අපූරු සිතුවමක රස තැන් දක්වන්නාක් මෙන් සුජිත් ඔහු අසලම ගැවසෙමින් දුෂ්මන්ත චමත්කාරජනක ලොවකට කැඳවාගෙන යනවා.“ඒයි ඒයි දැන් ඇති. අපිටත් බලන්න ඕනේ” දැන් ගොඩට එන්න” බෝට්ටුවේ සගයන් කෑගහන්නේ නොඉවසිල්ලෙන්. මූදට බහින හැමෝම තමන්ට නියමිත කාල සීමාවට වැඩි කාලයක් අරන්. මුහුදු පතුලේ අසිරිය නරඹන ඔවුන් එහි චමත්කාරයෙන් වසඟයට පත්වෙලා. කාටවත් ගොඩට එන්නට හිත දෙන්නේ නැති පාටයි. මහ මුහුදේ මහා ජල කඳ මත සිහින් රිදී ඉරක් ඇඳිලා. ඒ රිදී ඉර ක්‍රමයෙන් ලොකු වෙලා තැනින් තැන උස් පහත් වෙනවා. හිටි ගමන් පුංචි නියොන් එළියක් වගේ දියෙන් මතු වී ආයෙමත් දියඹට වැටෙන ඒ සොඳුරු දසුන මනරම්. ඒ හාල් මැස්සො අයිනක්.සුජිත්, සමීර සහ සම්පත් චාරිකාවට සූදානමින්අර හොඳටම දිළිසෙන්නේ සාලයෝ වගේ පුංචි මාළු. රිදී ඉරක් වගේ පෙනුණාට ඔතන මාළු ලක්ෂ ගාණක් ඉන්නවා.” විස්මයෙන් ඒ දෙස දෙනෙත් දල්වා සිටින අප දැනුවත් කරන්නේ ගයාන්. ජීවිතේ කවදාවත් ම නුදුටු සුන්දර ලෝකෙකට සුජිත් අපිව ඇරන් ගියා. ගල් මල් මුහුදු පාසි, බූවල්ලන්, ඉකිරියන්, ලෝකේ කොහේවත් දැකලා නැති රටා මැවුණු පාට පාට මාළු රෑන් කැස්බෑවුන් වගේ ම මෝරුන් වැනි මහා විශාල මාළුන්ගෙන් පිරුණු පාට පාට ලෝකයක් . කොයි තරම් බැලුවත් ඇති වෙන්නේ නෑ. “මූදු පත්ල නරඹා බෝට්ටුවට ගොඩවන හැම දෙනාගෙම අදහස ඒකයි. ඈත ක්ෂිතිජ ඉමේ සැඟවී ඉරු කුමරා අවරට යන්න සැරසෙනවා. ගොඩබිමේ අප එනතුරු අනෙක් සගයන් සුජිත් ගේ ජෙට් ස්කූටරයේ නැගිලා මූද වටේ රවුම් කීපයක් ගිහින්.අලුත්ම තාලේ බනානා බෝට්ටුවේ නැගලා පස් දෙනෙකුට එකවර ජෙට් ස්කූටරයේ ආධාරයෙන් මූදු සවාරියක යෙදෙන්නට පුළුවන්. සුළං ඔරු පැදීමත් හරිම විනෝදයි. මේ ජල ක්‍රීඩා සියල්ලම එහි යන දෙස් විදෙස් සංචාරකයින්ට අත්හදා බලන්නට පුළුවන්. පීනන්නට බැරි වුණත් ඒ හැටි බය වෙන්නට ඕනෑ නෑ. ජීවිතාරක්ෂක නිලධාරීන් හැම මොහොතකම ඔබේ ආරක්ෂාව සඳහා අවදියෙන්.නැඟෙනහිර පාසිකුඩා සංචාරක කලාපයේ ඉදිකිරීම් කටයුතු පිරික්සා බලන්නට සංචාරක නියෝජ්‍ය ඇමැති ලක්ෂ්මන් යාපා අබේවර්ධන මහතා පසුගියදා ඒ ප්‍රදේශශයේ නිරීක්ෂණ චාරිකාවක නියැළුණා. ඒ සඳහා සහභාගි වූ මාධ්‍ය කණ්ඩායමටත් එහිදී මේ අලුත් ම ජල ක්‍රීඩා අත්හදා බලන්නට අවස්ථාව උදා වුණා. මේ වනවිට පාසිකුඩා සංචාරක කලාපයේ මාළු මාළු සහ ඇමෙනිස්ට් හෝටල්වල ඉදිකිරීම් නිමවා දෙස් විදෙස් සංචාරකයනට සේවා සපයනවා.සිඳු පතුල නරඹන මාධ්‍ය මිතුරන්තවත් හෝටල් 14 ක් දෙසැම්බරය අවසාන වන විට සංචාරකයන් සඳහා විවෘත කිරීමට නියමිතයි. මේ හෝටල්වල කාමර සංඛ්‍යාව 1000 ක් වන අතර එමගින් නව රැකියා අවස්ථා 3000 ක් බිහි වෙනවා. මේ සඳහා ප්‍රදේශවාසී තරුණ තරුණියන් 2500 ක් තෝරා ගන්නා බවයි ඇමැති ලක්ෂ්මන් යාපා මහතා පවසන්නේ.සංචාරක කලාපයට අවශ්‍ය ජල විදුලිය, මං මාවත් සහ සන්නිවේදන වැනි යටිතල පහසුකම් සියල්ල මේ වනවිට රජය මගින් සපයා අවසන්. මෙතෙක් පොදු ප්‍රවාහන පහසුකම් නොතිබූ මඩකලපුව වාලච්චේන මාර්ගයේ ඉදිකිරීම් කටයුතු අවසන් වූ වහාම ශ්‍රී ලංකා ගමනා ගමන මණ්ඩලයේ බස් රථ මෙන් ම පෞද්ගලික බස් සේවාවක් ද ඇරැඹෙන බව ඇමැතිවරයා කියනවා.දේශීය සංචාරකයන් සඳහා පොදු වෙරළ කලාපයක් වෙන් කොට ඇති අතර, ජනතාවට අවශ්‍ය නාන කාමර, වැසිකිළි, ඇඳුම් මාරු කර ගැනීමේ කාමර සහිත පොදු සේවා මධ්‍යස්ථානය දැනටමත් විවෘතයි. කඩ වීදියක් රථ ගාලක් ආපන ශාලා, සෞඛ්‍ය මධ්‍යස්ථාන මෙන් ම සංචාරක පොලිසියක් ද එහි විවෘත කිරීමට නියමිතයි. සංචාරක අමාත්‍යාංශයේ ප්‍රමිතීනට අනුකූලව ඉදිකැරෙන කාමර 80 කින් යුතු සංචාරක නිකේතන දෙකෙහි සාධාරණ මුදලකට දෙස් විදෙස් සංචාරකයනට නවාතැන් ලබා ගන්නට පුළුවන්.පාසිකුඩා වෙරළ තීරයේ විනෝදවන්නට එන දේශීය සංචාරකයන් ගෙන් එහි හෝටල් හිමියන් වගේ ම ප්‍රදේශයේ ජනතාව විශේෂ ඉල්ලීමක් කරනවා. ඒ මෙතෙක් සුපිරිසුදුව සුන්දරව තිබූ වෙරළ තීරය අපවිත්‍ර නොකරන ලෙසයි.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=ay1205204</link>
    <topic>ගනුදෙනු දෙගුණයකින් නඟී</topic>
    <author>තාරක වික්‍රමසේකර</author>
    <content>සතිය ආරම්භක සඳුදා (14) වෙළෙඳ පොළේ කැපී පෙනෙන වෙනසක් දක්නට නොතිබුණි. මිලියනය ඉක්මවා කොටස් අලෙවි වූයේ සමාගම් දෙකක පමණි. ඩයලොග් (4542625) හා බ්ලු ඩයමන්ඩ් (ඡන්ද බලය රහිත) 1528234 එම සමාගම් විය. කොටස් 100 කට වඩා අලෙවි වූ සමාගම් අතරින් වැඩිම අගයකින් ඉහළ ගියේ කාර්සන්ස් සමාගමේ කොටස්ය. ඒ රුපියල් 8.50 කිනි. අබාන්ස් කොටසක් රුපියල් 7.90 කින් ඉහළ ගියේය.මිල පහළ යාම් අතුරින් හරිස්චන්ද්‍ර මිල්ස් කැපී පෙනුණි. පෙර දින රුපියල් 2500 ක් වූ සමාගමේ කොටසක මිල එදින රුපියල් 2010.10 ක් ලෙස රුපියල් 489.90 කින් පහළ ගියේය.පසු දින එනම් අඟහරුවාදා අමානා කොටස් 5023793 ක් අලෙවි විය. ඩයලොග් 2369168 ක් හා එස් එම් බී ලීසිං (ඡන්ද බලය රහිත) 13926300 ක් අලෙවි විය. ඉන්දු මැලේ කොටසක මිල පෙර දින රුපියල් 1310.00 කට අලෙවි වූ අතර එදින රුපියල් 1400 ක් දක්වා රුපියල් 90 කින් ඉහළ ගියේය. ආසිරි සෙන්ට්‍රල් කොටසක මිල ද පෙර දිනට සාපේක්ෂව රුපියල් 35 කින් ඉහළ ගියේය. සෙලිසින්ග් කොටසක මිල පෙර දිනට සාපේක්ෂව රුපියල් 50 කින් පහළ ගියේය.එහෙත් එදින සමස්ත කොටස් මිල දර්ශකය සහ මිලංකා මිල දර්ශකය ඉහළ ගියේය. බදාදා දින වන විට වෙළෙඳ පොළ තවත් ඉහළ ගියේය. ආසිරි සර්ජිකල් කොටස් 11028501 ක්ද බ්ලු ඩයමන්ඩ් 1265093 ක් හා බ්ලු ඩයමන්ඩ් (ඡන්ද බලය රහිත) 6598253 ක් හා පෑන් එෂියන් පවර් 3730326 ක්ද අමානා 6268241 ක් ද ෆී‍්‍ර ලංකා 2034958 ක් ද අලෙවි විය.කළම්ඹු ෆාමසි පෙර දින රුපියල් 512.50 කට අලෙවි වූ අතර එදින රුපියල් 581 ක් දක්වා රුපියල් 68.50 කින් ඉහළ ගොස් තිබුණි.ඉන්ඩස්ට්‍රියල් ඒ එස් පී එම් කොටසක මිල ද රුපියල් 33.40 කින් ඉහළ ගියේය.එදින සමාගම් රැසක මිල පහළ ගිය ද කැපී පෙනෙන ලෙස විශාල මිල පහළ යාමක් දක්නට නොවුණි. ගනුදෙනු සංඛ්‍යාව ද අඟහරුවාදා 4061 ක් වූ අතර බදාදා 8410 ක් දක්වා ඉහළ ගියේය. ඒ දෙගුණයකට වඩා ඉහළ යාමකි.සමාගම් රැසක් ලාභාංශ ප්‍රකාශයට පත්කර තිබුණි. සිලොන් කෝල්ඩ් ස්ටෝර්ස් කොටසකට රුපියල් 4.00 ක් බැගින් ද හේමාස් පවර් කොටසකට රුපියල් 1.40 ක්ද සිලෝන් හොස්පිටල් කොටසකට රුපියල් 2.00 ක් ද යුනියන් කෙමිකල්ස් රුපියල් 5.00 ක් බැගින් කොටසකට ද ගෙවන ලබන බව ප්‍රකාශයට පත්කර තිබුණි. ඩිෆ්ඩ් ප්‍රොඩක්ට් රුපියල් 6.00 ක් ද මර්චන්ට් බෑන්ක් 1.25 ක් ද ප්‍රයිමර් ග්ලාස් ශත 36 ක්ද කොටසකට ගෙවනු ලබන බව නිවේදනය කර තිබුණි.සඳුදා සමස්ත කොටස් මිල දර්ශකය ඒකක 5116.31 ක්ද අඟහරුවාදා 5125.86 ක්ද බදාදා ඒකක 5213.68 ක්ද ලෙස දැක්විණි. මිලංකා මිල දර්ශකය සඳුදා ඒකක 4608.99 ක්ද අඟහරුවාදා ඒකක 4616.89 ක් ද බදාදා ඒකක 4683.43 ක් ලෙස ද දැක්විණි. වෙළෙඳ පොළ මිල ඉහළ යාමේ ප්‍රවණතාවයක් දක්නට ඇතැයි වෙළෙඳ පොළ ආරංචි මාර්ග පෙන්වා දෙයි. ඉදිරි දෙසතිය තුළ මේ තත්ත්වය බෙහෙවින් ඉහළ යාමට හැකි බව ද වාර්තා වේ.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205201</link>
    <topic>SLIIT උපාධි සඳහා ප්‍රතිපාදන කොමිසමේ අනුමැතිය</topic>
    <author/>
    <content>SLIIT උපාධි සඳහා ප්‍රතිපාදන කොමිසමේ අනුමැතියතොරතුරු තාක්ෂණ, ව්‍යාපාර පරිපාලනය සහ ඉලෙක්ට්‍රොනික් ඉංජිනේරු යන විෂය පිළිබඳව උසස් අධ්‍යාපනය ලබාදෙන දැවැන්තයා ලෙස පත්ව ඇති SLIIT , තවදුරටත් ශාස්ත්‍රීය විශිෂ්ටතා සහ සිසු සිසුවියන්ගේ පෞද්ගලික කුසලතා වර්ධන සඳහා පවතින අභියෝග ජයගැනීමේ අධ්‍යාපන විෂය නිර්දේශ සහ එහි ගුණාත්මකභාවය නිරන්තරයෙන් වර්ධනය කරගනිමින් සිටියි.SLIIT පිරිනමන උපාධි සඳහා විශ්වවිද්‍යාල ප්‍රතිපාදන කොමිසන් සභාවේ අනුමැතිය හිමි වී ඇති අතර SLIIT ආයතනය පොදුරාජ්‍ය මණ්ඩලීය විශ්වවිද්‍යාල සංගමයේ සාමාජිකත්වය ද උසුලයි.පොදුරාජ්‍ය මණ්ඩලයීය රටවල පිහිටි විශ්වවිද්‍යාල සහ උසස් අධ්‍යාපන ආයතන 2700කින් පමණ මෙම සංගමය සමන්විත වේ. තමන් කැමැති වෘත්තීය මංපෙත්වල ප්‍රවීණයින් වීමට අධිෂ්ඨාන කරගෙන සිටින සිසු සිසුවියන්ට සරිලන ලෙස ජාතික සහ ජාත්‍යන්තර වශයෙන් න්‍යායාත්මක සහ ප්‍රායෝගික දැනුම ලබා දෙමින් උසස් වෘත්තිකයන් බිහි කිරීමට SLIIT ආයතනයෙන් පිරිනමන උපාධි හා අනෙකුත් පාඨමාලා සඳහා අවධානය යොමු කර තිබේ.අධ්‍යාපනය ලබන අතරතුර රිසි සේ විනෝද වෙමින් විවිධ දක්ෂතා ඇති සිසු සිසුවියන්ට සිය කැමැත්ත පරිදි විෂය බාහිර ක්‍රියාකාරකම්වල නිරත වීමට ද අවස්ථාව සලසා තිබෙන බව SLIIT ආයතනයේ සභාපති මහාචාර්ය එස්.කරුණාරත්න මහතා ප්‍රකාශ කළේය.SLIIT හි ටෙනිස් කණ්ඩායම සහ සිසු සිසුවියන්ගේ චිත්‍ර ප්‍රදර්ශනයක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205202</link>
    <topic>රට සිට මුදල් එවන ශ්‍රමිකයන්ට ලංකා ඔරික්ස් ෆිනෑන්ස් විශේෂ වරප්‍රසාද</topic>
    <author/>
    <content>රට සිට මුදල් එවන ශ්‍රමිකයන්ට ලංකා ඔරික්ස් ෆිනෑන්ස් විශේෂ වරප්‍රසාදලංකා ඔරික්ස් ලීසිං ආයතනයේ අනුබද්ධ ආයතනයක් වන ලංකා ඔරික්ස් ෆිනෑන්ස් තම මූල්‍ය සේවා තවදුරටත් පුළුල් කරමින්, විදේශගත ලාංකීය ශ්‍රමිකයන්ට හා ඔවුන්ගේ පවුල්වල ජීවන තත්ත්වය නංවාලීමට විශේෂ වැඩපිළිවෙළක් හඳුන්වා දී ඇත.විදේශයේ සිට මුදල් වේගවත්ව සහ සුරක්ෂිතව ලංකාවට එවීමට, සුප්‍රකට මුදල් පේ‍්‍රෂණ සමාගමක් වන ඉතාලියේ වැලියුට්‍රාන්ස් එස් පී ඒ එක්ස්ප්‍රස් මනී සහ ස්පාඤ්ඤයේ මනි එක්ස්චේන්ජ් සමඟ ඇතිකර ගත් ගිවිසුම් මඟින් ඉතාලිය, යුරෝපය, මැද පෙරදිග සහ ආසියාතිකර රටවල්වල සිටින ලාංකිකයන්ට, තම පවුල්වල සාමාජිකයන්ට මුදල් එවීමට හැකි වී තිබේ.වැලියුට්‍රාන්ස්, එක්ස්ප්‍රස් මනි හා මනි එක්ස්චේන්ජ් හරහා මුදල් එවන පළමු අවස්ථාවේ සිටම රුපියල් පන්ලක්ෂයක් වටිනා ජීවිත රක්ෂණයක් හිමිවන අතර, තම පවුලේ සාමාජිකයකුගේ අවමංගල්‍යයකට සහභාගි වීම සඳහා පැමිණෙන ගුවන් ගමනේ වියදමෙන් කොටසක් නැවත ලබා දෙයි. විදේශගත වූ අයගේ රැකියා අහිමි වීමකදී මුදලක් එකවර ලබාදීම ද ඊට ඇතුළත්ය. එය බැංකුවක් නොවන මූල්‍ය සමාගමක් විසින් ලබාදෙන සුවිශේෂ වරප්‍රසාදයකි.විදේශගත ශ්‍රමිකයන්ගේ පවුල්වලට තවදුරටත් ශක්තියක් වෙමින් පහ වසර ශිෂ්‍යත්ව විභාගයෙන් සමත් වන දුවා දරුවන් සඳහා ශිෂ්‍යත්ව වැඩසටහනක් ද ක්‍රියාත්මක වේ. මේ ශිෂ්‍යත්ව වැඩසටහන යටතේ ළමයින්ට අ.පො.ස. සාමාන්‍ය පෙළ විභාගයට පෙනී සිටින තුරු පාසල් පොත් පත් කට්ටලයක් සෑම අවුරුද්දක මුලදීම දරුවන්ට ලබාදීමට කටයුතු කර ඇත.විදේශයේ සිට එවන මුදල්, ලංකා ඔරික්ස් ෆිනෑන්ස් ආයතනයේ ගිණුම්වලට බැර කිරීමට පමණක් සීමා නොකොට, එම ආයතනය හරහා එවන මුදල් වෙනත් බැංකු ගිණුම්වලට බැර කිරීමට ද ලංකා ඔරික්ස් ෆිනෑන්ස් ආයතනය කටයුතු කරයි.ශ්‍රී ලන්කන් ගුවන් සේවය විදේශ පාලනයෙන් මිදී ජාතික ගුවන් සේවයක් බවට පත්ව ගතවූ වසර 7 ක කාලය තුළ තරගකාරී ගුවන් සේවයක් බවට පත්ව අලුත් ගමන් මාවතකට පිවිස ඇතැයි සිවිල් ගුවන් සේවා අමාත්‍ය පියංකර ජයරත්න මහතා සිළුමිණට පැවැසීය.ශ්‍රී ලන්කන් ගුවන් සමාගමේ ඉදිරි කටයුතු සම්බන්ධ ප්‍රගති සාකච්ඡාවක් මහින්ද රාජපක්ෂ ජනාධිපතිතුමාගේ ප්‍රධානත්වයෙන් සිවිල් ගුවන් සේවා අමාත්‍ය පියංකර ජයරත්න මහතා ඇතුළු නිලධාරීන්ගේ සහභාගිත්වයෙන් පසුගියදා පැවැත්විණි.ඒ අනුව ශ්‍රී ලන්කන් ගුවන් සේවයේ ඉදිරි දැක්ම යටතේ මැද පෙරදිග හා ආසියාතික කලාපයේ ගුවන් ගමන් වාර වැඩි කිරීමට යෝජනා වූ බව අමාත්‍යවරයා පැවැසීය. ඒ අනුව පසුගිය අපේ‍්‍රල් මස 1 දා සිට ඉන්දියාව දක්වා සතියකට ගමන් වාර 84 දක්වා වැඩි කර ඇත. මේ මාසයේ සිට මැද පෙරදිගට සතියකට ශ්‍රී ලන්කන් ගමන් වාර 50 දක්වා වැඩි කර ඇත. එසේම ජුලි මස සිට චීනය ද ඇතුළුව ඈත පෙරදිගට සතියකට ගමන් වාර 40 සිට 54 දක්වා වැඩිකර ඇත. මේ වසරේ දෙසැම්බර් මස සිට දකුණු කොරියාවට සතියකට ගුවන් ගමන් වාර 3 ක් එක්කිරීමට ද නියමිතය.මීට අමතරව යුරෝපයේ ශ්‍රී ලංකා ගමනාන්තයන් වන මහා බ්‍රිතාන්‍ය, ජර්මනිය, ප්‍රංශය සහ ඉතාලිය අවම ලාභ ලබන මට්ටමකින් පවත්වාගෙන යාමට ද ශ්‍රී ලන්කන් ගුවන් සේවය බලාපොරොත්තු වන බව අමාත්‍යවරයා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205203</link>
    <topic>අධ්‍යාපන සහ සෞඛ්‍ය ක්ෂේත්‍රයේ සංවර්ධනයට ෂන්ෂයින් හෝල්ඩින්ග්ස් ප්‍රජා සත්කාරය</topic>
    <author/>
    <content>අධ්‍යාපන සහ සෞඛ්‍ය ක්ෂේත්‍රයේ සංවර්ධනයට ෂන්ෂයින් හෝල්ඩින්ග්ස් ප්‍රජා සත්කාරයසන්ෂයින් හෝල්ඩින්ග්ස් අධ්‍යාපන සහ සෞඛ්‍ය ආරක්ෂණ ක්‍ෂේත්‍රයන්හි සංවර්ධනය පිණිස ප්‍රජා සත්කාරක ව්‍යාපෘති දියත් කිරීම පිළිබඳව අවධානය යොමු කර ඇති අතර වසර පුරා ඒ සඳහා අවශ්‍ය වැදගත් ව්‍යාපෘතීන් ක්‍රියාත්මක කරනු ලැබීය.සන්ෂයින් අධ්‍යක්ෂ ෂ්‍යාම් සතාසිවම් මහතා විසින් CBB ආයතනයෙහි සභාපති නික් නිකොලාව් වෙත චෙක් පත පිළිගන්වමින්සමූහ කළමනාකාර අධ්‍යක්ෂ විෂ් ගෝවින්දස්වාමි මහතා ප්‍රකාශ කර සිටියේ, “අපගේ දැක්මෙහි වන අඛණ්ඩ ලක්ෂණයක් වන්නේ ආදර්ශවත් ආයතනික පුරවැසියකු බවට පත් වීම සහ ගෞරවාන්විත සේව්‍යයෙකුගේ තත්ත්වය පවත්වා ගැනීමයි. එසේම අප මෙම ක්ෂේත්‍ර දෙකෙහි ප්‍රජා සත්කාර ව්‍යාපෘති දියත් කරන්නේ සමාජීය වශයෙන් වගකීම් දැරීම සහ දේශය ගොඩනැඟීමේ ක්‍රියාවලියට දායකත්වය සැපයීම යන අපගේ මූලික හර පද්ධතීන් මත පදනම්වය” යනුවෙනි.අධ්‍යාපන ක්‍ෂේත්‍රය සම්බන්ධයෙන් සිය දායකත්වය දක්වමින් ග්‍රාමීය ගුරුවරුන්ගේ ඉංග්‍රීසි භාෂා හැකියාව ඉහළ නැංවීමේ අදහසින් පවත්වනු ලබන ඉංග්‍රීසි භාෂා පුහුණු වැඩසටහන සඳහා සමාගම මෑතකදී රුපියල් මිලියනයක මූල්‍ය ආධාරයක් British Counci හරහා ක්‍රියාත්මක වන Council forBusiness withBritain  වෙත ලබාදෙන ලදී.මෙම මූලාරම්භයේ දී ඉංග්‍රීසි භාෂාව පාසල් වලදී ඉගැන්වීමේ ක්‍රියාවලිය තවත් වර්ධනය කරනු ඇත. ප්‍රජා සංවර්ධන ව්‍යාපෘතියක් ලෙසින් සිදු කරන මෙම ආධාරවල ඉලක්කය වී ඇත්තේ සමූහයෙහි අනුබද්ධ වැවිලි සමාගමක් වන වටවල වැවිලි සමාගම පිහිටා ඇති උඩරට ප්‍රදේශයේ ගුරුවරු වෙති.වටවල වැවිලි සමාගම ද එම ප්‍රදේශයෙහි ජනතාවගේ හැකියාවන් සහ දක්ෂතාවයන් ඉහළ නැංවීමේ විවිධ වැඩසටහන්වලට දායක වී ඇති අතර දශකයකටත් වැඩි කාලයක් තිස්සේ පවත්වා ගෙන යන, වැවිලි සමාගමට සම්බන්ධ විශේෂ අවශ්‍යතාවන් සහිත දරුවන් සඳහා වන වෘත්තීය පුහුණු මධ්‍යස්ථානය ද ඉන් එකක් වේ. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205204</link>
    <topic>නවලෝක අනුකජීව විද්‍යා පර්යේෂණාගාරය ඇරේ</topic>
    <author/>
    <content>නවලෝක අනුකජීව විද්‍යා පර්යේෂණාගාරය ඇරේනවලෝක මෙටෙ‍්‍රාපොලිස් රසායනාගාරය පසුගියදා සිය අනුකජීව විද්‍යා සහ ජාන පර්යේෂණය විවෘත කෙළේය. වසංගත රෝග හා වසංගත නොවන රෝග සඳහා හේතුවන ක්ෂුද්‍ර ජීවීන් හා වෛරස වර්ග ඉක්මනින් හඳුනා ගැනීම සඳහා නිපදවන ලද ලෝකයේ නවීනතම තාක්ෂණයෙන් යුත් පරීක්ෂණ උපකරණයක් සහ පරීක්ෂණ මෙම නව රසායනාගාරයෙහි සිදු කැරේ.කල්ගත වී හඳුනාගන්නා පිළිකා වැනි රෝග මෙන්ම ඩෙංගු වැනි රෝග ද ඉතා කෙටි කලකින් හඳුනා ගැනීමේ පහසුකම් මේ රසායනාගාරය සතුය. නිදසුනක් ලෙස ඩෙංගු රෝගය සඳහා පෙරවරු 9.00ට ලබා දෙන රුධිර සාම්පලයක ප්‍රතිඵල ප.ව. 5.00 වන විට ලබා දිය හැකි බව රසායනාගාරයෙහි උපදේශිකා මහාචාර්ය ප්‍රීති උඩගම මහත්මිය පවසයි.නවලෝක මෙට්‍රොපොලිස් රසායනාගාර සේවාව නවලෝක රෝහල සහ ඉන්දියාවේ මුම්බායිහි මෙට්‍රොපොලිස් සෞඛ්‍ය සේවාව හා ඒකාබද්ධ ව්‍යාපෘතියකි.සෙලින්කෝ හෙල්ත්කෙයාර් සර්විසස් ලිමිටඩ් හි විකිරණ ප්‍රතිකාර මධ්‍යස්ථානය ප්‍රතිකාර 6500කට අධික සංඛ්‍යාවක් සිදු කොට ඇත.මෙම ප්‍රතිකාරයන් අතුරින් 3850ක් රසායනික චිකිත්සාවන් කීමෝතෙරපි වන අතර, ප්‍රථම වරට ශ්‍රී ලංකාවට ආනයනය කළ ලීනියර් ඇක්සලරේටර් යන්ත්‍රය භාවිතා කරමින් සිදුකළ විකිරණ තීව්‍රතා පාලන විකිරණ ප්‍රතිකාර සංඛ්‍යාව 1650කි. මීට අමතරව බ්‍රැකිතෙරපි ප්‍රතිකාර 370ක් සිදු කර ඇති බව සමාගම පවසයි. ශ්‍රී ලංකාවේ පුද්ගලික අංශය සතු එකම අති නවීන විකිරණ ප්‍රතිකාර මධ්‍යස්ථානය වන මෙම ආයතනය මඟින් විකිරණශීලී අයඩින් ප්‍රතිකාර 700ක් සහ සීටී ස්කෑන් 1550ක් ලබා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205205</link>
    <topic>ඔලිවියාගේ තෝරා ගැනීම මර්සිඩීස් බෙන්ස්</topic>
    <author/>
    <content>ඔලිවියාගේ තෝරා ගැනීම මර්සිඩීස් බෙන්ස්ඔලීවියා නිව්ටන් ජෝන්ස් ඇයගේ ප්‍රසංගයට නික්ම යාමට මොහොතකට පෙර S පන්තියේ නව මර්සිඩීස් - බෙන්ස් රථය සමඟලොව පුරා රසික හදවත් දිනා ගත්, ඔලීවියා නිව්ටන් ජෙන්ගේ ආකර්ෂණය සදාකාලික වේ. 1886 මෝටර් රථ සොයා ගැන්මේ පටන්ම ආකර්ෂණයෙන් සහ උද්‍යෝගයෙන් පිරිපුන් මර්සිඩීස් බෙන්ස් ද එසේමය.ඔලිවියා කටුනායක ගුවන් තොටුපොළේ සිට කොළඹ තෙක් රැගෙන ඒමට සහ ආපසු ගෙන යෑමට භාවිත කරන ලද්දේ මර්සිඩීස් බෙන්ස්M පන්තියේ SUV මෝටර් රථයකි. ඇතුළත අලංකරණය කරනා ලද නවතම S පන්තියේ මෝටර් රථයක් කොළඹ සිටි කාලය තුළදී ඇයව ප්‍රසංගය පැවැත්වූ ස්ථානය තෙක් ගෙන යෑමට සහ ඒමට භාවිත කෙරුණි. මෙම නවS පන්තියේ මෝටර් රථය සම්බන්ධයෙන් ඇය බෙහෙවින් සන්තෝෂයට පත් වූ අතර සිය ඉදිරිපත් කිරීම්වලින් පසුව එම මෝටර් රථයෙන්ම දකුණු පළාතේ චාරිකාවක නිරත වීමට ද ඇය කැමැත්ත පළ කළාය.දකුණු අධිවේගී මාර්ගයේදී S පන්තියේ මෝටර් රථයේ හැසිරවීම් සහ ක්‍රියාකාරීත්වය ඇයව ප්‍රබෝධවත් කිරීමට සමත් විය. ඔලීවියා නිව්ටන් ජෝන්ස් කොළඹදී ප්‍රසංගයක් පැවැත්වූ අතර එහිදී ඇය පැරණි ගී සහ වත්මන් ගී වලින් සිය රසිකයින් පිනවන්නට සමත් වූවාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205206</link>
    <topic>Urban Kitchen අලුත් වට්ටෝරුවක්</topic>
    <author/>
    <content>Urban Kitchen අලුත් වට්ටෝරුවක්පුළුල් පරාසයක පැතිරුණු ආහාර වට්ටෝරු, සහ විශිෂ්ට ගනයේ ආහාරවලින් සිය පාරිභෝගිකයන් අතර ප්‍රසාදය දිනා ගත් Urban Kitchen දැන් රස නහර පිනා යන නවතම ආහාර වට්ටෝරුවක් හඳුන්වා දී ඇත. මෙම නව වට්ටෝරුව සඳහා ඔබට තෝරා ගත හැකි ආහාර වර්ග 233 ක් ඇති අතර ඉතාලි, මෙක්සිකානු, ජපන්, චීන, මැලේසියානු, තායි, යුරෝපීය සහ මැද පෙරදිග ආහාර වලින් සමන්විත වන නව මෙනු පත මත පාරිභෝගිකයින්ගේ නෙත් වෙනදාට වඩා වැඩි වේලාවක් රඳවා තබනු ඇත.බොහෝ ආහාර වර්ග දැනට පවතින ආහාර වට්ටෝරු වලට භාවිත කරන ද්‍රව්‍ය වෙනස් කරමින් නව රසයක් ගෙන තිබුණ ද මෙයින් අඩක් පමණ ආහාර වර්ග නවතම ආහාර වර්ග වේ. ප්‍රධාන සූපවේදී ජෙරම් ලා බ්‍රෝයි, විධායක සහකාර සූපවේදීන් වන නිශාද් ජයවර්ධන සහ මොහොමඩ් අස්මි ගේ උත්සාහයෙන් පීසා, බර්ගර්ස් සහ සැන්ඩ්විච් වැනි ආහාර වර්ග පවා විශේෂිත අයුරින් සකස් කර ඇත්තේ ඒවාට ද අද්විතීය Urban Kitchen රසය එක් කරමිනි.  Urban Kitchen හි විධායක සහකාර සූපවේදී නිශාද් ජයවර්ධන, විධායක සහකාර සූපවේදී මොහොමඩ් අස්මි, ප්‍රධාන සූපවේදී / හවුල්කරු ජෙරම් ලා බ්‍රෝයි හා කළමනාකරු දිල්ෂාන් ද සිල්වා. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205207</link>
    <topic>කොමර්ෂල් බැංකුවට පත් වෙති</topic>
    <author/>
    <content>කොමර්ෂල් බැංකුවට පත් වෙතිකොමර්ෂල් බැංකුවේ කළමනාකාර අධ්‍යක්ෂ / ප්‍රධාන විධායක නිලධාරි ලෙස රවී ඩයස් මහතා ද විධායක අධ්‍යක්ෂ / ප්‍රධාන මෙහෙයුම් නිලධාරි ලෙස ජෙගන් දුරෙයිරත්නම් මහතා ද පත්කරනු ලැබ සිටිති.වසර 17ක් ආයතනික කළමනාකාර මඩුල්ලේ සාමාජිකයකු වශයෙන් කටයුතු කළ රවී ඩයස් මහතා වෘත්තීය බැංකු ක්‍ෂේත්‍රයේ හසල දැනුමක් සහිත වෘත්තිකයෙකි. හෙතෙම 2008 වසරේ සිට බැංකුවේ ප්‍රධාන මෙහෙයුම් නිලධාරිවරයා ලෙස කටයුතු කළ අතර 2012 පෙබරවාරි 27 වැනි දින සිට බැංකුවේ වැඩබලන ප්‍රධාන විධායක නිලධාරි තනතුරට පත් කරනු ලැබීය.ජෙගන් දුරෙයිරත්නම් මහතා 1982 වසරේ සිට බැංකුව සමඟ සම්බන්ධ වී කටයුතු කරයි.බැංකුකරණයට අදාළව ජාත්‍යන්තර වෙළෙඳාම, එතෙර බැංකු කටයුතු, ණය මෙහෙයුම් සහ තොරතුරු තාක්ෂණය යන ක්‍ෂේත්‍රයන්හි හසල චනුම් ඇත්තෙකි. පුරා වසර 7ක් බැංකුවේ ආයතනික කළමනාකරණ කණ්ඩායම් සාමාජිකයකු වශයෙන් කටයුතු කරයි.  රවී ඩයස්දුරෙයිරත්නම්අඩසිය වසරක් පුරා ශ්‍රී ලංකාවේ ක්‍රීඩා ක්ෂේත්‍රය නඟා සිටුවීමට උර දුන් ශ්‍රී ලංකා ඉන්ෂුවරන්ස් ක්‍රීඩා ක්ෂේත්‍රය වෙනුවෙන් තවත් පියවරක් ඉදිරියට තබමින් රගර් ක්‍රීඩාව ශ්‍රී ලංකාවේ නගරබද මෙන්ම ගම්බද තරුණ පරපුර අතරට ගෙන යාමේ අරමුණෙන් කාල්ටන් සුපර් සෙවන් 2012 රග්බි තරගාවලියට පූර්ණ අනුග්‍රාහකත්වයක් ලබා දී ඇත. මෙම තරගාවලිය අදියර දෙකකින් පැවැත්වීමට කටයුතු සංවිධානය කර ඇති අතර ප්‍රථම අදියර මැයි මස 26 - 27 දින බෝගම්බර පිටියේදී දෙවන අදියර ජුනි මස 2 - 3 දින කොළඹ පොලිස් පාර්ක් ක්‍රීඩාංගණයේ පැවැත්වේ.පාර්ලිමේන්තු මන්ත්‍රී නාමල් රාජපක්ෂ මහතාගේ සංකල්පයක් මත ශ්‍රී ලංකාවේ තරුණ හදවත් හොඳින් හඳුනාගත් ප්‍රධාන පෙළේ තරුණ සංවිධානයක් වන තාරුණ්‍යයට හෙටක් සංවිධානය 04 වන වරටත් කාල්ටන් සුපර් සෙවන් රග්බි තරගාවලිය සංවිධානය කරයි. එමෙන්ම එම තරගාවලිය සඳහා ශ්‍රී ලංකා රග්බි සම්මේලනයත් ආසියානු රග්බි පාපන්දු තාරුණ්‍යයට හෙටක් සංවිධානය සමඟ අත්වැල් බැඳගෙන ඇත.මෙවර තරගාවලිය සඳහා පළාත් 09 කින් ක්‍රීඩා කණ්ඩායම් 10 ක් සහභාගි වන අතර එම සෑම ක්‍රීඩා කණ්ඩායමකටම විදේශීය ක්‍රීඩකයින් දෙදෙනෙකු සහ ප්‍රධාන පෙළේ රග්බි ක්‍රීඩකයෙකු ද ඇතුළුව පාසල් ක්‍රීඩකයෝ ද සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205208</link>
    <topic>මයික්‍රොසොෆ්ට් ඉමේජින් කප් ජය මොරටු සරසවියට</topic>
    <author/>
    <content>මයික්‍රොසොෆ්ට් ඉමේජින් කප් ජය මොරටු සරසවියටමොරටුව විශ්ව විද්‍යාලයේ V360 කණ්ඩායම මෙවර Microsoft “Imagine Cup 2012 ජාතික තරගාවලියේ ජය ලබයි.ලොව දියුණු තාක්ෂණයේ භාවිතාවෙන් ලොවට වැඩදායී නව නිර්මාණයක් කිරීමටත් සමාජයට යහපතක් කිරීමටත් උත්සාහ ගන්නා තරුණ පරපුර වෙනුවෙන් මයික්‍රොසොෆ්ට් සමාගම විසින් ගෙන එන මේ තරගාවලියේ ජාතික මට්ටමේ අවසන් තරගාවලිය මාලබේ ශ්‍රී ලංකා තොරතුරු තාක්ෂණ ආයතනයේ දී පසුගියදා පැවැත්විණි.ලොව ප්‍රමුඛතම ශිෂ්‍ය තාක්ෂණ නිර්මාණ තරගාවලිය වන ImagineCup හරහා අපගේ යොවුන් පරපුර සිය නිර්මාණශීලී හැකියා සහ නව තාක්ෂණයෙන් ලොව පවතින බලවත්ම අභියෝග ජය ගැනීමට යොමු කරවීම Microsoft ආයතනයේ අරමුණයි.මයික්‍රොසොෆ්ට් ශ්‍රී ලංකා ආයතනය මෙරට අධ්‍යාපන ක්ෂේත්‍රයේ ඉදිරි දියුණුව උදෙසා රජයේ ගමනට උර දෙමින් ශ්‍රී ලංකාව තුළ මේ වන විට විවිධ වැඩසටහන් රැසක් මෙහෙයවමින් අසහාය සේවයක් ඉටු කරමින් සිටී.Innovative Teachers&amp; Students සහ Imagine Cup වැනි තරගාවලින් සංවිධානය කිරීම තුළින් අනාගත පරපුර නව්‍ය තාක්ෂණ නිර්මාණකරණයකට යොමු කරවීමෙන් මෙරට අධ්‍යාපනය නව මගක් කරා ගෙන යාමට ද සමාගම පෙරළිකාර දායකත්වයක් ලබා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj1205209</link>
    <topic>‘ලංකාපැක් 2012’ ඇසුරුම්කරණ ප්‍රදර්ශනය 25 දා සිට</topic>
    <author/>
    <content>‘ලංකාපැක් 2012’ ඇසුරුම්කරණ ප්‍රදර්ශනය 25 දා සිටශ්‍රී ලංකාවේ ඇසුරුම්කරණ කර්මාන්තයේ ප්‍රධානතම ආයතනය වන ශ්‍රී ලංකා ඇසුරුම් ආයතනය සංවිධානය කරන ‘ලංකාපැක් 2012’ වෙළෙඳ ප්‍රදර්ශනය මේ 25 සිට 27 දක්වා කොළඹ දී පැවැත්වේ. මෙරට ඇසුරුම්කරණ කර්මාන්තයට අත්පත් කර ගත හැකි අතිවිශාල ව්‍යාපාරික අවස්ථා හා නවතම ජාත්‍යන්තර ඇසුරුම්කරණ නිෂ්පාදිත පිළිබඳව ද මීට සමගාමීව සාකච්ඡා කෙරේ.කර්මාන්ත හා වානිජ කටයුතු අමාත්‍යාංශයේ පූර්ණ ආශිර්වාදය මත පැවැත්වෙන ‘ලංකාපැක් 2012’ සඳහා ලෝක ඇසුරුම්කරණ සංවිධානය, ආසියානු ඇසුරුම්කරණ ෆෙඩරේෂණය ඇතුළු ප්‍රමුඛ පෙළේ විදේශීය ආයතන රැසක ද සහභාගිත්වය ලැබෙනු ඇත. කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේ දී මෙවර ‘ලංකාපැක් 2012’ පැවැත්වේ.  ශ්‍රී ලංකා ඇසුරුම් ආයතනයේ සභාපති ඩඩ්ලි තම්බිනායගම් මාධ්‍ය හමුව අමතමින්. ර්‍ථධ්ඛ්ර්‍ණ සාමාන්‍යාධිකාරී එමිල් ගුණසේකර, ප්ලැටිනම් අනුග්‍රහක තුෂාන්ත කරුණානායක, සංවිධායක කමිටු සභාපති ධර්මතිලක රත්නායක, වාණිජ සහ කර්මාන්ත අමාත්‍යාංශයේ සහකාර අධ්‍යක්ෂ රොහාන් ජයතිලක ඇසුරුම්කරණ ආයතනයේ ලේකම් හැරිස් ද සිල්වා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>20</day>
    </date>
    <link>http://www.silumina.lk/2012/05/20/_art.asp?fn=aj12052010</link>
    <topic>හයිඩ්‍රාමනී ව්‍යාපාරයේ පරිසර සංරක්ෂණ වැඩසටහන්</topic>
    <author/>
    <content>හයිඩ්‍රාමනී ව්‍යාපාරයේ පරිසර සංරක්ෂණ වැඩසටහන්හයිඩ්‍රාමනී හී සාර්ථකත්වය යනු ලාභය සහ ලාභය වර්ධනය වීම පමණක් ;නාවේ, තම ආයතනවල සේවය කරන සාමාජික සාමාජිකාවන්ට හා සමාජයට නිවැරැදි දෙය ඉටු කිරීම ද හයිඩ්‍රාමනී සමූහ ව්‍යාපාරයේ සාර්ථකත්වයක් ලෙස සැලැකේ.දීර්ඝ ඉතිහාසයක් පුරා පරිසරය සංරක්ෂණය කිරීම හයිඩ්‍රාමනී හි මූලික වගකීමක් විය. මේ සඳහා හොඳම උදාහරණය වන්නේ හයිඩ්‍රාමනී හී ප්‍රථම පරිසර හිතකාමී කර්මාන්ත ශාලාව ලෙස 2008 දී ආරම්භ කළ, අගලවත්ත පිහිටි මිහිල කර්මාන්ත ශාලාවයි. එමෙන්ම එය ඇමරිකාවේ ‘ලීඩ්’ රන් සම්මානයෙන් පිදුම් ලද ලෝකයේ ප්‍රථම හරිත ඇඟලුම් කර්මාන්ත ශාලාවයි.2011 දී ආසියාවේ ප්‍රථම කාබන් උදාසීන කල ඇඟලුම් කර්මාන්ත ශාලාව ලෙස මිහිල කර්මාන්ත ශාලාව සම්මානයට පාත්‍ර විය. එමෙන්ම 2010 ජාතික සම්මාන සහ ඇගැයීම් රැසක් අත්කරගෙන සිටින මෙම කර්මාන්ත ශාලාව හෙට දවසේදී පරිසරය සුරැකීමේ මෙහෙවරට වඩාත් හොඳින් දායක වෙමින් සිටී. එහි එක් අංගයක් ලෙස හයිඩ්‍රාමනී මිහිල කාර්ය මණ්ඩලයේ සාමාජිකයන් විසින් ඒ අවට පාසල් දරු දැරියන්ට පරිසරය ආරක්ෂා කිරීමේ වැදගත්කම කියා දෙන, විවිධ පරිසර වැඩසටහන් ද සංවිධානය කර දී තිබේ.කර්මාන්ත ශාලාවේ ක්‍රියාත්මක වන රන් අස්වනු ව්‍යාපෘතිය මඟින් සාරවත් පැළ, ආයතනය තුළ නිෂ්පාදනය කරන කාබනික පොහොර සහ බීජ ප්‍රදානය කරන අතර ගොවීන්ට කාබනික වගා ක්‍රම පිළිබඳ ප්‍රමාණවත් දැනුමක් ද ලබා දේ. මේ වන විට මෙම ව්‍යාපෘතිය මඟින් ගොවීන් 40 දෙනකු සඳහා පූර්ණ මඟ පෙන්වීම් ලබා දී ඇත. එමෙන්ම කර්මාන්ත ශාලාව විසින්ම එම ගොවීන්ගේ එළවළු සහ පලතුරු මිලදී ගැනීමේ කාර්යයෙහි නිරත වී ඇති බැවින් ගොවියන්ට තමන්ගේ ආදායම පිළිබඳ විශ්වසනීයත්වයක් ඇති කිරීමට සමත් වී ඇත්තා සේම ආයතනයේ සේවය කරන සාමාජික සාමාජිකාවන්ට වස විසින් තොර නැවුම් එළවළු හා පලතුරු ආහාර ලෙස ලබා ගැනීමට හැකියාව ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205271</link>
    <topic>උතුරේ හමුදා කඳවුරු ඉවත් කළ යුතුයි!</topic>
    <author/>
    <content>සරත් ෆොන්සේකාඋතුරේ ස්ථානගතකොට තිබෙන ආරක්ෂක හමුදා කඳවුරු ඉවත් කළ යුතුව ඇතැයි ජනාධිපති සමාවෙන් නිදහස ලැබු සරත් ෆොන්සේකා මහතා පවසයි.ඔහු මේ බව පවසා ඇත්තේ මෙරට ප්‍රකට දෙමළ පුවත්පතක් වන සුඩර්ඔළි පුවත්පතට විශේෂ සම්මුඛ සාකච්ඡාවක් ලබා දෙමිනි. ඉකුත් 25 දා පළ වූ එම පුවත්පත් වාර්තාව අනුව; ෆොන්සේකා මහතා තව දුරටත් අවධාරණය කොට තිබෙන්නේ උතුරේ සිවිල් පරිපාලන කටයුතු සඳහා හමුදාව අනවශ්‍ය ලෙස මැදිහත්වීම් සිදු කරන බවයි.සැකපිට අත්අඩංගුවට ගෙන තිබෙන එල්. ටී. ටී. ඊ. සැකකරුවන් කඩිනමින් නිදහස් කළ යුතු බවත් ඔහු සඳහන් කැර ඇත. රජය විසින් උතුරේ සිදු කරනු ලබන නැවත පදිංචි කිරීම් සහ පුනරුත්ථාපන කටයුතු දැඩිව විවේචනය කැර ඇති ෆොන්සේකා මහතා සුඩර්ඔළි පුවත්පතට පවසා ඇත්තේ උතුරේ ජනතාවට වත්මන් රජයෙන් සාධාරණය ඉටු වී නොමැති බවයි.තමා හමුදාපති ධුරයෙන් විශ්‍රාම යෑමට පෙර උතුරේ නැවත පදිංචි කිරීම් සහ හමුදා කඳවුරු ස්ථානගත කළ යුතු ආකාරය පිළිබඳව සැලසුමක් සකස් කළ නමුත් එය රජය විසින් ප්‍රතික්ෂේප කරනු ලැබු බවත් ඔහු සුඩර්ඔළි පුවත්පතට ප්‍රකාශ කැර තිබිණ.ෆොන්සේකා මහතා ගේ මේ ප්‍රකාශය ‘උදයන්’ පුවත්පතේ වෙබ් අඩවියේ ද ප්‍රමුඛ පුවතක් ලෙස වාර්තා කැර තිබිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205272</link>
    <topic>ජනපති සමාවෙන් ෆොන්සේකා අයුතු ප්‍රයෝජන නොගත යුතුයි</topic>
    <author/>
    <content>උතුරේ හමුදා කඳවුරු ඉවත් කළ යුතු බවට සරත් ෆොන්සේකා මහතා ප්‍රකාශ කරන්නේ නම් ඒ මෙරට අභ්‍යන්තර ප්‍රශ්නවලට මැදිහත් වීමට වෙනත් රටවල්වලට වක්‍රාකාරයෙන් ආරාධනා කිරීමක් බව තොරතුරු හා ජනමාධ්‍ය ඇමැති කෙහෙළිය රඹුක්වැල්ල මහතා ප්‍රකාශ කරයි.තමන්ට ලැබුණු නිදහසෙන් හා අවස්ථාවෙන් කවුරුන් හෝ අයුතු ප්‍රයෝජන ගැනීමට උත්සාහ දරන්නේ නම් එය ඉතාමත් පහත් හා වැරදි ක්‍රියාවක් බව ද ඇමැතිවරයා පැවැසීය.දැන් එළැඹ ඇත්තේ සියලු දෙනා ශ්‍රී ලාංකිකයින් ලෙස කටයුතු කළ යුතු අවස්ථාව බව පැවසූ රඹුක්වැල්ල මහතා එවැනි තත්ත්වයක් යටතේ විදේශීය මාධ්‍යවලට මෙවැනි ප්‍රකාශ පළකිරීම අනුමත නොකරන බවද හෙතෙම අවධාරණය කළේය.ඇමැතිවරයා මේ අදහස් පළ කළේ සිය නිවසේදී පැවැති ප්‍රවෘත්ති සාකච්ඡාවේදී මාධ්‍යවේදියකු නැඟූ ප්‍රශ්නයකට පිළිතුරු දෙමිනි. ඕස්ට්‍රේලියාවේ දී අනතුරකට ලක්ව මාස තුනකට ආසන්න කාලයක් ප්‍රතිකාර ලබමින් සිට මෙරටට පැමිණ පැවැත්වූ පළමු මාධ්‍ය හමුව අමතමින් රඹුක්වැල්ල මහතා ප්‍රකාශ කළේ ෆොන්සේකා මහතා එවැනි ප්‍රකාශයක් මාධ්‍යයකට කර තිබේ නම් එය එතරම් සුබවාදී නොවන බවයි.මෙවැනි ප්‍රකාශ නිසා විවිධ රටවල් මෙරටට අත පෙවීමට උත්සාහ කරනු ඇති බවත් රඹුක්වැල්ල මහතා කීවේය. හමුදා කඳවුරු ඉවත් කිරීමට සරත් ෆොන්සේකා මහතා ආරක්ෂක ඇමැති හෝ ආරක්ෂක ලේකම් හෝ නොවන බවත් එවැනි අයෙක් පවසන දේ ක්‍රියාත්මක කිරීමට රජයට කිසිසේත් අවශ්‍යතාවයක් නොමැති බවත් පැවසීය.ශ්‍රී ලංකාව පිළිබඳව ජිනීවා හි මානව හිමිකම් කවුන්සිලයට ඉදිරිපත් වූ යෝජනාවට ඕස්ට්‍රේලියාව පක්ෂව ඡන්දය පළ කළේ මෙරට තත්ත්වය පිළිබඳව නිසි දැනුවත් වීමකින් තොරව බව මෙහිදී ඇමැතිවරයා මාධ්‍යවේදියකු නැඟූ ප්‍රශ්නයකට පිළිතුරු දෙමින් කියා සිටියේය. ඕස්ට්‍රේලියාව සත්‍යය වටහා ගත් පසු වෙනස් වූ බව ද ඇමැතිවරයා කිවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205273</link>
    <topic>රටට හා රණවිරුවන්ට කළ බලවත් නිග්‍රහයක්</topic>
    <author/>
    <content>”ජාතික ආරක්ෂාව සඳහා පිහිටුවා තිබෙන හමුදා කඳවුරු ඉවත් නොකරන බවත් ඒ සඳහා වූ කවර වූ බලපෑමකටවත් යටත් වන්නේ නැති බවත් විජයග්‍රහණයේ සමරුවේදී ජනාධිපතිතුමා ඉතා පැහැදිලිව කීවා. රාජ්‍ය නායකයා එම ප්‍රකාශය සිදුකොට දින කිහිපයක් ගත වන විට ජනාධිපතිතුමා ගේ සමාවෙන් නිදහස ලැබූ සරත් ෆොන්සේකා මහතා උතුරේ හමුදා කඳවුරු ඉවත් කළ යුතු බවට කරන ප්‍රකාශය මේ රටට හා රණවිරුවන්ට කළ බරපතළ නිග්‍රහයක්” යැයි ජාතික ආරක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජනරාල් ලක්ෂ්මන් හුළුගල්ල මහතා පැවසීය.”ෆොන්සේකා මහතා මෙවැනි ප්‍රකාශ නිකුත් කරන්නේ කාගේ වුවමනාවටද? මේ ප්‍රකාශයේ වාසිය ලබාගන්නේ කවුද?ෆොන්සේකා මහතා එල්.ටී.ටී.ඊ. ගැති බලවේගයන්ටයි මේ උදවු කරන්නේ. මේ හමුදා කඳවුරු පිහිටුවා තියෙන්නේ 1948 සිටයි. ඒවා උතුරේ- නැඟෙනහිර විතරක් නෙවෙයි රට පුරාම ස්ථානගත කර තියෙන්නේ ජාතික ආරක්ෂාව සහතික කරන්නයි. ජනාධිපති සමාව ලබා නිදහස ලත් සරත් ෆොන්සේකා මහතා දැන් කටයුතු කරන්නේ රටට හා රණවිරුවන්ට හානිකර වන ආකාරයෙනුයි.”උතුරේ නැවත පදිංචි කිරීම් සහ පුනරුත්ථාපන කටයුතු සම්බන්ධයෙන් රජය ගත් ක්‍රියාමාර්ග ඔහු අවතක්සේරු කරනවා. නමුත් ඉතා කෙටි කාලයකදී පුනරුත්ථාපන හා නැවත පදිංචි කිරීම් ක්‍ෂේත්‍රයේ ශ්‍රී ලංකා රජය ඉටුකළ කාර්යභාරය විදේශ රටවල පවා ප්‍රශංසාවට ලක්වුණා. මෑතකදී ශ්‍රී ලංකාවට පැමිණි ඉන්දීය විපක්ෂ නායිකාව ඇතුළු දේශපාලන පක්ෂ නියෝජිතයෝ ඒ බව ප්‍රසිද්ධියේ ඇගයීමට ලක්කළා.එසේ තිබියදී සරත් ෆොන්සේකා මහතා මේ කරන ප්‍රකාශ පිළිබඳව සමස්ත ජාතියේම විරෝධය පළ විය යුතු යැයි ද ඔහු වැඩිදුරටත් පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205274</link>
    <topic>‘හලෝ-හලෝ’ කියන ගණන ජනගහනයත් ඉක්මවා යයි</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමේ වසරේ මාර්තු මස අවසන් වනවිට මෙරට පාවිච්චි කරන ස්ථාවර හා ජංගම දුරකථන සංඛ්‍යාව දෙකෝටි විසි හතර ලක්ෂ අසූ දෙදහස් පන්සියය (22482545) දක්වා වැඩි වී ඇත.ඒ ප්‍රමාණය ශ්‍රී ලංකාවේ ජනගහනයටත් වඩා වැඩි වන බව පැවසෙන අතර 2005 වසරේ මෙරට තිබූ දුරකථන ප්‍රමාණය මෙන් පස් ගුණයක් බව ද ශ්‍රී ලංකා විදුලි සංදේශ නියාමන කොමිසම පවසයි.2005 වසරට වඩා දුරකථන සම්බන්ධතා 17870778 ක් දැනට ශ්‍රී ලංකාවේ තිබේ.2005 දි මෙරට තිබූ මුළු දුරකථන සම්බන්ධතා ප්‍රමාණය 4605769 ක් පමණි. ඒ සමාගම පසුගිය වසර 7 ඇතුළත මෙසේ අන්තර්ජාල හා ඊ මේල් ග්‍රාහකයන් සංඛ්‍යාව 14 ගුණයකින් වැඩි වී ඇත. 2005 දී අන්තර්ජාල සහ ඊ මේල් ග්‍රාහකයන් 101688 ක් සිටි අතර 2012 මාර්තු වනවිට එම ප්‍රමාණය 1426628 දක්වා ඉහළ නැඟ ඇතැයි විදුලි සංදේශ නියාමන කොමිසම පවසයි.මේ අතර විදුලි සංදේශ කර්මාන්තයේ වාර්ෂික ආදායම 2012 මාර්තු වනවිට රුපියල් බිලියන 128 ක් දක්වා ඉහළ නැඟ තිබේ. විදුලි සංදේශ නියාමන කොමිසම විසින් විදුලි සංදේශ සමාගම මගින් 2011 වසර සඳහා රුපියල් බිලියන 31.91 ක ආදායමක් එකතු කර තිබේ. ඒ ආදායම 2005 එකතු කළ ආදායම මෙන් 31 ක් ගුණයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205275</link>
    <topic>අයවැය චක්‍රලේඛය ලබන මස නිකුත් වෙයි</topic>
    <author>සුනිල් දයා අල්විස්</author>
    <content>සුනිල් දයා අල්විස්2013 වර්ෂය සඳහා සකස් කරන අය-වැය වෙනුවෙන් අය වැය චක්‍රලේඛය ලබන මස නිකුත් කිරීමට මුදල් හා ක්‍රමසම්පාදන අමාත්‍යාංශය බලාපොරොත්තු වේ.ලබන අයවැයට පෙර සූදානමක් වශයෙන් මුදල් අමාත්‍යවරයා වශයෙන් මහින්ද රාජපක්ෂ ජනාධිපතිතුමා දැනටමත් දිස්ත්‍රික්ක තුනකට ගොස් කරුණු සාකච්ඡා කර තිබේ.ඉදිරියටත් ජනාධිපතිතුමා මෙවැනි සාකච්ඡා සඳහා සහභාගිවන අතර විවිධ අංශවලින් යෝජනා ලබා ගැනීමට ද අදහස් කර ඇත.රට සංවර්ධනය කිරීම, ආර්ථික වර්ධනයක් ඇතිකිරීම හා එය රටේ සෑම තැනකටම එක හා සමාන ලෙස ඇති කිරීම රජයේ ඉලක්කගත අරමුණ වන බව ද මුදල් හා ක්‍රමසම්පාදන අමාත්‍යාංශය වාර්ෂික වාර්තාව පිළිබඳව එම අමාත්‍යාංශයේ පැවැති ප්‍රවෘත්ති සාකච්ඡාවකදී කරුණු දැක්වූ භාණ්ඩාගාර සහ මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී.ජයසුන්දර මහතා රටේ ආර්ථික වර්ධන වේගය සියයට අටකට එහා ගෙන යාමටත් 2016 වන විට ඒකපුද්ගල ආදායම ඇමෙරිකානු ඩොලර් 4000 මට්ටමට වැඩි කිරීමටත් විධිවිධාන යොදන බව කීය. ආයෝජනයට සරිලන ඉතිරියක් රටේ පැවතිය යුතුය. රටේ ඉතුරුම් ප්‍රමාණය වැඩි කරගන්නා තරමට ගෙවුම් ශේෂ හිඟය අවම කර ගත හැකි බව ද ලේකම්වරයා පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205276</link>
    <topic>දැරියන්ට වන අතවරවලදී භාරකරුවන් අහක බලලා</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහවිවිධ අපරාධවල යෙදෙන්නන් පිළිබඳව නීතිය තදින් ක්‍රියාත්මක වන බවත්, බාල වයස්කාර දැරියන්ට අතවර කිරීමේ සිද්ධීන් වලදී ඔවුන්ගේ භාරකරුවන් තම වගකීම් පැහැර ඇති බව විමර්ශනවලදී පෙනී ගොස් ඇති බවත් පොලිස් මූලස්ථානයේ ජ්‍යෙෂ්ඨ නිලධාරියෙක් ‘සිළුමිණ’ ට පැවසීය.දින දෙකක් තුළ දී දැරියන් අපචාරයනට ගොදුරු වීමේ සිද්ධීන් 09 ක් පමණ වාර්තා වෙනවා. නොමනා ක්‍රියාවනට ළාබාල වියෙහි පසුවන දැරියන් නොදැනුවත්කම හේතුවෙන් පහසුවෙන් පෙලඹෙනවා. පසුව එම දැරියන් ජීවිතාන්තය තෙක් එම සිදුවීම් පිළිබඳව තැවෙමින් විඳවනවා.දැරියන්ගේ මවුපිය ගුරුවර ආදී අය මෙන් ඔවුන්ගේ භාරකරුවන් තම දැරියන් ගැන පවත්නා සැලකිළිමත්භාවය මඳකමින් දැරියන් කාමාතුරයනට ගොදුරු වෙනවා. හැමවිටම තම බාලවයස්කාර දැරියන් පිළිබඳව භාරකරුවන් වඩාත් සැලකිළිමත් සෝදිසියකින් පසුවිය යුතුයි” ‘සිළුමිණ’ කළ විමසුමකදී පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා වැඩිදුරටත් පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205277</link>
    <topic>කැලණි ගෙඟ් රත්රන් ගඟ දෙපස පදිංචිකරුවන්ට</topic>
    <author>දයා ඩී.ෆොන්සේකා</author>
    <content>දයා ඩී.ෆොන්සේකාකැලණි ගඟේ හමුවී ඇති රත්රන් නිධිය පිළිබඳව භූවිද්‍යා සමීක්ෂණ හා පතල් කාර්යාංශය මඟින් පුළුල් පරීක්ෂණයක් පවත්වන බව එහි අධ්‍යක්ෂ ජනරාල් බී.අනිල් පීරිස් මහතා පවසයි.මෙසේ ගංගාවල රත්රන් ගැරීම නීතිවිරෝධී බවත් ඒ නිසා ඒ කටයුතු නීත්‍යානුකූලව සිදුකිරීමට අවශ්‍ය බලපත් කඩිනමින් ලබාදීමට කටයුතු කරන බවත් ඒ බලපත්‍ර ලබා දෙන්නේ ගඟ දෙපස ජීවත්වන ජනතාවට බවත් පවසන ඒ මහතා බලපත් ගාස්තු වශයෙන් ජනතාවට දැරිය හැකි අවම මුදලක් නියම කිරීමට බලාපොරොත්තු වන බවත් තවදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205278</link>
    <topic>දිනකට මාර්ග අනතුරු 120 ක්</topic>
    <author>තාරක වික්‍රමසේකර</author>
    <content>තාරක වික්‍රමසේකරශ්‍රී ලංකාවේ දිනකට මාර්ග අනතුරු 120 කට අධික සංඛ්‍යාවක් සිදුවන බව පොලිස් මාධ්‍ය ප්‍රකාශක පොලිස් අධිකාරි අජිත් රෝහණ මහතා සිළුමිණට කීය. මේ වසරේ මුල් මාස හතරේදී මාර්ග අනතුරු 14,500 ක් පමණ වාර්තා වී ඇතැයි ඒ මහතා පවසයි. ගතවූ මුල් මාස හතරේදී මාරක අනතුරු 900 ක් සිදුවී ඇති බවත් එයින් 910 දෙනකු මියගොස් ඇති බවත් ඔහු කීය.මෙම අනතුරු බහුතරයකට හේතු වී ඇත්තේ නොසැලකිලිමත්කම බව පවසන ඒ මහතා කොළඹ නගරයේ සවිකර ඇති ආරක්ෂක කැමරා පද්ධතියෙන් වැරැදි කරන රියැදුරන් මෙන්ම පදිකයන් ද හඳුනා ගැනීමට හැකි වන බවත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa1205279</link>
    <topic>රජයේ ආයතනවල දූෂණ මඬින්න කළමනාකරණ කමිටු එයි</topic>
    <author/>
    <content>රාජ්‍ය ආයතනවල වංචා දූෂණ හා අක්‍රමිකතා මැඬලීමට රජය පියවර ගැනීමට යයි.මේ සඳහා නිසි පාලන වගකීමක් සහිත කළමනාකාරීත්වයෙන් යුත් කමිටු පිහිටුවීමට තීරණය කර තිබේ. මුදල් සහ ක්‍රමසම්පාදන අමාත්‍යාංශයේ පැවැති මාධ්‍ය සාකච්ඡාවකදී භාණ්ඩාගාර ලේකම් සහ මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී.බී.ජයසුන්දර මහතා මේ බව පැවසීය.ඇමැතිවරු තම අමාත්‍යාංශ හා සංස්ථාවල ප්‍රධානීන් ලෙස හිතවතුන් පත් කරන අතර පත්වීම් ලැබීමෙන් පසු දේශපාලනය අමතක කොට තමන්ට බාරවෙන ආයතනයේ සුබසිද්ධියට පූර්ණකාලීනව කැපවී අවංකව කටයුතු කළ යුතු බව ලේකම්වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa12052710</link>
    <topic>ලොව ප්‍රථම අභය භූමිය සුරැකීමට නව පියවර</topic>
    <author>නිහාල් පී. අබේසිංහ</author>
    <content>ප්‍රධාන උත්සවය 5 වැනිදා මිහින්තලේදීනිහාල් පී. අබේසිංහලොව ප්‍රථම අභය භූමිය වන මිහින්තලේ අභය භූමිය සංරක්ෂණය කිරීමේ ජාතික වැඩ පිළිවෙළක් ජගත් පරිසර දිනය යෙදෙන ජුනි 5 වැනිදා පෙරවරු 9 ට මිහින්තලයේදී ආරම්භ කිරීමට වන ජීවී හා ගොවි ජන සේවා අමාත්‍යාංශය සූදානම් වෙයි.එමෙන්ම ජගත් පරිසර දින සමරු උලෙළද මීට අනුබද්ධව පැවැත්වෙන බවත් ලොව ප්‍රථම අභය භූමිය සුරැකීමට මෑත ඉතිහාසයේ මෙවැනි සංරක්ෂණ වැඩපිළිවෙළක් ක්‍රියාත්මක නොවූ බවත් වන ජීවී ඇමැති එස්.එම්. චන්ද්‍රසේන මහතා පවසයි.ඒ අනුව 2600 සම්බුද්ධත්ව ජයන්ති සැමරුම, පොසොන් දිනය, පරිසර දිනය හා ලේක්හවුස් ආලෝක පූජාවේ 50 වැනි සැමරුම වෙනුවෙන් මෙම වැඩසටහන ක්‍රියාත්මක වන බව වන ජීවී හා ගොවිජන සේවා ඇමැති එස්.එම්. චන්ද්‍රසේන මහතා පවසයි.ක්‍රිස්තු පූර්ව 3 වැනි සියවසේ මිහිදු හිමියන් ප්‍රමුඛ මහා රහතන් වහන්සේලා මිහින්තලේ අම්බස්තල කඳු මුදුනට වැඩම කළ අවස්ථාවේ උන්වහන්සේගේ නියමය පරිදි ලොව ප්‍රථම අභය භූමිය ලෙස නම් කළ මිහින්තලේ අභය භූමිය පසුව 1938 දි වන ජීවි සංරක්ෂණ දෙපාර්තමේන්තුව මඟින් ද අභය භූමියක් ලෙස ප්‍රකාශයට පත් කර ඇත. නව වැඩපිළිවෙළ අනුව 5 වැනිදා පෙරවරුවේ මිහින්තලා රජමහා විහාරාධිපති ශ්‍රාස්ත්‍රවේදී වලවාහැංගුනවැවේ ධම්මරතන හිමියන්ගේ උපදෙස් පරිදි අඹ පැළ සිටුවීමේ වැඩසටහනක්, නම් ගම් පුවරු ස්ථානගත කිරීම හා රුක් රෝපණ වැඩ පිළිවෙළක් ක්‍රියාත්මක කරන බව එස්.එම්. චන්ද්‍රසේන ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa12052711</link>
    <topic>කොළඹ ජාතික රෝහලේ අධ්‍යක්ෂ වෛද්‍ය අනිල් ජාසිංහ</topic>
    <author/>
    <content>කොළඹ ජාතික රෝහලේ අධ්‍යක්ෂවරයා ලෙස කළුබෝවිල රජයේ රෝහලේ අධ්‍යක්ෂ වෛද්‍ය අනිල් ජාසිංහ මහතා පත්කර සිටී.අවිස්සාවේල්ල රජයේ රෝහලේ වෛද්‍යවරයකු වශයෙන් වෛද්‍ය වෘත්තිය ආරම්භ කළ හෙතෙම පන්විල සෞඛ්‍ය වෛද්‍ය නිලධාරියා ලෙසත් කැලණිය මැදිරිගිරිය සහ බදුල්ල යන ප්‍රදේශවල ප්‍රාදේශීය සෞඛ්‍ය අධ්‍යක්ෂවරයා ලෙසත් පසුව කොළඹ හදිසි අනතුරු අංශයේත් කළුබෝවිල රජයේ රෝහලේත් සේවය කරමින් වෛද්‍ය පරිපාලකවරයකු වශයෙන් අත්දැකීම් රැසක් ලැබුවෙකි.ප්‍රජා වෛද්‍ය විද්‍යාව පිළිබඳ 1993 එම්.එස්.සී. උපාධිය ද 2010 වෛද්‍ය පරිපාලන විශේෂ උපාධිය සහ 2011 දී පරිපාලන පිළිබඳ ශාස්ත්‍රපති උපාධිය ද හිමිකරගත් ප්‍රථම වෛද්‍යවරයා ලෙස ඔහු පරිපාලන වෛද්‍ය වෘත්තීය සුදුසුකම් රැසක් සපුරා ඇත.2011 දී වෛද්‍ය පරිපාලකයන්ගේ සංගමයේ සභාපතිවරයා ලෙස ද කටයුතු කළ ඒ මහතා 2012 වර්ෂයේදී එම සංගමයෙන් සම්මානයෙන් ද පිදුම් ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aa12052712</link>
    <topic>දකුණු ආසියානු ජංගම දුරකථන සමුළුව 30 වැනිදා</topic>
    <author/>
    <content>2012 දකුණු ආසියානු ජංගම දුරකථන සමුළුව මැයි 30 දා උදේ කොළඹ සිනමන් ග්‍රෑන්ඩ් හෝටලයේ දී පැවැත්වේ.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය විසින් මෙම සමුළුව සංවිධානය කරනු ලබයි.ජංගම දුරකථන ක්‍ෂේත්‍රය සම්බන්ධයෙන් ජාත්‍යන්තර මට්ටමේ කීර්තියට පත් විශේෂඥයින් මෙන්ම වෘත්තීය වේදීන් රැසක් මෙම සමුළුව ඇමතිමට නියමිතය.ජනතාවගේ දෛනික කටයුතු පහසුකර ගැනීම සඳහා ජංගම දුරකථනය යොදා ගත හැකි ආකාරය පිළිබඳව කලාපයේ සෙසු රටවල් සමඟ මෙම සමුළුවේදී පුළුල් කතිකාවක් සිදු කෙරෙන බව ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය පවසයි.තොරතුරු හා සන්නිවේදන තාක්ෂණ ක්ෂේත්‍රය ඉතා වේගයෙන් ජනතාවට සමීප වෙමින් පවතින යුගයක එහි ප්‍රතිලාභ ජනතාවට ලබාදීම සඳහා ජංගම දුරකථනය මෙවලමක් වශයෙන් යොදා ගැනීමට හැකි නව ප්‍රවනතාවයන් ගැන විමසා බැලීමට මෙම සමුළුව ඉතා වැදගත් වන බව නියෝජිතායතනයේ ප්‍රධාන විධායක නිලධාරි රොෂාන් දේවපුර මහතා සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ab1205271</link>
    <topic>රැළේ ගියානම් යුද්ධය දිනන්න බෑ</topic>
    <author>සංවාද සටහන කේ. සී. ජේ. රත්නායක</author>
    <content>ප්‍රවීණ මාධ්‍යවේදී සී. ඒ. චන්ද්‍රපේ‍්‍රමප්‍රවීණ මාධ්‍යවේදී සී. ඒ. චන්ද්‍රපේ‍්‍රම විසින් රචනා කරන ලද’Gota’s War’ නම් කෘතිය ඉකුත් දා එළි දැක්විණ. මෙරට ඊළාම්වාදයේ දේශපාලන පසුබිම සහ එය සන්නද්ධ ප්‍රකාශනයක් බවට පත් වූ ආකාරය යට කී කෘතියෙන් මොනවට අනාවරණය කෙරෙන්නේ මෙතෙක් අප නො දැන සිටි රහස් සහ ඉතා සුළු සිදුවීම් පවා චිත්‍රණය කරමිනි. එදා මෙදා ඊළාම්වාදයේ ගමන් මඟ, කොටි සංවිධානය සහ ප්‍රභාකරන් සම්බන්ධයෙන් පළ වී තිබු මත සියල්ල බැහැර කරන සී. ඒ. චන්ද්‍රපේ‍්‍රම, මූලාශ්‍ර කරාම ගමන් කොට අනාවරණය කරන්නේ කෙනෙකු මවිත කරවන තොරතුරුය. එය නිසැකයෙන්ම පෙරළිකාර කෘතියක් බවට විවරණ ලබා ඇත. ඒ සම්බන් ධයෙන් ලේඛකයා පුවත්පතකට ලබා දුන් පළමු සම්මුඛ සාකච්ඡාවයි මේ.අපි මේ සාකච්ඡාව ඔබේ පොතේ පිට කවරයෙන්ම පටන් ගනිමු.”Gota’s War” ? මේ නම තෝරා ගන්න හේතුව මොකක්ද?ත්‍රස්තවාදී යුද්ධය අවසන් කරන්න දේශපාලන අධිකාරිය තීන්දුවක් ගත්තට පස්සේ ඒ කටයුත්ත මෙහෙයවූයේ ආරක්ෂක ලේකම් ගෝඨාභය රාජපක්ෂයි. ඔහු කළ කාර්ය භාරය සිහිපත් කරන අදහසින් මේ පොතට ඒ නම තෝරා ගත්තා.නමුත් තනි පුද්ගලයකුට යුද්ධයක් දිනන්න බෑ.ඔව්. මේ පොත කියවන කෙනෙකුට වැටහෙනවා පුද්ගලයන් සහ පාර්ශ්වයන් කීයක් මේ කටයුත්තට සම්බන්ධ වෙලා හිටිය ද කියලා. විවිධ භූමිකාවන් තිබුණා. ගෝඨාභය රාජපක්ෂ මහතාගේ භූමිකාව වුණේ අර සියලු පුද්ගලයන්, සියලු පාර්ශ්වයන්, සහ ඔවුන්ගේ භූමිකාවන් එකට ගොනු කරලා එක අරමුණකට යෙදවීමයි. එය සුවිශේෂයි.ඔබේ පොතේ අවසන් පරිච්ඡේදය කියවත්දී මට හැඟුණේ යුද්ධය තවම අවසන් නැති බවයි?ඔව්. යුද්ධය වෙනත් ආකාරයකින් තවම පවතිනවා. මෝටාර්, ප්‍රභාකරන් සහ කොටි සංවිධානය නැති වුණත් වෙන පිරිසක් දැන් ඒ තැන අරගෙන යුද්ධයක් කරන්න හදනවා. ඒක රාජ්‍ය තාන්ත්‍රික යුද්ධයක්.ඊළාම් යුද්ධයේ රාජ්‍ය තාන්ත්‍රික යටි කූට්ටු වැඩ ඔබ මේ කෘතියෙන් මොනවට අනාවරණය කරනවා. ඇත්තටම ශ්‍රී ලංකාවේ හතුරෝ කවුද? මිතුරෝ කවුද?ඔය කාරණය මම අවස්ථානුකූලව විස්තර කරලා තියෙනවා. ජනාධිපති ජේ. ආර්. ජයවර්ධන බටහිර ලැදි නායකයෙක්. ධනවාදී චින්තනයක් අනුගමනය කළ බටහිර මිතුරෙක්. නමුත් ඊළාම් යුද්ධයට මුහුණ දෙන්න ජයවර්ධන ජනාධිපතිට උදවු කළේ චීනය, පාකිස්ථානය, ඊශ්‍රායලය, රුසියාව කියන රටවල් කිහිපයක් විතරයි.මෙදා මහින්ද රාජපක්ෂ ජනාධිපතිතුමාට උදවු කරන්න ආවෙත් ඒ රටවල්මයි. ඔන්න අපේ මිතුරෝ. එතකොට හතුරෝ කවුද? එංගලන්තය ශ්‍රී ලංකාවට සන්නද්ධ යුද රථ අලෙවි කළා. නමුත් ඊට පස්සේ කිව්වා ඒවා ක්‍රියාත්මක කරවන්න වුවමනා උණ්ඩ දෙන්න බැහැ කියලා. මේක සදාචාරය ගැනත් ප්‍රශ්නයක්. යම් භාණ්ඩයක් විකුණුවා නම් ඒක ක්‍රියාත්මක කරවන්න වුවමනා දේවල් සපයන්න ඕනේ. ඊටත් පස්සේ තුවක්කු නැතිව යුද රථ විතරක් ශ්‍රී ලංකාවට දුන්නා. මේ වගේ සිද්ධි ගණනාවක් මා සඳහන් කරලා තියෙනවා. මේ ගැටලුවේදී ඉතිහාසයේදී ශ්‍රී ලංකාව එක්ක හිටිය මිතුරෝ දිගටම මිතුරුකම් පෙන්නුවා වගේම හතුරෝ දිගටම හතුරුකම් පෙන්නුවා.ත්‍රස්තවාදය පරාජය කිරීමේදී ඇත්තටම වැදගත් වන්නේ සාම්ප්‍රදායක සතුරු - මිතුරු සංකල්පය ද? නැතිනම් ප්‍රායෝගික මිත්‍රත්වය ද?මොන ආණ්ඩුව තිබුණත්, මොන නායකයා හිටියත් වැදගත් වන්නේ ප්‍රායෝගික මිත්‍රත්වය විතරයි. සමාජවාදී - ධනවාදී - ඒකාධිපති හැටියට කියන දේශපාලන බෙදීම් මෙතනදී කොහෙත්ම අදාළ කාරණයක් නෙවෙයි. සදාචාරයක් ඇති ජාතියක් හැටියට ලිබියාවේ ගඩාෆි අපිට දුන්න වාචික පොරොන්දුව ගැන පවා අප ළඟ කෘතවේදීත්වයක් තිබිය යුතු බවයි මගේ අදහස.1991 කාලයේදී බටහිරට පක්ෂපාතී එජාප ආණ්ඩුවක් තිබුණත් කිසිම රටක් ශ්‍රී ලංකාවට ආයුධ විකුණන්න කැමති වුණේ නෑ. එදා අපිට ආයුධ දුන්නේ චීනය විතරයි කියා ඔබ සඳහන් කර තියෙනවා.ඔව්. ශ්‍රී ලංකාවට ආයුධ දෙන්න එපා කියලා චීනයටත් බලපෑම් එල්ල වුණා. චීනයත් යම් ප්‍රමාණයකට ඒ බලපෑම්වලට යටත් වන තත්ත්වයකට පත්ව හිටියත් ශ්‍රී ලංකාවට උදවු කළා.නමුත් චීනය පවා අදිමදි කරපු අවස්ථා තිබුණා?ඔව්. ඒ 1991 දී. එදාට වඩා අද චීනය අතිශය බලගතු රටක්. මේ චීනය බලපෑම්වලට යටපත් වෙන්නේ නෑ. ඔවුන් අපට විශාල වශයෙන් උදවු කළා.මේ කෘතියේ කොටස් දෙකක් දකින්න ලැබෙනවා. එක ඊළාම්වාදය මතවාදීව ප්‍රකාශයට පත්වීම, දෙක ඊළාම්වාදයේ සන්නද්ධ ප්‍රකාශනය. අප මෙතෙක් නොදැන සිටි ඉතා සුළු කාරණා පවා ඔබ අනාවරණය කරනවා. මේ තොරතුරු සොයා ගත් ක්‍රමවේදය මොකක්ද?1956 සිට මොකක්ද වුණේ කියා මා මූලික අධ්‍යයනයක් කළා. අනුන් පළ කළ අදහස් - මතවාද මත පදනම් වුණේ නෑ. මා මූලාශ්‍රවලටම ගියා. දැනුමටත් වෙනම සමාජ විද්‍යාවක් තියෙනවා. ලෝකයේ නරක විලාසිතාවක් තමා බුද්ධිමත් රැළේ යෑම. හරියටම එක බැල්ලියක වටේ බලු රංචුවක් දුවනවා වගේ. කවුරු හරි කෙනෙක් පළ කළ මතයක්, අදහසක් අල්ලගෙන හැමෝම ඒ පස්සේ දුවනවා. ශ්‍රී ලංකාවේ ප්‍රශ්නය සම්බන්ධයෙනුත් බුද්ධිමතුන්, ලේඛකයන් කරලා තිබුණේ රැළේ යෑමයි. ඔය ගැන මම හොඳ අවධානයෙන් හිටිය නිසා මම රැළේ ගියේ නෑ. මේ රටට වෙලා තිබුණෙත් ඔය විනාශයයි. මොකක්ද වෙලා තියෙන්නේ කියලා මම ම හොයා බැලුවා. ඔබ අහනවා මොකක්ද ක්‍රමවේදය කියලා. දූවිලි කාගෙන - කිවිසුම් යවා ගෙන රාජ්‍ය ලේඛනාරක්ෂක දෙපාර්තමේන්තුවේ පොත්, පත්තර කියෙව්වා. පුද්ගලයන් හමුවෙලා සාකච්ඡා කළා. සිද්ධිවලට අදාළ මූලාශ්‍රයම හොයා ගෙන අධ්‍යයනය කළා. මීට මහා ක්‍රමවේදයක් නැහැ.අනිත් අය රැළේ ගිහින් මත පළ කළා. ඔබ රැළේ නොගිහින් මේ කෘතිය කළා කියා කිව්වා. අවසන් ප්‍රතිඵලයේ වෙනස මොකක්ද?මේ සිද්ධිය ගැන විවිධ අය පළ කළ විවිධ මතවල හිර වෙන්නේ නැතුව මොකක්ද වුණේ කියලා මමම හොයා බැලුවා. එතකොට වරදින්න විදිහක් නෑ. විශ්වසනීයව ඉතා සුළු සිද්ධි පවා අනාවරණය කරන්න පුළුවන් වුණේ ඒ නිසයි.ඊළාම් යුද්ධය ගැන ඔබ අලුත් ඉතිහාසයක් නිර්මාණය කළා ද?අලුත් ඉතිහාසයක් නෙවෙයි, තිබුණු - ඇත්ත ඉතිහාසය මම ලේඛනගත කළා. වෙනම ඉතිහාසයක් නිර්මාණය කරලා තිබුණා. මම ඇත්ත ඉතිහාසය මතු කළා.ඔබ සඳහන් කරනවා ද්‍රවිඩ එක්සත් විමුක්ති පෙරමුණේ නායක අමිර්තලිංගම් පසුව ඊළාම් සන්නද්ධ කණ්ඩායම්වල හිරකරුවෙක් බවට පත් වුණා ය කියලා. නමුත් හේතු යුක්ති භාවය ගැන ඔබ නිහඬයි.හේතුව බෙදුම්වාදියට උඩගෙඩි දීම. එහි ප්‍රතිඵලය වුණේ අමිර්තලිංගම්ලාට පවා පාලනය කරන්න බැරි ප්‍රජාතන්ත්‍රවාදී ප්‍රවාහයට අයත් නොවන පුද්ගලයන් බලවත් කිරීමයි. සිංහල ප්‍රජාතන්ත්‍රවාදී දේශපාලන පක්ෂ පවා මේ භයානක වරද කළා. කවුරු හරි සිද්ධියක් ඇති කරනවා නම් ඒ මත නැඟලා ගමනක් යන්න දකුණේ ප්‍රජාතන්ත්‍රවාදී දේශපාලන පක්ෂ පවා උත්සාහ කළා. මේක බරපතළ දුර්වලකමක්. තමන්ට පාලනය කරන්න බැරි ප්‍රජාතන්ත්‍රවාදී ප්‍රවාහයට අයත් නැති චරිත බලයට ගේන්න හදනවා. ඊට පස්සේ ඔවුන් හිරකරුවන් බවට පත් වෙනවා. අමිර්තලිංගම්ලාට විතරක් දොස් කියන්න වටින්නේ නෑ.2010 ජනාධිපතිවරණයේදී එවැනි දෙයක් ඔබ දුටුවා ද?පැහැදිලිවම ඔව්.හිටපු හමුදාපති සරත් ෆොන්සේකා විපක්ෂයේ පොදු අපේක්ෂකයා ලෙස ජනාධිපතිවරණයට ඉදිරිපත් කිරීම අනුවණ ක්‍රියාවක් බවයි ඔබ කියන්නේ?ඔව්, ඒ සිද්ධිය පැහැදිලි වුණා. සරත් ෆොන්සේකා ප්‍රජාතන්ත්‍රවාදී දේශපාලන පක්ෂවලට පාලනය කරන්න බැරි බව ඔප්පු වුණා. ඒක දැන දැනමයි විපක්ෂය ක්‍රියා කළේ. ඒක අනුවණ ක්‍රියාවක්.මානුෂිය මෙහෙයුම සහ ඊට පෙර පැවැති යුදමය මෙහෙයුම් ගැන අප මෙතෙක් නොදැන සිටි රහස් - ඉතා සුළු සිදුවීම් පවා ඔබ විස්තර කරනවා. මෙතරම් විශ්වසනීයත්වයකින් ඔබේ කෘතිය ඉදිරිපත් කරන්නේ කොහොම ද?ඒකට හේතුව යුද බිමේ හිටපු මිනිස්සුන්ට කතා කිරීම. ප්‍රභාකරන්ගේ මළ සිරුර ගෙනෙන විට ඇඟ අල්ලලා රස්නෙද කියලා බලපු අයත් එක්කත් කතා කළා. මට ඔවුන් ගෙන් විශාල උදවුවක් ලැබුණා.ඔබේ කෘතිය කියවත්දී දිගින් දිගටම හමු වෙනවා, අන්තර්ජාතිකව ශ්‍රී ලංකාවට එරෙහිව මතු වුණ පීඩනය, යටිකූට්ටු වැඩ කොයිතරම් ද කියලා. අනෙක් පැත්තෙන් ජාතික මට්ටමින් තිබුණ කකුල් මාට්ටු. ඒ සේරටම ඉහළින් ප්‍රභාකරන්ගේ හිතාගත නොහැකි ත්‍රස්තවාදී උපක්‍රම. මේ සියල්ල මැද මානුෂීය මෙහෙයුම ජයග්‍රහණය කිරීම ආශ්චර්යයක් ද කියලත් හිතෙනවා.මානුෂිය මෙහෙයුමට සම්බන්ධ වෙලා ත්‍රස්තවාදීන්ට පහර දුන්න සොල්දාදුවෝ පවා අහනවා. අපි කොහොමද ගැහුවේ කියලා. කොටි බිම් ප්‍රදේශ එකින් එක අල්ල ගෙන ඉදිරියට යත්දී නිලධාරීන්ට පවා පුදුම හිතුණ බව කිව්වා. ජීවිතේට නොදැක්ක අහලා තිබුණු ග්‍රාම නාම පුවරු පසු කරගෙන යත්දී මේක හීනයක් ද කියලා හිතුණ කියා ඔවුන් මා සමඟ කිව්වා. මේ ජයග්‍රහණ හිතා ගන්න බෑ කියලා ඔවුන් කිව්වා. නමුත් මානුෂීය මෙහෙයුම සිදු කර ගෙන යත්දී යුද පෙරමුණ කොයි මොහොතකවත් හිස් වුණේ නෑ. එය ඉතාම සාර්ථක උපක්‍රමයක්.ඔබේ තොරතුරු නිවැරැදි බව ඔබ කියනවා. විකිලීක්ස් නම් වෙබ් අඩවිය අනාවරණය කළ රහස්‍ය පණිවිඩ කිහිපයක් ඔබ උපුටා දක්වනවා. ඒ මූලාශ්‍රය කෙතරම් දුරට පිළිගත හැකි ද?ඒ එක පණිවිඩයක්වත් වැරැදියි කියලා අමෙරිකාව ප්‍රකාශ කරලා නෑ. අතිශය රහසිගත ලේඛන ප්‍රසිද්ධ කළා කියලයි අමෙරිකාව කලබල වුණේ. මේකෙන් සිද්ධ වෙන්නේ අපි දැනටම දන්න දෙයක් තව දුරටත් තහවුරු වීමයි. මිලි බෑන්ඩ්ලා ලංකාවට ආවේ ඇයි කියලත් අපි දන්නවා.කොටින් ගේ සැහැල්ලු ගුවන් යානා කොළඹට ඇවිත් ගහලා යත්දී පෙරළා ප්‍රති ප්‍රහාර නොදුන්නේ ඇයි කියලා බොහෝ දෙනා ඇහුවා. අපි ඒකට නියම හේතුව දැන ගත්තේ ඔබේ පොතින්. එය ඔබේ අනුමානයක් ද?නෑ. මා දක්වන කරුණු පවා ප්‍රායෝගික ඇත්ත හේතු. ඔය ප්‍රශ්නයම කොටින්ටත් තිබුණා. අපේ ප්‍රහාරක යානා කොටි ඉලක්ක සුන් කරලා නිරුපද්‍රිතව කොළඹ ආවා. කොටි ගෙනාව මිසයිල යල් පැනලයි තිබුණේ. ඔවුන් අලුත් මිසයිල අරන් අපේ කෆීර්වලට ගහන්න හැදුවා. නමුත් ඇමෙරිකාවේදී මිසයිල ගන්න ගිය කොටි කොටු වුණා. අන්න එතනදී අපි ඇමෙරිකාවට ස්තුතිවන්ත විය යුතුයි.යුද්ධය කළ ආකාරය ගැන ඉතා සවිස්තරාත්මක තොරතුරු ඉදිරිපත් කරන ඔබ යුද්ධයේ දේශපාලන නායකත්වය ගැන ඉදිරිපත් කරන තොරතුරු ප්‍රමාණවත් නැති බවයි මගේ අදහස?නෑ... ඒ සම්බන්ධයෙන් අවස්ථානුකූලව තොරතුරු පළ කළා. මොකද දේශපාලන නායකත්වය නැතිව මේ කිසි දෙයක් කරන්න බෑ. නමුත් මම මෙතනදී යුද පැත්තට වැඩි ප්‍රමුඛතාවක් දුන් බව ඇත්ත. එදා වඩමාරච්චියේදී දිගටම ගහගෙන යන්න දේශපාලන නායකත්වය ශක්තිමත් වුණා නම් කොටි සංවිධානය ඉවර වෙන්න තිබුණේ එදායි. ජෙනරල් කොබ්බෑකඩුව සහ ගෝඨාභය රාජපක්ෂ මහත්වරුන්ට ආපහු හැරිලා එන්න සිදු වුණේ දේශපාලන නායකත්වය දුර්වල වුණ නිසයි. ඒකෙන් පෙනෙනවා යුද්ධයකදී දේශපාලන නායකත්වය මොන තරම් තීරණාත්මක ද කියලා.ඔබේ පොතේ සඳහන් වෙන එක් සිද්ධියක් අනුව යාපනේ කොටුවේ හිරවෙලා ඉන්න සෙබළුන් බේරා ගන්න ජෙනරල් කොබ්බෑකඩුව එක් පැත්තකින් ගෝඨාභය රාජපක්ෂ සහ අනෙක් පැත්තෙන් සරත් ෆොන්සේකා යන නිලධාරීන් දෙදෙනා කැඳවනවා. මෙවැනි සිදුවීම් ඔබ කදිමට හෙළි කරන බව ඇත්ත. නමුත් යුද්ධයේ අවසන් චිත්‍රය දකින්නේ කොහොම ද?එය දිග ක්‍රියාවලියක්. මේ පොත ලියලා ඉවර වුණාට පස්සේ මටත් දැනුණා. මේ ජයග්‍රහණය ආශ්චර්යයක් කියලා. මොකද තිබුණු බාධක - බලපෑම් සියල්ල යටපත් කරගෙන ඉදිරියට යන්න තරම් ශ්‍රී ලංකාවට දේශපාලන නායකත්වයක් ලැබුණා. ඒ තමා මේ ජයග්‍රහණයේ මූලිකම හේතුව.1983 ජූලි සිද්ධිය, සිංහල දෙමළ ජන කොටස් අතර හටගත් ගැටුමක් බව ඔබ සඳහන් කරනවා. නමුත් කළු ජූලියට වගකිව යුත්තේ එවකට පැවති එජාප ආණ්ඩුවයි. ඔබ ඒ කාරණය වසන් කිරීමට හේතුව මොකක්ද?නෑ... ආණ්ඩුවක් එහෙම ක්‍රියා කරන්නේ නෑ. යූඇන්පී ආණ්ඩුවේ ඇතැම් පුද්ගලයන් කළු ජූලි සිද්ධියට සම්බන්ධ වෙලා හිටි බව මම පිළිගන්නවා. නමුත් ඒ ගැටුම්කාරී තත්ත්වයට යම් මහජන සහභාගිත්වයක් තිබුණා. මේ තමා අන්තිම මහජන කළහකාරීත්වය හැටියට මා දකින්නේ.නමුත් මේ සිද්ධිය නිසයි ශ්‍රී ලංකාවේ ප්‍රශ්නය අන්තර්ජාතික ගැටලුවක් බවට පෙරළුණේ. විශේෂයෙන්ම නරකම බලපෑම් එල්ල වන්න ගත්තේ මෙයින් පසුවයි.එය අප ඉගෙන ගත යුතුව තිබෙන පාඩමක්. ගහනවා නම් ත්‍රස්තවාදීන්ට ගහන්න ඕනේ. සිද්ධියට අදාළ නොවන පාර්ශ්ව ඈඳා ගත යුතු නෑ.ඔබ ඉදිරිපත් කළ කෘතියේ එල්. ටී. ටී. ඊ. ය නිසැකයෙන්ම ත්‍රස්තවාදීන් බවට නම් කරනවා. ඒ ගැන කිසිම සැකයකට ඉඩක් ඉතිරි නොකරමින් ඔබ කරුණු ඉදිරිපත් කරනවා.එස්. ජේ. වී. චෙල්වනායගම් එහෙමත් නැත්නම් වේළුපිල්ලේ චෙල්වනායගම් ගේ සිට වේළුපිල්ලේ ප්‍රභාකරන් දක්වාම ඔවුන් එකම ආකල්පයක හිටි බව මා නිරීක්ෂණය කළා. නමුත් වේළුපිල්ලේ චෙල්වනායගම් ත්‍රස්තවාදයට ගියේ නෑ. වේළුපිල්ලේ ප්‍රභාකරන් ත්‍රස්තවාදියෙක්.එක් අතකින් ඔබ ඉදිරිපත් කරන්නේ ශාස්ත්‍රීය පර්යේෂණ කෘතියක්. නමුත් ඒ පොතේ එක තැනකවත් අනුමාන, උපකල්පන, සැකයකට ඉඩක් දෙන්නේ නෑ. ඔබම සාදා නිම කළ මෙන්න ඇත්ත වගේ සිද්ධි ඉදිරිපත් කරනවා.ඒ මගේ සාමාන්‍ය ස්වරූපය. පුවත්පතකට කොළමක් ලියූවත් මම ඒ විදිහටයි කරුණු ඉදිරිපත් කරන්නේ. ඒවා ගැන අධ්‍යයනය කිරීම පාඨකයා සතු කාර්යයක්. මගේ විශ්වාසය මම ස්ථිරසාරව ඉදිරිපත් කළ යුතුයි.කරුණු ඉදිරිපත් කිරීමේදී ඔබ නිර්භීතයි. නමුත් එල්. ටී. ටී. ඊ. ය පැත්තෙන් කරුණු ඉදිරිපත් කිරීමේදී ඔබට මඟ හැරෙන තැන් තිබුණා වෙන්න බැරි ද?මුල් පරිච්ඡේදවල සියලු පාර්ශ්වයන්ගේ භූමිකාවන් පිළිබඳව තොරතුරු ඉදිරිපත් කළා. නමුත් එල්. ටී. ටී. ය තනි බලවේගයක් හැටියට මතු වුණාට පසුව ශ්‍රී ලංකා රජයේ හමුදාවන් සහ එල්. ටී. ටී. ඊ. ය අතරයි සටන පැවතුණේ. ඇත්ත. බොහෝ දුරට මා සිද්ධි දකින්නේ ශ්‍රී ලංකා හමුදාවේ දෘෂ්ටි කෝණයෙනුයි. නමුත් කොටි සංවිධානය පැත්තෙන් ලබාගත හැකි සෑම තොරතුරක්ම ඉදිරිපත් කළා.එල්. ටී. ටී. ඊ. ය පැත්තෙන් ඔබ තොරතුරු ලබා ගත්තේ මොන මූලාශ්‍රවලින් ද?කුමරන් පද්මනාදන්, කරුණා අම්මාන්, එල්. ටී. ටී. ඊ. පහළ සාමාජිකයන්, වගේ කිහිප තැනකින් තොරතුරු ලබා ගන්න පුළුවන් වුණා. නමුත් මම එල්. ටී. ටී. ඊ. පැත්ත එතරම් බර නොකළේ එය වෙනම කෘතියක් ලෙස පළ කළ යුතු ව තිබෙන නිසයි. දැනටම මේ කෘතියේ පිටු 521 ක් අඩංගුයි. යම් යම් සීමාකම් කරන්න වුණා.ප්‍රභාකරන් දේවත්වයට නංවලා තිබුණා. දෙමළ හා ඇතැම් ඉංගී‍්‍රසි ලේඛකයන් ප්‍රභාකරන් හිරු දෙවියන් ගේ පුත්‍රයා හැටියට නම් කළා. නමුත් ඔබේ කෘතියේ එක තැනක වත් ඒ වගේ අසහාය වීරයෝ දේවත්වයට නැංවූ චරිත දකින්න ලැබෙන්නේ නෑ. යටත් පිරිසෙයින් ප්‍රභාකරන් රණශූරයෙක් හැටියට වත් ඔබ නිරීක්ෂණය කළා ද?ඔය කාරණය මම 1994 සිට 2002 දක්වාම රන්ජන් විජේරත්න දේශපාලන ඇකඩමියේ දේශනා කළ දෙයක්. ප්‍රභාකරන්ට කවුරු හරි වෙඩි තිබ්බොත් ඔහු මැරෙන බව මම කිව්වා. ප්‍රභාකරන් නැති කරන්න පුළුවන් මනුස්සයා එනතුරුයි ප්‍රශ්නය තිබුණේ. ඔය විතරක් ද ජවිපෙ ආයුධ අතට ගත්ත වෙලාවේ ඔවුන් පරාජය කරන්න බැහැ කියලත් කී දෙනෙක් කිව්ව ද? මේක අපේ සමාජයේ ප්‍රශ්නයක්. කොළපාට සමාජය පොතේදීත් මම සඳහන් කළා. ප්‍රභාකරන් පරාජය කරන්න ගත හැකි සියලුම ක්‍රියාමාර්ග ගත යුතුයි. ඒ දක්වාම පහර දිය යුතුයි. ඒ හැම ක්‍රමයකින් ම ගහලා බැරිනම් යටත් වුණාට කමක් නෑ. නමුත් එහෙම ගහන්නේ නැතිව බාගයක් දුරට ගිහින් යටත් වීම ගොන් කමක්. මගේ අතිජාත මිත්‍රයෙක් වුණ සිවරාම් මිය යන්න දවස් තුනකට කලිනුත් මට කිව්වා ප්‍රභාකරන් කියන්නේ සාතන් වගේ මිනිහෙක් කියලා. ඒ කියන්නේ කවදාවත් විනාශ කරන්න බැරි චරිතයක්. ජෝන් මිල්ටන්ගේ කවියක එන සාතන් මොන දේකටවත් යටත් කරන්න බැරි බලයක්. සිවරාම් මට ඒත්තු ගන්වන්න උත්සාහ කරන්නේ ප්‍රභාකරනුත් අන්න ඒ වගේ යටත් කරන්න – විනාශ කරන්න බැරි චරිතයක් කියලයි. දෙවියන් වහන්සේට වත් සාතන්ව විනාශ කරන්න බෑ. නමුත් සමහරුන් ප්‍රභාකරන්ව සාතන්ට සමාන කරන්න මෝඩ උත්සාහයක් ගත්තා. නමුත් ප්‍රභාකරන් මැරුණේ එකම එක වෙඩි උණ්ඩයකින්. නමුත් ප්‍රභාකරන් ගැන ලෝකය පුරා මොන තරම් මිථ්‍යා ප්‍රබන්ධ පතුරලා තිබුණද? අපේ සමහර අයත් ඒ මෝඩකම් කළා. මගේ පොතේ හැටියට නං බැහැයි කියලා දෙයක් නෑ. විශේෂයෙන්ම මහින්ද රාජපක්ෂ ජනාධිපතිතුමා අර මිථ්‍යා ප්‍රබන්ධ පැත්තකට දාලා මේක කරන්න පුළුවන්ය කියලා හිතපු නිසයි කොටි ත්‍රස්තවාදය විනාශ කරන්න පුළුවන් වුණේ.අදානග්‍රාහීත්වයෙන් මිදීම සාර්ථකත්වයට හේතුවක් කියලයි ඔබ කියන්නේ?අන්න ඒක තමයි මම කියන්නේ. මහින්ද රාජපක්ෂ ජනාධිපතිතුමා කියන තනි චරිතය ඒ අදානග්‍රාහීත්වයට කොටු වුණේ නෑ. එතුමාටත් ප්‍රභාකරන් ගැනයි කොටි සංවිධානය ගැනයි අන්තර්ජාතිත බලපෑම් ගැනයි මොනතරම් දේවල් කියන්න ඇත්ද? නමුත් ඒවා පැත්තකට දාලා වැඩේ කළා. මෑත කාලීන දේශපාලන ඉතිහාසයේ රැළේ නොගිය එකම නායකයා මහින්ද රාජපක්ෂ ජනාධිපතිතුමායි. යුද්ධය ජයග්‍රහණය කළේ ඒ නිසයි. අනිත් හැමෝම වගේ අර රැළේ යන මානසිකත්වයට යටවුණා. ජේ.ආර්.ජයවර්ධන ජනාධිපති යම් උත්සාහයක් දැරුවා. නමුත් අන්තිමේදී යට වුණා. එතැනින් පස්සේ හැම නායකයෙක්ම යට වුණා. යට නොවුණේ මහින්ද රාජපක්ෂ රාජ්‍ය නායකයා විතරයි. ඒ තමා ඇත්ත ඉතිහාසය.ඔබේ කෘතියත් රැළේ යන්නේ නැතිව කළ දෙයක් බව ඔබ කීවා. නමුත් ඔබ සීමාන්තිකව මෙතෙක් පැවති මත නොපිළිගෙන ඔබේ සොයාගැනීම් ඉදිරිපත් කළාය කියා යෝජනා කළොත්?මේ ප්‍රශ්නය ගැන යුද්ධය, ජනවාර්ග ප්‍රශ්නය, ප්‍රභාකරන්, එල්.ටී.ටී.ඊ.ය ගැන මෙතෙක් හදල තිබුණ මත මා පිළිගන්නේ ඇයි? ඒවා බොරු නැත්නම් බාගෙට බොරු. සමහර එන්ජීඕ පොත් ප්‍රකාශන තොග ගණනේ ප්‍රකාශයට පත් කළා. විදේශ තානාපති කාර්යාල පවා කියවන්න ගත්තේ ඒවා. මම ඒ බොහෝමයක් කියෙව්වා. සිද්ධි – මත සඳහන් වෙනවා. වෙනත් වැදගත්ම මූලාශ්‍ර ඒවායේ නෑ. ඉතිං විකෘති ඉතිහාසයක් විකෘති මතවාද, අදහස් පවා ලේඛනගත කෙරුණේ. මම කොහොමද ඒ බොරුව මත පදනම් ;වන්නේ. ඒ සියල්ලම කුණු කුඩයට දාලා ඇත්ත මූලාශ්‍ර හොයා ගන්න සිදුවුණේ ඒ නිසයි.ඔබ ඉතිහාසය නැවත ලිව්වා?නෑ. මම ඉතිහාසය ලිව්වා. කලින් තිබුණේ විකෘතියක්. ඇත්ත කාරණා හොයලා ඒවා එළියට ගන්න කවුරුවත් මහන්සි නොවීමයි මෙතැන තිබුණ ප්‍රශ්නය.ඔබ යුද බිමේ උපාය උපක්‍රම සවිස්තරව හා ඉතා සරලව ඉදිරිපත් කරනවා. එතන මොකක්ද ඔබට තිබුණ මූලාශ්‍රය?ආරක්ෂක ලේකම් ගෝඨාභය රාජපක්ෂ මහතා සඳහන් කළා ඔහුට මේ උපාය ගැන අදහස ආවේ ඉන්දියන් හමුදාව ක්‍රියා කළ ආකාරය අනුවය කියලා. එය සරලයි. ඔවුන් සෑම තැනකම සෙබළ බල මුළු තර කළා. එතකොට කොටින් ගේ ගමන් බිමන් – ක්‍රියාකාරකම් සීමා වෙනවා. එය පෙරළා - මානසිකවත් බලපානවා. හමුදාව නැඟෙනහිර පළාත් අල්ලා ගත්තාට පස්සේ කොටින්ට නැවත එන්න බැරි වෙන්න හැම තැනකම වගේ සෙබළ බලමුළු රැඳෙව්වා. ප්‍රහාරක බලඇණි ඉදිරි පෙළ සීමාවේ තර කෙරෙන අතරම ඇතුළේ හැම තැනකම සෙබළ බලය පෙන්නුම් කළා. සටන කැළේ ඇතුළට ගියහම කැළෑවේ හැමතැනකම නැවත අර උපාය ක්‍රියාවට යෙදුවා. හැම ගහක් ගලක් ගාණේම රැකවල් යෙදුවා. ත්‍රස්තවාදීන් මීට කලින් අපිට කරපු දේ අපි කොටින්ටත් කළා. එක ජාතක කතාවක සඳහන් වෙනවා ඌරු රංචුවක් විසින් කොටින් පරාජය කරපු හැටි. සූඛරයෝ කොහොමද කොටියව පරාජය කළේ? කොටියා කරන කරන දේ සූඛරයොත් අනුකරණය කළා. නාවික හමුදාපති වසන්ත කරන්නාගොඩ කොටින්ටම ගැළපෙන්න කුඩා ප්‍රහාරක යාත්‍රා විශාල ගණනක් හදලා මුහුදට දැම්මා. කොටි නාවික බලය බිඳ දැම්මේ එහෙමයි.යුද බිමේ ක්‍රියාන්විතය පැහැදිලියි. නමුත් රනිල් - ප්‍රභා අවබෝධතා ගිවිසුම කාලේ හමුදා බුද්ධි අංශය විශාල තර්ජනයකට මුහුණ දුන්නා. හොඳම උදාහරණය මිලේනියම් සිටි පාවාදීම. ඔබේ පොතට ඒ කරුණු ඇතුළත් වෙන්නේ කොහොමද?ඒ තත්ත්වය බලත්දී මේ යුද්ධය ජයග්‍රහණය කිරීමත් පුදුමයක්. මොකද හමුදා බුද්ධි අංශය ඒ සිද්ධියෙන් විශාල විනාශයකට මුහුණ දුන්නා.හමුදා බුද්ධි අංශය දුර්වල කෙරුණත් පොට්ටු අම්මාන් ගේ කොටි චරපුරුෂ ජාලය තව තවත් ශක්තිමත් කෙරුණා. මා අහන්නේ ඔබේ කෘතියේ මේ තොරතුරු සඳහන් කෙරෙන්නේ මොන ආකාරයෙන්ද කියලයි.ඔව්. ඒ විස්තර මම පොතේ සඳහන් කර තියෙනවා. ඇත්තටම යුද්ධය උතුරේ තිබුණට පොට්ටු අම්මාන් ගේ යුද්ධය තිබුණේ කොළඹ. ඒ කටයුත්තට පොලීසිය හොඳින් මුහුණදුන්නා. කොළඹ මහා විනාශයක් කරන්න හදපු සැලසුමක් අනාවරණය කරගත්තේ පොලීසිය හා බුද්ධි අංශයයි. එය වළක්වා ගන්න නොහැකි වුණා නම් යුද පෙරමුණේ වේගය වෙනස් වෙන්නත් ඉඩ තිබුණා. ඒ විස්තර මම සඳහන් කර තියෙනවා.මූලාශ්‍ර සොයා යමින් ඔබ ලියූ ඉතිහාසය දැන් ප්‍රකාශයට පත්වී අවසන්. ඔබේ නිරීක්ෂණය අනුව අපට තිබුණ විශාලතම දුර්වලතාව සහ ශක්තිය මොකක්ද?අපට තිබුණ ලොකුම දුර්වලතාව හා ලොකුම ශක්තිය මොකක්ද? කියන ප්‍රශ්නයට තනි උත්තරයක් දෙන්න පුළුවන්. ඒ තමා දේශපාලන නායකත්වය. මම සඳහන් කළා වගේ ත්‍රස්තවාදය පරාජය කරන සටනේදී මුල දී අපට ශක්තිමත් දේශපාලන නායකත්වයක් තිබුණේ නෑ. වඩමාරච්චියෙන් හැරිලා එන්න වුණේ ඒ නිසයි. නමුත් අවසන් මොහොතේ ආපසු නොහැරෙන දේශපාලන නායකත්වයක් ලැබුණා. ඒ තමා මහින්ද රාජපක්ෂ කියන තනි චරිතය. එතුමා වෙන අය වගේ රැළේ ගිය නායකයෙක් නෙවෙයි. ඒ තමා අපට තිබුණ විශාලම ශක්තිය.Gota’s War කෘතියේ ඉතා සවිස්තරව යුද පෙරමුණේ සිද්ධි ඉදිරිපත් කර තියෙනවා. ඇතැම් තොරතුරු පුදුම උපදවන සුළුයි. එසේම යුද පෙරමුණේ නායකත්වය ඔබ දකින්නේ කොහොමද?යුද හමුදාව, නාවික හමුදාව, ගුවන් හමුදාව, පොලිසිය, සිවිල් ආරක්ෂක බළකාය, බුද්ධි අංශ කියන සෑම අංශයක්ම එකසේ වැදගත් භූමිකාවක් ඉටු කළා. මා තොරතුරු සොයාගෙන යද්දී නිරීක්ෂණය කළ දෙයක් තමා ඉහත කී එක් අංශයක්වත් ජයග්‍රහණයේදී බැහැර කරන්න හෝ සුළුකොට සලකන්න හෝ නොහැකි බව. ඒ සියලු අංශ එක අරමුණකට යොමු කළේ ආරක්ෂක ලේකම්වරයා. ඒ වගේම මේක සාමූහික ජයග්‍රහණයක්. ගොඩබිම කෙරෙන යුද්ධයට ගුවන් හමුදාවේ සාර්ථකත්වය එකතු නොවුණා නම් මේ ප්‍රතිඵලය වෙනස් වෙන්න තිබුණා. ගුවන් හමුදාව සහ යුද හමුදාව කළ සටන සාර්ථක වෙන්න නාවික හමුදාවේ සාර්ථකත්වය අත්‍යවශ්‍යව තිබුණා. ඒ වගේම පොලීසිය සහ බුද්ධි අංශ අර සියල්ලටම අවශ්‍යයි. ඒ නිසා සියල්ලෝ යුද වීරයෝ හැටියටයි ඉතිහාසයේ ලියවෙන්නේ. එහෙම නැතිව තනි යුද වීරයෙක් මෙතැන නැහැ. එහෙම ඉන්නත් බැහැ. ඒ තමා ඇත්ත ඉතිහාසය.සංවාද සටහන කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ab1205273</link>
    <topic>ෆොන්සේකාගේ මේ ප්‍රකාශ කා වෙනුවන්ද?</topic>
    <author/>
    <content>ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යවිමල් වීරවංශ“අප මේ මාධ්‍ය හමුව පවත්වන්නේ හිටපු හමුදාපති සරත් ෆොන්සේකා මහතා සිදුකර ඇති ප්‍රකාශයක බරපතළකම ඔහුට පෙන්වා දීමට නොවෙයි. රටට පෙන්වා දීමට. එම ප්‍රකාශයේ බරපතළකම අප පෙන්වා දෙන්නේ සරත් ෆොන්සේකා මහතා සමඟ ඇති පෞද්ගලික වෛරයක් හෝ ද්වේෂයක් නිසා නොවෙයි. එය පෙන්වා දීම රටට ආදරය කරන දේශපාලන පක්ෂයක් ලෙස අපගේ අත්හළ නොහැකි වගකීමක් හා යුතුකමක් බව අප විශ්වාස කරන නිසා.ශ්‍රී ලංකාවට හතුරු අධිරාජ්‍යවාදී බලවේගවලට වාසි ගෙන දෙන ද්‍රෝහී ප්‍රකාශ නොකරන ලෙස ඉතා කාරුණිකව සරත් ෆොන්සේකා මහතාගෙන් ඉල්ලා සිටින බව ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා පවසයි.විමල් වීරවංශ මහතා මෙසේ ඉල්ලා සිටියේ බීබීසී සංදේශයට සරත් ෆොන්සේකා මහතා සිදුකර තිබූ ප්‍රකාශයක් සම්බන්ධයෙන් බත්තරමුල්ලේ පිහිටි ජාතික නිදහස් පෙරමුණේ ප්‍රධාන කාර්යාලයේ දී පැවැති විශේෂ මාධ්‍ය හමුවකදීය.”අප මේ මාධ්‍ය හමුව පවත්වන්නේ හිටපු හමුදාපති සරත් ෆොන්සේකා මහතා සිදුකර ඇති ප්‍රකාශයක බරපතළකම ඔහුට පෙන්වා දීමට නොවෙයි. රටට පෙන්වා දීමට. එම ප්‍රකාශයේ බරපතළකම අප පෙන්වා දෙන්නේ සරත් ෆොන්සේකා මහතා සමඟ ඇති පෞද්ගලික වෛරයක් හෝ ද්වේෂයක් නිසා නොවෙයි.එය පෙන්වා දීම රටට ආදරය කරන දේශපාලන පක්ෂයක් ලෙස අපගේ අත්හළ නොහැකි වගකීමක් හා යුතුකමක් බව අප විශ්වාස කරන නිසා.ඔබ දකින්න ඇති අද පුවත්පත් කිහිපයකම මේ තොරතුරු වාර්තා කර තිබුණා.බීබීසී සංදේශය වෙබ් අඩවියේ එය වාර්තා කර තිබුණේ “යුද අපරාධ පරීක්ෂණයකට සහාය දිය යුතුයි - සරත් ෆොන්සේකා” යන ශීර්ෂය යටතේයි. එම ප්‍රවෘත්තිය අනුව “ශ්‍රී ලංකාවේ සිදුවුණු බව කියැවෙන යුද අපරාධ පිළිබඳව අන්තර්ජාතික පරීක්ෂණයක් සඳහා රජයේ සහයෝගය ලබා දිය යුතු බව හිටපු හමුදාපතිවරයා බීබීසීයට ප්‍රකාශ කර සිටියි” යනුවෙන් සඳහන් වෙනවා.එසේම, “රටේ සමහර නායකයන් යුද්ධය සිදු කෙරුණු ආකාරය පිළිබඳ යථාර්ථයට මුහුණ නොදී සැඟවීමට උත්සාහ දරමින් සිටින බව ද, යුද්ධයේ ප්‍රධාන අණ දෙන නිලධාරීන්ගෙන් අයෙක් වන හිටපු හමුදාපති ප්‍රකාශ කළේය” යනුවෙන් ද එහි සඳහන්.ඊළඟට එහිදී ඔහු කියා තිබෙනවා,”රටේ සමහර නායකයන් හැසිරෙන ආකාරයෙන් ඔවුන් යම් අපරාධයකට වරදකරුවන් ලෙස හැඟී යනවා” යනුවෙන්. ප්‍රවෘත්තියේ යම් සමබරතාවක් ඇති කරන්න ඔහු පවසා තිබෙනවා “යුද්ධයේ අවසාන අදියරේ දී සාමාන්‍ය වැසියන් දහස් ගණනක් මියගිය බවට එල්ල වී ඇති චෝදනා ප්‍රතික්ෂේප කරනවා” කියා.ලංකාදීප පුවත්පත ද මෙම සරත් ෆොන්සේකා මහතාගේ ප්‍රකාශය මෙසේ වාර්තා කර තිබෙනවා. “කොටි සාමාජිකයන් සාමාන්‍ය වැසියන්ට අවි ආයුධ දී ඔවුන් යුද පෙරමුණට යැවූ බව කී ෆොන්සේකා මහතා මේ නිසා හමුදා භටයන්ට කොටි සාමාජිකයන් සහ සාමාන්‍ය වැසියන් වෙන්කොට හඳුනාගැනීමට අපහසු වූවා විය හැකියි.”එක් තැනකදී කියනවා, සාමාන්‍ය වැසියන් දහස් ගණනින් මියගිය බවට චෝදනා ප්‍රතික්ෂේප කරනවා කියා. ඒ වගේම තව තැනකදී නොකියා කියනවා, කොටි සහ සාමාන්‍ය ජනතාව වෙන්කර හඳුනා ගන්න හමුදාවට බැරි වුණු නිසා දහස් ගණනින් මිය යන්න ඇති කියා. මේක ඇත්තෙන්ම බරපතළ සාහසික පාවාදීමක්.ඔබ අප කවුරුත් දන්නවා යුද්ධයේ අවසන් කාලයට, අවසන් දින කිහිපයට අදාළව තමයි අන්තර්ජාතික කුමන්ත්‍රණකරුවෝ මේ යුද අපරාධ චෝදනා නඟන්නේ. සරත් ෆොන්සේකා මහතා ඉතා නිර්භීතව කියනවා තමන් මේ යුද අපරාධ සම්බන්ධයෙන් ඕනෑම කෙනෙකු ඉදිරියේ පෙනී සිටීමට බිය නොවන බව.ඇත්තෙන්ම කියනවා නම්, යුද්ධයේ අවසන් දින කිහිපයට අදාළව අන්තර්ජාතික යුද අපරාධ අධිකරණයක් ඉදිරියට ගිහිල්ලා සරත් ෆොන්සේකා මහතාට කියන්න තියෙන්නේ. “ස්වාමීනි ඒ දින කිහිපයේ මම ශ්‍රී ලංකාවේ හිටියේ නැහැ. මම හිටියේ චීනයේ. ඒ නිසා ඒ කාලයේදී සිදුවූ දේවල් පිළිබඳව මට අවසාන වගකීම ගන්න බැහැ” කියලයි.ශ්‍රී ලංකාවේ නොසිටි නිසා එම චෝදනාවලින් ඔහු එවිට නිදහස් කරාවි, ඒත් සේනාධිනායකයා, ආරක්ෂක ලේකම් ඇතුළු අනෙකුත් හමුදා ප්‍රධානීන් යුද අපරාධ අධිකරණය ඉදිරියේ වරදකරුවන් වේවි.අපි දන්නවා යුද්ධයේ අවසන් තීරණාත්මක මොහොතේදී යුද බිමේ හිටි හමුදා ප්‍රධානීන්ගේ නාම ලේඛනය ඇමෙරිකා එක්සත් ජනපදය අතට පත් වුණේ කෙසේද, කියා. ඒ නාම ලේඛනය දුන්නේ මොකටද, කියලත් අපි දන්නවා. සරත් ෆොන්සේකා මහත්මයා එළියට ආපු ගමන් ඇයි හුස්මක් කටක් ගන්නත් කලින් මේ අන්තර්ජාතික යුද අපරාධ පරීක්ෂණයකට සහාය දෙන්න කියා කියන්නේ. ඒක කාගේ කොන්ත්‍රාත්තුවක්ද? මේක ලෝකයට යන්නේ, ශ්‍රී ලංකාවේ හිටපු යුද හමුදාපති පැවසුවා කියලයි. ශ්‍රී ලංකාවේ හිටපු යුද හමුදාපතිවරයාත් එහෙම කියනකොට, ශ්‍රී ලංකාවේ රණවිරුවන් යුද අපරාධ අධිකරණයක් ඉදිරියට ගෙන යෑම සඳහා අන්තර්ජාතික බලවේග ගෙන යන ප්‍රයත්න වැළැක්වීමට ශ්‍රී ලංකා රජය ගෙන යන වැඩපිළිවෙළට හානියක් සිදුවෙන්නේ නැද්ද?එතුමා මේ බය නැතිව අන්තර්ජාතික යුද අපරාධ පරීක්ෂණයක් පවත්වන්න කියන්නේ එතුමාට එරෙහිව එහිදී චෝදනා එල්ල වන්නේ නැති බව හොඳින් දන්න නිසා. එතුමා චීනයේ හිටියා කියලා කියන්න විතරයි තියෙන්නේ. හැබැයි හිටපු නාවික හමුදාපතිතුමා, හිටපු ගුවන් හමුදාපතිතුමා ඒ වකවානුවේ මේ රටේ හිටියා.ඒ කිසිදු හමුදා ප්‍රධානියෙක් මේ වගේ ප්‍රකාශයක් කරනවාද? යුද අපරාධ පිළිබඳ අන්තර්ජාතික පරීක්ෂණයක් සඳහා රජය සහාය ලබාදිය යුතුයි, කියලා ඔවුන් කිසිවකු කියනවාද?එතුමා එළියට ඇවිල්ලා උණු උණුවේ මෙවැනි ප්‍රකාශයක් කරන්නේ කාගේ උවමනාවටද? මේ ප්‍රවෘත්තියට ලෝකයේ ලැබෙන වටිනාකම තමුන්නාන්සේලාට තේරුම් ගන්න පුළුවන්.සරත් ෆොන්සේකා මහතා කියනවා “යුද්ධය මෙහෙයැවූ ආකාරය සම්බන්ධයෙන් ශ්‍රී ලංකාවේ ඇතැමි නායකයන් ඔවුන්ගේ මුහුණු වසා ගන්නේ තමන් වැරැදිකරුවන් යැයි ලෝකය තුළ හැඟීමක් ඇති කරවන ආකාරයෙන්” කියලා.මේ ආකාරයට යුද්ධය මෙහෙයැවූ යුද හමුදාවේ ප්‍රධානියා කියන විට ඊට ලෝකය තුළ ඇතිවන විශ්වසනීයත්වය වැඩි වෙනවා. සරත් ෆොන්සේකා මහතා නිදහස ලබා පැමිණ දිනකින් දෙකකින් මේ විදියට ද්‍රෝහී ප්‍රකාශ කරන්නේ ඇයි කියා අපට පුදුම හිතෙනවා. අපි අවංකව සතුටට පත්වුණා ඔහු විශේෂ ජනාධිපති සමාවක් ලබා එළියට ආ මොහොතේදී. අපට ඔහු සමඟ ඇත්තේ දේශපාලන මතභේද පමණයි, වෛරයක්, ක්‍රෝධයක් නැහැ. මේ වගේ ද්‍රෝහී ප්‍රකාශ කරන්නේ ඇයි? ඇමෙරිකා එක්සත් ජනපදය වැනි බලවේගවලට තමයි හිටපු හමුදාපතිවරයාගෙන් මෙවැනි ප්‍රකාශ කරවා ගන්න උවමනා වී තිබෙන්නේ.ඒ නිසා සරත් ෆොන්සේකා මහතාට ප්‍රජාතන්ත්‍රවාදීව අදහස් පළකිරීමට තිබෙන අයිතියට ගරු කරන ගමන් අපි ඉතා කරුණාවෙන් ඉල්ලා සිටිනවා මේ රටේ රණවිරුවන් යුද අපරාධ අධිකරණයකට රැගෙන යන්න දියත් වන කුමන්ත්‍රණයට වචනයකින් හෝ සහාය ලබා දෙන මෙවැනි දේශද්‍රෝහී ප්‍රකාශ කරන්න එපා කියලා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ab1205272</link>
    <topic>රන් අකුරින්</topic>
    <author>රංජිත් සියඹලාපිටිය</author>
    <content>ජාතියේ නිදහස ආරක්ෂා කර දුන් විරුවන් හැම ජාතියකටම සිටිති. ලිඛිත ඉතිහාසය තුළින් මෙන්ම මුඛ පරම්පරාගතවද අවුරුදු දස දහස් ගණන් ඔවුන් ගැන කථා කරන්නට ගරු කරන්නට මිනිසුන් පෙලඹෙන්නේ කිසිදා ඔවුන් දැක නැතත් තමන්ගේ නිදහස වෙනුවෙන් ඔවුන් ඔවුන්ගේ දිවි පරදුවට තැබූ බව වටහා ගැනීම නිසා යයි මට සිතේ.අපේ රාජාවලියේ වංශ කථාව දෙස බැලුවත් මිනිසුන් වැඩිපුර කථාකරණ දුටුගැමුණු, විජයබා, ගජබා, වලගම්බා ආදී නිරිදුන්ගේ වීර චරිතාපදාන දෙස බැලීමෙන් අපට එය මනාව පැහැදිලි වේ. අවුරුදු පහ සම්පූර්ණ වන සිඟිත්තකුගෙන් ඇසුවත් දුටුගැමුණු රජතුමා හා දසමහ යෝධයින් ගැන කියන්නට ඔහු දනී. ඒ අත්තම්මා හෝ අම්මා සිඟිත්තාට කියාදෙන කතන්දර වට්ටෝරුවේ මුලටම දුටුගැමුණු සිටින නිසාය. එළාර දුටුගැමුණු යුද්ධය නිමවී වර්ෂ 2149 ක් ගියත් අද ඊයේ සිදුවූවා සේය. විහාරමහාදේවිය ජාතිය වෙනුවෙන් මුහුදට බිලිවූ තැනේ සිට දුටුගැමුණු කුමරු දුෂ්ඨ ගාමිණී වීම, විජිතපුර මහා සටනේදී කණ්ඩුල ඇතාට මහා ද්වාරය පෙරලීම, අවසානයේ එළාර රජු වෙනුවෙන් සොහොනක් කර එයට ගරු කිරීමට අණ කිරීම දක්වා සිද්ධියෙන් සිද්ධිය ඇහෙන් දැක්කා සේ අපි කථා කරමු. ඒ ජාතිය වෙනුවෙන් එතුමාට හදවතින් ම ගරු කිරීම ආදරය කිරීම නිසාවෙනි.ගැමුණු කුමාරයා උණුබත් කෑමේ කථාවද මෙයට ඇතුළත්ය. රුහුණෙන් පලාගොස් ගැමුණු කුමරා කොත්මලේ ප්‍රදේශයේ සිටි සමයේ වයසක අත්තම්මා කෙනකු උණු උණුවේ බෙදාදුන් බත් පළගාන කුමාරයා එහෙන් මෙහෙන්කනු දුටු අත්තම්මා “අනේ පුතේ උඹ බත් ටික කන්නේ අපේ මිනිස්සු යුද්ධ කරනවා වගෙයි. පිළිවෙළකට නිවාගෙන එක පැත්තකින් කාගෙන පලයන්කෝ” කීවේය.එම කියමන සිතට තදින් කා වැදීම නිසා ගැමුණු කුමාරයා තම සංග්‍රාමය සැලසුම් ක්‍රියාවලියේදී ඇයගේ සරල අදහස බැරෑරුම්ව සිතට ගත් බවක් කියවේ. ඉන් කියවෙන්නේ කොතරම් බලවත් සේනාවක් සිටියත් නියමාකාර නායකත්වයක හා මෙහෙය වීමක ඇති දැඩි අවශ්‍යතාව බව මට සිතේ.කෙසේ වුවත් අවුරුදු දහස් ගණන් මේ කථා පුන පුනා අපි කියන්නේ මේ විරුවන්ගේ අගය ජාතියට කියා නිමකළ නොහැකි බැවිනි.පසුගියදා මේ රටේ සුවසක් ජනතාව ජීවත්වීමේ නිදහස ලැබූ 2009 මැයි 19 සිට වසර තුනක් පිරීම නිමිත්තෙන් වූ විජයග්‍රාහී සැමරුම ගාලු මුවදොරදී පැවැත්වුණි. එහිදී ජනාධිපතිතුමා විසින් යුද්ධයේදී මියගිය යුද ෂරුවන් පහළොස් දෙනකු පරම වීර විභූෂණ සම්මානයෙන් පුදනු ලැබීය. පරම වීර විභූෂණය ලැබීමට සුදුසු වන්නන් ගැන මෙසේ කියැවේ.”ස්වකීය ජීවිතයටද ආත්ම ආරක්ෂාවටද සිදුවිය හැකි උපද්‍රව ගැන නොතකා සිය සගයින්ගේ ජීවිත ආරක්ෂාව නොහොත් සිය බළකායේ කාර්යය අරමුණු මුදුන් පත්කර ගැනීම උදෙසා සක්‍රීය සේවා කාලය තුලදී ස්වෙච්ඡාවෙන්ම සතුරාට මුහුණ පාමින් වික්‍රමාන්විතවූ ද අභීත භාවය ප්‍රදර්ශනය කරන්නාවුද ක්‍රියාවන්හි පෞද්ගලිකව යෙදුණාවූද” වීරයන් වෙනුවෙන් මෙම පලඳනාව ප්‍රදානය කරන බවය. කෙටියෙන් කිවහොත් රටේ ආරක්ෂාව ජාතියේ අරමුණු තම කණ්ඩායමේ ජීවිත ආරක්ෂාව වෙනුවෙන් තමාගේ ජීවිතය පුදකළ වීර මිනිසුන් ගැන මෙයින් කියවෙන බවය. ළඟම ඥාතීන්ට මේ මහා පදක්කම ජනාධිපතිතුමා අතින් පිරිනමන අවස්ථාවේ හේතුපාඨය කියවන මොහොතේ නෙතට කඳුලක් නොනැඟුණු කිසිවකුත් එතන සිටියා යයි මම නොසිතමි. මේ මිනිසුන් ජීවිතය පුදා ඇත්තේ අප වෙනුවෙන් නිසාය.තමනට දිවි බේරාගෙන පලා යන්නට ඕනෑ තරම් අවකාශ තිබියදී ජාතියේ ජයග්‍රහණය සහ තම සගයන්ගේ ජීවිත ආරක්ෂාව වෙනුවෙන් තම ශරීරයේ ක්ලේමෝ බෝම්බයක් රඳවාගෙන සතුරා වෙත පැන තම සිරුර කීතු, කීතු වලට කැඩී යන බව දැනගෙනත් එය පුපුරවාගෙන සතුරා විනාශ කළ විරුවෝ මොවුන් අතර සිටියහ. බත් පතට රුපියල් සියයට, දෙසීයට සියල්ල පාවාදීමට සූදානම් සමහරුන් සිටින ලොවක මේ මිනිසුන් ගැන හිරු නැඟෙන විටදීත් හිරු බසින විටදීත් සිහිකල යුතුය.දීර්ඝ කාලයක් මුළුල්ලේ මේ විජයග්‍රහණය ලබා ගැනීමට අපට තිබූ ලොකුම අඩුව වූයේ සටන මෙහෙයවීම සඳහා අවශ්‍ය මහා නායකත්වය සහ ඒ නායකත්වය යටතේ එය සංවිධානය කිරීමට සියලු සුදුසුකම් සපිරු අයකු නොමැතිකමය. අවුරුදු 30 ක් පුරාම අප විරුවෝ අනන්තව ජීවිත පූජාකරද්දි මේ අඩුව නිසාම ජයටැඹ කරා සටන මෙහෙයවූයේ නැත. කොත්මලේ අත්තම්මා සරලව කීවේ ඒ කථාව විය යුතුය. 2005 දී අපි ඒ අඩුව සම්පූර්ණ කළෙමු. ජනාධිපතිතුමාගේ නොසැලෙන නායකත්වය යටතේ ආරක්ෂක ලේකම්තුමාගේ මෙහෙයවීමෙන් ඊට එක්වූ රණවිරුවෝ රටේ සුවහසක් වූ සිංහල, දෙමළ, මුසලිම්, බර්ගර්, මැලේ, ජනතාව ලෙස අපි අද සමරන මේ ජයග්‍රහණ යථාර්ථයක් බවට පත්කර ගත්හ. එය අද හෙට පමණක් නොව ජාතිය පවතින තුරු ඉතිහාසයේ රන් අකුරින් සටහන් විය යුතුය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ab1205274</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශපි‍්‍රය</author>
    <content>“අ.පො.ස. සා.පෙළ සමත් ශිෂ්‍ය ශිෂ්‍යාවන්ට තමන්ගේ විභාග ප්‍රතිඵල අනුව වඩාත් පහසුකම් ඇති ජාතික පාසලක් තෝරා ගැනීමේ අයිතිය දැන් අහිමි කර තිබෙනවා”රනිල්ලංකාදීප - 23 වැනි බදාදාරනිල් වික්‍රමසිංහ මහත්තයාට අධ්‍යාපන ඇමැතිතුමාගේ යෝජනාව හරියට තේරුම් අරගන්න බැරුව ඔය වගේ වගකීමක් නැති ප්‍රකාශ කරන්නේ. අධ්‍යාපන ඇමැතිවරයා කිව්වේ සා.පෙළ සමත් කොළඹ අවට පාසල්වල දරුවෝ කොළඹම ඊට වඩා ඉහළ පාසලකට යනවා. මේ තත්ත්වය හේතුවෙන් ගමේ දක්ෂ දරුවට උසස් පෙළට කොළඹ ජාතික පාසලකට ඒමට අවස්ථාව ඇහුරුණා. ඒ තත්ත්වය මඟ හැරීමටයි මෙවැනි යෝජනාවක් ගෙනාවේ. මේ ආණ්ඩුව තරම් අධ්‍යාපනයට දැවැන්ත මුදලක් වැය කළ වෙනත් කිසිදු ආණ්ඩුවක් නැහැ. ප්‍රශ්නය හරියට තේරුම් ගන්න කියලා රනිල් මහත්තයාට කියන්න කැමැතියි.මහින්දානන්ද “රටේ ණය පොලිය රටේ ආදායම ඉක්මවා ගිහින් තිබෙනවා. ඒත් රෙජිනෝල්ඩ් කුරේ ඇමැති කතා කරන්නේ අපි ඇමෙරිකාවේ ඉන්නවා වගේ. රුපියලේ අගය පාවෙන්න හැරලා තියනවා. ආර්ථිකය ජය ගැනීමට රජයට හැකියාවක් නැහැ. රටේ ආර්ථිකය කඩා වැටුණු හැම අවස්ථාවකම රට ඉන් ගොඩගත්තේ එ.ජා.ප රජය.රවි කරුණානායකදිවයින - 23 වැනි බදාදාඑ.ජා. පක්ෂ රජය රට ගොඩ දාන්න හැදුවේ දෙවුන්දරතුඩුවේ සිට පේදුරුතුඩුව දක්වා විකුණලායි. යළි පුබුදමු ශ්‍රී ලංකා වැඩසටහන යටතේ මේ රටේ තුනෙන් එකක් බෙදුම්වාදීන්ට බෙදා දීලා පෞද්ගලික අංශයට ඉතිරි ටික විකුණලා ද රට ගොඩ නඟන්න හැදුවේ. කිසිදු රාජ්‍ය ආයතනයක් විකුණන්න මේ රජය ක්‍රියා කළේ නැහැ. ලෝක බැංකුවෙන් අපි ණය ලබාගෙන තියෙනවා. රට ශීඝ්‍ර සංවර්ධනයක් කරා ගෙනයාමටයි ණය ලබා ගත්තේ. අද වන විට ඒකපුද්ගල ආදායම වැඩි වී තිබෙනවා.මහින්දානන්ද “ඇමැතිවරු සැප විඳිනවා. දුප්පතුන්ට බදු ගහනවා. ආණ්ඩුවේ ආර්ථික කළමනාකරණය බිංදුවයි. ”සුජීව සේනසිංහලංකාදීප - 23 වැනි බදාදාඇමැතිවරු සැප විඳිනවා ද නැද්ද කියලා ගෙවල්වලට ගිහින් බැලුවොත් හොඳයි. ඇමැති තනතුරක් දක්වා පැමිණි බොහෝ පිරිසකට ඒ තනතුරට එන්න පෙර ඉඳලම ආර්ථික ශක්තියක් තිබුණා. බොහොම සීමිත පිරිසක් තමයි තනතුරු ලැබුණාට පස්සේ සැප විඳින්නේ.මහින්දානන්ද ඉතිහාසයේ කිසිදු අවස්ථාවක නොවූ විරූ ලෙස මේ ආණ්ඩුව යටතේ වර්තමානයේ දී රට සම්පූර්ණයෙන් ම කඩා වැටී අරාජිකත්වයට පත්ව ජනතාව නන්නත්තාර වී සිටිනවා.වික්‍රමබාහුදිවයින - 23 වැනි බදාදා“රට අරාජිකත්වයට පත් වී නැහැ රටේ හොඳ නායකත්වයක් තියෙනවා. කඩා වැටී තියෙන්නේ විපක්ෂය නන්නත්තාර වෙලා ඉන්නේ වික්‍රමබාහු මහත්තයා.”මහින්දානන්ද ජනමතය විමසීමේ අවශ්‍යතාවක් රජයට පවතී නම් පාර්ලිමේන්තුව. විසුරුවා හැර මහ මැතිවරණයකට පැමිණෙන ලෙස අභියෝග කරනවා.තිස්සමව්බිම 22 වැනිඅඟහරුවාදාජනමතයකින් එක්සත් ජනතා නිදහස් සන්ධාන රජය තේරී පත්වී තිබෙන්නේ. ජනතාව තව අවුරුදු හතරක කාලයක් අපිට බලය ලබාදී තිබෙනවා. ඒකාධිපති ව්‍යවස්ථාවක් යටතේ ක්‍රියාත්මක වන එක්සත් ජාතික පක්ෂයේ කෘත්‍යාධිකාරි මණ්ඩලය විසුරුවා හැර සාධාරණ නිලවරණයකට ගිහින් මුලින් ම තම පක්ෂය හදාගත්තා නම් හොඳයි. තිස්ස මහත්තයාට එක්සත් ජාතික පක්ෂයේ නෙමෙයි ගමේ මරණාධාර සමිතියකවත් ලේකම් කමක් ලැබෙන්නේ නැහැ.මහින්දානන්ද “වාහන ආනයනය කිරීමේ ගාස්තුව සියයට තුන් සියයකින් පමණ ඉහළ ගියා. මේ වැඩිවීම නිසා පීඩාවට පත් වූ අය ඉන්නවා. වරායේ වාහන තුන් දහසක් පමණ නිදහස් කර ගන්න බැරිව ගොඩ ගැසී තිබෙනවා.සුනිල් හඳුන්නෙත්තිරිවිර22 වැනිඅඟහරුවාදා මව්බිම“වාහන ආනයනය කිරීමේ ප්‍රමාණය අනුව පාරේ යන්න බැරි තත්ත්වයක් ඉදිරියේදී ඇති වෙනවා. ආර්ථික විශේෂඥයෝ මේ පිළිබඳව කරන ලද සමීක්ෂණ වාර්තා අනුව මෙවැනි තීන්දුවක් ගත්තේ. රටට අලුත් වාහන අවශ්‍ය නැහැ. අද හැම කෙනකුටම යතුරු පැදියක්, ත්‍රිරෝද රථයක්වත් තියෙනවා. මේ සියල්ල සැලකිල්ලට ගෙනයි මෙවැනි බදු අයකිරීමක් සිදුකර තිබෙන්නේ.මහින්දානන්ද ආණ්ඩුවේ අධිරාජ්‍ය ගැති පාලනය හේතුවෙන් ශ්‍රී ලංකාව නැවතත් බෙදුම්වාදය කරා ගමන් කරමින් සිටින බවත් එය මුළුමනින් ම පරාජයට පත් කිරීම සඳහා පුළුල් අධිරාජ්‍ය විරෝධී ජනතා ව්‍යාපාරයක් මේ මොහොතේ රටට අවශ්‍යයි.දඹර අමිල හිමිලක්බිම21 වැනි සඳුදාඅධිරාජ්‍ය බලපෑම හමුවේ හොඳම ක්‍රියාකාරී බලවේගය ගොඩ නැඟුවේ මහින්ද රාජපක්ෂ ජනාධිපතිතුමා ඇතුළු එක්සත් ජනතා නිදහස් සන්ධාන රජයයි.මාවිල් ආරුවෙන් ආරම්භ කර නන්දිකඩාල් කළපුව දක්වා ත්‍රස්තවාදයට එරෙහි සටන මෙහෙයවීමටත් බෙදුම්වාදයට ජාතිවාදයට එරෙහිව හොඳම බලවේගය ගොඩනැඟුවේ එක්සත් ජනතා නිදහස් සන්ධාන රජයයි. උන්වහන්සේ මෙවැනි ප්‍රකාශ කිරීම හාස්‍යයට කරුණක් මේ මුළු ලෝකයම දන්නවා බෙදුම්වාදය පරාජය කිරීම උදෙසා අධිරාජ්‍යවාදී ගැති මානසිකත්වයකින් ක්‍රියා කිරීමට මහින්ද රාජපක්ෂ ජනාධිපතිතුමා කිසිදු ලෙසකින් ක්‍රියාත්මක වුණේ නැහැ.මහින්දානන්දසුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ab1205275</link>
    <topic>‘මේ මල්මාලය ඔබතුමාටයි’ නෑ නෑ මේක ගැළපෙන්නේ ඔබතුමාටමයි’</topic>
    <author>චන්දන බණ්ඩාර</author>
    <content>ගිය සතියේ දී ජනාධිපති තුමා කටාර් රාජ්‍යයේ එමීර්වරයාගේ ආරාධනයෙන් එහි සංචාරයක නිරත වූයේය. ඒ දෝහා ආර්ථික සම්මේලනයේ විශේෂ අමුත්තකු ලෙසය. දෝහා අග නගරයේ ගැමෙන් හෝටලයේදී පැවැති මේ ආර්ථික සම්මේලනය සඳහා මැදපෙරදිග යුරෝපය හා ආසියානු රටවල් නියෝජනය කරමින් 600කට අධික නියෝජිත පිරිසක් සහභාගී වී සිටියහ.ශ්‍රී ලංකා රාජ්‍ය නායකයකු කටාර්හි සංචාරයක නිරත වූ පළමු අවස්ථාව ද මෙය විය. සිය කටාර් සංචාරයේදී ජනාධිපතිතුමා එරට රැකියාවන්හි නිරත ශ්‍රී ලාංකිකයන් හමුවීමට ද අමතක නොකළේය. කටාර් සංචාරය නිම කරමින් ජනාධිපතිතුමා ගිය බදාදා අලුයම යළිත් ශ්‍රී ලංකාවට පැමිණියේය.ශ්‍රී ලංකාවට පැමිණි පසුව ජනාධිපතිතුමා ගියේ ප්‍රකට මැණික් ව්‍යාපාරික ජිනදාස ගුරුගේ ගේ දියණියගේ විවාහ මංගල උත්සවයටය. මේ විවාහ මංගලෝත්සවයට ආහාර පිළියෙල කිරීමට ප්‍රවීණ සූපවේදී පබිලිස් සිල්වා ප්‍රමුඛ ගල්කිස්ස මහ හෝටලයේ සූපවේදීන් පිරිසක් රත්නපුරයට පැමිණ සිටියහ.කටාර් සංචාරය නිසා ජනාධිපතිතුමා විවාහ මංගල උත්සවයට සහභාගී නොවෙතැයි බොහෝ දෙනා සිතුවද සියලු දෙනා පුදුමයට පත් කරමින් ජනාධිපතිතුමා විවාහ මංගල උත්සවයට පැමිණියේය. ඒ වෙන විට ප්‍රධාන මේසයේ චමල් රාජපක්ෂ, ජෝන් සෙනෙවිරත්න, පවිත්‍රා වන්නිආරච්චි, මහීපාල හේරත්, තලතා අතුකෝරාල, දුනේෂ් ගන්කන්ද සහ ඒ.ජේ.එම්.මුසම්මිල් ඇතුළු දේශපාලනඥයෝ පිරිසක් ද අසුන්ගෙන සිටියහ.එම විවාහ මංගල උත්සවයට පසුව ජනාධිපතිතුමා ගුවන් මඟින් කතරගමට ගියේය. එහි ගොස් ජනාධිපතිතුමා ඓතිහාසික කිරි වෙහෙර වැඳ පුදා ගත්තේය. ඉන් අනතුරුව පසුගියදා ශල්‍යකර්මයකට භාජනය වූ කිරි වෙහෙර රජමහා විහාරාධිපති අලුත්වැව සෝරත නාහිමියන්ගේ සුවදුක් සොයා බැලීමට ද ජනාධිපතිතුමා අමතක නොකළේය. ජනාධිපතිතුමාගේ කිරි වෙහෙර සංචාරය හදිසියේ සිදුවූවක් නිසා ඒ ගැන කිසිවකු දැන සිටියේ නැත. නාහිමියන්ගේ සුවදුක් විමසීමෙන් අනතුරුව ජනාධිපතිතුමා හම්බන්තොට බලා පිටත් වීය.විජයග්‍රහණයේ තුන්වන සැමැරුම් උත්සවය ගිය සතියේ ජනාධිපතිතුමාගේ ප්‍රධානත්වයෙන් කොළඹ ගාලුමුවදොර පිටියේදී පැවැත්විණි. එක්සත් ජාතික පක්ෂය නියෝජනය කරමින් විපක්ෂයේ ප්‍රධාන සංවිධායක ජෝන් අමරතුංග සහ එ.ජා.ප. මාධ්‍ය ප්‍රකාශක ගයන්ත කරුණාතිලක ඊට එක්ව සිටියහ.විජයග්‍රහණයේ සැමරුම් උත්සවයේදී යුද , ගුවන්, නාවික ත්‍රිවිධ හමුදා, පොලිසිය හා සිවිල් ආරක්ෂක බළකායන් තමන්ගේ යුද ශක්තිය ප්‍රදර්ශනය කරමින් විචිත්‍ර ලෙස සැමරුම් පෙළපාළියේ ගමන් ගත්හ. විජයග්‍රහණ සැමරුම් උත්සවයේ අවසන් අංගය වූයේ පැරෂුට් සංදර්ශනයයි. ජනාධිපතිතුමා ද දැඩි අවධානයෙන් යුතුව ඒ දෙස බලා සිටියේය. ආණ්ඩු පක්ෂයේ මැති ඇමැතිවරු ද ඒ දෙස දැඩි උනන්දුවෙන් බලා සිටියහ.කොරියා රජයේ ජාත්‍යන්තර ග්‍රාම සංවර්ධන වැඩසටහනේ නායකයකු වන කොරියානු අන්තර්ජාතික පරිපාලන සංවර්ධන මධ්‍යස්ථානයේ අධ්‍යක්ෂ ජනරාල් කිං වොන් ජින් කොරියානු ශ්‍රී ලංකා තානාපති ජෝන් මූන් චෝයි සමඟ ආර්ථික සංවර්ධන අමාත්‍ය බැසිල් රාජපක්ෂ මහතා හමු වීමට පැමිණියේ ග්‍රාම සංවර්ධන වැඩසටහන පිළිබඳව විස්තර කිරීමට යි.“දකුණු කොරියාවේ ශීඝ්‍ර සංවර්ධනයත් සමඟ ග්‍රාමීය ප්‍රදේශ ඒ තරම් සංවර්ධනයක් නොවීම හේතුවෙන් එම ප්‍රදේශ වල දරිද්‍රතාව ඉහළ මට්ටමක පැවතීම නිසයි අපි මේ වැඩසටහන ආරම්භ කළේ. මේ ව්‍යාපාරයේ ප්‍රතිඵල අපිට ඉක්මනින් ලබාගන්න පුළුවන් වුණා. අපිට පුළුවන් වුණා රටේ ධාන්‍ය අවශ්‍යතාවලින් ස්වයංපෝෂිත වෙන්න.”එවිට බැසිල් අමාත්‍යවරයා ප්‍රකාශ කළේ, “ඔබේ රටේ අත්දැකීම් අපේ රටේත් අත්දැකීම්වලට සමානයි. අපිත් “ගම නැඟුම” සහ “දිවි නැඟුම” වැඩසටහන් ආරම්භ කළේ රටේ සංවර්ධනය ග්‍රාමීය ප්‍රදේශවලට නොගිය නිසා. මේ වැඩසටහන්වලින් අපටත් ඉතා හොඳ ප්‍රතිඵල ලබා ගැනීමට පුළුවන් වුණා. රට දැන් සහලින් ස්වයංපෝෂිතයි. බඩඉරිඟු, උඳු වැනි ධාන්‍යවලින් ස්වයංපෝෂිත වීමටත් අපිට හැකි වුණා. “දිවි නැඟුම” යටතේ සෑම ගෘහයක්ම ආහාර අතින් ශක්තිමත් කිරීම තමයි අපේ බලාපොරොත්තුව.”මේ අපේ වැඩසටහනේ මූලික බලාපොරොත්තුවක් තමයි ගම්වල සියලු දෙනා එකට එකතුව මේ කටයුතු කිරීමත් ඒවායේ ප්‍රතිඵල ඔවුන් සියලු දෙනාටම බුක්ති විඳීමත් හැකි වීමට අවස්ථාව ලබා දීම” කිං වොන් ජින් කීය.එවිට බැසිල් ඇමැතිවරයා කීවේ, “ඔව් ඒක ඉතාම හොඳ අදහසක්. ඒ ආකාරයේ ම ක්‍රමයක් අපිත් අනුගමනය කරනවා. ‘එක ගමකට එක වැඩක්’ වැඩසටහන යටතේ සෑහෙන වැඩ කොටසක් ගම්වාසීන්ගේ ශ්‍රමයෙන්ම තමයි ඉටුකළ යුතු වන්නේ.” කියාය.අපේ මේ අන්තර්ජාතික ග්‍රාම සංවර්ධන වැඩසටහනට ශ්‍රී ලංකාවත් බුරුමයත් මේ වසරේ අපි තෝරාගෙන තිබෙනවා. ඒ යටතේ කොරියා රජය විසින් ග්‍රාමීය ප්‍රදේශයන් දියුණු කිරීමට බලාපොරොත්තු වෙනවා.” කොරියා දූත පිරිසේ නියෝජිතයෝ කීහ.මෙම වැඩසටහන “අපේ රටේ ක්‍රියාවට නැංවීමට තීරණය කිරීම පිළිබඳව ඔබේ රජයටත් ජනතාවටත් ඉතාම ස්තුතිවන්ත වෙනවා. එමඟින් අපටත් ආදර්ශයක් සේම බොහෝ දේ ඉගෙන ගැනීමටත් හැකි වෙනවා. ‘ගම නැඟුම’ වැඩසටහනේ දී ද ඒ අත්දැකීම් යොදා ගැනීමටත් හැකි වේවි කියා බලාපොරොත්තු වෙනවා.” යැයි දැඩි සතුටට පත් වූ බැසිල් ඇමැතිවරයා කියා සිටියේය.පසුගිය බදාදා ජාතික හෙළ උරුමයේ පක්ෂ මූලස්ථානයට කුඩා තේවතු හිමියන් හා දේශීය තේ අපනයනකරුවන්ගේ නියෝජිත පිරිසක් පැමිණියේ හෙළ උරුමයේ නායකත්ව මණ්ඩලය දැනුවත් කිරීම සඳහායි. මේ අවස්ථාවට පක්ෂ නායක ආචාර්ය ඕමල්පේ සෝභිත හිමි, සභාපති අතුරලියේ රතන හිමි, ප්‍රධාන ලේකම් අමාත්‍ය චම්පික රණවක, පළාත් සභා අමාත්‍ය උදය ගම්මන්පිල, ජාතික සංවිධායක නිශාන්ත වර්ණසිංහ, පරිපාලන ලේකම් වෛද්‍ය චන්ද්‍ර ගුණසේකර, ආචාර්ය නිර්මලා පෙරේරා ඇතුළු පිරිස මේ සාකච්ඡාවට සම්බන්ධ වූහ.මුලින්ම ප්‍රශ්නය පැහැදිලි කළ කුඩා තේවතු හිමියන් ලංකාව අන්තර්ජාතික වශයෙන් හඳුනාගෙන තිබෙන ආකාර කිහිපයක් තිබෙනවා. එකක් තමයි ශ්‍රී ලංකාවේ ථෙරවාදි බුදුදහම, දෙවනුව සිංහල වෙදකම, ක්‍රිකට් නිසාත් අපේ රට ප්‍රසිද්ධ වෙලා තියෙනවා. ඒ වගේම මෑත කාලයේ ත්‍රස්තවාදය සහමුලින්ම පරාජය කරපු රටක් වශයෙන් ලෝක සිතියමේ වැදගත් තැනක් හිමි වෙලා තිබෙනවා. ඒත් මේ ඔක්කෝටම වඩා කාලාන්තරයක් තිස්සේ අපේ රටට කීර්තියක් ගෙන දුන්නේ සිලෝන් ටී කියන නමට. ලෝකයේ රසම තේ තියෙන්නේ ශ්‍රී ලංකාවේ කියලා අන්තර්ජාතික වශයෙන් ලබාගත් කීර්ති නාමයක් තිබෙනවා. දැන් ඒ කීර්ති නාමය විනාශ කරන්න විදේශීය වෙළෙඳ නාමවලට තේ අපනයන කරන අපනයන කරුවන් කුමන්ත්‍රණයක් ආරම්භ කරලා තිබෙනවා.අපේ තේවල ගුණාත්මක භාවයට ගහන්න තේ වර්ගයක් ලෝකේ නැහැ. තේවල පැහැය, ස්වරූපය, වර්ණය ගන්න පුළුවන් වුණත් නායක හාමුදුරුවනේ අපේ තේවල රසය කිසිම තේ වර්ගයකට ගන්න බැහැ. ඒක මේ පොළොවෙන් අපට උරුම වෙච්ච දායාදයක්. ඇමැතිතුමා අපේ තේවල කහට රසය දෙවියන්ගෙන් ලැබිච්ච තෑග්ගක්.මේ ආකාරයට දීර්ඝ වශයෙන් කරුණු පැහැදිලි කළ කුඩා තේවතු හිමියෝ හා අපනයනකරුවෝ මේ අපරාධය සිදු කිරීමට ඉඩ නොදෙන ලෙසත් ජගත් කීර්තියක් දිනා ගත් ශ්‍රී ලංකාවේ තේවල කීර්ති නාමය ආරක්ෂා කර ගැනීමට මැදිහත් වන ලෙස ජාතික හෙළ උරුමයේ නායකත්ව මණ්ඩලයෙන් ඉල්ලා සිටියහ. මෙහිදී ඕමල්පේ නායක හිමියන් කියා සිටියේ අපේ තේ මිල දී ගත්ත ඉරානය, සිරියාව, ලිබියාව වගේ රටවල් දේශපාලන වශයෙන් අර්බුදවලට මුහුණ දීලා. ඒක අපේ තේ වෙළෙඳපොළට බලපානවා. අලුත් තේ වෙළෙඳ පොළවල් අපි හොයාගන්න ඕනෑ. ඒ වගේම යුරෝපය මත තේ අපනයන වෙළෙඳපොළ පවත්වාගන්නා එකත් එතරම් හොඳ නැහැ.බටහිර රටවල් හා යුරෝපීය රටවල් අපට කෙනෙහිලිකම් කරනවා. අලුත් වෙළෙඳ පොළවල් සොයාගෙන යන එක හොඳයි. හැබැයි ඒ වෙළෙඳ පොළවල්වලට මිල අඩුවට තේ සපයන්න ගිහිල්ලා අපේ තේවල ගුණාත්මක භාවය හා කීර්තිනාමය විනාශ කරන්න ඉඩ දිය යුතු නැහැ.මෙහිදී ජාතික සංවිධායක නිශාන්ත වර්ණසිංහ කියා සිටියේ මේ සම්බන්ධව ජනාධිපතිතුමාගේත් ආර්ථික සංවර්ධන අමාත්‍ය බැසිල් ඇමැතිතුමාගේත් අවධානය යොමු කරන්න අපි මැදිහත් වෙලා කටයුතු කරන්න ඕනේ. මෙහිදී රතන හිමියන් කියා සිටියේ පහත රට කුඩා තේවතු හිමියන් කුඩා පරිමාණ තේවතු සාර්ථකව කරගෙන යනවා. ඒවායේ රසායන සංයුතිය පහළ මට්ටමක තිබෙන්නේ. මෙහෙම ගියොත් රටේ කීර්තිනාමයට අදාළව තිබෙන කිසිවක් ඉතිරි වෙන එකක් නැහැ. ඔබතුමන්ලා මේ සම්බන්ධයෙන් අපිව දැනුවත් කිරීම ගැන ස්තුතියි. අපි මේ ගැන අවධානය යොමු කරලා රජයට කරුණු පැහැදිලි කරන්න කටයුතු කරන්නම්” යැයි කීය.කෑගල්ල අතුරු මාර්ගයේ තුන්වන අදියරේ ඉදිකිරීම් ගිය සතියේ ආරම්භ කෙරිණි. ඒ සඳහා ඇස්තමේන්තු ගත මුදල රුපියල් මිලියන 950 කි. තුන්වන අදියරේ වැඩ ආරම්භ කිරීමේ අවස්ථාවට රංජිත් සියඹලාපිටිය, ආචාර්ය ජගත් බාලසූරිය ඇමැතිවරු ඇතුළු මැති ඇමැතිවරුන්ගේ ප්‍රධානත්වයෙන් සිදු කෙරිණි.“මේ කටයුත්ත බොහෝ කම්කටොලු මැද ආරම්භ කෙරුණේ. මා ජීවිතයේ කළ යුතු අනිවාර් වැඩ ගැන ලියන පරණ දින පොතක් තිබෙනවා. එහි ලියා තිබෙනවා මේ කෑගල්ල අතුරු මාර්ගය ගැනත්. අභියෝග මැදින් අපේ ජනාධිපතිතුමා මේ රට වේගයෙන් සංවර්ධනය කරමින් යනවා. ඒ නිසා අභියෝග මැදින් ඉදි කෙරෙන මේ අතුරු මාර්ගය මහින්ද රාජපක්ෂ මාවත ලෙස නම් කිරීමට මා යෝජනා කරනවා” අතුරු මාර්ගයේ තුන්වන අදියරේ වැඩ ආරම්භ කිරීමේ උත්සවයට සහභාගි වෙමින් ඇමැති රංජිත් සියඹලාපිටිය කියා සිටියේය. ගිය සතියේදී පාර්ලිමේන්තුවේදී පාර්ලිමේන්තු මන්ත්‍රී ඒ. එච්. එම්. අස්වර් දකුණු ඉන්දීය හිටපු මහ ඇමැතිවරයකු වන කරුණානිධිට එරෙහිව දැඩි වාග් ප්‍රහාරයක් එල්ල කළේය. ඒ කරුණානිධි හිටපු මහ ඇමැතිවරයා දඹුල්ල මුස්ලිම් පල්ලිය පිළිබඳව කළ ප්‍රකාශයක් ගැනය.ඉන්දියාවේ අයෝධ්‍යාවේ පිහිටා තිබුණු බාබ්රි මුස්ලිම් පල්ලිය කඩා බිඳ දැම්මා. හැබැයි කළු කණ්ණාඩි දාලා ඉන්න කරුණානිධි ඒක දැක්කේ නෑ. දැන් කොටි ඩයස්පෝරාවේ උවමනාවට ලංකා ආණ්ඩුවට පහර ගහනවා. අපේ රටේ මුස්ලිම්වරුන්ට අවුලක් නෑ. හැබැයි අයෝධ්‍යාවේ මුස්ලිම් පල්ලිය කඩනකොට කරුණානිධි නිදියගෙන හිටියේ. ඔහු කවුද ලංකාව ගැන කථා කරන්න.” මන්ත්‍රී ඒ. එච්. එම්. අස්වර් දකුණු ඉන්දීය හිටපු මහ ඇමැතිවරයාට පාර්ලිමේන්තුවේදී දරුණු වාග් ප්‍රහාරයක් එල්ල කළේය.ගිය සඳුදා සීදුව දඬුගං ඔය ආසන්නයේ ඉදි කෙරුණු සී ප්ලේන් යාත්‍රාංගණය විවෘත කිරීම සිදු විය. ඒ ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙනි. සී ප්ලේන් තටාංගණය විවෘත කිරීමට ඇමැති බැසිල් රාජපක්ෂ සහ ඇමැති පි‍්‍රයංකර ජයරත්න පැමිණියේ කැලණිය ප්‍රදේශයේ සිට සී ප්ලේන් යානයකිනි. ඇමැතිවරු දෙපළ පිළිගැනීමට ඇමැති ෆීලික්ස් පෙරේරා, පළාත් සභා ඇමැති නිමල් ලන්සා සහ පාර්ලිමේන්තු මන්ත්‍රීවරුන් වන සුදර්ශනී ප්‍රනාන්දුපුල්ලේ, රුවන් රණතුංග, දුලිප් විජේසේකර ඇතුළු පිරිසක් පැමිණ සිටියහ.සී ප්ලේන් යාත්‍රා තටාංගණය විවෘත කිරීමේ අවස්ථාවට මේ ව්‍යාපෘතියට විරෝධය දැක්වූ ධීවරයෝ පිරිසක් ද එක්ව සිටියහ. එම ධීවර පිරිස පැමිණ සිටියේ විශේෂ සමරු ඵලක දෙකක් ද රැගෙනය. ඉන් අනතුරුව බැසිල් රාජපක්ෂ ඇමැතිවරයා ධීවරයන් පිරිස අතරට ගියේය. එහි සිටි ධීවර නායකයා එහිදී විශේෂ අදහස් දැක්වීමක් කළේය.“සර් බොහොම ස්තුතියි. අපේ විරෝධයට ඇහුම්කන් දුන්නාට. අපි එදා උද්ඝෝෂණය කළේ ජනාධිපතිතුමාට එරෙහිව නෙමෙයි. අපේ ප්‍රශ්නය ගැන අවධානය යොමු කර ගන්ඩ විතරයි. අපේ විරෝධය තිබුණේ මේ ව්‍යාපෘතිය කළපුවෙන් ඉවත් කරන්න කියලයි. අපේ විරෝධය පිළිගත්තාට බොහොම ස්තුතියි. මේ සමරු ඵලකය ජනාධිපතිතුමාට ලබා දෙන්න.” ධීවර නායකයා ඇමැති බැසිල් රාජපක්ෂට කීවේ බිලි පිත්තකින් මාළුවකු බිලීබාන අනුරුවක් සහිත සමරු තිළිණය ප්‍රදානය කරමිනි.එහිදී ඇමැති බැසිල් රාජපක්ෂ ධීවරයන් අමතා වචන කීපයක් ද කථා කළේය. “අපේ රජය ජනතා විරෝධී සංවර්ධනයක් කරන්නේ නෑ. අපි කරන්නේ ජනතාවාදී සංවර්ධනයක්. අපේ ජනාධිපතිතුමා හැම විටම ජනතාවගේ අදහස්වලට ඉඩ දී සංවර්ධනය කරන්නේ.” ඇමැති බැසිල් රාජපක්ෂ කියා සිටියේය.“මේ ප්‍රශ්නය විසඳාගන්න සුදර්ශනී මන්ත්‍රීතුමියත්, නිමල් ලන්සා පළාත් ඇමැතිතුමාත් අප සමඟ සිටියා. එයාලාත් මේ ධීවරයන් වෙනුවෙන් ලොකු වැඩ කොටසක් කළා.” ධීවරයෝ කියා සිටියහ.ජනාධිපතිතුමා ගිය සතියේදී හදිසියේ ම ප්‍රවීණ ජෝතිෂවේදී සුමනදාස අබේගුණවර්ධනගේ ගාල්ලේ පිහිටි නිවෙසට ගියේය. ඒ ගාල්ල අක්මීමන ප්‍රදේශයේ කපුහෙම්පොළ ප්‍රදේශයේ ජනාධිපතිතුමාගේ ඥාතියකුගේ මරණ ගෙදරකට ගොස් ආපසු එන අතරතුරදීය.ජනාධිපතිතුමා ප්‍රවීණ ජෝතිෂ්‍යවේදී සුමනදාස අබේගුණවර්ධනගේ නිවෙසට පැමිණියේ රාත්‍රි 9.30 ට පමණය. ජනාධිපතිතුමා එහි පැමිණ පැය එකහමාරකට ආසන්න කාලයක් සිටියේය. මේ අතරතුර ජාතික ඉතිරිකිරීමේ බැංකුවේ ක්‍රියාකාරි අධ්‍යක්ෂ ලෙස කටයුතු කළ සුමනදාස අබේගුණවර්ධන පසුගියදා සිය තනතුරින් ඉල්ලා අස් වූයේය. මේ ගැන ද හිටපු ක්‍රියාකාරී අධ්‍යක්ෂවරයා ජනාධිපතිතුමා සමඟ කථා බහ කළේය.”ප්‍රදීප් කාරියවසම් අපේ සභාපතිතුමා බොහොම හොඳ පුද්ගලයෙක්. නමුත් එතුමා නොදැනුවත්වම වෙනත් අතරමැදියකු නිසා තමයි මේ වගේ තත්ත්වයක් ඇති වෙලා තියෙන්නේ. මට හිතෙන්නේ එහෙමයි.” ජාතික ඉතිරිකිරීමේ බැංකුවේ හිටපු ක්‍රියාකාරී අධ්‍යක්ෂවරයා කියා සිටියේය.”සර් අනෙක මට නිලතල මොනවත් එපා. මං 1982 ඉඳලා 2005 වසරේ ඔබතුමා ජනාධිපති වෙනතුරුත් ඔබතුමාට සේවය කළා. ඉදිරියටත් එහෙමම තමයි. අනෙක තමයි මේ රටේ යුද්ධය අවසන් කළ නායකයා ඔබතුමායි. ඔබතුමාම තමයි මේ රට ආසියාවේ ආශ්චර්ය බවට පත් කරන්නේ. මං විරුද්ධ පක්ෂයේ නායකයන්ගේ කේන්දර පරික්ෂා කරලා තියෙන්නේ. ඒ නිසා ඔබතුමාට අභියෝග කරන්න නායකයෙක් මේ රටේ පේනතෙක් මානයකවත් නැහැ.” අබේගුණවර්ධන ජනාධිපතිතුමාට කීවේය.ඉන්පසුව ජනාධිපතිතුමා සමඟ සුමනදාස අබේගුණවර්ධන කීවේ පසුගියදා සිදුවූ ගුරු මාරුව පිළිබඳවය. “ඔබතුමා 2005 වසරේ වැඩ බාර ගත්තේ බොහොම බලගතු නැකතකින්. එතකොට මෙවර මාරු වුණේ ග්‍රහලෝකයේ බලගතුම ග්‍රහයා. ඒ නිසා ඉදිරියට බොහොම හොඳ කාලයක් උදා වෙනවා.” අබේගුණවර්ධන කියා සිටියේය. ජනාධිපතිතුමා ඉතා සුහද ලෙස රටේ දේශපාලන තත්ත්වය ආදිය ගැනත් කතා බහ කර ඉන් අනතුරුව සුමනදාස අබේගුණවර්ධනගේ නිවෙසින් පිටව ගියේය.පසුගිය සඳුදා ආර්ථික සංවර්ධන අමාත්‍ය බැසිල් රාජපක්ෂ මහතාගෙන් සබරගමු මහ ඇමැති මහීපාල හේරත්ට හදිසි දුරකථන ඇමතුමක් ලැබිණ. ඇමැති බැසිල් සඳහන් කළේ මේ දිනවල දිවයිනට පැමිණ සිටින ඉහළ පෙළේ දකුණු කොරියා දූත පිරිසක් සබරගමුවට පැමිණෙන බව ය.මීට මාස කීපයකට පෙර මහින්ද රාජපක්ෂ ජනාධිපතිතුමාගේ දකුණු කොරියානු චාරිකාවේ ප්‍රතිඵලයක් වශයෙන් මෙරට ග්‍රාමීය ආර්ථිකය නංවාලීම සඳහා එක් පියවරක් වශයෙන් දිවයිනේ පසුගාමී ගම්මාන නඟා සිටුවීමට කොරියානු බලධාරින් තීරණය කර ඇතැයි කී බැසිල් රාජපක්ෂ මහතා ඇහැළියගොඩ සහ රඹුක්කන මැතිවරණ කොට්ඨාස දෙක ද මේ වැඩපිළිවෙළට ඇතුළත්ව ඇතැයි පැවසීය. ඒ අනුව පසුගිය අඟහරුවාදා 06 දෙනෙකුගෙන් සමන්විත ඉහළ පෙළේ කොරියානු දූත පිරිසක් රත්නපුර නව නගරයේ පළාත් සභා සංකීර්ණයේදී සබරගමු මහ ඇමැති මහීපාල හේරත් මුණ ගැසුණාහ.“අපි දැන් මිතුරන්ට උදව් කරන තැනට ඇවිත්. ඔබේ ජනාධිපතිතුමා අප රටට පැමිණීම දෙරටටම ඵලදායි වුණා. අපි සූදානම් අපි දියුණුව ලැබූ ක්‍රමවේද අත්දැකීම් ඔබේ රට සමඟ හුවමාරු කර ගන්නට වොන් ජිම් කීය.දූත පිරිස එදින සන්ධ්‍යාවේ රඹුක්කන කහඹිලියාගොඩ පාරම්පරික මැටි කර්මාන්ත ගම්මානයට පැමිණ ටික වේලාවකින් ශ්‍රී ලංකාවේ දකුණු කොරියා තානාපති ජෝන් මූන් චොයි ද එම ස්ථානයට පැමිණියේ ය. සකපෝරුව යොදාගනිමින් හැළි වළං නිපදවන අයුරු ගෙන් ගෙට යමින් නිරීක්ෂණය කළ පිරිස සඳහන් කළේ තම රට මොන තරම් නවීකරණය වී ඇතත් තවමත් අතින් ක්‍රියාත්මක සකපෝරුවට කොරියානුවන් සමු දී නැති බව ය.කහඹිළියාගොඩ ගම්වාසීහු මේ විදේශිකයින් පිරිසට මනරම් තේ මේසයක් සංවිධානය කළහ. කොරියානු තානාපතිවරයා ආස්මී පැණි වළලු වැනි දේශීය රස කැවිලි බුක්ති වින්දේ රස කරමිනි. “අපි ඉතා ඉක්මනින් මේ ගම්මානයේ ශිල්පීන් කීප දෙනකු අපේ රටට ගෙන්වා නූතන මැටි කර්මාන්තය පිළිබඳ ඔවුන්ට ඉහළම පුහුණුවක් ලබාදෙනවා.”වොන් ජිම් සඳහන් කළේ ය. ඔන්න අපේ ජනාධිපතිතුමාගේ විදේශ සංචාර වල ප්‍රතිඵල.මහීපාල හේරත් මහ ඇමැතිවරයා සිය ඡන්ද දායකයින් දෙස බලමින් සඳහන් කළේ ආඩම්බරයෙනි.මෙරට ප්‍රථම වරට ඉදි කෙරෙන ‘ජාතික ඉදිකිරිම් තාක්ෂණ උද්‍යානයේ’ ඉදිකිරීම් කටයුතු ආර්ථික සංවර්ධන අමාත්‍ය බැසිල් රාජපක්ෂ ගේ ප්‍රධානත්වයෙන් පසුගිය 22 වැනිදා පෑලියගොඩ පිහිටි ශ්‍රී ලංකා රාජ්‍ය ඉංජිනේරු සංස්ථා වැඩ බිමේදී ආරම්භ කෙරිණි.මහින්ද රාජපක්ෂ ජනාධිපතිතුමාගේ යෝජනාවකට අනුව මේ ජාතික ඉදිකිරීම් තාක්ෂණ උද්‍යානයේ ඉදිකිරීම් කටයුතු සිදු කරනු ලබයි. සමාරම්භක උලෙළට විමල් වීරවංශ, නියෝජ්‍ය අමාත්‍ය ලසන්ත අලගියවන්න, තාක්ෂණ හා පර්යේෂණ ඇමැතිනි පවිත්‍රා වන්නිආරච්චි, ආපදා කළමනාකරණ නියෝජ්‍ය ඇමැතිනි ඩුලිප් විජේසේකර යන මැති ඇමැතිවරු පැමිණ සිටියහ.මහජන සම්බන්ධතා හා මහජන කටයුතු අමාත්‍ය මර්වින් සිල්වා ද ඉහත ආරාධිතයන් සමඟ එක්වීමට කඩිනමින් පැමිණෙමින් සිටියදී පිළිගැනීමේ නිලධාරියකු විසින් මල් මාලයක් දමා ඔහු පිළිගන්නා අයුරු දක්නට ලැබිණි.“මල් මාලා දමන්න ඕනෙ, විශිෂ්ට සේවයක් කරන අපේ විමල් වීරවංශ ඇමැතිතුමාට” යැයි කියමින් මර්වින් සිල්වා ඇමැතිවරයා තම මල් මාලය විමල් වීරවංශට පැලඳූවත් විමල් වීරවංශ නිහතමානී ලෙස යළිත් එම මල් මාලය මර්වින් සිල්වා ඇමැතිවරයාට පලඳවන අයුරු සියලු ආරාධිතයන් බලා සිටියේ සිනහමුසු මුහුණිනි.එසේ ම පෑලියගොඩ විද්‍යාලංකාර පරිවේණාධිපති කැලණිය විශ්ව විද්‍යාලයේ කුලපති ආචාර්ය වැලමිටියාවේ කුසලධම්ම නාහිමියෝ ද පැමිණ විමල් වීරවංශ අමාත්‍යවරයාට ආශිර්වාද කළහ.“විමල් ඇමැතිතුමා බොහෝ හොඳ වැඩ කරනවා. අද මේ ආරම්භ කරන්නෙත් එවැනි කාර්යයක්. හොඳ වැඩට අපේ ආශිර්වාදය නිරතුරුවම තිබෙනවා. නාහිමියෝ කීහ. බැසිල් රාජපක්ෂ අමාත්‍යවරයාගේ පැමිණීමත් සමඟම මුල්ගල තැබීම සිදු වූ අතර ඉන් පසු උත්සව සභාවේ කටයුතු ආරම්භ විය.අද මේ ‘ජාතික ඉදිකිරීම් තාක්ෂණ උද්‍යානය” ඉදි වන්නේ ආචාර්ය කුලසිංහයන් ගේ බොහෝ තාක්ෂණ නිර්මාණවල පහස ලැබූ භූමියකයි. මේ මගින් ඉදිරියේදී රටට විශාල සේවයක් ඉටුවේය යන විශ්වාසය අප තුළ තිබෙනවා” විමල් වීරවංශ එහිදී පෙන්වා දුන්නේ ය.උත්සව සභාවේ කටයුතු අවසන් වීමෙන් පසු බැසිල් රාජපක්ෂ, විමල් වීරවංශ, පවිත්‍රා වන්නිආරච්චි, ලසන්ත අලගියවන්න හා ඩුලිප් විජේසේකර ඇතුළු මැති ඇමැතිවරු තේ පැන් සංග්‍රහය සූදානම් කර තිබූ උත්සව සභාව අසල ස්ථානයට යමින් සිටි අතර බිම දිගේ ඇද තිබූ වයරයක් පැටලී පවිත්‍රා වන්නිආරච්චි මහත්මිය වැටෙන්නට ගියා ය.“වැටුණත් කමක් නැහැ. ආපදා කළමනාකරණ නියෝජ්‍ය ඇමැති පිටිපස්සේ” ඇමැතිවරියට පිටුපසින් ගමන් ගත් ඩුලිප් විජේසේකර පැවසුවේ මැති ඇමැතිවරුන් සියලු දෙනා සිනා සයුරේ ගිල්ලවමිනි.ජාතික නිදහස් පෙරමුණේ දේශපාලන මණ්ඩලය බත්තරමුල්ලේ පිහිටි එහි ප්‍රධාන කාර්යාලයේදී පක්ෂ නායක ඉදිකිරීම්, අමාත්‍ය විමල් වීරවංශ, ප්‍රධාන ලේකම් ප්‍රියන්ජිත් විතාරණගේ ප්‍රධානත්වයෙන් රැස්වීය.එහිදී හිටපු යුද හමුදාපති සරත් ෆොන්සේකා බීබීසී සන්දේශයට ලබාදී තිබූ සම්මුඛ සාකච්ඡාව පිළිබඳ ජාතික නිදහස් පෙරමුණේ නායකත්ව මණ්ඩලය අවධානය යොමු කර තිබිණි.“ශ්‍රී ලංකාවේ සිදුවුණ බව කියැවෙන යුද අපරාධ පිළිබඳව අන්තර්ජාතික මට්ටමේ පරීක්ෂණයක් සඳහා රජයේ සහයෝගය ලබා දිය යුතු බව සරත් ෆොන්සේකා කියා තිබෙනවා.” හිටපු සංස්කෘතික අමාත්‍ය පියසිරි විජේනායක පෙන්වා දුන්නේ ය.“ඔහු මේ සම්මුඛ සාකච්ඡාවේ එක් තැනකදී කියනවා, යුද්ධයේ අවසන් දින කිහිපය තුළ සාමාන්‍ය වැසියන් දහස් ගණනින් මිය ගිය බවට වන චෝදනා ප්‍රතික්ෂේප කරනවා කියලා. ඒ වගේ ම තව තැනකදී කියනවා, කොටි ත්‍රස්තවාදීන් සාමාන්‍ය ජනතාවට අවි ආයුධ දීලා යුද පෙරමුණට එව්වා. කොටි සහ සාමාන්‍ය වැසියන් වෙන්කර හඳුනා ගන්න හමුදාවට බැරි වුණා කියලා.විමල් වීරවංශ අවධාරණය කළේ ය.“අපි කවුරුත් දන්නවා, යුද්ධයේ අවසන් දින කිහිපයට අදාළව තමයි අන්තර්ජාතික කුමන්ත්‍රණකරුවන් අපේ රණවිරුවන්ට යුද අපරාධ චෝදනා නඟන්නේ. සරත් ෆොන්සේකා කියනවා තමන් මේ යුද අපරාධ චෝදනා සම්බන්ධයෙන් ඕනෑම කෙනකු ඉදිරියේ පෙනී සිටීමට බිය නොවන බව මේ කතාවේ ඇත්ත මේ රටේ ජනතාව දන්නේ නැහැ.” පියසිරි විජේනායක ඉතා වැදගත් කාරණයක් කෙරෙහි අවධානය යොමු කරවමින් කීවේය.“ඇත්තෙන්ම කියනවා නම්, යුද්ධයේ අවසන් දින කිහිපයට අදාළව අන්තර්ජාතික යුද අපරාධ අධිකරණයක් ඉදිරියට ගිහිල්ලා සරත් ෆොන්සේකා කියන්න තියෙන්නේ ‘ස්වාමීනි, ඒ දින කිහිපයේ මම ශ්‍රී ලංකාවේ සිටියේ නැහැ. පවුලේ සාමාජිකයන් සමඟ චීනයේ සංචාරයක නිරත වුණා. ඒ කාලයේ දී සිදුවූ දේ පිළිබඳව මට අවසාන වගකීම ගන්න බැහැ ශ්‍රී ලංකාවේ නොසිටි නිසා එම චෝදනාවලින් ඔහු එවිට නිදහස් වේවි.“ඔහු බය නැතිව අන්තර්ජාතික යුද අපරාධ පරීක්ෂණයක් පවත්වන්න කියන්නේ ඔහුට එරෙහිව එහිදී චෝදනා එල්ල වන්නේ නැති බව හොඳින් දන්න නිසා. ඔහු චීනයේ හිටියේ කියලා කියන්න විතරයි තියෙන්නේ. හැබැයි හිටපු නාවික හමුදාපතිතුමා, හිටපු ගුවන් හමුදාපතිතුමා ඒ වකවානුවේ මේ රටේ හිටියා.ඒ කිසිදු හමුදා ප්‍රධානියෙක් මේ වගේ ප්‍රකාශයක් කරනවාද? යුද අපරාධ පිළිබඳ අන්තර්ජාතික පරීක්ෂණයක් සඳහා රජය සහාය ලබා දිය යුතුයි කියලා ඔවුන් කිසිවකු කියනවාද? ප්‍රියන්ජිත් විතාරණ පෙන්වා දුන්නේ ය.“සරත් ෆොන්සේකා එළියට ඇවිල්ලා උණු උණුවේ එවැනි ප්‍රකාශ කරන්නේ කාගේ උවමනාවටද? අපි අවංකවම සතුටට පත් වුණා ඔහු විශේෂ ජනාධිපති සමාවක් ලබා එළියට ආ මොහොතේ දී. අපට ඔහු සමඟ ඇත්තේ දේශපාලන මතභේද පමණයි. වෛරයක්, ක්‍රෝධයක් නැහැ. අපි මේ ගැන කරුණු කියමු ජනතාවට. අපට සරත් ෆොන්සේකා ගෙන් ඉල්ලන්න තියෙන්නේ එක දෙයයි. අධිරාජ්‍යවාදීන්ට වාසි ගෙන දෙන තුරුම්පු අදින්න එපා! ඇමැති විමල් වීරවංශ අවධාරණය කළේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205271</link>
    <topic>අපි පේරාදෙණිය නගරය බේරාගත්තා</topic>
    <author>සටහන හා ඡායාරූපය</author>
    <content>මතක..ජාතික ගොඩනැගිලි පර්යේෂණ ආයතනයේ නායයාම් අධ්‍යයන අංශයේ අංශ ප්‍රධානආර්.එම්.එස්. බණ්ඩාරඒ 1995 වසරයි. භූ විද්‍යාඥ ආර්.එම්.එස්. බණ්ඩාර ඇතුළු පිරිස කොස්ලන්ද ප්‍රදේශයේ අධ්‍යයනයක නිරත වෙමින් සිටියහ. අධ්‍යයනයට හේතු පාදක වූයේ ප්‍රදේශයේ නාය යාමකට ඉඩ කඩ පවතී ද යන්න විමසා බැලීමයි. දක්නට ලැබුණු සාධක සතුටුදායක ඒවා වූයේ නැත. නුදුරු අනාගතයේදීම ප්‍රදේශය නායයාමකට ලක් වනු නියතය. මාස තුනක් තිස්සේ අධ්‍යයනයේ නිරත වූ බණ්ඩාරලා සුපුරුදු පරිදි කටුක ලෙස ජීවිතය ගෙවූහ. අව්වට වැස්සට නිරාවරණය වෙමින් කොස්ලන්දේ බිම් අඟලක් පාසා නිරීක්ෂණය කළහ. ආහාර ගත්තේ ප්‍රදේශයේම වූ කුඩා කඩයකිනි. ප්‍රදේශය පුරා විසිර යන බණ්ඩාරලාගේ කණ්ඩායම කඩයේදී හමු වූ විට නිරීක්ෂණය වූ කරුණු බෙදා හදා ගත්හ. විය හැකි දේ කීහ. කඩයේ හිමිකරු අඹුසැමි යුවළ ද ආහාර පාන ලබා දෙන අතර බණ්ඩාරලා, කී දේ අසා සිටියහ. ඇතැම් විට ඔවුහු කතාබහට ද සහභාගී වූහ. ප්‍රතිඵලය වූයේ ප්‍රදේශය නාය යාමේ අවධානමක පවතින බවත් නාය යාමකදී ප්‍රථමයෙන් ම දක්නට ලැබෙන ලක්ෂණ සම්බන්ධවත් කඩයේ හිමිකරුවන් හොඳින් දැනුවත්ව සිටීමය.අධ්‍යයනය අවසන් කළ බණ්ඩාරලා යළිත් කාර්යාලවල සේවයට එක් වූහ. වැඩිකල් ගත වූයේ නැත. 1997 දී බණ්ඩාරලාගේ නිරීක්ෂණයට ලක් වූ කොස්ලන්ද ප්‍රදේශයේ දැවැන්ත නාය යාමක් සිදු විය. එය ලංකාවේ විශාලතම නාය යාම ලෙසින් ද වාර්තා විය. හාස්කමක් සිදුව තිබිණි. එක ද ජීවිතයක් හෝ හානි වී තිබුණේ නැත. සිද්ධිය වාර්තා වූ සැණින් ස්ථානයට යාමට බණ්ඩාර ක්‍රියා කළේය. මාස තුනක් පුරා බිම් අඟලක් නෑර නිරීක්ෂණයන්හි යෙදුණු ඔහුට භූමිය බෙහෙවින් හුරු පුරුදු විය. “මෙතන එක ළඟ පොල් ගස් කීපයක් තිබුණා. මේ හරියේ විශාල ඇටඹ ගහක්....” ඔහුගේ මතකය කීවේය. එහෙත් නෙත් ඉදිරිපිට ඒ කිසිවක් නොවීය. තද දුඹුරු පැහැයෙන් නිරාවරණය වූ දැවැන්ත පස් දහරාවක් ප්‍රදේශය වසා පැතිර තිබුණි.2006 දී සිදුවූ ප්‍රබල නායයාමක් නිසා පේරාදෙණිය නගරය ඉවත් කළ යුතු බවට යෝජනා වුණා. නාය ගියේ නගරයට ඉහළින් තිබුණු කන්ද. ඒත් නගරය ඉවත් කළත් ඒ හරහා ගමන් ගන්නා මාර්ගය පැවතිය යුතුමයි. ඉතින් අපි යෝජනා කළා නගරය ඉවත් කරන්නේ නැතිව නාය ගිය ප්‍රදේශවල යළි නාය යාම් ඇති නොවෙන්න ක්‍රියා කරමු කියලා. අපේ යෝජනාව රජය පිළි අරගෙන මුල්‍යාධාර ලබා දුන්නා. අපි වැඩ පටන් ගත්තා. මූලිකවම කළේ අධ්‍යයනයන් සිදු කරන එක. ඊට පස්සේ කන්දේ තිබූ අස්ථායි පස් සහ ගල් ඉවත් කළා. අවසානයේ ස්ථායී තත්වයේ පවතින බෑවුමක් නිර්මාණය කරන්න අපි ක්‍රියා කළා.සුළු වේලාවකට පසු මිනිසෙක් ඔහු අසලට පැමිණියේය. ඒ පෙරදා ඔහු ඇතුළු පිරිසට කෑම සැපයූ කඩ හිමියාය. අභාග්‍යසම්පන්න සිදුවීමට මුහුණ දුන් අන්දම පැවසීමට තරම් නිරවුල් මනසක් කඩහිමියා සතු විය.”ඒ දවස්වල මහත්තයලා අපේ කඩේ කෑම කන අතරේ කතාවෙච්ච දේවල් මතක තිබ්බ නිසා අපේ ජීවිත බේරුණා.”කඩහිමියා බණ්ඩාර සමඟ පැවසුවේය.”හොඳට තිබ්බ වතුර පාර බොර පාටට ගලා එන්න වුණාම අපි සැක කළා. මෙච්චර විනාශයක් වෙලත් අපි හැමෝම බේරුණේ ඒකයි.”ඒ ජාතික ගොඩනැගිලි පර්යේෂණ ආයතනයේ නාය යාම් අංශයේ අංශ ප්‍රධාන, භූ විද්‍යාඥ ආර්.එම්.එස්. බණ්ඩාරගේ වෘත්තීය අත්දැකීම් ගොනුවේ එකක් පමණි. පේරාදෙණිය විශ්ව විද්‍යාලයෙන් ලත් භූ විද්‍යාඥ උපාධිය ද සමඟ රටේ පිළිගත් වෘත්තියක නිරත වුවද බණ්ඩාරලාගේ රැකියාව පහසු එකක් නම් වූයේ නැත. එහෙත් එසේ වූයේ යැයි කියා බණ්ඩාර රැකියාව ගැන ඇති ඇල්ම බින්දු මාත්‍රයකින් හෝ අඩු කර ගත්තේ ද නැත.රටේ නායයාම් අවදානම ඇති දිස්ත්‍රික්ක දහයම බණ්ඩාරට නම් ගෙදර මෙන් හුරු පුරුදුය. සැබවින්ම කියන්නේ නම් ගෙදරටත් වඩා හුරු පුරුදුය. ඊට හේතුව ගෙදර රැඳෙනවාට වඩා වැඩි කාලයක් මේ දිස්ත්‍රික්කවල ගත කිරීමට බණ්ඩාරට සිදුවූ නිසාය. මීරිගම තම උපන් ගම ලෙස පවසන නමුදු විවිධ ප්‍රදේශවල පාසල් කිහිපයකම අධ්‍යාපනය ලබන්නට බණ්ඩාරට සිදු විය. ඇතැම් විට ඒ අනාගතයේ නියුක්ත වීමට නියමිත වෘත්තියට පෙර පුහුණුවක් වුවද විය හැකිය. කෙසේ හෝ ඔහු උසස් පෙළ සමත් වූයේ මහනුවර කිංස්වුඩ් විද්‍යාලයෙනි. ඉංජිනේරුවකු වීමට ආසාවෙන් සිටිය ද සෙනරත් බණ්ඩාර පේරාදෙණිය සරසවියේ භූ විද්‍යා අංශයේ අධ්‍යාපනය ඇරැඹීය. දේශපාලන අවුල් වියවුල් හේතුවෙන් බණ්ඩාරලාගේ ජීවිතවලින් වසර හතක් පැහැර ගන්නා සරසවිය අවසානයේ 1990 දී ඔහුට භූ විද්‍යාඥයකු වශයෙන් උපාධිය ලබා දුන්නේය.”විශ්ව විද්‍යාලයෙදි අපි ලැබුවේ පොත පතේ දැනුම විතරක් නෙමෙයි. පරිසරය නිරීක්ෂණය කරන්න, වෙනස්කම්, සංඥා හඳුනා ගන්න, ඒ වගේම පරිසරයේ ජීවත් වෙන්න අපි ඉගෙන ගත්තා. අපට උගන්වපු මහාචාර්ය පී. ඩබ්ලිව්. විතානගේට විශාල ස්තුතියක් හිමි වෙන්න ඕනේ. එතුමා තමයි අපිව භූ විද්‍යාඥයන් වශයෙන් පුරුදු පුහුණු කළේ. කඳු නගින්න, කෑම්ප්වල, කූඩාරම්වල ජීවත් වෙන්න එතුමා අපිව හුරු කළා.”ලංකාවේ ලොකුම නායයාමෙන් කවුරුවත් මැරුණෙ නැත්තේ අපේ උපදෙස් නිසාවිශ්වවිද්‍යාල අධ්‍යාපනය පරිපූර්ණ වූ අන්දම බණ්ඩාර එලෙසින් සිහිපත් කරයි. කෙසේ වුවද වෘත්තිකයන් දුර්ලභ වන ක්ෂේත්‍රයක් තෝරා ගත් නිසාම දෝ බණ්ඩාරට විරැකියාවෙන් පෙළෙන්නට නම් සිදු වූයේ නැත. අධ්‍යාපනය අවසන් කළ වහාම සමනල වැව ජල විදුලි ව්‍යාපෘතියට දායක වූ ඔහු 1991 වසරේදී ජාතික ගොඩනැගිලි පර්යේෂණ ආයතනයට සම්බන්ධ වූයේය.මම මුලින්ම සම්බන්ධ වුණෙත් නායයාම් අධ්‍යයන අංශයට. පැවරුණු මුල්ම රාජකාරිය වුණේ නායයාමේ අවධානමක් ඇති ප්‍රදේශ හඳුනාගෙන ඒවා සිතියම් ගත කිරීමයි. ඒ කාලේ මාත් එක්ක භූ විද්‍යාඥයන් විසි හතරක් විසි පහක් විතර සේවයේ යෙදී හිටියා. මට මුලින් ම ලැබුණේ බදුල්ල දිස්ත්‍රික්කයයි. එහි සිතියම් ගත කිරීමේ කටයුතු වෙනුවෙන් දහ දෙනෙක්ගේ කණ්ඩායමක් යොදවා තිබුණා.”1991 දී පටන් ගත් බදුල්ලේ සිතියම් ගත කිරීම් අවසන් කෙරෙන්නේ 1996 දී ය. ඒ අතරතුර 1993 දී බණ්ඩාර බදුල්ල ක්ෂේත්‍ර කාර්යාලයේ ස්ථාන භාර නිලධාරියා ලෙස උසස්වීම් ලබන්නේය. වසර පහක් තිස්සේ බදුල්ලේ සෑම අස්සක් මුල්ලක්ම පීරමින් නාය යන්නේදැයි විමසා බැලූ බණ්ඩාර පවසන්නේ එම දිස්ත්‍රික්කයේ නොදන්නා අඩි පාරක් හෝ නොමැති බවයි. එක්සත් ජාතීන්ගේ සංවර්ධන වැඩසටහනේ ආධාර යටතේ මෙම සිතියම්ගත කිරීම් කෙරුණ ද වියදම් නම් බොහෝ අරපිරිමැස්මෙන් කළ යුතු විය. එහෙත් විශ්වවිද්‍යාල අධ්‍යයනයත්, පුහුණුවත්, තරුණ ජවයත් මේ දුෂ්කරතා විඳ දරා ගන්නත් ඒවා රස විඳින්නටත් බණ්ඩාර උපකාර වූයේය.”මේ කාලේ රටේ ත්‍රස්තවාදී කලබල හරියට තිබුණා. වතුකරය නිසාම පොලීසිය බදුල්ල ගැනත් හොඳින් ඇහැ ගහගෙන හිටියේ. මොනවා හරි විනාශකාරී ක්‍රියාවක් වෙයි කියලා. එක අවස්ථාවකදී අපි අධ්‍යයන කටයුත්තකට ගියා. ඒ ප්‍රදේශයේ මිනිස්සු ත්‍රස්තවාදීන් කියලා අපි ගැන සැක කරලා පොලීසියට දන්වලා තිබුණා. අපි මේ ගැන දන්නේ නැහැ. අපි අධ්‍යයන කටයුතු කළා. මුළු කාලය පුරාම විශේෂ කාර්ය බළකාය අපිව වටකරලා, මුර දාලා තමයි ඉඳලා තියෙන්නේ. හවස අධ්‍යයන කටයුතු අවසන් කරලා යන්න සූදානම් වෙනකොට අපේ වාහනය වට කළා. අපි හැඳුනුම්පත් දීලා, විස්තර කිව්වට පස්සේ තමයි මුරකාවල් ඉවත් කරලා අපට යන්න දුන්නේ.”1996 වසරක කාලයක් බණ්ඩාරගේ සේවය රටට අහිමි වන්නේ ඔහු එංගලන්තයේ උසස් අධ්‍යාපනය හැදෑරීමට නික්ම යාම හේතුවෙනි. එහෙත් තම දැනුමට අලුත් දැනුම ද එක් කර ගනිමින් 97 වසරේදී යළි මෙරට පැමිණි සෙනරත් බණ්ඩාරට ජාතික ගොඩනැගිලි පර්යේෂණ ආයතනයේ මූලස්ථානය නාය යාම් සිතියම් ගත කිරීම වෙනුවෙන් කෑගල්ල දිස්ත්‍රික්කයම බාර දුන්නේය. එහි වසර තුනක් සේවය කළ ඔහු 2000 වසරේදී මහනුවර ක්ෂේත්‍ර කාර්යාලයේ ප්‍රධාන තනතුරට හිමිකම් කීවේය. 2001 වසරේදී නායයාම් අධ්‍යයන අංශයේ අංශ ප්‍රධානියා ලංකාවෙන් නික්ම ගිය බැවින් ඒ තනතුරේ ක්‍රියා කිරීමේ සාඩම්බර වගකීම බණ්ඩාරට හිමිවිය.නායයාම් සහ නායයාමේ අවධානම් පවතින ස්ථාන සිතියම් ගත කිරීමෙන් ආරම්භ වූ සේවාව අද වන විට නායයාම් අධ්‍යයනය සම්බන්ධව ප්‍රධාන ආයතනය බවට ජාතික ගොඩනැගිලි පර්යේෂණ ආයතනය රැගෙන විත් තිබේ. මේ වන විට හඳුනාගෙන ඇති දිස්ත්‍රික්ක දහයේ සිතියම් ගත කිරීම් අවසන් කිරීමට ද ඔවුන්ට හැකි වී ඇත. ඔවුන් ලබා දුන් තොරතුරු සහ අනාවැකි බෙහෙවින් ප්‍රයෝජනවත් වූ, ජීවිත බේරා දුන් අවස්ථාවන් ද විරල වන්නේ නැත. 2003 වසරේදී ඇතිවූ මහා ගංවතුරත් සමඟ දිවයින පුරා ප්‍රදේශ බොහොමයක නායයාම් වාර්තා විය. 2007 දී වලපනේ හ¼ඟුරන්කෙත ප්‍රබල නායයාමකට ලක්වූ අතර 2010 දී බදුල්ල දිස්ත්‍රික්කයේ නායයාම් සිදුවිය. මේ සෑම අවස්ථාවකදීම ගත යුතු පිළියම් සම්බන්ධයෙන් රජය දැනුම්වත් කිරීමට බණ්ඩාර ඇතුළු පිරිසට හැකියාව ලැබුණි. ඔහු පවසන්නේ එම තොරතුරු රජයේ ඉදිරි තීරණ සඳහා බලපෑම් කළ බවත් ඉතා සීමිත සම්පත් යටතේ ක්‍රියාත්මක වෙමින් කරන්නට ලැබුණු මෙම සේවය ජයග්‍රහණයක් සේ සලකන බවත්ය. එපමණක් ද නොව නාය ගොස් විනාශ වූ තැන් යළි යථා තත්ත්වයට පත් කිරීමට කටයුතු කිරීම ද සෙනරත් බණ්ඩාර සහ ඔහුගේ පිරිස අතින් ඉටු වන තවත් කැපී පෙනෙන සේවාවකි.”ඒකට හොඳම උදාහරණය තමයි පේරාදෙණිය නගරය. 2006 දී සිදුවූ ප්‍රබල නායයාමක් නිසා පේරාදෙණිය නගරය ඉවත් කළ යුතු බවට යෝජනා වුණා. නාය ගියේ නගරයට ඉහළින් තිබුණු කන්ද. ඒත් නගරය ඉවත් කළත් ඒ හරහා ගමන් ගන්නා මාර්ගය පැවතිය යුතුමයි. ඉතින් අපි යෝජනා කළා නගරය ඉවත් කරන්නේ නැතිව නාය ගිය ප්‍රදේශවල යළි නාය යාම් ඇති නොවෙන්න ක්‍රියා කරමු කියලා. අපේ යෝජනාව රජය පිළි අරගෙන මුල්‍යාධාර ලබා දුන්නා. අපි වැඩ පටන් ගත්තා. මූලිකවම කළේ අධ්‍යයනයන් සිදු කරන එක. ඊට පස්සේ කන්දේ තිබූ අස්ථායි පස් සහ ගල් ඉවත් කළා. අවසානයේ ස්ථායී තත්වයේ පවතින බෑවුමක් නිර්මාණය කරන්න අපි ක්‍රියා කළා. ඒත් මේ බෑවුමත් වර්ෂා කාලයේදී අනිවාර්යයෙන්ම ඛාදනය වෙනවා. බෑවුමේ සිමෙන්ති ගාලා මේ ප්‍රශ්නයට ලේසියෙන්ම පිළියම් කරන්න තිබුණා. ඒත් අපි හිතුවා ස්වභාවික පරිසරයේ පෙනුම ගැන. මුළු පරිසරයම කොළ පාටයි. මේ කන්ද විතරක් කෘතිම පෙනුමකින් තියෙන්න දෙන්න බැහැ. ඒ නිසා අපි ස්වභාවික සම්පත් කළමනාකරණ මධ්‍යස්ථානයත් එක්ක එකතු වෙලා කන්ද පුරා තණකොළ ආවරණයක් යොදන්න කටයුතු කළා. ගොම, කොහුබත්, වැලි මිශ්‍රණයක් හදලා. ඒක කන්දේ අතුරලා යකඩ කම්බි මගින් රඳවලා තිබ්බා. ඒක මතුපිට තණකොළ වැව්වා. දැන් මුළු පරිසරයම ආරක්ෂිතයි. කොළ පාටයි.”තමාට කරන්න ලැබුණු සේවාව ගැන සෙනරත් බණ්ඩාර සිහිපත් කරන්නේ නිහතමානී ආඩම්බරයකිනි. එමෙන්ම ඔහු පවසන්නේ නායයාම් ගැන ඉඟි ලැබුණු පසු ඒ බව ප්‍රදේශවාසීන්ට පැවසීම ඉතා වේදනාකාරී අත්දැකීමක් වන බවයි.තම නිශ්චල දේපොළ පිහිටා ඇත්තේ අස්ථායී බිමක බව දැන ගැනීම ඕනෑම කෙනෙක් වේදනාවෙන් තැති ගන්වන සුළු වේ. එවන් පුවතක් පැවසීම ද ඇසීම තරම්ම වේදනාබරය. බණ්ඩාර පවසන්නේ එවන් පුවතක් ඇසීමෙන් තැති ගන්නා මිනිසුන් ගේ මුහුණු දැකීම තම වෘත්තියේ කටුකතම අත්දැකීමක් බවයි. එසේ වුවද කලින් ලබා දෙන එවැනි තොරතුරු හේතුවෙන් මිනිස් ජීවිත බේරුණු බව ඇසීම ද අප්‍රමාණ සතුටක් සිතට ලබාදෙන කරුණක් බවද ඔහු සිහිපත් කරයි.”මේ වෙනකොට විද්‍යාඥයින් හතළිහක් සමග 130 ක පමණ සේවක පිරිසක් අප සතුව ඉන්නවා. අපි වැඩ කරන්නේ දැඩි කණ්ඩායම් හැඟීමෙන්. කලාප කාර්යාලවලත් වැඩබිම්වලත් ඉන්න අයගේ කැපවීම උපරිමයි. ඒ වගේම අපේ ඉදිරි අරමුණු තිබෙනවා. හඳුනාගත් ප්‍රදේශවල නායයාම් අවම කිරීමට ක්‍රියා කිරීම ඒ අතරින් ප්‍රධානයි. ඒ සඳහා මුල්‍ය සම්පාදනය කර ගැනීමත් ජය ගත යුතු ප්‍රබල අභියෝගයක්. වර්තමානය වන විට ඕනෑම නාය යාමකදී ඉදිරිපත් වන ප්‍රධානතම ආයතනය බවට ජාතික ගොඩනැගිලි පර්යේෂණ ආයතනය පත්ව තිබෙනවා. එය කැපවීමෙන් වැඩ කිරීම නිසා අප ලත් ජයග්‍රහණයක් සේ සලකන්න පුළුවන්. රාජකාරිය කොපමණ දුෂ්කර වුණත් හැමෝම හරිම කැපවීමෙන් ක්‍රියා කරනවා. ඒ සියලු දෙනාට මම ස්තුතිවන්ත වනවා. ඒ වගේම මගේ කටුක රාජකාරිය නිසාම නිවසේ වැඩි වගකීම් ප්‍රමාණයක් උසුලන මගේ බිරියටත්, එකම පුතණුවන්ටත් මට ලබා දෙන සහයට මම ස්තුති කරනවා.කතාබහ නිමා කරමින් සෙනරත් බණ්ඩාර එසේ පවසයි. නායයාමක් සිදුවූ මොහොතේ මුළු රටම කථා කරන්නේ ඒ ගැනය. දිනක් දෙකක් පමණ සියලු දෙනා ඒ ගැන විමසමින් කම්පා වෙති. තොරතුරු සොයති. එහෙත් ඊළඟ නිමේසයේ ව්‍යසනය අමතක කර දමති. එවැනි පටු සීමාවකට ලඝු නොවෙමින් ජනතාවගේ ජීවිත සහ හෙට දවස වෙනුවෙන් වෙහෙසෙන සෙනරත් බණ්ඩාරට සහ ඔහුගේ කණ්ඩායමට අපගේ ස්තුතිය හිමි විය යුතුය.සටහන හා ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205272</link>
    <topic>ජනාධිපතිතුමා මන්ත්‍රීවරයකු ලෙස පත් වී වසර 42 යි</topic>
    <author>සී. කුරුප්පු</author>
    <content>එදා, 1970 රාජාසන කතාවේ ස්තූති යෝජනාව පිළිබඳ විවාදය අරඹමින් එවක විපක්ෂ නායක හා දකුණු කොළඹ පළමු වන මන්ත්‍රී ජේ. ආර්. ජයවර්ධන මැතිතුමා මෙසේ ප්‍රකාශ කර ඇත.“ගරු නියෝජ්‍ය කතානායකතුමනි, විශේෂයෙන්ම බෙලිඅත්ත මන්ත්‍රීතුමාගේ (මහේන්ද්‍ර රාජපක්ෂ මයා) පරම්පරාව මා හොඳට හඳුනනවා. එතුමාගේ පියා මා සමඟ මෙම ගරු සභාවේ සිටියා.ඊට ප්‍රථම එතුමාගේ බාප්පාත් සමඟ මා රාජ්‍ය මන්ත්‍රණ සභාවට පත් වී සිටියා. එතුමා තම කතාව (රාජාසන කතාවට ස්තුති යෝජනාව) කළේ වැදගත් දේශපාලන උරුමයක් තිබෙන පරම්පරාවකට අයත් තරුණ මන්ත්‍රීවරයකු හැටියටයි. මා ප්‍රාර්ථනා කරනවා, ඒ උරුමය අනුව එතුමාට රට ජාතිය වෙනුවෙන් විශාල සේවයක් කරන්නට අවස්ථාව ලැබේවා කියා.”පා. වි. (1970 - 71) වෙ. 90; ති. 137 (1970 ජූනි 21)මීට වසර 42 කට ඉහත දී කරන ලද එම ප්‍රාර්ථනාව මල්ඵල ගැන්වීමට මහින්ද රාජපක්ෂ ජනාධිපතිතුමාට හැකි වීම අප ලද භාග්‍යයකි.මහින්ද රාජපක්ෂ ජනාධිපතිතුමා ළාබාලතම මන්ත්‍රීවරයා හැටියට තෝරා පත් කර ගැනුණු 1970 මහ මැතිවරණය ශ්‍රී ලංකා දේශපාලන ඉතිහාසයේ වැදගත් සන්ධිස්ථානයක් ලෙස ද සැලැකේ. අදට හරියටම වසර 42 කට ප්‍රථම එනම්, 1970 මැයි මස 27 වැනි දින පැවැති මහ මැතිවරණයෙන් පාර්ලිමේන්තු මන්ත්‍රීවරයකු ලෙස තේරී පත් වූයේ වයස අවුරුදු 24 දී ය.අංක 71 බෙලිඅත්ත ඡන්ද කොට්ඨාසයේ එවකට ලියාපදිංචි ඡන්ද සංඛ්‍යාව 46,342 කි. ඉන් ඡන්දය දෙන ලද මුළු සංඛ්‍යාව 40,421 ක් විය. ‘අත’ ලකුණෙන් තරග කළ මහින්ද රාජපක්ෂ මහතා ඉන් ඡන්ද 23,103 ක් ද, ‘අලියා’ ලකුණෙන් තරග කළ රංජිත් අතපත්තු මහතා ඡන්ද 16,477 ක් ද, ‘නැව‘ ලකුණෙන් තරග කළ වීරවර්ණ නිලවීර මහතා ඡන්ද 678 ක් ද ලබා ගත් අතර, ඡන්ද 163 ක් ප්‍රතික්ෂේප විය. වැඩි ඡන්ද 6,626 ක් ලබමින් මහින්ද රාජපක්ෂ මහතා බෙලිඅත්ත ආසනයේ පාර්ලිමේන්තු මන්ත්‍රීවරයා වශයෙන් තේරී පත් වූයේ 57% ක ඡන්ද ප්‍රතිශතයක් ලබා ගනිමිනි. එදා එතුමාගේ මුල්ම මැතිවරණ පෝස්ටරය ඉදිරිපත් කර තිබුණේ පහත සඳහන් කවියෙනි: “දහදුක් විඳින ජනතාවට සහය දෙමින්ජාතිය නැඟු රුහුණෙහි මිණි පහන වෙමින්මියගිය පියාගේ පියවර අනුව යමින්පොඩි පුතු පෙරට එයි ඔබ හැම පරද වමින්”1970 දී පිහිටුවනු ලැබු සමඟි පෙරමුණු රජයේ රාජාසන කතාවට ස්තූති යෝජනාව ඉදිරිපත් කිරීමේ වරම් ලැබු මහින්ද රාජපක්ෂ මැතිතුමා මෙසේ කීය:“මේ රටේ පොදු ජනතාව අධිරාජ්‍යවාදය අනුමත නොකරයි; ධනේශ්වරවාදය අනුමත නොකරයි; සියලු සූරාකෑම් අනුමත නොකරයි. ඔවුන් 1970 තුනෙන් දෙකකටත් වඩා වැඩි ආසන ගණනක් ලබා දී සමඟි පෙරමුණ අති විශිෂ්ට ජයග්‍රහණයකට පත් කළේ මේ නිසයි. මහජනතාව සමඟි පෙරමුණ කෙරෙහි තැබු මේ උදාර විශ්වාසය අබමල් රේණුවක තරමින් පවා නොසැලෙන සේ ඔවුන්ගේ අපේක්ෂාවන් ඉෂ්ට කිරීමට මේ ජනතා රජය වග බලා ගනිතැයි ඔවුහු බලා සිටිති. ජනතා රජය ඉදිරියේ ඇති ප්‍රතිගාමී, කුමන්ත්‍රණකාරී, අධිරාජ්‍යවාදී, ධනවාදී බලවේග අප විසින් සුළුවෙන් තැකිය යුතු නොවේ. එහෙත් ඒ සෑම බාධකයක්ම බිඳ දමමින් සමාජවාදය කරා යන ගමන සහතික කරවීම සඳහා ජීවිත පරිත්‍යාගයෙන් ඉදිරිපත් වන්නට මේ රටේ තරුණ පරපුර සූදානම් බව තරුණයකු වශයෙන් මා එඩිතරව මේ ගරු සභාවේදී ප්‍රකාශ කර සිටිනවා.”පා. වි. (1970 - 71) වෙ. 90; ති. 117 - 118 (1970 ජූනි 14)එදා මෙදාතුර තම දේශපාලන ජීවිතයේ වසර 42 ක්ම එතුමා රට වෙනුවෙන් ජනතාව වෙනුවෙන් ඇප-කැප වී කටයුතු කළේ, බොහෝ දුක් කම්කටොලු විඳ දරා ගනිමිනුයි. කම්කරු හා වෘත්තීය පුහුණු අමාත්‍ය, ධීවර හා ජලජ සම්පත් සංවර්ධන අමාත්‍ය, වරාය නාවික හා ධීවර අමාත්‍ය සහ මහාමාර්ග අමාත්‍ය යන ඇමැති පදවි ද, පාර්ලිමේන්තුවේ විපක්ෂ නායක පදවියත් අනතුරුව අග්‍රාමාත්‍ය පදවියත් දරමින් එතුමා ලද පන්නරය රට පාලනය කිරීමට ඉමහත් පිටිවහලක් වූ බව නිසැකය.එසේම මහින්ද රාජපක්ෂ ජනාධිපතිතුමාගේ ඥාති සහෝදරයකු වූත්, දේශපාලන උපදේශකයකු වූත් ජෝර්ජ් රාජපක්ෂ මැතිතුමා වරක් එතුමාට මෙවැනි ආයාචනයක් කරමින් කළ ප්‍රකාශයක මෙසේ සඳහන් වෙනවා:“මගේ පියා 1936 රාජ්‍ය මන්ත්‍රණ සභා මන්ත්‍රීවරයෙක්. ඔහු ‘රුහුණේ සිංහයා’ වශයෙන් සම්මාන ලැබුවා. මගේ බාප්පාත්, වැඩි මහල් සහෝදරයාත් මන්ත්‍රීවරු. මමත් දැන් මන්ත්‍රීවරයෙක්. මහින්දත් මන්ත්‍රීවරයකු වශයෙන් පත් වී ඉන්නවා. අප සියලු දෙනාම වෙහෙස මහන්සි වන්නේ මේ රටේ ජනතාවගේ දැවෙන ප්‍රශ්නවලට විසඳුම් සෙවීමට හා ඔවුන්ට සතුට හා සාමය ළඟා කර දීමටයි. මගේ තාත්තාත්, බාප්පාත් අද ජීවතුන් අතර නැහැ. මා ද වැඩි කලක් ජීවත් නොවනු ඇතැයි මට සිතෙනවා. එහෙත් අප සහ ඔවුන් කොතෙක් පරිශ්‍රම දැරුවත් තවමත් මේ රටේ ජනතාවගේ මූලික ප්‍රශ්න නොවිසඳී පවතින්නේ නැද්ද? මේ ගැන ඔබ සිතන්නේ කුමක් ද? මම කියන්නම්. රුසියාවේ ලෙනින් කළ දේ කරන්නට අපට තවම බැරි වුණා. ඔහු 1917 ඔක්තෝබරයේ කරන ලද සමාජ පෙරළිය නම්, එදා පාලන බලයේ සිටි අතළොස්සක් වූ සූරාකන ධනේශ්වර පන්තිය අතින් දේශපාලන බලය උදුරා නිර්ධන පන්තිය අතට මාරු කිරීමයි. අන්න ඒ දේ අපට තවම කරන්නට බැරි වුණා. සමාජවාදයේ මූලික ප්‍රශ්නය ද එයයි. එනම්, දේශපාලන බලය පිළිබඳ ප්‍රශ්නයයි. ලෙනින් දේශපාලන බලය තම පන්තියට ලබා ගන්නා විට ඔහුගේ වයස අවුරුදු 47 යි. ඔහු මිය ගියේ අවුරුදු 54 දීයි. ජනතාවගේ පි‍්‍රතිය මැද්දේ ඔහු ජීවත් වුණේ ටික කාලයයි. බණ්ඩාරනායක ශ්‍රීමතාණන් 1956 දී කළ විප්ලවයේ ඵල ලබමින් එතුමාට ජීවත් වන්නට ලැබුණේ ටික කාලයයි. මේ රටේ එම දේශපාලන පෙරළිය ඉටු කොට ජීවත් වන්නට ලැබෙන්නේ ඊටත් වඩා අඩු කාලයක් වුණත් මට නම් එය මහත් සතුටකි.”තම රජය ද එම චින්තනය ඔස්සේ ගමන් කළ යුතු බව ජෝර්ජ් රාජපක්ෂ මැතිතුමාගේ ශෝක ප්‍රකාශ යෝජනාව ඉදිරිපත් කරමින් 1976 ජූලි 06 දින මහින්ද රාජපක්ෂ මැතිතුමා පාර්ලිමේන්තුවේ දී පැවැසීය.මහින්ද රාජපක්ෂ ජනාධිපතිතුමාගේ දේශපාලන ජීවිතයෙන් බොහෝ දේ අපට උගත හැකි ය. විශේෂයෙන්ම දේශපාලන සතුරන් ඇති කර ගැනීමට කිසිසේත් අකමැති වූ එතුමා ඒ බව 1997 අගෝස්තු 22 වැනි දින පාර්ලිමේන්තුව අමතමින් අවධාරණය කළේය. මේ රටේ භාරකාරත්වය ලබා දුන් ලක් ජනතාව හැම විටම සිනාමුසු මුහුණින් පිළිගැනීම එතුමාගෙන් පිළිබිඹු වන තවත් මහත්මා ගතියකි.ගී‍්‍රක දාර්ශනික ඇරිස්ටෝටල්ගේ න්‍යායයට අනුව ශ්‍රේෂ්ඨ නායකයකු සතු ගුණාංග තුනක් සඳහන් වෙනවා. ජනතාවට නායකත්වය සපයන්නට ආත්ම ශක්තිය ලැබෙන, ජනතාවගේ ආකර්ෂණීය නායකයකු වීමේ ප්‍රබල සාධකයක් වන සදාචාරාත්මක පෞරුෂත්වය (ඊතෝස්) ද, ජනතාවගේ හැඟිම් ස්පර්ශ කොට උත්තේජනය කිරීමට ඇති හැකියාව (පේතෝස්) ද, ‘යම්කිසි ක්‍රියාමාර්ගයකට එළඹිය යුතු ය’ යන්න ඉතා ප්‍රබල අයුරින් සහේතුකව ඉදිරිපත් කිරීමේ හැකියාව (ලෝගෝස්) ද යන එම ගුණාංග තුන මහින්ද රාජපක්ෂ ජනාධිපතිතුමා තුළ ද දක්නට ලැබේ. එතුමා අද ශ්‍රේෂ්ඨ නායකයෙකි.සී. කුරුප්පුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205273</link>
    <topic>ජනතාව දැන් විදුලිය අරපිරිමැස්මට හුරුවෙමින් ඉන්නවා</topic>
    <author>සංවාදය - සුමේධා නවරත්න</author>
    <content>විදුලි බලය සංරක්ෂණය කිරීම වෙනුවෙන් විදුලිබල හා බලශක්ති අමාත්‍යාංශය පියවර ගණනාවක් ගත්තේය. පාසල් දරුවන් මෙන්ම ගෘහස්ථ පාරිභෝගිකයන් ද කර්මාන්තකරුවන් හා ආයතන ඇතුළු සියලු සමාජ සංස්ථා ඒ සම්බන්ධයෙන් දැනුම්වත් කෙරිණි. මේ එහි ප්‍රගතිය ගැන ඇමැතිවරයා දැක්වූ අදහස් කීපයකි.විදුලිය සංරක්ෂණය පිළිබඳ ජනතා ප්‍රතිචාර ගැන සෑහීමකට පත් වෙන්න පුළුවන්ද?විදුලිය සංරක්ෂණය කරුණු දෙකක් මත වැදගත් වෙනවා. එය එක් පැත්තකින් විදුලි අර්බුදය වෙනුවෙන් දුන් කෙටිකාලීන පිළිතුරක්. අනෙක් පැත්තෙන් දිගුකාලීන අරමුණක් තියෙනවා.විදුලි සංරක්ෂණය කෙටිකාලීන විසඳුමක් වුණේ කුමන ආකාරයට ද?මෙහෙමයි. විදුලිබල මණ්ඩලයේ සාමාන්‍යාධිකාරිතුමා විශේෂ වාර්තාවක් සකස් කර තිබුණා ඉදිරියේදී ඇති විය හැකි විදුලිය අර්බුදය ගැන. ඒ අර්බුදයට හේතු වී තිබුණේ නිරිත දිග මෝසම් සුළං හා ඊසානදිග මෝසම් සුළඟයි. 2011 වසරේදී ඒ මෝසම් දෙකේදීම අපේක්ෂිත වර්ෂාව අපට ලැබුණේ නැහැ.එහෙත් විදුලිය ඉල්ලුමේ අඩුවක් වුණේ නැහැ. වියළි කාලගුණය, උත්සව කාල යනාදී හේතු නිසාත් විදුලිය භාවිතය වැඩි බව අප දැන සිටියා. මෙහිදී ඇතිවන අර්බුදකාරී තත්ත්වයට මුහුණදීමට විධි දෙකකට පුළුවන්කම තිබුණා. හැබැයි ඒවා මණ්ඩලයට හෝ ජනතාවට වාසි සහගත විසඳුම් නම් නොවේ.මොනවද ඒ විසඳුම්?එකක් තමයි දිනකට පැය ගණනාවක් විදුලිය කප්පාදු කිරීම. අනෙක විශාල මුදලක් ගෙවමින් අතිරේක විදුලියක් මිලදී ගැනීම. මේ ක්‍රම දෙකටම නොයමින් විදුලි අර්බුදය විසඳා ගැනීමට මේ සංරක්ෂණය නිසා අපට හැකිවුණා.ඒ කියන්නෙ ජනතාව විදුලිය සංරක්ෂණයට යොමු වී තිබෙනවා?ඇත්තටම ඔව්. පසුගිය කාලේ විශාල වශයෙන් ඉහළ ගිය ඉන්ධන මිලත් විදුලි බිලට බලපෑවා. ඒ හේතුව සහ අප කළ දැනුම්වත් කිරීම් නිසා පාරිභෝගික ජනතාව විදුලි සංරක්ෂණයට හුරුවුණා.යම් විදියකට මේ සංරක්ෂණයට නොගොස් අතිරේක විදුලිය ලබා ගන්න වුණා නම් රුපියල් මිලියන දහතුන්දාහක් රුපියල් මිලියන දාහත්දාහත් අතර මුදලක් අමතරව වැය කරන්න අපට සිද්ධ වෙනවා.අනෙක් පැත්තෙන් රුපියල් බිලියන 25ක පමණ සහනත් ලබා දෙමින් අප පැය 24 පුරා විදුලිය ලබා දෙනවා.කර්මාන්ත සඳහා බිලියන 7ක්, නිවැසියන් සඳහා බිලියන 17ක් ද ඉතිරිය ආගමික ස්ථාන වීදි ලාම්පු යනාදිය සඳහාත් ලබාදෙමින් රටේ ආර්ථික සංවර්ධනයට අඛණ්ඩ විදුලි සැපයීමක් ලබාදීමට අප කටයුතු කරනවා.ගෘහස්ථ පාරිභෝගිකයන් විදුලි සංරක්ෂණයට යොමු කිරීමට සාපේක්ෂව මහා පරිමාණ කර්මාන්ත, පෞද්ගලික හා රාජ්‍ය ආයතනවල විදුලි නාස්තිය තුරන් කිරීමට ගෙන ඇති පියවර කුමක්ද?මේ හැම කොටසක්ම පාහේ මේ වන විටත් දැනුම්වත් කර හමාරයි.කර්මාන්ත, ආයතන හයදාහකට බලශක්ති විගණකවරුන් පත්කර විදුලිය නාස්තියට වැට බඳින ආකාරය ගැන අප ඔවුන් දැනුම්වත් කර තිබෙනවා.ඒ වගේම විදුලිය ඉතිරි කරන නිවැසියන්ට තෑගි දෙන ක්‍රමයක් ආරම්භ කර තිබෙනවා. ඊට සමගාමීව පාසල් දරුවන් දැනුම්වත් කිරීමේ වැඩපිළිවෙළ ආරම්භ කර තිබෙනවා.ඔබ පැවසුවා විදුලිය සංරක්ෂණයේ දිගුකාලීන අරමුණක් තිබූ බව. මොකක්ද මේ දිගුකාලීන අරමුණ?තව වසර හතළිහකින් තෙල් ඉවරයි. ඒ වගේම ගල්අඟුරුත් අවසන් වෙනවා. අනෙක පරිසර විනාශය නිසා ගල්අඟුරු භාවිතය වසර 2030 වන විට අනිවාර්යයෙන්ම නතර කළ යුතු බවටයි ලෝකයෙන් බලපෑම් එල්ල වෙන්නේ. මොකද ගෝලීය උණුසුම වැඩිවෙලා. අයිස් කඳු දියවෙන්න පටන් ගෙන.මේ ගැටලු ශිෂ්ටාචාරයේ ගැටලු මිස ඇමැතිවරයාගේ හෝ පවතින දේශපාලනයේ හෝ ගැටලුවක් නොවේ. ඒ නිසා මේ තත්ත්වයට මුහුණ දෙන්න අප කටයුතු කළ යුතුයි.2030 දී එවැනි අර්බුදයක් ඇති බව දැනගෙන අසාර්ථක නොරොච්චෝල බලාගාරය ඉදිකළා. මේ වන විට සාම්පූර්වල තවත් ගල් අඟුරු බලාගාරයක් ඉදිකිරීම ඇරඹිලා. ඇයි මේ?නොරොච්චෝල අසාර්ථක නැහැ. එහි බොහෝ ගැටලු තිබුණා තමයි. පළමු ගල්අඟුරු නැව ගොඩබාන්න දින 25ක් ගියා. ඒත් දැන් දින හතෙන් ගොඩබානවා. එවැනි ගැටලු බොහෝමයක් බොහෝදුරට විසඳාගෙන හමාරයි. තව අඩුපාඩු නැතිව නොවේ. ඉදිරියේදී ඒවා නිවැරැදි කිරීමට කටයුතු ;යාදනවා.අනෙක් පැත්තෙන් ලෝක පරිසර විනාශයට අපට පමණක් විසඳුම් සෙවිය නොහැකියි.ඔබ කියන්නෙ ගල්අඟුරු මිල ඉහළ ගියත් ගල් අඟුරු බලාගාරයෙන් අපට වාසියක් තිබෙනවා කියලද?ඔව්. ගල්අඟුරුවලින් විදුලිය නිෂ්පාදනය තවමත් ලාභයි. සාපේක්ෂ වශයෙන් අපිට මෙහි වාසියක් තිබෙනවා.මිහිකත පැයෙන් විදුලිය ඉතිරි කර මණ්ඩලය විශාල ලෙස ලාභයක් ලැබූ බව පවසනවා?මිහිකත පැය වෙනුවෙන් පැයක් විදුලිය පාවිච්චියෙන් වළකින ලෙස ජනතාවට දැනුම් දුන්නේ ලාභ ලබන්න හිතාගෙන නොවේ.විදුලිය අරපිරිමැස්ම ගැන යම් පණිවුඩයක් ජනතාවට ලබා දීමයි අපේ අරමුණ වුණේ.මෙහිදී ඩීසල්වලින් නිපදවන මෙගාවොට් 130 ඉතිරි කරගන්න හැකි වුණා.ඒ නිසා රුපියල් මිලියන හතක ඉතිරියක් වුණා. මින් අදහස් කළේ අවශ්‍යතාවක් තිබෙනවා නම් අපට විදුලිය අරපිරිමැස්මෙන් පාවිච්චි කරන්න හැකි බව ජනතාවට දැනුම් දීමයි.විදුලිබල මණ්ඩලයේ සේවක වැටුප් අර්බුදය නැවත මතුවෙන හැඩයි?මේ රටේ වෙනත් ආයතනවල සිටින කම්කරුවාගේ පටන් ඔවුන්ගේ වැටුපට සාපේක්ෂව බලන විට විදුලිබල මණ්ඩලය කියන්නෙ ඉහළ වැටුප් ලබන ආයතනයක්.මේ වන විට අවම මූලික වැටුප පමණක් රුපියල් 23000ක් වෙනවා.ඊට අමතරව ඇතැම් අයට පැයකට රුපියල් 400 ගණනේ අතිකාල දීමනා ලැබෙනවා.වර්ෂ අවසානයේ ප්‍රසාද දීමනා දෙනවා. වෛද්‍ය රක්ෂණයක් තියෙනවා.මෑතකදී සියයට 25කින් වැටුප් වර්ධනයක් සිදුවුණා.තවදුරටත් එවැනි ඉල්ලීම් කිරීම අසාධාරණයි.මණ්ඩලයේ ඇතැම් සේවකයකු චෝදනා කරන්නේ ඉංජිනේරුවන්ට සීයට 102ක පඩි වැඩිවීම් කල බවත් සෙසු සේවකයන්ට ඉන් අසාධාරණයක් වූ බවටත් නොවේද?ඔය චෝදනාව අමූලික බොරුවක්. කිසිවෙකුට සියයට 102කින් වැටුප් වැඩි වුණේ නැහැ. මේ හැම දේම කරන්නෙ එක්තරා දේශපාලන පක්ෂයක් වෘත්තීය සමිතියක්. තර්ජනය කරමින් ඉන්නවා මිසක් ඒ අය මණ්ඩලය වෙනුවෙන් දහඩිය බිඳක් හෙළන අය නොවේ. ඔවුන් පූර්ණකාලීන පක්ෂ සාමාජිකයො.මේ වෘත්තීය සමිතිවල ප්‍රෝඩාවට හවුල්වෙලා කඩාකප්පල්කාරී ක්‍රියාවන්වල යෙදුණොත් ඒ අයට ඒ අයගේ පක්ෂයෙන්ම තමයි රස්සාවල් සොයාගන්න වෙන්නේ. මේ වෘත්තීය සමිති ලැජ්ජා වෙන්න ඕනෙ. මහජනතාවගෙන් සමාව ගන්න ඕනෙ. සේවකයන්ට වැඩ වර්ජන කිරීමට අයිතියක් තියෙනවා. ඒත් ඒකටත් ක්‍රමයක් හා සාධාරණ බවක් තියෙනවා. අපි හුඟක් ඉවසනවා. ඒත් ඉවසීමේ සීමාවක් තියෙනවා.සංවාදය - සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205274</link>
    <topic>තමුසෙට එන්න කාර් එක එව්වා</topic>
    <author>මහින්ද අබේසුන්දර</author>
    <content>කවි වැනි මිනිස්සුගිය සතියේ පළවූ ලිපියේ 1977 ආණ්ඩුවේ අගමැති ලෙස ඩඩ්ලි සේනානායක මහතාගේ නම පළවූයේ ප්‍රමාද දෝෂයකිනි. දුරකථනයෙන් කතා කළ පාඨකයෙක් ඒ ගැන පෙන්වා දුන්නේය.අදත් අපි ආචාර්ය ඇන්. ඇම්. පෙරේරාගේ සුන්දර ජීවිතයේ රසවත් තැන් කීපයක් සටහන් කරමු.ඇන්. ඇම්. මුදල් ඇමැති ලෙස කටයුතු කරද්දී ආරක්ෂක නිලධාරියා ලෙස කටයුතු කළේ අයි. පී. රත්නායකයි. දින වකවානු මතක නැත. ඇන්. ඇම්. නුවරඑළි ගියේය. ඒ රත්නායක සමඟය. ආරක්ෂක නිලධාරියා මෙන්ම රියැදුරු ලෙස කටයුතු කළේ ද රත්නායකයි. රත්නායකට සහලෝලා උණය. ඒ මදිවට බඩ යනවාය. බඩ යනවාට බෙහෙතක් දුන්නේය. තවම උණ බැස්සේ නැත.ඇන්. ඇම්. රත්නායකගේ ගෙදරට කතා කළේය. බිරිඳ රිසීවරය ගත්තේය.“I am N. M. here. He is alright, Don’t worry. I will bring him home. O. K.” එසේ කියා ඇන්. ඇම්. නිහඬ විය. මෝටර් රථයේ පස්සා ආසනයේ රත්නායක ඇලවුණේය. ඇන්. ඇම්. රියැදුරු අසුනේය. රත්නායක හොඳටෝම නිදිය. ඇන්. ඇම්. කෙළින්ම කොළඹ ආවේය.1970 න් පසු මුදල් ඇමැති ලෙස ඇන්. ඇම්. ගේ ආරක්ෂක නිලධාරියා වූයේ උප පොලිස් පරීක්ෂක සේනානායකයි. ඇන්. ඇම්. සභා ගැබට ඇතුළු වූ පසු සේනානායක පත්‍රකලාවේදීන්ගේ ගැලරියට වී සිටී.ඔහු පාර්ලිමේන්තු විවාදවලට සවන් දෙනවා වගේම ඇන්. ඇම්. ගේ ඉරියව් ගැන විමසිල්ලෙන් සිටියේය.පාර්ලිමේන්තු සභා ගැබේ සිටින ඇන්. ඇම්. රාජකාරි කටයුතුවලට ඉඳහිට මුදල් අමාත්‍යාංශයට ද යයි. සභා ගැබෙන් පිට වූවාම එළියට නෑවිත් මුදල් අමාත්‍යාංශයට යා හැක්කේ එම ආයතන සියල්ල එකම ගොඩනැගිල්ලේ පිහිටි නිසාය.ඇන්. ඇම්. අසුනින් නැගිට කතානායක අසුන අසලින් පිටවන විට ආරක්ෂක නිලධාරියා “ලොක්කා මුදල් අමාත්‍යාංශයට ගියා” කියයි. එසේ ගොස් එනතුරු සේනානායක ගැලරියෙන් හෙල්ලෙන්නේ නැත.මුදල් අමාත්‍යාංශයේ සිට යළි පාර්ලිමේන්තුවට ආ විට ඇන්. ඇම්. ගෙදර යන්නේ පාර්ලිමේන්තු රැස්වීම අවසන් වූ පසුවය. එවිට සේනානායක කඩිමුඩියේ දුව ගොස් පිටවන දොරටුව අබියසට මෝටර් රථය ගෙන්වා ගත්තේය.එක දවසක් ඇන්. ඇම්. මුදල් අමාත්‍යාංශයට ගියේය. ආපසු ආවේ නැත. සභා රැස්වීම ද ඉවරය. සේනානායකට අප්සෙට්ය. ඔහු එහාට දුවයි - මෙහාට දුවයි. මුදල් අමාත්‍යාංශයට කතා කරයි.“ඇමැතිතුමා මෙහෙන් ගියා” අමාත්‍යාංශයෙන් සේනානායකට ලැබුණ පිළිතුරයි.එහෙමනම් කොහේද ගියේ? සේනානායක කල්පනා කළේය.“මම ගෙදර ආවා. තමුසෙට එන්න කාර් එක පාර්ලිමේන්තුවට එව්වා” ඇන්. ඇම්. පාර්ලිමේන්තුවට දුරකථන පණිවුඩයක් දුන්නේය. කාර් එක ආවේය. සේනානායක ගෙදර ගියේය.සමඟි පෙරමුණේ මැයි දින පෙළපාළිය හැව්ලොක් ටවුමින් පටන් ගත්තේ ඩික්මන් පාර හරහා ගාලු මුවදොර යාමටය. රතු කමීසයකින් හා කලිසමකින් සැරසුණ ඇන්. ඇම්. රතු කැප් එකක් ද පැලඳ සිටියේය. ඇන්. ඇම්. ළඟින්ම සේනානායක සිටියේය. ඉනේ රිවෝල්වරය ද තිබුණේය.ඩික්මන් පාර ඔස්සේ ගාලු පාරට අවතීර්ණ විය. සේනානායකට ඉරියව් වෙනස් වන බව පෙනුණි. හොඳටම දහදිය දමලාය. පපුව රිදෙන බව ද ඔහු ළඟ සිටි අයකුට කීවේය. ඒ කතාව ඇන්. ඇම්.ට දැනුම් දුන්නේය.“Bring my car, ඩ්‍රයිවර්ට කියන්න කාර් එක ගේන්න කියල” ඇන්. ඇම්. අණ කළේය.සේනානායක ඇන්. ඇම්. ගේ කාර් එකට නැංගේය. කාර් එක ගාලු මුවදොරට ගියේය. කාර් එකට ගොඩ වී විවේකයෙන් යද්දී පපුවේ වේදනාව පහව ගියේය. ඇන්. ඇම්. පෙළපාළිය සමඟ පයින්ම ගාලු මුවදොරට ගියේය.1971 ජනතා විමුක්ති පෙරමුණ රටම හෙල්ලුවේය. පැට්‍රල් බෝම්බ පුපුරා ගියේය. පොලිස් ස්ථානවලට පහර දුන්හ.දුප්පත් මිනිසුන්ගේ බත් මුට්ටිය පවා සොරා ගත්හ. රටේ පාලනය ඇණ හිටියේය.ඇන්. ඇම්. මුදල් ඇමැති ලෙස ඊළඟට කළ යුත්තේ කුමක්දැයි ඇමැති මණ්ඩලයේ සාකච්ඡා කළේය. 1988 - 89 තරම් භීෂණය නපුරු නැත.කොටා පාරේ පිහිටි ඇන්. ඇම්. ගේ නිවසේ සවස් වන විට පාක්ෂික සහෝදරවරු මන්ත්‍රීවරු පිරිලාය. ගේ ඇතුළේ සාකච්ඡා කරමින් සිටි ඇන්. ඇම්. සවස පහට පමණ පෝටිකෝව යට නවතා තිබු කාර් එකට නැංගේය. ගිනි අවියක් ගත් හමුදා සෙබළකු බලෙන්ම වාගේ ඉදිරිපස අසුනේ වාඩි විය.‘මේ කලබල අස්සේ කොහේද මේ යන්නේ’ යන්න නිවස ඉදිරිපිට රැස්ව සිටි පිරිසගේ ප්‍රශ්නය විය.“මහත්තයට පිස්සු. බෝල ගහන්න ගියා” ගුණපාල ප්‍රශ්නයට පිළිතුර සැපයුවේය.ඇන්. ඇම්. සවසට ටෙනිස් ගහන්නේය. එය හැමදාම පුරුද්දකි.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205275</link>
    <topic>“මගෙ මහත්තයා වීරයෙක් එයා ගැන ආඩම්බරයි”</topic>
    <author>ඉනෝකා සමරවික්‍රම</author>
    <content>පරම වීර විභූෂණ සම්මාන දිනූ චන්ද්‍රසිරි බණ්ඩාරගේ බිරිඳ කියයිපරිසරය උණුසුම්ය. එහෙත් ගාලු මුවදොර මුහුද සිප හමන මදනල වෙනදාටත් වඩා සිහිලැල්ය. ඒ රට වෙනුවෙන් අභීතව සටන් කර දිවිපිදු රණවිරුවන්ගේ ආදරණීය අම්මාවරු, පියවරු, බිරින්දෑවරු, දරුවන්... හෙළන කඳුළිනි. ඔවුන්ගේ මුවින් නැඟෙන සුසුම හද දවාලයි. පරිසරයම නිසලය. ඒ නිසල බව ගෙන එන්නේ අභිමානයකි. එක පෙළට සිටින ත්‍රිවිධ හමුදාව, පොලීසිය, සිවිල් ආරක්ෂක බළකාය රට වටකොට බැඳි මහ පවුරක් සේය. තිස් වසරක යුද්ධයේදී දිවිපිදු සියලු විරුවනි ඔබ රටට ආඩම්බරයකි. යුද විජයග්‍රහණයේ තෙවසර සමරන දා පරම වීර විභූෂණ සම්මානයෙන් පිදුම් ලැබු සෙ/ 462696 කෝප්‍රල් දිසානායක මුදියන්සේලාගේ සුගත් චන්ද්‍රසිරි බණ්ඩාර නම් ඔහු හසලක ගාමිණි රණවිරුවා වැන්නෙකි.“සුගත් කවදාවත් මගෙත් එක්ක යුද්ධය ගැන කතා කරලා තිබුණේ නැහැ. නිවාඩුවට ගෙදර ආවම අපි ඒ ගැන කතා කළේම නැහැ. මම ඇහුවත් මට මුකුත්ම කිව්වේ නැහැ. එයා ගෙදර ආවම දුව එක අඩියක්වත් පයින් යන්නේ නැහැ. සුගත් හිටියෙම දූ වඩාගෙන. සුගත් මැරුණම තමයි මට යුද්ධයේ බිහිසුණු බව වඩාත් දැනුණේ. තාත්තා මැරුණු බව දූට ඒත්තු ගන්වන්න හුඟක් කල් ගියා. ඒ දවස්වල දුව මගෙ පොතක ලියා තිබුණා දුරකථන අංකවලට කතා කරලා එයාගේ තාත්තා හොයනවා. තාත්තට කතා කරන්න ඕන කියනවා. සුගත් නැති වුණාම මං ජීවත් වෙන්න හිත හදාගත්තේ දූ නිසා.මගෙ දුව පුංචි හපනෙක්. සුගත්ගෙ බලාපොරොත්තුව තිබුණේ දුවගේ අනාගතය හදන්න. මං ආයෙත් ගමට නොගිහින් නතර වුණේ සුගත්ගෙ පැතුම් ඉටු කරන්න ඕනැ නිසා. යුද්ධය නිසා අපේ ජීවිත කඩා වැටුණත් යුද්ධය නිමා වී මේ රට නිදහස් රටක් වීම නිසා මට මගෙ මහත්තයා ගැන ආඩම්බරයි. එයා මට විතරක් නොවෙයි මුළු රටටම වීරයෙක්...”ඇය තුරුළේ සිටින දියණිය අම්මා දෙස අහිංසකව බලා හිඳී. ඇය, වන්නි මානුෂීය මෙහෙයුමේදී දිවිපිදු විශේෂ බළකායේ ලාන්ස් කෝප්‍රල් චන්ද්‍රසිරි බණ්ඩාරගේ බිරිඳ මංගලිකා කුමාරි රණසිංහය. ඇය කොතෙක් නම් හඬන්නට ඇත්ද? සුසුම් හෙළන්නට ඇත් ද? මංගලිකා පමණක් නොව යුද්ධයේදී දිවිපිදු රණවිරුවන්ගේ පවුල්වල සාමාජිකයෝ කොතෙක් නම් හඬනවා, වැලපෙනවා ඇත්ද?“රණවිරුවෝ සදානුස්මරණීයයි.” මේ විරෝදාර රණවිරුවන්ගේ විජයග්‍රහණයේ තෙවැනි සැමරුම් උත්සවය දා මහින්ද රාජපක්ෂ ජනාධිපතිතුමන් අතින් ත්‍රිවිධ හමුදාවේ මියගිය රණවිරුවන් පහළොස් දෙනකු වෙනුවෙන්, ඔවුන්ගේ ළඟම ඥාතින්ට ‘පරම වීර විභූෂණ’ සම්මානය පිරිනැමිණි.වන්නි මානුෂිය මෙහෙයුමේදී දිවිපිදු චන්ද්‍රසිරි බණ්ඩාර මරණය දැක දැක තම සහෝදර සෙබළුන්ගේ ජීවිත ගලවා ගැනීම සඳහා සතුරාට බිලි වූ වීරෝදාර රණවිරුවෙකි.දිනය දෙදහස් නවය වසරේ පෙබරවාරි මස තුන්වෙනිදාය. ත්‍රස්තවාදීන් විසින් වන්නි මානුෂිය මෙහෙයුමේදී නිරතව සිටි හමුදාව ඉදිරියට අධිබලැති පුපුරන ද්‍රව්‍ය පුරවා ගත් මරාගෙන මැරෙන වාහනයක් ඔවුනගේ ආරක්ෂක වළල්ල වෙත ධාවනය කෙරිණි. එවිට වේලාව සවස 4.30 ට පමණ ඇත. ආර් පී ජී අවියක් ද අත දරා සිටි ලාන්ස් කෝප්‍රල් චන්ද්‍රසිරි බණ්ඩාර ඉදිරියෙන් එන වාහනය පිළිබඳව විමසිල්ලෙන් පසුවිය. ඔහු ආර් පී ජී අවිය ඒ දෙසට එල්ලය බලා ක්‍රියාත්මක කළත් එය සාර්ථක වූයේ නැත. සිදුවිය හැකි මහා විනාශයක් නතර කිරීමේ අරමුණින් තම ජීවිතය අහිමි වන බව දැන දැනම ආර් පී ජී අවියට බෝම්බයක් අටවා ගෙන තමන් ඉදිරියට වේගයෙන් එන පුපුරන ද්‍රව්‍ය පිරවූ වාහනයට ප්‍රහාරයක් එල්ල කළේය. ගතවූයේ මොහොතකි. මහා හඬක් නංවමින් ඇසිල්ලකින් සියල්ල පිපිරී ගියේය. ලොරිය මුළුමනින්ම විනාශ විය. ඒ ප්‍රහාරයෙන් චන්ද්‍රසිරි බණ්ඩාරගේ කණ්ඩායමේ නායකයා ද තවමත් සෙබළුන් කිහිප දෙනෙක් ද මිය ගියහ.“එයා නිවාඩු ආවේ ජනවාරි දාහත්වැනිදා. ඒ නිවාඩු කාලේ අපි දෙන්නම වෙහෙසුණේ දුව ඉස්කෝලෙකට ඇතුළත් කරගන්නයි. එයා දුව ගල්කිස්ස උසස් බාලිකා පාසලට යනවා දැක්කෙ දවස් දෙකයි. ඊළඟ දවසේ එයා මඟින් බැහැලා උතුරට යන්න ගියා. ඉස්කෝලේ ළඟට ආවේ නැහැ. දුව දාලා යන්න බැහැ කියල. එයා මට යනකොට කියලා ගියා එයාට කතා කරන්න බැරි වුණොත් කඳවුරට කතා කරලා අහන්න කියලා. කොහොමහරි ඔය සිද්ධිය වෙන්නට පෙර එයා යුද පෙරමුණට යන්න කලින් මට කතා කළා. එයා නැති වුණ දවසට කලින් දවසේ රෑ මට විකාර හීන පේන්න ගත්තා. නින්ද ගියේ නැහැ. පහුවදාත් ඒ වගේමයි. මං හැන්දෑවේ කඳවුරට කතා කළා. එහෙන්් කිව්වා එයා එළියේ කියලා. ඊළඟ දවසේ හමුදාවෙන් මට කතා කරලා කිව්වා අම්මලා ළඟට යන්න මහත්තයාට පොඩි අනතුරක් කියලා. ඒත් මං හිතුවේ නැහැ. මේ වගේ දෙයක් වෙලා ඇති කියලා.”ඒ වන විට මංගලිකා හිටියේ රත්මලාන තෙලවල පාරේ පුංචි කුලී නිවසකය. චන්ද්‍රසිරි බණ්ඩාරගේ උපන් ගම බිබිල වුවද මංගලිකා බදුල්ලේ වුවද විවාහයෙන් පසු ඔවුන් රත්මලානේ කුලී නිවෙසක පදිංචියට ආහ. ඒ පුංචි ගෙදර ඔවුන්ගේ ලෝකය ගොඩ නැඟුව ද එහි අසිරිය විඳින්නට ඔවුන්ට නොහැකි විය. යුද්ධය සියල්ල උදුරා ගත්තේය. තම සැමියාගේ මරණයත් සමඟ තවත් අසරණ වූ මංගලිකාට කුවෙට්හි වෙසෙන ශ්‍රී ලාංකිකයකු විසින් හොරණ ගුරුගොඩ ප්‍රදේශයෙන් නිවෙසක් පරිත්‍යාග කරන ලදි. අද ඔවුන් වෙසෙන්නේ ඒ නිවෙසේය.“ගමට ගියොත් මගෙ දරුවට උගන්න ගන්න බැරි වෙනවා. මහත්තයගේ සිහිනය වුණේ දුවට උගන්වන්න. ඒත් හොරණ ගුරුගොඩ ඉඳලා ගල්කිස්සට ඉස්කෝලේ යන්න අමාරුයි. ප්‍රවාහන සේවයක් නැහැ. දුව කොළඹ ඉස්කෝලෙකටවත් දාගන්න ලැබෙනවනම් ඒක ලොකු සහනයක්.”රණවිරු චන්ද්‍රසිරි බණ්ඩාරගේ දියණිය කරාටේ හපනියකි. ගල්කිස්ස උසස් බාලිකා විද්‍යාලයේ හතර ශ්‍රේණියේ ඉගෙනුම ලබන ඇය විවිධ කරාටේ තරගවලින් රන් පදක්කම් රැසක් දිනා සිටින්නීය.“දුව ඉන්දියාවේ පැවැත්වුණ තරගයකට ගිය අවුරුද්දේ සහභාගි වුණා. එහිදී බර පන්ති විස්සයි විසිපහ අතර තරගයෙන් රන් පදක්කමක් දිනා ගත්තා. මේ වෙනකොට දුව රන් පදක්කම් හතක් දිනාගෙන ඉන්නවා.”සිය සැමියා අහිමි වී යද්දී ජීවිතයේ එකම බලාපොරොත්තුව පුංචි දියණිය නිසා නැඟි සිටින මංගලිකාගේ එකම අරමුණ දියණිය සමාජයේ ඉහළ තලයක රඳවා තැබීමය.“මහත්තයා නැති වුණහම මට දැනුණේ මගෙ ජීවිතේ කඩා වැටුණා වගේ. ඒත් මං දුව වෙනුවෙන් ජීවත් වෙන්න හිතුවා. යුද හමුදාවෙන් අපි ගැන නිරන්තරවම සොයලා බලනවා. මගෙ පවුලේ අය වගේම මහත්තයගේ පවුලේ අයත් අපි ගැන බලනවා. ඒ වුණත් සුගත් නැති අඩුව විඳගන්න අමාරුයි. සුගත් නැති වෙලා තුන් මාසේ දානේ දීලා සතියකට විතර පස්සේ තමයි යුද්දෙ ඉවර වුණේ. ඒ වෙලාවේ හිතට දැනුණේ සතුටක්. ඒ වගේම කියාගන්න බැරි තරමේ දුකක්. එදා ජනාධිපතිතුමා අතින් පරම වීර විභූෂණ සම්මානය ගනිද්දි මට ලොකු ආඩම්බරයක් දැනුණා. මගෙ මහත්තයා මැරුණේ රට වෙනුවෙන්. එයා යුද වීරයෙක්. එයාගේ නම මේ රටේ ඉතිහාසයට එකතු වෙනවා...” මංගලිකා පවසන්නීය.“මට තාත්තා ගැන ආඩම්බරයි. මම ඉගෙන ගෙන වෛද්‍යවරියක් වෙනවා.” අම්මාගේ තුරුලේ හිඳ ඇගේ කඳුළු දෙස නිසොල්මනේ බලා උන් සසිකලා සිතුමිණි චන්ද්‍රසිරි පුංචි දියණිය සෙමෙන් පවසන්නීය.හැන්දෑ කළුවර පරිසරයේ පාළු බව වැඩි කරයි. ජාතියේ මුර දේවතාවන් වන් වූ මේ රණවිරුවන් දිවි පුදා ත්‍රස්ත ග්‍රහණයෙන් මුදා ගත් නිදහස් රටක අද අපි බියක් සැකක් නැතිව ජීවත් වෙමු. ඒ බිය සැක නැති රට අපට උරුම කර දුන්නේ චන්ද්‍රසිරි බණ්ඩාර වැනි අභීත රණවිරුවන්ගේ ලේ දහඩිය කඳුළුය...අපි හිස නමා ආචාර කරමු. සැරයන් චන්ද්‍රසිරි බණ්ඩාර පමණක් නොව රට වෙනුවෙන් දිවිපිදු සියලු රණවිරුවන්ගේ නාමයට.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205276</link>
    <topic>කැලණි ගඟේ රන් හාරනු බලා වරෙන්</topic>
    <author>දයා ඩී. ෆොන්සේකා</author>
    <content>මේ දිනවල කැලණි ගඟ දෙපස වෙසෙන ජනතාවට රංවල දෙයියන් විසින් දෙන ලදැයි කියන තෑග්ගක් ලැබී ඇත. ගඟ දෙපස වැසියෝ ගඟට බැස දෙවියන් තමන්ට ලබාදුන් ආශිර්වාදය අනුව රන් සොයමින් සිටිති.රත්තරන් නිධියක් පහළ වී නැතත් පූගොඩ කුමාරිමුල්ල රන්වල ආදී කැලණි ගඟ දෙපස ගම්වල වැසියන්ට මේ වාසනාව පෑදී ඇත්තේ කැලණි ගඟෙනි.පසුගිය කාලයේ කැලණි ගඟේ වැලි ගොඩ දමමින් සිටි කීප දෙනෙකුට ගඟේ වැල්ලේ අමුතු දිස්නයක් දක්නට ලැබිණ. මේ ගැන සෝදිසියෙන් පරීක්ෂා කොට බැලූ ඔවුන්ට දැනගන්නට ලැබුණේ ගඟේ වැලි අතර රන් ඉතා සුළු ප්‍රමාණයක් මුසුවී ඇති බවයි. ඔවුන් මෙය රහසේ තබාගෙන වැලි ගරමින් ඉතා සියුම් රන්කැට එකතු කොට රන් කරුවන්ට දී මුදල් ලබා ගත්හ.මෙය රහසක් වශයෙන් තබාගත නොහැකි විය. කටින් කට ගිය මේ ආරංචිය ඇත්ත නැත්ත සොයන්නට කැලණි ගඟ දෙපස වැසියෝ පටන් ගත්හ. ඔවුන්ට ඉතා සුළු වශයෙන් රන් හමුවිය. මෙය කටින් කට යෑමෙන් ඇවිස්සුණ ජනතාව ගෙදර පිරිමින් පමණක් නොව කාන්තාවන් පවා කැලණි ගඟට බැස ගෙදර තිබූ තාච්චි හැළි වළං පවා රැගෙන ගොස් රන් ගරන්නට පටන් ගත්හ.ඔවුන්ට දිනපතා රන් සුළු සුළු වශයෙන් හමු විය.මහාචාර්ය සී.බී. දිසානායක---------------------භූ විද්‍යා හා පතල් කැණීම්  කාර්යාංශයේ සභාපතිආචාර්ය විජයානන්දඉන්පසු පූගොඩ කුමාරිමුල්ල රන්වල ප්‍රදේශවල ගඟ දෙපස ගඟට බැස රන් සොයන ජනතාව දැකිය හැක.මුලින් තුන් සියයක් පමණ පිරිස් මෙසේ රන් සොයන්නට එකතු වූවත් මේ සතිය මුල වනවිට දිනකට දහසක් පමණ පිරිසක් රන් ගැරීමට එක් වූහ. උදෑසනම ගෙදර දරු මල්ලන්ගේ කටයුතු අවසන් කරන කාන්තාවෝ ගෙදර ඇති මොකක් හෝ භාජනයක් ගෙන ගඟට බසිති. ඔවුහු එතැන් සිට වැලි ගරමින් රන් කැබලි කීපයක් සොයා ගැනීමට මහන්සි වන අයුරු අපූරු දර්ශනයක් වෙයි.මෙසේ රන් සොයා පැමිණෙන පුද්ගලයන්ගේ ගණන දවසින් දවස වැඩි වන්නට පටන් ගත්තේ මාධ්‍යය මගින් එය ප්‍රචාරය වීමත් සමඟම ය.ඕවිටිගම පදිංචි එම්.පී. රමණී එසේ රන් සොයා ආ එක් කාන්තාවකි.“අපි උදෙන්ම ගඟට ඇවිත් රත්රන් සොයනවා. දෙවියන්ගේ පිහිටෙන් හැමදාම සුළු සුළු වශයෙන් රත්රන් ලැබෙනවා. ඒවා එකතු කරලා මුදල් ලබාගන්නවා. අපේ දවසේ වියදමට ඒ මුදල් ඇති. මෙය අපට දෙවියන්ගෙන් ලැබුණු තෑග්ගක්.රමණී එසේ කියන්නීය.කුමාරිමුල්ල පදිංචි එම්.ඒ.එම්. අස්තර් මහතා රත්රන් ගැරීමේ යෙදී සිටි තවත් අයෙකි.“අපි උදේ 7 ට ඇවිත් සවස 5 වනතුරු රත්රන් සෙවීමේ කටයුතු කළා. අප කළේ ගඟ පතුලෙන් තාච්චියකට වැලි පුරවාගෙන ගොඩට ගෙනැවිත් ඒවා ගැරීමයි. එහිදී රත්තරන් කෑලි තාච්චියේ යට ඉතුරු වෙනවා. ඒ රත්තරන් කුඩු එකතු කර ගුලි සාදා රන් භාණ්ඩ වෙළෙඳ පොළකට ගිහින් විකුණනවා. අපට දිනකට රුපියල් 2000 ක් 3000 අතර මුදලක් ලබාගත හැකි වුණා. මෙය හොඳ රැකියා මාර්ගයක්” අස්තර් කීය.පූගොඩ ලකී ගෝල්ඩ් හවුස් අධිපති සෆ්වාන් මහතා එසේ ඒ පුද්ගලය් ගැරූ රත්රන් මිලදී ගත් අයෙකි.“මේ එකතු කරන රත්තරන් කුඩු හොඳ ඒවා. කැරට් 24 අපි ඒවා මිලදී ගත්තා. සමහරු තනි තනි වශයෙනුත් කණ්ඩායම් වශයෙනුත් රන් ගෙන එනව. අපි ඒවා මිලදී ගත්තේ රත්තරන් පවුමක් රුපියල් 53000 ක් වැනි මුදලකට තක්සේරු කරමිනුයි.මෙ රත්රන් පිළිබඳව ශ්‍රී ලංකා මැණික් හා ස්වර්ණාභරණ අධිකාරියේ ඉඩම් කැණීම් හා ගවේෂණ ඉංජිනේරු ජී.ඩබ්ලියු. අමරසිරි මහතා පැවසුවේ මේ කැලණි ගං පතුලෙන් හමුවූ රත්රන් ඉතා පිරිසිදු කැරට් 24 රත්තරන් බවයි.“මේවා මේ අය ඉතා සරල විදිහට ගරන්නේ. කැලණි ගං පතුලේ ඇති ඉල්මනයිට් වැල්ල සමඟ තිබෙන වැලි බාල්දි වශයෙන් ගොඩට ගෙනැවිත් රසායනික ද්‍රව්‍ය භාවිතා කොට ඔවුන් වැලි වලින් රත්තරන් කුඩු වෙන්කර ගන්නවා. මෙයින් පරිසරයට හානියක් සිදුවන්නේ නැහැ.”ඇත්තටම වැලි ගොඩ දමමින් සිටි පිරිස දැන් එය නවතා වැලි ගරමින් රත්රන් සොයන්නේ ඒ දෙවියන් ගේ දායාදය ලබාගැනීම පිණිස ය.එහෙත් මෙය පරිසරයට හානියක් වේ දැයි දැන් බොහෝ දෙනා අතර මතයක් පවතී. අපි ඒ ගැන ජාතික භූ විද්‍යා හා පතල් කාර්යාංශයේ සභාපති ආචාර්ය එන්.පී. විජයානන්ද මහතා ගෙන් විමසුවෙමු.“ඇත්තටම දැන් මේ කරන සුළු ප්‍රමාණ වැලි ගැරීම් වලින් නම් පරිසරයට හානියක් සිදුවෙන්නේ නැහැ. අපි ඔවුන්ට වැලි ගැරීමට ඉඩ දී තිබුණේ ඒ නිසයි. ඒත් දැන් එය නැවැත්තුවා තාවකාලිකව. ශ්‍රී ලංකාවේ කැලණි ගඟේ විතරක් නෙවි තවත් බොහෝ ගංගාධාර වැනි ස්ථානවල රත්රන් තියෙනවා. විශේෂයෙන් රත්නපුර උඩවලවේ වගේ ප්‍රදේශවල. ඒත් කැලණි ගඟේ මේ විදිහට රත්රන් හමුවුණේ ප්‍රථම වතාවටයි. මේවා නියම කැරට් 24 රත්තරන්. දැනට කැලණි ගඟේ කුමාරිමුල්ල අවට කිලෝ මීටර් 10 ක් පමණ දුර ප්‍රමාණයකයි මේ රත්තරන් හමුවෙන්නේ. බොහෝ දෙනා රත්තරන් මිශ්‍ර වැලි ගරා දවසේ වියදමට කීයක් හරි හොයා ගන්නවා. ඒකට නම් කමක් නැහැ. ඒත් මෙතැන විශාල ප්‍රමාණයෙන් ගැරීමට තරම් ලොකු රත්රන් නිධියක් නැහැ. ගඟේ වැලිත් එක්ක මිශ්‍ර වුණු රත්රන් තමයි මොවුන් සොයා ගත්තේ.එහෙත් මෙතැන තියෙනව භයානක පැත්තක් තිබෙනවා. ඔවුන් රත්රන් වෙන් කර ගැනීමට රසදිය යොදා ගන්නවා. එය විෂ සහිතයි. භයානකම කරුණ එයයි. ඒ රසදිය ගඟ දියට මුදා හැරීම තවත් භයානක ය. මෙහෙම රත්රන් ගැරීම නීති විරෝධීයි. අපි එය නවත්තන්න කටයුතු කළෙත් ඒ නිසයි. ආචාර්ය විජයානන්ද කිය.“එතකොට මොවුන්ට රජයෙන් බලපත්‍රයක් අරගෙන රත්රන් ගැරීම කරන්න බැරිද? අපි ඇසුවෙමු.“පුළුවන්. අපි දැන් ඒ ගැන වැඩපිළිවෙළක් යොදාගෙන යනව. ඒත් බලපත්‍ර දෙනවා නං දෙන්නේ ගඟ දෙපස වාසය කරන ජනතාවට විතරයි. විටින් විට එනව මහා පරිමාණයේ ගැරුම් කරුවන්ට කැලණි ගඟ වෙන්දේසි කරන්න අපි සූදානම් නැහැ එහෙම කළොත් මහා පරිසර විනාශයක් සිදුවේවි.මෙතැන ගඟ දෙපස දිස්ත්‍රික්ක දෙකකට අයිතියි. පැත්තක් කොළඹ දිස්ත්‍රික්කයට. අනික් පැත්ත ගම්පහට අයිතියි. ඒ නිසා දෙපැත්තෙන් ම ප්‍රාදේශීය ලේකම්වරුන් හරහා බලපත්‍ර දීමට ක්‍රමවේදයක් සකස් කරනවා.ලබන සතියේ සිට පුද්ගලයන්ට රත්තරන් ගැරීමට ක්‍රමවේදයක් සකස් කරන්නයි බලාපොරොත්තුව. ඒ සඳහා බලපත්‍ර දෙනවා ඔවුන් රාජ්‍ය භාගය ගෙවිය යුතුයි.මුලින් මුලින් බොහෝ දෙනා සුළු වශයෙන් රන් සොයාගෙන තියෙනවා. පසුව මේ කට කතාව පැතිරෙන්නට තමයි කවුරුත් උනන්දු වුණේ. මේ සඳහා දැන් තද පාලනයක් අවශ්‍යයි.ඒ නිසා මින් පසු කැලණි ගඟ ආශ්‍රිතව රත්රන් ගැරීම සම්බන්ධයෙන් අවසර දෙනු ලබන්නේ භූ විද්‍යා සමීක්ෂණ හා පතල් කාර්යාංශය අධීක්ෂණය යටතේයි. ඒ සඳහා කැලණි ගඟ අසල අප විසින් මධ්‍යස්ථානයක් පිහිටුවනු ලබනවා. කැලණි ගඟ දෙපස අයත් ප්‍රාදේශීය ලේකම් කාර්යාල දෙකකටයි බලපත්‍ර දීමේ ක්‍රමවේදය ක්‍රියාත්මක කරන්නේ. ඔවුන් හරහායි අපි බලපත්‍ර දීමට නිර්දේශ කරන්නේ. ඒ වනතුරු තාවකාලිකව ගැරීම් කටයුතු රජයෙන් තහනම් කොට තිබෙනවා. එසේ පැවසුවේ භූ විද්‍යා සමීක්ෂණ හා පතල් කාර්යාංශයේ සභාපති ආචාර්ය ඇන්.පී. විජයානන්ද මහතා ය.මීළඟට අපි මේ ශ්‍රී ලංකාවේ රත්රන් පිළිබඳව විමසුවේ හන්තාන මූලික අධ්‍යයන ආයතනයේ අධ්‍යක්ෂ භූ ගර්භ විද්‍යාඥ මහාචාර්ය සී.බී. දිසානායක මහතා ගෙනුයි.“ශ්‍රී ලංකාවේ සෑම පළාතකම පාහේ ගංගාධාර වල රත්තරන් තියෙනව. ඒත් සුළු වශයෙන්. උස් බිම්වල සිට ගලා එන ගංගාවල රත්තරන් තියෙනවා. කලක සිට පාෂාණ වලින් සාන්ද්‍ර වෙලා එන රන් ගංගා ජලය සමඟ සේදී පස් සමඟ මිශ්‍ර වී එනවා. ඒවා බර වැඩි නිසා ගලා නොගොස් වැලි අතරට එකතුවෙනවා. ඒ වගේ ම බොහෝ මැණික් ඉල්ලම් ඇති ප්‍රදේශවලත් රත්තරන් හමුවිය හැකි ය. මෙය ස්වාභාවික සම්පතක්. බොහෝ විට ගංගා මෝයකට අසල රත්රන් මිශ්‍ර වැලි රැඳී තිබෙන්නට පුළුවන්. මෙය පුදුමවීමට කරුණක් නොවෙයි. එහෙත් මේවා සොයන්නට පොළොව හාරන්නට මහා පරිමාණයෙන් කරන්නට ගියොත් පරිසරයට විශාල හානියක් සිදුවිය හැකියි.ඒත් ඉතා සුළු ප්‍රමාණයෙන් එදිනෙදා රත්රන් ගැරීම එහෙම හානියක් සිදුවන්නේ නැහැ.” මහාචාර්ය සී.බී. දිසානායක පැවසීය.දයා ඩී. ෆොන්සේකාමහානාම විතානගේඡායාරූපමහානාම විතානගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205277</link>
    <topic>එන්න මල්ලි එන්න නංගි සෙට් වෙලා</topic>
    <author/>
    <content>එන්න මල්ලි එන්න නංගි හැඩ දමා එන්න මල්ලි එන්න නංගි දළු දමා ගන්න මල්ලි බර බාගේ බොන්න නංගි කිරි බාගේ යන්න යමුද මහ බාගේ සෙට්වෙලා ලපට ලපට තක බොං බොං ලපට ලපට තක බොං බොං එස්.එෆ් ලා එළියට විත් වැලිකඩින් කෑව නේද අන්නාසිය ලෙලි පිටින් සූරසේන බිම වැටිලා අසු පිටින් දණිස් කටුව ලේ එනවා ලෙලි ගිහින් ලපට ලපට තක බොං බොං ලපට ලපට තක බොං බොං ලුණු මිරිසට පාන් බාගෙ මල් හතයි ප්ලේන්ටියට සීනි ඕනැ හැඳි දෙකයි ජේ.වී.පී. ය පොල් ගහකට පොලු ගහයි පොල් තිත්තයි කිය කිය පොල් කටු තලයි ලපට ලපට තක බොං බොං ලපට ලපට තක බොං බොං රනිල් ලොක්ක බෝක්කුවෙන් රිංගතී තිස්ස මල්ලි සූප්පුවෙන් කිරි බොතී වැස්ස දාට ගුරු පාරම මඩවෙතී තලතක්කගෙ රෙද්ද පල්ල තෙත් වෙතී ලපට ලපට තක බොං බොං ලපට ලපට තක බොං බොං එන්න මල්ලි එන්න නංගි රිංගලා ඉන්න එපා තැන් තැන්වල තනිවෙලා එන්න මල්ලි බරබාගේ බොන්න නංගි කිරි බාගේ යන්න යමුද අට බාගේ වැඩ දමා ලපට ලපට තක බොං බොං ලපට ලපට තක බොං පබා නංගි හිනා වුණත් මල් හතයි ආකාසේ හත් දින්නත් තරු හතයි සුමානෙකට ගණන් කළොත් දින හතයි දුකයි සැපයි දෙකම දෙන්නෙ අපෙ හිතයි ලපට ලපට තක බොං බොං ලපට ලපට තක බොං බොං බල කරෝල බැදල ගනිං කෑමට පිදුරු ටිකක් දීපං බං ගොනාට දෙන්ඩ එපා බල කරෝල ගොනාට පිදුරු එපා බං ගම්පහ අලියට ලපට ලපට තක බොං බොං ලපට ලපට තක බොං බොං කොට ගවුමක් ඇඳල අපේ සෝබනා පාරෙ යනව අනේ බලන් වාසනා ඇති වුණාට හිතේ පාප චේතනා ‘ප්ලීස්’ හෙටත් පලයං මගෙ සෝබනා ලපට ලපට තක බොං බොං ලපට ලපට තක බොං බොං එන්න මල්ලි එන්න මල්ලි බලවෙලා එන්න නංගි එන්න නංගි හැංගිලා ගන්න මල්ලි බර බාගේ බොන්න නංගි කිරි බාගේ යමුද නංගි අට බාගේ කිරි බිබී ලපට ලපට තක බොං බොං ලපට ලපට තක බොං බොං ලූල් මාළු මාන්දමට හරි හොඳයි සීනි බනිස් පොලුත් එක්ක හරි රසයි දයා සිරිගෙ බයිල වගේ මල් හතයි ජෝක්ස් වලට මාක්ස් ලැබිල ඒ තුනයි ලපට ලපට තක බොං බොං ලපට ලපට තක බොං බොං එන්න මල්ලි එන්න මල්ලි නළු වෙලා එන්න නංගි එන්න නංගි නිළිවෙලා ගන්න මල්ලි බර බාගේ බොන්න නංගි කිරි බාගේ එන්න මල්ලි එන්න නංගි සෙට් වෙලා ලපට ලපට තක බොං බොං ලපට ලපට තක බොං බොං  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205278</link>
    <topic>පාන්දර දෙකක් පන්සල් ගියෙමි</topic>
    <author>කසුරි</author>
    <content>හිමිදිරි පාන්දර දහම් පාසල් ගියෙමි. වෙලාව පාන්දර පහටත් නැත. දහම් පාසලේ කවුරුත් පැමිණ නැත. චන්දරේ පමණක් හමු විය. ඔහු සිටියේ බණ මඩුවේය. ඔහු ද වියපත්ව සිටී. එකල තිබූ ඉත්තෑකූඩු හිසකෙස්වලින් සියයට අනූපහක් ගැලවී ගොසිනි.”පිරිත් මංඩප්පෙ ගහන්ඩ බාර ගත්තා අපි” ඔහු කීවේය.මම විහාර ගෙට ගියෙමි. කිසි වෙනසක් නැත. විහාර ගේ එසේමය. මින් වසර පණස් පහකට පෙර තිබූ විදියම ය.ම සිත වසර පණස් පහක දුරාතීතයට ගොසිනි. ඉහලගම පූර්වාරාමයේ එනම් අපේ පන්සලේ බණ මඩුවේ කොට බිත්තියට හේත්තු වී ම සිතට අතීතයට යන්නට ඉඩ දී මම බලා සිටින්නෙමි. මා සමග දහම් පාසල් පැමිණි සියල්ලෝ ම සීයලා ය. ආච්චි අම්මලා ය. ඔවුන්ගෙන් ඇතැමෙක් පැමිණ මා සමඟ කතා කරයි. මම ඔවුන් සමග මුව පුරා සිනාසී කතා කරයි. මා පන්සල් පැමිණියේ බොහෝ කලකට පසුවය.බොහෝ පන්සල් වෙනස් වී ඇති නමුත් අපේ පන්සල ඒ වේගයෙන් වෙනස් වී නැත. බොහෝ දෙනා කියන්නේ දියුණු වී නැත කියාය. එහෙත් පන්සලක දියුණුව යනු කුමක් ද?පන්සල තරුපහේ හෝටලයක් බවට පත්වීම ද?මම කොට තාප්පයට හේත්තු වී සිටිමි. ම සිත අතීතය පුරා සැරිසරයි.”බුදු හාමුදුරුවනේ මාත් එක්ක තරහද?”බුදු හාමුදුරුවො මාත් එක්ක තරහ වෙලා. වැඩඉන්නෙ අහක බලාගෙන. මගෙ මල් වට්ටිය හොඳ නැද්ද. දැන් අපේ වත්තෙ මල් හිඟයි. එහෙම නැත්නම් මගෙ කමිසෙ සුදු පාට නැද්ද... අම්මට සනීප නැති හින්ද තමිසෙ හෝද ගන්ඩ බැරි වුණා. අනේ බුදු හාමුදුරුවනේ ඊළඟ ඉරිදා දහම් පාසල් එනකොට මම කමිසෙ හෝදගෙන ඇඳගෙන එන්නම්... මා දිහා බලන්න.. බිම බලාගෙන ඉන්න එපා.. මගෙ ඇස්දෙක දිහා බලන්න.”ම සිත අතීතයට ගොස් මගේ රචනාවක් කියවයි. ඒ මීට අවුරුදු පණස් පහකටත් ඉස්සර මා ලියූ රචනාවකි. දහම් පාසලේ හතර වැනි කැලෑසියේ දී ය. දකුණ අලුත් කූරු කෝරලයේ දහම් පාසල් තරගයේ කනිෂ්ඨ අංශය සඳහා ගම්පහ ඉහළගම අපේ මිහිඳු දහම් පාසලෙන් ඉදිරිපත් වූයේ මා ය. ඒ මා ලියූ රචනාවයි.තරග ගැනවත් තරගවලට යැවීම ගැනවත් මා දැන සිටියේ නැත. වජිර හාමුදුරුවෝ ඒ සියල්ල කළහ. ඉන් මාස කිහිපයකට පසු දහම් පාසලේ උදේ රැස්වීමේදී දකුණ අලුත් කූරු කෝරලේ දහම් පාසල් තරගයේදි කනිෂ්ඨ රචනා අංශයෙන් මගේ රචනය පළමුතැනට තේරී ඇති බව උන්වහන්සේ ප්‍රකාශ කළ විට නම් මට මොකක්දෝ හැඟීමක් ඇති විය.ඒ මා මගේ ජීවිතයේ ලේඛනයකට ලැබූ පළමු ත්‍යාගයයි.ම සිත නැවත අතීතයේ සිට මා වෙත පැමිණ සිටී.පන්සල් බිමේ පිහිටුවා ඇති නව විසි එක්රියන් බුද්ධ ප්‍රතිමාවෙහි නේත්‍ර ප්‍රතිෂ්ඨාපනය ධාතු තැන්පත් කිරීම ආදී අවස්ථා සිදු වන්නේ තවත් මිනිත්තු ගණනාවකින්ය. එය නිරාවරණය වන්නේ උදේ අටකුත් පණස් ගණනට ය. පාන්දර ජාමයේ සිටම පැමිණි උපාසක උපාසිකාවන්ගෙන් පන්සල් බිම පිරී පවතී.මේ බුද්ධ ප්‍රතිමාව නිර්මාණය කිරීම පිළිබඳ කතාව ද අපූරු එකකි.ලොකු හාමුදුරුවන් සමඟ එක්වූ ගමේ ගුණසේකර මාමා මහා ලොකු වැඩේට අතගැසුවේය. එහෙත් කාසි පණම් තිබුණේ නැත. රුපියල් දහය පහළොව සීය හමාර සම්මාදම් කරමින් බොහොම හෙමිහිට වැඩේ කරගෙන ගියේය.පන්සල අසලින් දිවෙන දුම්රිය මාර්ගයේ යන දුම්රියෙන් ගමන් ගන්න තරුණ මගියෙක් බොහොම හෙමිහිට හැදෙන බුදුපිළිමයට අවධානය යොමු කෙළේය.මාස ගණන් ගත වන නමුත් පිළිමයේ වැඩ එතැනමය. තරුණයා කඳාන පැත්තේය. වැඩ කරන්නේ පොල්ගහවෙල කොම්පැණියකය. නම චන්දනය. කඳානේ සිට රාගමට විත් එතැනින් පොල්ගහවෙලට යයි. ගම්පහත් දාරළුව අතර ඇති පන්සල පසුකරන තත්පර තුන හතරක කාලය තුළදී තරුණයගේ ඇසට හසුවන මේ බුද්ධ ප්‍රතිමාව නිර්මාණයට දායකවීමට ඔහු ඉටාගත්තේය. දිනක් ඔහු පන්සලට පැමිණ ඉතිරි වැඩ සඳහා තම බැංකුපොතේ ඉතිරිකර ඇති මුදල ඒ සඳහා යොදවන්නට තීන්දු කෙළේ ය. ඒ සඳහා කතෝලික භක්තිවන්තියක වූ සිය බිරිඳගෙන් ලැබුණේ නොමඳ සහායකි.නන්නාඳුනන පිටගම් කාරයෙක් අපේ ගමේ පන්සලේ බුද්ධ ප්‍රතිමාවක් හදන්නට සුවිශාල දායකත්වයක් දැක්වූයේ එසේය.මේ කතාව තවත් දිගට දිගේ යයි. එය ඡායාරූප සහිතව දිගහැරිය යුතු කතාවකි. මම එය තව දිනෙක දිග හරිමි. එතෙක් මොහොතකට යළි හැට වසරකට පෙර අතීතයට යන්නට ම සිතට අවසර දෙමි.හිමිදිරි පාන්දර මම තාත්තාත් සමඟ පන්සලට පැමිණියෙමි. ඒ අකුරු කියවන්නටය. හාන්දු පැල්පල මේධංකර නායක හාමුදුරුවෝ අප කාමරයට ම කැඳවූහ.”දැන් කියාපං... අයන්න...”මට අකුරු කියවූවේ එහෙමය. ඉන්පසු පාන්දරම මට කෙසෙල් ගෙඩියක් කන්නට දුන්නා මතකය.පසුගිය බදාදා ද හරියට පාන්දර පහකුත් ගණනට මම පන්සල් ගියෙමි.මින් වසර හැටකට පෙර අකුරු කියවන්නට පන්සල් ගියේ ද තාත්තා සකස් කරගෙන පැමිණි ඒ වැහි වෙලාවකටදැයි මම නොදනිමි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af1205279</link>
    <topic>මාරුව සහ බඩගින්න</topic>
    <author>නීතිඥ අනුර හෑගොඩ</author>
    <content>බෞද්ධයන් ප්‍රධාන වශයෙන් කොටස් දෙකකට බෙදේ. පළමු වැන්න උපතින් බෞද්ධයන් වීමේ අවස්ථාව ලත් අයයි. දෙවැන්න අවබෝධයෙන් යුතුව බෞද්ධාගම වැලඳගත් අයයි. මෙයට අමතරව නිකාය වශයෙන් ද හොඳ, වැඩකට නැති නමට පමණක් යනාදි වශයෙන් නොයෙක් නම් වලින් හැඳින්වෙන බෞද්ධයන් ලෝකයේ කොතෙකුත් ඇත. මම උපතින්ම බෞද්ධයෙකු වීමේ වාසනාව ලද්දෙක්මි. වාසනාවකැයි මා කියන්නේ එය මට නිසැක සත්‍ය දර්ශනයක් වන නිසාත්, ලෝකයේ ඇති වෙනත් ආගම් දර්ශනයන් ගැන සොයා බැලීම එහි තහනම් කර නොමැති නිසාත්ය.ලොව නිදහස්ව උපන්නෙක් ලෙස නිදහස්ව මිය යාම අප කාගේත් සැනසීමට කරුණක් වන්නේය. ලොව නොයෙකුත් නිදහස් කටයුතු අතර වැඩියෙන්ම මර්දනයට ලක්වූයේ කතා කිරීමේ නිදහසයි. “ඔබ තෙපලන එක වචනයකට වත් මම එකඟ නොවෙමි. එහෙත් ඔබට එය කියන්නට ඇති අයිතිය සුරැකීමට මම මරණය දක්වා සටන් කරමි. මෙසේ කීවේ ප්‍රංශ දාර්ශනික වෝල්ටෙයර්ය. නැතිවී යන තෙක් කිසිවක අගයක් නැත. නිදහස ද එසේමය. බාහිර නිදහසට බාධා ඇති වුවද මිනිසාගේ සිතීමේ නිදහසට බාධා කරන්නට සමතෙකු නැත. කතා කිරීමේ, තමන් කැමති ආගමක් ඇදහීමේ, තමන් කැමති ලෙස නිදහසේ ජීවත් වීමේ නිදහස මනුෂ්‍යයාගෙන් ඉවතට ගත යුතු නොහේ. එහෙත් සමහර සිතීම් මනුෂ්‍ය සංහතියට එතරම් සුවදායක නැත. ජාතිවාදය ද එසේමය. ජාතිවාදය යනු අවසන් වන යුද්ධයක් නොවේ. එයට එළිපහලියට පෙනෙන්නට වැජඹිය හැකිවාක් මෙන්ම, කිසිදා නොපෙනෙන ලෙස සිත්හි පමණක් වුවද පැවැතෙන්නට පුළුවන. පෙනෙන ජාතිවාදය යුද්ධයකින් අවසන් විය හැකි වුවත් නොපෙනෙන ජාතිවාදයට බොහෝ දුරක් යා හැකිය. එවැනි හැඟීම් සිත් සතන් තුළ ඇත්නම් ඒ ඇත්තේ යුද වදිමින්ය. එය ද යුද මානසිකත්වය ලෙසට හැඳින්වීම කළ හැකිය.බුද්ධ ධර්මයට වුව එහි මූලාරම්භයට ගොස් ජාතිකත්වයක් ආරෝපනය කිරීමට ජාතිවාදියෙකුට හැකිය. ජාතිවාදය සහමුලින්ම පිටු දකිනා බෞද්ධ ධර්මයට අනුකූලව ජීවත් වෙමින් වුවද මනසින් ජාතිවාදයෙක් වන්නට යමෙකුට පුළුවන. එවැන්නවුන් කළ යුත්තේ සිත් සතන්හි මානුෂික දයාව සමානාත්මතාවය වර්ධනය කර ගැනීමයි. (ආගම් වාදය ද ජාතිවාදය මෙන්ම හානිකරය. භයානකය.)ශ්‍රී ලංකා ආණ්ඩුක්‍රම ව්‍යවස්ථාවේ 10 වැනි වගන්තියේ 14-1 ඊ අනුව, තනිව හෝ වෙනත් අය සමඟ එක්වී හෝ තමන් කැමති ආගමක් ඇදහීම, ඉගැන්වීම, පුද පූජා පැවැත්වීමට නිදහස ලබා දී තිබේ. එමෙන්ම මානව හිමිකම් ආයතනයේ යුරෝපා අධිකරණ ප්‍රකාශයට අනුව තමන් කැමැති ආගමක් ධර්මයක් ඇදහීමේ නිදහස ආරක්ෂා කිරීම රජයේ වගකීමක් ද වේ.ව්‍යවස්ථාව අතහැර බුදු දහම දෙස බැලුව ද ගැලවීමක් නැත. බුදු දහමින් මිනිසා ගෙන යන ලෝකෝත්තර සුවයට මෙහා ලෞකික සුවයක් ඇති බව අප අමතක නොකළ යුතුය. අද ලංකාවේ ජීවත්වන වේල පිරිමසා ගන්නට බැරි මිනිසුනට මොන ආගමේ හෝ ඇති ලෝකෝත්තර සුවයෙන් වැඩක් නැත. ලෙඩ ඇඳේ වැතිර සිටින වියපත් මවත්, ඇඳුම් නොමැතිව පාසල් ගමන ඇණ හිටින දියණියත්, කිරි ඉල්ලා කෑ ගසන අත දරුවාගේත් තත්ත්වය ලෝකෝත්තර සුවයෙන් වෙනසක් නොවන්නේය. බණ ඇසීමට පෙර කුස පුරවාලිය යුතු බව බුදුන් වහන්සේ දෙසූ සේක.අද ලාංකීය සමාජයේ විවිධ ආගම් ධර්ම පැතිරීම පිළිබඳව නොයෙකුත් මති මතාන්තර කට කතා පැතිරීගෙන යයි. අහවල් ආගමෙන් මෙසේ කරන බව ද අහවල් ආගමෙන් තවත් දේ කරන බවට ද සඳහන් වෙමින් පවතී.ඕනෑම සතෙකු හෝ මනුෂ්‍යයෙකු ළං වන්නේ තමනට ආදරය දක්වන අයටය. යමෙකුට ගහ බැණ ශාරීරික වද හිංසා පමුණුවා වෙනත් ආගමකට හරවා ගැනීමට උත්සාහ දරනවා නම් එය වහාම වැළැක්විය යුතුය. එහෙත් මිනිසුන්ගේ සැප දුක් සොයා බලා අඩුපාඩු සපුරමින් ජීවත්වීමේ කටයුත්තට උපකාරී වන (යටි හිතේ ආගමට හැරවීමේ අභිලාෂයෙන් වුවද) ආගමික ආයතනවල කාර්යභාරය ප්‍රශ්නයක් කර ගැනීමට උත්සාහ කිරීම කනගාටුදායකය. අන්‍යාගමික සුද්දන්, කල්ලන් බුද්ධාගමට හැරීම පිළිබඳව සතුටු වන අප බෞද්ධයන් ලාභ ප්‍රයෝජන තකා වෙනත් ආගමකට හැරෙන විට කෑ ගසන්නේ ඇයි? සුද්දාට ලෞකික සම්පත් හිඟ නැත. ඔහු ලෝකෝත්තර සුවය බලා යයි. සමහර ලාංකිකයෝ ලෝකෝත්තර සුවය පැත්තක තබා ලෞකික සම්පත් කෙරෙහි ලොබින් ආගම මාරු කරති.මහත් ධනස්කන්ධයක් ලැබෙන ආගමික ආයතනයන්හි ඒ ධනයෙන් විශාල කොටසක් වැය වන්නේ නොයෙක් ලේබල් යටතේ ආගම පැතිරවීමටය. ඒ ගැන ඔවුනට දොස් පැවරිය නොහැක.එහෙත්, බුදු දහම පැතිර වීමට නොපැකිලව අත හිත දෙන, පන්සලට ලැබෙන ආධාර පිරිකර මෙන්ම, පන්සලේ, දේවාලයේ, නින්දගම් දේපළ හා පඬුරු පාක්කුඩම්වලින් ලැබෙන ආදායමෙන් ඉතා ස්වල්පයක් හෝ නිර්ලෝභීව ලංකාවේ දුප්පත් මිනිසුන්ගේ පහසුවට, දියුණුවට හෝ ඔවුන්ගේ දිළිඳු ජීවිත ඔසවා තැබීමට යොදවන්නේ පන්සල්වලින් කීයෙන් කීය ද?නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af12052710</link>
    <topic>“නිකම් බොරුවට මැරුම් නොකා ඇත්ත කියනව”</topic>
    <author>දයා ඩී. ෆොන්සේකා</author>
    <content>අනගාරික ධර්මසේකර 11ගස් සෙවණේ විප්ලවයරටක් රාජ්‍යයක් පෙරළා දමා නව සමාජයක් බිහි කිරීම ධර්මසේකරගේ අරමුණ නොවේ. විජේවීර සමඟ ඔහු එකතු වූයේ නව සමාජයක් බිහි කිරීමේ අරමුණින් වුවත් විජේවීරගේ ක්‍රියා පටිපාටිය කවදාවත් ක්‍රියාත්මක වන එකක් නොවන බව ඒත්තු ගත් ධර්මසේකර මාතෘභූමි ආරක්ෂක සංවිධානය පිහිටුවූයේ විජේවීරගෙන් නොමඟ ගිය තම අනුගාමිකයන් යහමඟට ගැනීමේ අරමුණ ඇතිවය.එහෙත් කුමන හෝ වැරැදි අවබෝධයකින් රජයේ රහස් පොලීසිය ඔහු පසුපස පන්නාගෙන ගොස් අත්අඩංගුවට ගත්තේය.එහෙත් ධර්මසේකර නොවේ රහස් පොලීසියට කිසිදු කට උත්තරයක් දුන්නේ. අහන සියලු දෙයටම ඔහුගේ උත්තරය වූයේ ‘දන්නෙ නැහැ’ වැනි උත්තරය.ජෙගනාදන් නම් වූ රහස් පොලිස් නිලධාරියාට බාර දෙන්නට ගිය ධර්මසේකර යළිත් කැඳවීය.“එක්කො ඕන නැහැ. අපි තව චාන්ස් එකක් දෙමු. මහරට දවස් හතරකට යවමු. එතකොටවත් හිත වෙනස් වෙන්නෙ නැතැ”රහස් පොලීසියෙන් ගුටි කෑමේ වාරය කල්ගියේය. රිමාන්ඩ් භාරයට පත් ධර්මසේකරට මහර සිරගෙදර සිර මැදිරියක් ලැබිණ. ඒ දවස් හතරකටය.දවස් හතරකින් ඔහු යළිත් කොල්ලුපිටියේ පොලිස් විශේෂ අංශයට කැඳවිණ. එය වචනයේ පරිසමාප්තාර්ථයෙන්ම වධකාගාරයක් විය.උස මහත ධර්මසේකරටත් වඩා පාංශු දේහධාරි පොලිස් පරීක්ෂකවරු හතර දෙනෙක් එහි මේස හතරක වූහ.“මිස්ටර් ධර්මසේකර තමුසෙ උපාධිධාරියෙක් නෙ අපි මේ මුලින්ම තමුසෙට උගතකුට විදිහට සලකන්න හදන්නෙ. ඇත්ත කියනව දැන්වත්. තමුසෙ කොහෙද හිටියෙ මොනවද කළේ.”සර්ල දන්නවනෙ මං හිටිය දිහා. ඉතින් මගෙන් තවත් මොනවද අහන්නෙ”තමාට ඉඳගන්නට දුන් මැද නැති පටියක් වැනි පුටුවේ ඉඳගෙනම ධර්මසේකර කීය.“මට මේකෙ ඉඳගන්න බැහැ” ධර්මසේකරගේ ඊළඟ ඉල්ලීමයි.“ඉඳගනින් යකෝ ඕකෙ. උඹට තව සැප පුටුත් දෙන්න”ධර්මසේකරගේ බෙල්ල හරහට වැදුණු පහරට ඔහු කරකැවී විසි විය.ගුටි පූජාව ලැබුණේ ඉන් පසුවය. කෙහෙවල්ලෙන් ඔහු අල්ලා එසවූ පොලිස් නිලධාරීන් හතර දෙනා හතර පැත්තෙන් එක පිට එක පහරදීම නිසා ධර්මසේකරට කෙළින් සිටිය නොහැකි විය. වැටුණු ඔහු යළිත් කෙස්සෙන් අල්ලා ඔසවා ඔවුහු පහර දෙති.මෙසේ පැයක් දෙකක් ප්‍රශ්න අසමින් ඔහුට තලද්දිම ඔහුගේ ඇඳුම් සියල්ල ගලවා දමන ලදි. දැන් ධර්මසේකර අමු නිරුවතිනි.“අයිසෙ බලනවකො තමුසෙට මොනවයින් ද අඩු. නිකම් බොරුවට මැරුම් නොකා ඇත්ත කියනවකො අයිසෙ” එවර එක් නිලධාරියකු ඇසුවේ යාප්පුවෙනි.“මට කියන්න දෙයක් නැහැ මහත්තයෝ. මහත්තයල දන්නවනෙ මං ගැන සේරම.”කී ධර්මසේකර හිතාමතාම බිම ඇද වැටුණේය.එවිටම කාමරයට ආයේ කාන්තා පොලිස් නිලධාරිනියකි.“කවුද මේ?” ඇය ඇසුවාය.“මේ ද? මේ ලංකාවේ බලය අල්ලන්න ඉන්න ධර්මසේකර”ඇය යන්නට ගියාය.නැවතත් පොලිස් නිලධාරීන්ගෙන් ධර්මසේකරට ලැබුණේ පුටු කකුල් සංග්‍රහයකි.එවර පැය බාගයක් පමණ දුන් සාත්තුවට ධර්මසේකරගේ ශරීරයේ හම ගැලවී පුටු කකුල්වලට ඇලී තිබිණ. ඔහු හොඳටම හෙම්බත්ය.“මූ නම් කොච්චර ගැහුවත් යමක් කියන එකෙක් නෙවි. කාලකණ්ණියා ගුටි කාල මැරෙන්න හදන එකෙක්”පහර දීමෙන් හෙම්බත්ව සිටි නිලධාරීහු පැවසූහ.එදින සවස හතරට නිලධාරීන්ගේ රාජකාරිය නිමා විය.එදින සවස ඔහු ගෙන ගියේ වරාය පොලීසිය වෙතය. එහි සිර කුටියකට දැමුව ද ඔහුට වාඩි වීමට හෝ බිත්තියට හේත්තු වීමට නොහැකිය. මුළු ශරීරයම රිදුම් දෙයි. පහරදීම් තැලීම් නිසා ඇඟපත නිල් වී ඉදිමී තිබේ.ඔහුගේ මාංචු ගැලවිණ. රාත්‍රී 9 ට පමණ ඔහුට කන්නට කෑම පාර්සලයක් ලැබිණ.“ඕක කනව ආයෙ හෙටත් ගුටි කන්න ඇඟට හයිය තියෙන්න එපායැ.”කෑම කන්නට බැරිය. ඔහු අමාරුවෙන් බත් කටවල් කීපයක් කෑවේය. යළිත් දෑතට මාංචු වැටිණ.ඔහුට නින්ද යන විට පාන්දර දෙකත් පසු වී තිබිණ.පාන්දර පහට නින්දෙන් අවදි කළ ඔහුට තේ එකක් ලැබුණේය.උදෑසන 8 වන විට යළිත් ගුටි කෑමට ඔහු සූදානම් කොට රැගෙන යද්දි කණ්ණාඩියක් ඉදිරිපිටින් යන්නට සිදුවූයේ අහම්බෙනි. කණ්ණාඩියෙන් තමා දෙස බැලු ඔහුට තමා හඳුනාගත නොහැකි විය. මුහුණ ඉදිමී නිල් පැහැවී තිබිණ.එදා ප්‍රශ්න කළේ වෙනත් විදිහකටය. හීන් බැටන් පොල්ලකින් ශරීරයේ තැන් තැන්වලට තට්ටු කරද්දී දැනුණු වේදනාව ද ඉවසිය නොහැක.එහෙත් ධර්මසේකරගේ මුවින් වචනයක් ගැනීම උගහට විය.‘අයිසෙ තමුසෙගෙ කට්ටිය හුඟාක් අපි අල්ලගෙන ඉන්නෙ. උන් සේරම වමාරනව. තමුසෙත් දන්න දේවල් කියනවා”එදින පහරදීම එතරම් දරුණු නොවීය. දෙවැනි දිනය ද පොලිස් පහරදීම් හමුවේ ධර්මසේකර ගොලු වී සිටියෙන් එදින සවස ඔහු බාර දුන්නේ යුද හමුදා පොලීසියටයි. එතැන ප්‍රධානියා එවකට මේජර් තනතුරක් දැරු ජෙනරාල් ඩෙන්සිල් කොබ්බැකඩුවය. ඔහුට එදින ඇඳක් සහිත පුංචි කාමරයක් ලැබුණු අතර මාංචු කුට්ටම ද ගලවා දැමිණ.රාත්‍රී හතට පමණ ඔහුගේ කුටියට ආ යුද සෙබළෙක් ඔහුගේ අත දිග හරින්න යැයි කීය. නවාගෙන සිටි අත දිග හැරීම දැඩි වේදනාවක් විය.“ඇයි මට අත දිග හරින්න කියන්නෙ” ධර්මසේකර ඇසුවේ වේදනාබර හඬිනි.“අපි අහල තියෙනව තමුසෙගෙ අත දිග හැරියම දණහිසට වඩා පහතට තියෙනව කියල. ඒකයි”වේදනාව උසුලාගෙන ධර්මසේකර සිනාසෙන්නට උත්සාහ කළේය.රාත්‍රි 9 ට පමණ මේජර් කොබ්බැකඩුව ඔහු බලන්නට ආවේය. ඉතා සංවේදි ලෙස ධර්මසේකර දෙස බැලු කොබ්බැකඩුව මහතා කතා කළේ කරුණාවෙනි.“අයිසෙ ධර්මසේකර තමුසෙගෙ ගම වට කරලත් තමුසෙ මගෙන් බේරුණා. සිංහල කොල්ලෙක් මගෙන් බේරිලා ගිය හින්ද මං කැමතියි. තමුසෙ කොහොමද පැනල ගියේ”ධර්මසේකර තමා බේරි ගිය හැටි ප්‍රථම වරට කීයේය.“දැන් කෑම දෙයි. ඒව කාල ටිකක් නිදා ගන්නවා.”“සර් මට හරි අමාරුයි. මාව දොස්තර කෙනෙකුට පෙන්නන්න” ධර්මසේකරගේ ඉල්ලීම විය.“ඔව් මං ආවේ ඒකටත් එක්ක තමයි”වහා ධර්මසේකර යුද හමුදා රෝහලට ගෙන ගියේය. එහිදී ඔහු පරීක්ෂා කළ යුද හමුදා වෛද්‍යවරයා ඔහුගේ පපුවේ එක්ස් කිරණ ඡායාරූප කීපයක් ද ගත්තේය.තව තවත් එක්ස් කිරණ ගනිද්දි ධර්මසේකර කතා කළේය.“සර් දැන් ඇති සර් වැඩිය එක්ස් රේ ගන්නත් හොඳ නෑ නේද?” ඒ වන විට එක්ස් කිරණ පිටපත් අටක් ගෙන තිබිණ.ඉලඇට මොකුත් කැඩිල නැහැ. ඇඟේ තැලීම් ලේ කැටි ගැසීම් තමයි තියෙන්නෙ. මං ඒවට බෙහෙත් දෙන්නම්. මේව හොඳ බෙහෙත්. තමුසෙලගෙ චීනයෙ මා ඕ සේතුං අපිට එවපු බේත්.”පසුදා උදෑසන මේජර් ඩෙන්සිල් කොබ්බැකඩුව ඔහු හමුවීමට ආවේය. ඔහු නිලධාරියකුට ප්‍රථම වතාවට ‘සර්’ යනුවෙන් ඇමතුවේ කොබ්බැකඩුව මහතාටය. ඒ ඔහුගේ කාරුණික බව නිසාය.අදත් කොබ්බැකඩුව මහතා පිළිබඳව ධර්මසේකර කතා කරන්නේ ඉතා ගෞරවයෙනි.“ධර්මසේකර අද ඉඳල හරි මොළේ පාවිච්චි කරල කතා කරනව. තමුසෙට එල්ලුම් ගස් යන්න තරම් චෝදනාවක් නැහැ. තමුසෙලගෙ කට්ටිය හුඟ දෙනෙක් කට උත්තර දීලා තියෙනව. ඒත් තමුසෙට රජය පෙරළීමේ චෝදනා වගේ ඒව නැහැ. මිනීමැරුම් චෝදනා නැහැ. කට උත්තරයක් දෙනවා.”එදින උදෑසන ද රහස් පොලීසියට ගෙන ගිය ඔහුගෙන් ප්‍රශ්න කරන්නට විය. ධර්මසේකර ප්‍රථම වරට රහස් පොලීසියට ප්‍රකාශයක් කරන්නට පටන් ගත්තේ කොබ්බැකඩුව මහතාගේ ඉල්ලීම පරිදිය.“අයිසෙ තමුසෙ දවස් ගාණකින් දත් මැදල නැහැ. ගිහින් දත් ටික මැදගෙන එනවා ඔක්කෝටම ඉස්සර වෙලා” ඔහුට රහස් පොලීසියෙන්ම අලුත් දත් බුරුසුවක් ලැබුණේය.විනාඩි 45 ක්ම ඒ සඳහා කල් මැරු ධර්මසේකර ප්‍රථම වතාවට රහස් පොලීසියට ප්‍රකාශයක් කළේය.විජේවීර හමුවූ හැටි පන්ති පැවැත්වූ අයුරු විජේවීර ගෙන් වෙන්වූ අයුරු හා තමන්ගේ දේශපේ‍්‍රමී සංවිධානය බිහිකළ අයුරු ප්‍රකාශයට ඇතුළත් වුවද විජේවීරට විරුද්ධව කිසිවක් ඔහු කීවේ නැත. ඔහු තම සාමාජිකයන් ගේ නම් ලැයිස්තුවක් දීම ප්‍රතික්ෂේප කළේය.විජේවීර ඇතුළු පිරිසට විරුද්ධව මහ නඩුව විභාග වෙයි. එහි ධර්මසේකර ගැන කිසිදු සටහනක් නැත. තමා සැඟවී සිටි අයුරු කීව ද උදව් කළ එකම මිත්‍රයෙකුගේ හෝ නම් නොකියන්නට ඔහු ප්‍රවේශම් විය.එහෙත් මේ වන විට ධර්මසේකර කණ්ඩායමේ තුන්සියයක් දෙනා අත්අඩංගුවේය.මෙසේ දින 28 ක් පුරා ඔහුගෙන් රහස් පොලීසිය ප්‍රශ්න කළ අතර අවසානයේ එවකට ආරක්ෂක ලේකම්ව සිටි ටී. ඩබ්ලියු. ජයසිංහ මහතාගේ නියෝගය පිට මහර හිරගෙදර ඩී මැදිරියේ රැඳවුම් බාරයේ තබන්නට නියම විය. ඒ හදිසි නීතිය යටතේ මිස නඩුවකින් වරදකරුවකු වී දඬුවම් නියම වීම නිසා නොවේ.රටේ ආරක්ෂාවට හා සාමයට තර්ජනයක් වන පුද්ගලයකු අත්අඩංගුවට ගෙන රඳවා තැබීමට නීතියෙන් ඉඩකඩ තිබිණ. ඒ ඉඩකඩ ප්‍රයෝජනයට ගෙන ධර්මසේකර රැඳවුම් බාරයේ රැඳවිණ. එහෙත් ඒ සඳහා රටේ හදිසි නීතිය තිබිය යුතු විය.මාසයෙන් මාසය පාර්ලිමේන්තුව රැස්ව පනවන හදිසි නීතිය ඔහුගේ රැඳවුම් කාලය දීර්ඝ කරමින් කාලය ගත විය.1973 අපි‍්‍රයෙල් 19 දා සිට මෙසේ ඔහු රැඳවුම් බාරයේ තැබීමට නියෝග කෙරිණ. මහර සිර ගෙදර සිර මැදිරිය අඩ අඳුරු සිර මැදිරියක් විය. එය රටේ දරුණුම අපරාධකාරයන් රඳවා තැබු සිර මැදිරි සංකීර්ණයක පිහිටියේය. මරු සිරා රඳවා තිබුණේ ද ඒ සිර මැදිර වලය.මෙසේ වසර හතරක් පුරා සිර ගෙදර ගත කළ ධර්මසේකරට 1977දී ඉන් නිදහස් වීමට ද ලැබුණේ අහම්බෙනි.එවකට පැවැති සිරිමාවෝ බණ්ඩාරනායක මහත්මිය ගේ රජයෙන් සම සමාජ කොමියුනිස්ට් පක්ෂ දෙකේ නන්ද එල්ලාවල ටෙනිසන් එදිරිසූරිය ඇතුළු මන්ත්‍රීවරු කීප දෙනෙකුත් ඉල්ලා අස්වූහ. එය සිදුවූයේ පේරාදෙණිය සරසවියේ පෙළපාළියකට සහභාගි වූ වීරසූරිය ශිෂ්‍යයා වෙඩි පහරකින් මිය යාමේ සිද්ධියත් තවත් කරුණු කීපයකුත් නිසා රට පුරා පැවැති වැඩ වර්ජන රැල්ලට සමගාමීවය. මන්ත්‍රීවරුන්ගේ ඉල්ලා අස්වීම නිසා රජයට හදිසි නීතිය සම්මත කරගැනීමට නොහැකි විය. එය හදිසි නීතිය යටතේ රැඳවුම් භාරයේ සිටි සියලු දෙනාගේම නිදහසට හේතු විය.දයා ඩී. ෆොන්සේකාඡායාරූපය- විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=af12052711</link>
    <topic>ජනතාව වෙනුවෙන් කඩේ යන්න සිළුමිණ මගී පාලම</topic>
    <author>කඩවත සුජාතා ගුණවර්ධන</author>
    <content>හුඟක් අය කියන්නෙ සිළුමිණ ආණ්ඩුව වෙනුවෙන් කඩේ යනව කියල ඒක අපි අද ඉඳල වෙනස් කරමු. මගී පාලම ඒක වෙනස් කරන පළමු පියවර. මගී පාලමෙන් එගොඩ වෙලා ජනතාව වෙනුවෙන් කඩේ යමු.ගමේ අඩුපාඩුකම්, ගැටලු, අවහිරතා, මේ පිටුව හරහා ඔබට පුළුවන් බලධාරීන්ට කියන්ඩ. ඔබට කෙළින්ම හමුවන්න බැරි මැති ඇමැතිවරු, නිලධාරි මේ පිටුවෙන් හමුවන්න පුළුවන්. කෙළින්ම කියන්න පුළුවන්. සමහර දේශපාලකයන්, නිලධාරීන් ඉන්නෙ බීරි අලි වාගෙ. අපි බීරි අලින්ට වීණා වාදනය නොකර බෙර ගහමු. උඩරට, පහතරට, සබරගමු හැම බෙරයක්ම ගහමු.කඩේ යමු. මඩේ බෑ. මගී පාලම ඔබ උදෙසා මයි.සියලු ලිපි, ඡායාරූප මේ ලිපිනයට යොමු කරන්න.සංස්කාරක, මගී පාලම, සිළුමිණ, ලේක්හවුස්, කොළඹ 10, ෆැක්ස් 0112429260 “කඹ අදින්නේ අවුරුදු මාසේ” ඒත් කැලණියේ කඹ ඇද්දේ වෙසක් මාසේ. වෙසක් සතියේ කැලණියේ එක්තරා පිරිසක් කඹ ඇද්ද නිසා කිරිබත්ගොඩ නගරයම පාළුවට ගිහින්. අපි හරියට කලකිරුණා. කැලණිය කියන්නේ බුදු සිරිපා පහස ලැබු පූජනීය පුරවරයක්. මීට කලින් වෙසක් පෝයවලට මෙහෙම නැහැ. දන්සල්, වෙසක් කූඩු, තොරණ වලින් කැලණිය, කිරිබත්ගොඩ පිරිලා යනවා. ඒ කලඑළිය මෙදා තිබුණේ නැතිලු. ඒ එක්තරා පිරිසකගේ කඹ ඇදීමක් නිසා කියලයි අපිට ආරංචි වුණේ. ලබන වෙසක් පෝයට මෙහෙම නොවෙන්න කියලයි අපේ පැතුම.කඩවත සුජාතා ගුණවර්ධනසිය රට දේ සිරි සැප දේ කියලා අගනා කියමනක් තියෙනවා. ඒ ගැන කාගෙත් අවධානය යොමු කරවන්නයි මේ උත්සාහය. ඒ සඳහායි මගී පාලමට පයාගලින් යෝජනාවක් එන්නේ. පිටරටින් ගෙන එන පලතුරු නිසා පලතුරු ගොවියා ද, පිටරටින් හාල් ගෙන ඒම නිසා යල මහ දෙකට වී වගා කරන ගොවියා ද අසරණ වෙන හැටි හැමෝම කතා කළත් විසඳුමක් නම් නැහැ. ගමේ කොළ පාට දොඩම් ගෙඩිය නැතිවෙන්නේ පිටරටින් ගෙනෙන කහ පාට දොඩම් ගෙඩිය නිසයි. අපේ ගමේ පේර ගෙඩිය කුඩා වුවත් රසෙන් ගුණෙන් වැඩියි. නමුත් හිත යන්නේ රටින් ගෙනෙන ලොකු පේර ගෙඩියටයි. අඹ ගස්ලබු වලටත් මේ සෙතමයි උදාවෙලා තියෙන්නේ. හෙට අනිද්දා වන විට වෙරළු ගෙඩියත් පිටරටින් ගෙන ඒවි ද? දේශීය ගොවියා රැකගෙන, අපේකම ඇතිකර ගෙන පිටරටට දත නියවන්නේ නැතිව දේශීය ආහාරයට හුරු වුණොත් අපේ සෞඛ්‍යයටත් හොඳයි නේද?පයාගල - ඇන්. කේ. පී. පේ‍්‍රමදාස ප්‍රනාන්දුඇතැම් දේශපාලනඥයන්ට ගම්වල පාර හදන්න පොරොන්දු දෙන්න මතක් වෙන්නේ ඡන්ද කාලෙට කියලයි චෝදනාව. පාර හදන්න මුදලුත් අනුමත වෙලා. දැන් තියෙන්නේ පාර හදන්න විතරයි. බෝඩ් එකකුත් ගහලා ඡන්දයෙන් දිනුවට පස්සේ ඒ අයට ගමේ පාර මතක් වෙන්නෙ නැති බවයි ඡන්ද දායකයන්ගේ අදහස. දිගන නගරයේ සිට කි. මී. දෙකක් පමණ දුරින් පිහිටි විජය ශ්‍රී ගමේ පාරකටත් අද අත්වෙලා තියෙන්නේ මේ ඉරණමයි. දස දහසක් යන පාරේ කි. මී. 2 ක් කාපට් අතුරන්න මුදල් අනුමත කරගත්තත් පාර හැදිලා නැහැ. බෝඩ් එක දිහා බලාගෙන වළවල්වල වැටි වැටී අපි යනවා. බෝඩ් එක අපිට හිනා වෙනවා. හරිම දුකක් නේද? එම්. අහංගම ආරච්චිඅපූරු දේවල්, අපූරු සිදුවීම් අපිට හැම තැනින්ම අහන්න ලැබෙනවා. මේකත් අපූරු තැනක් ගැනයි. මේ අපූරු තැපැල් කාර්යාලයත් අපූරු තැනකයි පිහිටලා තියෙන්නේ. බලධාරීන්ගේ අවධානය යොමු නොවුණු නිසයි මගී පාලමෙන් මේ අපූරු තැපැල් කාර්යාලය හඳුන්වලා දෙන්නේ. මාවරමණ්ඩිය තැපැල් කාර්යාලය පිහිටා තියෙන්නේ මාළු වෙළෙඳ සල ළඟයි. ලියුමක් තැපැල් කරලා මාළුත් අරගෙන ගෙදර යන කෙනකුට පහසුවක් වුණත් හමන දුගඳ, අපිරිසුදු ජලය තමයි ඉවසන්න බැරි. තැපැල් ඇමැති තුමනී පැමිණෙන අය වගේම තැපැල් කාර්යාලයේ වැඩ කරන අය ගැනත් සිතා සුදුසු පිළියමක් යෙදුවොත් හොඳයි නේද?කඩවත - අමරතුංගවාහන තිබුණත් පාරට දාන්න බැහැ. බුත්පිටිය ගමේ බණ්ඩාර හේන වත්තට යාමට ඇති පාරටත් වාහන දාන්න කවුරුත් කැමති නැහැ. ඒ වාහනේට ආදරේ නිසා. පාර දවසින් දවස සේදි ගිහින් පයින් යන්නවත් බැරි තත්ත්වයට පත්වෙලා.වාහන ආරක්ෂා කරගන්න වාහන ගෙදර තියලා ත්‍රිරෝද රථවල යන්න වෙලා තියෙනවා කියලයි ගමේ අය කියන්නෙ. කිහිප විටක්ම මේ ගැන බලධාරීන්ගේ අවධානය යොමු කළත් පලක් නොවූ නිසායි මගී පාලමට ලියන්න හිතුවේ. අනේ මේ පාර හදලා දුන්නොත් ලොකු උදව්වක්.බුත්පිටියේ ඇම්. ඒ. ලිලියන් හංසක විතානාරච්චිඇවිද්ද පය දහස් වටී කියලා කිව්වේ ඇවිදීම සෞඛ්‍යයට හිතකර නිසා. ඒත් පාරකට බැස්සම වෙලාවකට ගමනක් යන්න බස් එකක් නැතිනම් ඇවිද්ද පය දහස් වටී කියලා පයින් යන්න පුළුවන් ද? මම මේ කියන්නේ අලුතින් මහ නගර සභාවක් බවට පත්වුණු නගරයක පාරක් ගැනයි. ඒ කඩුවෙල නගර සභාවේ මගී අංක 344 මාළඹේ - අතුරුගිරිය පාර. මේ මාර්ගයේ බස් ධාවනය වන්නේ යලට මහට. එක බස් එකක් ගියොත් තව බස් එකක් එන්න විනාඩි 30 කට වඩා කාලයක් ගත වෙනවා. සති අන්තයේ නිවාඩු දිනවල තත්ත්වය මීට වඩා අන්තයි. ප්‍රවාහන ඇමැති තුමෙනී සෙනඟ නිතර ගැවසෙන මේ මගී අංක 344 බස් සේවය ගැන අවධානය යොමු කළොත් හොඳයි නේද?අභයපුර එස්. ජයතිස්සජනප්‍රිය පාසල්වලට උසස් පෙළ හදාරන්න මැසිවිලි නඟන මොහොතක පිංතූරයේ කතාවෙන් අපි කියන්නට උත්සාහ කරන්නේ දුෂ්කර පළාතක පිහිටි ගමේ ගොඩේ පුංචි පාසලක උසස් පෙළ පන්තියක් ගැන.සාමාන්‍ය පෙළ හොඳට සමත් වුණු දරුවෝ ඊළඟට උත්සාහ කරන්නේ උසස් පෙළ හදාරන්න තවත් ජනප්‍රිය පාසලකට යන්නයි. මේ නිසා විවිධ චක්‍ර ලේඛ නිකුත් කර මේ තත්ත්වය මර්දනය කරන්න අධ්‍යාපන අමාත්‍යාංශයට සිදුවූ වාර අනන්තයි. මේ වසරේ මේ ප්‍රශ්නය තවත් උග්‍ර වුණා. මේ හැම ප්‍රශ්නයක් ම මතු වුණේ නගරයේ ජනප්‍රිය යැයි හිතන පාසල්වලින්. ඒත් ගමේ ගොඩේ දරුවන්ට මේ කිසිවක් නැහැ. චක්‍රලේඛ වලංගුත් නැහැ.මේ පිංතූරය හලාවත ආරියගම සිද්ධාර්ථ මහ විදුහලේ උසස් පෙළ පන්ති පවත්වන මඩුවක්. ඔබ පුදුමයට පත් වුවත් ජනප්‍රිය පාසල් පසුපස හඹායන දරුවන්ට නම් මෙය අලුත් පාඩමක්. ළමයින් 300 ක් පමණ ඉගෙන ගන්න අතිදුෂ්කර මේ පාසලේ ගුරුවරු සිටියත් උසස් පෙළ පන්ති තිබුණෙ නැහැ. උසස් පෙළ හදාරන්න නම් දරුවන්ට කි.මී. 12 - 15 ක දුරක් යන්න වෙනවා. මෙවර සාමාන්‍ය පෙළ සියයට 65 ක ප්‍රගතියක් පෙන්වපු මේ පාසලේ දරුවන්ට උසස් පෙළ කලා විෂය හදාරන්න මේ පොල් අතු මඩුව හදලා දුන්නේ දුප්පත් මව්පියෝ. අද දරුවෝ 26 දෙනෙක් මේ පොල් අතු මඩුවේ උසස් පෙළ හදාරනවා. ගුරු නේවාසිකාගාරයක්වත් නොමැති මේ පාසලට දරුවෝ වගේ ම ගුරුවරු එන්නේ සැතපුම් 5 ක් පමණ මඟ ගෙවා ගෙනයි.මේ දරුවෝ අදාළ අධ්‍යාපන බලධාරීන්ගෙන් ඉල්ලන්නේ චක්‍ර ලේඛ වෙනස් කරන්න කියලා නෙමේ. ජනප්‍රිය යැයි සම්මත පාසලක් ඉල්ලන්නෙත් නැහැ. ඔවුන්ට අවශ්‍ය උසස් පෙළ පන්ති පවත්වන්න සුදුසු ගොඩනැගිල්ලක් විතරයි. ද්වීතියික පාසල් හදා ප්‍රාථමික පාසල් පෝෂණය කරන මේ යුගයේ වැසී යා නොදී මේ පාසල් රැකගන්න මූලික අවශ්‍යතා හෝ ලබා දුන්නොත් හොඳයි නේද කියා අපි වයඹ පළාත් අධ්‍යාපන බලධාරින්ගෙන් අහන්න කැමැතියි.ඊ.සී. ප්‍රනාන්දුඡායාරූප - මුන්නේශ්වරම් සමූහදේශපාලනඥයෝ හැම විටම ජනතා සේවය වෙනුවෙන් කැප වෙන්න ඕනැ. විශේෂයෙන්ම ප්‍රාදේශීය සභාවට පක්ෂ විපක්ෂ මන්ත්‍රීන් දේශපාලන පක්ෂ භේදයකින් තොරව ගමට සේවයක් කළ යුතුයි. ජනතාව නැවතත් මහජන නියෝජිතයන් ලෙස ඔවුන් තෝරා පත් කරගන්නේ එවිටයි.නිවිතිගල ප්‍රාදේශීය සභාවේ සභාපතිවරයාට ගමේ අයගෙන් මල් පොකුරු හිමි වෙනවා. ඒ එතුමා ගමේ දියුණුවට පක්ෂ විපක්ෂ භේදයකින් තොරව කටයුතු කරන නිසයි.කරවිට නවරත්න මදුරප්පෙරුමකළුවරේ ඉන්න කවුද කැමැති. මේ ගමේ අය දුක් විඳින්නේ ගමට විදුලිය නැති නිසා. රත්නපුර දිස්ත්‍රික්කයේ රක්වාන මැතිවරණ කොට්ඨාසයේ වැලිගෙපොළ ප්‍රාදේශීය සභාවට අයත් ඉහළ හේන්යායේ ගමේ අපි කාලයක සිට මේ ඉල්ලීම ඉල්ලුවත් බලධාරීන්ගේ අවධානය නම් යොමු වුණේ නැහැ කියලා කියන්නේ කනගාටුවෙන්. අපේ ගමේ පාසල් දරුවෝ වගේ ම රැකියාවලට යන විශාල පිරිසක් කාලයක සිට මේ දුක විඳිනවා. බලධාරීන්ගේ අවධානය දැන්වත් යොමු වුණොත් අපේ වාසනාව.බලංගොඩ වැලිගෙපොළ එම්.ජේ. ශ්‍රී ලාල්කරවිල ගෙඩියේ උපන් පණුවා එයම කා විනාශ කරමින්, මතුපිට හැඩය පමණක් ඉතිරි කරමින් සිටින්නා සේ අද සමාජය විනාශය කරා යන ගමන ඉතා දුක්ඛදායකය. සුමධුර ධර්මදේශනා පැත්තකින් ශ්‍රවණය වෙද්දී තවත් පැත්තකින් බස් රථයක යන්න බැරි තරම් දහජරා සිංදු ය. ඇතැම් ටෙලිනාට්‍ය වල ඇත්තේ පවුල් කඩා ඉහිරුවන දහජරා රූප රාමු ය. මිනී මරන්න කියාදෙන හැටි ය.මේ නිසා වහාම ආධ්‍යාත්මික සංවර්ධනයක් උදෙසා දැවැන්ත වැඩ පිළිවෙළකට යා යුතු ය. තැබෑරුම් සංස්කෘතිය, මත්ද්‍රව්‍ය වෙළෙඳාම, ගණිකා මඩම් රේස් බුකි සම්බන්ධයෙන් දැඩි තීරණ ගත යුතුයි. විශ්‍රාමිකව සිටින ප්‍රභූන් බුද්ධිමතුන් හා වියතුන්ගේ සහාය ලබාගත යුතුයි. හොර සුරා තහනම් කර අරක්කු සෑම වර්ගයකටම මිල සියයට සියයක් ඉහළ දමා දුම්වැටියේ මිළ ඉහළ නැංවිය යුතු ය.එසේ වුවහොත් දවසකට හෝ නිදහසේ හුස්ම පොදක් ගන්නට අප කාටත් ඉඩකඩ සැලසේවි.වැල්ලවාය දඹේගොඩ ජිනදාසකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205271</link>
    <topic>එදා මං අහසට ගිහින් රටම ෆොටෝ ගත්තා</topic>
    <author>ඉනෝකා සමරවික්‍රම</author>
    <content>එදා මං අහසට ගිහින් රටම ෆොටෝ ගත්තාතරුණයකු කෝච්චියට අහුවෙලා. කකුල් දෙකම නෑ... රේල් පාරේ වැටිලා ටිකක් වෙලා කතා කරලත් තියෙනවා...”වික්‍රමනායක යුවළඉකුත් දිනෙක තමන් ගමන්ගත් දුම්රියේ පාපුවරුව ගැලවී එම දුම්රියට යටවී මියගිය තරුණයකු පිළිබඳ ඇසීමත් සමඟ ඔහුගේ හිත ගැස්සී ගියේය. මොහොතකට සියල්ල අමතක වූවා සේය. ඔහුගේ සිත අතීතය සොයා ගියේය.”මට මතක නෑ මොනවා වුණාද කියලා. මං කෝච්චි පෙට්ටියේ එහෙට මෙහෙට ගියා. මට මතකයි මගෙ එක කකුලක් නැතිව තිබුණු බව.”මීට අවුරුදු තිස්දෙකකට පෙර ජීවිතයේ සියලු ප්‍රාර්ථනා ගිලිහී ගිය අයුරු ඔහු සෙමෙන් සිහිපත් කළේය.එම්.කේ.වික්‍රමනායක නම් වන ඔහු මිනින්දෝරු දෙපාර්තමේන්තුවේ රාජකාරියේ නියැළුණේය. මේ වන විට ඔහු විශ්‍රාමිකයෙකි. වික්‍රමනායක පිළිබඳව කෙටියෙන් මෙසේ කීව ද ඔහු පිළිබඳව ඔබට කියන්නට ලොකු කතාවක් තිබේ. මේ ඒ කතාවේ ඇරැඹුමයි.ගනේමුල්ලේ පදිංචිව සිටි වික්‍රමනායක මූලික අධ්‍යාපනය ලැබුවේ ගලහිටියාව මධ්‍ය මහා විද්‍යාලයෙනි. ඉන්පසුව ඔහු කැලණිය ධර්මාලෝක විද්‍යාලයට ඇතුළත්ව උසස් පෙළ විද්‍යා අංශයෙන් ඉගෙනුම ලැබුවේය.ඉන්පසුව ඔහු මිනින්දෝරු දෙපාර්තමේන්තුවේ ගුවන් ඡායාරූප ශිල්පී සහ රසායනාගාර කාර්මික ශිල්පියකු ලෙස සේවයට බැඳුණේය. ඔහුට එම රැකියාව අපූරු අත්දැකීමක් විය. ගුවන්ගත වී ඡායාරූප ගැනීමත් ඡායාරූප ශිල්පය පිළිබඳව යම් යම් දේ ඉගෙන ගැනීමට ලැබීමත් ඔහුට අලුත් අත්දැකීමක් විය.”මං මිනින්දෝරු දෙපාර්තමේන්තුවේ සේවයට බැඳෙන කොට මගෙ වයස අවුරුදු විසිහතරයි. මාත් ඇතුළුව මේ රැකියාවට තුන්දෙනයි බඳවා ගත්තේ. අපි සේවයට බැඳුණේ එක්දහස් නවසිය අසූවේ මාර්තු දාහත්වැනිදා.” වික්‍රමනායක අතීතය සිහිපත් කරයි.ඔහු අසලම දැවටෙන්නී ඔහුගේ බිරිය විනිෆී‍්‍රඩාය. ඇයට ද අපට කීමට බොහෝ දේ ඇත්තා සේය.නව රැකියාව ඔහුට නව බලාපොරොත්තු ගොන්නක් ද ගෙන ආවේය. සිය ජීවිත සහකාරිය ඔහුට හමුවූයේ ද රැකියාවට බැඳුණු දා ය. ඇය ද එම තනතුර සඳහා තෝරාගන්නා ලද තුන්දෙනාගෙන් එක්කෙනෙකි.”එයත් සේවයට බැඳුණේ මං බැඳුණු දාමයි. එදා ඉඳලම අපි දෙන්නා අතර බැඳීමක් ඇතිවුණා. අපි දෙපැත්තෙම දෙමවුපියන්ගේ කැමැත්ත ඇතිව එම අවුරුද්දේම නොවැම්බර් මාසේ දොළොස්වැනිදා විවාහ වුණා.” වික්‍රමනායක එසේ කියමින් තම බිරිය දෙස බලයි. ඇය විනිෆී‍්‍රඩා වික්‍රමනායකය.“මම පවුලේ හයවැනියා. ඉගෙන ගත්තේ ඉබ්බාගමුව මධ්‍ය මහා විද්‍යාලයේ. ඒ කාලේ මිනින්දෝරු දෙපාර්තමේන්තුවට ගුවන් ඡායාරූප ශිල්පිනියන් බඳවාගෙන තිබුණේ නැහැ. මම තමයි ඒ තනතුරට බඳවා ගත්ත පළමු කාන්තාව. අපිව රත්මලානට එක්කගෙන ගිහිල්ලා ගුවන් යානාවෙන් අරගෙන යනවා. ඊට පස්සේ ගුවනේ සිට ඡායාරූප ගන්න උගන්වනවා. මම ඒ කාර්යයට හුඟක් කැමැත්තෙන් හිටියා. රසායනාගාරයේ කටයුතු උනන්දුවෙන් කළා. ඒත්..”බකට් නිර්මාණය කරමිනවිනිෆ‍්‍රීඩා ඒත් .. යැයි කියූ තැන් සිට ලියන්නට ඇත්තේ දුක්බර කතාවකි. ඒ දුක්බර කතාව අවසනායේ වික්‍රමනායකට සිදුවූයේ තම තරුණ ජීවිතය රෝද පුටුවට සීමා කරන්නටය. එහෙත් ඔහු එහිම හිරවී නොසිටියේය.ඔය සිද්ධිය වුණේ එක්දහස් නවසිය අසූව අවුරුද්දේ දෙසැම්බර් දාහතරවැනිදා. අපි විවාහ වෙලා හරියටම මාසයකට පස්සේ. එදා ඉරිදා දවසක්. මම උදේ වැඩට ගියා. මම දවල් 12.45ට විතර ගෙදර යන්න ආවා. නාරාහේන්පිට කන්තෝරුවේ සිට කොටුවට ටිකට් අරගත්තත් මරදානෙන් බස් එකෙන් බැස්සා. මම මරදානෙන් කොටුව යන දුම්රියට නැග්ගා. ඒ නැග්ගෙත් අලුත්ගම යන දුම්රියේ ඇන්ජිම සමඟ තියෙන පෙට්ටියට. ඒ පෙට්ටියේ කිසිම කෙනෙක් හිටියෙත් නැහැ.කෝච්චිය යන්න පිටත් වුණා. කොටුවේ දී මම එකපාරටම කලබල වෙලා කෝච්චි පෙට්ටිය ඇතුළේ හතර පස් වතාවක් එහෙට මෙහෙට ගියා. තරප්පුවකින් බැහැලා වේගේ වැඩි නිසා ආයෙත් උඩට ආවා. මට අදටත් හිතාගන්න බැහැ වුණේ මොකක්ද කියලා. මම බැහැලා තිබුණේ ප්ලැට්ෆෝම් එකට නෙමෙයි අනිත් පැත්තට.මම හිටියේ මුනින් අතට. කකුල් දෙකට පොලු පාරක් වැදිලා වගේ දැනුණා. මං දැනගත්තා මාව කෝච්චියට අහුවුණ බව. මීටර් ගණනාවක් රෝදෙන් රෝදෙට අහුවෙවී මාව ඉදිරියට ඇදිලා ගියා වගේ දැනුණා. කෝච්චිය නැවතුණා. පස්සේ මම රේල්පාරේ ඉඳගත්තා. මට හොඳට සිහිය තිබුණා.මගෙ දකුණු කකුල තිබුණේ නැහැ. මාව රෝහල් ගතකරන්න ටිකක් වෙලා ගියා. ගාඩ් ඇවිත් මගෙන් විස්තර ඇහුවා. මම කිව්වා මාව රෝහලට ගෙනියන්න පිටගැස්ම හැදිලා මාව මැරෙයි කියලා. මාව ජාතික රෝහලට රැගෙන ගියා. මට මතකයි රෝහලේදි ගෙදර අය ඇවිත් වීදුරු රාමුවෙන් මා දිහා බලාගෙන ඉන්නවා. ඔපරේෂන් එකෙන් පසුව වම් කකුලත් ඉවත් කරලා තිබුණා.”විනිෆ‍්‍රීඩා හා වික්‍රමනායක ජීවිතය පටන් ගත්තා පමණි. එහෙත් සියල්ල සුනුවිසුණු වී යාමට ගතවූයේ සුළු මොහොතක් පමණි. දෙපයින් රැකියාවට ගිය ඔහු මාස එකහමාරකට පමණ පසු ගෙදර ආවේ දෙපා අහිමි වූ ආබාධිතයකු ලෙසිනි. ඉතින් ජීවිතය අත්හැරිය යුතුද? වික්‍රමනායක තමාගෙන්ම අසාගත්තේය.දෙපා අහිමි වුවද ඔහු ජීවත්වන්නට ඉටා ගත්තේය. විනිෆ‍්‍රීඩාගේ දෙමවුපියන් ඇගෙන් ඇසුවේ කුමන තීරණයක් ගන්නවාද කියාය.”මං එයත් එක්ක ඉන්නවා”විනිෆ‍්‍රීඩා මවට කීවාය.එතැන් පටන් ඇය ඔහුගේ සෙවණැල්ල මෙන් වූවාය. දකුණු ආසියාවේ ප්‍රථම ගුවන් ඡායාරූප ශිල්පිනිය වුවද විනිෆ‍්‍රීඩාට එම තනතුරෙහි සේවය කිරීමට ලැබුණේ මාස කිහිපයක් පමණි. වික්‍රමනායකට යළිත් සේවයට යෑමේදී බොහෝ අපහසුතාවලට මුහුණ පාන්නට සිදුවූයේය.ඔහු නාරාහේන්පිට කන්තෝරුවෙන් ගම්පහ මිනින්දෝරු කන්තෝරුවට මාරුවක් ගත්තේය. විනිෆ‍්‍රීඩා ද ගම්පහ කන්තෝරුවට ආවාය. එතැනින් ඔවුන් පොලොන්නරුවට මාරුවී ගියහ.1982 ඉඳලා අපි දෙන්නම සැලසුම් ශිල්පියෝ හැටියට සේවය කළේ. අපි අසූනමය අවුරුද්දේ පොලොන්නරුවට ගියා. අපි ගිය දවසට කලින් දවසේ රෑ තමයි කොටි මොරවැව ගමට ගහලා මිනිස්සු පොඩි ළමයි මරා දමා තිබුණේ. හිතට බයකුත් දැනුණා.ඒත් අපි එහෙ ඉන්න තීරණය කළා. පුතාලා දෙන්නා ඒ වෙනකොට පොඩියි. එයාලත් අපි එක්ක ගියා. ගමේ අය අපිව ගම්පහින් කෝච්චියට නැංවූවා. මහත්තයගෙ රෝද පුටුවත් කෝච්චියට දාලා දුන්නා. ජීවිතේ බොහෝ දුෂ්කරතාවලට මුහුණ දෙන්න වුණා. ඊට පස්සේ පොලොන්නරුවෙන් අනුරාධපුරයට ගියා. මේ හැම ගමනකදිම අපිට ඒ කන්තෝරුවල අය හොඳ සහයෝගයක් ලබාදුන්නා. අවුරුදු හතරකට පහකට විතර පස්සේ අපි ආයෙත් ගම්පහට ආවා. මගෙ ලොකු පුතා අද ග්‍රාම නිලධාරියෙක්.දෙවැනි පුතා ගිනිනිවන හමුදාවේ සේවය කරනවා. මට ඕනෑ වුණේ මගෙ දරුවෝ දෙන්නට උගන්වා ගන්න. මට මගෙ දරුවෝ ගැන, මගෙ මහත්තයා ගැන හරි සතුටුයි.” දෑසේ නැඟි කඳුළක් පිසිමින් විනිෆ‍්‍රීඩා පවසන්නීය.විනිෆ‍්‍රීඩා කාර්යාලයේදීඇය සැබැවින්ම දිරිය ගැහැනියකි. ඔහුට නිරතුරුවම ඇගේ උදව් උපකාර වුවමනාය. දෙපා අහිමි වී ගිය ද ජීවිතය ගැන කලකිරෙන්නේ නැතිව ජීවත් වන්නට ඇය ඔහුට ධෛර්යයක් වූවාය. ”පුතා පුංචි කාලේ අහනවා අම්මේ පින්තූරේ ඉන්න තාත්තගෙ කකුල් දෙක තියෙනවා. ඇයි තාත්තගෙ කකුල් දෙක නැත්තේ කියලා. ඒ වෙලාවට අපි දෙන්නටම හරි දුකයි. ඒත් දැන් පුතාලා දෙන්නත් අපිට ලොකු ශක්තියක්.දෙපා අහිමිව ගියද එක තැන රැඳෙන්නට අකැමැති වූ ඔහු කාලයක් තිස්සේ කරගෙන ආ ප්‍රාදේශීය මාධ්‍යවේදී තනතුරට ද සමු නුදුන්නේය. ඔහුට ඔහු වෙනුවෙන්ම වෙන්වූ මෝටර් සයිකලයක් ඇත්තේය. හිතේ ධෛර්යය උපදවා ගන්නා ඔහු එහි නැඟී ගම්පහ ප්‍රදේශයේ රාජ්‍ය උත්සව, පොදු කටයුතු ආදිය පැවැත්වෙන ස්ථානවලට ගොස් ඒ පිළිබඳ තොරතුරු වාර්තා දිනමිණ පුවත්පතට සපයයි.”මම දිනමිණ පුවත්පතේ ප්‍රාදේශීය මාධ්‍යවේදියෙක් ලෙස කටයුතු කරන්න ගත්තේ 1974 අවුරුද්දේ. තාමත් මම මගේ ඒ රාජකාරිය ඉටුකරනවා.”වික්‍රමනායක උත්සාහයෙන් නැඟී සිටි අයෙකි. ඔහු උත්සාහවන්තය. ධෛර්යය සම්පන්නය. එනිසාම දෙපා අහිමි වුවද ඔහු ජීවිතය ජයගත්තේය.”මගෙ අක්කා, අම්මා වගේම මගෙ නෝනගේ සහෝදරයෝ සහෝදරියෝ අපේ ඥාතීන් අපි වෙනුවෙන් උදව් කළා. ඒ සියල්ලටම වඩා මගෙ බිරිය මා ආදරෙන් බලා ගත්තා. මට මේ අනතුර වෙනකොට අපි විවාහ වෙලා හරියටම ගතවී තිබුණේ මාසයයි. කවුද කැමැති දෙපා නැති ආබාධිතයෙක් එක්ක ඉන්න. එයා සැබෑ ආදරවන්තියක්. සැපේදි වගේම දුකේදිත් එයා මා එක්ක හිටියා. මගෙ දරුවො දෙන්නා, මම අද මෙහෙම ඉන්නේ බිරිය නිසයි.”වික්‍රමනායකගේ දෑසේ කඳුළක් නලියයි. ඔහුත් බිරියත් දැන් විශ්‍රාමිකයෝය. මේ ගෙවෙන්නේ ඔවුන්ගේ දිවියේ පනස් හයවැනි වියයි.ගමේ සමිති සමාගම් ආදියෙහි නායකත්වය උසුලන වික්‍රමනායක නිතරම කුමන හෝ කාර්යයක නිරත වන්නේය.”මට ඕන දෙපා නැති වුණත් මම ජීවිතය අඩාල කරගත්තේ නැහැ කියලා පෙන්වන්න. මම කැමැති නැහැ නිකම් කාලය ගත කරන්න. ඒ නිසයි වෙසක් පහන් (බකට්) හදන්න පටන් ගත්තේ.”රෝද පුටුවෙන් බිමට බැස්ස ඔහු බිම වාඩිවී බකට් නිර්මාණය කරයි. දැන් ඔහුට ඉස්සර මෙන් රෝද පුටුවෙන් මෝටර් සයිකලයට නැඟීමට කාගෙන්වත් උදවු ඕන නැත. ඔහු දෙපා අහිමි ජීවිතයට හුරුවී අවසානය.ජීවිතේ සොඳුරුම අවදියේ දී දෙපා අහිමි වූ ඔහු දැන් ජීවිතය ගැන තැවෙන්නේ නැත.ඔහු ජීවිතය දෙස බලන්නේ මැදහත් සිතිනි. සමුගෙන ඒමට පෙර අපි ඔහුගේ විවාහ මංගල්‍යයේ ඡායාරූප නැතිදැයි ඇසුවෙමු. විනිෆ‍්‍රීඩා හෙළුවේ අහිංසක බැල්මකි.”එදා අනතුර වූ දවසේ පින්තූරවල නෙගටිව් ඔක්කෝම නැතිවෙලා. ඒවා රේල්පාරේ වැටෙන්න ඇති. මම එදා ගියේ ඒ පින්තූර ටිකත් හදාගෙන එන්න. අපේ මංගල දවස සිහිවෙන්න තියෙන්නේ මෙච්චරයි.වික්‍රමනායක පසෙක තබා තිබූ මංගල ඡායාරූපය ගෙන පෙන්නුවේය.ජීවිතයක අරුමය.ඉනෝකා සමරවික්‍රමඡායාරූප – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205272</link>
    <topic>ධන නිධාන මතුවන කාලයක්</topic>
    <author/>
    <content>ධන නිධාන මතුවන කාලයක්බ්‍රහස්පති සහ උප ග්‍රහයෝවිශාලත්වයෙන් හිරුට පමණක් දෙවැනි වන සෞරග්‍රහ මණ්ඩලයේ විශාලතම ග්‍රහ ලොව වන බ්‍රහස්පතීගේ විෂ්කම්භය කිලෝමීටර් මිලියන 142.8කි. පෘථිවියේ ස්කන්ධය මෙන් 318 ගුණයක ස්කන්ධයක් බ්‍රහස්පතිට හිමිවේ. හයිඩ්‍රජන් හා හීලියම් වලින් ප්‍රධාන වශයෙන් සෑදී ඇති බ්‍රහස්පතිගේ ඉතාම සුළු ප්‍රමාණයක් මීතේන් ජලය හා ඇමෝනියා වැනි වායු පාෂාණ ද අඩංගු වී තිබේ. මෙහි මතුපිට උෂ්ණත්වය සෙල්සියස් අංශක සෘණ 150 (-1500 C)කි.පෘථිවි පැය 9 මිනිත්තු 50කට වරක් සිය අක්ෂය වටා භ්‍රමණය වන බ්‍රහස්පති නොහොත් ගුරුට හිරු වටා පරිභ්‍රමණය වීමට පෘථිවි වසර 11.86ක කාලයක් ගතවේ.මෙම ග්‍රහ ලෝකය රෝමවරුන් ඇදහූ, දෙවියන්ගේ අධිපති ලෙස දැක්වෙන ‘ජුපිටර්’ (Jupiter) ගේ නමින් නම්කොට ඇත.සෞරග්‍රහ මණ්ඩලයේ සියලුම ග්‍රහ ලෝකවල මුළු බරෙන් 71% පමණ ස්කන්ධයකින් යුතු මෙය සියලුම ග්‍රහ ලෝකවල පරිමාවන් එක්කළ විට ඒවා මෙන් 2 1/2 ගුණයක් වේ.බ්‍රහස්පතිගේ වායුගෝලයේ සංයුතිය පිළිබඳ ඉතා නිවැරැදි තොරතුරු ලැබුණේ 1979 දී බ්‍රහස්පති වෙත යවනු ලැබූ වොයේජර් 1 හා 2 යානා මඟිනි.ගුරුගේ දක්ෂිණධ්‍රැවයේ ඇති තද රතු ලපය පිළිබඳව මුලින්ම අධ්‍යයන කළේ 1665 දී ජේ.ඩී.කැසිනි(J.D.Cassini) විසින්ය. මෙම රතු ලපයේ විෂ්කම්භය කි.මී.40,000 නොහොත් පෘථිවියේ විෂ්කම්භය මෙන් 3 1/2 පමණ විශාල වේ.සෞරග්‍රහ මණ්ඩලයේ ඇති ග්‍රහ ලෝක අතරින් අධිකතම ගුරුත්වාකර්ෂණ බලය ඇත්තේ බ්‍රහස්පතී මතය. ඒ අනුව ඔබ රාත්තල් 150ක් (එකසියපනහ) බරැති පුද්ගලයකු නම් බ්‍රහත්පති මත දී ඔබේ බර රාත්තල් 400ක් බවට පත්වේ. එසේම පෘථිවියේ වායුගෝලීය පීඩනය මෙන් සිය ගුණයක (100) වායුගෝලීය ජීවිතයක් බ්‍රහස්පති මත ඇතැයි ගණනය කර තිබේ.බ්‍රහස්පති ග්‍රහයාචීන ජාතික තාරකා විද්‍යාඥයෙක් වන ගානිඩේ (GANDE)විසින් ක්‍රි.පූ. 364 දී බ්‍රහස්පතිගේ එක් චන්ද්‍රයෙක් සොයාගන තිබේ. ගැලීලියෝ විසින් 1609 අග භාගයේ දී දුරේක්ෂය මුලින්ම නිර්මාණය කළ අතර ඔහු විසින් බ්‍රහස්පති වටා චන්ද්‍රයන් 4 දෙනකු භ්‍රමණය වන බව ලොවට ප්‍රකාශ කළේ පළමු වරටය. මේ වන විට සොයාගන ඇති බ්‍රහස්පතීගේ උප ග්‍රහයන් ගණන 63කි.1610දී ඉතාලි ජාතික ගැලීලියෝ ගැලිලි විසින් සොයාගන්නා ලද චන්ද්‍රයන් සිව්දෙනා වන අයෝ (IO) යුරෝපා (Europa)ගැනිමිඩ්(Ganymede) හා කැලිස්ටෝ(Calisto) යන උප ග්‍රහයන් සිව්දෙනා ඔහු සිහිපත් කිරීම සඳහා ගැලීලියානු චන්ද්‍රයන් ලෙස හඳුන්වනු ලැබේ. මේ සොයාගැනීම් පිළිබඳව අදත් ඔහු එසේ ගෞරවයෙන් සිහිපත් කරන නමුදු එදා එසේ සිදුවූයේ නැත.රෝමයේ සිටි පූජකවරු ඔහුට විරුද්ධව නැඟී සිටි අතර 1616 දී ඔහුට විරුද්ධව නියෝග පැනවීමට රෝමයේ කාදිනල්වරයා පටන් ගත්තේය. 1633 දී ඔහුට ජූරි සභාවක් ඉදිරිපිට පෙනී සිටීමට නියෝග ලද අතර ඔහු උගත් මෙම තාරකා ශාස්ත්‍රය අන් අය සමඟ සාකච්ඡා කිරීම තහනම් කරන ලදී.1633 දී එසේ නියෝග පැනවූ පල්ලිය මෙම සොයාගැනීම් වලින් කොතරම් සසල වීද යත් ඔහු නිවාස අඩස්සියේ තැබීමට නියෝග කරනු ලැබීය. ක්‍රි.ව. 1564 දී උපන් ගැලීලියෝ ගැලිලි 1642 දී වයස 78 දී පල්ලියෙ අපහාස හා වධබන්ධන ලබමින් මියගිය ද ගැලීලියෝ මුල්වරට නිපදවූ දුරේක්ෂය ඔහුගේ නමින් බුහුමන් ලබමින් තාරකා ශාස්ත්‍රය අමරණීය සිහිවටනයක් බවට පත්වී ඇත.ඉතා දිගු ඉතිහාසයක් මෙසේ කෙටියෙන් ලිවීමට හේතු වූයේ 2012.05.17 දින මේෂ රාශියෙන් වෘෂභ රාශියට ගමන් කරන්නේ කෙතරම් බලගතු ග්‍රහයෙක් දැයි පැහැදිලි කිරීම සඳහාය.පෘථිවියේ පිටට ඇති නෙරුම හැතැප්ම 26ක් වන අතර බ්‍රහස්පතිගේ පිටට නෙරා ඇති ප්‍රමාණය සැතපුම් 5000කි.ගුරු ලග්නයේ සිටි විට කඳ බඩ නෙරා එන බව නොරහසකි. හැම දෙයක්ම පතුරුවන විශාල කරන ග්‍රහයා ගුරු ග්‍රහයාය.මනුෂ්‍යයාගේ දියුණුවට උසස්වීමට වුවමනා සියලුම දේ කරනු ලබන්නේ ගුරු ග්‍රහයා විසිනි. සියලු යහපත් දේට බලපාන්නේ ගුරුය.අභ්‍යන්තර හා බාහිර ශරීර වර්ධනය දැකීමට ආශ්‍රයට පි‍්‍රය උපදවන ගති, අනුකම්පාව, විශ්වාසය, යුක්ති, කලබල නොවන උස්පහත් නොවන වෙනස් නොවන ගතිය, හොඳ නම, ඥානය පැවිදි බව, වාසනාවන්ත බව, ශරීර ස්වභාවය, චිත්ත ස්වභාවය, දැනුම, ධනය, මුදල් වස්තුව පින්වත් බව ආදී වූ සියලුම ලෞකික හා ලෝකෝත්තර ලැබීම් රඳා පවතින්නේ ගුරුගේ බලයේ අඩු වැඩිකම මතය.ගුරු පුත්‍රකාරක වන අතරම ධනකාරකද ඔහුය. ආගමික ස්ථාන, විද්‍යාස්ථාන, ධාන්‍යාගාර ආදියේ ද අධිපතියාය. ශරීරයේ තෙල්ගතිය මහත්වීම රක්තවාතය මස්පිඬු පෙනහැල්ලේ ජල සිවියටද අධිපති ඔහුය.අශ්වයන්ට මුවන්ට ඇතුන්ට ගොනුන්ට ගෘහවාසී සතුන්ට මොනර ආදී සතුන්ට අධිපතියාද ගුරුය. මොනරා වැනි උසස් පක්ෂීන්ට ද කොස් වැනි අරටුව ඇති ගස්වලට ද අධිපති ගුරුය.ගුරු ලග්නයේ සිටිවිට අනිත් සෑම ග්‍රහයෙක්ම වන අරිෂ්ඨ යෝග භංග කරයි. ලග්නයේ ගුරු සිටියදී උපන් තැනැත්තා නිරෝගී යහපත් ස්ථුල ශරීරය වේ. සියලුම කටයුතුවල වැඩි දියුණුව ලබා දේ. ධනය ඥානය ගෞරවය කීර්තිය හා දීර්ඝායුෂ දෙයි. සියලු අකල් විපත්වලින් මුදවයි.ගුරුට යහපත්ම ස්ථානය ලග්නයයි. මේ බව හොඳින්ම පැහැදිලි වන්නේ ජනාධිපති මහින්ද රාජපක්ෂ මහතාගේ කේන්ද්‍රයෙනි. මහින්ද මහතාගේ ලග්නයේ දිග් බලව සිටින ගුරු ග්‍රහයා ඉහත මුලින් කී සියලුම ශුභ ඵල එතුමාට ලබා දී ලග්න ඒරාෂ්ඨකයේ අශුභ පවා සම්පූර්ණයෙන් භංග කර ඇත. එතුමාගේ නීරෝගී ප්‍රතාපවත් සිරුර බුද්ධිය, වාග් චාතුර්යය, දුරදක්නා නුවණ, පින්වත් දරුවන් හා බිරිඳක් ලැබීම, පින්වත් සහෝදරයන් වැනි නිලධාරීන් ලැබීම සිදුව ඇත්තේ මෙම ගුරු ලග්නගත වීමේ පින්බලය නිසාය.පින්වත් බව, මහණ බමුණන්ගේ හොඳ හිත, ගිය හැමතැනකම ආදරයෙන් පිළිගැනීම, අත ගසන සෑම දුෂ්කර කාර්යයක්ම පහසුවෙන් ඉටුවීම එහි ප්‍රතිඵල වේ.එම දිග්බල ගුරුග්‍රහයා සිටි තැනින් නවවැන්නට ඒම නිසා එතුමාට දෙවියන්ගේ උදව් උපකාර ලැබ මේ රට සරුසාරවත් කිරීමට පමණක් නොව ලෝකයටම උපදෙස් දෙන තත්ත්වයකට එතුමා පත්වීමද මෙම වර්ෂය තුළ නිරායාසයෙන්ම සිදුවීමට නියමිතය.දැකීමට ප්‍රිය ඥානවන්ත වූ ශරීර ශක්තිය හා බුද්ධියෙන් අනූන වූ අනුකම්පාව මෙන්ම ඉක්මනින් වෙනස් නොවන සිත ද සෘජුකම ගෞරවය රැකගැනීම නීතිගරුක බව නිතර හොඳ නම ඇසීමට හැකිවීම, උගතුන්ගෙන් හා පූජක පක්ෂයෙන් උපකාර ලැබීම ආගමට හා රටට ආදරය ඇතිවීමද ගුරු පුත්‍රකාරක වීම නිසා උසස් පුතුන් ලැබීම අන්‍ය දරුවන්ට අසීමිතව ආදරය කිරීම අස්වැන්න සරුවීම වැනි සෑම දෙයක්ම එතුමාට ලැබුණේ මේ ගුරු ග්‍රහයාගෙනි.කන්‍යා ලග්නයෙන් උපන් ජනාධිපතිතුමන්ගේ නවවැන්නට ගුරු පැමිණි විට එතුමාට ලෝකයෙන් නම්බුනාම දරුවන් නිසා ප්‍රීතිවීමට හැකිකම ලැබීම රටේ ජනතාව පව්කමින් මත්පැනින් මිදී පින්දහම්වලට පෙලඹීම දෙවි දේවතාවුන්ගෙන් උපකාර බැල්ම ලැබීම රටට බලපාන සුබ ඵල අතර වේ.ගුරු දෙවැන්නේ සිටියදී උපන් තැනැත්තන්ට වැටුනාට නොවැටෙන ශක්තියක් හිමිවේ. වැටුණුවිට නැඟිටින්නෙ හිටියාට වඩා ශක්තිමත්වය. ප්‍රිය මුහුණු ප්‍රිය තෙපුල් ඇති ඔහුගේ හෝ ඇයගේ ධනය ඉහළ තත්ත්වයට යාම නිරන්තරයෙන් සිදුවන්නකි.ගුරු තුන්වැන්නට එතරම් ශුභ නැති අතර තැනින් තැන පදිංචිය වෙනස් කරන සහෝදර සහෝදරියන්ට හිතවත්ව කටයුතු කරන පවුල දියුණු කරන අයකු වේ.ගුරු සිව්වැන්නට යහපත්ය. හොඳ ගෙවල් දොරවල් යාන වාහන අනිවාර්ය යෙන්ම ලැබේ. නෑයන්ට හිතවත්ය. ගමේ පදිංචි වී දියුණු වේ. ගමේ චන්දය ඉල්ලුවොත් ජයග්‍රහණය ලබයි. ජීවිතයේ අග කොටස වාසනාවන්ත වේ.ත්‍රිකෝණ රාශියක් වූ පහේ ගුරු ඇතිව උපන් අය උගතකු වේ. පුත්‍රයන් වැඩිපුර ලැබේ. ලොකු පුතාට අපලයි. බාල පුතාට හොඳයි අඹුදරුවන්ට හිතවත්ය. රටේ විශ්වාසය ද දිනාගනී.ගුරු හයවැන්නේ සිටි විට ලෙහෙසියෙන් ලෙඩ රෝග සැදේ. නැන්දලා මාමලා ගෙන් ලොකු ලොකු උපකාර ලබයි. යහපත් මෙහෙකරුවන් ගවමාහිෂාදින් ලබයි.ගුරු හත්වැන්නේ සිටි අයට යහපත් විවාහයක් ලොකු උත්සවයක් සහිතව සිදුවේ. විවාහ වීමෙන් පසු දියුණු වේ. එහෙත් ජීවිතයේ අග කොටසේදී විවාහය අසාර්ථක වේ.ගුරු අටවැන්නේ සිටියදී උපන් විට දුක නැති මරණයක් ලබයි. විවාහය නිසා දෑවැද්ද ලබයි. වැඩිහිටි නෑයන්ගෙන් හා මියගිය අයගේ දේපල පොත්පත් ගෙවල් දොරවල් නිරායාසයෙන්ම හිමි වේ.ගුරු නවවැන්නට ඉතා හොඳයි. උගත්කම වාසනාව පින් දහම් කිරීම දෙමාපිය ගුරුවරුන්ට සැලකීම හා ඔවුන්ගෙන් උදව් ලැබීම ගමට ප්‍රසිද්ධ ගුණවත් අයකු වී ජීවත් වේ.දහවැන්නේ ගුරු සිටියදී උපන් අය උසස් ජීවන වෘත්තියක් ලබයි. එතැන ප්‍රධානත්වයට පත්වෙයි. ක්‍රම ක්‍රමයෙන් තත්ත්වය ඉහළට යයි. උසස් තනතුරු ලබයි. උපාධි ලබයි.ගුරුට 11 වැන්න ඉතාම යහපත්ය. හැම දෙයක්ම ලබයි. දරුවන් අඩු වෙතත් ලබන දරුවන් දියුණු වෙයි. රට වෙනුවෙන් වැඩ කරයි.ශබ්ද විද්‍යා පර්යේෂකජ්‍යෙෂ්ඨ අධිනීතිඥමාපලගම විමලරත්න ලියයිගුරු 12 වැන්නේ ශුභපල අඩු කරයි. පිටරට ගමන් බිමන් සිර ගෙවල්වල කටයුතු හදිසි අනතුරු රෝගීන්ට රෝහල්වලට උදව් කරයි. නඩුවලින් පාඩු ලබයි. උපතේදී එසේ වුවත් 2012. 05. 17 දින සිට 2013 මැයි 31 වනදා දක්වා ගුරුගේ වෘෂභ රාශි ගත වීම අනුව රටට ශුභපල උදා කරයි. ගුරු ග්‍රහයා වෘෂභ රාශියට පැමිණෙන විට වෘෂභ රාශිය හිමි සිකුරු වෘෂභයේ වක්‍රව සිටී. සෙනසුරු කන්‍යා රාශියේ වන අතර බුධ ග්‍රහයා මේෂ රාශියේ ගමන් කරයි. කුජ සිංහ රාශියේ වක්‍රව වී සිටී.වෘශ්චික රාශියේ සිටින රාහු ද වෘෂභ රාශියේ සිටින කේතු ද මෙම තත්ත්වය තීව්‍ර කරයි.ශ්‍රී ලංකාවේ කුඹුරුවල අස්වැන්න ඉතාමත් ඉහළ යන අතර ස්වයංපෝෂිත වන ශ්‍රී ලංකාවෙන් සහල් පිටරට යැවේ. බඩ ඉරිඟු වැනි ධාන්‍ය ද පිටරටට යැවීමට සිදුවේ. ආනයනික ද්‍රව්‍ය වෙනුවට ලංකාවේ උපදින ධාන්‍ය වර්ග අනුභවය වැඩි වේ. තිරිඟු පිටි වෙනුවට හාල් පිටි යොදාගත් දිවි නැඟුම වැඩ සටහන ඉහළම ජනපි‍්‍රය තත්ත්වයක් ලබයි. ඉන්දියාව, චීනය, කොරියාව වැනි රටවලින් ආධාර ලැබේ.ශ්‍රී ලංකාවේ පුද බිම් ආශි‍්‍රතව මැණික් මතු වේ. නිධන් වස්තු සොයා යන අය වැඩි වේ.ග්‍රහ ලෝකයෝ වාසනාවන්තම ග්‍රහයා වන ගුරු ග්‍රහයාගේ වෘෂභ රාශියට පැමිණීම වාසනාවන්ත තත්ත්වයට පැමිණීමට සියලු දෙනාම, මස්මාංශවලින් තොරව, තුන් සූත්‍රය හා මෝර පිරිත සජ්ජායනා කිරීම, බෝධි පූජා නොකඩවා පැවැත්වීම, සිල් ඇත්තන්ට හා මහණ බමුණන්ට දන් දීම, ගෙදර සාංඝික දාන හා පරිත්‍රාණ ධර්ම දේශනා පැවැත්වීම. ගවයන් මුදා හැරීම උදේ හවස දෙවියන්ට පින් දීම ගෙයි ඉදිරිපස බුලත් හා දාස්පෙති මල් වගා කිරීම කළ හැකි නම් අපල හා අසුබ පළ ඇති ලග්නවල අයට ද අසුබ පළ, සමනය කර ගැනීමට හැකි වනු ඇත.මේෂ ලග්න හිමියන්ගේ ගුරු ග්‍රහයා ධනස්ථානය වන තෙවැන්නට පැමිණෙන නිසා වසර 12 කට පසු ලබන්නේ ඉතා සුබදායක කාල පරිච්ඡේදයක් බව කිව යුතුය. ගරු නම්බු, මිල මුදල් වත්කම් හා ආදායම් වැඩිවීම, ඉගෙනීමේ කටයුතු දියුණු වීම, ඥානය වැඩිවන අමුතු දේ සොයා ගැනීම, නායකත්වයට පැමිණීම, වටිනා දේපළ මිලට ගැනීම, විභාග ජය, පිරිසුදු ඇඳුම පැලඳුම් ලැබීම, මෙම වසර තුළ මේෂ ලග්න හිමියන්ට හිමි වන පලාපළ වේ.වෘෂභ ලග්න හිමියන්ගේ බ්‍රහස්පති ලග්නයට පැමිණෙන අතර, සුබ පළ තරමක අඩු වේ. සිත් කරදර, රෝගාබාධ, ආශ්‍රය කරන්නන්ට විපත් සිදුවීම, දුර බැහැර ගමන් යෑම, අනුන් වෙනුවෙන් වියදම් කිරීම, උසස් අය අමනාප වීම, ස්ථාන මාරුවීම්වලට ගුරුගේ ගමන හේතු වනු ඇත.මිථුන ලග්න හිමියන්ගේ 12 වැන්නට ගුරු පැමිණෙන අතර, අනාගත බලාපොරොත්තු සඳහා මුදල් වැය වීමත්, දරුවන්ගේ දියුණුවට මුදල් යෙදවීමත්, වියදම අධික වීමත්, කෝලහලවලට මැදිවීමත්, ශරීර දුර්වලතා හා ත්‍යාගවන්ත කම වැඩිවීම නිසා මුදල් අධික ලෙස වැය වීමත්, රාගාධික කම නිසා උගත්, මහලු අය සමඟ සම්බන්ධකම් ඇතිවීම සිදු වේ.කටක ලග්න හිමියන්ගේ 11 වැනි භාවයට ගුරු පැමිණීම නිසා මේ ඉතාම සුබ කාල පරිච්ඡේදයක් බවට පත්වනු ඇත. පිට පළාත්වල සිටින අයෙකුට නම් ආපසු ගමට පැමිණීමට සිදුවන අතර, ආහාරපාන ඉඩකඩම් ලැබීම, පවුලේ පුද්ගලයන්ට නම්බු නාම ලැබීම, ක්‍රමානුකූලව ආදායම් ලබන මංපෙත් විවර කරගැනීම, නිරන්තරයෙන්ම සිදුවීමට ඉඩ ඇත.සිංහ ලග්න හිමියන්ගේ තත්ත්වය තරමක් දුරට කරදරකාරි තත්ත්වයකට පත්වන අතර, ගොවිතැන්වලින් ලාභ නොලැබීමත්, ලැබිය යුතු මිල මුදල් නොලැබීමත්, ස්ථාන මාරුවීම් ලැබ ගමන් බිමන් අධික වීමත්, එම ගමන් බිමන්වලින් ප්‍රයෝජන නොලැබීමෙන්, දරුවන් හිතවතුන් හා නෑදැයන්ගේ වියෝ වීමට සිදුවීමත් මෙම ග්‍රහ ගෝචරයේ ප්‍රතිඵල මත සිදු වේ.කන්‍යා ලග්න හිමියන්ගේ නමවැන්නට පැමිණෙන ගුරු ග්‍රහයන්ගේ ගෝචර අනුව පී‍්‍රතිය හා වාසනාව උදාවන බවත්, වන්දනා ගමන් හා ආගමික ස්ථාන කරා සංචාරය කිරීමට සිදුවන, පිට පළාත්වල සිටින අය හා අන්‍ය ආගමික හෝ අන්‍ය ජාතිකයන් හෝ අන්‍ය භාෂාවන් කතා කරන අය සමඟ හෝ කරනු ලබන වෙළහෙළදාම්වලින් අසීමිත ලාභ ලැබීමට ඉඩ ඇත. ප්‍රසිද්ධ අය සම¼ඟ පෙම් බැඳුම් කිහිපයක් ඇතිවීමට හේතු පෙනේ.තුලා ලග්න හිමියන්ට අඹුදරු සහකරුවන් නිසා කරදර සිදුවන අතර, ගුද මාර්ගය, වකුගඩු ආශි‍්‍රත රෝග ඇති වේ. දරුවකුගෙන් වෙන්වීමට සිදුවන අතර, නුසුදුසු වැඩපලට යාම නිසා කීර්තිය අඩු වේ. තමන් ගැන නරක ආරංචි ලැබෙන අතර, නිධන්ගත රෝගවලට හා මාරක රෝගාබාධවලට ගොදුරු වේ.වෘශ්චික ලග්න හිමියන්ගේ සත්වැන්න වන වෘෂභ රාශියට ගුරු පැමිණීම නිසා ගෙදර දොර වාසනාවන්ත කාලයක් වන අතර, මංගල උත්සව, දරු, ශිෂ්‍යාධින්ගේ ජයග්‍රහණ හොඳ ආහාර පාන, අලංකාර රෙදිපිළි, සැප සම්පත්, අලුත් යානවාහන, ගරු නම්බු තනතුරු සියල්ල ලැබීමට හැකි වන කාලයකි. පවුලේ කුඩා දරුවකුගේ මංගල්‍යයක් සිදුවන අතර, සතුරු උවදුරු සිදුවීම්, නඩු හබවලින් ජය ලබාගෙන සතුටින් කල් ගෙවිය හැකි වකවානුවකි.ධනු ලග්න හිමියන්ගේ ලග්නාධිපති වන ගුරු ග්‍රහයා හයවැනි භාවයට පැමිණීම නිසා, සතුරු උවදුරු ශරීරය දුර්වල වීම, හිතවතුන් අමනාප වීම, සිතට සැනසීම දෙන දේවලින් ඈත්වීම, දරුවන් සඳහා අලුත් වාහන ගැනීම, පළාත වෙනස් කිරීම, තමන් කරන වැඩවලින් අනුන් ප්‍රයෝජන ගැනීම, බොරුවලට රැවටීම සිදුවන අතර, හැකිතරම් ආගමානුකූල ක්‍රියාවලින්ම ජීවත්වීම උචිතය.මකර ලග්න හිමියන්ගේ අටවැන්නට ගුරු පැමිණෙන අතර උසස් නිලතල ලැබීම, ඇඳුම් පැලඳුම්, ආදර බන්ධන ඇතිවීම දරුවන්ගේ විභාග සමත්වීම, අලුත් ඉගෙනීම්වලට යොමුවීම, අලුත් විෂයයන් ඉගෙනීම, වෙළෙඳාමෙන් ලාභ ලැබීම, ගෙවල් ඉඩකඩම්වලින් උපරීම ලාභ ලැබීම, විනෝද ගමන් යෑම සිදු වේ.කුම්භ ලග්න හිමියන්ගේ සිව්වැන්නට ගුරු පැමිණීම නිසා ණය තුරුස් වීම, නෑයන් හා අමනාප වීම, නිකරුණේ කාලය ගත කිරීම, රස්සාවෙන් ඉවත් වීම, රැවටීම්වලට අසුවීම, නඩු හබවලට මැදිහත්වීම, බටහිරට හෝ නැඟෙනහිරට යන ගමන්වලින් ප්‍රතිඵල ලැබීම, ඉඩකඩම්වලින් ප්‍රතිඵල ලැබීම, ගොඩනැගිලි වැඩ ඇරැඹීම, විකිණීමට ගන්නා දෙයින් ලාභ ලැබීම, ඉඩකඩම් හා ගොඩනැගිලි වැඩ ඇරැඹීම සිදු වේ.මීන ලග්න හිමියන්ගේ තුන්වැන්නට ගුරු පැමිණීම නිසා නම රටින් ඈත්වීම, මුදල් තත්ත්වය පහළට යෑම, නිශ්ඵල ගමන් බිමන්, සමාජ තත්ත්වය පහළ යාම නෑයකුගේ වියෝවීම සිදු වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205273</link>
    <topic>නෙළුම් විල</topic>
    <author/>
    <content>නෙළුම් විලගිය සති අන්තයේ මාහට පියවරුන් තිදෙනකුගේ කතාබහට සවන් දෙන්නට සිදුවිය. ඔවුන් තිදෙනාම නාට්‍යකරුවන් වීම විශේෂත්වයක් විය.මගේ සේවා ස්ථානයට පැමිණි පියා මා හා රංගකලාව හදාළ අයෙකි. ඔහු සමඟ අවන්හලේදී ආගිය තොරතුරු කතා කරමින් සිටින අතර ඔහු මෙසේ කීවේ ය.“මං සතුටින් ඉන්නා බව පෙනුනට හිතේ ගින්දරක් පත්තු වෙනවා. මගේ තරුණ දුව මගෙන් වෙන්වෙලා අම්මත් එක්ක ඈත රටක ඉන්නෙ. එයා නිවේදිකාවක්. ලංකාවට එන හැම වෙලාවෙම මාව හොයාගෙන දුවගෙන එනවා. එයා හෙට බඳිනවා...”මම විමතියට පත්වීමි.“ඉතින් දුව ගැන හිතලවත් ආයි එකතු වෙන්නකෝ?”“දැන් පරක්කු වැඩියි. අපි අතරට තුන්වෙනියෙක් ඇවිල්ලා.”මම ඔහු සනහා සිත සැහැල්ලු කළෙමි.“කොහොම වුණත් දුව ඔයාට ආදරෙයිනෙ”අනිත් පියා මට මුණගැසුණේ ප්‍රසිද්ධ සම්මන්ත්‍රණ ශාලාවකදී ය. මා දුටු ඔහු දිවැවිත් අත්ල මිරිකා ගත්තේ ය.“බොහොම කාලෙකින් අපි, දැක්කේ. දැන් අපි ඉන්නෙ ඕස්ට්‍රේලියාවෙ“ ඔහු කීවේය.“අපි කියන්නෙ?”“මායි බිරිඳයි තරුණ දුවයි”“එච්චර ලොකු දුවෙක් හිටියද?”“මගේම දුවක් නොවෙයි. දන්නෙ නැද්ද මගේ කරගන්න වුණා.”කලින් පියා අත්හළ නමුත් අලුත් පියාට දුව සෙනෙහස දක්වන බවත් නිවේදිකාවක් වූ ඇය ගේ විවාහ මංගලෝත්සවය සඳහා ලංකාවට ආ බවත් ඔහු පැවසීය.ඇයගේ නම විමසූ විට ඔහු පැවසුවේ කලින් පියා මට පැවසූ අත්හළ දුවගේ නමයි. මේ දෙදෙනාම එක් අයකු බව මට අවබෝධ විය.පියවරුන් දෙදෙනා ම එකම දියණියට ප්‍රේම කිරීම ගැන මසිතට ඇති වූයේ සොම්නසකි.තුන් වන පියා ද මට හමුවූයේ රාජකාරි ස්ථානයේ දී ය.ඔහු ආගිය තොරතුරු හා නිර්මාණ දිවිය ගැන කතා බහ කළ ද ඊට වඩා වැදගත් යමක් මුව තුළ ගොළු වී ඇතැයි මට හැඟිණි.“ඇත්තෙන් ම මං ආවේ ඔයාගෙන් යමක් ඉල්ලන්න”ඔහු හඬන්නට ආසන්න යයි මට හැඟුණි.“කියන්න මට පුළුවන් දෙයක් නම් කරන්නම්”“මගේ බිරිඳ මගෙන් වෙන් වුණාට පස්සෙ මගෙ දුව දැක්කෙ නැහැ. එයා පත්වීමක් අරගෙන මෙහෙ ඉන්නව කියල මට දැනගන්න ලැබුණා. අනේ මට එයාව මුණගස්වන්න.”එය තරමක අසීරු කරුණක් බව මට වැටහී ගියේ ය. කුඩා කල වෙන්වූ දියණියගේ හැඬ රුවත්, නමත් ඔහුට අමතක ය.ඔහු අස්වැසීමට තීරණය කළ මම ඇගේ ගම් පළාතේ තොරතුරු කියමින් ආයතනය පුරා ඔහු කැටිව ගියෙමි.“හැබැයි, දුව ඔයාව කොහොම පිළිගනී ද දන්නෙ නෑ.”“නැහැ මට ඕන ඈත ඉඳන් එයාව දකින්න විතරයි”ඔහු නෙතින් ගලා ආ කදුළු බිඳක් මා අත්ල වැටුණි. මේ පිය සෙනෙහස තේරුම් ගන්නට මෙතෙක් පමා වූයේ මන්දැයි මම මගෙන් ම විමසීමි.  කැලණියේ වරාගොඩ පුෂ්පනාත් ජයසිරි මල්ලිකාරච්චි විසින් යොමු කරන ලද ලිපියක් ඇසුරිණි.“මැඩම්, ටිකකට අපේ පැත්තට ඇවිත් යනවද? අද කතා කරන්න ලැබුණෙත් නැහැ.”නව අවුරුදු උදාවෙන් පසු රාජකාරි කටයුතු සඳහා ගිය මුල් දිනයේ ප්‍රාථමික අංශයේ දෙමළ මාධ්‍ය සම්බන්ධව භාරව සිටින සකුන්තලා මහත්මියගෙන් දුරකථන ඇමතුමක් ලැබිණ.මම ටිකකින් ප්‍රාථමික අංශය වෙත ගියෙමි. සුබපැතුම් හා කතා බහෙන් මද වේලාවක් ගත විණ.“මෙන්න මැඩම්ට අපෙන් පොඩි තෑග්ගක්.”අනපේක්ෂිත ලෙස මා අතට පාර්සලයක් දිගු කරමින් කළමනාකරණ සහකාර තනූජා මහත්මිය පැවසුවා ය. පාර්සලයේ උඩ නව වසරට සුබ පැතුම් සමඟ සකුන්තලාගේත්, තනූජාගේත් කළමනාකරණ සහකාර කපිලගෙත් නම් සටහන්වී තිබිණ.“බොහොම ස්තුතියි තෑග්ගට. ඒත් මම ඔයාලගෙන් තෑගි ගන්න කැමැති නැහැ. හිතවත්කමයි, හොඳ හිතයි තිබුණ ම හොඳටම ඇති.” මම ත්‍යාගය නැවත මේසය මත තබමින් කීවෙමි.“ඒ වුණාට මැඩම් අපට ආදරෙයිනේ. ඒ නිසා මේ සුළු තෑග්ග ගන්න ඕන.”සකුන්තලාගේ වදන් හමුවේ මට නැවත කිසිවක් කීම නොහැකි විය.මම ඔවුන් ඉදිරියේදීම ත්‍යාගය විවෘත කළෙමි. එහි වූයේ සාරියකි.“ඔයාලට නිසා මට මුකුත් කියන්න බැහැ. නමුත් ඉස්කෝලේදි නම් මම මෙහෙම තෑගි දීපු ළමයින්ට දොස් කියලා තියෙනවා.” මම ඔවුන්ට ස්තුති කර එය බාර ගතිමි.“මැඩම් කැමති නම් ඇඳගෙන එන්න. නැත්නම් උතුම් තෑග්ගක් කියලා හිතලා කැමති කෙනෙකුට දෙන්න” තනූජා පැවසුවා ය.“නෑ... නෑ... මම අනිවාර්යයෙන් ම මේක ඇඳගෙන ඇවිත් ඔයාලට පෙන්වන්නම්.”ඒ පොරොන්දුවත් සම ම මගේ සිත ගුරු දිවියේ එක්තරා සිදුවීමක් වෙත යොමු වීය.ඒ මා පළමු පත්වීම ලද, ආර්ථික අපහසුතා රැසක් මැද ඉගෙනුම ලැබූ දරුවන්ගේ කුඩා පාසලය... දෙමාපිය ආදරය, සෙනෙහස නොමැතිව දුෂ්කර දිවියක් ගෙවූ බොහෝ සෙයින් කලහකාරී හැසිරීම් රටාවකට හුරු වූ දරුවෝ මට බෙහෙවින් ආදරය කළහ. පාසල ආරම්භවීමට පෙරත්, නිදහස් කාල පරිච්ඡේදයකදීත්, විවේක කාලයේදීත් ඔවුහු මා වෙත පැමිණ බොහෝ දේ පවසමින් මා අසලම ගැවසීමට ප්‍රිය කළහ.ඇතැම් විටක එය මා හට වදයක්, කරදරයක් වුණ ද මම කරමින් සිටින කාර්යයෙන් බැහැර ව ඔවුන්ගේ වදන්වලට සවන් දීමට පුරුදුව සිටියෙමි.දිනක් මා වෙත පැමිණි කුඩා දැරියක් ලොකු පාර්සලයක් මා වෙත දිගු කරමින් මෙසේ පැවසුවා ය.“ටීචර්, අපේ අම්මා රට ඉඳලා ආවා. මම අම්මට කිව්වා ටීචර්ට සාරියක් ගේන්න කියලා. අම්මා මේක දුන්නා. ටීචර් මේ සාරිය අවුරුද්දෙන් පස්සේ එනකොට ඇඳගෙන එන්න.”“කවුද, ඔයාට මේවා ගේන්න කිව්වෙ? ආයිත් ගිහින් අම්මටම දෙන්න ටීචර් ගත්තෙ නැහැ කියලා.” මම තරමක් තදින් පැවසීමි.දැරියගේ දෙනෙත් තෙත්වනු මම දිටිමි. ඇය පාර්සලය දිගු කරගත් වනම මා දෙස බලා සිටියා ය.මා කලබල වූවා වැඩියයි මට සිතිණ. මම දැරියගේ අත වූ පාර්සලය රැගෙන“අම්මට ස්තුති කරා කියන්නැයි” යි පැවසීමි.ඇය දී තිබුණේ සාරියකි. එය මා සාමාන්‍යයෙන් තෝරා ගන්නා වර්ණවලට වඩා තද පැහැයෙන් යුක්තය.මම එම සාරිය නොඅඳින්නට තීරණය කළෙමි.“ටීචර්, අවුරුද්දෙන් පස්සේ ඉස්කෝලේ පටන් ගන්න දවසට මේ සාරිය ඇඳගෙන එන්න” දැරිය සතුටින් තෙපළා ය.නමුත් නව වාරයේ පාසල පටන් ගත් දිනයේ මා හැඳගෙන ගියේ ම’විසින් මිලට ගන්නා ලද සාරියකි. පෙර කී දැරිය මා එනතෙක් මග බලා සිටිනු මම දිටිමි. මම ඇය නුදුටු සේ ඉදිරියට ගියෙමි.“ටීචර්, ඇයි මම දීපු සාරිය ඇඳගෙන ආවේ නැත්තේ? මම ආසාවෙන් බලාගෙන හිටියා.” ඇය මා අත අල්ලා ගනිමින් පැවසුවා ය.මම කිසිවක් නොපවසා ඇය හා සිනාසුණෙමි.“ටීචර්, ඒ සාරියට කැමැති නැද්ද?” මම අම්මගෙන් වෙන සාරියක් ඉල්ලගෙන එන්නද?”“එපා... එපා... මම ලබන සතියේ ඇඳගෙන එන්නම්” මම ඇයට පොරොන්දු වීමි.මා ඒ සාරිය ඇඳගෙන ගිය දිනයේ දැරිය සිටියේ මහත් උද්දාමයෙනි. ඇය වරින් වර මා සිටින ස්ථාන වෙත පැමිණ බලා සිට නැවත ගියා ය.“ටීචර්, අපේ අම්මා ආයෙත් රට ගියා. ටීචර් තමයි දැන් මගේ අම්මා. මම ටීචර්ට ආදරෙයි.”අද එම දැරිය යොවුන් කාන්තාවකි. නමුත් මහේෂිකා දියණිය, ඔබගේ වදන් ම’සිතෙහි තවමත් රාව ප්‍රතිරාව දේ.කැලණියේ ධර්මාලෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205274</link>
    <topic>දරුවා කැඩපතක් වැනිය</topic>
    <author>රමණී සුබසිංහ</author>
    <content>දරුවා කැඩපතක් වැනියකලකට පෙර ‘මැලයන් වැජිටේරියන්’ නම් සඟරාවේ පළ වී තිබූ කතාවක් පූජ්‍ය බළන්ගොඩ ආනන්ද මෛත්‍රීය හිමියන් ගේ ‘බුද්ධ භක්තිය’ නම් මාහැඟි ධර්ම ශාස්ත්‍රීය ග්‍රන්ථයේ සටහන්ව තිබුණි. ඒ මෙසේ ය. සඟරාවට ඒ කතාව ලියා එවූ තැනැත්තා කැලේක වැවක් අද්දර දී මුව දෙනකට වෙඩි තැබීය.මුව දෙන වෙඩි වැදී වැටෙනු හේ දිටී ය. ඉලක්කය හරි ගිය බව දැක ආඩම්බර විය. ඒ මුව දෙන නැගිට ආයෙත් වැටුණා ය. වැටී අමාරුවෙන් බඩ ගා ගෙන ගියා ය.ඔහු ඇගේ මරළතෝනිය ඇසී කිට්ටුවට ගියේය. අහෝ! ඈ සිය දරු පැටියා ලෙව කන හැටි හේ දිටීය. ඒ මුව පැටවා බියෙන් වෙව්ලමින් හිටියේ ය. වෙඩික්කාරයාට තමා කළ වැරැද්ද පෙනුණේ මෙ තැන දී ය. ටික වේලාවකින් ඒ මුව දෙන මළා ය.ඔහුට මේ තැන දී ඇති වුණ කනගාටුව ඉතා මහත් ය. හේ මුව පැටියා වඩා ගත්තේ ය. එතැන දණ ගසා ඒ මුව පැටියා වැලැඳ ගත්තේ ය. දෙවියන් හට යාච්ඤා කළේ ය. ඇඬීය. වැලපුණේ ය.ඉතින් කවරදාක වත් සතකු මරන්නේවත්, මස් කන්නේවත් නැහැ’ කියා දිව්රීය. තුවක්කුවට නින්දා කැර ‘ඒක වැව මැදට විසි කළේය. ඊළඟට ලොකු වළක් හාරා මුව දෙන භූම දාන කෙළේ ය. ඇගේ සොහොන උඩ ඉඳගෙන බොහෝ වේලා ඇඩීය. ඉන් පස්සේ මුව පැටියා හැර ගෙන ගෙදර ගොසින් ඌ දරු කමට ගෙන ඇති දැඩි කෙළේ ය.”මරණය පෙනි පෙනීත් සිය දරු පැටියාට ආදරය දැක්වූ මේ මුව දෙන ගේ කතාව සත්ව ඝාතනයේ වරද පෙන්වා දීම සදහා උදාහරණ කොට ගත්ත ද මවක ගේ දරු සෙනෙහස පිළිබඳව අපට උගන්වන පාඩම ද සුළු පටු නොවේ.තමන් ගේ රැකවරණය අහිමි ව දරු පැටවුන් අසරණ වනවා දකින අම්මාවරුන් ගේ ළය ඇවිළෙන සෝ ගිනි මේ යැයි වචනයෙන් කිව නොහැකි ය. තිරිසන් සතුන්ට සේ ම මනු සතුන්ට ද එහි වෙනසක් නොවේ.‘පණ නම් තණ අග පිනි බිඳු වැන්නේ’සිතන්න. මේ ජීවිතය තණ අග රැඳි පිණි බිංදුවක් හා සරිය. කවර මොහොතක එය ගිලිහී වැටේදැයි කාට නම් කිව හැකි ද? ඉදින්, එකල අපගේ දරුවන්ට යන කල? කාගේ නම් සරණක් ද? හැකි හැම මොහොතකම දරුවන්ට යහමඟ පෙන්වා දෙන්නට වෙර වෑයම් කළ යුතු වන්නේ එහෙයිනි. අම්මේ, තාත්තේ, අනුන්ට බරක්, අවමානයක්, පිළිකුලක් නොවන ලෙස දරුවන් දැඩි කිරීම ඔබ සතු වගකීමකි. අභිමානවත් පුරවැසියකු බිහි වන්නේ ඒ වගකීම හරියාකාරව ඉටු කෙළේ නම් පමණි.ඒ වෑයමේ දී, අවවාදයට වඩා ආදර්ශය වටනේ ය. දරුවා කැඩපතක් වැනි බව ඔබ කිසිවිටෙකත් අමතක නොකළ යුතු ය. ඒ කැඩපතින් පිළිබිඹු වන්නේ මවුපියන් ගේ හැදියාව ය. ඇවතුම් පැවතුම් ය. ගහේ කටු උල් කරන්නට ඇවැසි නැතුවාක්මෙනි.කෙනෙක් සමාජයේ ආදරය, ගෞරවය දිනා ගන්නේ කයින් වචනයෙන් සංවර වී නම් පමණි. ඇස, කන, නාසය, දිව, ශරීරය ආදී වූ ඉන්ද්‍රියයන් පහ සදාචාරාත්මකව හසුරුවා ගන්නට හැකි නම්, වචනයෙන් සිදුවන වැරැදි කතා බහ, බොරුව කේලම, පරුෂ වචන දුරලා රමණීය, ගෞරවනීය වදන් බිණීමට හැකි නම් ඔබ ගේ දරුවාට සමාජයෙන් වන ගැහැට සීමා කර ගැනීම අපහසු වන්නේ නැත.මවුපියන් ගේ ඇල්ම, බැල්ම, ආදරය, රැකවරණය මොන තරම් ලැබුණත් දරුවන් නොමඟට යන්නේ නිසි මෙහෙයවීමක් නොලැබුණ විට දී ය. අද අපගේ දරුවන් ගේ සිරිත් විරිත් චර්යා වේගයෙන් වෙනස් වී ගෙන යන සැටි අපි අසමු. දකිමු. ඇඳුම්, පැලඳුම්, විලාසිතා කතා බහ ආදී බාහිරින් පෙනෙන බොහෝ දේ මෙන් ම ඒවාට මුල් වී ඇති අභ්‍යන්තරික සිතුම් පැතුම් ආකල්පයන් ද විෂම වී තිබේ. ‘අපේ දරුවන් ගොඩ ගන්න බැරි තරමට මං මුලා වෙලා.’තමන් ගේ වගකීම හරි හැටි නොදත් වැඩිහිටියන් එසේ දෝෂාරෝපණය කළත් දරුවන්ටම වරද පැටවීම සාධාරණ නොවේ. වේගයෙන් වෙනස් වන සමාජ, ආර්ථික, දේශපාලනික සංස්කෘතික රටාවන් සමඟ ගැටෙන දරුවා ද සීමාවකින් තොරව ඒවාට නතුවන බව පිළිගත යුතුම ය. අප උත්සාහ කළ යුතු වන්නේ ඒ වායේ සුදුසු නුසුදුසු තැන් දරුවාට තෝරා බේරා දීමට ය. කවර පෙළඹවීමක දීත් වරද හැරදමා හරි දේ තෝරා ගන්නට හැකි ශක්තිමත් මනසක් දරුවා තුළ නිර්මාණය කිරීමට ය.පුංචිම තැනකින් පටන් ගමු. බහ තෝරන වියේදීම බිලිඳු දියණියකට සංවරකම ඉගැන්වීම මවකට අසීරු නොවේ. විශේෂයෙන් දරුවාට වැසිය යුතු තැන් වසා අඳින්නට, එහි වැදගත්කම හඳුනා ගන්නට අම්මා මඟ පෙන්විය යුතු ය. ඇය ද දියණියට ගෞරවණීය අම්මා කෙනෙක් මිස හරසුන්, විලාසිතාගාරයක් නොවිය යුතුම ය.‘පෙකණිය නොදක්වා සළු ඇඳ බොලට දක්වා...’ නොපව තන සක්වා සිනා නොමසෙන් දසන් දක්වා’කාන්තාවක් තම ඇඳුම් පැලඳුම් තෝරා බේරා ගැනීමේ දී විනීතකම ට මුල් තැන දිය යුතු බව කාව්‍යශේඛරයේ සඳහන් කළේ ඒ ආකාරයට ය. ඒ බෞද්ධ කුල කාන්තාව ගේ සිරිත ය.විශේෂයෙන් දියණියක් සමාජයේ අවමන් නොලබා ගරු බුහුමන් ලැබෙන ලෙස ජීවත්වනවා නම් ඒ දියණිය ගේ මව එයින් ලබන සතුට අසීමිත ය. ඒ සතුට ලබන්නට නම් අම්මා ඒ වෙනුවෙන් කැපවිය යුතුම ය. එවිට තමන් නැති කලෙක වුව ද දරුවන් ගේ ජීවිතය යහපත් වනු ඇතැයි සිතා චිත්තප්‍රීතිය ඇති කරගත හැකි ය.රමණී සුබසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205275</link>
    <topic>මේ ගම හොඳයි මට ගුණ මකු නොවෙමි කිසි විට</topic>
    <author>උපාලි සමරසිංහ</author>
    <content>මේ ගම හොඳයි මට ගුණ මකු නොවෙමි කිසි විටකොලුවො, උඹ ඇලපිලි පාපිලි කිසිවක්ම නැති කවියක් දන්නවාද? තමා අසලම දැවටෙන ඒ රසාලිප්ත වදනින් වශීව සිටි පුංචි රෝහණ කොලුවාගෙන් බටගොඩපිස්සා අසයි.  කරදර කලට ගල යට ඉඳගන කවටනරවර බසට පණ යනවට කවට මටහරකට තණ කවන කටවට බලන විටපර පණ යන කලට බණ පද අසන වටබැලූ බැල්මට මෙහි කිසිදු තේරුමක් නැති බවක් පෙනුණත් මෙහි ඇලපිලි පාපිලි නම් කිසිත් නැත. එහෙත් ගමේ කාගේත් අවධානය දිනාගත් බටගොඩපිස්සාගේ සැලළිහිණියේ, ලෝකෝපකාරයේ, කවි ගායනාව අපූරුය.රබන් උඩ දමා ඇල්ලීම හා පහතරට නැටුම් ශිල්පය මේ ගමට ආවේ කෙසෙල්හේනාව පැත්තට පදිංචියට පැමිණි විජේමාන්න පරම්පරාවෙනි. එම පවුල එගමේ පදිංචියට පැමිණ ඇත්තේ දෙයියන්දර ප්‍රදේශයෙන් බව බැද්දගේ කියයි.ඒ කාලයේ මේ ගමේ තොවිල් බෙරයක් නෑසුණු සතියක් ගෙවී ගියේ නැත. දින තුන හතරකට වරක්වත් ඇඩ්වින් කට්ටඬියා (ගුරුන්නාන්සේට) ගමේ තොවිල් නැටැවීමක් තිබිණ. සන්නි යකුන් කැඳවා පිස්සන් හා මායම් වූවන් මෝහනය කැර රාත්‍රිය මුළුල්ලේ නැටවීමට ඔහු තරම් දක්ෂයෙක් මේ ගම් තුලාන හතක් පීරුවත් සොයා ගත නොහැකි තරම් විය. පෙරේත ගොටු දීමටත්, මහසෝන් සමයමට විලක්කු බැඳීමටත් ඊගහ පසුපස යකුන් පැන්නීමටත් මේ ගුරුන්නාන්සේ දක්ෂයෙකි.පරිසරයේ ඇති ගූඪභාවය හා කුප්පි ලාම්පු දුබල එළියෙන් පමණක් ගෙවන රාත්‍රිය රෝහණයන් තුළ දැනවූයේ බියකි. භයානක රසයකි. ඒ රසය පරදවා හිටිඅඩියේ ගමේ පැල් රකින්නකුගේ හේනකින් රසවත් සීපදයක් ඇසෙයි.  කලාමැදිරියා යන කලට කරුවලේනිලා එළිය වැටුණයි උගෙ පියාසරේළමා කටහඬක් ඇසුණයි ඒ අතරේතමා මන්ද ඔය හැටි කල්පනා කළේරාත්‍රිය පුරා පන්වලින් විසිතුරු රටා පැදුරු වියන්නෝ ද, වට්ටි පෙට්ටි වියන්නෝ ද, වෙනත් විසිතුරු කර්මාන්තවලට එක්වූවෝ ද රාත්‍රිය පුරා හුවමාරු සීපද කියති. ඒවා ද පුංචි කොලුවාගේ රස කුහුල පාදන අවස්ථාවක්ම වීය.ගමේ පන්සලේ මල් මුරේ පින්කම් කාලෙට විශේෂයෙන් වස් තුන්මාසේ ගමේ කොලු රෑන වැඩිමනත් සිටින්නේ පන්සලේමය. ඒ කාලය නොයෙක් සල්පිල් පන්සල ඉදිරිපිට ඉදිවෙයි. මෙහිදී ගමේ ළමා ළපැටින්ට මෙන්ම වැඩිහිටියන්ට ද ඉතාම පුණ්‍යවන්ත කාර්යයක් කිරීමට සිදුවන අතර ප්‍රීතිමත්ම කාලයක් ලෙස ද පිළිගැනෙයි.බස්තියන් මහප්පා කතුරු ඔන්චිල්ලාව බඳින්න පටන් ගන්නේ අලුත් අවුරුද්දට. තනිකර හොර ලීයෙන් තමයි ඔන්චිල්ලාව සකසන්නේ. මඩේ දාලා කාලයක් තිබිලා පදම් වන මේ ලී හරිම ශක්තිමත්. මේ ලී වරපට ලෙස ගන්නේ කැලේ ගස්වල පට්ටා. ඒවා ලණුවලට වඩා සවිමත්.... රෝහණයෝ කියති.එක් එක් ගමට අනන්‍ය වූ විවිධාකාර දේ තිබේ. හතරකෝරළයේ කොටහලු ගෙදරක කොටහලු කවි ගැයුණු අතර එසේ ගැයූ කොල්ලාට කොටහලු කොල්ලා යැයි නම් වහරක් ද තිබිණි. එසේම මේ ගමේ කතුරු ඔන්චිල්ලා කවිපද මෙගම් තුලානට පමණක් සුවිශේෂ වූවකි.කතුරු ඔන්චිල්ලා කවියක් මතකයට නඟමුද? මම බැද්දගේට ඇරයුම් කරමි.ඔව්, මට මතකයි මහප්පා ඒවා ගයන හැටි. රළු ගොරෝසු සාගර ජල තරඟ පරයන හඬින් ඒවා ගම් පියසේ පා වෙලා ගියා. ඒත් ඒ ගායනා විලාස හරියටම ඒ අවස්ථාවට ගැළපුණා. මම දන්නා විදියට කියන්නම්.  කරෝලිස් මහතාඅහසත් පොලොවත් ඉරසඳ සමඟින්වලාකුලෙන් වට කර බැන්දෙන්දහසක් සක්වල වට කර බැන්දෙන්මිතුරේ රබනුන් සිතට ගනින්මහසත් විමනේ ගව්තිස් ගණනින්නාදය හිරකර වට බැන්දෙන්මහතත් දුර දිග බලලා මිතුරේතහන්දි සවුදම ලෙහෙලා දියන්මහ රබානේ පදත් සමඟ පද සමූහයක් යොදා ගනිමින් මේවා ගැයිණ.ගම් පුරාණය තව තවත් සොයා කිමිද යාමට මට සිතේ. මම ගමේ පැරැණි වැඩිහිටියකු සොයා ගතිමි. කරෝලිස් නමැති අවුරුදු 78 ක් වන මේ වැඩිහිටියා ඉතා ඕනෑකමින් අපට සවන් දුන්නේය. එසේම කරුණු කීවේය.අප කවුරුත් ගියේ ගමේ ඉස්කෝලෙට. ඒත් 5 න් පස්සෙ අපට ගමෙන් ඈත හඳපාන්ගොඩ වගේ තැන්වලට යන්ඩ සිද්ධ වුණා. අපි ගියේ කඳු ළඳු නැඟගෙන ඇළ දොළ පහුකරන්. දැන් වගෙ පාර තොට නෑනේ. පන්සල් කන්දට එපිටහින් තිබුණු උඩුව රජයේ ආදර්ශ ගොවිපළේ හොරෙන් වෙරළු කඩන්ඩත් අපි ගියා. එදා මේ රෝහණත් අප සමඟ ඇවිත් ගහේ මුදුන් අත්තට නැංගා. ඒකෙන් හදිසියේ මෙයා ලිස්සා වැටුණෙ නැතෑ. විනාඩි ගණනක් හුස්ම අල්ලාගන්ඩ බැරිව බිම වැටිලා හිටියා. එයා කන්දේ ලන්දේ වැනි ගීත ගයන්නේ මේ වගේ ඒවයේ කරක් ගහලා ගත්තු අත්දැකීම් එක්ක.“මේ ගමේ ඒ කාලෙ දොඩම් වගාව හොඳට තිබුණා. බුලත් වගාව තිබුණා. දැන් ඒවා අඩුයි. රේස් කරත්තවලට හරක් හුරු කරන අවස්ථා බලන්ඩ තමයි අපේ කොලු නඩේ කැමැති. දඟ හරක් වෙට්ටු දාලා පනින හැටි. පුරුදු කරන්නො පසුපස පන්නන හැටි. බලා ඉන්ඩ ආසයි.“මේ පළාත රයිගම් බණ්ඩාරගෙ. එදා පත්තිනි දේවාලයට අවශ්‍ය බඩු භාණ්ඩත් අරන් පරංගියාවෙල කියලා ටිකක් එහායින් තියෙන වෙල් යාය හරහා කොරතොට පරම්පරාවක කපු මහත්මයෙක් මේ නාරායන දේවාලය පැත්තට එමින් හිටියා. එයා ලංකාවේ සීතාවක අංගම් පොර පරම්පරාවක දක්ෂ සටන් ශිල්පියෙක්. පරංගින් කීප දෙනෙක් මේ කපු මහතා ලුහුබැඳ ඇවිත් නැවතුණා. ඒත් අවසන් පරංගියා හැරෙන්නෙ නැතුවම කපු මහතා පන්නාගෙන එනකොට වෙල් යායෙදි අංගම්පොර හටන් පෙන්නලා වෙලේ එබුවා. ඒ නිසයි ඔතැන ‘පරංගියාවෙල’ නම ලැබුවෙ. නාරායන දේවාලය ළඟදි රයිගම් බණ්ඩාරගෙ ඇමැතියෙක් කපු මහතාට ආරක්ෂාව දුන්නා.මෙහි බඩදරු මවුන් රාත්‍රියට ගෙදරින් දොරට බහිද්දි දෑකැත්ත අරන් එළියට එන්නේ ඇයි! මම මෙගම පිළිබඳ අසා ඇති අභිචාරයන් ගැන කරෝලිස්ගෙන් විමසමි.මේවා අදත් තියෙනවා. පැරැන්නො තමයි වැඩියෙන්ම කළේ. අපේ කිරි හරක් පට්ටිවල පැටවු හංගන යකෙක් හිටියා. ඒකට වෙලාවට පුද පූජා නොදුන්නොත් පැටවු හැංගුවා. පූජාව දුන්නු ගමන් පැටවු කැළයෙන් එළියට දානවා. මේවා නැතැයි කීවට ඕනැතරම් තිබුණා. ගැහැනුන් බඩදරු අම්මලා දෑකැත්ත අරන් එළියට ගියේ මහසෝනට බයේ. ඒකෙත් කතාවක් තියෙනවා. මහසෝනා දවසක් කමතක් මැද්දෙන් යනකොට අමතක වී දාලා ආපු දෑකැත්තක් හමුවුණා.උදේනිස් අලුත්ගේඌ කොහොමත් සෙල්ලක්කාරයා. මේ නැවිලා තිබෙන දෑකැත්තේ යකඩය කෙළින් කරන්ඩ හිතාගෙන වෙර වීරිය අරන් මුවහත් පැත්තෙන් ඇද්දා. අත කැපුණා. ඒ වතාවෙ පයේ විලුඹ තියලා එහෙම කෙළින් කරන්ඩ ඇද්දා. ඒ වතාවෙ විලුඹත් කැපුණා. එදා ඉඳන් මහසෝනා දෑකැත්තට බයයි. ඒ ඇරෙන්ඩ වෙනත් ආයුධයකට එයා බය නෑ.කරෝලිස් ගමේ කෝලම් කුට්ටම, ගරා යකුම, පත්තිනි දේවියට කරන දාන ගැන කතා කළ ආකාරයෙන් ඔහු අභිචාරයෙන් ඔද වැඩුණු ගැමියකු බව පෙනිණ. ගමේ සමාජ හැසිරීම අධ්‍යයනය කරන්නට මට ඔහු සම්පතකි.රෝහණයන් සමඟ තවත් ගමේ ප්‍රභූ චරිතයක් සොයා ගැනීම මගේ ඊළඟ අරමුණ විය. හොරණ ප්‍රධාන මංසන්ධියේ ආයුර්වේද ශාලාවක් පවත්වාගෙන යන ආයුර්වේද වෛද්‍ය උදේනිස් අලුත්ගේ (අවුරුදු 85) මට අමතක කළ නොහැකිය. ඔහු කී කතාවේ සංක්ෂේපයක් සටහන් කරමි.එදා මේ ගමේ මහා කෘෂි ආර්ථිකයක් තිබුණා. හැම මිනිහෙක්ම සම්පූර්ණ මිනිහෙක්. ඒ හැම මිනිහටම වතු වැඩ, වඩු වැඩ, මේසන් වැඩ, තොවිල් වැඩ, පන්සල් වැඩ, පින්කම් පොළේ වැඩ, ගෙපළ කපන්ඩ, පස් අදින්ඩ මේ හැමදේම පුරුදුයි. ඒ කෘෂි ආර්ථිකයේ හිටපු ශක්තිමත් සදාචාර මිනිස්සු නිසා ගම රැකුණා.කට්ටඩි වැඩටත් දක්ෂ අය හිටියා. ලේ තාලි තීන්දුව කියන භයානක යාතු කර්මය කරන්ඩ දක්ෂයො හිටියා. හූනියම කපා ඉවර වුණාම පුහුලෙන් ලේ ගලනවා. එදා සිංහල වෙදකමට මිනිස්සු මේකෙ පිරිලා හිටියෙ. මං පයෝධර පිළිකා හොඳ කරලා තියෙනවා. මිනිසුන්ගේ ගඳ ගහන තුවාල සනීප කරලා තියෙනවා. මහත්තයො විශ්වාස කරන්ඩ මං ලියුකේමියාවත් සුව කරලා තියෙනවා. මේ රෝහණ ළමයා අපේ ගමේ සේසත. මේකා හරිම බඩුව (ඔහු සිනාසී එසේ කියයි) එහි තේරුම ගමේ ඕනෑම වැඩකට, ගොයම් කයියකට, මඟුලකට, පිරිතකට, මල්මුර පින්කමකට, නැතුවම බැරි මිනිහෙක් යන්නය.එහෙත් ඒ සොඳුරු ගම අද වෙනස් වෙමින් තිබේ. ඒ ගැන රෝහණයන්ට ද ඇත්තේ ශෝකාලාපයකි. ඔහු තම ගම ගැන දීර්ඝ කවි පන්තියක් ලියයි. එහි මුල් කොටසේ ගමේ සිරියාව, ලස්සන, පිහිටීම ගැන යමක් කියැවේ. මතු දක්වන්නේ ඉන් සුළු කොටසක් විදාරණය වන හැඟීම්වල ශේෂයකි. මේ බැද්දගේ ලියන අද ගමය.ගැමි වහරට අනුව - උඩ වැව ඇසුරු කොට ගෙන ගම හැඳින්වීමේදී - උඩුව යනුවෙන් වෙනස් වී ඇතමෙ ගම ඉපදුණු මට - බුදු දහම හා ගොවි කමදෙ පස සිට එකසේ - සවිය දුනි දිවි මග සැකසුමටඑදා සිටි සැදැහැති - ගැමියන් අද ගමේ නැතඑදා මට ළෙන්ගතු - වූ දැහැමි පරිසරය අද නැතකමතේ පැලේ සිට - වෙල් යාය පසු කොට ගෙනමුළුගම සිසාරා - ඇසුණු සීපද රාව අද නැතනිතැතින් ම බිහි වන - සීපද හඬ රටාවන්රැව් දෙවනට තරම් - සමත් ගැමියකු අද ගමේ නැතනෙලුම් ගී සීපද - කමත් කවි මල් වාරම්කතුරු ඔන්චිලි කවි - රබන් කවි ඈ අද කිසිත් නැතමල්, ගිනි, කොට ලෙසින් - තාල කැපුමෙදි කී කවිපෝරුවේ අෂ්ටක - ශිලෝ කියනට අද කෙනෙක් නැතචාම් දිවි පෙවෙතෙහි - ගත සිත සැහැල්ලුව සිටිගැමියන් නැසී ගොස් - උපන් විසිතුරු පරපුරක් ඇතමා හැර දමා ගිය - වැඩිහිටි පරපුරෙන් ලදනිමැවුම් රටට දී - ඔවුන් ගුණ සිහි කරමි, පින් දෙමිගමේ හෝ ඉන් පිට - කිසිවෙකු කෙරෙහි මා තුළකිසි ලෙසකින් උපන් - ද්වේශයක් හෝ වෛරයක් නැතමේ ගම හොඳයි මට - ගුණ මකු නො වෙමි කිසි විටහිත හොඳින් ගත කොට - මියෙමි දිවි ඇති තෙක් ම මෙහි සිටඋපාලි සමරසිංහඡායාසුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205276</link>
    <topic>හදිස්සියේ ස්විස්</topic>
    <author>ජැක්සන් ඇන්තනී www.jacksonanthony.com ඡායාරූප - මොහාන් ඇන්තනී</author>
    <content>හදිස්සියේ ස්විස්ඉතාලිය 2012 අපේ‍්‍රල් 07 වැනි දිනට අවදි වන විටත් මම ගුදිරයට ගුලි වී ශීත විඳිමින් සිටියෙමි. ශීත රටකදී මා අත් විඳින්නට කැමති ම ශීත වින්දනය ඇත්තේ සයන ගුදිරය තුළයි. මා මීට පෙර විඳ ඇති ශීත ගුදිර මතකයන් අතර උතුරු ඉන්දියාවේ හිමාල කඳු අරණේ කුළු මනාලි නුවර අම්රිෂ් මහතාගේ Tree House  හි ශීත ගුදිරයේ ආවර්ජනයට මා පි‍්‍රය ය. “හිමේ ගොසින් මල් යහනක නිදනවද” යැයි යශෝධරාව සිදුහත් කුමාරයාගෙන් අසන පැනයේ ඇති වස්සාන විප්‍රලම්භයේ ශෘංගාරය මට සිතෙන් මෙනෙහි කළ හැක.මා වරක් ජපානයේදී තතමි පොළොවේ එලන ලද ශීත ගුදිරයක නිදා ගතිමි. මට සරච්චන්ද්‍රයන් මැවූ නොරිකෝ සං ලා, ඕකතා සං ලා, මැවුනේ නැත. මා දෙවෙන්දොරා සං යැයි සිතුනා පමණි. වරක් ජපානයේ නගෝයා සිට මිතුරෙකු සමඟ ඈත ගමනක් ගිය මා මගේ මිතුරාගේ හිතවත් පන්සලක රාත්‍රියක් ගෙවූයෙමි. ඒ ස්වාමීන් වහන්සේ සැදැහැවත් පවුල් ජීවිත ගත කරති. මේ ආරණ්‍යයේ නායක ස්වාමින් වහන්සේගේ වැඩිමහල් පුත්‍රයා මගේ මිත්‍රයාගේ මිත්‍රයෙකි. එහෙයින් ඉතාම කුළුපග සහ උසස් සාම්ප්‍රදායික ආගන්තුක වත් පිළිවෙත් ජපානයේදී භුක්ති විඳින්නට මට වාසනාව තිබුණි.කියත්සෝවේ සිට ස්විට්සර්ලන්තයට හූවයිජපාන ගැමියන් තතමි පොළොවේ ගුදිරය එළා ගන්නා අයුර “මළගිය ඇත්තෝ” සහ “මළවුන්ගේ අවුරුදු දා” නවකථා වල කියවා තිබු මා තතමි ගුදිර සුවය සත්‍ය ලෙස අත් වින්දේ එදා ය. වරක් මා ශ්‍රී ලංකාවේදී විඳ තිබූ ගුදිර කවර මිහිරක් ගැන මම “අවාරේ සිරිපා” ගමනේද දැක්වූයෙමි. මොර සූරන වැස්සේ, ගන අන්ධකාර රාත්‍රියක වහල දිරා රූරා හැළෙන කුණාටු වැස්සේ මා අවාරයේ කැලේ පාරෙදි ඉඳිකටු පානේ නිදා ගත්තේ හම් ගුදිරයක ආධාරයෙනි. ඒත් ඒ හිරිකඩ ශීතලයට වඩා ඉතාලියේ, ලාඕර්කා ගම්මානයේ, සුදත්ගේ නිවසේ, උඩුමහල් බැල්කනිය ළඟ සයනයේ ශීතල විඳ දරා ගත හැක.මා අවදි වන විට පසු දා පෙරවරු 10 ද පසු වී තිබෙන්නට ඇත. මට අවදි සිහි ලැබුණ ද නිවසේ හාත්පසින් කිසිදු හැල හොල්මනක් වාර්තා නො වූ හෙයින් මම නැගිට ගේ පිරික්සා බැලුවෙමි. කිසිවෙකුත් නිවසේ නැත. සුදත්ගේ බිරිය, දරුවන් සහ මගේ අනෙක් සහෝදරයා වූ සමන් ද මේ වන විට සිටියේ ඉතාලියට අල්ලපු රටේ බව මගේ සිහියට ආවේ ඉන් පසුවයි. මා මල්පෙන්සාවෙන් ගොඩ බසින විටත් බැතිමතුන් පුරවාගත් ෂශාල ප්‍රමාණයේ බස් රථ 50 ක් ඉතාලියේ සිට ප්‍රංශය දක්වා වන්දනා ගමන ආරම්භ කොට සිටියේ ය.සුදත් විසින් සකස් කොට තිබූ මේ ගමනේ මුල් සැලැස්මේදී මා සහ මහාචාර්ය සුනිල් ආරියරත්නයන් ද මේ වන්දනාකරුවන් සමඟ ප්‍රංශයට යෑමට තීරණය වී තිබුණි. සුනිල් ෆොන්සේකා සහ ජයන්ත ජයලත් අපේ ගමනට වෙනත් පොහොසත් සංචාරයක වටිනාකමක් එක් කළහ. නැත්නම් ප්‍රංශ නුවර ලූර්දු ගම්මානයේ පවත්වන කතෝලික ඥානකාන්තියට සම්බන්ධ වන්නට මගේ සිතේ ද ඇල්මක් තිබුණි. ඉතාලියේ වෙසෙන ශ්‍රී ලාංකික විවිධ ආගමික බැතිමතුන් බස් රථ 50 ක් පිරී ලූර්දු නුවර යන මේ වාර්ෂික වන්දනාව මට නවමු අත්දැකීමක් වනු ඇත.වරක් මම ලංකාවේදී පානම සිට කුමන හරහා කිලෝ මීටර 84 ක් පයින් මග ගෙවා රාත්‍රී 7 ක් වනයේ නිදමින් දමිළ වන්දනාකරුවන් සමඟ “හරෝ හරා” කියමින් කතරගමට “පාද යාත්‍රා” වන්දනාවේ සැරිසැරුවෙමි. අපේ රටේ ද අනාදිමත් කාලයක සිට කිසිදු ආගමික බේදයකින් තොරව වන්දනා කරන සිරීපාදය, කතරගම, මඩුපල්ලි සහ තලවිල පල්ලි ආදි වන්දනා ස්ථාන පොදු ආගමික බැතිමතුන්ගෙන් පිරී ඇත. ලබන වසරේ කෙසේ හෝ මා ඉතාලියේ සිට ප්‍රංශයේ ලූර්දු නුවරට පවත්වන භක්ති අභ්‍යාසයේ නියැළෙන්නට ඉටා ගත්තෙමි.ඉතාලියේදී මගේ හැටිසුදත් ඉදිරි දොර හැරගෙන තම නිවසට ඇතුළු විය. මේ රටේ දොරවල් හැර තබන්නට බැරිය. දොර විවර වූ සැණින් හාත්පස පොපියමින් තිබූ ශීත සුළඟ නිවස ආක්‍රමණය කරයි. පිටත යෑමකට සූදානම්ව සිටිය යුතු ශීත කබා නො හැඳ නින්දට හැඳි ජින්ස් කලිසමත් අත්දිග ටී ෂර්ටයත් පමණක් ඇඳ සිටි මා ක්ෂණිකව වෙවුලා ගියේය. මගේ ලොමුදහය හඳුනාගත් ඔහු වහා ම දොර වසාලූවේ ය.“මේ වින්ටර් එක නෙවී. ඒ කාලෙට නං දොර අරින්නේ සවලකින් හිම කඩලයි.” කියා ඔහු කියන විටත් මා ඒ සිද්ධිය දැක තිබු අයුර මට මතක් විය. පසුගිය දෙසැම්බරයේ ඉතාලියට උග්‍ර හිමපතනයක් සිදු වන විටත් මම එහි පැමිණ සිටියෙමි. ලංකාවට වැසි වැටී රත්නපුරේට ගං වතුර ගලනවා සේ ඉතාලියට මෙවර හිම වැටී විශාල අලාභ හානි සිදුවිය.ඒ විනාශකාරී ශීතලෙන් රුසියාවේ සමහර පළාත් ෆැරන්හයිට් අංශක සෘණ 50 ටත් වඩා පහළට ශීතල ගමන් කොට තිබුණි. එවර මා ඉතාලියෙන් පිට වෙන විට ෆැරන්හයිට් අංශක සෘණ 10 ට උෂ්ණත්වය අඩු වී තිබුණි. එහෙත් මා ලංකාවට ගොස් දින දෙකක් යන්නට මත්තෙන් මට දුරකථනයෙන් කථා කළ සුදත් දන්වා සිටියේ ලාඕර්කා තම නිවසේ උෂ්ණත්ව මාපකයේ සෘණ 17 ලකුණු වී ඇති බවයි. මට එක් වරම කිය වුණේ “ෂා...! අපරාදේ මටත් ඉන්නයි තිබුණේ” කියා ය.“පිස්සු කතා කරන්න එපා, මෙහෙ මිනිස්සු සීතලේ මැරෙනවා” යැයි සුදත් පැවසීය.මෙවර අප ඉතාලි පැමිණ ඇත්තේ ඝර්ම කලාපික මිනිසුන්ට යුරෝපයේ එන්නට ඇති හොඳ ම සිසිරයේ යැයි සුදත් සඳහන් කරයි. ඉතාලිය ලස්සන වන්නේ වසන්තයට බව සැබෑය. එහෙත් සමර් එකේ ඇති උෂ්ණය අපේ රටේ උෂ්ණයට වඩා අපට දරා ගත නො හැක. අපේ උෂ්ණයේ ජල වාෂ්ප තිබේ. එහෙයින් ඝර්ම කලාපික මිනිසුන්ගේ ශරීරවලට දා දිය දමා ශරීර උෂ්ණය සමබර කරයි. යුරෝපයේ උෂ්ණ සෘතුවේවත් දහදිය නො දමයි. එවිට ඔවුන්ට එය දරාගත නො හැක.මම උණු වතුර නා පිරිසුදු ව ශීත ඇඳුම් හැඳ යළිත් ඔහු සමඟ මගට බැස්සෙමි. මගේ මිතුරෝ අප එනතුරු ඔවුන්ගේ ගමන යෑමේ නො ඉවසිලිවන්තව සිටිති. මේ තානායම සුදත් සොයා දුන් නවාතැනක් නොවේ. සුනිල් ෆොන්සේකා ලංකාවේ සිට අන්තර්ජාලය ඔස්සේ සොයා ගත්තකි. මේ නො හඳුනන තානායම පිළිබඳ මෙවර නම් සුනිල්ගේ සිත සතුටු නැත. මෙවර ඔහුට වැරදුණි. මීට පෙර වතාවල අපේ ජාත්‍යන්තර සංචාරවල දී සුනිල් ඉතා අගනා තානායම් අන්තර්ජාලය ඔස්සේභ සොයාගෙන තිබුණි. හිමාලයේ කුළු මනාලි සංචාරයට සුනිල් අන්තර්ජාලයෙන් සොයා ගත්”Tree House” නවාතැන ඉතා ම සිත්ගන්නා සුලු නිකේතනයකි. එහි හිමිකාරයා වූ අම්රිෂ් මහතා දැන් මගේ ද හොඳ මිතුරෙක් ය. එහෙත් මෙවර සුනිල්ගේ සොයා ගැනීම අන්තර්ජාල රැවටීමකැයි අපි ඔහුට සමච්චල් කළෙමු.ලාගෝ ඉවුර දිගේ අවන්හලටමේ නවාතැන නින්දට පමණක් සුදුසු පිරිසුදු නිකේතනයකි. එහෙත් එහි වැඩි කල් රැඳෙන්නට සිත් නො දේ. ලංකාවේ වනාන්තරවල, ඈත ගම් දනව්වල, වැව් තාවලු අතර අප මීට වඩා මනරම් නිකේතන ඇසුරු කර තිබුණි. සුනිල්ගේ අපුල තේරුම් ගත් සුදත් මෙතැන් සිට අප කරන සංචාරයේ නවාතැන් පොළවල් මනා සුන්දරත්වයකින් යුතුව තෝරා ගන්නට වෙහෙස විය. අපේ සංචාරක රථය රැගෙන කරූ මිලානෝ නුවර සිට ලෙක්කෝ වෙත පැමිණ සිටියේ නැත. අප නාපෝලි හෙවත් නේපල්ස් දක්වා ගමන් ගන්නට නියම වී තිබුණේ අපේ‍්‍රල් 08 වැනි දා හෙවත් හෙට ය. අද දවස අපට විවේක ගැනීම සඳහා යොදා තිබුණ ද තානායමට වී කල් අරින්නට අපි කිසිවෙකුත් කැමති නැත. අපි ලෙක්කෝහි ලාගෝ තටාකය ඉවුරේ ඇවිදින්නට තීරණය කළෙමු.සියල්ලන් ම කුසගින්නේ සිටි හෙයින් ලාගෝ ඉවුරේ තිබූ අපූරු අවන්හලකට රිංගූ අපි දිවා භෝජනය ඇනවුම් කළෙමු. ඕනෑ ම රටක ඕනෑ ම කෑමක් කෑමේ පහසු සංචාරයක ඇබ්බැහියක පසුවන මට විදේශ අවන්හලකින් ආහාර ඇනවුම් කිරීම පහසුය. සංචාර පි‍්‍රය සුනිල් ද මගේ ඇබ්බැහියට සමාන පුරුද්දකින් පසුවෙයි. එහෙත් මගේ ජයලත් මිතුරා වේටර්වරයා දුන් ඉතාලි මනුපත ගෙන විභාගයට පාඩම් කරන පාසල් සිසුවෙකු සේ කියවන්නට පටන් ගත්තේ ය. මහාචාර්ය තුමාගේ ආහාර වට්ටෝරුව අප හැමට ම වඩා පටු එකකි.ඉතාලි සම්ප්‍රදායේ එක වේලක් තුනට බෙදා තිබේ. මුලින් ‘අන්ති පාත්ති’(Antipast) යැයි ඔවුන් හඳුන්වන කෑමට පෙර එන ෆොරමාච්චි (චීස්), සලූමි (හැම් බේකන්), ඔලිවේ ආදියෙන් යුතු රසවත් ආහාර පිඟානයි. දැන් පළමු අදියර - ‘පි‍්‍රමි පියත්ති’(Primo Piatto). එහි පාස්ටා වර්ග, හාල් වලින් හදන රිසොත්ති, මස් කුඩුකර හදන ලසඤ්ඤෙ ආදිය අඩංගුයි. දෙවැන්න ‘සෙකෙන්ඩො පියත්ති’ (Secondo Piatto). එය මාංශ වර්ග සහිත බර ආහාරයයි. ඒ සමඟ ‘කොන්තෝර්නි’ (Contorno) හෙවත් මස් මාංශ සමඟ වෙන ම කන උයපු එළවළු පිඟානයි. පසුව ‘දෝල්චෙ’ (Dolce). එහි කෑමට පසුව එන කේක්, පලතුරු ආදී අතුරුපස අඩංගුයි. අන්තිමට ‘කෆේ කොරෙත්තො’(Caffe Corretto). කෝපි පානය. සමුබුගා මිශ්‍ර කොට ද මේ කෝපි පානය කිරීම සිදු වේ. මේ පිළිවෙළ නො දැන සිටි මා මුල් යුගයේ තෙවැන්න පිළිගන්වන්නට පෙර පළමු වැන්නෙන් හා දෙවැන්නෙන් ම කුස පුරවාගෙන තෙවැනි රස මසවුල පැමිණි කල “අනේ අපොයි’ යැයි කියා ඇත. එහෙත් දැන් මම මේ පිළිවෙත් හොඳින් හඳුනමි.බොහෝ වෙලා මනුපත කියැවූ ජයලත් අවසානයේ සූපය බී පනීනයක් කන්නට තීරණය කළේය. මනුපත කියවන්නට මහන්සි නො ගත් මහාචාර්ය තුමා පීත්සාවක් ඉල්ලා සිටියේ ය. කුකුල් මස් සහිත පීත්සාවක් එපා යැයි කී එතුමන්ට ලැබුණු වර්ණවත් පීත්සාව එළවළු පමණක් විෂය කොට ගත් එකක් යැයි එතුමෝ සිතූහ. ඒ පීත්සාවේ තිබූ වම්බටු, තක්කාලි ආදි එළවළු කැබලි අතර රවුමට කැපූ “බීට් රූට් පෙති” ද එතුමන් හඳුනා ගත්තේ ය. එළවළු කෑම වර්ගවලට පි‍්‍රය කළ එතුමන් එය බුක්ති විඳින්නට පෙර “ඉතාලියේ බීට්රූටුත් තිබෙනවාදැ”යි සුදත්ගෙන් ප්‍රශ්න කළේය. ඒ වන විටත් විශාල ‘බීට්රූට්’ පෙත්තක් සහිත පීත්සා කැබැල්ලක් එතුමන්ගේ මුව අබියසට ම ගොස් තිබුණි.“ඔය බීට්රූට් නොවේ කවල්ලෝ” යැයි සුදත් කීවෙන් මහාචාර්ය තුමා එය මුවින් ඉවතට ගෙන “කවල්ලෝ කියන්නේ මොනවද” යැයි ඇසීය.“අශ්ව මස්”“මගේ අම්මේ...!” කියා මහාචාර්ය තුමා පුටුවෙන් නැගිට්ටේ ය.ඉතාලිය මෑතක සිට ඉතා බහුල ලෙස අශ්ව මස් ආහාරයට ගනී. මස් සඳහා වූ තරබාරු අශ්වයින් වෙන ම ගොවිපළවල ඇති දැඩි කරනු ලැබේ. මේ මස පිසූ පසු ද බීට්රූට් තරමට ම තද රත් පැහැයෙන් යුක්ත ය. ඊට අමතරව කැලෑ සත්ත්ව මස් ද මේ අවන්හල්වල ඕනෑ තරම් තිබේ. හාවුන්, මුවන්, ඉත්තෑවන්, මීමින්නන් සහ මුගටීන් වැනි සතුන් ද ගොවිපළවල මස් පිණිස ඇති කරනු ලැබේ. රෝස් කරන ලද හාවුන් සහ ඌරු පැටවුන් වීදුරු උඳුන්වල කරකැවෙමින් තිබෙන දර්ශන මෙහි බොහෝ අවන්හලවලදී දැකගත හැකිය.මේ වන විට මොහාන් සිය මෝටර් රථය ද ගෙන අප හමුවට පැමිණ තිබුණේ ය. ආහාරයෙන් පසු ලාගෝ ඉවුරේ මද වේලාවක් කරක් ගැසූ පසු සුනිල් හොඳ යෝජනාවක් ගෙන ආවේ ය.“අපිට බැරිද ස්විස් බෝඩර් එක ක්‍රොස් කරන්න?”“ෂෙනගන් වීසාවලට පුළුවන් වෙන්න ඕනෙ. නිකං ඉන්න එකේ අපි ගිහිං බලමු” යැයි මොහාන් ඉස්සර විය. ලෙක්කෝ පිහිටා ඇත්තේ උතුරු ඉතාලියේ උතුරු ම කෙළවරේ ය. ලාගෝවලට එපිටින් දර්ශනය වන හිම කඳු පන්තිය වනාහී ඉතාලියත් ස්විට්සර්ලන්තයත් වෙන් කරන ඇල්ප්ස් කඳු පන්තියයි.අපි මොහාන්ගේ වාහනයට නැග කෝමෝ දෙසට ධාවනය කෙරුවෙමු. බිංගෙය තුළින් ගියේ නම් මාර්ගය ළඟ වූ නමුත් මොහාන් අපව රැගෙන ගියේ ලාගෝ ඉවුර දිගේ තරමින් දුර වුවත් අති සුන්දර මිටියාවතක් හරහා ය. අපි වැහි මන්දාරමේ ම කෝමෝ නගරය පසු කළෙමු. මම 2009 වසරේ ‘අබා’ චිත්‍රපටය රැගෙන කෝමෝ ආ ගමන මට යළි යළිත් සිහි වෙයි. කෝමෝ දර්ශනයේදී මා හා මිත්‍ර වූ චන්දන නම් හැඩ ඉලන්දාරියා ඔහු සේවය කරන ‘වරේසෙ’ නම් කඳු මුදුන් ගමේ හිම යායකට අප එක්ක ගියේය. මේ පෙනෙන තෙක් මාන හිම යායේදී මා අතරමං වන්නට ද ගිය වග මා සිහි කරන්නේ මද සිනාවකින් යුක්තවයි.කොමෝ පසුකර තවත් දුර ගමන් කළ අපට කියාත්සෝ නගරය හමුවෙයි. එය ඉතාලියේ අවසානයයි. මෙතැන් සිට ස්විට්සර්ලන්තය පෙනෙන්නේ ය. දේශ සීමාවේ මුරකාවල් උග්‍ර ය. එහෙත් මනා සෝදිසියකින් පසු මගීහු දේශ සීමාව තරණය කරති. අපේ සිත මද චකිතයක් දැනුණු නිසා අප බෝඩර් ගේට්ටුව දෙසට නො ගොස් වෙනත් මගකට පිළිපන්නේ ය. එහෙත් සුනිල්ගේ දොළදුක වන්නේ ස්විට්සර්ලන්තයට ඇතුළු වීමයි. ඔහුට එහි බොහෝ අතීත සැමරුම් තිබේලු. අවසානයේ “ඕනෑ දෙයක්” කියා මොහාන් තම වාහනය බෝඩර් ගේට්ටුව වෙත ඇතුළු කළේය. උකුසු ඇස් ඇති නිලධාරියා සෙමෙන්, එහෙත් තීක්ෂණව අප වෙත ළං වූවේ ය. හදිස්සියේ ස්විස් යන්න ඇවිත් අප අනතුරක් කර ගනීවිදෝයි සැකයක් මා තුළ ජනිත විය.ලබන සතියේ - ස්විස් කෙල්ලෙක් ඇවිත්...ජැක්සන් ඇන්තනී www.jacksonanthony.com ඡායාරූප - මොහාන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=as1205277</link>
    <topic>ළමා රෝහලේ පුංචි මල් පිපුණු දා</topic>
    <author>සුනිල් දයා අල්විස්</author>
    <content>ළමා රෝහලේ පුංචි මල් පිපුණු දාඇය මවු කුසින් මෙලොව එළිය දුටුවේ දස මස සම්පූර්ණ වීමෙන් නොවේ. ඇය උපන්නේ අඩු මාසෙනි. ඇය ජීවිතයත් මරණයත් අතර සැරිසරද්දී ඇයට ජීවිතය අත්හැර යන්නට වෛද්‍යවරු ඉඩ නොදුන්හ. ඇයට පමණක් නොව අඩු මාසෙන් උපදින කිසිම දරුවකුට ජීවිතය හැර යන්නට මේ වෛද්‍යවරු කණ්ඩායම හා කොළඹ රිජ්වේ ආර්යා ළමා රෝහලේ නොමේරු විශේෂ ළදරු ඒකකය ඉඩ දෙන්නේ නැත. අම්මලා තාත්තලා තම කිරිකැටියන් ගැන දහසකුත් එකක් බලාපොරොත්තු පුරවාගෙන සිතින් දෙවියන් යදිද්දි, වෛද්‍යවරු මේ කිරිකැටියන් බේරා ගැනීමට උපරීම වීරිය ගන්නාහ. 2008 වසරේ සිට නොමේරු ළදරු ඒකකයේ හැදී වැඩුණු දරු දැරියන් ගණන තිස්හතකි. අද බැලු බැල්මට ඒ දරු පැටියන් අඩු මාසයෙන් උපන් අය යැයි කිසිවෙකුට නිගමනය කළ නොහැකි තරම්ය.සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහිපාල දරුවෙකුට ත්‍යාගයක් පිරිනමද්දී. විශේෂඥ වෛද්‍ය රම්‍යා ද සිල්වා මහත්මිය ද මෙහි සිටී.එය අපූරු සැන්දෑවකි. ඉකුත් ඉරිදා හැන්දෑව රිජ්වේ ළමා රෝහලේ ශ්‍රවණාගාරයට අමුතුම සැඳෑවක් වූයේය. නොමේරු ළදරු ඒකකයේ හැදී වැඩුණු සිඟිති සිඟිත්තියෝ සමනල පැටවුන් මෙන් එහෙ මෙහෙ සැරිසරති. සිනාවෙන් කතාවෙන් හැඩවුණු ඒ සැඳෑවට සහභාගිවූ සැමගේ නෙත්වලට තුටු කඳුළක් ගෙන ආවේය.මේ විශේෂිත ඒකකයට හෙවත් නව ජන්ම ඒකකයට වර්ෂ 2008 සිට පැමිණ සම්පූර්ණයෙන්ම සුවපත් වූ සෞඛ්‍ය සම්පන්න බවින් අද වන විට කිසිදු අඩුවක් නැති දරු දැරියෝ 37 දෙනෙක් මේ උත්සවයට සහභාගි වී සිටියහ. මේ පුංචි සිඟිති සිඟිත්තියනට ඔවුන්ගේ මවුපියවරුනට රෝහල අමුතු තැනක් නොවේ. ඔවුන් එහි හැසිරුණේ නැදෑ ගෙදරකට ගියාක් මෙනි.සමනලුන් සමනලියන් වගෙ ලස්සන ලස්සන ඇඳුම් පැලඳුම් ඇඳගෙන මේ දරුවන් රෝහල් ශ්‍රවණාගාරය වෙත පැමිණියේ සතුටිනි.බලන්න ලස්සන, ලස්සන මල් කැකුළු. මේ ඔක්කොම පරවෙලා යන විදියටයි එදා කිරිකැටියෝ හැටියට රෝහලට රැගෙන ආවේ. අද මේ අය ජීවත් වෙනවා. දඟකාර පුංචි සුරතලුන් බවට පත්වෙලා ඉන්නවා.දරුවන් එකට එකතුව සතුටු වෙද්දීකවුද දන්නේ මේ අඩු මාසේ දරුවන් අතර රටේ අනාගතය බාර ගැනීමට සිටින නායකයන් නායිකාවන් එහෙමත් නැතිනම් ඔවුන් වැනි අසරණ දරුවන් සුවපත් කරන අනාගත වෛද්‍යවරුනුත් මේ අතර සිටිය හැකියි. මේ සිඟිත්තන් දෙස බලා එහෙම අදහසක් පළ කළේ රිජ්වේ ආර්යා ළමා රෝහලේ වෛද්‍ය අධ්‍යක්ෂ වෛද්‍ය රත්නසිරි හේවගේ මහතායි.නොමේරු ළදරු ඒකකයේ ප්‍රතිකාර ලබන දරුවෙක්අවුරුද්දේ මැයි මාසයේ ඉරිදා දවසක විශේෂිත ළදරු ඒකකයේ ප්‍රතිකාර ලබාගත් දරු දැරියන් රැස් කරවාගෙන එම දරුවන්ට වෙන්වුණ උත්සවයක් පැවැත්වීම වසර කිහිපයක සිටම සිදු කෙරෙන්නක්. මෙවර මේ උත්සවය පැවැත්වෙන්නේ පස්වැනි වරටයි.දරුවන්ගේ වේදිකාව ඔවුන්ගේම දස්කම්වලට සකස් වී තිබිණි. හෙදියක විසින් පුංචි පුතෙකුගේ හෝ පුංචි දුවකුගේ නම කියූ විට ඒ දුව හෝ පුතා වේදිකාවට පැමිණ තම හැකියාව ඉදිරිපත් කෙළේ සබකෝලයක් නැතිවය.මේ අයගේ දස්කම් බලා සතුටු වූයේ ඔවුන්ගේ අම්මලා තාත්තලා පමණක් නොවේ. මේ ඒකකය බාර විශේෂඥ වෛද්‍ය රම්‍යා ද සිල්වා මහත්මිය සහ එම වාට්ටුවේම සේවය කරන වෛද්‍යවරු ඇතුළු හෙදි කාර්ය මණ්ඩලය ද එහි වූවා. සිඟිත්තන්ගේ ලෝකයේ මේ සුන්දර අවස්ථාව දැක බලා ආශිර්වාදය කිරීමට සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහතාත් එහි පැමිණ සිටියා.පුංචි එවුන්ගේ ජීවිත බේරා දෙමින් අනාගත පරපුරක්ම රැකගන්නා මෙවන් ස්ථානයකට ආධාරයක් උපකාරයක් කරන්න ඔබටත් සිතක් පහළ වේවා. මේ ඇරැයුම ඔබ සියලු දෙනාටයි.විමසීම් රිජ්වේ ආර්යා ළමා රෝහලේ අධ්‍යක්ෂ වෛද්‍ය රත්නසිරි හේවගේ මහතා වෙත 2691521 හෝ පොදු අංක 2693711 - 12 - 13 හෝ 2699331 - 32 - 33 - 34 - 35 යන දුරකතන අංකවලින් හෝ විමසිය හැකිය.සුනිල් දයා අල්විස්ඡායාරූප - සමන්ත දිසානායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205272</link>
    <topic>ඔලිම්පික් විකාශ අයිතිය අපටයි</topic>
    <author/>
    <content>ඔලිම්පික් විකාශ අයිතිය අපටයිජාතික රූපවාහිනි සංස්ථාවේ සභාපතිමොහාන් සමරනායකමේ ලියන මොහොත වන විටත් 2012 ලන්ඩන් ඔලිම්පික් උලෙළට ඇත්තේ තවත් දින 66 කි. ලෝකයේම විවිධ ක්‍රීඩා උසව් වෙනුවෙන් පෙම් බඳින ක්‍රීඩක ක්‍රීඩිකාවන්ගේ උණුසුම වගේම ක්‍රීඩා ලෝලීන්ගේ අවධානය දිනාගන්නා දැවැන්තම ක්‍රීඩා මංගල්‍යය ඔලිම්පික් බව කවුරුත් දන්නවා.ඒ නිසාම එහි අපූර්වත්වය දැකබලාගන්න, ලොවට බෙදා දෙන්න මේ වන විටත් සියලු රූපවාහිනී මාධ්‍ය ආයතන වගේම නිෂ්පාදන ආයතන අතර ඇත්තේ දැඩි තරගකාරිත්වයක්.ඒ උණුසුම මේ දිනවල අපටත් දැනෙන්න පටන් අරන්. ඒ 2012 ඔලිම්පික් උලෙළේ නිල ක්‍රීඩා විකාශන අයිතිය හැමදාම මෙන්ම මෙවර ද ජාතික නාළිකාව හිමිකර ගනිද්දි සිරස මාධ්‍ය ජාලයත් එම විකාශන අයිතිය වෙනුවෙන් පෙනී හිටින්න පටන් අරන්.ඒ නිසාම මෙහි සැබෑ යථාර්ථය දැන ගැනීමේ අරමුණින් ජාතික රූපවාහිනී සංස්ථාවේ සභාපති ජ්‍යෙෂ්ඨ මාධ්‍යවේදී මොහාන් සමරනායක හා අප කතාබහ කළා.ලන්ඩන් ඔලිම්පික් උලෙළේ පරම විකාශන අයිතිය මෙවරත් ජාතික නාළිකාවට හිමි බව සඳහන්. අපි එතනින්ම මේ කතාබහ ආරම්භ කළොත් හොඳයි.ඔව්, 2012 අවුරුද්දේ ලන්ඩන් නුවර පැවැත්වෙන ඔලිම්පික් උලෙළේ ශ්‍රී ලංකා භූමිය ඇතුළත විකාශන අයිතිය සඳහා රූපවාහිනී සංස්ථාවට ඇති අභිලාෂය අපි ABU ආයතන නැතිනම් ආසියා ශාන්තිකර විකාශ ආයතන සංගමයට දැනුම් දුන්නා. මේ සඳහා දැනුම් දෙන්න අවශ්‍ය ලියකියවිලි පවා අප ළඟ තවමත් තිබෙනවා. විශේෂයෙන් ක්‍රීඩා තරගවල ප්‍රධාන අයිතිය තියෙන්නේ ඒ මූලික ආයතනයට. ඒ නිසාම ඔලිම්පික් තරගවල අයිතිය තියෙන්නේ අන්තර්ජාතික ඔලිම්පික් ආයතනයට.එහි විකාශ කටයුතු සඳහා ABU ආයතනය අන්තර් ජාතික ඔලිම්පික් කමිටුවෙන් අවසර ලබාගෙන තියෙනවා. අපි ඒ නිසාම ABU ආයතනයෙන් නිල වශයෙන් ඉල්ලීමක් කළා ශ්‍රී ලංකා භූමිය තුළ විකාශන අයිතියට. ඇත්තටම එය විද්‍යුත් තැපෑල හරහා සිදුවන දෙයක්. ඒ හරහා 2011 දෙසැම්බර් මස 06 දින ශ්‍රී ලංකා රූපවාහිනී සංස්ථාව ABU ආයතනයත් සමඟ මෙහි පරම විකාශන අයිතිය වෙනුවෙන් ගිවිසුම අත්සන් කළා. එය රූපවාහිනී සංස්ථාවේ සභාපති විදිහට මමත් ආසියා ශාන්තිකර විකාශනය ආයතනයේ මහ ලේකම් ආචාර්ය ජාවේඩ් මොටාකි මහතා අතර සිදුවුණේ. අප ළඟ එහි ගිවිසුම තියෙනවා.එය එහි නීති උපදේශක සනාථ කරලා තියෙනවා. එම අයිතිය වෙනුවෙන් රූපවාහිනි ආයතනය ලබා දුන් මුදල ඇමෙරිකානු ඩොලර් තිස්පන්දහසක්. මේ අනුව ශ්‍රී ලංකා භූමිය තුළ පරම රූපවාහිනි විකාශ අයිතිය, චන්ද්‍රිකා ඔස්සේ විකාශය, කේබල් ටී වී ඔස්සේ විකාශය හා ගුවන් විදුලි විකාශන අයිතිය තියෙන්නේ ජාතික රූපවාහිනියට කියලා මම කියන්න ඕන.එහෙමනම් අද වෙනකොට සිරස මාධ්‍ය ජාලයත් එහි විකාශන අයිතිය වෙනුවෙන් පෙනී හිටිනවා. මොකක්ද මේ තත්ත්වය?මේ වෙනකොට අපි ඔලිම්පික් ක්‍රීඩා විකාශය වෙනුවෙන් සියල්ල සූදානම් කරමින් ඉන්නේ. ඒ අතරෙදියි මීට සති දෙකකට පෙර සිරස මාධ්‍ය ජාලය මේ විකාශ අයිතිය ඔවුන්ටත් හිමි බව කියන්න ගත්තේ. එහෙමනම් අපි කියා සිටියා ඒ සඳහා ඔබට නිල අයිතියක් තියෙනව ද කියලා සාක්ෂි ඉදිරිපත් කරන්න කියලා. නමුත් අද වෙනතුරුවත් ඔවුන්ට බැරිවෙලා තියෙනවා සාක්ෂි ඉදිරිපත්කරන්න.නමුත් ඔවුන් මාධ්‍ය හමුවකදී එම සාක්ෂි ඉදිරිපත් කළා නේද?නැහැ ඔවුන් සතුව කිසිඳු ගිවිසුමක් නැහැ. නමුත් ඔවුන් පෙන්නුවේ ABU ආයතනයෙන් ලැබුණු විද්‍යුත් ලිපියක්. එය ගිවිසුමක් නෙමෙයි.එහි තියෙන්නේ ඔලිම්පික් උලෙළේ විකාශ අයිතිය ලබා ගැනීමත් එය බෙදාහදා ගනිමින් විකාශය කරන්න හැකිනම් කියු යෝජනාවක්. පමණයි. ABU ආයතනයේ ක්‍රීඩා අධ්‍යක්ෂ ජෝන් බාටන් එය යොමුකර තියෙන්නේ. මෙතන බරපතළ හිඩැසක් තියෙනවා. ඔහු එවන් යෝජනාවක් කළ යුත්තේ ABU ආයතනයේ මහ ලේකම්ට හෝ ඒ හරහා ජාතික රූපවාහිනියටයි.මෙය ලංකා ඔලිම්පික් කමිටුවේ සභාපති හේමසිරි ප්‍රනාන්දු පවා පිළිගත් කාරණයක්. නමුත් සිරස දිගටම මේ ව්‍යාපාරයේ යෙදවනවා. මම මෙය දකින්නේ ශ්‍රී ලංකා රූපවාහිනි සංස්ථාව මුදල් ගෙවා නිත්‍යානුකූල ගිවිසුමක් මත ලබාගත් අයිතිය පැහැර ගැනීමක් හා සහාසික ක්‍රියාකලාපයක් විදියටයි.මේ වෙනුවෙන් නීතිමය පියවරක් ගැනීමේ අයිතිය රූපවාහිනියට නැද්ද?අපි කොළඹ මහාධිකරණයේ වාරණ නියෝගයක් ලබාගත්තා. ABU ආයතනයට එරෙහිව. ලංකාවේ එහි විකාශ අයිතිය වෙනත් නාළිකාවකට පැවරීම වළක්වන්න. නමුත් අපි එතනින් නවතින්න සූදානම් නැහැ. ඊළඟ නීතිමය පියවර සඳහා යන්නත් සූදානම්.සාමාන්‍යයෙන් ඔලිම්පික් උලෙළක විකාශ අයිතිය හිමිකරගන්න හිමි කාලයක් තියෙනව ද?ඇත්තටම ඔව්. මාස 6 කට කලින් එය කළ යුතුයි. සාමනා්‍යයෙන් ලෝකයේ ක්‍රමවේදයක් තියෙනවා. රූපවාහිනී නාළිකා කිහිපයක් එකතුව රටක විකාශ කටයටුතු සිදු කරන්නෙ. නමුත් අපිට එහෙම තත්ත්වයක් දැන් නැහැ. ඉදිරියට හැකිවෙයි. එහෙත් මේ වන විට ජෝන් බාටන් උත්සාහ කරනවා අපි කැමැති කරවා ගන්න. මම දකින්නේ ඔහුගේ පෞද්ගලික වුවමනාවක් විදිහට සිදුවන දෙයක් කියලයි.නමුත් ඇතැම් දේශපාලනඥයන් වගේම ක්‍රීඩකයින් සිරස හා ඔලිම්පික් බලන්න කියන වග කියා සිටියා අපි දැක්කා.ඒ හැම ප්‍රකාශයක්ම ඔවුන්ව හරිහැටි දැනුවත් කරලා ලබා ගත් දේවල් නෙමෙයි. එය පසුගියදා ජාතික රූපවාහිනිය ඔස්සේම එම දේශපාලනඥයන් හා ක්‍රීඩකයින් කියා සිටියා. ඇත්තටම මෙතන තියෙන්නේ නීති ප්‍රශ්නවලටත් එහා ගිය මාධ්‍ය ආචාර ධර්මවල ප්‍රශ්නයක්. මාධ්‍ය ආයතනය විදියට මේ ආචාර ධර්මවල ගරු කිරීම වැදගත් කියලා මම කියන්න ඕන.අවසන් වශයෙන් ජාතික නාළිකාවේ ඔලිම්පික් ක්‍රීඩා විකාශය සඳහා සූදානම කොහොමද?1982 රූපවාහිනිය පටන්ගන්න කොට 84 ඔලිම්පික් ආරම්භය සිට ජාතික නාළිකාව එය ලංකාව පුරා විකාශය කළා. 2008 බිජින් උලෙළ දක්වා ලංකා භූමිය තුළ විකාශ අයිතිය ලැබුණේ ජාතික නාළිකාවට. 2004 ලොස් ඇන්ජලිස් පමණයි අපට මඟ හැරුණේ. එය එවකට පාලනාධිකාරියේ තිබු දුර්වලකමක්. නමුත් 2012 ඔලිම්පික් උලෙළ ඉතාම හොඳින් දැකබලා ගන්න අවස්ථාව සලසා දෙන්න ජාතික නාළිකාව සූදානම්. ඒ සඳහා අවශ්‍ය තාක්ෂණික දැනුම ඉහළින්ම භාවිත කරන්නත් අපි සූදානම්. පේ‍්‍රක්ෂක ආකර්ෂණයට යෝග්‍යව 2012 ලන්ඩන් නුවර ඔලිම්පික් උලෙළ පරම විකාශ අයිතිය ඇති එකම නාළිකාව ජාතික නාළිකාව. එහි අයිතිය මේ වසරේ දෙසැම්බර් 31 දක්වා අපට හිමියි. ඒ නිසා සියලු දෙනාටම ජාතික නාළිකාව වටා එක්වන්න කියලයි අපි කියන්නේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205273</link>
    <topic>සිනාකතා</topic>
    <author/>
    <content>සිනාකතාපාඨශාලාන්තර රගර් තරගයෙන් තම පුතු නායකත්වය දැරූ පාසල් කණ්ඩායම ලද විශිෂ්ට ජයග්‍රහණයෙන් උදම් වූ ජීවක තම මිතුරන් සමඟ ක්ලබ් එකට ගොස් පදම ඉක්මවා විනෝද වුණේය.මධ්‍යම රාත්‍රිය ආසන්න වෙද්දී නිවෙස බලා යාමට තම රථයට ගොඩ වූ හෙතෙම දෑස් පියවෙන තරමට බීමත්ව සිටිය ද, රියැදුරු අසුනේ වාඩිවී සුක්කානම අතට ගත්තාට පසු අපහසුවකින් තොරව රථය පදවන්නට සමත් විය.හෙතෙම රථය රාජගිරිය දෙසට හරවා ආයුර්වේද හන්දියට පිවිසෙත්ම එහි සිටි පොලිස් භටයෝ දෙදෙනෙක් වාහනය නැවැත්වීමට සංඥා කළහ.නැවතුණු රථයේ විවර වුණු ඉදිරිපස වීදුරුවෙන් එබී බැලූ එක් පොලිස් භටයකු මෙසේ කීවේය. ‘මහත්තයා හොඳටම බීලා නේද? අපි යමු පොලිසියට. මහත්තයට බැලුම් පුම්බන්ඩ වෙයි.’ඉතා අපහසුවෙන් රියෙන් එළියට බට ජීවක පොලිස් භටයන් දෙස බලා සිනාසී මෙසේ කීවේය.‘රාලහාමිලා කියනව නං ප්‍රශ්නයක් නැහැ.මම බැලුම් ටික පුම්බලා එල්ලන්නං. හැබැයි ඔය දෙන්නා ක්‍රේප් ටික ඇදලා, මල් ගහලා ඉතුරු සැරසිලි ටික කරන්ඩ ඕනෙ, හරි ද?’‘තාත්තෙ ඇයි අර දෙන්නා කරත්තෙක යන්නෙ? වෙන මඟුල් ගෙවල්වලදි මනමාලයයි, මනමාලියි යන්නෙ කාර් වලින් නෙ?’ විවාහ මංගල්‍ය උත්සවයකදී මනාල යුවළ මධුසමය සඳහා පිටත් වන්නට සුඛෝපභෝගී මෝටර් රථයක් වෙනුවට තිරික්කලයකට ගොඩ වෙනවා විමසිල්ලෙන් බලා සිටි නදිනි තම පියා ගෙන් ඇසුවාය.‘ඒක ඔය දෙන්න අදින් පටන් ගන්න විවාහ ජීවිතයේ සංකේතයක් නෙ දුව. කසාද බැන්දයින් පස්සෙ ඔය මනමාලයත් කරත්තෙ බැන්ද ගොනා වගෙ තමයි. බර අදින එකේ නිමක් නැහැ.’ලසන්ත උත්තර දුන්නේ තම දියණියට පමණක් නොව ඊට එහායින් සිටි තම බිරිඳට ද ඇසෙන සේය.තමා වෙත මුලින් පෑ සෙනෙහස ජීවකගෙන් නොලැබෙන විට දමයන්ති තුළ ඇතිවූයේ තදබල කලකිරීමකි.‘ඔයාගෙ ආදරෙත් හරියටම, කලිසමක නිතර පාවිච්චි කෙරෙන බොත්තම් කාසයක් වගෙයි ජීවක.’ ඇඟලුම් කර්මාන්තයේ නියැලුණු ව්‍යාපාරිකාවක වූ දමයන්ති ඔලොක්කුවට මෙන් කීවාය.‘මොකද ඔයා එහෙම කියන්නෙ?’ ඇගේ ප්‍රහේලිකාවේ අගක් මුලක් නොදත් ජීවක ඇසීය.‘නෑ ඉතින්, ඒ වගෙ බොත්තම් කාසෙක හරියට බොත්තමක් රැඳෙන්නෙ නෑනෙ. නිකම්ම ලිස්සලා යනවා. ඔයාගෙ ආදරෙත් ඒ වගෙනෙ.’ දමයන්ති කීවාය.‘මට මතකයි ඉස්සර චන්ද්‍රසිරි මහත්තයා මාස තුනකට විතර සැරයක් බඩ විරේක වෙන්න මගෙන් බෙහෙත් ගන්නවා.දැන් අවුරුද්දකින් වත් එහෙම විරේක බෙහෙතක් ගත්තා මටනං මතක නැහැ.’ කොටිකාවත්ත හන්දියේදී හමුවී ආගිය තොරතුරු කතාබස් කරමින් සිටියදී ආයුර්වේද වෙද මහතා, චන්ද්‍රසිරි හට කීවේ සිනාසෙමිනි.‘දැන් අපෙ හාමිනේ විශ්‍රාම අරගෙන ගෙදරනෙ ඉන්නෙ. එයා නිතර නිතර ඔය රූපවාහිනිය බලලා එක එක විච්චූර්ණ කෑම වර්ග හදනවනෙ වෙද මහත්තයා. ඒ හින්දා බඩ විරේකයට අමුතුවෙන් බෙහෙතක් වුවමනා වුණේ නෑ කාලෙකින්.’ චන්ද්‍රසිරි බඩ අතගාමින් කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205274</link>
    <topic>ඕපාදූප වෙබ් අඩවි බලන්න මට වෙලාවක් නැහැ</topic>
    <author>ගාමිණී සුසන්ත</author>
    <content>ඕපාදූප වෙබ් අඩවි බලන්න මට වෙලාවක් නැහැ- නෙහාරා පීරිස්පසුගිය රයිගම් ටෙලි සම්මාන උලෙළේදී නෙහාරා පීරිස් වසරේ ජනප්‍රියම ටෙලිනාට්‍ය නිළිය ලෙස සම්මානයට පාත්‍ර වූවා ය. නෙහාරා අපට සිටින ජනප්‍රිය මෙන් ම දක්ෂතම රංගන ශිල්පිනියකි. මේ දිනවල විවිධ නාළිකාවන්හි විකාශය වන ටෙලිනාට්‍ය ගණනාවක ඇයගේ රංගනයන් දැකගත හැකිය. ජනප්‍රියම නිළිය ලෙස සම්මානයට පාත්‍රවීමට නෙහාරා සතු නිහතමානී ගුණය ද හේතු වූවා නිසැක ය.ඔබ නැවතත් ජනප්‍රියම රූපවාහිනී නිළිය නේද?ඔව්. එක දිගට වසර 4 ක් මට රයිගම් ටෙලි සම්මාන උලෙළේදී ජනප්‍රියම නිළියට හිමි සම්මානය හිමි වුණා. කිසිම බලාපොරොත්තුවක් මට තිබුණේ නෑ මේ සම්මානය මට ලැබෙයි කියල. ජනප්‍රිය නිළියට හිමි සම්මානය හිමිවුණු පළමු අවස්ථාවේ ඇති වුණු තිගැස්ම මෙවර සම්මානය ගැනීමට යාමේදීත් මට ඇති වුණා. ඒ වගේ ම මම හරිම සතුටු වුණා මම ක්ෂේත්‍රයට පැමිණි මුල් කාලයේ මට තිබුණු ජනප්‍රියත්වය තවමත් මට තිබීම ගැන.මෙහිදී මගේ රසික රසිකාවියන්ට මාව මෙහෙය වූ අධ්‍යක්ෂවරුන්ට, මා රඟපෑ ටෙලිනාට්‍යවල නිෂ්පාදකවරුන්ට, වගේ ම මට සහාය දුන් සැමට මගේ ගෞරවය මේ අවස්ථාවේ පුද කරන්න කැමැතියි. මෙවැනි සම්මානවලින් අප තව තවත් දිරිමත් වෙනවා. ඒ වගේ ම කැපවීමෙන් නිර්මාණවලට සම්බන්ධවීමේ වුවමනාව මෙවැනි සම්මානවලින් ලැබෙනවා.ඔබ හිතන විදියට 4 වැනි වරටත් ඔබ ජනප්‍රියම නිළිය වුණේ කොහොමද?මුලින් ම මටත් ඒක හිතාගන්න බැරි වුණා. මම කරන චරිතයට උපරිම දායකත්වය ලබා දෙනවා. ඒක එක හේතුවක් වෙන්න ඇති. අනෙක් හේතුව තමයි වාසනාව.ඔබ හොඳම නිළිය වෙන්නේ කවදා ද?අපොයි. හොඳම නිළියට හිමි සම්මානය ගන්න මට තව ගොඩක් කල් තියෙනව කියලයි මට හිතෙන්නේ. ඒ සම්මානය ලබාගන්න ක්ෂේත්‍රයේ තව තවත් ගොඩක් පරිණත වෙන්න වේවි. අත්දැකීම් ලබා ගන්න සිදුවේවි. හොඳම නිළියට හිමි සම්මානයට දැන් ම මගේ බලාපොරොත්තුවක් නෑ.මේ දවස්වල ඔබ මොනවද කරන්නෙ?මේ දවස්වල ‘සිහින පියාපත්’, ‘තරු පිරි අහසක්’ වැනි ටෙලිනාට්‍යවල රූපගත කිරීම්වලට සම්බන්ධ වෙලා ඉන්නවා. ‘රුවන් මාලිගා’, ‘සිටු මැදුර’, ‘භාර්යාවෝ’ කියන ටෙලිනාට්‍යවල රූපගත කිරීම් අවසන්.ඔබ රඟපෑ චරිතවල ඒකාකාරී බවක් දැනෙන්නේ නැති ද?නැහැ. මම පසුගිය කාලෙ රඟපෑ චරිත ඒකාකාරී නෑ. ඒවා එකිනෙකට වෙනස් චරිත. එක ටෙලිනාට්‍යයක ගැමි වලව්වක දියණියක්... තවත් ටෙලිනාට්‍යයක ගමක වෙද මහත්තයකුගේ දියණියක්, තවත් ටෙලිනාට්‍යයක ගමක ජීවත්වන විශ්ව විද්‍යාල අධ්‍යාපනය ලැබූ යුවතියක්. ඒ වගේ ම තවත් ටෙලිනාට්‍යයක රියදුරුවරියක්. මේ වෙනසට මම හරිම කැමැතියි.චිත්‍රපටවලට ඔබේ දායකත්වය අඩුයි නේද?චිත්‍රපටවලට විශාල ආරාධනා සංඛ්‍යාවක් මට ලැබිල නෑ. නමුත් මට ලැබුණු ඇතැම් චිත්‍රපට විවිධ හේතු නිසා මම ප්‍රතික්ෂේප කළා. මම රඟපෑ රෝයි ද සිල්වා ගේ ධ්බ ඪඵ ච ථචබබඥප ධට තධමඥ චිත්‍රපටය ළඟදීම තිරගත වේවි.දැන් රූපවාහිනි වැඩසටහන් ඉදිරිපත් කරන්න දායක වෙන්නෙ නැතිද?පසුගිය කාලෙ ඒ වැඩවලට සහභාගි වෙන්න බැරි වුණා. නමුත් ලබන සතියේ ඉදල නැවතත් දෙරණ නාළිකාවේ ‘ටී - පාටි’ වැඩසටහනබ පාටි ඹඪබඩ නෙහාරා’ කියන වැඩසටහන මෙහෙයවනවා. මම හරිම ආශාවෙන් ඒ වැඩසටහන කරන්නේ.මොනවද ඔබේ පෞද්ගලික තොරතුරු?මම දැන් ඉන්නෙ මගෙ දෙමව්පියන් එක්ක.රසික රසිකාවියන් දක්වන ආදරය, ගෞරවය ගැන ඔබට මොනවද හිතෙන්නෙ.අපිට හැමවිටම ලැබෙන්නෙ අපි අන්‍යයන්ට දෙන දේ. මම සමාජයේ සෑම දෙනාටම ආදරය ගෞරවය දක්වන කෙනෙක්. ඒ ආදරය ගෞරවය දක්වන්නෙ හදවතින්මයි. මම හිතනව ඒ නිසයි මට මෙච්චර රසික රසිකාවියන් ආදරේ කියල.ඔබට ගීත ගායනා කිරීමේ හැකියාවක් තියෙනව නේද?ඔව්; මම ගීත ගයන්න ආසයි. පුංචි හැකියාවකුත් තියෙනව. මගෙම ගීතයකුත් පටිගත කරල තියෙනවා.ඔබ කොහොමද ඔබේ අනාගතය සැලසුම් කරල තියෙන්නෙ...?මම අවුරුදු ගණනක් ඉදිරියට සැලසුම් හදන කෙනෙක් නෙමෙයි. මම බොහෝ දුරට හිතන්නෙ අද සහ හෙට සාර්ථකව ගත කිරීම ගැන පමණයි. මගේ එකම බලාපොරොත්තුව කාටවත් කරදරයක් නැතිව ජීවත් වීමයි.ඔබ පිළිබඳවත් යම් යම් තොරතුරු වෙබ් අඩවිවල පළවුණා නේද?ප්‍රධානම දේ තමයි ඔය ඕපාදූප වෙබ් අඩවි බලන්න මට වෙලාවක් නෑ; වුවමනාවක් නෑ... සමහරු මට කතා කරල කියනව ‘අර වෙබ් සයිට් එකේ මෙහෙම තිබුණා. මේ වෙබ් සයිට් එකේ අරහෙම තිබුණා කියල. මම ඒව ගැන හිතන්නෙ නෑ. ඒ කතා අහල මම ඒ වෙලාවෙම ඒව හිතෙන් බැහැර කරනව. ඒවා පසුපස එළවන්නේ නෑ.ගාමිණී සුසන්තඡායාරූපය – ඉන්දික ප්‍රභාත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205275</link>
    <topic>නිර්මාණවල හිඩැස දැක දැක නිහඬව ඉන්න බැහැ</topic>
    <author>ඉනෝකා පෙරේරා බණ්ඩාර</author>
    <content>නිර්මාණවල හිඩැස දැක දැක නිහඬව ඉන්න බැහැමහාචාර්යආරියරත්න ඇතුගලජ්‍යෙෂ්ඨ මාධ්‍යවේදියකු, විශ්ව විද්‍යාල කථිකාචාර්යවරයකු මතු නොව රජයේ ප්‍රවෘත්ති අධ්‍යක්ෂ ජනරාල්වරයා ද වන මහාචාර්ය ආරියරත්න ඇතුගල ලාංකේය වේදිකා නාට්‍යයේ හැරවුම් ලක්ෂයක් සනිටුහන් කරන්නට සූදානම් වෙයි.ඒ, ලංකාවේ යාතුකර්ම කලාවේ ප්‍රබල අංගයක් වන මහසෝන් සමයම ආශි‍්‍රතව නිර්මාණය කළ ‘මහා සමයම’ වේදිකාවට රැගෙන ඒමෙනි. ජනපි‍්‍රය සංස්කෘතියේ හෝ සාම්ප්‍රදායික වේදිකා නාට්‍ය කලාවේ තවත් එක් නාට්‍යයක් නොවන ‘මහා සමයම’ හා කලකට පසු ‘එළියට එන’ ඇතුගල නම් කලාකරුවා පිළිබඳව, ඔහු සමඟ කළ කතාබහකි මේ.රජයේ ප්‍රවෘත්ති අධ්‍යක්ෂ ජනරාල්වරයා හිටි අඩියේ නාට්‍ය කරුවෙක් වෙලා...කෙනකුට එහෙම හිතෙන්න පුළුවන්. ආරියරත්න ඇතුගල කියන චරිතයට මේ බාහිර වටිනාකම්, හැඳින්වීම් එකතු කරන්නෙ පිටස්තර සමාජය. නමුත් මා තුළ සිටින කලාකරුවා ගොඩනැඟුණේ මගේම ජීවිතෙත් එක්ක. කලාව - වේදිකා නාට්‍ය - සිනමාව - ටෙලි නාට්‍ය මේ එකක්වත් ඒ කලාකරුවාට අලුත් දේ නෙවෙයි. ඇතුගල කියන චරිතයට යටින් සිටින ඒ කලාකරුවාට තවදුරටත් හිරවෙලා ඉන්න බැහැ.මේ තානාන්තර කිසිවක් ලබන්න කලිනුයි මා වේදිකාවට සමීප වුණේ. ඒ වගේම නිරන්තරයෙන් දකින ඇහැ ගැටෙන මේ නිර්මාණ තුළ මං විශාල හිඩැසක් දකිනවා. ඒ දැක දැක තව දුරටත් නිහඬව සිටීම වටින්නෑ කියලයි මං හිතන්නෙ.ඒත් මේ වගේ තනතුරක් දරන කෙනෙක් වේදිකාව එක්ක හැපෙන්න හිතුවෙ ඇයි?වේදිකා නාට්‍යයක තෘප්තිය මා පළමු වරට වින්දේ මගේ ගමේ බමුණාකොටුව මහා විද්‍යාලයේ සිසුවකුව සිටියදී. ඒ ‘උදලු තලයක් සහ පෑන් තලයක්’ වේදිකා නාට්‍ය නිර්මාණය කරමින්. ඉන් පස්සෙ ‘අංගුලිමාල’ වගේ සාම්ප්‍රදායික නාට්‍ය කිහිපයක් නිර්මාණය කළා. ඒ කාලෙ අපේ ගම්වල පන්සල්වල හුඟක් ගීත නාටක පෙන්නුවා. හුඟක් කලායතන තිබුණා. ගැමි නාට්‍ය කෙරුණා. මේවායේ මූලික හරය - සාරය ඇසුරේ තමයි අප ගොඩනැඟුණේ.ඊළඟට විශ්ව විද්‍යාල ජීවිතේ. එතැන නාට්‍ය කලාවට තෝතැන්නක් වුණා. සිසුවකුව සිටි කාලයේ මං නාට්‍යවල රඟපෑවත් එක්ක. ඒ වගේමයි පරාක්‍රම නිරිඇල්ල සමඟ වූ ඇසුර. පසුකාලීනව අපි හරියට නාට්‍ය සම්මන්ත්‍රණ කළා.මට මතකයි ඒ කාලෙ ගුවන් විදුලි සංස්ථාවෙන් සුගතපාල ද සිල්වා දාගන්නවා. ඊළඟට සුනන්ද මහේන්ද්‍ර නග්ගවා ගන්නවා. සාලමන් ෆොන්සේකත් මේ නඩේට එකතු වෙනවා. ඒ කාලෙ කැලණි පාලමේ හරි තද බදේ. කොළඹ ඉඳන් කැලණිය විශ්ව විද්‍යාලයට යන්න පැය එකහමාරක් දෙකක් ගත වෙනවා. ඉතින් වාහනේ හරි තර්ක. සමහර වෙලාවට රණ්ඩු වෙන තරමට මේ තර්ක - විතර්ක ඇදෙනවා. මොනව ගැන ද මේ කතා. තනිකරම නාට්‍ය ගැන.ඇත්තටම කිව්වොත් බ්‍රෙෂ්ට් ගැන මං හරියටම දැනගත්තෙ වාහනයක් ඇතුළෙදි. මේ තර්කවලට හවුල් වෙමින් ඔවුන් හා සමඟ ගොඩනැඟුණු මේ ඇසුර නිසා වගේම තවත් විධිමත් හා අවිධිමත් ලෙස සම්පාදනය වෙච්චි දැනුම - අත්දැකීම් මා තුළ කැකෑරෙමින් තිබුණා.එහෙම හිරවෙලා කැකෑරෙමින් තිබු දැනුමක් ආසාවක් තමයි මා මේ ප්‍රක්ෂේපණය කරන්නෙ. එළියට දාන්නෙ. තෘප්තියම මිස අන් කිසිවක් එහි ප්‍රතිලාභ ලෙස මා බලාපොරොත්තු වෙන්නෙ නෑ.ඇයි මේ ‘යාතුකර්ම’ වගේ විෂය ක්ෂේත්‍රයක් නාට්‍යයකට පාදක කරගන්න හිතුවෙ?අද අපේ රටේ, යාතුකර්ම පිළිබඳ විශාල පිළිගැනීමක් නැහැ. නමුත් අද දක්වා විකාශය වූ මේ නාට්‍ය කලාව බිහිවන්නෙ ඒ අතීත යාතුකර්ම ඔස්සේ. අපි භාවිත කරන්නෙ නාඩගම් සහ සමාජ නාට්‍ය සම්ප්‍රදායන්. නමුත් බ්‍රෙෂ්ට් වැනි නාට්‍යවේදීන්ගේ දියුණු ක්‍රමෝපායන්, අපේ පැරැණි යාතුකර්මවල තිබෙනවා. යාතුකර්මවල තියෙන ඒ නාට්‍යමය ගුණාංග මහා වේදිකාවට ගේන්න ගත් උත්සාහයක් තමයි මේ. අනික අතීතයේ අපේ රටේ මිථ්‍යාව හා බැඳුණු විශ්වාස ඒවා මිනිස් දිවියට කළ බලපෑම හා මිථ්‍යාව ප්‍රබල නිර්මාණාත්මක ආවේශයක් බව ‘මහා සමයම’ විමසද්දි පෙනෙනවා.ඔබේ නාට්‍යය තුළ වෙස් මුහුණට විශේෂ තැනක් දී තිබෙනවා...වෙස් මුහුණු කලාවට ලෝකයේ මහා වේදිකාව තුළ හා නිර්මාණ ක්ෂේත්‍රය තුළ විශාල පිළිගැනීමක් තිබෙනවා. භාවිතාවක් තිබෙනවා. නමුත් අපේ රටේ වෙස් මුහුණු දැන් භාවිත වෙන්නෙ සුද්දන්ට විකුණන්න විතරයි.ශේක්ස්පියර්ගේ, රොමියෝ ජුලියට්, ඔතෙලෝ, බ්‍රෙෂ්ට් ගේ නාට්‍ය බොහෝමයක් වෙස් මුහුණු භාවිත කරනවා. අනික වෙස් මුහුණ කියන්නෙ අතීත මිනිසාගේ ආධ්‍යාත්මික ලෝකය සහ පියවි සමාජය සමඟ කටයුතු කළ අතරමැදි මාධ්‍යය. අද අපේ නාට්‍ය කලාවෙන් වෙස් මුහුණ ඈත් වුණාට එදා හොඳ පිළිගැනීමක් ඊට තිබුණා. අතීත ජන විඥානය වර්තමානයට දායාද කරන විට, ඒ ක්‍රමෝපායන් ඒ හැටියටම යොදා ගැනීම වැදගත්.ජපන් නාට්‍ය කලාවේ එන කබුකි සහ ‘නෝ’ නාට්‍යවල මේ වෙස් මුහුණ බහුලව යොදා ගැනෙන්නේ හොඳ නිර්මාණාත්මක ප්‍රවේශයකට භාවිතාවක් විදියට.මේ දවස්වල පුහුණුවීම් කරනවා ඇති...ජයලත් මනෝරත්න, ජැක්සන් ඇන්තනී, ශි‍්‍රයන්ත මෙන්ඩිස්, ඉන්දිකා උපමාලි, නිශ්ශංක දිද්දෙණිය, චතුරිකා පීරිස්, මාදිනි මල්වත්ත වගේ ජනපි‍්‍රය පිරිසක් මේ නාට්‍ය සඳහා දායක වෙනවා. දැඩි කාර්යබහුලත්වය මැද වුවත් ඔවුන් ඉතා කැපවීමෙන් පුහුණුවීම්වල යෙදෙනවා.අනික අපිට විශාල සහ සංස්කෘතික වටිනාකමකින් යුතු හොඳ වේදිකාවක් ලැබී තිබෙනවා. මේවා ප්‍රශ්න කර කර ඉන්නවට වඩා නිර්මාණාත්මක යමක් සමාජයට කිරීම යුතුකමක් ලෙසයි මා දකින්නෙ. විද්‍යුත් මාධ්‍ය කලාව දැඩි පරිහානියට පත්වෙලා තියෙන යුගයක, ටෙලි නාට්‍ය කලාව දැඩි ව්‍යාපාරික උවමනාවන්ටම යටත් වූ යුගයෙක මෙය ඇත්තටම දුෂ්කර ව්‍යායාමයක්. කවුරු හරි දිය යුතු ආරම්භයට තමයි මා මේ අත ගසා සිටින්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205277</link>
    <topic>සිසිර ඉන්ද්‍රානි යුග දිවියට 50 වසරයි</topic>
    <author>ජෝජ් රොබ්සන් ද සිල්වා</author>
    <content>සිසිර ඉන්ද්‍රානි යුග දිවියට 50 වසරයිසඳ වැසුණට ඉර ගිලුණට කමක් නෑ මල් වැටුණට තරු නිවුණට කමක් නෑ ඔබ ආයෙ දකින තුරු මට ඉවසුමක් නෑ සුදු නොමැති ලොවක තනියෙන් හිඳ පලක් නෑ...!(පද - සිසිර සේනාරත්න)අප ‘සඳ වැසුණට’ ගීතයෙන් මෙම ලිපිය අරඹන්නේ සංගීතවේදී ගායන ශිල්පී සිසිර සේනාරත්නයන් මෙම ගීතය පද රචනය කර ඇත්තේ එවකට ඔහුගේ පෙම්වතියව සිටි ඉන්පසු මෙතෙක් අඩසිය වසරක් පුරාම ආදරණීය සහකාරිය වී ඔහු සමඟින් ම රැඳී සිටින ඉන්ද්‍රානි විජයබණ්ඩාර වෙනුවෙන් වීම නිසා ය.ශ්‍රී ලාංකේය සංගීත ක්‍ෂේත්‍රයේ ආදරණීය ගායක ගායිකා යුවළක ලෙස සැලකෙන සිසිර සේනාරත්න සහ ඉන්ද්‍රානි විජේබණ්ඩාර යුග දිවි ගමන් ඇරැඹුවේ 1962 මැයි 31 වැනිදා ය. ඒ අනුව සිසිර සහ ඉන්ද්‍රානිගේ යුග දිවියට අඩ සියවසක් සැපිරීම නිමිත්තෙන් මෙවර ‘ස්වර වර්ණ’ ගන්වන්නට අපි ඉන්ද්‍රානි විජයබණ්ඩාර එක්කර ගනිමු.’සිසිරයි මමයි පෙම්වතුන්ව හිටපු කාලයේ දවසක සිසිර මා වෙනුවෙන්ම තමයි ‘සඳ වැසුණට’ ගීතය ලව්වේ. ඔය සින්දුවේ සිසිර ලියා තිබෙනවා වගේම තමයි දැන් අවුරුදු පනහක්ම අපි දෙන්නා එකටමයි ජීවත් වෙන්නේ. මම නැතුව තනියෙන් ඉන්න සිසිර කැමැතිම නැහැ. මමත් හැම වෑයමක්ම ගන්නවා සිසිරව තනි නොකර එයා ළඟින්ම ඉන්න.””අපේ කලා දිවිය වගේම යුග දිවියත් හරිම තෘප්තිමත්. අවුරුදු පනහක් පුරා සිසිරගේ බිරිඳ ලෙස මට එයාට ආදරෙන් ඉන්න පුළුවන්කම ලැබුණේ සිසිරත් ආදරණීය ස්වාමිපුරුෂයෙකු වූ නිසයි. අවුරුදු පනහක් කියන්නේ දිගු කාලයක්. අපි දෙන්නා අද දරු මුනුපුරන් සහ මිනිබිරියන්ගේ සෙනෙහසත් ලබමින් සතුටින් ජීවත් වෙනවා. අපේ ජීවිත ආදරයෙන් පිරිලා. ඒ හින්දා ජීවිතය සුන්දරයි කියලා මං හිතනවා.”සිසිර රෝගී වීම නිසා ජීවිතයට දුක එකතු වුණේ නැද්ද?”ලෙඩ දුක් ජීවත් වෙන කාටත් පොදු දේවල්නේ. අපි කවුරුත් සොබා දහමට අවනත විය යුතුයි. හැමදාම සවි ශක්තිය තියෙන්නේ නැහැ. වියපත් වෙද්දී ඇතිවන ස්වභාවික වෙනස්වීම් අපේ ශරීරවලත් සිදුවෙනවා. ඒ වගේම අපේ හිත් සංවේදීයි. ඒ නිසා සිසිර රෝගීවීම නිසා ජීවිතයට දුක එකතු වීම අරුමයක් නොවේ. කොච්චර දුක එකතු වුණත් අපිට ආදරෙන් ඒ දුක බෙදා ගන්න පුළුවන් වුණා. දුකට පුළුවන් වුණේ නැහැ අපේ ආදරේ පරාද කරන්න.”දැන් ඔබ දෙදෙනා කල දවස ගෙවන්නේ කෙසේද?”මගේ කාලය වැඩිපුරම ගෙවන්නේ සිසිරගේ ඕනෑ එපා කම් වෙනුවෙන්මයි. සිසිරගේ බේත්, කෑම බීම එයා කැමැති විදියට වගේම එයාට සුදුසු විදිහට ලබාදෙන්න මම විශේෂයෙන් වගබලා ගන්නවා. මම උයන කෑම කන්න තමයි ඉස්සර ඉඳලම සිසිර කැමැති. ඒ හැරුණාම සිසිර අපේ සුභානි දුව උයන පිහන කෑම බීමත් ආසාවෙන් කනවා බොනවා. සිසිර ඉරිදා පත්‍ර බලන්නයි රූපවාහිනී නාට්‍ය බලන්නයි දරුවන්ගේ දරුවෝ සමඟ කතාබහ කර කර ඉන්නයි ප්‍රිය කරනවා. වැඩිපුර සිසිර එක්ක ඉන්නේ සෙනුජ මුනුපුරායි, සරිඳු මුනුපුරාත් ජීවත් වෙන්නේ අපිත්තෙක්කයි. දරු මුනුපුරන් එක්ක ඉන්න කොට හරිම සතුටක් සහ සැහැල්ලුවක් දැනෙනවා.”ජනාධිපතිතුමා සිසිර, ඉන්ද්‍රානි සමඟඑදා මෙදා සිසිරගේ ඔබ දුටු සුවිශේෂ ගුණාංග මොනවාද?”සිසිර එදා වගේම අදත් සුන්දරව ඉන්න ආසයි. ගේ දොර පිරිසුදුවට පිළිවෙළට තියෙනවා දකින්න කැමැතියි. ප්‍රතිපත්තිගරුකයි. තරුණ වයසේදී තිබුණු අදහස් උදහස්ම තමයි දැන් වියපත් වෙලත් සිසිරගේ අදහස් උදහස් වී තිබෙන්නේ. ඒවා වෙනස් වී නැහැ. අවංකයි. ආදරණීයයි. වෙලාවකට පුංචි ළමයෙක් වගේ.ඔබ දෙදෙනා ගීත සාහිත්‍යයේ ජනප්‍රිය පෙම් යුවළක් වී සිටි යුගයේ මතකය බිඳක් අවදි කරමුද?”කරුණාසේන ජයලත් ගේ ‘ගොළු හදවත’ නවකතාවේ දම්මි සහ සුගත් චරිත දෙක ඇසුරෙන් ඔහු ලියා දුන් ‘නුහුරු නුපුරුදු රහස’ ගීතය ගායනා කිරීම නිසා හැටේ දශකයේ මුල් කාලයේ ඉඳන් මමයි සිසිරයි සුගතුයි දම්මියි ලෙස ගීතලෝලීන් අතරේ ගොඩක් ජනප්‍රිය වුණු ඒ යුගය හරිම මිහිරියි. ‘සරල ගී’ වැඩසටහනකට තමයි සිසිරයි මමයි මුලින්ම ඔය ගීතය ගායනා කෙරුවේ. තාමත් අපෙන් ‘දම්මි සුගත් ගීතය ගයන්න’ කියා ඉල්ලන රසික රසිකාවියන් ඉන්නවා. අපි දෙන්නාගේ ආදර ලෝකයට එදා දම්මි සුගත් ගීතය ආශිර්වාදයක් වුණා.”ඔබ දෙදෙනාගේ ගායන දිවියේ අමතක නොවන සිදුවීමක් පවසන්න කැමැතිද?”අමතක වෙන්නේ නැති සිදුවීම් කොච්චර තියෙනවාද. හ්ම්.. විශේෂ සිදුවීමක් පසුගිය ජනවාරි 20 වැනිදා අපේ ‘සිසින්ද්‍රා’ ප්‍රසංගයේ දී සිදුවුණා. එදා අපේ ප්‍රසංගයට මහින්ද රාජපක්ෂ ජනාධිපතිතුමා සහභාගි වී පැය එකහමාරක පමණ කාලයක් අප සඳහා රැඳී සිටීම අමතක කරන්න බැරි සිදුවීමක්. අපට එතුමාගේ ආශිර්වාදය එදා ලැබුණා.’සිසින්ද්‍රා’ ප්‍රසංගයේ දී එළිදැක්වූ ‘ඉරේෂා’ ගීත ඇල්බමයට ලැබුණු ප්‍රතිචාර කෙසේද?”අපි හිතුවාටත් වඩා ඉහළ ප්‍රතිචාර ලැබුණා. තවමත් එය ලබා ගන්න නොහැකි වූ බොහෝ දෙනකු අපෙන් එය ඉල්ලනවා. (“ඒ අය වෙනුවෙන් මෙම දැනුම් දීම කරන්න” යැයි ඉල්ලමින්) ‘ඉරේෂා’ ගීත ඇල්බමය ඕනෑ හැමෝටම දැන් එය ‘සිංග්ලංකා’ වෙතින් ලබා ගන්න පුළුවන්. ඒ වගේම මා ලියූ ‘රන්පියවර’ පොතටත් හොඳ ඉල්ලුමක් තියෙනවා. එය අවශ්‍ය පාඨකයින්ට නුගේගොඩ ‘සරසවි’ පොත්හල්වලින් ලබාගන්න පුළුවන්.”ජ්‍යෙෂ්ඨ ගායන ශිල්පිනියක් වන ඔබ විනිසුරුවරියක් ලෙස එකම එක රියැලිටි වැඩසටහනකට පමණයි සහභාගි වුණේ. ඒ ඇයි?”මා සහභාගි වුණු එකම එක වැඩ සටහනත් ළමා වැඩසටහනකුයි වුණේ. එහිදී ඇති වූ කලකිරීම නිසයි ඉන්පසු එවැනි විනිශ්චයන් කෙරෙන වැඩ සටහන් සඳහා නොගියේ. විශේෂයෙන්ම ළමයින්ව ලොකු අය වගේ අන්දලා ඔවුන් ලවා වැඩිහිටි ගී ගැයවීම සුදුසු නැහැ කියා මං හිතනවා. තවත් කරුණක් තමයි ‘ඔයාගේ ගායනය වගේම රඟපෑමත් හොඳයි’ වැනි එකම වචන මාලාවක් හරව හරවා කියවන රූකඩ විනිශ්චයකට සහභාගි වෙන්නත් මට බැහැ. ඔය තරු නිකම්ම නිකම් තරු විතරයි. sms මනාප ක්‍රමයෙන් සැබෑ තරු තෝරන්නත් බැහැ. මම sms ක්‍රමයටත් කැමැති නැහැ.”ඔබේ අනාගත පැතුම කුමක්ද?මගේ සිසිරට දීර්ඝායුෂ තමයි මගේ පැතුම.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205278</link>
    <topic>සු.මි.ගෙන් අහන්න</topic>
    <author/>
    <content>සු.මි.ගෙන් අහන්නකඩිගමුවේ අමරසේන දල්පදාදුප්‍රශ්නය – ගුවන්විදුලියේ ‘සිරි අයියා’ යූ.එස්.ඒ. පෙරේරා නම් ‘සොමි අක්කා’ වූයේ කවුද?පිළිතුර – ඒ නමින් කීප දෙනෙක්ම සිටියා. ඒ; ඊවා ද සිල්වා, නන්දා කෙවිටියගල, ධනවති මුණසිංහ, ට්‍රිලිෂියා අබේකෝන් (ගුණවර්ධන) යනාදි වශයෙන්.උණවටුනේ චතුරිකා අමරකෝන්ප්‍රශ්නය - කේ.කේ. සමන්කුමාර සාහිත්‍ය පාඨමාලාවක් ද බුද්ධික දමයන්ත නාට්‍ය පාඨමාලාවක් ද පවත්වගෙන යනවා. මේවායින් නිර්මාණකරුවෝ බිහි වෙයිද?පිළිතුර – ප්‍රතිභාවක් නැති කෙනකුගෙන් නම් මොනම නිර්මාණයක්වත් බිහි වෙන්නේ නැහැ. නාන කාමරයක් ඇතුළේ වත් සින්දුවක් කියාගන්න බැරි මාව භාත්ඛණ්ඩේ යවලා වැඩක් නැහැනේ. තැඹිලි වල්ලක වහලා ඉන්න කාක්කෙක්වත් ඇඳගන්න බැරි මාව ශාන්ති නිකේතනයට යවලා වැඩක් නැහැනේ. මේකත් ඒවගෙ තමයි. හැබැයි ප්‍රතිභාවක් ඇති අංකූර කලාකරුවන්ට පාඨමාලා ඔස්සේ බොහෝ දේවල් ඉගෙන ගන්න පුළුවන්.මොරටුවේ බී.ආර්.ඩී. පීරිස්ප්‍රශ්නය – මහාචාර්ය සුනිල් ආරියරත්නගේ ‘සිංහල චිත්‍රපට ගීතාවලිය’ 4 කලාපය එළිදකින්නේ කවදා ද?පිළිතුර - ළඟදීම එළි දකීවී.මෝදර එම්.ආර්.සී. ඩයස්ප්‍රශ්නය - සාර්ලිස් මාස්ටර් + සාදිරිස් මාස්ටර් එක්කෙනෙක් ද? දෙන්නෙක් ද?පිළිතුර - දෙන්නෙක්. එම්. සාර්ලිස් ප්‍රකට චිත්‍ර ශිල්පියෙක්. ඔහුගේ පුතා තමයි තවත් ප්‍රකට චිත්‍ර ශිල්පියකු හා ගායකයකු වූ සුනිල් ප්‍රේමරත්න. ජේ. සාදිරිස් මාස්ටර් සංගීතඥයෙක්. ඔහුගේ පුතා තමයි ප්‍රවීණ සංගීතවේදී ෂෙල්ටන් ප්‍රේමරත්න.ඇත්කඳුරේ ගුණපාල අයි. දිවිතුරගමප්‍රශ්නය - සිනමා ලේඛක හා ඔබේ සමකාලීන හෙන්රි පි‍්‍රයශාන්ත මෙන්දිස් ගැන යමක් දැන ගන්න කැමැතියි.පිළිතුර – ඔහු අපට වැඩිය ජ්‍යෙෂ්ඨ මාධ්‍යවේදියෙක්. ඔහු සිනමාව ගැන ලියන කාලයේ අපි ඉපදිලාවත් නැහැ. හෙන්රි අයියා සිනමා පුවත්පත් කලාවට අගනා සේවයක් ඉටු කරන්නෙක්. මා ඔහු අගය කරනවා. පෞද්ගලිකව ගත්තොත් සාන්ත දාන්ත තීන්ත කූඩුව වගෙ අහිංසකයි.ඇඹිලිපිටියේ කාංචනා බැද්දවිතානප්‍රශ්නය – ගායක එඩ්වඩ් ජයකොඩි ගැන ඔබේ අදහස් දක්වන්න?පිළිතුර – එඩ්වඩ්ට අති මධුර කටහඬක් තියෙනවා. ඔහුගේ හුඟක් ගීතවලට මම හරිම කැමැතියි. උදා : වශයෙන් ගඟ තවම තරුණයි, මිණි මිණි පොද වැටේවි, මේ ඉරහඳ යට හමුවී, මල් මාලති ලතා, අකීකරු ද ඔබේ හිතත්, නෙතු දැහැන් බිඳී වැනි ගීත ඇසීමෙන් මා අපූර්ව ආනන්දයක් ලබනවා. පෞද්ගලිකව ගත්තොත් එඩ්වඩ් සුන්දර මනුස්සයෙක්. රසකතා සාගරයක්. කොටින්ම ජොලි පොරක්.කඩවත සුජාතා ගුණවර්ධනප්‍රශ්නය – මල්කාන්ති, නිරංජලා හා නිර්මලා යන සොහොයුරියන්ගෙන් මිහිරිම කටහඬ තිබෙන්නේ නිරංජලාට බවයි මගේ අදහස. ඒ පිළිබඳ ඔබේ ප්‍රතිචාරය කෙබඳු ද?පිළිතුර – ඔබේ අදහසත් සමඟ මා එකඟ වෙනවා.ග්‍රෑන්ඩ්පාස් විමල් රණසිංහප්‍රශ්නය ‘සිකුරු තරුව‘ චිත්‍රපටයේ පුණ්‍යා හීංදෙණියගේ සොහොයුරා ලෙස රඟපෑ ළමා නළුවා කවුද?පිළිතුර - සරත් ප්‍රේමතිලක. (ඔහු මීමන ප්‍රේමතිලකගේ පුතෙක්. සුනිල් මාධව පේ‍්‍රමතිලකගේ මල්ලි. ‘ක්‍රීඩා’ සඟරාවේ කර්තෘ.මේ සතියේ පහත නම් සඳහන් අයත් ප්‍රශ්න එවා තිබුණා. කුරුණෑගල ගංගානි සිරිවර්ධන, මාතර දෙණිපිටියේ හංසි නදී වාසනා, රත්නපුරේ බටුගෙදර කේ. චන්ද්‍රසේන, කඹුරුගමුවේ දයානි මොනරවිල.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av1205279</link>
    <topic>ඇන්ජිගෙන් බ්‍රැඩ්ට හෙලිකොප්ටරයක් තෑගි</topic>
    <author>සේමාලි කැල්ලපත</author>
    <content>ඇන්ජිගෙන් බ්‍රැඩ්ට හෙලිකොප්ටරයක් තෑගිඇන්ජලිනා ජොලී - බ්‍රෑඩ් පිට් යුවළ ගැන මේ දිනවල මාධ්‍යකරුවන් නිතර ඇහැ ගහගෙනම ඉන්නවා. මෙයට ප්‍රධානම හේතුව ඔවුන්ගේ ළඟ එන විවාහයයි.ඇන්ජලිනා සිය පෙම්වතාට අලුත්ම හෙලිකොප්ටරයක් මිලදී ගෙන දුන් පුවතක් මේ අතර මාධ්‍ය වාර්තා කළා. ඉතා මෑතකදී ඇන්ජලිනා - බ්‍රැඩ් පිට්ට මිලදී ගෙන දුන් මේ හෙලිකොප්ටරයේ වටිනාකම ඇමෙරිකානු ඩොලර් මිලියන 1.6 ක්. බ්‍රැඩ් පිට්ගේ උපන් දිනයවත් ළඟපාතක නැතිව මෙහෙම තෑග්ගක් දීපු එක මාධ්‍යයටත් ප්‍රශ්නයක් වෙලා.බ්‍රැඩ්ට ගුවන්යානා පැදවීමේ බලපත්‍ර තිබුණත් ඔහු නැවත පුහුණුව පටන්ගන්න ලැහැස්තිලු. එපමණක් නොවෙයි දකුණු ප්‍රංශයේ පිහිටි ඔවුන්ගේ විශාල මන්දිරය පිහිටි ඉඩමේ ගුවන් යානා බස්සන ධාවන පථයකුත් හදලා. ඔවුන්ගේ විවාහ මංගල්‍ය උත්සවයට පෞද්ගලික ගුවන් යානාවලින් පැමිණෙන අමුත්තන්ටත් මේ ගුවන් පථය යොදා ගැනීමට හැකිවෙයිලු. ඒත් මේ මන්දිරය තියෙන්නේ ව්ධ ජ්තර ඛධදඥ එකේලු.දැන් ඔවුන් ප්‍රංශයේ මේ මන්දිරය අලුත්වැඩියා කරන්නේ ළඟදි පැවැත්වෙන විවාහ මංගල උත්සවය එහිදී පැවැත්වීම සඳහා බවයි වාර්තා වෙන්නේ. ඔවුන් මංගල උත්සවයේ ලක ලැහැස්තිය සඳහා ඩොලර් මිලියන 10 ක් වැය කරලා.මේ විවාහ මංගල උත්සවය ඔවුන් දෙදෙනා හදාවඩා ගන්නා දරුවන් උපන් රටවල චාරිත්‍ර වාරිත්‍ර හා සම්ප්‍රදායන්වලටත් මුල්තැන දී පවත්වන්න මේ දෙන්නා අදහස් කරගෙන ඉන්නවා.දැන් එංගලන්තයට පැමිණ සිටින මේ යුවළ ඉදිරි මාස 15 ගතකිරීම සඳහා එංගලන්තයේ සරේවලින් මන්දිරයක් කුලියට අරන්. එහි මාසික කුලිය ඩොලර් 24000 ක්. වෙන්ම්වර්ත් එස්ටේට් නම් වූ මෙහි ළමයි 6 දෙනාත් සමඟ පදිංචියට එනතුරු ඉවසීමක් නැතැයි ඔවුන් මෑතදී පවසා තිබුණා.මෑතකදී ලන්ඩනයේ සංචාරයක යෙදෙද්දී ජනතාව ඇන්ජලිනා යුවළ වටකරගෙන සිටියදී.අවුරුදු 6 ක් තිස්සේ එකට ජීවත්වුණත් විවාහ නොවී සිටි මේ යුවළ හදිසියේම විවාහ වීමට තීරණය කළේ එක්සත් ජාතීන්ගේ කටයුතුවලට එක්වී සිටින ඇන්ජලිනා හදිසියේ මිය යතැයි බ්‍රැඩ් පිට් බයවීම නිසාලු.එක්සත් ජාතීන්ගේ සරණාගතයන් පිළිබඳ ආයතනයේ සම්මානනීය තානාපතිවරිය ලෙස කටයුතු කරන ඇන්ජලිනා දකුණු ඇමෙරිකානු රටවල සහ ඉක්වදෝරය වැනි රටවල නිතර සංචාරය කරනවා. ජනවාර්ගික ගැටුම් පවතින මේ රටවල සංචාරය කරද්දී තම ජීවිතයට හානියක් වෙතැයි ඇන්ජලිනා සිටියේ බයෙන්ලු. ඇය ඒ ගැන බ්‍රැඩ් පිට්ට ලිපියකින් ලියා තිබුණාලු.සමුගැනීමේ ලිපියක් ලෙස ලියා තිබු ඒ ලිපියේ ඇය ඇගේ සියලු සෞඛ්‍ය තොරතුරු ඒ කියන්නේ ලේ වර්ගය වැනි තොරතුරුත් ලියන්න අමතක කර නැහැ.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052710</link>
    <topic>අජානේය අශ්වයා සහ කොටළුවා</topic>
    <author/>
    <content>අජානේය අශ්වයා සහ කොටළුවාමෙරට බෞද්ධ නිවෙස්වලත්, බොහෝ ව්‍යාපාරික ස්ථානවලත් සීවලී මහරහතන් වහන්සේගේ මුද්‍රිත රූපයක් රාමුකොට එල්ලා ඇත්තේ ඒ ආනුභාවයෙන් අර්ථ සම්පත් වැඩිකරගත හැකිය යන විශ්වාසයෙනි. ශ්‍රී ලාංකේය සාහිත්‍යකරුවන්ගේ නිවෙස්වල තබා ගත යුතු තවත් සීවලී රූපයක් ඇතැයි සිතමි. ඒ මහාචාර්ය බඹරැන්දේ සිරිසීවලී හිමියන්ගේ ය.සමාජවාදී අදහස් දැරූ, පෙරළිකාර ‘පොලිට් භික්ෂුවක’ වූ සිරිසීවලී හිමියෝ, 1945 දී ‘අන්තිම කැමැත්ත’ නමින් කෙටිකතා සංග්‍රහයක් පළ කළහ. ශ්‍රද්ධාවෙන් අන්ධවූවන්ගේ මෝඩකම්වලට තියුණු උපහාසයක් එල්ල කරන මෙම කතාව සිරිසීවලී හිමියන්ගේ නිර්භය, නිදහස් චින්තනය පැහැදිලිව දක්වයි.දීර්ඝ වාක්‍ය සහිත රචනා ශෛලිය පාණ්ඩිත්වය පෙන්වන ලක්ෂණයක්ව තිබූ අවධියක සිරිසීවලී හිමියෝ කෙටි - සරල වාක්‍ය රීතිය භාවිතයට ගත්හ.’ප්‍රගතිශීලී සාහිත්‍ය’ නමින් පළ කළ ‘සිතන කලාව‘, ‘ලියන කලාව‘, ‘කතා කලාව‘ ආදී කුඩා පොත් පෙළ ඊට හොඳම නිදසුන් වෙයි. නොයෙකුත් විෂයයන් ගැන නිරවුල්ව සිතන – දකින – ලියන අයුරු එම ‘කලා පොත් පෙළින්’ කියැවුණි. එම අදහස් අතනින් මෙතනින් ගත් ඒවා නොව සිරිසීවලී හිමියන්ගේ ම නිදහස් සිතිවිලි සයුරෙහි උපන් මිණිමුතුය.’සිතන කලාවෙ‘හි ලා සිරිසීවලී හිමියන් පවසන අන්දමට ශ්‍රේෂ්ඨ චින්තකයෝ ලෝකයේ දක්නට ලැබෙන කුණුගොඩවල් නැතහොත් අපිරිසුදු හැඟීම් ගැන සිත සිතා වෙහෙසීමට කැමැති නැත. ගං වතුරට ගලා ආ කුණු ගොඩක් නිසා තමාගේ ගෙය අපිරිසිදු වුවහොත් ඒ කුණු ගොඩ ඉවත් කොට ගෙය පිරිසුදු කර ගන්නවා විනා ඒ දෙස බල බලා ගඟෙන් පළිගන්නට කල්පනා නොකරයි.’සිතන කලාවෙ‘හි ම එක් තැනක සිරිසීවලී හිමියන් සඳහන් කරන අන්දමට ලෝකයේ තමන්ට තැනක් නැතැයි හැෙඟන්නෝ රස්තියාදුකාරයෝ බවට පත්වෙති.සාහිත්‍ය ලෝකය සම්බන්ධයෙන් ද මෙය පොදුය. එබඳු රස්තියාදුකාරයෙකුට පෑනක්. පැන්සලක් පින්සලක් දුන් විට සිදුවන්නේ වඳුරාට දැලි පිහිය හෝ හනුමාට පන්දම දුන් විට සිදුවන විනාශයමය.ඇමෙරිකානු ලේඛක අර්නස්ට් හෙමිංවේ ද කෙටි වැකි සහිත සරල රීතියක් අනුගමනය කළ ලේඛකයෙකි. එහෙත් මේ දෙදෙනා එකිනෙකාට වෙනස් සංස්කෘතීන් දෙකක නියෝජිතවරුය. සිරිසීවලී හිමියන්ගේ ‘ධාතු සෙවීම’ කෙටිකතාව ඉංග්‍රිසියට නැගුවහොත් එය කියවන ඇමෙරිකානුවෙකුට එහි උපහාසය නොවැටහෙයි. එහි මුල් රසය ද නොලබයි. හෙමිංවේගේ කතාවක සිංහල පරිවර්තනයක් කියැවීමෙන් ද ඔහුගේ වාග්මිතාව හඳුනා ගත නොහැකිය. (ජීවිතය හා මිනිසත්බව ගැන හෙමිංවේගේ දැක්ම කෙසේ වුවද අවසානයේ ඔහු මියයන්නේ තම තුවක්කුවෙන් හිසට වෙඩි තබාගැනීමෙනි.)මෙය, සම්ප්‍රදායික සාහිත්‍ය ධාරාවෙන් පිටස්තර ලේඛකයින් කලාපීය හා ගෝලීය සාහිත්‍ය ක්ෂේත්‍රය තුළ විශාල ජයග්‍රහණයක් ලබා ගනිමින් සිටින යුගයකි.සිරිසීවලී හිමියන් කියූ ආකාරයේ ‘තැනක් නැති – නමක් නැති’ රස්තියාදුකාරයන් සාහිත්‍ය කතිකාවට රිංගීම භයානකය. ඔවුන් හෙමිංවේ හෝ සොයින්කා අතපත ගාන්නේ හෙමින් සීරුවේ ඔවුන්ගේ පසුම්බියට විදින්නට විය හැකිය!අනෙක් අතට අජානේය අශ්වයින් ගැන කොටළුවන් කියන විස්තරය අසන්නට කාලය නාස්ති කරන්නේ තවත් කොටළුවෙකුම මිස අන් කවරෙක්ද?ආචාර්ය ලියනගේ අමරකීර්ති ‘අමුතුª කතාව‘ නමින් පළ කළ විචාර ග්‍රන්ථයේ පෙරවදනෙහි ඇති අගනා අදහස් දෙකකින්, අද දිනපොතේ සටහන නිමා කරනු කැමැත්තෙමි.1. සාහිත්‍ය කෘති කියැවීම නමැති බරසාර කාර්යය, සිංහල සාහිත්‍ය විචාරකයාට අමතකව ගොසිනි.2. පොතකට අකැමැතිව බැණවැදීම විසින් අනාවරණය කෙරෙන්නේ පොතේ ස්වභාවයට වඩා පාඨකයාගේ ස්වභාවයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052711</link>
    <topic>මුකුත් දන්නෙ නැති අයගේ හොඳම රස්සාව තමයි රඟපෑම</topic>
    <author>හේමාලි විජේරත්න</author>
    <content>මුකුත් දන්නෙ නැති අයගේ හොඳම රස්සාව තමයි රඟපෑම-ජැක්සන් ඇන්තනීජැක්සන් ඇන්තනී නම් වූ ප්‍රවීණ රංගවේදියා ගැන පසුගිය දිනවල අප කතාබහ කළේ ඔහු මහාචාර්ය සුනිල් ආරියරත්නයන්ගේ ‘කුස පබා’ චිත්‍රපටයේ කුස රජු ගේ චරිතය නිරූපණය කිරීම නිසාවෙනි. එහෙත් මෙවර අපේ අවධානය ඔහු වෙනුවෙන් යොමු වනුයේ වෙනත් කරුණක් හේතුකොටගෙනය. කුස රජුට සමුදෙන පමාවෙන් ඔහු නැවත අපේ රටේ බොහෝ ප්‍රේක්ෂකයින් ප්‍රමාණයක් වටකොට සිටින රූපවාහිනිය මාධ්‍යය කරා පිය ඔසොවයි. එදා වේදිකාවෙන් සිය ගමන් මඟ ආරම්භ කරමින් ලංකාවේ මුල්ම ටෙලිනාට්‍ය රැල්ලෙන් ජනගත වූ ජැක්සන් වැන්නෙක් නැවත රූපවාහිනි නාට්‍යයට එක්වීම සුවිශේෂ සිද්ධියක් වන්නේ කෙසේදැයි මේ මොහොතේ ඔබට සිතෙන්නට ඉඩ ඇත.මෙවර ජැක්සන් ඇන්තනී ගේ රූපවාහිනී සම්ප්‍රාප්තිය සුවිශේෂී වන්නේ ඔහු පුරා වසර 15කට පසු නැවත ටෙලිනාට්‍යයක රඟපෑම නිසාය. පුරා වසර 15ක් තිස්සේ ටෙලිනාට්‍ය මාධ්‍යයෙන් ඔහු බැහැරව සිටියේ කුමක් නිසාද? වසර 15ට පසු මෙවර ටෙලිනාට්‍යයකට එක්වන්නට තරම් මේ ටෙලිනාට්‍යය සතු සුවිශේෂිත්වය කුමක්ද? යන්න පිළිබඳ කතාබහකට පසුගිය දිනක අප ඔහු මුණගැසුණා. මේ පිළිසඳර ඒ නිමිත්තෙනි.වසර 15ට පසු ඔබ ටෙලිනාට්‍යය රංගනයකට එක් වෙනවා යැයි ලැබුණු ආරංචිය සත්‍යයක්ද?සත්‍යයි. මෙහි තිබෙන විශේෂත්වය වෙන්නේ අවුරුදු 15කට පස්සේ මම ටෙලි නාට්‍යයක රඟපානවා කියන එක සහ ඒ ඇයි? කියන එකයි. මම නතර කරපු තැනින් පියවරක් ඉස්සරහට තියනව මිසක් මට පස්සට යන්න බෑනේ. මම රඟපාලා තියෙන්නේ ටෙලිනාට්‍ය අතළොස්සක පමණයි. ඒ හැම එකක්ම සාකච්ඡාවට බඳුන් වුණු, සම්මානයට පාත්‍ර වුණු ටෙලිනාට්‍ය. ‘පළිඟු මැණිකේ’ ගෙන් පටන් අරගෙන ‘කන්දෙ ගෙදර’, ‘තාරා දේවි’, ‘කඩුල්ල’, ‘ඇල්ල ළඟ වලව්ව‘, ‘පිටගම්කාරයෝ’, ‘අකාල සන්ධ්‍යා’ කියන ටෙලි නාට්‍යවල තමයි මම රඟපෑවේ. ‘අකාල සන්ධ්‍යා’ ටෙලිනාට්‍යයෙන් පස්සේ මට ඊට එහා යන චරිතයක් සහිත ටෙලිනාට්‍යයක් හම්බවුණේ නෑ.මෙච්චර කාලයක් ටෙලි නාට්‍යයක රඟනොපාන්න හේතුව ඒකද? එහෙම නැතිනම් ආරාධනා නොලැබීමද?එකම හේතුව ඒකයි. හුඟදෙනෙක් හිතනවා පසුගිය කාලයේ මම හරිම කාර්ය බහුලයි ඒ නිසා රඟපාන්නේ නෑ කියලා. එහෙම එකක් නෑ. ආරාධනා නොලැබුණත් නොවේ.මම තරුණයන්ට, හරියට ගෞරව කරන කෙනෙක්. ඊළඟ පරම්පරාවට මගේ තියෙන්නේ විශාල ගෞරවයක්. විශාල ආදරයක්. ඒ නිසා මම ඔවුන් සමඟ ගැටෙන්න බලාගෙන ඉන්නේ. හැබැයි ඉතින් මගේ ප්‍රතිපත්ති උල්ලංඝනය කරගෙන එහෙම ගැටෙන්න යන්නේ නෑ. මම ඒ අය සමඟම සම්බන්ධ වෙන්න පුළුවන් තරම් උත්සාහ කළා. මෑත භාගයේ විකාශය වුණු ටෙලිනාට්‍ය කිහිපයක්ම මට ආරාධනා ලැබුණු ඒවා. සමහර ඒවා මම කියවලා පිටපතටත් එකඟ වෙලා ඊළඟ සාකච්ඡාවලදී එපා කියල හිතුණු ඒවා. බොහෝ ඒවා පිටපත් කියවීමෙන්ම බැහැයි කියපු ඒවා. සමහර ඒවා දුරකථනයෙන් තේමාව දැනගත්ත ගමන්ම බැහැයි කියපු ඒවා. ඔය විදියට මම කාලය ගත කළා. මම විවිධ ක්‍ෂේත්‍රවල කාර්ය බහුලව හිටියට මගේ කැමැතිම විෂය රඟපෑම. ඒ අතරින් ටෙලිවිෂනයේ රඟපාන්න ඉතාමත්ම කැමැතියි.ටෙලිවිෂනය කියන්නේ එකවර විශාල වශයෙන් ජනගත වන මාධ්‍යයක්. අනිත් පැත්තෙන් මේ අපි ඉපදුණ මාධ්‍යය. වේදිකාවෙන් ආවත් අපි ප්‍රකට වුණේ රූපවාහිනියෙන්. ඒ නිසා කාර්ය බහුලත්වයක් මට කවදාවත් නෑ. කාල කළමනාකරණයෙන් මම වැඩ කටයුතු සැලසුම් කරගන්නවා. ඒ නිසා මගේ කාලය ඕනෑම වෙලාවක මාව සන්තෝෂයට පත් කරන නිර්මාණයක් වෙනුවෙන් විවෘතයි.ඔබට තරුණ පරම්පරාවත් සමඟ වැඩ කිරීමේ දැඩි කැමැත්තක් ආශාවක් තිබෙනවා කිව්වා. ඒකට හේතුව මොකක්ද?මගේ බලපොරොත්තුව මගේ පැළැන්තියේ මාව මීට පෙර අධ්‍යක්ෂණය කළ අයගේ ටෙලිනාට්‍යයක රඟපෑමට නොවෙයි. මම ඔවුන්ගෙන් තෘප්තිමත් වී හමාරයි.මට හැම මොහොතේම තිබෙන අවශ්‍යතාව තමයි ඊළඟ පරම්පරාවත් සමඟ සබඳතාවයක් ගොඩනඟා ගැනීම. ඊළඟ පරම්පරාවේ ටෙලිනාට්‍යකරුවන් සමඟ එකතුවෙන්න මට ලොකු කැමැත්තක් තිබුණා. ඒ බලාපොරොත්තුව ඉෂ්ට වන්න අවුරුදු 15ක් ගියා.ඔබ මෙවර සම්බන්ධ වී සිටින්නේ එවන් තරුණ අධ්‍යක්ෂවරයකු සමඟද?මෙවර මට ඒ තරුණ සම්බන්ධතාව ලැබුණේ අධ්‍යක්ෂවරයා සමඟ නොවෙයි. මේ අධ්‍යක්ෂවරයා මීට පෙර මාව අධ්‍යක්ෂණය කළ කෙනෙක්. මම ආනන්ද අබේනායකගේ ‘කන්දෙ ගෙදර’ ටෙලි නාට්‍යයේ ‘සඳුන් මහත්තයා’ වුණු හැටි තාමත් ප්‍රේක්ෂකයින්ට හොඳට මතකයි. මෙවර ආනන්ද මාව මුණගැහෙන්න ආවේ මම ආදරය කරන තරුණයකුගේ පිටපතක් අරගෙන. ඔහු නාමල් ජයසිංහ. පසුගිය කාලයේ මම කැමැත්තෙන් නැරඹූ ටෙලි නාට්‍ය කිහිපයකම රචකයා ඔහු.ඒ වගේම අපි අද කරන්නේ ටෙලි නාට්‍යවල බනින එකම පමණයිනේ. නමුත් සොයා බලද්දි මට දැනගන්නට ලැබුණේ ස්වර්ණවාහිනියේ දැනට විකාශය වන සතිඅන්ත ටෙලිනාට්‍ය අතරින් වැඩිම ප්‍රේක්ෂක ප්‍රතිචාරයක් සටහන් වෙලා තියෙන්නේ ‘අහසින් වැටුණා’ කියන ටෙලි නාට්‍යයට. මේ ටෙලිනාට්‍යය රචනා කරන්නේ නාමල් ජයසිංහ. අධ්‍යක්ෂණය කරන්නේ ආනන්ද අබේනායක. කාලයක් පුරා ආනන්ද අධ්‍යක්ෂණය කළ ටෙලි නාට්‍ය සඳහා වැඩිම ප්‍රතිචාරත් ලැබුණා. සම්මානත් ලැබුණා. ගුණාත්මක අතින් ඉහළ ටෙලි නාට්‍ය කිරීමෙන් ප්‍රේක්ෂක ග්‍රහණය ලබා ගත නොහැකිය කියන මිත්‍යාව ආනන්ද වෙනස් කරලා තිබෙනවා.අපේ රටේ එහෙම මිත්‍යාවක් තිබෙනවා. වැඩි ප්‍රේක්ෂක ග්‍රහණයක් ලබාගන්න නම් බොළඳ ප්‍රේමය, ඕලාරික ප්‍රේම කතා, භාවාතිශය සිදුවීම් සහිත මෝඩ ටෙලිනාට්‍ය කතා තිබිය යුතුයි කියලා ව්‍යාජ අධිකාරි මතයක් හදාගෙන ඉන්නවා. මේ මතය මම කියන්නේ අපේ රටේ ජනතාවට විශාල අගෞරවයක්. වෙනත් රටකට වඩා අපේ රට අනාදිමත් කාලයක් උසස් කලාවක් රසවින්ද ජනතාවක් ඉන්නේ.ඒ පරම්පරා උරුමයේ වර්තමානිකයින් අද ටෙලිනාට්‍ය බලන්නේ ‘කව් සිළුමිණ’ කියවපු ‘සැළලිහිණි සංදේශය’, ’අමාවතුර’, ‘බුත්සරණ’ කියවපු පරම්පරාවක වර්තමානිකයින් අද ඉන්නේ. රසඥතාව ටෙලි නාට්‍ය නිසා හානිවෙලා කියන මතයට මම කවදත් විරුද්ධයි. අපේ රසඥතාවයට කාටවත් එහෙම හානි කරන්න බෑ. මේ ආනන්ද සහ නාමල් ජයසිංහගේ එකතුවෙන් පසුගිය කාලය පුරාම හොඳ නිර්මාණ බිහිවුණා. මේකත් මට හොඳ නිර්ණායකයක් වුණා. ආනන්ද ‘අප්පච්චි’ නමැති ටෙලිනාට්‍යය පිටපත මගේ ඉදිරියෙන් තබනකොටම පළමු තෝරාගැනීම මම කරලා ඉවරයි.’අප්පච්චි’ ටෙලි නාට්‍යයේ ඔබේ චරිතය කොයි වගේද?මේ පිටපත කියවත්දි මට හිතුණා මීට පෙර ටෙලිවිෂන්වල කියවල තියන පිටපත් ගත්තම පළමු තැන ගන්නේ තිලක් ජයරත්න කියලා. ඔහු තමයි ලංකාවේ ටෙලිනාට්‍ය පිටපත් රචනයේ මගේ මුදුන් මල්කඩ. ඔහු උග්‍ර දේශපාලනික, ආර්ථික, විමර්ශන සරල ටෙලිනාට්‍යවලට ගත්තා.මම රඟපාපු ධර්මසේන පතිරාජ අධ්‍යක්ෂණය කළ තිලක් ජයරත්න රචනා කළ ‘කඩුල්ල’ ටෙලි නාට්‍යය ගත්තොත් එහි තිබෙන්නේ සම්පූර්ණ ආර්ථික විද්‍යා පාඩමක්. ඒ කොම්ප්‍රදෝරු ධනපති පන්තිය ආර්ථික අතින් සමෘද්ධිමත් වෙලා දේශපාලන බලය අත් අඩංගුවට ගැනීම නිසා උග්‍ර ශාස්ත්‍රීය මතවාදය. කුමාරි ජයවර්ධනලා මේක රචනා කරලා තිබුණේ විශාල පොත්වලින්.මෙන්න මේ ගැඹුරු ආර්ථික දේශපාලනික විෂය පථය ජනකාන්ත ටෙලිනාට්‍යයක් බවට පත්කළා තිලක් ජයරත්න. මෙන්න ටෙලිවිෂනයේ කාර්යභාරය. ‘අප්පච්චි’, ටෙලිනාට්‍යය පිටපත කියවත්දි මට දැනුණේ මේ කියන ‘අප්පච්චි’ අපේ රටේ වර්තමාන සමාජයේ හැමකෙනෙක් තුළම ජීවත්වන ‘අප්පච්චි’ කෙනෙක්. අපි ප්‍රාර්ථනා කරන ‘අප්පච්චි’ සේම අපි කිසිවෙකුටවත් නොලැබුණු ‘අප්පච්චි’ මේ පිටපතේ ඉන්නේ. මේ ‘අප්පච්චිගේ’ චරිතය තමයි මම නිරූපණය කරන්නේ.මේ චරිතය ක්‍රියාත්මක වෙන්නේ අප්පච්චි සහ දියණිවරුන් හතර දෙනෙක් අතර. මේ කතා ප්‍රවෘත්තිය හරි පුදුමයි. සුන්දර විවාහ ජීවිතයක් ගෙවන යුවළක් හා දරු හතරදෙනෙක් වටා ගෙතෙන කතාව. බිරිඳගේ හදිසි වියොවත් සමඟ මේ අප්පච්චි ජීවිතේට මුහුණ දෙන හැටි තමයි කතාව පුරාම තිබෙන්නේ. මේ අප්පච්චි තුළ ‘මම’ කෙනෙක් ජීවත් වෙනවා. මට හරි ළඟයි මේ අප්පච්චි. මමත් දරුවෝ තුන්දෙනෙක් හා සුන්දර බිරිඳක් එක්ක ජීවත්වෙන කෙනෙක්.මගේ ගෙදර සිද්ධවෙන බොහෝ සිදුවීම් මේ ගෙදරත් සිද්ධ වෙනවා. මම ඒ තැන්වලදි හරිම හැඟීම්බර වෙනවා. මම දරුවන්ට හරියට ආදරය පෙන්වන අප්පච්චි කෙනෙක්. මගේ අම්මා තාත්තත් මට හරියට ආදරය පෙන්නපු දෙන්නෙක්. අපේ අම්මා හරිම කැමැතියි මාව වැළඳගන්න. මමත් ආසයි ඒකට. මගේ දරුවෝ දැන් ලොකුයි. සමහරු විවාහත් වෙලා. ඒත් තවම මම උන්ට ආදරෙයි කියනවා, වැළඳ ගන්නවා. මේ ටෙලිනාට්‍යයේ එන අප්පච්චිත් ඒ වගේමයි. මට හරියට මගේ ජීවිතය මතක් වුණා. ඒ නිසා මේක හරිම මිහිරි අත්දැකීමක් මට.අද වන විට අවර ගණයේ ටෙලි නාට්‍ය බිහිවෙනවා රඟපාන්න බැරි අයට සම්මාන ලැබෙනවා. නමක්වත් අහලා නැති අය ජනප්‍රිය තරු වෙනවා. මෙගා ටෙලි නාට්‍ය බිහිවෙනවා ආදී වශයෙන් විවිධ මැසිවිලි මේ ක්‍ෂේත්‍රයට ලැබෙනවා. වසර 15ට පසු ටෙලිනාට්‍යයක රඟපාන, ටෙලි නාට්‍ය ආරම්භ වූ අවදියේ සිට මේ මාධ්‍යයේ හිටපු ඔබට වර්තමාන ටෙලි නාට්‍ය කලාව ගැන මොනවද කියන්න තිබෙන්නේ?මම අවුරුදු 15න් නැවත ටෙලි නාට්‍ය දර්ශන තලයට යනකොට තාක්ෂණය පුදුමාකාර විදියට දියුණු වෙලා. කැමරාව, ආලෝකකරණය, හඬ පටිගත කිරීම ආදිය ඉතාම ඉහළයි. ඒ පැත්තෙන් ඔවුන් නිර්මාණාත්මකව ඉහළ තලයක ඉන්නවා. නමුත් මානව සම්පත තමයි අඩුවෙලා තිබෙන්නේ. ලංකාවේ නාමල් ජයසිංහගේ තිබෙන දුර්ලභකම මොකක්ද? එවැනි පිටපත් රචකයෝ හොයන්න අමාරුයි.පිටපතක තිබෙන දුර්වලකම නිසාද මෙවැනි අවර ගණයේ ටෙලි නාට්‍ය බිහිවෙන්නේ?පළවැනි කාරණාව පිටපත් හිඟය. එහෙම නැත්නම් ‘මෙගා ටෙලිනාට්‍යය කියන සෝප් ඔපෙරා ආකෘතිය තුළත් මීට වැඩිය විශ්වකර්ම වැඩ කරන්න පුළුවන්. ලෝකේ, වෙනත් රටවල් එහෙම කරනවා. මේක මුලින්ම ‘දූ දරුවෝ’ ටෙලිනාට්‍යයෙන් සෝමවීර සේනානායක කළා. නමුත් අද ටෙලි නාට්‍යවල ඉන්න ආදරවන්තයින්, ආදරවන්තියන් මේ ලෝකේ ඉන්න අය නොවෙයි. හීනවල ඉන්න අය. ඒ නිසා ස්වභාවධර්මය, අපේ සමාජයට දිය යුතු පාඩම ආදිය කැටිකොටගත් පිටපත් රචනාවකින් හොඳ මෙගා ටෙලිනාට්‍යයක් බිහිකළ හැකියි. මම මෙගා රැල්ලට විරුද්ධ කෙනෙක් නොවෙයි. හේතුව දීර්ඝ ටෙලි නාට්‍ය ලෝකේ හැම තැනම තිබෙනවා.ඒවා අපට විතරක් පිටුවහල් කරන්න බෑ. දිනපතා විකාශය කරන ටෙලිනාට්‍ය මඟින් පුදුමාකාර දේවල් කතා කරනවා ලෝකේ බොහෝ රටවල්. අපට නැත්තේ මෙවැනි පිටපත් රචකයෝ. දෙවනුව තමයි අධ්‍යක්ෂවරයා වෙත යන්නේ. අධ්‍යක්ෂවරයා වෙතිනුත් පිටපතට එකතු වෙන යම් යම් දේ තිබෙනවා.අද අපේ බොහෝ අධ්‍යක්ෂවරු කරන්නේ පිටපත ෆොටෝ ගහන එකයි. ඉස්සර එහෙම නෑ. මේකයි අඩුවෙලා තිබෙන්නේ. ඊළඟ කාරණාව තමයි නිරූපණය. අද රඟපෑම කියන විෂය ලංකාවේ හුඟක් අශාස්ත්‍රියයි. මුළු ලෝකයම මේක ශාස්ත්‍රයක් ලෙස ගෞරවයෙන් ගන්න කොට ලංකව පුන පුනා කියනවා මේකෙ ඉගෙන ගන්න දෙයක් නෑ කියලා. මුකුත්ම ඉගෙන ගත්ත නැති කෙනකුට කරන්න තිබෙන හොඳම රස්සාව තමයි රඟපෑම.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052712</link>
    <topic>තුන් මාසේ දානෙන් පස්සේ මියගිය කලාකරුවන් කාටත් අමතකයි</topic>
    <author>වසන්ත ජයසිංහ ආරච්චිගේ</author>
    <content>තුන් මාසේ දානෙන් පස්සේ මියගිය කලාකරුවන් කාටත් අමතකයිමියගිය කලාකරුවන්ගේ භාර්යාවන් කියන කතාවක්”නාමේ නොදිරනා කුණු කය දිරනා අරුමෙකි සෝබා සංසාරේ...”කාලයකට ඉහත ඒ.එම්.යූ. රාජ් ගායනා කළ ඔය ගීතය අපි කවුරු කවුරුත් දන්නවා. ඒ වගේම එහි යථාර්ථය නොදන්න කෙනෙක් නැහැ. මොනදේ වුණත් ඒක තමයි ඇත්ත. හොඳින් හෝ නරකින් නම විතරයි ඉතුරු වෙන්නේ. ජීවත්ව ඉන්න කාලේ තමන් ගැන හොයලා බලලා බුහුමන් විතරක් නෙමෙයි උපහාර, තිළිණ, පඬුරු ප්‍රසාද ඔය මොන දේ දුන්නත් ජීවිතයෙන් සමුගෙන ගියදාක උන්නද මළාද කියලවත් සමහරුන්ට මතකයක් නැහැ. හැබැයි ආදාහනය දවසට ඔහු කළ සේවයට දරුමල්ලන් රැකබලා ගන්නත් ඔවුන්ගේ අනාගතය ගැන පොරොන්දු මල්ලක් දෙන්නත් සමහරු ඉදිරිපත් වෙන්නේ ඒ අඩුව කිසිදාක දැනෙන්න දෙන්නේ නැති බවක් කියමින්.ඒත් තුන් මාසේ දානෙන් පස්සේ ඒ හැම දෙයක්ම කාටත් අමතක වෙලා යනවා. සමහර අයට හත්දවසේ දානෙවත් අඩුම තරමේ මතකයක් නැහැ. පසුගිය කාලේ අපේ රටට සේවය කළ නමගිය කලාකරුවන් රැසක් ජීවිතයෙන් සමුගෙන ගියා. එදාට අර වගේම පොරොන්දු මල්ලකුත් ශෝක ප්‍රකාශත් කියවුණා. ඒ දුන් පොරොන්දු කියූ පරිදි ඉටුවුණාද? අඩුම තරමේ වෙනදා නිතර දෙවේලේ ගෙදරට ආ අය දැන් දුක සැපවත් අහලා බලනවද? රටේ නමගිය කලාකරුවන් අතර ජීවිතය අතහැර ගිය විශාල පිරිසක් හිටියත් ඒ අතරින් කිහිප දෙනෙකුගේ ආදරණීය බිරින්දෑවරු ඒ ගැන අප සමඟ කතා කළා.අසංකා අබේසේකරප්‍රවීණ තිරකතා රචකයකු මෙන්ම සම්මානනීය සිනමා අධ්‍යක්‍ෂවරයකු, ගත්කතුවරයකු, රංගන ශිල්පියකු පමණක් නොව මහා ප්‍රාඥයකු බඳු තිස්ස අබේසේකර නම් සොඳුරු කලාකරුවා මීට වසර කිහිපයකට ඉහත දැයෙන් සමුගෙන යද්දි ඔහු පසුපස සිටි දැවැන්ත සෙවණැල්ල වූයේ ඇයයි. අසංකා අබේසේකර මේ ගැන සිය අදහස් ගොනුකළා.”ඇත්තටම මේ සමාජය මට තේරුම් ගන්න බැහැ මොකක්ද කියලා. තිස්ස අපි අතරින් නැති වුණාට පස්සේ බොහෝ දෙනෙක් කිව්වේ තිස්ස නැති අඩුව අප හැමෝටම දැනෙනවා. ඒ හිඩැස පුරවන්න කෙනෙක් නෑ කියලායි. තිස්ස හිටිය නම් මොන තරම් දෙයක් ඉගෙන ගන්න තිබුණ ද ඔහුගේ හැම වචනයකම ගන්න දෙයක් තිබුණා කියලයි සමහරු කිව්වේ. ඇත්තටම තිස්ස තුළ තිබුණු ඒ ඥානයෙන් කිසිදාක ඔහු මමත්වයක් තියාගන්න උත්සාහ කළේ නැහැ. ආර්ථික වාසි ලබාගන්න කෙනෙකුත් නෙමෙයි.සමහරදාට ගෙදර ආර්ථිකය පිළිබඳ අපිට අර්බුද තිබුණා. එහෙම දවසටවත් එයා ගෙදරට එන්නේ පොත් ටිකක් අරගෙන. මම ඇහැව්වම තිස්ස කියන්නේ මට මේක තමයි ආහාරය කියලා. ඔහු මේ රට පෝෂණය කළේ ඔහුගේ ඥානයෙන්. යම් දෙයක් උපයා ගන්නේ ඒ දැනුමෙන්. ඒත් ලෞකික වශයෙන් කිසිම දෙයක් රැස්කළේ නැහැ.තිස්ස නැතිවුණාම මම ගොඩක් අසරණ වුණා. දරුවෝ දෙන්නා ජීවත් කරන්න ඕන. කටුක අවස්ථා තිබුණා. ජීවත් වෙන්න අමාරුකම් තිබුණා. තිස්ස ඉන්න කාලේ දි වුණත් සමහර විශ්වවිද්‍යාල දරුවෝ එනවා. අපිට පුළුවන් විදිහට කේක් කෑල්ලක් තේ එකක් දීලා තියෙනවා. ඒත් ඒ ළමයි කකුල් දෙක අල්ලලා වඳිනකොට මට දුක හිතෙනවා බත් ටිකක්වත් දෙන්න බැරි වුණානේ කියලා. ඒත් ඒ ළමයි කියන්නේ සර් අපිට දෙන ඥානය කවදාහරි නංගිටයි මල්ලිටයි ලැබෙයි කියලා.ඇත්තටම මගේ දරුවෝ දෙන්නා හොඳින් පාස්වුණා. දුවට ඉන්දියාවට යන්න ශිෂ්‍යත්වයක් ලැබුණා. තිස්ස ඇසුරු කළ කලාකරුවන් මට උදව් කරනවා. මට ඒ අයට දෙන්න තියෙන්නේ පින් විතරයි. ඒත් ජීවත් වෙන්න ඕන. දරුවන් දෙන්නට උගන්වන්න ඕන. රජයෙන් මට යමක් ලැබිලා නැහැ. මම තිස්ස වෙනුවෙන් පිනට ඉල්ලනවා නෙමෙයි. මට තවමත් යමක් කරන්න පුළුවන්. ඒ සඳහා උදව්වක් දෙනවා නම් හොඳයි. තිස්ස අබේසේකර මහත්තයට තිබුණු ගෞරවය නිසා අද සමහර අය මගෙන් දුක සැප අහනවා. ඇත්තටම ඒ දේත් මට ඇති.පද්මිණි ප්‍රේමරත්නසිංහල සිනමාවේ මැද මාවත නිර්මාණය කළ අධ්‍යක්‍ෂවරයකු ලෙස එච්.ඩී. ප්‍රේමරත්නයන් කලාවට කළ මෙහෙවර සුවිශාලයි. එපමණක් නොව පෞද්ගලික රූපවාහිනි නාලිකාවක් ජනපි‍්‍රය තලයට රැගෙන එන්නත් ඔහුට හැකියාව උදාවුණා. ඔහු නැති අඩුව කාටත් වඩා තදින්ම දැනෙන්නේ ආදරණීය බිරිය පද්මිණි ප්‍රේමරත්නටයි.”මගේ මහත්තයා කලාවට රටට විශාල සේවයක් කළ කෙනෙක්. චිත්‍රපට 17 ක් එයා නිර්මාණය කළා. ඒ සියල්ල ජනපි‍්‍රය වුණා වගේම සම්මාන ලැබුවා. ඒත් කනගාටුවෙන් වුණත් කියන්න ඕන එදා එයාට තිබුණ සැලකිලි අද නැහැ. ජනපි‍්‍රයත්වය නැතිවෙලා ගිහින් තියෙන්නේ. ඒ ගැන හිතන කොට විශාල කනගාටුවක් දැනෙනවා. කලාකරුවන්ටවත් එයාගේ චිත්‍රපටවල රඟපාලා ජනපි‍්‍රය තලයට ආව අයටවත් අද එච්.ඩී. ප්‍රේමරත්න කියලා කෙනෙක් හිටියද කියලවත් මතක නැහැ.මට මතකයි මම එයත් එක්ක යනකොට එයාට පුදුම ගරුකිරීමක් සැලකීමක් තිබුණේ. අද ඒ සැලකිලි කිසිවක් නැහැ.මට හිතාගන්න බැහැ මේ තරම් රටට කලාවට සේවයක් කළ අයට මෙහෙමද සලකන්නේ කියලා. ගාමිණි ෆොන්සේකා, ජෝ අබේවික්‍රම අද ඒ අයටත් ඔය දේමනේ වෙලා තියෙන්නේ. අඩුම තරමේ පත්තරේක කුඩා පින්තූරයක්වත් නැහැ. ඇත්ත අපි කවුරුත් නැතිවෙලා යනවා තමයි. ඒත් රටට වැඩක් කළ කෙනෙක් අගය කළ යුතුයි.එයා එයාගේ මහන්සියෙන් පෞද්ගලික රූපවාහිනි නාලිකාවක් ජනපි‍්‍රය තලයකට ගෙනාවා.ඒත් අද වෙනතුරුවත් එයා හදපු ගෝලයෝවත් මට කතා කරලා දුක සැප අහලා නැහැ. විශාල ගෝලයින් පිරිසක් හැදුවා.ඒත් අපි උන්නද මළාද කියලවත් බලන්නේ නැහැ.කිසිම උපහාර උළෙලක එච්.ඩී. ගේ නමක්වත් කියවෙන්නේ නැහැ. සම්මානයක්වත් නැහැ. ඉන්න කාලේ එයාගෙන් උපරිම ප්‍රයෝජන ගත්තා විතරයි. ඇත්තටම ඒ ගැන හිතනකොට හිතට දැනෙන්නේ ලොකු කනගාටුවක් වගේම කලකිරීමක් විතරයි.මාලි විජේසූරියමාලි විජේසූරිය ගැමුණු විජේසූරිය නම් ප්‍රතිභාපූර්ණ කලාකරුවාගේ ආදරණීය බිරියයි. විටෙක හඬකැවීම් ශිල්පියකු ලෙසත් රංගන ශිල්පියකු මතු නොව විකට රංගන ශිල්පියෙකු ලෙස ද සිය ප්‍රතිභාව කලාවට මුදාහල නිහඬ කලාකරුවෙක්. එදා ඔහුට තිබූ හරසර අද ඔහු වෙනුවෙන් තියෙනවද කියන වග හොඳින්ම දන්නේ මාලි විජේසූරියයි.”ගැමුණු ජීවත්ව ඉන්න කාලේදීවත් එයා අගය කළේ නැහැ කියලයි මට නම් හිතෙන්නේ. විකට රංගන ශිල්පියෙකු විදිහට එයා ගොඩක් රසිකයන් අතරට ගියා. නමුත් ඔහුව එහෙම ඇගයීමකට ලක්වුණේ නැහැ. එයා බොහෝම නිහඬ මනුෂ්‍යයෙක්. ඒ නිසා එයා සම්මානයක්වත් මුල්‍යමය දේවල්වත් බලාපොරොත්තු වුණ කෙනෙක් නෙමෙයි.අද තරුණ පරම්පරාව නම් ගැමුණු ගැන දන්නේවත් නැහැ. ඇනස්ලි, බර්ටි, සැමුවෙල් ගැන කතාකළත් ගැමුණු විජේසූරිය ගැන දන්නේ නැහැ. මේ ළඟකදි එක්තරා ගුවන් විදුලියකින් නවක නිවේදිකාවක් කතා කරලා මගෙන් අහනවා ගැමුණු මහත්තයා ඉන්නවද කියලා. අද පරම්පරාව ඒ අය ගැන දන්නේ නැහැ. ඉතිං කවුද මේකට වගකියන්න ඕන. විශේෂයෙන් ම මම ජනාධිපතිතුමාට ස්තුතිවන්ත වෙන්න ඕන ගැමුණු වෙනුවෙන් ශෝකය ප්‍රකාශ කරලා එවලා තිබුණා. එතුමා කලාකරුවන්ගේ වටිනාකම හඳුනන කෙනෙක්. ඒ වගේම ගැමුණු නිසා අද ගොඩක් ඉහළට ගිය පිරිස් ඉන්නවා. ඔහුගෙන් උදව්ගත්ත පිරිස් ඉන්නවා. ඒත් අද වෙනකම් ඒ අය අපි දිහා ඇහැක් ඇරලා බලලා නැහැ.මාගරිටා පීරිස්සංගීත ලෝකයේ පෙරළිකාර මෙන්ම වෙනසක් කළ සංගීත වේදියෙකු ජීවිතයෙන් සමුගෙන මේ ඔක්තෝබර් මාසයට වසර දහයක් සපිරෙනවා.එදා මෙදා තුර ඔහු සංගීතවත් කළ ගීත ගණනාවක් ජනපි‍්‍රයත්වයේ ඉහළටම ඔහු රැගෙන ගියා.‘ෆෝචූන්ස්’ සංගීත කණ්ඩායම හරහා පෙරළිකාර වෙනසක් කළ ඔහු සංගීතවේදි ස්ටැන්ලි පීරිස්.වසර දහයක් සපිරෙන ඔහුගේ නික්ම යෑමෙන් අදටත් ආදරණීය බිරිය මාගරිටා පීරිස් පසුවන්නේ කලකිරීමකින් මෙන් ම ලොකු දුකකින්.”ස්ටැන්ලි නැතිවෙලා අවුරුදු දහයක් ගෙවුණත් අපි ගැන හොයන්න බලන්න කෙනෙක් නැහැ. අද එයාගේ ගීත හොරෙන් කරනවා. සත පහක්වත් එයා වෙනුවෙන් නැහැ. අපි කියන්නේ අඩුම තරමේ එයාගේ නමවත් දාන්න කියලයි. අපිට නඩු කියන්න යන්න බැහැ. අපි හරිම අහිංසක මිනිස්සු. රජයෙන්වත් අපිට සහනයක් නැහැ. අපි ගැන සොයා බැලීමක් නැහැ. ස්ටැන්ලි ගොඩක් ජනතාව වෙනුවෙන් වැඩ කළා. එයා ළඟ පක්‍ෂ පාට භේදයක් තිබුණේ නැහැ. ‘ෆෝචූන්ස්’ සංගීත කණ්ඩායමත් රැගෙන ඉහළටම එයාලා ගියා. ඒ නිසාම එයා ජීවතුන් අතර ඉන්දෙද්දි ගොඩක් අයට උදව් කළා. ඒත් ඒ කිසිම කෙනෙක් අද අපි ගැන සොයා බලන්නේ නෑ. ස්ටැන්ලි වෙනුවෙන් සමරුවක් වත් නැහැ.ගොඩක් දෙනෙක් අද ස්ටැන්ලිගේ ගීත ඉල්ලනවා. ඒත් මට දෙන්න බයයි ඒවා විනාශ වෙයි කියලා.හැමෝගෙම සින්දුවලට ස්ටැන්ලි උදව් කරලා තියෙනවා. ඒත් ෂෝ එකකටවත් එයාගේ නමක් කියන්නේ නැහැ. අපිට ජනාධිපතිතුමාට මේ දුක කියන්න තියෙනවා නම් හොඳයි. ඒත් එහෙම යන්න අපට ශක්තියක් නැහැ. එතුමාව දැනුවත් කරන්න මාර්ගය පෙන්නලා දෙනවා නම් ඒක ලොකු පිනක්. අවුරුදු දහයක් ගෙවෙනකොට එයා වෙනුවෙන් උපහාරයක්වත් පුද කරන්න කවුරු හරි පෙලඹෙනවා නම් ඇත්තටම ඒක ස්ටැන්ලි රටට කරපු සේවයට ලොකු පිනක්.මානෙල් විජේසේකරපසුගියදා අප අතරින් වියොවුණ සොඳුරු කලාකරුවකු ලෙස ඇන්ටන් ජූඩ් ගැන මතකය තවමත් ඔබ අතර ඇති.ඔහු අප අතහැර ගොස් පසුගිය 20 දිනට දෙමසක් සපිරෙද්දි ඇන්ටන් ගේ වියෝව තදින්ම දැනුණේ ඔහුගේ ආදරණීය බිරිය මානෙල් විජේසේකරටයි.”තවමත් ජූඩ් අපිව දාලා ගියා කියලා මට හිතාගන්න බැරුවයි ඉන්නේ. ජූඩ් බොහොම අහිංසක සුන්දර මනුෂ්‍යයෙක්. එයාට බොහෝ දෙනෙක් ආදරය කළා. ඇත්තටම ජූඩ් ළඟින්ම හිටපු අය මට කතා කරනවා. දුක සැප අහනවා. මම ගොඩක් ආඩම්බර වෙනවා එයා ගැන. අපි විවාහ වෙලා අවුරුදු 22 ක් වෙනවා. කවදාවත් එයා මගේ හිත රිද්දලා නැහැ. ඇත්තටම එයා මට දෙවිකෙනෙක්.මාස දෙකේ දානෙට එයාගේ මිතුරු පිරිස ගොඩක් එකතු වුණා. ඒ වගේම එයා වෙනුවෙන් ‘සිනෙස්ටාර්’ පදනමෙන් උදව් කළා. ජූඩ් කියන්නේ අහිංසක හොඳ මනුෂ්‍යයෙක්. කලාව තමයි එයාගේ ජීවිතය වුණේ. මම ඉල්ලන්නේ එයාගේ නම අමතක කරන්න එපා කියලයි.ඒ මතකය ජීවත් කරන්න මම එයා කළ කී දේවල් එකතු කරලා පුංචි කෞතුකාගාරයක් පටන්ගන්නවා.පොදුවේ අපි රටේ හැම කලාකරුවකුගේම සිහිවටන එකතු වෙන මතකය රඳවා ගන්න දෙයක් සිදුවෙනවා නම් ඒක කලාකරුවන්ට කරන ලොකු ගෞරවයක් කියලා මට හිතෙනවා.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052713</link>
    <topic>ලෝක පරිසර දිනය දා හරිත පාපැදි සවාරියට එක්වෙමු</topic>
    <author>ඉඳුනිල්</author>
    <content>ලෝක පරිසර දිනය දා හරිත පාපැදි සවාරියට එක්වෙමුගහ කොළ, ඇළ දොළ, ගංගා, දියඇලි වලින් සමන්විත පරිසරය මිනිසාගේ පැවැත්මට ඍජුව බලපාන සාධකයක්. එහෙත් ශීඝ්‍ර ජනගහණ වර්ධනය හමුවේ භූමි ප්‍රමාණය සීමාසහිත වීමත්, මිනිසාගේ නොමනා ක්‍රියාකාරකම් මෙන් ම කාර්මික දියුණුවත් නිසාවෙන් එම සුවදායි ජීවත්වීමට හිතකර පරිසරය විනාශ වී යාමේ තර්ජනයට ලක්වී තිබීමත් රහසක් නොවේ.අපේ රටේ පමණක් නොව ලොවේ සෙසු රටවලට ද බලපාන මේ ප්‍රශ්නය නිසාවෙන් 1972 ස්ටොක් හෝම් නුවර පැවැති මානව පරිසරය පිළිබඳව එක්සත් ජාතීන්ගේ සමුළුවේදී පරිසරය සම්බන්ධ කරුණු ලෝක න්‍යාය පත්‍රයට ඇතුළත් කරන ලද අතර, සෑම වර්ෂයකම ජුනි 05 වැනිදා ලෝක පරිසර දිනය ලෙස ප්‍රකාශයට පත් කර තිබේ.මෙවර ලෝක පරිසර දිනය වෙනුවෙන් ශ්‍රී ලංකාවේ ද විවිධ වැඩසටහන් රැසක් සංවිධානය කර තිබේ.ජගත් පරිසර දිනය සඳහා මෙවර නම් කරනු ලැබ ඇති තේමාව වන්නේ Green Economy - Does it include you? යන්නයි.හරිත ආර්ථික සංකල්පය සමාජගත කිරීමේදී රටේ අනාගත පුරවැසියන් හා තීරකයන් වන පාසල් දරුවා ජාතික දැනුමකට දැනුම්වත් කිරීම, ආකල්ප හැඩ ගැස්වීම හා අදාළ කුසලතා ඔප් නැංවීම ඵලදායි ආයෝජනයක් වේ. එය අද දවසේ කළ යුතු ප්‍රමුඛතම කාර්යයක් ද වන අතර පාසල් දරුවන් හරහා හරිත ආර්ථික සංකල්පය පුළුල් සමාජයට ගෙන යාමක් ද වෙයි.චරිත හේරත් මහතාමේ සඳහා මධ්‍යම පරිසර අධිකාරිය විසින් එහි සභාපති චරිත හේරත් මහතාගේ සංකල්පයකට අනුව ‘සොබා 2012’ නමින් පාරිසරික ප්‍රදර්ශනයක් සංවිධානය කර ඇති අතර, මෙය රාජ්‍ය හා පෞද්ගලික ආයතන සම්බන්ධ කර ගනිමින් ලබන ජූනි 05 සහ 06 යන දෙදින කොළඹ රාජකීය විද්‍යාල පරිශ්‍රයේ දී පැවැත්වේ.නවීන තාක්ෂණික දියුණුවත් සමඟ ස්වභාවික බලශක්ති ප්‍රභවයන් වේගයෙන් ක්ෂයවෙමින් පවතින මෙවැනි කාල වකවානුවක් තුළ පරිසරය සුරක්ෂිත කරගනිමින් ගල් අඟුරු හා ඛනිජ තෙල් අර්බුදයට විකල්පයක් ලෙස ලෝකයේ දියුණු රටවල් ගමනාගමන මාධ්‍යයක් ලෙස පාපැදි භාවිතයට නැඹුරු වී සිටී.වර්තමාන සමාජ ආර්ථික ක්‍රමය තුළ හොඳ ශරීර සෞඛ්‍ය බවක් පවත්වා ගැනීමට අවශ්‍ය වන ව්‍යායාමය මෙමගින් ලැබෙන නිසා අපේ රටේ සමාජය තුළ ජනප්‍රිය ප්‍රවාහන මාධ්‍යයක් ලෙස පාපැදිය ස්ථාපනය කිරීම සහ ප්‍රචලිත කිරීමේ අරමුණින් Tour de Green නමින් පාපැදි සවාරියක් ද සංවිධානය කර තිබේ.මෙම හරිත පාපැදි සවාරිය ජූනි මස 01 වැනි දින පෙ.ව. 8.00 ට නෙළුම් පොකුණ පරිශ්‍රය අසලින් ඇරැඹී නිදහස් චතුරශ්‍රය හරහා කොළඹ රාජකීය විද්‍යාල භූමියට පැමිණෙයි.කොළඹ නගරය හා වෙනත් නගරවල රථවාහන වලින් සිදුවන වායු දූෂණය අවම කරමින් බලශක්ති සංරක්ෂණයට ජනතාව යොමු කර ආර්ථිකයට ශක්තියක් ලබාදෙමින් ජනතාවට වඩාත් සෞඛ්‍ය හා නිරෝගීමත් ජීවිතයක් ගත කිරීමට යොමු කිරීම සඳහා මෙම පාපැදි සවාරියට දේශපාලනඥයෝ ක්‍රීඩකයෝ, කලාකරුවෝ සහ මාධ්‍යවේදියෝ විශේෂ ආරාධිත අමුත්තන් ලෙස සහභාගි වෙති.අනුර ප්‍රියදර්ශන යාපා, නාමල් රාජපක්ෂ, දිලුම් අමුණුගම, ඩිලාන් පෙරේරා, නියෝමාල් පෙරේරා, ශාන්ත බණ්ඩාර, දුමින්ද දිසානායක, විනයාගමූර්ති මුරලිදරන්, තාරානාත් බස්නායක, සචින් වාස්, අරුන්දික ප්‍රනාන්දු, උදිත් ලොකු බණ්ඩාර, බුද්ධික පතිරණ, ලොහාන් රත්වත්තේ, වසන්ත සේනානායක, උපේක්ෂා ස්වර්ණමාලි, ෂෙහාන් සේමසිංහ සහ ජානක වක්කුඹුර යන මැති ඇමැතිවරුන් සමඟ සනත් ජයසූරිය, දමයන්ති දර්ශා, යෝෂිත රාජපක්ෂ තිළිණි ජයසිංහ සහ යන ජනප්‍රිය ක්‍රීඩා තරු මෙම පාපැදි සවාරියට එක්වෙති.භාතිය, සන්තුෂ්, ළහිරු පෙරේරා, රොමේෂ් සුගතපාල ප්‍රබෝධ මෙන්ඩිස් සහ සුපුන් ලක්ෂිත යන ජනප්‍රිය ගී තරු අතරට මේනක රාජපක්ෂ, නෙහාරා පීරිස්, හේමාල් රණසිංහ, පියුමි බොතේජු, කාංචන කොඩිතුවක්කු, මේනකා පීරිස්, නදීෂා ස්වර්ණමාලි, ඉමාෂි ලෝචනා, නාරද බක්මීවැව, සාරංග දිසාසේකර, ගයාන් වික්‍රමතිලක, පුෂ්පිකා සඳමාලි, සුනෙත් (පොඩි මල්ලි) ගාවින්ද (චූටි මල්ලි) සමඟ සුදත්ත තිලක්සිරි රංගන තරු ලෙසින් මීට සහභාගි වෙමින් ආලෝකයක් එක් කරනු ඇත.මේ අවස්ථාව නැරඹීමට සහ ඊට සහභාගාවීමට ඔබටත් අවස්ථාවක් ඇති අතර ඒ සඳහා ඔබට විවෘත ආරාධනාවක් කරයි. වැඩි විස්තර සඳහා 0772008896 ඩිල්ෂාන්ට කතා කරන්න.ඉඳුනිල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052714</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමටෙලි ඩ්‍රාමා ෆෙස්ටිවල්ස්, ඩ්‍රාමා ෆෙස්ටිවල්ස්, ෆිල්ම් එවෝඩ්ස්, ලිටෝරි ෆෙස්ටිවල්ස්, ෂිහ්ඞ කියල වැඩක් නෑ ශ්‍රී ලංකාවෙ තියෙන නානා ප්‍රකාර එවෝඩ්ස් නයිට්ස් නැත්නම් එවෝඩ්ස් ෆෙස්ටිවල්ස්. විජේ මල්ලිට මතක විදියට දන්න විදියට කාලයක් තිස්සෙම, එවෝඩ්ස් දුන්නෙ ආණ්ඩුව. නැත්නම් ආණ්ඩුවට අයිති ෆිල්ම් ටැබ්ලොයිඩ්. ෆිල්ම් කෝපරේෂන්. සාහිත්‍ය ෆීල්ඩ් එකේ හෙවත් ලිටෝරි පැත්තෙන් නම්බර් වන් ෆෙස්ටිවල් එක ස්ටේට් ලිටෝරි ෆෙස්ටිවල් එක නැත්නම් රාජ්ජ සාහිත්‍ය උත්සවේ.වෙන ෆෙස්ටිවල්ස්, කම්පිටිෂන්ස් තිබුණා තමයි. ඩී.ආර්.විජේවර්ධන මෙමෝරියල් නවකතා අත්පිටපත් තරග වගේ ඒවා. දැන් ඉතින් කොළඹින් පිට ප්‍රොවින්ෂියල් ලිටරරි ෆෙස්ටිවලුත් තියෙනව නේ පළාත් සභා ලෙවල් එකෙන්.එතකොට ලිටරරි ෆීල්ඩ් එකට අලුතින්ම එකතුවෙච්ච බෙස්ට් නවල් ඔෆ් ද ඉයර්, හාෆ් අ මිලියන් රුපීස් ස්වර්ණ පුස්තක නවකතා තෑග්ග. ස්ටේට් සෙක්ටර් එකෙන් දුන්නත් ප්‍රයිවට් සෙක්ටර් එකෙන් දුන්නත්, කලාකාරයකුට, ඒ කියන්නෙ ටෙලි ඩිරෙක්ටර් ප්‍රොඩියුසර්, ඇක්ටර්, ඇක්ට්‍රසස් කෙනෙකුට එවෝඩ් එකක්, අඩුගාණෙ මෙරිට් සර්ටිෆිකේට් එකක් නෙවි මෙයාලා නොමිනේෂන් එකක් වුණත් වටිනවා. විජේ මල්ලිට දැනෙන එකම ප්‍රොබ්ලම් එක තමයි ඔය මොන ජාතියෙ ජූරීස්වලින් එවෝඩ්ස් දුන්නත්, එවෝඩ්ස් නයිට්ස්වලින් පස්සෙ ෆීල්ඩ් එකේ, මීඩියා එකේ යන, පෝස්ට් මෝටම් කතා හෙවත් පශ්චාත් මරණ පරීක්ෂණ – විනිශ්චය.ටෙලි ෆෙස්ටිවල්ස් ද ෆිල්ම් ෆෙස්ටිවල්ස් ද ඩ්‍රාමා ෆෙස්ටිවල්ස් ද ලිටරෙරි ෆෙස්ටිවල්ස් ද, මේ ඕනම ෆෙස්ටිවල් එකකින් පස්සෙ ජූරිවල ඩිසිෂන්ස් ගැන කතාබහ නම් විජේ මල්ලිට පහුගිය අවුරුදු විස්ස විසිපහක ඉඳලම ඇහෙනවා.ඒකත් හරියට අපේ රටේ ඉස්සර කාලෙ ඉලෙක්ෂන් ඉවර වුණාම ඇහෙන කතා වගේ. හැබැයි මේ ආර්ට් ෆීල්ඩ් එකේ ෆෙස්ටිවල් එවෝඩ්ස් කතා නම් ටිකක් වෙනස්. හැම අවුරුද්දෙම කට්ටිය එවෝඩ්ස්වලට පස්සෙ ෆෙස්ටිවල් තියපු කට්ටිය සුමති ද රයිගම් ද සිග්නීස් ද කල්චරල් ද ප්‍රසිඩෙන්ෂල් ද සරසවිය ද බුක් පබ්ලිෂර්ස්ලගෙ ස්වර්ණ පුස්තක ද කියල හෙවිල්ලක් බැලිල්ලක් නැතුව එවෝඩ්ස් දීපු කොම්පැණි කෝපරේෂන්ස්, එතකොට, ජජ් බෝඩ්ස්, සාහිත්ය, නාට්ය, අනුමණ්ඩල සම්බෝල කරන්නෙ ක්‍රිස්ගේල්ලා අයිපීඑල් ක්‍රිකට්වලදි එක ඉනින්ග් එකක සික්සර්ස් දහතුනක් ගහන සයිස් එකටයි.ඔය මොන ජාතියෙ ඇටෑක්ස් දුන්නත්, කට්ටිය ඊළඟ අවුරුද්දෙත් තමුන්ගෙ බඩු දානවා සුමතිලට රයිගම්ලට, සිග්නීස්ලට, ස්වර්ණ පුස්තකේට. ස්ටේජ් ඩ්‍රාමාස්, ටෙලි ඩ්‍රාමාස් නවල්ස්වලට නම් කවුරු බැන්නත් ෆෙස්ටිවල් තියන්න ප්‍රයිවෙට් සෙක්ටර් එක වගේම ස්ටේට් සෙක්ටර් එකත් ලෑස්ති වෙලා නේ ඉන්නෙ. ඒ වුණාට බලන්නකො මෙයාලා අපේ නැගලම යන ෆිල්ම් ඉන්ඩස්ට්‍රි එකට නෑ නේ කිසිම සපෝට් එකක්. සරසවිය කට්ටියට කාලෙකට ඉස්සර ෆිල්ම් ෆෙස්ටිවල් එකක් තිබ්බ ද කියලත් මතක නෑ වගේ. ප්‍රසිඩෙන්ෂල් එවෝඩ්ස් දීපු කෝපරේෂන් කට්ටිය?ඒ ගොල්ලන්ගෙ කල්චරල් මිනිස්ට්‍රියටත් මතක නෑ මීඩියා මිනිස්ට්‍රියටත් මතක නෑ මේ දවස්වල කුස පබා, විජේ කුවේණි, සුපර් සික්ස් ජාතියෙ ෆිල්ම්ස් පෙන්නල බොක්ස් ඔෆීස් රෙකෝඩ්ස් තියද්දි ඒ කට්ටියට හරි එවෝඩ් එකක් දෙන්න ඕන කියන එක. විජේ මල්ලිට ෆිල්ම්ස් සීන් එකේ මතක් වෙන්නෙ එකම එක ෆෙස්ටිවල් එකක් මේ පසුගිය කාලෙම. ෆාදර් බෙනඩික්ට්ලගෙ සිග්නීස් සැලියුටේෂන් එක නම් දිගටම තිබ්බ වගේ කියලයි විජේ මල්ලිට මතක.ඒත් කෝ ප්‍රසිඩෙන්ෂල් එවෝඩ්ස්? සරසවිය? සිනමාවෙ කැප්ටන්ල ඇඩ්වයිසර්ස්ල, කන්සල්ටන්ට්ල කෝටියක් විතර ඉන්න රටේ, ෆිල්ම් ෆෙස්ටිවල් එකක් තියන්නෙ නැත්තෙ මොකෝ කියල බලධාරීන්ගෙන් අහන්න ගට තියෙන එක මෑන්ස් කෙනෙක් වත් නැති එකනේ පුදුමේ. ප්‍රසිඩන්ට් දන්නෙන් නැතුව මේ සීන් එකේ තිරෙන් පිටුපස කතා. ෆිල්ම් කෝපරේෂන් කට්ටිය පහුගිය අවුරුදු තුනකම ෆිල්ම්ස් බලලා ජජස්ලගෙ ෆයිනල් රිසල්ට්ස් අතේ තියාගෙන ඉන්නව කියල ජනාධිපතිතුමා දන්නෙවත් නැතුව ඇති.හැබැයි ජූරි වැඩ ඉවරලු. ෆෙස්ටිවල්ස් නෑලු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052715</link>
    <topic>එක වෙඩිල්ලක්වත් පත්තු වීම නොපෙන්වා මා යුද්ධය නිරූපණය කළා</topic>
    <author>ගාමිණි සුසන්ත</author>
    <content>එක වෙඩිල්ලක්වත් පත්තු වීම නොපෙන්වා මා යුද්ධය නිරූපණය කළාජගත් සම්මාන දිනූවෛද්‍ය කපිල සූරියආරච්චිලොවින් එකෙක් එක් දෙයකට වෙයි සමත’ යන කියමන ඔහු ඉදිරියේ බිඳ වැටේ. ඒ ඔහු එකිනෙකට වෙනස් ක්ෂේත්‍ර කීපයකම තම හැකියාව පෙන්වන නිසාය. වෘත්තියෙන් ඔහු වෛද්‍යවරයෙකි. එසේම ගීත රචකයෙකි, නාට්‍ය රචකයෙකි, රංගන ශිල්පියෙකි. ඊට අමතරව ඔහු දේශීය මෙන්ම විදේශීය සම්මානයෙන් පිදුම් ලද ප්‍රචාරක දැන්වීම් නිර්මාණ කරුවෙකි; චිත්‍රපට අධ්‍යක්ෂවරයෙකි. ගායනයේ සහ වාදනයේ ද ඔහු ප්‍රවීණත්වයට පත් වූවෙකි. ඔහු වෛද්‍ය කපිල සූරියආරච්චිය. පසුගිය දිනෙක ‘රසඳුන’ වෙනුවෙන් අප ඔහු හමු වූයේ ඔහු හිමි කරගත් ජාත්‍යන්තර සම්මාන දෙක සහ ඔහුගේ කලා දිවිය පිළිබඳ තොරතුරු විමසන්නටය.“වෛද්‍යවරයකු ලෙස මට මුල්ම පත්වීම ලැබුණේ පොලොන්නරුව ප්‍රදේශයට. ඒ යුද්ධය දරුණු ලෙසම පැවැති කාලෙ. එහිදී ඉතා කෙටි කලකින්ම යුද්ධය මගේ ජීවිතයට ඉතාම සමීප වුණා.මම සම්බන්ධ වෙලා සිටියේ ළය රෝග සහ ක්ෂය රෝග මර්දන ව්‍යාපාරයට. ඇතැම් දවස්වල අපේ සහෝදර සෙබළුන් යුද්ධයෙන් තුවාල ලබා අපේ දෑත් මතම මියගිය අවස්ථා තිබුණා. පොලොන්නරුවේ වසර 8 ක් පමණ ගත කළාට පසුව ක්ෂය රෝග මර්දන වැඩ සටහනේ අධ්‍යක්ෂවරයා ලෙස මට කොළඹට පත්වීමක් ලැබුණා. එහිදී ප්‍රචාරක දැන්වීම්, කටවුට් පෝස්ටර්, ටෙලි නාට්‍ය නිර්මාණය කරමින් සෞඛ්‍ය ප්‍රවර්ධනයට යම් දායකත්වයක් ලබා දුන්නා.ඒ වන විට මම ළය රෝග පිළිබඳව පශ්චාත් උපාධි දෙකක් අවසන් කරලයි තිබුණේ. ඉන් පසුව මම ශ්‍රී ජයවර්ධනපුර විශ්ව විද්‍යාලයේ ලේඛකත්ව හා ජනසන්නිවේදන පිළිබඳ පශ්චාත් උපාධි ඩිප්ලෝමාවත්, කැලණිය විශ්ව විද්‍යාලයේ ජනසන්නිවේදනය සහ සමාජ විද්‍යාව කියන විෂයන් සඳහා වන උපාධියත් සම්පූර්ණ කළා.මේ අයුරින් මට වෛද්‍ය ක්ෂේත්‍රයේත් සන්නිවේදන ක්ෂේත්‍රයේත් ප්‍රායෝගික සහ න්‍යායික දැනුම ලබාගත්තා.ඉන් පසුව මම ක්ෂය රෝග නිවාරණය සඳහා රූපවාහිනී දැන්වීමක් නිර්මාණය කළා. ඒ සමනළයා ඉගිලෙන දැන්වීම. එම දැන්වීමට දේශීය විදේශීය වශයෙන් සම්මාන කීපයක්ම හිමි වුණා. අද මම කටයුතු කරන්නේ සෞඛ්‍ය අමාත්‍යාංශයේ සන්නිවේදන විශේෂඥවරයා ලෙසයි. මෙහිදී ශ්‍රී ලංකාවේ රෝග නිවාරණය, සෞඛ්‍ය ප්‍රවර්ධනය වැඩි දියුණු කිරීමට උපරීම දායකත්වයක් ලබා දෙන්න හැකි වී තිබෙනවා.ඔබ ටෙලි නාට්‍ය අධ්‍යක්ෂවරයකු ලෙසත් හැකියාව පෙන්වා තිබෙනවා නේද?“ප්‍රතිරූ” චිත්‍රපටයේ දර්ශනයක්ඔව් 2000 වසරේදී මා නිර්මාණය කළ ‘දොළොස්මහේ පහන’ ටෙලි නාට්‍යයෙන් මම ටෙලි නාට්‍යයක් (වෘත්තාන්ත) නිර්මාණය කළ ලංකාවේ පළමු වෛද්‍යවරයා බවට පත්වුණා. ඉන් පසුව “ඒකාත්මික”, “සංදීපන”, “සමීප රූප” කියන ටෙලි නාට්‍යයත් ටෙලි චිත්‍රපට ගණනාවකුත් නිර්මාණය කිරීමට මට හැකි වුණා.ඔබේ නිර්මාණ පසුගියදා ජාත්‍යන්තර තලයේ සම්මානයට පාත්‍ර වුණා නේද?සෞඛ්‍ය අමාත්‍යාංශය වෙනුවෙන් මා කළ නිර්මාණ හැම එකකම නිර්මාණාත්මක අයිතිය තිබෙන්නේ මට. ඒ නිසා දුම්වැටියේ හානිදායක බව දැක්වෙන අයුරින් නර්තන ශිල්පියෙක් හා ශිල්පිනියක් යොදාගෙන මා කළ රූපවාහිනී දැන්වීම 4 වැනි හුස්ටන් ලෝක සම්මාන උලෙළට ඉදිරිපත් කළා. එම සම්මාන උලෙළ පැවැත්වුණේ ඇමෙරිකාවේ හුස්ටන්වලදී. එම සම්මාන උලෙළේ චිත්‍රපට අංශයට මාගේ පළමු නිර්මාණය වන “ප්‍රතිරූ” චිත්‍රපටයත් ඉදිරිපත් කළා.එහිදී දුම්වැටිය පිළිබඳව මා ඉදිරිපත් කළ දැන්වීමට “ප්ලැටිනම්” සම්මානයත්, ‘ප්‍රතිරූ’ චිත්‍රපටයට හොඳම පළමු චිත්‍රපට අධ්‍යක්ෂණයට හිමි සම්මානයත් මට හිමි වුණා. දැන්වීමට කිසියම් සම්මානයක් ලැබේ යැයි බලාපොරොත්තුවක් තිබුණත් ‘ප්‍රතිරූ’ චිත්‍රපටියට සම්මාන ලැබේවි යැයි මම හිතුවේ නෑ. මෙලෙස මගේ නිර්මාණ සම්මානයට පාත්‍රවීම ගැන මම ඉතාම සතුටු වෙනවා. මේවා රටට ලැබුණු සම්මාන.ඔබේ “ප්‍රතිරූ” චිත්‍රපටය පිළිබඳවත් කතා කරමු...මුලින් සඳහන් කළා වගේ මෙය මා අත්දුටු යුද්ධය පසුබිම් කරගෙන නිර්මාණය කළ චිත්‍රපටයක්. හැබැයි එක වෙඩිල්ලක්වත් පත්තු වෙන හැටි මම චිත්‍රපටයෙන් පෙන්වන්නේ නෑ. ජෝ අබේවික්‍රම, මාලිනී ෆොන්සේකා, වීණා ජයකොඩි, විජේරත්න වරකාගොඩ, ශි‍්‍රයන්ත මෙන්ඩිස්, පාලිත සිල්වා, ගිරිරාජ් කෞෂල්‍ය, ජගත් චමිල, ධර්මපි‍්‍රය ඩයස්, බන්දුල විජේවීර, ජගත් බෙනෙරගම, අජිත් ලොකුගේ වැනි ප්‍රවීණ ශිල්පීන් රැසක්ම දායක වෙලා තියෙනව. මේ චිත්‍රපටය ඉදිරි මාස දෙක තුන තුළ තිරගත වේවි. මගේ ඊළ¼ඟ චිත්‍රපටයේ වැඩ කටයුතු දෙසැම්බර් මාසයේදී පමණ ආරම්භ කරන්න බලාපොරොත්තු වෙනවා.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052716</link>
    <topic>ලොවම හඬවා මිලාන වූ භාරතීය මල් කැකුළ</topic>
    <author>ටානියා මෝසස්</author>
    <content>ලොවම හඬවා මිලාන වූ භාරතීය මල් කැකුළඒ වසර 1998 යි. මැයි මස 14 වැනි දිනට හිරු පහන් විය. ඉන්දියානුවෝ ඔවුන්ගේ සුපුරුදු රාජකාරීන්හි නිරත වූහ. එහෙත් මුම්බායේ විසු ගීතා - හරේෂ් යුවළගේ නිවෙසට වැටුණු හිරු රැස් කිසියම් චමත්කාර බවක් එකතු කරමින් විහිදී තිබුණේ ඔවුන් දෙපළට යම් නිමිත්තක් කියන්නට මෙනි. එහෙත් මේ අමුත්ත වඩාත් දැනුණේ ගීතාටයි. ඒ වන විටත් ගැබිනි සමයේ අවසන් කඩඉමේ සිටි ඇය තම පවුලට එකතු වන්නට සිටින සිඟිත්තා වෙනුවෙන් දින ගණන් කරමින් සිටියාය. එදින ඇයට සිතුණේම තවත් නම් තමාට එසේ කිරීමට නොවුවමනා බවයි. සිතට දැනුණ මේ අමුත්ත ගැන සිය සැමියා දැනුවත් කළ ඇය ඔහුත් සමඟ වහා වහා පිය මැන්නේ රෝහල වෙතයි.“අපෙන් සුබ පැතුම් හරේෂ් මහත්මයා ඔබේ බිරිය දියණියක් බිහි කළා.” මේ වදන් පෙළ කන වැකෙත්ම සතුට ඉහ වහා ගිය හරේෂ් කළේ වහ වහා සිය බිරිය දෙසට දිව යෑමයි. තම පුංචි දියණිය දෝතින්ම ගත් හරේෂ්ට දැනුණේ තමා මුළු ලොවක් දිනූ බවයි. රෝස පැහැති දෙකොපුල් තරු කැට වන් දෙනෙත්...“අපි මෙයාට තරුණි කියල නම තියමු. ඔව් ‘තරුණි සච්දේව්...’තම ලොවට පහනක් ව මෙතරම් සුන්දරත්වයක් එක්කළ මේ දිනයම තම පවුලෙන් එම ආලෝකය, සුන්දරත්වය උදුරා ගනීවී යැයි එදින ඔවුන් සිහිනෙන්වත් නොසිතන්නට ඇත.පුංචි තරුණි සිය මව්පියන්ගෙන් මෙන්ම නෑදැ හිත මිතුරන්ගෙන් ද ආදරය සෙනෙහස නොඅඩුව ලබමින් වැඩුණාය. ඇය අධ්‍යාපනය හැදෑරුවේ මුම්බායේ උසස් කාන්තා විද්‍යාලයකයි. ඉගෙනීමට ද උපන් හපනියක වූ තරුණි පාසලේදී වඩාත් ජනපි‍්‍රය මෙන්ම කාගෙත් ආදරය දිනාගත් දැරියක බවට පත්වූයේ ඇය සතුවූ ‘දඟකාරත්වය හා රූමත් බව කැටි වූ හුරුබුහුටිකම නිසාවෙනි. සාමාන්‍ය පවුලක හැදී වැඩෙමින් සිටි පුංචි තරුණි පස්වැනි වියට පා තැබීමත් සමඟ ඈ සොයා වෙළෙඳ සමාගම් හි නියෝජිතයන් පැමිණියේ තම වෙළෙඳ දැන්වීමට මේ හුරුබුහුටි පුංචි කෙල්ලව එකතු කර ගැනීමටය. පළමු වෙළෙඳ දැන්වීමෙන්ම මුළු මහත් ඉන්දියාවේම ආදරය දිනා ගැනීමට සමත් වූ මේ පුංචි පැටික්කිය එතැන් සිට ළමා නිළියක ලෙස බොලිවුඩ්, කොලිවුඩ් ඇතුළු තවත් සිනමා පට රැසකම රංගනයෙන් දායක වූවාය.ලාංකේය පේ‍්‍රක්ෂකයන් අතර පුංචි තරුණි වඩාත් ජනපි‍්‍රය වූයේ සිංහලෙන් හඬ කවා විකාශනය වූ ‘ප්‍රවීනා’ ටෙලි නාට්‍යයේ ප්‍රවීනාගේ දියණිය වූ ස්නේහාගේ ළමා කාලය නිරූපණය කළ නිසාවෙනි.අතිශයින් සාර්ථක වූ ‘පා’ චිත්‍රපටයේ අමිතාබ් භච්චන්ගේ මිතුරිය ලෙස රඟපෑ චරිතය නිසා තරුණි ඉන්දියාව තුළ පමණක් නොව ලොව පුරා විහිදුන බොලිවුඩ් පේ‍්‍රක්ෂකයන්ගේ ද ආදරය දිනා ගැනීමට සමත් වූවාය. ඉන්දියාව තුළ වැඩිම ආදායමක් උපයන ළමා නිළිය ලෙස ද ඉන්දීය මාධ්‍යයන් තුළින් තරුණි නම් කෙරිණි.ළමා නිළියක මෙන්ම නිරූපිකාවක ලෙස බොලිවුඩ් පුරය තුළ ස්ථාවරත්වය ගොඩනඟා ගනිමින් දිනෙන් දින වයසින් ද රූමත් බවින් ද හැදී වැඩෙන තරුණි දෙස බොහො පිරිසක් බලාපොරොත්තු දල්වා ගෙන සිටියේ රූමත් තරුණියක ලෙස ඇය බොලිවුඩ් පුරය ආක්‍රමණය කරන කාලය එන තෙක්ය.එහෙත්... ඒ පැතුම්, එලෙසම ඉටු වුණානම් කොතරම් හොඳ ද? පසුගිය 14 වැන දිනට පහන් විය. වසරක් පාසා සුවිශේෂි දිනයක් ලෙස තරුණිගේ මාපියන් ඇතුළු නැදෑ හිත මිතුරන් මේ දිනය ඉතාමත් සුවිශේෂී අන්දමින් සතුටින් සමරන්නේ මෙවන් දිනයක ඔවුන්ට ලැබුණා වූ අනර්ඝ වස්තුවක් නිසාය. ඒ පුංචි තරුණි නිසාවෙනි. ඒ තරුණිගේ උපන් දිනය නිසාවෙනි.මේ වසරේ මැයි 14 වැනි දින තරුණි භද්‍ර යෞවනයේ කවුළුව වෙතට පා තැබුවා පමණි. 14 වැනි වියට පා තැබු තරුණි ඇගේ මවත් සමඟ මුම්බායි ගුවන් තොටුපොළෙන් ගුවන් ගත වුණේ නේපාලය බලා යෑමටයි. මෙම සංචාරය ඇගේ උපන් දිනයේදී ඇයට ලැබුණු තෑග්ගකි. ඉන්දියාවෙන් නික්ම යෑමට පෙර සිය මිතුරියන් කිහිප දෙනකු හමු වූ තරුණි පැවසුවේ මේ ඇගේ අවසාන හමුවීම බවයි. ඇගේ ඒ වදන හමුවේ මොහොතක් වික්ෂිප්ත වූ සිය මිතුරියන් ගේ මුහුණු දුටු තරුණි “අයියෝ මම විහිළුවක් කළේ” යනුවෙන් සිය  මිතුරියන්ව අස්වසන්නට ද අමතක කළේ නැත. ඇගේ ඒ විහිළුව සැබෑවක් වනු ඇති බව ඇය හෝ ඇගේ යෙහෙළියන් දැන සිටියානම්...නේපාලය බලා පිටත්වූ ගුවන් යානය තරුණි හා ඇගේ මවත් ඇතුළු තවත් මගීන් 18 දෙනකු කැටුව සංචාරක පුරයක් වූ මධ්‍යම නේපාලයේ ගුවන් තොටුපොළට ආසන්න වෙමින් තිබිණි. “අහ්!! දෙවියනේ මේ මොකද වෙන්නේ ප්ලේන් එකේ මොනවහරි වැරැද්දක් ද?” ගුවන් යානයේ හදිසියේ ඇතිවූ කලබලකාරීත්වය නිසා එහි සිටි මඟීන් බයෙන් භිරාන්ත වන්නට ඇත... “අනේ අම්මේ මට හරි බයයි...” මේ කලබලය අතරේ තරුණිගේ මුවින් මෙවැනි වදන් ද පිටවන්නට ඇත. ඇයට සිටි එකම ආරක්ෂකයා ඇගේ මව පමණි. මේ කලබලයෙන් විනාඩි කිහිපයක් ගත වන්නට ඇත. නේපාලයේ ගුවන් තොටුපොළට ආසන්න අහසින් බියකරු ශබ්දය! “අන්න ප්ලේන් එකක් කඩන් වැටෙනවා...” සුළු මොහොතකින් මේ ගුවන් අනතුර ගැන දස දෙස උණුසුම් පුවත් වාර්තා වන්නට විය. මඟීන් 20 දෙනකු රැගත් මේ ගුවන් යානය සුනු විසුනු වී තිබුණු අතර ඉන් දිවි ගලවාගෙන තිබුණේ 5 දෙනකු පමණි.මේ ගුවන් අනතුර කන වැකුණ වහාම හරේෂ් ගේ සියොළඟම ගිනිගෙන දැවුණේ තම දරු පැටික්කත් ඒ බිරියත් ඒ ගුවන් යානයේ ගමන් කළ නිසයි.“අනේ මගේ පුංචි කෙල්ලගේ උපන් දිනේ අද... දුවටයි ගීතටයි මුකුත් වෙන්න නම් එපා දෙවියනේ...” දිවි ගලවා ගත් පස්දෙනා අතර ඔහුගේ දියණියත් බිරියත් සිටීවා යන්නෙන් ඔහු දස දහස් වතාවක් ප්‍රාර්ථනා කරන්නට ඇත. එහෙත්... ඒ වන විටත් තරුණි හා ඇගේ මව ගේ අවසන් හුස්ම පොද වා තලයට එක් වී හමාරය. තමාගේ මුළු ලොවම තම හිස මත කඩා වැටුණා මෙන් හරේෂ්ට දැනෙන්නට ඇත. දෙවියන් මෙතරම් අකාරුණික වුණේ ඇයි දැයි මොහොතකට ඔහුට සිතෙන්නට ඇත. තරුණිගේ අකල් වියෝව මුළු ඉන්දියාවම කඳුළු ගංගාවක් බවට පත්කිරීමට සමත් විය. අකාලයේ මිලින වූ මේ පුංචි මල් කැකුළ වෙනුවෙන් බොලිවුඩ් තරු විසින් සිය වෙබ් පිටුවල විවිධ සටහන් තැබිණි.“ඇය මා පි‍්‍රය කළ හොඳම ළමා නිළියයි. ඇගේ වියෝව මට දරාගත නොහැකියි” අභිෂේක් භච්චන් මෙසේ සටහන් කර තිබුණි.“අනේ දෙවියනේ! මේ පුවත නම් ඇත්තක් නොවේවා...!! අමිතාබ්ගේ සටහන මේ අතර වඩාත් සංවේදීය. ඔහුට තවමත් තම පුංචි මිතුරියගේ වෙන් වීම අදහාගත නොහැකි සත්‍යයකි. ඔහුට පමණක් නොව පුංචි තරුණි ගේ වියෝව ඇගේ පියාට මෙන්ම කෝටි සංඛ්‍යාත ඉන්දියානුවන්ට ද අදහාගත නොහැකි සත්‍යයක් වී ඇත.“අනේ මගේ දුවව අපිට දුන්න දවසෙම ආයිත් එයාව උදුර ගනී කියලා මම කොහොම හිතන්න ද දෙවියනේ!”සච්දෙව් පවුලට වාසනාව කැන්දන් ආ මැයි 14 දින මින් මතුවට ඔහුට අවාසනාවන්ත දවස වනු ඇත. යළි කිසි දිනෙක මේ පුංචි මල් කැකුළ සිනාසෙන්නේ නැත. තරුණි දුක රඳවා සිනහවා රැගෙන ගියාය.“තරුණි මෙලොව හැර දා ගොසිනි. ඇගේ මව එලොවදීත් ඇයව තනි නොකරනු ඇත.” මෙලොව තනිවූ තරුණිගේ පියාට දේව ආරක්ෂාව ලැබේවා...!!! තරුණිගේ වියෝවෙන් කම්පා වුණු විද්‍යා බාලන් මෙවැනි සටහනක් තැබුවාය.ටානියා මෝසස්මෙවර ‘ආලකමන්දාවෙන්’ලතා වල්පොලජාතික රූපවාහිනි සංස්ථාව නිෂ්පාදනය කරන ‘ආලකමන්දාව‘ වැඩසටහන යටතේ මෙවර (31 දා) රාත්‍රි 10.20 ට ‘හෙළ ගී රැජන’ ලෙස විරුදාවලිය ලත් ලතා වල්පොල පිළිබඳ විචිත්‍රාංගයක් ඉදිරිපත් කෙරේ. මෙය නම්කර ඇත්තේ ද ‘හෙළ ගී රැජන’ යනුවෙනි. අශෝක වීරසිංහ තිරපිටපත ලියූ මෙය විනීතා කරුණාරත්නගේ අධ්‍යක්ෂණයකි.චේතනාගේ ගී ප්‍රසංගය අද‘දෙරණ ඩ්‍රීම් ස්ටාර් චාට් ෂෝ’ වැඩසටහන් නිවේදිකාව වන වේතනා රණසිංහගේ ඒක පුද්ගල ගී ප්‍රසංගය අද (27) කොළඹ බිෂොප් විද්‍යාලයීය ශ්‍රවණාගාරයේදී ප.ව. 6.30 ට පැවැත්වේ.චේතනා ‘දෙරණ ඩ්‍රීම් ස්ටාර්’ පළමු තරගයේ කලා හැකියාවන් පෙන්වූ ගායන තරුවකි.මෙය ඇගේ කුළුදුල් ඒක පුද්ගල ප්‍රසංගය වන අතර ප්‍රසංගයෙන් පසු තමාගේ ගීත ඇතුළත් ගී තැටියක් එළිදැක්වීමට ද චේතනා බලාපොරොත්තු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052717</link>
    <topic>දුර්ලභ ගීත අටදාහක් මා සංරක්ෂණය කර තිබෙනවා</topic>
    <author>ජෝජ් රොබ්සන් ද සිල්වා</author>
    <content>දුර්ලභ ගීත අටදාහක් මා සංරක්ෂණය කර තිබෙනවාජයන්ත අමරතුංග“මං පුංචි කාලේ ඉඳලම සංගීතයට ආසයි. ඒ ආසාව හින්දා මට ඇසුණු බොහෝ ගීත සහ එම ගීත ගැයූ ගායික ගායිකාවන්ගේ ගීත එකතු කරන්න මං පුරුදු වුණා. එදා සිට මේ දක්වා ඉතා දුර්ලභ පැරණි ගීත දහස් ගණනක් මා සතුව තිබෙනවා.”එසේ පැවසුවේ පැරණි ගීත සංරක්ෂකයකු වන පොළොන්නරුවේ ජයන්ත අමරතුංග ය.මුලින් ම පැරණි ගීත එකතු කරද්දී ඔබ තුළ තිබුණු අරමුණු වූයේ මොකක්ද?“මුලින් ම කළේ මම ආසා කළ ගීත එකතු කිරීමයි. සැබැවින් ම එය මගේ විනෝදාංශයකුයි වුණේ. ඉන් පසු ගායක ගායිකාවන් ඇතුළු සංගීත ක්ෂේත්‍රයට සම්බන්ධ විවිධ කලාකරුවන් හමුවී ඇසුරු කරද්දී මෙය වටිනා මෙහෙවරක් ඉටු කළ හැකි කටයුත්තක් බව තේරුම් ගියා.“මම මෙම ගී සංරක්ෂණය කෙරුවේ මගේ පෞද්ගලික ධනයෙන්.එහෙම කිව්වාට මම මහ ධනවතෙකු නොවේ.එහෙත් මෙම රට පුරාම පැරණි ගීත ලබාගැනීමට යමින් සෑහෙන මුදලක් වැය කිරීමට මට සිදුවී තිබෙනවා. සමහර දුර්ලභ පැරණි ගීත මං ලබාගෙන තිබෙන්නේ දහස් ගණනින් මිල දීලයි.ඔබ සංරක්ෂණය කර ඇති ගීත මොනවද?“ඉතාමත් දුර්ලභ ගීත අටදාහක් පමණ දැනට සංරක්ෂණය කර මා සතුව තිබෙනවා. විශේෂයෙන් ම 1947 දී සිරගත වුණු ‘කඩවුණු පොරොන්දුව‘ චිත්‍රපටයේ සිට 1982 දී තිරගත වුණු ‘මිහිඳුම් සිහින’ චිත්‍රපටය දක්වා සියලුම චිත්‍රපටවල ඇතුළත් වුණු ගීත මගේ ගීත අට දාහට ඇතුළත්. 1930 - 1960 දක්වා දශකවල ග්‍රැමෆෝන් ගී, 60 සහ 70 දශකයන් හී සියලුම කණ්ඩායම් ගී, ළමා ගී, නූර්ති ගී, පර්යේෂණ ගී මෙන් ම ආනන්ද සමරකෝන් නිර්මාණය කළ ජාතික ගීය ( මුල්ම ගීතය) ඇතුළත් HMV කොලොම්බියා තැටියේ සිට 70 දශකයේ සිට සූරිය, පිලිප්ස්, තරංගා, ජෙම්ටොන්, සිල්වලයින් ආදී ලේබල් වලින් නිකුත් වූ ගී තැටි ද එදා මෙදා කලා පුවත්පත් සඟරා සහ පැරණි ගීත පොත් ද මම සංරක්ෂණය කර තිබෙනවා. පැරණි හින්දි දෙමළ සහ ඉංග්‍රීසි ගීත රාශියක් ද ඒ අතර තිබෙනවා.”ඔබ සම්බන්ධ වන වෙනත් කලා කටයුතු“ඔව්. නිවේදකයෙකු සහ සම්බන්ධීකරණ ශිල්පියෙකු ලෙස මම කලා කටයුතුවලට සම්බන්ධයි. ‘රංගිරි ශ්‍රී ලංකා’ ගුවන් විදුලියේ ‘ශනිදා සංවාද’ වැඩසටහනට ගායක ගායිකාවන් සම්බන්ධීකරණ ශිල්පියෙකු ලෙසින් ද, ප්‍රවීණ ගායන ශිල්පී සරත් සන්දනායකගේ ‘ගී රස ගංගා’ ප්‍රසංගයේ නිවේදකයෙකු ලෙසින් ද මේ දිනවල මම කටයුතු කරනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052718</link>
    <topic>ප්‍රේක්ෂකයන්ගේ නිදහස උදුරා ගන්න එපා</topic>
    <author>හේමාලි විජේරත්න</author>
    <content>ප්‍රේක්ෂකයන්ගේ නිදහස උදුරා ගන්න එපාරයිගම් ටෙලි සම්මාන උලෙළේ හොඳම නිෂ්පාදක සම්මානය දිනූ ආචාර්ය උපුල් ජයසිංහරයිගම් ටෙලි සම්මාන උලෙළ පසුගිය සතියේ නිමා වුණා. පසුගිය වර්ෂය ඇතුළත විකාශය වූ ටෙලිනාට්‍ය ඇතුළු රූපවාහිනි නිර්මාණ රැසක් මෙම උලෙළේ දී ඇගයීමට ලක්වුණා. මෙවර ජනප්‍රියම ටෙලි නාට්‍ය නිෂ්පාදනය ලෙස ප්‍රේක්ෂක ප්‍රතිචාරය දිනාගනිමින් සම්මානයට පාත්‍රවූයේ ස්වාධීන රූපවාහිනී සේවයෙන් විකාශය වන ’සිහින පියාපත්’ ටෙලි නාට්‍යයයි. ‘සිහින පියාපත්’ නිෂ්පාදනය කරනුයේ නිල්වලා සමූහ ව්‍යාපාරය වෙනුවෙන් දේශමාන්‍ය ආචාර්ය උපුල් ජයසිංහයි.පිට පිටම වසර කිහිපයක සිට ටෙලි සම්මාන උලෙළේ දී ජනප්‍රියම නිෂ්පාදනය වෙනුවෙන් සම්මාන දිනාගත් උපුල් ජයසිංහ පසුගිය කාලපරිච්ඡේදය පුරා කලා ක්‍ෂේත්‍රයේ විවිධ අවස්ථාවලදී දීර්ඝ ටෙලිනාට්‍යයන්ට එසේත් නොමැතිනම් මෙගා ටෙලිනාට්‍යවලට එරෙහිව නැඟූ හඬ අබියස දීර්ඝ ටෙලිනාට්‍ය වෙනුවෙන් තනිව හඬක් නැඟූ පුද්ගලයෙකි.විවිධ පුවත්පත් ලිපි මඟින් මෙගා ටෙලි නාට්‍යයන්ට එරෙහිව හඬ නඟන අයත් සමඟ විවෘත සංවාදයට එක්වෙමින් ඔහු එදා සිට අද වනතුරුම තමන්ගේ ස්ථාවරය එකසේ පවත්වා ගත්තේය. මෙවැනි සංවාදාත්මක කාලසීමාවකින් පසුව ද ටෙලිනාට්‍ය සම්මාන උලෙළකින් ජනප්‍රියම නිෂ්පාදනයට හිමි සම්මානය දිනාගත් ඔහු සමඟයි මේ කතාබහ.මෙවර රයිගම් ටෙලි සම්මාන උලෙළේ ජනප්‍රියම නිෂ්පාදකවරයා වූයේ ඔබයි. මීට ප්‍රථමත් අවස්ථා කිහිපයකදීම ඔබ මේ සම්මානය හිමිකර ගත්තා. මෙවර සම්මානය ගැන මොනවද හිතෙන්නේ?”සම්මාන හිමිවෙනවා කියන එක මට අමුතු දෙයක් නොවෙයි. මීට ප්‍රථමත් අවස්ථා කිහිපයකදීම මේ සම්මාන මට ලැබිලා තිබෙනවා. නමුත් මෙවර ලැබුණු සම්මානය මට අතිශයින්ම වැදගත් සහ සුවිශේෂියි. ඒකට හේතුව මෙගා ටෙලිනාට්‍යවල ජනප්‍රියත්වය වෙනුවෙන් එක්තරා පිරිසක් වියරු වැටී දැඩි ලෙස ම ඊට එරෙහිව කටයුතු කරමින් සිටියදී මේ අයට විරුද්ධ පැත්තේ ඉඳගෙන මම තනිවම ප්‍රේක්ෂකයන් වෙනුවෙන් සටනක් ගෙනගියා. එවන් සටනකින් පසුත් මේ නිර්මාණ සඳහා මට සම්මාන ලැබුණා කියන්නේ ඒක සුවිශේෂීයි.දීර්ඝ ටෙලි නාට්‍ය ප්‍රේක්ෂක මනස නිගරුවට ලක්කරනවා. එයින් සමාජයට වැරදි ආදර්ශ සපයනවා යැයි කියමින් මේවාට අධීක්ෂණ මණ්ඩලයක් පත්කරන්න කියලා ඔවුන් දැඩි ලෙසම ඉල්ලා සිටියා. ඒ වගේම මේ දීර්ඝ ටෙලි නාට්‍යවල කොටස් ගණන සීමා කරන්න කියලත් ඔවුන් ඉල්ලීම් කළා. අද වෙනකොට මේ පිරිස් ජයග්‍රහණය කරලා ඔවුන්ගේ ඉල්ලීම් දිනාගෙනත් සිටිනවා. අනේ අපිව හිරකරන්න අපිට සීමා බන්ධන පනවන්න. අපව අධීක්ෂණය කරන්න කියලා ඉල්ලා සිටින කලාකරුවන් ලෝකයෙන්ම ඉන්නේ අපේ රටේ විතරක් වෙන්න ඇති. කොහොම නමුත් මම නම් විශ්වාස කරන්නේ අපේ රටේ දසලක්ෂ සංඛ්‍යාත ප්‍රේක්ෂකයන්ගේ ටෙලිනාට්‍ය නැරඹීමේ නිදහස් අයිතිය මේ අය උදුරා ගන්න හදනවා කියලයි. ප්‍රේක්ෂකයාට නිදහස තියෙන්න ඕන තමන්ට කැමැති දෙයක් නරඹන්න. වෙනත් අයට වුවමනා පරිදි ඒක හසුරුවනවා කියන්නේ ලොකු අසාධාරණයක්. මේ සටනට හේතුවකුත් තිබුණා. විශේෂම කාරණාව තමයි මේ අයගේ නිර්මාණවලට වඩා දීර්ඝ ටෙලිනාට්‍ය ජනප්‍රිය වීම.ඉතින් ප්‍රේක්ෂක රුචිකත්වයට නිගා කරපු මේ පිරිසට එරෙහිව තමයි මම තනිවම හඬක් නැඟුවේ. එහෙම තියෙද්දිත් නැවතත් මට ජනප්‍රිය නිෂ්පාදකට හිමි සම්මානය ලැබීම සුවිශේෂි කාරණාවක් නොවෙයැ? මම මේ සම්මානය දකින්නේ ප්‍රේක්ෂකයෝ මේ පිරිසට දීපු හොඳ උත්තරයක් විදියට.රයිගම් සම්මාන ලබමින්මේ වෙනකොට රජය තීරණය කරලා තිබෙනවා දීර්ඝ ටෙලිනාට්‍ය සීමා කරන්න. කොටස් 100 දක්වා පමණයි දීර්ඝ ටෙලි නාට්‍යය කළ හැක්කේ. මෙතැනදී ඔබේ ස්ථාවරය කුමක්ද?මම වෘත්තියෙන් නිෂ්පාදකවරයෙක්. බොහෝ දෙනෙක් මට මෙගා ටෙලිනාට්‍ය නිෂ්පාදකවරයෙක් ලෙස ලේබල් ඇලෙව්වට මම ඒකටම සීමා වුණු කෙනෙක් නොවෙයි. මීට ඉහතත් මම ඕන තරම් ටෙලි නාට්‍ය කරලා තිබෙනවා. මම කොටස් ගණන්වලට සීමාවුණු නිෂ්පාදක වරයෙක් නොවෙයි. ටෙලි නාට්‍යයක කොටස් විස්සද පනහද, සියයද, පන්සියයද, දාහද මේ ඕන ගණනකට මම ඔට්ටුයි. නමුත් ප්‍රේක්ෂකයෝ මේ දිනවල කැමැති දීර්ඝ ටෙලි නාට්‍ය බලන්න නම් ඒක නැති කිරීම අපරාධයක් විදිහටයි මම දකින්නේ.ඒ කියන්නේ ඉදිරියටත් ඔබ ටෙලි නාට්‍ය නිෂ්පාදයේ රැඳී සිටිනවා?ඔව්. අනිවාර්යයෙන්ම මේ ජනප්‍රිය සම්මාන රැසක්ම මට ලැබුණේ මගේ ටෙලිනාට්‍ය රජයේ නාළිකාවල විකාශය වීමෙන්. නමුත් මට දැනගන්න ලැබුණු විදියට ඉදිරියට රාජ්‍ය නාළිකාවලට කිසියම් සීමා මායිම් ටිකක් පැනවිලා තිබෙනවා. ඒ කොහොම වුණත් වෘත්තීය නිෂ්පාදකවරයෙක් විදියට දිගින් දිගටම මට ආරාධනා ලැබෙමින් පවතිනවා, නිර්මාණ කරලා දෙන්න කියලා. ඒ ඉල්ලීම්වලට අනුව ටෙලිනාට්‍ය සපයන එක මගේ යුතුකම. ඒක කලාත්මක ද වාණිජ ද දිග ද, කොට ද කියන එක මට ප්‍රශ්නයක් නොවෙයි. මම සටන් කරන්නේ මෙගා ටෙලි නාට්‍ය වෙනුවෙන් නොවෙයි. මිනිස්සුන්ගේ රුචිකත්වය ;වනුවෙනුයි මම සටන් කරන්නේ. මේක මගේ නිර්මාණය මේක බලන්න කියලා තරවටු කරලා මිනිස්සුන්ට නාට්‍ය පෙන්නන්න බෑ. ඔවුන් කැමැති දේ ඔවුන් තෝරාගනීවි.ළඟදීම ආරම්භ වීමට නියමිත ‘හිරු’ රූපවාහිනිය ඔස්සේ දිනපතා රාත්‍රි 8.00ට ‘සිහිනයකි ජීවිතේ’ කියලා මගේ ටෙලි නාට්‍යයක් නිෂ්පාදනය කරමින් ඉන්නවා. ඒ සමඟම සිරස රූපවාහිනිය සඳහා සුජීව ප්‍රසන්න ආරච්චිගේ ‘ඡායා’ නවකතා පොත් පෙළ ඇසුරින් ටෙලි නාට්‍යයක් නිර්මාණය කරමින් ඉන්නවා.දීර්ඝ ටෙලි නාට්‍ය රැල්ල නිසා ‘ටෙලි කම්කරුවන්’ පිරිසකුත් බිහිවුණා කියලා බොහෝ දෙනෙක් කියන්න පටන් ගත්තා. එක පැත්තකින් ඒක ඔවුන්ට කරන අපහාසයක් නේද?’ටෙලි කම්කරුවෝ’ කියලා කියාගන්නේ ඔවුන්ම තමයි. එහෙම නැතුව පිටින් කවුරුත් ඔවුන්ව ඒ විදියට හැඳින්වූයේ නෑ. බොහෝ දෙනෙක් ජනමාධ්‍යයට කියනවා මම ටෙලිකම්කරුවක්. මේ ටෙලිනාට්‍යවල මම රඟපාන්නේ කැමැත්තකින් නොවෙයි. නමුත් ජීවත්වෙන්න ඕන නිසා කරනවා කියලා. නමුත් දෙවියනේ අනිත් පැත්තට හිතලා බැලුවම ඔවුන් තරම් හම්බකරන අය තව කොහෙන්ද. සාමාන්‍ය කම්කරුවෙක් දවසකට රුපියල් 1000ක් 1500ක් ගන්නකොට මේ අය දවසට දහ දොළොස්දාහක් ගන්නවා. මේ වගේ ටෙලිනාට්‍ය දෙක තුනක දවසකට වැඩ කරන පිරිසකුත් ඉන්නවා. එතකොට ඒ අයගේ ආදායම තිස් හතළිස්දාහක් වෙනවා දවසකට. ඉතින් නරකද? මේ අය දීර්ඝ ටෙලි නාට්‍යවල රඟපාන්නේ කැමැත්තකින් නොවෙයි කිවුවත් මේ අය වාහන ගන්නේ ගෙවල් හදන්නේ දරුවෝ හදන්නේ, දරුවන්ට උගන්වන්නේ මේ හම්බ කරන සල්ලිවලින්.වේදිකා නාට්‍යයක රඟපාලා පොඩි ගණනක් ගන්න කෙනා මෙගා ටෙලි නාට්‍යයක රඟපාලා දවසකට ලොකු ගාණක් ගන්නවා. හැබැයි මාධ්‍යයට කියන්නේ කැමැත්තකින් නොවෙයි මේක කරන්නේ කියලා. ඒ අය ඒවයින් අයින්වෙලා ඒ කතාව කිව්ව නම් නේද හොඳ? නැත්නම් කන්න දීපු අත හපා කෑවා වගේ වැඩක් නේද සිද්ධ වෙන්නේ.උපුල් ජයසිංහ කියන ඔබ මීට ප්‍රථම අපි හඳුනාගෙන සිටියේ ජනප්‍රිය ගී තැටි හා කැසට් නිෂ්පාදකවරයකු විදියට. නමුත් අද ඔබ ඉන් සම්පූර්ණයෙන්ම බැහැර වෙලා ටෙලිනාට්‍ය නිෂ්පාදනයට යොමු වෙලා. ටෙලිනාට්‍ය නිෂ්පාදනය ඊට වඩා ලාබ ලබන ව්‍යාපාරයක්ද?ගීත නිෂ්පාදනයෙන් අපිට අයින්වෙන්න සිද්ධ වුණේ අනවසරයෙන් කරන ගී තැටි මංකොල්ලය නිසයි. අපි ලක්ෂ ගණනක් වියදම් කරලා ගී තැටියක් වෙළෙඳපළට දාලා පසුවදාට ඒ ගී තැටියම කුණු කොල්ලෙට පේව්මන්ට් එකේ විකිණෙනවා. මේ ප්‍රශ්නය හමුවේ පොලීසියට, අධිකරණයට අපි ගිය වාර අනන්තයි. අප්‍රමාණයි. පොලීසිය, අධිකරණය එපා වෙන තරමට ඒ වෙනුවෙන් අපි ඒ තැන්වලට ගියා. ඒකට නිශ්චිත විසඳුමක් නැති නිසා අපි හිතුවා ඊට වැඩිය හොඳයි නිෂ්පාදනය නොකර ඉන්න එක කියලා. මේ ප්‍රශ්නෙදි මම විතරක් නොවේ දිවයිනේ වෙනත් ජනප්‍රිය කැසට් නිෂ්පාදන ආයතන ද අද නිහඬව ඉන්නවා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052719</link>
    <topic>බැරි වෙලාවත් ධනුක ඒ ළමයව බැන්දොත්?</topic>
    <author>මතු සම්බන්ධයි</author>
    <content>බැරි වෙලාවත් ධනුක ඒ ළමයව බැන්දොත්?මෙතෙක් කතාව..මත්ද්‍රව්‍ය ගෙන්වීම හා විකිණීම සම්බන්ධයෙන් සැකපිට අත්අඩංගුවට ගන්නා සිය මව හා සොහොයුරා බැලීමට පොලිස් පරීක්ෂක ප්‍රමෝද් වැලිකඩ බන්ධනාගාරයට යයි.සිර මැදිරියේ සිටින සිය සොහොයුරා වන කුෂාන්, ප්‍රමෝද්ගේ පැමිණීමෙන් නයෙකු සේ කිපෙයි. සිය මෑණියන් හා තමා මේ තත්ත්වයට පත්කළ ප්‍රමෝද්ගෙන් කවදා හෝ පළිගන්නා බව දිවුරමින් කුෂාන් ඔහු එළවා ගනී.දැඩි මානසික පසුබෑමකට ලක්වන ප්‍රමෝද් මව බැලීමට යන්නේ තමාට හොරෙන් කලක සිට පවත්වාගෙන ගිය මේ මහා පරිමාණ මත්ද්‍රව්‍ය ව්‍යාපාරයේ අගමුල දැනගන්නා අටියෙනි. බන්ධනාගාරයේ සිටින ඇගේ අසරණ විලාසය දැකීමෙන් සසල වුවද, ඔහු මවගෙන් දැඩි ලෙස අයැද සිටින්නේ තමාගෙන් වසන්කොට සිය බාල සොහොයුරාගේ ද ජීවිතය විනාශ වන අයුරින් කටයුතු කළේ ඇයි කියාය.හඬා වැලපෙමින් සමාව යදිමින් ඇය සියල්ල සඳහන් කළ කොළ ගොන්නක් ඔහු අතට පත්කරන්නේ යළි කිසිදා තමා බැලීමට නොඑන ලෙසත් කුෂාන් බේරාගන්නා ලෙසත් අයදිමින්. තම මවගේ මුළු ජීවිත කතාවම එහි අඩංගු වී ඇති බව ප්‍රමෝද් වටහා ගන්නේ පිළිවෙළින් එකින් එක ලිපි සියල්ල කියවීමෙන් පසුවය. මේ ඒ අතීතයයි.නාලිකාගේ මව පියා දෙස බලා සිටියේ කිසිවක් කියාගන්නට නොහැකි විලසිනි. වටපිට සෝදිසියෙන් බැලූ ඕ සැමියා වෙත සමීප වූයේ, මෙතෙක් සඟවාගෙන සිටි දෙයක් හෙළි කරන නියාවෙනි.”වසන්ත”ඇගේ ස්වරය ද මහත් නොසන්සුන් බවක් ඉසිලීය.”ධනුකට ඕන වෙලා තියෙන්නෙ වෙන දෙයක්. එයා මේ කෙල්ලට පුදුම කැමැත්තකින් ඉන්නෙ. හොඳින් හරි නරකින් හරි ඔය ළමයව ගේන්න වුණත් බැරිකමක් නෑ.””ධනුක ඔය වගෙ කී දෙනකුට වචන දුන්නද ශීලා? ඔය මනුස්සයට ටික දවසක් යනකොට ඔක්කොම එපා වෙයි.””නෑ” ඇය අවධාරණය කළාය.”මෙදා පාර නම් හරිම සීරියස් විදිහට තමයි කතා කරන්නේ””අපිට ඒකට විරුද්ධ වෙන්න බෑ. මම මුල ඉඳලම නිල්මිණි මේවාට ගෑවෙනවට අකැමැති වුණේ අපිට ධනුකට බලපෑම් කරන්න බැරි දවසක් එන හින්දයි””බැරි වෙලාවත් අපේ ගොනා ඔය කෙල්ලව කසාද බැන්දොත්?””තව ප්‍රශ්නේ පටන් ගත්තා විතරයි. අපි ඔය ළමයට මෙයාගෙ ගතිපැවතුම් කියල දීලා දැනුවත් කරමු.””ඔව් එහෙම කරමු. හැබැයි බොහොම පරිස්සමෙන්. ධනුක දැනගත්තොත් ඔක්කොම ඉවරයි. ඔය කෙල්ලටත් ඕන තරම් තිබුණා ධනුකව මඟහරින්න. බැරිවෙලාවත් ධනුක ඔය ළමයව බැන්දොත්.. එයාට මේ ගේත් ඕන වෙයි?”නාලිකාගේ පියා එකවරම හිස ඔසවා බිරිය දෙස බැලුවේ විදුලි සැර වැදුණ අයෙකු ලෙසිනි.”ඒකනෙ මම කිව්වේ මේක අපිටත් ප්‍රශ්නයක් වෙයි කියලා””අපි කවද හරි ඔය ප්‍රශ්නෙට මුහුණ දෙන්න ඕන නේද? ධනුක කවදාවත් නොබැඳ ඉන්න එකක් නෑ..””අඩු තරමේ නාලිකා පිළිවෙළක් වෙන තුරු මේ ගෙදර ඉන්න ලැබුණොත්... ඒ හොඳටම ඇති.”ඒ සමඟම ඇයට සිහිපත් වූයේ ඇගේ සොහොයුරා කියූ කාරණාවකි.”අක්කා හැමදාම මේ ගෙදර ඉන්න. මං කවදාවත් මැරි කරන්නේ නෑ. මේ හැමදේම මම නාලිකාට ලියනවා. මට නිදහසේ ඉන්න විතරයි ඕනේ””මගේ මල්ලි කවදාවත් වෙනස් වෙන්නෑ මට ඒක විශ්වාසයි”ඕ හදවතින් මිමිණුවද දෙනුවන් තෙත්වනු වසන්ත බලාගෙනය.”ඔයා ඔච්චර දුක්වෙන්න එපා. ඔයාගෙ ඉඩම් කෑල්ලකුත් තියෙනවනෙ. ඒකෙ තියෙන ගේ කෑල්ල හදල ගම්මු.””ඉඳල ඉඳල කොහෙවත් නැති දුප්පත් එකියකට වහ වැටිච්ච හින්දනෙ මේ ඔක්කොම. ලොකු ඩව්රියක් එක්ක ගෙයක් දොරක් තියෙන තැනක් නම් මේ ප්‍රශ්න මුකුත් නෑනේ””හරි හරි ඒ ළමයට දොස් කියල වැඩක් නෑ. නාලිකා කියන්නේ, ධනුක නිල්මිණිගේ රූපෙට වහවැටිලා කියලනේ.””මෙහෙම වුණත් මට බය මේ විකාර ප්‍රශ්න ඔළුවට දාගෙන නාලිකා විභාගෙත් අවුල් කරගනීද කියලා”දෙමහල්ලන්ගේ කතාබහ කෙතරම් රහසිගතව කෙරී ගියද, නාලිකාට සිය මවගේ හැසිරීම්වලින් යමක් තේරුම් ගැනීමට හැකිවී තිබුණි.හැන්දෑවේ එකතු වූ තරුණ පෙළ සල්පිල ගැන කළ යුතු වැඩ කොටස සාකච්ඡා කරමින් ඒ ඒ වැඩ කොටස් බාරගත්හ. ගමේ සුන්දර පරිසරයටම ඔබින අහිංසක පෙම්වතුන් තමන් අතින් ඉටුවිය යුතු වගකීම බාර ගත්තේ මහත් සතුටකින්ය. තේ සෑදීම හා පිළිගැන්වීම නිල්මිණි හා සුරංගට බාර විය. මල් සැපයීම හා පිරිසුදු කිරීම් උපාලි කුසුම් යුවළට අයිති කාර්යයකි. නිමන්තට වගකීම් බහුල විය. පබාගේ සහාය පමණක් ඔහුට ප්‍රමාණවත් නොවීම නිසා, සුරංග ඔවුන්ට සහයෝගය දීමට සතුටු වූයේ නිල්මිණි ද කැටුවය.දහවල් ආහාර ගන්නා තුරු ඔවුහු පන්සල් භූමිය හා අවට සුද්ධ පවිත්‍ර කළහ. ක්‍රම ක්‍රමයෙන් වැඩිහිටියන් ද එක්වන විට එය තරමක විශාල ශ්‍රමදානයක් විය.”මස්සිනාල දෙන්න.. කතාව මිසක් වැඩ නෑ. උඹල ඕවා පස්සෙ කතා කරගනිල්ල”විජේපාල හැකර කට ඇරියේය. හූ හඬක් සමඟ සිනා හඬක් පැතිර යනවිට නිමන්ත කේන්තියෙන් යමක් කියන්නට කට සූදානම් කළත් වැඩිහිටියන් සිටි නිසා නිහඬ විය.”මූට කන වෙලාව ළං වෙනකොට ඔල්කොරොඤ්ඤං වෙනවනෙ නිමන්තයියේ”උපාලි ද හඬගෑවේය.. විජේපාලයා ඇති තැන එකම රස ගුලාවකි.”මට ඇති උලව්වක් නෑ බං.. හැබැයි රුපියල් පන්සීයක බරක් නම් තියෙනවා..”කෙල්ලෝ එකිනෙකා පෙරළා ගනිමින් කොක් හඬ තලන්නට වූහ.”ආ..ං බලාපංකො සුරංග .. නිල්මිණිට යන සන්තෝසේ.. කියල ඔහොම නම්..?”කට වහගනිං යකෝ.. පොඩි හාමුදුරුවන්ට ඇහෙයි..”සුරංග ද හිනාවෙන්නේ නිල්මිණිගේ ගැස්සෙන උරහිස් දෙස බලාගෙනය.”ඔයාටත් හරි විනෝදයි නේද? මං දැක්කානේ කෙල්ල හිනාවෙන හැටි..”වැව් තාවුල්ලේ වාඩිවී තම්බාපු බඩඉරිඟු හා අල කමින් සුරංග නිල්මිණිගේ කන මිරුකුවේය.එය මතක්වීමෙන් හිනායන්නට ආ නිල්මිණිට කටට ගත් අල ඉස්මොල්ලේ ගොස් කැස්ස හැදුණේය.”ඒයි සුරංග පිටට ගහපන්.. කනකොට වත් කට පියාගෙන ඉන්ඩ බෑනේ”විජේපාල කුඹුකේ යට ඉඳගෙන හඬ දුන්නේය.”විජේපාල කන්නේ කටින් නෙවිද?”පබාගේ කීමට සියල්ලොම සිනාසෙන්නට වූහ. නිමන්ත පබාට සිහින් ටොක්කක් ඇත්තේය.”කෑ නොගහ කනව.. විජේගෙ කට අවුස්සන් නැතුව“තෙදින ගෙවී යනවා දැනුණේවත් නැති තරම්ය. ඒ තරම් වේගයෙන් දින පියාඹා ඇත.”මට යන්න බෑ සුරංගයියේ”පෙරදින සැඳෑවේ මළහිරු ගිලෙන විට නිල්මිණි සුරංගගේ උරහිස වැලඳගෙන ඉකි බින්දාය. නිහඬව දිය රැලි නැඟෙන බිඳෙන හඬ පවා දුක්මුසු යයි සුරංගට සිතුණා. සීතල වූ වුවන දෑතින්ම ගෙන ඔහු ඇය සනසන්නට බොහෝ දේ පැවසුවේය. විසිරෙන කෙහෙරැළි පිරිමදිමින් අවසානයේ සුරංග මුදු ලෙසින් ඒ නළල සිපගත්තේ වචනයෙන් කිව නොහැකි ආදරයකිනි. පබාත්, කුසුමාත් බලා සිටිද්දීම ඔහු නැවතත් ඇගේ දෑත් එලෙසින්ම ළයට තුරුළු කර සිපගත්තේය.”ඔයා ඇයි නාලිකා ගෙදර ගියේ නැත්තේ?” නිල්මිණි ගෙදරින් ගෙනා කැවිලි පෙවිලි දිග හරිමින් නාලිකා දෙස බැලුවාය.”ඒක නෙවෙයි සුරංගත් එක්ක ජොලියෙ හිටියද?””ඔව් නාලි..”නිල්මිණි ගමේ තොරතුරු නාලිකාට විස්තර කළේ මහත් ආස්වාදයකිනි.”මේ කුරුලු ජෝඩුව වෙන්කරන්න නම් මං උදව් කරන්නෑ”නාලිකා තොරතුරු අසන අතරතුරේ සිය වරක් සිතා ගත්තාය.”නාලිකාගේ මාමා නිල්මිණිව මැරි කරනවලු නේද?” මේට්‍රන් දිනක් නාලිකාගෙන් විමසුවේ ඇය මිදුලේ සිට නේවාසිකාගාරයට යන මොහොතකය. පිළිතුරු දී ගත නොහැකිව ගල් ගැසුණ නාලිකාගේ හිසට අත තබා පාලිකාව ඒ වරද නිවරදි කරන්නට උත්සාහ ගත්තාය..”ආ.. ඔය ළමය කලබල වෙන්න දෙයක් නෑ මම නිකමට කිව්වේ. .. තාම නිල්මිණි එහෙම දෙයක් කිව්වේ නැතුව ඇති”ඒ මුළු දවසම නාලිකා ගත කළේ මූසල හැඟීමකින් සිත පුරවාගනය. ධනුක මාමා නිල්මිණි වටා ඉතා සූක්ෂ්ම ලෙස දැලක් බැඳගෙන යන බව පමණක් ඕ වටහා ගත්තාය.නිල්මිණිගේ ජීවිතයට කිසියම් ප්‍රශ්නයක් වූවොත්? තමා එයට වගකිවයුතු නොවේදැයි නාලිකා සිතුවේ දැඩි වේදනාවකින්ය.දින දෙකකට පසු සැන්දෑවේ ධනුක හදිසියේ පැමිණියේ තමා එළියට රැගෙන යාමටය. කුඩා අවදියේ අනන්ත වාර ගණනක් මාමා තමා මෙසේ රැගෙන ගොස් කවා පොවා ඇඳුම් පොත් පත් ලබා දී තිබුණ ද නාලිකා එකවරම මේ ගමන ප්‍රතික්ෂේප කළාය.”මට පාඩම් වැඩ තියෙනවා මාමි.. කොහොමටවත් අද නම් බෑ.. මට සනීපත් නෑ””නාලිකා .. ඔයා අද එන්නම ඕනෑ.. තනියම නෙමෙයි නිල්මිණිත් එක්ක.. ඔයා කැමැති නැද්ද මං මිනිහෙක් වෙනවට? ඔයා කැමැතිද මං බීලා මගේ ජීවිතේ නාස්ති කරගන්නවට?””අනේ! මාමි ප්ලීස්.. ඒ අසරණ කෙල්ලට පාඩුවේ ඉන්න දෙන්න.. අනේ! ප්ලීස්.. නිල්මිණි කවදාවත් එන්නේ නෑ.. මට එන්න කියන්නත් බෑ”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052720</link>
    <topic>දීර්ඝායු වරය ලද හනුමාන්</topic>
    <author>සටහන හා ඡායාරූප</author>
    <content>දීර්ඝායු වරය ලද හනුමාන්රාමා, සීතා, රාවණා සහ හනුමාන් සොයා ඉතිහාසයට ගිය ගමනක් - 3අංජනම් එළි හෝ අඳුන බලා කියන සාස්තර හෝ අනාවැකි ඔබ පිළිගන්නවා ද? ඒවා මෙරට ජන සංස්කෘතියේ අංගය. අඳුන භාවිතයට පැමිණි කාල වකවානුව පිළිබඳ නිශ්චිත තොරතුරක් දිය නොහැකි වුවත් මේතාක්ම එය මෙරට පවතින බව අත්දැකීමෙන්ම අපි දනිමු.හනුමාන්අඳුනේ ප්‍රථමයෙන්ම පෙනී සිටින්නේ “හනුමාන්” ය. අඳුනෙන් අපේක්ෂිත සියලු අපේක්ෂා ඉටුකර දෙන්නේ හනුමාන් ය. නැති වූ යමක් සොයා දෙන්නැයි ඉල්ලු විට හනුමාන් එය සෙවීමට ගස්, ගල් පීරාගෙන ගමන් කරයි. විදේශයක සිටින අයකු පිළිබඳ තොරතුරක් අඳුනෙන් බලාපොරොත්තු වූ විට හනුමාන් සැණින් එම රටට ඇතුළුව පුද්ගලයා වෙත අදෘශ්‍යමානව ගොස් ඔහුගේ සියලු තොරතුරු අනාවරණය කරයි. අසනීපයකට බෙහෙත් කියයි. මෙකී - නොකී අරමුණු රැසක් අඳුනෙන් ඉටුකර දෙන්නේ හනුමාන්ගේ පිහිටෙනි.හනුමාන් යනු වානරයෙකි. වඳුරු ගෝත්‍රයට අයත් සතෙකි. හනුමාන් ප්‍රථමයෙන්ම අපේ රටේ සංස්කෘතියට එක්වන්නේ මීට වසර පන්දහසකටත් වැඩි දුරාතීතයක් සහිත තෙත්‍රා යුගයේදීය. දඹදිව අයෝධ්‍යා පුරවරයේ විසු හනුමාන් එදා ලංකාවට ආවේ රාවණා රජු පැහැරගෙන විත් සඟවා තැබු රූමත් සීතා දේවිය සොයා ගැනීමට ය. සීතා යනු දඹදිව රාම රජුගේ භාර්යාවයි. ඇය සොයා ගැනීමේ අවශ්‍යතාව ඇත්තේ රාමටය. සොයා ගැනීමේ කාර්යය පවරන්නේ හනුමාන්ටය.හනුමාන් මෙරට අස්සක් මුල්ලක් නෑර සොයා බලා නැති තැන අශෝක මල් වනයට ඇතුළුව එහි ගල් ගුහාවක සඟවා සිටි සීතා දේවිය සොයා ගනී. දේශදේශාන්තරයක සිට පැමිණි හනුමාන් මෙරට වනාන්තරයක සඟවා තැබු සීතා දේවිය, සොයා ගන්නට සමත් වෙයි. වර්තමානයේදී පවා අඳුනෙන් ඔබට තොරතුරු අනාවරණය කරන්නේ මේ හනුමාන්ම ද? නැතිනම් දුරාතීතයේ විසු හනුමාත්, අඳුනෙන් පෙනෙන හනුමාත් අතර ඇති සම්බන්ධතාව කුමක් ද?වායුට දාව අඤ්ජනා (අංජනා) නමැති වානරියගේ කුසෙහි හනුමාන් උපන්නේය. උපන් දිනම වික්‍රමයක් කිරීමට හනුමාන් සමත් වෙයි. ඔහුට සූර්යයා දිස්වන්නේ ඉදුණු පලතුරු ගෙඩියක් ලෙසිනි. එය කඩා ගන්නට සිතා මවගේ ඇකයේ සිට යොදුන් සියයක් අහසට පැන නැංගේය. කුඩා කාලයේ මව ළඟ නැති විටෙක කුසගින්නෙන් පෙළුණු හනුමාන් ඉදුණු පලතුරකියි සිතා සූර්යයා ගිලින්නාට සූදානම් වූ බව රාමායණයේ සඳහන් වෙයි.නැති වූ සීතා සොයා දීම සඳහා රාමගේ දූත මෙහෙවරේ යෙදුණ හනුමාන් දඹදිව සිට ලංකා පුරයට එන්නේ සාගරය හරහා එක පිම්මක් පැනීමෙනි. සුවිශාල සිරුරකට හිමිකම් කියන හනුමාන් රහසිගතව සැඟ වී යාමේ පහසුව තකා සිය සිරුර කුඩා කර ගනී. එසේනම් විශ්වකර්ම මැවීම් කර ගැනීමේ හැකියාවෙන් ද ඔහු යුක්ත විය. සීතා සඟවා සිටි තැනට එන හනුමාන් තම පිට මත වාඩි වෙන්නැයි සීතාට කියයි. ලංකා පුරයේ සිට දඹදිව අයෝධ්‍යාවට එක පිම්මෙන්ම පැනීමට සමත් බව හනුමාන් කියයි. කුඩා සිරුරක් සහිත හනුමාන්ට එම දක්ෂතාව ඇද්දයි සීතාට සැක සිතෙයි. එවර හනුමාන් සිය සිරුර පර්වතයක් සේ විශාල කර ගනී. ලංකා පුරය ගලවා හිස මත තබාගෙන යාමට වුවද හැකි බව හනුමාන් පවසයි.හනුමාන් දඹදිව සිට ඔසු උයනක් උසුලාගෙන එන අයුරුසීතා කියන්නේ එලෙසින් පැන යාම නිවටකමක් ලෙසයි. රාමගේ බලපරාක්‍රමය රාවණාට පෙන්විය යුතු බවත් යුද්ධ කොට රාවණා මරා දැමිය යුතු බවත් ඒ සඳහා රාමත් ඔහුගේ සොහොයුරු ලක්ෂමණත් කැඳවාගෙන එන ලෙසත් සීතා හනුමාන්ට පවසයි. එවන් දූත මෙහෙවරක යෙදෙන හනුමාන්ට රාවණා රකුස් රජුගෙන් හෝ එම හමුදාවෙන් අනතුරක් සිදු වේ යයි සිතා වරයක් ද දෙයි. “මා පතිවෘත්තා බල මහිමය දිවි හිමියෙන් සුරකින බව සත්‍යයක් නම් හනුමාන්ට ගින්නෙන්, ජලයෙන් හෝ ආයුධයකින් හානියක් සිදු නොවේවා” යන්නයි.අනතුරුව අශෝක වනය විනාශ කරන හනුමාන් සීතා සිටි තැන පමණක් සුරැකිව තබයි. මෙම විනාශය දකින රාවණාගේ රකුස් හමුදා හනුමාන් අල්ලා ගැනීමට උත්සාහ කරති. හනුමාන් ඔවුන්ට උද්‍යානයේ ගස් ගලවමින් පහර දෙයි.හනුමාන්ගේ පිළිරුවකෙසේ වුවත් රකුස් හමුදාවට හනුමාන් පරාජය වෙයි. රකුසෝ හනුමාන් රාවණා රජු වෙත ගෙන යාමට සැරසෙති. හනුමාන්ගේ ශරීරයේ විශාලත්වය යොදුන් හැත්තෑවකි. හනුමාන් ඔසොවා ගැනීමට හෝ ඔහුගේ ලෝමයකට හානි කිරීමටවත් රකුසෝ අපොහොසත් වෙති. එවර ඔවුන්ට පහසු වනු පිණිස හනුමාන් නැවත සිය ශරීරය කුඩා කර ගනී.රාජ සභාවට ගෙන ගිය හනුමාන්ට රාවණා රජු මරණ දඬුවම නියම කරයි. එහෙත් ඊට රාවණාගේ බාල සොහොයුරු විභීෂණ විරුද්ධ වෙයි. එවර හනුමාන්ට නියම කරන දඬුවම වන්නේ උගේ වලිගයට ගිනි ලැවීමයි. හනුමාන්ගේ වලිගය කොතරම් විශාල වීද යත් ඔහුගේ වලිගය ඔතන්නට මුළු ලංකා පුරයේම තිබුණ වස්ත්‍ර සොයා ගෙනෙයි. වලිගය සොළොස් යොදුනක් දිගය. ඊට තෙල් වක්කොට ගිනි තබයි. ගින්නෙන් වළකිනු සඳහා හනුමාන් නැවත සිරුර කුඩා කර ගනී. එහෙත් ලංකා පුරයේ තිබෙන සෑම නිවෙසකම වහලයට පනින හනුමාන් ඒ සියලුම නිවාස දවා අළු කර දමයි.අවසානයේ හනුමාන් වලිගයේ ගින්න නිවා ගන්නේ වලිගය මුඛයට රුවා ගැනීමෙනි. එයින් ඔහුගේ මුඛය පිළිස්සෙයි. වඳුරන්ගේ මුහුණේ පිළිස්සුණු ආකාරයේ අඳුරු දුර්වර්ණයක් පිහිටන්නට වූයේ එතැන් සිටය.අයෝධ්‍යාවට යන හනුමාන් රාම, ලක්ෂමණ සහ සුවිශාල වානර හමුදාවක් රැගෙන නැවත ලංකා පුරයට පැමිණෙයි. රාම - රාවණා යුද්ධයෙන් රාමගේ පක්ෂයට බෙහෙවින්ම හානි සිදුවෙයි. එම පිරිස් යුද පිටියේ මැරී වැටෙති. මෙයින් රාමගේ දූත ජම්බුවාන් “මහා වීර හනුමාන්”ට විපතක් වී ඇද්දයි විමසයි.“හනුමාන් ජීවත්ව සිටියොත් අප සියලු දෙනාගේ ජීවත්වීමේ භාග්‍යය දුරු නොවේ. ඔහු අපට අවශ්‍ය ඖෂධ වර්ග ගෙනැවිත් ප්‍රතිකාර කළ කල්හි අපට ජීවත්වීමේ භාග්‍යය නැවත උදා වෙයි.” ජම්බුවාන් හනුමාන් ගැන කියන්නේ එලෙසිනි. මියගියවුන්ට යළි ජීවය ලබාදී අමරණීය කරවීමේ බලය සහිත ඖෂධ ගැන හනුමාන්ට උපදෙස් දෙන්නේ ජම්බුවාන්ය. ඒ ඖෂධ ද රැය පහන් වන්නට කලියෙන් ගෙනා යුතුය.රම්බොඩ හනුමාන් කෝවිලඒ අනුව එක පිම්මෙන් හිමාලයට යන හනුමාන් එහි සෂ්‍යා සහ කෛලාස නමැති පර්වත දෙක මැද පිහිටි ඖෂධ පර්වතයට පිවිසෙයි. ඔහු ගෙන යා යුත්තේ විශල්‍යකරණී මෘත සංජීවනකී, අස්ති සංඤ්චාරිනී, සුවර්ණ කරිණී යන මහෞෂධ සතරය. බෙහෙත් වර්ග වෙන්ව හඳුනා ගන්නට හනුමාන් අපොහොසත් වෙයි.එහෙත් ඖෂධ පිස එන සුවඳවත් සුළඟ ආග්‍රාණය වීම නිසා හනුමාන්ගේ බලය සිය ගුණයකින් වැඩි වෙයි. හනුමාන් කරන්නේ ඖෂධ සහිත මුළු පර්වතයම ගලවා හිස මත තබාගෙන ලංකාපුරයට එක පිම්මෙන් පැන ඒමයි. එම බෙහෙත් ඖෂධ බලයෙන් රාමගේ අනතුරට පත් හමුදා සියල්ලෝම යළි ප්‍රාණය ලබති. හනුමාන් බෙහෙත් පර්වතය නැවතත් ගෙන ගොස් තිබු තැනම පිහිටුවා එයි.හනුමාන් මහා බ්‍රහ්මයාගෙන් හා දෙවියන්ගෙන් බොහෝ බලසම්පන්න වර ලැබු අයෙකි. සුර්යය දේවතාවාගෙන් නොයෙක් ශාස්ත්‍ර හදාළේය. රාම රජු මියයන මොහොතේ හනුමාන්ට දීර්ඝායු වරය ද පුද කළේය. රාම, රාවණාට විරුද්ධව සිදුකළ යුද්ධයෙන් ජයගත හැකි වූයේ හනුමාන්ගේ බල පරාක්‍රමය නිසාවෙනි. හනුමාන් වානරයකු වුණද මහා දෙවිවරුන්ටත් නැති මහා බලගතු බලයක් ඔහු සතු විය.හනුමාන් යනු කවරෙක්දැයි ඉහත කළ විස්තරයෙන් අවබෝධ කර ගත හැකිය. හනුමාන් වෙනුවෙන් කෝවිලක් මහනුවර - නුවරඑළිය මාර්ගයේ තවලම්තැන්නට නුදුරුව ඉදි වී ඇත. “රම්බොඩ ශ්‍රී භක්ත හනුමාන් ටෙම්පල්” යනු එහි නාමයයි.තව කොටසක් ලබන සතියේසටහන හා ඡායාරූපසිරිසේන දේවපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=av12052721</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතා’ශාන්ති’ කියන ඉන්දීය ටෙලිනාට්‍ය චරිතය සිහිපත් වෙද්දී ඒ චරිතයට පණ දුන් සුරූපී නිළිය ද නිතැතින්ම මතකයට නැංවෙනවා. ඇය වෙන කවුරුන්වත් නොවෙයි මන්දිරා බේඩියි. ඇයගේ සැමියා, රාජ් කෞගල්. චිත්‍රපට අධ්‍යක්ෂවරයෙකු සහ නිෂ්පාදකවරයකු වන රාජ් සමඟ මන්දිරා විවාහ වුණේ 1999 දීයි. 2011 ජූනි 19 දා මන්දිරා - රාජ් යුවළගේ කැදැල්ලට සුරතල් පුතෙක් එකතු වුණා. පුතා ගේ නම වීර්.මේ බිලිඳු පුතාගේ පළමු උපන් දින සැමරුම යෙදී තිබෙන්නේ ලබන ජූනි 19 දාටයි. උපන් දිනය වෙනුවෙන් සාද පවත්වන්නට මන්දිරාවත් රාජ්වත් කැමැති නැහැ. ඒ වෙනුවට වෙනත් උතුම් කර්තව්‍යයකට මුල පුරන්නයි දෙදෙනාම බලාපොරොත්තුව සිටින්නේ. ඒ මොකක්ද කියලා මන්දිරාගෙන්ම දැන ගනිමු.”අපි දෙන්නා තීරණය කළා, එදාට පුංචි දුවෙක්ව දරුකමට හදාගන්න. අපේ පුතාට පුංචි නංගියෙක් ඉන්න ඕනෙ නිසයි, අපි ඒ දෙය කරන්නේ. දැනටමත් අපි මේ කටයුත්ත වෙනුවෙන් සංවිධානයකට දන්වලයි තියෙන්නේ. අපි මේ තීරණය ගත්තේ පුතා ඉපදුණාට පස්සෙ නෙමෙයි. අපි දෙන්නාගෙ විවාහයටත් කලිනුයි. මේකට අවශ්‍ය නීතිමය කටයුතු කෙරෙන කොට අපිට දුවෙක් හදා වඩා ගන්න ලැබෙන එක අවුරුද්දක් විතර ප්‍රමාද වෙන්නත් ඉඩ තියෙනවා. කොහොම වෙතත් මේ දරුවාව හදා ගන්නෙ පුතාගෙ පළමු උපන් දිනය නිමිත්තෙනුයි. හදාගන්න දුව, පුතාගෙ වයසට වඩා ටිකක් බාල වුණොත් හොඳයි.””අපේ විවාහ ජීවිතයට මේ වෙන කොට අවුරුදු 12 1/2ක් ගතවෙලා. පුතාව මට ලැබුණෙ විවාහ වෙලා කාලෙකට පස්සෙයි. මට දැන් හිතෙනවා, අපිට පුතා නොලැබුණා නම් අපේ ජීවිත කොයි අතට යාවිද කියලා. මම දැන් මුළු කාලයම ගත කරන්නෙ පුතා වෙනුවෙන්. හදිසියෙන් වත් පුතා නැතුව ගෙදරින් පිට යන්න වුණොත් ඒ ගමන මට දරාගන්න බැහැ. දැන් අපේ පුතා අපේ ජීවිතවලට ලොකු අර්ථයක් එකතු කරලා තියෙනවා. අපේ හිත් සන්සුන් කළේ, මෘදු කළේ පුතායි.”මන්දිරා සුපුරුදු පියකරු සිනහව නංවමින් පැවසුවා.කිං ඛාන්ගේ ජීවිතය මේ දිනවල දැඩි කුණාටුවකට හසුවෙලා පසුගිය සතියේ ඉන්දියාවේ වැන්කෙඩේ ක්‍රීඩාංගණයේදී ශාරුක් ගේ හැසිරීම පිළිබඳව නැඟුණු ප්‍රබල චෝදනා නිසා ඔහුට වසර 5ක් ගතවන තුරු එම ක්‍රීඩාංගණයට ඇතුළුවීම තහනම් කෙරුණා. මේ තහනම පැනවූයේ මුම්බායි ක්‍රිකට් සංගමයයි. ශාරුක්ට ඒ අමිහිරි අත්දැකීම විඳගන්නට සිදුවුණේ ක්‍රිකට් ලෝකය සමඟ ගනුදෙනු කරද්දීයි.මේ වන විට ඔහුගේ සුපුරුදු සිනමා ලෝකයෙනුත් අමිහිරි අත්දැකීම් විඳගන්නට සිදුවේදැයි බොහෝ දෙනා ප්‍රශ්න කරනවා. ඒ, ඔහුගේ සිනමා ලොව හිතවතියක වන කාජල්ගෙනුත් නිශේධාත්මක ප්‍රතිචාරයක් ඔහු වෙත ලැබීමත් එක්කයි. චිත්‍රපටයක රංගනය වෙනුවෙන් කරුණු සලකා බලද්දීයි ඇයගෙන් එවැනි ප්‍රතිචාරයක් පළවී ඇත්තේ. ඒ මොකක්ද?මීට සති කිහිපයකට කලින් ඉන්දීය මාධ්‍ය ප්‍රකාශ කර තිබුණේ බොලිවුඩ් තිරයේ අතිශය ජනප්‍රිය පෙම් යුවළ ලෙස නමක් දිනාසිටින ශාරුක් සහ කාජල් නැවතත් පෙම් යුවළක ලෙසින් රඟන්නට සූදානමින් සිටින බවයි. දෙදෙනා එලෙස රඟපාන්න සූදානම් වන්නේ කරන් ජොහාර් ගේ චිත්‍රපටයක බවත් පැවසුණා. (ශාරුක්, කාජල් සමඟ අවසන් වරට රඟපෑවේ කරන් ගේම අධ්‍යක්ෂණයක් වූ ‘මයි නේම් ඉස් ඛාන්’ චිත්‍රපටයේයි) මේ ආරංචියෙන් වඩාත්ම සතුටට පත්වුණේ ශාරුක් – කාජල් දෙදෙනාගේම රසික රසිකාවියන්. ඔවුන් විමසන්නට පටන් ගත්තේ මේ චිත්‍රපටයේ වැඩකටයුතු කවදා ආරම්භ කරනවාද කියලයි. සති කිහිපයක් ගතවුණා.ඉන් පසුව ආරංචි වුණේ ශාරුක් – කාජල් රඟන කිසිදු චිත්‍රපටයක් නිර්මාණය නොවන බවයි. මේ බව මුලින්ම මාධ්‍යයට ප්‍රකාශ කළේ කාජල්. තමන් සහ ශාරුක් රඟන කිසිදු චිත්‍රපටයක් රූපගත නොවන බව ඇය කියා සිටියා. කොහොම වෙතත් තම සැමියා හෝ හිතවත් නළුවෙකු සමඟ රඟපාන්නට අකැමැත්තක් නැති බවත් ඇය පැවසුවා. ඒ වුණත් ඇය ප්‍රකාශ කළේ නැහැ, තමන් ශාරුක් සමඟ රඟපානවද, නැද්ද කියලා. අධ්‍යක්ෂ කරන් ජොහාර් ගේ චිත්‍රපටවල රඟ නොපාන බවට ඉඟියකුත් ඇය වෙතින් පළවී තිබෙනවා. කොහොම වෙතත් එහි සත්‍යයක් ඇතිදැයි තවම හෙළිවෙලා නැහැ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=am1205271</link>
    <topic>පුතාලා ඉන්න අම්මලාටයි</topic>
    <author>ගාමිණී සුසන්ත</author>
    <content>පුතාලා ඉන්න අම්මලාටයිපිරිමින්ගේ වෘෂණ කෝෂවල ඇතිවන ගැටලු පිරිමින් මුහුණ දෙන ප්‍රධාන සෞඛ්‍ය ගැටලුවක් ලෙස හැඳින්වීමට පුළුවන. වෘෂණ කෝෂවල ඇතිවන ගැටලු සඳහා වයස් භේදයක් නැත. කුඩා දරුවන්, වැඩිහිටියන්, මහලු පුද්ගලයින් ඇතුළු ඕනෑම වයස් මට්ටමක පිරිමින්ට වෘෂණ කෝෂවල ගැටලු ඇතිවිය හැකිය.එම ඇතැම් ගැටලු ඉතා සරල මෙන්ම ඉතාම අහිංසක ගැටලුය. ඇතැම් ගැටලු ඉතා දරුණු මෙන් ම වහා ප්‍රතිකාර කළ යුතු මට්ටමේ ඒවාය. කළ යුතු ප්‍රතිකාර පිළිබඳව තීරණය කළ යුතු වන්නේ රෝගියා සහ රෝගියාගේ පර්යේෂණ වාර්තා පරීක්‍ෂා කිරීමෙන් අනතුරුවය.වෘෂණ කෝෂවල ඇතිවන ඇතැම් ආබාධ හිටිහැටියේ ඉතා කෙටි කාලයක් තුළ ඇති වන ගැටලුය. ඇතැම් ආබාධ කාලයක් තිස්සේ ඇතිවී ටිකින් ටික වර්ධනය වන ගැටලුය. එසේ ම වෘෂණ කෝෂවල ඇතිවන ඇතැම් ආබාධවලදී අධික වේදනාවක් ඇතිවන අතර ඇතැම් ආබාධවලදී එවැනි වේදනාවක් ඇති නොවේ.වෘෂණ කෝෂ ආශි‍්‍රතව ඇතිවන කුමක් හෝ රෝගාබාධයක් නිසා රෝගියකු බොහෝවිට වෛද්‍යවරයකු වෙත යොමු වන්නේ දැනෙන වේදනාව නිසාය.ඉහත සඳහන් කළ ආකාරයට එක් එක් වයස් මට්ටම්වලදී වෘෂණ කෝෂ ආශි‍්‍රතව ඇතිවන ආබාධවල ස්වභාවය වෙනස් වීමට ඉඩ ඇත.කුඩා දරුවන් අතර බහුලව දක්නට ලැබෙන වෘෂණ කෝෂ ආශි‍්‍රත ගැටලුව ලෙස හර්නියා දැක්විය හැකිය. එහිදී දරුවා වෙතින් පෙන්නුම් කරන ප්‍රධානතම රෝග ලක්‍ෂණය වන්නේ දරුවා හඬන විට දරුවාගේ වෘෂණ කෝෂ ඉදිමීම හෝ වෘෂණ කෝෂ තරමක් විශාල වී පිම්ඹීමය. දරුවා හැඬීම නැවැත්වූ විට එම ඉදිමීම සම්පූර්ණයෙන් ම නැතිවී යයි.ඇතැම් දරුවන්ගේ වෘෂණ කෝෂ ටිකින් ටික විශාල වීමට පටන්ගෙන ක්‍රමයෙන් එම ඉදිමුම වැඩිවනු පෙනේ. එම තත්ත්ව දරුවා හඬන විට වෙනස් වන්නක් නොවේ. එම රෝගය Hydrocele ලෙස හැඳින්වේ.එසේ ම කුඩා දරුවන්ගේ වෘෂණ කෝෂ ආශි‍්‍රතව cyst නම් රෝග තත්ත්වය ද ඇති විය හැකිය. එහිදී සිදුවන්නේ වතුර පිරුණු බිබිළි වෘෂණ කෝෂ තුළ ඇතිවීමය. දරුවන් තුළ ඇතිවන එවැනි රෝග පිළිබඳව නිවැරැදි නිගමනයකට එළඹිය හැකි වන්නේ වෛද්‍ය පර්යේෂණවලට දරුවා භාජනය කිරීමෙන් අනතුරුවය. එවැනි බොහෝ රෝග සඳහා ප්‍රතිකාර ඉතාම සරල ප්‍රතිකාර විය හැකිය.උපත ලබන දරුවකුගේ වෘෂණ පිහිටන්නේ වෘෂණ කෝෂ තුළය. එහෙත් ඇතැම් දරුවන් උපදින විට වෘෂණ කෝෂ තුළ වෘෂණ නොපිහිටා ඉපදී මාස කීපයක් ගතවූ පසුව එම කෝෂ තුළට වෘෂණ පහත් වෙයි. කුඩා දරුවකුගේ වෘෂණ කෝෂ තුළ වෘෂණ නොපිහිටයි නම්, ඒ පිළිබඳව වහා සැලකිලිමත්වීම ඉතා වැදගත් ය.එය වෛද්‍ය උපදෙස් ලබාගත යුතු තත්ත්වයකි. එවැනි තත්ත්වයකදී දරුවාගේ වෘෂණ, කෝෂ තුළ නොපිහිටා ඉකිළි ප්‍රදේශයේ තිබිය හැකිය. එවැනි ස්ථානයක ශල්‍ය කර්මයක් මගින් වෘෂණ, වෘෂණ කෝෂ තුළට ගෙන ආ හැකිය. දරුවකු වෙතින් එවැනි රෝග තත්ත්වයක් පෙන්වයි නම් වඩාත් සුදුසු වන්නේ වහා ශල්‍ය වෛද්‍ය විශේෂඥවරයකු වෙත දරුවා පෙන්වීමය.කුඩා දරුවන්ගේ මෙන් ම තරමක් වැඩිමහල් දරුවන්ගේ වෘෂණ කෝෂවල දැඩි වේදනාවක් ඇති විය හැකිය. එම රෝග තත්ත්වය හඳුන්වන්නේ Torsion ලෙසය. එහිදී සිදුවන්නේ වෘෂණ කෝෂ තුළදී වෘෂණය ඇඹරීමකට කැරකීමකට ලක්වීමය. මෙය වහා ප්‍රතිකාර කළ යුතු රෝගී තත්ත්වයකි. ඒ සඳහා වහා ප්‍රතිකාර නොකළහොත් වෘෂණවල රුධිර කේෂනාළිකා ඇඹරී ඒවා අවහිර වීමෙන් වෘෂණ මිය යාමට ද ඉඩ ඇත. එම තත්ත්වය තරුණ වියේ පසුවන අයට ද ඇතිවීමේ හැකියාව ඇත.දරුවා වෘෂණ කෝෂ ප්‍රදේශය අල්ලාගෙන වේදනාවෙන් කෑ ගසයි නම් හෝ දරුවා වෘෂණ කෝෂ ප්‍රදේශය රිදෙන බව හඬා ප්‍රකාශ කරයි නම් එම අවස්ථාව රාත්‍රිය ද දවාල ද කියා සිතන්නේ නැතිව වහාම පහසුකම් තිබෙන රෝහලක් වෙත දරුවා යොමු කළ යුතුය. ඒ; මෙම රෝග තත්ත්වයට පැය කීපයක් ඇතුළත ප්‍රතිකාර කළ යුතු බැවිනි.ඇතැම් විටෙක දරුවා එලෙස වෘෂණ කෝෂ ප්‍රදේශයෙන් වේදනාවක් ඇති බව පවසමින් හඬන්නේ කිසියම් ක්‍රීඩාවක නිරතවී පැමිණි විගස වීමට ඉඩ ඇත. එසේ වුවද වහා ඒ පිළිබඳව සොයා බැලීම වැදගත්ය. වෘෂණ කෝෂ ඇඹරීම නිසා ඇතිවන මෙම රෝගී තත්ත්වයේදී වේදනාව එන්න එන්නම වැඩිවේ. මෙය ඉවසිය නොහැකි තරම් වේදනාවකි. ඇතැම් විටෙක එම වේදනාව මුලින්ම හට ගන්නේ යටි බඩේ කැක්කුමක් ලෙසටය. එහිදී දරුවා මෙම වේදනාව ප්‍රකාශ කරන්නේ යටි බඩේ කැක්කුමක් ඇති බව පවසමිනි. දරුවන් තුළ ඇතිවන මෙම රෝගය වහා ප්‍රතිකාර කළ යුතු තත්ත්වයක් බව මවුපියන් තේරුම් ගත යුතුය.වෘෂණ කෝෂ ආසාදනයන්ට ලක්වීම කුඩා දරුවන් මුහුණ දෙන තවත් වෘෂණ කෝෂ ආශි‍්‍රත රෝගාබාධයකි. මුත්‍ර මාර්ගයේ ඇතිවන යම් යම් ආසාදන වෘෂණ කෝෂ තුළට පැතිරී ඒවා වෘෂණ කෝෂයේ ආසාදන ලෙස මතුවීමට ඉඩ ඇත. එහිදි වෘෂණ කෝෂවල වේදනාවක්, ඉදිමුවක් මෙන් ම උණ හට ගැන්මක් ද ඇතිවේ.වෛරස උණ වර්ග නිසාද වෘෂණ කෝෂ ඉදිමීමේ හැකියාව ඇත. කම්මුල් ගාය වැනි වෛරස් රෝග තත්ත්වයකට දරුවා ගොදුරු වූ විට එමගින් වෘෂණ කෝෂවලට බලපෑම් එල්ල වීමට ඉඩ ඇත. එය දරුවගේ සරුභාවයට ද හානි පැමිණවීමට ඉඩ ඇත. එබැවින් වඩාත් සුදුසු වන්නේ කම්මුල්ගාය රෝගයෙන් වැළකී සිටීමට දරුවනට ලබාදෙන එන්නත ලබාදී දරුවා කම්මුල් ගායට ගොදුරු වීමෙන් වළක්වා ගැනීමය.වෛරස ආසාදන නිසා ඇතිවන බලපෑම් එක් වෘෂණයකට පමණක් නොව වෘෂණ කෝෂ දෙකටම ද හානි පැමිණ විය හැකිය. කුඩා දරුවන් තුළ වෘෂණ කෝෂවල ගෙඩි ඇති වන්නේ ඉතාම කලාතුරකිනි. තරුණ වයසේ පසුවන්නන්ගේ වෘෂණ කෝෂ ආශි‍්‍රතව ඇතිවන ප්‍රධානතම රෝගාබාධයක් ලෙස “හර්නියා” හැඳින්විය හැකිය. එහිදී දැකගත හැකි ප්‍රධානතම රෝග ලක්‍ෂණය වන්නේ හර්නියාව මතුවූ විට කෝෂය ඉදිමීමත්, ඇඳක ඇළවූ විට කෝෂයේ එම ඉදිමීම නොපෙනී යාමත්ය.කහින විට, බර වැඩක් කරන විට හර්නියාව විශාල වී මතුවී පෙනේ. එසේම නැවත සාමාන්‍ය තත්ත්වයට පත්වූ විට හර්නියාව නැතිවේ. හර්නියාවක මුල් අවදියේ ස්වභාවය එයය. එසේ වුවද පසු කාලයකදී ශරීරයෙන් පිටතට පැමිණ වෘෂණවල හිරවුණු හර්නියාවක් නැවත උදර කුහරය තුළට ගමන් නොකරයි. හර්නියාවක් මෙම තත්ත්වයට පත්වූ පසුව එය සංකූලතා සහිත තත්ත්වයක් ලෙස සැලකේ. එවිට ඉක්මන් ප්‍රතිකාරයක් අවශ්‍ය වේ.ඒ හර්නියාවක් ලෙස වෘෂණ කෝෂ තුළ සිරවී ඇති කොටස් අතර අන්ත්‍ර කොටස් තිබිය හැකි නිසාය. හර්නියාවක් ලෙස අන්ත්‍ර කොටස් පිටතට පැමිණීම රෝගියාගේ ජීවිතයට හානිදායක විය හැකි නිසා වහා ශල්‍යකර්මයකට භාජනය කළ යුතුය.වෘෂණ කෝෂ තුළට හර්නියාවක් ලෙස පැමිණි කොටස් අතර අන්ත්‍රවල කොටස් නැති නම්, එම හර්නියාව ඉතා හදිසි ශල්‍යකර්මයකින් ඉවත් කිරීම අත්‍යවශ්‍ය නොවේ. එසේ හදිසි ශල්‍යකර්මයක් නොකළ ද දින කීපයකට පසුව හෝ එම හර්නියාව ශල්‍යකර්මයකින් ඉවත් කිරීම අත්‍යවශ්‍යය.විෂ බීජ ආසාදන නිසාද වෘෂණ කෝෂ ආසාදනයට ලක්වේ. එවැනි ආසාදන තත්ත්වයකදී වේදනාවක් මෙන්ම ඉදිමීමක් ද ඇතිවේ. එම තත්ත්වය ද වෘෂණ කෝෂවලට ඇතිවන රෝගී තත්ත්වයකි. එමෙන්ම අනෙක් ඕනෑම ස්ථානයක ඇති සමට මෙන් ම වෘෂණ කෝෂ මතුපිට සමට ද ඉතාම පහසුවෙන් විෂ බීජ ඇතුළුවීමේ හැකියාව ඇත. මෙහිදී වෘෂණ කෝෂ ඉතා විශාල වේ.තරුණ වයසේ මෙන්ම මහලු වියේ පසුවන පුද්ගලයින් තුළ ද ඇතිවිය හැකි තත්ත්වයකි වෘෂණ කෝෂවල අර්බුද (ගෙඩි) ඇතිවීම. ඒවා ඉතා විරලය. මෙහිදී දැඩි වේදනාවක් ඇති නොවේ. එහෙත් යම් පමණක වේදනාවක් සමඟ ඇතුළින් කකියන ස්වභාවයක් ද කෝෂයේ කිසියම් ඉදිමීමක් ද ඇතිවේ. මෙම අර්බුද ඇතැම්විට පිළිකාමය තත්ත්වයක් විය හැකිය. මෙවැනි රෝග තත්ත්වයක් පිළිබඳව සැකයක් ඇත් නම් එය වහා ප්‍රතිකාර ලබා ගත යුතු තත්ත්වයකි.වෘෂණ කෝෂ තුළ අර්බුද (ගෙඩි) නොවන නහර ගැට ගැසීමේ තත්ත්වයක් ද මතු වීමට හැකියාව ඇත. පාදවල, දෑත්වල මෙන් වෘෂණ කෝෂතුළ ද හෘදයට රුධිරය ගෙනයන ශිරා පද්ධතියක් පිහිටා ඇත. මෙම ශිරා පද්ධතිය ආශි‍්‍රතව ද නහර ගැටගැසීමේ රෝගය ඇතිවිය හැකිය. එය පාදවල හෝ දෑත්වල ඇතිවන නහර ගැට ගැසීමේ තත්ත්වයට බොහෝ දුරට සමානය. එසේම කෝෂ තුළ නහර ගැටගැසී ගුලියක් සේ අතට හසුවේ. මෙය බොහෝවිට යමෙකුට ච;නන්නේ සිටගෙන සිටින විටය. මෙය varicocele නම් රෝග තත්ත්වයය. මෙම තත්ත්වය ද තරුණ උදවියට මෙන් ම වැඩිහිටි මහලු පිරිමින්ට ද ඇති විය හැකි තත්ත්වයකි.එය භයානක රෝගී තත්ත්වයක් නොවන අතර මෙහිදී වෛද්‍යවරයා ප්‍රතිකාර ලබා දෙන්නේ රෝගියා මුහුණ දෙන අපහසුතාවය අනුවය.වෘෂණ කෝෂ තුළ එසේ නහර ගැට ගැසීම මද සරු භාවයට ද හේතුවක් විය හැකි බවට ඇතැමුන් තුළ සැකයක් පවතී. එම සැකයේ යම් සත්‍යතාවයක් තිබිය හැකිය. ඇතැම්විට මදසරු භාවයෙන් පෙළෙන පුද්ගලයන් තුළ එවැනි රෝගී තත්ත්ව තිබී ඇති අතර එම රෝගයට අවශ්‍ය ප්‍රතිකාර ගැනීමෙන් පසුව මදසරුභාවයෙන් මිදීමට ඔවුනට හැකිවී ඇත.වැඩිහිටි පිරිමින් මුහුණ දෙන වෘෂණ කෝෂ ආබාධ අතර වෘෂණ කෝෂ තුළ තරලයක් එක්රැස් වීම (Hydrocele), හර්නියා, කෝෂවල නහර ගැට ගැසීම, වෘෂණ කෝෂ තුළ දියර එකතු වූ ගැටිති ඇතිවීම ආදිය බහුලය.ඉහතින් දැක්වූ රෝගාබාධයක් ඇතිවීමට කරුණු කීපයක් ම හේතුවන බව පැහැදිලිය. පටක දුර්වල වීම, ස්ථුලභාවය, රැකියාවේ ස්වභාවය වැනි හේතු නිසා හර්නියාවන් ඇතිවේ. ඊට අමතරව වෘෂණ කෝෂ ආශි‍්‍රතව ඇතැම් ආබාධ බොහොමයකට හේතු වන්නේ උපතින් ම ඇතිවන ශාරීරික දුර්වලතාය. කෝෂයේ තරලය එකතු වීම (Hydrocele) නම් තත්ත්වයට හේතුව බරවා රෝගය බවට ද ඇතැමුන් තුළ මතයක් ඇත. එම මතය වැරැදි සහගතය.වෘෂණ කෝෂ ආශි‍්‍රතව ඇතිවන ඉහතින් දැක්වූ රෝගාබාධ සඳහා ඉතා ප්‍රත්‍යක්‍ෂ සරල ප්‍රතිකාර අද ඇත. බොහෝවිට එවැනි රෝග සඳහා ප්‍රතිකාරය වන්නේ ශල්‍යකර්මය. ඒවා ඉතාම සුළු ශල්‍යකර්ම විය හැකිය.වෘෂණ කෝෂ කිසියම් අනතුරකදී තැලීමට ලක්වුවහොත් එහිදී කෝෂ තුළ රුධිරය කැටියක් ඇතිවීමේ හැකියාව ඇත. මෙම තත්ත්වය ස්කෑන් පරීක්‍ෂණයකින් පහසුවෙන් හඳුනාගත හැකිය. කෝෂයකට පහරක් වැදුණු පමණින් ඔහු මදසරු භාවයට පත්වේ යැයි ඇතැමුන් තුළ පවතින මතය ද වැරැදිය.එසේ ම වෘෂණ කෝෂ දෙක එකම මට්ටමක නොපිහිටීම පිළිබඳව ඇතැමුන් තුළ වැරදි සහගත මතයක් පවතී. බොහෝ විට පිරිමියකුගේ වෘෂණ කෝෂ එක මට්ටමක පිහිටන්නේ නැත. ස්වභාවය එයය. අප ශරීරයේ දෙක බැගින් පවතින අවයව දෙකක් බොහෝවිට එක සමාන නොවේ. උදාහරණයක් ලෙස කාන්තාවන්ගේ පියයුරු එක සමාන නොවේ. එබැවින් වෘෂණ කෝෂ එක මට්ටමක නැතැයි කියා අනියත බියක් ඇතිකර ගත යුතු නැත.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=am1205272</link>
    <topic>මරණාසන්න රෝගියෙකු බලාගන්නේ මෙහෙමයි</topic>
    <author/>
    <content>මරණාසන්න රෝගියෙකු බලාගන්නේ මෙහෙමයිමරණය ඕනෑම කෙනෙකුට පොදු දෙයකි. එසේම තමා කෙදිනක හෝ මිය යන බව නොදන්නා කෙනෙකු ද නැතිය.රෝගීන් පිළිබඳව ද එසේය. කෙනෙකු රෝගී වූ විට ඔහු උපරීම උත්සාහ කරන්නේ කෙසේ හෝ තම රෝගය ඉක්මනින් සුව කර ගැනීමටය. නමුත් එසේ සුව නොවන රෝග ද නැත්තේ නොවේ. එවැනි සුව නොවන රෝග නිසා කෙටි කලකින් මිය යන රෝගීහු ද බොහෝ සිටිති.ඒඩ්ස් රෝගය වැලඳුණු රෝගියෙකු ප්‍රතිකාර බලාපොරොත්තුවෙන් මා සමඟ කතා කළේය. ඔහු දැනටමත් ඒ සඳහා දේශීය, විදේශීය ඖෂධ භාවිත කරමින් සිටින අයෙකි. ඔහුගේ දැඩි උත්සාහයක් පැවතුණේ කෙසේ හෝ තම රෝගය සුව කර ගැනීමටය. ඒඩ්ස් රෝගය නිට්ටාවට සුව කළ හැකි ක්‍රමයක් ගැන ඔහුට දැනගන්නට ලැබුණේ දැයි මම ඔහුගෙන් ඇසුවෙමි. ඔහුගේ පිළිතුර වූයේ “නැත” යන්නයි. ඔහු නිවැරැදිය. එසේ නම් ඔහු මා හමුවීමට හේතුව කුමක්දැයි මම පෙරළා ඇසුවෙමි. එවිට ඔහු ලබා දුන් පිළිතුර සෑම දෙනෙකුටම දැනගැනීමට වැදගත් කරුණකි.ඔහුගේ විශ්වාසය වූයේ “මනස” ශක්තිමත් කිරීම මඟින් ඕනෑම රෝගයකට සතුටින් මුහුණ දීමට හෝ රෝගයක් පාලනය කිරීමට හෝ සුව කිරීමට හැකිවන බවයි. තමා ජීවත්වන තුරු සතුටින් සිටීමටත්, රෝගය සමඟ සටන් කිරීමටත්, යම් දිනෙක රෝගය නිසා තමාට මිය යන්නට සිදුවුවහොත් සතුටින්, සාමකාමී මරණයකට මුහුණ දීමටත් ඔහුට අවශ්‍ය විය.ඔහුගේ අදහස් පිළිබඳව ඔබ සිතන්නේ කුමක් ද?සුව කළ නොහැකි, මාරාන්තික, කෙටි කාලයක් ජීවත්වන රෝගීහු කොතෙකුත් අප අතර සිටිති. එසේම රෝහල්වල රෝග නිශ්චය කිරීම්වලදී එවැනි රෝගීහු අලුතින් හඳුනා ගැනෙති. එම රෝග සුව කළ නොහැකි වුවද ඔවුන්ව තාවකාලික ප්‍රතිකාර ක්‍රමවලට යොමු කරනු ලබති.ඉන්පසු ඔවුන්ගේ ඉතිරි ජීවිත කාලය ගතවන්නේ කෙසේ ද?ඔබ නිරෝගී පුද්ගලයකු යැයි සිතන්න. නමුත් හදිසියේ ඔබ රෝගී වීමෙන් පසුව වෛද්‍ය පරීක්ෂණ සිදුකර ඔබට මාරාන්තික රෝගයක් ඇති බවත්, තව ටික කලකින් ඔබට මිය යාමට සිදුවන බවත් දැනගතහොත් ඔබට සිතෙන්නේ කුමක් ද?අසාධ්‍ය රෝග තත්ත්වයක් ඇති රෝගීන්ගේ මානසික තත්ත්වය පිළිබඳව අවබෝධයක් ලබාගැනීමට එම කතාව ප්‍රමාණවත්ය. ඔවුන් සහ ඔවුන්ගේ නැදෑ හිත මිතුරෝ මහත් වූ අර්බුද රැසකට මුහුණ දී සිටිති. එවැනි තත්ත්වයට පත්වූ රෝගීන්ගේ මානසික තත්ත්වය ගොඩනැඟීම සඳහ කළ හැක්කේ කුමක් ද?මෙහිදී මුලින්ම සලකා බැලිය යුතු කාරණය මෙයයි.යම් අයෙකුට මාරාන්තික, සුව කළ නොහැකි පිළිකාවක් වැනි රෝගයක් ඇති බව නිශ්චය කළ පසු ඒ බව මම රෝගියාට පැවසිය යුතු ද යන්නයි.එවැනි ආරංචියක් අසන්නට ලැබීම ඔහුගේ හෝ ඇයගේ ජීවිතයේ දුක්ඛදායකම කාරණය විය හැකිය. රෝගියකුට තමන්ගේ රෝගය පිළිබඳව දැනගැනීමට පූර්ණ අයිතියක් තිබේ. ඒ පිළිබඳව වාදයක් නැත. නමුත් එවැනි රෝගයක් ගැන දැන්වීමට පෙර රෝගියාගේ මානසික තත්ත්වය පිළිබඳව සලකා බැලිය යුතුය.මා දන්නා එක්තරා පිළිකා රෝගියෙක් සිටියේය. ඇය වයස අවුරුදු 60 ක් පමණ වන මවකි. ඇය ඉතා සංවේදී මවකි. ඒ නිසා ඇයගේ දරු මුනුපුරන් කිසි දිනෙක ඇයට පිළිකාවක් ඇති බවත් හෝ ඒ නිසා මියයන බවත් කීවේ නැත. අවශ්‍ය අනෙකුත් ප්‍රතිචාර සියල්ල ලබා දුන් අතර ඇය ද ඒ බව නොදැන කල් ගෙව්වාය. තම දරු මුනුපුරන් නිතර තමා බලන්නට පැමිණීමත් ඔවුන්ගේ ආදර කරුණාවත් ලබමින් ඇය මියයන තුරුම ඉතා සතුටින් ජීවත් වූවාය. ඇය යම් කිසි ආකාරයකට තම රෝගය ගැන දැන ගත්තේනම් තත්ත්වය මීට වඩා වෙනස් වන්නට තිබිණි.රෝගයක් නිසා ඉක්මනින් මිය යාමට සිදුවීම දුක් සහිත දෙයක් වුවත් ඒ සඳහා මුහුණ දීමට ශක්තියක් ඇති අයෙකුට නම් කළ හැකි දේ බොහෝ තිබේ. ඒ නිසා තමාගේ රෝගය පිළිබඳව මනා අවබෝධයක් තිබීම වැදගත් කරුණකි.සුව කළ නොහැකි රෝගීන් දිගටම රෝහලේ තබාගන්නේ නැත. අවශ්‍ය ප්‍රතිකාරවලින් පසු ඔවුන්ව ඥාතීන්ට බාර දී, ඔවුන්ව හොඳින් රැක බලා ගන්නා ලෙස උපදෙස් ලබා දෙනු ලැබේ. ඔවුන්ට කියන්නේ කැමති දෙයක් කන්නට, බොන්නට දෙන්න කියාය. ඉන්පසු ඔවුන් ජීවත් වන්නේ තම නිවෙස්වලය.එසේ සිටින අතර රෝගය නිසා ඇතිවන විවිධ දුක්, වේදනා ආදිය දරා ගැනීමට ඔවුන්ට සිදුවෙයි. ඖෂධ, ප්‍රතිකාර ආදිය සඳහා මුදල් වියදම් වෙයි. තමන් නිසා තම පවුලේ අයට විඳින්නට වන ගැහැට පිළිබඳව ඔවුහු කම්පා වෙති.වකුගඩුවක් බද්ධ කිරීම සඳහා සොයා ගැනීමට නොහැකි වූ රෝගියෙකු රෝහලේ ඉහළ මහලේ සිට බිමට පැනීමෙන් සියදිවි නසාගත් පුවතක් කලකට ඉහත දී අසන්නට ලැබිණි. තවත් එවැනි අසාධ්‍ය රෝගීහු තම ජීවිත නැතිකර ගනිති. මෙයට හේතුව ඔවුන්ගේ දුර්වල මානසික මට්ටමයි.එබැවින් ඔවුන් ජීවත්වන තුරු ආදර, කරුණාවෙන් රැක බලා ගත යුතුය. ඔවුන් කැමති අකමැති දේ සොයා බලා ඒවා ඉටු කළ යුතුය. ඇතැම් අය ආගමික කටයුතුවලට නැඹුරු වෙති. සිරුරේ දැඩි අපහසුවකින් සහ හිතේ දැඩි වේදනාවකින් සිටින විට ඔවුන්ගේ ඉවසීම අඩු මට්ටමක පැවතිය හැකිය. ඒ පිළිබඳව අවධානයකින් සිටිය යුතුය. රෝගියකු සිහි මඳ තත්ත්වයෙන් සිටින අවස්ථාවල වුවත් ඔහුට අවට පරිසරයේ අය කියන කරන දෙය පිළිබඳව වැටහීමක් තිබිය හැකිය. එබැවින් රෝගියාගේ මනසට පීඩා වන කිසිවක් කතා කිරීම නොකළ යුතුය.රෝගියකු මියයන වේලාව හරියටම පැවසීමට වෛද්‍ය විද්‍යාවට තවමත් හැකි වී නැත. නමුත් ආසන්න වශයෙන් අදහසක් ප්‍රකාශ කළ හැකිය. මරණයට පත්වීම එක් එක් පුද්ගලයාට දැනෙන්නේ විවිධ ආකාරයට බව පෙනී යයි.මරණය දුකක් මෙන් පෙනුණත් එය ‘අස්වැසිල්ලක්’ වන අයත් සිටිති. දැඩි වේදනාවල් විඳිමින් විඳ වනවාට වඩා මියයාම හොඳ බව පවසන අය සිටිති. තමන් මේ ජීවිතයේ කළ යුතු සියලු යුතුකම් කොට අවසන් නිසා, තමාට සතුටින් මිය යා හැකි බව පවසන අය සිටිති. ඒ සඳහා බලපාන්නේ ඔවුන්ගේ ආකල්ප, අදහස් සහ ආගමික විශ්වාස ආදියයි.රෝගය අසාධ්‍ය වීමෙන් මියයන අය කොතෙකුත් අපට හමු වී ඇත. ජීවත් වන විට අපට ඒ බව දැනෙනවා මෙන්, මිය යන රෝගීන්ට ද තමා මිය යන බව හොඳින් දැනෙයි.ඒ නිසා ඔවුනට කරුණාවෙන් සැලකිය යුත්තේ තමන්ට ද එවැනි අවස්ථාවක් පැමිණෙන නිසාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ay1205271</link>
    <topic>අත්තා ගහන්න පන්නද්දී ගම පුරා දුවපු</topic>
    <author>සාගරිකා දිසානායක ජයසිංහ</author>
    <content>සණස සංවර්ධන බැංකුවේ සභාපතිනී සාමදානි කිරිවන්දෙණියඅතීතයෙන්ම කතාව පටන් ගමු නේද?ඔව්. අතීතය අමතක කරන්න හොඳ නෑනේ. අපි මුල ඉඳලාම පටන්ගමු. ඈ සුහදව පිළිතුරු දුන්නා.ඔබේ සම්පූර්ණ නම?මුදිතා සාමදානි කිරිවන්දෙණිය.උපන්නේ?1969 නොවැම්බර් 19 වැනිදා කෑගල්ලේ දී.අම්මා තාත්තා?අම්මා බිසෝ මැණිකේ කිරිවන්දෙණිය. වෘත්තියෙන් ගුරුවරියක්. පසු කලෙක ඈ විදුහල්පතිනියක ලෙසත් කටයුතු කළා. තාත්තා, පොඩි අප්පුහාමි කිරිවන්දෙණිය. සණස බැංකුවේ නිර්මාතෘවරයා. පූර්ණ කාලීන සමාජ සේවකයෙක්. ඒ වගේම ජාත්‍යන්තර උපදේශකවරයකු ලෙසත් කටයුතු කරනවා.සහෝදර සහෝදරියන්?අපේ පවුලේ ගැහැනු ළමයින්ම පස් දෙනයි. මම පවුලේ දෙවැනියා.පුංචි කාලේ ඔබ කවරාකාර චරිතයක් ද?අපේ පවුලේ කොල්ලා මමයි. අක්කාට වඩා ලොකු නිදහසක් මට ලැබුණා.ඒ ඇයි?මං හරිම දඟකාරයි. නිදහසට පි‍්‍රය කළා. මට වැඩිපුර හිටියේ පිරිමි යාළුවෝ.ඔබ පාසල් ගියේ?කෑගල්ලේ කන්‍යාරාමයට. උසස් පෙළ කරන්න මහනුවර උසස් බාලිකාවට ගියා.ළමා කාලේ යළි සිහි කළොත්?කෑගල්ලේ පදිංචි වෙලා හිටියත් මම නිවාඩු කාලෙට රඹුක්කන අපේ කිරි අම්මලාගේ ගෙදර යනවා. එහේදි ගම පුරා දුව පැන ඇවිදින්න, ඇළේ දොළේ පැනලා නාන්න, ගොයම් වැඩ තියෙන කාලෙට කුඹුරුවල කමත්වල සෙල්ලම් කරන්න ලොකු නිදහසක් ලැබුණා. රඹුක්කන වල්ගම ගමේ අයට තවමත් මා ගැන මතක තියෙන්නේ “අත්තා කෝට්ටක් අරන් පන්නනකොට ගම පුරා දුවපු ළමයා” විදිහටයි.ඒ තරමටම ඔබ දඟකාරයි ද?ඔව් සෙල්ලමට බරයි. අප්පච්චි සැරයි. දඟ වැඩක් කරපු දාට අප්පච්චිගෙන් ගුටි කන්න වෙයි කියලා බයේ අප්පච්චි එන්නට කලින් නිදා ගන්නවා.ගෙදර පරිසරය කොහොම ද?අපේ ගෙදර සෙනඟ පිරුණු ගෙදරක්. කිරි අම්මලාගෙ ගෙදරත් එහෙමයි. පුංචි කාලෙ ඉඳලාම සමාජයීය වැඩවලට යොමුවුණු පරිසරයක අපි හැදුණේ.පාසල් වැඩ කටයුතු?හොඳට කළා. පුංචි කාලේ පටන්ම සංගීතයට, ක්‍රීඩාවලට හා නාට්‍ය කලාවට ලොකු ඇල්මක් තිබුණා. ඒ අංශවලින් දුරට ඉගෙන ගත්තා. ක්‍රීඩාවලට සහභාගි වුණා. සින්දු කීවා.නාට්‍යවල රඟපෑවා. නවකතා කෙටිකතා ලීවා. ඒවා ළමයින් අතර ජනපි‍්‍රය වුණා. පුංචිම කාලෙත් කතන්දර ලිව්වා මතකයි.මුලින්ම ලියූ නවකතාව මතක ද?ඔව් “නිමාව“.ඒ පොත ජනපි‍්‍රය වුණා කිව්වා?ඔව්. අපේ පාසලේ ළමයින් කියවලා නුවර පාසල්වල යාළුවන්ටත් අතින් අත යවලා. මම උසස් පෙළ කරන්න මහනුවර උසස් බාලිකාවට ගියාම “මේ අර නිමාව“ පොත ලියූ ළමයා නේද?” කියලා මාව බලන්න ඒ පාසලේ ළමයින් ඇවිත් කතාබහ කළා. ඉතින් මට අලුත් පාසලේ අලුත් යාළුවන් හුඟක් හම්බ වුණා.පොත් මුද්‍රණය කළේ නැද්ද?නෑ. මුද්‍රණය කළ යුතුයි කියලා මට ඒ කාලෙ හිතුණේ නෑ. ඒ ගැන පොඩි ලජ්ජාවක් වගේ හැඟීමක් තිබුණා.ඒ ඇයි?මුද්‍රණය කරන්න තරම් පොත හොඳ මදිද කියලා හිතුණා.දැන් නම් හිතෙනවා ඒ පොත හොඳ මට්ටමක තිබුණා කියලා.ඉදිරියේදී එය මුද්‍රණයෙන් පිට වේවි ද?ඔව් සමහරවිට. එහෙම අදහසකුත් තිබෙනවා.යෞවනයේ මතකය අවදි කළොත්?යෞවනය ඉතාම සුන්දරයි. මට හොඳ මිතුරු මිතුරියන් රාශියක් හිටියා. කෑගල්ලෙන් බිහිවූ යොවුන් හා තරුණ කලාකරුවන් එක්රැස් වෙලා අපි “කෑගල්ල 90 පරපුර” කියල කලා සංගමයක් පිහිටවා ගත්තා.ඒ සංගමයේ අනෙකුත් සාමාජික සාමාජිකාවන් කවුද?අසෝක හඳගම, මැල්කම් මචාඩෝ, සංජය විතානගේ, ෂර්ලි දෙලංකාවල, රාජු බණ්ඩාර වැනි අය.මේ සංගමයෙන් ඉටු කැරුණේ කවරාකාර මෙහෙවරක් ද?අගනුවර පෙන්වූ උසස් නාට්‍ය සිනමා, සහ ඒක පුද්ගල ගීත ප්‍රසංග වැනි දේ කෑගල්ල හා අවට වාසීන්ටත් දැක බලාගන්න එහාට ගෙන්වූවා. ‘රිද්ම කලා කේන්ද්‍රය’ ආරම්භ කළා. නාට්‍ය වගේම සොකරි වැනි ගැමි නාට්‍ය කළා. භක්ති ගීත ගැයුවා. කලා සංවාද ඇතිකළා. නොකළ දෙයක් නැති තරම්.ඔබෙන් සංගමයට ලැබුණු දායකත්වය?මම සංගමයේ ලේකම්. ඊට අමතරව සංගීතය ඉගෙන ගත්තා. සින්දු කීවා. නාට්‍යවල රඟපෑවා.මේ වැඩවලින් පාසලේ වැඩ කටයුතුවලට බාධා වුණේ නැද්ද?නෑ. මම උසස් පෙළ සඳහා තෝරා ගත්තේ භාෂා අංශය. එහිදී අපිට ප්‍රංශ භාෂාව උගන්වන්න ගුරුවරයකු සිටියේ නෑ. මම පොත් පත් ගෙන්වා ගෙන තනියම ප්‍රංශ භාෂාව ඉගෙන ගත්තා.පාසලේ වැඩ වගේම ක්‍රීඩා වලටත් සහභාගි වුණා. හැම දේම සමබරව කරගත්තා.ඔබ විශ්ව විද්‍යාලයට තේරුණේ?1992 දී පේරාදෙණිය විශ්ව විද්‍යාලෙ සමාජයීය විද්‍යා පීඨයට.විශ්ව විද්‍යාල ජීවිතේ කොහොම ද?හරිම සුන්දරයි. ඉගෙනීම වගේම කලාව, ක්‍රීඩාව, සමාජ සේවය ඔය කොයි දේත් කළා. හත්තොටුවෙගම සර් එක්ක වීදි නාට්‍ය කළා.එතකොට පේ‍්‍රමය?පේ‍්‍රමය හඳුනාගන්නෙත් විශ්ව විද්‍යාලෙදීමයි.ඔහු කව්ද?මාලින්ද සෙනෙවිරත්න.විශ්ව විද්‍යාලයෙන් පිටවුණේ?1995 දී.මුල්ම රැකියාව කුමක් ද?මම විශ්ව විද්‍යාලේ ඉන්න කාලෙත් රැකියා කීපයක් කළා. තාත්තා මූලිකත්වය ගත් ‘අයිඩියා’ නම් වූ පරිසර සංවිධානයක වැඩ කළා. විදේශ රැකියා නියුක්ති කාර්යාංශයේ ඉංගී‍්‍රසි උපදේශකවරියක ලෙස කටයුතු කළා. දකුණු ආසියා සංවර්ධන සහයෝගිතා ආයතනයේ පර්යේෂණ නිලධාරිනියක ලෙස වැඩ කළා. යුද්ධ සමයේ කෙයාර් සංවිධානයේ උතුරු නැඟෙනහිර පළාත්වල අධීක්ෂණ හා අගැයීම් නිලධාරිනියක ලෙසත් කටයුතු කළා. ඒ අතර සණස බැංකුවේ වැඩවලටත් සහාය වුණා.ඔබ විවාහ වුණේ?1998 දී. විවාහ වෙලා මාලින්දත් සමඟම ඇමෙරිකාවට ගියා. උසස් අධ්‍යාපනය සඳහා.ඔබේ සැමියා මාධ්‍යවේදියෙක්?ඔව්. ඔහු ‘ද නේෂන්’ පත්‍රයේ කර්තෘවරයා.දූ දරුවන්?අපිට ඉන්නේ දූලාම දෙන්නෙක්. ලොකු දුව මිත්සදී. චූටි දුව දයාදි. දෙදෙනාම කොළඹ කාන්තා විද්‍යාලයේ ඉගෙනීම ලබනවා.පුවත්පත් කලාවේදියකුගේ බිරියක වීම කෙබඳු ද?ලොකු ඉවසීමක් තිබිය යුතුයි. මුලදි නම් ඒ ජීවිතයට හැඩ ගැහෙන්න තරමක් අසීරු බවකුත් දැනුණා. පුවත්පත් කලාවේදියකු අනෙක් රැකියාවල යෙදෙන්නකු වගේ නියමිත වෙලාවට වැඩට ගිහින් හරියට නිශ්චිත වේලාවටම ගෙදර එන්නේ නෑ. මහ රෑ වුණත් උදේ පාන්දර වුණත් සේවයට සූදානම් විය යුතුයි. බිරිය ලෙස ඒ වගකීම පිළිබඳ හොඳ අවබෝධයක් තිබිය යුතුයි.ඔබ දෙදෙනාම කාර්යබහුලයි. එය දරුවන්ගේ වැඩට ගේ දොර වැඩපළවලට බාධාවක් නොවේ ද?පවුලක සැමියා සහ බිරිය යන දෙදෙනාම කාර්ය බහුල වන විට ඒ පවුලේ දරුවන්ගේ කටයුතුවලට ගේ දොර කටයුතුවලට යම් යම් බාධා එල්ල වන්නට පුළුවන්. ඒත් එවැනි බාධා ජයගන්නට හොඳ ක්‍රමවේදයක් සකසා ගන්නට ඕනෑ. දෙදෙනාම එකතු වී සහයෝගයෙන් ඒ කටයුතු මනාව සංවිධානය කර ගන්නට ඕනෑ.දරුවන්ගේ කටයුතුවලට ඔබෙන් ලැබෙන සහාය ගැන ඔබ තෘප්තිමත් ද?ඔව්. බොහෝ දුරට. මම දරුවන්ට තරමට වඩා බර පටවන්න කැමති නෑ. ඔවුන් ගේ දස්කම් මම හඳුනනවා. ලොකු දුව ස්වාධීනව ඇගේ පත පොතේ වැඩ කරගන්නවා. මම ඇයට අවශ්‍ය සහාය දෙනවා. චූටි දුවට නම් මගේ සහාය වැඩියෙන් යොදවන්න වෙනවා. අති ධාවනකාරී අධ්‍යාපන රටාවකට මගේ දරුවන් යොදවන්න මම කැමති නෑ.ඔබ සාර්ථක ගෘහිනියක් ද?මම එහෙම හිතනවා. මම උයන පිහන දේ මගේ සැමියාත් දරුවනුත් කැමැත්තෙන් කනවා බොනවා. සාමාන්‍ය ගෘහනියක තරම්ම ගෙදර වැඩට කාලය යොදවන්නට බැරි වුණත් මගේ ගෙදර දොර කටයුතු අවුල් නොවී හොඳින් කරගෙන යනවා.ඔබ සණස බැංකුවේ සභාපතිනිය ලෙස පත් වුණේ බොහොම අඩු වයසෙන්.ඔව්. මගේ පියා විශ්‍රාම ගිය පසු මට ඒ තනතුර භාර ගන්නා ලෙස බොහෝ පාර්ශ්වයන් ගෙන් ඉල්ලීම් ඉදිරිපත් වුණා.සණසට ඔබ මුලින්ම සම්බන්ධ වුණේ?2004 දී. සණස බැංකුවේ සුනාමි සම්බන්ධිකරණ ඒකකයේ නායිකාව ලෙස. අපි ආරම්භ කළ දිගු කාලීන ණය ආයෝජන ව්‍යාපෘති ඉතා සාර්ථක වුණා. අනතුරුව බැංකුවේ ජාත්‍යන්තර සබඳතා අංශයේ කළමනාකාරිනිය ලෙස බැංකුවේ පරිපාලන අංශයට සම්බන්ධ වුණා. මගේ පියා විශ්‍රාම ගත්තාට පස්සේ 2011 නොවැම්බර් මාසේ මම සභාපති තනතුරට පත්වුණා.සභාපතිනිය වශයෙන් ඔබ සතු අභියෝගය කවරාකාර ද?සණස බැංකුව රාජ්‍ය බැංකුවක් නොවෙයි. එය ජනතාවගේ මුදල් එකතු කරලා මේ රටේ දිළිඳු බව තුරන් කරන්නට තැනූ බැංකුවක්. මෙය අද ලංකාවෙ තිබෙන ඉතාම සාර්ථක ව්‍යාපාරයක් බවට පත්ව තිබෙනවා. දැන් එය කොටස් වෙළෙඳ පොළටත් අවතීර්ණ වෙලා. මෙහිදී අපේ බැංකුවේ සුරක්ෂිත භාවය තහවුරු කරගෙන දුප්පත් ජනතාවට මෙහෙවර කිරීමේ බැංකුවේ අරමුණු සාර්ථකව ඉදිරියට පවත්වාගෙන යාම මා ඉදිරියේ ඇති විශාලතම අභියෝගයයි.ලංකාවේ ප්‍රථම ජාතික සංවර්ධන තරගාවලිය සහ රියැලිටි වැඩසටහන ඉදිරිපත් කරන්නට සණස බැංකුව සූදානම් වෙනවා. ඒ ගැනත් යමක් කියන්න.ඔව්. ලංකාවේ මෙතෙක් එවැනි රියැලිටි වැඩසටහනක් කරලා නෑ. අපේ වැඩසටහන “ජවය සමාජ තාරකා” වැඩසටහන යනුවෙන් නම් කොට තිබෙනවා.එහි අරමුණ?කුසලතා පිරි තරුණ පෙළට නව ජවයක් දෙමින්, ග්‍රාමීය මට්ටමේ තරුණ කණ්ඩායම්, ඔවුන්ගේ ගම්වලම අවශ්‍ය ප්‍රජා ව්‍යාපෘතීන් වෙත යොමු කර අගැයීම් ක්‍රමවේදයක් මඟින් ජාතික මට්ටමේ වටිනාකම් ලබාදීම සහ ජනතා සහභාගි සංවර්ධන කටයුතු සඳහා දිරිගැන්වීම. එමඟින් ගම් මට්ටමින් රටේ දෙවන පෙළ නායකත්වයක් බිහි කිරීම, සංවර්ධන දැක්මකින් යුතු යොවුන් පරපුරක් රටට හඳුන්වා දීම තරුණ නායකත්වයන් යටතේ නව සංවර්ධන යෝජනා බිහි කරගැනීම හා තරුණ පිරිස වැඩ කිරීමට ඉගෙන ගැනීමට මෙන්ම වැඩ කිරීමේ පුහුණුවක් ඇති තරුණ කණ්ඩායම් සමාජගත කිරීමට අපි අපේක්ෂා කරනවා.මේ සඳහා සහභාගි විය හැකි කාට ද?වයස අවු. 18 - 35 අතර තරුණ පිරිස.මේ තරගය පැවැත්වෙන්නෙ කවදා ද? ඔවුන්ට අවශ්‍ය තොරතුරු ලබා ගත හැක්කේ කෙසේ ද?තරගාවලිය සඳහා කණ්ඩායම් විසින් සිය ව්‍යාපෘති යෝජනා 2012 අගෝස්තු 01 දින සිට ආරම්භ කළ යුතුයි. 2013. 01. 30 වන විට ඒවා නිම කළ යුතුයි. තරගාවලිය සඳහා අයැදුම් පත් ඕනෑම සණස බැංකු ශාඛාවකින් සණස රක්ෂණ සමාගම් ශාඛාවකින්, දිස්ත්‍රික් තරුණ සේවා නිලධාරීන් මඟින්, සණස සමිති මඟින්, සණස දිස්ත්‍රික් සංගම් සහ තැපැල් මඟින් ලබාගත හැකියි. අපේ සාකච්ඡාවට පැයකට වඩා ගත වෙලා. සභාපතිනියගේ කාලය තවදුරටත් උදුරා නොගෙන අපි ඇගෙන් සමුගත්තා.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=ay1205273</link>
    <topic>සමාගම් රැසක් ලාභාංශ ප්‍රකාශයට පත්කරයි</topic>
    <author>තාරක වික්‍රමසේකර</author>
    <content>පසුගිය සතියේ දින දෙක තුනක් ඉහළ ගිය වෙළෙඳ පොළ මේ සතිය ආරම්භයේදී යළි පහළ ගියේය. මිල ඉහළ ගිය සමාගම් අතර කැපී පෙනුණේ යුනියන් කෙමිකල්ස් සමාගමයි. පෙර දින 575.60 කට අලෙවි වූ සමාගමේ කොටසක මිල එදින රුපියල් 600 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 24.40 ක ඉහළ යාමකි. කාර්සන්ස් කොටසක මිල පෙර දිනට සාපේක්ෂව රුපියල් 11.00 කින් ඉහළ ගියේය. පෙර දින රුපියල් 457.50 කට අලෙවි වූ කොටසක මිල එදින රුපියල් 468.50 ක් දක්වා ඉහළ ගියේය.මිල පහළ යාම් අතුරින් කැපී පෙනුණේ නුවරඑළිය හොටෙල්ය. පෙර දින රුපියල් 1160 කට අලෙවි වූ කොටසක මිල එදින රුපියල් 1080 ක් දක්වා රුපියල් 80 කින් පහළ ගියේය. ෂර්ලිමාර් කොටසක මිල රුපියල් 935.00 සිට 900 දක්වා රුපියල් 35.00 කින් පහළ ගියේය.සමාගම් කිහිපයක කොටස් මිල මීට වඩා වැඩි මිලකින් ඉහළ පහළ ගිය නමුත් අලෙවි වූ කොටස් ගණන 100 ට අඩු විය. දිනයේ වැඩිම කොටස් අලෙවි වූයේ බ්ලු ඩයමන්ඩ් (ඡන්ද බලය රහිත) සමාගමේය. අලෙවි වූ කොටස් ගණන 1114726 කි.පසු දින එනම් 22 වැනිදා අඟහරුවාදා මිල ඉහළ ගියේ සමාගම් කිහිපයක පමණි. ඒ ද ඉතා සුළු වශයෙනි.මිල පහළ යාම් අතුරින් කැපී පෙනුණේ ඩිමෝ සමාගමය. පෙර දින රුපියල් 614 ක් වූ සමාගමේ කොටසක මිල එදින රුපියල් 592.40 ක් විය. ඒ රුපියල් 21.60 ක මිල පහළ යාමකි.කාර්සන්ස් පෙර දිනට සාපේක්ෂව රුපියල් 18.60 කින් පහළ ගියේය. කළම්ඹු ෆාමසි මිල පෙර දිනට සාපේක්ෂව රුපියල් 19 කින් පහළ ගියේය. කන්වෙන්ෂන්් ෆුඩ්ස් පෙර දිනට සාපේක්ෂව රුපියල් 19.30 කින් පහළ ගියේය.දිනයේ වැඩිම කොටස් ප්‍රමාණයක් අලෙවි වූයේ බ්ලු ඩයමන්ඩ් සමාගමේය. අලෙවි වූ කොටස් ගණන 3677792 කි. ඩයලොග් කොටස් 1283930 ක් අලෙවි විය.ගනුදෙනු සංඛ්‍යාවේ අඩුවක් පෙනෙන්නට තිබු අතර පසුගිය සතියේ සිකුරාදා ගනුදෙනු 3765 සතිය ආරම්භක සඳුදා 3185 ක් දක්වා පහළ ගියේය. අඟහරුවාදා කොටස් ගනුදෙනු 4839 ක් දක්වා යළි ඉහළ ගියේය. සී අයි සී හෝල්ඩින්ග්ස් වසරාවසාන ලාභාංශ ලෙසින් කොටසක් සඳහා රුපියල් 1.60 ක් ද සෙංකඩගල ෆිනෑන්ස් කොටසක් සඳහා ශත 70 ක් ද කළම්ඹු ඉන්වෙස්ට්මන්ට් ට්‍රස්ට් කොටසක් සඳහා රුපියල් 1.50 ක් ද කළම්ඹු ෆෝර්ට් ඉන්වෙස්ට්මන්ට් කොටසක් සඳහා රුපියල් 2.00 ක් ද කීල්ස් ෆුඩ්ස් කොටසක් සඳහා රුපියල් 2.00 ක් ද ගෙවනු ලබන බවට නිවේදනය කර තිබුණි.එසේම ඇක්සස් ඉන්ජිනියරින් ලිමිටඩ් කොටසකට සත 25 ක් ද කෙමනෙක්ස් පී එල් සී කොටසකට සත 75 ක් ද වටවල ප්ලාන්ටේෂන් කොටසකට සත 35 ක් ද ගෙවනු ලබන බවට නිවේදනය කර තිබුණි.විදුලංකා සමාගම් කොටස් 8 කට කොටසක් රුපියල් 3.50 ක් බැගින් ලබා දෙනු ලබන බවට වාර්තා කර තිබුණි. සමස්ත කොටස් මිල දර්ශකය පෙර සතිය අවසානයේ ඒකක 5222.09 ක් ද සඳුදා ඒකක 5207.72 ක් ද අඟහරුවාදා ඒකක 5155.61 ක් ද ලෙස වාර්තා වුණි. මිලංකා මිල දර්ශකය පෙර සතියේ සිකුරාදා ඒකක 4693.59 ක් වූ අතර සඳුදා දින ඒකක 467050 ක් විය. අඟහරුවාදා එය ඒකක 4656.51 ක් ලෙස වාර්තා විය.වෙළෙඳ පොළ සම්බන්ධව පසුගිය සතියේ කතාබහට ලක්වූයේ ද ෆිනෑන්ස් සමාගමේ කොටස් ජාතික ඉතිරි කිරීමේ බැංකුව විසින් මිලදී ගැනීම් සම්බන්ධයෙනි.කෙසේ වෙතත් වරින්වර මතුවන අර්බුද හමුවේ වෙළෙඳ පොළ මිල පහළ යාම් සිදු වී ඇත.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205271</link>
    <topic>UTE සමාගම යාපනයට නවීන පෑස්සුම් තාක්ෂණය ගෙන එයි</topic>
    <author/>
    <content>UTE සමාගම යාපනයට නවීන පෑස්සුම් තාක්ෂණය ගෙන එයි Cigweld දකුණු ආසියානු කලාපීය විකිණුම් කළමනාකරු ගනසන් මාරිමුත්තු මහතා යාපනය කාර්මිකයන්ට නව නිෂ්පාදන හඳුන්වා දෙමින්.UTE සමාගම උතුරු නැඟෙනහිර සංවර්ධන ක්‍රියාදාමය සඳහා සිය දායකත්වය තවත් ඉසව්වකට ගෙන යමින් පසුගියදා උතුරු පළාතට නවීනතම පෑස්සුම් තාක්ෂණය හඳුන්වා දීමට කටයුතු යෙදීය. ඒ අනුව සිග්වෙල්ඩ් මයිල්ඩ් ස්ටීල් පෑස්සුම් තාක්ෂණය හා එම උපාංග හඳුන්වා දීම සඳහා සම්මන්ත්‍රණයක් UTE සමාගමේ සංවිධානයෙන් පසුගියදා යාපනය ටිල්කෝ සිටි හෝටලයේදී පැවැත්වුණු අතර ඊට උතුරු ප්‍රදේශයේ ඉදිකිරීම් හා පෑස්සුම් ක්ෂේත්‍රයේ ක්‍රියාත්මක සමාගම් සහභාගි විය.යුදමය වාතාවරණය අවසන් වීමෙන් පසුව උතුරු හා නැඟෙනහිර ප්‍රදේශවල පෑස්සුම් තාක්ෂණික උපකරණ සඳහා විශාල ඉල්ලුමක් ගොඩනැඟෙමින් පවතී. UTE සමාගම මෙම වැඩිවන ඉල්ලුමට සැපයුම සම්පාදනය කිරීම සඳහා අවශ්‍ය පියවර යොදමින් සිටින අතර යාපනයේදී පැවැත්වුණු පෑස්සුම් තාක්ෂණය පිළිබඳව සම්මන්ත්‍රණය එම වැඩපිළිවෙළ යටතේ සිදුවූවකි.UTE සමාගම වසර 25 කට අධික කාලයක් පුරා ලෝකයේ ප්‍රමුඛතම පෑස්සුම් නිෂ්පාදන මෙරටට ගෙන්වා අලෙවි කිරීමේ නිරතව සිටින අතර ලොව ජනපි‍්‍රයතම පෑස්සුම් නිෂ්පාදන වෙළෙඳ නාමයන් වන Cigweld හා Abicor Binzel සඳහා මෙරට එකම බලයලත් අලෙවි නියෝජිත වශයෙන් කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205272</link>
    <topic>මිලේනියම් සිටි නිවාස 2500 කඩඉම පසුකරයි</topic>
    <author/>
    <content>මිලේනියම් සිටි නිවාස 2500 කඩඉම පසුකරයිශ්‍රී ලාංකික නිවාස ඉදිකිරීම් ක්ෂේත්‍රයේ ප්‍රමුඛයෙකු වන මිලේනියම් හවුසින් ලිමිටඩ් ආයතනය ඉකුත් මාර්තු මස 31 දක්වා වූ ගිණුම් වසර තුළ නිවාස 130 ක් පමණ අලෙවි කරයි. ශ්‍රී ලංකාවේ පෞද්ගලික අංශයේ නගර නිර්මාණකරු ලෙස නම් දරා සිටින මිලේනියම් හවුසින් ලිමිටඩ් ජාඇල සහ අතුරුගිරියේ මිලේනියම් සිටි ව්‍යාපෘතීන් මගින් මේවන විටත් නිවාස 2500 ක් අලෙවිකර තබා ඇති අසමසම වාර්තාව පසුකිරීමට වෙනත් කිසිදු නිවාස ඉදිකිරීම් සමාගමක් සමත්ව නොසිටීම එකී කියමන සනාත කරවන කදිම සාක්ෂියක් බව සමාගම කියයි.මධ්‍යම හා ඉහළ මධ්‍යම ජනතාව හට නවතම මාදිලියේ සුඛෝපභෝගී නිවසක් හිමිකර ගැනීමේ සිහිනය සැබෑ කරදුන් මිලේනියම් හවුසින් ලිමිටඩ් එකී අත්දැකීම් ද උපයෝගී කරගෙන දැරිය හැකි මිලකට නවතම නිවසක හිමිකාරිත්වය ශ්‍රී ලාංකික ජනතාවට ලබාදීමට කැපවී සිටී. උසස්ම ප්‍රමිතියකින් හා දැඩි සුපරීක්ෂාවෙන් යුතුව සිදු කෙරෙන ඉහළම ඉදිකිරීම් කළමනාකාරිත්වය මිලේනියම් සිටි නිවාසවාසීන්ට අසමසම ප්‍රතිලාභ හිමකර දී ඇත්තේය. ඒ පිළිබඳව අදහස් දක්වන මිලේනියම් හවුසින් ලිමිටඩ් හී ප්‍රකාශකයෙක්. ”අපි මිලේනියම් සිටි නිවාස ව්‍යාපෘතිය ආරම්භ කරන අවදියේ ශ්‍රී ලංකාවේ නිවාස ඉදිකිරීමේ සමාගම් තිබුණේ කිහිපයක් විතරයි. ඒ ආයතන එකක්වත් මේ වගේ නිවාස ව්‍යාපෘතියක් ක්‍රියාත්මක කරලා තිබුණේ නෑ. අපි අතුරුගිරිය මිලේනියම් සිටි ව්‍යාපෘතිය ආරම්භ කළේ එවැනි වටපිටාවක.ඒක අපිට ඉතාම බැරෑරුම් අභියෝගයක් වුණා. හැබැයි අපි දැඩි කැපවීමකින් කටයුතු කරලා ඒ අභියෝගය ඉතාම සාර්ථකව ඉටුකරන්න අපිට පුළුවන් වුණ නිසා තමයි මිලේනියම් හවුසින් ලිමිටඩ් මේ තරම් දුර ගමනක් ඇවිත් තියෙන්නේ. අතුරුගිරියේ සාර්ථකත්වයත් එක්කම අපි ජා ඇල මිලේනියම් සිටි ව්‍යාපෘතිය ආරම්භ කළා. ඒක අතුරුගිරියටත් වඩා සාර්ථක වුණා. මේ නිවාස ව්‍යාපෘති දෙකම අපි හිතුවටත් වඩා ක්ෂණිකව ජනතාවගේ හදවත් බැඳගත්තා. ඒ නිසාම තමයි අපි නිවාස ක්ෂේත්‍රයේ අද්විතීය අලෙවි වාර්තාවක් තියලා තියෙන්නේ. මිලේනියම් සිටි නිවසක් කියන්නේ තවත් නිවසක් පමණක් නොවෙයි, නිවාඩු නිකේතනයක මිහිරියාව ආරක්ෂාව ආරක්ෂාකාරී වටපිටාව සමග නවීන පහසුකම් සියල්ල ඒකරාශී කළ නගරයක් කිව්වොත් නිවැරැදියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205273</link>
    <topic>කටුනායක ගුවන් තොටුපළේ දෙවැනි අදියරේ වැඩ කඩිනමින්</topic>
    <author>සුභාෂිණි ජයරත්න</author>
    <content>කටුනායක ගුවන් තොටුපළේ දෙවැනි අදියරේ වැඩ කඩිනමින්සුභාෂිණි ජයරත්නබණ්ඩාරනායක අන්තර්ජාතික ගුවන් තොටුපළේ දෙවැනි අදියරේ කටයුතු අවසන් වූ විට වසරකට මිලියන 12 ක මඟී ධාරිතාවක් රඳවා ගත හැකි බව ගුවන් තොටුපළ හා ගුවන් සේවා සමාගමේ සභාපති ප්‍රසන්න වික්‍රමසූරිය මහතා කියයි.බණ්ඩාරනායක අන්තර්ජාතික ගුවන් තොටුපළ භාවිත කරන මඟීන්ගේ සංඛ්‍යාව දිනෙන් දිනම වැඩි වෙමින් පවතින බවත් 2011 අවසානය දක්වා එම වසර තුළ මඟීන් ලක්ෂ 850,000 ක් ගුවන් තොටුපළ පරිහරණය කළ අතර 2012 ජනවාරි මස සිට අපේ‍්‍රල් මස දක්වා පමණක් ලක්ෂ 4 කට ආසන්න පිරිසක් ගුවන් තොටුපළ පරිහරණය කර ඇත. මේ නිසා දැනටමත් මිලියන 6.2 ක උපරීම මඟී ධාරිතාවයකට පත්ව ඇති හෙයින් මෙම 2 වන අදියරේ කටයුතු ඉතා ඉක්මනින් නිම කෙරෙමින් පවතින බවයි.අධිවේගී මාර්ගයට ගුවන් තොටුපළේ සිටම සම්බන්ධ වීමට හා පර්යන්ත ගොඩනැගිල්ල යට දුම්රිය ස්ථානයක් ද ඉදිකිරීමට කටයුතු යොදා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205274</link>
    <topic>ට්‍රයම්ෆ් පාරිභෝගිකයන් රනින් සරසයි</topic>
    <author/>
    <content>ට්‍රයම්ෆ් පාරිභෝගිකයන් රනින් සරසයිට්‍රයම්ෆ් නිෂ්පාදන මෙරට අලෙවි කරන ට්‍රයම්ෆ් ඉන්ටර්නැෂනල් සමාගම පසුගියදා පරිභෝගිකයන් රනින් සරසන සුවිශේෂී ප්‍රවර්ධන වැඩසටහනක් ආරම්භ කර සිටියේය. ඒ අනුව ට්‍රයම්ෆ් බලයලත් අලෙවි නියෝජිතයකුගෙන් ට්‍රයම්ෆ් නිෂ්පාදන දෙකක් මිලදී ගන්නා පාරිභෝගිකයින් හට ඒ හා ලැබෙන කූපන්පත පුරවා එවීමෙන් ප්‍රථම ත්‍යාගය සඳහා කැරට් 22 රන් කරාබු යුවලක් හෝ මුදුවක්, දෙවන ත්‍යාගය සඳහා කැරට් 22 රන් පෙන්ඩනයක්, තෙවන ත්‍යාගය සඳහා ට්‍රයම්ෆ් ලාංඡනය සහිත ගමන් මල්ලක්, සිව් වන ත්‍යාගය සඳහා ට්‍රයම්ෆ් ලාංඡනය සහිත ජෝගු 4 ක්, පස්වන ත්‍යාගය සඳහා ට්‍රයම්ෆ් ලාංඡනය සහිත කුඩයක් හා හයවන ත්‍යාගය සඳහා රුපියල් 2000 ක් වටිනා තෑගි වවුචරයක් ආදි වශයෙන් තෑගි රැසක් දිනා ගැනීමට අවස්ථාව හිමිව ඇත.මේ ප්‍රවර්ධන වැඩසටහන ජූනි මස 30 වැනිදා දක්වා ක්‍රියාත්මක වීමට නියමිත වන අතර දිනුම් ඇදීම් සෑම දෙසතියකට වරක්ම සිදු කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205275</link>
    <topic>ක්ෂය රෝග මර්දන සංගමයට</topic>
    <author/>
    <content>ක්ෂය රෝග මර්දන සංගමයට මැලිබන් සමාගමේ සභාපති ඒ.ජී.ආර්. සමරවීර මහතා විසින් ෆොන්සේකා මහතා වෙත මෝටර් රථය භාර දෙමින්. අධ්‍යක්ෂකවරුන් වන කුමුදිකා ප්‍රනාන්දු, තරංගීත සමරවීර, ප්‍රධාන විධායක නිලධාරි ඩී.එල්. වීරසූරිය සහ අලෙවි උපදේශක රාජා අබේනායක මහත්ම මහත්මීහු ද මෙහි වෙති.මැලිබන් බිස්කට් සමාගම ලංකා ක්ෂය රෝග මර්දන සංගමයට මෝටර් රථයක් ප්‍රදානය කෙළේ ය. මෙම අවස්ථාවට මැලිබන් බිස්කට්හි සභාපති වන ඒ.ජී.ආර්. සමරවීර මහතා සහ එහි අධ්‍යක්ෂ මණ්ඩලයත්, ලංකා ක්ෂය රෝග මර්දන ආයතනය නියෝජනය කරමින් එහි මහ ලේකම් ෆොන්සේකා මහතාත් සහභාගි වූහ.එහිදී මැලිබන් බිස්කට් (පෞද්ගලික) සමාගමේ සභාපති ඒ.ජී.ආර්. සමරවීර මහතා විසින් ෆොන්සේකා මහතා වෙත නවතම බොලෙරෝ ඩබල් කැබ් රථයක යතුර භාර දෙනු ලැබුවේ ය. මෙම මෝටර් රථය ලංකා ක්ෂය රෝග මර්දන සංගමය වෙතට ලබාදෙනු ලැබුවේ ශ්‍රී ලංකාවෙහි ක්ෂය රෝග මර්දන කටයුතු වල පාවිච්චිය සඳහා ය. මෙම මෝටර් රථ ප්‍රදානය පිළිබඳව අදහස් දක්වමින් මැලිබන් බිස්කට් (පෞද්ගලික) සමාගමේ අලෙවි උපදේශක රාජා අබේනායක මහතා පවසා සිටියේ, ‘ලංකා ක්ෂය රෝග මර්දන සංගමය විසින් අපගේ සභාපතිතුමන් වෙත ඉල්ලීමක් කර තිබූ අතර එය ඉතාම වටිනා ක්‍රියාවක් නිසා ඔහු කිසිදු පැකිළීමකින් තොරව මෙයට එකඟ වුණා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205276</link>
    <topic>කොමර්ෂල් බැංකුව බිලියන 4.145 ක බදු පෙර ලාභයක්</topic>
    <author/>
    <content>කොමර්ෂල් බැංකුව බිලියන 4.145 ක බදු පෙර ලාභයක්කොමර්ෂල් බැංකුව 2012 මූල්‍ය වර්ෂයේ ප්‍රථම කාර්තුව සඳහා ඉහළ මූල්‍ය ප්‍රතිඵල පෙන්නුම් කිරීමට සමත්ව සිටින අතර ණය හා අත්තිකාරම් මත ඉපැයූ පොලී ආදායමේ වර්ධනයත් විදේශ විනිමය ගනුදෙනු තුළින් ලද ආදායම් එම මූල්‍ය ප්‍රතිඵලයට හේතු වූ බව බැංකුව පවසයි.2012 වසරේ මාර්තු 31 වන දිනෙන් අවසන් වූ මාස තුන සඳහා බැංකුවේ බදු පෙර ලාභය රුපියල් බිලියන 4.145 ක්වූ අතර එය 2011 මූල්‍ය වසරේ පළමු කාර්තුව හා සැසඳීමේදී සියයට 40 ක වර්ධනයක් පෙන්නුම් කරයි. එමෙන්ම මෙම මාස තුන සඳහා බදුවලට පසු ලාභය රුපියල් බිලියන 2.843 ක්වූ අතර එය සියයට 38 ක වර්ධනයක් ලෙස වාර්තා විය.පොලී ආදායම රුපියල් බිලියන 2.422 කින් හෙවත් සියයට 27.43 කින් වර්ධනය වී රුපියල් බිලියන 11.25 ක් ලෙස වාර්තා වීමට විශේෂයෙන්ම ණය ඛ්ා අත්තිකාරම් මත උපයන පොලී ආදායම පසුගිය මූල්‍ය වසරේ පළමු කාර්තුව සමඟ සසඳන විට සියයට 42.44 ක ඉහළ යෑමක් සමඟින් රුපියල් බිලියන 9.075 ක් වීම ඉවහල් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205277</link>
    <topic>දැයට පිපෙන මල් ශූරතාව ආනන්ද විදුහලට</topic>
    <author/>
    <content>දැයට පිපෙන මල් ශූරතාව ආනන්ද විදුහලටමහජන බැංකුවේ ‘සිසු උදාන, දැයට පිපෙන මල් - 2011, දැනුම මිනුම සමස්ත ලංකා තරගයේ ශූරතාවය, කොළඹ - ආනන්ද විදුහල දිනා ගත්තේ ය. මහජන බැංකුව - බටහිර කලාප - 01 සහකාර සාමාන්‍යාධිකාරි - ආර්. රණතුංග මහතා එම කුසලානය ප්‍රදානය කළ අවස්ථාවයි මේ.එම අවස්ථාවට සමගාමීව, ‘අනඳ අබිමන් - 2012’ අධ්‍යාපනික ප්‍රදර්ශනයට ඉදිරිපත් කර තිබූ සිසු නිර්මාණ අතරින් මතකයේ රැඳුණු නිර්මාණය නම් කිරීමේ වැඩසටහනක් ආරම්භ කරන ලදී. ජූනි 30 දක්වා ක්‍රියාත්මක එම වැඩසටහනේදී සිය සිසු උදාන ගිණුමට රු. 5000/= ක් තැන්පත් කරන ආනන්ද විදුහල් සිසුනට, සිසු උදාන ගිණුමට හිමි ත්‍යාගවලට අමතරව, එක්සත් ප්‍රවෘත්ති පත්‍ර සමාගමේ වාර ප්‍රකාශනයක් වන ‘නවයුගය’ සඟරාව වර්ෂයක කාලයක් සඳහා නොමිලයේ ප්‍රදානය කරනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205278</link>
    <topic>ත්‍රිත්ව රග්බි කණ්ඩායමට සෙස්ටා අනුග්‍රාහය</topic>
    <author/>
    <content>ත්‍රිත්ව රග්බි කණ්ඩායමට සෙස්ටා අනුග්‍රාහය පළමු පහළොස් දෙනාගේ කණ්ඩායමේ සාමාජිකයින් කිහිප දෙනකු පුහුණුකරුවන් හා පරිපාලන නිලධාරීන් සමඟ. තුෂාන් ධර්මසේන, ත්‍රිත්ව විදුහලේ රග්බි උපදේශක නීල් ෆූට්, ත්‍රිත්ව විදුහලේ විදුහල්පති බ්‍රිගේඩියර් ඩබ්ලිව්. ජී. කේ. ආරියරත්න, පළමු පහළොස් දෙනාගේ කණ්ඩායමේ පුහුණුකරු නිලූෆර් ඊබ්‍රාහිම්, නායක නීල් සෙනෙවිරත්න හා පළමු රග්බි කළමනාකාර මනෝජ් ජයතිස්ස, තරින්ද්‍ර රත්වත්ත, අනුරාධ කරුණාතිලක හා ශානික ප්‍රනාන්දු.මහනුවර ත්‍රිත්ව විදුහල මෙවර පාසල් රග්බි තරග මාලාවේදී හොඳම කණ්ඩායම් තුන අතරට උරුමකම් කීමට අපේක්ෂාවෙන් සිටී. මෙම කාර්ය සඵල කරගැනීමට කණ්ඩායමේ ක්‍රීඩකයින්ට අවශ්‍ය පුහුණුව, පෝෂණය, ශාරීරක සුවතාවය හා උපකරණ ලබා දෙමින් අඛණ්ඩව දෙවන වසරටත් අනුග්‍රාහකත්වය සපයනු ලබන්නේ වටවල අලෙවි සමාගමේ පිරිසිදු ලංකා තේ සුප්‍රසිද්ධ වෙළෙඳ නාමය වන සෙස්ටා විසිනි. එසේම පළමු පහළොස් දෙනාගේ කණ්ඩායම සෙස්ටාහි වෙළෙඳ ප්‍රවර්ධන හා නිල ලාංඡන සඳහා ඉදිරිපත් වන අතර සෙස්ටාහි අනුග්‍රාහකත්වය මඟින් ත්‍රිත්ව විදුහලේ සියලුම වයස් කාණ්ඩවල සිසුන්ට ප්‍රතිලාභ හිමි වනු ඇත.තේ සමාගමක් වන වටවල සමාගම වැවිලිකරුවන් සමඟ මෙන්ම ත්‍රිත්ව විදුහල සමඟ ද අඛණ්ඩ සබඳතාවක් පවත්වනවා. ඒ අනුව පාසල විසින් මෙම තුන් අවුරුදු පුළුල් රග්බි සංවර්ධන සැලැස්ම අප වෙත ඉදිරිපත් කළ පසු අප සෙස්ටා අනුග්‍රාහකත්වය ඔවුන්ට ලබා දීමට එකඟ වුණා. සෙස්ටා නිරන්තරයෙන්ම තත්ත්වය ඉහළ නැංවීම කෙරෙහි විශ්වාසය තබන අතර මෙම වැඩසටහන හරහා ත්‍රිත්ව විද්‍යාලයට ද උසස් තත්ත්වයක් ළඟා කර ගත හැකි වෙතැයි අප ප්‍රාර්ථනා කරනවා.” යනුවෙනි. ත්‍රිත්ව විද්‍යාලයේ විදුහල්පති බ්‍රිගේඩියර් ඩබ්ලිව්. ජී. කේ. ආරියරත්න, “මා බලාපොරොත්තු වෙනවා සෙස්ටා සහයෝගයත් සමඟ අපගේ රග්බි ක්‍රීඩකයින් මෙම තරගාවලියෙහි ශූරයින් බවට පත් වේ යැයි කියා” යනුවෙන් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj1205279</link>
    <topic>ඉන්ධන වඩාත් පිරිමැසුම්දායි</topic>
    <author/>
    <content>ඉන්ධන වඩාත් පිරිමැසුම්දායි එස්. රඝුනාතන් (කලාපීය ප්‍රධානී - ටාටා මෝටර්ස්, ඉන්දියාව), යසන්ත විජේසේකර (ටාටා මගී මෝටර් රථ ප්‍රධානී), රංජිත් පණ්ඩිතගේ (සභාපති - ඩීමෝ) හා ගහනාත් පණ්ඩිතගේ (ප්‍රධාන විධායක නිලධාරී - ඩීමෝ) මෝටර් රථ රැලියේ ජයග්‍රාහකයින් සමඟ.ඩීසල් ඇන්ඩ් මෝටර් ඉංජිනේරු පොදු සමාගම (ඩීමෝ) විසින් මෑතකදී “නැනෝ මයිලේජ් රැලි” සංවිධානය කරනු ලැබු අතර එහිදී වෙළෙඳපොළෙහි ඉන්ධන වඩාත්ම පිරිමැසුම්දායි මෝටර් රථය ටාටා නැනෝ බව තවදුරටත් තහවුරු විය. නැනෝ රථ හිමියන් 50 ක පමණ පිරිසක් සහභාගි වූ මෙම මෝටර් රථ රැලියේදී කිලෝමීටර් 70 ක දුරක් ආවරණය කරමින් කොළඹ සිට මීගමුව දක්වා ගොස් නැවත පැමිණිම සිදු විය.මීගමුවට ගොස් නැවත පැමිණෙන ගමන අතරතුරදී සෑම මෝටර් රථයක්ම ස්ථාන කිහිපයකදී පරීක්ෂා කිරීම ද සිදු කෙරිණි. මෝටර් රථයක් ගමන අවසන් කර පැමිණි පසු පුහුණුව ලත් කාර්මික ශිල්පීන් විසින් ඉන්ධන ටැංකිය යළි පිරවීමෙන් ප්‍රයෝජනයට ගෙන ඇති ඉන්ධන ප්‍රමාණය ගණනය කරන ලද අතර එම සියලුම දත්ත වගුගත කරන ලදී. සමහර මෝටර් රථවල ඉන්ධන කාර්යක්ෂමතාව ලීටරයට කිලෝමීටර් 40 ඉක්මවූ අතරම ඉන්ධන කාර්යක්ෂමතාවයේ සාමාන්‍ය අගය ලීටරයට කිලෝමීටර් 25 ක් විය. සියලුම පාරිභෝගිකයන්ගේ මෝටර් රථවල ඉන්ධන කාර්යක්ෂමතාවය ලීටරයට කිලෝමීටර් 18 කට වඩා පවත්වා ගැනීමට හැකියාව ලැබී තිබිණි. හොඳම ඉන්ධන කාර්යක්ෂමතාවක් පෙන්වූ රියදුරන්ව මුදල් ත්‍යාග පිරිනැමීමෙන් ඇගැයීමට ලක් කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj12052710</link>
    <topic>ඇට්ලස් නව පැස්ටල් නිෂ්පාදන පෙළක්</topic>
    <author/>
    <content>ඇට්ලස් නව පැස්ටල් නිෂ්පාදන පෙළක්ඇට්ලස් සමාගම, ජාත්‍යන්තර ප්‍රමිතියේ නව වර්ණ පෙළක් සමඟින් පාට පැන්සල් හා පැස්ටල් නිෂ්පාදන පෙළක් පසුගිය දා වෙළෙඳපොළට හඳුන්වා දුනි. එම සමාගම අලුතෙන් හඳුන්වා දුන් නව වර්ණ නිෂ්පාදන පෙළට,’Atlas Colour Sparx’ පාට පැන්සල් හා ‘Atlas Neon’, ‘Square’හා ‘Jumbo’ නම් වර්ණ පැස්ටල් පෙළක් අයත් වේ. ‘Atlas Colour Sparx’ පාට පැන්සල් ASTM ආයතනයේ ප්‍රමිති සහතිකයෙන් පිදුම් ලද්දකි.ඇට්ලස් සමාගමේ, ප්‍රධාන මෙහෙයුම් නිලධාරී / අලෙවි අධ්‍යක්ෂ, නිශාන්ත හෙන්නැදිගේ මහතා පැවසුවේ, ‘ඇට්ලස් සමාගම අපේ නිෂ්පාදනවල ප්‍රමිතිය කෙරෙහි සේම එහි නව්‍ය බව කෙරෙහිත් දැඩි උනන්දුවක් දක්වනවා. අපේ පාරිභෝගිකයින් මේ තරමින් අපට කැමැත්තක් හා පක්ෂපාතීත්වයක් දක්වන්නේ අපේ නිෂ්පාදනවල වූ උසස් ප්‍රමිතිය නිසා සේම, සැම විටම අලුත් තාලේ නිෂ්පාදනයක් වෙළෙඳපොළට නිකුත් කරන නිසායි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj12052711</link>
    <topic>සෙලාන් ලාභය සියයට 59කින් ඉහළට</topic>
    <author/>
    <content>සෙලාන් ලාභය සියයට 59කින් ඉහළට2012 පළමු කාර්තුව වෙනුවෙන් රු, මිලියන 406.8 ක බදු ගෙවීමෙන් පසු ශුද්ධ ලාභයක් වාර්තා කරමින් තවත් කැපී පෙනෙන මූල්‍ය ප්‍රතිඵලයක් එළිදැක්වීමට සෙලාන් බැංකුව සමත් වී සිටී.පෙර වර්ෂයේ අදාළ කාල පරිච්ඡේදය හා සැසඳීමේ දී මෙය 59% ක වර්ධනයක් වන අතර 2011 පළමු කාර්තුවේදී සෙලාන් බැංකුව රු. මිලියන 256.3 ක බදු ගෙවීමෙන් පසු ශුද්ධ ලාභයක් වාර්තා කර තිබිණි.මේ අතර 2012 පළමු කාර්තුව වෙනුවෙන් සෙලාන් බැංකු සමූහය රු. මිලියන 412.5 ක බදු ගෙවීමෙන් පසු ශුද්ධ ලාභයක් වාර්තා කර ඇති අතර එය පෙර වර්ෂයේ පළමු කාර්තුවේ වාර්තා කරන ලද අදාළ අගය වූ රු. මිලියන 249 හා සැසඳීමේ දී 66% ක ඉහළ යාමකි.2012 පළමු කාර්තුවේ දී බැංකුව වාර්තා කර ඇති ශුද්ධ පොළී ආදායම රු. මිලියන 2, 047.3 ක් වන අතර එය 2011 වසරේ පළමු කාර්තුවේ ශුද්ධ පොළී ආදායම වන රු. මිලියන 1,878.4 හා සලකා බලන කල 9% ක වර්ධනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj12052712</link>
    <topic>මයික්‍රෝ - ලංගම එක්ව නාගරික සැප බස් සේවාවක්</topic>
    <author/>
    <content>මයික්‍රෝ - ලංගම එක්ව නාගරික සැප බස් සේවාවක්ශ්‍රී ලාංකික ජනතාවගේ සුවපහසු ගමනාගමන අවශ්‍යතාව ඉටුකර දීම සඳහා මයික්‍රෝ සමාගම, ශ්‍රී ලංකා ගමනා ගමන මණ්ඩලය (ලංගම) හා සම්බන්ධ වී සුඛෝපභෝගී නාගරික බස් රථ සේවාවක් හඳුන්වා දුණි. මේ පිළිබඳ මයික්‍රෝ සමාගමේ සමූහ අධ්‍යක්ෂ සී.පී. ගුහශංක මහතා අදහස් දක්වමින් පැවසුවේ මෙසේ ය.කාර් රථයකින් ගමන් ගන්නා කෙනකුට එම සුවපහසුවම දැනෙන ලෙස බස් රථයක ගමන් කිරීමට අවශ්‍ය පහසුකම් සැලසීම වැදගත්. ඒ හේතුවෙන් අපි ප්‍රධාන බස් මාර්ග 3 ක් ඔස්සේ ධාවනය වන අන්තර්ජාතික ප්‍රමිතියේ සුඛෝපභෝගී බස් සේවාවක් ආරම්භ කළා. ඉතා සුවපහසු ගමනාන්තයක් මහජනතාවට ලබාදීම වගේ ම මහා මාර්ගයේ ධාවනය වන වාහන ප්‍රමාණය අවම කිරීමෙන් මාර්ග තදබදය අඩු කිරීමත් මේ නව සේවාවේ අරමුණක්.මෙම බස් රථයට ගොඩවීම සඳහා පහළ එක් පඩියක් පමණක් තිබීම නිසා ඕනෑම අයෙකුට ආබාධිත අයකුට පවා පහසුවෙන් රථයට ගොඩවිය හැකියි. බස් රථය සම්පූර්ණ වශයෙන් ම වායු සමීකරණය කර තිබෙන නිසා අපහසුවකින් තොරව ගමන් ගැනීමේ හැකියාව හිමි වෙනවා. ඊට අමතරව රෝද පුටු භාවිත කරන පුද්ගලයන්ට සිය රෝද පුටුව ස්වයංක්‍රීයව බස් රථයට ඇතුළු කරවා ගැනීමට ද, එය සුරක්ෂිතව බස් රථයේ ස්ථානගත කරවාගෙන ගමන් කිරීමට හැකිවීම ද සුවිශේෂත්වයකි. මෙම සේවාව තවදුරටත් දියුණු කර ගැනීම සඳහා අනාගතයේ දී මෙම බස් රථවලට වයි - ෆයි තාක්ෂණය එක් කිරීම, ජ්‍යෙෂ්ඨ පුද්ගලයන් සහ පොලිස්, ත්‍රිවිධ හමුදා සාමාජිකයන්ට වට්ටම් ක්‍රමයක් හඳුන්වාදීම, ප්‍රවේශපත් වෙන් කරවා ගැනීමේ සේවාවක් හඳුන්වා දීමට ද අදහස් කරගෙන සිටිනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>05</month>
      <day>27</day>
    </date>
    <link>http://www.silumina.lk/2012/05/27/_art.asp?fn=aj12052713</link>
    <topic>සුබී හෙයාර් ඔයිල් දැන් නවතම ඇසුරුමකින්</topic>
    <author/>
    <content>සුබී හෙයාර් ඔයිල් දැන් නවතම ඇසුරුමකින්සුබී ලංකා පෞද්ගලික සමාගම සිය ප්‍රධානතම නිෂ්පාදනය වන සුබී හෙයාර් ඔයිල් නැවත හඳුන්වාදීමක් සිදු කරමින් සිටින අතර නව සුබී ඔයිල් බෝතලය ආකර්ෂණීය සිලින්ඩරාකාර පෙට්ටියක පැමිණේ. නව ලේබලය නිෂ්පාදනයට නවතම පෙනුමක් ලබාදෙන අතර නව පෙනුමෙන් පැමිණෙන නිෂ්පාදනය කොළඹ හා තදාසන්න නගරබද ප්‍රදේශවල විවිධ තරගකාරී වෙළෙඳපොළවලට නිකුත් කිරීමට අපේක්ෂිත ය.පිරිමින්, කාන්තාවන් හා ළමයින් සඳහා වන සිය ආයුර්වේදීය කේශ සත්කාරක නිෂ්පාදනය සමඟ වෙළෙඳපොළට අවතීර්ණ වූ සමාගමේ සුබී හෙයාර් ඔයිල් හිස කෙස් පිළිබඳ සියලුම ගැටලු වලට විසඳුම් සපයන නිෂ්පාදනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206031</link>
    <topic>අල්ලස් චෝදනාවලින් මුල් තැන අධ්‍යාපනයට</topic>
    <author>සුභාෂිණී ජයරත්න</author>
    <content>සුභාෂිණී ජයරත්නමේ වසරේ ජනවාරි සිට මැයි 31 දා දක්වා වූ කාලයේ දී අල්ලස් හෝ දූෂණ විමර්ශන කොමිෂන් සභාවට පැමිණිලි 1366 ක් ලැබී ඇති බවත් ඉන් වැඩිම පැමිණිලි වාර්තා වී තිබෙන්නේ අධ්‍යාපන ක්ෂේත්‍රයෙන් බවත් අනාවරණය වෙයි.එම කොමිසමේ අධ්‍යක්ෂ ජෙනරාල් ලක්ෂ්මී ජයවික්‍රම මහත්මිය ‘සිළුමිණ’ ට පැවසුවේ 2011 වසරේද වැඩිම අල්ලස් සිද්ධි වාර්තා වූයේ අධ්‍යාපන ක්ෂේත්‍රයෙන් බවයි. මේ වසරේ මුල් මාස පහේදී අධ්‍යාපන ක්ෂේත්‍රයෙන් වාර්තා වී ඇති අල්ලස් පැමිණිලි සංඛ්‍යාව 177 ක් බවත් ඇය පැවසුවා ය.ඒ හැරුණු කොට වැඩිම අල්ලස් පැමිණිලි වාර්තා වී ඇත්තේ පොලිසියෙනි. තෙවැනි තැනට පත්ව ඇත්තේ සෞඛ්‍ය ක්ෂේත්‍රය බව ද අධ්‍යක්ෂ ජනරාල්වරිය පැවසුවා ය. විශ්ව විද්‍යාලවලට සිසුන් ඇතුළත් කිරීම්, පාසල්වලට සිසුන් ඇතුළත් කිරීම් මෙන් ම අධ්‍යාපන අමාත්‍යාංශයේ සේවකයන් සම්බන්ධ විවිධ පැමිණිලි ද ඒ අතර වෙයි. අධ්‍යක්ෂ ජනරාල්වරිය ‘සිළුමිණ’ ට පැවැසුවේ මේ බොහෝ පැමිණිලි අදාළ අමාත්‍යාංශ චක්‍රලේඛ අභිභවා මෙන්ම තමන්ගේ සීමාව ඉක්මවා කටයුතු කිරීම නිසා උද්ගත වූ ඒවා බවයි.2013 වසරේ පළමු ශ්‍රේණියට සිසුන් ඇතුළත් කිරීමේ කටයුතු ආරම්භ වන අතර ඒ සඳහා වූ චක්‍ර ලේඛය ද පසුගියදා අධ්‍යාපන අමාත්‍යාංශයෙන් ප්‍රකාශයට පත් කර තිබිණ. අල්ලස් හා දූෂණ වැළැක්වීමේ අධ්‍යක්ෂ ජනරාල් වරිය පවසන්නේ පාසල්වල පළමු ශ්‍රේණියට සිසුන් ඇතුළත් කිරීමේ දී අනුගමනය කළ යුතු ක්‍රමවේද ඇතුළත් චක්‍රලේඛය අධ්‍යාපන අමාත්‍යාංශයෙන් නිකුත් කර ඇති නිසා අපැහැදිලිතා ඇතොත් අධ්‍යාපන අමාත්‍යාංශයෙන් විමසා සුදුසු තීරණ ගතයුතු බවයි. සිසුන් ඇතුළත් කර ගැනීමේදී අය කළ හැකි මුදල් ප්‍රමාණ අදාළ චක්‍රලේඛ අභිභවා නොයා යුතු යැයි ඇය අවධාරණය කරයි. පාසල්වලට ළමයින් ඇතුළත් කිරීමේදී මුදල් ලබා ගැනීම් සම්බන්ධ පැහැදිලි ක්‍රමවේද හා නීති මාලාවක් පවතින නිසා විදුහල්පතිවරුන් එය අනුගමනය කිරීම තමන්ගේ වගකීම කොට සැලකිය යුතු බව ද ඇය අවධාරණය කළා ය.අධ්‍යාපන ක්ෂේත්‍රය හැරුණු කොට මීළඟට වැඩිම පැමිණිලි සංඛ්‍යාවක් ලැබී ඇත්තේ පොලිස් ක්ෂේත්‍රයෙන් ය. අල්ලස් ලබා ගැනීම්, දූෂණ මෙන් ම අයථා ලෙස වත්කම් අත්පත් කර ගැනීම් ඒ අතර ප්‍රධානය. ලැබී ඇති පැමිණිලි සංඛ්‍යාව 147 කි. තෙවනුව රාජ්‍ය අංශයේ වැඩිම පැමිණිලි ඇත්තේ සෞඛ්‍ය ක්ෂේත්‍රයට වන අතර ඒ ප්‍රමාණය 29 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206032</link>
    <topic>ලේක්හවුස් මිහින්තලා ආලෝක පූජාව 50 වැනි වරටත්</topic>
    <author/>
    <content>ලංකාවේ සීමාසහිත එක්සත් ප්‍රවෘත්ති පත්‍ර සමාගම (ලේක්හවුස් ආයතනය) පොසොන් පසළොස්වක පොහොය වෙනුවෙන් 50 වැනි වරට පවත්වන ලේක්හවුස් මිහින්තලා ආලෝත පූජාව අද (3) හෙට (4) අනිද්දා (5) දිනවල මිහින්තලා පුණ්‍ය භූමියේ දී පැවැත්වීමට සියලු විධිවිධාන යොදා ඇත.මේ සඳහා විදුලි බල මණ්ඩලය හා අබාන්ස් ආයතනය පූර්ණ අනුග්‍රහය දක්වනු ලැබේ.ආලෝක පූජාවේ ආගමික කටයුතු ඇතුළු සංවිධාන කටයුතු මිහින්තලේ රජමහා විහාරාධිපති ගෞරව ශාස්ත්‍රවේදී වලවාහැංගුණවැවේ ධම්මරතන හිමියන්ගේ අනුශාසනා පරිදි පැවැත්වේ.ආලෝක පූජාව වෙනුවෙන් හොරොව්පතාන මැදි විදුහලේදී 2 වැනිදා වෛද්‍ය සායනයක් ද පැවැත්විණි.මිහින්තලා ආලෝක පූජාවේ 50 වැනි වසර වෙනුවෙන් ලේක්හවුස් ආයතනය මිහින්තලේ පතිරාජ තෙන්නකෝන් ආදර්ශ ප්‍රාථමික විද්‍යාලය සඳහා ඉදි කළ ළමා උද්‍යානය නවීකරණය කිරීමෙන් පසු එය සිසු අයිතියට පත් කිරීම ජූනි 03 දා උදේ 10.30 ට සිදු කෙරේ.ළමා උද්‍යානය විවෘත කිරීම, ලේක්හවුස් ආයතනනයේ මෙහෙයුම් අධ්‍යක්ෂ උපුල් දිසානායක, නීති අධ්‍යක්ෂ රසාංග හරිස්චන්ද්‍ර, කර්තෘ මණ්ඩල අධ්‍යක්ෂ සීලරත්න සෙනරත් යන මහත්වරුන් ගේ සහභාගිත්වයෙන් සිදු කෙරේ.50 වැනි මිහින්තලා ආලෝක පූජාව 03 දා සවස 6.00 ට ඇරැඹේ. එය එදින උතුරු මැද පළාත් ආණ්ඩුකාර කරුණාරත්න දිවුල්ගනේ, හා උතුරු මැද පළාත් ප්‍රධාන ඇමැති බර්ටි ප්‍රේමලාල් දිසානායක, යෞවන කටයුතු හා නිපුණතා සංවර්ධන නියෝජ්‍ය ඇමැති දුමින්ද දිසානායක යන මහත්වරුන්ගේ ප්‍රධානත්වයෙන් විවෘත කෙරේ.මෙම අවස්ථාවට විදුලි බල මණ්ඩලයේ සභාපති විමලධර්ම අභයවික්‍රම, ලේක්හවුස් ආයතනයේ සභාපති බන්දුල පද්මකුමාර මහත්වරු ඇතුළු අධ්‍යක්ෂ මණ්ඩලය ද පුරාවිද්‍යා දෙපාර්තමේන්තුවේ නියෝජ්‍ය අධ්‍යක්ෂ මහින්ද සරක්කොඩි, මිහින්තලේ ප්‍රාදේශීය සභා සභාපති යූ.බී. සිරිසේන යන මහත්වරු ද සහභාගි වෙති.මෙතෙක් මහාභාරකාර දෙපාර්තමේන්තුවේ අනුග්‍රහයෙන් මිහින්තලා පූජා භූමියේදී පාසල් ශිෂ්‍යයන් 500 දෙනෙකු සිල් සමාදන් වූ අතර මිහින්තලේ විහාරාධිපති හිමියන්ගේ ඉල්ලීම මත මෙවර සිසුන් 1000 ක් සිල් සමාදන් කරවීමට කටයුතු යොදා ඇත. එම වැඩසටහන උදේ 6.00 ට ආරම්භ වන ශීල සමාදාන වැඩසටහනට සමගාමීව උදේ 8.30 ට ධර්මදේශනාව දොඩන්ගොඩ අස්සජී හිමියෝ පවත්වති. දහවල් දානය ගොවිජන සේවා හා වනජීවී ඇමැති එස්.එම්. චන්ද්‍රසේන මහතාගේ දායකත්වයෙන් ලබාදෙයි.මිහින්තලේ රජමහා විහාරයේ අභිනවයෙන් ඉදි කළ සීමාමාලකය සඟසතු කොට භාර දීම මෙදින හවස 4.30 ට සිදු කෙරේ.මහින්ද රාජපක්ෂ ජනාධිපතිතුමාගේ උපදෙස් පරිදි මෙම සීමාමාලකය ඉදි කිරීම ලේක්හවුස් ආයතනයේ සභාපති බන්දුල පද්මකුමාර මහතා විසින් බාරගත් අතර ඒ සඳහා මූල්‍ය දායකත්වය ලබාදෙන ලද්දේ මැලිබන් ආයතනය විසිනි. ජාතික උරුමයන් පිළිබඳ අමාත්‍යාංශය හා පුරාවිද්‍යා දෙපාර්තමේන්තුව ඉදි කිරීම් කටයුතු පිළිබඳ අධීක්ෂණය සිදු කරන ලදී. ජූනි 04 වැනි දින පොසොන් පසළොස්වක දින විදුලි ආලෝක පූජාව විවෘත කිරීම ජනමාධ්‍ය ඇමැති කෙහෙලිය රඹුක්වැල්ල, විදුලිබල හා බලශක්ති ඇමැති පාඨලී චම්පික රණවක, ජාතික උරුමයන් ඇමැති, ආචාර්ය ජගත් බාලසූරිය, ගොවිජන සේවා හා වනජීවී ඇමැති එස්.එම්. චන්ද්‍රසේන, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන යන මැති ඇමැතිවරුන්ගේ ප්‍රධානත්වයෙන් සිදු කෙරේ.මෙම අවස්ථාවට පුරාවිද්‍යා අධ්‍යක්ෂ ජනරාල්, අනුරාධපුර මහා දිසාපති මහින්ද සෙනෙවිරත්න, විජය පුවත්පත් සමාගමේ සභාපති රංජිත් විජේවර්ධන ලංකා විදුලිබල මණ්ඩලයේ සභාපති ඇතුළු අධ්‍යක්ෂ මණ්ඩලය මහාභාරකාර සරත් සෙනෙවිරත්න, ලේක්හවුස් ආයතනයේ සභාපති ඇතුළු අධ්‍යක්ෂ මණ්ඩලය මැලිබන් ආයතනයේ සභාපති ඇතුළු අධ්‍යක්ෂ මණ්ඩලය, අබාන්ස් ආයතනයේ අධ්‍යක්ෂක මණ්ඩලය, මිහින්තලා ප්‍රාදේශීය ලේකම් ඇතුළු මහත්වරු සහභාගි වෙති.05 වැනි දිනය විදුලි ආලෝක පූජා අවසාන දිනයයි. එදින විදුලි ආලෝක පූජාව විවෘත කිරීම සවස 6.00 ට අනුරාධපුර දිසාපති මහින්ද සෙනෙවිරත්න මහතාගේ ප්‍රධානත්වයෙන් සිදු කෙරේ. මෙම අවස්ථාවට විදුලිබල මණ්ඩලය, හා ලේක්හවුස් ආයතනයේ සභාපති ඇතුළු අධ්‍යක්ෂ මණ්ඩලය සහභාගි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206033</link>
    <topic>ජනපතිගේ විශේෂ උනන්දුව නිසා මිහින්තලේ සංවර්ධන වැඩ රැසක් කෙරුණා</topic>
    <author>නිහාල් පී. අබේසිංහ</author>
    <content>- මිහින්තලේ විහාරාධිපති හිමිනිහාල් පී. අබේසිංහමේ වසරේදි මහින්ද රාජපක්ෂ ජනාධිපතිතුමන්ගේ විශේෂ උනන්දුව හා උපදෙස් මත මිහින්තලේ පූජා භූමියේ සංරක්ෂණ හා සංවර්ධන කටයුතු සඳහා රුපියල් දස ලක්ෂ 160 ක පමණ මුදලක් ලබාදී ඇති බැවින් ඒ අනුව මේ වසර මිහින්තලේ ශාසනික සිහින සැබෑ වෙමින් පවතින වසරක් ලෙස හැඳින්විය හැකි බවත් මිහින්තලේ රජමහා විහාරාධිපති ගෞරව ශාස්ත්‍රවේදි වලවාහැංගුණු වැවේ ධම්මරතන හිමිපාණෝ පවසති.මේ වසර මුලදී මහින්ද රාජපක්ෂ ජනාධිපතිතුමා මිහින්තලේ පූජා භූමියට පැමිණ බලා මෙහි අඩුපාඩු සපිරීමට අදාළ අංශවලට නියෝග කිරීම නිසා මේ සංවර්ධන වැඩ ඉටුවුණ බවත් දැයට කිරුළ යටතේ මිහින්තලා පූජා භූමියේ මාර්ග සංවර්ධනයට පමණක් රුපියල් දස ලක්ෂ 110 ක් වැයකර ඇති බවත් ධම්මරතන හිමිපාණෝ පැවසූහ. 1993 පසු ජනාධිපතිවරයෙක් මිහින්තලේට පැමිණි අවස්ථාව මෙය බවත් මේ සියවසේ මුලින්ම මිහින්තලයට පැමිණි රාජ්‍ය නායකයා මහින්ද රාජපක්ෂ ජනාධිපතිතුමා බවත් ධම්මරතන හිමියෝ පැවසූහ. ඊට අමතරව ජනාධිපතිතුමාගේ උපදෙස් මත ලේක්හවුස් ආයතනය, මැලිබන් ආයතනය හා පුරාවිද්‍යාත්මක දෙපාර්තමේන්තුව එක්ව නව පෝය ගෙයක්, සීමා මාලකයක් රුපියල් ලක්ෂ 50 ක වියදමින් ඉදිකර ඇති බැවින් පූජා භූමියේ චෛත්‍ය, පොකුණු, පුරාවිද්‍යාත්මක ස්ථාන සංරක්ෂණයට රජය නමින් දසලක්ෂ 35 ක් වෙන් කර ඇති බවත් විහාරාධිපති වලවාහැංගුනු වැවේ ධම්මරතන හිමියෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206034</link>
    <topic>වගකීමෙන් තොර වාර්තාකරණය අපරාධකරුවන්ට ඔත්තු දීමක්</topic>
    <author>අමල් යශෝමන් ජයසිංහ</author>
    <content>- පොලීසියඅමල් යශෝමන් ජයසිංහඇතැම් මාධ්‍යයන් අපරාධ සිදුවීම් පිළිබඳව වගකීමෙන් තොරව කරුණු හෙළිදරව් කිරීම නිසා අපරාධකරුවාට නීතියේ රැහැනින් ගැලවී යාමේ පහසුවක් සැලසෙන බව ද විදෙස් රටක සිදුවන අපරාධ සිද්ධියක දී පරීක්ෂණ අවසන් වන තෙක් කිසිදු මාධ්‍යයකට ඊට ළංවීමටවත් අවකාශ නොලැබෙන බව ද පොලිස් මාධ්‍ය ප්‍රකාශක පොලිස් අධිකාරි නීතිඥ අජිත් රෝහණ මහතා සිළුමිණට පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206035</link>
    <topic>එල් ටී ටී ඊ ය ඉදිරියටත් ඉන්දියාවේ තහනම්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකානීති විරෝධි ක්‍රියා නැවැත්වීමේ පනත යටතේ ඉන්දියාව එල් ටී ටී ඊ සංවිධානය තවදුරටත් එරට තහනම් සංවිධානයක් ලෙස නම් කරන බව ඉන්දියාවේ ස්වදේශීය කටයුතු පිළිබඳ ඇමැති පී. චිදම්බරම් මහතා පවසයි. එය තවත් වසර දෙකකට දීර්ඝ කරන ලද තහනමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206036</link>
    <topic>ඉන්දියාවට බදු දුන් ත්‍රි’මලේ තෙල් ටැංකි රජයට පවරා ගනී?</topic>
    <author>සුමේධා නවරත්න</author>
    <content>සුමේධා නවරත්නඉන්දියානු රජයට බදු දී තිබෙන ත්‍රිකුණාමලයේ තෙල් ටැංකි නැවත ශ්‍රී ලංකා රජයට පවරා ගැනීමට නීතිමය කටයුතු සිදු කෙරෙමින් පවතින බව ඛනිජ තෙල් නියෝජ්‍ය ඇමැති සරණ ගුණවර්ධන මහතා සිළුමිණට පැවැසුවේය. මේ වන විට නීතිපති මාර්ගයෙන් ඒ සඳහා අවශ්‍ය පියවර ගනිමින් සිටින බව ද නියෝජ්‍ය ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206037</link>
    <topic>වාහන නැව් දෙකක් රුහුණු පුර වරායට</topic>
    <author>සුනිල් දයා අල්විස්</author>
    <content>සුනිල් දයා අල්විස්මාගම් රුහුණුපුර මහින්ද රාජපක්ෂ වරායේ ආනයනික හා ප්‍රතිආනයන මෙහෙයුම් ආරම්භ කරමින් මේ මස 05 දා හා 06 දා වාහන රැගත් නැව් 2ක් එම වරායට ළඟාවීමට නියමිතව ඇතැයි ශ්‍රී ලංකා වරාය අධිකාරිය පවසයි. කොළඹ වරායේ පවත්නා ඉඩකඩ සීමාවීම මත වරාය අධිකාරිය නැව් සමාගම් සමඟ එක්ව ගත් තීරණයක් මත ඉදිරියේදී සියලුම වාහන නැව් හම්බන්තොට වරායට ළඟාවීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206038</link>
    <topic>රටට එරෙහි බලවේග හමුවේ රනිල් තැවෙනවා ෆොන්සේකා පොහොර දානවා</topic>
    <author/>
    <content>අධිරාජ්‍යවාදී බලවේග සහ රටට එරෙහිව එන අභියෝග කල් ඇතිවම හඳුනා ගෙන ප්‍රතිකර්ම නොයෙදුවහොත් රටට එරෙහි එන සතුරාගේ අභිමතාර්ථයන් මුදුන්පත් වීමට ඉඩ ඇතැයි ජාතික නිදහස් පෙරමුණේ නායක ඉදිකිරීම්, ඉංජිනේරු සේවා නිවාස හා පොදු පහසුකම් ඇමති විමල් වීරවංශ මහතා පැවැසීය. ”ප්‍රවීණ ලේඛක ලීලානන්ද ගමාච්චි මහතාගේ ’තේරුම් ගනිමු - වැනිසියුලා විප්ලවය’ නවතම පරිවර්තන කෘතිය එළිදැක්වීමේ උලෙළේ ප්‍රධාන දෙසුම පැවැත්වූ ඇමැතිවරයා එසේ කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa1206039</link>
    <topic>ලංගම බස් රථවලට ලෙඩ නිවාඩු තහනම්</topic>
    <author>තාරක වික්‍රමසේකර</author>
    <content>තාරක වික්‍රමසේකරමින් ඉදිරියට කිසිඳු හේතුවක් මත ශ්‍රී ලංගම බස් රථවලට ලෙඩ නිවාඩු ලබා නොදෙන බව ප්‍රවාහන නියෝජ්‍ය ඇමැති රෝහණ දිසානායක මහතා පවසයි. බැටරි හෝ ටයර් ටියුබ් නොමැති බව පවසමින් බස් රථ ධාවනය නොවීමේ සිද්ධි දිනපතාම වාර්තා වන බවද ඇමැතිවරයා සිළුමිණට කීය.ඉතා සුළු අඩුපාඩු හේතුවෙන් දිනකට එක් බස් රථයක් ඩිපෝවකින් ධාවනය නොවුවහොත් මෙරට ඩිපෝ 120 න් දිනකට බස් රථ 120 ක් ධාවනය නොවන බව ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa12060310</link>
    <topic>කාල්ටන් රග්බි අවසන් තරගයත් සමඟින් ඉන්දීය නළු නිළි පිරිවරා සුපිරි සංගීත ප්‍රසංගයක්...</topic>
    <author/>
    <content>පසුගිය සති අන්තයේ මහනුවර බෝගම්බර ක්‍රීඩාංගණයේ පැවැති “කාල්ටන් සුපර් සෙවන්ස් - 2012” රග්බි තරගාවලියේ පළමු කාණ්ඩයේ තරග සාර්ථක අන්දමින් නිමාවට පත් වූයේ නෝර්ත් වෙස්ටර්න් බ්ලැක්ස් කණ්ඩායමට ශූරතාවය හිමිකර දෙමිනි. ශ්‍රී ලාංකීය රග්බි පාපන්දු පිටියේ අමරණීය සළකුණු සටහන් කරමින් උණුසුම්ව පැවැති මෙම තරගාවලියේ දෙවන අදියරෙහි අවසන් දින තරග අද බම්බලපිටිය පොලිස් ක්‍රීඩාංගණයේ දී පැවැත්වීමට නියමිතය.බොලිවුඩ් හින්දි සිනමාවේ ප්‍රේක්ෂක හදවත් දිනාගත් ප්‍රීති සින්ටා හා විවේක් ඔබ්රෝයි පසුගියදා මහනුවර බෝගම්බර ක්‍රීඩාංගණයට පැමිණ රග්බි උන්මාදයෙන් පෙළෙන සුවහසක් ශ්‍රී ලාංකික ක්‍රීඩාලෝලීන් සමඟ එක්වෙමින් මෙවර තරගාවලියට එක්ව සිටින දෙස් විදෙස් ක්‍රීඩකයන්ට ජවයක් එක් කළ අතර, එය ක්‍රීඩකයින්ට මෙන්ම ක්‍රීඩාලෝලීන්ට ද මහත්සේ සතුට දනවන්නක් විය.එදා මෙන්ම පොලිස් ක්‍රීඩාංගණයේදී පැවැත්වෙන දෙවන අදියරේ තරග වෙනුවෙන් ද තවත් ඉන්දීය සුපිරි නළු නිළියන් රැසක් එක්වීමට නියමිතව ඇත. ඒ අනුව, බිපාෂා බාසු, සමීරා රෙඩ්ඩි, සොහායිල් ඛාන් හා වට්සල් සෙන් යන හින්දි සිනමා තාරකාවන් පොලිස් ක්‍රීඩාංගණ පරිශ්‍රයෙහි රැඳී සිටිමින් මෙම තරගාවලියට ජීවයක් එක්කරන්නට අපේක්ෂාවෙන් සිටිති.තරග අවසන් වන තුරාම මෙම ඉන්දීය සුපිරි නළු නිළියන් ක්‍රීඩාංගණයේ රැඳී සිටිමින් මෙවර “කාල්ටන් සුපර් සෙවන්ස්” තරගාවලියට ඉදිරිපත්ව සිටින දෙස් විදෙස් රග්බි ක්‍රීඩකයින්ට ජවයක් වෙමින්, රගර් ක්‍රීඩාව ලංකාවේ ජනප්‍රිය කරවීම සඳහා මනා දායකත්වයක් ලබාදීමට බලාපොරොත්තු වේ. තරගාවලිය අවසන් වන 03 වැනිදා රාත්‍රි 7.30 සිට ශ්‍රී ලාංකීය ප්‍රසංග කලාවට නැවුම් අත්දැකීම් රැසක් එක්කරමින්, අමුතුම තාලයේ රිද්මයන්ගෙන් සපිරි උසස් කලා රසවින්දනයක් ශ්‍රී ලංකාවාසීන්ට එක් කරන්නට බිපාෂා හා සමීරා සූදානමින් සිටිති.එමෙන්ම, උත්තර භාරතයේ ජනප්‍රියතම සංගීතඥයකු වන ශංකර් මහදේවන් සමඟින් 20 දෙනකුගෙන් යුත් නර්තන කණ්ඩායමක් හා වාද්‍ය වෘන්දයක් එදිනට පැමිණෙන රසික හදවත් රසාස්වාදයෙන් පුරවාලීම සඳහා සිය නැටුම්, ගැයුම්, වැයුම් ඉදිරිපත් කෙරේ.ශ්‍රී ලංකාව තුළ රග්බි පාපන්දු ක්‍රීඩාව වඩාත් ආකර්ෂණීය ක්‍රීඩාවක් වශයෙන් ප්‍රචලිත කර. ජාතික හා ජාත්‍යන්තර මට්ටමේ ක්‍රීඩකයින් රැසක් බිහිකිරීමේ අරමුණෙන් “තාරුණ්‍යයට හෙටක්” සංවිධානයේ නිර්මාතෘ, පාර්ලිමේන්තු මන්ත්‍රී, නීතිඥ නාමල් රාජපක්ෂ මහතාගේ උදාර සංකල්පයක් මත මීට තෙවරසකට මත්තෙන් ආරම්භ කළා වූ “කාල්ටන් සුපර් සෙවන්ස්” රග්බි පාපන්දු තරගාවලියේ මෙවර තරග වෙනුවෙන් ක්‍රීඩා කරන්නට ජගත් රගර් පිටියේ විශිෂ්ටතම ක්‍රීඩකයින් 40කටත් අධික පිරිසක් එක්ව සිටිති.කාල්ටන් ක්‍රීඩා සමාජය හා ශ්‍රී ලංකා රග්බි පාපන්දු සම්මේලනය සංවිධානය කරනු ලබන මෙම තරගාවලියට දිවයිනේ සිව්දෙසම නියෝජනය වන පරිද්දෙන් කණ්ඩායම් 10ක් මෙවර තරගාවලියේ ශූරයන් වීමේ අභිලාෂයෙන් ජයග්‍රාහී කුසලානය උදෙසා තරග වදිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=aa12060311</link>
    <topic>පොසොන් පොහෝදා සිතුල්පව්වේ පින්කම් රැසක්</topic>
    <author>ඊ.එච්. සෝමපාල</author>
    <content>ඊ.එච්. සෝමපාලරුහුණේ ඓතිහාසික සිතුල්පව්ව රාජමහා විහාරස්ථානයේ පොසොන් පුණ්‍යෙීත්සවය හා ඊට සමගාමීව වාර්ෂික ආලෝක පූජාව අති උත්කර්ෂවත් අන්දමින් ජූනි 03, 04, 05 යන දිනයන්හි දී පැවැත්වේ.සිතුල්පව්ව රාජමහා විහාරය, ගාල්ල යටගල රාජමහා විහාරය, ප්‍රධාන අෂ්ඨ මහා විහාරාධිපති, ශාස්ත්‍රපති, පණ්ඩිත පූජ්‍ය මැටරඹ හේමරතන නා හිමියන්ගේ සහ දායක සභාවේ සභාපති, මහින්ද රාජපක්ෂ ජනාධිපතිතුමාගේ උපදෙස් හා දායක සභාවේ අනුශාසක කථානායක චමල් රාජපක්ෂ මැතිතුමාගේ අනුශාසනා පරිදි මේ ආලෝක පූජාව සිදුකෙරේ.පොසොන් පොහොයට පෙර දින සිට (3 දින) ශ්‍රී සර්වඥධාතූන් වහන්සේලා ප්‍රදර්ශනය කෙරේ. රාත්‍රි මහ සෑ මළුවේ දම්සක් පැවතුම් සූත්‍ර දේශනාව පැවැත්වේ. පොසොන් පුර පොහොය දා සුවිශේෂී ආගමික වැඩ සටහන් රැසකි. ධර්ම දේශනා, ධර්ම සාකච්ඡා, භාවනා වැඩසටහන්, අටවිසි බුද්ධ පූජා, බෝධි පුජා ආදී ආගමික වැඩසටහන් ක්‍රියාත්මක කැරේ.මෙම පොසොන් පුණ්‍යෙීත්සවයේ දී බැතිමතුන් විශාල සංඛ්‍යාවක් ශීල සමාදානයේ යෙදීම සුවිශේෂී වේ. දිවයිනේ නොයෙක් ප්‍රදේශවලින් මේ සඳහා පැමිණෙන ජනතාවට අවශ්‍ය සියලු පහසුකම් සැපයීමට හම්බන්තොට මහ දිසාපතිතුමා කටයුතු යොදා ඇත. පොලිසිය, ත්‍රිවිධ හමුදාව, සිවිල් ආරක්ෂක අංශය, මඟින් ආරක්ෂක කටයුතු සැලසුම් කර ඇත.මෙවර පොසොන් උත්සවයේ සුවිශේෂී කාර්යයක් වන්නේ සිතුල්පව්ව මහ සෑ රජාණන් වහන්සේට චූඩා මාණික්‍ය රත්නයක් පැලඳවීමයි. එමෙන්ම එම සෑ මළුවට හා ඊට අයත් වැලි මළුවේ කටයුතු නිම කිරීමත්, කුඩා සිතුල්පව් චෛත්‍යය රාජයාණන් වහන්සේ වටා අභිනවයෙන් ඉදි කරන ලද රන්වැට හා සලපතල මළුව විවෘත කිරීමත්, පොසොන් උලෙළට සමගාමීව සිදු කෙරේ. කාවන්තිස්ස මහ රජතුමා සහ විහාරමහා දේවිය ස්වකීය සරණ මංගල්‍යය සිහිවීම සඳහා ස්ථාපිත ඓතිහාසික මඟුල් මහා විහාර භූමියේ ඉදිකළ සමාධි බුද්ධ ප්‍රතිමා වහන්සේ නිරාවරණය කිරීම ද මෙම පොසොන් උත්සවයේ දී සිදු කැරේ.පොසොන් පුර පොහෝ දින රාත්‍රි 11 සිට මෛත්‍රී වර්ණනා දේශනාව සහ එදින පහන්වන තුරු සතිපට්ඨාන භාවනා මනසිකාර ආධ්‍යාත්මික වැඩසටහන ද සිදුකරනු ලැබේ. ජනාධිපතිතුමා ප්‍රධාන රජයටත්, ත්‍රිවිධ හමුදාව, පොලීසිය හා රටවැසි සැමටත් සෙත් පැතීමේ ආශිර්වාදයත්, රට වෙනුවෙන් දිවිපිදූ වීරෝදාර රණවිරුවන්ට පින් පැමිණවීමත්, මෙහිදී විශේෂයෙන් සිදුකරනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ab1206031</link>
    <topic>වැඩිපුර ප්‍රතිකාර කරන්නෙ දුප්පත් අසරණ අයටයි</topic>
    <author>සංවාදය - ගාමිණී සුසන්ත</author>
    <content>ජනාධිපතිතුමාගේ වෛද්‍ය කණ්ඩායමේවෛද්‍ය ඒලියන්ත වයිට්ඔහු අපූර්ව පුද්ගලයෙකි. ඔහුගේ අතීත පරපුර බටහිරට නෑකම් කියුව ද ඔහු හැසිරෙන්නේ, කතාබහ කරන්නේ නියම සිංහලයකු ලෙසය. ඔහු වෛද්‍ය ඒලියන්ත වයිට්ය. ඔහු සතු රෝග සුව කිරීමේ හැකියාව ආශ්චර්යයක් බඳුය. එම හැකියාවෙන් දෙස් විදෙස් රෝගීන් දහස් ගණනක් මේ වන විට සුවය ලබා ඇත. ඒ අතර කෝටිපති ව්‍යාපාරිකයන්, ලෝ පතල ක්‍රීඩකයෝ ද, ජනපි‍්‍රය නළු නිළියෝ ද වෙති. වෛද්‍ය ඒලියන්ත පවසන අන්දමට ඔහු සතු රෝග සුව කිරීමේ ක්‍රමය පුරාණ වෛද්‍ය ක්‍රමයකි.ඔහු ජනාධිපතිතුමාගේ වෛද්‍ය කණ්ඩායමට අයත් පුද්ගලයෙකි. මීට මාස කීපයකට පෙර වෛද්‍යඒලියන්ත මහතාගේ වෛද්‍ය ක්‍රමය සහ ඔහුගේ ඖෂධ පිළිබඳව පාර්ලිමේන්තුවේදී සහ විවිධ මාධ්‍ය මඟින් කතාබහට ලක්විය. පසුව එම ඖෂධ පිළිබඳ පර්යේෂණ වාර්තා ද ඉදිරිපත් විය. එහිදී සනාථ වූයේ වෛද්‍ය ඒලියන්ත ලබා දෙන ඖෂධවල ශරීරයට අහිතකර කිසියම් ද්‍රව්‍යයක් හෝ උත්තේජකයක් නොමැති බවය. ඉන් පසුව පාර්ලිමේන්තුවේ පැවැති විවාදයකදී පක්ෂ විපක්ෂ සියලු මැති ඇමැතිවරු වෛද්‍ය ඒලියන්තගේ සේවය ඇගැයීමට ලක් කළහ.“සිළුමිණ” වෙනුවෙන් අපි මේ කරුණු පිළිබඳව ඔහුගෙන්විමසා සිටියෙමු.ඔබ ශ්‍රී ලාංකිකයෙක් ද?ඔව් මම සැබෑ ශ්‍රී ලාංකිකයෙක්. මගේ සීයා ජී. ඩබ්ලිව්. ලින්ඩ්සේ වයිට්. ඔහු එක්දහස් අටසිය ගණන්වල ශ්‍රී ලංකාවට පැමිණි බ්‍රිතාන්‍ය ජාතිකයින්ගෙන් පැවත ආ කෙනෙක්. මගේ සීයාත් මගේ පියාත් විවාහ වුණේ සිංහල කාන්තාවන් සමඟ. මගේ සීයාගෙනුත් තාත්තාගෙනුත් ශ්‍රී ලංකාවට විශාල සේවයක් වුණා. ඒ විදියටයි අපේ පරම්පරාව ශ්‍රී ලංකාව තුළ ඇතිවුණේ. මගේ නම ඒලියන්ත වයිට් වුණාට ඒ නම බටහිර පන්නයට සමීප වුණාට මම හිතන්නෙ මම සිංහලයෙක් කියල. මම සෑම තැනකදීම කියන්නෙ මම සිංහල කියලයි. මට මේ හැම දෙයක්ම ලැබුණේ මේ රටේ ඉපදුණු නිසයි. මම මේ රටට හරිම ආදරෙයි.එතකොට ඔබ අදහන ආගම...?මම අදහන්නෙ බෞද්ධාගම. මගේ අම්ම තාත්තත් හදවතින්ම බෞද්ධයෝ. දිනපතා බෙල්ලන්විල පන්සලට යාමේ පුරුද්දක් ඔවුන් තුළ තිබුණා. ඔවුන් හොඳින් ආගම ඇදහූ අය. මමත් එහෙමමයි.ඔබ රැකියාවක් ලෙස කරන්නේ කුමක් ද?මම ව්‍යාපාරිකයෙක්. ඒවා වාහන පිටරටින් ගෙන්වීමට සම්බන්ධ ව්‍යාපාර. මට ව්‍යාපාර කීපයක්ම හිමියි. මේ ව්‍යාපාර මගේ සීයගෙන් තාත්තගෙන් ලැබුණු ඒවා. මගේ සීයා, ජී. ඩබ්ලිව්. ලින්ඩ්සේ වයිට් තමයි ශ්‍රී ලංකාවේ සිටි වැඩිම ඉඩම් ප්‍රමාණයක හිමිකරු. ලංකාවේ රතු පොතේ(අඥඤ ඡධධඬ) අපේ ඉතිහාසය සඳහන් වෙලා තියෙනවා.ඔබට කිසියම් විශේෂ ශක්තියක් ඇති බව හඳුනාගත්තේ කෙසේ ද?මා තුළ කිසියම් විශේෂ ශක්තියක් ඇති බව මට කුඩා කාලයේම දැනුණා. මම හිතන්නෙ ඒ ශක්තිය මම සසරින් රැගෙන ආ දෙයක් කියලයි. රෝගීන් සුවපත් කිරීමේ ශක්තිය මට ලැබෙන්නේ කුණ්ඩලීණී ශක්තිය අවදි කිරීම මඟින්. කුණ්ඩලීණී ශක්තිය අවදි කළ විට මනස දියුණු වෙනවා. එවිට අතීතයේ සිට පැවත ආ දැනුම බුද්ධිය වර්තමානය කරා ගෙන ආ හැකියි. රෝග සුවපත් කිරීමේ කිසියම් ශක්තියක් මා තුළ ඇති බව හඳුනාගත්තේ මට අවුරුදු 10 - 12 පමණ කාලයේදී.ඒ කාලේ මගේ ඥාති සහෝදරයකුට තිබුණා සුවකළ නොහැකි රෝගයක්. වෛද්‍යවරු කොපමණ උත්සාහ කළත් එම රෝගය සුව කිරීම අපහසු වුණා. ඒ රෝගය ඖෂධ ලබා දී සුව කිරීමට මට හැකි වුණා. එතැනදී තමයි මට අවබෝධ වුණේ කිසියම් රෝග සුව කිරීමේ ශක්තියක් මට ඇති බව. මම ආයුර්වේද වෛද්‍ය ක්‍රමය හැදෑරුවා. ඒ වගේම බෙල්ලන්විල රාජමහා විහාරයේ ස්වාමීන් වහන්සේ නමකගෙන් පාරම්පරික වෛද්‍ය විද්‍යාව හැදෑරුවා. අවුරුදු 9 ක් තිස්සේ උන්වහන්සේගෙන් මම දේශීය වෙදකම ඉගෙන ගත්තා. ඒ වගේම නිළ සහ නාඩි ශාස්ත්‍රය ඉන්දියාවේදී හැදෑරුවා. ඒ වගේම මහාචාර්ය ඇන්ටන් ජයසූරිය මහතාගෙන් කටු චිකිත්සාව පිළිබඳව හොඳ අවබෝධයක් ලබාගත්තා. මෙලෙස වෛද්‍ය ක්‍රම කීපයක්ම හැදෑරුවත් මා සතු වෙදකම මේ හැමටම වෙනස් එකක්.එසේනම් කුමක් ද ඔබේ වෛද්‍ය ක්‍රමය?මෙය ඉතාම පුරාණ වෛද්‍ය ක්‍රමයක්. මගේ රෝග සුව කිරීමේ ක්‍රමය නිළ වෙදකමට තරමක් දුරට සමානයි. ඒ වගේම ආයුර්වේද වෛද්‍ය ක්‍රමයට යම් නෑකමක් තිබෙනවා කීවොත් නිවැරැදියි. මෙය වෛකල්පිත වෛද්‍ය ක්‍රමයක්. ඇන්ටන් ජයසූරිය මහාචාර්ය තුමා ළඟ මම ඉගෙන ගන්න කාලෙ එතුමා මගේ වෛද්‍ය ක්‍රමය ගැන පොතක් ලිව්වා. ඉන් පසුව එතුමා මගේ වෛද්‍ය ක්‍රමයට සහතිකයක් ලබා දුන්නා. ඒ සහතිකය සෞඛ්‍ය අමාත්‍යාංශය පිළිගත්තා.ඒ අනුව රෝගීන්ට ප්‍රතිකාර කරමින් මගේ වෛද්‍ය ක්‍රමය පවත්වාගෙන යාමට මට හැකි වුණා. මෙම ප්‍රතිකාර ක්‍රමයේදී මම කුණ්ඩලීණී ශක්තිය භාවිත කරනවා. ඉහතින් සඳහන් කළ වෛද්‍ය ක්‍රමවලට වගේ මේ වෛද්‍ය ක්‍රමය ඉතා වේගවත්. වෙනත් වෛද්‍ය ක්‍රමයකින් මාස 3 කින් සුවපත් කළ හැකි රෝගයක්, දින තුනකින් (3) සුවපත් කිරීමේ හැකියාව මේ වෛද්‍ය ක්‍රමයට තිබෙනවා. මෙම වෛද්‍ය ක්‍රමය ආයුර්වේදයට නෑකම් කියනවා යයි මම කීවේ මෙහිදී ද ශාක සහ සත්ත්ව ක්ෂාර ඖෂධ ලෙස යොදාගන්නා නිසයි. මගේ වෛද්‍ය ක්‍රමයේ ඇති තවත් සුවිශේෂී ගුණයක් තමයි, එමඟින් ලැබෙන සුවය ස්ථිර සුවයක් වීම.මෙහිදී භාවිත කරන ඖෂධවල ඇති සුවිශේෂත්වය එම ඖෂධවල වෙනත් ඖෂධයක ඇති සැර ස්වභාවය අඩංගු නොවීමයි.මේ වෛද්‍ය ක්‍රමය ලියාපදිංචි කරල ද තියෙන්නෙ?ජූනි මාසෙ 20 වැනිදා ලෝකයේ රටවල් 198 ක සිටින වෛකල්පිත වෛද්‍යවරු මැලේසියාවට එකතු වෙනවා. ඒ, වෛකල්පිත ලෝක වෛද්‍ය සමුළුවට. එහිදී මගේ වෛද්‍ය ක්‍රමය “වීනපති” වෛද්‍ය ක්‍රමය ලෙස ලෝකයේම පිළිගැනීමට ලක් වෙනවා; ලියා පදිංචි වෙනවා. ඉන් පසුව “වීනපති” වෛද්‍ය ක්‍රමයේ නිර්මාතෘවරයා ලෙස මාව පිළිගැනෙනවා. එය ලංකාවට විශාල ගෞරවයක් වේවි.ඔබේ “වීනපති” වෛද්‍ය ක්‍රමය තවත් පිරිසකට දෙන්න ඔබ සූදානම් ද?ඔව් සූදානම්. නමුත් හැමෝටම මේ වෛද්‍ය ක්‍රමය උගන්වන්න බැහැ. මෙම වෛද්‍ය ක්‍රමයේදී කුණ්ඩලීණී ශක්තිය භාවිත වෙනවා.මෙම ශක්තියෙන් බොහෝ දේ කළ හැකියි. එය හොඳට මෙන්ම නරකට ද යොදා ගත හැකියි. එම නිසා මේ වෛද්‍ය ක්‍රමය ලබා දිය යුත්තේ හොඳින් හික්මුණු, හොඳ ගතිගුණ ප්‍රගුණ කළ, ඉවසීම හොඳින් තියෙන මිනිසුන්ට අවංකවම ආදරය කරන පුද්ගලයින්ට පමණයි. නුසුදුසු පුද්ගලයින් වෙත මෙම වෛද්‍ය ක්‍රමය යාම වැළැක්වීම අත්‍යවශ්‍යයි. ඒ නිසා “වීනපති” වෛද්‍ය ක්‍රමය මම උගන්වන්නේ එය ලබා ගැනීමට ඉතාම සුදුසු පුද්ගලයින් තෝරා ගැනීමෙන් පසුවයි. එවැනි කීප දෙනෙක් ගැන මම දැනටමත් හිතාගෙන ඉන්නවා.ජූනි මාසයේ මෙය ලෝක පිළිගැනීමට ලක්වූවායින් පසුව මම ඔවුන්ට මෙය උගන්වනවා.ජනාධිපතිතුමාගේ වෛද්‍ය කණ්ඩායමේ දැන් ඔබ නොමැති බවට ප්‍රචාරයක් ගියා නේද?ඇතැම් අය එවැනි ප්‍රචාරයක් ගෙනිච්චා. ජනාධිපතිතුමාට සේවය කිරීමට බටහිර වෛද්‍ය කණ්ඩායමක් වගේම වෛකල්පිත වෛද්‍ය කණ්ඩායමකුත් ඉන්නවා. අදටත් මම ජනාධිපතිතුමාගේ පෞද්ගලික වෛද්‍යවරයා.ඔබේ ප්‍රතිකාර සඳහා භාවිත වන ඖෂධ නිපදවන්නේ කොහේද?මේ ඖෂධ ලැබෙන්නේ ඉන්දියාවේ හිමාලය ප්‍රදේශයෙන්; නොමිලේ. ඒ සඳහා ලෝකයේ සිටින ධන කුවේරයින් කීප දෙනෙක් උදව් කරනවා. මේ ඖෂධ ගැනීම සම්බන්ධීකරණයට ජනාධිපතිතුමා මැදිහත් වෙනවා. කාරණා දෙකක් නිසයි එතුමා ඒ සඳහා මැදිහත් වී සිටින්නේ. එකක් තමයි මෙය පාලනය කිරීම. අනෙක තමයි මෙම වෛද්‍ය ක්‍රමය නැතිවේ යැයි කියන හැඟීම. ඇතැම් වෙලාවකට ජනාධිපතිතුමා නැති කාලෙක මෙම ප්‍රතිකාර ක්‍රමය නැතිවෙලා යන්නත් පුළුවනි. ඉන්දියාවෙන් අපට ඖෂධ ස්වල්පයයි ලැබෙන්නේ. ඒ එක්තරා වාචික ගිවිසුමක් අනුව. ඒ ගිවිසුමට අනුව ඉන්දියාවේ රෝගීන් දහසක් සුව කළ විට ලංකාවට රෝගීන් දෙදහසක් සුව කිරීම සඳහා ඖෂධ ලැබෙනවා. ඒ විදියටයි මේ ඖෂධ ලැබෙන්නේ. මේ ඖෂධ සඳහා ජනාධිපති අරමුදලේ මුදල් යොදවනවා යැයි කීම මුසාවක්.මේ වෛද්‍ය ක්‍රමයෙන් ඕනෑම රෝගයක් සුව කළ හැකි ද?ඔව්; පුළුවනි. පාර්ලිමේන්තුවේ විපක්ෂයේ කණ්ඩායම මට දුන් අභියෝගය ඊට කදිම උදාහරණයක්. මීට මාස කීපයකට පෙර විවිධ මාධ්‍ය මඟින් සහ පාර්ලිමේන්තුවේ පවා මා පිළිබඳවත් මගේ ප්‍රතිකාර ක්‍රම සහ ඖෂධ පිළිබඳවත් ප්‍රශ්න කළා. මෙවැනි පුද්ගලයෙක් ජනාධිපතිතුමා ළඟ ඉන්නෙ කොහොමද කියලත් ප්‍රශ්න කළා. ඒකට පසුගිය ලෝක කුසලාන ක්‍රිකට් තරගාවලියේදී අපේ ක්‍රීඩකයකු තහනම් උත්තේජක භාවිත කළා යැයි කී ප්‍රකාශයක් හේතු වුණා. ඒ අවස්ථාවේ තමයි පාලිත තෙවරප්පෙරුම මන්ත්‍රීතුමා, ජෝන් අමරතුංග මන්ත්‍රීතුමා, අනෝමා ගමගේ මන්ත්‍රීතුමිය, රංගේ බණ්ඩාර මන්ත්‍රීතුමා ඇතුළු කණ්ඩායමක් අසාධ්‍ය රෝගීන් 15 දෙනෙක් රැගෙන මා හමුවෙන්න ආවෙ.ඔවුන් ආවෙ ජනාධිපතිතුමාගේ අවසරය මත. ඒ වෙලාවෙ ඒ රෝගීන් සුව කරන්න බාරගන්න මම තරමක් මැළි වුණා. ඒ අවස්ථාවේ මගෙන් පොඩි වැරදීමක් හරි වෙලා එක රෝගියෙක් හරි මිය ගියානම් ඒකෙ වැරැද්ද කෙළින්ම එන්නෙ ජනාධිපතිතුමාට. මම ජනාධිපතිතුමාට ඒ අවස්ථාවේ ඒ බව කිව්වා. එතුමා මට කිව්වා “ඔයාට එල්ල වෙලා තියෙන චෝදනාවලින් නිදහස් වෙන්න හොඳම අවස්ථාව මේක. මේක කරල පෙන්වන්න; මම දන්නව ඔබට ඒක පුළුවන් බව“ කියල. ජනාධිපතිතුමා මට පුදුම විදියේ හයියක් ඒ වෙලාවේ ලබා දුන්නේ. මට දුන්න රෝගීන් 15 දෙනාම ඉතාම අසාධ්‍ය රෝගීන් ඒ සියලු දෙනා සුවපත් කරල මම පෙන්නුව. ජනාධිපතිතුමා මා කෙරෙහි තැබු විශ්වාසය මම ආරක්ෂා කළා.මට ජනාධිපතිතුමා කියල තියෙන්නෙ යමෙකුට ප්‍රතිකාර කරන්න ඉස්සර වෙලා අවශ්‍ය බෙහෙත් ටික ළඟට ගන්න කියලයි. ඇතැම් වෙලාවක ජනාධිපතිතුමා රෝගියෙක් සම්බන්ධීකරණය කරල දෙන්න පුළුවනි, හොඳ කරල දෙන්න කියලා. මම ඒක බාරගන්නත් පුළුවනි. නමුත් මට අවශ්‍ය බෙහෙත් වෙලාවට ලැබුණේ නැත්නම් ඒ ලෙඩා මියයන්න පුළුවනි. ඒ නිසයි මට ජනාධිපතිතුමා කියල තියෙන්නෙ බෙහෙත්වල අඩුපාඩුවක් ඇත්නම් ප්‍රතිකාර කරන්න එපා කියල. ඇතැම් අය කියනව ජනාධිපතිතුමා ඩොක්ටර් වයිට්ව සම්බන්ධ කරල දුන්න, ඩොක්ට වැඩේ බාරගත්ත. ඒත් ඊට පස්සෙ කතා කරන්නෙවත් නෑ කියල. ඒකට හේතුව අවශ්‍ය බෙහෙත් නොමැති වීමයි.ඔබේ ප්‍රතිකාර ක්‍රමයේදී රෝගයෙන් රෝගයට සුවපත් වෙන්න ගත වන කාලය කොහොම ද?ඔව්. රෝගයෙන් රෝගයට කාලය වෙනස් වෙනවා. බොහෝ දෙනෙක් දන්නෙ මම දින 3 න් රෝග සුව කරනව කියලා. ඇතැම් රෝග දින 3 න් සුව කළ හැකි වුණත් ඇතැම් රෝග සුව වීමට මාසයක් වුවත් ගතවෙන්න පුළුවනි.ඔබෙන් සුවපත් වූ සුවිශේෂී පුද්ගලයින් කවුද?මේ වසරේදී ලෝකයේ පළමු කෝටිපතියා ලෙස පිළිගැනුණු ඉන්දියාවේ මුකේෂ් අම්බානි ඇතුළු සිය පවුල ප්‍රතිකාර ගන්නේ මගෙන්. ඒ වගේම ලෝකයේ 5 වැනි කෝටිපති පවුල ලෙස සැලකෙන ජී. එම්. ආර්. පවුලේ වෛද්‍යවරයා මම. ඒ වගේම සී. පී රාවෝ, ටාටා හිමිකරුවන් වැනි ධනවත් පුද්ගලයින් මගෙන් ප්‍රතිකාර ගන්නවා. ඒ වගේම ලෝක ප්‍රකට ක්‍රීඩකයින් වන සචින් තෙන්ඩුල්කාර්, ගෞතම් ගාම්භීර්, අශිෂ් නේරා වැනි අය ප්‍රතිකාර ගත්තෙත් මගෙන්. ඒ වගේම හින්දි සිනමාවට සම්බන්ධ අයගෙන් සියයට හැත්තෑ පහක්ම ප්‍රතිකාර ගන්නේ මගෙන්. මෑතකදී ශාරුක් ඛාන් විශේෂ ගුවන් යානයක් එවල මාව ඉන්දියාවට ගෙන්න ගත්තා. මම ඔහුව පරීක්ෂා කරල බලල ආව. ශාරුක් ළඟදීම ලංකාවට එනවා මගෙන් ප්‍රතිකාර ගන්න. ඉතාම ළඟදි කවුරුත් නොසිතන අන්දමේ ලෝකයේ රාජ්‍ය නායකයින් කීප දෙනෙක්ම ලංකාවට එන්න නියමිතයි මගෙන් ප්‍රතිකාර ගන්න. එවිට මට පුළුවන් වේවි අපේ රටේ ශක්තිය ලෝකෙටම පෙන්වන්න. ඒ වගේම මේ වෛද්‍ය ක්‍රමයට සහ මට මඩ ගහපු අයට නියම තත්ත්වය දැනගන්න ලැබේවි.අපේ ක්‍රිකට් ක්‍රීඩක ලසිත් මාලිංගවත් ඔබ සුවපත් කළා නේද?මාලිංග ආබාධයකට ලක්වුණු අවස්ථාවේදී ලෝකයේ විවිධ වෛද්‍යවරු ඔහුව පරීක්ෂා කළා. ඔවුන් කිව්වෙ මාලිංගට ක්‍රීඩාවෙන් සමුගන්න වේවි කියලයි. ඒත් මම ජනාධිපතිතුමාගේ ඉල්ලීම පරිදි මාලිංගව දින 5 න් සුවපත් කළා. දෙයියන්ගෙ පිහිටෙන් මාලිංග අදටත් හොඳට ක්‍රීඩා කරනව. සචින් තෙන්ඩුල්කාර් මීට අවුරුදු 3 කට පෙර ක්‍රීඩාවෙන් ඉවත් වෙන්නයි හිටියේ. දණහිස් ආබාධයක් නිසා ඔහුට දුවන්න බැරි වුණා. මම ප්‍රතිකාර කළාට පසුව ඔහු ලෝක වාර්තා 3 ක් තිබ්බා. මේ මෑතදී ඔහු ලෝක වාර්තාවක් සම්පූර්ණ කළ වෙලාවෙ පිටියෙන් ඉවතට ඇවිත් සචින් අපේ රටටත් ජනාධිපතිතුමාටත්, මටත් ස්තුති කළා. ඒ ඔහුගේ පාදයේ ආබාධය සුව කිරීමට. සචින් මාව හඳුන්වන්නේ Miracle Doctor යනුවෙන්.ඔබගේ “වීනපති” වෛද්‍ය ක්‍රමය ආශ්චර්යයක් ද වෛද්‍ය විද්‍යාත්මක හැකියාවක් ද?හැමෝම කියන්නේ මේක ආශ්චර්යයක් කියලා. මේක පුරාණ වෛද්‍ය ක්‍රමයක්. එය නිවැරැදිව භාවිත කළාම ප්‍රතිඵලය පෙනෙන්නේ ආශ්චර්යයක් වගේ.ඔබට ජනාධිපතිතුමා මුණ ගැසුණේ කොහොම ද?මීට වසර 8 කට පෙර සුමනා නෙල්ලම්පිටිය, දයා ගාල්ලගේ, රුක්මන් සේනානායක කියන මහත්ම මහත්මීන්ගේ මඟ පෙන්වීමෙන් තමයි මට ජනාධිපතිතුමා හමුවුණේ. එතුමා හමු වෙලා මම මේ වෛද්‍ය ක්‍රමය ගැන විස්තර කළා. එහිදී එතුමා කිව්වා ඔය කියන දේවල් කරල පෙන්වන්න කියල. මම ඒ හැමදේම සාර්ථකව කළා. ඉන් පසුව මම ඒ විභාගයෙන් සමත් වුණා. එදා ඉඳල මට ජනාධිපතිතුමා උදව් කළා. අද වෙනකල් එතුමා මෙය අතහැරියේ නෑ.පහුගිය ලෝක කුසලාන තරගාවලියේදී උපුල් තරංග තහනම් උත්තේජක ගත්තා යැයි ගිය ප්‍රචාරයට ඔබේ නමත් ගෑවුණා නේද?ඒ ක්‍රිකට් තරගාවලියේදී මම වැඩියෙන්ම ප්‍රතිකාර කළේ ලංකා කණ්ඩායමේ, මුරලි, මහේල, ඩිල්ෂාන්, මැතිව්ස් වැනි අයට. මගේ ප්‍රතිකාර නොලැබෙන්න මුරලිට ක්‍රීඩා කරන්න බැරි වෙනවා. උපුල් තරංගටත් මම ප්‍රතිකාර කළා. හැබැයි මම වැඩියෙන් ප්‍රතිකාර කළ මුරලි, මහේල, ඩිල්ෂාන්, මැතිව්ස් වැනි අයට කිසිම චෝදනාවක් එල්ල වුණේ නෑ. උපුල් කිසියම් ඖෂධයක් නොගත්තානම්, ඒක කවුරුහරි කුඩකට හරි දාල දුන් දෙයක් වෙන්න ඕන. මම ඒ දිනවල අපේ ක්‍රීඩකයින්ට දුන් ඖෂධවල රස පරීක්ෂණ වාර්තාවේ සඳහන් වුණේ මම ඔවුන්ට දුන් ඖෂධවල කිසිදු තහනම් උත්තේජකයක් නොමැති බවයි.පාර්ලිමේන්තුවේත් ඔබ පිළිබඳව කතා වුණා නේද?ඔව්, උපුල් තරංගගේ ගැටලුවත් සමඟ මා පිළිබඳවත් මගේ සුදුසුකම් පිළිබඳවත් කතා කළා; ප්‍රශ්න කළා. ඒ දිනවල තමයි මට විපක්ෂයේ මන්ත්‍රීවරු පිරිසක් අසාධ්‍ය රෝගීන් 18 දෙනෙක් ගෙනත් දුන්නෙ. ඔවුන් සුවපත් කළාට පසුව මා පිළිබඳවත් මගේ වෛද්‍ය ක්‍රමය පිළිබඳවත් හොඳ කීවා. ඉන් පසුව රංගේ බණ්ඩාර මන්ත්‍රීතුමා 2012 මාර්තු 30 වැනිදා පාර්ලිමේන්තුවේදී සභාව කල් තැබීමේ යෝජනාවක් ලෙස වෛකල්පිත වෛද්‍ය ක්‍රමයට නීතිමය පිළිගැනීමක් ලබාගැනීම පිළිබඳව යෝජනාවක් ගෙනාවා. එහිදී මගේ වෛද්‍ය ක්‍රමය පිළිබඳවත් මා පිළිබඳවත් විවිධ පර්යේෂණ වාර්තා උපයෝගී කරගනිමින් කතා කළා. සියලුම දෙනා කතා කළේ මට සහ මේ වෛද්‍ය ක්‍රමයට පක්ෂව. එදා උත්තරීතර පාර්ලිමේන්තුවේදී ඇතැම් අය මට එල්ල කළ චෝදනාවලින් මාව නිදහස් කළා.රටේ සාමාන්‍ය පුරවැසියකුට ඔබෙන් ප්‍රතිකාර ගන්න බැරි ද?බොහෝ දෙනෙක් හිතන්නෙ මම ප්‍රතිකාර කරන්නෙ ලෝකයේ ජනපි‍්‍රය පෝසත් අයට පමණයි කියල. ඒක ඉතාම වැරැදි මතයක්. මම වැඩියෙන්ම ප්‍රතිකාර කරන්නෙ දුප්පත් අසරණ මිනිසුන්ට. ජනාධිපතිතුමාත් කියල තියෙන්නෙ අසරණ මිනිසුන් ගැන වැඩියෙන් බලන්න කියලා. මුළු ලෝකයෙන්ම මගෙන් ප්‍රතිකාර ගන්න මිලියන 27 ක (ලක්ෂ 127 ක) ඉල්ලීම් සංඛ්‍යාවක් තියෙනවා.ඒ සියලුම ඉල්ලීම් ඉටු කරන්න මට අමාරුයි. අනෙක දුප්පත් අයට ප්‍රතිකාර කරල සුව වුණොත් ඒකට ප්‍රසිද්ධියක් ලැබෙන්නෙ නෑ. ඒකනෙ ස්වභාවය. ඉතින් ගොඩක් දෙනෙක් දන්නෙ නෑ මම වැඩියෙන් ප්‍රතිකාර කරන්නෙ දුප්පත් අයට බව.එහෙමනම් සාමාන්‍ය පුද්ගලයෙක් කොහොමද ඔබෙන් ප්‍රතිකාර ගන්නෙ?ප්‍රතිකාර ගන්න විශාල ඉල්ලීම් ප්‍රමාණයක් තිබෙන නිසා ඒ සියල්ල ඉටු කරන්න අමාරුයි. පළමුව කළ යුත්තේ රෝගියා සහ රෝගය පිළිබඳව සියලු විස්තර ඇතිව ජනාධිපතිතුමාට ලිපියක් ලිවීමයි. ඒ ලැබෙන ලිපිවලට අංකයක් යොදල ඒ අංක කුසපත් අදිනවා.ඒ අනුව මාසයකට යම්කිසි පිරිසක් තෝර ගන්නව ප්‍රතිකාර කරන්න. ඒ විදියටයි ප්‍රතිකාර කෙරෙන්නෙ. මේ සඳහා මුදල් අය කෙරෙන්නේ නෑ. ජුනි 20 වැනිදා මැලේසියාවේ පැවැත්වෙන සමුළුවෙන් පසුව තවත් වෛද්‍යවරු පිරිසක් මේ සඳහා පුහුණු කරනවා. ඉන් පසුව බොහෝ දෙනෙකුට “වීනපති” වෛද්‍ය ක්‍රමයෙන් ප්‍රතිකාර ගන්න ඉඩ ලැබේවි.සංවාදය - ගාමිණී සුසන්තඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ab1206032</link>
    <topic>ඇහැට පෙනෙන සංවර්ධනයක්තියෙනවා</topic>
    <author/>
    <content>ශ්‍රී ලංකා මහ බැංකු අධිපතිඅජිත් නිවාඩ් කබ්රාල්රට හැම පැත්තෙන්ම ඉදිරියට යන බව පෙනෙද්දීත් ආර්ථිකය පිළිබඳව අඳුරු චිත්‍රයක් පෙන්නීමට ඇතැම්හු උත්සාහ කරමින් සිටිති. යුද්ධයෙන් පසු සියයට 8 ඉක්මවූ වර්ධන වේගයක් එකදිගට වසර දෙකක් ලංකාව පළමු වරට ලබාගත්තේ ද පසුගිය වසර දෙකේදීය. ආණ්ඩුවක් රටක් සංවර්ධනය කරන්නේ නම් එහි වාසිය අත්වන්නේ ජනතාවටය. විදුලිය, පානීය ජලය වැනි අත්‍යවශ්‍ය දේ නිවෙසට සපයා, හොඳ පාරවල් ගමේ නගරයේ හැදෙන්නේ නම් ආණ්ඩුව ගැන ජනතාවගේ හොඳ හිත ද වැඩි වීම වැළැක්විය නොහැකිය.විපක්ෂය දැවැන්ත චෝදනා මාලාවක් ආණ්ඩුවට එරෙහිව නඟද්දීත් වත්මන් ආණ්ඩුව තම ජනතා පදනම තව තවත් වර්ධනය කර ගනිමින් සිටින්නේ ද මේක ජනතාවට වැඩ කරන ආණ්ඩුවක් ලෙස හදාගෙන ඇති හොඳ නම නිසා විය යුතුය.මේ ආර්ථික වර්ධන ගමන ගැන මෙවර සිළුමිණ සමඟ සම්මුඛ සාකච්ඡාවකට එක්වූයේ මහ බැංකු අධිපති අජිත් නිවාඩ් කබ්රාල් මහතාය. එහිදී ඇසූ ප්‍රශ්න කීපයක් හා ඒවාට මහ බැංකු අධිපතිවරයා දුන් පිළිතුරු මෙසේය.මල් පාරක ගමනක් වගේ ක්‍රමික ආර්ථික වර්ධනයක් ගැනයි ඔබ කතා කරන්නේ. ආර්ථික වර්ධනය ගැන මහ බැංකුව පැත්තෙන් කතා කරද්දි ඇතමුන් කරන විවේචන ගැන ඔබ කුමක්ද කියන්නේ?ඕනෑම කෙනෙක් කියනව නම් අපි කියන පිංතූරයේ වරදක් තියනව කියලා අපිට තියන රාජකාරිය හා වගකීම මේ තියන ඇත්ත පිංතූරය පෙන්වා දීම. දැන් අපට තියන පිංතූරය ඔය කියනවා වගේ මලක පිංතූරය නම් ඒක ගලක් විදියට පෙන්වන්න බැහැනේ. මෙහෙමයි දැන් අපි මේ පෙන්වා දෙන පිංතූරය වැරදි නම් ඒ අය ඒක නිකන් ආවට ගියාවට කිව්වට හරියන්නේ නැහැ. ඒකට හේතු පෙන්වන්න ඕන.අපිට මේ රට යන ගමන ගැන තෘප්තිමත්ව කතාකරන්න පුළුවන් වෙලා තියනවා.මේ රටේ වර්ධන වේගය මනින ක්‍රමයක් තියනවා. ඒක තමයි මුළු ලෝකයම පිළිගත්ත ක්‍රමය. ඒ ක්‍රමය අනුවම තමයි අපිත් සංවර්ධන වේගය මනින්නේ. උද්ධමන වේගය මනින්නේත් අන්තර්ජාතිකව පිළිගත් ක්‍රමවේදයකට අනුව. අපේ රටේ තියන විදේශ විනිමය සංචිත මනින්න ක්‍රමයක් තියනවා. ඒ ක්‍රමය තමයි අන්තර්ජාතිකව පිළිගත්ත ක්‍රමය. ඒ අනුව තමයි මැනල කියන්නේ. විරැකියාව මනින්නත් ක්‍රමයක් තියනවා. මේ සියල්ලටම ලෝකයම පිළිගත්ත ප්‍රමිතියක් තියනවා.ප්‍රමිතියක් ඇතිව ජාත්‍යන්තර පිළිගත් ක්‍රම අනුව මැනල මේ දත්ත අපි රටට ලෝකයට ඉදිරිපත් කෙරුවාම ඒකට කැමැති නැති පිරිස් මේ රටේ ඉන්නවා.ඒක දේශපාලන කෝණයකින් බලනකොට ඒ අයට ඒක අවාසි දායක ලෙස පෙනෙනවා ඇති. ඒ අයට එහෙම අවාසියට පෙනුණා කියලා අපිට මලක් ගලක් හැටියට පෙන්වන්න බැහැ. අපි පෙන්වන්නේ රටේ තියන ආර්ථිකයේ සැබෑ යථාර්ථය.මහ බැංකුවේ කටයුතු දේශපාලනීකරණය කරලා කියලා චෝදනා කරන අයට කුමක් ද කියන්නේ?ඒ චෝදනා කරන අය මේ කටයුතු දේශපාලන කෝණයකින් බලනකොට ඕනම කෙනෙකුට දේශපාලනය කරනවා කියල කියන්න බැරි කමක් නැහැ. අනෙක් එක දේශපාලන දැනුමක් තියෙන්න ඕන අධිපතිවරයකුට. ඇමෙරිකාව පිළිඅරගෙන තියනවා ඒ රටේ ඉන්න මහ බැංකු අධිපතිවරයාට දේශපාලනික දැනුමක් නැතිකම නිසා ප්‍රශ්නයක් තියනවා කියලා. ඒ නිසා දේශපාලන දැනුමක් නැතිව ආර්ථිකයක් අපට පාලනය කරන්න බැහැ. ඒක හොඳට මතක තියාගන්න ඕන කරුණක්. ආර්ථිකයක් එක්ක දේශපාලනයේ ලොකු සම්බන්ධකමක් තියනවා. ඒක අපට නැහැයි කියන්න බැහැනේ. මේ දෙක ලොකු සම්බන්ධයක් වගේම ළඟ සම්බන්ධයක් තියනවා. එක නිදසුනක් නිකන් පෙන්නුවොත් තෙල් මිල ලෝක වෙළෙඳපොළ මිල වැඩිවීමත් සමඟ වැඩිකරගෙන වැඩිකරගෙන යන්න පුළුවන්. එහෙම රටක් නොකරන්නේ මෙතැනදි ජනතාව පැත්තෙන් හිතන දේශපාලන කෝණයකුත් ආර්ථිකයට සම්බන්ධ නිසා.ඒ අය හැමවෙලාවකම මේක දේශපාලනීකරණය කරනව කියල චෝදනා කරන්නේ ඒ අය හැමවෙලාවෙම අකමැතියි මේ රටේ සංවර්ධනය දකින්න. මේ රටේ පාලම් හදනවා දකින්න. ඒ අය අකමැතියි මේ රටේ පාරවල් හැදෙනවා දකින්න. ඒ අය අකමැතියි පැය 24 විදුලිය ලැබෙනවා දකින්න. මේ රටේ සියලුම ජනතාවට විදුලිය ලබාදෙන සැලසුම් ක්‍රියාත්මක වනවා දකින්නට ඒ අය අකමැතියි. මොකද ඒ අය මේව දේශපාලන කෝණයෙන් බලන කොට ඒ අය දකිනව ඇති ඒ අයට හැඟෙනවා ඇති ඒ අයට ලැබෙන ජනතා සහාය අඩුවෙයි කියලා. ඒක ඒගොල්ලන්ගේ පැත්තෙන් බලල කරන විවේචනයක්. ඒක තමයි දේශපාලනය කියන්නේ. හැබැයි ඒ හන්දා ඇත්ත තත්ත්වය කියන පණිවුඩය ගේන මනුස්සයට බැනලා එයා මිසයිල් අරිනවා කියලා චෝදනා කරලා තේරුමක් නැහැ.ඉන්දියාවේ අග්නි මිසයිලයටත් වැඩිය කබ්රාල් මිසයිලය බලවත් කියලා විපක්ෂ නායකයා චෝදනා කරල තිබුණා?(සිනාවෙමින්)ඒකෙන්ම පේනවා ඒ අය ඉන්න මානසිකත්වය මොන වගේද කියලා. අපට ඔය කරන කතා ගැටලුවක් නෙවෙයි. අපට පැවරිලා තියන රාජකාරිය අපි කරගෙන යනවා. ඒක කරද්දි යම් යම් අයට අපහසුතාවක් දැනෙනවා නම් අපට කරන්න දෙයක් නැහැ. ඉතිහාසයේ කවරදාවත් නොවුණ සංවර්ධනයක් අද හැම පැත්තෙන්ම වෙනවනේ.ප්‍රධාන විපක්ෂය එ.ජා.ප.ය නම් මේක පිළිගන්න බවක් පේන්නේ නැහැ?ඒගොල්ලෝ කරපුව අපි කරන්නේ නැහැ.අපේ රටේ ආර්ථික ගමන මීට කලින් තිබුණ එක්සත් ජාතික පක්ෂයේ ගමනට වඩා හාත්පසින්ම වෙනස් ගමනක්. ඒක අපි මුලින්ම තේරුම් ගන්න ඕන. ඒ නිසා ඒ අයගේ කෝණයෙන් බලපුවහම පේනවා මේ ගමන වෙනස් ගමනක් විදියට. මේ ගමනට මෙතරම් විවේචන එල්ල කරන්න හේතුව අන්න ඒක වෙන්න පුළුවන්. ඒ අයගේ ගමන නෙමෙයි අපි යන ගමන. මේ ගමනේ මොනවද තියන විශේෂත්වය. පළමුවෙන්ම අපේ ආර්ථිකය හසුරුවන වැඩපිළිවෙළේදී මූලික අවශ්‍යතාවයක් තියනවා. මේ රටේ සම්පත් හරියාකාරව පාවිච්චි කරලා ඒවා වර්ධනය කරලා රටේ දියුණුව ඇති කරන්න. ඒක පළවැනි එක. ඒ ගමන්ම මේ රටේ ඒක පුද්ගල ආදායම ඩොලර් 4000 දක්වා ඉහළ නන්වා ගැනීමට හැම පැත්තකින්ම හැම දේකින්ම ඉලක්ක කරලා තියනවා. තුන්වැනි එක තමයි මේ රටේ තියන ආර්ථික සංවර්ධනය සියලුම පළාත්වලට විහිදිලා යන ආකාරයට ඒ වර්ධන කටයුතු කිරීම.මේක මහින්ද චින්තනයේ ඉතාම පැහැදිලි ලෙස පෙන්වා දීලා තියනවා.කොළඹට සීමා වුණ සංවර්ධනය අද ඈත පළාත් වලට ගෙනිහිල්ලා?ආර්ථිකය වර්ධනයෙන් සීයට පනස් එකක දායකත්වයක් තිබුණේ කොළඹ. දැන් ඒක සියයට 45 දක්වා අඩුවෙලා තියනවා. බස්නාහිර පළාතේ දායකත්වය. බස්නාහිර පළාතේ 2006 දී දළ දේශීය නිෂ්පාදනයට තිබුණ දායකත්වය සීයට 51 ක් වුණා. පසුගිය අවුරුදු හය තුළ දී කරල තියන විපර්යාසය තමයි ඒ ප්‍රමාණය සමස්ත සංවර්ධනයේ බස්නාහිර පළාතේ දායකත්වය සමස්ත රටේ සංවර්ධනයට දායකත්වය සීයට 45ක් වෙලා තියනවා. ඒ කියන්නේ අනෙක් පළාතුත් වේගයෙන් සංවර්ධනය වෙලා තියනවා. කලින් බස්නාහිර පළාත හැරුණ කොට අනෙක් පළාත් වල තිබුණ සියයට 49 දායකත්වය දැන් සීයට 55 දක්වා වර්ධනය වෙලා තියනවා. මේක තමයි ආර්ථිකයේ අලුත් නැඹුරුව. අලුත් උපනතිය.මේක ඔය විවේචකයෝ කියනවා වගේ ඉලක්කම්වලට සීමා වුණ වර්ධනයක් නොවෙයි...?ඇත්තටම. මිනිස්සුන්ගේ ජීවිතවල වෙනසක් වෙනවා.ඊළඟට අපි රටේ කරපු ලොකුම වෙනස තමයි දුගී භාවය අඩු කිරීම. 2003 දී දුගී භාවය සීයට 22 ක් වුණා. දැන් ඒක සීයට 8 දක්වා අඩුවෙලා තියෙනවා. දැන් බලන්න දුගී දුප්පත් මිනිස්සු කියල කී දෙනෙක් ඉන්නවාද කියලා. ඉස්සර බත් පැකට් බෙදන්න ගියා නම් කොයිතරම් පෝලිම්වල හිටිය ද? අද කී දෙනා ද එහෙම එකතු කරගන්න පුළුවන්. කවුරු මොනවා කිව්වත් සමාජයේ ලොකු වෙනසක් වෙලා තියනවා. වෙමින් තියනවා.ටෙලිවිෂන් එක දාලා බලන්න චැනල් කීයක් තියනවද කියලා. වෙළඳ දැන්වීම් කීයක් තියනවාද කියලා බලන්න. ඉස්සර මිනිස්සු ට්‍රිප් ගියේ කොහොමද? පාර අයිනේ නවත්තලා කෑම උයන් කාල ගියා. දැන් එහෙම කීදෙනෙක් කරනවාද? මිනිස්සුන්ගේ ජීවිතවල ලොකු වර්ධනයක් ඇත්තටම වෙලා තියනවා කවුරු මොනවා කිව්වත්. අනෙක අපේ රටේ යටිතල පහසුකම් සෑම පැත්තකින් ම වර්ධනය කරගෙන යන්න ඕන කියන කාරණාව. මහ පරිමාණයේ දේවල් කරන ගමන් ම ගමේ තියන සුළු පරිමාණයේ යටිතල පහසුකමුත් දියුණු කරන්න කටයුතු කිරීම. බලන්න ගැමිදිරිය හැම ගමකම රුපියල් මිලියනයක ව්‍යාපෘතියක් කරනවා. ඒකෙන් කියන්නේ හැම ගමක්ම දියුණුව කරා ගෙනියනවා කියන එක.අනෙක අපේ රටේ සුළු හා මධ්‍යම පරිමාණයේ කටයුතු කරන අයට ඊළඟ අදියරයට යන්න ඔවුන්ගේ කටයුතු පුළුල් කරගන්න පහසුකම් සැපයීම. මධ්‍යම පරිමාණයේ කටයුතු කරපු අයට ඊළඟ අදියරට මහ පරිමාණ නිෂ්පාදනයට යන්න අතදීම. මහ පරිමාණයේ කටයුතු කරපු අයට තවදුරටත් ඒ අයගේ නිෂ්පාදන කටයුතු වර්ධනය කර ගැනීමට අවකාශ සලසා දීම.ඒ ගමන්ම විරැකියාව අඩු කරන්නත් විශාල වැඩ කොටසක් කරල තියනවා.රාජ්‍ය අංශය කඩාකප්පල් කරන්න මේ රජය කිසිවිටකවත් කටයුතු කරලා නැහැ. රාජ්‍ය අංශයේ දේපොළ සම්පත් විකුණල අය වැය පියවන මේ රටේ ඇතැම් ආණ්ඩුවලට තිබුණ ප්‍රතිපත්තිය මේ රජය කිසිවිටකත් අනුගමනය කරල නැහැ. ඒ අය කරපු විදියට රාජ්‍ය අංශය අපි කප්පාදු කරන්නේ නැහැ. අපේ විවේචකයෝ බලාපොරොත්තු වෙන්නේ ඒ අය කරපු විදියට අපිත් රාජ්‍ය සම්පත් විකිණිය යුතුයි කියලා වෙන්න ඕන. මේ ආණ්ඩුවේ ප්‍රතිපත්තිය ඒක නොවෙයි. ඒ ගොල්ලන්ගේ ප්‍රතිපත්තිය මේ ආණ්ඩුවේ ආර්ථික ප්‍රතිපත්තිය ආර්ථිකය මෙහෙයවීම එක්ක ගැලපෙන්නේ නැහැ.අද මධ්‍යම පන්තියටත් පහර වැදිල කියල චෝදනා කරනවා?මොනතරම් වැරදි කතාවක්ද?මධ්‍යම පන්තිය කොහොමද ජීවත්වෙන්නේ. ඒ අය හොඳ ගෙයක් දොරක් හදාගන්න බලාපොරොත්තු වෙනවා. අද ණය දීල තියනවා ගෙවල් හදන්නමේ රටේ ඉතිහාසයේ කිසිදාක නොදුන්න ප්‍රමාණයක්. ඒ කියන්නේ මධ්‍යම පන්තියේ විශාල ප්‍රමාණයක් තමන්ගේම ගෙයක් හදාගෙන තියනවා. ගිය අවුරුද්දේ හැම විනාඩි දෙකකටම එක මෝටර් සයිකලයක් මෙරටට ආනයනය කෙරුවා. හැම විනාඩි තුනකටම එක ත්‍රීවීල් එකක් ගෙන්නල තියනවා.ඒව ගෙනාව අය පහළම පන්තියේ අයත් නෙමෙයි. ඉහළම පන්තියේ අයත් නෙවෙයි. මධ්‍යම පන්තියේ අය. ඉතින් එලෙස වාහනවලට තිබුණ ඉල්ලුම. ඒ අය මිලදී ගන්න දේවල්. සාමාන්‍ය මිනිස්සු මිලදී ගන්න දේවල් ඕනම කඩේකට ගිහින් බලන්න ඒ කඩේ වෙළඳාම වැඩිවෙලා නැද්ද කියලා. මිනිස්සු කන බොන දේවල් විතරක් නෙවෙයි අනෙකුත් භාණ්ඩවලත් මිලදී ගැනීම් වැඩිවෙලා නැද්ද කියලා. මේ ඔක්කොම අරන් බලපුවහම ශීඝ්‍ර සංවර්ධනයක් වෙලා තියනවා. මධ්‍යම පන්තියේ අයටත් තමන්ගේ ජීවන රටාව තත්ත්වය තවදුරටත් ඉහළ නංවා ගැනීමට අනිවාර්යයෙන් ම හැකිවෙලා තියනවා. විරැකියාව අඩු කිරීම තුළින් කුමක්ද වෙලා තියෙන්නේ . පවුලේ දෙන්නෙක් තුන් දෙනෙක් රැකියා නොකරපු අය අද රැකියා කරනවා. මොකක් හරි අවස්ථාවක් ඒ අයට උදාවෙලා තියනවා. පොඩි බිස්නස් එකක් ඒ අයට කරගන්න පුළුවන්. ඉතින් ඒ අවස්ථාව හරහා ඔවුන්ට ජීවනෝපායක් විවෘත වෙලා තියනවා.ආර්ථිකය පුළුල් වෙනකොට මිනිස්සුන්ට හැම පැත්තකින් ම හැම අවස්ථාවක් ම ප්‍රයෝජනයට අරන් කටයුතු කරන්න පුළුවන්. බලන්න අද මල් පැළ වෙළෙඳාම කීදෙනෙක් කරනවාද කියලා. ඉරිදා සෙනසුරාදා දවස් වලට විශේෂයෙන් ම. කීදෙනෙක් ටේක් අ වේ කරනවද කියලා. එක එක ආකාරයෙන් ආර්ථිකයට මිනිස්සුන්ට සම්බන්ධ වෙන්න පුළුවන් වෙලා තියනවා. ආර්ථිකය පුළුල්වීම නිසා. මම හිතන්නේ නැහැ එක පැත්තකටවත් පහර වැදිලා තියනවා කියලා. හැමෝටම අවස්ථාව සැලසිල තියනවා.අපේ රට අධික බදු අයකරන රටක් ලෙසත් මේ විවේචකයන් පෙන්වන්න හදනවා?අපේ රට බදු අය කිරීම වැඩි ද අඩු ද කියන එක අනෙක් රටවල් සමඟ සැසඳීමෙන් තමයි කියන්න පුළුවන්. ඇමෙරිකාව වගේ රටක සාමාන්‍යයෙන් දළ දේශීය නිෂ්පාදිතයෙන් සීයට 21 ක් පමණ බදුවලින් රැස් කරගත්ත. ඉන්දුනීසියාව වගේ රටක් බදුවලින් රැස් කර ගන්නේ සීයට 18 ක පමණ ප්‍රමාණයක්. ශ්‍රී ලංකා දැනටත් බදුවලින් රැස් කරගන්නේ සීයට 14.5 ක වගේ ප්‍රමාණයක්.කවුරුත් කැමැත්තෙන් ඉදිරිපත් වෙලා බදු ගෙවන්නේ නැහැනේ. බදු වැඩි කරන කොට විරෝධයක් එන එකත් ඇත්ත. නමුත් ලෝකෙ අනිත් රටවල් සමඟ සසදද්දී අපේ රටේ පනවල තියන බදු ප්‍රමාණය තවමත් අඩු මට්ටමක තියෙන්නේ.අනෙක මේ රජය ගන්න බදු මුදල්වලින් මොනවද කරන්නේ. අද ඕන කෙනෙක් වටපිට බැලුවොත් පේනවා පාරවල් කොහොමද හැදෙන්නේ. අනෙකුත් යටිතල පහසුකම් කොතෙක් දුරට සංවර්ධනය වෙනවද, අද රටේ නීතිය හා සාමය හොඳින් පවත්වාගෙන යනවා. ඒ සඳහා පොලිසිය, හමුදාව වෙනුවෙන් වැය වන මුදලක් තියනවා. රෝහල් සේවය හොඳින් පවත්වාගෙන යනවා. නිදහස් අධ්‍යාපනය ලබාදෙන රජයේ පාසල් 9500 ක් විතර රටපුරා තියනවා. මේ සියල්ලම වැය කරන්නේ රජය අය කරන මුදල්වලින්.ජාත්‍යන්තර මූල්‍ය අරමුදලේ කොන්දේසි වලට යටවෙලා කියලත් වෝදනාවක් තියනවා.ඉස්සර වගේ රහස් ගනු දෙනු අපේ නැහැ. ජාත්‍යන්තර මූල්‍ය අරමුදල සමඟ අපි අස්සන් කරන ගිවිසුම ඒ මුදල් ලබාගත් වහාම අපි අන්තර්ජාලයේ ඕනම කෙනෙකුට බලන්න පුළුවන් විදියට අපේ වෙබ් සයිට් එකට දානවා.ඔය චෝදනා කරන අයට එහෙම කොන්දේසි ඒ ගොල්ලො දාල තියනවද කියල බලාගන්න පුළුවන්. එහෙම කිසිම දෙයක් නැහැ.ජාත්‍යන්තර මූල්‍ය අරමුදලේ ඉදිරි වාරිකය ජූනි අග භාගයේ ලබාගන්න හැකිවෙයිද?ඒ මුදල ලබාගන්න අපට හදිසියකුත් නැහැ. බාධකයකුත් නැහැ. ඒ කටයුතු ඒ විදියටම කෙරෙයි. අපේ විදේශ විනිමය සංචිත හොඳ මට්ටමකින් පවතිනවා. ඩොලර් බිලියන 6 ක සංචිත අප සතුයි.යුද්දෙන් පසු අත්කරගන්න තිබූ සංවර්ධන අවස්ථා අත්හැරියා කියලත් ඇතමුන් චෝදනා කරන්න හදනවා?සම්පූර්ණ වැරදි කතාවක්. යුද්දෙන් පස්සෙ රටේ කොයි තරම් දියුණුවක් වෙලා තියනවද කෙනෙක් පිටරට ගිහිල්ලා ඉඳලා ආපුවහම මේ වෙලා තියන දියුණුව ඇස් දෙකෙන් දකින්න පුළුවන්.ත්‍රිකුණාමලේ යනකොට වෙනස කොහොමද? කතරගම යනව නම් පාරවල් හැදිල තියෙන්නේ කොහොමද? වරාය වල් හැදිල නැද්ද? ගුවන් තොටුපොළ රෝහල්වල තත්ත්වය දියුණු වෙලා නැද්ද?අද මේ රටේ දිනපතා පත්තර 15 ක් ගහනවා. ඉංග්‍රීසි පත්තර හයයි, සිංහල පත්තර හයයි, දෙමළ පත්තර තුනයි. මේව ඉස්සර තිබුණ ද? මේවයේ කොයිතරම් වෙළෙඳ දැන්වීම් පළ වෙනවද? ඒ බඩු විකිණෙන්නේ නැද්ද?ඉරිදා පත්තර අද කොයිතරම් වෙළෙඳ දැන්වීම් වලින් පිරිල ද තියෙන්නේ. පිටු ගණන් වෙළෙඳ දැන්වීම් මේව පෙන්නුවම මට මඩ ගහන්න හදනවා.සංවාදයසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ab1206033</link>
    <topic>දෙපැත්ත</topic>
    <author>විමසුම - චන්දන බණ්ඩාර</author>
    <content>ධීවර හා ජලජසම්පත් ඇමැති රාජිත සේනාරත්න</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ab1206035</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශපි‍්‍රය</author>
    <content>වරාය මහාමාර්ග නියෝජ්‍ය ඇමැති රෝහිත අබේගුණවර්ධනආණ්ඩුව හැම වෙලාවෙම ඉදිරිපත් කරන්නේ අටුව කඩා පුටුව හදන වැඩ පිළිවෙළක් දරුවන්ට කිරි වීදුරුවක් දෙනවා කියා රැවැට්ටුවා. දරුවන්ට කිරි වීදුරුවක් දුන්නේ දවස් දෙකයි. ආණ්ඩුව පොඩි දරුවන්ගේ ඉඳලා වැඩිහිටියා දක්වා රවටලා ඉන්නේ.ගයන්තඅදමැයි 29 අඟහරුවාදාමන්ත්‍රීතුමා මේ රටේ ජනතාවට ලොකු අපහාසයක් කරන්නෙ. මේ රටේ ජනතාව ඔය කතාවලට රැවටෙන්න නූගත් මෝඩයෝ වෙන්න ඕනැ.මම අහන්නේ සන්ධාන රජය 21 වතාවක් මැතිවරණ ජයග්‍රහණය කරවන්න තරම් මේ රටේ මිනිස්සු මෝඩයෝ ද? ඕනෑම මෝඩයෙක් රැවටෙන්නේ එකම කරුණකට දෙවරයි.මේ රටේ මිනිස්සු කිරි වීදුරුවටයි පාන් ගෙඩියටයි රැවටෙන මෝඩයෝ නෙමෙයි. එහෙමනම් මෙතන මෝඩයා කවුද කියලා මන්ත්‍රීතුමාගෙන්ම අහන්න කැමැතියි.රෝහිතමේ රජය බලයට පැමිණියේ ලෝක බැංකුවේ අන්තර්ජාතික මූල්‍ය අරමුදලේ සහ අනෙකුත් විදේශ ආයතනවල ප්ලග් ගලවා ජනතාවට සහන දෙන බව පවසමිනි. මේ වන විට අප රටේ ආදායම් අතින් පහත් මට්ටමක සිටින අය මධ්‍යම පාන්තිකයන් ඇතුළු සියලු ජන කොටස්වලට රටේ බඩු මිල දරා ගත නොහැකිව ජීවන බරින් මිරිකී සිටී...”ජෝන් අමරතුංගරිවිරමැයි 28 සඳුදාමේ රජය බලයට පත්වුණේ වයරින් වැඩ කරන්න ප්ලග් ගලවන්න ගහන්න නෙමෙයි. වයරින් වැඩ කරන කට්ටිය ඉන්නේ එජාපයේ වෙන්න ඇති. දැන් එයාලට වෙන වැඩකුත් නැහැනේ. මේ රටේ ජනතාව අපේ රජයෙන් බලාපොරොත්තු වුණ සියලු දේ රජය අකුරටම ඉටුකළා. මේ රටේ පැවැති කුරිරු ත්‍රස්තවාදය තුරන් කර ජනතාවට නිදහසේ ජීවත්වීමට රටක් මේ රටේ ජනතාව ඉල්ලුවා. මේ රට ශීඝ්‍ර සංවර්ධනයක් කරා පියනඟනවා. මේ රටේ මිනිස්සුන්ට කන්න නැත්නම් ජීවත්වෙන්න බැරිනම් ඇයි මේ රජයම පත් කරන්නේ. මේ රටේ ජනතාව බුද්ධිමත් සුළු දේවල් වලට තීන්දු ගන්නේ නැහැ. අපිට පැහැදිලි ආර්ථික ප්‍රතිපත්තියක් තියෙනවා.රෝහිත බලය රැක ගැනීම සඳහා ආණ්ඩුව අධිරාජ්‍යවාදීන් ඉදිරියේ දණ නමනවා.ටිල්වින්දිවයිනමැයි 28 සඳුදාජවිපෙට හැමදාම තිබුණේ වචන මාලාවක් විතරයි වැඩක් නැහැ. වචනවලින් ජීවත්වූ පක්ෂයක් ජවිපෙ කෑලිවලට කැඩිලා ගියත් ලස්සන වචන ටිකක් හැමදාම කිය කියා ඉන්නවා. අධිරාජ්‍යවාදීන් ඉදිරියේ දණ නමන්න රජය කිසිම දවසක කටයුතු කරලා නැහැ. ජවිපෙ නායක සෝමවංශ මහත්තයා කාලයක් ජීවත් වුණේ අධිරාජ්‍යවාදීන්ගේ ළඟ. ඇයි චීනයට, ඉන්දියාවට, කියුබාවට යන්න තිබුණනේ එතුමාට. මොකටද එංගලන්තයට ගියේ. ලෝකයේ ජනපි‍්‍රය නායකයින් තුන්දෙනා අතර අපේ ජනාධිපතිතුමා ඉන්නවා. මහ බලවතුන් ඉදිරියේ දණ නැමුවානම් එක්සත් ජාතීන්ගේ සංවිධානයේ මානව හිමිකම් කමිටුව ඡන්දයක් පවත්වාවී ද. ජේ. ආර්., පේ‍්‍රමදාස ජනාධිපතිවරු දණ නැමුවා. ඒ වගේ දණ නැමුවා නම් අද මේ රටේ මේ යුද්ධය ජයග්‍රහණය කරන්න ලැබෙන්නේ නැහැ. ටිල්වින් මහත්තයා කියනවා වගේ කැලෑ නීතිය රජ කරවන්න බැහැ. අපි අන්තර්ජාතික ප්‍රජාවත් සමඟ ගනුදෙනු කරන්න ඕන. ඒ අතරම අපේ රටේ නිදහස ස්වෛරීභාවය රැකගෙන කටයුතු කිරීමට ජනාධිපතිතුමා ඇතුළු රජය ක්‍රියා කරනවා.රෝහිත මැතිවරණ කාලයට ගොවියා රජ කරවන බව පවසමින් කිඹුල් කඳුළු හෙළා බලයට පැමිණි පසු ටයි කෝට් දාගෙන පාර්ලිමේන්තුවට ගොස් වෙනත් සිංදුවක් ගායනා කරන වත්මන් රජය මේ රටේ ගොවීන්ගෙන් සොච්චම් මිලකට වී මිලදී ගත් එකම රජය බවට ඉතිහාසයට එකතු වනවා.සජිත්දිවයිනමැයි 28 සඳුදාමේ රටේ ගොවියා ගැන කතා කරන්නවත් පාරිභෝගිකයා ගැන කතා කරන්නවත් එජාපයට අයිතියක් නැහැ. සජිත් මහත්තයාට මතක ද දන්නේ නැහැ කුඹුරු ගොඩ කරලා ගොඩනැඟිලි හදන්න ඕනැ කිව්වා එතුමාගේ පක්ෂයේ නායකතුමා. ගොවියාට ඩෙනිම් අන්දන්න කතා කරන අතර එජාපය විසින් රජයේ වී මිලදී ගැනීමේ සියලුම ආයතන තුට්ටුවට දෙකට විකුණලා දැම්මා. දැන් අපි ඒ සියලු ආයතන නැවත ඇති කරමින් ගොවියා රැකගන්න හදනවා. රුපියල් 6000 ට පොහොර මිලට අරගෙන 5650 ක් රජය පාඩු විඳිමින් ගොවියාට 350 ට පොහොර ලබා දෙනවා. වී අලෙවි මණ්ඩලය විනාශ කරලා ගොවීන්ව මහමඟට දැම්ම යූඑන්පීය දැන් ගොවින් ගැන කිඹුල් කඳුළු හලන්නේ ඒ අය.රෝහිත ලංකාවේ ජාති - ආලය ගැන කතා කරනවා. ජාත්‍යන්තරයට අනුව ක්‍රියා කරන්නේ නැහැ කියනවා. ඒත් ඒක නෙමෙයි ජාත්‍යන්තරයට කියන්නෙ. එහෙට වෙනත් දෙයක් කියනවා. කිසිම දෙයක් ගැන එක ස්ථාවරයක් ආණ්ඩුවට නැහැ.ජයලත්දිවයිනමැයි 29 අඟහරුවාදාජාති ආලය ගැන ජයලත් මහත්තයාට හරිම කැක්කුමක් තියන බව මුළු රටම දන්නවා. ලෝකේ වටේම ගිහින් රට ජාතිය පාවා දුන් හැටි එතුමාට මතක නැහැ. හක්කේ බුදුරැස් බොක්කේ දඩමස් කියන්නේ ජයලත් මහත්තයා වගේ අයට.මේ රට ජාතිය ගැන ආදරයක් තිබුණනම් අපේ රට ජාතිය මේ විදිහට පාවා දෙයි ද? එතුමාට සදාචාරාත්මක අයිතියක් තියනවා ද රට ජාතිය ගැන කතා කරන්න.අපේ ජනාධිපතිතුමා ලෝකේ කොහේ ගියත් එකම දෙයයි කියන්නේ. ලෝකේහැම රටකින්ම ජනාධිපති මහින්ද රාජපක්ෂ මහතාට ආරාධනා ගලාගෙන එනවා. ජයලත් මහත්තයා තාම ජීවත් වෙන්නේ ගල් යුගයේ ද? මේ ලෝකේ මාධ්‍ය සන්නිවේදනය ඉතාමත් දියුණු වෙලා ලෝකේ ඕන තැනක කියන දේ එසැණින් බී බී සී ලෝක ප්‍රවෘත්ති හරහා ලංකාවට වගේම ලෝකයටම ගලාගෙන යනවා.ජනාධිපතිතුමා ඇතුළු රජයේ බලධාරීන්ට හොරෙන් කතා කරලා හොර ගිවිසුම් ගහල එන්න බැහැ. අපි කතා කරන්නේ විවෘතව. වැඩ කරන්නේ විවෘතව. ලෝකයටම ඇහෙන්න. එතුමා තාම ඒක දන්නේ නැතුව ඇති.අල්ල ගන්න එතුමාට බැහැ එක්කෝ වලිගෙන් එහෙම නැත්නම් බඩ මැදින් එතකොට වෙන්නේ අනිත් පැත්තට හැරිලා කන එකයි. ගොවියාගේ ප්‍රශ්නයත් ඒ වගේම තමයි.රෝහිතසුභද්‍රා දේශපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ab1206036</link>
    <topic>මේ රට මොනතරම් වාසනාවන්ත ලස්සන රටක්ද</topic>
    <author>චන්දන බණ්ඩාර</author>
    <content>උඩු ගුවනේ සිට ජනපති කියයිජනාධිපතිතුමා ගිය සතියේදී තායිලන්තය බලා පිටත්ව ගියේය. ජනාධිපතිතුමා කටුනායක ගුවන් තොටුපළින් ශ්‍රී ලංකන් ගුවන් යානයට ගොඩවූ පසුව දුටුවේ දෙහිවල ශ්‍රීලනිප සංවිධායක නගරාධිපති ධනසිරි අමරතුංග ගුවන් යානයේ පිටුපස සිටින ආකාරයයි. ධනසිරි අමරතුංග නගරාධිපතිවරයා පෞද්ගලික සංචාරයක් සඳහා තායිලන්තයට යමින් සිටියේය.ඒ සමඟම ජනාධිපතිතුමා විසින් නගරාධිපති ධනසිරි අමරතුංග ගුවන් යානයේ තමන් අසලට ගෙන්වා ගත්තේය.“ධනසිරි මොකද දෙහිවල පල්ලියක් ගැන මොකද්ද කතාවක් ගියා නේද?” ජනාධිපතිතුමා විමසා සිටියේය. “නැහැ සර් ඒක දැන් ඉවරයි. ඩී. අයි. ජී. අනුර සේනානායක ඇවිත් රැස්වීමක් තියලා ඒ කතාව ඉවරයක් කළා.” නගරාධිපති ධනසිරි කියා සිටියේය.“සෑම ජාතියකටම මේ රටේ ආගම අදහන්න නිදහස තිබිය යුතුයි. එතැනදි බෞද්ධ, මුස්ලිම් කාටවත් ප්‍රශ්නයක් වෙන්ඩ බැහැ” ජනාධිපතිතුමා කියා සිටියේය. ඉන් අනතුරුව ජනාධිපතිතුමා සමඟම නගරාධිපති ධනසිරි ඇතුළු පිරිස බැංකොක් නුවර ස්වර්ණ භූමි අන්තර්ජාතික ගුවන් තොටුපළට ගොඩබටහ.එහිදී ජනාධිපතිතුමා පිළිගනු ලැබූයේ තායිලන්තයේ නියෝජ්‍ය අගමැති යොං සුත් විෂයිඩිත් මහතා විසිනි. ජනාධිපතිතුමාගේ තායිලන්ත සංචාරයේදී එරට අගමැතිනි යින්ග්ලක් ෂිනවත්‍රා සමඟ ද ද්විපාර්ශ්වික සාකච්ඡා පැවැත්විණි. එම හමුව පැවැතියේ තායිලන්ත අග්‍රාමාත්‍ය කාර්යාලයේදීය. එහිදී තායිලන්ත අගමැතිනිය කියා සිටියේ ශ්‍රී ලංකාවේ ඉදිරි ගමනට තායිලන්තයේ පූර්ණ සහාය ලබා දෙන බවය.තායිලන්ත අගමැති කාර්යාලයේදී ජනාධිපතිතුමා විසින් රාජකීය අමුත්තන්ගේ පොතේ සමරු සටහන් තැබීමෙන් අනතුරුව ද්විපාර්ශ්වික සාකච්ඡා ආරම්භ කෙරිණි. “ත්‍රස්තවාදීන් විනාශ කළ යටිතල පහසුකම් සංවර්ධනයට රජය වැඩි අවධානයක් යොමු කර තිබෙනවා. එම නිසා අප ඔබගෙන් ඉල්ලා සිටින්නේ ශ්‍රී ලංකාවේ ආයෝජනය සඳහා අවධානය යොමු කරන ලෙසයි.” ජනාධිපතිතුමා තායිලන්ත අග්‍රාමාත්‍යවරියට කියා සිටියේය.කලාපීය සහයෝගීතාවය පිළිබඳව ද දෙරටේ නායකයෝ අදහස් හුවමාරු කර ගත්හ. 2015 - 17 මානව හිමිකම් කමිටුවේ තායිලන්ත නියෝජනයට ශ්‍රී ලංකාවේ සහාය ලබා දෙන බව ද එහිදී ජනාධිපතිතුමා කියා සිටියේය.මේ අතරතුර ජනාධිපතිතුමා විසින් එම සාකච්ඡාවේදී තායිලන්ත අගමැතිවරියට ඇරැයුම් කළේ ශ්‍රී ලංකාවේ සංචාරයක් සඳහා එක්වෙන ලෙසටය. එම ආරාධනය තායිලන්ත අගමැතිවරිය පිළිගත්තේ ඉතා සතුටිනි. දෙරටේ නායකයන්ගේ හමුවට ඇමැති විමල් වීරවංශ, පාර්ලිමේන්තු මන්ත්‍රි සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශයේ ලේකම් කරුණාතිලක අමුණුගම ඇතුළු පිරිසක් එක්ව සිටියහ.මේ අතරතුර ජනාධිපතිතුමා සිය තායිලන්ත සංචාරයේදී එරට මහාචක්‍රී රජ කුමරිය ද ශ්‍රාපැතුම් මාලිගාවේ දී මුණ ගැසුණේය.මේ අතරතුර සිය තායිලන්ත සංචාරය නිමා කොට ජනාධිපතිතුමා යළිත් ශ්‍රී ලංකාවට පැමිණියේ ගිය බ්‍රහස්පතින්දාය. ජනාධිපතිතුමා බැංකොක් නුවර ස්වර්ණ භූමි අන්තර්ජාතික ගුවන් තොටුපළින් ශ්‍රී ලංකා එයාර් ලයින් ගුවන් යානයට ගොඩ වූ පසුව එම ගුවන් යානයෙන්ම දෙහිවල ගල්කිස්ස නගරාධිපතිවරයා ද යළි ශ්‍රී ලංකාව බලා පැමිණිමට සිටියේය. ජනාධිපතිතුමා නගරාධිපති ධනසිරි තමන් අසළ අසුනකට ගෙන්වා ගත්තේය.මේ අතරතුර ගුවන් යානය ශ්‍රී ලංකාව බලා පියාසර කරද්දී සුමාත්‍රා දූපත් සමූහය දිස්වෙද්දී ගුවන් යානය යම් ගැස්සීමකට ලක්විය. ඉන් අනතුරුව ජනාධිපතිතුමා කීවේ රණතුංග කියලා ගුවන් නියමුවෙක් අද ඉන්නේ කොක්පිට් එකට ගිහින් බලන්න” ජනාධිපතිතුමා නගරාධිපති ධනසිරි අමරතුංගට කීවේය.ඉන් අනතුරුව නගරාධිපති ධනසිරි අමරතුංග ගුවන් නියමුවාගේ කුටියට ගියේය. ඒ සමඟම ජනාධිපතිතුමා ද ගුවන් නියමුවගේ කුටියට පැමිණියේය. “මල්ලි ඔය දහස් ගණනක් තියෙන යාන්ත්‍රික බොත්තම්වලින් වෙන කටයුතු ගැන දන්නවාද” ජනාධිපතිතුමා ගුවන් නියමුවාගෙන් විමසා සිටියේය. “ඔව් සර්. හැබැයි සර් මේ සේරම යාන්ත්‍රික බොත්තම් හැම එකක්ම පරිගණකගත කරලා තියෙන්නෙ. ඒ නිසා කාර් එකක් එළවනවාට වඩා මේ ගුවන් යානය පදවන එක ලේසියි.” ගුවන් නියමුවා ජනාධිපතිතුමාට පිළිතුරු දුන්නේය.ඉන් අනතුරුව රාත්‍රී 8.00 පමණ වන විට ගුවන් යානය මඩකලපු ගුවන් සීමාවට ළඟා වූ බව ගුවන් නියමුවා ජනාධිපතිතුමාට කීවේ මඩකලපු වෙරළ තීරය පෙන්වමිනි. ඉන් අනතුරුව ගුවන් නියමුවා විසින් ජනාධිපතිතුමාට සහ නගරාධිපති ධනසිරිට පෙන්වූයේ ශ්‍රීපාදස්ථානයයි. “ධනසිරි මගේ රට මොනතරම් ලස්සන වාසනාවන්ත රටක් ද? මේ වගේ රටක් ලෝකේ කොහේවත් නෑ.” ජනාධිපතිතුමා මහත් අභිමානයෙන් යුතුව කීවේය.ඉන් අනතුරුව ජනාධිපතිතුමා ඇතුළු පිරිස රැගත් ගුවන් යානය කටුනායක ගුවන් තොටුපළට ළඟා වූයේ රාත්‍රී 8.45 ට පමණය. ඒ වන විට මව්බිමට පැමිණි ජනාධිපතිතුමා පිළිගැනීමට ඇමැති පි‍්‍රයංකර ජයරත්න, පොලිස්පතිවරයා, නියෝජ්‍ය පොලිස්පති අනුර සේනානායක සහ ජනාධිපති කාර්ය මණ්ඩල ප්‍රධානී ගාමිණි සෙනරත් ඇතුළු පිරිසක් පැමිණ සිටියහ.නියෝජ්‍ය කථානායක චන්දිම වීරක්කොඩිගේ 44 වැනි උපන් දිනය ගිය සතියට යෙදී තිබිණි. ඒ වෙනුවෙන් ඔහුගේ දේශපාලන ගමන් මඟ සහ තවත් තොරතුරු සහිතව ලිපියක් එක්තරා පුවත්පතක පළවී තිබිණි. එම පුවත පළවී තිබුණේ නියෝජ්‍ය කථානායකවරයාගේ උපන් දිනයට පෙර දිනයේය. එදින පාර්ලිමේන්තුව රැස්වූ දිනයකි. කථානායක චමල් රාජපක්ෂ මහතා එදින උදේවරුවේ කථානායක ආසනයේ සිට අනතුරුව එම අසුන බාර කළේ නියෝජ්‍ය කථානායක චන්දිම වීරක්කොඩිටය. ඒ වෙනවිට ප්‍රවාහන නියෝජ්‍ය ඇමැති රෝහණ දිසානායක පාර්ලිමේන්තුව අමතමින් සිටියේය. කථානායක ආසනයට නියෝජ්‍ය කථානායකවරයා පැමිණ සිටිනු දුටු විගසම නියෝජ්‍ය ඇමැතිවරයා සිය කතාව වෙනස් මඟකට හරවමින් කියා සිටියේ අපේ චන්දිම වීරක්කොඩි මැතිතුමාට සුබ උපන් දිනයක් කියාය. “ඔබතුමාට නිදුක් නිරෝගී සුවය ලැබෙන්න ඕනේ. මේ ගරු සභාවේ මැති ඇමැතිවරුන් වෙනුවෙන් මේ සුබපැතුම් පිළිගන්ඩ” නියෝජ්‍ය ඇමැති රෝහණ දිසානායක කියා සිටියේය.”හරි හරි ගරු ඇමැතිතුමා අපි පස්සේ බලාගමු. ඒත් මගේ උපන් දිනය අද නෙවෙයි හෙට” ඒ සමඟම නියෝජ්‍ය කථානායක චන්දිම වීරක්කොඩි කියා සිටියේය. සභා වාරය නිමාවී එළියට පැමිණෙන විට තවත් මැති ඇමැතිවරු නියෝජ්‍ය කථානායකවරයාට සුබ පැතුවේ අද නෙමෙයි හෙට වෙනුවෙන් උපන් දින සුබපැතුම් කියාය.මේ අතර නියෝජ්‍ය කථානායක චන්දිම වීරක්කොඩි සිය උපන් දිනය දා මුලින්ම සහභාගි වූ කාර්ය වූයේ ගාල්ලේ විහාරස්ථානයක කොත් පැලඳවීමේ උත්සවයකටය. එමෙන්ම නියෝජ්‍ය කථානායක චන්දිම වීරක්කොඩිගේ උපන් දිනය වෙනුවෙන් ගාල්ලේ දී නොමිලේ සෞඛ්‍ය සායනයක් පැවැත්විණි. ඒ රාජ්‍ය සේවකයන් සඳහා නොමිලේ සිදු කළ සම්පූර්ණ වෛද්‍ය පරීක්ෂණයකි. ඉන්පසුව ගාල්ල හබරාදුව ප්‍රදේශයේ දරු දැරියන් සඳහා පාසල් පොත් බෙදාදීමක් ද සිදු කෙරිණි.මේ අතර ගිය සතියේ දී කථානායක චමල් රාජපක්ෂට සහ නියෝජ්‍ය කථානායක චන්දිම වීරක්කොඩිට නව නිල රථ දෙකක් ලැබී තිබිණි. එහෙත් කථානායකවරයාට ලැබී තිබූ රථයට එතුමා එතරම් කැමැත්තක් දක්වා තිබුණේ නැත. ඒ බව කථානායකවරයා නිකමට මෙන් නියෝජ්‍ය කථානායක චන්දිම වීරක්කොඩිට කියා තිබිණි.”සර් එහෙම නම් මගේ වාහනය හොඳයිද බලන්න. සර්ට ඕන නම් ඒක ගන්න” නියෝජ්‍ය කථානායක චන්දිම වීරක්කොඩි කථානායකතුමාට කීවේය.මේ අතර ගිය සඳුදා සවස 5.00ට පමණ කථානායකවරයා නියෝජ්‍ය කථානායක චන්දිමට කීවේ චන්දිම එහනම් ඔයාගේ වාහනයේ රවුමක් ගිහින් බලමුද කියායි. ඒ අනුව නියෝජ්‍ය කථානායක චන්දිමගේ වාහනයට කථානායකවරයා සහ පාර්ලිමේන්තුවේ නියෝජ්‍ය කාරක සභා සභාපතිවරයා ගොඩවූහ. බත්තරමුල්ල, පැලවත්ත සහ පාර්ලිමේන්තු වටරවුමේ කථානායකවරයා ඇතුළු පිරිස රවුමක් ගියේ වාහනයේ තත්ත්වය පරීක්ෂා කිරීමටය. “සර් මේ ජීප් එක හොඳද” නියෝජ්‍ය කථානායක චන්දිම කථානායකවරයාගෙන් විමසුවේය.”හොඳයි චන්දිම” කථානායකවරයාගේ පිළිතුර විය. ඒ අනුව කථානායකවරයාගේ සහ නියෝජ්‍ය කථානායකගේ වාහනවල තිබූ ලිපි ලේඛන ඇතුළු දෑ වාහනවලට හුවමාරු කර ගැනීමෙන් පසුව කථානායකවරයා නියෝජ්‍ය කථානායකගේ ජීප් රථය රැගෙන ගියේය.ගිය සිකුරාදා දිනයේ දී එ.ජා.ප නායකයා විසින් එ.ජා.ප මහ ලේකම් තිස්ස අත්තනායක එ.ජා.ප මාධ්‍ය මධ්‍යස්ථානයට කැඳවා තිබිණි. “තිස්ස මං නවසීලන්තයට යනවා. වැඩබලන විපක්ෂනායකයා ලෙස ජෝන් අමරතුංග පත් කරලා තියෙන්නේ. පළාත් සභා විසුරුවා හැරීම ගැනත් අපේ මන්ත්‍රීවරු දැනුම්වත් කරන්න.” එ.ජා.ප නායකයා මහ ලේකම් තිස්ස අත්තනායකට උපදෙස් ලබා දුන්නේ ය. ඉන් අනතුරුව එ.ජා.ප නායකයා එදින සවස නවසීලන්තය බලා පිටත්ව ගියේ නවසීලන්තයේ පැවැත්වෙන අන්තර්ජාතික ප්‍රජාතන්ත්‍රිකයන්ගේ සංගම් රැස්වීමට සහභාගි වීමට ය.ගිය සතියේ දී ශ්‍රී ලංකාවේ සිටින ප්‍රංස තානාපතිවරයා වන ක්‍රිස්ටින් රොබින්ඩෝන් සහ එ.ජා.ප මහලේකම් තිස්ස අත්තනායක අතර හමුවක් සිරිකොත එ.ජා.ප මූලස්ථානයේදී සිදු විය. එහිදී ප්‍රංස තානාපතිවරයා විමසා සිටියේ ජාතික ගැටලුව විසඳීම සඳහා පත් කිරීමට නියමිත පාර්ලිමේන්තු තේරීම් කාරක සභාව ගැන එ.ජා.ප යේ ස්ථාවරය ගැන ය.“අපි පක්ෂයක් ලෙස දෙමළ ජාතික සන්ධානය තේරීම්කාරක සභාවට ගෙන ඒමට කැපවී කටයුතු කරනවා. ඒ සඳහා අපේ රනිල් වික්‍රමසිංහ නායකතුමාත් කැප වී කටයුතු කරනවා. දෙමළ ජාතික සන්ධානය නොමැතිව ආණ්ඩුවත් එ.ජා.ප යත් ජාතික ගැටලුවට විසඳුමක් සෙවීම සඳහා වූ තේරීම් කාරක සභාවට ගිහින් සාකච්ඡා කර වැඩක් නැහැ.” එ.ජා.ප මහලේකම් තිස්ස අත්තනායක කියා සිටියේ ය.ගිය සතියේ දී කොළඹ නගරාධිපති මොහොමඩ් මුසාමිල්ගේ නිවසේ විශ්වවිද්‍යාල කථිකාචාර්යවරුන්, ආචාර්ය වරුන් සහ මහාචාර්යවරුන් සඳහා විශේෂ සාකච්ඡාවක් පැවැත්විණි. එ.ජා.ප මහ ලේකම් තිස්ස අත්තනායක, පාර්ලිමේන්තු මන්ත්‍රී වරුන් වන රවි කරුණානායක සහ කබීර් හෂීම් යන මන්ත්‍රීවරු මෙයට සහභාගි වී සිටියහ. එම සාකච්ඡාවේ අරමුණ වූයේ එ.ජා.ප යට අනුබද්ධ විද්වත් සභාවක් පිහිටුවීම සම්බන්ධව ය.මේ අතර ගිය සෙනසුරාදා සවස එ.ජා.ප නායකයාගේ මාධ්‍ය ලේකම් සමන් අතාවුදගේ පුතාගේ විවාහ මංගල උත්සවය පැවැත්විණි. ඒ මීගමුවේ ප්‍රමුඛ පෙළේ හෝටලයකදී ය. මේ අවස්ථාවට මාධ්‍යවේදීන්, කලාකරුවන් ඇතුළු පිරිසක් එක්ව සිටියහ.මේ අතර ගිය ඉරිදා දිනයේ එ.ජා.ප මහලේකම් තිස්ස අත්තනායක ජාතික රෝහලට ඇතුළත් වූයේ ශල්‍යකර්මයක් සිදු කරගැනීම සඳහායි.සබරගමුව උතුරු මැද සහ නැඟෙනහිර යන පළාත් සභා නුදුරු දිනෙක විසුරුවා හැර හදිසි මැතිවරණයකට යනු ඇතැයි ආරංචිය පසුගිය සති කීපය පුරා මාධ්‍ය ක්ෂේත්‍රයේ මෙන්ම ජනතාව අතර ද එදිනෙදා කතාබහට ලක් වූවකි.ඒ කතාබහ අතරතුර පසුගිය 29 වැනිදා සබරගමුව පළාත් සභාව රැස්වූයේ එහි සභාපති රංජිත් බණ්ඩාර මහතාගේ ප්‍රධානත්වයෙනි.එය විසුරුවීමට පෙර සබරගමුව පළාත් සභා අවසන් රැස්වීම වනු ඇතැයි විපක්ෂයේ මෙන්ම ආණ්ඩු පක්ෂයේ ද ඇතැම් මන්ත්‍රීවරුන්ගේ අදහස විය. කෙසේ වෙතත් මහ ඇමැති මහීපාල හේරත් එදින සභාවට සහභාගි නොවන බවට සභාපතිවරයාට දන්වා තිබිණි.මහීපාල හේරත් මහ ඇමැතිවරයා මහනුවර දළදා මාලිගාවේ ආගමික වතාවත්වල නිරත වන අතරතුර එදින උදෑසන 10ට රැස්වූ සබරගමුව පළාත් සභාව උණුසුම් වාද විවාදවලින් ද අදහස් උදහස්වලින් ද පිරුණක් විය.එක්සත් ජාතික පක්ෂයේ පළාත් සභා මන්ත්‍රී අධිනීතිඥ සමිත ආටිගල සිය නමින් සභාවට විශේෂ යෝජනාවක් ඉදිරිපත් කර තිබිණි. ඒ පළාත් සභා ක්‍රමය තවදුරටත් ශක්තිමත් කළ යුතුය යන්නය. යෝජනාව ස්ථිර කළේ ද එ.ජා.ප.යේ මන්ත්‍රීවරයෙකු වන නිහාල් ෆාරුක් මහතාය.යෝජනාවට අදාළව ශ්‍රී ලංකා නිදහස් පක්ෂයේ මන්ත්‍රීවරු බොහෝ දෙනෙක් ද එය අගයමින් කතා කළහ. ආණ්ඩු පක්ෂය වෙනුවෙන් පිළිතුරු කතාව සිදුකළේ කෘෂිකර්ම හා ඉඩම් අමාත්‍ය ශ්‍රී ලාල් වික්‍රමසිංහය. ඔහු ශ්‍රී ලංකා නිදහස් පක්ෂ තරුණ සම්මේලනයේ ලේකම්වරයා වශයෙන් ද කටයුතු කළ අයෙකි. එසේම එම පක්ෂයේ යටියන්තොට මැතිවරණ කොට්ඨාසයේ ආසන සංවිධායකවරයා ද වේ. ශ්‍රී ලාල් වික්‍රමසිංහ සිය කතාව ආරම්භයේදීම හිටපු ජනාධිපති ජේ.ආර්.ජයවර්ධනට සිය ප්‍රශංසාව පළකළේය. ඒ පළාත් සභා ක්‍රමය ඔහු විසින් හඳුන්වා දීම නිසාය.”ගිය පළාත් සභාවේ ජ.වි.පෙ.ට 10ක් තිබුණා. මේ පාර දෙකයි. හෙට අනිද්දා පළාත් සභා ඡන්දෙන් පස්සේ ජ.වි.පෙ. ඒ දෙකත් හැලෙනවා.” ශ්‍රී ලාල් වික්‍රමසිංහ සඳහන් කළේ සභාව එකම සිනහ ගඟුලක් බවට පත්කරමිනි.”මම තව අනාවැකියක් කියන්නම්. ඉදිරි දින කීපය ඇතුළත අපේ පළාත් සභාව විසුරුවා හරිනවා” එසේ කියූ ශ්‍රී ලාල් වික්‍රමසිංහ මුලසුනේ සිටි රංජිත් බණ්ඩාර දෙස බැලීය. “ඇයි සභාපතිතුමා ඔබතුමත් දන්නවනේ ඒ හරිය එසේ ප්‍රශ්න කළ ශ්‍රී ලාල් අනතුරුව පැවසුවේ ඉදිරි පළාත් සභා මැතිවරණයෙන් සබරගමුව පළාත් සභාව තුනෙන් දෙකක බහුතරයක් සහිතව එක්සත් ජනතා නිදහස් සන්ධානයම නැවත වතාවක් අති විශිෂ්ට ලෙස ජය ගන්නා බවය.”කවුද මහ ඇමැති” ශ්‍රී ලාල් වික්‍රමසිංහට බාධා කරමින් ආණ්ඩු පක්ෂයේ මන්ත්‍රීවරයෙක් සුළු බාධාවක් කළේය. වෙනින් කවුරුවත් නෙවෙයි. මහීපාල හේරත්ම තමයි අපේ මහ ඇමැති අපේක්ෂකයා. එසේම මීළඟ මහ ඇමැතිවරයාත් ඔහුයි.” ඔහු වැඩිදුරටත් හෙළිදරව් කළේය.”හැබැයි මේ සමන් දෙයියන්ගේ රටේ සමන් දෙයියන්ගේ පිහිටෙන්වත් යූ.එන්.පියට දැන් ඔය ඉතුරු වෙලා තියෙන ආසන ටිකවත් අඩුගානේ බේරගන්න පුළුවන්ද මන්දා” එසේ කියමින් ශ්‍රී ලාල් වික්‍රමසිංහ අසුන් ගත්තේය.විවිධ පළාත්වල ත්‍රී රෝද රථ හිමියන්ගේ සංගම්වලින් ආර්ථි සංවර්ධන අමාත්‍ය බැසිල් රාජපක්ෂ මහතාට ඉල්ලීම් ඉදිරිපත් වී තිබේ. ඒ ඔවුන්ගේ ප්‍රශ්න පිළිබඳව සාකච්ඡා කිරීම සඳහා අවස්ථාවක් දෙන ලෙස ඉල්ලමිනි. ත්‍රී රෝද රථයකින් ගමන් කළ හැක්කේ තිදෙනෙකුට පමණක් ය යන නීතිය පිළිබඳව ඇමතිවරයා මැයි 18 වෙනිදා පැවැත්වූ කැබිනට් මණ්ඩල රැස්වීමේ දී කරුණු දැක්වීය. කාලීන අවශ්‍යතාවලට ගැළපෙන පරිදි එම නීති සංශෝධනය විය යුතු බව එහිදී පෙන්වා දුන් ඇමතිවරයා ත්‍රී රෝද රථය කියන්නේ මේ රටේ පොදු ජනතාවගේ වාහනය. ගම්බද ගෙවල්වල දරුවන් දෙදෙනෙකු හෝ තිදෙනකු සිටින අවස්ථාවල එම පවුලේ සැමදෙනා එක ත්‍රී රෝද රථයකින් තමයි ගමන් කරන්නෙ. ඒත් මේ නීතිය නිසා ඒකට ඉඩ ලැබෙන්නේ නැහැ” යැයි ප්‍රකාශ කළේය.පාසලට රෝහලට සහ හදිසි ගමන්වලට මෙන්ම එදිනෙදා කටයුතුවලට ද සාමාන්‍ය ජනතාව යොදා ගන්නා ඔවුන්ගේ කුදුමහත් ජීවන කටයුතුවලට ආධාරකයක් බවට පත්ව ඇති ත්‍රී රෝද රථය පිළිබඳව සැලකිල්ලක් දැක්විය යුත්තේ එම තත්ත්වය පිළිබඳවත් අවධානය යොමු කරමින්ය යන්න ඇමතිවරයාගේ අදහස වීය.එබැවින් මේ නීතිය සංශෝධනය විය යුතු බව අමාත්‍යවරයා යෝජනා කළ අතර එයට ඇමතිමණ්ඩල අනුමැතිය ලැබුණි.ත්‍රී රෝද සංගම්වල බලාපොරොත්තුව වී ඇත්තේ බැසිල් ඇමතිවරයා හමුවී මේ සංශෝධන ඉක්මනින් නීතිගත කරවා ගැනීමට ඔහුගේ ආධාරය ඉල්ලා සිටීමය. මෑතක දී දිවි නැඟුම වැඩසටහන යටතේ ස්වයංරැකියා සඳහා ත්‍රී රෝද රථ ලබාදීමට ඇමතිවරයා මූලික වී කටයුතු කළ අතර ත්‍රී රෝද රථ හිමියන්ගේ ගැටලුවල දී හැම විටක දී ම මැදිහත් විය. පළාත් සභා ක්‍රමය හඳුන්වාදීමෙන් පසු ඒ ඒ පළාත් මහ ඇමැතිවරයා තේරී පත් වන්නේ අදාළ පළාතේ කුමන හෝ එක් දිස්ත්‍රික්කයක් පදනම් කර ගෙනය.වසර 25 ක ශ්‍රී ලංකා පළාත් සභා ඉතිහාසයේ තේරී පත් වූ මහ ඇමැතිවරු සේවය කරන්නේ, තමා නියෝජනය කරන දිස්ත්‍රික්කයට මිස පළාතේ සෙසු දිස්ත්‍රික්කවලට නොවන බව පොදු චෝදනාවක් පවතී.කෑගල්ල දිස්ත්‍රික්කයේ සබරගමුව මහ ඇමැති ධුරයට දෙවරක් තේරී පත් වූ වත්මන් මහ ඇමැති මහීපාල හේරත් තෙවන වරටත් පත් කර ගත යුතු යයි පසුගියදා රැස්වූ රත්නපුර දිස්ත්‍රික්කයේ සියලුම නගරාධිපතිවරු, ප්‍රාදේශීය සභාපතිවරු එක හඬින් එකම මතයකට පැමිණියහ.රත්නපුර දිස්ත්‍රික්කය එක් මහ නගර සභාවක්, නගර සභා දෙකක් සහ ප්‍රාදේශීය සභා 15 න් සමන්විතය. එම ආයතන 18 ම බලය එක්සත් ජනතා නිදහස් සන්ධානය සතු වේ. ඒ අතුරින් ඇඹිලිපිටියේ නගර සභාවේ සභාපති ධුරය උසුලන වේවැල්දෙනියේ ඥානප්‍රභා හිමිපාණෝ ජාතික හෙළ උරුමය නියෝජනය කරති. ඇහැලියගොඩ ප්‍රාදේශීය සභාවේ සභාපති සරත් සංදනායක මහතා ශ්‍රී ලංකා මහජන පක්ෂයේය. කොළොන්න ප්‍රාදේශීය සභාවේ සභාපති දයා පතිරණ මහතා ලංකා සම සමාජ පක්ෂිකයෙකි. ඔවුන් තිදෙනා හැරුනු විට සෙසු සභාපතිවරු සියලු දෙනාම ශ්‍රී ලංකා නිදහස් පාක්ෂිකයෝය. රැස්වීම යන අතරතුරේ ඔවුන් 18 දෙනාම සඳහන් කළේ ඉදිරි සබරගමුව පළාත් සභා මැතිවරණයටද එක්සත් ජනතා නිදහස් සන්ධානයෙන් වත්මන් මහ ඇමැති මහීපාල හේරත් මිස ඔහුට සම කළ හැකි වෙනත් මහ ඇමැතිවරයෙක් නොමැති බවයි. ඔබතුමා කෑගල්ලෙන් තේරී පත් උණත් දිස්ත්‍රික් භේදයකින් තොරව මුළු පළාතටම සාධාරණය ඉටු කළා. විශේෂයෙන් රත්නපුර දිස්ත්‍රික්කයට ඔබ තුමා තරම් සේවයක් ඉටු කළ මහ ඇමැතිවරයෙක් අවුරුදු 25 ක සබරගමුව පළාත් සභා ඉතිහාසයේ අපට හමු වී නෑ.” ඔවුහු එක හඬින් කීහ.මේ ඇගැයුමෙන් පමණක් නතර නොවූ සභාපතිවරු ඉදිරි මහ ඇමති අපේක්ෂකත්වයද වත්මන් මහ ඇමතිවරයාටම ලබා දිය යුතු යයි යෝජනාවක් ද ස්ථිර කර ගත්හ. අපි මේ යෝජනාව ලිඛිතව ජනාධිපතිතුමාට දන්වා යවනවා. යෝජනාව ගෙන ආ ගොඩකවෙල ප්‍රාදේශීය සභාවේ සභාපති වී.ජී. මංගලතිස්ස කීය.දාහත් වැනි ආණ්ඩුක්‍රම ව්‍යවස්ථා සංශෝධනය ගෙන ඒමට වූ පුරවැසි කමිටුවේ සභාපතිවරයා වූයේ එ.ජා.ප හිටපු නියෝජ්‍ය නායක කරූ ජයසූරියයි. එහි දී ආගමික නායකයන් සිවිල් සංවිධාන නියෝජිතයන්, විවිධ සමාජ දේශපාලනික බලවේග ඒකරාශී කරගනිමින් 17 වැනි ආණ්ඩුක්‍රම ව්‍යවස්ථා සංශෝධනය යථාර්ථයක් බවට පත් කිරීමට පුරෝගාමි මෙහෙවරක් ඉටු කිරීමට කරුට හැකි වූයේය. පසුගිය සතියේ දී සිවිල් සංවිධාන නියෝජිතයන් ගණනාවක් අමරසේකර මාවතේ කරු ගේ නිවෙසේදී හමු වී කීවේ “ආණ්ඩුව මෙදා පාර පළාත් සභා මැතිවරණයේදීත් පරණ පුරුදු වැඩපිළිවෙළ ක්‍රියාත්මක කරන්නට යනවා” යි කියාය.කරු මෙහි දී පෙන්වා දුන්නේ ස්වාධීන මැතිවරණ කොමිසමක් ගෙන ඒම කෙසේ වෙතත්, මැතිවරණ කොමසාරිස්වරයා මැතිවරණ සම්බන්ධව නිකුත් කළ නිර්දේශ ටිකවත් අඩුම ගණනේ ක්‍රියාත්මක කිරීමට කටයුතු නොකළ බවය. එහි දී සිවිල් සංවිධාන නියෝජිතයන් කියා සිටියේ පසුගිය පළාත් පාලන මැතිවරණවලදී කරු එ.ජා.ප යේ ඡන්ද ව්‍යාපාරය කරට අරගෙන කටයුතු කළා සේ මෙවර ක්‍රියා කළ යුතු බවය.පසුගිය දා තට්ටු මාරු ක්‍රමයට පැවැති පළාත් පාලන මැතිවරණ මාලාවේ දී බස් රථයක නැඟී ඒ ඒ ප්‍රදේශයන්ට යමින් එ.ජා. පක්ෂයේ ඡන්ද දායකයන් හා පාක්ෂිකයන් ඡන්ද පොළට ගෙන යාමට මානසිකව සවිමත් කළ ආකාරයත් එහිලා මුහුණ දුන් අභියෝග ගැනත් ඔවුන්ට පෙන්වා දුන් කරු කීවේ අපි කණ්ඩායමක් ලෙස කටයුතු කරමින් අපේ අය ඡන්ද පොළට ගෙනියනවා වාගේම, ඒ අයගේ ඡන්දයට නියමිත වලංගුභාවය ලබා දීමට අපි ඇප කැප වෙන්නට වුවමනායි කියාය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ තායිලන්තය බලා පිටත් වූයේ ඉකුත් සිකුරාදා ය. එහිදී පසුගිය 29 වැනිදා මහින්ද රාජපක්ෂ ජනාධිපතිතුමා ඇතුළු රජයේ දූත පිරිස තායිලන්තයේ වෙසෙන ශ්‍රී ලාංකිකයන් මුණ ගැසීමට ද අමතක නොකළහ.“විවිධ විදෙස් බලපෑම් හමුවේ, අභියෝග හමුවේ රට ඉදිරියට ගෙන යාමට ඔබතුමන් ගන්නා උත්සාහය, කැපවීම කෙරෙහි අප තුළ ඇත්තේ විශාල ගෞරවයක්.” බොහෝ ශ්‍රී ලාංකිකයෝ ජනපතිතුමන් සමඟ එහිදී පවසා සිටියහ.“ඔබලා සියලු දෙනාම රට ගැන සිතා වැඩ කළ යුතුයි.” ජනාධිපතිතුමන් ඊට පිළිතුරු වශයෙන් පැවසීය.“රටට එරෙහිව ඇතැම් පිරිස් රට ඇතුළේ ඉඳගෙන අවලාද නඟනකොට බොහෝ දෙනා නිහඬව ඉන්නවා. අපේ රටේ කීර්ති නාමයට කැළලක් වන එවැනි අවස්ථාවල රට වෙනුවෙන් හඬ නඟන ඔබතුමාටත් අපේ ස්තුතිය පළ කර සිටිනවා. ජනාධිපතිතුමාටත්, රටටත් ඔබතුමා සැබෑ ශක්තියක්.” ශ්‍රී ලාංකික පිරිස විමල් වීරවංශට පැවසූහ.තායිලන්ත - ශ්‍රී ලංකා ද්වි පාර්ශ්වික සාකච්ඡා තායිලන්ත අග්‍රාමාත්‍ය කාර්යාලයේ දී පසුගිය 30 වැනිදා පැවැති අතර එහිදී තායිලන්ත අගමැතිනි යින්ග්ලක් ෂිනවත්‍රා පවසා සිටියේ ශ්‍රී ලංකාවේ කෘෂිකර්මාන්තය, ධීවර හා අධ්‍යාපන ක්ෂේත්‍ර නඟා සිටුවීමට තායිලන්තයේ පූර්ණ සහාය ලබා දෙන බවයි.“සියම් උපසම්පදාව ශ්‍රී ලංකාවට ලබා දී 2013 වන විට වසර 260 ක් සපිරෙනවා. ඒ වෙනුවෙන් දෙරට අතර විශේෂ සමරු වැඩසටහන් පැවැත්වීම පිළිබඳව මගේ අවධානය යොමුව තිබෙනවා.” යින්ග්ලක් ෂිනවත්‍රා මහත්මිය පෙන්වා දුන්නේය.“එය ඉතා වැදගත් යෝජනාවක්. එමඟින් දෙරට අතර සබඳතා තවත් ශක්තිමත් කෙරේවි.” ජනාධිපතිතුමන් එම යෝජනාවට එකඟ වූයේ ඉතා සතුටිනි.එම අවස්ථාවට අමාත්‍ය විමල් වීරවංශ, පාර්ලිමේන්තු මන්ත්‍රී සජින් වාස් ගුණවර්ධන, ජනාධිපති ලේකම් ලලිත් වීරතුංග, විදේශ කටයුතු අමාත්‍යාංශ ලේකම් කරුණාතිලක අමුණුගම, තායිලන්තයේ ශ්‍රී ලංකා තානාපති ජෙනරාල් ශාන්ත කෝට්ටේගොඩ යන මහත්වරු ද එක්ව සිටියහ.විශේෂ ආරාධිතයන් සඳහා සකසා තිබු දිවා ආහාර මේසයෙහි ජනාධිපතිතුමන්ට ඉදිරියෙන් තායිලන්ත අගමැතිනී යින්ග්ලක් ෂිනවත්‍රා අසුන් ගෙන සිටි අතර අගමැතිවරියට දකුණු පසින් විමල් වීරවංශ අමාත්‍යවරයා ද වම් පසින් සජින් වාස් ගුණවර්ධන මන්ත්‍රීවරයා ද අසුන් ගෙන සිටියහ.මේ කෑම මේසයෙහි තායිලන්තයට සුවිශේෂී රස කැවිලි රැගත් පිඟන් රැසක් තිබුණු අතර ඒවා තබා තිබුණේ තුන් දෙනකුට එකක් බැගින් වන පරිද්දෙනි.එහිදී සිනහමුසු මුහුණින් විමල් වීරවංශ අමාත්‍යවරයා දෙස බැලු ජනාධිපතිතුමන්,“විමල් මේ රස කැවිලි එහෙම කන්නේ නැද්ද?” යනුවෙන් විමසුවේය.“අතේ දුරින් නැහැනේ ජනාධිපතිතුමනි” විමල් වීරවංශ සිනහ වෙමින් පිළිතුරු දුන්නේය.දිවා භෝජන සංග්‍රහය අතරතුර වාදක කණ්ඩායමක් පසුබිම් සංගීතය සැපයූ අතර එම කණ්ඩායම ශ්‍රී ලාංකික සංගීත කණ්ඩායමක් වීය. ඔවුන්ගේ සුමිහිරි පසුබිම් වාදනය සම්බන්ධයෙන් දිවා භෝජන සංග්‍රහය අවසානයේ ෂිනවාත්‍රා මහත්මිය සිය කෘතඥතාව පළ කර සිටිනු අන්දම ද දැකගත හැකි විය.ඉහත රාජ්‍යතාන්ත්‍රික කටයුතු සිදු වන අතරතුර 30 වැනිදා රාත්‍රියේදී විමල් වීරවංශට ශ්‍රී ලංකාව බලා පිටත් වීමට සිදු විය. දිවා භෝජන සංග්‍රහයෙන් පසු තමා නවාතැන් ගෙන සිටි ස්ථානයට පැමිණ යළි බැංකොක් ගුවන් තොටුපළ බලා පිටත්ව යා යුතුව තිබු අතර ඒ සඳහා විමල් වීරවංශට ඉතිරිව තිබුණේ පැය තුනක් පමණි.ගුවන් තොටුපළ බලා යන ගමනේදී අමාත්‍යවරයාට දැඩි මාර්ග තදබදයකට ලක්වීමට සිදුවිය.“දැන් පැය 1/2 ක් අපි එක තැන.” විමල් අමාත්‍යවරයා පැවසුවේය.“තායිලන්ත රජ පවුලේ කෙනෙක් යනවා ඇති. ඒකයි මාර්ග තදබදය.” රියදුරා ද පෙන්වා දුන්නේය.මාර්ග තදබදය තුළ ඉන්නා අතරතුර ඇමැතිවරයාට දැක ගත හැකි වූයේ විදුලි දුම්රියක් මාර්ගයට ඉහළින් ගමන් ගන්නා අන්දමයි.“දැන් කරන්න දෙයක් නැහැ. අපි විදුලි දුම්රියෙන්වත් ගුවන් තොටුපළට යමු.” අමාත්‍යවරයා පැවසුවේය.මාර්ග තදබදය මැද්දේ තම ගමන් මලු ඔසවා ගත් ඇමැති විමල් වීරවංශ සහ සම්බන්ධීකරණ ලේකම්වරයා දුම්රිය ස්ථානයක් වෙත පයින්ම ගමන් ගත්හ.ඉන් අනතුරුව විදුලි දුම්රිය තුනක් මඟින් අවසානයේදී බැංකොක් ගුවන් තොටුපළ වෙත ළඟා වීමට ඇමැතිවරයා සමත් විය.පසුව තමන් පැමිණි නිල රථ රියදුරුට දුරකථන ඇමතුමක් ගත් අමාත්‍යවරයාට දැන ගැනීමට ලැබුණේ එම නිල රථය තවමත් මාර්ග තදබදය හේතුවෙන් තිබු ස්ථානයේම නවතා ගෙන සිටින බවය.ගුවන් යානය වෙත පැමිණි ඇමැතිවරයා පැවසුවේ “අපි බලා හිටියා නම් තාමත් එතැනමයි” යනුවෙනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=ab12060316</link>
    <topic>මිල අඩුවීමේ සහනය ඉදිරියේදී ජනතාවට ලැබේවි</topic>
    <author/>
    <content>ලෝක වෙළෙඳ පළේ බොර තෙල් බැරලයක මිල අඩු වුණා. එහි සහනය ජනතාවට නොදෙන්නෙ ඇයි?”තෙල් මිල පහත වැටුණ සැණින් ඒ සහනය ජනතාවට දෙන්න අමාරුයි. මොකද මාස එකහමාරකට පමණ අවශ්‍ය තෙල් මේ වන විට අපි ගබඩා කර තිබෙනවා. ඒ ගබඩා කර තිබෙන්නෙ වැඩි මිලට ගත් තෙල්. ඒවා අඩු මිලට දෙන්න සංස්ථාවට හැකියාවක් නැහැ.””මේ මිලට තව මාසයක් දෙකක් තිබුණොත් මිලෙහි අඩු කිරීමක් කරන්න පුළුවන්.”තෙල් මිල මාසයක් දෙකක් මෙලෙස අඩුව පැවතුණහොත් එහි සහනය දෙන බවට ඔබ ජනතාවට පොරොන්දු වෙනවද?”ඇමැතිතුමා වගේම මේ ගැන කටයුතු කරන සංස්ථාවේ අධ්‍යක්ෂ මණ්ඩලයත් එකතු වී ඒ ගැන තීරණය කරාවි.””ඇත්තට ම මේ මිල යම් ස්ථාවර බවක තිබුණොත් එහි වාසිය ජනතාවට දිය යුතු බවයි මගෙත් හැඟීම.”මාස එකහමාරක් වැනි කාලයක් මිල ස්ථාවරව තිබුණොත් සහන දෙනවා යැයි කීම ඇමැතිවරයාගේ දෙබිඩි ප්‍රකාශයක් බවයි තෙල් සංස්ථාවේ ජාතික සේවක සංගමය පවසන්නෙ?”එ.ජා.ප. පාලන කාලයේ ලෝක වෙළෙඳ පළේ තෙල් මිල අඩු වූ සැණින් ම මිල අඩු කළේ කවදද කියලා අපටත් හොයලා කියන්න කියලයි මම ඔය වෘත්තීය සමිතියෙන් ඉල්ලා සිටින්නෙ. දත් තිබුණට බුරලා වැඩක් නැහැ. හැපෙන්නෙ නැත්නම්.”තෙල් සංස්ථාව මේ තරම් පාඩු ලබන්න ප්‍රධාන හේතුව වුණේ එජාපයයි. ත්‍රිකුණාමලයේ තෙල් ටැංකි ටික අවුරුදු 33 කට ඉන්දියාවට බදු දුන්නා. ඒ නිසා අපට ලාබ කාලෙට තෙල් ගබඩා කරන්න තැනක් නැතිවුණා.එ.ජා.ප. කළ වැරදි ඇයි දිගින් දිගටම ක්‍රියාත්මක වෙන්නෙ?”ඉන්දියාව කියන්නෙ අපේ අසල්වැසි රට. මේ ගිවිසුම් හිතුමතේ අහෝසි කරලා ඉන්දියානු රජය අමනාප කරගෙන බැහැ. එහෙත් මේවා නිවැරදි නොකර සිටින්නෙත් නැහැ.තෙල් සංස්ථාවේ වංචා, දූෂණ, අකාර්යක්‍ෂමතා, නාස්තිය පිටු දැකීමට ගෙන ඇති වැඩපිළිවෙළ මොකක්ද?”මේ ගැන පක්ෂ භේදයකින් තොරව සියලු සමිති එකමුතු වී ක්‍රියාත්මක විය යුතුයි.””අපිත් මේ ගැන ක්‍රියත්මක නොවෙනවා නොවේ. දඬුවම් දීමේදී අධිකරණ ක්‍රියාවලියකටත් යන්න වෙනවා. එතැනදී කටයුතු ප්‍රමාද වෙනවා.”---------ලෝක වෙළෙඳ පළේ තෙල් බැරලයක මිල අඩුවීමත් ඒ සහනය අපට නොලැබීමත් ගැන මොකද හිතන්නෙ?ලෝක වෙළෙඳ පොළේ තෙල් බැරලයක මිල පහත වැටීම රටට හොඳයි. මොකද ආනයන අපනයන පරතරය අඩු වෙනවා. මෙහි වාසිය ජනතාවට අනිවාර්යෙන්ම ලැබෙන්න ඕනෙ.මොකද තෙල් මිල ඉහළ ගියාම අපි ඉන්ධනවලින් වගේම භාණ්ඩවලින්, විදුලි බිලෙන්, බස්, ත්‍රිරෝද ගාස්තුවෙන් යනාදි වශයෙන් ඒ මිල ගෙව්වා. දැන් නැවත ජනතාවට මේ සහනය ලැබෙන්න ඕනෙ.පසුගිය එජාප රජය එවැනි සහනයක් නොදුන් බවයි ආණ්ඩු පාර්ශ්වය නම් පවසන්නෙ?ඒක සම්පූර්ණ සත්‍යයක් නොවේ. මොකද ඒ එජාප ආණ්ඩුව වැඩි කලක් පැවැති ආණ්ඩුවක් නොවේ. අවුරුදු හතරක්වත් ආණ්ඩුව තිබුණා නම් ඒ ගැන යමක් කියන්න පුළුවන්.ඇත්තටම මෙවැනි ක්‍රමයක් ක්‍රියාත්මක කළ යුතු බවට යෝජනා කළේ එජාපයයි. එදා මේ ආණ්ඩුව විපක්ෂයේ හිඳිමින් ඊට විරුද්ධ වුණා. අද ඒ දේම කරනවා. කරන දේ හරියට කරන්න කියන්න. එතකොට ගැටලුවක් නෑ. මිල අඩු වුණාම ජනතාවට ඒ සහනය ලැබිය යුතුමයි.වැඩි මිලට ගෙන ගබඩා කර ඇති තෙල් අඩු මිලට දෙන්නේ කෙසේ ද යන වගත් ඛණිජ තෙල් කර්මාන්ත ඇමැතිවරුන් ප්‍රශ්න කරනවා?ඔවුන්ගේ තර්කය ඒක නම් සංස්ථාවේ කළමනාකාරිත්වය ගැනත් අපට හුඟක් ප්‍රශ්න අහන්න පුළුවන්. හොඳයි. අඩුම තරමේ මේ තෙල් මිල ලෝක වෙළෙඳ පළේ ඉහළ පහළ යෑමේදී ආණ්ඩුවේ පැහැදිලි වැඩ පිළිවෙළ මොකක්ද කියලා ජනතාවට පැහැදිලි කළ යුතුයි. මේ අය මිල ගැන එක එක කතා කියනවා. මේ කතා නතර කරලා පැහැදිලි මිල ප්‍රතිපත්තියක් ජනතාවට හෙළි කරන්න කියන්න.එජාප ත්‍රිකුණාමලයෙ තෙල් ටැංකි බදු දීම නිසා මිල පහත වැටුණ විට තෙල් ගබඩා කිරීමට ඉඩක් නැති බවත් තෙල් සංස්ථාව පාඩු ලැබීමට එය ප්‍රධාන හේතුවක් බවක් ආණ්ඩුව පවසනවා.ඒක නම් සම්පූර්ණයෙන්ම බොරුවක්. බොහෝ කාලයක් තිස්සේ මේ ටැංකිවලින් බහුතරයක් භාවිතයට ගෙන තිබුණෙ නෑ. අදටත් තත්ත්වය ඒකයි. සංස්ථාවට ඕනෙ නම් අදත් ඒවා ගන්න පුළුවන්.සංස්ථාවේ වංචා දූෂණ මඬින්න එජාප වෘත්තීය සමිතිවල සහාය අවශ්‍ය බව කියවෙයි. මේ සහාය දෙන්න සූදානම් ද?ඒවා වෘත්තීය සමිතිවලට වඩා ඉහළින් සිටින පිරිස් කළ යුතු දේවල්. දූෂකයන්ට දඬුවම් දිය යුතුයි. අද වෙලා තියෙන්නෙ දේශපාලන ඥාතීත්වයට හා හිතවත්කමට කිසිම සුදුසුකමක් නැති අය ඒ ආයතනවලට පත් කර තිබීමයි. මෙය කිසිම ආණ්ඩුවකින් නොකළ යුතු දෙයක්.සංවාද සටහනසුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206031</link>
    <topic>ආපදා වැඩි වන්නේ පරිසර විනාශය නිසා ද?</topic>
    <author>නිහාල් පී. අබේසිංහ</author>
    <content>අනිද්දාට (5) යෙදෙන ජගත් පරිසර දිනය වෙනුවෙනි.අපේ රටට භූ කම්පන - නායයෑම් - ගංවතුර - සුළි සුළං තර්ජන?ජගත් පරිසර දිනය අනිද්දායි. මෙවර තේමාව හරිත ආර්ථිකයයි. කෙසේ වුවත් මේ පරිසරය දිනය අභිමුව ශ්‍රී ලංකාව ආපදා සූදානමක තබන්නට සිදු වී තිබේ. ඉන් විශාලම තර්ජනය භූ කම්පනයි. ඊට අමතරව ගංවතුර නායයෑම් කණ්ඩි කඩා වැටීම් බහුලව ඇතිවීමට ඉඩ ඇතැයි විද්‍යාඥයෝ අනතුරු අඟවති. මේ පිළිබඳව මෙරට විවිධ ක්ෂේත්‍රවල විද්‍යාඥයන් දක්වන අදහස් මෙසේ පළ කරමු.අන්තර් මෝසම් සමය අවසන් වී ඇත. අකුණු නිසා පසුගිය මාසයේ විසි දෙනෙක් පමණ මරණයට පත්වූහ. මේ දිනවල වැස්සක් ලැබෙන්නේ නිරිත දිග මෝසම් සමය ආරම්භ වීම් නිසායි. මුළු තෙත් කලාපයටම ඉදිරි මාස දෙක ඇතුළත අධික වැස්සක් ලැබීමට ඉඩකඩ ඇත.මේ වැසි ලැබීමත් සමඟ මෙරට දිස්ත්‍රික්ක 12 ක පමණ නායයෑම් අනතුරු ඇතිවීමේ අවදානමක් පිළිබඳව ජාතික ගොඩනැගිලි පර්යේෂණ සංවිධානයේ නායයෑම් අංශ ප්‍රධාන ආර්. එම්. එස්. බණ්ඩාර මහතා අනතුරු අඟවයි.නුවරඑළිය, බදුල්ල, මාතලේ, මහනුවර, රත්නපුර, කෑගල්ල, කළුතර, මාතර, ගාල්ල, හම්බන්තොට, ගම්පහ, කොළඹ යන දිස්ත්‍රික්කවල නායයෑමේ අවදානම තිබේ. මාතර හම්බන්තොට කොළඹ ගම්පහ දිස්ත්‍රික්කවල බහුලව සිදුවන්නේ කණ්ඩි කඩා වැටීමය. ජනතාව ගොඩනැඟිලි ඉදිකිරීමේදී කරන අවිධිමත් අයුරින් ගෙබිම් කැපීම පස් කැපීම මීට ප්‍රධාන හේතුවයි. ඒ අනුව පරිසරය විනාශ කරන අවිධිමත් ලෙස කටයුතු කරන අයටම ඒ විනාශය ආපසු බූමරංගයක් ලෙස තමාටම පැමිණෙන අවස්ථා අප බහුලව දැක ඇත. මීට විසඳුම විද්‍යාත්මක උපදෙස් මත කණ්ඩි කැපීම් සිදු කිරීම බව ද බණ්ඩාර මහතා කීය.නායයෑම්වලට ප්‍රධාන හේතුව වනාන්තර විනාශය හා අවිධිමත් ඉදිකිරීම් - ජ්‍යෙෂ්ඨ මහාචාර්ය කපිල දහනායකඅපේ රටේ සිදුවන සුළු භූ චලන මහ භූ චලනයක පෙර නිමිත්තක් වෙන්නත් ඉඩකඩ තිබෙනවා. - ජ්‍යෙෂ්ඨ මහාචාර්ය සී. බී. දිසානායකඉදිරියේදී ගංවතුර - සුළි සුළං බහුලව ඇතිවිය හැකියි - ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහපස් කණ්ඩි කඩා වැටීම් සුලභ වූයේ අවිධිමත් ඉඩම් පරිහරණය නිසයි - ජාතික ගොඩනැඟිලි පර්යේෂණ සංවිධානයපසුගියදා පස් කඩා වැටීම් කණ්ඩි කඩා වැටීම් නිසා මරණ 3 - 4 ක් ද සිදුවිය. මීට ප්‍රධාන හේතුව මේ දිනවල නුවරඑළිය, බදුල්ල, මහනුවර, මාතලේ, කෑගල්ල, රත්නපුර, කළුතර වැනි ප්‍රදේශවල පස වර්ෂාපතනය නිසා බුරුල් වී පැවතීමයි. අනෙක් එක අවිධිමත් ඉඩම් පරිහරණය හා අවිධිමත් ලෙස ගොඩනැගිලි ඉදිකිරීම බව ද බණ්ඩාර මහතා පෙන්වා දෙයි.මේ අනුව මේ දිනවල අධික වැස්ස පවතින දිනවල වළවල් කැපීම, කණ්ඩි කැපීම, ළිං කැපීම ආදිය කරන විට ඉතා සැලකිලිමත් විය යුතු බව ද භූ විද්‍යාත්මක උපදෙස් හා ආරක්ෂක උපක්‍රම අනුගමනය කළ යුතු බව ද බණ්ඩාර මහතා පෙන්වා දෙයි.හපුගස්තැන්න වැවිලි කර්මාන්ත ආයතනයට අයත් දෙමෝදර වේවැල්හින්න වේල්ල පිළිසකර කිරීමට වතු කම්කරුවන් වූ මාරිමුත්තු නඩරාජ්, රාසු කනගරාජ්, අංගමුත්තු කින්නසාමි මා ඉලංගුවන් තිරුමේනි යන අය වතු අධිකාරි විසින් පස් කැපීමට යොදවා තිබිණි.(29) දා පෙරවරු 8.30 ට පමණ එම පස් කැපීමේ යෙදී සිටියදී වේල්ල ඔවුන්ගේ ඇඟ මතට කඩා වැටී ඇත. සිවුදෙනාගෙන් දෙදෙනකු දිවි බේරා ගත් අතර එම්. නඩරාජ් (55) පස් කන්දට සහමුලින් යට වී මිය ගියේය. එම්. තිරුමේනි අය බරපතළ තුවාල ලබා බදුල්ල රෝහලට ඇතුළත් කර ඇත.ඇල්ල පොලීසියේ නිලධාරීහු ඇතුළු ප්‍රදේශවාසීහු ඔවුන් බේරා ගැනීමට මහත් වෙහෙසක් දරා ඇත.කාලගුණ විද්‍යා දෙපාර්තමේන්තුවේ හිටපු අධ්‍යක්ෂ හා ජ්‍යෙෂ්ඨ කාලගුණ විද්‍යාඥ කේ. ආර්. අභයසිංහ මහතා පවසන්නේ ඉදිරි මාස දෙක ඇතුළත මෙරට තෙත් කලාපයට (බටහිර, මධ්‍යම, සබරගමු, ගාල්ල, මාතර දිස්ත්‍රික්කවලට) වැඩි වර්ෂාපතනයක් ලැබෙන බවයි.නිරිත දිග මෝසමෙන් එම වැස්ස ලැබෙන බවත් සුළි සුළං නායයෑම් හා ගස් කඩා වැටීම් ආදිය ද ඇතිවිය හැකි අතර ඒ සඳහා පූර්ව සූදානම් වීම මඟින් අනතුරු අවම කර ගැනීමට හැකියාවක් ලැබෙන බවත් අභයසිංහ මහතා පවසයි.නිරිතදිග මෝසම් කාලයේ වර්ෂාව වැඩි වශයෙන්ම දිවයිනේ නිරිත දිග කොටසට සීමා වෙයි. පීඩන අවපාතයක හෝ අඩු පීඩන ප්‍රදේශයක බලපෑම යටතේ මෝසම් වැසිවල ක්ෂණික ආරම්භය සිදුවූ විට දිවයින පුරාම වාගේ වැසි වර්ධනය වුවත් මෙහිදී ද වැඩි පුරම නිරිතදිග කොටසට වර්ෂාව බලපායි. මෝසම් ආරම්භ වීමත් සමඟම මැඩගස්කා දූපත් ප්‍රදේශයේ වැඩි පීඩන ප්‍රදේශ වලින් ඇරැඹෙන සුළං ප්‍රවාහ අප දිවයින හරහා උතුරු ඉන්දීය අඩු පීඩන ප්‍රදේශ කරා හමා යයි. කිලෝ මීටර් 6 - 8 පමණ උස් මට්ටම් දක්වා හමන සුළං ඉන්දියන් සාගරයෙන් විශාල ජල වාෂ්ප ප්‍රමාණයක් රැගෙන එන හෙයින් නිරිතදිග කොටස වසා සිටින තරම් වලාකුළු වර්ධනය කිරීමට එම වාතාවරණය සමත් වී එම කොටස පුරාම පාහේ වැසි ඇති වේ. සෑහෙන තරමේ (පැයට කි. මී. 40 - 50 පමණ) වේගයෙන් යුතු සුළං ප්‍රවාහ පවතින විට, මධ්‍යම කඳුකරය දක්වා ම ජල වාෂ්ප රැගෙන යාමට සුළං සමත් වනවා මෙන්ම කඳුකර ආචරණය (ර්‍ණපධඨපචනඩඪජ ඥටටඥජබ) නිසා කැටි වැහි වැනි විශාල වලාකුළු පවා වර්ධනය කොට වැසි හෝ ගිගුරුම් සහිත වැසි කඳුකරයටත් ලබා දේ. එවන් අවස්ථාවල ජල විදුලි බලාගාර ආශි‍්‍රත ප්‍රදේශවල විටෙන් විට තද වැසි ද බලාපොරොත්තු විය හැකි බව අභයසිංහ මහතා පවසයි.නිරිතදිග මෝසම් වැසි, ප්‍රමාණයෙන් එතරම් තීව්‍ර නොවූවද දිගු කාලයක් තිස්සේ ඇද හැලේ. සමහර විට විටින් විට කෙටි විරාම ලබමින් දවසේ හෝරා 20 ක් පමණ කාලයක් තුළ පවා වැසි ඇති විය හැකිය. බොහෝ විට වර්ෂාපතන කාලය හෝරා 2 - 3 තරම් දිගු වේ. මේ නිසා පස තුළට වැසි ජලය කාන්දු වීමට කාලය ලැබී, සැලකිය යුතු ගැඹුරක් දක්වා වූ පස් තට්ටු තෙත සහ මඩ කිරීම නායයෑම් සහ විශාල ගස් ඉදිරි වැටීම් වැනි ආපදාවලට මඟ පාදයි. අඩු පීඩන හෝ පීඩන අවපාත ආශි‍්‍රත මෝසම් වැසි පහත් බිම්වල ගංවතුර ඇති කිරීමට ද සමත්ය.මැයි සිට සැප්තැම්බර් දක්වා දිගු වන නිරිතදිග මෝසම් සෘතුවේ වැසිවලින් වැඩිම ප්‍රමාණයක් එහි ආරම්භයේදීම ඇති වීම ස්වාභාවිකය. ශ්‍රී ලංකාවේ නිරිතදිග කොටසේ බොහෝ තැන්වලට මැයි - ජූලි කාලයේදී කෙටි විරාම සහිතව දීර්ඝ වැසි කාලාන්තර පැවතෙයි. සෙසු කාලයේදී (අගෝස්තු - සැප්තැම්බර්) මීට වෙනස් රටාවක්, එනම් දිගු විරාම ද, කෙටි වර්ෂා කාලාන්තර ද සහිතව කාලගුණය පවතී.නිරිතදිග මෝසම් කාලයේ විවිධ ස්වාභාවික ආපදා බලාපොරොත්තු විය ඛ්ැකිය. මෙම මෝසම් කාලයේ ගංවතුර, නායයෑම් සහ දැඩි සුළං ද ඇති වෙයි. අන්තර් මෝසම් කාලයේදී තරම් නොවූවද අකුණු අනතුරු ද නිරිතදිග මෝසම් කාලයට සාමාන්‍යය වේ.මෙසමයේ අප දිවයිනට බලපාන පරිදි පීඩන අවපාත(ච්ඥනබපඥඵඵඪධද) සහ ද්‍රෝනිකා (ඊපධභඨඩ) වැනි ආන්ත කාලගුණ පද්ධති වර්ධනය වීමේ හැකියාව වැඩි නිසා බොහෝ විට අනෙක් සෘතු වලදී අප මුහුණ දෙන ආපදා ඉක්මවා යන විශාල පරිමාණයේ ව්‍යසනවලට මුහුණ දීමට සිදුවීම ඉතා කනගාටුදායකය. මෙම කාලයේ බෙංගාල බොක්කේ වර්ධනය වන සමහර පීඩන අවපාත සුළි සුළං (ඛ්රජතධදඥ) බවට පත්වීමට පවා අවකාශ නැතිවා නොවේ.මෝසම් සෘතුව පුරාම පාහේ අප රට හරහා හමන සුළං ප්‍රවාහ තරමක් වේගවත් වන්නේය. සුළි සුළඟක බලපෑම යටතේ සුළං වේග ආපදාකාරි වන්නේය. මේ නිසා මෙම සමයේ අපට මුහුණ දීමට සිදුවන විවිධ සුළං ආපදා අවධානයට යොමු කළ යුතුමය. විශාල සහ දුර්වල ගස් ඉදිරි වැටීම මෙන්ම ගස්වල අතු කඩා හැලීම නිසා මාර්ග අවහිර වීම, හානි වීම නිවාස සහ වෙනත් ගොඩනැගිලි විනාශ වීම, පියසි ගැලවී යාම මඟින් සිදුවන ජීවිත සහ දේපළ හානිය මේ කාලයේ බහුලව සිදුවිය හැකිය.අවට වැසි ජලය ගලා යන මාර්ග සකස් කිරීම අවදානම් ගස් සහ අතු කපා දැමීම හෝ බැඳ දැමීම ආදි ආරක්ෂක පියවර නොපමාව ගැනීම අත්‍යවශ්‍ය යැයි ද කේ. ආර්. අබේසිංහ මහතා අවධාරණය කරයි.අපේ රටේ පසුගිය දින 10 ඇතුළත සුළු භූ කම්පන දෙකක් ඇතිවිය. එකම ප්‍රදේශ හරහා ඇතිවුණු ඒ භූ කම්පන නිසා රටේ විවිධ ප්‍රදේශවල නිවාසවල බිත්ති පිපිරුණු බව ද වාර්තා විය. 1615 සිට මේ දක්වා අපේ රටේ භූ කම්පන 63 ක් සිදුවී ඇත.ඒ පිළිබඳව පේරාදෙණිය සරසවියේ මහාචාර්ය හන්තාන මූලික අධ්‍යයන ආයතනයේ අධ්‍යක්ෂ සී. බී. දිසානායක මහතා පවසන්නේ මෙවැනි සුළු භූ චලන පිළිබඳව අපි දැඩි ලෙස අධ්‍යයනය කළ යුතු බවයි. අප රටේ ලොකු භූ චලනයන් 1615හි වුණා. ඒ වගේ ඒවා වෙන්න බැරිකමක් නැහැ. ඒවා සිදුවීම හෝ සිදු නොවීම පිළිබඳව ලොව කිසිම විද්‍යාඥයකුට පූර්ව අනාවැකි කියන්න බැහැ. අපි ඉන්න කලාපයේ ලොකු භූ චලන ඇතිවෙන්න ඉඩක් තිබෙනවා.සුළු භූ චලන 2 ක් අපේ රටේ පසුගිය දින 10 ක් ඇතුළත සිදුවුණා. අපි මේ කම්පන රටාව පිළිබඳව අධ්‍යයනය කළ යුතුයි. ඒ පිළිබඳව සිතියම් ගත කළොත් මේ පිළිබඳව අපිට බලන්න පුළුවන්. මෙවැනි සුළු භූ චලන විශාල භූ චලනයක පෙර නිමිත්තක් දැයි අපි සොයා බැලිය යුතුයි. මේ චලනය ඊට පෙර මෙරට ඇතිවූ සුළු භූ කම්පන පිළිබඳවත් අධ්‍යයනය කළොත් අපේ රටේ මීට වඩා භූ කම්පන ඇතිවීමේ ඉඩකඩක් තිබේ ද යන්න පිළිබඳව ගවේෂණය කරන්න පුළුවන්. පසුගිය කාලයේ මෙරට සිදුවූ ප්‍රධාන සුළු භූ චලන සිතියම් ගත කර අධ්‍යයනය කළහොත් අපේ රටේ භූ කම්පන රටාව පිළිබඳව තොරතුරු ලබාගන්නත් ඉඩ තිබෙනවා. ඒ වගේම ඉදිරියට අප කළ යුතු තවත් වැඩක් වන්නේ අපේ රට වටා මුහුදේ සිදුවන භූ කම්පන පිළිබඳව අවධානය යොමු කිරීමයි. ඉන්දියන් සාගරයේ ශ්‍රී ලංකාවත් ඕස්ට්‍රේලියාවත් අතර ශ්‍රී ලංකාවට දකුණේ අලුත් භූ තල මායිමක් දැන් සකස් වෙමින් පවතිනවා. එය ශ්‍රී ලංකාවට කිලෝ මීටර් 500 - 600 ඈතින් ඕස්ට්‍රේලියාව පැත්තට වන්නට ඇතිවෙමින් තිබෙනවා.පසුගිය කාලයේ මේ තල මායිම් ප්‍රදේශයේ රිච්ටර් මාපකයේ 7 ට ආසන්න භූ කම්පන රැසක් සිදුවෙලා තිබෙනවා. වැඩිය භූ කම්පන සිදුවන සුනාමි තත්ත්ව ඇතිවන අන්දමේ භූ කම්පන සිදුවන සුමාත්‍රා දූපත් තිබෙන්නේ අපට කිලෝමීටර් 3000 ක් ඈතින්. ඒත් මේ අලුත් භූ තල මායිම තිබෙන්නේ අපට කිලෝ මීටර් 500 ක් දුරින් බව කිව යුතුයි.මෙම නව භූ තල මායිමේ නම ඉන්දු - ඕස්ට්‍රේලියා භූ තල මායිමයි. මේ නව මායිම අර මහා භූමි කම්පා වන සුමාත්‍රා ඉන්දුනිසියාවේ භූ තල මායිම හරහා යන අවස්ථා තිබෙනවා. පසුගිය අපේ‍්‍රල් 12 වැනිදා මහා භූමි කම්පාව සිදුවුණේ එලෙස ඒ ඡේදනය වන ස්ථානයක. ඒ අනුව ඒ භූමි කම්පාවේ කම්පනය නව භූ තල මායිම ඔස්සේ පැමිණ අපේ රටම එදා හෙල්ලුණා වෙන්න පුළුවන්. පසුගිය සුනාමිය තිබුණු 2004 දෙසැම්බර් 26 වැනිදා අපේ රට මේ තරම් හෙළවුණේ නැහැ. නමුත් මේ පාර හෙළවුණේ නව ඉන්දු - ඕස්ට්‍රේලියානු භූ පැල්මේ ක්‍රියාකාරිත්වය නිසා ද කියා අපි පර්යේෂණ කළ යුතුයි. මීට අමතරව අපේ රටේ තිබෙන භූ පැලුම් පිළිබඳව ද ඒවායේ විශාල වීම් ගැඹුරු වීම් පිළිබඳව ද සිතියම් ගත කර අධ්‍යයන කළ යුතුයි. එසේ නැතිව අපට මේ සිදුවන සුළු භූ කම්පන පිළිබඳව නොසලකා සිටීමට හැකියාවක් නැහැ. ආපදා කළමනාකරණ ඇමැතිවරයා ඒ පිළිබඳ අවධානය යොමු කිරීම ඉතාම වැදගත් බව ද මහාචාර්ය සී. බී. දිසානායක මහතා පැවැසීය.පේරාදෙණිය විශ්ව විද්‍යාලයේ භූගෝල විද්‍යා ජ්‍යෙෂ්ඨ මහාචාර්ය කපිල දහනායක මහතා පවසන්නේ නායයෑම්වලින් ආරක්ෂා වීමට නම් එහි පෙර නිමිති හඳුනාගෙන ඉවත්වීම ඉතා සුදුසු බවයි.නායයෑමක් ඇතිවීමට ප්‍රධානම සාධකය වන්නේ වැස්සයි. තද නියඟයකට පසු පැයක් ඇතුළත මිලි මීටර් 75 කට වඩා වැඩිවන වැස්සක් නිසා නායයෑම් ඇතිවේ. වගාව සඳහා වනාන්තර ආවරණය විනාශ කිරීම විශේෂයෙන් කඳුකර බෑවුම් අර්තාපල් සිටුවීමට යොදා ගැනීම, භූ විද්‍යාත්මකව අස්ථාවර ප්‍රදේශවල පැරැණි නායයෑම් මත නිවාස ඉදිකිරීම අනවසර මැණික් පතල්, භූ විද්‍යාත්මක උපදෙස් නැතිව කඳුකර ප්‍රදේශවල මහාමාර්ග හා ගොඩනැගිලි ඉදිකිරීම නිසා අපේ රටේ නායයෑම් බහුලව සිදුවන බව ද මහාචාර්ය කපිල දහනායක පෙන්වා දෙයි. මේ අතර පරිසර යුක්ති කේන්ද්‍රයේ අධ්‍යක්ෂ පරිසර විද්‍යාඥ හේමන්ත විතානගේ හා හරිත ව්‍යාපාරයේ සභාපති සුරන්ජන් කොඩිතුවක්කු යන පරිසරවේදීන් පවසන්නේ මෙරට සිදුවන වනාන්තර විනාශය ඉවක් බවක් නැති වැලි හැරීම හා බුල්ඩෝසර් යොදා මැණික් ගැරීම යන කටයුතු නිසා විශාල පරිසර දූෂණයක් සිදුවන බවයි.මෙයින් පාංශු ඛාදනය බහුල වී පස් ගංගා වැව් හා ජලාශවලට යනවා. එවිට සුළු වැස්සක් වැටුණු විටදී පවා ගංවතුර ඇතිවන්න පුළුවන්. ජල විදුලි බලාගාර ආශි‍්‍රත ජලාශවල රොන්මඩ බහුල වී විදුලිය නිපැයුමට බාධා ඇතිවෙන්න පුළුවන්. මිනිසා කරන පරිසර විනාශය නිසා අද ආපදා රැසක් අලුතින් ඇතිවී තිබෙනවා. මේ පිළිබඳව වගකිව යුතු අය මීට වඩා කල්පනා කළ යුතුයි.” හේමන්ත විතානගේ හා සුරන්ජන් කොඩිතුවක්කු යන පරිසරවේදීහු පෙන්වා දෙති.නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206032</link>
    <topic>බලාගෙනයි! ඔබේ ජංගම දුරකථනයටත් මයිටා රිංගලාද?</topic>
    <author>සුනිල් දයා අල්විස්</author>
    <content>මයිටා නමින් හැඳින්වෙන ක්ෂුද්‍ර ජීවී විශේෂයක් මේ දිනවල ජංගම දුරකථන භාවිතා කරන හැම දෙනාගේම පාහේ කතා බහට ලක් වී ඇත.ඔබත් මමත් පාවිච්චි කරන ජංගම දුරකථනයත් මයිටා ජීවියා ආක්‍රමණය කර ඇද්ද මෙයින් අපේ දුරකථනය මඟින් අපේ සෞඛ්‍යයට යම් හානියක් එල්ල කරන තර්ජනයක් ඇත්ද? මීට විසඳුමක් තිබේද? මෙවැනි ප්‍රශ්න සමූහයක් ඔබ අප හමුවේ දිග හැරෙන්නේ නිතැතිනි.බොරැල්ලේ රජයේ වෛද්‍ය පර්යේෂණ ආයතනය (එම්.ආර්.අයි) මඟින් ජංගම දුරකථනයක සිටි මයිටාවන් ගැන ප්‍රථම වරට කරුණු හෙළිකර සිටියේ නොබෝදා ය. දූවිලි මයිටාවන්ට (ඩස්ට් මයිට්) වඩා තරමක් විශාල මේ ජීවි මයිටා විශේෂය කුමන වර්ගයට අයත් මයිටා විශේෂයක් දැයි හඳුනා ගැනීමට ඉදිරි දින කිහිපය තුළ දී සිදු කරන පරීක්ෂණ මඟින් හැකිවනු ඇතැයි වෛද්‍ය පර්යේෂණායතනයේ අධ්‍යක්ෂ ප්‍රජා සෞඛ්‍ය විශේෂඥ වෛද්‍ය අනිල් සමරනායක මහතා පවසයි.ජංගම දුරකථනයක දූවිලි මයිටා විශේෂය ගැන වාර්තා වූයේ ඉකුත් සතියේ ය. ඒ වෛද්‍ය පර්යේෂණ ආයතනයේ ම සේවය කරන ජ්‍යෙෂ්ඨ වෛද්‍ය පර්යේෂණ තාක්ෂණ විද්‍යාඥ කීර්ති වික්‍රමරත්න මහතා මාර්ගයෙනි.වික්‍රමරත්න මහතාගේ හිතවතකු ඉකුත් දිනයෙක ඒ මහතා හමුවීමට පැමිණ තම ජංගම දුරකථනය ඔහුට පෙන්වමින් එහි මුහුණත් තීරයේ (අංක සඳහන් වී ඇති කොටස) සුදු පැහැති පුල්ලි වැනි යමක් පෙන්වීය. ඒවා හොඳින් පරීක්ෂා කර බැලීමේදී නලියන ස්වභාවයක් හා ජීවී ලක්ෂ පෙනෙන්නට තිබුණි.මෙය පරීක්ෂාවට ලක් කළ යුතු බවට ඇති වූ උනන්දුව හා කුතුහලය නිසා මිතුරා ද කැටිව කීර්ති වික්‍රමරත්න මහතා වෛද්‍ය පර්යේෂණායතනයේ තම මිතුරන් වන වෛද්‍ය පර්යේෂණ තාක්ෂණ විද්‍යාඥයන් තිදෙනෙකු ද සමඟ පර්යේෂණාගාරයකදී මේ ගැන කතා බහ කරමින් වෛද්‍යවරයකු සමඟ දුරකථනයේ එම මුහුණත නැවත හොඳින් පරීක්ෂාවට ලක් කළහ. මෙය වඩාත් හොඳින් පරීක්ෂාවට ලක් කිරීම සඳහා මේ පිරිසේ සිටි වෛද්‍යවරයාගේ උපදෙස් පරිදි අධිතාක්ෂණික අන්වීක්ෂයක් උපයෝගී කර ගෙන තිබේ.මෙවැනි උපකරණයකින් යම්කිසි දෙයක ජීවී හෝ අජීවී බව මතුපිට තත්ත්වයෙන් ම පරීක්ෂාවට ලක් කළ හැකි ය. තවත් මෙය පැහැදිලිව පරීක්ෂාවට ලක් කිරීමේ අරමුණින් පරිගණක තීරයකට ගෙන පරීක්ෂා කර ඇත. එම අවස්ථාවේදී දූවිලි මයිටා ජීවීන් එහා මෙහා වේගයෙන් චලනය වෙමින් ගමන් කරන ආකාරයක් දිස්විය. මේ අවස්ථාවේදී එක් මයිටාවෙක් ජංගම දුරකථනයෙන් පිටතට පැමිණ පරීක්ෂාව සිදු කරමින් තිබූ මේසය මත ගමන් කරමින් සිටියදී සොයා ගෙන ඇත.මෙතෙක් දකින ලද දූවිලි මයිටාවන්ට වඩා ප්‍රමාණයෙන් විශාල මේ දූවිලි මයිටාවන් ගැන ලබාගත් අලුත් අත්දැකීම පිළිබඳව ඒ මොහොතේ ම වෛද්‍ය පර්යේෂණ ආයතනයේ අධ්‍යක්ෂ වෛද්‍ය අනිල් සමරනායක මහතාට දැනුම්දීමේ ප්‍රතිඵලයක් වශයෙන් වෛද්‍ය අධ්‍යක්ෂවරයා ද එතැනට පැමිණ මේ මයිටා විශේෂය පරීක්ෂා කෙළේ ය.පසුව කීට වෛද්‍ය විශේෂඥවරියක් කැඳවා ඇගේ අදහස විමසද්දී ඇය සඳහන් කර ඇත්තේ දූවිලි පරිසරයෙන් බිහිවන දූවිලි මයිටාවන් ලෙස මේ සත්ව විශේෂය ද නම් කළ හැකි බවයි. මයිටාවන් දූවිල්ලෙන් සෑදෙන සත්තු විශේෂයක්. මේ දූවිලි මයිටාවන් නිවෙස් පරිසරය අනුව ව්‍යාප්ත වෙයි.කාමර, මුළුතැන්ගෙයි ඇඳ ඇතිරිලි, පාපිසි, කාපට්, කොට්ට, මෙට්ට ආදියේ සිටින දූවිලි මයිටාවන් පියවි ඇසට නොපෙනේ. පසුගිය දින හමුවූ මයිටාවන්ගේ විශේෂත්වය ඇසට පෙනෙන තරමේ දූවිලි මයිටාවන් වීමයි. එම නිසා ජංගම දුරකථනය ආක්‍රමණය කර ඇති මේ මයිටාවන් ජංගම දුරකථන භාවිත කරන පිරිසට කෙබඳු හානි දායක තත්ත්වයක් හා බලපෑමක් ඇති කරයි ද යන්න තවම කිව නොහැකි ය. දැනට මේ දූවිලි මයිටා විශේෂය වීදුරු කදාවලට ස්ලයිඩ්ස් ගෙන ආලෝක අන්වීක්ෂකවලට පවා ලබාගෙන ඇත්තේ තවදුරටත් කරුණු හැදෑරීමට ය.සාමාන්‍යයෙන් දූවිලි මයිටාවෝ දූවිලි ග්‍රෑම් එකක 188 ක් පමණ සිටිති. මයිටාවන්ගේ ජීවන චක්‍රය අනුව ගැහැණු මයිටාවෙක් බිත්තර 60 - 100 අතර ප්‍රමාණයක් දමයි. දින 10 – 19 අතර කාලයකින් එම බිත්තර මෝරා සුහුඹුල් මයිටාවන් පිටතට ඒම සිදුවෙයි. මයිටාවකුගේ ආයු කාලය දින 70 කි.දූවිලි මයිටාවන් නිසා ඇතැම් අයට අසාත්මිකතා ඇති විය හැකි ය. ඇදුම - කැස්ස - හතිය වැනි රෝග ද අසාත්මිකතා නිසා ඇතිවීමට හැකියාව තිබේ. වෙනත් හේතූන් නිසා ද මෙවැනි රෝග තත්ත්වයන් ඇති විය හැකිය.දූවිලිවලින් වැළකී සිටීම, ජංගම දුරකථනය පාවිච්චි කිරීමේදී පිරිසිදුව තබා ගැනීම වඩාත් ආරක්ෂාකාරී පියවර වෙයි. දූවිලි මයිටාවන් සේදීමේදී හෝ පිරිසිදු කිරීමේ දී සියයට සියයකින් ම විනාශ වන්නේ ද නැත.සෙල්සියස් අංශක 60 උෂ්ණත්වයකින් පැයක පමණ කාලයක් වේලිම මගින් මයිටාවන් මිය යන නිසා ඔවුන් විනාශ කළ හැකි ය. එසේ ම අධිශීතකරණයක් තුළත් මයිටාවන්ට පැවැත්මක් නැත.මේ තොරතුරු වාර්තාවීමෙන් පසු ඇතැමුන් වෛද්‍ය පර්යේෂණායතනයට තම ජංගම දුරකථන ද රැගෙන පැමිණියේ ඒවායේ තීරයේ ද මෙවැනි සුදු පුල්ලි පවත්නා බව පවසමිනි. මේවා පරීක්ෂා කර දෙන්නැයි ඔව්හු ඉල්ලීම් කළ බැව් දැනගන්නට ඇත.කෙසේ නමුත් මේ නිසා අනවශ්‍ය බියක් ජනතාව ඇති නොකර ගත යුතු යැයි ද වෛද්‍ය පර්යේෂණායතනයේ අධ්‍යක්ෂවරයා අවධාරණය කෙළේ ය.ජ්‍යෙෂ්ඨ වෛද්‍ය පර්යේෂණාගාර තාක්ෂණ විද්‍යාඥ කීර්ති වික්‍රමරත්න සහ දුෂාන් කරුණානායක මහත්වරු ප්‍රමුඛ වෛද්‍ය පර්යේෂණ ආයතනයේ මේ සම්බන්ධයෙන් මූලික කරුණු හැදෑරීම් සිදු කළ කණ්ඩායමේ සහායෙන් තවදුරටත් මේ දූවිලි මයිටාවන් විශේෂය ගැන කරුණු හදාරා නොබෝ දිනකින් ම නිවැරදි කරුණු හෙළි දරව් කිරිමට අපේක්ෂා කරන බව ද වෛද්‍ය අධ්‍යක්ෂවරයා කීය.සතුන්ගෙන් බෝවෙන රෝග පිළිබඳ අන්තර්ජාතික සමුළුවක් ඉන්දියාවේ මේ දිනවල පැවැත්වෙන අතර ශ්‍රී ලංකාවෙන් එයට සහභාගි වෙන වෛද්‍ය පර්යේෂණායතනයේ අධ්‍යක්ෂ ප්‍රජා සෞඛ්‍ය විශේෂඥ වෛද්‍ය අනිල් සමරනායක මහතා ශ්‍රී ලංකාවේ ජංගම දුරකථනයක සිටි ක්ෂුද්‍රජීවී මයිටා විශේෂය පිළිබඳව නියෝජිතයන් කිහිප දෙනෙකු සමඟ කතාබහ කරද්දී ඔවුන් දැනුම්වත් කර ඇත.මේ ගැන උනන්දු වූ එම පිරිස වෛද්‍ය අධ්‍යක්ෂවරයාට දැනුම් දී ඇත්තේ මේ පිළිබඳව වැඩිදුරටත් පරීක්ෂණ කිරීම ප්‍රයෝජනවත් වන බවයි. මේ ප්‍රයත්නය එහිදී විශේෂඥයන් රැසකගේ ම ඇගැයීමකට ලක්වී තිබේ.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206033</link>
    <topic>පොසොන් පෝයටත් බත් දෙන දොළොස්මහේ දන්සල</topic>
    <author>නිහාල් පී. අබේසිංහ, රමණී සුබසිංහ</author>
    <content>අනුරාධපුරයේ රුවන්වැලි මහා සෑය අසල පවත්වන දොළොස්මහේ දන්සල මඟින් අද (3) හෙට අනිද්දා දිනවල පොසොන් වන්දනාවට එන බැතිමතුන් 50000කට පමණ දිවා ආහාර ලබාදීමට කටයුතු කරන බව සංවිධායකයෝ පවසති. පසුගිය නොවැම්බර් 19 වැනිදා මහින්ද රාජපක්ෂ ජනාධිපතිතුමාගේ දෙවැනි පදවිප්‍රාප්තිය හා උපන් දිනය වෙනුවෙන් ආරම්භ වුණු මේ දොළොස් මහේ දන්සලට ජූනි 8 වැනිදාට දින 200ක් පිරේ. දැනට වන්දනාකරුවන් ලක්ෂ හයකට පමණ දිවා ආහාර ලබා දී ඇතැයි එය සංවිධානය කරන එස්.එම්.චන්ද්‍රසේන පදනම පවසයි.වෙසක් දන්සල් දැන් අවසන්ය. දැන් ඇරඹෙන්නේ පොසොන් දන්සල්ය. ඒවාත් දවසකින් දෙකකින් අවසන් වීම සාමාන්‍ය සම්ප්‍රදායයි. ඒත් මේ අප කියන්නට යන්නේ වෙසක් එකේදිවත් පොසොන් එකේදිවත් අවසන් නොවන දන්සලක් පිළිබඳවයි. මාස හයක් පැවැති මෙම දන්සල තවත් මාස හයක් පැවැත්වීමට නියමිතය. මේ දන්සල අනෙකක් නොව අනුරාධපුර රුවන්වැලිසෑය අභියස පවත්වන දොළොස්මහේ දන්සලයි. ඉන් පසුගිය මාස හය ඇතුළත පුද්ගලයන් ලක්ෂ හයකට දිවා ආහාර ලබාදී ඇත.ඇයි මේ උදේට විතරක් කෑම උයලා දවල්ට කෑම උයන්නේ නැද්ද? අටමස්ථානයේ වන්දනාවේ යන බුලත්සිංහල නඩයේ උපාසිකාවක වූ බුලත්සිංහල කේ.ඩිංගිරි මැණිකා විමසුවේ අනුරාධපුරය දුටුගැමුණු විශ්‍රාම ශාලාවේදී.දවල්ට කෑම අවශ්‍ය නැහැ.ඇයි?අර දොළොස්මහේ දන්සල තිබෙන්නේ රුවන්වැලිසෑය අසල.ආ... ඔව්... ඔව් අපේ පුතාලත් දැයට කිරුළට ආපු වෙලාවේ කාලා ගිහිල්ලා තිබුණා. කෑම රසලු.අපි අද යමු එතනට දවල් කෑමට.රුවන්වැලි සෑය අසල ඇති දොළොස්මහේ දන්සල දැන් අනුරාධපුර අටමස්ථාන වට වන්දනාවේ යන අයගේ ජනප්‍රිය ස්ථානයකි. අනුරාධපුරය රුවන්වැලි සෑය ඉදිරිපිට මේ දොළොස් මහේ දන්සල පැවැත්වෙනවා.අටමස්ථානාධිපති ආචාර්ය පල්ලේගම සිරිනිවාස නාහිමිපාණන්ගේ අනුශාසනා පරිදි හා රුවන්වැලි චෛත්‍යාරාමාධිපති පල්ලේගම හේමරතන නුවර කලාවීය ප්‍රධාන සංඝනායක නාහිමිපාණන්ගේ උපදෙස් මත වනජීවී හා ගොවිජන සේවා ඇමැති එස්.එම්. චන්ද්‍රසේන මහතාගේ බලවත් උනන්දුව හා මෙහෙයවීම මත සිව් හෙළ බෞද්ධ පදනමේ පූර්ණ සහාය ඇති ව මෙම දන්සැල ආරම්භ කළා.රුවන්වැලි සෑය විහාරාධිකාරි පල්ලේගම හේමරතන නාහිමි  වෙසක් දවසේ 15000 කට බත් දුන්නාවනජීවී හා ගොවිජන සේවා ඇමැති එස්.එම්. චන්ද්‍රසේන  ලක්ෂ හයකට දවල් බත දුන් දොළොස්මහේ දන්සලට මාස හයයිමේක ආරම්භ කළෙත් වැදගත් දවසක මහින්ද රාජපක්ෂ ජනාධිපතිතුමාගේ ජන්ම දිනය හා පදවි ප්‍රාප්තියට සැමරීම වෙනුවෙන් 2011 නොවැම්බර් 19 වැනිදා එතුමාට දීර්ඝායුෂ ප්‍රාර්ථනා කිරීම පිණිස මේ දන්සල ආරම්භ කර තිබෙනවා.මේ පිළිබඳව අපි නුවර කලාවියේ ප්‍රධාන සංඝනායක ස්වර්ණමාලි චෛත්‍යාරාමාධිපති පල්ලේගම හේමරතන නාහිමිපාණන් ගෙන් විමසුවෙමු.මේ දන්සල මේ රටේ පැවැත්වෙන ලොකුම දන්සල. ඒක ලෝකයේ දැනට ඇති ලොකුම දන්සල වෙන්නත් පුළුවන්. මෙය ආරම්භ කරලා දැන් මාස හයයි.මේ දක්වා හැම දවසකට අඩු ගාණේ 1500 - 2000 ක් පමණ මේ අටමස්ථානයේ වන්දනා කරන අය මේ දන්සලට ආවා. එන සේරටම දවල් බත් ව්‍යංජන 4 ක් හා මැල්ලුමක් සමඟ දෙනවා. ඒක මහා පිංකමක්.මුලින් ම ජය ශ්‍රී මහ බෝධියට තමයි මේ දානය මුලින්ම පිරිනමන්නේ. ඊට පස්සේ රුවන්වැලිසෑයට පෙරවරු 10.30 ට බුද්ධ පූජාව පවත්වනවා. ඊට පස්සේ රුවන්වැලිසෑය හා ලංකාරාමයේ මහ සංඝරත්නයට දන් පිරිනැමීමට ඒ අයට අවස්ථාව ලැබෙනවා. ඊට පසුව දන්සල ළඟට වඩින මහා සංඝරත්නයට හා දසසිල් මෑණියන්ට දානය දෙනවා.” පල්ලේගම හේමරතන හිමියන් පවසන පරිදි මේ දොළොස්මහේ දන්සල සඳහා ස්ථිර ගොඩනැඟිලි ඉදිවී තිබේ. ඒ ගොවිජන සේවා හා වන ජීවී ඇමැති එස්.එම්. චන්ද්‍රසේන මහතාට හිතවත් දානපතියන්ගෙන් ලැබුණු ආධාරවලින් ලක්ෂ 50 ක් වැය කරලා. එමෙන් ම මෙය පවත්වාගෙන යන්නෙත් එස්.එම්. චන්ද්‍රසේන පදනමෙන් හා සිව් හෙළ බෞද්ධ පදනමෙන්. මේකට සල්ලි එකතු කරන්නේ නැහැ. බඩු විතරයි ගන්නේ. රජයේ මුදල් වැය කරන්නෙත් නැහැ. බෞද්ධ මුස්ලිම් හින්දු ඕනෑම ආගමක අයකුට පැමිණ මෙහි දන්සල කරන්න පුළුවන්. එහෙම කරලා තිබෙනවා.දැනටමත් හින්දු මුස්ලිම් පරිත්‍යාගශීලීන් කිහිපදෙනෙක් මේ දන්සල දින ගණනාවක් කරලා තිබෙනවා. ඒ අවස්ථාවලදී එම අන්‍ය ආගම්වල පූජකවරුන් පවා ශ්‍රී මහා බෝධියට පූජාව තිබ්බා. මහා සංඝරත්නයට පිරිකර හා දානය පූජා කළා. ඒ සමඟම ගොවි සංවිධාන ගණනාවක් පැමිණ මේ දන්සල කළා. පසුගිය දිනවල දැයට කිරුළ පැවැති කාලයේ දිනකට 6000 - 7000 විතර ආවා. දැන් ඒ සේරටම දවල් බත දුන්නා. අද අටමස්ථානයට පැමිණෙන ජනතාවට පිරිසුදු ආහාරයක් ගන්න තැනක් නැහැ. ඒ අනුව මේ දන්සල මේක මහා පිංකමක් සියලු සත්ත්වයෝම ජීවත් වන්නේ ආහාරයෙන්. දන්දීමෙන් ආයුෂ වීර්ය සැප බල ප්‍රඥා වූ පංච විද සම්පත් ලැබෙනවා. මේකට පළාත් සභාවේ එස්. එම්. රංජිත් මහතාත් නගර සභාපති සෝමදාස මහතාත් උදව් කරනවා.මීට කලින් අපි මේ ස්වර්ණමාලි චෛත්‍ය අසල දොළොස් මහේ පිරිතත් පැවැත්වූවා. අටමස්ථානාධිපති පල්ලේගම සිරිනිවාස නාහිමියන්ගේ අනුශාසනා පරිදි අපේ උපදෙස් මත ඇමැති එස්.එම්. චන්ද්‍රසේන මහතාගේ මෙහෙයවීමෙන් බෞද්ධ සංවිධානවල උදව් ඇතිව තමයි ඒකත් සංවිධානය කරල පවත්වාගෙන ගියේ. ඒක දින 365 ක් නෙමේ දින 400 ක් විතර පවත්වාගෙන ගියා. ඒක පටන් ගත්තේ යුද්ධ සමයේ. යුද්ධය අවසන් වී රටට සාමය, උදාවේවා කියල අපි දොළොස් මහේ පිරිත පැවැත්වූවා. පිරිත ආරම්භ කර මාස 6 ක් ගත වූ විට යුද්ධය අවසන් වුණා. රටට සාමය උදා වුණා. මේ දන්සලත් අපි පවත්වාගෙන යන්නේ ජනාධිපතිතුමාට රජයට සෙත්පතා. එතුමාත් රජයත් තවත් ශක්තිමත් වේවායි ප්‍රාර්ථනා කරමින්. රටට එරෙහි ජගත් බලවේග වලට එරෙහිව කටයුතු කිරීමට රටේ නායකත්වයට තව තවත් ශක්තිය ධෛර්ය ලැබීමට මේ පින්බිමේ පැවැත්වෙන මේ දන්වැට ආශිර්වාදයක් වනු ඇතැයි මුළු නුවර කලාවිය මහා සංඝරත්නයම ප්‍රාර්ථනා කරනවා.” පල්ලේගම හේමරතන හිමියෝ පැවසුවේ මේ දන්වැට රටටම සෙතක් වන වැඩක් බව පෙන්වා දෙමිනි.දන්වැට බාරව ආරම්භයේ සිටම කටයුතු මෙහෙයවන වනජීවී හා ගොවිජන සේවා ඇමැති එස්.එම්. චන්ද්‍රසේන මහතා පවසන්නේ මේ දන්වැට දින 365 ක් පුරාම පැවැත්වීමට කටයුතු කරන බවයි. අපි දැනට සැදැහැවතුන් ලක්ෂ හයකට ආසන්න පිරිසකට දන්සල දීල තිබෙනවා. දන්සලට එක් දිනයක දායකත්වය ලබාදීමට කැමැති අය කළ යුත්තේ දන්සලට අවශ්‍ය ද්‍රව්‍ය ලබාදීම පමණයි. ඒ අයට උයන්න පිහන්න කට්ටිය හා භාජන අපි දෙනවා. සුදු සම්බා හා රතු බත් සමඟ ව්‍යංජන 4 ක් මැල්ලුමක් පිරිසුදුව සකස් කර පිරිනැමීමයි අපේ පරමාර්ථය. සතියේ දිනවල 1500 - 2000 ක් විතර දන්සලට එක්වෙනවා. සති අන්තවල 5000 ක් විතර එන අවස්ථාත් තිබෙනවා. 2000 කට දන්දීමට සාමාන්‍යයෙන් වැය වන්නේ ලක්ෂයක විතර මුදලක්. දානය සකස් කිරීමට භාජන සේවකයන් ජලය ආදී සියල්ල අපි දෙනවා. දානය, දන්සල් ආහාර බෙදීමට භාජන අපි ළඟ තිබෙනවා.මේ සෑම දිනකම දන්සල බාරගන්න අයට සුවිශේෂ පින් කරගන්න අවස්ථාව ලැබෙනවා. ඒ අනුව ඒ අයට මුලින් ම දානය සකස් කළායින් පසුව මුලින් ම රුවන්වැලි සෑයට සෑම දිනකම පෙරවරු 10.30 ට හේවිසි සහිතව බුද්ධ පූජාව තබන්න අවස්ථාව ලැබෙනවා. ඊට අමතරව රුවන්වැලි සෑයේ හා ලංකාරාමයේ නේවාසික මහා සංඝරත්නය 40 නමකට දානය දීමට අවස්ථාව සලසා දෙනවා.ඒ සමඟම දන්සල අසලට පැමිණ සිටින මහා සංඝරත්නයට දස සිල් මෑණියන්ට දානය ලබාදෙනවා. ඉන් පස්සේ අන් අයට දවල් 12.30 ට දන්සල විවෘත කරනවා” ඇමැතිවරයා කීය. ඇමැතිවරයා පවසන පරිදි මේ දන්සලට දායක වී ඇත්තේ සිංහල බෞද්ධ ජනතාව පමණක් නොවේ. මේකට මේ දින 180 ඇතුළත එස්.එම්. චන්ද්‍රසේන පදනම දින 40 ක් දායක වී ඇත.ඊට අමතරව යාපනයේ දෙමළ ගොවි ජනතාව දින 5 ක් දායක වී ඇත. මුස්ලිම් ව්‍යාපාරිකයකු වන මුබාරක් මහතා දින 7 ක් මේ දන්සලට දායක වීම විශේෂත්වයක් බව ද ඇමැතිවරයා කියයි.දැනට වාර්තා වී ඇති පරිදි මේ දන්සලේ වැඩිම හාල් ප්‍රමාණයක් උයා ඇත්තේ පසුගිය වෙසක් දිනය හා ඊට පසුදිනයි. ඒ දින දෙකේදී හාල් මිටි 35ක් බැගින් දන්සලට උයා තිබේ. ඒ දින දෙකේදී 15000කට පමණ දානය දී ඇත. ඊළඟට ඇත්තේ 2012 ජනවාරි පළවෙනිදා ය. එදින හාල් මිටි 17 ක් දන්සලට පිස ඇත. එදින 10000 කට පමණ ආහාර ලබා දී තිබේ.මීට අමතරව දැයට කිරුළ දිනවල දී දන්සලෙන් 6000 - 7000 අතර පිරිසකට දිවා ආහාරය ලබාදී තිබේ. සාමාන්‍ය සතියේ දිනවල දන්සලෙන් ආහාර ගැනීමට 1500 - 2000 අතර පිරිසක් පැමිණෙති. සති අන්ත දිනවල හා පසළොස්වක දින 2000 - 4000 අතර පිරිසකට දන්සල මගින් දිවා ආහාරය ලබා දෙනවා.මේක ආරම්භ කරලා ටික දිනකින් මහින්ද රාජපක්ෂ ජනාධිපතිතුමාත් මේ දන්සල තිබෙන ස්ථානයට ඇවිත් දන්සලට සම්බන්ධ වෙලා ගියා. ආරම්භක දවසේ අපි දන්සල පවත්වන ස්ථානයේ මහා සංඝගත දක්ෂිණාවක් පැවැත්වූවා. දවස් 100 පිරෙන දවසේ පෙබරවාරි 29 වැනිදා අටමස්ථානයේ හාමුදුරුවන්ගේ සංඝගත දක්ෂිනාවක් එම ස්ථානයේ ම පැවැත්වූවා.” ඇමැතිවරයා කීය.2011 නොවැම්බර් 19 ඇරඹුණු මේ දන්සල දවස් 365ක් පුරාම පවත්වාගෙන යාමට සංවිධායක මණ්ඩලය අපේක්ෂා කරයි. තම උපන් දිනයට, මව් පිය සැමරුම් පිණිස හා තම දූ දරුවන්ගේ උපන් දිනයට මේ දන්සලට දායක වීමට පුළුවන. ඒ සමඟම ගොවි සංවිධාන ක්‍රීඩා සංවිධාන තරුණ සංවිධාන ආදියට මෙයට දායක වෙන්න පුළුවන්. මේ සද්කාර්යයට දායක වීමට කැමැති පින්වතුන් 071 6839334 දුරකථන අංකයෙන් ගොවිජන සේවා හා වනජීවී අමාත්‍යාංශයේ සම්බන්ධීකරණ ලේකම් සෝමරත්න මහතා අමතා ඊට දායක වීමට කතා කරගැනීමට පුළුවන. අදාළ දිනට දින 14 කට පෙර අමතන්නේ නම් මේ කටයුතු පහසුවන බව ද සංවිධායකයෝ පවසති.ස්වර්ණමාලී දන්වැට පවත්වාගෙන යන්නේ සිව් හෙළ බෞද්ධ පදනමේත්, එස්. එම්. චන්ද්‍රසේන පදනමේත් සහයෝගීත්වයෙන්. ඒ සඳහා දානපතියන්, පරිත්‍යාගශීලීන්, සමිති සංවිධාන, රාජ්‍ය ආයතනවල බෞද්ධ හා වෙනත් ආගමික සංවිධාන, බෞද්ධ භික්ෂුන් වහන්සේ මෙන් ම අන්‍ය ආගමික පූජකවරු ද පරිත්‍යාග කරන්නට ඉදිරිපත් වෙනවා” යැයි සිව්හෙළ බෞද්ධ පදනමේ ස්වර්ණමාලි දන්වැට ලේකම් චුලා බණ්ඩාර කුලසේකර මහතා පවසයි.අවුරුද්දේ තුන්සිය හැටපස් දවස පුරාම දන්දෙන ස්වර්ණමාලී මහා දන්වැට අපේ රටේ වන්දනාකරුවන්ට වගේ ම විදේශ සංචාරකයින්ටත් අලුත් අත්දැකීමක්. විශේෂයෙන් මේ උදාවී තිබෙන්නේ සාමය උදාවූ රටේ සුන්දරත්වය විඳ ගන්න, ඓතිහාසික සිද්ධස්ථාන දැක බලා ගන්න විදෙස් සංචාරකයින් වැඩි වැඩියෙන් පැමිණෙන කාලයක්. එවන් යුගයක අපේ බෞද්ධයා ගේ දීමේ පුරුද්ද ලොවට පෙන්වන්නට මේ දන්වැට තවත් මහෝපකාරී වෙනවා.යාපනය වැනි දුර බැහැර ප්‍රදේශවලින් අටමස්ථානය දැක බලා ගන්නට ආ ද්‍රවිඩ ජාතික හින්දු භක්තිකයන් ද, ඉස්ලාම් ආගමික පූජකවරු ද, එම ආගමේ උලමාවරුන් ගේ සංගම් ද දන්වැට සඳහා පරිත්‍යාග කරන්නට මේ වන විටත් ආගම් බේදයකින් තොරව එක් ව සිටිනවා.“වැව් බැඳි රටෙන් ආරම්භ කළ මේ පුණ්‍ය ක්‍රියාව උතුම් ජය ශ්‍රී මහා බෝධින් වහන්සේට කරන උපහාරයක් ද වෙනවා. දුන් දෙයින් සතුටු වන අපේ ජාතියට තෙරුවන් වැඳ පුදා ගන්නට, උතුම් ශ්‍රී මහා බෝධින් වහන්සේ ගේ ඉසව්වට යන එන අයට බත් හැන්දකින් සංග්‍රහ කරන්නට දැන් ඉඩ සැලසී තිබෙනවා. දනට පිනට ලැදි ඔබ ගේ දායකත්වය ලැබෙනවා නම් මේ සද්කාර්යය තව තවත් සාර්ථක කර ගන්නට පුළුවන්.”එස්. එම්. චන්ද්‍රසේන පදනමේ ජාතික සංවිධායක උතුරුමැද පළාත් සභා මන්ත්‍රී එස්. එම්. රංජිත් මහතා පවසයි.පින් දහම් කරන්න අටමස්ථානයට පැමිණෙන මහා සංඝරත්නය, සිල් මාතාවන් හා සැදැහැවතුන් ගේ බඩ ගින්දර නිවන මේ දොළොස්මහේ දන්සලට එක් වරක් හෝ දායක වීමට දනට පිනට ලැදි ඔබටත් දැන් අවස්ථාව ලැබී ඇත. ඒ සඳහා 0252222904 යන දුරකථන අංකයෙන් ද විමසිය හැකි ය.නිහාල් පී. අබේසිංහ, රමණී සුබසිංහසේයාරූ - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206034</link>
    <topic>නැවතත් ගිනිගත් කහවත්ත</topic>
    <author>අමල් යශෝමන් ජයසිංහ</author>
    <content>අපි රෑ නිදාගෙන ඉන්දැද්දි දයාවතී නැන්දලාගේ ගේ ගිනි ගන්නවා කියලා ගේ ළඟ අය ඇවිත් කිව්වා. ඒ එක්කම අපි දුවගෙන ගිහින් බලද්දි ගේ ඇතුළෙ මහා කළු දුමාරයක් එක්ක ගිනි ගනිමින් තිබුණා. උළු කැට ඩග් ඩග් ගාලා පුපුරලා බිමට වැටුණා. අනේ තාත්තේ අපේ පුංචිලා දෙන්නා පෙනෙන්න නෑනේ කියලා මගේ පුතා කෑගැසුවා...”කහවත්ත කොටකෙතන ප්‍රදේශයේ යටගිය සිදුවීම්වලින් භීතියෙන් ඇළලී ගිය සිත්සතන් කෙමෙන් සැනසිලි සහගතව යද්දී යළිත් සියල්ලන් ගේ සිත්සතන් මහත් කැලඹීමකින් සසලව ගියා වැන්න. කහවත්ත, වරාපිටියේ පන්සල පාරේ පිහිටි නිවසක් හිටි හැටියේ ගිනිබත් වූයේ කාන්තාවන් දෙදෙනකු ද සමඟිනි.ඒ ඉකුත් 31 දා අලුයමය. නිවෙස දවමින් ඉහළට ඇදි ඇදී නැඟෙන ගින්න දකිමින් ඥාතියකු වන ආරියවංශ මහතා තම පුතු ද කැටුව නිවස පිටුපසට දිවගොස් ගෙතුළ බැලුවේය. ජනේලයකින් නිවසේ නොපිළිස්සුණු කාමරයක මදුරු දැලක් දමා සකස් කොට තිබු ඇඳක් දුටුවද එහි කිසිවකු නිදා සිටි බවක් නොපෙනිණි. එහෙත් ඒ වන විට එම නිවසේ පදිංචිව සිටි අක්ක නගෝ දෙදෙනාගේ සිරුරු ද හඳුනාගත නොහැකි තරමට පිළිස්සි එකම කාමරයක ළංව ළංව තිබියදී පොලිසියට හමුවිණි.හැට එක් වියැති සේතුංගගේ දයාවතී මහත්මියගේ සැමියා මීට ඉහත දී මිය ගොසිනි. ඇයට දරුවන් නැත. ඇයගේ අවිවාහක නැගණිය 51 වියැති සේතුංගගේ තිලකාවතී කහවත්තේ ආයතනයක වෙළෙඳ සේවිකාවක ලෙස නිරතව සිට පසුව ඉන් ඉවත් වී තම වැඩිමහල් සහෝදරිය ද සමඟ මෙම නිවසේ ජීවත් වූවාය. වඩාත් ඇඟෑලුම්කම් ඇතිව පසුවූ අක්කා නගෝ දෙදෙනාට කෙළින් කිව හැකි තරමකට හෝ කිසිදු තරහකාරයකු නොසිටි බව ඔවුන්ගේ ඥාතිහු හඬා වැලපෙමින් කියති.දහවල සිය වැඩිමහල් සොහොයුරියකගේ නිවසට ගොස් කාලය ගෙවන අක්ක නගෝ දෙදෙනා යළි තම නිවෙසට එන්නේ හවස් වරුවේය. රාත්‍රියේ දෙදෙනා නිදා ගන්නේ වෙනම කාමරවලය. එහෙත් 31 දා අලුයම ගිනියම් වූ මෙපුවතින් වහා ක්‍රියාත්මක වූ පොලීසිය ගින්න මැඬ පැවැත්වීමට ජල ප්‍රහාර එල්ල කරද්දි වැල නොකැඩි ආ ප්‍රදේශවාසීන්ගේ ද නොඅඩු සහාය හිමි වුවද ගින්න තවත් පැතිර යමින් නැඟෙන්නට විය. යම් පමණකට ගින්න මැඬ පරීක්ෂණ ඇරැඹු පොලීසියට දක්නට ලැබී ඇත්තේ එක ළඟ තබා ගැට ගැසු සාධක පෙන්වූ අක්ක නගෝ දෙදෙනාය. දෙදෙනා හඳුනාගන්නට බැරි තරමට පිළිස්සි තිබිණ.මෙය විදුලි කාන්දුවකින් සිදුවූ ගින්නක් ද? පොලිසිය තව දුරටත් ඒ පිළිබඳ විමර්ශනයක යෙදුණ ද එය සැක සහිත වූයේ ගෑස් සිලින්ඩරයට හානි නොවී එලෙසම පැවතීමත් විදුලි කාන්දුවකදී එක තැනෙක සිට විහිදී යන ගින්න වෙනුවට මෙහි දක්නට ඇත්තේ සතර වටින් ගින්නට පහසුකම් සපයා තිබූ බවකි. ඒ සඳහා ඊට ඉන්ධන යොදා තිබුණේ ද? පොලීසියට සැකයකි.නිවසේ පිටුපස ජනේලයක යකඩ කූරු කිසියම් ආකාරයකින් ඈත් මෑත් කර තිබීම හේතුවෙන් විදුලි කාන්දුවක සැකය පහ වී ඒ පිළිබඳව දැඩි අවධානය යොමු විණි. තවත් තොරතුරු ලැබිණි. නිවස ගිනි ගන්නට පෙර පිපිරුම් හඬක් ඇසි තිබේ.පොලිස්පති එන්. කේ. ඉලංගකෝන් මහතාගේ නියමයෙන් මෙම සිද්ධිය පිළිබඳ පරීක්ෂණ සඳහා මේ වන විට දී රහස් පොලිස් කණ්ඩායමක් එහි පැමිණ තිබේ. සිද්ධිය පිළිබඳ සැක හැර තොරතුරු විද්‍යමාන වෙමින් තිබියදී රත්නපුර පොලිසියේ ‘සීබා’ නමැති නිල සුනඛයා ද සිද්ධිය වූ ස්ථානයට කැඳවනු ලැබිණි. ජනේලයේ දුරස් වූ යකඩ කූරක් ඉවකර බැලු ‘සීබා’ ගමනේ යෙදෙන්නට විය. සීබා පළමුවෙන් නතර වූයේ පසුගියදා මව හා දියණිය නැසූ පුවතකට දැනට රක්ෂිත බාරයේ පසුවන ප්‍රාදේශීය මන්ත්‍රීවරයකුගේ නිවෙසටය.එතැනින් ආපසු හැරී ගිය සීබා තවත් මීටර ගණනාවක් ඉදිරියට ගොස් නතර වී ඇත්තේ ජල කරාමයක් සමීපයේය. සැකකරු මෙතැන රැඳී සිටින්නට ඇත. පොලීසිය අනුමාන කළේය. එතැනින් යළි ගමන් ඇරැඹු සීබා ඇතුළු වූයේ මියගිය අක්ක නඟෝ දෙදෙනාගේ වැඩිමහල් සහෝදරියකගේ නිවසකටය. එහි සිටියේ මෝල් හිමියකු වන 35 වියැති ඇයගේ පුත්‍රයෙකි. ඔහු සුරත පිළිස්සි තිබිණි. සැක පිට ඔහු පොලිස් අත්අඩංගුවට ගෙන ප්‍රශ්න කැරෙමින් තිබිණි.යටගිය දා ජනජීවිත සසලව ගියේ ද මෙම කලාපයේය. ඝාතන 10 ක් සිදුවූ යටගිය සමයේ දී අවසන් වරට සිදුවූ ඝාතන සිද්ධිය වූයේ වේ ගඟ සමීපයේ බණ්ඩාර මැණිකේ මාතාවය. ඒ ඉකුත් ජනවාරියේදීය. මෙම අක්ක නගෝ මියගිය සිද්ධිය සැබැවින්ම එබඳු ඝාතනයක් ද? නොඑසේනම් විදුලි කාන්දුවකින් පසු ඇවිලී ගිය ගින්නෙන් පසු සිදුවූවක් ද? නිදන්නට පිළිවෙළකට සූදානම් කොට තිබු ඇඳ මත තිලකාවතී එදින රැයේ නිදා නොගත්තේ ඇයි? හැමදා වෙන වෙනම කාමරවල රාත්‍රියේ නිදන දෙසොහොයුරියෝ එදින එකම කාමරයක සිටියේ ඇයි? සිරුරු එකිනෙක ගැට ගසා තිබුණු බවට සාධක තිබීම ද ප්‍රශ්නයක් මතු කරවයි.කෙසේ හෝ විදුලි කාන්දුවක ගින්නකින් මෙලෙස සිදුවන්නට ඇතැයි සැක පහළ කළ මියගිය අයගේ ඥාතින්ගේ එකම සැකය බවට මේ වන විට පත්වී ඇත්තේ මෙය මිනිස් ඝාතනයක් බවටමය. එහෙත් කවුරුන් විසින් කළේ ද කුමන කරුණක් මත එසේ සිදු කළේ ද යන්න පත්‍රය මුද්‍රණයට යන තෙක් දැනගන්නට නොලැබිණි. මෙය ඉඩම් ආරවුලක් හේතුවෙන් සිදු වූවක් දැයි තවත් පැත්තකින් අසන්නට ලැබිණි.සැබැවින් ම තවමත් මෙම අබිරහස් මරණ පිළිබඳව මෙය ද පෙර සිදුවූ අන්දමේ ද්විත්ව ඝාතනයක් දැයි ස්ථිරවම කිව නොහැකි නමුදු ඝාතනයක් බවට සැක උපදවන කරුණු රැස්වෙමින් පවතී. කාන්තාවන් දෙදෙනාට පළමුව ගිනි තබා දෙවනුව නිවසට ගිනි තිබ්බේ දැයි පොලීසිය අනුමාන කරයි. විදුලි කාන්දුවකින් ගින්න හට ගැනුණේ ද යන්න පිළිබඳව වැඩිදුර පරීක්ෂණ සඳහා විදුලි ඉංජිනේරු නිලධාරීහු ද පැමිණ සිටියහ. නිවසේ මුළුතැන්ගෙයි දොර විවරවම තිබීම, ජනේලයේ යකඩ කූරු ඈත්කොට තිබීම ද පොලීසියේ විමසුම් ඇසට බඳුන් ව යාමෙන් මෙම මරණ පිළිබඳව පවතින සැක සහිත බව ද අඩුවක් නොමැත.විදුලි කාන්දුවක් හේතුවෙන් මෙම ගින්න ඇතිවූයේ නම් නිවසේ කොටසක් පමණක් ඉතිරිව එකවර ගිනි ගැනීමට ඉඩක් නැති බව ද කාන්තාවන් දෙදෙනා මරා දැමීමෙන් පසු කිසියම් ඉන්ධන වර්ගයක් දමා නිවසට ගිනි තබා ඇති බවට සැකයක් මතුවන බව ද පරීක්ෂණ කටයුතු පිළිබඳ නිලධාරීහු පැවසූහ.මේ වන විට විශේෂ පොලිස් කණ්ඩායම් පහක් රත්නපුර ජ්‍යෙෂ්ඨ පොලිස් නිලධාරීන්ගේ මෙහෙයවීම යටතේ වැඩිදුර පරීක්ෂණ පැවැත්වේ.මේ පිළිබඳව විවිධ සැක සංකා පහළ වුවද හෙට දිනයේ මෙම සිද්ධිය පිළිබඳව නිසි අයුරින් හෙළිදරව් වනු ඇතැයි ජ්‍යෙෂ්ඨ පොලිස් නිලධාරියකු සිළුමිණට පැවැසීය.අමල් යශෝමන් ජයසිංහපින්තූර - රත්නපුර දිස්ත්‍රික් විශේෂ ලසන්ත නිරෝෂණකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206035</link>
    <topic>ණය ගෙවන්න අමාරුලු., මාස දෙකක් තිස්සේ පොල්ගහ උඩ</topic>
    <author>ඉනෝකා සමරවික්‍රම</author>
    <content>“එයා පොල් ගෙඩියක් කඩන්නවත් ගහකට නැග්ග කෙනෙක් නෙමෙයි. පොල් කැඩුවෙත් කෙක්කෙන්. මෙයා මේ විදිහට පොල් ගහකට වෙලා ඉන්න එක හිතාගන්න බැරි දෙයක්. එයාට රුපියල් හැට දාහක ණයක් තියෙනවා, දැන් ඔය ගහේ නැඟලා ඉන්නේ ඒක බේරගන්න විදිහක් නැහැ කියලා. අපිට එක දරුවෙක් ඉන්නවා. ඒ දරුවා දැන් පෙර පාසල් යන වයසේ. තව දරුවෙක් ලැබෙන්න ඉන්නවා. දැන් මාස හතයි. ලොකු පුතා ලැබෙන්න ඉන්න කොටත් එයා මේ වගේ විකාර කෙරුවා.එයා කියනවා එයාට දරුවෝ බාරගන්න බැහැ කියලා. මං දැන් ඉන්නේ මගේ අම්ම ළඟ. අයියා තමයි මටයි දරුවන්ටයි බලන්නෙ. මට දියවැඩියා රෝගයත් තියෙනවා. දවසට දෙපාරක් ඉන්සියුලින් විඳිනවා. අපිට ඉන්න ගෙයක් දොරක් නැහැ. අයියගෙ ඉඩමෙම ගෙයක් හදාගන්නයි හිතන් ඉන්නේ. හැමෝම ඇවිත් ගහ උඩ බල බලා යනවා. ඒත් එයා නෙමෙයි අසරණ වෙලා ඉන්නේ මමයි, දරුවයි හම්බවෙන්න ඉන්න දරු පැටියයි.”“මම එයාගේ අයියා. අපි පුළුවන් තරම් උත්සාහ කළා මිනිහා ගහෙන් බස්සවා ගන්න. අපේ අම්මා හුඟක් වයසයි. ඒත් අම්මා මුලින් බත් මුලක් අරගෙන මෙතැනට එනවා. ඔය කාටහරි කියලා ඒක ගහට යවනවා. න්නම් අපි අම්මට එන්න එපා කියලා තියෙන්නේ. මල්ලි අගේට වී මෝලක වැඩකරගෙන හිටියා. එයාට මොනවා වුණා ද කියන්න අපි දන්නේ නැහැ. එයාගේ පවුලට දරුවෙක් ලැබෙන්න ඉන්නවා.විසි හය හැවිරිදි නදීකා දිල්හානි හඬමින් පවසන්නීය. මේ අගක් මුලක් නැති කතාව කුමක්දැයි ඔබට ද සිතෙනු ඇත. ඉකුත් සතියේ මාධ්‍ය කිහිපයකින් ම ඔවුන් ගැන කතා බහ කර තිබිණි.“මිනිහෙක් මාස දෙකක් තිස්සේ පොල් ගහක් උඩ.”මේ පුවත විශේෂ නිසා පසුගිය දිනෙක අපි අනුරාධපුරය බලා යන අතරතුර ගල්ගමුවෙන්, ගිරිබාව පෙදෙසට හැරී ඔහු සොයා ගියෙමු.හතුරුසිංහ දේවයලාගේ විමලරත්න තිස් එක් හැවිරිදි ය. ගිරිබාව පාළුවැව පදිංචි ඔහු වී මෝලක වැඩ කළේ ය. නදිකා ඔහුගේ බිරිඳයි. කවුරුත් විමලරත්න හඳුන්වන්නේ ‘කුමාර’ යන නමිනි. පාළුවැව ගමේ ඇත්තන්ට තම දෛනික කටයුතු වලට අමතරව තවත් කාර්යයක් ඇත. ඒ දවසට එක් වතාවක් හෝ වෙල අයිනේ පොල් ගස ළඟට ගොස් කුමාර බැලීම ය.ගම්මුන් බොහෝ දෙනෙක් වෙළක් අද්දර ඉඩමක පිහිටි පොල් ගසක් දෙස බලා සිටිති.“මෙන්න පත්තරෙන් ඇවිල්ලා. කුමාර බිමට බහින්න” තරුණයෙක් පොල් ගස මුදුන දෙස බලා හඬ නඟා කීය.“අපෝ මට බැහැ මං නම් බහින්නෙ නෑ. මගෙ ප්‍රශ්න විසඳන්න ඔය කාටවත් බැහැ. මං රුපියල් තිස් දාහක් ණයයි.”ගස මුදුනේ සිටින කෙනා පොල් අතු අතරින් හිස ඔසවා කීය.“ඔහොම තමයි දැන් මාස දෙකකටත් වැඩියි. මේ මිනිහා නිසා අර ගෑනියි දරුවොයි අම්මලයි දුක් විඳිනවා.”තවෙකෙක් කීය. ගමේ ළමයි හා වැඩිහිටි ගැහැනු පිරිමි පොල් ගස වටා හිඳිති. එම පොල් ගස එක් තැනෙකින් මන්නයකින් කොටා තුවාල කර ඇත. ඒ කුමාර බිය කිරීමට ය. එහෙත් මේ වනතුරුත් ඔහු ගසින් බස්සවා ගැනීමට කිසිවකුටත් නොහැකි වී ඇත.“මම එයාගේ අයියා. අපි පුළුවන් තරම් උත්සාහ කළා මිනිහා ගහෙන් බස්සවා ගන්න. අපේ අම්මා හුඟක් වයසයි. ඒත් අම්මා මුලින් බත් මුලක් අරගෙන මෙතැනට එනවා. ඔය කාටහරි කියලා ඒක ගහට යවනවා. දැන්නම් අපි අම්මට එන්න එපා කියලා තියෙන්නේ. මල්ලි අගේට වී මෝලක වැඩකරගෙන හිටියා. එයාට මොනවා වුණා ද කියන්න අපි දන්නේ නැහැ. එයාගේ පවුලට දරුවෙක් ලැබෙන්න ඉන්නවා. අපේ පවුලේ පිරිමි හය දෙනෙක්. එයින් තුන්දෙනෙක් ම මානසික රෝගීන්. නංගිට දැන් අවුරුදු තිහක් වෙනවා. එයාට කිසිම දෙයක් ගැන අවබෝධයක් නැහැ. මං තමයි කුලී වැඩ කරලා මේ අයව බලාගන්නේ.”කුමාරගේ වැඩිමල් සොයුරු ජිනදාස කීය.බෙහෙවින් වියපත් කුමාරගේ මව වන එමලින් මහත්මිය අතපය වාරු නැති වුව ද තම දරුවන්ට උයා පිහා කන්න දෙන්නීය.මේ කෙල්ලට කිසිම දෙයක් කරගන්න බැහැ. මුළු දවසම හරි වතුර ගෙනෙයි. එයා පොලිසියට බයයි. දවසක් භූමිතෙල් ගැලුම අරගෙන කඩේට ගියා. පොලිසියේ මහත්තයෙක් දැක්කා විතරයි හැතැප්ම ගාණක් දුවන්න ගත්තා. පොලිසියේ මහත්තයත් මෙයා පස්සේ පැන්නුවා. පස්සේ ගමේ අය තමයි කාරණාව පැහැදිලි කරලා දුන්නේ. පොලිසියෙන් හිතලා තියෙන්නේ මෙයා අරක්කු බූලියක් අරගෙන දුවනවා කියලා. ඔය ගහ උඩ ඉන්න කොලුවා ගැන මට දුකයි. මොනවා වුණත් ඒ මගෙ දරුවා. මම රාත්තිරියෙත් ගිහින් බලනවා. අනේ කවුරු හරි මගෙ දරුවා ගහෙන් බස්සලා දෙන්න. ඇය මැසිවිලි නැගුවා ය.හැමෝගේම උවමනාව කුමාර ගසෙන් බස්සවා ගැනීම ය. එහෙත් ඔහු එයට කැමැති නැත. ගමේ දරුවෝ ඔහුට වතුර බෝතල් ආදිය බීමට දුන්හ. රාත්‍රි කාලයේ දී ඔහු ගසෙන් බසිනවා ඇතැයි සිතුවත් මේ වන තුරුත් ඔහු ගසින් බැස සිටිනවා දුටු කෙනෙකු ද නැත.“මං හොඳට ඉගෙන ගත්තා. ඒත් ඊට කලින් කසාද බැන්දා. මෙයා මේ වගේ කෙනෙක් කියලා හිතුවේ නෑ. මං පුළුවන් හැම විදිහටම කිව්වා. ඒත් ගහෙන් බහින්නේ නැහැ. මට හැම දේම අයියට කියන්නත් බැහැ. අද මම බෙහෙත් ගේන්න ගියේ කරාබු දෙක උගස් තියලා.”නදීකා ළඟ දැවටෙන පුංචි පුතු ද තාත්තා ගසෙන් බසින තුරු බලා හිදී. එහෙත් ඔහුට නම් දරුවන් බිරිඳ ගැන වගේ වගක් නැත. “එයා කියනවා මේ දරුවෝ එයාගේ නෙමෙයි කියලා” එතැනින් එහාට නදීකාට කතා කරගන්නට වචන ගලපා ගන්නට නොහැකිව ඉකිබින්දා ය.ඔය මනුස්සයා තේරුමක් නැති වැඩක් කරන්නේ. ණය වෙලා තියෙනවා නම් වී මෝල් රස්සාව කරලා අගේට ණය බේරලා ජීවත් වෙන්න පුළුවන්. එයා එයාගේ බිරිඳට චෝදනා කරනවා. දුක් විඳින්නේ අර අහිංසක ගෑනියි අම්මයි පවුලේ අයයි.”කුමාරගේ මවගේ නිවසට රොක් වූ ගමේ අය හැමෝම කීහ. නිකටට අත තියාගෙන දොරකඩ වාඩි වී සිටින කුමාරගේ මව මේ දුක් කන්දරාව කෙසේ නම් උහුලන්න ද? ගෙදර සිදුවන්නේ කුමක්දැයි නොදන්නා ඇගේ දියණිය ද බලා ගත් අත බලාගෙන ය.අපි ඔවුන් ගෙන් වෙන්වී එද්දීත් පොල් ගස මුල ගම්මුන් ය.“බිමට බහින්න. අපි ඔයාට උදව් කරන්නම්” අපි දු කීවෙමු.“අපෝ බැහැ. මට මෙහෙම හොඳා. ඔයාලට බෑ මගෙ ප්‍රශ්න විසඳන්න” ඔහු කීය.පොල් ගසක නැඟ ඉන්න තරම් ඔහුට ඇති ප්‍රශ්නය කුමක්දැයි කිසිවකු දන්නේ නැත.“පුතා දවසක් මරණ ගෙදරක ගියා. පුත්තලමේ. ගිහින් ආදා ඉදන් තමයි ඔය විදිහට ගහට නැංඟේ. කුමාරගේ මව කීය.කුමාර ගසට නැඟ මේ වනවිට මාස දෙකකටත් වඩා කල් ගතව ඇත. එහෙත් මේ වනතුරුත් ඔහු ගසින් බසින හැඩක් නම් නැත.පුවත්පත මුද්‍රණයට යන අවස්ථාව වනවිට ඔහු මෙතෙක් සිටි පොල්ගසෙන් බැස වෙනත් පොල් ගසකට මාරු වී ඇත. ප්‍රදේශවාසීන් පවසන්නේ ඔහු කුමන අවස්ථාවක මේ ගස් මාරුව සිදු කෙළේ දැයි නොදන්නා බව ය.මේ පිළිබඳව ගිරිබාව පොලිසියෙන් විමසූ විට කීවේ මේ වනතුරුත් පොල් ගස මත සිටින පුද්ගලයාගේ ඥාතීන් කිසිවකු මේ පිළිබඳව පොලිසියට පැමිණිල්ලක් කර නොමැති බව ය.(විශේෂ ස්තුතිය - ගිරිබාව පොලිසියේ පොලිස් පරීක්ෂක ජයන්ත රාජපක්ෂ, හා ගිරිබාව ප්‍රාදේශීය ලේකම් කාර්යාලයේ ජනපද නිලධාරි එච්.එම්. විජේකුමාර හේරත් යන මහත්වරුන්ට)ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af12060313</link>
    <topic>ජනපතිගේ තායිලන්ත සංචාරයෙන්</topic>
    <author>ඡායාරූප සුදත් සිල්වා</author>
    <content>ප්‍රධානම ථෙරවාදී බෞද්ධ රටවල් දෙකක් වන ශ්‍රී ලංකාව හා තායිලන්තය අතර මිතුදම් වර්ධනය පිණිස මෙන්ම දෙරට අතර වෙළෙඳ ගනුදෙනු තර කරනු පිණිස මහින්ද රාජපක්ෂ ජනාධිපතිතුමා තායිලන්තයේ සිවු දින සංචාරයක නිරත විය. තායිලන්තයට ළඟාවූ අවස්ථාවේ සිටම මහින්ද රාජපක්ෂ ජනාධිපතිතුමාට උණුසුම් පිළිගැනීම් හිමි වූ අතර එතුමා තායිලන්ත 2600 වැනි ශ්‍රී සම්බුද්ධත්ව ජයන්ති උත්සවයේ ගෞරවනීය ආරාධිතයා ලෙස ද එක් විය. දෙරට අතර අවබෝධතා ගිවිසුම් දෙකකට ද මෙම සංචාරයේදී අස්සන් තැබුණු අතර සංචාරයේ විශේෂිත අවස්ථා කිහිපයකි මේ.තායිලන්තයේ සංචාරයක නිරත මහින්ද රාජපක්ෂ ජනාධිපතිතුමා එරට මහාචුලාලෝංකොන්රාජ් විශ්ව විද්‍යාලීය ප්‍රධාන ශාලාවේදී ඇරැඹි 2600 වැනි ශ්‍රී සම්බුද්ධත්ව ජයන්ති උත්සවයේදී ගෞරවනීය අමුත්තා වශයෙන් එක්ව සිටි අයුරු. මහා සංඝරත්නය සමඟින් රටවල් 58 ක බෞද්ධ නියෝජිතයින්, සංස්කෘතික හා කලා කටයුතු අමාත්‍ය ටී. බී. ඒකනායක, බුද්ධ ශාසන හා ආගමික කටයුතු නියෝජ්‍ය අමාත්‍ය එම්. කේ. ඩී. එස්. ගුණවර්ධන, පාර්ලිමේන්තු මන්ත්‍රී සජින් වාස් ගුණවර්ධන, එජාප පාර්ලිමේන්තු මන්ත්‍රී ගයන්ත කරුණාතිලක, තායිලන්තයේ ශ්‍රී ලංකා තානාපති ශාන්ත කෝට්ටේගොඩ හා මහනුවර ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල යන මහත්වරුන් ද මෙම අවස්ථාවට එක්ව සිටියහ.තායිලන්තය හා ශ්‍රී ලංකාව අතර අවබෝධතා ගිවිසුම් දෙකක් අස්සන් තැබීම පසුගිය 30 වැනිදා එරට අග්‍රාමාත්‍ය නිල නිවසේදී සිදු කළ අයුරු. ශ්‍රී ලංකා විදේශ කටයුතු අමාත්‍යාංශය හා තායිලන්ත විදේශ කටයුතු අමාත්‍යාංශය අතර දේශපාලන සාකච්ඡා සඳහා වූ අවබෝධතා ගිවිසුම් හා දෙරට අතර අපරාධ සම්බන්ධයෙන් අන්‍යෝන්‍ය නෛතික සහයෝගීතාවය දැක්වීමේ ද්විපාර්ශ්වික ගිවිසුම් සඳහා ශ්‍රී ලංකාව වෙනුවෙන් තායිලන්තයේ ශ්‍රී ලංකා තානාපති ජෙනරාල් ශාන්ත කෝට්ටේගොඩ මහතා සහ තායිලන්තයේ විදේශ කටයුතු අමාත්‍ය තුමා අස්සන් තැබූහ. රාජපක්ෂ ජනාධිපතිතුමා තායිලන්ත අග්‍රාමාත්‍ය යින්ග්ලක් ෂිනවත්‍රා මහත්මිය සහ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍ය විමල් වීරවංශ මහතා ද පසෙකින් සිටී.මහින්ද රාජපක්ෂ ජනාධිපතිතුමා තායිලන්ත මහා චක්‍රී සිරින්ධෝන් රජ කුමරිය ශ්‍රාපැතුම් මාළිගාවේ දී හමු වූ අවස්ථාව.මහින්ද රාජපක්ෂ ජනාධිපතිතුමා එරට අග්‍රාමාත්‍ය යින්ග්ලක් ෂිනවත්‍රා මහත්මියඅග්‍රාමාත්‍ය නිල නිවසේදී හමුවූ අයුරු.ඡායාරූප සුදත් සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206036</link>
    <topic>වාසනාවන්ත කිරි අම්මා</topic>
    <author>රූපාන්ති බුලත්සිංහල</author>
    <content>කිරි අම්මා උම්බෑ... උම්බෑ කීය. දෑසින් වැටුණු කඳුළු වැල් කම්මුල් දිගේ බේරෙන්න පටන්ගත්ත. අනේ මට ලැබෙන්න ඉන්න රත්තරන් පැටියා. ඒත් මොනවා කරන්න ද? ඇත්තටම දෙපාවට හිතක් පපුවක් නැද්ද? එක වෙලාවකට මෙහෙම ළතවෙලා වැඩක් නෑ. මගේ ලැබෙන්න ඉන්න පැටියා නම් මොක ද? දෙපාවට උන්ගේ පැටවු ගැනත් දුකක් වේදනාවක් නැතිකොට. කිරි අම්මා වේදනාව හිතේ හිර කරගෙන රථයට නැග්ගා. රථය ගැස්සි ගැස්සි වේගයෙන් පාර දිගේ ඉදිරියට ඇදුණා. අනේ මගේ පැටියාවත් බේරගන්න පුළුවන් වුණොත් අම්මාට හිතුණේ එච්චරයි. ඒත් අපිට මොනවා වෙයි ද? අපි අසරණයි මගේ පුතේ.මරණය පෙනි පෙනී තිබුණත් කිරි අම්මා ජීවිතය ඉල්ලුව. මේ යමපල්ලාගෙන් බේරෙන්න කාගේ පිහිටක් ද? ඇයි පුතේ අපිට මෙහෙම වුණේ කිරි අම්මාට හීල්ලුණා. කිරි අම්මා එච්චර අවාසනාවන්ත නැහැ. යමපල්ලගෙත් අදහස වැළකුණේ පොලිස් ඇසට අසුවීම නිසයි. කරුණාවන්ත පොලිස් නිලධාරීන් කිරි අම්මව බේරගත්ත. පුංචි පැටියාගෙයි අම්මාගෙයි වාසනාවට දෙන්නාගේම ජීවිතේ බේරුණා. වනසිවුපාවන් වැනි මිනිසුන් මැද දෙවි දේවතාවන් වැනි මිනිසුන් සිටීම කෙතරම් අනගි ද? මනුසත්කම ගැන නොතකා සිවුපාවන් වීමට තැත් කරන මිනිසුන් අතර සිවුපාවෙකුට මනුසත් බව බලාපොරොත්තු වීම උගහටය.සමාජ තත්ත්වය එලෙස වුවත් නීතිය අකුරටම රකින මිනිසුන් සිටීම අප රටට ආශිර්වාදයකි. එවන් මිනිසුන්ට මෙය උපහාරයක්ම වේවා! වත්මන් සමාජයේ අනක් ගුණක් නැති වුවත් නීති ගරුක මිනිසුන් සිටීම හැමට අස්වැසිල්ලකි.මංගල සාදයක් කියන්නේ පී‍්‍රති ප්‍රමෝදය උතුරා ගිය අවස්ථාවක්. සුබ පැතුම, ආශිර්වාදය පේ‍්‍රමය මේ හැම එකක්ම මංගල සාදයකට හුරුය. නුහුරු නුපුරුදු පරිසරයක් වුවත් දැකුම්කළු කරන්න මංගල සාදයකට හැකියාව තිබෙනව. මංගල දිනය පැමිණෙන තෙක් මනමාලිය ඇඟිලි ගනියි. මනමාලයා ගේ සතුට නිම්හිම් නැත. මොහොතකින් ඒ හැම දෙයක්ම සොරාගන්නට ඕනෑම කෙනෙකුට හැකිය. එහෙත් එය යුතු නැත. එසේ සොරා ගැනීම ද අමනකමකි. දුෂ්ටකමකි. ඒ කොහොම වුණත් මංගල සාදයක් යුද පිටියක් කරගත් පිරිසක් පිළිබඳ අපිට ආරංචි වුණේ කොට්ටගල ප්‍රදේශයෙන්. හෝටලයක උඩු මහලේ හා පහළ මාලේ පැවැති මංගල සාද දෙකේම පිරිස මත්පැන් බිව්වා.බීමත්කම වැඩිවීම නිසා ඇතිවුණ මේ ආරවුල දුරදිග ගියේ ගුටි කෙලියකින්. මැදිවුණු අය විතරක් නෙවෙයි අනෙක් අයත් හොඳටම අපහසුවට පත්වුණා.අන්තිමේදී මනමාල ජෝඩු දෙකට ඉන්න හිටින්න තැනක් නැති වුණා. ජීවිත ආරක්ෂාව සලසා ගත්තේ කාමර දෙකකට ගිහිල්ලා දොරවල් වසා ගැනීමෙන්. මංගල උත්සවයේ සියලුම කටයුතු අඩපණ වුණා. දෙපිරිස හිටියේ පරාන බයෙන් මහලු තරුණ හැමෝටම තුවාල වුණා. මංගල උත්සවය අවමඟුලක් වෙන්න කලින් පොලීසියෙන් එතනට ආවා. කොහොම වුණත් මනාල ජෝඩු දෙකට මංගල ඡායාරූප ගන්න සිද්ධ වුණේ පොලිස් ආරක්ෂාව මධ්‍යයෙ. කාට කියන්න ද ආයිබොවන්ඩ මේවා. බීමත්කම තමයි මේ හැම දේටම මුල. බිව්වම අම්මා තාත්තා දුවා දරුවො විතරක් නෙවෙයි තමන්ට තමන්වත් අමතක වෙනව.ආයිත් වැස්ස පටන් අරගෙන. තැන තැන වතුර පිරිලා. මේ හැම දේකටම වග කියන්න ඕනෙ අපේම ඇත්තෝ. ‘රුං රුං’ යාළුවාට මේ හැම තැනක්ම තෝතැන්නක්. එහාට පියාඹනවා. මෙහාට පියාඹනවා. හැම තැනම බිත්තර දානව. කෙළවරක් නැතිව පැටවු බෝ වුණහම අපේ ඇත්තන්ටම තමයි කරදරේ. කොහෙද ඉතින් කාලයක් මෙහෙම වුණහම අපේ අය බොහොම සැලකිලිමත්. කාලයක් ගියහම ආයිත් අමතකයි. ඒ වගේ වෙලාවට ඕන්න ඉතින් ටින් බෙලෙක්ක වතුර බෝතල් හැම තැනම දානව. ඒ පාර ආයිත් ‘රුං රුං’ බෝ වෙන්න පටන් අරගෙන.පුංචි පැටවු බෝ කරනව විතරක් නෙවෙයි. අපේ පුංචි පැටවු විනාශ කරනව. මේ විතරක් නෙවෙයි ගෙවල් දොරවල් පළාත් හැඩි කරන හිසරදයක් වෙලා. මේ කතන්දරය හෙළි වුණේ බියගම බණ්ඩාර වත්තෙන්. ඒ අම්මට හිටිය එකම පුතා ඩෙංගුව හොරකම් කළා. ඒ විතරක් නෙවෙයි. ඒ අම්මා සදහටම තනි කරලා දැම්මා. පුංචි එකෙකුට මේ හැටි විනාශ කරන්න දීලා අපි කොහොමද බලාගෙන ඉන්නෙ. අපේ දරුවො ආරක්ෂා කරන වගකීම අපිට බාරයි. හැම වෙලාවෙම කල්පනාවෙන් ඉන්න ඕනෙ.දෙයක් වුණහට පස්සෙ දුක්වෙලා වැඩක් නෑ. වෙන්න ඉස්සෙල්ලා ඒකට අවශ්‍ය සැලැසුම යොදන්න ඕනෙ. එහෙම වුණානම් කවදාවත් අපිට අඬන්න වෙන්නෙ නැහැ. දරුවො කවදාවත් හොඳ නරක දන්නෙ නැහැ. ඒක නිසා දරුවන්ට ඒ ගැන පැහැදිලි කරලා වැඩක් නැහැ. පුංචි එවුන් දඟකාරයි. ඒ අයට තැන නොතැන වැඩක් නැහැ. හැබැයි වැඩිහිටියෝ පරිස්සම් වෙන්න ඕනෙ.හැබැයි ඉතින් පරිස්සමට තියෙන දෙය ඈලියාවට යවලා බැහැ. දරුවන් සුරකින්න නැත්නම් ඉතිරි වන්නෙ පසුතැවිල්ල විතරයි. ඩෙංගු මාරාන්තික වුවත් වැළැක්විය හැකි බව සිහියට ගත්තොත් හොඳයි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206037</link>
    <topic>‘ජවිපෙ මට ගහපු වෙලාවේ මාව බලන්න විජය කුමාරතුංගත් ආවා’</topic>
    <author>දයා ඩී. ෆොන්සේකා</author>
    <content>අනගාරික ධර්මසේකර 12ගස් සෙවණේ විප්ලවයජීඅයි.ඩී. ධර්මසේකරත් සමඟ හදිසි නීතිය යටතේ රඳවා තැබූ තුන් සියයක් පමණ දෙනා නිදහස ලැබූහ.ධර්මසේකර නිදහස් කරන්නට දින කීපයකට පෙර එවක සමගි පෙරමුණු රජයේ ක්‍රියාකාරීහු ඔහුව ද සිය දේශපාලන රැල්ල වෙත නම්මවා ගන්නට උත්සාහ කළහ.ඔහු නිදහස ලබන දින එවක ක්‍රීඩා හා පාර්ලිමේන්තු කටයුතු ඇමැති ධූරය දැරූ කේ.බී. රත්නායක මහතා ඔහු වෙතට ආවේ ය.මිස්ටර් ධර්මසේකර අද තමා නිදහස් වෙනවා. ඔයාට හොඳ අනාගතයක් තියෙනවා. ආණ්ඩුවට එකතු වෙන්න.”කේ.බී. රත්නායක මහතාගේ ඒ ආරාධනාව ධර්මසේකර ප්‍රතික්ෂේප කළේ ය.අනතුරුව එවක හමුදාපතිව සිටි ජෙනරාල් සේපාල ආටිගල මහතා ද අනුරුද්ධ රත්වත්තේ මහතා ද ඒ ආරාධනාවම කළත් ධර්මසේකර කැමැති වූයේ නැත.ඔහු නිදහස්ව බේරුවල ගෙදරට ආවේ ය. ගමේ සිය හිතවත් පිරිස ඔහු බැලීමට ගෙදරට ආවෝ ය.තමන් පසුපස ආ පිරිස් අතරමං කොට දමා වෙනත් දේශපාලන පක්ෂයකට හවුල් වන්නට ඔහු කැමැති නොවීය. මුලින්ම තමන් පසුපස ආ අනුගාමිකයන්ට යන කල දවස බැලිය යුතු විය.“නිදහස් වෙලා ගෙදර ආපු මට කල්පනා වූයේ අප නිසා නොමඟ ගිය පිරිස් යහමගට හරවා ගත හැකි නම් කොතරම් හොඳ ද යන්නයි. ඉන්පසු සුළු කාලයක් තුළදී බොහෝ දේ සිද්ධ වුණා. මං මුලින් ම මට එකතු කරගත හැකි අපේ සංවිධානයේ සාමාජිකයන් හතළිස් දෙනෙකු එකතු කරගත්තා. මට අවශ්‍ය කළේ අනගාරික ධර්මපාල තුමා ගිය ම¼ඟ ඔස්සේ යමින් මොවුන් යහමගට ගැනීමටයි.අපේ සංවිධානයේ ඊළඟ රැස්වීම ඔවුන් සමඟ මා තිබ්බේ අපේ මහ ගෙදර ‘දික් ගේ’ ඇතුළේයි. එදා විජේවීරගේ කට්ටියට දේශනා කරද්දීම වගේ මගේ අම්මා සියලු දෙනාටම ආහාර සැපයුවා.මගේ තාත්තාත් ඒ වෙනකොට ජීවතුන් අතර ඔහුත් මා නිසා පියෙකු නොවිඳිනා තරම් දුක් වින්දා. තාත්තා අපේ ප්‍රතිපත්ති වලට විරුද්ධ වුණත් එයා නිතරම මාව ආරක්ෂා කළා. කරදර ආපු හැම වෙලාවකම තාත්තා මගේ ආරක්ෂාවට හිටියා. තාත්තා මා නිසා ගුටි කෑවා. අත්අඩංගුවේ හිටියා.තාත්තා වරක් මා නිසා පොලිස් විශේෂ අංශයට ගෙන ගියා. මා ඉන්න තැන අසමින් ඔහුටත් රහස් පොලිසිය පහරදී තිබෙනවා. මා මේ කිසි දෙයක් දන්නෙ නැහැ. මා ඒ බව දැනගත්තම මගේ හිතට ආ වේදනාව කියලා නිම කරන්නට බැහැ. පියෙකු තුළ දරුවෙකුට ඇති ආදරය තාත්තා කටින් නොකීවාට නියම ලෙස දැක්වූවා.මා වරාය පොලිසියේ ඇඳක් සහිත පොලිස් කුඩුවේ ඉන්දැද්දී මා බලාගන්න හිටපු සාජන්ට් තමා මට මේ ගැන කිව්වේ.“තමුසෙට ඔය ඇෙඳ් අමුතු සුවඳක් දැනෙන්නෙ නැද්ද?” සාජන්ට් මගෙන් ඇහුවා.“ඇයි ඒ”“අයිසෙ තමුසෙගෙ තාත්තවත් අත්අඩංගුවට අරගෙන තමුසෙ ඉන්න තැන අහල හොඳටම ගහල ඔය කූඩුවේ තමයි හිටියෙ ඔය ඇදේ තමයි තාත්තා රෑ නිදා ගත්තෙ”මේක අහපු මගේ හදවත කඩා වැටුණ වගේ වුණා එදා..එවන් අපේ තාත්තා මෙදා දික් ගෙයි රැස්වීම වෙලාවෙ පුටුවක් තියාගෙන දොරළඟ රැස්වීම අහගෙන හිටියා. ඒ අප්‍රමාණ වූ දාරක ප්‍රේමයකින් බව මට තාත්තා ගේ මුහුණෙන් පෙනුණා.තාත්තා සැරපරුෂ වුණත් ඔහුගේ හිතේ දාරක ප්‍රේමය උතුරා ගොස් තිබුණා. පවුලේ හිතුවක්කාර කරදරකාරයාටත් සමාජයේ මට වඩා තැනකට ගිය උගත් අනෙක් සහෝදර සහෝදරියන්ටත් ඔහුගේ සෙනෙහස එකයි.ඉතින් එවන් මගේ පියා දැන් දොරකඩ ඉඳගෙන අපේ රැස්වීමේ කරන කතා අහගෙන ඉන්නවා. මං පැය දෙකක් එදා කතා කරමින් කීවේ අප මේ ආයුධ සන්නද්ධ අරගල කිරීමේ අරමුණින් මිදී ධර්ම මාර්ගයෙන් රටේ ජනතාවගේ හදවත් වෙනස් කිරීම කළ යුතු බව ය.දසසිල් අරගෙන අනගාරික වී අපි 42 දෙනා සමාජයට උපදෙස් දුන්නොත් අපට මුළු සමාජයත් යහමඟට ගත හැකි බව මං තදින් කීවා.ඉතා සතුටින් හා ඕනෑකමින් මගේ කතාව අසා සිටි තාත්තා එක් වරම නැගිට්ටා.“අන්න හරි අන්න හරි ඒක තමයි කරන්ට ඕනෑ”තාත්තා හයියෙන් කීවා. අපේ රැස්වීමේ අයට මෙය ටිකක් හිතට ඇල්ලුවේ නෑ වගේ.ඔවුන් ගෙන් වැඩිදෙනා ම මගේ අදහසට තදින් ම විරුද්ධ වුණා.“මේක මහා විහිළුවක්නේ දස සිල් අරගෙන අනගාරික වෙලා කොහොමද දේශපාලනය කරන්නේ.” ටිකක් පණ්ඩිතමානී අයෙක් මට විරුද්ධව තදින් කතා කළා.තාත්තා එතැනින් නැගිට යන්නට ගියේ අනිත් සාමාජිකයන්ට දොස් කියමින්. “මගේ පුතා කළේ හොඳ යෝජනාවක්. එතකොට කාටත් කරදරයක් නෑනේ.”ඒත් පණ්ඩිතමානී අපේ සාමාජිකයන් මගේ තාත්තා දිහා බැලුවේ වපර ඇහෙන්. තාත්තා ගමේ ගොඩේ වැදගැම්මකට නැති අයෙක් කියල ඔවුන් හිතන්න ඇති.මටත් වැඩි දෙනාගේ අදහසට එකඟ වෙන්න සිද්ධ වුණා.මේ නිසා අපේ කණ්ඩායමේ ඊළඟ රැස්වීම තිබ්බේ කොළඹ එක්තරා සමිති ශාලාවක.ඒ රැස්වීමට පැය දහයක් විතර ගත වුණා.එදා මං ඔවුන්ට ධර්මපාල තුමා ගැන කතා කළා. ඉන්දියාවේ නේරුත් ධර්මපාල තුමාගේ හඬට අවනත වූ බව මං ඔවුන්ට කීවා.ධර්මපාල තුමා හමුවූ ගාන්ධි තුමා කියා හිටියාලු ඉන්දියාවේ බුදුන් වගේ ශාස්තෲ වරයකු හිටිය බව මං දන්නා ආනොල්ඩ් ගේ ලයිට් ඔෆ් ඒෂියා කෘතිය කියවූවායින් පසුවයි කීය.බුදුන් වහන්සේ ඉන්දියාවේ උපන් බව නොදන්න ඔබ කොහොමද ඉන්දියාවට නිදහස දෙන්න කියා කියන්නෙ එදා අනගාරික ධර්මපාලතුමා ගාන්ධිගෙන් ඇහුවා.ගාන්ධි තමන්ගේ නොදැනීම ගැන සමාව ඉල්ලුවා මිස ධර්මපාලතුමා සමඟ තර්ක කළේ නැහැ.මං මේ සියල්ල ඔවුන්ට කීවත් ඔවුන් ගේ අදහස් වෙනස් කරන්න බැරිවුණා.කෙසේ හෝ අපේ ප්‍රජාතන්ත්‍රවාදී ජාතික පෙරමුණ දේශපාලනයට පිවිසුණා.1977 දී නිදහස ලබා මාස හතරකට පසු මැතිවරණයක් ආවා. ඒ මහා මැතිවරණය හරිම ඛේදවාචකයක් වුණා. එහිදී ශ්‍රී ලංකා නිදහස් පක්ෂය දෙකට තුනට කැඩිලා.ජාතික ප්‍රජාතන්ත්‍රවාදී පෙරමුණ නමින් අප බිහි කළ පක්ෂයත් ඡන්දය ඉල්ලුවා. මං තරග කළේ බේරුවලට.අපේ පක්ෂයත් ආසන කීපයකටම ඡන්දය ඉල්ලුවා ඒ ආසන මට්ටමින් ඡන්දයක් තියපු අවසාන අවස්ථාව. යූ.ඇන්.පී. යට පාර්ලිමේන්තු ආසන වලින් හයෙන් පහක් ම ලැබුණා. ශ්‍රී ලංකා නිදහස් පක්ෂයට ලැබුණෙ අන්ත පරාජයක් ආසන 8 යි විරුද්ධ පක්ෂයේ නායකයා වුණේ අමිර්තලිංගම් මහත්මයා.බේරුවලට ඡන්දය ඉල්ලපු මං ඡන්ද 13700 ක් අරගෙන තුන්වෙනියා වුණා.ඡන්දය පැරදුනත් ධර්මසේකර සිය දේශපාලනය අත හැරියේ නැත. සිය පක්ෂය එනම් ප්‍රජාතන්ත්‍රවාදී ජාතික පෙරමුණ මගින් නොයෙක් සමාජ සේවා ද ඉටු කරමින් රටට සෙතක් කිරීමට ඉදිරිපත් වීම කැපී පෙනිණ.ඔවුන් 1978 නැඟෙනහිර ඇති වූ මහා සුළි සුළං සමයේ බේරුවල සිට පොල් අතු ආදී අවශ්‍ය කළමනා රැගෙන ලොරි කීපයකින් ගියේ සිය පක්ෂයේ අරමුදල් වලින් මේ අතර ‘ධර්ම යුද්ධය’ නමින් පුවත්පත මුද්‍රණය කිරීම ද නොකඩවා කෙරීගෙන ගියේ ය.මේ අතර නිතර නිතර ජනතා විමුක්ති පෙරමුණ සමඟ කෙරෙන ගැටුම් ද නිමා නොවීය.1979 වසරයි.වියට්නාමය කාම්බෝජය ආක්‍රමණය කළ වකවානුවයි. මේ නිසා චීනය වියට්නාමයට එරෙහි විය.ධර්මසේකර කණ්ඩායම ද වියට්නාමයට කාම්බෝජයෙන් ඉවත් වන ලෙස කියමින් පෙළපාලි ගියහ. චීනය වියට්නාමයට එරෙහිව ක්‍රියා මාර්ගයක් අනුගමනය කරද්දී ජනතා විමුක්ති පෙරමුණ චීනයට එරෙහිව හඬ නඟන්නට විය. ධර්මසේකර පවසන්නේ ඒ රුසියානු බලපෑම නිසා බව ය.මේ අතර ධර්මසේකර පිලේ මෙහෙයවීමෙන් නව නගර ශාලාවේ වියට්නාමයට එරෙහිව මහා විරෝධතා රැස්වීමක් පැවැත් වීය. රැස්වී අතරතුර ජනතා විමුක්ති පෙරමුණේ මැරයෝ පිටත සිට රැස්වීමට බාධා කරන්නට පටන් ගත්හ.බාධා කිරීමෙන් නොනැවතුණු ඔවුන් රැස්වීමට පැන පහර දෙන්නට වූයෙන් තත්ත්වය උග්‍ර විය.“ඔවුන් රැස්වීමට හූ කියන්නත් පහර දෙන්නත් පටන් ගත්තා. මං කළේ මයික් එක සහිත යකඩ පොල්ල ඔසවාගෙන ඔවුන් මැදට පැනීම ය. අපේ සගයන් ද අතට හසු වුණු හසුවුණු දේවල් අරගෙන ඔවුන්ට පහර දෙන්නට පටන් ගත්තා.දැන් මෙය මහා සටනක් වුණා දෙපිරිස අතරම ගල් හුවමාරු වුණා.“වරෙන් ඕන කෙනෙක්” මං මයික් පොල්ල අතට ගෙන ඉදිරියට ගියා.එක පාරටම මගේ නළලට විශාල ගල් පහරක් වැදුණා. මට මතක ගල්පාර වැදෙනවා විතරයි. මං බිම වැටුණා. සිහිය එනකොට මං හිටියෙ ඉස්පිරිතාලෙ මගේ අම්මා මා ළඟ.“අනේ අනේ පුතේ මේ කරදර ඉවරයක් නැද්ද පුතේ. ඇයි අපිට මෙහෙම ගින්දර දෙන්නෙ.”අම්මාගේ කඳුළු බිඳු මගේ මූණට වැටුණා. එතකොට මහාචාර්ය කාලෝ ;ෆාන්සේකාත් මාව බලන්න ඇවිත්.“ඔය ගල තව අඟලක් වම් පැත්තට වෙන්න වැදුනනම් ජීවිතය නැති වෙන්න තිබුණා. එතන මර්මස්ථානයත් තව අඟල් භාගයක් පහළට වෙන්න වැදුණනං ඇහැත් ඉවරයි. හොඳ වෙලාවට නළලට වැදුණේ” මහාචාර්ය තුමා කීවා. කොහොම වුණත් දවස් විසි හතරක් මට රෝහලේ ඉන්න සිද්ධ වුණා.තවත් අපූරු වැඩක් වුණා. මාව 52 වාට්ටුවේ ඉඳල 24 වෙනි වාට්ටුවට මාරු කරන දවසෙ මං මගේ අඩුම කුඩුම ටික කොට්ටෙයි බෙඩ් ෂීට් එකයි අරගෙන යන්න හදන කොටම මාව බලන්න අමුත්තෙක් ආවා. අමුත්තා වෙන කවුරුත් නෙවෙයි. විජය කුමාරතුංග.විජය අපූරු චරිතයක්නෙ. “කෝ දෙන්න ඕව මං ගෙනියන්නං” විජය බලෙන් ම මගේ කොට්ටෙයි ෂීට් එකයි බෑග් එකයි අරගත්තා... එයා කොට්ටෙයි ෂීට් එකයි කිහිල්ලෙ ගහගෙන ඉස්සරහින්. මං පස්සෙන්. හරියට චිත්‍රපට ජවනිකාවක් වගේ.වාට්ටුවේ ලෙඩ්ඩු සේරම අපි පස්සෙන්. පෙරහැර වගේ විජය කුමාරතුංග බලන්න. විජය බොහොම හිත ඇති මනුස්සයෙක්නෙ.දයා ඩී. ෆොන්සේකාඡායාරූපය-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206038</link>
    <topic>දරුවන්ට අවවාද නොව ආදර්ශ ලබාදෙන්න</topic>
    <author/>
    <content>දත් නොදත් කරුණු කාරණාවැඩිහිටියෝ දරුවන්ට අණ කරති. බැණ වදිති. පහර දෙති. තර්ජනය කරති. තමන්ට ඕනැ ආකෘති බිහි කරන්නට වෙහෙසෙති. මේ ක්‍රියාදාමයේ ප්‍රතිඵල දරුවන්ගෙන් ලැබෙන්නේ ඔවුන් ලොකු මහත් වූ විටය. ඒ ප්‍රතිඵලය කිසිසේත් ම පී‍්‍රතිමත් නොවේ.ආදරය, කරුණාව, රැකවරණය හා නිවැරැදි ආදර්ශයන් සිය දරුවන් මත මුදා හරින වැඩිහිටියෝ ද වෙති. එහි ප්‍රතිඵලද ලැබෙන්නේ දරුවන් වැඩිහිටි වූ පසුය. එය අතිශයින් පී‍්‍රතිමත් වනු ඇත.”නැවත කෙදිනක හෝ නොලැබෙන ඉමහත් පී‍්‍රතිදායක ප්‍රසාදජනක ළමා කාලය, මම කෙසේ ඒ කාලයට ආදරය කරන්නෙම් ද? ඒ දීප්තිමත් මතකයන් පළවා හරින්නෙම් ද? ඒ මතකයන් මගේ ආත්මය වසා පැතිර ඇත්තේය. මට ඒ කවරදා හෝ නිමා නොවෙන සතුටකි. සැනසුමකි.”(ළදරු විය හා ළමා විය – ලියෝ තෝල්ස්තෝයි ගේ ස්වයං අපදානය)ශ්‍රේෂ්ඨ රුසියන් ගත්කරු ලියෝ තෝල්ස්තෝයි සිය ළමා කාලය ගැන මහත් උද්දාමයෙන් තැබූ සටහනකි ඒ. ඔහු විශ්වීය ශ්‍රේෂ්ඨත්වයට ඔසවා තැබූ ඔහුගේ ආශ්චර්යවත් ළමා කාලය!ලෝකයේ සියලු දරුවන්ට සිය ළමා කාලය ගැන එවැනි සොඳුරු සටහන් තබන්නට, පී‍්‍රතිමත් ආවර්ජනයක යෙදෙන්නට ඇත්නම්! සැබැවින් ම මෙලොව පොලිසි, උසාවි, හිරගෙවල්, අනාථ නිවාස ආදි සියලු අප්‍රසන්න ස්ථානවලට දොරගුළු දමන්නට අසීරු වන්නේ නැත. එහෙත් යථාර්ථය එය නොවේ. තෝල්ස්තෝයිලාට, වික්‍රමසිංහලාට තිබුණ නිදහස් සුන්දර ළමා ලෝකය එකල මෙන් ම මෙකල ද හැම දරුවකුට ම උරුම වනුයේ නැත. එමෙන් ම අහිමි වනුයේ ද නැත. කොටසකට එය ලැබිණි. කොටසකට එය නොලැබුණි. සුන්දර ළමාවිය හිමිවූවෝ වාසනාවන්තයෝ වූහ. ඒ වාසනාවේ රශ්මිය ලෝකයට බලපෑවේද වාසනාවක් ලෙසය. එය නොලැබූවන් අවාසනාවන්ත වූ අතර එහි පීඩාව ලෝකයට ද දැනුණි.මේ වාසනාව හෝ අවාසනාව දරුවා කෙරෙහි බලපවත්වන්නට ආරම්භය දෙන්නෝ මවුපියෝය. දරුවාගේ නිවෙස, එහි සිටින මවුපියන් හා වැඩිහිටියන් දරුවාගේ පෙර මඟ සූදානම් කරන්නන් බවට පත්වන්නේ නිතැතිනි.දරුවාගේ වීරයන් වීරවරියන් ඔහුට මුලින් ම මුණ ගැසෙන්නේ සිය නිවසෙන්ය. ඒ අනුව මුල්ම සමාජානුයෝජනය සිදුවන තැන නිවෙසය. ඔහු මුලින් ම අනුකරණය කරන්නේ ද ඒ නිවැසියන්වය. මුල්ම නිවැරැදි ආදර්ශකයන් ලෙස දරුවා දකින්නේ තම ලෝකයේ ළෙන්ගතුම පුද්ගලයන් දෙදෙනා වන අම්මා සහ තාත්තාය.තෝල්ස්තෝයි විටෙක අම්මා ගැන තබන මෙබඳු සටහනකි.”කුඩා කාලයේදී ආගමික යාච්ඤා කියන විට මගේ ආදරණීය අම්මා කියූ පසු කියන්නට ගොත ගසන්නට මම පුරුදුව සිටියෙමි. අම්මාට තිබූ ආදරයත් දෙවියන්ට තිබූ ආදරයත් එකම හැඟීමකින් එකම පුදුමාකාර අයුරකින් එක්සත්ව තිබිණි.”මේ සටහනේ හැඟෙන්නේ කුමක් ද? කුඩා තෝල්ස්තෝයි ආගම විසින් හික්ම වන්නට මව ගෙන තිබූ අතිසාර්ථක වෑයමයි. ආගම ඇදහීම කිසිවිටෙක ඔහුට පීඩාවක් ගෙන දෙන බලපෑමක් නොවන වග පැහැදිලි වන්නේ ඔහු අම්මාට දැක්වූ ආදරය හා සමානව දෙවියන්ට ද ආදරය කිරීමෙනි.අනෙක් පැත්තෙන් ඔහු මව දේවත්වයෙන් සලකයි. අම්මා ද දෙවියන් ද අතර ඔහු වෙනසක් නොදකී. අම්මාගේ අසීමාන්තික ආදරය ඔහු සෞම්‍ය බවට පත් කර ඇත.මෙහිදී සිහියට නැඟෙන්නේ ආත්ම සම්මානනයෙන් ජීවිත ජයග්‍රහණයට නම් වූ පරිවර්තන කෘතියයි. දරුවාගේ ආත්ම සම්මානනය ගොඩ නැඟීම වෙනුවෙන් කළ යුතු කාර්යයන් කීපයෙන් එකක් මෙසේ විය.”දරුවාගේ හැසිරීම් ගැන නිත්‍ය ලෙස සංවේදී වන්න. කොන්දේසි විරහිතව ආදරය සහ පිළිගැනීම ඔහුට ලබා දෙන්න.”තෝල්ස්තෝයි මව එය මැනවින් ඉටුකර ඇති සේය.ප්‍රවීණ චිත්‍ර ශිල්පිනි, ලේඛිකා සිබිල් වෙත්තසිංහ මහත්මිය ද මේ රචනයට සිය අදහස් එකතුවීමේ සතුටෙන් අප හා කථා බහ කළාය. ඇය පවසන්නේ සිය මවුපියන්ගේ ආදර්ශවත් චරිත සිය ජීවිතය අදටත් හසුරුවන බවය.”මම පුංචි කාලෙදි මුලින්ම අනුකරණය කළේ මගේ අම්මා සහ තාත්තා. ඒ අය හරිම ආදර්ශවත් අය. කිසි දවසක අප විවේචනය කළේ නැහැ. තර්ජනය කළේ නැහැ. දොස් පැවරුවෙ නැහැ. ඔවුන්ගේ ජීවිත හැටියට අපේ ජීවිත හැඩ ගස්වා ගන්න උදව් කළා. අපි පුංචි කාලේ ගමේ පන්සල තිබුණෙ අපේ නිවෙස සමීපයේ්. අම්මා පන්සලට ගිහින් පන්සල් මිදුල අතුපතු ගාලා පිරිසිදු කරනවා. මේ ආදර්ශය පෝයදාට සිල් ගන්න, ආගම ධර්මය අනුව ජීවිතය ගොඩ නඟා ගන්න අප යොමු කළා. පෝයට සිල් ගන්න කියලා අපිට කවදාවත් කවුරුත් කියා දීලා නැහැ. වැඩිහිටි ආදර්ශය අපිව ඉබේම ඒ මඟට යොමු කළා.එදා මෙදා අතර ජීවන රටාව වෙනස්. එදා අම්මලට විවේතය තිබුණා. අද අම්මලට ඒක අඩුයි. ඔවුන් දඩි බිඩියෙ උදේට රස්සාවට දුවනවා. දඩිබිඩියෙ ගෙදර දුවලා එනවා. දරුවකු තුරුල් කරගන්න ආදරය කරන්න නිදිකරවන්න වෙලාවක් නැහැ. බොහෝ නිවෙස්වලින් මම දකින්නෙ එවැන්නක්. කාර්ය බහුලකම දරුවන්ට ආදරය කිරීමට බාධාවක් කීම ගැන කිසිම සමාවක් දෙන්න බැහැ. දරුවො හැදුවෙ මවුපියන්ගෙ වුවමනාවට නම් ඒ දරුවන්ට ආදරය, රැකවරණය, කරුණාව ලබා දෙන්න මවුපියන් වෙලාව හොයාගන්න ඕනෙ.”සිබිල් වෙත්තසිංහ සිය ළමා කාලය ගැන කරන ආවර්ජනයන් අතිශයින් පී‍්‍රතිමත්ය. වැනියං කළු වැනියං, නොමියෙන කළු දූ වැනි කෘති ඊට ප්‍රබල ලෙස සාක්ෂි දරයි.”ඔබ දරුවා කෙරෙහි දිනපතා පෞද්ගලිකව අවධානය යොමු කිරීමට යෙදවිය යුතු කාලය ඔබගේ කාර්ය බහුල භාවය නිසා අත්හැර නොදැමීමට පරිස්සම් වන්න.”(ආත්ම සම්මානනයෙන් ජීවිත ජයග්‍රහණයට)සැබැවින් ම ඒ ගැන පරිස්සම් විය යුතුය. දිනකට, සතියකට, මාසයකට දරුවා මඟ හැරීම යනු දරුවාට සිය ජීවිතය සඳහට ම මඟ හැරීමකට කරන ආරාධනයක් බඳු විය හැකිය. මවුපියන්ට සිය දරුවා සම්පූර්ණයෙන් ම මඟ හැරෙන්නට ද එය ප්‍රමාණවත් වන්නට පුළුවනි.මුතු මිණි කනාවන්නොමඳ ලැබ පලදිතත් සිත් සේගුණ නුවණ සිප් දත්දරුවන් ලබනු වැඩි පෙම් වඩයි(ලෝකෝපකාරය)මුතු මැණික් හා රනින් කරන ලද අභරණ බොහෝ කොට පැලඳීමට වඩා ගුණ නුවණ ඇති ශිල්ප ශාස්ත්‍රය දරුවන් ලැබීම කෙනකුගේ ගෞරවයට හේතු වෙයි යන්න එම කවියේ අදහසය.මෙකල මවුපියන් සිය දරුවන් මෙහෙය වනුයේ මේ ගෞරවය ලැබීමට ද? නැතිනම් විභාග කඩඉම් පමණක් පනින්නට ද? මේ විභාග ගැන පසුගිය දිනෙක යමකු අපූරු කතාවක් කීවා මට මතකය. අම්මලා තාත්තලා ටියුෂන් ගුරුවරු සමඟ එකතුවෙලා පොත්වල සටහන් දරුවන්ගේ ඔළුවෙ පුරවනවා. දරුවො විභාග ශාලාවල ඒ සියලු දේවල් වමාරලා ආපසු එනවා.ඒත් එන්නෙ හිස් වුණු ඔළුගෙඩි සහිතව. ප්‍රශ්න පත්‍රවලට ලියන්න දේ හැර ඒ ඔළුවල වෙන කිසිවක් පුරවන්න අම්මලගෙ උනන්දුවක් නැහැ.විශ්‍රාමික විදුහල්පතිවරයකු පසුගිය දවසක ඇගේ මිනිබිරිය ගැන කම්පාවෙන් යුතුව කියූ කතාවක් මෙහි සටහන් කිරීම වටී.”මගේ මිනිබිරී ස්කෝලෙ යන්නෙ පාන්දර හයට. මොකද ශිෂ්‍යත්වයට ඉස්කෝලෙ පන්ති තියෙන්නෙ ඒ වෙලාවට. ඊට පස්සේ ළමයාට ඉස්කෝලෙ වැඩ කරන්න බැරි තරම් අමාරුයි. මේවා අපේ දුවලටත් තේරෙන්නෙ නැහැ...”ශිෂ්‍යත්වය ගැන මෙවැනි කථා සිය දහස් ගණන් වුවද ලිවිය හැකිය. සාමාන්‍ය පෙළ විභාගය මෙන් ම උසස් පෙළ විභාගය ගැන වුවද එය එසේමය. විභාගවල උපකාර පන්ති මෙකල සමාජ විඥානයට කෙතරම් බලපෑම් කර ඇත්ද යන්න කියතොත් ඒ වෙනුවෙන් බිහි වූ අමතර රැකියාද වේ. දරුවන් පාසල් ගෙන යන්නට පාසල් වෑන් රථ ඇති වූවා සේ දරුවන් උපකාරක පන්ති වෙත ගෙනයන්නටද උපකාරක පන්ති වෑන් රථ දැන් තිබේ. මේ වෑන් රථ පාන්දර හතරට දරුවන් එකතු කරගෙන පාන්දර පහ වෙනවිට උපකාරක පන්තිය වෙත ගෙනයන්නේ ඉදිරි පෙළ අසුන් අල්ලා ගැනීමේ තරගයට මුහුණ දීමටය. විභාග තරඟයට මුහුණ දෙන්නට ප්‍රථම දරුවන් මුහුණ දෙන තරඟ එවැනිය. මේවායින් හති වැටෙන දරුවෝ විභාගද අසමත් වෙති. මවුපියෝ ද සිය උත්සහයන්ගෙන් අසමත් වෙති.විභාගය කෙතරම් ප්‍රබල ලෙස දරුවන්ගේ නිදහස, නිර්මාණශිලිත්වය සීමා කර ඇතිද? අමතර පොතක් කියවන්නට, විනෝද ගමනක් යෑමට, උත්සවයකට සහභාගි වීමට, වේදිකා නාට්‍යයක් බැලීමට, කවියක් ගීතයක් ගැයීමට හෝ ඇසීමට තබා ගහකින් වැටෙන කොළයක් දෙස නිදහසේ බලා සිටින්නට, මුහුදු රැල්ලක් පාගන්නට, වෙල් යායක් පිස එන සුළඟක් ආශ්වාස කරන්නට දරුවන්ට වෙලාවක් නැත. සියල්ල විභාගයට යටත්ය. අවසානයේදී විභාගත් අසමත් ය. ජීවිත ද අසමත්ය. මවුපියන්ට ඉතිරි වන්නේ තම දුක් වේදනාවක් ගැන හෝ සංවේදී නොවන නාමික දරුවන්ය. මෙකල විභාගවලින් බිහිකරන බහුතරයක් එලෙසය.මවුපියන්ට මෙන් ම ගුරුවරුන්ට ද ළමයි කෙරෙහි ඇති වගකීම සුළු පටු නොවන්නේය. එහෙත් අවාසනාවක මහත! වරක් ළමාරක්ෂක අධිකාරියේ නිලධාරියකු මා හා පවසා සිටියේ ළමුන් වැඩි වශයෙන් හිංසනයට ලක්වන්නේ ගුරුවරුන්ගෙන් බවය. එහෙත් අවාසනාවකට ඒ ගැන පැමිණිලි ලැබෙන්නේ සුළු ප්‍රමාණයක් පමණක් බවද ඔහු කීය. එවැනි පැමිණිල්ලක් නිසා එක් ගුරුවරයකුගේ හිංසනයට ගොදුරු වූ දරුවා මුළු පාසලේ ම ගුරුවරුන්ගේ ගොදුරක් බවට පත්වීම වැළැක්වීම වෙනුවෙන් බොහෝ මව්පියන් මේ සම්බන්ධ නිශ්ශබ්දතාව හා ඉවසීම ප්‍රගුණ කරන බව ඔහු කීය.ගුරුවරුන් ගැන කතාවේදී මා සිහියට නැඟෙන්නේ මහත්මා ගාන්ධි තුමාය.සිය ස්වයං අපදානයේ ළමා කාලය ගැන වූ සටහන් කීපය ඇතුළත ඔහුගේ ගුරුවරු සම්බන්ධයෙන් වූ මතකයන් ද විය. ඒ අනුව විටෙක ඔහුට පාසලේ ජිම්නාස්ටික් පුහුණුවට යාම අතපසු විය. ඔහු ගියේ ප්‍රමාද වීය. එවිට සියලු සිසුන් පුහුණුව නිමා කර නිවෙස්වලට ගොසිනි. ගාන්ධිගේ ප්‍රමාදයට හේතු විය. වේලාව බලා ගැනීමට ඔරලෝසුවක් ඔහු සතුව නැති වීම එකකි. වලාකුළුවලින් ඉර මුවා කර සිටීම ස්වාභාවිකව වේලාව මැන ගැනීමට ඔහුට බාධා කර තිබීම අනික් හේතුව විය.පසුදා මේ සත්‍යය ගුරුතුමාට පැවසුවද ඒ පිළිබඳ විශ්වාස නොතැබු ගුරුතුමාගේ දඬුවමට යටත් වීමට ගාන්ධි ට සිදුවිය. එය දෙයාකාරයකින් ඔහුගේ ජීවිතයට බලපෑවේය. එය ඔහු සටහන් තැබුවේ මෙලෙසය.”මා බොරු කාරයකු ලෙස නිගමනය කෙරිණි. එය මා දැඩි ලෙස පෙළීය. මගේ නිරවද්‍යතාව මා කෙසේ නම් ඔප්පු කරන්නද? ක්‍රමයක් නොවීය. මා වෙතම උපන් දැඩි අනුකම්පාවෙන් මම හැඬුවෙමි. යමකු සත්‍යගරුක වන්නා සේම වගකීම් සහගත විය යුතු බව මම අවබෝධ කර ගතිමි. මේ සිද්ධිය මගේ පාසල් ජීවිතයේ වගකීම් රහිත බවේ පළමු හා අවසන් සිදුවීම විය.”රවීන්ද්‍රනාථ ඨාකූර් වරෙක ගුරුවරුන් ගැන තැබූ අපූරු විචාරයක් මෙලෙසය.”ගුරුවරයා දෙන අධ්‍යාපනයට වඩා ඔහු ගේ හැසිරීම් රටාව කොතරම් දැඩි ලෙස සිසුන් උකහා ගත්තේ ද යන වග මට දැන් වැටහෙයි. කිසිම උත්සහයකින් තොරව මගේ ගුරුවරුන්ගේ නොඉවසිලිමත්කම, කේන්ති යෑම, පක්ෂග්‍රාහිකම හා අසාධාරණය මගේ සිත තුළට කිඳා බැස තිබිණි.එනමුදු ඔවුන් ඉගැන්වීම් මගේ සිතෙහි රැඳුණේ නැත. මේ කුරිරු ක්‍රියා එකකුදු පණ ඇති සතකු කෙරෙහි පෑමට මා සමත් නොවීම මා ලත් එකම සැනසීමයි.”සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af1206039</link>
    <topic>තුණ්ඩු කෑල්ල වැඩ කළා</topic>
    <author>මහින්ද අබේසුන්දර</author>
    <content>කවි වැනි මිනිස්සුමගේ සමීප මිතුරකු නොව වෙනත් කෙනෙකුගේ මාර්ගයෙන් දැන හඳුනගත් මහජන බැංකු නිලධාරියෙක් මා හමුවන්නට පැමිණියේය. ඔහුගේ අවශ්‍යතාව වූයේ මහජන බැංකුවේ අනුරාධපුර ශාඛාවට ස්ථාන මාරුවක් ලබා ගැනීමටය. එය මුදල් ඇමැති ලෙස ආචාර්ය ඇන්. ඇම්. පෙරේරාගේ නියෝගයක් ලැබුණහොත් කර ගත හැකි බව බැංකු නිලධාරියා විශ්වාස කළේය. වෙනත් කිසිවකුට එම ස්ථාන මාරුව කළ නොහැකි බව ඔහු කියා සිටියේය.ජනදින පත්‍රයේ පාර්ලිමේන්තු තීරුව ලියූ මම ඇන්. ඇම්. ගෙන් පෞද්ගලික ඉල්ලීම් කර නැත්තෙමි. අද වගේමය. එහෙත් මිත්‍රයා කරන ඉල්ලීම ඉටු නොකර බැරිය. ඒ අනුව පාර්ලිමේන්තුවේදී ඇන්. ඇම්. හමුවී කාරණය කියා ස්ථාන මාරුව ලබා ගැනීමට තීරණය කළෙමි. බැංකු නිලධාරියා ද දින තුන හතරක් නිවාඩු දමා කොළඹ ආවේ කෙසේ හෝ ස්ථාන මාරුව ලබා ගැනීමටය.අපි පාර්ලිමේන්තුවේ පළමුවන මහලේ රැක ගෙන සිටියෙමු. ඒ ඇන්. ඇම්. අල්ලා ගැනීමටය. ඔහු පඩි පෙළ නැඟ ආවේ සභා ගැබට යාමටය. අපි ඔහු ඉදිරියට ගියෙමු.“What” මා යමක් කියන්නට හදද්දි සුපුරුදු පරිදි ඇන්. ඇම්. මාගේ ප්‍රශ්නය කුමක්දැයි ඇසීය.“සර් මේ මගේ යාළුවෙක්. එයාට අනුරාධපුර මහජන බැංකු ශාඛාවට මාරුවක් ඉල්ලනවා” මම කීවෙමි. එසේ කියා මිත්‍රයාගේ තොරතුරු සටහන් වූ පුංචි තුණ්ඩු කැබැල්ල ඇන්. ඇම්. ගේ අතට දුන්නෙමි.සුපුරුදු පරිදි තරමක හඬින් සිනාසුණු ඇන්. ඇම්. තුණ්ඩු කැබැල්ල කෝට් සාක්කුවේ දමාගෙන සභා ගැබට ගියේය.“ඕක දැන් ඉතින් ලොන්ඩරිකාරයාට තමයි ලැබෙන්නේ” මිත්‍රයා එසේ කීවේ කෝට් සාක්කුවට ගිය තුණ්ඩු කැබැල්ල කාර්යාලයේ දී හෝ ගෙදර දී ආපසු ගන්නට මතක් නොවන නිසාය.“මං මොනවද කරන්නේ. ඔච්චර තමයි මට කරන්න පුළුවන්. ඒ මනුස්සය, එක්ක කතා කරන්නවත් වෙලාවක් නැහැනේ” මම බැංකු මිත්‍රයාට කීවෙමි. අතිශයින්ම කලකිරුණු මිත්‍රයා දුක්මුසු ලීලාවෙන් යන්නට ගියේ මා කළ වැරැද්දක් සේ සලකාය.දින තුන හතරක් ගත විය. බැංකු මිත්‍රයා මීගමුවේ සිට කතා කළේය.“තෑන්ක් යූ! මම නිවාඩු ඉවර වෙලා කන්තෝරුවට එනකොට ස්ථාන මාරු ලිපිය ඇවිල්ලා. තෑන්ක් යූ වෙරි මච්” බැංකු මිත්‍රයා කියද්දී මගේ සිතට ඇතිවූයේ ලොකු සැනසිල්ලකි. කෝට් සාක්කුවට දමාගත් තුණ්ඩුව වැඩ කර තිබුණි.1970 මැතිවරණයෙන් සමඟි පෙරමුණ අති විශිෂ්ට ජයග්‍රහණයක් ලබා ගත්තේය. මා සිටියේ මාතර පැත්තේ පාසලක සේවය කරමිනි. මා ගුරුවරයකු ලෙස සේවය කරන බව ඇන්. ඇම්. දැන සිටියේ නැත.“ඔයාට කොළඹ ඇවිත් ‘ජනදින’ News Editor කම භාර ගන්නලු” ඇන්. ඇම්. ගෙන් ඔහුගේ පෞද්ගලික ලේකම් සේන ගුණසේකර මඟින් එම පණිවුඩය දුන්නේය.“එහෙම එන්න කලින් මගේ නෝනාට කොළඹ ස්කෝලෙකට මාරුවක් ඕන” මම කීවෙමි. “කොළඹ වරෙන්. ඇවිත් ඇන්. ඇම්. හමුවෙයං” සේන කීවේය.මම නිවාඩු දමා කොළඹ ආවෙමි. අවශ්‍ය දේ ලියා ඇන්. ඇම්.ට දුන්නෙමි. එම ඉල්ලීම නියෝජ්‍ය අධ්‍යාපන ඇමැති බී. වයි. තුඩාවේට ඇරියේය. බිරියට මාරුවීම ලැබුණේය. දැන් ඉතින් ‘ජනදින’ පත්‍රයේ වැඩ කරන්නට මාත් කොළඹ පාසලකට පැමිණිය යුතුය.ඒ ගැන කී විගස ඇන්. ඇම්. එක්වරම කීවේ You resign and come (අස්වෙලා එන්න) මා අස්වූයේ නැත.ඇන්. ඇම්.ට නොකියා මම බී. වයි. තුඩාවේ හමුවීමි.වයිෆ්ගෙ මාරුවීම හරිනේ. ඒක ඉක්මනට කළේ නෑ කියල මට අර මිනිහා (ඇන්. ඇම්.) පාර්ලිමේන්තුවේදී බැන්නා.” තුඩාවේ චෝදනා කළේය.දැන් තමුසෙ කියනවා බිරිය මාරු කළ නිසා තමුසෙටත් මාරුවක් ඕනැ කියලා. මේක හතරබීරි කතාවක්නේ” තුඩාවේ යළි කීවේය.කෙසේ හෝ කොළඹ මෝදර පාසලකට මගේ මාරුව ලැබුණි. 1975 දී සමඟි පෙරමුණ කැඩුණේය. ලංකා සම සමාජ පක්ෂය ආණ්ඩුවෙන් එළෙව්වා පමණක් නොව ඇන්. ඇම්. ගේ ඇමැතිකම ද නැති විය.ඇන්. ඇම්. - ලෙස්ලි - කොල්වින් ඇමැති පදවිවලින් ඉවත් කළ දිනය තවමත් මතකය. මතකයට හේතුවක් තිබේ.ජර්මනියේ මස් කඩකාරයකු කාන්තාවකට විවාහ යෝජනාවක් ඉදිරිපත් කළේය.“මාත් එක්ක ලංකාවට ගිහින් පාර්ලිමේන්තුව ළඟ ගෝල්ෆේස් එකට ප්ලේන් එකෙන් පැන්නොත් මම ඔබ බඳිනවා” කාන්තාවගේ යෝජනාව විය. දෙදෙනා ගුවන් මඟින් කොළඹ ආවෝය. ගාලු මුවදොර ඉහළ අහසේ සිට අඩි 1500 ක් උසින් පැරෂුටයක ආධාරයෙන් මස්කඩ පෙම්වතා බිමට පැන්නේය. පාර්ලිමේන්තු දකුණු පස ආලින්දයේ සිට අපි එය බලා සිටියෙමු.සමසමාජ ඇමැතිවරුන් වන මුදල් ඇමැති ආචාර්ය ඇන්. ඇම්. ‍ෙපරේරා, ප්‍රවාහන ඇමැති ලෙස්ලි ගුණවර්ධන සහ ව්‍යවස්ථා කටයුතු සහ වැවිලි ඇමැති ආචාර්ය කොල්වින් ආර්. ද සිල්වා ඇමැති පදවිවලින් ඉවත් කළේත් එදාය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af12060310</link>
    <topic>මසිත</topic>
    <author>කසුරි</author>
    <content>ම’සිත මටම පාලනය කරගත නොහැකි තරමේ වේගයකින් අතීතයට දිවයන්නට වීය. දිවගොස් නැවතුණේ 1982 පෙබරවාරි හරියේය.මම ගුරු වෘත්තියට සමු දී පත්තර රස්සාවට සම්බන්ධ වූයේ ඒ හරියේදී ය. එවක එක් දිනෙක දිවයින කන්තේරුවේ දොරෙන් පත්තර ලෝකයට ඇතුළු වීමි. එඩ්මන්ඩ් රණසිංහ මහත්මයා මා කැඳවූ අතර දයාසේන ගුණසිංහ මහත්මයා ඔහු අසල මා හිඳුවා ගත්තේය. එහෙත් ඉන්පසු බොහෝ කලක් යනතුරු එනම් වසර විසිහතරකට පසු මා සිළුමිණට එනතුරුම මට හයිහත්තිය දුන්නේ ගාමිණීය.විද්‍යා විෂයයන් හදාරා තිබූ මගේ සිංහල දැනුම පුළුල් නොවූ හෙයින් සැබැවින්ම ගාමිණී මගේ සිංහල ගුරුවරයා බවට ද පසුකලෙක පත්විය. අදට ද ඇතැම් විට මම ඇතැම් භාෂාමය ගැටලුවක් වෙනුවෙන් ඔහු විමසමි. ඔහු කොතරම් වැදගත් කාර්යයක නියැලී සිටිය ද ඒ මැද මගේ ගැටලුව ද ඉවසා සිටිමින් පිළිතුරු ලබාදෙයි.1982 පෙබරවාරියේ සිට ම’සිත වර්තමානය තෙක් රැගෙන එන්නට මට මහත් වෙහෙසක් විඳින්නට සිදුවිය. මන්ද යත් දිවයින පරිසරය ම’සිතට මහත් අමන්දානන්දයක් ම වන බැවිනි.මා සිටියේ කොළඹ සම්බුද්ධත්ව ජයන්ති මන්දිරයේය. ම සිත මා කරා එනවිට මහාචාර්ය ජේ.බී.දිසානායකයෝ මනහර, සුමධුර මෙන්ම හරබර දෙසුමක් පවත්වමින් සිටියහ.ඒ ගාමිණීගේ ලේඛණයේ ලෙව් ලැකිය සහ කව් ලැකිය පිළිබඳව ය.ඒ මොහොතේ ගාමිණීගේ ‘වඳිමි සිදුහත්’ ග්‍රන්ථය සත්ජන සභාගත කිරීම සිදුවෙමින් පැවතිණි.”ගාමිණී වඳිමි සිදුහත් ප්‍රබන්ධ කොට තිබෙන්නේ කව් ලැකියෙන්. ඔහු පැරණි පතපොත, සම්භාව්‍ය සාහිත්‍යය හොඳින් පරිශීලනය කොට ඇති කෙනෙක්.. ඒ නිසාම ඒ කාර්යයට ඔහු සමතෙක්”.කව් ලැකිය, ලෙව් ලැකිය ගැන වැඩිමනත් දේවල් මා නොදන්නා නමුත් ගාමිණී වහරන බස නම් නිබඳවම ම සිත ප්‍රියමනාප බවකින් පිරවීය. මම එ බස් වහරට පෙම් කෙළෙමි. ‘වඳිමි සිදුහත්’ හි බුදු සිරිත එවන් සුඛනම්‍ය සහ වියත් වහරකින් දිග හැරෙන අයුරු මම බලා සිටියෙමි. යම් දිනෙක පොතක් වශයෙන් මෙහි එකතුවක් නිකුත් වෙතැයි මම අනුමාන කෙළෙමි. ඒ අනුමානය සැබෑවක් බවට පත්වන මොහොත පිළිබඳ ආරංචිය ම සිතට මහත් ආහ්ලාදයක් ගෙන ආවේය. එබැවින් මොනයම් කාර්යයක් යෙදුණත් ඒ ;මාහොතට සහභාගි වන්නෙමැයි මම කලින් ම සිතින් සිතාගත්තෙමි.ගාමිණීට දක්වනු ලබන කෘතවේදීත්වයකටත් වඩා එවැනි සිතිවිල්ලකට හේතුකාරණාව වූ තවත් සාධකයක් ඇත. එනම් පිළිකාවක් නිසා අකල්හි මෙලොවින් සමුගත් ගාමිණීගේ නැඟණියන් පිළිබඳව ඇති මගේ මතකයයි.මම ඒ අවමංගල්‍යයට ද සහභාගි වුණෙමි.”සූරි මම මේ පොතෙන් ලැබෙන සම්පූර්ණ ආදායම පිළිකා රෝහලේ රෝගින් වෙනුවෙන් පරිත්‍යාග කරනවා.”ගාමිණී මා හමුවන්නට පැමිණ පැවසු මොහොතේ ඔහුගේ දෑස් හරහා හදිසියෙන් ඇඳී ගිය අන්ධකාර රේඛාව මම දුටුවෙමි. එය ඒ මොහොතෙහිදී කඳුළක් බවට පත් නොවූයේ ඔහු සතු දරා ගැනීමේ ශක්තියත් ලෝක ස්වභාවය පිළිබඳව ඇති පරිණත බව නිසාත් විය හැකි යැයි ම’සිත කියයි.එහෙත් ඒ අඳුරු රේඛාව මා හද තුළ ද ඇඳී ගියේය. මේ සටහන ලියැවෙන්නේ ඒ රේඛාව මත බව ද සටහන් කරමි.වඳිමි සිදුහත් විශිෂ්ට ග්‍රන්ථයකි. එහි පරමාර්ථය ඊටත් වඩා විශිෂ්ටය. එසේත් නොමැති නම් සිය නැඟණිය වෙනුවෙන් තම ලේඛන කුසලතාව දානය කිරීම විශිෂ්ට කාර්යයකි. එසේම ඒ වෙනුවෙන් ප්‍රබන්ධිත මේ කෘතිය අති විශිෂ්ටය. දෛවෝපගත ලෙස හෝ ඒ සඳහා බුදුසිරිත තෝරාගැනීම ද අති විශිෂ්ටය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af12060312</link>
    <topic>හිරු මතට සිකුරු එන සියවසේ අවසන් සිකුරු සංක්‍රාන්තිය</topic>
    <author/>
    <content>යළි දක්නට ලැබෙන්නේ තව වසර 115කින්2012 ජූනි 6 වැනි බදාදා දින දී තම ජීවිත කාලය තුළදී කෙනෙකුට නැවත නොදැකිය හැකි ඉතා දුලබ තාරකා විද්‍යාත්මක සිදුවීමක් හිරු උදාවේ සිට පෙ.ව. 10.22 දක්වා එන පැය 4 (හතර හමාරක) ක පමණ කාලය තුළ ශ්‍රී ලංකාවාසීන්ට දැකගත හැකිය. සිකුරු සංක්‍රාන්තිය නමින් තාරකා විද්‍යාඥයින් විසින් හඳුන්වනු ලබන මෙම සිදුවීමෙහිදී සූර්යයා හරහා දහවල් කාලයේදී සිකුරු ග්‍රහයා ගමන් ගන්නා ආකාරය හිරු මතුපිටින් කළු ලපයක් ගමන් ගන්නා අයුරින් පැය 6කට වැඩි කාලයක් දක්නට ලැබේ. රටවල් කිහිපයක් හැර ලොව සියලුම පාහේ රටවලට මෙහි කොටසක් හෝ දිස්වන අතර ශ්‍රී ලංකාවට එය දිස්වනුයේ සංක්‍රාන්තියේ මුල් කොටස ඇරැඹී පැය දෙකකට පමණ පසුය. එනම් නැඟෙනහිර ක්ෂිතිජයෙන් හිරු උදාවීමත් සමඟය. සිකුරු සංක්‍රාන්තිය පිළිබඳ මීට ඉහතදී මිනිසුන් තබා ඇති වාර්තා ගණන 6කට සීමා වේ. එනම් වසර 1639, 1761, 1769, 1874, 1882 සහ 2004 වේ. යළිත් මෙවැනි සිකුරු සංක්‍රාන්තියක් ශ්‍රී ලංකාවට දිස්වන්නේ 2117දීය.මෙම සිදුවීම බොහෝ දුරට සූර්යග්‍රහණයකට සමාන වන අතර වෙනසකට ඇත්තේ චන්ද්‍රයා වෙනුවට මෙහිදී සිකුරු ග්‍රහලෝකය සූර්යයාත් පෘථිවියත් අතරට පැමිණීමයි. සිකුරු සංක්‍රාන්තියක් සිදුවන විට සූර්යයාත්, සිකුරු ග්‍රහයාත්, පෘථිවියත් එකම සරල රේඛාවක ඇති පිහිටීමකට පැමිණේ. පෘථිවිය සහ සිකුරු ග්‍රහලෝක හිරු වටා එකම තලයක ගමන් නොගන්නා නිසා බොහෝවිට සිකුරු, පෘථිවිය හිරු වටා ගමන් ගන්නා කක්ෂ තලයට උඩින් හෝ පහතින් පිහිටයි. එහෙයින් මෙසේ එකම සරල රේඛාවකට පිහිටන ලෙස පෘථිවියත් සූර්යයාත් අතරට සිකුරු පැමිණෙනුයේ ඉතා විරලව වසර 105.5කට වරක් වසර 8ක පරතරයක් සිටින සේ දෙවරක් හෝ වසර 121.5කට වරක් වසර 8ක පරතරයක් සිටින සේ දෙවරකි. මේ අනුව සෑම වසර 243 කටම වරක් (8+121.5+8+105.5 =243) සිකුරු සංක්‍රාන්තියක් නැවත ඒ අයුරින්ම සිදුවේ. නිරීක්ෂණ තාරකා විද්‍යාවේ ඉමහත්ම උවමනාවකින් යුතුව බලාපොරොත්තු වූ සිදුවීම් ලෙස 18 වැනි සහ 19 වැනි ශතවර්ෂවලදී සිදුවූ සිකුරු සංක්‍රාන්තීන් සලකනු ලැබේ. සූර්යයාත් පෘථිවියත් අතර ඇති දුර නිවැරැදිව මැනීම සඳහා සංක්‍රාන්තිය ආරම්භ වන සහ අවසන් වන වේලාව පිළිබඳ මිනුම් යොදාගත හැකිවීම එක් විශේෂ හේතුවකි.පසුගිය සිකුරු සංක්‍රාන්තින්ගෙන් අවසාන සංක්‍රාන්තිය සිදු වූයේ 2004 ජූනි 8 වැනිදා ය. ඉන් පසුව මෙම ජූනි 6 වැනිදා සිදුවන සිකුරු සංක්‍රාන්තියෙන් පසු නැවත සිකුරු සංක්‍රාන්තියක් සිදුවනුයේ ක්‍රි.ව. 2117 දෙසැම්බර් 11 වැනිදාය. එනම් නැවත සිකුරු සංක්‍රාන්තියක් සිදුවන්නේ වර්ෂ 115කිනි. එහෙයින් මෙම සිකුරු සංක්‍රාන්තිය ලොව පුරා සිටින විද්වතුන්ගේ මහත් අවධානයට ලක්ව තිබේ.නිරීක්ෂණය කරන පිළිවෙළමහාචාර්ය චන්දන ජයරත්න පවසන පරිදි සූර්ය පෙරහනක් තුළින් පියවි ඇසින් බලන ඕනෑම කෙනෙකුට හිරු මතුපිටින් ගමන් ගන්නා සිකුරු කුඩා කළු රවුමක් සේ දිස්වනු ඇත. හිරු දෙස කිසිවිටෙකත් ආවරණයක් නොමැතිව පියවි ඇසින් නොබැලිය යුතු බවට ඔහු තරයේම අවවාද කරයි. පියවි ඇසින් හිරු දෙස බැලීමේදී තත්පර ගණනක් තුළදී ද දෙනෙතියක් හෝ දුරේක්ෂයක් තුළින් සූර්යා පෙරහනක් නොමැතිව හිරු දෙස බැලීමේදී තත්පරයෙන් පංගුවක් තරම් කෙටි කාලයක් තුළදී ද ඇස් අන්ධ වීම හෝ අර්ධ ලෙස පෙනීමේ දුර්වලතා ඇතිවීම සිදුවිය හැක. පියවි ඇසින් බලන්නේ නම් අංක 14 වැල්ඩින් කිරීමට භාවිතාවන අඳුරු වීදුරු කණ්ණාඩියක් හෝ හිරු නැරඹීම සඳහා විශේෂයෙන්ම තැනූ මයිලා පෙරහනක් භාවිතා කළ හැක. මීට අමතරව රවුම් සිදුරක් සහිත කඩදාසියක් යටින් තැබූ දර්පනයක් හිරුට අල්ලා ලැබෙන පරාවර්තිත ආලෝක ලපය නිවසෙහි අඳුරු ස්ථානයක ඇති සුදු බිත්තියක් මතට වැටෙන්න සැලැස්වීම ද කළ හැකිය. නිවසෙහි ඇති වහලෙහි සිදුරක් තුළින් එන හිරු කිරණ ලපය පොළොවට වැටෙන ස්ථානයේ සුදු කඩදාසියක් තැබීමෙන් ද මෙම නිරීක්ෂණය කළ හැක. ඕනෑම කුඩා ප්‍රමාණයේ දුරේක්ෂයක් වුව ද යොදා ගනිමින් සුදු කඩදාසියක් මතට හිරුගේ ප්‍රතිබිම්බයක් ප්‍රක්ෂේපණය කිරීම ම¼ඟින් ඉතා පැහැදිලි රූපයක් ලබා ගත හැකිය.තවද මෙය පරිගණක හරහා සජීවීව නැරැඹීමට ජනතාවට අවස්ථාව උදාකරදීම පිණිස දුරේක්ෂවලට සවිකල සී.සී.ඩී.කැමරා භාවිතයෙන් එදිනට සිදුවන සංක්‍රාන්තියේ දී සිදුවන ස්පර්ශක වේලාවන් ඇතුළු මිනුම් කටයුතු කෙරෙන අතර මෙහිදී ලැබෙන ඡායාරූප අන්තර්ජාලය හරහා සජීවීව ආතර් සී.ක්ලාක් මධ්‍යස්ථානයේ නිරීක්ෂක කණ්ඩායම මඟින් ත්‍රිතුණාමලයේ නිලාවේලි සිටත්(ඹඹඹ.චජජඪථබ.චජ.තඬ) කොළඹ විශ්වවිද්‍යාලයේ තාරකා විද්‍යා සංගමය මඟින් ත්‍රිකුණාමලය චයිනබේ සිට සහ කොළඹ විශ්වවිද්‍යාලයේ ක්‍රීඩාපිටියේ පිහිටුවන නිරීක්ෂණ කඳවුරු දෙකක් හරහා සමගාමීව සජීවී ලෙසත් (ඹඹඹ.භධජථචඵ.ඪදටධ) විසුරුවා හැරීමට සැලසුම් කර ඇත.ඔබට නිරීක්ෂණය කළ හැක්කේ කුමක්ද?මෙහිදී හිරුගේ ප්‍රමාණයෙන් 1/32 (3.13%) තරම් කුඩා වූ කළු ලපයක් හිරුගේ උතුරු අර්ධ ගෝලයේ ගමන් කරනු දැකිය හැක.ජූනි 6 වැනිදා සිදුවන්නා වූ මෙම සිකුරු සංක්‍රාන්තියේ දී පෘථිවියේ සිට බලන විට සිකුරු ග්‍රහලෝකය සූර්යයාගේ උතුරු අර්ධගෝලයෙන් සූර්යයාගේ මුහුණත හරහා යාම ආරම්භ කෙරේ.මෙවර සිකුරු සංක්‍රාන්තිය ශ්‍රී ලංකාව් සම්මත වේලාවෙන් අලුයම 3:39:29 ආරම්භ වන අතර ඒ වන විට ශ්‍රී ලංකාවට ඉර උදා වී නොමැති නිසා එම ආරම්භක අවස්ථාව අපට බලා ගැනීමට හැකියාව නොලැබී යනු ඇත. එදින ශ්‍රී ලංකාවට සූර්යයා උදාවීම සිදුවන ලබන්නේ ආසන්න වශයෙන් 5.54ට පමණ වන නිසා ඒ වන විට සිකුරු ග්‍රහලෝකය සම්පූර්ණයෙන්ම හිරුගේ මතුපිට පෘෂ්ඨය හරහා ගමන් ගන්නා බවක් පෘථිවියේ සිට බලන අපට පෙනී යනු ඇත.සිකුරු සංක්‍රාන්තියේ උපරිම අවස්ථාව එනම් සිකුරු ග්‍රහලෝකය සූර්යයා හරහා ගමන් කරන පථය සූර්යයාගේ කේන්ද්‍රයට ආසන්නයෙන්ම පිහිටන අවස්ථාව ශ්‍රී ලංකාවේ සම්මත වේලාවෙන් පෙ.ව. 7.03ට නිරීක්ෂණය කළ හැකි අතර මෙම සිකුරු සංක්‍රාන්තිය ශ්‍රී ලංකාවේ වේලාවෙන් පෙ.ව. 10.22ට පමණ අවසන් වීමට නියමිතය.කොළඹ විශ්වවිද්‍යාලයේභෞතික විද්‍යා අංශයේමහාචාර්යචන්දන ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af12060314</link>
    <topic>මුලතිව් මුහුදු තීරය විචිත්‍රවත් කළ සහජීවනයේ වසන්තය</topic>
    <author> </author>
    <content>නොබෝදා මුලතිව් මුහුදු තීරය ආසන්නයේ සුවිසල් පිටියක වසන්ත උලෙළක් පැවැත්වුණි. ජනාධිපති සමාජ සංවර්ධන අධ්‍යක්ෂ කාර්යාලය මඟින් ක්‍රියාත්මක කරනු ලබන “නැණ ගුණ වැඩුම : සිසු දිරිය” ජාතික වැඩසටහන මඟින් මෙය සංවිධානය කර තිබුණි. එය වඩාත් වැදගත් වන්නේ යුද ගිනි නිවී ගිය පසු බිහි වූ අලුත් පසුබිමක මෙම වසන්ත උලෙළ පැවැත්වීමය. අද අත්‍යවශ්‍ය වී තිබෙන ජාතීන් අතර සමඟිය හා සහජීවනය ඇති කිරීමෙහි ලා පිටුවහලක් වන්නා වූ පසුබිමක් ගොඩනැඟීමට කදිම අවස්ථාවක් මෙයින් උදා වූ බව කිව යුතුය. විශේෂයෙන් ජාතික මට්ටමෙන් සමස්ත ශ්‍රී ලංකාවාසීන් අතර එකමුතු බව ඇති කර ගැනීමට ප්‍රතිපත්ති සාධකයින් දරන ප්‍රයත්නය සාක්ෂාත් කරගැනීම සඳහා මෙවැනි තරුණ පරපුරේ කෙරෙන සංස්කෘතික සන්දර්ශනයන්හි වැදගත්කම කිව නොහැකි තරම්ය.මේ සඳහා උතුරු හා උතුරු මැද පළාත් නියෝජනය කරමින් සිසු සිසුවියන් 2500 ක් පමණ සහභාගි කරවා තිබුණි. සිංහල, දෙමළ, මුස්ලිම් යන සෑම ජනවර්ගයට ම අයත් සිසු සිසුවියන් මුලතිව් නගරයේ දී එක්තැන් වීමට අවස්ථාවක් මෙයින් සැලසී තිබුණි. හමුදා නිලධාරීන්ගේ සහාය මේ සඳහා නොමඳ ව ලැබී තිබුණි.සිංහල, දෙමළ අලුත් අවුරුදු චාරිත්‍ර වාරිත්‍ර ඇතුළත් “සහජීවනයේ ප්‍රතිසංධානය” යන තේමාව යටතේ “සහජීවනයේ වසන්ත උලෙළ” පැවැත්වුණි. මේ සඳහා සහභාගි වූ සිසු සිසුවියෝ යාපනය, මුලතිව්, කිළිනොච්චි, වව්නියා, මන්නාරම සහ අනුරාධපුර යන දිස්ත්‍රික්කවලට අයත් වූහ. දවස පුරා විවිධ අවුරුදු ක්‍රීඩාවල ඔවුහු නිරත වූහ. විවිධ ජාතීන්ට අයත් සිසු සිසුවියන්ට ජාතිවාදී මානසිකත්වයෙන් මිදී එක පිටියක තරග වදින්නට අවස්ථාව මෙයින් සැලසී තිබුණි. එකම රටක එකම ලාංකේය ජාතියකට අයත් පිරිසක් ය යන මානසිකත්වය සියලු ජාතීන් අතර ගොඩනැඟීමට මෙය තෝතැන්නක් වූ බව කිව යුතුය.මෙහි වඩාත් සිත්ගන්නා අංගයක් වූයේ සියලු ජාතීන් නියෝජනය කරමින් ඉඳිකර තිබූ “සහජීවනයේ ගම්මානය” යි. මෙම ගම්මානයට පිවිසීම සඳහා පිටිය වටා සුවිසල් දොරටු 6 ක් ඉඳිකර තිබුණි. මේවා 1. සාම්ප්‍රදායික ද්‍රවිඩ සංස්කෘතික දොරටුව 2. නුවර යුගයේ දොරටුව 3. දකුණු පළාතේ දොරටුව 4. මුස්ලිම් සංස්කෘතික දොරටුව 5. අතීතයේ දොරටුව හා 6. ආදිවාසීන්ගේ දොරටුව ලෙස නම් කර තිබුණි. මෙම දොරටුවලින් ඇතුළු වී සහජීවනයේ ගම්මානයට පිවිසිය හැකි විය. මෙම ගම්මානය තුළ හින්දු සංස්කෘතියට අනුව නිර්මාණය වූ ද්‍රවිඩ නිවසක් ද සිංහල සංස්කෘතියට අනුව ඬර්මාණය වූ සිංහල ගැමි නිවසක් ද මුස්ලිම් සංස්කෘතියට අනුව ඉදිකළ මුස්ලිම් නිවසක් ද විය. මෙයට අමතරව ආදිවාසී වැදි ජනතාව නියෝජනය කිරීමට ද නිවසක් ඉදිකර තිබුණි. තවද විජය-කුවේණි පුවත නිරූපණය කරන අවස්ථාවක් ද නිර්මාණය කර තිබුණි.ගැමි නිවසක ඇති සියලු අංගයන්ගෙන් සමන්විත සිංහල ගැමි නිවස කැපී පෙනෙන ලෙස ඉදිකර තිබුණි. නිවසට පිවිසෙන ඉඳිකඩෙන් ඇතුළු වූ පසු සිංහල සංස්කෘතිය විදහාපාන සියලු අංගයන් එහි දැකිය හැකි විය. ගේ වටා පැළඉනි වැටක් ඉඳිකර තිබුණු අතර මිදුලේ වී බිස්ස ඇතුලු සියලු දේ නිර්මාණය කර තිබුණි.ගෙතුළට පිවිසෙන අමුත්තන් පිළිගැනීමට ගැමි පවුලක් ද විය. අවුරුදු චාරිත්‍ර අනුව සකස් කළ කැවිලි මේසයක් ගේ තුළ විය. ගුරුවරයෙක්, වෙදමහතෙක්, වෙල්විදානෙ කෙනෙක් සහ ගමරාළ කෙනෙක් ද එහි සිටියහ. මෙය සිංහල සංස්කෘතියට අයත් ගැමි නිවසක් හා එහි ක්‍රියාකාරකම් මැනවින් ප්‍රතිනිරූපණය කළ අවස්ථාවක් ලෙස හැඳින්විය හැකිය.දෙමළ නිවසය ද මැනවින් නිර්මාණය කර තිබුණි. එහි ද ද්‍රවිඩ සංස්කෘතියට අයත් සියලු ලක්‍ෂණයන් නිරූපණය කර තිබුණි. ඔවුන් පාවිච්චි කරන මෙවලම් උපකරණ සියල්ල දක්නට ලැබුණි. ඔවුන්ගේ චාරිත්‍ර වාරිත්‍ර නිරූපණය කරන අවස්ථාවන් ද විය.මෙම ගම්මානයෙහි ඔළිඳකෙළිය, පංච දැමීම, ඔංචිලි වාරම්, රබන් ගැසීම, වල කජු ගැසීම, චක්ගුඩු ගැසීම වැනි ජන ක්‍රීඩාවන් හි නිරතවන සිසු සිසුවියන් මෙන් ම වැඩිහිටියන්ගෙන් ද පිරී තිබුණි. ලී කෙලි නැටුම්, කුරහන් නැටුම් වැනි සාම්ප්‍රදායික ගැමි නර්තනයන් දවස පුරා දැකගත හැකි විය.අවුරුදු චාරිත්‍ර ඉටුකිරීමෙන් පසු ආහාරපාන අසල්වැසි නිවෙස්වලට රැගෙන යාම, ද්‍රවිඩ, සිංහල, මුස්ලිම් අමුත්තන් පැමිණීම සහ ඔවුන්ට සංග්‍රහ කිරීම නොකඩවා සිදු විය.ආදිවාසී වැදි ජනතාවගේ නිවසෙහි ඔවුන්ට ආවේණික වූ දඬුවැට හා ඔවුන්ගේ සංස්කෘතිය විදහාපාන විශාල තොරණක් ද ඉදිකර තිබුණි. ඔවුන්ගේ සාම්ප්‍රදායික කැවිලි වර්ග වූ අල වර්ග, පිළිස්සූ මස් හා මී පැණි සංග්‍රහයන් සඳහා යොදාගෙන තිබුණි. ඒ අතර ඔවුන්ගේ විවිධ වූ නැටුම් රඟ දක්වන ලදී. වැදි සමාජයේ විවිධ ක්‍රියාකාරකම් ප්‍රායෝගිකව ක්‍රියාත්මක කර පෙන්වනු ලැබීය.මෙම ගම්මානය පාසල් සිසු සිසුවියන්ගෙන් ද හමුදා නිලධාරීන් හා සෙසු පිරිසගේ ද සහය ඇතුව ඉඳිකර තිබුණි. මේ සඳහා පළාත් අධ්‍යාපන කාර්යාලයේ හා පළාත් සභාවේ සහයෝගය ද ලැබී තිබුණි.අමුත්තන් සියලු දෙනාම “සහජීවනයේ ගම්මානය” නැරඹූ අතර විවිධ වූ සංග්‍රහයන් භුක්ති විඳීමට ද ඔවුන්ට අවස්ථාව සැලසී තිබුණි.අවසානයේ පැවති සමාප්ති උලෙළේ දී ජනාධිපති කාර්යාලය, ජනාධිපති සමාජ සංවර්ධන අධ්‍යක්‍ෂ කාර්යාලය, හමුදාව, උතුරු පළාත් සභාව හා උතුරු පළාත් අධ්‍යාපන කාර්යාලයේ නිලධාරීන් ඇතුළු සම්භාවනීය අමුත්තන් සහභාගී වී තිබුණි. විවිධ ජාතීන් හා විවිධ ආයතනවල පිරිස එක්තැන් කළ, අනාගතයේදී බිහිවිය යුතු සහජීවනය මූර්තිමත් කළ වේදිකාවක් ලෙස මෙය හැඳින්විය හැකි විය. මෙහිදී සිසු සිසුවියන් දවස පුරා සහභාගී වූ විවිධ තරගයන්ගෙන් ජයග්‍රහණය ලැබූවන්ට ත්‍යාග හා සහතිකපත් පිරිනැමීම සිදුවිය.අවසානයේ පැවති විවිධ ජාතීන්ට අයත් සිසු සිසුවියන්ගේ නර්තනයන්ගෙන් අලංකාර වූ වේදිකාව, සියලු ජාතීන්ගේ සිත්සතන් හි සහජීවනයේ මල් ඵල හටගන්නට පසුබිමක් වූවාට සැකයක් නැත. මුලතිව් නගරය සෑම හදවතකම සහෝදරත්වයේ බිජුවට රෝපණය වන්නට වේදිකාවක් කළ “නැණ ගුණ වැඩුම : සිසු දිරිය” ජාතික වැඩසටහනේ තවත් ජාතිත පියවරක් වූ “සහජීවනයේ වසන්ත උලෙළ” මෙසේ නිමාවට පත් විය.මෙයට පෙර මන්නාරම් පෙදෙසේ දිසාපති කෙනෙකු ලෙස සේවය කළ අපට ද එදා මෙදා තුර සාමය සදාචාරය වර්ධනය වී සංවර්ධනයේ ඉදිරිපියවර දැක්මට ලැබීම මහත් සතුටට කරුණකි. ආචාර්ය ලීල් ගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=af12060315</link>
    <topic>දියමන්ති ජුබිලිය සමරන එලිසබෙත් රැජන</topic>
    <author>නීතිඥ අනුර හෑගොඩ</author>
    <content>මහ රැජන යනු ලොව එකම මහ රැජන, මහා බ්‍රිතාන්‍යයය, බ්‍රිතාන්‍යය විසින් තවමත් පාලනය කරන, රටවල් පනස් හතරක් නියෝජනය වන පොදුරාජ්‍ය මණ්ඩලය ආදියේ නායිකාවයි.හයවන ජෝර්ජ් මහරජතුමාට සහ එළිසබෙත් බවුස්ලයන් ආර්යාවට දාව ලන්ඩනයේ මේෆෙයා පෙදෙසේ දී 1926 අප්‍රියෙල් මස 21 දා උපත ලද එළිසබෙත් ඇලෙක්සැන්ඩ්‍රා මේරි නාමය ලත් කුමරිය අද ලෝකයේ අගරැජන බවට පත්ව සිටින්නීය. 1952 පෙබරවාරි 4 වැනි දින සිට අද දක්වා රජකම් කරන ඇය පදවි කාලයෙන් දෙවන වන්නේ 1946 සිට රජකම් කරන තායිලන්තයේ භූමිබෝල් මහරජුට පමණමය.එළිසබෙත් කුමරිය උපදින විට ඇගේ පියා ඇල්බට් කුමරු හෙවත් යෝර්ක් හි ආදිපාදවරයා විය. එවකට රජකම් කළේ ඇගේ සීයා පස්වන ජෝර්ජ් රජතුමායි. ඔහු මේ කුඩා කුමරිය හැඳින්වූයේ “ලිලිබෙට්” යන ආදර නමිනි. කුඩා කල සිටම තම වගකීම සහ අදහස් අතින් ඉතා ඉහළතලයක සිටි ඇය අශ්වයන්ට සහ සුනඛයන්ට බෙහෙවින් ආදරය කළාය.ඇයට සිටියේ 1930 දී උපත ලද කුඩා සොයුරිය මාග්‍රට් පමණි. එවකට ප්‍රමුඛ පෙළේ දේශපාලනඥයකුව සිටි වින්ස්ටන් චර්චිල් පැවසු පරිදි දෙහැවිරිදි එළිසබෙත් හට විධානාත්මක චරිතයක් සහ ක්‍රියාකලාපයක් තිබිණි.එළිසබෙත් කුමරියගේ මහප්පා වූ එඩ්වඩ් හෙවත් වේල්සයේ කුමාරයා තම පියාගේ ඇවෑමෙන් රජකම ලැබීමට නියමිතව සිටියේය. දෙවනුව ඇගේ පියා ඇල්බට් ද තෙවනුව ඇය ද පිළිවෙළින් බ්‍රිතාන්‍ය කිරීටයට අයිතිවාසිකම් ලැබ සිටියහ. ඇගේ සීයා වූ පස්වන ජෝර්ජ් රජතුමා 1936 දී අභාවප්‍රාප්ත වීමෙන් මහප්පා වූ එඩ්වඩ් කුමරු රජ පදවිප්‍රාප්ත විය. දැන් කුමරිය ඉන්නේ රජවෙන පෝලිමේ දෙවැන්නා ලෙසය.කිසිවකුත් නොසිතූ එහෙත් සමහර විට එළිසබෙත් කුමරියගේ පවුලේ අය පැතූ දෙයක් සිදුවිය. ඒ දෙවරක් දික්කසාද ව සිටි වොලිස් සිම්සන් නැමැති ඇමෙරිකානු කාන්තාව සමඟ තිබූ සබඳතාව බ්‍රිතාන්‍ය පාර්ලිමේන්තුව සහ පල්ලිය විසින් අනුමත නොකිරීම නිසා ඇගේ මහප්පා රජකම අතහැර යාමය. ඒ ඔහුට රජකම ලැබී වසරකටත් වඩා අඩු කාලයකිනි.කුමරියගේ පියාට රජකම ලැබිණි. ඇය රජකම හිමි තැනැත්තිය බවට ඉබේම පත්වූවාය. එහෙත් ඇගේ දෙමවුපියනට පිරිමි දරුවෙක් ඉපදුණහොත් ඔහු ඇය අබිබවා රජකම ලැබීමට සුදුස්සෙක් වන්නේය. ඇගේ වාසනාවට එවැන්නක් සිදු නොවුණි.ගෙදර සිට අධ්‍යාපනය ලැබූ ඇය ව්‍යවස්ථා ඉතිහාසය ද ප්‍රංස භාෂාව ද ඉතා හොඳින් ප්‍රගුණ කළාය. 1927 දී ඇගේ දෙමවුපියන් ඇමෙරිකාවේ සංචාරයේ යෙදී සිටිය දී අත්ලාන්තික් සාගරය හරහා කෙරුණු පළමු රාජකීය දුරකථන පණිවුඩය ද සිදු කළාය.1939 දී දෙවන ලෝක මහා යුද්ධය ප්‍රකාශිත වූ අවස්ථාවේ එළිසබත් සහ මාග්‍රට් කුමරියන් දෙදෙනා වැඩි ආරක්ෂාව සඳහා කැනඩාවට යැවිය යුතු යැයි යෝජනා වූ විට “දරුවන් මා නොමැතිව නොයනු ඇත. මම මගේ සැමියා නොමැතිව නොයන්නෙමි” යැයි එළිසබෙත්ගේ මව අවධාරණයෙන් පැවසුවාය. එම වකවානුවේ දී ඈ ස්කොට්ලන්තයේ නොයෙක් මාලිගාවන්හි කාලය ගත කළ අතර යුද්ධය නිසා අවතැන් වූ දරුවන් වෙනුවෙන් බීබීසී ගුවන්විදුලියෙන් කතාවක් පැවැත්වූවාය. එවකට ඇගේ වයස අවුරුදු 14කි. ඇය තනිවම රාජකීය කටයුත්තකට සහභාගි වන විට ඇගේ වයස අවුරුදු 16කි. යුද්ධය දිනූ පසු ලන්ඩනයේ තිබූ උත්සව අතරට ඇයත් ඇගේ සොහොයුරියත් ගොස් සාමාන්‍ය ජනයා සමඟ ප්‍රීතිවූහ. එහෙත් ඔවුන් ඇයව හඳුනාගත්තේ නැත. වයස 21 වනවිට ඇය බ්‍රිතාන්‍ය රාජ්‍යය නියෝජනය කරමින් රට රටවල සංචාරය කරමින් සිටියාය.මේ අතර ඇයට වයස 13දී හමුවූ ග්‍රීසියේ සහ ඩෙන්මාර්කයේ පිලිප් කුමරු පිළිබඳව සිත් ඇතිව පසුවූ ඇය ඔහු සමඟ පෙම්හසුන් හුවමාරුවේ යෙදී සිටි අතර 1947 නොවැම්බර් මස 20 දින ලන්ඩනයේ වෙස්ට්මින්ස්ටර් දේවස්ථානයේ දී ඔහු හා විවාහප්‍රාප්ත වූවාය. පිලිප් කුමරු ඔහුගේ ඩෙන්මාර්ක් සහ ග්‍රීක පදවි අත්හැර දැමු අතර ඇන්ග්ලිකන් ආගම වැලඳ පිලිප් මවුන්ට්බැටන් යනුවෙන් නම ද වෙනස් කර ගත්තේය. ඔහුගේ කලින් වාසගම බැටන්බර්ග් විය. ඔහු එඩිංබරෝහි ආදිපාද යනුවෙන් එතැන් පටන් හැඳින්විණි. එළිසබෙත් ගේ පියාගේ සමහර උපදේශකයන්ගේ මතය අනුව පිලිප් එළිසබෙත්ට හොඳ මදි විය. තවද ඔහුගේ සහෝදරයන් දෙදෙනාම විවාහ වී සිටියේ ජර්මනියේ නාසි සබඳකම් තිබූ රදළවරුන්ය. තවද ඔහු රටකට රාජ්‍යයකට හිමිකම් කියූ කුමාරයෙක් නොවන හෙයින් ද විදේශිකයෙක් හෙයින් ද පිලිප්ට විරුද්ධව නොයෙක් කතා පැතිරෙමින් තිබිණ. එහෙත් ඒ කිසිවකින් එළිසබෙත් හෝ පිලිප් සැලුණේ නැත. කෙසේ වෙතත් ඔවුන්ගේ මංගල්‍යයට පිලිප්ගේ සහෝදරයන්හට ආරාධනා කෙරුණේ නැත. ඔවුනට ලොව පුරා, විවිධ රටවලින් පුද්ගලයන්ගෙන් ලැබුණු තෑගි ප්‍රමාණය 2500කටත් වඩා වැඩි විය. එහෙත් යුද්ධය නිසා ඇතිව තිබූ උද්ධමනය හේතුකොටගෙන රැජනට ඇගේ ගවුම මැසීමට පවා සලාක කූපන් පාවිච්චි කිරීමට සිදුවිය.1948 නොවැම්බර් 14දා මේ යුවළට පළමු දරුවා ලැබිණි. ඔහු නමින් චාර්ල්ස් වූ අතර 1950 දී රජ කුමරිය ඈන් පවුලට එක් විය.1951 වන විට ඇගේ පිය රජතුමාගේ ශරීර සෞඛ්‍යය කෙමෙන් කෙමෙන් දුර්වල වන්නට විය. එනිසා බොහෝ රාජ්‍ය නියෝජනයන් සිදු කෙරුණේ එළිසබෙත් අතිනි. ඇය 1952 දී කොරියාවේ නිවාඩු නිකේතනයක සිටින අතර තම පියා මියගිය පුවත ළඟා විණ. 1952 පෙබරවාරි 6 වැනි දින ඇය බ්‍රිතාන්‍යයේ මහ රැජන වූවාය. ඇය රජකමට පත්වීමෙන් පසු ‘වින්ඩ්සර්’ වාසගම දිගටම පාවිච්චි කිරීමට තීරණය කළ අතර එය ඇගේ සැමියා වූ පිලිප්ට දරාගත හැකි දෙයක් නොවීය. ඔහු තමන්ගේ ‘මවුන්ට් බැටන්’ නාමය දරුවනට දීමට නොහැකියාව පිළිබඳව ඉතා කනස්සල්ලෙන් පසුවූ අතර ඒ පිළිබඳ ප්‍රකාශයකදී “මේ ලෝකෙ හැම මිනිහටම තමන්ගෙ වාසගම ළමයිනට දෙන්න පුළුවන්. මට විතරයි බැරි. මම නිකං ඇමීබෙක් විතරයි.” යනුවෙන් පවසා තම අප්‍රසාදය පළ කළේලු. ඒ පිළිබඳව ඔහු දැරූ දරදඬු ප්‍රතිපත්තිය නිසා සමහර අවස්ථාවල මහ රැජන කඳුළින් පිරි දෙනෙතින් සිටි බව ද සඳහන් විණි. තම වාසගම වින්ඩ්සර් වෙතින් මවුන්ට්බැටන් කරා ගෙන යාමට රැජනට අවශ්‍ය වුවත් අගමැති සහ පාර්ලිමේන්තුව විරුද්ධ වීම නිසා ඇයට එය කළ හැකි නොවීය. ඇගේ තෙවන දරුවා ඇන්ඩ්‍රෘ 1960 දී ද, එඩ්වඩ් 1964 දී ද මෙලාව එළිය දුටහ.1977 දී ඇගේ පදවිප්‍රාප්තියෙන් වසර විසිපහක් වූ රිදී ජුබිලිය ද 2002 දී පනස්වැනි වසරක් වූ ගෝල්ඩන් ජුබිලිය ද පවත්වන ලදී.දැන් ඇය වසර 60ක් රජකම් කොට ඇත. දියමන්ති ජුබිලිය ලබන සතියේ පැවැත්වෙයි. රජකම අතහැර යන අදහසක් ඇයට නැත. එහෙත් ඇයගේ බොහෝ කටයුතු රජ කිරුළ හිමි චාර්ල්ස් කුමරු වෙත පැවරෙනු ඇත. ඇගේ දේපළ වටිනාකම පවුම් බිලියන 8කට ආසන්න වේ. මෙයට ගොඩනැඟිලි සහ ඇගේ පෞද්ගලික ධනය ද ඇතුළත්ය. ලබන සතියේ පැවැත්වෙන ජුබිලි උලෙළ හා සබැඳුණු භෝජන සංග්‍රහයට ශ්‍රී ලංකා ජනාධිපතිතුමන්ට ද ආරාධනා ලැබී තිබේ.මුළු ලොවෙහිම ප්‍රසාදය දිනා ගනිමින්, ඉතාමත් ඉවසීමෙන්, ඥානාත්විතව රාජ්‍යයෙහි යෙදෙන දෙවන එළිසබෙත් මහ රැජනට අපගේ සුභාශිංසන පිරිනමමු. ඇය චිරාත් කාලයක් ජීවත්වේවා!නීතිඥ අනුර හෑගොඩකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=as1206031</link>
    <topic>ඒ කාලේ ආලෝක පූජා පැවැත්වූයේ කැකුණ පන්දම් එළියෙන්</topic>
    <author>ඉනෝකා සමරවික්‍රම</author>
    <content>ඒ කාලේ ආලෝක පූජා පැවැත්වූයේ කැකුණ පන්දම් එළියෙන්හිරු අවරට ගොස් ය. බැස යන හිරු එළියේ ගස් සෙවණැලි වැටීමෙන් හාත්පස ඇත්තේ මද අඳුරු බවකි. පරිසරයේ උණුසුම් බව පහව එන්නේ ගස් අඹරමින් හමන දැඩි සුළගෙනි. සුදු අරලියා මල් පිරි ගසින් හෙවණ වූ, සුළඟට ගිලිහී වැටෙන සුදු අරලියා මලින් හැඩවුණු ගල්පඩි පෙළ නෙතට සොඳුරු දසුනකි.දවස අවසානයේ පැමිණි වන්දනා බසයෙන් යැයි සිතිය හැකි වන්දනාකරුවෝ සෙමෙන් ගල් පඩි පෙළ නඟිති. ඒ නඩයේ සිටින කුඩා දරුවෝ දුවමින් පනිමින් ගලින් ගල නැඟ යති. තරුණ තරුණියෝ කඩිසර ගමනින් යති. වැඩිහිටියෝ, වයෝවෘද්ධ ඇත්තෝ දනිස්සට අත තබමින්, ඉඳහිට දෙපස ඇති ගලකට වාරුවෙන්, ගල් පඩි පෙළ නඟිති. වේලාව හවස හයත් පසුවී ඇත. හාත්පස අඳුර මකා දමමින් එකින් එක විදුලි බුබුළු දැල්වෙයි. දැන් පරිසරය අඳුරෙන් මිදී එළිය වී ඇත.වන්දනා නඩය සේල චෛත්‍ය, මහසෑය වන්දනා කිරීමට එහෙට මෙහෙට යති.ශ්‍රී ලංකාද්වීපයේ බුද්ධරාජ්‍ය ආරම්භ වූයේ යැයි සැලකෙන අනුරාධපුර මිහින්තලා පුද බිම එදා මෙදාතුර දහස් ගණනක බොදුනුවන්ගේ පූජෝපහාරයට ලක්වී ඇත. පසෙකට වී ඈත බලන කල බොහෝ දේ සොඳුරුව පෙනෙයි. සේල චෛත්‍ය මළුවේ සිට බැලූ විට ඈතින් පෙනෙන්නේ සුමන සාමනේරයන් විසින් දෙවියන්ට ධර්මය අසන්ට පැමිණෙන්නැයි ආරාධනය කළ පර්වතයයි. එය ආරාධනා ගලයි. අනෙක් පසින් පෙනෙන්නේ සමාධි පිළිම වහන්සේ ය. අනෙක් පසින් මහ සෑයයි. මද අඳුර අතරේ සොඳුරුව පෙනෙන මේ දසුන් මීට වසර පනස් ගණනකට පෙර රෑ අඳුරේ ගිලී තිබිණි. වර්තමානයේ පොසොන් පොහෝ දිනට විදුලි එළියෙන් මිහින්තලාව ආලෝකයෙන් බැබළුණ ද අතීතය කටුක ය.අතීතයේදී වෙසක්, පොසොන්, ඇසළ බොහෝ දිනවලට පමණක් ආලෝකය ලද මිහින්තලා පුදබිම අනෙකුත් පොහෝ දිනවල අඳුරේ සැඟවී තිබිණි. එහෙත් පුදබිමට විදුලිය ලැබීමත් සමඟ රෑ අඳුරේ වුව ද පුදබිමට යා හැකි ය.සෑම පොසොන් පොහෝ දිනකම හා ඊට පසු දෙදින මිහින්තලා පුදබිම විදුලි බුබුළෙන් ඒකාලෝක කරනුයේ පත්තර මහගෙදර වීමයි. අද වනවිට එම පුන්‍යකර්මයට වසර පණහක් සම්පූර්ණ වී ඇත.ඈත අතීතයේ දී වන්දනා නඩ මිහින්තලයට ආහ. ගියහ. රාත්‍රියේ ගිනිමැල ගසාගෙන ඒ අවට ලැඟුම් ගත්හ. ඒ අතීතය පිළිබඳව තොරතුරු දන්නා අයෙකු සොයා ගිය අපට හමුවූයේ ජී.ඩී.ඒ. කරුණාරත්න මහතා ය. ඔහු හැත්තෑ නව හැවිරිදි ය.“අපි තරුණ කාලේ මිහින්තලේ වඳින්න එනවා. අස්වනු නෙළුවට පස්සේ ජයසිරි මහ බෝධියට කිරි ආහාර පූජා කරලා වන්දනා කරුවෝ මිහින්තලේට එනවා. ඒ කාලේ මේ අද වගේ බස් තිබුණේ නැහැ. ජනතාව ආවේ ගියේ කරත්තවල. මං අහලා තියෙන විදිහට මිහින්තලේ ලෙන් හැට හයක් තිබෙනවා. ඒ කාලේ තරුණ අපි එකතුවෙලා සමහර ලෙන්වලට ගිහිල්ලා තියෙනවා.මම එක් දහස් නවසිය පනස් හතේ කාලෙදි මිහින්තලේ කිට්ටුවම පදිංචි වුණා. ඒ කාලේ පරණ ටවුම කියන හරියේ කඩ පහයි හයයි තිබුණේ. ලේක්හවුස් ආයතනයෙන් තමයි පොසොන් පොහොය දා රාත්‍රියේ විහාරස්ථානය ආලෝක කිරීම ආරම්භ කළේ. මං හිතන දෙයක් තමයි අපි බුදුරජාණන් වහන්සේට, මිහිඳු මහරහතන් වහන්සේට වන්දනාමාන කරනවා වගේ ම මේ පුදබිමට යන්න තියෙන ගල් පඩිපෙළ හදපු ඒ රජ කාලේ හිටපු ගල්වඩුවන්ට මේ ස්ථානය රැක බලාගත්ත සියලු දෙනා සිහි කරල පින් දෙන්න ඕන. අද අපි මේ ස්ථානයට මෙහෙම යන්නේ එන්නේ ඒ ඇත්තන්ට පිං සිදුවෙන්නයි.”මිහින්තලා රජමහා විහාරාධිපතිවලවාහැංගුණවැවේ ධම්මරතන නාහිමිකලක් මිහින්තලා පුදබිම ගරා වැටී තිබිණි. එහෙත් එක්දහස් නවසිය තිස් ගණන්වල දී යළිත් පිළිසකර කරන්නට විය. එදා කැඩී බිඳී ගැලවී ගොස් තිබූ පිය ගැට පෙළ අද මනා කොට පිළිවෙළ කර ඇත්තේ ය.“මිහින්තලාව කියන්නේ මේ රටේ සුවිශේෂී ස්ථානයක්. අපේ රටේ බුදු දහම ආරම්භ වුණේ මෙතැනින්. සත්ව හිංසාව නතර කිරීමට මූලික අඩි තාලම වැටුණේ මෙතැනින්. පරිසරය රකින්න ඕනෑය කියන සංකල්පය ආවේ මෙතැනින්. ඈත අතීතයේ දී අන්ධකාරයේ තිබුණත් වර්තමානයේ මේ ස්ථානය පොසොන් ;පාහෝ දිනවලට ආලෝකයෙන් බබළනවා. අනෙක් දිනවලටත් මෙතැන විදුලි ආලෝකය තිබෙනවා. මිහින්තලා ආලෝක පූජාව කිව්ව සැනින් මිනිසුන්ට සිහිපත් වන්නේ ලේක්හවුස් ආයතනය. ඒ තරමටම මිහින්තලා ආලෝක පූජාව හා ලේක්හවුස් ආයතනය එකට බැඳී තිබෙනවා.”වර්තමානයේ විහාරාධිපති ධූරය හොබවන වලවාහැංගුණවැවේ ධම්මරතන නාහිමියෝ පවසන්නාහ.පොසොන් සඳ යාන්තමින් මෝදු වෙමින් තිබේ. විදුලි එළිය තිබුණ ද අඩ අඳුරේ මහ සෑ මළුවට නගින ගල් පඩි පෙළ සෙමෙන් බැස එන්නේ වයෝවෘද්ධ භික්ෂූන් වහන්සේ නමකි. උන්වහන්සේ අත විශාල ප්‍රමාණයේ පිත්තල යතුරකි.උඩුක්කුලමේ සරණංකර හිමිමට දැන් වයස අවුරුදු අසූ දෙකක් වෙනවා.”උඩුක්කුලමේ සරණංකර හිමියන්ගේ වයස අවුරුදු අසූ දෙකක් වුව ද උන්වහන්සේ උදේ හවස මහ සෑයට ආසන්නයේ ඇති විහාර මන්දිරයේ පූජා කටයුතු සඳහා වඩිති.“මම මිහින්තලේට එනකොට වයස අවුරුදු අටයි. පැවිදි වුණේ අවුරුදු පහළොවෙන්. ඒ කාලේ මේ අද වාගේ නෙමෙයි සතා සීපාවා ඉන්නවා. ඒ කාලේ මේ විහාරයේ විහාරාධිපති හැටියට කටයුතු කළේ සුරුක්කුලමේ සුමංගල හිමි. ඉන් පස්සේ තමයි වලවාහැංගුණවැවේ රතනජෝති හිමියන් විහාරාධිපති ධූරයට පත්වුණේ. මට හොඳට මතකයි ඒ කාලේ ඔය මහමළුවේ ඉඳලා එනකොට තිබෙන දෙසිය විස්ස ගල් පඩිපෙළ ගැලවිලා තියෙනවා. පාරවල් තිබුණේ අඩි පාර. විදුලිය තිබුණේ නැහැ. මට මතක ඇති ඒ කාලේ ආලෝක පූජාව තිබ්බේ ඉටිපන්දම් පත්තු කරලා, කැකුණ තෙල්වලින් පහන් පත්තු කරලා. අද වගේ මිනිස්සු හැම විටම ආවේ නැහැ. වෙසක් පොසොන් ඇසළ පෝයවලට තමයි මිනිස්සු ආවේ ගියේ. ඒ කාලේ පන්සලේ හාමුදුරුවන් තුන් නමයි හිටියේ.ඉලන්දාරි දහ දොළොස් දෙනෙක් හිටියා. අවට ගම්මානේ තිබුණේ නැහැ. දැන් වාගේ වෙළෙන්දොත් නැහැ. අපි දානේ උයාගෙන වැළඳුවේ. වතුර තිබුණෙත් නැහැ. මිහිඳු පොකුණෙන් තමයි වතුර ගත්තේ. පෝය දවස්වල ආව ගිය ජනතාව වතුර පාවිච්චි කළෙත් මිහිඳු පොකුණෙන්. පොල්තෙල් පහන් පත්තු කරලා, පන්දම් පත්තු කරලා, මේ ස්ථානය ආලෝකවත් කරා. ඒ කාලේ මිනිස්සු වන්දනාවේ ගියේ දේපළ දූ දරුවන්ට පවරලා. ඈත ඉදන් මිනිස්සු කරත්තවලින් දවස් ගණන් වන්දනාවේ ගියේ. එහෙම ආව වන්දනා නඩ මේ ස්ථානයටත් ආවා. ඒ කාලේ ඒ ඈයෝ කරත්ත ඇවිත් පහළ නතර වෙලා කෑම උයා පිහාගෙන කාලා ගිනි මැල ගහගෙන රැය පහන් කරලා.ජී.ඩී.ඒ. කරුණාරත්නමේ ස්ථානය වැඳ පුදාගත්තා. ඔහොම කාලයක් ගියා. ක්‍රමයෙන් මේ පළාත් දියුණු වුණා. එක්දහස් නවසිය හැට දෙක අවුරුද්දේ ඩී.ආර්. විජේවර්ධන මහත්තයා මුල් වෙලා පොසොන් පෝයට මෙම ස්ථානයේ ආලෝක පූජාව ආරම්භ කළා. ඒ කාලෙත් මේ ස්ථානයට විදුලිය ලැබිලා තිබුණේ නැහැ. ජෙනරේටර් මගින් තමයි විදුලිය අරගත්තේ. එදා පළමු ආලෝක පූජාවට බොහෝ දෙනෙක් සහභාගි වුණා.”සරණංකර හිමි පවසන්නේය.එදා මෙදාතුර ලේක්හවුස් ආයතනයෙන් මිහින්තලා පුදබිම ඇසුරු කරගෙන කළ පිංකම් බොහෝ ය. රෑ අඳුර අවට පුදබිම දකින්නට ඉඩ නොදෙයි. රාත්‍රිය එළැඹීමත් සමඟ සුළඟ දැඩිය. යළිත් උදෑසනින් ම පුද බිමට ඒමේ අරමුණින් අපි යළිත් මිහින්තලා පඩි පෙළ බැස්සෙමු.හිරු දවස අලුත් කර ඇත. සිවිල් ආරක්ෂක බළකාය ලහි ලහියේ පුද බිම පිරිසුදු කරන්නේ ය. පුරාවිද්‍යා දෙපාර්තමේන්තුවේ සේවකයෝ පැරැණි ශෛලමය ප්‍රතිමා සෝදා පිරිසුදු කරති. එමෙන් ම ලේක්හවුස් විදුලි කාර්මික අංශයේ සේවක පිරිස් එම කාර්යයේ නිරත වෙති. ඇතැම් කණ්ඩායමක් විදුලි බුබුළු ඇද ඒවා පරික්ෂා කර බලන්නේ ය. මේ අතර විවිධ පළාත්වලින් පැමිණෙන වන්දනා නඩ සිත පහදාගෙන වෙහෙර වහන්සේ අභියස වැඳ නමස්කාර කරති.ගල්කණු පිරිසුදු කරමින්මිහිඳු මාහිමියන් අපට උරුම කළ දේ කොපමණ ද? සිත පැහැදෙයි. සේල චෛත්‍ය, ඉදිකරවා ඇත්තේ මිහිඳු හිමියන් ධර්මය දේශනා කළ ස්ථානයේ ය. මහාසෑය තුළ නිදන් කර ඇත්තේ බුදුරජාණන් වහන්සේගේ ඌර්ණ රෝම ධාතුන් වහන්සේ ය. මහ සෑයට එහායින් ඇති මිහිඳු සෑයේ මිහිඳු මහ රහතන් වහන්සේගේ අළු තැන්පත් කර ඇත්තේ ය. ගිනි ගහන මද්දහනේ වුව ද වන්දනා නඩ ආරාධනා ගල නගින්නේ ය. ඔවුන්ට අවශ්‍ය සියල්ල දැකබලා ගන්නට ය. තම දූ දරුවන්ට පෙන්වන්නට ය.මාතර බෙලිඅත්තේ සිට පැමිණි හැත්තෑ තුන් හැවිරිදි කුසුමාවතී අම්මා බැරි අමාරුවෙන් ගල් පඩි බසිමින් මිහිඳු ගුහාව බලන්නට යයි. මිහිඳු මහ රහතන් වහන්සේ සැතපුණේ යැයි සැලකෙන එම ස්ථානය දකින්ට යන ගමන මදක් දුෂ්කර ය.මීට කාලයකට පෙර මේ ස්ථානයට යන මඟ දෙපස පිරිසිදු ය. එහෙත් අද ඒ මඟ දෙපස දකින්නට ඇත්තේ පොලිතින් කවර ය.එහෙත් මේ පොසොන් සමයේ එහි යන එන වන්දනාකරුවන්ට කියන්නට දෙයක් ඇත.මිහිඳු සංස්කෘතිය අපට උරුම කළ දේ බොහෝ ය. නමුත් ඒ සංස්කෘතිය ආරක්ෂා කර ගන්නට ඔබට පුළුවන. ඔබේ ඇඳුම පැළඳුම මෙන් ම සිත කය වචනය සංවර කරගන්න. පුදබිම තුළ විනීතව හැසිරෙන්න. පොලිතින් මලු ආදී වූ අවද්‍රව්‍ය එහි අතහැර නොයන්න. තවත් සියවස් ගණනාවක් ඉදිරියට මේ පින්බිම රැක ගැනීම ඔබේ මගේ වගකීම ය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=as1206032</link>
    <topic>“එන්.එම්.පෙරේරාට අයිති රබර් මෝලකුත් අපේ ගමේ තිබුණා”</topic>
    <author>උපාලි සමරසිංහ</author>
    <content>“එන්.එම්.පෙරේරාට අයිති රබර් මෝලකුත් අපේ ගමේ තිබුණා”“සතිස් කොතරම් අරුත්බර නමක් ද? සතිස් යනු තිස් හයකි. කුමන තිස් හයක් ද? චන්ද්‍රයන් තිස්හයකි. එහෙයින් හෙතෙම සතිස්චන්ද්‍ර නම් වන්නේය.” මේ කලාසූරී සතිස්චන්ද්‍ර එදිරිසිංහයන් ගැන ජීවිත අපදානයෙහි සෝමවීර සේනානායකයන් ඔහු හඳුන්වා දුන් අයුරුය.ඇත්තටම මේ චන්ද්‍රයන් තිස් හයක ආලෝකය බඳු ප්‍රතිභාවක් රැගෙන ඔහු උපන්නේ ඓතිහාසික කැලණි පුරවරයට කිට්ටු නුංගමුගොඩ ගම්මානයේය.රබර් වතු ලියැදි, කුඹුරු, වළං මඩු මේ සියලු දෙයින් පෝෂිත සුන්දර ගම්මානයක් වූ නුංගමුගොඩ අද කොන්ක්‍රීට් බොල් හුළඟින් සේදී ගිය ලකුණු පෙන්වතත්, සතිස්ගේ ළමා අවධිය ගෙවුණේ මේ සියලු සුන්දර ක්‍රියාකාරකම් අතර දැවැටෙමිනි. එනිසා ඔහුගේ පෞරුෂත්වය වැඩුණි. රස කුහුල තියුණු විය.ජාතික නිදහස් සටනට උරදුන් කිරිවත්තුඩුවේ පඤ්ඤාසාර නාහිමියන් වෙතින් ‘අ’ යනු ‘ආ’ යනු කියූ සතිස් ශ්‍රීමත් ඩී.බී.ජයතිලක මැතිඳුන් ප්‍රමුඛ ගිහි උතුමන් නිදහස් සටනට පණදුන් අරගල භූමිය වූ කැලණි පුරවරයෙන් නැඟුණු මහා රසවතෙකි. අපේකමට, සිරිතට විරිතට ගරු කරන බුහුමන් දැක්විය යුතු පැසුණු සාධු චරිතයකි.පැටිකිරියේ එදිරිසිංහ නම් සතිස්ගේ පියා සර් ඩී.බී.ජයතිලක මැතිඳුන්ගේ ලේකම්වරයා විය. පසුව ආනන්දයේ ගුරුවරයකු ලෙස කටයුතු කළ එතුමා හා උස්හෙට්ටිගේ එලිසබෙත් පෙරේරා නම් සතිස්ගේ මෑණියන් ඔහුගේ ජීවිත තක්සලාවේ ද ගුරුවරුම වූහ.එදා අපේ ගමේ කුඹුරු බොහොමයි. මේ වරාගොඩ පාර එදා නිකම් ගුරු පාරක්. ඉන්දියානු මිනිසුන් විසින් පවත්වාගෙන ගිය ලොකු වළං මඩුවක් මේ ගමේ තිබුණා. ගමේ පන්සල ඥානානන්ද විහාරයට එදා කීවේ කොක් පන්සල කියලයි. මෙහි පිහිටි ඓතිහාසික බෝධිය කැලණි විහාරයේ බෝධියටත් වඩා පැරැණියි. ඒ බෝධියේ කොකුන් විශාල වශයෙන් පෙළ ගැසුණු නිසා “කොක් පන්සල” කියන්ඩ ඇති. මේ ගම්වලට වෙනත් විශේෂණ එදා පාවිච්චි වුණා. ගෝනවලට කීවෙ කජුකිරි ගෝනවල කියලයි. නුංගමුගොඩට නෑගම් ගෙනියන ගම කියලා. මේවා කුමන පදනමක් යටතේ ඇතිවූ නම් ද කියා දන්නේ නෑ. එදා ආචාර්ය එන්.එම්.පෙරේරා මහත්මයාට අයිති රබර් මෝලකුත් මේ ගමේ තිබුණා.”එදිරිසිංහයෝ මේ ගම් පුරාණයට එබී බලමින් මට කරුණු පහදති. ගම පිළිබඳව පුරාණයට පෙර මම ‘පොඩි උන්නැහේ’ හමුවෙමි. ඒ සතිස්ගේ බාල කාලයේ නමයි. පොඩි උන්නැහේ බාලවියේදී ඔහුගේ වඩාත්ම සිත්ගත් තැනැත්තිය වූයේ තම ආච්චි අම්මාය.”මගේ අම්මාගේ අම්මා අපේ ආච්චි අපේ සියලු දෙනාටම ප්‍රියජනක වස්තුවක්. එතුමියගේ පියකරු සුදු මුහුණ පුලුන් වැනි කෙස් සහිත හිස දත් නැති කට මට තවම මතකයි...ඔහු කීවේය.ඇය ඇගේ බුලත්විටය සකස් කරගත්තේ කුඩා යකඩ වංගෙඩියක කොටාගෙනයි. ‘පොඩි උන්නැහේ’ ආච්චි බුලත් කොටන ආකාරය නිරීක්ෂණය කළේය. අනතුරුව ගෙදර අයගේ සතුට සඳහා ඒ බුලත් කොටන ආකාරය අභිනයෙන් නිරූපණය කළේය. මා හිතන හැටියට ඔහුගේ රංගනයේ තිඹිරිගෙය ඇරඹුණේ එතැනිනි.මේ සුන්දර ආත්තම්මා බෙහෙවින් ක්‍රියාශීලී කාන්තාවකි. කිරි එළදෙනුන් ඇති කිරීම, කිරි ගැනීම, ඔවුන්ට තණකොළ හා පුන්නක්කු දීම, හැන්දෑවට ඔවුන් ගාල් කිරීම ආදී දහසක් කටයුතුවල ඈ යෙදුණේ සවිමත් කාන්තාවක ලෙසිනි.අද මෙන් නාගරීකරණය නොවුණු නුංගමුගොඩ පුරා කිරිපට්ටි තිබිණි. කැලණිය දුම්රියපළ පිහිටි ප්‍රදේශය අදත් හැඳින්වෙන්නේ පට්ටිය හන්දිය ලෙසිනි. අරුණත් සමඟම එදා නොවරදවාම දැකිය හැකි සුලබ දසුන අතින් හෝ බයිසිකල්වලින් කිරි ගෙන යන්නන්ය.අනේ මට පිනට මොනවා හරි දෙන්න... මහත්තතයා.. නෝනා දුබල සිරුරින් යුතු සිඟන්නකු තම ගෙවත්තට ඇතුළුවනු පොඩි උන්නැහේ දුටුවේය. ගෙදර ඇත්තෝ යම්කිසි මුදලක් අතට දී සිඟන්නා පිටත් කළේය. තවත් නොබෝ වේලාවකින් සිඟන්නාගේ ඒ දුක්බර ආයාචනය නැවත ගෙදර කඩුල්ල පැත්තෙන් ඇසිණි. අම්මා ඇතුළු සතිස්ගේ සහෝදර සහෝදරියෝ සිඟන්නා නැවත පැමිණියාදැයි බැලීමට එළියට ආහ. දුටු දසුනින් ඔවුන් මහත් සේ විනෝද වූහ.ඉරුණු සරමක් ඉණ දවටාගෙන කෝටු කෑල්ලක් අතින් ගත් පොඩි උන්නැහේ සිඟන්නා ලෙස වචන උසුරුවමින් සිටී. ඔහුගේ කරේ ගෝනියකි. ඒ ආච්චි බිලිං වේලීමට ගන්නා ගෝනියයි. ඇය මහන්සියෙන් වේලෙන්නට තබා තිබුණු බිලිං ගෝනිය තුළට පොදියක් සේ ඔබාගෙන ඇත. පොඩි උන්නැහේ සිඟන්නා ලෙසින් රඟමින් වත්ත පිටිය සිසාරයි. පවුලේ සාමාජිකයෝ නොනැවතී සිනාසෙති.කවුද මගේ බිලිං ගෝනිය ගත්තේ... ආච්චි මැදට කඩාපැන්නාය. ඇයට ද පොඩි උන්නැහේගේ මේ සොඳුරු ක්‍රියාකාරකම ගැන සිනහ පහළවුවද වේලන්නට දැමූ බිලිං ගෝනිය ගැනීම ඇයට නොඉවසුම් කාරියකි. ඇය වැරෙන් ගෝනිය උදුරා ගත්තාය. තමන්ගේ රංගනයට කළ බාධාවට තරහ ගත් පොඩි උන්නැහේ ආච්චිගේ බුලත් වංගෙඩිය හා කොටන යකඩ කැබැල්ල රහසේම ළිඳට වීසි කළේය. පසුව මේ රහස හෙළිවී ගැමියෝ සහ පවුලේ වැඩිහිටියෝ එය සොයාදීමට ළිඳ ඉස්සහ.සතිස් මුලකුරු කළ පංතියේ අද සිසුවන් සමග..පසුකාලයක කිරි දෙවීමකදී උදෑසනම වැස්සියකගේ පා පහරකට ලක්වීම නිසා ඔත්පළ වූ ආච්චිගේ සෙනෙහවන්තම මුනුපුරා වූයේ පොඩි උන්නැහේය. ඔහු හැකි පමණින් ආච්චිට උපස්ථාන කළේය. ඇය පොඩි උන්නැහේට පරණ උපහැරණ කවි, කතා කියාදුන්නාය.තුරුණු වියට පත් වුව සතිස්ට ආච්චිගේ මතකය කොතරම් බලපෑවාද යන්නට හොඳම සාක්ෂිය ඔහුගේ පළමු චිත්‍රපටයට ‘මාතර ආච්චි’ ලෙස නම්වර දීමයි.”කිරිවත්තුඩුවෙ නායක හාමුදුරුවො ළඟ අකුරු කියැවුවත් මට පාසල් යන්නට නිසි වයස පිරුණෙ නැති නිසා ගෙදර නවතින්ඩ සිද්ධ වුණා. ඉගෙනීමට ඇති ආසාව, පාසල් යාමට ඇති ආසාව ඒත් මගේ හිතෙන් මැකී ගියේ නෑ. එනිසා අක්කලා යන පාසලට මාත් ගියා. ටෙක්ලා, ප්ලොරිඩා, මාර්ෂියා, මේරි කියන මේ අක්කලා ගියේ කැලණියේ බකිණිගහමුල ගැහැනු පාසලට. ඒකෙදි පරිප්පු, කටුතම්පලා හොද්ද සමඟ පාන් කෑමට ලැබීමත් මට ප්‍රීතිජනක කාරණයක් වුණා. අද ඒ ගැහැනු පාසල හඳුන්වන්නේ හෙලේනා විජේවර්ධන බාලිකා විදුහල නමින්.නියම වයස ආවාට පස්සෙ මං ගියේ වරාගොඩ රජයේ පිරිමි පාසලට. අද ශ්‍රීමත් ඩී.බී.ජයතිලක විද්‍යාලයයට... සතිස් කියයි.පසු කාලයක කැලණියේ ධර්මාලෝකයට ගිය සතිස් එදා මා සමඟ ඔහු ඉගෙන ගත් ඒ වරාගොඩ විදුහලේ පුංචි කාමරයේ ළමා ළපැටියන් සමඟ මොහොතක් ගත කළේය. එය අති සුන්දර අවස්ථාවකි. අතීතයේ දී නා මෙනෙවියන් කැලණි ගං තීරයේ සිට වාදනය කළ ඒ මිණි වෙණ නද ඇසෙන මායිමේ කරක් ගැසූ සතිස්ගේ ලෝකය පුළුල්ය. මම පොඩි උන්නැහේ ගේ සොඳුරු මතක අතහැර යළිත් ගම්මානයට එබෙමි.එදා නුංගමුගොඩින් සීත දුරුත්තට කැලණි විහාරයට පිටත්වූ කරත්ත පෙරහර ඔහුගේ මතකයට නඟමි.”ඒක හරිම අපූරුයි. වෙසක් උත්සවයට අලුත් අවුරුද්දට විතරක් නොවේ අපි කැලණියට යන්නේ. සීත දුරුත්තටත් අපි කැලණි යනවා. වරාගොඩ ගමේ වීරසිංහ ආරච්චි මහත්මයලාගෙ මූලිකත්වයෙන් ගොන්බාන් සරසලා කරත්ත පෙරහරක් කැලණියට යනවා. මේක පුදුමාකාර දානමය පුණ්‍යකර්මයක්. මඟදිගට උවැසි උවැසියෝ මේ කරත්තවලට තමන් පිරිසුදුවට නෑඹුල්ව උයාපු බත් එළවුළු පිරිනමනවා. දානචර්යාව පිළිබඳ මුල්ම පාඩම මට කියාදුන්නෙ ඒ ගමේ කරත්ත පෙරහර. ඒ දානය කැලණි විහාරයට පැමිණි උවැසි උවැසියන්ට බෙදා දෙනවා. සිංහල අලුත් අවුරුද්දත් එහෙමයි. රබන් සුරල් පද හතර අතින් ඇහෙනවා. ගමේ සුවඳත් එක්ක මිනිස්කමේ සුවඳ ගලා යන මොහොතක් ඒක.””වරාගොඩ පිරිමි පාසලේ හිටපු නිශ්ශංක ඉස්කෝලෙ මහත්මයා හරිම ප්‍රතාපවත් චරිතයක්. ලිලී ඉස්කෝලෙ හාමිනේත් එහෙමයි. මේ අය ගුරුකම වෘත්තියක් හැටියට සැලකූ අය නොවේ. ඒක සේවයක් හැටියට සැලකුවන්, කොයිතරම් ගොරබිරම් හඬ තලා වැස්සත් ගංවතුර ගලා ආවත් ඒ දෙන්නා රාජකාරිය කළේ දේවකාරියක් වගේ. එදා ඒ ගුරුවරුන් පාරේ යනකොටත් මහා ප්‍රභූවරුන් ලෙස සැලකුවා. ගැමියො නැවතිලා වචනයක් දෙකක් ළෙන්ගතුව කතාකළා. අද ඒ ගුරුකම නැතිවෙලා.””අනික ගමේ වින්නඹු අම්මා. ගමේ බොහොම කීර්තිමත් විශිෂ්ට චරිතයක්. ඇය අත ගහපු නැති ළමයෙක් එදා ගමේ හිටියෙ නෑ. කොයිතරම් සහජීවනයෙන් මේ කටයුතු එදා සිදුවුණාද?””රබර් මෝල අයිති සෙබස්තියන් රාළහාමි හැමදාම නාන කෙනෙක්. ඒ නාන්නෙ වතුර ටික අහකට යන්ඩ නොවේ. රාළහාමි අමුඩෙ ගහගෙන ඉස්සෙල්ලම මිදුලෙ තියෙන අඹගහයට එක වතුර කළගෙඩියක් නානවා. ඊළඟට උඳුපියලිය ගොල්ලෙ. ඊළඟට තවත් ගහක් ළඟ. මේ විදියට ඒ නාන වතුර බිඳ පවා ප්‍රයෝජනයට ගන්ට බලාගෙනයි වැඩ කළේ. මේ විදිහෙ අපූරු චරිත අපේ ගමේ තිබුණා.”එගමේ තවත් බොහෝ තැන් සොයා අපි ඇවිද්දෙමු. වරාගොඩ බෝධිරුක්ඛාරාමය ගැනත්, හෙලේනා පාසලේ හිටපු විදුහල්පතිනිය ගැනත් තවත් බොහෝ දේ මට කියන්නට තිබේ. ඊට පෙර මා කැලණි පුරාවෘතය ගැන ඔහුගෙන් විමසිය යුතුය.”එදා නුංගමුගොඩ, වරාගොඩ, ගෝනවල, කැලණිය ඇතුළු ගම් වළල්ලකින් සැදුණු සියනෑ කෝරළයේ අති පූජනීය පරම පසිඳු ස්ථානයයි මේ කැලණිය. අනුරාධපුර – යුගයේ මුල්කාලයේ පටන් කල්‍යාණි නමින් හැඳින්වුණා.වාල්මිකීගේ රාමායනය අනුව ද රාම රජු ලංකේශ්වරයන් රාවණ පැරැදවීමෙන් පසු ලංකා රාජ්‍යය කැලණියේ විභීෂණට පැවරූ බව සඳහන්.බුද්ධත්වයෙන් 8 වැනි වර්ෂයේ වෙසක් මස පුන් පොහෝ දිනක බුදුරජාණන් වහන්සේ පන්සියයක් රහතුන් පිරිවරා කැලණියට වැඩමවූ බව හා මණිඅක්ඛිත නාරජු ප්‍රධාන පිරිසට දහම් දෙසූ බව මහාවංසය ම සඳහන් කරනවා.සතිස්ගේ ඉතිහාසගත දැනුම ද ප්‍රශස්තය. සියනෑ කෝරළයේ වාරණ රජමහා විහාරය, සමණබැද්ද, පිළිකුත්තුව යන ලෙන් විහාර පුරාවිද්‍යාත්මක ගවේෂණවලට අනුව ගම්පහ දිසාව ප්‍රාග් ඓතිහාසික යුගයේ පටන් ජනාවාසව තිබූ බව ද සත්‍යයකි.ලබන සතියේ කොක් පන්සලේ සිට නැවත නුංගමුගොඩ පීරමු.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=as1206034</link>
    <topic>ස්විස් කෙල්ලෙක් ඇවිත්</topic>
    <author>ජැක්සන් ඇන්තනී</author>
    <content>ස්විස් කෙල්ලෙක් ඇවිත්ඉතාලියට වීසා ගෙන ස්විට්සර්ලන්තයට ඇතුළුවීම වනාහී නංගි පෙන්නා අක්කා දුන්නා වැනි වැඩක් යැයි කෙනෙකුට සිතිය හැකි ය. අප ලංකාවේදී ස්විට්සර්ලන්ත තානාපති කාර්යාලයකට වීසා ඉල්ලුම්පත් දැමුවේ නැත. එහෙත් ඉතාලි තානාපති කාර්යාලයෙන් අප ලැබූ ෂෙනගන් වීසාවෙන් යුරෝ කලාපයේ සෙසු රටවලට ද ඇතුළු විය හැකි විය යුතුය යන ජාත්‍යන්තර විශ්වාසය අප තුළ තදින් සටහන් වී තිබුණේ ය.වර්තමාන ඉතාලියේ වෙසෙන ශ්‍රී ලාංකිකයින් මේ ආගමන විගමන රෙගුලාසි අකුරට පිළිපදින ජන කොට්ඨාසයකි. එයට හේතු වන්නේ අද වන විට ඉතාලිය උග්‍ර ආර්ථික හා දේශපාලනික අර්බුදයක වෙසෙන නිසාය. ඉතාලිය ආර්ථික සමෘද්ධියෙන් යුතුව ස්ථාවර දේශපාලන වාතාවරණයක් භුක්ති විඳි මෑත අතීතයේ දී අප වැනි ඌණ සංවර්ධිත රටවල රැකියා නියුක්තිය පිළිබඳව ගෞරවාන්විත සහජීවනයකින් කටයුතු කළා ය. ඒ වකවානුවේ ඉතාලි පරිපාලකයින්ට ශ්‍රී ලාංකීය පුහුණු ශ්‍රමය අත්‍යවශ්‍ය සාධකයකි. එහෙයින් ඒ අතීතයේ දී අපේ අය ආගමන විගමන රෙගුලාසි හෝ සේවක බලපත්‍ර කොන්දේසි හෝ උල්ලංඝණය කළ ද ඔවුන්ට වෘත්තීය කරදරයක් නොවන පරිදි ඉතාලිය කටයුතු කළාය.එහෙත් අද ආර්ථික අර්බුදය හමුවේ ඉතාලියට විදේශීය සේවකයින් හිසරදයකි. කොයි මොහොතේ හෝ ඔවුන්ව පෙරළා තම රටවලට යැවීමට ඉතාලි රජය උකුසු ඇස් මානාගෙන සිටිනු වැනිය. අඬන්න බලං ඉන්න උන්ට ඇහැට ඇඟිල්ලෙන් අනින්නට තරම් අපේ ඇත්තෝ අනුවණ නැත. අද ලෝකය පුරා රැකියා කරන ශ්‍රී ලාංකිකයෝ පරෙස්සමෙන් ජීවත්වීම හොඳින් ප්‍රගුණ කොට සිටිති.එබඳු හොඳ වෘත්තීය පරෙස්සමකින් වෙසෙන ශ්‍රී ලාංකිකයකු වන මොහාන්ගේ වාහනයේ නැඟී ඉතාලි වීසා සහිත අපි දැන් ස්විස් බෝඩරයට හෙවත් දේශ සීමාවට පැමිණ සිටිමු. මේ පරෙස්සම එතරම් වගකට නො ගන්නා සංචාරක විදේශිකයින් වන මගේ කණ්ඩායම තවත් අත්දැකීමක් සේ සලකා වාහනය දේශ සීමා ගේට්ටුවට ළං කරන්නැයි මොහාන්ව මෙහෙයවා ඇත. වාහනය ගේට්ටුව අසල නවතා ඇත. ජැන්ඩි පහට කස්තාන පැලඳි ඉතාලි පොලිස් නිලධාරියා අප වෙත ආවේ ලතාවකට ය.මම මේ පොලිස් නිලධාරීන්ගේ නිල ඇඳුමට ඉතා කැමැත්තෙමි. අපේ රටේ පොලිස් නිලධාරීන්ට වඩා යුරෝපීය පොලිස්කාරයින් කඩවසම්ව ;පනෙන්නේ ඔවුන් ඇඳි යුනිෆෝම් එක නිසා ම යැයි තීරණය කිරීම වැරදි ය. යුනිෆෝම් එකට යටින් ඇති කාය යන්ත්‍රය ද අපේ නිලධාරීන්ට වඩා ඔවුන්ගේ කඩවසම් ය, හැඩිදැඩි ය.එහෙත් ඉන්දියාවේ පොලිස් නිලධාරීන්ට වඩා අපේ අය ඉතා ඉහළ ගුණයකින් පොහොසත් වී සිටී. තබි බඩ මැද්දට කලිසම හැඳ, හමගිය කමිසය දාදියෙන් පෙඟී, කිරිජ්ජ පල්ලට හිර කරගත් කලිසමේ කකුල් දනිසෙන් ටිකක් පහළට සිටින සේ හැඳ, කට පුරා බුලත් කෙළ හලාගත් අපිරිසිදු පොලිස් නිලධාරීන් මම ඕනෑ තරම් ඉන්දියාවේදී දැක තිබේ. දෙමළ සිනමාවේ මේ පොලිස්කාරයින් ජෝකරයන් බවට පත්ව සිටින්නේ ඔවුන් සතු මේ අවගුණ අනුවණය නිසා විය යුතුයි.මොහාන් ඉතාලි පොලිස් නිලධාරියා සමඟ හොඳ නිල සම්බන්ධයක් පවත්වයි. ඔවුන් බෙනෙන්නේ ඉතාලි භාෂාවෙන් නිසා අපට කිසිවක් පැහැදිලි නැත. මේ කථාවෙන් කිසියම් තැනකදී අපේ පාස්පෝට් නිලධාරියාට පෙන්වන්නට සිදුවනු ඇති හෙයින් අපි ඒවා ලෑස්ති කරගෙන සිටියෙමු. එසේමය. නිලධාරියා අපෙන් පාස්පෝට් විමසූ සැණින් මම මගේ ආඩම්බර මහපොත ඔහුට දැක්වූයෙමි. ඔහුගේ මුහුණේ ඇඳී ගිය සිනාව මගේ පාස්පෝට් හතරේ මහපොත වෙනුවෙනි. අප සිවුදෙනාගේ ම විදේශ ගමන් බලපත්‍රවල මුද්‍රණය කොට තිබූ ෂෙනගන් වීසා මුද්‍රාව දුටු සැණින් කිසිදු කරදරයකින් තොරව නිලධාරියා අපට ස්විස් දෙසට පාර පෙන්වීය.එසැණින් අපි ස්විට්සර්ලන්තයට ඇතුළු වීමු. දේශ සීමාවක දෙ කෙළෙවර මුර කඳවුරු දෙකක් පිහිටා තිබේ. ඒ කෙළවර ඒ රටේ පොලීසියත් මේ කෙළවර මේ රටේ පෙලීසියත් දෙරටවල් රකී. මීටර් 200ක් පමණ පළල් වූ මැද කොටස කිසිදු රටකටවත් අයත් නැති අන්තර් ක්‍රාන්ති කලාපයයි.මම රටවල් ගණනාවකදී ම මේ අන්තර් කලාපය පසුකර ඇත්තෙමි. දකුණු අප්‍රිකාවත් ලෙසතෝවත් වෙන්වන දේශසීමාවේ මට කැමරාව මෙහෙයවා රූපගත කිරීමක යෙදීමට ද හැකිවිය. ස්විස් බෝඩරයේ දී සිළුමිණේ පළ කිරීම සඳහා මගේ කැමරාව මෙහෙය විය හැකිදැයි මා පොලිස් නිලධාරියාගෙන් ඇසූ පැනයට ඔහු පිළිතුරු දුන්නේ අවඥාසහගත වූ සිනාවකින් ද යුක්තව යැයි මට සිතේ. දෙ රට දේශ සීමාවක් යනු අධි ආරක්ෂිත කලාපයකි. “අධි ආරක්ෂිත කලාපයක ඡායාරූප ගන්නට අවසර අහන සංචාරකයා මොන ආධුනිකයෙක්දැ’යි ඔහුගේ මුහුණේ සටහන් ව තිබුණි.එහෙත් මා ඒ අනුවන පැනය ඔහුගෙන් ඇසුවේ දක්ෂිණ අප්‍රිකානු ලෙසතෝ දේශ සීමවේදී මා ඒ අවසරය ලැබූ නිසාය. මා ලෙසතෝවේ සංචාරය කළේ එහි පාලකයා වූ මොෂෙශේ මහ රජ්ජුරුවන්ගෙන් අවසර ලබාගෙන ය. එතුමන් අපට ලබාදුන් රාජකීය හැඳුනුම්පත කර පැලඳගත් මගේ මාධ්‍ය කණ්ඩායමට ඒ රටෙහි බොහෝ දෑ කළ හැකිව තිබුණි. ඒ හැකියාව මත සලංහන්තේ’ වැඩසටහන සඳහා ලෙසතෝවේ ‘ක්ලචස්නෙක්’ (මේ වචනය ලියුවා වැරදි ය. එහි හඬ නිවැරදිව ලියන්න සිංහල මෙන් ම ඉංග්‍රීසි හෝඩියේ ද අකුරු නැත. මේ වචනයේ ‘ක’ යන්නයි ‘ල’ යන්නයි මැදට දිව නමා කටෙන් පිට කරන ‘ටොක්’ ශබ්දය ද අන්තර්ගත ය. ඒත් ඒ ශබ්දයට අකුරු නැත.) දේශ සීමාවේ නිලධාරීහු අපට අවසර දුන්හ.කැපුවත් ලියලන ඔලිව් ගසගෝත්‍රික රටකින් ලබාගත් පුරුද්ද දියුණු රටක භාවිතා කළ නොහැක. අපි කැමරාව කවරයේ ම තබා ස්විට්සර්ලන්තයට ඇතුළු වීමු. ස්විට්සර්ලන්තයට ඇතුළු වන දොරටුවේ සිටින්නේ ස්විස් පොලිස්කරුවන් ය. ඔවුන්ගේ නිල ඇඳුම වනාහී මා දැක ඇති විචිත්‍රතම පොලිස් නිල ඇඳුම වේ. නමුත් එහි ඇත්තේ කඩවසම් පෙනුමකට වඩා අරුමැසි පෙනුමකි. මා ස්විට්සර්ලන්තයට ඇතුළු වන පළමු වතාව මෙය වුවත් මා මීට පෙර ස්විස් පොලිස්කාරයින් දැක ඇත. ඒ වතිකානුවේදීය. වතිකානු නගරය රෝමය තුළ පිහිටා තිබුණ ද එය ස්වාධීන වූ වෙන ම රාජ්‍යයක පිළිවෙත් දරයි. අතීතයේ දී දේවධර්ම විද්‍යාවට අනුව මුළු යුරෝපා ලෝකයම පාලනය කළ ශුද්ධ වූ පාප් වහන්සේ වැඩ වාසය කරන වතිකානු පල්ලිය ආශ්‍රිත අක්කර 110ක භූමි භාගයක් උන්වහන්සේට ගෞරව පිණිස වෙනම රාජ්‍යයක් සේ පරිපාලනය වෙයි. එහි ආගමික නායකයා මෙන් ම පාලකයා වන්නේ ද ශුද්ධ වූ පාප් වහන්සේ ය.මේ වතිකානු රාජ්‍යයේ සිටින පොලිස් සේවාව ස්විට්සර්ලන්තයේ පොලීසියයි. ඔවුහු තම විචිත්‍ර නිල ඇඳුම ඇඳ වන්දනාකරුවන් සහ සංචාරකයින් තුළ ප්‍රිය උපදවමින් වතිකානුවේ ඔබ මොබ සැරිසරති. මා “රෝම පුරාණය” නම් මගේ සංචාර වැඩසටහන සඳහා 2007 වසරේ වතිකානු පැමිණි දිනවල ශුද්ධ වූ පාප් වහන්සේගේ පරිපාලන ධූරාවලියේ ප්‍රධාන වගකිව යුතුª නිලයක් හෙබවූයේ වර්තමාන ශ්‍රී ලංකාවේ අග්‍ර රාජ ගුරු ප්‍රසාදීන් වහන්සේ වන ගරුතර මැල්කම් රංජිත් පියතුමන්ය. මට උන්වහන්සේ බැහැ දැකීම සඳහා උන්වහන්සේ වැඩ විසූ වතිකානු මාලිගාවට ද යාමට අවසර ලැබුණි. ඒ මාලිගාවේ ආරක්ෂාවට සිටියේ ද විචිත්‍ර වර්ණයෙන් අලංකාර වූ නිල ඇඳුම් ඇඳ සිටි ස්විස් පොලිස් නිලධාරීන් ම ය.ස්විස් පොලිසියට ද පාස්පෝට් පෙන්නූ අපි දැන් ස්විට්සර්ලන්තයට පා තබා සිටිමු. සුනිල් ෆොන්සේකාගේ මනදොළ සපිරුණි. ඔහුට ස්විට්සර්ලන්තයට යාමේ විශාල උවමනාවක් තිබුණේ ය. ඒ වෙන කිසිවක් නිසා නොව ඔහුගේ ව්‍යාපාරික දිවියේ ආරම්භයට ස්විට්සර්ලන්තය ද සම්බන්ධ වී තිබූ නිසා ය. 70 දශකයේ අග භාගය වන විට ඉතා උත්සාහවන්ත තරුණයෙකුව සිටි ඔහු රෝම නුවර වාසය කරමින් ස්විට්සර්ලන්තයෙන් මිලදී ගත් මෝටර් රථ දේශ සීමා පන්නමින් ඉතාලිය, බොස්නියා, මොන්තනීග්‍රෝ, බල්ගේරියා හරහා තුර්කිය දක්වා රැගෙන ගොස් ඉස්තාම්බුල් හිදී අරාබි කාරයන්ට විකුණා ඇත. ඒ වකවානුවේදී මේ ගමන්වල තිබූ ත්‍රාසජනක විනෝදය සුනිල් රස කරමින් අපට පැහැදිලි කරයි.අපට ස්විට්සර්ලන්තයට ඒමට හැකි වේ යැයි පූර්ව විශ්වාසයක් නො තිබුණි. එසේ තිබුණි නම් අනිවාර්යයෙන් ම අප එදින රාත්‍රිය එහි ගත කරනු ඒකාන්තයි. ඉතාලියේ වරේසේවලින් ස්විට්සර්ලන්තයට ඇතුළු වූ අයෙකුට හමුවන පළමු සුන්දර ස්විස් නගරය ලුගානෝ ය. අප ලුගානෝ දක්වා වේගයෙන් ධාවනය කළේ මේ වන විටත් ඉතාලි හිරු ස්විට්සර්ලන්තයේදී අස්ථාන ගතවෙමින් සිටි නිසාය. දේශ සීමාවක් වෙන් වූ සැණින් පාරිසරික පද්ධති ද වෙනස් වන අයුර පුදුම එලවන සුළු ය. මා මේ අත්දැකීම වෙනත් රටවලදී ද දැක ඇත්තෙමි. ඉතාලි කෙළවර වරේසේවල පරිසරයට වඩා ස්විස් කෙළවර ලුගානෝ පරිසරය වෙනස් ය. එක ම ඇල්ප්ස් කඳුවැටියේ නිම්න දෙ කෙළවර දෙරට වෘක්ෂලතාවන්හී වර්ණය, කඳු පන්තිවල පැවැත්ම ද වෙනස් ය. සංස්කෘතිය හැදෙන්නේ පරිසරය නිසා ද පරිසරය හැදෙන්නේ සංස්කෘතිය නිසාදැයි නිශ්චය කර ගත නො හැකි ව අප ලුගානෝ දෙසට ධාවනය කලෙමු.මේ සීතල හැන්දෑවේ අපට අවශ්‍ය වී තිබුණේ ලස්සන ස්විස් අවන්හලකින් කෝපි කෝප්පයක් බීමටයි. ඉර බැස යන්නට මත්තෙන් පළවැනි ස්විස් කෝපි උගුර සුන්දර අවන්හලෙක දී බොන්නට ඉටාගත් මොහාන් ඉතා විමසිලිමත් ව රිය පැදවීය. අවසානයේ අපි “ඔලිව් ගස” යැයි නම් තැබූ කුඩා අවන්හලෙක වාහනය ගාල් කළෙමු.මේ අවන්හල ඉදිරිපිට පැරණි ඔලිව් ගසක් තිබේ. දැන් මහ ගස කඩා වැටී එහි මුලෙන් අතු ලියලමින් තිබේ. මට මගේ විශ්වවිද්‍යාල අවදියේ ‘සීනුව‘ ටැබ්ලොයිඩ් පුවත්පතේ මුල් පිටුවට මා ඇඳී රේඛා චිත්‍රයක් මතක් වෙයි. ජනතා විමුක්ති පෙරමුණේ විරු සමරු දිනයක් සඳහා මට අඳින්නට දුන් තේමාව වූයේ, “අප මරා දැමුවද අප නැඟූ හඬ සදා නොමියෙනු ඇත’ යන්නයි. මා ඇන්දේ කපා හෙලූ රූස්ස ගසක මුලෙන් රිකිලි මතුවෙමින් තිබීමයි. ඉන්පසු මගේ ඒ චිත්‍රය බොහෝ පෝස්ටර් සඳහා ද භාවිතා කරන ලදී.ස්විස් ශීතල ඉතාලි ශීතලට වඩා අංශක කිහිපයකින් අඩු ය. ඊට හේතුව අප තව තවත් කන්ද මුදුනට නැඟ තිබීමයි. ඒ වන විට අප මූදු මට්ටමේ සිට මීටර් 4045 ක උසකින් සිටින බව මගේ සිතියම් පොතේ දක්වා ඇත. වාහනයෙන් බැසි සැණින් දැනුණ ශීතල නිසා අපි අවන්හල වෙත දිව ගියෙමු.මේ මිහිරි අවන්හලේ කළමනාකාර ධූරයත් වේටර් ධූරයත් දෙකම දරන්නේ අපූරු ස්විස් කෙල්ලෙකි. ඇය අප සමඟ බොහෝ කුළුපග වී මේ අවන්හලේ ඉඔලිව් විස්තරය” කියා දීමට අප යළිත් ශීත මිදුලට එක්ක ගියාය.මෙහි තිබූ රූස්ස ඔලිව් ගස නිසා මේ අවන්හල අතීතයේ සිට ප්‍රසිද්ධියට පත් වී ඇත. දැන් මෙහි එන බොහෝ රසවතුන් මේ ඔලිව් ගස ඉදිරිපිට සිට ඡායාරූප ගන්නේලු. මම වහා ම ක්‍රියාත්මක වී මගේ කැමරාව මෙහෙයවා අප කණ්ඩායමේ ම තනි තනි ඡායාරූප බැගින් ඔලිව් ගස පසුබිම්ව තබා ගත්තෙමි.මම මේ සුරූපී ස්විස් කෙල්ලගේ ද ඡායාරූපයක් ගත්තෙමි. මහාචාර්යතුමාත් මමත් ලංකාවේ චිත්‍රපට අධ්‍යක්ෂවරුන් යැයි මොහාන් ඇයට පහදා දුන් කළ තමාව ශ්‍රී ලංකාවේ දී චිත්‍රපටයකට ගන්නැයි ඇය විහිළුවක් ද කරන ලදී. ඇය ශ්‍රී ලංකාව පිළිබඳ බොහෝ තොරතුරු දන්නා බවත් සල්ලි ටිකක් ලැබුණොත් මුලින්ම සංචාරය කරන්නේ ලංකාවට බවත් ඇය කියුවේ ඇගේ වෙළෙඳ උපක්‍රමයකට ද විය හැක. ඇය මේ අවන්හලට එන නා නා ප්‍රකාර විදේශිකයින්ට එය ම කියනවා ද විය හැක.ඇගේ අවන්හලේ දී අපි කුඩා කට ගැස්මක් කා කම්පාරි ඩි වීනෝ බියංකෝ පානය කොට මහා රෑ වෙන්නට මත්තෙන් යළිත් ලෙක්කෝ වෙත ළඟා වෙන්නට කල් බලා ස්විට්සර්ලන්තයෙන් නික්මුනෙමු.ලබන සතියේ - පොම්පෙ බලා පිටත්වීමුජැක්සන් ඇන්තනීwww.jacksonanthony.comඡායාරූප - මොහාන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=as1206035</link>
    <topic>රජ සැප රාජ බය එක ලෙස දෙන සඳ</topic>
    <author>කේ.සී.ජේ.රත්නායක</author>
    <content>රජ සැප රාජ බය එක ලෙස දෙන සඳචන්ද්‍රයා හෙවත් සඳු මිනිස් ජීවිතවලට ගෙන දෙන ඡ්‍යොතිෂමය බලපෑම මීට පෙර අවස්ථා ගණනාවකදී සාකච්ඡාවට බඳුන් විය. අද අවධානයට යොමු කැරෙන්නේ සඳුගේ අන්තර් දශා කාලයන් පිළිබඳවයි.ප්‍රවීණ ඡ්‍යොතිෂවේදී මීපේ ගණිතගේ චන්ද්‍ර භාරතී මහතා ඒ පිළිබඳ විග්‍රහය ඉදිරිපත් කරන්නේ මෙසේය;”...යම් පුද්ගලයකු ගේ ජන්ම පත්‍රයේ සඳු නීචව සිටින කාලයක් නම්; විපත්ති, රෝග, චරිතය කෙළෙසීම, සොර සතුරු බිය, හිරේ විලංගුවේ වැටීම, ගිනි බිය, රාජබිය, රෝග හා කායකර්ම දෝෂ හට ගන්නා ආකාරය අප දකිනවා.””...එසේම පූර්ණ සඳුගේ කාලයක් නම්; විද්‍යා ශාස්ත්‍ර දියුණුව ඇතිවීම, ගුණවතුන් නැණවතුන් ඇසුරු කිරීමට ලැබීම, දැසි දසුන් යාන වාහන ලැබීම, සෑම අංශයකින්ම සුබ පල ආදිය භුක්ති විඳින්නට ලැබෙනවා.””මේ සමඟම මතක තබා ගත යුතුයි ක්ෂණ චන්ද්‍ර කාලයක් නම් අර කී සුබපල වෙනුවට අසුබ පල ඉස්මතු වෙනවා. උන්මාද, විකාර ගති ආදිය හට ගන්නෙත් මේ කාලයේදීයි.””...දැන් අපි බලමු යම් ජන්මියකු ගේ ග්‍රහචාරය අනුව - සඳු මහා දශාව ලබා තිබියදී සඳු ගේම අන්තර් දශාව ලබා තිබෙන කාලයක් නම් ඔහුට සෑම සුබ පලයක්ම භුක්ති විඳින්න ලැබෙනවා. මෙහිදී පූර්ණ සඳු ගේ කාලයක් නම් – රාජ්‍ය බලය, ධන බලය, පරිවාර සම්පත්තිය, චිත්ත ප්‍රමෝදය, ආදී අතිශයින්ම සුබ පල ජීවිතයට එකතු වෙනවා. ඒ සුකුමාර මහේශාක්‍ය ජීවිතයක් ගෙවන්න වෙන කාලයක්. ඒත් වැරදීමෙන් වත් පාපී හෝ නීච සඳු යෙදුණොත් අගෞරවය ඇති කරනවා. 2 – 7 – 8 සඳු පාප ලෙස සැලකෙනවා. ශරීර අභ්‍යන්තරයේ රෝග හට ගැනීම, ශල්‍යකර්ම, අස්ථි භග්න යනාදියත් හටගන්න ඉඩ තියෙන බව සැලකිය යුතුයි.”...සඳු මහා දශාව ගෙවන අතරේ කුජ අතුරු දශාව ගෙවන්නේ නම් – එය හොඳට යෙදුණොත් රාජ සම්මාන, වස්තු ලාබ, උයන් වතු, තනතුරු ලාබ, විදේශ ගමන්, යනාදිය හිමිවෙනවා.””... 6 – 8 –12 කියන නපුරු තැන්වල සඳු යෙදුණොත් අස්ථි භග්න, ආදී රෝග හට ගන්න පුළුවන් මේ එක්කම කුජ 8 යෙදුණොත් ජීවිතයට පවා තර්ජනයක් ඇති කරවනවා.”..සඳු මහා දශාවේ රාහු අතුරු දශාව යෙදුණොත්, විශේෂයෙන්ම එය නපුරට හිටියොත් සර්ප බය, සොර සතුරු බිය, රාජ බිය යනාදිය හටගන්නවා. ඒ වගේම තමා මිත්‍ර හානිය, ධන හානිය වගේම උන්මාද ගති පෙන්නුම් කරන කාලයක් බව වටහා ගත යුතුයි. චන්ද්‍රයා ගෙන් 6 – 8 – 12 බල රහිතව යෙදුණොත් දූදරුවන්ටත් අපල ගෙන දෙනවා. නමුත් සුබ තැනක, යෝග කාරක වුණොත් අර කී අසුබ විපාක සමහන් වෙනවා...””...සඳුගෙන් ගුරු අතුරු දශාව ගතවෙද්දී කෙනෙකුගේ ජීවිතයේ පුදුමාකාර සැප සම්පත් උරුම වෙනවා. ගුරු නෛසර්ගික බලයෙන් යුක්තව සිටියොත්, රාජ්‍ය බලය, රාජකීය බලතල, සැප සම්පත්, රාජකීය අනුග්‍රහය යනාදිය ලැබෙනවා.ගුරු සඳු යෝගය ඉතා බලවත්. මෙය කුඩා දරුවකුට යෙදුණොත් අර කිව්ව සැප සම්පත් ඔහුගේ මවුපියන්ට උරුම වෙනවා. නමුත් සඳුගෙන් 6 – 8 –12 යන තැනක ගුරු යෙදුණොත් මේ සුබපල බල රහිත වෙලා දුක්ඛදායක කල දසාවක් උදාවෙනවා කිලයි ඡ්‍යොතිෂයේ දැක්වෙන්නේ.””දැන් අපි බලමු සඳු මහ දශාවේ ශනි අතුරු දශාව කොහොමද කියලා. සෙනසුරු හොඳට යෙදුණොත් අනිටු ප්‍රතිඵල පවා කපා හරිමින් සුබ පලයක්ම ගෙන දෙනවා. ශනි නෛසර්ගික බලයෙන් යුක්ත නම් සුබ ග්‍රහ දෘෂ්ටි ගෙන දීමත් සිකුරුයි. ශනි සඳු සංයෝගය ජන්ම ඒරාෂ්ඨකයක් ලෙසත් ගැනෙනවා. නරකට යෙදුණොත් ජීවිත හානිය පවා ගෙන දෙනවා.”සඳුගෙන් බුධ යෙදුණු විට; බුධ සුබ ස්ථානයක බලයෙන් යුක්ත නම් – වස්තු - සම්පත් ලබනවා. යහපත් දූ දරුවන්ට හිමිකම් කියනවා. රාජ්‍ය අනුග්‍රහය, මැණික්, සුබ විවාහ යනාදියටත් හොඳ කාලයක්. නමුත් 6 – 8 –12 වැනි තැනක නීචව පිහිටියොත් ශරීර හානි, උණ රෝග, යනාදිය හට ගන්නවා.””...සඳු මහා දශාවේ කේතු සුබ අතට යෙදුණොත් හොඳ අධ්‍යාපනයක් ලබනවා. උගත් බුද්ධිමත් දරුවන්ට හිමිකම් කියනවා. නමුත් මතක තබා ගත යුතුයි කේතු 6 – 8 – 12 වැනි අසුබ තැනෙක පිහිටියොත් මේ කාලයේදී ඔත්පළ කර එක්තැන් කරවන ග්‍රහ බලයකුත් යෙදෙනවා.””සඳු සිකුරු හෙවත් චන්ද්‍ර මහා දශාවේ සිකුරු අතුරු දශාව යෙදුණොත්; අලංකාර වාසස්ථාන ලබනවා. හොඳ රූමත් දූ-දරුවන් ජයග්‍රහණ, කීර්තිය උරුම කරගන්නවා. මේ කාලය මනමාල කුරුල්ලෙක් වගේ ජීවිතය ගත කරන්න පුළුවන්. නමුත් 6-8-12 තැනෙක යෙදුණොත් අලස ජීවිතයක්, ශ්‍රී නාමයත් නැති කරගෙන රටින් රට පලා යන්න වෙනවා. උපන් රටේ හිටියොත් සිරගත වෙන්නත් ඉඩ තියෙනවා.””සඳු මහා දශාවේ රවි අතුරු දශා කාලයේදී සියලු සුබපල ළඟා කරනවා. රාජ, රාජමහාමාත්‍යාධීන් ගේ ඇසුර ලබනවා. සක්විති රජ සම්පත් ලබන්න පුළුවන්. නමුත් මෙය 6-8-12 තැනෙක යෙදුණොත් ජ්වර, කුෂ්ඨ රෝග හට ගන්නවා. සර්ප බය, රාජ බය, සම්පත් විනාශය යනාදිය ඇතිකරවනවා. මේ කාලයේදී ඊශ්වර දෙවිඳුන්ට පුද පුජා පැවැත්වීම ඉතා හොඳයි.””... මේ විදිහට ග්‍රහයන්ගේ මහා දශා අතුරු දශා පිළිබඳව අප විස්තර කරන්නේ සම්මත ඡ්‍යොතිෂ නියමයන් මතයි. නමුත් මතක තබා ගත යුතු වන්නේ මේ සුබ-අසුබ පල විපාක දෙන්නේ අප මේ භවයේ ගත කරන ජීවිතය අනුවයි. දෛවයෙන් ඉතා නපුරු ග්‍රහ සංයෝග රැගෙන ආවත් ඒවා මේ ජීවිතයේ ගති - සිරිත් පින්දහම් යනාදියෙන් අවම කර ගන්න පුළුවන්. අනෙක් අතට යහපත් ජීවනයෙන් – ධාර්මික ජීවිතයෙන් ලැබෙන සුබ පල අධික කර ගන්නත් පුළුවන්. මේ ලෝකේ ඉපදෙන ඕනෑම සත්ත්වයකුට උපතින්ම දුක සැප උරුමයි. තනිකරම දුක හෝ තනිකරම සැපවත් හෝ ජීවිත මේ ලෝකයේ පවතින්නේ නෑ. ඒ සත්‍යය වටහා ගත යුතුයි. ඊර්ෂ්‍යාව කියන්නේ බලවත් පාපකර්මයක්.වෛරය, ද්වේශය පාපයේ නෑදෑයෝ. සද්ගුණවත්, නිර්දෝෂී පුද්ගලයකුට කරන ඉතා සුළු නරක දෙයක් පවා තදින් විපාක දෙන බව සිතට ගන්න. බාහිර පෙනුමෙන්, කතාබහෙන්, කන බොන දෙයින්, ඇඳුමින් – පැලඳුමින් මනුෂ්‍යයකු විනිශ්චය කරන්න බැහැ. ඒ සියල්ලම මායාවන්. මනුෂ්‍යයකු තේරුම් ගන්න පුළුවන් ඔහු ගේ ගති ගුණවලින් පමණයි. සිංහයා කිසිදිනෙක තමා සිංහයකු බව පෙන්වන්නට මහන්සි ගන්නේ නෑ. නමුත් නරියා හැමවිටම උත්සාහ ගන්නේ තමන් නරියකු බව නොපෙන්වා සිටීමටයි. මේකයි ඇත්ත. මතුපිටින් පෙනෙන දෙය නොවේ. ඇතුළත සැඟවී තියෙන මනුස්කම. යහපත් ගුණාංග මතුවෙන්නේ නිසර්ගයෙන්මයි. අවංක, ගුණගරුක පුද්ගලයකුට ඔබ කරන ඉතා සුළු උපකාරයක් පවා මහත්ඵල මහානිශංස ලබා දෙන බව ඇත්ත. ජීවිතයේ කිසිම දවසක නිර්දෝෂී පුද්ගලයන්ට එරෙහිව වචනයෙන්, ක්‍රියාවෙන් හා සිතෙන් වරදක් – නුගුණයක් නොකළ යුතුයි.අසවලා හොරෙක් – මිනීමරුවෙක් යැයි ඔබ කියන්නේ හරියටම කාරණා දැනගෙනද? නැතිනම් තවත් කෙනෙක් කියන නිසාද? එහෙමත් නැතිනම් ඒ පුද්ගලයා කෙරෙහි ඔබට තිබෙන පෞද්ගලික නොමනාපය නිසාද? මේ තුනම පාපකර්ම බව සිතට ගන්න. අප නොදැනම පව් පුරවා ගන්නේ එහෙමයි. හොඳ යහපත් දෙයකට ඔබේ හිතෙන් ආශිර්වාද කරන්න. එය කුසල කර්මයක් – ඇඟට පතට නොදැනී පින් රැස්කර ගන්නේ එහෙමයි. ජන්ම පත්‍රය කියන්නේ අප පෙර භවයන්වල එක්රැස් කර ගත් කුසල හා අකුසල කර්ම පිළිබඳ සටහනක් විතරයි.”කේ.සී.ජේ.රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=as1206036</link>
    <topic>මිහි බට දෙවිවරු</topic>
    <author/>
    <content>මිහි බට දෙවිවරුමා ඇඳුම් තෝරමින් සිටි වෙළෙඳසල මහල් කිහිපයකින් යුක්ත වූ අතර ඒ සෑම මහලක්ම අතුරු සිදුරු නැතිව ජනතාවගෙන් පිරී පැවතිණ. මම නිමි ඇඳුම් කිහිපයක් තෝරමින්, බොහෝ අපහසුවෙන් ඒ මේ අත ගමන් කළෙමි.වේලාව කීයට පමණ ඇතිදැ’යි දැනගැනීමට ඇතිවූ අවශ්‍යතාව නිසා මම අත රැඳි රෙදිපිළි මඳක් ඈත් කර අත් ඔරලෝසුව දෙස බැලීමි. ‘අනේ, ඔරලෝසුව නැහැනේ!’ මගේ සිතට මහත් දුකක් ඇතිවිය. ඊට හේතු දෙකකි. එකක් එය තරමක් මිල අධික ඔරලෝසුවක් වීමය. අනෙක එම ඔරලෝසුව මගේ වැඩිමහල් සොයුරියගේ සැමියා විදේශ පුහුණුවකට ගොස් පැමිණි අවස්ථාවකදී මා ලද තිළිණයක් වීමය. මට ඔරලෝසුව මැවී පෙනිණ. සොයුරිය එය මා අතට දුන් අවස්ථාව සිහිපත් විය.රෙදි පිළි තේරීම පසෙක ලූ මම මෙතෙක් එහා මෙහා ගිය ස්ථානවල බිම බලමින් ඇවිදින්නට අසාර්ථක උත්සාහයක යෙදුණෙමි. වෙළෙඳ ආයතනයේ සිටි වෙළෙඳ සහායකවරයකු අසලට ගිය මම ඔහුට ඔරලෝසුව පිළිබඳව දැනවීමි.”මිස්, මෙතන නම් හොයන්න අමාරුයි. පුළුවන් නම් අපේ බොස්ට ගිහින් කියන්න. එයාට දීලා තිබුණොත් කියාවි.”මම ඔරලෝසුව පිළිබඳ ව තබා තිබූ බලාපොරොත්තු සහ ආශාව අත්හැරීමට තීරණය කළෙමි.අවශ්‍ය ඇඳුම් පැලඳුම් හැකි ඉක්මනින් රැගෙන පිටව යාමට සිතූ මම නැවතත් ඒ සඳහා යොමුවුණෙමි. ඒ අතරතුර යළි යළිත් ඔරලෝසුව පිළිබඳ මතකය ම’සිතට ආවේය. ඇඳුම් වගයක් ස්ථානගත කරමින් සිටි තරුණ වෙළෙඳ සහායකවරයකු දුටු මම ඔහු ඇමතීමි.”මගේ අත්ඔරලෝසුව මේ හරියේ බිම වැටිලා. අපරාදේ! සෙනඟ නිසා හොයන්න අමාරුයි” මම ඔහුට පැවසීමි.”ආ... මිස්ගෙද ඔරලෝසුව? මම ඒක ඇහින්දා. එන්න දෙන්න..”මම ඔහු සමඟ ගමන් කලෙමි. ඒ අතරතුර ඔහු ඔරලෝසුවේ ස්වරූපය පිළිබඳ ව මගෙන් විමසීමක් ද කළේය.මම ඔහුට ස්තුති කර ඔරලෝසුව ලබා ගතිමි.“මිස් ආයෙත් දාන්න කලින් බලන්න ගාංචුව බුරුල්වෙලා ඇති” ඔහු පැවසීය.මෙහි සඳහන් වන දෙවන සිදුවීමට මුහුණ පෑවේ පළාත් ප්‍රාථමික විෂය භාර අධ්‍යක්ෂ දුෂ්මන්ත මහතා ය.එදින ඔහු විසින් සංවිධානය කරන ලද සේවාස්ථ සැසියක් පැවැත්වුණ බැවින් හැකි ඉක්මනින් පැමිණීමේ අපේක්ෂාවෙන් සිය යතුරු පැදියෙන් නිවසේ සිට ගමන් කරමින් සිටියේය. යතුරුපැදියේ පිටුපස පරිගණකය සහිත බෑගය රඳවා තිබූ අතර එහි රුපියල් හැත්තෑදහසකට අධික මුදලක් ද බැංකු පොත ද, වෙනත් වටිනා භාණ්ඩ කිහිපයක් ද විය. අධික වේගයෙන් පැමිණෙමින් සිටි බැවින් අඩක් ඇරී තිබූ බෑගයෙන් එහි ඇතුළත වූ භාණ්ඩ කිහිපයක් ද මුදල් හා බැංකු පොත ද මඟ වැටී ඇත. නමුත් ඒ බවක් නොදත් අධ්‍යක්ෂවරයා ඉදිරියටම ගියේ ය.ඔහු පසුපසින් පැමිණි යතුරුපැදියක හුන් තරුණ සොහොයුරෝ දෙදෙනෙක් ඉදිරිපස වූ යතුරු පැදියෙන් වැටුණු කවරයක් සහිත පාර්සලය අහුලා ගත්හ.එහි වූයේ බැංකු පොත සහ මුදල්වලින් කොටසකි.”මොකද කරන්නේ? පස්සෙන් ම ගිහින් දෙන්න බලමු”සොහොයුරෝ දෙදෙන ඉදිරියෙන් යන අධ්‍යක්ෂවරයා පසුපසින් වේගයෙන් යතුරුපැදිය ධාවනය කර ඔහු සමීපයට පැමිණීමට උත්සාහ කළහ. නමුත් තරුණ අධ්‍යක්ෂවරයාට ළංවීමට ඔවුන්ට නොහැකි විය.පෞද්ගලික ආයතනයක උදව්කරුවන් ලෙස සේවය කරන ඔවුහු සේවයට යාමට පමාවන බැවින් හඹායාම නවතා නැවත තම නිවස වෙත යාම සඳහා යතුරු පැදිය හැරවූහ.ඒ වන විට නිවසේ සිටියේ ඔවුන්ගේ මවත්, වැඩිමහල් සොයුරාගේ බිරියත් ඇයගේ සොහොයුරියත් ය.සිදුවීම පැවසූ සැනෙන් මව පැවසුවේ, “පුතේ, අපි කොහොමහරි මේ සල්ලි හොයලා අයිතිකාරයාට දෙමු. අපේ සල්ලි නැතිවෙලා ලැබුණාම අපිට දැනුණ සතුට, සැහැල්ලුව ඒ ළමයටත් එතකොට දැනේවි” යනුවෙනි. ඔවුහු ද ඒ වන විට එවැනි අත්දැකීමකට මුහුණ පා සිටියහ.”එහෙනම් අම්මලා හොයලා දෙන්න බලන්න. අපට පරක්කු වෙනවා. අපි යනවා.” සොහොයුරෝ දෙදෙන නැවත සේවය සඳහා පිටත් වූයේ මවට වගකීම පවරාය.වැඩිමහල් සොහොයුරා රෝහණගේ බිරිය මයුරි සිය සොයුරිය සමඟ බැංකු පොතට අදාළ බැංකුව සොයා ගියාය. ඔවුන්ගේ උපදේශය වූයේ බැංකු පොතේ සඳහන් ලිපිනයට විදුලි පණිවුඩයක් යවා අදාළ පුද්ගලයා දැනුවත් කරන ලෙසයි. ඒ අනුව සොහොයුරියෝ තැපැල් කාර්යාලය වෙත ගියහ.”ඔයාලා ඔය කරන වැඩේ හොඳ තමයි. නමුත් ඒ අයිතිකාරයා කිව්වොත් මීට වඩා සල්ලි තිබුණා, ඔයාලා මුදල් වංචා කරලා කියලා. මොකද කියන්නේ?” සොහොයුරියෝ මඳකට නිරුත්තට වූහ.”කමක් නැහැ. අපි අවංකව කරන දෙයක් නේ. වැරැද්දක් වෙන එකක් නැහැ.”ඒ අනුව ඔවුහු අදාළ ලිපිනයට විදුලි පණිවුඩයක් යවමින් මුණගැසෙනු පිණිස දුරකථන අංකය ද සඳහන් කළහ.ප්‍රාථමික අධ්‍යක්ෂවරයා ඔවුන් සඳහන් කර තිබූ දුරකථන අංකයට කතා කර ඔවුන්ගේ නිවස සොයා මල්වානට ගියේය. ඒ යනවිට ඔවුන්ට සුපිරි වෙළෙඳ සලකින් ද්‍රව්‍ය කිහිපයක් ද අවශ්‍ය දෙයක් ගැනීම සඳහා වවුචර්පතක් ද රැගෙන ගියේය.නිවැසියෝ ඔහු ආදරයෙන් පිළිගෙන ඔවුන් සතුව තිබූ අධ්‍යක්ෂවරයාට අයත් මුදල් සහ බැංතු පොත බාර දුන්හ.”කීයක් තියෙනවද කියලා ගණන් කරලා බලන්න” ඔවුන් එසේ පැවසුවත් අධ්‍යක්ෂවරයා පැවසුවේ, “ඔයාලා මට කීයක් දුන්නත් මම ගණන් කරන්නේ නැහැ. මොකද මම ආයෙත් ලැබේවි කියලා හිතපු නැති දෙයක්.” යනුවෙනි.ඔහු නිවැසියන්ට රැගෙන යන ලද දේ දුන් විට ඔවුහු ඒවා ගැනීම ද ප්‍රතික්ෂේප කළහ. අධ්‍යක්ෂවරයාගේ ඇවිටිල්ල මත අවසානයේ දී ඒ බාරගැනීම සිදුවිය.රැකියාවට යන අතරතුර අහුලාගත් මුදල් හා බැංකු පොත නැවත නිවසට පැමිණ තම මවට බාර කළ එම සොයුරන් දෙදෙනා නම් ඩී.පී.ඒ.අසංක මධුරංග උදය කුමාර හා ඩී.පී.ඒ.ඔකඳ සම්පත් ය.මෙවන් මිනිසුන් දෙවිවරුන් මිස අන් කවරහු වෙත්ද?කැලණියේ ධර්මාශෝක මාවතේ නයනා දීප්ති ගුණරත්න මෙණෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206032</link>
    <topic>චිත්‍රපටයෙන් ටෙලිනාට්‍යයට සිතුවම් වන අයියා නගෝ කතාව ‘චංචල රේඛා’</topic>
    <author> </author>
    <content>චිත්‍රපටයෙන් ටෙලිනාට්‍යයට සිතුවම් වන අයියා නගෝ කතාව ‘චංචල රේඛා’ජනප්‍රිය චිත්‍රපට කීපයක්ම මේ වනවිට ටෙලිනාට්‍ය බවට ප්‍රතිනිර්මාණය වෙමින් පවතිනවා. එලෙස ටෙලි වෘත්තාන්තයකට නැඟෙමින් තිබෙන අසූව දශකයේ ජනප්‍රිය වූ චිත්‍රපටයකි ‘චංචල රේඛා’. මෙය මීට තිස් එක් වසරකට පෙරාතුව මෙරට සිනමා ඉතිහාසයේ සාර්ථකව තිරගත වූ චිත්‍රපටයක් වන අතර මෙය අධ්‍යක්ෂණය කරනු ලැබුවේ සේන සමරසිංහ විසිනි.සෝමපාල ලීලානන්ද‘චංචල රේඛා’ චිත්‍රපටයේ තිර රචනය ලියූ සෝමපාල ලීලානන්ද විසින් ම පුංචි තිරයට නැඟෙන ටෙලිනාට්‍යය සඳහා ද තිරරචනය කරනු ලැබීම මෙහිලා සුවිශේෂී සිදුවීමකි. මෙහි අධ්‍යක්ෂකවරයා ලෙස කටයුතු කරන්නේ නවක සිනමා අධ්‍යක්ෂවරයකු වන සුනෙත් මාලිංග ලොකුහේවාය. තිරරචක සෝමපාල ලීලානන්ද සහ අධ්‍යක්ෂ සුනෙත් මාලිංග ලොකුහේවා සමඟ යෙදුණු මේ කතාබහ ඒ වෙනුවෙනි.සෝමපාල ලීලානන්ද පළමුව කතා බහට එක්වෙමින් ‘චංචල රේඛා’ චිත්‍රපටයේ ඉතිහාසය පිළිබඳවත් එහි තිරරචනය පිළිබඳවත් අදහස් පළ කළා.‘චංචල රේඛා’ චිත්‍රපටය මැද මාවතේ ගමන් ගත් චිත්‍රපටයක්. මේ චිත්‍රපටයේ ඉතාම ලස්සන ගීත කිහිපයක් ඇතුළත් වුණා. “කීන දං මිටක්...” ගීතය “මී අඹ අත්තේ කොහෝ කොහෝ...” ගීත අදටත් අතිශය ජනප්‍රියයි. මේ ගීත රචනා කළේ අජන්තා රණසිංහ සංගීතවත් කළේ සරත් දසනායක. මේ චිත්‍රපටයේ කතා තේමාව අයියා සහ නංගී කෙනකු අතර පවතින සහෝදරත්වය මුල් කොට ගත්තක්. අයියා ගේ චරිතය රඟපෑවේ සිනමා සක්විති ගාමිණී ෆොන්සේකා. නංගී ගේ චරිතය වූ ‘චූටිගේ’ චරිතය නදීකා ගුණසේකර රඟපෑවා. මෙය ඉතාම සුන්දර ගම්මානයක සංකර නොවුණු සමාජ වටපිටාවක ජීවත්වන පවුලක සුන්දර කතාවක්.මෙහි නංගිගේ චරිතය චූටි. චූටි හැමවෙලාවෙම කතා කරන්නේ ‘චූටි’ කියන වචනය මුලට දාලා. ‘මම’ කියල ඇය තමාට ආමන්ත්‍රණය කර ගන්නේ නැහැ. පාසල් ගිහින් ඇවිත් ඇය අම්මට කියන්නේ ‘අම්මා...! චූටි ආවා! චූටි ඇඳුම් මාරු කරනවා’ වගේ ආදරණීය බස් වහරක් තමයි මෙහි භාවිතා කරන්නේ. මේ චිත්‍රපටය තිර රචනය වුණේ දර්ශන 57 ක් ඇතුළත්වයි. ටෙලිනාට්‍යයේ දී මෙය කතාංග 50 ක් දක්වා දර්ශන 400 ක් පමණ අන්තර්ගත වෙනවා.එදා නදීකා වෙනුවට මෙදා දිනක්ෂිවසර 31 පැරැණි චිත්‍රපටයක් මේ විදිහට ටෙලිනාට්‍යයකට ගැනීමට අදහස් කිරීම ගැන නව පරපුරේ නවක අධ්‍යක්ෂවරයකු ලෙස සුනෙත් මාලිංග කරනු ලබන මෙහෙය මම අගය කරනවා. විශේෂයෙන් ම ඔහු ඇවිත් මේ ගැන මගෙන් විමසූ අවස්ථාවේ මම ඔහුගේ ඒ අරමුණ සහ නිර්මාණ කාර්යය ගැන හුඟාක් පැහැදුණා. ඒ නිසා මගේ උපරිම සහයෝගය මේ සඳහා ලබාදෙනවා. ඒ වගේ ම මේ චිත්‍රපටය අළලා නිර්මාණය වෙන ‘චංචල රේඛා’ නවකතාව ද එළිදක්වන්නට මම සූදානම්.දශක තුනක් පැරැණි චිත්‍රපටයක් පුංචි තිරයට ගෙන ඒම පිළිබඳ එහි අධ්‍යක්ෂක සුනෙත් මාලිංග ලොකුහේවා ද අදහස් දැක්වූවා.මේ පිළිබඳ හුඟාක් අය මගෙන් විමසූ විට අහපු ප්‍රශ්නයක් තිබ්බා. ඒ තමයි වැඩ නැති නිසා ද මේ වගේ දෙයක් කරන්නේ කියලා. ඇත්තටම අපි යම් නිර්මාණ කාර්යයක යෙදෙන විට අපේ අය එය තේරුම් ගන්න ආකාරය ගැන මට කනගාටුයි.එදා ගාමිණී වෙනුවට මෙදා රොජර්අද එක ආකෘතියක තියෙන දෙයක් තවත් ආකෘතියකට ගොනු කරන එක විවිධ ක්ෂේත්‍රවල විවිධ ලෙස දක්නට ලැබෙනවා. අලුත් දෙයක් නෙමෙයි එය. මොකද අටසිය වාරයක් පෙන්වපු වේදිකා නාට්‍යයක් තමයි ‘කඩවුණු පොරොන්දුව‘ විදිහට චිත්‍රපටයකට මුල් වරට නැඟෙන්නේ. ඉතින් ‘චංචල රේඛා’ චිත්‍රපටය ටෙලිනාට්‍යයක් විදිහට පුංචි තිරයට ගෙන ඒම ගැටලුවක් ඇති කරගත යුතු කරුණක් නෙවෙයි.මම මේ චිත්‍රපටය තෝරා ගැනීමට ප්‍රධානම හේතුවත් වුණේ මෙය අද නිර්මාණය වෙන කතා තේමාවලට වඩා වෙනස්ම මාදිලියේ කතාවක්. මේ තුළ බොළඳ ප්‍රේමයක් නැහැ. මේ තුළ ඉතාම සුන්දර ගීත එකතුවක් තිබෙනවා.මේ ටෙලිනාට්‍යයේ විශේෂත්වය තමයි චිත්‍රපටයේ රඟපාපු නළු නිළියන් වයසට ගිහිල්ලත් මෙහි චරිත සඳහා දායක වීම. මෙය 2012 ට ගැළපෙන ආකාරයට මේ වනවිට සෝමපාල ලීලානන්දයන් තිරරචනය කරනවා. විශේෂයෙන් ම චිත්‍රපටයේ ආකාරයට මෙහි කතාව ඒ ආකාරයෙන් ම පුංචි තිරයට නැඟෙන්නේ නැහැ.හුඟක් වෙනස්කම් කරමින් තමයි මෙය නිර්මාණය වන්නේ. විශේෂයෙන් ම මේ වනවිට තිර රචනා කර ඇති කොටස් ඉතාම හොඳින් ම අලුත් ඉදිරිපත් කිරීමක් ලෙසට නිර්මාණය වී තිබෙනවා. ඒ ගැන මම හුඟාක් තෘප්තිමත්. මෙහි චරිත නිරූපණය කිරීම ගැන කතා කළොත් ගාමිණීගේ චරිතය රොජර් සෙනෙවිරත්න විසිනුත් නදීකා ගුණසේකර ගේ චරිතය දිනක්ෂි ප්‍රියසාද් විසිනුත් රඟපානවා. තුෂාරි වික්‍රමසිංහඡායාරූප-ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206033</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නනාරම්මල කෝට්ටපිටියේ චිත්‍රානන්ද සමරතුංගප්‍රශ්නය - සිසිර – ඉන්ද්‍රානි යුවළගේ ලිපිනය සඳහන් කරන්න?පිළිතුර – 3/2 සී බ්ලොක් ඇල්විටිගල තට්ටු නිවාස කොළඹ 08.මාතලේ ධර්මා ඒකනායකප්‍රශ්නය - සිංහලයේ අවසන් රජු ශ්‍රී වික්‍රම රාජසිංහ රජු පිළිමතලාවේ අධිකාරම්ගේ පුතකු වූ බව කියන්නේ ඇත්තක්ද?පිළිතුර – ඔව්. ඔහු පිළිමතලාවේ අධිකාරම්ට දාව ආන්ද්‍ර ප්‍රදේශයේ කුමරියට උපන් පුතකු බව ඇතැමුන් මත පළකර තිබෙනවා.කොටුගොඩ යාගොඩමුල්ලේ සුනිල් චන්ද්‍රසේකරප්‍රශ්නය – ‘කිස්මට් කා කේල්’ චිත්‍රපටය ගැන හැඳින්වීමක් කරන්න?පිළිතුර – කිශෝර් සාහු අධ්‍යක්ෂණය කළ මේ චිත්‍රපටයේ සුනිල් දත්, වෛජයන්තිමාලා ප්‍රධාන චරිත රඟපෑවා. සංගීතවත් කළේ ශන්කර් ජායිකිෂන්.කඩවත පහළ බියන්විල භද්‍රා බියංකා මධුප්‍රශ්නය – මහාචාර්ය කාලෝ ෆොන්සේකා, සිරිලාල් කොඩිකාර යන අය තවමත් සමාජවාදය විශ්වාස කරනවා. මේ පවතින ප්‍රශ්නවලට එකම විසඳුම සමාජවාදය බව පිළිගන්නවා?පිළිතුර – ඇයි මම? මගේ නමත් ඔය ලැයිස්තුවට ඇතුළත් කරගන්න.කළුතර විජිතා බැද්දගේප්‍රශ්නය – කලාවේ සහ විද්‍යාවේ වෙනස කුමක්ද?පිළිතුර – ඇල්බට් අයින්ස්ටයින් ‘සාපේක්‍ෂතාවාදය’ සොයා නොගත්තා නම් ඒක පසුකලෙක වෙන කවුරු හරි හොයා ගනීවි. ඒත් ‘හැම්ලට්’ නාට්‍යය නිර්මාණ කරන්න ශේක්ස්පියර් ට මිසක් වෙනත් කලාකාරයකුට බැහැ. ඒක තමයි මා කලාවේ හා විද්‍යාවේ දකින ලොකුම වෙනස.  මාතර කැකුණදුර විමල් විතාරණප්‍රශ්නය – ‘පීර් වෝහි දීන් ලයාහූන්’ හින්දි චිත්‍රපටයේ ප්‍රධාන නළුවා දේව් ආනන්ද යැයි මගේ මිතුරකු කියනවා. ඒත් මගේ මතය ජෝයි මුඛර්ජි බවයි. අපෙන් හරි කවුද?පිළිතුර – ඔබ හරි විමල්. එහි ජෝයි මුඛර්ජි සමග ආශා පරේක්, රාජේන්ද්‍රනාත්, ප්‍රාන් රඟපෑවා මට මතකයි.රත්මල්ලාගාර පර්යේෂණ මධ්‍යස්ථානයේ ඩී.එම්. සුනිල් ශාන්ත දිසානායකප්‍රශ්නය – ඇරැව්වල නන්දිමිත්‍රගේ නවකතාවක් ඇසුරෙන් ආචාර්ය ඩී.බී. නිහාල්සිංහ අධ්‍යක්ෂණය කළ චිත්‍රපටය කුමක්ද?පිළිතුර – ‘මල්දෙණියේ සිමියොන්.’පාදුක්කේ තරිඳු වර්ණසූරියප්‍රශ්න – “මලේ මලේ නොබනින් අපේ අම්මාට – උඹත් මාත් දුන් දේ නැත උන්දෑට” අනේ මේ ජනකවියේ ඉතිරි පද දෙක කොහොම හරි සොයා දෙන්න?පිළිතුර – “මොන දේ නැතත් දෙතනේ කිරි දුන්නාට – බුදුන් වඳින ලෙස වැඳපන් අම්මාට.”මේ සතියේ පහත නම් සඳහන් අයත් ප්‍රශ්න එවා තිබුණා. මතුගම ලක්ෂ්මන් ලියනගේ, ගල්කිස්සේ නදී කරුණාරත්න, වත්තල හේකිත්තේ ලක්ෂ්මන් රණසිංහ, මහනුවර නිසංසලා සේනානායක, කපුගොඩ මාළිඳ සරත් රණසිංහ, අවිස්සාවේල්ලේ සෙව්වන්දි රත්නායක, ලෙවන්ගම රේණුකා දමයන්ති, මාකන්දන සෝමසිරි සෝමරත්න, බදුල්ලේ ජෙරල් පෙරේරා, මතුගම සුනිල් විජේසිංහ, කොටුගොඩ දියනෑගම තිස්ස කුමාර, රාගම වැලිසර අයිලින් සෝවිස්, මත්තෙගොඩ කිත්සිරි ඒ. මද්දෙවිතාන, තල්ගම පි‍්‍රයංකා පි‍්‍රයදර්ශනි, මොරැන්නේ ප්‍රබුදිනි චමිලා.ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206034</link>
    <topic>‘සුපර් සික්ස්’ මගේ පළමුවැනි සහ අන්තිම චිත්‍රපටය</topic>
    <author>වසන්ත ජයසිංහ ආරච්චිගේ</author>
    <content>‘සුපර් සික්ස්’ මගේ පළමුවැනි සහ අන්තිම චිත්‍රපටයමලීකා සිරිසේනගේමේ දිනවල දිවයින පුරා තිරගත වන උදාර පල්ලියගුරුගේ කුලුඳුල් සිනමා සිත්තම ‘සුපර් සික්ස්’ සිනමා පටය හරහා රංගනයට අවතීර්ණ වුණු, ඇය මලීකා සිරිසේනගේ. වෘත්තියෙන් ගුවන් සේවිකාවක් ලෙස කටයුතු කරන මලීකා මීට පෙර වෙළෙඳ දැන්වීම් කිහිපයකට ම සිය දායකත්වය ලබා දුන්නත් සිය රංගන ජීවිතය සිනමාවෙන් ආරම්භ කරන්නට වාසනාව හිමිකර ගන්නීය.‘සුපර් සික්ස්’ ඔබේ කුලුදුල් සිනමා රංගනයයි. ඒ වාසනාව ඔබට හිමිවෙන්නේ කොහොමද කියන තැනින් අපි කතා බහ කරමු.ඒ අවස්ථාව මට හිමිවුණේ මාගේ යාළුවකුගේ මාර්ගයෙන්. පසුව අධ්‍යක්ෂ උදාර මගෙන් ඒ ගැන කැමැත්ත ඇහැව්වා. ඒත් මගේ හිතේ පුංචි බයකුත් තිබුණා. නමුත් ඔවුන් මේ චරිතය පිළිබඳ කියා හිටියම මට හිතුණා ‘සුපර් සික්ස්’ සිනමාපටයට එකතු වෙන්න. වෘත්තියෙන් මම ගුවන් සේවිකාවක්. පසුව මම එයාර් ලංකා ආයතනයෙන් අවසර අරගෙන මේ සිනමාපටයට දායක වුණේ.රඟපාන එක ගැන මොකද හිතුණේ.ඒ ගැන සැහැල්ලුවෙන් නම් හිතන්න බැහැ. ඒක හරිම අමාරු වැඩක් කියලා හිතුණේ.දැන් ඔබේ රංගනයට ලැබෙන ප්‍රතිචාර එහෙම කොහොමද?ඇත්තටම මේක මගේ පළමු රංගනය. ගොඩක් දෙනෙක් හොඳයි කියලා කියනවා. දැන් නම් මට හිතෙනවා තවත් ටිකක් හොඳට රඟපාන්න තිබුණා නේද කියලා. පුංචි සතුටකුත් දැනෙනවා. ඒ අතරම තවත් චිත්‍රපට දෙකකට මට ආරාධනා ලැබුණා.ඒ කියන්නේ ඉදිරියට ඔබට තියෙන්නේ කාර්ය බහුල ජීවිතයක්.ඇත්තටම මට ආරාධනා ලැබුණට නිහතමානීව මම ඒ සිනමාපට ප්‍රතික්ෂේප කළා.ඒ ඇයි?මීට පස්සේ මම රඟපාන්නේ නැහැ කියලා තීරණය කළා.මොකක්ද හේතුව?මෙහෙමයි. මගේ හිතේ පුංචි ආසාවක් තියෙනවා රංගනයේ යෙදෙන්න. නමුත් ගෙදරින් ලොකු කැමැත්තක් නැහැ කියලා මට දැනෙනවා.පවුලේ කවුරුත් කලාවට සම්බන්ධ නැද්ද?ඇත්තටම නැහැ. එයාලට මේක අලුත් අත්දැකීමක් විදිහටයි දකින්නේ. අද කාලේ කලාව කියන එක ගැන විවිධ මත තියෙනවා. නිළියන් ගැන විවිධ කතා ඇහෙනවා. ඉතිං මේ හැමදේමත් බලපානවා.මලීකාගේ පවුලේ විස්තර ටිකක් කියමු?අපි පදිංචි වෙලා ඉන්නේ දෙහිවල. අම්මයි තාත්තයි අක්කයි මමයි. අක්කා විවාහ වෙලා ඉන්නේ.මීට කලින් රංගන කටයුතු කරලම නැද්ද?වෙළෙඳ දැන්වීම් කිහිපයක් කරලා තියෙනවා. ඊට අමතරව සින්දු විෂුවල් කිහිපයකට කතා කළත් මම ගියේ නැහැ. නමුත් මේක අහම්බෙන් ලැබුණු අවස්ථාවක්.හොඳයි ‘සුපර් සික්ස්’ සිනමාපටය ගැන මොකද හිතෙන්නෙ.ඇත්තටම මම වාසනාවන්තයි කියලා හිතෙනවා. ලංකාවේ වැඩිම වියදමක් දරලා හදපු සිනමා පටය. ඔවුන් හැමදේම ඉතාම නිරවුල්ව, පැහැදිලිව සංවිධානය කරලා තිබුණා. නිෂ්පාදක සදේශ් හා ඔහුගේ බිරිය නිතරම අපි ගැන සොයා බැලුවා. මම හිතන්නේ ඉතාම ලස්සන සිනමාපටයකට මට දායක වෙන්න ලැබුණා. උදාර හොඳ අධ්‍යක්ෂවරයෙක් බව ඔහු ඔප්පු කරලා තියෙනවා.වෘත්තියෙන් ඔබ ගුවන් සේවිකාවක් විදිහට කටයුතු කරන අතරේ කාලය හොයා ගත්තේ කොහොමද?ඒ ගැන මම කියන්නම ඕන. ශ්‍රී ලංකන් එයාර් ලයින් ආයතනය ලොකු සහායක් ලබා දුන්නා. ඉදිරියට යන ළමයින්ට විශාල ශක්තියක් ලබා දෙන්නේ. ආයතනයක් විදිහට ඔවුන් ලබා දෙන ධෛර්යයට මම කෘතගුණ වෙන්න ඕන.මුලින් ම කැමරාව ඉදිරියට ගියාට පස්සේ මොකද හිතුණේ.(සිනාසී) ඇත්තම කිව්වොත් බැණුම් ඇහැව්වා ගොඩක්. ඒ වගේ ම ඉගෙන ගත්තා. එතන හිටපු රංගන ශිල්පීන් ඔක්කොම සීනියර්ස්ලා. ඒ අය හැමෝම වගේ මට උදව් කළා. මම ගොඩක් වැරැදි අඩුපාඩු හදාගත්තා කියලා මට දැනුණා.පළමු සිනමා පටයත් එක්කම ඔබ ගැන අන්තර්ජාලයේ විවිධ පුවත් පළවෙන්නත් පටන් අරන්.ඔව් මම දැක්කා. ඒක තමයි මම මුලින් කිව්වේ මේ ක්ෂේත්‍රයේ පුදුම දේවල් සිද්ධවෙන්නේ. කටකතා හදනවා. අපිට ප්‍රසිද්ධිය හදල දෙනවා. හැබැයි අපරාදේ මම වගේ කෙනෙකුට මෙහෙම ප්‍රසිද්ධිය ලබලා දෙනවට. මේ දේවල් පළ කරන අයට පහළ මානසිකත්වයක් තියෙන්නේ. ජීවිතේ නරක දෙයක් කළාම මේ ජීවිතේ ඉන්න කාලේම ඒ දේවල් වලට පටිසන් දෙයි කියලා මම විශ්වාස කරනවා. උඩ දෙවි කෙනෙක් ඉන්නවනේ.දවසක ඔබට ආයෙත් රඟපාන්න හිතුණොත්.ඉස්සර මමත් ආස නැහැ රඟපාන්න. නමුත් දැන් ආසාවක් තියෙනවා. ඒත් ආයෙමත් රඟපාන්නේ නැතිවෙයි.ඔහු ද කියන්නේ එපා කියලා.ඔව් මට පෙම්වතෙක් ඉන්නවා. එයාගෙනුත් වැඩි කැමැත්තක් නැහැ. මුලින් කිව්වා වගේ ගෙදරිනුත් කැමැති නැහැ. ඒ වගේ ම මගේ වෘත්තිය එක්ක කලාවට සම්බන්ධ වෙලා දීර්ඝව කටයුතු කරන්නත් අමාරුයි.ඔහු කලාවට සම්බන්ධ කෙනෙක් ද?නැහැ. එයා කලාවට සම්බන්ධ නැහැ.හෙට දවසේ මොකක්ද ඔබේ බලාපොරොත්තුව.ඔව් ගැහැනු ළමයකුගේ එකම හීනය විවාහය. ඒ දේ කරන්න දැන් මගේ වයස හරි. කලාවටත් ලොකු කැමැත්තක් තියෙනවා. නමුත් ඉතින් මේ ක්ෂේත්‍රයේ කැපිලි, කෙටිලි, මඩ ගැහීම් වැඩියි. උඩට එනවට කැමැති නැහැ. කෙනෙක් ගේ වැරැදි තමයි කියන්නේ. හොඳක් කියන්නේ අඩුවෙන්.‘සුපර් සික්ස්’ සිනමාපටයේ විලාසිතා ගැන මොකද හිතන්නේ.හැම දේකටම මම කැමැති වුණේ නැහැ. ඒ නිසා පොඩි පොඩි ප්‍රශ්න ඇති නොවුණා නෙවෙයි. විලාසිතා ගැන මම හිතන්නේ ගැහැනු ළමයෙක් විදිහට තමන්ගේ වයසට විලාසිතා කරන්න ඕන කියන එකයි.අවසන් වශයෙන් ඔබේ රංගන චාරිකාව මෙතනින් ඉවරද?බොහෝ දුරට. කොහොම වුණත් මම වාසනාවන්තයි කියලා හිතෙනවා. ‘සුපර් සික්ස්’ කියන්නේ හොඳ චිත්‍රපටයක්. ඒ අවස්ථාව ලබාදුන්නේ උදාර, සදේශ් ඇතුළු සියලුම රංගන ශිල්පීන්ට, කාර්මික ශිල්පීන්ට ස්තුතිවන්ත වෙන්න ඕන.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206035</link>
    <topic>යාත්‍රා</topic>
    <author>තුෂාරි</author>
    <content>යාත්‍රාමාර්ටින් වික්‍රමසිංහයන්ගේ ‘විරාගය’, ‘මඩොල් දූව‘ නවකතා ද්විත්වය ඇසුරින් සිනමාවට නැඟුණු ‘විරාගය’, ‘මඩොල් දූව‘ චිත්‍රපට ද්විත්වය ටොරානා වීඩියෝ මුවිස් ආයතනය ඩී වී ඩී තැටිගත කොට සංරක්ෂණය කිරීමට මේ වන විට පියවර ගෙන ඇති බව අපට දැනගන්නට ලැබුණා. ඒ පිළිබඳව ටොරානා වීඩියෝ මුවීස් ආයතනයේ අධිපති කුමාර් කොතලාවල සමඟ අපි කතාබහ කළා.“ඇත්තටම මම මේ චිත්‍රපට ද්විත්වය ඓතිහාසික වටිනාකමක් ඇති අපේ සිංහල සිනමාවේ තැනුණු අපූර්ව චිත්‍රපට ද්විත්වයක් ලෙස දකිනවා. විශේෂයෙන් ම මම ඉපැරැණි සිනමා කෘති සංරක්ෂණය කිරීමට දැඩි කැමැත්තක් දක්වන්නෙක්. එනිසා මාර්ටින් වික්‍රමසිංහ භාරකාර මණ්ඩලයෙන් මෙම චිත්‍රපට ද්විත්වයේ හිමිකම පවරාගෙන මේ අයුරින් සංරක්ෂණය කිරීමට හැකිවීම මම ලැබු භාග්‍යයක් ලෙස මම දකිනවා.පියුමි ශානිකා බොතේජු කලා ලෝකයේ කාර්ය බහුලම කලා ශිල්පිනියක්. ඇය රංගනයෙන් දායක වන නවතම ටෙලි නාට්‍යය ‘සත් ටැම්ගේ’ හි රූගත කිරීම් මේ දිනවල අරඹා ඇති බව අපිට ආරංචි වුණා. මේ නිසා මේ ගැනත් පියුමිගේ නවතම තොරතුරුත් දැනගන්නට අපි ඇය සමඟ කතාබහ කළා.“මගේ කලා කටයුතු සුපුරුදු විදිහටම කෙරී ගෙන යනවා. විශේෂයෙන්ම වේදිකා නාට්‍ය, ටෙලි නාට්‍ය, චිත්‍රපට රූගත කිරීම් වැනි කලා කටයුතු වලට සහභාගි වෙනවා. එනිසාම තරමක් කාර්යබහුලයි. මගේ පෞද්ගලික ජීවිතය ගැන කතා කළොත් මගේ සැමියා තවමත් විදේශගතවයි සිටින්නේ. මමත් කලා කටයුතු සමඟ කාර්යබහුලයි. ඇත්තටම ඉතාම සාමාන්‍ය විදිහට හොඳින් ජීවිතයේ සියලු කටයුතු සිදු වෙනවා.ජ්‍යෙෂ්ඨ ගායන ශිල්පියකු වන ටී. එම්. ජයරත්නගේ හඬින් ගීතවත් වූ නවතම ගීත ශ්‍රවණය කිරීමට රසිකයන් දැඩි කැමැත්තකින් පසුවුවත් නවතම ගීත නිර්මාණය පිළිබඳව ටී. එම්. ජයරත්නයන් දක්වන්නේ උදාසීන බවක්. ටී. එම්. ජයරත්නයන්ගෙන් මේ ගැන අපි විමසා බැලුවා.“අලුත් ගීත නිර්මාණය කරන්න කැමැත්තක් තිබුණත් පවතින තත්ත්වය ඒ සඳහා යහපත් නැහැ කියා හිතෙනවා. ඒ නිසා මේ දවස්වල ඒ ගැන වෙහෙසෙන්නේ නැහැ. එදා මෙදාටම රසිකයන් වෙනුවෙන් හොඳ ගීත ගණනාවක්ම ගායනා කර තිබෙනවා. ඉතින් ඒ නිසා මම මෙතෙක් ගායනා කළ හොඳ ගීත රැකගෙන ආත්ම තෘප්තියෙන් යුතුව ජීවත් වෙනවා.එක ළඟ පැවැති සම්මාන උලෙළ දෙකකින් පිට පිට සම්මාන ලැබීම කලාකරුවකු තම කලා ජීවිතයේ ලබන ලොකුම වාසනාවක්. එවන් වූ වාසනාවක් උරුම කරගත්තේ නව පරපුරේ ජනපි‍්‍රය නළු සාරංග දිසාසේකරයි.සාරංග පසුගිය දා පැවැති සුමති ටෙලි සම්මාන උලෙළදීත් රයිගම් සම්මාන උලෙළදීත් ජනපි‍්‍රය නළුවාට හිමි සම්මාන දිනාගත්තා. මේ ගැන තවමත් සාරංග ඉන්නෙ හරිම සතුටින්. ඒ වගේම සාරංග ගැන අලුත්ම ආරංචියකුත් අපිට දැනගන්නට ලැබුණා.ඒ ඔහු නවතම වේදිකා නාට්‍යයක වෙනස්ම ආකාරයේ චරිතයකට දායක වෙන්නට සූදානම් වීමයි. මේ ගැන සාරංගගෙන්ම අහල බැලුවා. “මෙය මගේ දෙවන වේදිකා නාට්‍යයයි. ‘සිල්ගත් කොක්කු’ මෙහි මංගල දර්ශනය අද (03) ටවර් රඟහලේදී වේදිකා ගත වෙනවා.මෙය අධ්‍යක්‍ෂණය කරන්නේ රංජිත් ද අල්විස්. ‘ධනුෂ්ක’ කියන චරිතය තමයි එහි මම රඟපාන්නෙ. මේ චරිතය මම මේ දක්වා රඟපා ඇති චරිතවලට වඩා හුඟාක් ම වෙනස්. විශේෂයෙන් ම අහිංසක පෙම්වතෙකු විදිහට පුංචි තිරයේදී මාව දකින ප්‍රේක්‍ෂකයින්ට මේක අලුත් ම අත්දැකීමක් වේවි.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206037</link>
    <topic>මගේ චිත්‍රපටය සම්මාන උත්සවවලට දෙන්නේ නැහැ</topic>
    <author>ඉනෝකා පෙරේරා බණ්ඩාර</author>
    <content>මගේ චිත්‍රපටය සම්මාන උත්සවවලට දෙන්නේ නැහැඋදාර පල්ලියගුරුගේඋදාර පල්ලියගුරුගේ, ‘සුපර් සික්ස්’ හරහා චිත්‍රපට කර්මාන්තයට එක්වන අලුත්ම අධ්‍යක්ෂවරයායි. එමතු නොව නවතම චිත්‍රපට නිෂ්පාදකවරයකු ද ‘සුපර් සික්ස්’ හරහා චිත්‍රපට කර්මාන්තයට පා තබයි.සුවිශේෂීම දේ, මේ දෙදෙනාම නියෝජනය කරන්නේ, සිය පියවරුන්ගේ වෘත්තියේ දෙවැනි පෙළ වීමයි.‘සුපර් සික්ස්’ පිළිබඳ උදාර සමඟ මේ කතාබහ පෙළ ගැසෙන්නේ ද ඉහත කාරණා සියල්ල නිමිති කොටගෙන ය.උදාර මේ ඔබගේ සිනමා ප්‍රවිෂ්ටය. මොකක්ද ඔබගේ පසුබිම...හුඟ දෙනෙක් නොදන්නවට මං පසුබිමක් තියෙන කෙනෙක්. ඒ ගැන කියන්න මට අතීතේ මතක් නොකර බැහැ. කැලණිය ගුරුකුලේ මං ඉගෙන ගන්නා කාලේ පාසල් වේදිකාවේ මං රඟපෑවා. ඒ කාලේ අපේ පාසලේ බොහෝ නාට්‍ය නිර්මාණය වුණා. ඒවාට බොහෝ අංශවලින් දායක වෙන්න මට අවස්ථාව ලැබුණා.පස්සෙ කාලෙක මං බුද්ධික දමයන්තගේ ‘ඕෆ් තියටර්’ කණ්ඩායම සමඟ සම්බන්ධ වෙනවා. ‘බන්සි මැරිල නෑ’, ‘අපේ පන්ති කාමරය’, වගේ නාට්‍යවල වේදිකා පරිපාලනයට සම්බන්ධ වෙන්නේ ඒ ඔස්සේ.ඊළඟට සිරස රූපවාහිනියේ වැඩසටහන් ගණනාවකටම නිර්මාණ දායකත්වය සපයමින් මං මාධ්‍ය ලෝකයට එනවා.ඊළඟට මං නවතින්නෙ ඉන්දියාවේ පූනෙයිවල. ඒ චිත්‍රපට අධ්‍යක්ෂණය පිළිබඳ හදාරන්න ගිය ගමන. දෑවුරුද්දකට පස්සෙ මං ලංකාවට එන්නෙ ‘ෆිල්ම් ඩිරෙක්ටින්’ පිළිබඳ උපාධිය සම්පූර්ණ කරල. නමුත් මං වැඩ අරඹන්නෙ මගේ සහෝදරයාත් මාත් එක්ව ඇරැඹූ වෙළෙඳ දැන්වීම් ප්‍රචාරණ ආයතනයෙන්.අනික මගේ පියා, විජයදාස පල්ලියගුරු, පෙර පරපුරේ සහාය අධ්‍යක්ෂවරයෙක්. ‘බඩුත් එක්ක හොරු’, ‘හරි යනකොට ඔහොම තමයි’ වගේ චිත්‍රපට ගණනාවකම ඔහු සහාය අධ්‍යක්ෂවරයා. මගේ මව රමලී පල්ලියගුරු. ටවර් හෝල් වේදිකා නිළියක්. ගුවන් විදුලියේ ‘බී’ ශ්‍රේණියේ ගායිකාවක්. කලාව කියන දේ පුංචි කාලෙ ඉඳලම ඇසූ දුටු ඒ වගේ ම විඳින්නට ලැබුණු සමීපතම දෙයක්. ඒ තමයි මගේ පසුබිම.එතකොට වෙළෙඳ දැන්වීම් කලාවෙන් චිත්‍රපටකරණයට එන්න හිතුණේ...ඒ වෙනකොට මං වෙළෙඳ දැන්වීම් 600 කට එහා නිර්මාණය කරල තිබුණෙ. බොහෝ වෙලාවට තත්පර 30 ක වෙළෙඳ දැන්වීමක් වෙනුවෙන් ලක්ෂ 90 - 100 ක් වියදම් කරන්න වෙන එක ස්වභාවය. මට හැම වෙලාවෙම හිතුණා, තත්පර 30 ක නිර්මාණයක් වෙනුවෙන් මේ තරම් මුදලක් වැය කරන එකේ ගුණාත්මක හොඳ වාණිජ චිත්‍රපටයක් කරන්නත් පුළුවන් නේද කියල. දැනුම සහ ආසාව තිබුණට අවස්ථාවක් ලැබෙන කල් මං බලාගෙන හිටියා.මට සදේශ් කුමාර් මුණ ගැහෙන්නෙ ඔය අතරෙදි.කවුද සදේශ් කුමාර්...ඔහු තමයි පෙර පරපුරේ චිත්‍රපට නිෂ්පාදකවරයකු වූ රාජා සදේශ් කුමාර් ගේ පුතු. ‘තාත්තයි පුතයි,’ ‘බිරිඳ’, ‘සමන්මලී’ වගේ චිත්‍රපට ගණනාවක් එකල සදේශ්ගේ පියා නිෂ්පාදනය කර තිබුණා. පළමු පරම්පරාවේ නිර්මාණකරුවන් දෙදෙනකුගේ දරුවන් දෙදෙනකු කළ මේ රටේ දැවැන්තම චිත්‍රපටය තමයි ‘සුපර් සික්ස්’. ඇත්තටම කිව්වොත් මේ දෙවැනි පරම්පරාවේ එකතු වීමක්.මෙය අපූරු සුසංයෝගයක් ලෙසයි ඔබ හඳුන්වන්නේ...ඇත්තටම. ලංකාවේ සිනමාව ආරම්භ වුණේත් පැවතුනේත් සිංහල - දෙමළ නිර්මාණකරුවන්ගේ සුසංයෝගයෙන්. ඔවුන් අතර තිබූ සමගිය, නිර්මාණශීලී ගුණය නිසා තමයි අද දක්වා පැවතෙන චිත්‍රපට කර්මාන්තයක් අපට ඉතිරි වුණේ. සදේශ් සහ මම ඒ අතීතය අලුත් කරන සන්ධිස්ථානයක් බඳුයි. අපි දෙන්නටම සිනමාව අලුත් දෙයක් නෙවෙයි.‘සුපර් සික්ස්’ අතිදැවැන්තම නිර්මාණය කියලද ඔබ කියන්නෙ...ඔව්. රුපියල් ලක්ෂ 990 කට එහා වියදම් කරල හදපු චිත්‍රපටයක් මේ. නමුත් මේ වෙනකොට එක සතියට රුපියල් කෝටිය පන්නපු ආදායමක් අපි ලබල තියෙනවා. කවුරු හරි ඇහුවොත් වියදම් කරද්දී මේ තරම් අවදානමක් ගත්තෙ ඇයි කියල. මට තියෙන්නෙ හරි සරල උත්තරයක්.තත්පර 30 ක නිර්මාණයකට වියදම් කළ කෝටිය පැය දෙකක නිර්මාණයක් වෙනුවෙන් වැය කළා. එච්චරයි.එය යෙදුවෙ වාණිජ චිත්‍රපටයක් වෙනුවෙන්. නමුත් කලාත්මක, සමකාලීන යථාර්ථය කියැවෙන චිත්‍රපටයක් කළා නම් හොඳ නැද්ද?මේ චිත්‍රපටය කවදාවත් රූපවාහිනියේ පෙන්වන්නෙ නැහැ වගේ ම කිසිම දවසක සම්මානවලට ඉල්ලුම් කරන්නත් අදහසක් නෑ. හොඳ ගුණාත්මක පවුලේ සැමට රසවිඳිය හැකි චිත්‍රපටයක් කරන ආසාව විතරයි මට තිබුණේ.දැන් DVD, රූපවාහිනිය සහ ඉන්ටර්නෙට් හරහා චිත්‍රපට බලන්න ප්‍රේක්ෂකයෝ පුරුදු වෙලා. මේනිසා යම් බලපෑමක් ඇතිවෙයි කියා හිතෙන්නෙ නැතිද...?කිසි මාධ්‍යයකින් ‘සුපර් සික්ස්’ බලන්න බැහැ. ඊට අවශ්‍ය නීතිමය ආරක්ෂාව සලසලයි චිත්‍රපටය පෙන්වන්න දැම්මෙ. අද චිත්‍රපට නොබලන පිරිස 72% ක්. අන්න ඒ 72%, චිත්‍රපට ශාලාවට ගෙන්වන්නයි මම ‘සුපර් සික්ස්’ හැදුවේ. මොකද තිබුණු චිත්‍රපට ශාලා 400 ගණන වැසී ගොහින්, අද අපිට ඉතුරුවෙලා තිබෙන්නෙ 100 කටත් අඩු ශාලා ප්‍රමාණයක්. කවුරු හරි උඩුගං බලා පිහිනුවොත් විතරයි මේ තත්ත්වය වෙනස් කරන්න පුළුවන්. මං කළේ ඒක.නමුත් චිත්‍රපටයේ පබෝදා ගේ ඇඳුම් පැලඳුම් පිළිබඳ කතා බහක් යනවා...ලංකාවේ කුහක මිනිසුන්ට කොහොමටත් ගැහැනුන්ගේ කකුල් පිළිබඳ මානසික ප්‍රශ්නයක් තිබෙනවා. කවුරු හරි මාධ්‍යයක් සීගිරි චිත්‍ර පෙන්වද්දි කොටු දමල වහල ද පෙන්වන්නෙ? මාලනිල - සුමනා අමරසිංහල එක යුගයෙක ඇඳපු මිනි ගවුම වියතක්වත් දිගද? කෝ කවුද ඒවා ප්‍රශ්න කරන්නෙ. සුන්දරත්වය මිස එතැන ඇති දෙයක් නැහැ. පබෝදගේ කොට කලිසම සහ කකුල ප්‍රශ්නයක් වෙලා තියෙන්නෙ කුහක පිරිසකට විතරයි. ඒක මට ප්‍රශ්නයක් නෙවෙයි... අනික මේ චිත්‍රපටයේ කුඩා ළමයි 20 කට වැඩිය ඉන්නවා. ‘පවුලේ සැමටයි’ කියන නිර්දේශය ලැබිල තියෙනවා. තාරුණ්‍යය, ආදරය, ක්‍රිකට්, විනෝදය සහ සුන්දරත්වය එක්කයි ‘සුපර් සික්ස්’ ගොඩනැඟිල තිබෙන්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206038</link>
    <topic>බෝට්ටු පෙරහරකින් ඇරැඹෙන මහරැජනගේ දියමන්ති ජුබිලිය</topic>
    <author>සේමාලි කැල්ලපත</author>
    <content>බෝට්ටු පෙරහරකින් ඇරැඹෙන මහරැජනගේ දියමන්ති ජුබිලිය1945 දී රැජන බකිංහැම් මාලිගයේදීහිරු නොබසින අධිරාජ්‍යය මේ දිනවල උත්සවශ්‍රීයෙන් ඇළලී ගොසින්. දෙවැනි එලිසබත් මහරැජනගේ දියමන්ති ජුබිලිය මේ මස 06 වැනිදාට යෙදී තිබීම එයට හේතුවයි. බ්‍රිතාන්‍ය රජ පවුලේ 60 වැනි සංවත්සරය පවත්වන දෙවැනි රාජකීයයා වන්නේ දෙවැනි එලිසබත් මහ රැජනයි. පළමුවැන්නිය එලිසබත් මහරැජනගේ මී මිත්තණියක වූ වික්ටෝරියා මහ රැජනයි.දියමන්ති ජුබිලිය වෙනුවෙන් ඊයේ (2 වැනිදා) සිට 06 වැනිදා දක්වා එකදිගටම එංගලන්තයේ උත්සව පැවැත්වෙනවා. මේ උත්සව එංගලන්තයට සමගාමීව ඇමෙරිකාව සහ බ්‍රිතාන්‍යයට අයත් රටවලත් පොදු රාජ්‍ය මණ්ඩලීය රටවලත් පැවැත්වෙනවා. මේ උත්සව සඳහා ලක්‍ෂ ගණනාවක ජනතාවක් සහභාගි වීමට නියමිතයි.දියමන්ති ජුබිලිය වෙනුවෙන් මෙවර එංගලන්තයේ ජනතාවට කවදාවත් නොමැතිව දින දෙකක නිවාඩුවකුත් ලැබෙනවා. මේ උත්සවය ආරම්භ වන්නේ තේම්ස් නදියේ බෝට්ටු පෙරහරකින්. ඒ සඳහා රාජකීය නෞකාව ඇතුළුව විවිධ මාදිලියේ බෝට්ටු දහසකට අධික සංඛ්‍යාවක් සහභාගි කෙරෙනවා. අද (03 දා) ආරම්භ වෙන මේ බෝට්ටු පෙරහරේ දී රාජකීය පවුලේ ඇත්තන් රාජකීය නෞකාවේ ගමන් කිරීමට නියමිතයි. පොදු රාජ්‍ය මණ්ඩලයේ රටවල් නියෝජනය කරමින් ද එදිනට බෝට්ටු තේම්ස් නදියට එක්වෙනවා.පස් දිනක් තිස්සේ පැවැත්වෙන මේ සමරු උත්සවයේ තවත් ප්‍රධාන අංගයක් වන්නේ රටපුරා පහන් 2012 ක් දැල්වීමයි. මහරැජන බකිංහැම් මාලිගය ඉදිරිපිට විශේෂ මණ්ඩපයක සිට පහනක් දැල්වූ පසු ලොව පුරාම මේ පහන් දැල්වීමට නියමිතයි. මෙය එරට වසර 400 ක් පුරා පැවත ආ චාරිත්‍රයක් වශයෙනුයි සැලකෙන්නේ.විලියම් හා කේට් යුවළ බ්‍රිතාන්‍යයේ නව රාජකීය පරපුර නියෝජනය කරමින් අශ්ව කරත්ත පෙරහරක පෙරමුණ ගෙන ගමන් කරනවා.මෙහිදී ජනතාව ඉතා ආශාවෙන් බලා සිටින දෙයක් වන්නේ රැජන වෙනුවෙන් සැකසෙන කේක් ගෙඩියයි. රැජනගේ උඩුකය රුවෙහි ආකෘතියක් වන මේ කේක් ගෙඩිය තනන්නේ එරට ප්‍රසිද්ධ බේකරි සමාගමක් විසිනුයි. රැජන රජකම් කළ එක් සතියකට එක කේක් ගෙඩිය බැගින් කේක් ගෙඩි 3120 කින් මේ කේක් ගෙඩිය සමන්විත වෙනවා. මේ සඳහා බිත්තර 1000 ක් බටර් කිලෝ 50 ක් සීනි උර 150 ක් පිටි කිලෝ 36 ක් ද උපයෝගී කර ගන්නවාලු. මේ කේක් එක විකුණා ලබන ආදායම සුබ සාධන අරමුදලකට බැර කෙරෙනවා.මහරැජන මෑතකදී මහජනයා මුණ ගැසීමට ගොස් සිටියදීදියමන්ති ජුබිලිය වෙනුවෙන් නිරාවරණය කෙරෙන රැජනගේ අතිවිශාල සේයාරුවේ දිග පළල වර්ග මීටර් 9 ක් පමණ වෙනවා. මේ සතිය පුරාම එංගලන්තවාසීන් බලා සිටින්නේ මහමඟට බැස උත්සවය සැමරීමටයි. ඒ සඳහා ඔවුන් සිය හිතමිතුරන් හා අසල්වාසීන් සමඟ එකට එක්වී මහමඟ සිට ආහාර ගනිමින් සාද පවත්වනවා. සංවත්සරය වෙනුවෙන් බකිංහැම් මාලිගය සරසන්න මෙවර ගෙන ඇත්තේ ළමයින් අතින් සිතුවමට නැඟුණු මහරැජනගේ රුවයි. ළමා ඇසින් මහරැජන දකින අන්දම රටපුරා ළමයි ලක්‍ෂ 2 ක් අතින් සිතුවමට නැඟුණා. මින් තෝරා ගත් සිතුවම් ඩිජිටල් පිටපත් ලෙස විශාල කර මාලිගය සරසන්න යොදා ගෙන තිබුණා. ඊට අමතරව ලක්‍ෂ ගණනින් විදුලි බුබුළු සහ කොඩිවැල් ද යොදා ගැනුණා.මේ කටයුත්ත කෙරුණේ පි‍්‍රන්ස් චාල්ස් ළමා චිත්‍ර පදනමේ අනුග්‍රහයෙනුයි. ඊට අමතරව පැය විසිහතර පුරාම මේ ළමා සිතුවම් අති දැවැන්ත තිර මගින් රටපුරා ප්‍රසිද්ධ ස්ථාන 18 කදී ප්‍රදර්ශනය කෙරෙනවා.දියමන්ති ජුබිලිය වෙනුවෙන් ලන්ඩනයේ පැවැත්වෙන සමරු උලෙළට ලොව පුරා රාජ්‍ය නායක නායිකාවන් ද සහභාගි වීමට නියමිතයි.බ්‍රිතාන්‍යයේ මහරැජන තරම් ප්‍රසිද්ධියට පත් තවත් කාන්තාවක් ලොව නැති තරම්. ඉනුත් මහාබ්‍රිතාන්‍යයේ රජ පවුල තරම් ජනපි‍්‍රය රජ පවුලක් තවත් නැහැ. රාජකීයයන් කියන්නේ කරන්නේ මොනවාද යන්න ගැන මුළු රටම විතරක් නෙවෙයි ලෝකය ම බලා සිටිනවා. මෑතකදී බ්‍රිතාන්‍ය පුරා පැවැති මත විමසුමකදී සියයට 80 ක්ම ප්‍රකාශ කර තිබුණේ බ්‍රිතාන්‍ය ජාතිකයන්ට රාජකීයයන් අවශ්‍ය බවයි. විලියම් කුමරු හා කේට් ගේ විවාහයෙන් පසු රාජකීයන් වඩාත් ජනපි‍්‍රය වී ඇති බවත් පැවසෙනවා.1953 දී රාජාභිෂේකයට ඇඳපු ඇඳුමින් සැරසුණු මහරැජනදෙවැනි එලිසබත් මහරැජනගේ දියමන්ති ජුබිලියත් සමඟ එතුමිය හා සම්බන්ධ බොහෝ දේ වරින්වර මාධ්‍ය ලොව පුරා වාර්තා කළා. රැජනගේ ඇඳුම් නිර්මාණ ශිල්පියා මෑතකදී ඔහු ලද අත්දැකීම් හෙළිකර තිබුණා.හිරු නොබසින අධිරාජ්‍යයේ මහරැජනට ඇඳුම් මැසීම තරම් කීර්තිමත් තවත් දෙයක් වෘත්තිමය ඇඳුම් මහන්නකුට වේද? මහරැජනගේ ඇඳුම් මසන්නාවූ හාඩිට නම් එය එක්තරා විදිහක තැතිගන්වන සුලු අත්දැකීමක්ලු.රැජනට ඇඳුමක් නිර්මාණය කිරීමේදී කිසිදිනකවත් එතුමිය ඒ ඇඳුම අඳින්නේ කුමන අවස්ථාවක ද? වසරේ කුමන කාලයක එය අඳින්න බලාපොරොත්තු වන්නේ ද යන දේ ගැන ඉඟියක්වත් නොලැබේ. මෙනිසා රැජනගේ අවශ්‍යතා අනුව ඇඳුම් මැසීම ඉතා දුෂ්කර කාර්යයක් බවයි ඔහු පවසන්නේ.කෙලෙසක හෝ අමාරුවෙන් ඇඳුම් මෝස්තරය නිර්මාණය කළත් ඇඳුම රැජනට ගැළපේදැයි කියා ඇඳ බැලීමට සැලසීම ඊටත් වඩා අමාරු කාර්යයකි.මෙහිදී 1960 දී රැජනට ඇඳුම් මැසූ ශිල්පියකු සිය මතකය අවදි කළේ මෙසේයි.”මහරැජන අල්ලන්න එපා. ඇගෙන් ප්‍රශ්න අහන්න එපා. ඇයට පිටුපස හරවන්න එපා. යනුවෙන් මට මුලින්ම රැජන ළඟදි හැසිරිය යුතු අන්දම දැනුම් දුන්නා.”මහජනයා වීදි දිගේ සතුටු සාද පවත්වමින්ඉන්පසු ඔහු ඒ අත්දැකීම විස්තර කළා.”ඇඳුම ඇඳගත් රැජන ඒ දිගු කාමරයේ ඈත කෙළවරේ සිටගෙන සිටියා. මා සුදුසු පරිදි කළ යුතු වෙනස්කම් සලකුණු කරගෙන එතැනින් ඉවත්විය යුතුයි. එහෙත් ඇයට පිටුපස හැරවිය නොහැකියි. ආපස්සෙන් ආපස්සට ගොස් ඇදවැටේදෝයි බියපත් වූ මා සිටිතැනම මුල් ඇදගෙන වගේ සිටියා. එතුමිය මගේ අපහසුතාව තේරුම් ගෙන මට ආපසු යෑමට ඉඩ සලස්වමින් ඇය ආපසු හැරී නිර්මාණ ශිල්පියා හා යමක් පැවසුවා. ඒ මොහොතේ මා ඉක්මනට එතැනින් ඉවත් වුණා.”මෙලෙස රැජනට මහන ඇඳුම් කවදාවත් කිසිම තැනක නොතිබෙන්නට ද රාජකීය නිර්මාණ ශිල්පියෝ වගබලා ගනිති.මේ කතා සියල්ල ප්‍රසිද්ධ වන්නේ රැජනගේ දියමන්ති ජුබිලිය නිසාය. එසේම රැජනගේ ජනපි‍්‍රයත්වය නිසාය. තවමත් හොඳ ශරීර සෞඛ්‍යයේ පසුවන මහරැජන සිය ජුබිලය වෙනුවෙන් ජනතාව මුණ ගැසීමට රටපුරා සංචාරය කළා. දෙවැනි එලිසබත් රැජනගේ පාලන කාලයේදී අගමැතිවරුන් 12 ක් පත්වූ අතර පාප්වහන්සේ 6 නමක් පත්වූ බව වාර්තා වේ. මහරැජන මේ දක්වා සිය සේවක මඩුල්ලට පුඩින් 90000 ක් පිරිනමා තිබෙනවා. ඇය මේ කාලය තුළ රටවල් 116 ක රාජ්‍ය චාරිකා 96 කටත් සහභාගි වුණා. ඉන් වැඩි ප්‍රමාණයක් ගොස් ඇත්තේ කැනඩාවටයි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av1206039</link>
    <topic>‘සඟවා ගනු මැන’ ගීය ලිව්වේ මා වෙනුවෙන්</topic>
    <author>ටානියා මෝසස්</author>
    <content>‘සඟවා ගනු මැන’ ගීය ලිව්වේ මා වෙනුවෙන්ඉන්ද්‍ර රාමනායකඑකල ශ්‍රී ලංකා ගුවන් විදුලි සංස්ථාවේ විකාශය වූ ගුවන් විදුලි රඟමඬල, විනෝද සමය, කැලෑමල් සහ ගජමුතු වැනි ගුවන්විදුලි වැඩසටහන් හා නාට්‍ය ඔස්සේ මෙරට අසන්නන්ගේ හදවත සොරා ගැනීමට සමත් වූ ඇගේ තියුණු හඬ පසු කලෙකදී ජාත්‍යන්තර මාධ්‍ය ඔස්සේ ලොව පුරා වෙසෙන ලාංකේය අසන්නන්ගේ අවධානයට හා ආදරයට බඳුන් විය. නිවැරැදි වචන උච්චාරණය සහ නිවැරැදි බස හැසිරවීම ඇගේ හඬටම උරුම වූ දායාදයක් විය. වසර 40 කට වැඩි කාලයක් නිවේදිකාවක ලෙස දිගු මාධ්‍ය මෙහෙවරක නියැළෙමින් ලාංකේය අභිමානය ජාත්‍යන්තරයට ගෙන යෑමට තරම් දිරිය දියණියක් වූ ඇය ඉන්ද්‍රා රාමනායක යි.නිවේදිකාවක ලෙස ඔබේ ආරම්භය දැනගන්න කැමැතියි.”උසස් පෙළ හමාර කර විශ්වවිද්‍යාල ප්‍රවේශය අතරතුරදී තමයි මම ගුවන්විදුලි සංස්ථාවට සම්බන්ධ වුණේ සහන නිවේදිකාවක් ලෙසයි. ඒ ගමන ආරම්භයේ දී අප මුහුණ දුන් සම්මුඛ පරීක්ෂණ සහ අපට ලැබුණ පුහුණුව ඉතාමත් විශිෂ්ටයි. සම්මුඛ පරීක්ෂණ ගණනාවකින් පසු මා සමඟ ගුවන්විදුලි සංස්ථාවට තේරුණේ හත් දෙනෙකු පමණයි. එදා ඒ පිරිස අතර කුසුම් පීරිස්, ආරියසිරි විතානගේ, තිලකා රණසිංහ සහ සමදරා කෝට්ටගේ වැනි අද ප්‍රවීණ අය සිටියා. එතැන් සිට වසර 20 පමණ සහන නිවේදිකාවක ලෙස ශ්‍රී ලංකා ගුවන්විදුලි සංස්ථාවේ සේවය කළා.වසර 20 වැනි දීර්ඝ කාලයක් ඔබ සහන නිවේදිකාවක ලෙස පමණක් සේවය කිරීමට විශේෂ හේතුවක් තිබුණද?”ඔව් ස්ථිර සේවයට බැඳුණු පසු ආයතනයේ නීති රීති අනුව වෙනත් අංශයකට සම්බන්ධ වී කටයුතු කිරීමට අපට බැහැ. මේ කාලය අතරතුර මා වේදිකා නාට්‍ය වැනි යම් යම් අංශවලටත් යොමු වී සිටි නිසා ස්ථිර සේවය ගැන එතරම් උනන්දුවක් දැක්වූයේ නැහැ.”ඔබ වේදිකා නාට්‍ය නිළියක ලෙසත් ජනප්‍රිය වී සිටියා නේද?”ඔව්. සහන නිවේදිකාවක් ලෙස මා ඉතාම කාර්ය බහුල වී සිටි යුගයකයි වේදිකාවට අවතීර්ණ වන්නේ. ඒ ආචාර්ය එදිරිවීර සරච්චන්ද්‍රයන්ගේ මහාසාර වේදිකා නාට්‍යයෙන්. ඉන්පසු සුගතපාල සිල්වා ගේ තුරඟ සන්නිය, බන්දුල විතානගේ ගේ බෙකට්, වැනි වේදිකා නාට්‍යවලට මම රංගනයෙන් දායක වී තිබෙනවා. මා රඟපෑ වේදිකා නාට්‍ය දෙස අද ආපසු හැරී බලන විට එවැනි ප්‍රවීණයන් පිරිසකගේ නාට්‍යවලට සම්බන්ධ වීම ගැන අද මා නිහතමානීව සතුටු වෙනවා.”ඔබ ඉදිරිපත් කළ වැඩසටහන් ගැන මතක් කළොත්?”හෙට්ටිවීදියේ ස්වර්ණාභරණ සාප්පු පිළිබඳ වැඩසටහනක් කළා මතකයි. එමෙන්ම රෝහල්වල හෙද හෙදියන් සම්බන්ධ කර ගනිමින් තවත් වැඩසටහනක් ද, කරුණාරත්න අබේසේකර, ලලිත් එස්.මෛත්‍රීපාල වැනි ප්‍රවීණයන් සමඟ විනෝද සමය, රඟමඬල වැනි ජනප්‍රිය වැඩසටහන් ඇතුළු සතියකට වැඩසටහන් 30ක පමණ නිවේදන කටයුතු කළා මතකයි.”ලාංකේය ජනතාව තුළ ජනප්‍රිය වී තිබූ ඔබේ හඬට ජාත්‍යන්තර අවධානයට යොමු වුණේ කෙහොමද?”මගේ වැඩිමහලු සහෝදරිය පදිංචිව සිටියේ ලන්ඩනයේ. ඇයට අවශ්‍යව තිබුණේ මාව ඇය වෙතට ගෙන්වා ගැනීමටයි. එහෙත් කාර්යබහුලත්වය නිසා ඒ ගමන දිනෙන් දින කල් දැම්මා. මගේ කැමැත්ත තිබුණේ මේ වෘත්තියට. එහෙත් එක්තරා විභාගයකට මුහුණ දීමට මට ලන්ඩනයට යන්නට සිදුවුණා. එකල බී.බී.සී ලෝක සේවය ඕනෑම රටකින් එන මාධ්‍යයට සම්බන්ධ අයකු තම ආයතනයට ආරාධනා කර බීබීසී ආයතනයේ වැඩසටහනකට සම්බන්ධ කරගැනීමේ ක්‍රමවේදයක් තිබුණා. ඒ අනුව මටත් ඔවුන්ගේ වැඩසටහනකට එකතු වීමට අවස්ථාව ලැබුණා.මේ කර්තව්‍ය නිමකර නැවත ලංකාවට පැමිණියත් මගේ පෞද්ගලික හේතුවක් මත එතෙක් මා සේවය කළ ගුවන් විදුලි සංස්ථාවෙන් ඉවත් වී ලන්ඩනය බලා යන්නට සිදුවුණා.එහිදී බීබීසී ලෝක සේවය සමඟ එක්ව මගේ නිවේදන ජීවිතය යළි ගොඩනැඟීමට මට පහසුවෙන්ම අවකාශ සැලසුණේ ඔවුන් මගේ කටහඬට දැක්වූ කැමැත්ත නිසයි.”ඔබ මෙරට දී මාධ්‍ය ජීවිතය අරඹා පසුව ජාත්‍යන්තර මාධ්‍ය වෙතට ගිය නිවේදිකාවක්. එරට මාධ්‍ය නිදහස ගැන ඔබට මොනවද කියන්න පුළුවන්?” නමුත් එහිදී ලිවීමේ නිදහස මත ප්‍රකාශ කිරීමේ නිදහස දේශපාලනික නිදහස සම්පූර්ණයෙන් මාධ්‍යවේදියකුට හිමිවෙනවා. සුළු සුළු සිදුවීම් තිබෙනවා. ඔවුන් තරමක් පාලනය කරන, නිදසුනක් මා කියන්නම් මාධ්‍ය විසින් රාජකීය පවුල හා රැජන විවේචනය කරන අවස්ථා හා විකාර රූපී කාටුන් චිත්‍ර ඇඳෙන අවස්ථා තිබුණත් ඒ හැම අවස්ථාවකදීම ඔවුන්ට නිසි ගෞරවය ලබා දීමට ඔවුන් විශේෂයෙන් වගබලා ගන්නවා. බොරු ප්‍රකාශවලට එරට මාධ්‍යයෙහි ඉඩක් නැහැ. යම් සිදුවීමක දී වුවද දෙපාර්ශ්වයේම හෝ අදාළ පාර්ශ්ව සියල්ලන්ගේම කරුණු විමසීමක් කරගෙනයි ජනතාවට ඒ නිවැරැදි තොරතුරු ලබා දෙන්නේ.”‘සංදේශය’ වැඩසටහන ලාංකේය ජනතාවට කොතරම් සමීපද?”ලංකාවේ වෙසෙන ගම්බද ජනයා තුළ ‘සංදේශය’ වැඩසටහන සඳහා ඉතාමත් ඉහළ ප්‍රතිචාර තිබෙනවා. ඒ දිනපතා අපට ඔවුන්ගෙන් ලැබෙන ලිපි ගොනු නිසා. හැමවිටම අපක්ෂපාතීව නිවැරැදි තොරතුරු ජනයාට ලබා දෙන වැඩසටහනක් ලෙසයි ලාංකේය ජනයා සංදේශය වැඩසටහන හඳුන්වන්නේ.”නමුත් යුද සමයේ දී එක් පාර්ශ්වයකට පමණක් පක්ෂව කටයුතු කරන බවට බීබීසී සේවයට චෝදනාවක් එල්ල වුණා. මේ පිළිබඳ ඔබේ අදහස?”මා දන්නා තරමින් එම චෝදනාවේ කිසිම සත්‍යතාවයක් නැහැ. කිසිවිටක ඔය චෝදනා නඟන පරිදි කිසිම පාර්ශ්වයකට පක්ෂව බීබීසී සේවය මෙතෙක් කටයුතු කර නැහැ.මේ චෝදනාවේදී කිවයුතු යමක් තිබෙනවා. ඔය කාලය අතරතුර සිදුවූ යම් යම් සිදුවීම්වලදී අප දෙපාර්ශ්වයෙන්ම කරුණු කාරණා විමසීමට උත්සාහ කළ බොහෝ අවස්ථාවලදී වගකිවයුතු නිලධාරීන් බොහෝ විට ප්‍රතිචාර දැක්වීමට ඉදිරිපත් වෙනවා අඩුයි.නමුත් අනෙක් පක්ෂයේ කට්ටිය සමහර විට ඔවුන්ට සිංහල කතාකරන්න බැරි වුවත් කොහොමහරි පෙරට ඇවිත් ඔවුන් ගේ ගැටලු, අදහස් චෝදනා ඉදිරිපත් කරනවා. ඒ නිසා සෑම විටම ඔවුන්ගේ හඬ මාධ්‍ය ඔස්සේ විකාශය වුණා. අනෙක් පාර්ශ්වයේ හඬ යටපත් වුණා.”ඔබේ ගමන් මාවතේ සිදුවූ රසවත් සිදුවීම් කිහිපයක් ආවර්ජනා කළොත්?”විශේෂයෙන් මතක් කිරීමට තරම් සිදුවූ රසවත් සිදුවීම් නොමැති තරම්. එයට හේතුවක් තිබෙනවා. මා නිතරම සතුටින් සරලව ජීවිතය ගතකිරීමට පුරුදු වූ කෙනෙක්. ඒ නිසා මගේ ජීවිතයේ දී මා ලැබූ සාර්ථකත්වය අසාර්ථක වූ අවස්ථා පවා මා දකින්නේ ඉතාමත් රසවත් දේවල් විදිහට.”ඔබේ පවුලේ තොරතුරු දැනගන්නට කැමතියි.”මා විවාහ වුණේ වසන්න රාජා සමඟයි. මගේ එකම පුතුට දැන් වයස අවුරුදු 27යි. ඔහුට හොඳ අධ්‍යාපනයක්, හොඳ සමාජීය පසුබිමක් ඇතිකර දීමට මට හැකිවුණා. ඔහු වෙනුවෙන් ජීවත්වීම තමයි මගේ ජීවිතයේ එකම අරමුණ වී තිබෙන්නේ.එක්තරා කාලෙක එක ගීපද රචකයකු ඔබ වෙනුවෙන් ම ගී පද බැන්දා මතකයි?”ඔව් මා වෙනුවෙන් ගීත කිහිපයක් ලියැවී තිබෙනවා. ඒ අතර වික්ටර් රත්නායකයන් ගායනා කරනු ලබන ‘සඟවා ගනු මැන’, මිල්ටන් මල්ලවාරච්චි ගායනා කළ ‘ඔබයි මමයි’ යන ගීත ඒ අතර කිහිපයක්.”නවක නිවේදක නිවේදිකාවනට ඔබ දෙන අවවාදය කුමක්ද?”නිහතමානීකම හා තමන් නියැළෙන විෂය පිළිබඳ මනා අවබෝධයකින් කටයුතු ඛ්ලමට උත්සාහ ගත යුතු බවයි මා ඔවුන්ට ලබා දෙන එකම උපදේශය.”ටානියා මෝසස්ඡායාරූප - සුදත් නිශාන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060310</link>
    <topic>පුවත්</topic>
    <author/>
    <content>පුවත්ප්‍රවීණ ගායිකා ත්‍යාගා එන්. එඩ්වඩ්ගේ මියුරු ගී රැගත් ’සෙනෙහස රන්’ සංගත ගී තැටිය පසුගියදා දොරට වැඩියේය. සෙනෙහස රන් සිංහාසන, ආදර කාංචනා, රෑ පැල් රකින, පියවර තබනා, එදා මෙන්ම ඈ වැනි ජනපි‍්‍රය ගී 15 ක් මීට ඇතුළත්ය. ‘සෙනෙහස රන්’ සංගත තැටිය කොළඹ කොටුවේ විජිත ට්‍රේඩ් සෙන්ටර් බෙදා හැරීමකි.පරිසර අමාත්‍යාංශය සහ මධ්‍යම පරිසර අධිකාරිය හා එක්ව සංවිධානය කෙරෙන ජගත් පරිසර දින සැමරුම් ජාතික උත්සවයට සමගාමීව ජයරත්න වික්‍රමසිංහ ගේ පරිසර හරසර ඒකපුද්ගල පාරිසරික කාටූන් චිත්‍ර දැක්ම කොළඹ රාජකීය විද්‍යාලයීය ප්‍රදර්ශන භූමියේදී මෙම 05, 06 යන දෙදින පෙ.ව. 9.00 සිට ප.ව. 5.00 දක්වා පැවැත්වේ.සම්මානනීය සිනමාකරුවකු වන ජී.ඩී.එල්. පෙරේරා ශ්‍රී ලංකාවේ නිර්මාණය කළ ඉංගී‍්‍රසි භාෂීය චිත්‍රපටය වන ’පීටර් ඔෆ් ද එලිපන්ට්’ (අලි පීටර්) හී ඩිජිටල් සංගත තැටිය (ඩී.වී.ඩී) පසුගියදා එළිදුටුවේය.ජෝ අබේවික්‍රම, මාලිනි ෆොන්සේකා, ෆීලික්ස් ප්‍රේමවර්ධන, නිහාල් ජයවර්ධන, කිංස්ලි මඩවල, නවනන්දන විජේසිංහ ‘අලිපීටර්’ හී ප්‍රධාන චරිත රඟපාති. මෙය බම්බලපිටියේ ටොරානා වීඩියෝ මූවිස් නිපැයුමකි.’අහස කඩා වැටේ’, ‘දුම්මල වරම’ වැනි වේදිකා නිර්මාණ කරළියට ගෙනා ප්‍රවීණ නාට්‍යවේදී රංජිත් ද අල්විස්ගේ නවතම නාට්‍යය “සිල්ගත් කොක්කු” මංගල දැක්ම අද (03) සවස 3.30 සහ 6.30 ට ටවර් රඟහලේදී වේදිකාගත කෙරේ. විශාරද එඩ්වඩ් ජයකොඩි සංගීතවත් කරන මෙහි සාරංග දිසාසේකර, මනෝහරී විමලතුංග, ලෝචනා ඉමාෂා, නිලන්ති හීන්දෙනිය, ගිවන්ත අර්ථසාද්, සන්ධ්‍යා රඹුක්කන සමඟ අනුර ශි‍්‍රනාත් චරිත නිරූපණය කරති.’සිල්ගත් කොක්කු’ රූපසිංහ ගලප්පත්තිගේ නිෂ්පාදනයකි.කොළඹ ශාන්ත ජෝසප් විදුහල, කොටහේන යහපත් එඬේරාගේ කන්‍යාරාමය, මීගමුව මාරිස්ටෙලා විදුහල සහ මීගමුව ආවේ මරියා විදුහල නියෝජනය කරමින් සිසු සිසුවියන් 92 ගෙන් සැදුම්ලත් පාසල් ගීතිකා කණ්ඩායමක් පසුගියදා ඉතාලියේ රෝම නුවර බලා පිටත්ව ගියහ. රෝමයේ ශාන්ත පීතර බැසිලිකාවේදී පැවැත්වෙන විශේෂ දේව මෙහෙයට හා පසුව පැවැත්වෙන එවැනිම විශේෂ දේව මෙහෙයන් කිහිපයකට හා පොදු ප්‍රසංග දෙකකට ඔවුන් ඉදිරිපත් වීමට නියමිතය.කතෝලික සභාවේ මුදුන්මල්කඩ වූ 16 වැනි බෙනඩික්ඩ් ශුද්ධෝත්තම පාප් වහන්සේ සහභාගි වන දේව මෙහෙයකදී ද මෙම ගීතිකා කණ්ඩායමට ගීත ගායනා කිරීමේ විරල වරප්‍රසාදය හිමිවනු ඇත.පිළිකා රෝගීන්ට ආධාර පිණිස සංවිධානය කෙරෙන සුනිල් එදිරිසිංහයන්ගේ ‘සඳකඩ පහණ’ සංගීත ප්‍රසංගය මෙම 9 වැනි දින කොළඹ බිෂොප් විද්‍යාලයීය ශ්‍රවණාගාරයේ දී පැවැත්වෙයි.ජූලි මස 07 වැනි දිනට යෙදෙන එච්.ආර්. ජෝතිපාල කලාකරුවාණන්ගේ 25 වැනි ගුණානුස්මරණය නිමිත්තෙන්, ප්‍රවීණ මාධ්‍යවේදී අර්නස්ට් වඩුගේ විසින් රචිත අමරණීය ජෝති II,’හදවත රත්නේ’ කෘතිය එළිදැක්වේ.ජෝතිපාලයන්ගේ ජීවන තොරතුරු සහ දුර්ලභ ඡායාරූප සියයක් ඇතුළත් මේ කෘතියේ, විජය කුමාරතුංගයන් ප්‍රසිද්ධ වේදිකාවක කළ අවසන් කතාව වන ජෝති ගුණ සමරුවේ කළ අවසන් කතාවද සම්පූර්ණයෙන්ම ඇතුළත්ය.ජෝතිගේ අන්තිම පැය, ඇසින් දුටුවකුගේ ප්‍රකාශය සහ ජ්‍යෙෂ්ඨ මාධ්‍යවේදී බන්දුල පද්මකුමාර සහ ඇ. ලයනල් සිල්වාගේ සුවිශේෂී සටහන්ද මේ කෘතියට ඇතුළත්ය. 25 වසරක ජෝති අසිරියට සමගාමීව විරචිත මෙම කෘතිය, අර්නස්ට් වඩුගේ විසින් ජෝති පිළිබඳ රචනා කරන ලද දෙවැනි කෘතියද වෙයි.’5 සිසුමඟ’ යන නමින් ශිෂ්‍යත්ව ශ්‍රව්‍ය දෘශ්‍ය සජීවීකරණ පාඩම් මාලා අංක 01 පසුගියදා එළි දැක්විණි. දිසා, පළාත් සහ දිස්ත්‍රික්ක, වියළි කෝෂ, වේලාව, කාලය ප්‍රශ්නෝත්තර, LET’S LEARN ENGLISH, සමචතුරශ්‍රය හා ගණකය, ව්‍යාකරණ ඉගෙන ගනිමු, DAYS OF THE WEEK,රෝම ඉලක්කම්, ඉලක්කම් දෙමළෙන් ඉගෙන ගනිමු, ගණක රාමු, අක්ෂර වින්‍යාසය,MONTHS OF THE YEAR, ඍජුකෝණාස්‍රය හා ගණකාභය යනාදි වශයෙන් මෙම පාඩම් මාලා පෙළගස්වා ඇත.මෙය බම්බලපිටියේ ටොරානා වීඩියෝ මූවීස් නිපැයුමකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>06</month>
      <day>03</day>
    </date>
    <link>http://www.silumina.lk/2012/06/03/_art.asp?fn=av12060311</link>
    <topic>සින්දුවලට කර්තෘභාග දෙනවා ද,නැද්ද?</topic>
    <author>ජෝජ් රොබ්සන් ද සිල්වා</author>
    <content>සින්දුවලට කර්තෘභාග දෙනවා ද,නැද්ද?මෙරට සියලුම ගුවන් විදුලි සහ රූපවාහිනි නාළිකා මඟින් ප්‍රචාරය කරන සෑම ගීතයක් සඳහාම අදාළ ගීතයේ පද රචකයාට, ස්වර රචකයාට සහ ගායන ශිල්පියාට ඔවුන්ගේ හිමිකම් උදෙසා කර්තෘභාග වශයෙන් මුදලක් ගෙවීමට නියමිතව ඇත. එහෙත් කිසිදු ආයතනයකින් සිය කර්තෘභාග හරියාකාරව ලබා නොදෙන බවයි බොහෝ නිර්මාණකරුවන්ගේ අදහස වී ඇත්තේ.ඒ හා සම්බන්ධව සංගීත ක්ෂේත්‍රයේ නියුතු නිර්මාණකරුවන් කිහිප දෙනෙකු “රසඳුන” සමඟ කරන විශේෂ අනාවරණයයි මේ...!රෝහණ වීරසිංහජනාධිපතිතුමා මාධ්‍ය අමාත්‍ය ලේකම්වරයාට ප්‍රචාරය වන ගීත නිරීක්ෂණ මණ්ඩලයක් පත් කරන්න යෝජනා කර තිබෙනවා. පනත් කෙටුම්පත් කිරීමට බාර දීමට රජය මැදිහත් වීම මඟින් මෙම කටයුත්ත නිසියාකාරව ඉටු කෙරේවි කියා අපට බලාපොරොත්තු විය හැකියි. ප්‍රචාරය කෙරෙන ගීත සඳහා නිර්මාණකරුවන්ට කර්තෘභාග ගෙවීම අනිවාර්යයෙන්ම සිදුවිය යුතුයි. කිසියම් හෝ ආයතනයක් එම වගකීම පැහැර හරිනවා නම් එය සදාචාරාත්මක නැහැ.ගුවන් විදුලි සංස්ථාවෙන්, සිරස, සියත සහ රංගිරි ශ්‍රී ලංකා වෙතින් මට අක්‍රමවත් ගෙවීම් කර තිබෙනවා. එම ගෙවීම් කර්තෘභාග ලෙස සලකන්න අසීරුයි. අවාරෙට අඹ වැටෙනවා වගේ කරන එවැනි ගෙවීම් ගැන අපට සෑහීමට පත්වෙන්න බැහැ. කර්තෘභාග ගෙවනවා නම් අදාළ ගී ප්‍රචාරය කළ නිවැරැදි වාර ගණන සඳහන්ව එය ක්‍රමවත්ව සිදුවිය යුතුයි. සියලුම නිර්මාණකරුවන්ගේ දත්ත සැපයීමෙන් අප මෙම කටයුත්ත නිසියාකාරව කිරීමේ වගකීම සාමූහික සමාගමකට පවරන්න කටයුතු යොදා ගෙන යනවා. එවිට කිසිඳු නිර්මාණකරුවෙකුට අසාධාරණයක් නොවී ක්‍රමවත්ව ගීත සඳහා කර්තෘභාග ගෙවීම සිදු කෙරේවි.ගීත සඳහා කර්තෘභාග ගෙවීම ගුවන් විදුලි නාළිකා මඟින් පමණක් නොව රූපවාහිනී ඇතුළු සෑම විද්‍යුත් මාධ්‍යයක් විසින් ද කළ යුතු බව මෙහිලා විශේෂයෙන් සඳහන් කරමු.සිසිර- ඉන්ද්‍රාණිඅපේ ගීත සඳහා කර්තෘභාග දැනට රංගිරි ශ්‍රී ලංකා සහ තවත් ගුවන් විදුලි සේවා කිහිපයකින් ‘ඔස්කා’ සංවිධානය හරහා අපට ගෙවා තිබෙනවා. ඒත් බහුතරයක් තවමත් කර්තෘභාග ගෙවීම පැහැර හරිමින් සිටිනවා. ‘ඔස්කා’ සංවිධානය හරහා නාළිකා විසිපහකට ඔවුන් ප්‍රචාරය කරන අපේ ගීත පිළිබඳව තොරතුරු සපයා තිබෙන නිසා ඔවුන් නිසියාකාරව කටයුතු කරයි කියා අපි බලාපොරොත්තුව ඉන්නවා.සෑම නිර්මාණයකටම අදාළ හිමිකම නිර්මාණකරුවන් හට කර්තෘභාග ලෙස ගෙවීමට මේ රටේ සෑම විද්‍යුත් මාධ්‍ය ආයතනයක්ම බැඳී සිටින බව තවදුරටත් එම ආයතන දැනුවත් විය යුතුව තිබෙනවා.ඇන්ජලින් ගුණතිලකකර්තෘභාග ගෙවන්න කියා නීතිය ආවම ගෙව්වා. මං හිතන්නේ ඒ ගෙව්වෙත් තෝරා ගත් පිරිසකට සංකේතාත්මකව පමණයි. ඉන්පසු තාමත් කිසිම ගෙවීමක් නැහැ. එහෙමවත් ගෙවීමක් කෙරුවේ සිරස විතරයි. මම නම් කර්තෘභාග නොගෙවන විද්‍යුත් මාධ්‍යවල සාකච්ඡාවලට සහභාගි වෙන්නේ නැහැ. අපේ ගීතවලින් ඔවුන් මොනතරම් ප්‍රයෝජන ගන්නව ද. ඒත් ඔවුන් අපට හිමි විය යුතු අපේ අයිතීන් පවා කොල්ල කනවා නම් අපි මොකටද තවත් ඔවුන්ගේ මාධ්‍ය සාකච්ඡාවලටත් යන්නෙ.අනිවාර්යෙන්ම අපේ ප්‍රචාරය කරන ගීත සඳහා කර්තෘභාග ගෙවීම කළ යුතුම යි. හැබැයි දැන් ගීත සඳහා ගෙවීම් කරද්දී මුල් ගීතයට නැතිනම් හොරකම් කර පසුව ගැයූ ගීතයට ද ගෙවිය යුත්තේ යන වග අවධානයට යොමු විය යුතු කාරණයක් වී තිබෙනවා. විශේෂයෙන් යුග ගීත සම්බන්ධයෙන් වැඩි අවධානයක් යොමු කළ යුතුයි. මොකද යුග ගීත හොරකම දිගින් දිගටම සිදුවෙමින් තිබෙන හින්දා. අනුන්ගේ ගී ගයන ගායක ගායිකාවන් නිසා ගීත සඳහා කර්තෘභාග ගෙවීම අවුල් සහගත නොවෙන්න වග බලා ගත යුතුයි.සරත් ද අල්විස්කර්තෘභාග සෑම නිර්මාණයකටම හිමි විය යුතුයි. අදාළ නිර්මාණකරුවන්ට එම හිමිකම් ගෙවීම විද්‍යුත් මාධ්‍ය ආයතනවල වගකීමක්. කැමරා ශිල්පියාට ඡායාරූප සඳහා ගෙවීමක් කරනවා වගේ ගීත සඳහාත් ප්‍රචාරය කරන සෑම වාරයකදීම එම ගී ප්‍රචාරය කරන විද්‍යුත් මාධ්‍ය ආයතන ගෙවීමක් කිරීමට බැඳී සිටිනවා. ඒත් කියන්න කනගාටුයි. ‘සිරස’ සහ ‘රංගිරි ශ්‍රී ලංකා’ හැර වෙන කිසිම විද්‍යුත් මාධ්‍ය ආයතනයකින් මට නම් මෙතෙක් කර්තෘභාග ගෙවලා නැහැ.සංගීත පාර්ශවය සඳහා කර්තෘභාග ගෙවීමේ දී පුංචි ගැටලුවක් මතු වෙනවා. එක ගීතයක තනු නිර්මාණය සහ සංගීත සැපයීම දෙදෙනෙකු කර තිබෙන විට දී තමයි එම ගැටලුව මතුවෙන්නේ. එවිට කළ යුත්තේ සංගීතඥයාට කර්තෘභාග ගෙවීමයි. ඔහු සදාචාරාත්මක විය යුතුයි තමාට ලැබෙන කර්තෘභාග මුදලින් කොටසක් අදාළ ගීතයේ තනු නිර්මාණකරුවාට ද දීමට. එවිට ගැටලුවක් මතු වෙන්නේ නැහැ. කෙසේ හෝ මෙම කර්තෘභාග ගෙවීම කඩිනමින් ක්‍රමවත් පරිදි ගෙවීමට තව දුරටත් විද්‍යුත් මාධ්‍ය ආයතන දැනුවත් කළ යුතුව තිබෙන බව නම් පෙනෙනවා.නිරෝෂා විරාජිනීමට නම් කිසිම විද්‍යුත් මාධ්‍ය ආයතනයකින් කර්තෘභාග කියා දෙයක් කවදාවත් ලැබිලා නැහැ. සිරස ගුවන් විදුලියෙන් ඉඳලා හිටලා ගෙවීමක් කරනවා. එය කර්තෘභාග ගෙවීමක් ද කියා දන්නේ නැහැ. ඒ හැර මේ රටේ වෙන කිසිම ගුවන් විදුලි හෝ රූපවාහිනී මාධ්‍ය ආයතනයකින් ගීත ප්‍රචාරය සඳහා එක රුපියලක් වත් මට ලැබිලා නැහැ.උදේ ඉඳලා රෑ වනතුරු අපේ ගීත ප්‍රචාරය කරන විද්‍යුත් මාධ්‍ය ආයතන කර්තෘභාග ගෙවීමේ වගකීම පැහැදිලිවම පැහැර හැරලා තිබෙනවා. ගීත ප්‍රචාරයේදී සමහර ආයතන අනුග්‍රාහකයින්ගෙන් ද විශාල වශයෙන් ආදායම් ලබනවා. ඒත් අපේ කර්තෘභාග ගෙවන්න වුවමනාවක් ඔවුන්ට නැහැ. කර්තෘභාග නොගෙවන විද්‍යුත් මාධ්‍ය ආයතනවලට දඬුවම් ලබා දිය හැකි වන පරිදි රජයේ මැදිහත් වීමෙන් නීති සම්පාදනය විය යුතුයි කියා මම හිතනවා.උපුල් ශාන්ත සන්නස්ගලපදනම් වශයෙන් ගෙවනු ලබන මූලික ගෙවීම රුපියල් පන්දාහේ සිට හැත්තෑ පන්දාහ දක්වා මා ලබා තිබෙනවා. හැබැයි එම මුදල කර්තෘභාග ගෙවීමක් ලෙස සලකන්න බැහැ. විද්‍යුත් මාධ්‍ය මඟින් ගීත ප්‍රචාරය කිරීමේදී තමයි කර්තෘභාග ගෙවීමක් කෙරෙන්නේ.මා ලියූ ගීත සඳහා එවැනි කර්තෘභාග ගෙවීමක් ‘සිරස’ ගුවන් විදුලිය හැර වෙන කිසිදු ආයතනයකින් හෝ පුද්ගලයකු විසින් මෙතෙක් ගෙවා නැහැ. අද මාධ්‍ය ආයතන මෙහෙයවන්නේ ප්‍රාග්ධන හිමිකරුවන්. ඉතින් ප්‍රාග්ධන මිනිසා බිහිවෙලා ලේ, මස්, ඇට, නහර වලින් හැදුණු මිනිසා නැති වෙලා. මස් රාත්තලම ගන්නා ශයිලොක් වගේ ප්‍රාග්ධන රොබෝවරයා ‘ලේ, මස්, ඇට, නහර නිර්මාණකරුවා’ ව සූරා කරනවා.විශේෂයෙන්ම මෙය මනුස්සයාගේ ආචාරධර්ම සමඟ බැඳුණු කාරණාවක්. බොහෝ ගී තැටි අලෙවියෙන්, රිංගින් ටෝන්ස්, විදේශ ප්‍රසංග සහ දේශීය ප්‍රසංග ආදියෙන් මුදල් උපයද්දී තමන් ගයන ගීත නිර්මාණය කිරීමට දායක වූ ගී පද රචකයින්ට සහ සංගීතඥයින්ටත් කිසියම් ගෙවීමක් ලබා දීම ගායන ශිල්පීන්ගේ ද ආචාර ධර්ම සමඟ බැඳී තිබෙන කරුණක්. (පෞද්ගලිකව මට නම් ‘ස්තූතියි’ කිව්වත් මම එය ගෙවීමක් ලෙසයි සලකන්නේ.) කෙසේ වුවත් ගීත ප්‍රචාරයේ දී නිර්මාණකරුවන්ට කර්තෘභාග ගෙවීම සඳහා විධිමත් වැඩ පිළිවෙළක් සකස් විය යුතුව තිබෙනවා.උරේෂා රවිහාරිඅපේ නිර්මාණයන්ට කර්තෘභාග ලැබෙනවා නම් එය ඉතා අගය කළ හැකි කාර්යයක්. මට නම් ‘සිරස’ ගුවන් විදුලියෙන් පමණයි මෙතෙක් ගෙවීමක් කර තියෙන්නේ. වෙන කිසිම විද්‍යුත් මාධ්‍යයකින් කිසිදු ගෙවීමක් කරලා නැහැ.සංගීත ක්ෂේත්‍රයේ කාටවත්ම ස්ථාවර පැවැත්මක් නැහැ. එම නිසා හැම කලාකරුවෙකුටම ඔවුන්ගේ නිර්මාණ සඳහා කර්තෘභාග ගෙවනවා නම් එය මොනතරම් වටිනා සේවයක් ද? අඩුම වශයෙන් දැනට තරුණ පරපුරට නැතත් ක්ෂේත්‍රයේ ජ්‍යෙෂ්ඨයින්ටවත් නිසියාකාරව කර්තෘභාග ගෙවිය යුතුයි.එය ජාතික යුතුකමක් මෙන්ම වගකීමක් කියලා මම කල්පනා කරනවා.චන්දන ලියනආරච්චිඅද තරගකාරිත්වය හරහා තමයි සියල්ල සිදුවෙන්නේ. ගීත ප්‍රචාරය කරවා ගන්න වුවමනාව මිස ඒවාට හිමිකම් ලෙස කර්තෘභාග ලබාගන්න ඇතැම් ශිල්පීන් උනන්දුවක් දක්වන්නේ නැහැ.අපේ ගීත ප්‍රචාරය කරන විද්‍යුත් මාධ්‍ය මඟින් අපට කර්තෘභාගය ගෙවනවා නම් අපි කැමැතියි. මන්ද, නිර්මාණකරුවන්ගේ හිමිකම් ලබාදීම සාධාරණ ක්‍රියා කලාපයක් වන නිසා.මට මේ වනතුරු කර්තෘභාග ලෙස ගෙවීමක් කර තියෙන්නේ එකම එක ගුවන් විදුලි නාළිකාවකින් පමණයි. (නම කියන්න නම් බැහැ) කොහොම හරි බහුතරයක් ගුවන් විදුලි සහ රූපවාහිනී සේවාවන් නිර්මාණකරුවන්ගේ හිමිකම් ලෙස කර්තෘභාග නොගෙවීම අසාධාරණ බව කිව යුතුව තිබෙනවා.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post></root>