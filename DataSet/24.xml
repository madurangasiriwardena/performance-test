<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=r1009302</link>
    <topic>කිරිබත්ගොඩ උප තැපැල් හලේ ඉඩකඩ සීමිතයි</topic>
    <author>කැලණිය සමූහ එඩ්වඩ් වීරසිංහ</author>
    <content>වසර ගණනාවක සිටම කිරිබත්ගොඩ නගරය සඳහා ඇත්තේ උප තැපැල් කාර්යාලයකි. එයද පිහිටා ඇත්තේ සාප්පු සංකීර්ණයක ඉතා කුඩා ඉඩ ප්‍රමාණයක් ඇති ස්ථානයක ඉහළ මහලයේය.මේ නිසා මාසික විශ්‍රාම වැටුප් ලබාගැනීමට පැමිණෙන වයස්ගත අයටද, සෙසු ජනතාවට මෙන්ම මෙහි රාජකාරි කරන නිලධාරීන්ට ද දැඩි අපහසුතාවන්ට මුහුණ පෑමට සිදු වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=r1009303</link>
    <topic>කලාවට උපන් හපන්කම් ඇති නිර්මාණ ශිල්පියෙක්</topic>
    <author>කැලණිය විශේෂ - ලයනල් පී. පෙරේරා</author>
    <content>සිතුවම් කලාව, ගොක් කලාව , මුර්ති ශිල්පය , කැටයම් කලාව, පසුතල නිර්මාණ ශිල්පය, රිජිපෝම් නිර්මාණ, පසාරු කැටයම් ආදිය පමණක් නොව එළවළු කැටයම් කලාවද විස්මිත අයුරින් නිමවන දක්‍ෂ කලා ශිල්පියෙකි රොජර් එඩ්වඩ්.කැලණිය ගෝනවල පදිංචි රොජර් උපන් හැකියාව තුළින් ස්වෝත්සාහයෙන් කලා ලොව ජයගැනීමට වැර දරන්නෙකි. විවාහක එක් දරු පියකු වන ඔහුට මේ විස්කම් මැවීමට බිරිය පුෂ්පා පෙරේරා සහයෝගය ලබා දෙයි. ප්‍රදේශයේ පි‍්‍රය සම්භාෂණ විවාහ මංගල උත්සවයන්හි මංගල පෝරුවේ සිට කෑම මේසය සරසන විවිධ එළවළු නිර්මාණයන්ද බිහිකරන රොජර් , එය තම ආත්ම තෘප්තිය වෙනුවෙන් කරන සේවයක් බව පැවැසීය.රොජර් අධ්‍යාපන ලැබ ඇත්තේ දෙහිවල ශාන්ත මරියා විදුහලිනි. එවකට එහි විදුහල්පති වශයෙන් කටයුතු කළ ප්‍රවීණ නාට්‍යවේදී බෙන් සිරිමාන්න මහතා රොජර්ගේ කලාව පිළිබඳව ඇති දැනුම හා පි‍්‍රයතාවය හොඳින් හඳුනාගෙන එය වැඩි දියුණු කර ගැනීමට මහත්සේ අතදුන් බව ඔහු පැවැසීය.ඕනෑම නිර්මාණයක් දුටු පමණින් එය එලෙසම නිම කිරීමට තමාට හැකියාව ඇති බව පවසන රොජර් මේ දිනවල ජනාධිපති මහින්ද රාජපක්‍ෂ මහතාගේ රුව රිජිපෝම්වලින් නිර්මාණය කිරීමට සූදානමින් සිටී. අමෙරිකා ජනාධිපති බැරැක් ඔබාමා සහ ඔහුගේ ආර්යාවගේ රුව රිජිපෝම් වලින් නිර්මාණය කැර තම නිවෙසේ අලංකාරයට තබා තිබේ. රොජර් ගෝනවල, කැලණිය පල්ලිය පාරේ පදිංචිය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=r1009304</link>
    <topic>කෑම එක පසෙක තබා දිව ගිය දියණිය බිම ඇදගෙන වැටුණා</topic>
    <author>වාද්දුව සමූහ එස්. ආර්. පියදාස</author>
    <content>මිය ගොස් සිටින තම දියණියගේ කුඩා දරුවා ළදරු පාසලේ නැති බව දැන ගත් ඇය අනුභව කරමින් සිටි කෑම එක පසෙක තබා පාරට දිව ගිය බවත් එසේ දිව යන අතර බිම වැටුණු අතර නැගිට සිටියේ නැති බැවින් වාහනයක දමාගෙන පාණදුර රෝහලට ගෙන ගිය පසු ඇය මිය ගොස් ඇති බව දැන ගැනීමට ලැබුණ බවත් මරණ පරීක්ෂණයකදී සාක්කි දුන් වාද්දුව දකුණු පොතුපිටියේ සුසෙමිහේවාගේ දමයන්ති නමැති කාන්තාවක් කීවාය.වාද්දුව හදිසි මරණ පරීක්ෂක සාම විනිසුරු එල්. එස්. කුරුප්පු මහතා පාණදුර මූලික රෝහලේදී මේ මරණ පරීක්ෂණය පැවැත්වූයේ වාද්දුව දකුණු පොතුපිටියේ සුසෙමිහේවාගේ චතුරංගි තිළිණ රත්නසිරි (21) තරුණ එක් දරු මවගේ මරණය සම්බන්ධයෙනි.වාද්දුව පොලිසියේ පොලිස් කොස්තාපල් සරත් මහතාගේ් මෙහෙයවීම යටතේ වැඩිදුරටත් සාක්කි දුන් එම කාන්තාව පැවසුවේ මියගිය තම දියණියගේ ස්වාමි පුරුෂයා විදේශගත රැකියාවක් කරන අතර ඇය එකම දරුවා බලා කියාගෙන නිවෙසේ සිටින අතර සිද්ධිය වූ දවසේ ඇයගේ දරුවා ළදරු පාසලේ නැති බවත් ඇයගේ නැන්දම්මාගේ නිවසට ගොස් නොමැති බව දැන ගැනීමට ලැබීම නිසා ඇය ගනිමින් සිටි ආහාර එක පසෙකින් තබා දරුවා සෙවීමට මෙසේ දිව ගිය අවස්ථාවේ බිම වැටුණු බවයි.ඇය නැවත නැගිට සිිටියේ නැති බැවින් පාණදුර රෝහලට ගෙන ගිය අතර එහිදී දියණිය මිය ගොස් ඇති බව දැන ගැනීමට ලැබුණ බවද කීවාය. මිය ගිය කාන්තාවගේ නැන්දම්මා වන කෝවිල වත්තගේ අයිරාංගනී නැමැත්තියක්ද මරණ පරීක්ෂණයේදී සාක්කි දුන් අතර පාණදුර අධිකරණ වෛද්‍ය නිලධාරී දොස්තර බන්දුල අබේසිංහ මහතා පශ්චාත් මරණ පරීක්ෂණය පැවැත්වීය.ඒ වන විටත් මිය ගිය තැනැත්තියගේ ගලනාලයේ නොදිරවූ ආහාර තිබී ඇති අතර ඇයගේ මරණයට හේතුව දැන්වීම කල් තැබූ අධිකරණ වෛද්‍යවරයා ඇයගේ සිරුරේ කොටස් රජයේ රස පරීක්ෂකවරයා වෙත යවා වාර්තාවක් ලබා ගන්නා ලෙස වාද්දුව පොලිසියට දැනුම් දුන්නේය.වෛද්‍යවරයා මරණයට හේතුව වාර්තා නොකිරීම නිසා විවෘත තීන්දුවක් ප්‍රකාශයට පත් කළ මරණ පරීක්ෂකවරයා එම මරණය පිළිබඳව වැඩිදුර පරීක්ෂණ පවත්වන ලෙස වාද්දුව පොලිසියට නියෝග කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=r1009305</link>
    <topic>අඩුපාඩුවලින් අඩු නැති වනවාසල දුම්රිය පළ</topic>
    <author>කඩවත සමූහ සී.සී. චන්ද්‍රසේකර</author>
    <content>දිනකට පන්දහසකට වැඩි ජනතාවක් එහා මෙහා යන වනවාසල දුම්රියපළේ අඩුපාඩු රැසකි. ප්‍රධාන දුම්රිය මාර්ගයේ අගනුවරට සමීපව පිහිටා තිබුණද මෙහි මගී ජනතාවට මූලික පහසුකම් පවා නොවීම කනගාටුවකි.දුම්රිය පළේ ඇත්තේ් අතේ ඇඟිලි ගණනටත් අඩු බංකු සංඛ්‍යාවකි. මේ නිසා දුම්රියක් පැමිණෙන තුරු මගින් වැඩිදෙනාට බොහෝ වේලාවක් සිටගෙන සිටීමට සිදුව තිබේ. වයස්ගත කාන්තාවෝ, ගැබිනි මවුවරු පවා ඒ අතර වෙති. රාත්‍රි කාලයට දුම්රියපළේ හරි අඩකට වඩා අඳුරුය. මඟීන්ට හදිසි ශරීර අවශ්‍යතාවක් සිදු කර ගැනීමට පවා මෙහි ඉඩ පහසුකම් නොමැත. ජල සැපයුම් පවා නොවීම ඊට හේතුවයි.වනවාසල දුම්රියපළේ සිට දුම්රිය පාලක මැදිරිය ඇමතීමේ පහසුකමක් පවා නොවේ. දුම්රිය ප්‍රමාදයන් පිළිබඳ දුම්රිය ගමන් විස්තර පිළිබඳ තොරතුරු මඟී ජනතාව වෙත ලබාදීමට මේ නිසා එහි වගකිවයුතු නිලධාරීන්ට නොහැකි වී තිබේ.ප්‍රධාන දුම්රිය මඟේ කීනවල-මගලෙගොඩ ආදී උප දුම්රිය පළවලට පාලක මැදිරිය ඇමතීමේ පහසුකම් ලබාදී තිබුණත් වනවාසල වැනි අගනුවරට සමීප දුම්රිය පළකට එම පහසුකම නොවීම කනගාටුවක් බව මේ පිළිබඳ අදහස් පළ කරන වනවාසල දුම්රිය මඟී සංගමයේ සභාපති පී. ඩී. ගුණසිරි මහතා .අපේ සංගමයේ වියදමින් හෝ මේ පහසුකම් ලබාදීමට අප සූදානම්. එහෙත් නිලධාරීන්ගෙන් ඊට නිසි ප්‍රතිචාරයක් නොලැබීම කනගාටුවක්.දුම්රියපළේ පළමු වේදිකාව ගිලා බහිමින් තිබෙනවා. එම වේදිකාව දැනට පවතින මට්ටමට වඩා උස්කොට බැඳිය යුතුයි. දුම්රියපළේ ශබ්ද විකාශන යන්ත්‍ර සවිකොට වසර ගණනාවක් වෙනවා. එහෙත් කිසිම දිනයක දුම්රිය පැමිණීම් පිළිබඳ ඉන් දැනුම් දෙන්නේ නෑ.දුම්රියපළ අසල ත්‍රිරෝද රථ රියැදුරු කේ. ඒ. ආර්. රනිල් මහතා (28) - පාසල් ළමයින් සහ රථවාහන විශාල ප්‍රමාණයක් දිනකට මේ දුම්රිය මාර්ගය හරහා යනවා. මෙතැනට ආරක්ෂිත ගේට්ටුවක් සවිකරලා නැහැ. විදුලි සංඥා පුවරු සවිකරලා තිබුණත් ඒවා වැඩ කරන්නේ නැහැ. දැනට අනතුරු විස්සක් පමණ සිදුවෙලා දස දෙනෙක් පමණ මියගොස් තිබෙනවා.වනවාසල උප දුම්රිය ස්ථානාධිපති ලක්ෂිත මනෝජ් චතුරංග මහතා පැවැසුවේ මේ දුම්රියපළ දුෂ්කරතා රැසක් මධ්‍යයේ පවත්වාගෙන යන බවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=r1009306</link>
    <topic>අසරණ හිමි නමට පිහිට වුණොත් පින්</topic>
    <author>අතුරුගිරිය විශේෂ - වික්‍රම සමරසිංහ</author>
    <content>වයෝවෘද්ධ, ඇසක් අන්ධ, පාදයක් අහිමි,ජීවත් වීමට අවශ්‍ය දාන මාන පිරිකර නොලැබෙන ඉතා අසරණ දිවියක්, ගත කරන, ආගමික වත්පිළිවෙත්වල යෙදෙන හිමි නමක් අතුරුගිරිය, වල්ගම, කොට්ටාව පාරේ අංක 389 ලිපිනයේ කුඩා කුටියක වාසය කරයි. උන් වහන්සේ බදුගම සුමංගල හිමිය.අංග විකල හා වයස්ගත තත්ත්වය නිසාම ජීවිතය යහන මතට සීමා වී සිටින බදුගම සුමංගල හිමිට උරුම වූ පන්සලක් පමණක් නොව ඇප උපස්ථාන කිරීමට හාමුදුරුවරු හෝ දායක දායිකාවන් ද නැත.බදුගම සුමංගල හිමි මෙසේ කීය.මගේ වයස අවුරුදු 80 යි. මහණ වෙලා වසර 22 යි. මා ඉපදුනේ සහ හැදුනේ මතුගමට අයත් බදුගම ප්‍රදේශයේයි. කුඩාකල සිටම මා ධාර්මිකයි. එකළ මහණ වෙන්න වෑයම් කළත් එය බැරිව ගියා. ඉගෙනීමෙන් පසු රැකියාවක් කර විවාහ වුණා. දරුවන් ඉන්නවා. ජීවිතය ගැන පසුව කල කිරී අම්බලන්ගොඩ ගල්දූවේ සේනාසනයේදී පැවිදි වී ගාල්ල ඇල්ලකන්ද ආරණ්‍යයක ද ඊට පසු තලල්ල කැකුණදුර ඕවිටේ පන්සල භාරවද සේවය කළා.මා ඒකාලේ සිවුරක් මහන්න ගිහින් මගේ අතින්ම ඇසක ඉඳිකටුව ඇනී ඇස අන්ධ වුණා. පසුව කකුලක පොඩි තුවාලයක් වැලඳීමෙන් කකුල කපන්න වුනා. මා දැන් ඉතා අසරණයි. දුවගේ නිවස අසල කුඩා කුටියක් තනා දී ඇයට හැකි පමණින් මට ඇප උපස්ථාන කරනවා.මට උදව්වක්, උපකාරයක් ලබාදෙන්න පින්වතෙක් හෝ සංවිධානයක් ඉදිරිපත් වන්නේ නම් ඒ අයට ලොකු පිනක් අත්වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009301</link>
    <topic>පොදු රද මඩුලු ක්‍රීඩා උළෙලට ශ්‍රී ලංකා පිල අද පිටත් වෙයි</topic>
    <author>පි‍්‍රන්ස් ගුණසේකර</author>
    <content>ඉන්දියාවේ නවදිල්ලි නුවර පැවැත්වෙන පොදු රාජ්‍ය මණ්ඩලීය ක්‍රීඩා උළෙලට සහභාගීවන ශ්‍රී ලංකා කණ්ඩායම අද පස්වරු 2.30ට පිටත්වේ.ක්‍රීඩක ක්‍රීඩිකාවන් 93ක් හා නිලධාරීහු 44ක් ද සමන්විත 137ක ගෙන් යුත් ශ්‍රී ලංකා පිලේ නායකත්වය පොදු රාජ්‍ය මණ්ඩලීය ක්‍රීඩා රන් පදක්කම්ලාභී චින්තන ගීතාල් විදානගේට හිමිව ඇත.ශ්‍රී ලංකා ක්‍රීඩක ක්‍රීඩිකාවෝ පිහිනුම්, රිද්මයානුකූල පිහිනුම්, දුනුවිදීම, මලල ක්‍රීඩා, බැඩ්මින්ටන්, බොක්සිං, පාපැදි, ජිම්නාස්ටික්, ඉලක්කයට වෙඩි තැබීම, රග්බි, ස්කොෂ්, ටේබල් ටෙනිස්, ටෙනිස්, බර ඉසිලීම හා මල්ලවපොර තරග ඉසව්වලට සහභාගී වෙති.පොදු රාජ්‍ය මණ්ඩලීය ක්‍රීඩා උළෙලට සහභාගීවන ශශ්‍රී ලංකා පිලට ඔලිම්පික් නිවහනේ දී ක්‍රීඩා ඇමැති සී. බී. රත්නායක මහතා ඊයේ සුබපැතුම් එක් කළේය.එහිදී ක්‍රීඩා ඇමැතිවරයා පැවැසුවේ නවදිල්ලි නුවර දී මෙවර පොදු රාජ්‍ය මණ්ඩලීය ක්‍රීඩා උළෙල පැවැත්වීම ශ්‍රී‍්‍ර ලංකාවට ඉමහත් ආඩම්බරයක් වන බවය.“අපේ අසල්වැසි හිතමිතුරු ඉන්දියාවේ මේ ක්‍රීඩා උළෙල පැවැත්වීම ගැන නොයෙක් මත පළවුණා. ඉන්දියාව වැඩක් භාරගතහොත් එය සාර්ථකව ඉටුකරන බව අපේ විශ්වාසය වුණා.විශාලතම පිරිසක් සහභාගීවන මේ ක්‍රීඩා උළෙල සාර්ථකව පැවැත්වීම ගැන අපේ විශ්වාසය කිසිදා අඩුවුණේ නෑ” ඇමැතිවරයා පැවැසීය.අපේ ක්‍රීඩක ක්‍රීඩිකාවන් විශාල ආත්ම විශ්වාසයකින් මේ තරගාවලියට එක්වෙනවා. ඒ නිසා අපට ජයග්‍රහණ අත්කර ගැනීමට හැකියාව තිබෙනවා” යැයි ක්‍රීඩා ඇමැතිවරයා වැඩිදුරටත් පැවැසීය.මේ අවස්ථාවට ඉන්දීය මහ කොමසාරිස් අශෝක් කේ කාන්තා මහතාද සහභාගී විය. ඒ මහතා පැවැසුවේ දිල්ලි නුවරට පැමිණෙන ක්‍රීඩක ක්‍රීඩිකාවන් සුහදව පිළිගෙන අවශ්‍ය සියලු පහසුකම් සැපයීමට ඉන්දීය රජය කටයුතු යොදා ඇති බවයි. ලොව විශාලතම ක්‍රීඩා උළෙලක් වන මෙය සංවිධානය ඉතා සංකීර්ණ වූවත් එම අභියෝගය සාර්ථකව ජයගන්නා බවද ඔහු පෙන්වා දුන්නේය. පොදු රාජ්‍ය මණ්ඩලීය ක්‍රීඩා උළෙල ලබන මස 3 වැනිදා සිට 14 වැනිදා දක්වා පැවැත්වේ.ශ්‍රී ලංකා පිල මෙසේ ය.පිහිනුම් හේෂාන් උනම්බුව (නිදහස් ආර හා ළය ආර), මැතිව් අබේසිංහ (නිදහස් ආර), කොන්රඩ් ෆ‍්‍රැන්සිස් (සමනළ ආර ළය ආර), මාධවී වීරතුංග (නිදහස් ආර), ගිහාරා අමරසිංහ (පසුපස ආර), ළිහිණි තාෂියා (නිදහස් ආරය), එලීෂා ගෝමස් හා දෙහෙරා කැටිජෙආරච්චි (රිද්මයානුකූල පිහිනුම්) ලක්‍ෂ්මන්, නිලූක හා සුනිල් අමරසිංහ (ආබාධිතයන්ගේ පිහිනුම්) තරඟදුනු විදීම : ප්‍රසාදිනී සල්ගාදු ඉÁද්‍රනාත් පෙරේරා, චමින්ද රාජසිංහ, සංගීත් සෙනෙවිරත්නමලල කී‍්‍රඩා : චන්ද්‍රිකා සුභාෂිණී (මී. 400), එන්. සී. ඩී. පි‍්‍රයදර්ශනී (දුර), නදීකා ලක්මාලී (ගාල්ල) ෂෙහාන් අබේපිටිය (මී.100, මී. 200), ප්‍රසන්න අමරසේකර (මී. 400ඔ4), රෝහිත පුෂ්පකුමාර (400 ඔ 4 ), උදිත ගයාන් (400ඔ 4 ),කසුන් සෙනෙවිරත්න (40ඔ4 ),චමින්ද විජේකෝන් (මී. 1500) මංජුල කුමාර (උස) දනුෂ්ක නලීන් (400 ඔ 4 ),සලිත තරංග (400ඔ 4 ), නලින් පි‍්‍රයන්ත (උස), තනුජ විදුරංග, කේ. පී. ජයතිලක (ආබාධිතයන්ගේ තරග මී 100)බැඩ්මින්ටන් - රේණු චන්ද්‍රිකා , සුබෝධා කුමාරි, තිළිණ ජයසිංහ නිලූක කරුණාරත්න, දිනූක කරුණාරත්න, මේනක කරුණාතිලකබොක්සිං - චමින්ද තෙන්නකෝන් (කි. ග්‍රැ.49), ඩී.එම් . සමරසේකර (කි. ග්‍රැ. 52), කමල් සමීර (කි. ග්‍රැ.60), මංජු දිනේෂ් (කි. ග්‍රැ. 56), අසංක ඉÁද්‍රජිත් (කි. ග්‍රැ.64), රනිල් තරංග (කි. ග්‍රැ. 75), සුරංග මුදන්නායක (කි. ග්‍රැ. 69)පාපැදි - ලක්‍ෂ්මන් විජේරත්න , ජනක හේමන්ත, ඩේන් නුගේරා, ලක්‍ෂිත සඳකැළුම්, ලසන්ති ක්‍රිෂාන්තිජිම්නාස්ටික් - චතුරි අබේසුන්දර, තරිදු පත්තවිපෙරුම, ප්‍රසාද් සමීර, නදීක සුරංගරගර් පිල- ප්‍රදීප් ලියනගේ, ගයාන් වීරරත්න, සාලිය කුමාර , මොහොමඩ් සලාහුඩීන්, සංජීව ජයසිංඑ, ෆසීල් මරීජා, සජිත් සාරංග, රොෂාන් වීරරත්න, දර්ශන ඇටිපොල, රදීක හෙට්ටිආරච්චි, ජයේන්ද්‍ර කාර්තේලිස්, චතුරංග ප්‍රනාන්දු, නුවන් හෙට්ටිඅරච්චි, මිත්‍ර ජයසිංහ, චූලා සුසන්ත, සාලිය හදපාන්ගොඩ, චානක චමින්ද, නෙරංජන් ජූඩ්, කසුන් සිල්වා, එස්. සූරියබණ්ඩාර, ධනුෂ්ක පෙරේරා, ඩිලාන් සොයිසා,වෙඩිතැබීම- ඊ. එම්. සේනානායක, සරත් චÁද්‍රසිරි, මංගල සමරකෝන්ස්කොෂ් - ෂාරියා ගුරුගේ, නවීන් සමරසිංහටේබල් ටෙනිස් - ඉෂාරා මධුරංගි, නුවනි නවෝද්‍යා, කාවින්ද්‍රි රක්මාලී , රොහාන් සිරිසේන, දිනේෂ් දේශපි‍්‍රය, නිර්මල බණ්ඩාරටෙනිස් - හර්ෂන ගොඩමාන්න, තංගරාජ් දිනේෂ් කාන්තන්, අමිරිත් මුත්තයියා, රජීව් රාජපක්‍ෂබර ඉසිලීම - චිංතන ගීතාල් (කි. ග්‍රැ. 69) ඉන්දික චතුරංග, රොමේෂ් රක්‍ෂිත (කි. ග්‍රැ. 85), මංජුල සම්පත්, සංගීත් පි‍්‍රයන්ත කමල් බණ්ඩාර (කි. ග්‍රැ. 56) සුදේශ් පීරිස්, සනත් සිරිසේන, සඳුන් වාසනා (ආබාධිතයන්ගේ තරග)මල්ලවපොර- සමන් දිනේෂ (කි. ග්‍රැ. 60), රොෂාන් ඉන්දික (කි. ග්‍රැ. 66)සංචාරයට එක්වන නිලධාරීන් මෙසේය.මලල ක්‍රීඩා - චන්දන ඒකනායක,, ජයසේන රොද්‍රිගු , වයි. කේ. කුලරත්න, භද්‍රා ගුණවර්ධන,පිහිනුම් - මොහොමඩ් නවාෆ් , යූ. එච්. සුගත්, නයනා කැටිපේආරච්චිදුනුවිදීම - නිශ්ශංක චÁද්‍රසිරි, බැඩ්මින්ටන් ජයවීර බණ්ඩාර, බොක්සිං – ඩයන් ගෝමස්, හර්ෂ කුමාර, හේමන්ත වීරසිංහ,පාපැදි – ඊ. එම්. දිසානායක, අජිත් පි‍්‍රයන්ත, ජිම්නාස්ටික් - උදාරා ලියන්වල, අරුණ ප්‍රසාද්, වෙඩිතැබීම – කේ. ඩබ්ලිව්. එඩීමා , ස්කොෂ් - කිත්සිරි ද සිල්වා, ටේබල් ටෙනිස්, ජී. ජී. වීරක්කොඩි, මහින්ද ඇල්ලේපොල, ටෙනිස් - විපුල් පෙරේරා, රොහාන්ද සිල්වා , බර ඉසිලීම – බර්නාඩ් පෙරේරා, නිශාන්ත අතුකෝරල, රුක්‍ෂාන් ගුණතිලක, පැරා බර ඉසිලීම - ආර්. ජී. බෝගොඩවත්ත, මල්ලවපොර - සුරේශ් බැප්ටිස්ට්.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009302</link>
    <topic>කනගාටුව පළ කිරීම පකිස්තානු ක්‍රිකට් ප්‍රධානී ප්‍රතික්ෂේප කරයි</topic>
    <author>ලන්ඩනය (ඒ.එෆ්.පී)</author>
    <content>මුදලට තරග පාවාදීමේ අර්බුදය සම්බන්ධව කරුණු සොයා බැලීම සඳහා එංගලන්තය බලා පිටත් වූ පාකිස්තානු ක්‍රිකට් ප්‍රධානී ඉජාස් බටි එංගලන්ත ක්‍රීඩකයන් ද තරග පාවාදීමේ අර්බුදයට සම්බන්ධ වී ඇතැයි කළ ප්‍රකාශය ගැන සමාව ඇයදීම ප්‍රතික්ෂේප කළේය.ජගත් ක්‍රිකට් ප්‍රජාව විමතියට පත් කරමින් පකිස්තානු පිලේ එංගලන්ත සංචාරය අතරතුරදී පකිස්තානු ක්‍රීඩකයෝ කීපදෙනෙකු තරග පාවා දීමේ චෝදනාවට හසුවීමෙන් පසුව පකිස්තානු ක්‍රිකට් ප්‍රධානී ප්‍රකාශයක් නිකුත් කරමින් කියා සිටියේ එංගලන්ත ක්‍රීඩකයන් කීප දෙනෙකු ද තරග පාවා දීමට කටයුතු කළ බවට තමාට වාර්තා වී ඇති බවය.ප්‍රකාශයත් සමඟ එංගලන්ත ක්‍රිකට් ක්‍රීඩාව තැති ගැන්මට ලක්වූ අතර පකිස්තානු ක්‍රිකට් ප්‍රධානීන්ගේ චෝදනාව අසත්‍ය එකක් බව පවසමින් එංගලන්ත ක්‍රිකට් බලධාරීහු කියා සිටියේ ඔහු එවැනි ප්‍රකාශයක් කිරීම පිළිබඳව සිය කනගාටුව ප්‍රකාශ කළ යුතු බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009303</link>
    <topic>සිමෙන්යා දිල්ලි නොයයි</topic>
    <author>නවදිල්ලිය (ඒ.එෆ්.පී.)</author>
    <content>මීටර් 800 කාන්තා ධාවන ඉසව්වේ ලෝක සූරිය වන දකුණු අපි‍්‍රකාවේ කැප්ටර් සිමෙන්යාට පිටකොන්දේ ඇතිවූ ආබාධයක් හේතුවෙන් මෙවර පොදු රාජ්‍ය මණ්ඩලයීය ක්‍රීඩා උළෙලෙන් ඉවත්වීමට සිදුවී ඇත.සිමෙන්යා ජොහැනස්බර්ග් නුවර දී වෛද්‍ය පරීක්ෂණයකට භාජනය කළ බවත් එහි දී ඇයට පිටකොන්දේ ආබාධයක් ඇතිවී තිබෙන බැව් අනාවරණය වූ බවත් දකුණු අපි‍්‍රකානු කණ්ඩායමේ ප්‍රධාන වෛද්‍ය නිළධාරී ෂොයිබ් මන්ජ්රා පැවසුවේය.2011 ලෝක මළල ක්‍රීඩා සූරතාවලියට හා 2012 ඔලිම්පික් ක්‍රීඩා උළෙලට තරග වැදීමේ අරමුණින් පසුවන සිමෙන්යා ආබාධය සහිතව මේ ක්‍රීඩා උළෙලට සහභාගි කරවීමේ අවදානම ගැනීමට නොහැකි බව ඔහු වැඩි දුරටත් සඳහන් කළේ ය.19 හැවිරිදි සිමෙන්යා මෙවර පොදු රාජ්‍ය මණ්ඩලයීය ක්‍රීඩා උළෙලට සහභාගි වන දකුණු අපි‍්‍රකානු කණ්ඩායමට නම් කරනු ලැබුවේ පසුගිය අගෝස්තු මාසයේදී ය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009304</link>
    <topic>සමස්ත ලංකා පාසල් ක්‍රීඩා උළෙලේ පිට පළාත් ක්‍රිඩකයන්ගෙන් වැඩි දස්කම්</topic>
    <author>ජගත් ගුණවර්ධන</author>
    <content>සමස්ත ලංකා පාසල් ක්‍රීඩා උළෙලේ ඊයේ (29) ප්‍රථම දිනයේදී අවසන් වූ ඉසව්වලින් පිට පළාත් ක්‍රීඩක ක්‍රී‍්‍රඩිකාවෝ වැඩි දස්කම් දැක්වූහ.කොළඹ සුගතදාස ක්‍රී‍්‍රඩාංගණයේ පැවැත්වෙන මේ ක්‍රීඩා උළෙලට ක්‍රී‍්‍රඩක ක්‍රීඩිකාවෝ 6795 ක් සහභාගි වන අතර, දෙවැනි දිනයේ තරග අද (30) පෙරවරු 9.00 ට ආරම්භ වීමට නියමිතය.දුර පැනීම බාලිකා 21 න් පහළ1. එස්. එම්. එස්. එන්. තෙන්නකෝන් (මීටර් 5.46) - ධීරානන්ද ම. ම. වි. පිළිමතලාව.2. පී. සී. වීරකෝන් (මීටර් 5.16) ඉබ්බාගමුව ම. ම. වි.3. පී. වී. ධනුෂ්කා ප්‍රියදර්ශනී (මීටර් 5.08) සා. තෝමස් උසස් බාලිකා වි. මාතර.21 න් පහළ බාලක යගුලිය දැමීම1. හේෂාන් චාමර ෆර්ඩිනන්ඩස් (මීටර් 12.75), සා.බෙනඩික් විදුහල කොළඹ2. ඩී. එස්. ටී. හෙට්ටිආරච්චි (මීටර් 12.02), රාජකීය විදුහල කොළඹ3. දමිත් ජයසිංහ (මීටර් 12.00) (ශාරාලංකාර මහ විද්‍යාලය, ගෝනපීනුවල)උස පැනීම-බාලිකා 17 න් පහළ1. එච්. එම්. එන්. මධුෂානි සිරිවර්ධන, අ/ගලෙන්බිඳුණුවැව මධ්‍ය මහා විද්‍යාලය (මීටර් 1.65) 2. කේ. එච්. ඒ. ඩී. ඩී. කුලතුංග (මීටර් 1.55), පො/සේවාමුක්ත කඳවුර ම.වි. 3. ආර්. පී. ජි. වාසනා ප්‍රබෝධනී (මීටර් 1.50), ධීරානන්ද බා.වි. පිළිමතලාවකේ. එස්. කෙම්පිටිය (මීටර් 1.50), කුලියාපිටිය මලියදේව බා.වි.19 න් පහළ හෙල්ල විසිකිරීම (බාලක)1. ප්‍රමුඛ විජේසේකර (මීටර් 54.03) සා.පීතර වි. බම්බලපිටිය2. ආර්. ප්‍රභාත් කනිෂ්ක (මීටර් 53.87), මාරිස්ටෙලා විදුහල, මීගමුව. 3. එච්. ඒ. රුක්මාල් ශාන්ත (මීටර් 50.64) ආනන්ද ශාස්ත්‍රාලය, ජාතික පාසල, මතුගම.15 න් පහළ දුර පැනීම (බාලිකා)1. ලක්ෂිණි සාරංගි සිල්වා (මීටර් 5.04) ශ්‍රී සුමංගල බා.වි., පානදුර2. නඳුනි ලෝචනා නිලවීර (මීටර් 4.82) මාතර සා. මරියා කන්‍යාරාමය 3. හංසිනී ලියනාරච්චි (මීටර් 4.80), ගේට්වේ ජාත්‍යන්තර පාසල, රාජගිරිය17 න් පහළ කවපෙත්ත (බාලක)1. ඩී. සංජුන සුමනවීර (මීටර් 45.99), රෝයල් ඉන්ස්ටිටියුට් ජාත්‍යන්තර පාසල2. ආර්. එම්. පී. එම්. පී. රත්නායක (මීටර් 43.83) ත්‍රිත්ව විදුහල, මහනුවර.3. එල්. පී. එස්. ද සිල්වා (මීටර් 43.25), රාජකීය විද්‍යාලය, කොළඹ19 න් පහළ රිටි පැනීම (බාලිකා)1. එස්. තනුජා (මීටර් 2.70), අරුණෝදය විද්‍යාලය යාපනය2. ආර්. ජක්ෂනා (මීටර් 2.50), අරුනෝදය විද්‍යාලය, යාපනය3. ආර්. ආර්. එස්. ජී. දිල්රුක්ෂි (මීටර් 2.50), ඒ. රත්නායක මධ්‍ය මහා විද්‍යාලය, වලල.</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009305</link>
    <topic>ස්වොනරීවා පෑන් පැසිෆික් අර්ධ අවසන් පූර්ව වටයට</topic>
    <author/>
    <content>ටෝකියෝ නුවර පැවැත්වෙන පෑන් පැසිෆික් විවෘත කාන්තා ටෙනිස් තරගාවලියේ ඉතාලියේ රොබේටා වින්සි පරදවා අර්ධ අවසන් පූර්ව වටයට පිවිසීමට රුසියාවේ වීරා ස්වොනරීවා සමත් වූවාය.පසුගිය අමෙරිකානු විවෘත ටෙනිස් තරගාවලිය අතර අර්ධ අවසන් පූර්ව වටයට පිවිසි ස්වොනරීවා පෑන් පැසිෆික් තරගාවලියේ අර්ධ අවසන් පූර්ව වටයට පිවිසියේ 6 – 4 ක් හා 6 – 0 ක් ලෙස තුන්වැනි වටයේදී වින්සි පරාජය කිරීමෙනි.අර්ධ අවසන් පූර්ව වටයේදී ඇය බීජිං ඔලිම්පික් උළෙලේ ටෙනිස් රන් පදක්කම දිනු මලීනා දිමෙන්ටීවා සමග තරග කිරීමට නියමිතය.දිමෙන්ටීවා අර්ධ අවසන් පූර්ව වටයට සුදුසුකම් ලැබුවේ ඉතාලියේ ෆ්ලේවියා පනෙටා 6 – 4 ක් හා 6 – 2 ක් ලෙස පරාජය කිරීමෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009306</link>
    <topic>රිච්මන්ඩ්-සා.ජෝශප් සම සූරයෝ වෙති</topic>
    <author>ෆවුස් මොහොමඩ්</author>
    <content>අන්තර් පාසල් 15 න් පහළ පළමු කොටසේ ක්‍රිකට් තරගාවලියේ රිච්මන්ඩ් විදුහල හා සාන්ත ජෝශප් විදුහල අතර පැවති අවසන් මහා තරගයට වර්ෂාව හරස්වීම හේතුවෙන් දෙපිලම සම සූරයන් වශයෙන් නම් කෙරිණි.සී. සී. සී. පිටියේදී පෙරේදා (28) පැවැත්වීමට තිබූ මේ තරගයේ ජයග්‍රහණය බලාපොරොත්තුවෙන් පසුවූ කණ්ඩායම් දෙකෙන්ම ක්‍රීඩකයෝ විශිෂ්ඨතම අවසන් මහා තරගයකට ක්‍රීඩා කිරීමට ඉඩ නොලැබීමේ හේතුවෙන් කනගාටුවට පත්වූහ. ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලැබූ මේ තරගාවලියට පාසල් 81ක් තරග වැදුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=s1009307</link>
    <topic>එක්දින තරගාවලියේ ජය සිම්බාබ්වේ පිලට</topic>
    <author/>
    <content>සිම්බාබ්වේ පිලේ ආරම්භක පිතිකරු බ්‍රෙන්ඩන් ටේලර්ගේ විශිෂ්ට පිතිහරඹය හේතුවෙන් අයර්ලන්තය සමඟ පැවැති දෙවැනි එක්දින තරගයෙන් කඩුලු 3ක ජයක් ලැබූ සිම්බාබ්වේ පිල තරග 3 කින් සමන්විත එක්දින තරගාවලිය 2 – 0 ක් ලෙස ජය ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=f1009301</link>
    <topic>සංවර්ධනය ජනතාව අතරට ගෙන යෑම</topic>
    <author>රාමන්</author>
    <content>මේ නිසා යුද්ධය උතුරු, නැඟෙනහිරට පමණක් සීමා වී තිබුණේ නැහැ. එහෙත් උතුරු, නැඟෙනහිර හැර අනෙක් පළාත්වල යුද්ධය අස්සේ ම සංවර්ධන ව්‍යාපෘති ක්‍රියාත්මක වුණා. එම වැඩපිළිවෙළ වඩාත්ම වේගවත් වුණේ 2005න් පසුවය. එහෙත් මුළු රටේ ම අවධානය යොමු වී තිබුණේ සාමය ළඟා කර ගැනීමට. මේ නිසා යුද්ධයත් සමඟ සංවර්ධනයත් ඉදිරියට ගෙන යාමටයි රටේ අවධානය යොමු වුණේ.ආරක්ෂාව පිළිබඳ ප්‍රශ්න නිසා රටේ නායකයා වශයෙන් ජනාධිපතිතුමාටත් මැති ඇමැතිවරුන්ටත් මේවා නිවැරදිව නිරීක්ෂණය කිරීමේ අපහසුතාවක් දක්නට ලැබුණා. විශේෂයෙන්ම ජනාධිපතිතුමාට, එල්. ටී. ටී. ඊ. යෙන් උතුරු, නැඟෙනහිරත් රටත් නිදහස් කර ගැනීමත් සමඟම මේ වන විට රටේ සංවර්ධන කටයුතු සඳහා වැඩි ඉඩකඩක් උදා වෙලා.ඒ සමඟ ම එළැඹි මැතිවරණ ක්‍රියාවලිය ද අවසන්. ව්‍යවස්ථාවේ එක් සංශෝධනයක් ද අවසන් වී තිබෙනවා. ජනාධිපතිවරයෙකුට තරග කළ හැකි ධූර කාලයේ ප්‍රශ්නයත් අහෝසි වී තිබෙනවා. මේ නිසා වත්මන් ජනාධිපතිවරයාට දේශපාලන වශයෙන් කාල නිර්ණයකින් තොරව ස්ථාවරත්වයක් ලැබී තිබෙනවා.මෙය රටේ සංවර්ධනය පැත්තෙන් ගත් කළ හොඳ ප්‍රවණතාවයක්, ලී කිවාන්යූ, මහතීර් මොහොමඩ් වැනි රටක් දීර්ඝ කාලීන සංවර්ධනයකට යොමු කළ හැකි නායකයෙක් ශ්‍රී ලංකාවේ ස්ථාපිත වී තිබෙනවා. ඔහුට අවශ්‍ය වන විදියට ම ආණ්ඩු පක්ෂය තුනෙන් දෙකකට වැඩි පාර්ලිමේන්තු බලයකින්ද යුක්තයි.මේ නිසා රිසි ආකාරයෙන් රට සංවර්ධනයට යොමු වීමේ ශක්තිමත් විධායක හා ව්‍යවස්ථාදායක බලයක් සහිත ආණ්ඩුවක් රටට ලැබී තිබෙනවා. මෙම දේශපාලන පිහිටීම නිදහස්වීම ශ්‍රී ලංකාවේ සුවිශේෂී තත්ත්වයක්. 1970 වේ දී හා 1977 දී වගෙයි. වර්තමාන දේශපාලන පසුබිම ඒ දෙකටම වඩා ප්‍රබලයි. 1970 දී සමගි පෙරමුණු රජයට තුනෙන් දෙකක දේශපාලන බලයක් ලැබුණත් 1971දී තරුණ කැරැල්ලකට මුහුණදීමට සිදු වුණා.එය මර්දනය කිරීමත් සමඟ ම රජය අපකීර්තියට පත්වෙමින් පැවැති දේශපාලන සමබරතාවය නැතිවී ගියා. 1977න් පසුව 83 දී ඇති වූයේ ද ඊට සමාන වාතාවරණයක්. 1980 සිට ම උතුරේ නොසන්සුන්තාවය දක්නට ලැබුණේ 1983 සිදු වූ වැරැද්ද උතුරේ බෙදුම්වාදී කැරැල්ලට පෙට්රල් දැමීමක් හා සමානයි. ඉන් අනතුරුව එළැඹි 1988 – 89 භීෂණ යුගය රටේ පැවැති දේශපාලන සමබරතාවය අහෝසිවී එතැන් සිට මතුවූයේ විකෘතියක්.1988 – 89 භීෂණය මර්ධනය කිරීමට හැකි වූවත් උතුරේ බෙදුම්වාදී අරගලය එසේ මර්දනය කිරීමට හැකියාවක් ලැබුණේ නැහැ. මේ සියල්ල තුළ දක්නට ලැබුණේ යම් ව්‍යාකූල බවක් හා විකෘතියක්.1983 සිට අපට ජීවත් වීමට සිදු වුණේ උතුරු නැඟෙනහිර බෙදුම්වාදී අරගලයත් සමඟ. රටේ අවශ්‍යතාවයේ අංක එක වුණේ සාමය. සංවර්ධනය ගියේ දෙවැනි තැනට. වැදගත් වන්නේ, ඒ යුගයේ සංවර්ධනය පැත්තෙන් යමක් සිදුවීම හෝ නොවීම නෙවෙයි. එහි දක්නට ලැබුණේ අසංවිධානාත්මක බවයි. තැනින් තැන මොනවා හෝ සිදු වුණා.සමහර තැනක ඉස්මතු වූයේ නිලධාරීන්ගේ ඕනෑ එපාකම් පමණයි. ආරක්ෂාව පිළිබඳ ප්‍රශ්නය මත දේශපාලන නායකයන්ට සංවර්ධන ව්‍යාපෘති වෙත ප්‍රායෝගිකව සම්බන්ධවීමේ අපහසුතාවයන් පැවැතියා.මේ වන විට එම සියලු තත්ත්වයන් අහෝසි වී තිබෙනවා. දක්නට ලැබෙන්නේ බාධාවලින් තොර පැහැබර හෙටක්. බෙදුම්වාදී ත්‍රස්තවාදය අවසන්. රටේ දේශපාලන ස්ථාවරත්වය සහතික වෙලා. රටේ සෑම බිම් අඟලකම අයිතිය රජය සතුයි. දෙවුන්දර තුඩුවේ සිට පේදුරු තුඩුව දක්වා ඕනෑම සංවර්ධන ක්‍රියාදාමයක් නිරීක්ෂණය කිරීමේ ඉඩකඩ විවෘතයි. වත්මන් යුගය මෑත ඉතිහාසයේ අන් යුගවලට වඩා සුවිශේෂීව තිබෙන්නේ මෙම කාරණාව නිසායි.මේ නිසා උතුරු, නැඟෙනහිර සිට රටේ සෑම ප්‍රදේශයකම ජනතාවගේ බලාපොරොත්තු ඉහළ ගිහින් පැවැති අතීතයට වඩා දෙගුණ තෙගුණ වූ වර්තමානයක් ජනතාව බලාපොරොත්තු වෙනවා. එය සාධාරණයි. මේ සඳහා දේශපාලන නායකත්වයේ හා රජයේ බලාපොරොත්තු ජනතාව වෙනුවෙන් ප්‍රායෝගිකව ඉටු කිරීමට සිදුවී තිබෙන්නේ රටේ පාලන ත්‍රන්ත්‍රණයටයි.නැතිනම් නිලධාරීන් හා ඊට අනුගත වී තිබෙන රජයේ සේවකයනට, ඒ සම්බන්ධයෙන් ගැටලු මතු වී තිබෙනවා. තවමත් රටේ පවතින්නේ යල් පැනගිය නිලධාරී යන්ත්‍රණයක්. සමහරු සුද්දන් නිර්මාණය කළ ඒ. ආර්. එෆ්. ආර්. වලින් පිටපැනීමට සූදානම් නැහැ. එවන් අයට උතුරු, නැඟෙනහිර සේවය කරන ත්‍රිවිධ හමුදා නිලධාරීන් හා සෙබළුන් සපයන්නේ මහඟු ආදර්ශයක්.උතුරු, නැඟෙනහිර සංවර්ධනය උදෙසා යුද හමුදාවේ කැපවීම රටට ම ආදර්ශයක්. යුද්ධයෙන් විනාශ වූ වාසස්ථාන යළි ප්‍රතිසංස්කරණයේ දී හමුදා සෙබළුන් දක්වන දායකත්වය පැසසිය යුතුයි. සෙබළුන් කොටස් වශයෙන් බෙදී එකිනෙකාගේ නිවාස අලුත්වැඩියාවේ නිරතවී සිටින අයුරු පසුගියදා එම ප්‍රදේශයේ සංචාරයේ නිරත වූ මාධ්‍යවේදීන්ට දැක ගැනීමට ලැබුණා.ගොඩනැඟිලි ඉදිකිරීම, ඇළවේලි ප්‍රතිසංස්කරණය, වැව් හෑරීම, පාලම් තැනීම, බිම් බෝම්බ ඉවත් කර පදිංචියට සුදුසු භූ®මිය සැකසීම සියල්ලටම ප්‍රධාන දායකත්වය සැපයෙන්නේ හමුදාවෙන්. හමුදා සෙබළුන් අනුකණ්ඩ වශයෙන් බෙදී ත්‍රස්තවාදීන් පළවා හැරියා සේම යුද්ධයෙන් අසරණ වූ ජනතාවට නිවාස සාදා දෙමින් සිටිනවා.මෙය යුද හමුදා රටටම සපයන අලුත් ආදර්ශයක්. යුද්ධයෙන් විනාශ වූ උතුරු නැඟෙනහිර වේගයෙන් යථා තත්ත්වයට පත් වීමට හමුදාවෙන් ලැබෙන සහාය මේ රටේ අනෙක් ප්‍රදේශ සංවර්ධනය කිරීමෙහිලා රජයෙන් පඩි ලබන අනෙක් අංශවල අය ලබා දෙන්නේ නම් වැදගත්.අහස උසට නැඟ තිබෙන ජනතාවගේ බලාපොරොත්තු සමහර කම්මැලි නිලධාරීන් නිසා බිඳී යෑමට ඉඩදීමට රටේ දේශපාලන නායකත්වයට හැකියාවක් නැහැ. ඊට හේතුව අවසානේ ජනතාවට වගකීමට සිදුවන්නේ ආණ්ඩුවට. දුර්වල විපක්ෂය ඒවා ඉස්මතු කිරීමෙන් වැළකී ඇතුළත කුළල්කා ගැනීමක නිරත වුව ද ජනතාව සිටින්නේ අවධානයෙන්.2005 සිට මේ දක්වා ගත් කළ අපේ රටේ දක්නට ලැබෙන්නේ ශීඝ්‍රයෙන් වර්ධනය වන ආර්ථිකයක්. ලෝක ආර්ථික අර්බුදය අබියස වුවද එම වර්ධනයේ අඩුවක් දක්නට ලැබුණේ නැහැ. එහෙත් සමස්තයක් වශයෙන් ගත් කළ දැක්නට ලැබෙන්නේ වර්ධනයක්. මේ වර්ධනය තුළ උද්ධමනය අඩුවීම, එකපුද්ගල ආදායම වැඩිවීම, ආර්ථික වර්ධන වේගය වැඩිවීම, ගත් ණය ගෙවීමේ හැකියාව වර්ධනය වීම හා යටිතල පහසුකම් සංවර්ධනය කැපී පෙනෙනවා.සමස්ත වශයෙන් සිදුවෙමින් පවතින මෙම වර්ධනය ජනතාවගේ ගමන් බිමන්වලින් ද පැහැදිලියි. සති අන්ත එක් දිනක කිලිනොච්චිය හරහා යාපනයට යන පිරිස 30,000 කට වඩා වැඩියි. සමහර සති අන්තවල මෙම ප්‍රමාණය 70,000 හා ලක්ෂය ඉක්මවා යනවා. උතුරට පමණක් නොව අනෙක් ප්‍රදේශවල සංචාරය කරන දේශීය සංචාරකයන්ගේ ප්‍රමාණය වැඩිවෙලා. මින් අදහස් වන්නේ ඒ සඳහා වියදම් කිරීමට ඇති ශක්තියයි.එහෙත් සංවර්ධනය සමස්ත ජන ජීවිතය වෙත ළඟා වීමේ ගැටලුවක් පවතින බව සත්‍යයක්. ඊට හේතුව නිලධාරිවාදී ප්‍රවණතා හා සමහර ආකල්ප බවයි පෙනෙන්නේ. මෙය ජනාධිපතිතුමා නිවැරදිව තේරුම්ගෙන තිබෙනවා. එතුමා සංවර්ධන ව්‍යාපෘති නිරීක්ෂණය කිරීම අරඹා තිබෙන්නේ ඊට පිළියමක් වශයෙන්. පසුගිය දා එතුමා හෝමාගම අන්තර්ජාතික ක්‍රීඩාංගණයේ නිරීක්ෂණ චාරිකාවක යෙදුණා.එසේම බදුල්ල ප්‍රදේශයේ සංචාරයක නිරත වී එහි දිස්ත්‍රික් සංවර්ධනය විමසා බැලුවා. හෙට අනිද්දාම එතුමා පොළොන්නරුවට ද යෑමට නියමිතයි. රාජ්‍ය නායකයා දිස්ත්‍රික්ක මට්ටමින් හා ව්‍යාපෘති මට්ටමින් ඬලක්ෂණයේ යෙදී නිලධාරීන් හා ජනතාව සමඟ මුහුණට මුහුණ අදහස් හුවමාරු කර ගැනීමට ලැබීමෙන් සංවර්ධනයේ ප්‍රශ්න රැසකට විසඳුම් ලැබෙනවා. යථාර්ථය අවබෝධ කර ගැනීමට ඉඩකඩ සැලසෙනවා. එය සංවර්ධනය ජනතාව වෙත ළඟා කිරීමේ ගමනේ හොඳ ආරම්භයක් බව කිව යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=f1009302</link>
    <topic>මේ සාහිත්‍යකරුවන්ගේ වාරයයි</topic>
    <author/>
    <content>සාහිත්‍ය, ශ්‍රී ලාංකේය අනන්‍යතාව ලොවට පෙන්වාදෙන සුවිශේෂී සංස්කෘතිකාංගයකි. එය මෙරට ඓතිහාසික කාල වකවානුවක පටන්ම විචිත්‍රවත් ව ගොඩනැගුණු සම්ප්‍රදායකි. වර්තමානයේ වඩාත් නවීකරණයට බඳුන් වන කලාංගයකි. එවැනි සෞන්දර්යාස්වාදය විඳ දරාගත් පුද්ගල චින්තනය ප්‍රබුද්ධ ය. ප්‍රගතිශීලී ය.දූරදර්ශී භාෂාව, සාහිත්‍ය හා කලා විෂයයන් ජීවිතය හා බද්ධ කර ගනිමින් නිර්මාණශීලී කලා කෘතියක් පොදු ජනතා රස වින්දනය උදෙසා ඉදිරිපත් කරනු ලබන්නෝ නිර්මාණවේදීහු, කලාකරුවෝ වෙති. ඔවුහු පොදු ජනතා සිත් සතන් ප්‍රබෝධවත් කිරීමට ගන්නා වෙහෙස මහන්සිය ජාතික මට්ටමෙන් ඇගැයීමට හා පැසසීමට ලැබීම භාග්‍ය සම්පන්න කාර්යයක් ද වේ.සාහිත්‍ය නිර්මාණ කුසලතා ඇති ඇතැම් නිර්මාණශීලී සාහිත්‍යකරුවෝ ජනප්‍රිය සංස්කෘතිය සමග වැඩෙන සාහිත්‍ය ධාරාවේ නැගීම හමුවේ තම නිර්මාණ කාර්යයන්ගෙන් ඈත්ව දුර්මුඛ වී සිටිති.සිය සාහිත්‍ය කෘතීන් ප්‍රකාශයට පත් කිරීම සඳහා ප්‍රකාශකයන් සොයා වෙහෙසෙති. ඇතැම් සාහිත්‍ය කරුවෝ මෙවැනි පසුබිමක මෙරට සාහිත්‍ය උරුමය අභාවයට යා නොදී එය අනාගතයේ දීත් ජනයාගේ සංස්කෘතික ජීවිතයට බද්ධ කරලීමේ අරමුණින් සාහිත්‍ය කලා කෙත අස්වැද්දීමත් ජනතාව සාහිත්‍ය පොත පත ඇසුරු කිරීම වෙත පෙළඹවීමත් ජනතාව තුළ ආකල්ප වෙනසක් ඇති කර ඔවුන් ජාතික සංවර්ධනය සඳහා බද්ධ කර ගැනීමත් සඳහා විධිමත් සමාජ සංස්කෘතික සැලසුම් සකස් විය යුතුවා මෙන්ම ඒවා සක්‍රීය ලෙස ක්‍රියාවට නැංවීම ද කළ යුතුව තිබේ.එම කාර්යය ජාතික මට්ටමේ වගකීමක් බවට පත් කොට මෙරට සියලු බුද්ධිමතුන්, සාහිත්‍යධරයන්, ප්‍රකාශන සමාගම්, ක්‍රියාකාරී ආයතන හා පුද්ගලයන්ගේ සහාය ඇතිව විධිමත් වැඩපිළිවෙළක් දියත් කිරීමට ජාතික උරුමයන් හා සංස්කෘතික කටයුතු අමාත්‍යාංශය පියවර තබන බව මේ මොහොතේ මතක් කරමි.ජනාධිපති මහින්ද රාජපක්ෂ මැතිතුමන් ගෙන යන සංවර්ධන ක්‍රියාදාමයට සහාය දැක්වීමට ජාතික උරුමයන් හා සංස්කෘතික කටයුතු අමාත්‍යාංශයට සුවිශාල වගකීමක් පැවරී තිබේ. එහිදී ජාතික උරුමය අභිමානවත් ලෙස සුරැකිය යුතුවා මෙන්ම ශ්‍රී ලාංකේය සංස්කෘතික දේහය ගොඩ නගන සාහිත්‍ය කලා කෙත සුපෝෂණය කිරීමත් ඒ සඳහා සිය නිර්මාණශීලී කෘති දායාද කර දෙන නිර්මාණකරුවන් ඇගයීමත් ප්‍රමුඛ කාර්යයන් අතරේ පවතී.ජාතික උරුමයන් හා සංස්කෘතික කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුව විසින් සෑම වර්ෂයක ම මෙරටේ සෑම ප්‍රාදේශීය ලේකම් කොට්ඨාසයක් ම ඉලක්ක කර ගනිමින් ප්‍රාදේශීය ලේකම් කාර්යාලයේ සහාය ඇතිව ‘ප්‍රාදේශීය සාහිත්‍ය උත්සව‘ සංවිධානය කරයි.එහිදී ප්‍රාදේශීය මට්ටමෙන් පාසල් හා විවෘත මට්ටමෙන් තරග පවත්වා ඔවුනගේ නිර්මාණ ඇගයීමත් ප්‍රදේශයට හා ජාතියට නව සාහිත්‍ය නිර්මාණකරුවන් පිරිසක් හඳුන්වාදීමත් සිදු වේ. ඊට සමගාමීව දිස්ත්‍රික් ලේකම් කාර්යාල මට්ටමෙන් හා පළාත් සංස්කෘතික අමාත්‍යාංශ මට්ටමෙන් ද වාර්ෂිකව සාහිත්‍ය සම්මාන උත්සව පවත්වනු ලබයි.ශ්‍රී ලාංකේය සාහිත්‍ය නිර්මාණකරුවන් ඇගයීමේ ජාතික මට්ටමේ කාර්යය වන්නේ ‘රාජ්‍ය සාහිත්‍ය සම්මාන උළෙල’ යි. ඒ අනුව ඒ ඒ වර්ෂයේදී ප්‍රකාශයට පත් වූ සාහිත්‍ය නිර්මාණ කෘති ජාතික මට්ටමෙන් අගය කිරීමට ජාතික උරුමයන් හා සංස්කෘතික කටයුතු අමාත්‍යාංශයේ මෙහෙයවීමෙන් සංස්කෘතික කටයුතු දෙපාර්තමේන්තුවත් ජාතික සාහිත්‍ය අනුමණ්ඩලයත් සෑම වර්ෂයක ම ‘රාජ්‍ය සාහිත්‍ය සම්මාන උළෙල’ සංවිධානය කරයි.මීට සමගාමීව තවත් සම්මාන උළෙල කීපයක් ම පැවැත්වෙනු දැකිය හැකිය. විද්‍යෝදය සාහිත්‍ය සම්මාන උළෙල, ගොඩගේ සාහිත්‍ය සම්මාන උළෙල, ස්වර්ණ පුස්තක සම්මාන උළෙල හා බෞද්ධ සාහිත්‍ය සම්මාන උලෙළ ආදී වශයෙන් පැවැත්වෙන උළෙල වල දී මෙන් ම රාජ්‍ය සාහිත්‍ය සම්මාන උළෙලේ දී පිරිනැමෙන සම්මාන පිළිබඳව සමාජ සංවාදයක් මේ වන විට ද මතුව තිබේ. ඕනෑම උළෙලක පවතින අඩු පාඩු සකසා ගැනීමට මෙම සංවාද වලින් යම් පිටිවහලක් වන බවත් සාධනීය ලක්ෂණයක් වන බවත් මාගේ අදහසයි.කිසියම් ලේඛකයෙක් හෝ ලේඛිකාවන් ස්වකීය නිර්මාණ කෘතිය පිළිබඳව සහෘද විද්වතුන්ගේ හා පාඨකයන්ගේ ඇගයුම්, විවේචන, යෝජනා අදහස් බලාපොරොත්තු වීම සාමාන්‍ය දෙයකි. එහෙත් එම කෘතිය සම්මානෝත්සවයකට ඇතුළත් වීම, නිර්දේශ වීම හෝ සම්මාන හිමි කර ගැනීම සුවිශේෂී කාරණයකි.එබැවින් ඒ ඒ නිර්මාණකරුවන් මෙන්ම එම කෘති ප්‍රකාශයට පත් කරන ලද ප්‍රකාශකයන් ද සම්මානෝත්සවයක් දෙස විමසිල්ලෙන් පසුවේ. එවැනි පසුබිමක සාහිත්‍ය නිර්මාණ කෘති විනිශ්චය කිරීම අභියෝගාත්මක කාර්යයක් මෙන් ම සාහිත්‍ය සමාජය තුළ සුවිශාල සමාජ සංවාදයක් ඇති කරන කාර්යයක් බවට ද පත්ව තිබේ.එබැවින් ඕනෑ ම සාහිත්‍ය සම්මාන ප්‍රදානෝත්සවයකින් පසුව සම්මාන විනිශ්චයන් වෙත හෝ විනිශ්චය මණ්ඩලය වෙත අභියෝග එල්ල වේ. බැණුම් අසන්නට සිදු වේ. හිත් අමනාපකම් සිදු වේ. එහෙත් නිර්මාණ කෘති විනිශ්චය සඳහා කෘති තෝරා ගැනෙන විද්වත් මණ්ඩල හා සම්මාන නිර්දේශ කරන විද්වත් මණ්ඩලය එම ක්ෂේත්‍රය පිළිබඳව ප්‍රාමාණික බුද්ධිමතුන් පිරිසක් නම් විවිධ රුචිකත්වයන්, රසඥතා මට්ටම් හා ප්‍රවීණතාවන්ගෙන් සමන්විත සාහිත්‍ය සමාජයේ ගෞරවනීය පිරික් නම් එම විද්වත් මණ්ඩලයන් හි නිරීක්ෂණ හා තීරණ පිළිගැනීමට නිර්මාණාත්මක ලේඛක ලේඛිකාවෝ මැලි නොවෙති.මෙම පසු බිම අවබෝධ කර ගත් අප සම්මාන ප්‍රදානයට කෘති තෝරා ගැනීමට ප්‍රථම එම සම්මාන විනිශ්චයන් සඳහා කෘති තෝරාගනු ලබන ජාතික සාහිත්‍ය අනුමණ්ඩලය මෙරට සාහිත්‍ය සමාජය විසින් පිළිගත් විද්වත් මණ්ඩලයකින් ශක්තිමත් කිරීමට පියවර තැබීය.එම පියවරේ ප්‍රතිඵලයක් ලෙස 2009 වසරේ ප්‍රකාශයට පත් ව ඇති සිංහල, දෙමළ හා ඉංග්‍රීසි මාධ්‍යයෙන් රචිත කෘති 1332 ක් අතරින් කෘති 77 ක් නිර්දේශ කරනු ලැබ තෝරාගත් විශිෂ්ට නිර්මාණ කෘති 36 ක් රාජ්‍ය සම්මාන පිරිනැමීමට නියමිත ය.ඊට සමගාමීව සිංහල, දෙමළ හා ඉංග්‍රීසි මාධ්‍යයෙන් සාහිත්‍ය කෘති රචනා කරමින් ශ්‍රී ලාංකේය සාහිත්‍ය කලාව සුපෝෂණය කළ සිංහල, දෙමළ හා ඉංග්‍රීසි සාහිත්‍ය ලේඛක ලේඛිකාවන් තිදෙනෙකු වෙත ජීවිතයේ එක්වරක් පමණක් හිමි වන සාහිත්‍ය රත්න සම්මාන හරසර හා මුදල් ත්‍යාග පිරිනැමීමට ද කටයුතු යොදා ඇත.2009 වසරේ ප්‍රකාශිත සාහිත්‍ය කෘති මගින් ශ්‍රී ලාංකේය සාහිත්‍ය ක්ෂේත්‍රය ස්වකීය විශිෂ්ට නිර්මාණාත්මක දායකත්වයෙන් පෝ්ෂණය කළ ලේඛක - ලේඛිකාවන්ට බුහුමන් දැක්වෙන 2010 – රාජ්‍ය සාහිත්‍ය සම්මාන ප්‍රදානෝත්සවය, ශ්‍රී ලංකා ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් හා සම්භාවනීය අනුග්‍රාහකත්වයෙන් විද්වතුන් හා ප්‍රවීණ ලේඛක ලේඛිකාවන්ගේ සහභාගීත්වයෙන් අද දින ප. ව. 4.00 ට අරලියගහ මන්දිරයේ දී උත්කර්ෂවත් ලෙස පැවැත්වේ.ශ්‍රී ලංකාවේ රාජ්‍ය නායකයාගේ ගරු බුහුමනට ලක්වීම මෙරට සාහිත්‍යකරුවන්ට සදානුස්මරණීය අවස්ථාවක් වනු ඇත.මෙරට පුරාණ රජ සිරිත වූයේ ද විවිධ ක්ෂේත්‍රයන් හි නිර්මාණශීලී කුසලතා පෙන්වන ලද නිර්මාණකරුවන්, සුවිශේෂී පුද්ගලයන් රජමැදුරට ගෙන්වා ගරු බුහුමන් දැක්වීමයි. එය රාජ්‍ය මට්ටමින් ලැබිය හැකි ඉහළම ගෞරවයකි. මෙවර රාජ්‍ය සාහිත්‍ය සම්මාන ලබන නිර්මාණකරුවන් වෙත එම අවස්ථාව හිමි කර ගැනීමට ලැබීමත්, ඒ සඳහා ජනාධිපතිතුමාගේ අනුග්‍රාහකත්වය හිමි වීමත් මෙරට කලාකරුවා ලද ජයග්‍රහණයක් ලෙස සැලකිය හැකි ය. ඒ වෙනුවෙන් ජනාධිපතිතුමා වෙත ජාතියේ ප්‍රණාමය හිමි විය යුතු ය.සෞන්දර්ය හා වින්දනය ගුණාත්මකව සංකලනය වූ නිර්මාණය කලාත්මක අගයක් ගනී. එය කලා කෘතියකි, නිර්මාණයකි. පරිකල්පනය මගින් ආස්වාදනය, වින්දනය කළ හැකි නිර්මාණය කලාව බවට පත් වේ. කලාව පිළිබඳව පෙර පර දෙදිග විචාර සිද්ධාන්ත මැනවින් විමසා බලා නූතන යුගයට ගැළපෙන කලාකෘතීන් නිර්මාණය කිරීමට ඇතැම් නිර්මාණවේදීහු පෙළඹී සිටිති.එහෙත් එහි වටිනාකම, අගය රඳා පවත්නේ ශ්‍රී ලාංකේය දේශීයත්වයට, උරුමයට, සංස්කෘතියට ගළපා ගන්නේ නම් වඩාත් සුබවාදී අනාගතයක් නිර්මාණය කර ගත හැකි ය. මේ එළඹ ඇත්තේ එම සාහිත්‍යකරුවන්ගේ වාරයයි. ඒ සඳහා යුද බිය සැක දුුරු වූ නිදහස් ශ්‍රී ලංකාවේ නිර්මාණකරණයට අවශ්‍ය පසුබිම සැකසී තිබීම ද සතුටට කරුණකි.මේ සම්මානෝත්සවය සාර්ථක කර ගැනීම සඳහා අප වෙත සහාය දෙන ජාතික උරුමයන් හා සංස්කෘතික කටයුතු නියෝජ්‍ය අමාත්‍ය එම්. එච්. ගුණරත්න වීරකෝන් මැතිතුමා, අමාත්‍යාංශ ලේකම් විමල් රූබසිංහ, සංස්කෘතික කටයුතු අධ්‍යක්ෂ රේණුකා ඒකනායක, රාජ්‍ය සාහිත්‍ය අනු මණ්ඩලයේ සභාපති ජයසුමන දිසානායක මහත්ම මහත්මීන් කෘති විනිශ්චය කළ විද්වත් මණ්ඩලයේ සියලු ම සාමාජික සාමාජිකාවන් සහ ජාතික උරුමයන් හා සංස්කෘතික කටයුතු අමාත්‍යාංශයේ හා සංස්කෘතික කටයුතු දෙපාර්තමේන්තුවේ නිලධාරී මණ්ඩලය වෙත මාගේ කෘතඥතාව පළ කරනු කැමැත්තෙමි..</content>
  </post><post>
    <category>NEWSPAPER</category>
    <date>
      <year>2010</year>
      <month>09</month>
      <day>30</day>
    </date>
    <link>http://www.dinamina.lk/2010/09/30/_art.asp?fn=f1009303</link>
    <topic>කජු ගහකින් වැටිලා පැයක් සිහිය නැතුව හිටියා</topic>
    <author>රසිකා එස්. රණවීර ඡායාරූපය - සමන් ශ්‍රී වෙදගේ</author>
    <content>හම්බන්තොටට පැමිණි ආණ්ඩුවේ සුදු ඒජන්තවරයාගේ කටයුතු, දොන් ජොහැන්නස් රත්නායක වීරකෝන්ට රිස්සුවේ නැත. සිංහල කෙනෙක් මේ තනතුරට පත් විය යුතු යැයි ඔහු නිතරම කල්පනා කෙළේ ය. “උඹ ආණ්ඩුවේ ඒජන්තවෙලා හම්බන්තොටට වරෙන්” ඔහු සිය දෙවැනි පුත් සනත් රත්නායක වීරකෝන්ව දිරි ගැන්නුවේ ය. පහ වසර ශිෂ්‍යත්ව විභාගයේ සිට සියලු කඩඉම් විභාග උසස්ම අයුරින් සමත් වූ සනත් රත්නායක වීරකෝන් පුත්තලම සහ කොළඹ ආණ්ඩුවේ ඒජන්තවරයා වෙමින් මහජන සේවයට කැප විය. කොළඹ දිස්ත්‍රික්කයේ අවුරුදු දහයකට ආසන්න කාලයක් මහ දිසාපති තනතුර දරමින් වාර්තාවක් ද තැබුවේ ය. සංස්ථා මණ්ඩල රැසකම සභාපති තනතුරු දැරූ ඔහු කජු සංස්ථාවේ වත්මන් සභාපතිවරයා ය.* ඔබගේ සම්පූර්ණ නම :-සනත් රත්නායක වීරකෝන්* උපන් ගම කොහේ ද ? :-හම්බන්තොට රුහුණු ගිරුවාපත්තුවේ මහහීල්ල කියන ගමේ තමයි මම ඉපදුණේ.* දැනට පදිංචිය :-අතුරුගිරිය මිලේනියම් සිටි* ඔබේ පියා :-දොන් ජොහැන්නස් රත්නායක වීරකෝන්* මව :-දෝනා රොසලින් මුණසිංහ* පියාගේත්, මවගේත් නම්වලට දොන්, දෝනා සම්බන්ධ වෙන්නේ ඇයි ? :-ඒක දකුණු පළාතේ නම්බු නාමයක්. පිරිමි අයට දොන් යෙදෙනවා. ගැහැනු අයට දෝනා යෙදෙනවා.* ඇයි ඔබගේ නමට මේ නම්බු නාමය නොයෙදෙන්නේ ?ඒක ඒ කාලයේ එකක්නේ* ඔබගේ පියා රැකියාවක් කළා ද ? :-ඉඩකඩම් වතුපිටිවල කටයුතු කරගෙන හිටියා.* එතකොට මව :-ඇයත් පියාගේ වැඩ කටයුතුවලට සහයෝගය දක්වමින් දරුවන්ගේ කටයුතු වෙනුවෙන් කැප වුණා.* ඔබේ සහෝදර සහෝදරියන් :-සහෝදරයෝ තුන් දෙනයි. සහෝදරියෝ හතර දෙනයි , මම පවුලේ දෙවැනියා, මාත් එක්ක පවුලේ අට දෙනයි.* ඔබේ පාසල් අධ්‍යාපනය ගැනත් කියන්නමම මූලික අධ්‍යාපනය ලැබුවේ ගමේ ගැටමාන්න පිරිමි විද්‍යාලයෙන්. ඊට පස්සේ පහේ ශිෂ්‍යත්වය සමත් වෙලා වීරකැටිය මධ්‍ය විද්‍යාලයට ගියා.* ශිෂ්‍යත්වය සමත් වුණේ මොන අවුරුද්දෙද ?1956 වර්ෂයේදී* ඒ කාලෙයේත් ශිෂ්‍යත්ව විභාගය තරගකාරී දෙයක් ද ?ඔව් ඒ අවුරුද්දේ හම්බන්තොට දිස්ත්‍රික්කයෙන්ම ශිෂ්‍යත්වය සමත් වුණේ තුන් දෙනයි. මම තමයි පළමු වැනියා. අපේ ගමෙන් පහේ ශිෂ්‍යත්ව විභාගය සමත් වුණු පළමුවැනියාත් මම.* ශිෂ්‍යත්වය පාස් වෙන්න විශේෂ මහන්සියක් ගත්තා ද ?නැහැ, මම හැමදාම පන්තියේ පළවෙනියා. ඒ නිසා මට ඒතරම් අභියෝගයක් වුණේ නැහැ.* පන්තියේ පළවෙනියා නොවුණොත් පියාගෙන් දඬුවම් ලැබෙනවාලු නේද ?ඔව්, අපේ පියා සැරපරුෂ පුද්ගලයෙක්. ඉස්කෝලේ වැඩ හරියට කරන්න ඕන. තාත්තා ඈත එනකොට අපි සීරුවෙන් තමයි ඉන්නේ. පුටුවලින් නැගිටිනවා රණ්ඩු කළත් ගහනවා ගහක් උඩ නැග්ගත් ගුටි තමයි. තාත්තා අපිට ගොඩක් ආදරෙයි. හැබැයි ඒක පෙන්වන්නේ නැහැ. අම්මා වගේ හුරතල් කරන්නේ නෑ.* එතකොට අම්මාඅපේ අම්මා ඉතාමත් ශාන්ත දාන්ත සිල්වන්ත කෙනෙක්. ජීවිතේ දරුවෙකුට වචනයකින්වත් සැර කරලා නෑ. තාත්තා ගහනකොට අම්මා තමයි බේරා ගන්නේ. අම්මා පුදුම චරිතයක්.* පුංචි කාලේ කරපු දඟවැඩ ගැන එහෙම මතකයක් තියෙනවා ද ?පුංචි කාලේ මං ටිකක් දඟයි. අපේ වත්තේ විශාල කජු ගස් ප්‍රමාණයක් තියෙනවා. අපි නිතරම වත්තේ සෙල්ලම් කරනවා. දවසක් කජු අත්තක ඔන්චිලාවක් බැඳලා පදිනකොට මම වැටිලා තියෙනවා. සිහිය නැති වෙලා පැයකට විතර පස්සේ තමයි දැනගෙන තියෙන්නේ.* පොල්ගහක නැඟලා බිම වැටුණ කතාවකුත් ආරංචියිඉස්කෝලෙ ඇරිලා එනකොට පොල් ගහකට ඉණිමඟක් තියලා තිබුණා. මම ඒක දිගේ නඟින්න ගිහිල්ලා ඉණිමගත් එක්කම පහළට වැටිලා. පැය හතරක් විතර සිහිය නැති වෙලා ඉඳලා තියෙනවා.* පාසලේ දී මේ වගේ සිද්ධිවලට සම්බන්ධ නැද්ද ?නැහැ පාසලේ දක්ෂම ශිෂ්‍යයා මම. අධ්‍යාපන වැඩකටයුතු මම හොඳට කළා. ඒ නිසා ගුරුවරු මට ආදරෙයි. උණ ගැනුනත් හැමදාම ඉස්කෝලේ යනවා.* කොප්පරා මුදලාලි කෙනෙකුට පොල්ලෙන් ගැහුවා කියන්නේ ඇත්ත ද ?අපේ වත්තේ කොප්පරා පොල් ගෙනියන්න බෙලිඅත්තේ ඉඳලා වෙළෙන්දෝ එනවා. දවසක් එක වෙළෙන්දෙක් තාත්තාත් එක්ක හයියෙන් හයියෙන් කතා කරනවා ඇහුණා. අපේ තාත්තාත් ගොඩක් හයියෙන් කතා කරනවා. මම හිතුවේ රණ්ඩුවක් වෙනවා ඒ මනුස්සයා තාත්තාට බණිනවා කියල. මම පොල්ලක් අරන් ගිහින් අර වෙළෙන්දාට ගහලා. පස්සේ තමයි දැන ගත්තේ ඒ වෙළෙන්දාට කන් ඇහෙන්නේ නෑ කියලා. මට එතකොට අවුරුදු හතරක් විතර ඇති.* ඔබ සාමාන්‍ය පෙළ කරන්නේ වීරකැටිය මධ්‍ය විද්‍යාලයෙන් මද ?ඔව් ඒ විද්‍යාලයෙන්මයි. සාමාන්‍ය පෙළ පාස් වුණේ. ඉංග්‍රීසි මාධ්‍යයෙන් තමයි විභාගය ලිව්වේ. ඒත් එම විද්‍යාලයේ උසස් පෙළ තිබුණේ නැහැ. හම්බන්තොටකිසිම පාසලක උසස් පෙළ තිබ්බේ නෑ. ශිෂ්‍යත්වය මාරු කරගෙන උසස් පෙළ කරන්න මාතර තෙලිජ්ජවිල මධ්‍ය විද්‍යාලයට ගියා.* උසස් පෙළ පන්තියට ඇතුළ් වුණේ වාර දෙකක් පහු වුණාට පස්සෙලු නේද ?ඔව් වීරකැටිය විද්‍යාලයේ දී තිබ්බ විභාගයේ ප්‍රතිඵල එනකොට පහු වුණා. මම තෙලිජ්ජවිල මධ්‍ය විද්‍යාලයට යනකොට උසස් පෙළ පන්තියේ වාර දෙකක් ඉවරයි. නියමිත අවුරුද්දේ උසස් පෙළට ඉන්න දෙන්න බෑ කියලා විදුහල්පතිතුමා කිව්වා. ඒත් ඊළඟ සතියේ චක්‍රලේඛයක් ආවා උසස් පෙළ පන්තියේ ඉන්න සියලුම දෙනාට විභාගය ලියන්න දෙන්න කියා. වාර දෙකක් පහු වුණත් මම උසස් පෙළ ඉහළින්ම සමත් වුණා.පළවෙනි වතාවටම විශ්වවිද්‍යාලයට යන්න සමත් වුණා. උසස් පෙළ අවුරුදු දෙකම හිටිය ළමයින්ටවත් විභාග පාස් වෙන්න බැරිවුණා.* ඔබ විශ්වවිද්‍යාලයට ගියේ1959 වසරේ පේරාදෙණිය විශ්වවිද්‍යාලයට ගියා.* විශ්වවිද්‍යාලයේ දී ආදර සම්බන්ධතා එහෙම තිබුණෙත් නැද්ද :-ඒවත් තිබුණා.* එතකොට ක්‍රීඩා කටයුතු එහෙමමම මල්ලව පොරවලට ගොඩක් කැමැතියි. මල්ලව පොර සංගමයේ ලේකම් සහ සභාපති වෙලා ඉඳලා තියෙනවා. වොලිබෝල්, බැට්මින්ටන් වගේ ක්‍රීඩා කටයුතු කරලා තියෙනවා.* ඔබ විශ්වවිද්‍යාල අධ්‍යාපනය හමාර කරන්නේ ?1963 දී. ඊට පස්සේ මට ගුරු තනතුරක් ලැබුණා.* ඔබ කුඩා කාලයේ බලාපොරොත්තු වුණේ මොනවගේ රැකියාවක් කරන්නද ?මගේ හිතේ තිබුණේ ඉංග්‍රීසි ගුරුවරයෙක් වෙන්න. ඒ කාලේ ඉංග්‍රීසි දන්න අය හිටියේ ටික දෙනයි. ඉතින් ඉංග්‍රීසි ගුරුවරයාට හැමෝම ආදරෙයි. ඒත් අපේ තාත්තාට ඕන වුණේ මාව ආණ්ඩුවේ ඒජන්තවරයෙක් වනවා බලන්න.* ඒකට විශේෂ හේතුවක් තිබුණා ද ?ඔව්, ඒ කාලේ අපේ ගමේ හිටියේ සුදු ඒජන්ත කෙනෙක්. ගම්පති තනතුරක සම්මුඛ පරීක්ෂණයක් සඳහා අපේ තාත්තාත් වෙනත් කෙනෙකුත් සහභාගි වෙලා තියෙනවා. සම්මුඛ පරීක්ෂණයේ දී සුදු ඒජන්තවරයා තාත්තාට කේන්ති යන විදියේ අනවශ්‍ය ප්‍රශ්නයක් අහලා තිබුණා. එදා ගෙදර ආපු දවසේ ඉඳලා තාත්තා මට කිව්වේ උඹ හොඳට ඉගෙන ගෙන ඒජන්ත කෙනෙක් වෙලා හම්බන්තොටට එන්න කියලා.* ඔබට විදුහල්පති තනතුරක් ලැබුණාලු නේද ?ඔව් ඒ තංගල්ල මහා විද්‍යාලයේ. මට ගොඩක් අඩු වයසෙදි තමයි ඒ පත්වීම ලැබුණේ. මටත් වඩා වයසින් වැඩි ළමයි තමයි ඒ ඉස්කෝලේ හිටියේ.* ඔබ විදුහල්පති තනතුරේ දිගටම වැඩ කළා ද ?නෑ 1967 දී මම ලංකා පරිපාලන සේවා විභාගය සමත් වුණා.* ඔබේ මුල්ම පත්වීම1968 දී පුත්තලම සමාජ සේවා සහකාර අධ්‍යක්ෂවරයා විදියට* එතනින් පස්සේ :-දෙපාර්තමේන්තු ගණනාවක විවිධ තනතුරු දරන අතරදී 1978 පුත්තලමේ ආණ්ඩුවේ ඒජන්ත තනතුර ලැබුණා. එතකොට මම පරිපාලන සේවයට ඇවිත් අවුරුදු එකොළහයි.* ඔබේ දිසාපති තනතුර පිළිබඳ ආරංචියත් විශේ්ෂයි නේද ?මම වැඩ කෙළේ රාජ්‍ය පරිපාලන අමාත්‍යාංශයේ නියෝජ්‍ය අධ්‍යක්ෂවරයෙක් විදියට. එදා රාජ්‍ය පරිපාලන අමාත්‍යාංශයේ ස්ථිර ලේකම් කෙනෙක් හිටියා. ඩී. බී. අයි. පී. එස් සිරිවර්ධන කියලා. එතුමා අති විශිෂ්ට ගණයේ ලේකම්වරයෙක්. දවසක් එතුමා මට කතා කරලා සැර පරුෂ විදියට ඇහුවා “තමාව මට කොළඹින් පිට දිස්ත්‍රික්කයකට යවන්න තියෙනවා යන්න කැමැති කොහේද පුත්තලමද ත්‍රිකුණාමලය ද කියලා , මම හිතුවේ මම ලොකු වැරැද්දක් කරලා කියලා. ඉතින් මම ඇහුවා මගෙන් මොනවා හරි වැරැද්දක් වුණා ද කියලා. ඔව් ලොකු ප්‍රශ්නයක් තියෙනවා. තමාට දිස්ත්‍රික්කයකට යන්න වෙලා තියෙනවා කියලා එතුමා කීවා. ඇයි දිසාපතිකමක් ගන්න කැමැති නැද්ද කියලා පස්සේ ඇහුවා. එතුමා මේ තනතුරට තෝරන්නේ අති විශිෂ්ට අය විතරයි.* ඉතින් ඔබ කැමැති වුණා ද ?එතකොට මම කසාද බැඳලා , මගේ පුතා ඊළඟ අවුරුද්දේ රෝයල් එකට දාන්න හිටියේ. මම ඒ ගැන එතුමාට කිව්වාම එතුමා කිව්වේ ‘තමා ඉගෙන ගත්තේ රෝයල් එකෙන් ද දරුවොත් එක්ක යන්න. අකමැති නම් නිකන් ඉන්න. සඳුදා උදේ හතයි තිහට හරියටම ඇවිත් කියන්න කියලා.’ මම ගෙදර ගිහින් හැමෝම එක්ක කතා කරලා මේ තනතුර බාර ගන්න කැමැති වුණා.* ඔබ තෝරා ගත්තේ මොන දිස්ත්‍රි‍්‍රක්කය ද ?පුත්තලම, මම පුත්තලමට යන්න කැමැතියි කියලා උඩ තට්ටුවේ ඉඳලා පහළට එන විට පත්වීම් ලිපිය මගේ මේසේ උඩ තිබුණා. 1978 දෙසැම්බර් මාසයේ ආණ්ඩුවේ ඒජන්තවරයෙක් විදිහට පුත්තලමට ගියා.* පුත්තලමේ ජනතාව වෙනුවෙන් මොනවද කළේ...පුත්තලම ඉතාමත් නොදියුණු තත්ත්වයකයි තිබුණේලෝක බැංකු ආධාර ක්‍රමයෙන් සල්ලි අරගෙන විදුලිය අරන්දීලා පාරවල්වලට තාර දාලා අති විශාල සංවර්ධනයක් කළා. ඉඟිණිමිටිය ජලාශ යෝජනා ක්‍රමය යටතේ කුඹුරු අක්කර විසිපන්දාහක් වගා කරන්න ජලය ලබා දුන්නා.* ඒ කාලේ අමතක නොවන සිදුවීම් එහෙමත් ඇතිඒ දවස්වල රැකියා කටයුතුවලට ගිහිල්ලා එනකොට ගොඩක් රෑ වෙනවා. පාරවල් හොඳ නෑ. කැලෑ පාරවල්වලින් තමයි එන්නේ.එක දවසක් එද්දී අලි රංචුවක් ඇවිත් අපේ ජීප් එක වට කරගත්තා. මගේ රියැදුරා කිව්වා සද්ද කරන්නේ නැතුව ඉමු කියල. විනාඩි දහයකට විතර පස්සේ ලොකු අලියා ඇවිත් අලි රංචුවම එක්ක ගියා.* පුත්තලමේ වීරගම ඔබට සමීප සබඳතාවක් තියන ගමක්ලු නේද?ඒ කාලේ හැම අතින්ම ඉතාමත්ම නොදියුණු ගමක් තමයි ඒ. සාරධර්ම පිරිහිලා මිනිස්සු මත්පැන්වලට ඇබ්බැහිවෙලා. මම ඒ ගම සම්පූර්ණයෙන්ම හැදුවා. පන්සල්, ඉස්කෝල හැදෙව්වා. ශ්‍රී මහ බෝධියේ අංකුරයක් එම පංසලේ පැළ කළා. මිනිස්සුන්ට රැකියාවක් අරන් දුන්නා. ඒ වෙනුවෙන් කළ ගෞරවයක් විදියට ඒ ගමට වීරගම කියලා නම දැම්මා.* ඔබේ ජීවන සහකාරිය හමුවෙන්නේ කොයිකාලයේදී ද?1971 දී විතර. එතකොට මම පරිපාලන සේවයට ඇවිත්. මම කුරණෑගල පරිවාස හා ළමාරක්‍ෂක සේවා නියෝජ්‍ය කොමසාරිස් විදියට වැඩකළේ. කුරුණෑගල තමයි කාර්යාලය තිබ්බේ. 1971 ජේ. වී. පී. කලබල තිබුණ දවස්වල. දවසක් මගේ කාර්යාලයට යනකොට පාර දෙපැත්තේ මළ මිනි. කාර්යාලයට ගියාට පස්සේ නිලධාරින් කිව්වා වහාම ගෙදර යන්න ඇඳිරිනීතිය දාලා කියලා. බොහොම අමාරුවෙන් යාළුවො කණ්ඩායමක් එක්ක කොළඹ ආවා. ඒත් ගමට යන් බැරිව සති දෙකක් විතර කොළඹ ඉන්න වුණා.* ඊට පස්සේමගේ නැන්දා කෙනෙක් හිටියා. කොළඹ. නැවතිල හිටියේ එයාලාගේ ගෙදර. නැන්දා දවසක් මාව එයාගේ යාළුවෙකුගේ ගෙදර එක්ක ගියා. එදා ඒ ගෙදර හිටිය තරුණියකට මගේ හිත ඇදිලා ගියා.* ඇය ඔබේ ප්‍රේමවන්තිය වුණා.ඔව් දැන් ඇය මගේ බිරිය* ඇයගේ නම මොකක්දඅශෝකා වීරකෝන්* ඔබ විවාහ වුණේ1972 දී* දූ දරුවන් ගැනත් කියන්නමට දරුවන් තුන්දෙනායිලොකු දුව තුෂානි වීරකෝන්, උපාධිධාරි ළදරු පාසල් ගුරුවරියක් විදියට අමෙරිකාවේ වැඩ කරනවා. පුතා දුෂාන් වීරකෝන් බැංකු කළමනාකරුවෙක් , අනෙක් පුතා ජනක වීරකෝන් මෙල්බර්න්වල පරිගණක විශේෂඥවරයෙක් විදියට වැඩ කරනවා.* මේ වනවිට ඔබේ අධ්‍යාපන කටයුතු අවසන් කරලා ද?නැහැ. මම රටවල් කිහිපයක පශ්චාත් උපාධි පාඨමාලා හැදෑරුවා. නෙදර්ලන්තය, අමෙරිකාව සහ ටෝකියෝ ඉන් ප්‍රධානයි.* ඉන් පස්සේ1990 කොළඹ ආණ්ඩුවේ ඒජන්ත විදියට වැඩ බාර ගත්තා.* දුෂ්කර පළාතකත් කොළඹ වැනි නාගරික ප්‍රදේශයකත් දිසාපති තනතුරක් දරන්න ලැබීමේ විශේෂත්වයක් තියෙනවා නේද?කොළඹ අවුරුදු දහයකට ආසන්න කාලයක් මහ දිසාපතිවරයා විදියට වැඩ කළා. වැඩිම කාලයක් මහ දිසාපතිවරයෙක් විදියට වැඩ කළ එකම පුද්ගලයාත් මම. කොළඹ පුත්තලම කියන්නේ සම්පූර්ණයෙන් වෙනස් පරිසර දෙකක්. ඒ ඒ මිනිසුන්ගේ ප්‍රශ්න විවිධාකාරයි. ඒවා හරිහැටි හඳුනාගෙන කටයුතු කළා. මම කොළඹ ඉන්න කාලේ මහ මැතිවරණ හතක් පවත්වලා තියෙනවා.* ඔබේ තාත්තාගේ සිහිනය සැබෑකරන්න බැරිවුණාද? ඒ කියන්නේ ආණ්ඩුවේ ඒජන්ත කෙනෙක් විදියට හම්බන්තොටට යන්න බැරි වුණාද?හම්බන්තොටට එන්න කියාපු තාත්තා පස්සේ මට කිව්වේ මෙහාට නම් එන්න එපා කියලා. ඒ දවස්වල ඒ පැත්තේ හරියට ජේ. වී. පී. කලබල එහාට ගියානම් මගේ ජීවිතේටත් අනතුරක් වෙනවා.* දැන් ඔබ වැඩ කරන්නේ පාඩු ලබන ආයනයක සභාපතිවරයෙක් විදියටකජු සංස්ථාව ආරම්භ කළේ 1973 මැයි මාසයේ දැන් අවුරුදු තිස් හතක් වයසයි. ඒ කාලේ මේ ආයතනයෙන් ලාබ ලැබුවා. ඒත් උතුරු නැඟෙනහිර ත්‍රස්තවාදී කලබල නිසා කජු අක්කර 40,000 ක් විතර විනාශ වෙලා ගියා. ගිය අනූ ගණන් වලින් පස්සේ තමයි මෙම ආයතනය පාඩු ලබන තත්ත්වයට පත් වුනේ.* දැනට ශ්‍රී ලංකාවේ කජු නිෂ්පාදනය කොහොමද?ලෙලි කජු මෙ.ටො.12000 නිෂ්පාදනය සහ මද මෙ. ටො. 2000 නිෂ්පාදනය කරනවා.* කජු නිෂ්පාදනය වැඩි කරන්න ඔබේ සැලසුම් මොනවාද?අක්කරයක් වගා කරන අයට රුපියල් 9000 ක සහනාධාරයක් දෙනවා. පුත්තලම, මන්නාරම, වව්නියා, අම්පාර, මඩකළපුව, හම්බන්තොට වැනි ප්‍රදේශවල නව කජු වගා ආරම්භ කරන්න සැලසුම් කරලා තියෙනවා. ලබන අවුරුද්ද වන විට අක්කර හයදාහක් වැඩිකරන්න බලාපොරොත්තු වෙනවා.* ඔබ මේ වෙනකොට ඉහළම ශ්‍රේණියේ තනතුරු ගණනාවක්ම දරලා තියෙනවා. ඔබ වැඩියෙන්ම තෘප්තිමත් වන්නේ කුමන තනතුරෙන්ද?දිසාපති තනතුරට මම ඉතාමත් කැමැතියි. ජනතාවගේ ප්‍රශ්නවලට වගකීමකින් විසඳුම් දෙන්න පුළුවන් බලතල තියෙන තනතුරක්. දුගී දුප්පත් සාමාන්‍ය මිනිස්සු ළඟින්ම ඉඳගෙන ඔවුන්ගේ ප්‍රශ්නවලට විසැඳුම් ලබා දෙන්න පුළුවන් වුණා. දිසාපති කියන්නේ ආණ්ඩුවේ බලතල ඒකරාශී කරලා තියෙන තනතුරක්. ඒ කාලේ ආඥා පනත් 126 ක රාජකාරිය අපි ඉෂ්ඨ කළා.* රාජකාරියට විවේකයක් ලැබෙන වේලාවට මොකද කරන්නේ?දිනපතා පත්තර ඔක්කොම කියවනවා. කැම්පස් යන කාලෙ ඉඳලා නක්‍ෂත්‍ර පොත් කියෙව්වා. වෛද්‍ය සඟරා කියවනවා. දැනටත් ඒ පුරුද්ද එහෙමම තියෙනවා. පැරැණි සංගීතයට සවන් දෙන්නත් කැමැතියි.* ඔබ රටවල් තිස්පහක පමණ සංචාරය කළ කෙනෙක්. ශශ්‍රී ලංකාව ගැන මොකද හිතෙන්නේ.ගොඩක් ලස්සන රටවල් තියෙනවා. අමෙරිකාවේ හවායි දූපත්, ජපානය ඉතාමත් ලස්සනයි. ඒත් ශ්‍රී ලංකාව තමයි අතිවිශිෂ්ටම රට. මේ වගේ පිහිටීමත් තියෙන රටක් කොහේවත් නෑ. ඇවිදින්න, සුන්දරත්වය බලන්න ලෝකේ මොන රටකට ගියත් ජීවත් වෙන්න කැමැති ශ්‍රී ලංකාවේ විතරයි.* හම්බන්තොට ගිරුවාපත්තුවෙන් ආරම්භ කළ ජිවිත ගමන ගැන මොකද හිතෙන්නේ....මගේ ජීවිතය ගැන හොඳටම තෘප්තිමත්. කොළඹ අවුරුදු දහයක් මහ දිසාපති වෙලා සේවය කරන්න ලැබීම ගැන මම ආඩම්බර වෙනවා.මගේ ජීවිතයේ කිසිම පසුතැවීමක් නෑ. හැම වෙලාවෙම නීතිරීති පැත්තක දාලා මිනිස්සුන්ට පිහිට වෙන්න කැමැතියි.* ඉදිරි බලාපොරොත්තුවක් එහෙම...ශ්‍රී ලංකාවට වැඩියෙන්ම ප්‍රශ්න තියෙන රටක තානාපති තනතුරක් දරලා රට වෙනුවෙන් සේවයක් ලබාදෙන්න කැමැතියි.* ඔබ අකමැතිම දේඅසාධාරණය, දූෂණය, වංචාව* ජ්‍යෙෂ්ඨ පරිපාලන නිලධාරියෙක් විදියට රාජ්‍ය නිලධාරීන්ට දෙන පණිවිඩය කුමක්ද?සියලුම රාජ්‍ය නිලධාරීන් වැටුප් ලබන්නේ මහජන මුදලින්. මේ නිසා හැම රාජ්‍ය නිලධාරියෙක්ම ලැබෙන වැටුපටත් වඩා වැඩි සේවයක් ජනතාව වෙනුවෙන් රට වෙනුවෙන් ලබා දෙන්න කියලා ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010013</link>
    <topic>ජාත්‍යන්තර ළමා දිනය අද</topic>
    <author>බුද්ධිකා ඉඹුලාන</author>
    <content>ජාත්‍යන්තර ළමා දිනය අදයි. මේ නිමිත්තෙන් පැවැත්වෙන ජාතික උත්සවය අනිද්දා (03) උදෑසන අනුරාධපුර ස්වර්ණපාලී බාලිකා විද්‍යාලයේදී ජනාධිපති මහින්ද රාජපක්ෂ මහතාගේ සහ එම ආර්යාවගේ ප්‍රධානත්වයෙන් පැවැත්වේ.“ළමා ලොවම එළිය වෙන්න සැම දෑතෙම එළිය දෙන්න’ මෙවර ළමා දින ජාතික උත්සවයේ තේමාවයි.ජාත්‍යන්තර ළමා දිනය නිමිත්තෙන් ළමා සංවර්ධන හා කාන්තා කටයුතු අමාත්‍යාංශය වැඩසටහන් රැසක් සංවිධානය කර ඇති අතර අද (01) සිට 03 දා දක්වා එම වැඩසටහන් අනුරාධපුරයේදී ක්‍රියාත්මක වෙයි. තුරු පළාත, නැඟෙනහිර හා උතුරු මැද පළාතේ ළමයින් 525 කගේ සහභාගිත්වයෙන් ළමා කඳවුරක් පැවැත්වීම , එම දරුවන් වෙනුවෙන් වෛද්‍ය සායන පැවැත්වීම, චිත්‍ර කථික හා ඔවුන්ගේ නිර්මාණ කුසලතා එළි දැක්වීමේ තරග පැවැත්වීම, ශාරීරික සුවතා වැඩසටහන් පැවැත්වීම, ළමා පෙරහරක් පැවැත්වීම සහ සංස්කෘතික රාත්‍රියක් පැවැත්වීම අද (01) දා ආරම්භ වන ළමා කඳවුරේදී සිදු කෙරෙනු ඇත.විශ්ව ළමා දින තේමාව පදනම් කර ගනිමින් රුපියල් 05ක වටිනාකමකින් යුතු මුද්දරයක් හා මුල්දින කවරයක් නිකුත් කිරීම මෙම 03 දා ජනාධිපති මහින්ද රාජපක්ෂ මහතා අතින් ජාතික උත්සවයේදී සිදු කිරීමට නියමිතය.ළමා සංවර්ධන අරමුදල වෙනුවෙන් වූ ළමා කොඩි මාසයේ මුල්ම කොඩිය ජනාධිපතිතුමන්ට පැළඳවීම , ලෝක ළමා දින විශේෂ සමරු කලාපය නිකුත් කිරීම අනුරාධපුර දිස්ත්‍රික්කයේ දුෂ්කර පාසල් 05 සඳහා මුදල් ආධාර ලබාදීම , එම දිස්ත්‍රික්කයේ පාසල් ළමුන් 50 කට අධ්‍යාපන ශිෂ්‍යත්ව පිරිනැමීම, විශ්ව ළමා දිනයට සමගාමීව පැවැත්වූ නිර්මාණ තරගාවලියේ ජයග්‍රහකයින්ට ත්‍යාග හා සහතික ප්‍රදානයද මෙම උත්සවයේදී ජනාධිපතිතුමන් අතින් සිදු කෙරේ.ළමයින්ගේ නව තාක්ෂණ නිර්මාණ කුසලතා එළි දක්වන ප්‍රදර්ශනයක් මෙම 02 දා ස්වර්ණපාලි බාලිකා විදුහලේදී පැවැත්වීම , ළමා හිංසනය අවම වූ ළමා අයිතිවාසිකම සුරක්ෂිත කළ හොඳම ආදර්ශ ගම්මානයට සම්මාන ලබාදීම, ප්‍රාදේශීය මට්ටමින් පැවැත්වූ හොඳම ළමා සමාජය තේරීමේ තරගයේ ජයග්‍රාහකයනට සම්මාන ප්‍රදානයද මෙවර විශ්ව ළමා දින ජාතික උත්සවයේදී සිදු කිරීමට නියමිතය.මෙම ජාත්‍යන්තර ළමා දින ජාතික උත්සවයට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද එම නියෝජ්‍ය ඇමැති එම්.එල්. ඒ. එම්. හිස්බුල්ලාහ් මහතා ඇතුළු ප්‍රදේශයේ මැති ඇමැතිවරු රැසක්ද, එම අමාත්‍යාංශ නිලධාරිහුද සහභාගි වෙති. මෙයට අමතරව ප්‍රාදේශීය වශයෙන්ද ජාත්‍යන්තර ළමා දින සැමරුම් වැඩසටහන් රැසක් අද දවස පුරා පැවැත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010014</link>
    <topic>පිරිපුන් ළමා පරපුරක් තැනීමදීප්තිමත් අනාගතයක අඩිතාලමයි</topic>
    <author/>
    <content>ළමයිනට පැහැබර හෙට දිනක් උදාකර දීමට මවුපියන් ඇතුළු සමස්ත වැඩිහිටි ප්‍රජාවම ළමයින් පිළිබඳව සංවේදී හා සුබවාදී චින්තනයකින් යුතුවීම අත්‍යවශ්‍ය කරුණක් වන්නේ යැයි ජාත්‍යන්තර ළමා දිනය වෙනුවෙන් පණිවිඩයක් නිකුත් කරමින් ජනාධිපති මහින්ද රාජපක්‍ෂ මහතා පවසයි.එවැනි චින්තනයකින් හෙබි සමාජයකින් ළමයිනට මුහුණ දීමට සිදුවන සැහැසිකම් හිංසනයන් හා අයිතිවාසිකම් කඩවීම් අවම වනු ඇතැයි ද ජනාධිපතිවරයා සිය ළමා දින පණිවිඩයෙන් අවධාරණය කරයි. එම පණිවිඩය මෙසේය.රටක දීප්තිමත් අනාගතයකට තැබෙන පළමු අඩිතාලම වන්නේ පිරිපුන් ළමා පරපුරක් නිර්මාණය කිරීමයි. එම වගකීම මනාව හඳුනාගෙන ඇති වත්මන් රජය නූපන් දරුවාගේ පටන් ඔහු ඉපදී වැඩිහිටියෙකු බවට පත්වීම දක්වා කායික, මානසික, අධ්‍යාත්මික හා පෞරුෂ සංවර්ධනයත්, ආරක්‍ෂාව හා රැකවරණය තහවුරු කිරීමටත් අන් කවරදාකටවත් වඩා පියවර ගෙන ඇත.දිවයිනේ සියලු පළාත්වල දරුවන්ගේ පෝෂණ, අධ්‍යාපන හා සෞඛ්‍ය තත්ත්වයන් නගාසිටුවීමටත් ඔවුන්ට අවශ්‍ය රැකවරණය සලසා දෙමින් ඔවුන්ගේ පවුල් සවිබල ගැන්වීමටත් මෙම රජය විසින් අති විශාල ආයෝජනයක් කර තිබේ. මෙහිදී අපගේ ආදර්ශ පාඨය “හොඳම දේ දරුවන්ට” යන්න ය.ළමයින්ට පැහැබර හෙට දිනක් උදාකර දීමට දෙමාපියන් ඇතුළු සමස්ත වැඩිහිටි ප්‍රජාවම ළමුන් පිළිබඳ සංවේදී හා සුබවාදී චින්තනයකින් යුතුවීම අත්‍යාවශ්‍ය බව මම දැඩි ලෙස විශ්වාස කරමි. එවැනි චින්තනයකින් හෙබි සමාජයකින් ළමයින්ට මුහුණ දීමට සිදුවන සැහැසිකම්, හිංසනයන් හා අයිතිවාසිකම් කඩවීම් අවම වනු නොඅනුමානය.අපි මේ වන විට විශාල වශයෙන් තාප හා ජල විදුලි බලාගාර, අධිවේගී හා නවීන මංමාවත් අති විශාල වරායන් හා ජාත්‍යන්තර මට්ටමේ ගුවන් තොටුපළවල් මෙන් ම සුවිශාල වාරිමාර්ග ව්‍යාපෘති සාර්ථකව නිමකර වේගවත් සංවර්ධනයකට ප්‍රවිශ්ට වී සිටින්නෙමු. ඒ අතර ම නවීන ලෝකයට ඔබින දේශීය චින්තනයෙන් හෙබි ළමා පරපුරක් ජනිත කිරීම සඳහා අධ්‍යාපනයේ, තොරතුරු තාක්ෂණයේ හා අනෙකුත් කුසලතා වර්ධන ක්ෂේත්‍රයන්හි ගුණාත්මක හා ප්‍රමාණාත්මක ඉදිරි පියවර රැසක් ගෙන තිබීම ද ජාතියක් වශයෙන් අප ලැබූ ජයග්‍රහණයන් වේ.ලෝකයේ කිසිම බලවේගයක් ඉදිරියේ පසුනොබසින අන් කිසිම ජාතියකට දෙවැනි නොවන ලොව බලවත් ජාතියක් ලෙස වැජඹෙන්නට අපේ ශ්‍රී ලාංකික දරු පරපුරට සියලු මංපෙත් විවර කර දීම වැඩිහිටි අප සියලු දෙනා සතු පරම යුග මෙහෙවර වන්නේ ය. එවිට “ළමා ලොවම එළිය වෙන්න – හැම දෑතෙම සවිය දෙන්න” යන මෙවර ළමා ලෝක දින තේමා පාඨය යථාර්ථයක් බවට පත්වනු නිසැකය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010015</link>
    <topic>යුද්ධාධිකරණ තීන්දුවකට අභියෝග කරනු බෑ</topic>
    <author/>
    <content>යුද අධිකරණයකින් ලබාදුන් තීන්දුවක් මෙරට හෝ ජාත්‍යන්තර හෝ අධිකරණයක් හරහා අභියෝගයට ලක්කළ නොහැකි බව කොළඹ විශ්වවිද්‍යාලයේ නීති පීඨයේ ජ්‍යෙෂ්ඨ කථිකාචාර්ය, ආචාර්ය ප්‍රතිභා මහනාමහේවා මහතා පැවසීය.එකම විකල්පය ජනාධිපතිවරයාගෙන් සමාව අයැද සිටීම යැයි ද ඒ මහතා ප්‍රකාශ කළේ ය.සේනාධිනායකයා ලෙසත්, යුද්ධාධිකරණයක අවසන් තීන්දු ගන්නා ලෙසත්, එම බලතල ජනාධිපතිවරයාට පැවරී තිබෙන බව ද හෙතෙම කීවේ ය. කලාපීය හෝ එක්සත් ජාතීන්ගේ අධිකරණයකින් වුව ද යුධාධිකරණයකින් ලබාදුන් තීන්දුවට අභියෝග කළ නොහැකි බව මහනාමහේවා මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010016</link>
    <topic>බැංකු හා මූල්‍ය ආයතනවලටඅනිවාර්ය රක්ෂණයක්</topic>
    <author>මහින්ද අලුත්ගෙදර</author>
    <content>ශ්‍රීලංකාවේ ක්‍රියාත්මක බලපත්‍රලාභී වාණිජ බැංකු සහ ලියාපදිංචි මූල්‍ය ආයතන වෙනුවෙන් අනිවාර්ය රක්ෂණ ක්‍රමයක් ක්‍රියාත්මක කිරීමට ශ්‍රී ලංකා මහ බැංකුව පියවර ගෙන ඇත.මෙම රක්ෂණ ක්‍රමය අද (01) සිට නිල වශයෙන් ක්‍රියාත්මක කෙරෙන අතර එය “ශ්‍රී ලංකා තැන්පතු රක්ෂණ ක්‍රමය” ලෙස නම් කර තිබෙන බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා සඳහන් කරයි.ඒ මහතා මේ බව හෙළිකෙළේ ශ්‍රී ලංකා මහ බැංකු ශ්‍රවණාගාරයේදී ඊයේ (30) පෙරවරුවේ පැවැති මාධ්‍ය හමුවකට එක්වෙමිනි.මෙම රක්ෂණ ක්‍රමය ආරම්භයේදී ආරම්භක ප්‍රාග්ධනය වශයෙන් රුපියල් බිලියන 1.1 ක මුදලක් ශ්‍රී ලංකා මහ බැංකුව මගින් සපයන බවත්, ඉහත කී ආයතනවල තැන්පත්කරුවන් ලබන 2012 ජනවාරි මස (1) දා සිට මේ රක්ෂණ ක්‍රමය යටතේ ප්‍රතිලාභ ලැබීමට සුදුසුකම් ලබන බවත් හෙතෙම සඳහන් කෙළේය.”ශ්‍රී ලංකා තැන්පතු රක්ෂණ ක්‍රමය” යටතේ සුදුසුකම් ලැබූ මුළු තැන්පතු මත සාමාජික ආයතනවලින් අයකරනු ලබන වාර්ෂික රක්ෂණ වාරිකය සියයට 0.10 සිට සියයට 0.15 දක්වා පරාසයක් ගන්නා අතර එම වාරික මුදල මාසික හෝ කාර්තු පදනමක් මත ගෙවිය යුතු බවද මහ බැංකුවේ අධිපතිවරයා කීය. මේ සඳහා අයකර ගන්නා දායක මුදල් ශ්‍රී ලංකා මහ බැංකුවේ මුදල් මණ්ඩලය මගින් කළමනාකරණය කෙරෙන අතර එකී තැන්පතු රක්ෂණ අරමුදල ශ්‍රී ලංකා මහ බැංකුවේ ගිණුම්වලින් වෙන්කොට තබන බව ද ඒ මහතා කියා සිටියේය.ශ්‍රී ලංකා මහ බැංකුවේ නියෝජ්‍ය අධිපතිවරුන් වන පී. ඩී. ජේ. ප්‍රනාන්දු හා කේ. ජී. ඩී. ඩී. ධීරසිංහ මහත්වරු ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010017</link>
    <topic>ශ්‍රී ලංකා සහය දිවීමේකණ්ඩායමට නුසුදුස්සෙක්</topic>
    <author>රෝෂන් තුෂාර</author>
    <content>දහ නමවන පොදුරාජ්‍ය මණ්ඩලීය ක්‍රීඩා උළෙලේ මීටර් 400ඔ4 සහාය දිවීමේ තරගාවලියට ශ්‍රී ලංකා ක්‍රීඩක කණ්ඩායම සහභාගීී කරවීම වළක්වමින් ශ්‍රී ලංකා මලල ක්‍රීඩා සංගමයට වාරණ නියෝගයක් කොළඹ දිසා අධිකරණය ඊයේ (30) නිකුත් කෙළේය.කොළඹ අතිරේක දිසා විනිසුරු එම්. ඒ. ආර්. මරික්කාර් මහතා මෙම වාරණ නියෝගය ඊයේ (30) උදෑසන නිකුත් කළ අතර වාරණ නියෝගය බාරදීමට පෙර ක්‍රීඩකයින් තරගාවලිය සඳහා ඉන්දියාව බලා පිටත්ව තිබූ බව මලල ක්‍රීඩා සංගමය පැවසීය.මලල ක්‍රීඩා සංගමයේ නියෝජිතයින් තම දුරකථනයෙන් මෙම වාරණ නියෝගය පිළිබඳව දැනුම්දීමට අතිරේක රෙජිස්ට්‍රාර් රොස්මන් වර්ණකුළසූරිය මහතා උත්සාහ දැරුවද එය අසාර්ථක වූ බැවින් අදාළ නියෝගය මලල ක්‍රීඩා සංගමයේ නියෝජිතවරයකුට පස්වරුවේ ලබාදුන් බව අධිකරණ පිස්කල්වරයා සඳහන් කෙළේය.ශ්‍රී ලංකා මලල ක්‍රීඩා සංගමයේ සභාපති පාලිත ප්‍රනාන්දු, ජාතික ඔලිම්පික් කමිටු සභාපති හේමසිරි ප්‍රනාන්දු හා ශ්‍රී ලංකා මලල ක්‍රීඩා සංචිතයේ ක්‍රීඩකයින් ඇතුළු විත්තිකරුවන් දොළොස් දෙනකුට පැවරූ නඩුවක් සලකා බැලීමෙන් පසුව මෙම වාරණය ලබන 04 දින දක්වා නිකුත් කළේය.සහාය දිවීමේ ක්‍රීඩා ඉසව්වට ක්‍රීඩකයින් තෝරා ගැනීමේ අවසන් මහා තරගයේදී 03 වන ස්ථානය ලබා ගනිමින් පොදුරාජ්‍ය මණ්ඩලීය උළෙලට සහභාගී වීමේ වරම් හිමිකැර ගත් විශේෂ කාර්ය බළකායේ ශාලිත තරංග රාමනායක ක්‍රීඩකයා මේ නඩුව පැවරීය.ක්‍රීඩකයින් තෝරා ගැනීමේ අවසන් මහා තරගය පසුගිය අගෝස්තු 08 දින පැවති බවත් එහිදී තුන්වන ස්ථානය ලබාගත් ශාලිත තරංග උළෙලට සහභාගී වීමට අවශ්‍ය සියලු කටයුතු සම්පාදනය කැර තිබියදී තෝරා ගැනීමේ තරගයෙන් අවසන් අටදෙනාට තේරීපත් නොවුණු රෝහිත පුෂ්පකුමාර ක්‍රීඩකයා එම තරගයට සහභාගී කරවීම නීති විරෝධී බව පැමිණිල්ල වෙනුවෙන් අධිකරණයට කරුණු ඉදිරිපත් කෙරිණි.අවසන් තරගයට තේරී පත් වූ පැමිණිලිකරු මලල ක්‍රීඩා සංගමයේ ලේකම්වරයාගේ උපදෙස් පරිදි පසුගිය 17 දින විශේෂ කාර්ය බළකායෙන් නිවාඩු අනුමත කැරගත් බවත් තේරී පත් වූ ක්‍රීඩක ලැයිස්තුවට ක්‍රීඩා ඇමැතිවරයාගේ අනුමැතිය ලැබීමෙන් පසු ගමන් බලපත්‍ර වීසා සූදානම් කැර ගත් බවත් පැමිණිල්ල වෙනුවෙන් පෙනී සිටි ජනාධිපති නීතිඥ ආචාර්ය ජයතිස්ස ද කොස්තා අධිකරණයට කරුණු ඉදිරිපත් කෙළේය.කරුණු එසේ පැවතියදී මලල ක්‍රීඩා සංගමයේ ලේකම් පී. ඩී. පින්නවල මහතා ජාතික ඔලිම්පික් කමිටුවට ලිපියක් යවමින් පැමිණිලිකරුගේ නම ක්‍රීඩා ලැයිස්තුවෙන් ඉවත් කැර රෝහිත පුෂ්පකුමාරගේ නම ඒ වෙනුවට ඇතුළත් කැර ඇත.සුදුසුකම් ලත් පැමිණිලිකාර ශාලිත තරංගට 400ඔ4ක්‍රීඩා තරගය අවසන් දින කීපය තුළදී පැවැත්වෙන බැවින් පැමිණිලිකරුට සහභාගි වියහැකි වන පරිදි ක්‍රීඩා කණ්ඩායම තරගයට සහභාගි කරවීම වළක්වන ලෙසත් අධිකරණයෙන් ඉල්ලා සිටියේය. කරුණු සලකා බැලූ අතිරේක දිසා විනිසුරුවරයා ලබන 04 දින දක්වා බල පැවැත්වෙන වාරණ නියෝගයක් විත්තිකරුවන්ට නිකුත් කළේය. අතුරු තහනම් දැන්වීම් හා නොතිසි නිකුත් කළ විනිසුරුවරයා ලබන 04 දින අධිකරණයේ කරුණු දක්වන ලෙස විත්තිකරුවන්ට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010018</link>
    <topic>ලෙඩ නිවාඩු දැමිල්ලෙන්වෘත්තිය සමිතිය ‘ලෙඩ වෙයි’</topic>
    <author/>
    <content>එක්තරා හෙද වෘත්තීය සමිතියක් රජයේ රෝහල්වල ඊයේ දිනයේ (30) ක්‍රියාත්මක කළ ලෙඩ නිවාඩු දැමීමේ වෘත්තීය ක්‍රියාමාර්ගය මුළුමනින්ම අසාර්ථක වූ බව සෞඛ්‍ය අමාත්‍යාංශය පවසයි.සෞඛ්‍ය අමාත්‍යාංශයේ සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහතාගේ උපදෙස් පරිදි හෙද පාලන අංශය රට පුරා ප්‍රධාන රෝහල්වල රෝගී සත්කාරක සේවාවන් පිළිබඳ ඊයේ (30) පෙරවරුවේ විමසීම් කළ බවත්, මෙම වෘත්තීය ක්‍රියාමාර්ගය නිසා කිසිදු රෝහලක සෞඛ්‍ය සේවාවන්හි අඩාලවීමක් හෝ බාධාවීමක් පිළිබඳ වාර්තා නොවූ බවත්, එම කටයුතු වෙනදා මෙන් සාමාන්‍ය පරිදි සිදු වූ බව රෝහල් බලධාරීන් සනාථ කළ බවත් සෞඛ්‍ය අමාත්‍යාංශය පෙන්වා දෙයි.හෙද සේවාවේ එක් වෘත්තීය සමිතියක් පමණක් මීට දායකත්වය ලබාදීම හා හෙද හෙදියන්ගෙන් සියයට අනූවකටත් වැඩි ප්‍රමාණයක් සාමාජිකත්වය දරන රාජ්‍ය සේවා එක්සත් හෙද සංගමය හා සෙසු සංගම්වල සහයෝගය නොලැබීම නිසා මෙම වෘත්තීය ක්‍රියාමාර්ගය අසාර්ථක වූ බව ද සෞඛ්‍ය අමාත්‍යාංශය පෙන්වා දෙයි.හෙද සේවාවේ කාලයක් තිස්සේ ඉටු නොවී තිබූ ඉල්ලීම් කිහිපයකට විසැඳුම් ලබාදීම සඳහා හෙද ව්‍යවස්ථාව ක්‍රියාත්මක කිරීමට අදාළ සියලුම කටයුතු මේ වන විට සෞඛ්‍ය අමාත්‍යාංශය විසින් ඉටුකර තිබේ. විශේෂයෙන් ම සෞඛ්‍ය ඇමැති මෛත්‍රීපාල සිරිසේන මහතා ඇතුළු නිලධාරීන් මුදල් අමාත්‍යාංශයේ ලේකම් ආචාර්ය පී. බී. ජයසුන්දර මහතා ඇතුළු නිලධාරින් සමඟ කළ සාකච්ඡාවක ප්‍රතිඵලයක් ලෙස හෙද හෙදියන්ගේ ඉල්ලීම් ඉටුකිරීමට අවශ්‍ය පියවර ගැනීමට මහා භාණ්ඩාගාරය එකඟත්වය පළකර ඇත.ඒ අනුව ඉදිරි කාලයේ හෙද ව්‍යවස්ථාව ක්‍රියාත්මක කිරීම මඟින් ඔවුන්ගේ ඉල්ලීම්වලට ස්ථිර විසඳුම් ලැබෙනු ඇත. මේ සම්බන්ධව සෞඛ්‍ය ලේකම්වරයා විසින් සියලුම වෘත්තීය සමිති නියෝජිතයන් දැනුවත් කර ඇති අතර, සමහර වෘත්තිය සමිති නායකයන් මෙහි සත්‍යතාව අවබෝධ කර ඇතත්, මෙසේ තම සාමාජිකත්වය රෝගී සත්කාරක සේවාවන් කඩාකප්පල් කිරීම සඳහා පෙළඹවීම පිළිබඳ සෞඛ්‍ය අමාත්‍යාංශය කනගාටුව පළ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100115</link>
    <topic>ලේක්හවුස් ප්‍රවාහන අංශයට අලුතින් ලොරි 5ක් සහ බස් රථයක්</topic>
    <author>සුභාෂිනී සේනානායක හා අනූෂා ගුරුසිංහ</author>
    <content>පාඨක ජනතාව වෙත වඩාත් කාර්යක්ෂම අයුරින් පුවත්පත් ලබාදීමේ අරමුණින් රුපියල් ලක්ෂ 300 ක ලොරි රථ 5ක් සහ නව බස් රථයක් ලේක්හවුස් ප්‍රවාහන ජාලයට ඊයේ (30) එක් විය. ලේක්හවුස් පාඨකයින්ට ප්‍රමාදයකින් තොරව කඩිනමින් පුවත්පත් ලබාදීමේ අරමුණින් ලේක්හවුස් ආයතනයේ මෙහෙයුම් අධ්‍යක්ෂ උපුල් දිසානායක මහතාගේ සංකල්පයක් අනුව එක්සත් ප්‍රවෘත්ති පත්‍ර සමාගමේ සභාපති බන්දුල පද්මකුමාර මහතා මේ තීරණය ගත් බව ප්‍රවාහන කළමනාකරු සුනිල් සෙන්දනායක මහතා දිනමිණ ප්‍රකාශ කළේ ය. ලේක්හවුස් ආයතනයේ සභාපති බන්දුල පද්මකුමාර මහතා එම රථවල යතුරු රියදුරන් වෙත නිල වශයෙන් බාරදීම ඊයේ (30) ප්‍රවාහන අංශයේදී සිදු කෙරිණි.ඉකුත් මාස කීපය තුළ රුපියල් කෝටි තුනහමාරක රථවාහන මිලදී ගත් බව කී ප්‍රවාහන කළමනාකාරවරයා ලේක්හවුස් පුවත්පත් පාඨකයන් අතට පුවත්පත කඩිනමින් ලබාදීම සමාගමේ අරමුණ බවද කීය. කොළඹ කතරගම ධාවනය කිරීම සඳහා නව බස් රථයක් ද දිවයින පුරා පුවත්පත් බෙදාහැරීම සඳහා ලොරි රථ 5ක් ද ඊයේ (30) මිලදී ගෙන තිබුණි.මේ අවස්ථාවට සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, සාමාන්‍යාධිකාරි අභය අමරදාස, නියෝජ්‍ය සාමාන්‍යාධිකාරි කේ.ජී. එස්. ගාමිණී, මෙහෙයුම් කළමනාකරු මහේන්ද්‍ර රොඩ්රිගෝ, ආපදා කළමනාකාර ප්‍රධානි වී.එස්.බොයිස්, වැටුප් හා මූල්‍ය කළමනාකරු ඩී.එම්. ධනසේන, බෙදාහැරීම් කළමනාකරු නලින්ද ඉලංගකෝන් මහත්වරුන් ඇතුළු පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n1010019</link>
    <topic>2011 අය-වැය නොවැම්බර් 22දා</topic>
    <author>දුමින්ද ගුරුගේ හා ස්වර්ණා විජේකෝන්</author>
    <content>දෙදහස් එකොළහ වසර සඳහා අයවැය ලබන නොවැම්බර් විසි දෙවැනිදා පාර්ලිමේන්තුවට ඉදිරිපත් කෙරේ. ජනාධිපති මහින්ද රාජපක්ෂ මහතා අයවැය කතාව (ප්‍රථමවර කියවීම) පාර්ලිමේන්තුවට ඉදිරිපත් කිරීමට නියමිතය.ජනාධිපතිවරයා විසින් අයවැය කතාව ඉදිරිපත් කිරීමෙන් පසුව 22දා සිට 27 වැනි දා දක්වා අයවැය පිළිබඳ දෙවන වර විවාදය පැවැත්වේ. අයවැය දෙවන වර විවාදය සඳහා ඡන්ද විමසීම විසිහත් වැනිදා පැවැත්වීමට තීරණය කර ඇති බව ප්‍රවෘත්ති හා ජනමාධ්‍ය ඇමැති, කැබිනට් ප්‍රකාශක කෙහෙළිය රඹුක්වැල්ල මහතා ප්‍රකාශ කෙළේ ය. අයවැය පිළිබඳ තෙවන වර විවාදයෙහි දින ගණන පිළිබඳව පක්ෂ නායක රැස්වීමේ දී තීරණය කිරීමට නියමිත බවත් ඇමැතිවරයා ප්‍රකාශ කෙළේ ය.අමාත්‍ය රඹුක්වැල්ල මහතා මේ බව සඳහන් කෙළේ රජයේ ප්‍රවෘත්ති දෙපාර්තමේන්තුවේ ඊයේ (30) පැවැති අමාත්‍ය මණ්ඩල තීරණ දැනුම් දීමේ මාධ්‍ය සාකච්ඡාවට සහභාගි වෙමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100110</link>
    <topic>අය-වැයට පෙර ගුරු පත්වීම් 6728ක්</topic>
    <author>දයා පෙරේරා</author>
    <content>ලබන අයවැයට පෙර ගුරු පත්වීම් 6728 ක් ලබාදීමට අධ්‍යාපන අමාත්‍යාංශය තීරණය කර ඇත.එම ගුරුවරුන්ගෙන් පළමු කණ්ඩායම ලෝක ගුරු දිනය යෙදෙන ලබන 6 වැනිදා බදාදා පත්වීම් ලැබීමට නියමිතය. එහිදී විද්‍යාපීඨ ඩිප්ලෝමාධාරී ගුරුපත්වීම් 3000 ක් සහ උපාධිධාරි ඉංග්‍රීසි මාධ්‍ය ගුරුපත්වීම් 554 ක් ලබාදෙන බව අධ්‍යාපන ඇමැති බන්දුල ගුණවර්ධන මහතා කීය.සෞන්දර්ය ගුරුවරුන් 3174 ක් බඳවා ගැනීම සඳහා තරග විභාගය මේ මස 9 වැනිදා කොළඹ දී මධ්‍යස්ථාන 34 ක පැවැත්වෙන බවද ඇමැතිවරයා කීවේය. එයින් සුදුසුකම් ලබන පිරිසට ද නොවැම්බර් මස අයවැයට පෙර පත්වීම් ලබාදීමට නියමිත බවත් ඇමැතිවරයා කීවේය.ඉංග්‍රීසි මාධ්‍ය උපාධිධාරී ගුරුවරුන් ජාතික පාසල්වලට පත් කැරේ. එම පාසල්වල උසස් පෙළ විද්‍යාව හා වානිජ විෂයයන් ඉංග්‍රීසි මාධ්‍යයෙන් ඉගැන්වීමට මේ පිරිස් බඳවා ගැනේ. එම ගුරුවරුන් බඳවාගැනීමට පැවැත්වූ විභාගයේ ප්‍රතිඵල පරිගණක ගතකොට පළාත් සභාවලට ලබාදෙන බවත් ඒ අනුව අවශ්‍ය නම් පළාත් සභා පාසල් සඳහා ද බඳවාගැනීමට හැකියාවක් තිබෙන බවත් ඇමැතිවරයා වැඩිදුරටත් පැවැසීය.සෞන්දර්ය උපාධිධාරී ගුරුවරුන් බඳවාගැනීමේ විභාග ප්‍රතිඵල ද ඒ අයුරින්ම පළාත් සභාවලට ලබාදෙන නිසා ගුරුවරුන් බඳවාගැනීමට පළාත් සභාවලටත් ඉඩ ලැබෙන බවද ඇමැතිවරයා කීවේය.ඇමැතිවරයා මේ කරුණු සඳහන් කෙළේ අධ්‍යාපන අමාත්‍යාංශයේදී ඊයේ (30) සවස පැවැති මාධ්‍ය සාකච්ඡාවේදීය. එම සාකච්ඡාවට අධ්‍යාපන අමාත්‍යාංශයේ ලේකම් සුනිල් එස්. සිරිසේන මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100119</link>
    <topic>ශ්‍රී ලංකාවේ ඇතිවූ හිතකර වටපිටාවත් සමඟජාත්‍යන්තර වෙළෙඳ පොළට අපේ නිපැයුම් යැවීමට හැකි වුණා</topic>
    <author>ජයසිරි මුණසිංහ සහ මහින්ද අලුත්ගෙදර</author>
    <content>රට තුළ උද්ගත වී තිබෙන හිතකර වාතාවරණයත් සමඟ නිෂ්පාදනය කෙරෙන අපේ නිෂ්පාදන ජාත්‍යන්තර වෙළෙඳ පොළට යැවීමට හැකි වී තිබෙන බව ආර්ථික සංවර්ධන ඇමැති බැසිල් රාජපක්ෂ මහතා පවසයි.නිෂ්පාදන කටයුතු සඳහා අවශ්‍ය යටිතල පහසුකම් සංවර්ධනය කිරීමට හැකි වි තිබෙන බව සිහිපත් කළ ඒ මහතා අපේ ආර්ථිකය වර්ධනය කිරීමට තව තවත් නිෂ්පාදන සිදු කළ යුතු බවද අවධාරණය කරයි.ඇමැතිවරයා මේ බව කියා සිටියේ ශ්‍රී ලංකාවේ නිෂ්පාදිත මෝටර් රථ විදේශ රටකට අපනයනය කිරීම නිමිත්තෙන් පොල්ගහවෙල පිහිටි මයික්‍රෝ කාර් සමාගමේ නිෂ්පාදනාගාරයේ පැවැති උත්සවයකට ප්‍රධාන ආරාධිතයා වශයෙන් සහභාගි වෙමිනි.ශ්‍රී ලංකාවේ නිෂ්පාදිත මෝටර් රථයක් විදේශ රටකට අපනයනය කළ පළමු අවස්ථාව මෙය වන අතර මයික්‍රෝ කාර් සමාගම නිෂ්පාදනය කළ මෝටර් කාර් 10ක් නේපාලයට අපනයනය කෙරිණි. එහි දී වැඩිදුරටත් කතා කළ බැසිල් රාජපක්ෂ මහතා මෙසේ ද කීය.ශ්‍රී ලංකාවේ නිෂ්පාදිත මෝටර් කාරයක් විදේශ රටකට අපනයන කිරීම සමබන්ධයෙන් ශ්‍රී ලාංකිකයෙකු හැටියට මා පළමුවෙන්ම ආඩම්බර වෙනවා. මෙහි දී අපේ රටට විශාල ගෞරවයක් හිමි වෙනවා. ජනාධිපති මහින්ද රාජපක්ෂ මහතා 2005 වර්ෂයේ දී බලයට පත් වූ පසු මුලින්ම ක්‍රියා කෙළේ එවකට පැවැති වාතාවරණයෙන් රට මුදාගෙන සාමකාමි හා නිදහස් ශ්‍රී ලංකාවක් නිර්මාණය කිරීමටයි.එදා අපිට අපේ භූමියෙන් තුනෙන් එකක් හා මහ සයුරෙන් තුනෙන් දෙකක් අහිමි වී තිබුණා. බෟද්ධ බැතිමතුන්ට නාගදීපය, සෝමාවතිය වන්දනා මාන කරන්න බැරි වුණා. හින්දු බැතිමතුන්ට තිරුකේෂරන් කොවිලට යන්න නොහැකි තත්ත්වයක් තිබුණා. මුස්ලිම් බැතිමතුන්ට කාත්තන්කුඩි පල්ලියට යාමට නොහැකි වුණා. එදා අපේ රටේ සියලු දෙනා බියෙන් හා සැකයෙන් ජීවත් වුණා.මේ තත්ත්වය පාසල් යන ශිශ්‍යාගේ සිට රටේ සෑම පුරවැසියෙකුටම පොදු කාරණයක් වී තිබුණා. රටේ සංවර්ධනය සඳහා ආයොජනයට සුදුසු වාතාවරණයක් තිබුණේ නැහැ. නමුත් 2005 දී බලයට පත් මහින්ද රාජපක්ෂ මහතාගේ නායකත්වය තුළින් අපේ රටට සාමය හා නිදහස ලබා දෙන්නට හැකි වී තිබෙනවා.රටක කර්මාන්ත දියුණුවට බලශක්තිය අවශ්‍යයි. අඛණ්ඩව විදුලි බලය ලබා දිය හැකි ආකාරයට අපේ රටේ විදුලි බලාගාර නිර්මාණය කැර තිබෙනවා. අද වන විට අපේ රටේ දිස්ත්‍රික්ක 25ටම විදුලි බලය ලැබෙනවා. ඒ වගේම මේ රටේ ගම්මාන වල පවුල්වලින් සියයට 86කට විදුලි බලය ලබා දී තිබෙනවා. අදටත් ඇතැම් රටවල දිනකට පැය අටක කාලයක් විදුලිය කපා දමනවා.කෘෂිකර්ම, ධීවර හා කාර්මික නිෂ්පාදන වෙළෙඳ පොළට රැගෙන ඒමටත් එවැනි නිෂ්පාදන සඳහා අවශය අමුද්‍රව්‍ය ලබා ගැනීමටත් හොඳ ප්‍රවාහන පද්ධතියක් අවශ්‍යය වෙනවා. අද රටේ හොඳ මාර්ග පද්ධතියක් තිබෙනවා. දැනට ක්‍රියාත්මක කෙරෙන මාර්ග සංවර්ධන ව්‍යාපෘතිවලින් සියයට 80ක වැඩ අවසන් වී තිබෙනවා.මයික්‍රෝ කාර් සමාගම අද වන විට විදේශ රටවලටත් වාහන අලෙවි කරනවා. ආර්ථික වශයෙන් දිය යුතු පහසුකම් ඒ සඳහා ලබා දී තිබෙනවා. බැංකු ණය පොළිය පහතට ගෙනවිත් තිබෙනවා. ඒ වගේ ම අපේ රටේ උද්ධමනය පහතට වැටී තිබෙනවා.ලෝකයේම රටවල් සැළකිල්ලට ගැනීමේ දී දක්ෂ, උගත් පිරිසක් ලංකාවේ ඉන්නවා. අපේ රටේ සෑම ක්ෂේත්‍රයකම දියුණුවක් ඇති වී තිබෙනවා. කොරියාව ලෝකයේ රටවල් 36කින් ශ්‍රමිකයන් බඳවා ගන්නවා. නමුත් ඒ රටවල් සියල්ල අභිබවා ශ්‍රී ලංකාවට ප්‍රමුඛස්ථානය හිමි වී තිබීම කැපී පෙනෙනවා.ජනාධිපති මහින්ද රාජපක්ෂ මහතා මයික්‍රෝ වාහනයකින් පාර්ලිමේන්තුවට ගියේ ශ්‍රී ලාංකිකයන්ට කරන ගෞරවයක් ලෙසයි. මෙම ආයතනයේ සේවය කරන සෑම සේවකයෙක්ම අගය කරනවා. තමන් නිෂ්පාදනය කරන මෝටර් රථයක් විදෙස් රටකට අපනයනය කිරිම ගැන ඒ අයට සතුටු වෙන්න පුළුවන්.ප්‍රවාහන ඇමැති කුමාර වෙල්ගම මහතා - අද අපේ රටට ආඩම්බර දිනයක්. පළමු වරට ලංකාවේ නිෂ්පාදනය කරන වාහනයක් විදේශ රටකට යවනවා. මීට පෙර උපාලි විජේවර්ධන මහතා වාහන නිෂ්පාදනය කළා. එදා අපේ රටේ නිෂ්පාදනය කළ හැකි අංග එකතු කළා. නමුත් විදේශ රටකට වාහනයක් යවන්නේ මේ පළමු වරටයි. එදා සියයට 30ක අගය එකතු කරන්න ලෙහෙසි පහසු වුණේ නැහැ. නමුත් පළමු වරට මයික්‍රෝ කාරය ඇතුළු නිෂ්පාදන සඳහා සියයට 30කට වැඩි අගයක් එකතු කළා. මේ මෝටර් කාරය නිෂ්පාදනය පිළිබඳ අපිට සතුටු වෙන්න පුළුවන්. ඒ සඳහා අපගේ සහයෝගය ලබා දිය යුතු වෙනවා.මේ සමාගම ක්ෂේත්‍රයේ ඉදිරියෙන් ඉන්නවා. ජනාධිපති මහින්ද රාජපක්ෂ මහතා දේශීයත්වය අගය කරනවා. අපි අපේ පුංචි මිනිසාට අතහිත දෙනවා. ඉදිරියේ දී අපේ ප්‍රවාහන ක්ෂේත්‍රය මීට වඩා ඉදිරියට පැමිණේවි. සුඛෝපභෝගී බස් රථ ධාවනය කරන්නටද අපිට හැකියාව ලැබෙනවා. ඒ සඳහා අපි පියවරෙන් පියවර ඉදිරියට ගමන් කළ යුතු වෙනවා.මයික්‍රෝ සමාගමට අපේ සහයෝගය ලබා දීම අවශ්‍ය වෙනවා. ඒ සඳහා අපි විශේෂ වැඩසටහනක් ක්‍රියාත්මක කිරීමට සැලැසුම් කැර තිබෙනවා. මයික්‍රෝ සමාගම මඟින් නිෂ්පාදනය කෙරෙන බස් රථ මේ රටේ මාර්ග පද්ධතියට කෙසේ ගැලපෙන්නේ දැයි පරීක්ෂාවට ලක් කරනවා.ඒ සඳහා මයික්‍රෝ සමාගම මගින් නිෂ්පාදනය කළ බස් රථ 10ක් මහරගම ඩිපෝවේ ධාවන කටයුතු සඳහා මාස 6ක කාලයක් යොදවනවා. එමඟින් අපිට මයික්‍රෝ බස්රථවල තත්ත්වය හොඳ මට්ටමක පවතින්නේ යැයි හැඟී යන්නේ නම් ලංගම සඳහා මයික්‍රෝ බස් රථ යොදා ගන්නවා.දැනට අපි බස් රථ ගෙන්වන්නේ ඉන්දියාවෙන්, ඒ නිසා මයික්‍රෝ බස් රථ අපේ රටට ඔබින්නේ නම් ඒවා ඉදිරි කාලයේ දී භාවිතා කිරීමට හැකි වෙනවා. මහරගම ඩිපෝවේ ධාවන කටයුතු සඳහා යොමු කරන බස් රථ වලින් යාපනය ත්‍රිකුණාමලය හා මඩකළපුව ප්‍රදේශවලට ද ධාවන කටයුතු සිදු කෙරෙනවා.වයඹ පළාත් ප්‍රධාන ඇමැති නීතිඥ අතුල විජේසිංහ මහතා - මේ ව්‍යාපාරය වයඹ පළාත තුළ ආරම්භ කිරීම ගැන සතුටු වෙනවා. ඉදිරියේ දී මේ සමාගම ලොව ප්‍රබල සමාගමක් වේවි.හොඳ දෙයක් ක්‍රියාත්මක කිරීමට යාමේ දී අවලාද නඟනවා. ඒ වුණත් එහි ප්‍රයෝජනය පසුවට ලැබෙනවා. අපි අද මයික්‍රෝ වාහන අපනයනය කරන්නේ නේපාලයටයි. කර්මාන්ත ක්ෂේත්‍රයේ යෝධයෙක් හැටියට ඉන්දියාව ඉදිරියෙන් සිටියත් ඒ සඳහා ශ්‍රී ලංකාව තෝරාගෙන තිබෙනවා.මයික්‍රෝ සමාගමේ කීර්ති නාමය ලොව පුරා පැතිර ගොස් ලංකාවට ඉතා විශාල කීර්තියක් අත් කර දීමට හැකි වෙනවා. ඒ සඳහා එම සමාගමට බොහෝ දුරක් ගමන් කළ හැකි වෙනවා. අද මෙහි විශාල කාර්ය මණ්ඩලයක් නියෝජනය කරනවා. එය අපේ රටේ රැකියා වියුක්තියටද විසඳුමක් වෙනවා.මයික්‍රෝ කාර් සමාගමේ සභාපති ආචාර්ය ලෝරන්ස් පෙරේරා මහතා - ශ්‍රී ලාංකීය කර්මාන්ත ක්ෂේත්‍රයේ විප්ලවීය වෙනසක් කරමින් 2002 දී අපි මෝටර් රථ නිෂ්පාදනය ආරම්භ කළා. එදා මෙදා තුර පැමිණි ගමන් මඟ අභියෝගාත්මක එකක් කීම නිවැරැදියි.දශක තුනක කාලයක් පැවැති ත්‍රස්තවාදය අපේ රටෙන් තුරන් කිරීමට ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ මහත්වරුන් කළ කාර්යභාරය ප්‍රශංසනීයයි. ඒ ආකාරයට රටට සාමය උදා කැර ගැනීමට හැකි වීමෙන් අද අපිට අපේ වාහන විදේශ රටවලට යවන්න හැකි වී තිබෙනවා.අපේ රටේ ඉතිහාසය පිළිබඳ හොඳ සාක්ෂි තිබෙනවා. අපි කළ යුත්තේ එම ඉතිහාසය ජීව මාන කිරීමට වැඩි වැඩියෙන් නිෂ්පාදන සිදු කිරීමයි. රටට ප්‍රයෝජනවත් ආකාරයෙන් එය සිදු කළ යුතු වෙනවා. මයික්‍රෝ කාරය නිෂ්පාදනය කරන විට ඇතැමුන් ප්‍රකාශ කෙළේ අපිට පිස්සු යනුවෙනි. නමුත් එවැනි අය අද අපේ මෝටර් රථ අගය කරනවා.කර්මාන්ත හා වාණිජ කටයුතු ඇමැති රිෂාඩ් බදියුදීන්, පාර්ලිමේන්තු මන්ත්‍රී නිල්වලා විජේසිංහ, ශ්‍රී ලංකා වරාය අධිකාරියේ සභාපති ආචාර්ය ප්‍රියත් බන්දු වික්‍රම, ශ්‍රී ලංකා ගුවන් විදුලි සංස්ථාවේ සභාපති හඩ්සන් සමරසිංහ මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100111</link>
    <topic>ලෝක ළමා දිනය සමරාසතුන් වත්තේ වැඩසටහන් රැසක්</topic>
    <author>සුරන්ජිත් පෙරේරා</author>
    <content>2010 ලෝක ළමා දිනය වෙනුවෙන් දෙහිවල ජාතික සත්ව උද්‍යානය මගින් විශේෂ වැඩසටහන් රාශියක් දවස පුරා පැවැත්වීමට සංවිධානය කර ඇත.වයස අවුරුදු 12 න් පහළ සියලුම දරු දැරියන් සඳහා අද දින සත්ත්ව උද්‍යානය නැරඹීමටත් විශේෂ වැඩසටහන්වලට සහභාගි වීමට හැකි බවත් එම දරුවන් සඳහා ඇතුළුවීම සහ ආහාර පාන ඇතුළු ත්‍යාග නොමිලේ ලබාදීමට කටයුතු යොදා ඇති බව දෙහිවල සත්ත්ව උද්‍යානයේ නියෝජ්‍ය අධ්‍යක්ෂිකා චමිලා දෙනගම මහත්මිය පැවැසුවාය.අද පෙරවරු 8.30 සිට සවස 6 දක්වා පැවැත්වීමට නියමිත මෙම උත්සවය සඳහා ආර්ථික සංවර්ධන අමාත්‍යාංශයේ නියෝජ්‍ය අමාත්‍යවරුන් ඇතුළු සම්භාවනීය අමුත්තන් රැසක් ද සහභාගි වීමට නියමිතය. දෙහිවල සත්ත්ව උද්‍යානයේ නව අධ්‍යක්ෂ ලෙස භාශ්වර සේනාංක ගුණරත්න මහතා පත්වී ඇති අතර, ඒ මහතාගේ මූලිකත්වයෙන් මෙම වැඩසටහන සංවිධානය කර ඇති බවද දෙනගම මහත්මිය වැඩිදුරටත් කීය.හෙට පෙරවරු 8.30 ට සියලුම ළමුන් සත්ව උද්‍යානයට ඇතුල්කිරීමට නියමිත අතර සෑම දරුවෙකු සඳහාම පැස්ටල් පාට පෙට්ටියක් ආහාර ලබාගැනීම සහ ඇතුල්වීමට විශේෂ ටිකට්පතක් නිකුත් කිරීමට සත්ව උද්‍යාන බලධාරීන් කටයුතු යොදා ඇත.ලෝක ළමා දින සමාරම්භක වැඩසටහන ආරම්භ කරමින් ප්‍රශ්නෝත්තර වැඩසටහන හා චිත්‍ර තරගය ආරම්භ වේ. මීට අමතරව, හොඳම සත්ව නිරූපනය දක්වන විකට ඇඳුම් තරගයක් පැවැත්වීමට කටයුතු යොදා ඇති අතර මෙම සියලුම තරගවලට සහභාගිවන දරුවන් සඳහා පුද්ගලික ආයතන රාශියක් මගින් වටිනා ත්‍යාග සහ සහතිකපත් ලබාදීමට නියමිතයි.දරුවන් සහ දෙමව්පියන් ළමා රෝග පිළිබඳ සාකච්ඡාවක් විශේෂඥ වෛද්‍ය දිල්රුක්ෂි රුබෙරු මහත්මිය විසින් පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100112</link>
    <topic>වසර 6කට පෙර සිසුවියකදූෂ්‍ය කළැයි අත්අඩංගුවට</topic>
    <author>ඉන්දික පොල්කොටුව</author>
    <content>මීට වසර හයකට පෙර පහළොස් හැවිරිදි සිසුවියක දූෂ්‍ය කළ බව කියන අයෙක් මහනුවර කොට්ඨාස බුද්ධි හා තොරතුරු ඒකකය විසින් සැකපිට අත්අඩංගුවට ගනු ලැබ ඇත.මහනුවර හෝටලයක සේවය කරමින් සිටියදී අත්අඩංගුවට ගැනුණු සැකකරු මහනුවර ප්‍රධාන මහේස්ත්‍රාත් ලලිත් ඒකනායක මහතා හමුවට ඉදිරිපත් කිරීමෙන් පසු ලබන 04 දා දක්වා රක්ෂිත බන්ධනාගාරගත කෙරිණි.මහනුවර කොට්ඨාස බුද්ධි හා තොරතුරු ඒකකයේ ස්ථානාධිපති ප්‍රධාන පොලිස් පරීක්ෂක ටී. එස්. මීඩින් මහතාගේ මෙහෙයවීමෙන් වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100113</link>
    <topic>පිටගැස්ම එන්නත විෂ වීසිසුන් 5ක් රෝහලට</topic>
    <author>අසේල කුරුළුවංශ</author>
    <content>උඩුනුවර බඹරදෙණිය ප්‍රාදේශීය සෞඛ්‍ය වෛද්‍ය කාර්යාලය මගින් පිටගැස්ම සඳහා පාසල් සිසු පිරිසකට ලබා දුන් එන්නත් විෂ වීමෙන් පාසල් සිසුන් පස්දෙනකු ඊයේ (30) පේරාදෙණිය ශික්ෂණ රෝහලට ඇතුළත් කර තිබේ.එන්නත ලබාදීමෙන් පසු සිසුන්ගේ ශරීරය කැසීමට පටන්ගෙන ඇති අතර පසුව ඔවුන් රෝහල් ගතකිරීමට පියවර ගෙන ඇත. මෙම සිසුන් වයස අවුරුදු 12 සහ 15 අතර පසුවන බව දැනගන්නට තිබේ.එන්නත ලබාදීමෙන් පසු සිසුනට සුළු අසාත්මිකතාවක් ඇතිවූ බවත්, ඒ පිළිබඳ වසංගත රෝග අංශයට දැනුම් දුන් බවත්, මධ්‍යම පළාත් සෞඛ්‍ය සේවා අධ්‍යක්‍ෂ වෛද්‍ය ශාන්ති සමරසිංහ මහත්මිය පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100114</link>
    <topic>ඇඳිවත උස්සා කාන්තාවන්ටනිරුවත පෙන්වන අයෙක් මොරටුවේ</topic>
    <author>රාවතාවත්ත සමූහ - රෝහන ද සිල්වා</author>
    <content>පාරේ යන කාන්තාවන් හට තම ඇඳිවත උස්සා නිරුවත පෙන්වන පුද්ගලයකු නිසා මොරටුව ඉඳිබැද්ද ප්‍රදේශයේ ජනතාව මහත් හිරිහැරයකට පත්ව ඇත. ප්‍රදේශයේ පාරවල් ඔස්සේ සැරිසරණ මෙම තැනැත්තා මගදි හමුවන කාන්තාවන් දුටු විට මෙසේ තමා ඇඳ සිටින සරම ඔසවමින් නිරුවත පෙන්වීමට පටන්ගෙන ඇති අතර, මොහු මීට ප්‍රථමද මෙලෙස හැසිරී පොලිස් අත්අඩංගුවට ගෙන දැඩි සේ අවවාද කොට මුදාහැර ඇති බව ප්‍රදේශවාසීහු පවසති.තරුණ කාන්තාවන්ට පමණක් නොව මහලු අයට ද, විශේෂයෙන්ම පාසල් යන කුඩා දරුවන්ටද මොහුගෙන් මහත් හිරිහැරයක් සිදුවන බව පවසන ප්‍රදේශවාසීහු මෙම පුද්ගලයා 31 හැවිරිදි දෙදරු පියෙක් බවට ද හඳුනාගෙන ඇත.පුරුෂයන් සිටින විට මඟහැර යන මොහු කාන්තාවන් පමණක් සිටින ස්ථානවලදී මෙම අශෝභන ක්‍රියාව කරයි. මොරටුමුල්ල පොලිසිය මොහු අත්අඩංගුවට ගැනීම සඳහා විමසිල්ලෙන් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100116</link>
    <topic>සිසුන් ප්‍රවාහනය කළ වෑන් රියේතිරිංග කැඩී වාහන 4කට හානි</topic>
    <author>අසේල කුරුළුවංශ</author>
    <content>පාසල් ළමුන් ප්‍රවාහනය කැරමින් තිබූ වෑන්රථයක් නිත්තවෙල කටුගස්තොට මාර්ගයේ බෑවුම් ස්ථානයක ගමන් ගනිමින් තිබියදී එහි තිරිංග ක්‍රියාවිරහිතවීමෙන් සිදුවූ අනතුරකින් රථවාහන හතරකට අලාභහානි සිදුව ඇත.මෙම අනතුර පෙරේදා (29) පස්වරු 3.00 ට පමණ සිදුව තිබේ. අනතුරින් පාසල් ළමුන් පස්දෙනෙකුට සුළු තුවාල සිදුව ඇත. වෑන්රථයේ තිරිංග ක්‍රියාවිරහිත වීමෙන් පසු එය ඊට ඉදිරියෙන් තිබූ මෝටර් රථයක ගැටී එම මෝටර් රථය ඊට ඉදිරියෙන් තිබූ ත්‍රිරෝද රථයක ගැටීමෙන් පසු එය ඉදිරියෙන් තිබූ තවත් මෝටර් රථයක ගැටී තිබෙන බව පොලිසිය පවසයි.පාසල් ළමුන් ප්‍රවාහනය කළ වෑන්රථය ඉතා අබලන් තත්ත්වයේ පවතින බවත් එයට ධාවන සහතිකයක් ලබාදී තිබීම ගැටලු සහගත බවත් පොලීසිය පවසයි.මහනුවර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත කටුගස්තොට පොලිසියේ රථවාහන අංශ ස්ථානාධිපති පොලිස් පරීක්ෂක සුජීව ගුණතිලක, පොලිස් කොස්තාපල් 26467 එස්. එම්. පී. බණ්ඩාර නිලධාරීහු අනතුර පිළිබඳ පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100117</link>
    <topic>අරක්කු බොන්න මුදල් නොදුන්නැයි ඔරලෝසු කණුවට නැඟවිරෝධතාවක යෙදිලා</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>පැල්මඩුල්ලේ වෙළෙඳුන් තමාට අරක්කු බීමට මුදල් ලබාදීම ප්‍රතික්ෂේප කිරීම අසාධාරණ බව පවසමින් පුද්ගලයකු ඔරලෝසු කණුවට නැග විරෝධතාවක නිරත විණි. අරක්කු බීමට මුදල් ලබාදෙන තෙක් ඔරලෝසු කණුවෙන් බිමට නොබසින බව ඔහු පවසා ඇතත් පසුව පැල්මඩුල්ල පොලිස් මුරපොළේ නිලධාරීන් පැමිණ එම තැනැත්තා ඔරලෝසු කණුවෙන් බිමට බැස්සුවේය.තමාට අසාධාරණයක් සිදු වූ බව පවසමින් විරෝධතාවයක යෙදුනු මේ පුද්ගලයාට සිදුවූයේ ඔරලෝසු කණුවෙන් බිමට බැසීමෙන් පසු පොලිස් අත්අඩංගුවට පත්වීමටය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100118</link>
    <topic>යක්කලමුල්ල පොලිසියටප්‍රදේශවාසීන්ගෙන් විරෝධයක්</topic>
    <author>බන්දුල හෑගොඩ</author>
    <content>යක්කලමුල්ල පොලිසියට විරුද්ධව ප්‍රදේශයේ මහජනතාව සහ හොරගොල්ල වතුයායේ සේවක පිරිස එක්ව එම පොලිසිය ඉදිරිපිටදී ඊයේ (30) උද්ඝෝෂණයක් පැවැත්වූහ. පහරදීමක් සම්බන්ධයෙන් යක්කලමුල්ල පොලිසියට කළ පැමිණිල්ලක් විභාගයට නොගැනීම එම උද්ඝෝෂණයට හේතු වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100120</link>
    <topic>මෙවර ශිෂ්‍යත්වයෙන් 15%ක් අසමත්</topic>
    <author>දයා පෙරේරා</author>
    <content>පස්වැනි ශ්‍රේණියේ ශිෂ්‍යත්ව විභාගයට මෙවර පෙනී සිටි සිසුන්ගෙන් සියයට පහළොවක් අසමත් වී ඇතැයි අධ්‍යාපන ඇමැති බන්දුල ගුණවර්ධන මහතා කියයි.ප්‍රශ්න පත්‍ර දෙකට ම ලකුණු හැත්තෑවට වඩා වැඩියෙන් ලබාගත් සංඛ්‍යාව සියයට 85 ක් බවද ඇමැතිවරයා කීය.එම ප්‍රශ්න පත්‍ර දෙකක් සඳහා ලකුණු 100 – 148 අතර ලබාගත් සංඛ්‍යාව සියයට 70 ක් වන බවත් 148 න් ඉහළ ඇති විශිෂ්ට තත්ත්වයට ලකුණු ලබාගත් සංඛ්‍යාව සියයට 10 ක් බවත් ඇමැතිවරයා කීවේය. විෂය දෙකටම ලකුණු හැත්තෑවට වඩා අඩුවෙන් ලබා අසමත් තත්ත්වයේ පසුවන සිසුන් ඉදිරියට ගැනීම සඳහා ඉදිරි කාලයේදී නිවැරැදි මග පෙන්වීම් සිදුකරන බව ද ඇමැතිවරයා සඳහන් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100121</link>
    <topic>සෝයා බෝංචි ආනයනය තහනම්</topic>
    <author/>
    <content>සෝයා බෝංචි ආනයනය වහාම ක්‍රියාත්මක වන පරිදි තහනම් කිරීමට රජය පියවර ගෙන ඇත.ඒ අනුව සියලුම දේශීය සෝයා බෝංචි අස්වනු කිලෝග්‍රෑම් එකක් රුපියල් 85 ක් බැගින් වූ ස්ථාවර මිලක් යටතේ මිලදී ගැනීමටත් රජය පියවර ගෙන තිබේ.ප්‍රාදේශීය මට්ටමින් ස්ථාපිත ගොවි සමාගම් විසින් මෙම මිල ගණන් යටතේ ගොවීන්ගෙන් මිලදී ගන්නා සෝයා බෝංචි සෞඛ්‍ය අමාත්‍යාංශයේ ත්‍රිපෝෂ නිෂ්පාදන සමාගම විසින් කිලෝග්‍රෑම් එකක් රුපියල් 95 බැගින් ගොවි සමාගම් වෙතින් මිලදී ගැනීමට නියමිතය.ත්‍රිපෝෂ සමාගම විසින් මිලදී ගනු ලබන සෝයා බෝංචි අස්වනු ගබඩා කිරීම සඳහා සමූපාකාර හා අභ්‍යන්තර වෙළඳ අමාත්‍යාංශයට අයත් වැලිසර සතොස ගබඩා සංකීර්ණයෙන් ගබඩා පහසුකම් ලබා දී ඇති අතර, මිලදී ගනු ලබන සෝයා බෝංචි අස්වනුවල තත්ත්වය සහතික කිරීම කෘෂිකර්ම ව්‍යාපෘති නිලධාරීන් මගින් සිදුකිරීමට කටයුතු යොදා ඇත.මෙවර සෝයා බෝංචි අස්වනු ප්‍රමාණය අපේක්‍ෂිත මට්ටමට වඩා ඉහළ යාම හේතුවෙන් අලෙවි කර ගැනීමේදී පැන නැඟී ඇති දුෂ්කරතාවයන්ට විසඳුම් ලබාදීමේ හා දේශීය ත්‍රිපෝෂ නිෂ්පාදන ධාරිතාව ඉහළ නැංවීමේ අරමුණින් මුදල් හා ක්‍රමසම්පාදන අමාත්‍යාංශය, සෞඛ්‍ය අමා්‍යාංශය, සමූපකාර හා අභ්‍යන්තර වෙළඳ අමාත්‍යාංශය සහ කෘෂිකර්ම අමාත්‍යාංශය එක්ව මේ වැඩපිළිවෙළ ක්‍රියාත්මක කර ඇත.2010 යල කන්නය සඳහා සෝයා බෝංචි හා බඩඉරිඟු මිලදී ගැනීම සහ ත්‍රිපෝෂ වැඩසටහන ආශි‍්‍රත දැනට පැන නැඟී ඇති ගැටලුවලට විසඳුම් සෙවීමේ අරමුණින් අමාත්‍යාංශ ලේකම් ආචාර්ය පී. බී. ජයසුන්දර මහතාගේ ප්‍රධානත්වයෙන් හා කෘෂිකර්ම, සෞඛ්‍ය, වෙළඳ අමාත්‍යාංශවල ප්‍රධානීන් ඇතුළු ගොවි සංගම් නියෝජිතයන්ගේ සහභාගිත්වයෙන් මුදල් හා ක්‍රමසම්පාදන අමාත්‍යාංශයේ පැවති සාකච්ඡාවකදී මෙම තීරණය ගනු ලැබීය...</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=n10100122</link>
    <topic>දුම්රියේදී දැරියකගේ හිරිඔතප් බිඳි සැකකරු රිමාන්ඩ්</topic>
    <author>කුමුදු හෙට්ටිආරච්චි</author>
    <content>දුම්රියේ ගමන් කරමින් සිටි 17 හැවිරිදි පාසල් දැරියකගේ හිරිඔතප් බිඳී බව කියන සැකකරුවෙක් ලබන 07 වැනිදා තෙක් රක්‍ෂිත බන්‍ධනාගාරගත කිරීමට කොළඹ කොටුව මහේස්ත්‍රාත් ලංකා ජයරත්න මෙනෙවිය නියෝග කළාය.පාණදුරේ සිට කොළඹ බලා ධාවනය වූ දුම්රියකින් ගමන්කැරමින් සිටි පාසල් දැරියක් මෙම සිද්ධියට මුහුණපා ඇති බව කියයි. බීමතින් සිටි මේ සැකකරු දුම්රියේ දැරිය අසුන්ගෙන සිටි අසුනේ වාඩිවෙමින් දැරිය අතපත ගා හිරිඔතප් බිඳ ඇති බව සැකකරු අධිකරණය වෙත ඉදිරිපත් කරමින් කොල්ලුපිටිය පොලිසිය පැවසීය.සැකකරුගෙන් ගැලවී දැරිය දුම්රියේ වෙනත් අසුනකට ගොස් ඇති අතර සැකකරු එම අසුන අසලටද පැමිණ දැරියට හිරිහැරයක් වන අයුරින් හැසිරෙනු දුටු දුම්රිය මගීන් සැකකරු අල්ලා කොල්ලුපිටිය පොලිසියට බාර දී ඇත. එච්. ජයතිස්ස නමැති මේ සැකකරු හොරණ ප්‍රදේශයේ පදිංචි පුද්ගලයෙක් බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010011</link>
    <topic>උතුරු මැදට විදුලිය දෙන්නරජයෙන් රුපියල් කෝටි 700ක්</topic>
    <author>එස්. ටී. බී. සේනාරත්න – උතුරුමැද පළාත් විශේෂ</author>
    <content>විදුලමු උතුරුමැද ව්‍යාපෘතිය මගින් උතුරුමැද පළාතේ විදුලි බල අවශ්‍යතාව මුළුමනින්ම සපුරාලීමට ජනාධිපති මහින්ද රාජපක්ෂ මහතා විසින් රුපියල් ලක්ෂ හැත්තෑ දහසක් ලබාදී ඇතැයි පළාත් ප්‍රධාන ඇමැති බර්ටි ප්‍රේමලාල් දිසානායක මහතා පැවසීය.පාර්ලිමේන්තු මැති ඇමැතිවරු පළාත් සභා මැති ඇමැතිවරු හා ප්‍රාදේශීය සභා මහජන නියෝජිතයින් හා ප්‍රාදේශීය ලේකම්වරු හා විදුලි බල මණ්ඩල නිලධාරීන්ගේ සහභාගීත්වයෙන් පසුගියදා (28) ප්‍රධාන අමාත්‍යාංශයේදී පැවැති සාකච්ඡාවකදී ප්‍රධාන ඇමැතිවරයා මෙම දැනුවත් කිරීම කළේය.මේ වන විට උතුරු මැද පළාතට අයත් අනුරාධපුර දිස්ත්‍රික්කයේ සියයට හැට නවයක්ද (69 %) පොළොන්නරු දිස්ත්‍රික්කයේ සියයට හැත්තෑවක්ද (70 %) ලෙසින් ජනතාවට අවශ්‍ය විදුලිය මේ වන විට සපුරා තිබේ. ඒ අනුව අනුරාධපුර දිස්ත්‍රික්කයේ සියයට තිස් එකක් හා පොළොන්නරු දිස්ත්‍රික්කයේ සියයට තිහක් වන විදුලිය අවශ්‍යතා සපුරාලීමට මුලින් කී මුදල් ප්‍රතිපාදන ලැබී තිබේ. දැනටමත් ඇස්තමේන්තු කොට ඇති මුදල රුපියල් ලක්ෂ හැට අටදාස් හයසිය තිහකි.මේ මගින් අවශ්‍ය කරන ට්‍රාන්ස්ෆෝමර් සවි කිරීම, විදුලිය කනු සිටුවීම රැහැන් ඇදීම ආදී කටයුතු සිදු කෙරේ.මෙකී කටයුතු වලදී අවශ්‍ය කැලෑ එළි කර ගැනීම ප්‍රජා සහභාගීත්වයෙන් සිදු කෙරෙන බව විදුලි බල මණ්ඩලයේ උතුරු මැද පළාත් සාමාන්‍යාධිකාරීවරයා පැවසීය. ලබන 2012 වසර අවසානයට පෙර උතුරු මැද සියලු ගම්මාන වලට විදුලිය සැපයීම මෙමගින් සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010012</link>
    <topic>අපේ දිනය අදයි: ඒත් අනේ! අපේ පිං පඩිය ?</topic>
    <author>ඡායාරූපය - දිගාමඩුල්ල විශේෂ වසන්ත චන්ද්‍රපාල</author>
    <content>තමන්ට මාසිකව ලැබෙන රු. 100ක පිං පඩිය වැඩිකර දෙන ලෙසට අම්පාර දිස්ත්‍රික්කයේ පිංපඩි ලබන මව්පියෝ බලධරයන්ගෙන් ඉල්ලති. මේ ඉල්ලීම ඉටු කර ගැනීමට රජය දැනුම්වත් කිරීමේ පා ගමනක් අම්පාර පන්සල් හන්දිය සිට දිසාපති කාර්යාලය දක්වා ඊයේ (30) පැවැත්වුණු අයුරුයි මේ. පා ගමනට සිංහල, දෙමළ, මුස්ලිම් මව්පියවරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010013</link>
    <topic>සිසුනට අසැබි වීඩියෝ පෙන්වාවරදට පොළඹවාගත් 7ක් දැලේ</topic>
    <author>සිරි වාව්වගේ – මාතර සංචාරක</author>
    <content>පාසල් යන සිසු දරුවන්ට අසභ්‍ය වීඩියෝ දර්ශන නොමිලේ පෙන්වා එම දරුවන් ලිංගික කටයුතුවලට පොළඹවා ගැනීමට මාතර නගරයේ පවත්වාගෙන ගිය ස්ථාන තුනක් (28 දා) වටලා එම උපකරණ සමඟ සැකකරුවන් හත් දෙනෙක් අත්අඩංගුවට ගැනීමට මාතර පොලිසියේ දූෂණ මර්දන අංශයේ නිලධාරීන් සමත්වී ඇත.මෙයට කලින් ද මෙවැනිම වැටලීමක් කර තිදෙනක් අත්අඩංගුවට ගෙන එම නඩු භාණ්ඩ සමඟ අධිකරණය හමුවට ඉදිරිපත් කෙරිණි.පාසල නිමවී ගෙදරයාම සඳහා මාතර බස් නැවතුම්පොළට පැමිණ සිටින ළාබාල වයසේ පාසල් සිසුන් රවටාගෙන ගොස් මෙම අසභ්‍ය වීඩියෝ දර්ශන පෙන්වා තිබේ. මේ අතර සවස්වරුවේ ක්‍රීඩා කිරීම සඳහා ක්‍රීඩාංගන වෙත එන සිසුන්ද රවටාගෙන කිසියම් ස්ථානයකට ගෙනගොස් රහසිගතව ජංගම දුරකථනවල රූගතකර ඇති අසභ්‍ය දර්ශන සිසුන්ට පෙන්වන බවට ද දෙමව්පියන්ගෙන් පැමිණිලි ලැබී තිබේ.සමහර දරුවන් මේ දර්ශන නැරැඹීමෙන් පසු නැවත දිනපතා මේවා නැරැඹීමට එන ලෙස පවසා මුදල් ද දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010014</link>
    <topic>මහනුවර ගංගාරාම විහාරයේඅඹරාව පුපුරලා, උළු බිඳිලා</topic>
    <author>තිලක් පුෂ්ප කුමාර සේනානායක සහ අම්පිටිය සමූහ</author>
    <content>දහ අටවැනි සියවසට අයත් මහනුවර සම්ප්‍රදායයේ අගනා චිත්‍ර සහිත විහාර සමූහයට අයත් වන මහනුවර ගංගාරාම රජ මහා විහාරය කීර්ති ශ්‍රී රාජසිංහ රජුගේ (ක්‍රි.ව.1747 - 1780) කාලයේ කළ බව ඉතිහාසය කියයි.දැනට මෙම විහාරයේ අඹරාව පුපුරාගොස් ඇත. විහාරයේ චිත්‍ර අවපැහැ ගැන්වී තිබේ. දැනට අවුරුදු 20 කට පමණ පෙර සංස්කෘතික ත්‍රිකෝණය මගින් මෙහි ප්‍රතිසංස්කරණ කටයුතු කළ ද වර්තමානයේ විහාරය පිළිබඳව කිසිවකු සොයා බලා නැත.මෙම විහාරයට අයත් කෑගල්ලේ දියගම අක්කර 572 ක් ඇති අතර එයින් අක්කර 500ක්ම විවිධ පුද්ගලයන් විසින් බලහත්කාරයෙන් අල්ලාගෙන සිටින බව නැයිනිවල පියදස්සී හිමියෝ අප හා පැවසූහ.විහාරයේ අඹරාව පුපුරා ඇති නිසා විහාර දොර විවෘත කිරීමට අපහසු වී ඇත. විහාරයේ වහලයේ උළු බිඳී ඇති බව පුරා විද්‍යා දෙපාර්තමේන්තුවට දැන්වුවද අද වනතුරු එයට පිළියමක් නැත.මෙම විහාරයේ ඇති දැවැන්ත එකොළොස් රියන් බුදු පිළිමය ගල් මුහුණතේ කොටා ඇත. චූල වංශයේ සඳහන් වන විස්තරයට අනුව මෙම විහාරය ලන්දේසීන් විසින් විනාශ කරනු ලදුව පසුව රජතුමා විසින් පෙර පැවැති තත්ත්වයට ප්‍රතිසංස්කරණය කළ බව කියැවේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010015</link>
    <topic>මාවනැල්ල කොට්ටවත්ත පෙහෙකම් හලේ යන්ත්‍ර සුත්‍ර ගොඩනැඟිලි විනාශයි</topic>
    <author>අලුත්නුවර සමූහ ඒ. ඇම්. ටිකිරි බණ්ඩාර</author>
    <content>කෑගල්ල දිස්ත්‍රික්කයේ මාවනැල්ල ආසනයේ කොට්ටවත්ත බලවේග පේෂකර්ම ශාලාව මේ වන විට විනාශ වෙමින් පවතී. මේ බලවේග පෙහෙකම්හල 1968 දී ශ්‍රී ලංකා නිදහස් පක්ෂ රජය සමයේ කුඩා කර්මාන්ත දෙපාර්තමේන්තුව මගින් පාලනය වූ ආයතනයකි.බලවේග යන්ත්‍ර වලින් රෙදි විවීම මේ ආයතනයෙන් සිදු කෙරිණි. වැඩ මුර 4 කට සේවිකාවන් 96 දෙනෙක් පමණ මෙහි සේවය කර ඇත.1982 වර්ෂයේ එක්සත් ජාතික පක්ෂ රජය කොළඹ හයිදර් අලි නමැති ව්‍යාපාරිකයාට මේ ආයතනය විකුණා ඇත. එම සමාගම මගින් “සීමෙන් වීවින් ඉන්ඩස්ට්‍රීට්” නමින් ආයතනය පවත්වාගෙන ගොස් 2001 වර්ෂයේ වසා දමා ඇත.ප්‍රධාන ගොඩනැගිල්ල වහල දොර ජනෙල් ආදිය දිරා පත්වී ඇත. ගොඩනැගිල්ලේ පිටුපසට ගසක් කඩා වැටී පරාළ දිරාපත්ව වැසිදාට ජලය ගොඩනැගිල්ලේ ඇතුළට ගලායාම නිසා බිම සම්පූර්ණයෙන් විනාශ වී ඇත. ගොඩනැගිල්ල අවට ප්‍රදේශය කැලයෙන් වැසී ඇත.2001 වර්ෂයේ මේ කම්හල වසාදැමීමත් සමග තරුණියන් විශාල පිරිසකට රැකියා අහිමිවිය.මුරකරු යූ. ඩී. කේ. පොඩිබණ්ඩා මහතා (67) - පෙහෙකම්හල වසා දමා ටික කලකදී 99 අවුරුදු බදුවලට යූ. ඇන්. පී ආණ්ඩුවෙන් අරන් තියෙන්නේ කියා සියලුම යන්ත්‍ර සූත්‍ර කඩා ලොරි හයකින් රැගෙන ගියා. සියලුම දොරවල් වසා ඉබියතුරු දමා යතුරු සියල්ලත් අරන් ගියා. කිසිම බඩුවක් යකඩ කෑල්ලක්වත් නෑ. වැඩකට ගතනොහැකි ලී කෑලි කීපයක් තියෙනවා.ජී. වී. ආර්. පොඩිමැණිකේ මහත්මිය - අවුරුදු 8 ක් මෙහි සේවය කළා. ඉතාම අඩු පඩියක් ලැබුනේ. පුද්ගලික අයිතිකරු පැමිණ අපි ඉවත්කර 2001 වර්ෂයේ මේ ආයතනය වසා දැම්මා. කිසිදු පිහිටක් ලැබුනේ නෑ.ජී. පී. ආර්. රම්මැණිකේ මහත්මිය - වසර 7 ක් සේවය කළා. ආයතනයෙන් අපිට රුපියල් 2500 ක මුදලක් දුන්නා. අපි එළියට දමලා ආයතනය වසා දැම්මා. මෙහි සේවයකළ සියලු දෙනාට රැකියා අහිමි වූනා. මේ ආයතනයෙන් නිකුත් කළ රෙදි පිළි ඉතාම හොඳ තත්ත්වයෙන් තිබුණා. ප්‍රදේශයේ විශාල පිරිසක් රැකියාවල නිරතව සිටියා. එහෙත් අද ඒ සියලු දේම ඇනහිටලා.කොට්ටවත්ත පෙහෙකම් හලේ වටිනා ගොඩනැගිලි විනාශ වී යාමට ඉඩ නොදී ප්‍රදේශවාසීන්ට වැඩදායක අයුරින් සංවර්ධන කටයුත්තකට යොදා ගන්නා ලෙස ඔවුහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010016</link>
    <topic>පේරාදෙණියට එන ජනයා පොදු පහසුකම් නැතිකමින් අසීරුවේ</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>පේරාදෙණිය නගරය සඳහා ජල – වැසිකිළි බස් නැවතුම් පොළ වැනි පොදු පහසුකම් නොමැති කමින් එදිනෙදා නගරයට පැමිණෙන මහජනයා දැඩි අපහසුතාවන්ට පත්ව සිටිති.කලකට ඉහතදී බස් නැවතුම් පොළක් සඳහා අවශ්‍ය පොදු පහසුකම් තිබූ ස්ථානය මේ වන විට පේරාදෙණිය විශ්වවිද්‍යාලයට අයත් භූමියක් ලෙස සලකා දැල්කම්බි යොදා එම ස්ථානය වෙන්කැර තිබේ.මේ නිසා ගම්පළ, නාවලපිටිය, නුවරඑළිය ඈත ප්‍රදේශ සඳහා ගමන්කරන මඟීන් අව්වට, වැස්සට හසුවෙමින් දැඩි අපහසුතා මැද බස් රථ එනතුරු බලා සිටින අයුරු දැකගත හැක. මේ නගර සඳහා ඇති එකම වැසිකිළි පද්ධතියද පාවිච්චි කිරීමට නොහැකි තත්ත්වයට පත්ව ජරාවාසවී තිබේ.මේ නගරයේ කොටසක් යටිනුවර ප්‍රාදේශීය සභාවෙන්ද තවත් කොටසක් මහනුවර ගඟවටකෝරලේ ප්‍රාදේශීය සභාවෙන්ද පාලනය වේ.දැනට මේ නගරය පේරාදෙණිය ඊරියගම ප්‍රදේශයට ගෙනයෑමට සැලසුම් කැර ඒ අනුව කටයුතු කරන අයුරුද දක්නට ඇත. එහෙත් මේ නගරයට එදිනෙදා අවශ්‍ය පහසුකම් සැලැසීම අදාළ අංශවල වගකීමක් හා යුතුකමක් බවද මේ පිළිබඳව අදහස් දක්වන නගරවැසියෝ කියති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010017</link>
    <topic>මහරගමට එන පිළිකා රෝගීන්ටනේවාසිකාගාර පහසුකම්</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>මහරගම ජාතික පිළිකා රෝහලට දිවයිනේ නන් දෙසින් ඈත පළාත්වල සිට ප්‍රතිකාර ලබා ගැනීම සඳහා වෛද්‍ය සායන වලට දිනකට පැමිණෙන සිය ගණනක් රෝගීන් සහ ඔවුන් සමග පැමිණෙන භාරකරුවන් සඳහා කෑම බීම සහිතව නොමිලේ නවාතැන් ගැනීම සඳහා කාමර 250කින් යුත් මහල් තුනකින් සමන්විත නේවාසිකාගාරයක් සෞඛ්‍ය අමාත්‍යාංශය මඟින් මහරගම රෝහල් පරිශ්‍රයේ ඉදිකර ඇත.මිලියන 160ක වියදමින් මේ අංගසම්පූර්ණ නේවාසිකාගාර ගොඩනැගිල්ල ඕස්ටේ‍්‍රලියාවේ සහ ශ්‍රී ලංකා පූණ්‍යායතන සංවිධාන මඟින් ඉදිකර ඇත. මේ කාර්යයේ දී සී.සී. සී. පදනම් ආයතනය මූලිකව ක්‍රියා කැර තිබේ.අලුතින් ඉදිකරන ලද නේවාසිකාගාර ගොඩනැගිල්ලේ කාමර 250 ක් පමණ තිබේ. මෙතෙක් කලක් දිවයින පුරා ඈත ගම්වලින් පිළිකා සායන වලට පැමිණෙන රෝගීන් ඊට පෙරදින පැමිණ රෝහලේ වාට්ටුවල කොරිඩෝවල සහ වාට්ටු අසල නවාතැන් ගැනීමෙන් එම පිරිසත් නේවාසිකව ප්‍රතිකාර ලබන පිරිසත් වාට්ටුවේ හෙදියන් සහ වෛද්‍යකාර්ය මණ්ඩලයත් මහත් අපහසුතාවයට පත් වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010018</link>
    <topic>“පමුණුවිල විදුහලට මුරකරුවකු ඕනෑ”</topic>
    <author>ලයනල් පී. පෙරේරා කැලණිය විශේෂ</author>
    <content>ගම්පහ දිස්ත්‍රික්කයේ පමුණුවිල මහා විද්‍යාලය දැනට කැලණිය අධ්‍යාපන කලාපයේ පිහිටි පැරණිතම විදුහලකි. සිසු සිසුවියන් 367 දෙනෙකු අධ්‍යාපනය ලබන මෙහි රැකවරණය පිණිස මුරකරුවකු නොමැතිවීමේ හේතුවෙන් වටිනා පාසල් උපකරණ හා වෙනත් බොහෝ දේ සොර සතුරු තර්ජනකයට ලක්ව තිබේ. පාසල් සංවර්ධන කමිටුවේ මවුපියන් මේ පිළිබඳව කෙතෙක් බලධාරීනට පැමිණිලිකර ඇතත් මෙතෙකුදු කිසිදු ප්‍රතිචාරයක් ලැබී නැතැයි මැසිවිලි නඟති.මේ පිළිබඳව අදාළ බලධාරීන්ගේ අවධානයට ලක් කරන පාසල් සංවර්ධන කමිටුව හා මවුපියෝ මේ විදුහලට මුරකරුවකුගේ සේවය ලබාදෙන ලෙස ඉල්ලා සිටිති.සොරකම් කීප වතාවක්ම සිදුව ඇතැයි මවුපියෝ සහ ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r1010019</link>
    <topic>කූට වෙළෙන්දෝ හේනටම ඇවිත්අපේ නිෂ්පාදන තුට්ටු දෙකටඅරන් යනවා</topic>
    <author>සටහන තෙන්නකෝන් කුලසේකර ඡායාරූප සම්පත් සංජීව</author>
    <content>මහවිලච්චිය ගොවි ව්‍යාපාරය අරඹා අවුරුදු පනහ ඉක්මවා යද්දීත් සියයට සියයයක්ම ගොවි ජනතාව ජීවත් වන ප්‍රදේශයක ගොවි නිෂ්පාදන අලෙවි කැර ගැනීමට වෙළෙඳ පොළක් නොමැතිකමින් කූ®ට වෙළෙඳුන් ගොවි ජනතාව සිත් සේ ගසා කමින් සිටිති.මහවිලච්චියේ “පේමඩුව බ්‍රහස්පතින්දා සති පොළ” වවුල් පොළක් බවට පත් වී ඇත. වෙළෙඳ කුටි නැත. වැසිකිළි කැසිකිළි නැත. ඇත්තේ මහා ඉඩ කඩක් පමණි.පේමඩුව සති පොළ ගැන ගොවියෝ මෙසේ කියති.පේමඩුවේ ඩබ්ලිව්. ජී. රත්නසිරි මහතා අපි පුංචි කාලේ මෙතනම තමයි පොළ තිබුණේ. ගස් යට ඉඳගෙන වෙළෙන්දෝ එළවලු සිල්ලර රෙදි පිළි භාණ්ඩ අලෙවි කළා. අපි ඒවා අරගෙන යනවා. කූට වෙළෙන්දෝ ගිනි ගණනට බඩු විකුණනවා.අපේ වී, එළවුළු, උඳු, මුං, කව්පි, බඩ ඉරිඟු, කුරහන් ටික වෙළෙන්දන් අපේ කුඹුරට හේනට ගෙදර ඇවිත් තුට්ටු දෙකට අරන් යනවා. ගොවි පවුල් තුන් දාහක් එන්නේ මේ සති පොළට මේ සතිපොළ අපේ ගොවි නිෂ්පාදන අලවි කරන තැනක් බවට පත් කළොත් අපේ නිෂ්පාදන ඉහළ මිලකට තරගකාරී මිලකට අලවි කර ගන්න පුළුවන්. සති පොළ ගොවියා හුරාකන තැනක් නොව ගොවියා නඟා සිටුවන තැනක් බවට පත් කළ යුතුයි.රන්දූවේ ලක්ෂ්මී ගුණවර්ධන මහත්මිය මේ සතිපොළේ ඕනෑ තරම් ඉඩ තිබෙනවා. දඹුල්ල වගේ සුළුවෙන් හෝ ආර්ථික මධ්‍යස්ථානයක් හැදුවොත් විලච්චියේ ගොවි නිෂ්පාදනවලට ඉහළ මිලක් ලැබේවි. වැසිකිළි කැසිකිළි කැළෑවට යට වෙලා. වගකිව යුත්තෝ ඔහේ දවස ගෙවනවා. අපේ ජීවිත ගොඩ නඟන්න වැඩපිළිවෙළක් නෑ.රන්දූවේ එල්. ජී. ජයවර්ධන (27) මහතා මේ සති පොළ විවෘත වෙළෙඳ පොළක් වුණොත් පනස් අවුරුද්දත් විලච්චියේ ගොවි ජනතාව විඳි නැති බැරි කම නැති වේවි. අතමිට සරු වේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r10100110</link>
    <topic>බතීගම ධීවරයන්ට වරායක් ඕනෑ</topic>
    <author>සටහන හා ඡායාරූප ගන්දර සමූහ,ජයසිරි පේදුරු ආරච්චි</author>
    <content>දික්වැල්ල ප්‍රාදේශීය ලේකම් කාර්යාල බල ප්‍රදේශයේ පිහිටි බතීගම තොටුපළින් දකුණේ මාළු අවශ්‍යතාවෙන් සැලකිය යුතු ප්‍රමාණයක් සපයනු ලැබීය. එහෙත් ඉහළ ආදායම් ලැබූ බතීගම ධීවරයෝ පහසුකම් නැතිව දුක් විඳීති.ධීවර යාත්‍රා වෙරළට ගොඩ කරන්න ඉඩක් නොලැබෙන ආකාරයට සංචාරක හෝටලයක තාප්පයක් ඉදිකිරීමත්, වෙරළ තීරයේ ඉඩම් හිමියන් තම ඉඩම්වලට යාත්‍රා ගොඩ කිරීමට ඉඩ ලබා නොදීමත් නිසා සිය කර්මාන්තය සුපුරුදු ආකාරයෙන් කරගෙන යාමට නොහැකිව බතීගම ධීවරයෝ දැඩි දුෂ්කරතාවකට පත්ව සිටිති.මේ නිසා ධීවර පවුලේ පනහකට අධික සංඛ්‍යාවක් අද වන විට පත්ව ඇති තත්ත්වය පිළිබඳ විස්තර කළ ධීවර කාර්මිකයකු වූ එම්. එම්. එච්. කුමාරනන්ද මහතා අපි රැකියාව කරන්නේ තනි දින යාත්‍රා හා ඔරුවලින්. මේ වෙරළේ සිට තනිදින යාත්‍රා එකොළහක් (11) හා ඔරු විස්සක් (20) ධීවර කටයුතුවල යෙදෙනවා.මෙහි හැම තැනටම ඔරු බෝට්ටු ගොඩ කරන්නත්, නැවත දියත් කරන්නත් බැහැ. වෙරළේ කොනට ඇදගෙන ගිහින් තමයි දියත් කරන්නත්, නැවත ගොඩ එන්නත් ඕන. වෙරළ තීරයේ සංචාරක හෝටලයක් ඉදිකිරීමත්, ඒ හෝටලයේ තාප්පය ඉදිකිරීමත් හේතුවෙන් අපි ලොකු කරදරේක වැටිලා.එම්. ඩී. වසන්ත මහතා අනුන්ගේ ඉඩම්වලට ඔරු බෝට්ටු ගොඩ කරන්න ඉඩ දෙන්නේ නැහැ. තාප්ප කෑලි, ගල් කුට්ටි ඒ අය ඉඩමේ ගෙනැත් දමා ආවරණය කරනවා. ගල් වැටක් දමා නැංගුරම් තොටුපළක් දෙනවා කිව්වත් තාම නැහැ.එම්. එෆ්. එච්. සරත් මහතා දැල්ලෝ, ඉස්සෝ, පොකිරිස්සෝ, හුරුල්ලෝ, ගල්මාළු, අපේ ධීවරයන් අල්ලාගෙන එනවා. ඒත් හොඳට කරගෙන ආ කර්මාන්තයට අද මහා විනාශයක් සිදු වී තිබෙනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=r10100111</link>
    <topic>කණ්ඩලම රන්දෙණිවැව ගිනිපෙට්ටි පාලම මරු කපොල්ලක්</topic>
    <author>සටහන හා ඡායාරූප මාතලේ දිස්ත්‍රික් සමූහ ඒ. එල්. එල්. ඩයස්</author>
    <content>මහවැලි ව්‍යාපාරයේ ප්‍රධාන ජලාශයක් ලෙස සැලකෙන කණ්ඩලම ජලාශයේ සිට රන්දෙණිවැව දක්වා ඇළ මාර්ගය හරහා කණ්ඩලම ඊ කොලණිය අසළ ඉදිකර ඇති ගිනිපෙට්ටි පාලම මේ වන විට මරුකපොල්ලක් බවට පත්ව ඇත.මේ මාසයේ දී පමණක් මේ පාලම හරහා ගමන් කළ යතුරු පැදිකරුවන් මෙන්ම පාපැදිකරුවන් හය (6) දෙනකු මේ පාලමෙන් වැටී බරපතළ තුවාල සහිතව රෝහල් ගත කර ඇති අතර එයින් එක් පුද්ගලයකු මියගොස් තිබේ.මේ පාලමේ එක් පැත්තකට පමණක් ශ්‍රී ලංකා මහවැලි අධිකාරිය විසින් යකඩ ඇඳී සවිකර තිබුණි. එහෙත් එය සොරුන් විසින් කපාගෙන ගොස් ඇත. එබැවින් මෙහි ගමන් කිරීම මහත් අවදානමක් වී ඇත.මේ පාලම දෙපස රක්ෂිතයේ තිබූ විශාල ගස් ශ්‍රී ලංකා මහවැලි අධිකාරිය විසින් කපා දැමීම නිසා මේ අවදානම් තත්ත්වය වඩාත් වර්ධනය වී ඇති අතර පරිසර හානියද වැඩි වී ඇතැයි පෙදෙස්වාසීහු කියති.සිදුවන අනතුර අවම කර ගැනීමට නම් ගිනි පෙට්ටි පාලම දෙපස ආවරණය වන පරිදි යකඩ ඇඳී සවිකිරීම අත්‍යවශ්‍ය බව පෙදෙස්වාසීහු පෙන්වා දෙති. එසේ කිරීමට ශ්‍රී ලංකා මහවැලි අධිකාරිය කඩිනම් පියවර නොගතහොත් ඉදිරියේ දී තවත් අනතුරු සිදුවීම නොවැළැක්විය හැකි බව ඔවුහු අවධාරණය කරති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010011_1</link>
    <topic>නව තරග වාර්තා 2ක් බිහි කිරීමටසලිමිඩීන් හා ගිම්හානි සමත් වෙති</topic>
    <author>ජගත් ගුණවර්ධන</author>
    <content>සමස්ත ලංකා පාසල් ක්‍රීඩා තරගාවලියේ දෙවැනි දිනය වූ ඊයේ (30) නව තරගාවලි වාර්තා 2 ක් බිහිකිරීමට මහනුවර ත්‍රිත්ව විද්‍යාලයේ එම්. එච්. සලිමිඩීන් හා රත්නපුර සුමන බාලිකා විද්‍යාලයේ එල්. ඩී. එන්. ගිම්හානි ජයතිලක සමත්වූහ. මේ තරග වාර්තා දෙකම අවුරුදු 19 න් පහළ මීටර් 400 කඩුලු මතින් දිවීම බාලක බාලිකා දෙඅංශයෙන් වීම විශේෂත්වයකි.සලිමිඩීන් විසින් තත්පර 53.93 කින් තරගය නිම කොට බිඳ දමනු ලැබුවේ ගිරිඋල්ල ජාතික පාසලේ ආර්. පී. දිලිසර සසංක 2006 වසරේදී තත්පර 54.44 කින් තබා තිබූ වාර්තාවය.රත්නපුර සුමන බාලිකා විද්‍යාලයේ එම්. එන්. කළුපහන 2005 වසරේදී විනාඩි 1.03.40 කින් තබා තිබූ වාර්තාව එල්. ඩී. එන්. ගිම්හානි ජයතිලක විනාඩි 1.03,22 කින් බිඳ දැමීමට සමත් වුවාය. කොළඹ සුතගදාස ක්‍රීඩාංගණයේ දී පැවැත්වෙන මේ ක්‍රීඩා උළෙලේ දී දෙවැනි දිනය වන ඊයේ වනවිට තරග ඉසව් 42 ක් නිමාවට පත්විය. මේ තරග ඉසව්වලදී වැඩි දස්කම් දැක්වීමට පිට පළාත් ක්‍රීඩක ක්‍රීඩිකාවෝ සමත්කම් දැක්වූහ.වසර ගණනාවකට පසු උතුරු නැඟෙනහිර පළාත්වලින් මේ තරගාවලියට පැමිණි ක්‍රීඩක ක්‍රීඩිකාවන්ද අවසාන තරගවලදී කැපීපෙනෙන දස්කම් දැක්වීය. මෙහිදී වයස අවුරුදු 21 න් පහළ බාලක රිටි පැනීමේ තරගයේ දී යාපනය මහජන විද්‍යාලයේ තේවරාසා මොගුනාත් ප්‍රථම ස්ථානය (මීටර් 3.90) දිනාගත් අතර හොරතැපොල ම. විද්‍යාලය පී. පී. ආසිරි චාමර දෙවන ස්ථානය (මීටර් 3.50) හා මැණික්හින්න ඒ. රත්නායක ම.ම. විද්‍යාලයේ එම්. එම්. සී. පී. චාමර තෙවන ස්ථානය (මීටර් 3.50) ලබා ගත්හ.අද (01) තරගාවලියේ තුන්වැනි දිනය වන අතර තරග ඉසව් 27 ක අවසන් තරග පැවැත්වීමට නියමිතය. තරගාවලිය හෙට (02) හා අනිද්දා (03) දක්වා පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010011</link>
    <topic>පොදු රද මඩුලු ක්‍රීඩා උළෙල</topic>
    <author>සටහන – පි‍්‍රන්ස් ගුණසේකර</author>
    <content>නවදිල්ලි නුවර දී තවත් දින 2 කින් ආරම්භ වන පොදු රාජ්‍ය මණ්ඩලීය ක්‍රීඩා උළෙලේ ශ්‍රී ලංකා පිලේ නායකත්වය හිමිව ඇත්තේ පුලතිසි පුරවරයේ ගොවි පුතෙකුටය.දෑතේ ශක්තිය හා හිතේ හයිය ඇති ඔහු 2006 වසරේ ඕස්ට්‍රේලියාවේදී බර ඉසිලීමෙන් ශ්‍රී ලංකාවට රන් පදක්කමක් දිනා දුන්නේය. ඈත ගම්මානයක දුෂ්කර පරිසරයක ඉපිද රටට කීර්තියක් ගෙන ආ “කෙළිබිමේ රන් පුතු” චින්තන ගීතාල් විදානගේ සිංහ ධජය අතැතිව පෙරගමන් යන්නේ මහත් ආඩම්බරයකිනි.වසර 25 කට පමණ පෙර පියා අහිමිවීමෙන් කටුක ජීවිතයක් ගතකළ ද අධිෂ්ඨානශීලී ගමනක නිරත වූ චින්තන 93 කින් සමන්විත ශ්‍රී ලංකා ක්‍රීඩක ක්‍රීඩිකාවන්ගේ නායකයා වීම රටටම ආදර්ශයක් සැපයූවේය.”චින්තන ක්‍රීඩා පුහුණුවීම් නැති දවස්වල කුලී වැඩට ගියා. කුඹුරුවල ගොයම් කැපුවා. එහෙම උපයා ගත් මුදලින් ක්‍රීඩා උපකරණ ගත්තා. මම රෙදි මහලා කෑම වර්ග උයලා අමාරුවෙන් දරුවෝ ජීවත් කළේ.පුතා රන් පදක්කමක් දිනා ගත් බව ආරංචි වුණාම දැනුණේ විශාල සතුටක්. “චින්තනගේ මව ධර්මසීලී කොතලාවල මහත්මිය එදා රන් පදක්කම දිනා ගත් දා පැවැසුවාය.රන් දිනූ තම පුතු මවුබිමේ ක්‍රීඩා නායකයා ලෙස අද ඉදිරියෙන්ම ගමන් කරද්දී අප්‍රමාණ සතුටක් ලබන බව විශ්වාසය. සහෝදරයන් හතරදෙනෙකුගේ පවුලේ දෙවැනියා වූ චින්තන ගීතාල් විදානගේ තවමත් 29 වැනි වියෙහි පසුවෙයි.පලුගස්දමන සේවා මුක්ත කඳවුර විදුහලේ මූලික අධ්‍යාපනය ලැබූ ඔහු පසුව පොළොන්නරුව රාජකීය විදුහලට ඇතුළත් විය.දිල්ලි නුවර බලා පිටත්වීමට පෙර ඔහු සඳහන් කළේ බර ඉසිලීමෙන් පදක්කම් කිහිපයක් දිනාගැනීමේ වැඩි ඉඩකඩක් ඇති බවය. රන් පදක්කම දිනාගත්තේ 62 බර පන්තියෙන් වුවද මෙවර ඔහුගේ ඉසව්ව කි. ග්‍රෑ. 69 බර පංතියයි.එහිදී ඉන්දීය ක්‍රීඩකයන්ගෙන් ප්‍රබල තර්ජනයක් ඇති බව ඔහුගේ හැඟීමයි. “ඉන්දීය ක්‍රීඩකයා පරද්දන්න විශාල උත්සාහයක් දරන්න වෙයි.” චින්තන පැවැසීය. රන් පදක්කම දිනා ගනිද්දී ලොව ප්‍රමුඛ ක්‍රීඩකයන් පැරදවූ ඔහුට මෙවරද ඒ ශක්තිය ලැබෙනු ඇත.පොදු රාජ්‍ය මණ්ඩලීය ක්‍රීඩා තරගාවලිය වෙනුවෙන්ම වසරකට අධික කාලයක් පුහුණුවීම් ලැබූ හෙයින් බර ඉසිලීමේ අංශයෙන් යහපත් ප්‍රතිඵල අත්වන බව ඔහුගේ මතය විය.”ශ්‍රී ලංකා ක්‍රීඩා කණ්ඩායමේ නායකයා ලෙස මාව තෝරාගත්තේ ජ්‍යෙෂ්ඨත්වය වගේම විශ්වාසයක් ඇතිවයි. විනයවත් ලෙස රටට ගෞරවයක් ලැබෙන පරිදි කටයුතු කිරීම අපි හැමෝගේම යුතුකමයි. මවුබිම වෙනුවෙන් පදක්කමක් දිනා දෙන තරම් සතුටක් වෙන අපිට නෑ” චින්තන ගීතාල් විදානගේ වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010012</link>
    <topic>තහනමට එරෙහිව පකිස්තාන නායකයාගෙන් අභියාචනාවක්</topic>
    <author>ලන්ඩනය (ඒ. එෆ්. පී.)</author>
    <content>තරග පාවා දීමේ චෝදනාවට හසු වී තරග තහනමට ලක්වූ පකිස්තාන ක්‍රිකට් නායක සල්මන් බට් සිය තහනමට එරෙහිව අභියාචනාවක් ඉදිරිපත් කළ බව ජගත් ක්‍රිකට් කවුන්සිලයේ ප්‍රධාන විධායක හරූන් ලොගාර්ට් ප්‍රකාශ කළේය.තරග තහනමට හසුවූ පකිස්තාන ක්‍රීඩකයන් තිදෙනාටම සිය තහනමට එරෙහිව අභියාචනා ඉදිරිපත් කිරීමට අයිතිය තිබෙන අතර සල්මන් බට් සිය අභියාචනාව ඉදිරිපත් කොට තිබුණේ ඒ අනුව බව ලොගාර්ට් වැඩිදුරටත් පැවසීය.‘අපි මේ පරීක්ෂණ සාර්ථකව කරගෙන යනවා. පකිස්තානු ක්‍රිකට් නායකයා ඔහුට පැනවූ තහනම ඉවත් කිරීමට සළකා බලන්නැයි ඉල්ලා අපට ලිපියක් ඉදිරිපත් කර තිබෙනවා’ බී. බී. සී. පුවත් සේවයට ලොගාර්ට් ප්‍රකාශ කළේය.මේ අතර එංගලන්ත ක්‍රීඩකයෝ තරග පාවාදීමට සම්බන්ධ බවට ප්‍රකාශයක් නිකුත් කිරීම සම්බන්ධයෙන් සිය කනගාටුව පළ කිරීම ප්‍රතික්ෂේප කළ පකිස්තානු ක්‍රිකට් ප්‍රධානී ඉජාස් බට් තම ප්‍රකාශය ඉවත් කර ගන්නා බව පැවසුවේය.‘මං ඒ ප්‍රකාශයෙන් කිසිදු එංගලන්ත ක්‍රීඩකයෙකු තරග පාවා දුන් බවට අදහස් කළේ නැහැ. මෙම තරගවාරයේදී මං එංගලන්ත ක්‍රීඩකයන් වෙතින් එවැනි සැක සහිත හැසිරීම් කිසිවක් දුටුවේ නැහැ’ ඉජාස් බට් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010013</link>
    <topic>අසුන් හැසිරවීමේ තරගාවලිය 3 දා</topic>
    <author/>
    <content>ශ්‍රී ලංකා අශ්වාරෝහක සංගමය සහ ප්‍රේමදාස අසුන් පැදවීමේ පාසල ඒකාබද්ධව සංවිධානය කරනු ලබන අසුන් හැසිරවීමේ තරගාවලිය ඔක්තෝබර් 3 වැනිදා නුගේගොඩ ප්‍රේමදාස අසුන් පැදවීමේ පාසලේදී පැවැත්වේ.අවුරුදු 7 - 18 දක්වා වයස් කාණ්ඩයේ සිසුන් සඳහා තරග ඉසව් 3ක් ඇතුළත් මේ තරගාවලියේ ‘ඒ’ කාණ්ඩය යටතේ අසුන් හැසිරවීමේ හැකියා මට්ටමද ‘බී’ හා ‘සී’ කාණ්ඩ යටතේ අසුන් හැසිරවීමේ උසස් නිපුණත්වය ද සලකා බලනු ඇත.වසර 10කට අධික කාලයක් අශ්වාරෝහකයන් පුහුණු කිරීමේ ආයතනයක් ලෙස සැලකෙන ප්‍රේමදාස අසුන් පැදවීමේ පාසල සහ වසර ගණනාවක් මුළුල්ලේ දක්ෂ අසුන් පදවන්නන් බිහිකළ ගුරුතලාව ශාන්ත තෝමස් අසුන් පැදවීමේ පාසල නියෝජනය කරමින් තරග වදින ක්‍රීඩකයෝ අතර තරගාවලියක් ලෙස මේ තරගාවලිය නම් කළ හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010014</link>
    <topic>කෝලිත ගුණතිලක බැඩ්මින්ටන්තේරීම් කමිටු මුල්පුටුවට</topic>
    <author/>
    <content>ජාතික බැඩ්මින්ටන් තේරීම් කමිටුවේ සභාපති ලෙස එයාර් වයිෂ් මාර්ෂල් කෝලිත ගුණතිලක මහතා පත්කර ඇත.ක්‍රීඩා ඇමැති සී. බී. රත්නායක මහතා විසින් බැඩ්මින්ටන් තේරීම් කමිටු සාමාජිකයන් ලෙස ජයන්තන් කුලසිංහ, උදය වීරකෝන් යන මහත්වරුද අනෝමා වික්‍රමනායක මහත්මියද නම් කරන ලදී.බැඩ්මින්ටන් තේරීම් කමිටු සභාපති එයාර් වයිෂ් මාර්ෂල් කෝලිත ගුණතිලක මහතා 1978 දී ජාතික බැඩ්මින්ටන් සංචිතයේ ක්‍රීඩකයෙකි. බණ්ඩාරවෙල සාන්ත තෝමස් හා කොළඹ රාජකීය විදුහලේ ආදි ශිෂ්‍යයෙකි.1979 දී රාජකීය විදුහලේ බැඩ්මින්ටන් කණ්ඩායමේ නායකයා වූයේද ගුණතිලක මහතායි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010015</link>
    <topic> ‘හොංකොං සික්සර්ස්’තරගාවලියට චීනය එක්වෙයි</topic>
    <author>හොංකොං (ඒ. එෆ්. පී.)</author>
    <content>නොවැම්බරයේ පැවැත්වීමට නියමිත හොංකොං සික්සර්ස් තරගාවලියට චීනය සහභාගී වන බව සංවිධායකයෝ නිවේදනය කළහ.‘හොංකොං සික්සර්ස් තරගාවලියට සහභාගී වීමට අපට අවස්ථාවක් ලැබීම විශාල ප්‍රීතියක්’ චීන ක්‍රිකට් පිලේ පුහුණුකරු පාකිස්තාන ජාතික රශීඩ් බොන් පැවසීය.අමෙරිකානු ඩොලර් 150,000 ක් පිරිනැමෙන හොංකොං සික්සර්ස් තරගාවලියට ඕස්ට්‍රේලියාව, එංගලන්තය, ඉන්දියාව, පාකිස්තානය, ශ්‍රී ලංකාව, දකුණු අපි‍්‍රකාව, නවසීලන්තය, හොංකොං හා චීනය එක් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010016</link>
    <topic>මොනරාගල දිස්ත්‍රික් යෞවන ක්‍රීඩා සූරතාව කතරගමට</topic>
    <author>ඊ. එච්. සෝමපාලකතරගම විශේෂ</author>
    <content>22 වන ජාතික යෞවන ක්‍රීඩා උළෙලට සමගාමීව පසුගියදා පවත්වන ලද මොනරාගල දිස්ත්‍රික් යෞවන ක්‍රීඩා උළෙලේදී කතරගම ප්‍රාදේශීය යෞවන සමාජ බල මංඩලය ජයග්‍රහණය හිමිකර ගත්තේ ය.මොනරාගල ප්‍රාදේශීය සභා ක්‍රීඩා පිටියේදී පැවැති මෙම තරඟාවලියේ දී ශෂීන්ද්‍ර කුමාර රාජපක්‍ෂ අභියෝගතා කුසලානය කතරගමට හිමිවූයේ විශිෂ්ට ජයග්‍රහණයක් වාර්තා කරමිනි.පසුගිය වසර දෙකේම අනුසූරතාව හිමිකරගත් කතරගම ක්‍රීඩක ක්‍රීඩිකාවෝ මෙවර වැඩි ලකුණු 35 කින් වැල්ලවාය කොට්ඨාසය පරාජය කළහ.කතරගම තරුණසේවා නිලධාරිණිය ලෙස සුජානි පි‍්‍රයන්තිකා මහතමිය කටයුතු කරයි.ජයග්‍රහණය හිමිකර ගත් කතරගම ප්‍රාදේශීය යෞවන සමාජ බල මංඩලයේ ක්‍රීඩක ක්‍රීඩිකාවන් ජයගත් කුසලානය සමඟ ඡායාරූපයෙන් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010017</link>
    <topic>හොඳම අපි‍්‍රකානු කණ්ඩායම වීමනයිජීරියාවේ ඉලක්කයයි</topic>
    <author>ලාගෝස්(ඒ.එෆ්.පී.)</author>
    <content>ලබන 3 වැනිදා නවදිල්ලි නුවර ඇරැඹෙන 19 වැනි පොදු රාජ්‍ය මණ්ඩලයීය ක්‍රීඩා උළෙලේදී හොඳම අපි‍්‍රකානු කණ්ඩායම වීම තම ඉලක්කය බැව් නයිජීරියානු ක්‍රීඩා බලධාරීහූ ප්‍රකාශ කළහ.‘අපේ ප්‍රධානතම ඉලක්කය වන්නේ මෙවර ක්‍රීඩා උළෙලේ හොඳම අපි‍්‍රකානු කණ්ඩායම වීමයි” නයිජීරියානු පොදු රාජ්‍ය මණ්ඩලයීය ක්‍රීඩා බලධාරියකු වන පැට්‍රික් එකේජි පැවැසුවේය.ඔස්ට්‍රේලියාවේ මෙල්බර්න් නුවර පැවැති පසුගිය පොදු රාජ්‍ය මණ්ඩලයීය ක්‍රීඩා උළෙලේ දී හොඳම අපි‍්‍රකානු කණ්ඩායම බවට පත් වූයේ දකුණු අපි‍්‍රකාවය. ඔවුන් රන් පදක්කම් 12ක්, රිදී පදක්කම් 13ක් හා ලෝකඩ පදක්කම් 13ක් දිනාගත් අතර කෙන්යාව අපි‍්‍රකානු මහාද්වීපයේ පස්වැනි ස්ථානයට පත්වූයේ රන් පදක්කම් 6ක්, රිදී පදක්කම් 5ක් හා ලෝකඩ පදක්කම් 7ක් දිනා ගනිමිනි. නයිජීරියාවට හිමි වී තිබුණේ 12 වැනි ස්ථානයයි. රන් පදක්කම් 4ක්, රිදී පදක්කම් 6ක් හා ලෝකඩ පදක්කම් 7ක් ඔවුහු අත් කර ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s1010018</link>
    <topic>ඌව පළාතේ දක්ෂතම මලල ක්‍රීඩිකාව.....</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=s10100111</link>
    <topic>ස්වාධීන රූපවාහිනී සේවයේ මාණ්ඩලික හා ප්‍රාදේශීය වාර්තාකරුවන්ගේ  වාර්ෂික ක්‍රිකට් තරගය........</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010013</link>
    <topic/>
    <author>එම්. ඩී. චාන්දනී අමරතුංග කම්කරු කොමසාරිස්, කාන්තා හා ළමා කටයුතු අංශය කම්කරු දෙපාර්තමේන්තුව</author>
    <content>විශ්ව ළමා දිනය ලෝකය පුරා සමරනු ලබන ඔක්තෝබර් මස 01 වැනි දින, දරුවන්ගේ අනාගතය ගැන දැඩි අවධානයකින් යුතුව කතා කිරීම වැඩිහිටියන් වන අප සැමගේම යුතුකමකි. ළමා ලෝකය තරම් සුන්දර අන් තැනක් මිහිපිට තිබේ යැයි කිසිවකුත් නොකියනු ඇත. එහෙත් ඒ ළමා ලොව වර්තමානයේ අප සිතන තරම් සුන්දර නොවන බව අප අවට සාමාජයේ සිදුවන බොහෝ දේ මගින් පසක් වේ.දරුවන් ඇත්තෙන්ම රටට සම්පතකි. එනමුදු ඒ සම්පත නිසි අයුරු රැක ගැනීමට අපොහොසත් වීමෙන් ළමා ලොවේ සුන්දරත්වය කළු වලාවන්ගෙන් වැසී යනු දැකීම අප සැමගේම අභාග්‍යයකි. ශාරීරික වර්ධනයෙන් මෙන්ම, මානසික පිරිපුන් භාවයෙන් යුත් ළමයින් මුළු මහත් ලෝකයටම ආශිර්වාදයකි. එසේ වුවත් ළමයින්ගෙන් වැඩි පිරිසක් අනාථභාවයටත්, අසරණ භාවයටත්, දුක් පීඩාවන්ට හා ලිංගික අපයෝජනවලටත් භාජනය වනුයේ වැඩිහිටි සමාජයේ කොතැනක හෝ සිදුවන වරදක් නිසාවෙනි.සෑම පවුලකටම දරුවන් තරම් සම්පතක් නොමැත. එම සම්පත රැක ගැනීම ඔවුන්ගේ පරම අභිලාෂය බව සඳහන් කළ හැකිය. එවැනි වටිනා සම්පත් කුඩා කලදීම ආර්ථික ප්‍රතිලාභ සඳහා සේවයේ යෙදවීමෙන් සිදුවන්නේ අකාලයේදීම විනාශ වී යාමක් නොවේද ? එය මුළු මහත් ජාතියටම එරෙහිව කරන වරදක් බවට පත්වන්නේ නිතැතිනි.දරුවකුගේ වර්ධනය ශාරීරික මෙන්ම, මානසික වශයෙන් ගොඩ නැංවීමෙන් රටට ඵලදායි පුරවැසියකු බිහිවේ. කුඩා කාලයේදීම සේවයේ යෙදවීම නිසා දරුවාට නිසි අධ්‍යාපනයක් ලැබීමට ඇති අවකාශ මගහැරී යයි. එම හේතුව මත අනාගතයේ සුදුසු රැකියාවක් සොයා ගැනීමේ හැකියාවද ගිලිහී යනු ඇත. යම් කර්මාන්තයකට දරුවකු යොමු කළඳ, නිසි කල අවශ්‍ය අධ්‍යාපනය ලබා නොතිබීම නිසා අපහසුතාවට මුහුණ පෑමට සිදුවන්නේ ද නිතැතින්මය.අප රටේ ආර්ථික දුෂ්කරතා මතුවන අවස්ථාවලදී මවුපියන් ඇතැම් විට කුඩා කාලයේදීම ආර්ථික ප්‍රතිලාභ ලබා ගැනීම සදහා ළමයින් පාසල්වලින් ඉවත් කර ගනු ලබන අවස්ථා බොහෝ විට වාර්ථා වී ඇත. මේ මගින් වැඩිහිටියන් කරනු ලබන්නේ ඔවුන්ගේ ළමාවිය සොරකම් කිරීමකි. එලෙස සොරකම් කරගත් ළමා කාලය නැවත වරක් ලබාදීම කිසි විටෙකවත් කිසිවකුට කළ නොහැකි බව අප පිළිගත යුතු කරුණකි.අධ්‍යාපනය දරුවකුගේ මූලික අයිතිවාසිකමකි. ඒ හා සමකළ හැකි කිසිවක් නැති තරම්ය. දරුවකුට නිසි කල, නිසි අධ්‍යාපනය ලබාදීම ඔහු හෝ ඇය දුප්පත්කමින් මුදා ගැනීමට ඇති එකම මාර්ගය වේ. තවද එය ළමා ශ්‍රමිකයන් පිටු දැකීම සඳහා වූ දීර්ඝ කාලීන විසඳුමක් ලෙස ද සලකයි. දරුවකු සිය ගෘහයේ සේවයේ යොදවා ගැනීමෙන්, සිය ව්‍යාපාරයේ යොදවා ගැනීමෙන්, ඇති හැකි අය හිතන්නේ තමන් එම දරුවා ද්‍රරිද්‍රතාවයෙන් ගොඩගැනීම සඳහා ඉදිරිපත් වූ අයකු බවයි.එහෙන් මෙහිදී එම අය කරන්නේ විකසිත වීමට ඇති මල් පොහොට්ටුවක් අකාලයේ විනාශ කිරීමයි. මෙහිදී මුලින්ම දරුවා මවුපිය ඇසුරෙන් ඉවත් කරයි. ඒ මඟින් මවුපියන්ගේ උණුසුම, ආදරය අහිමි කරයි. ඉන්පසු සේවයේ යොදවා ගැනීම මගින් දරුවාගේ අධ්‍යාපනයට ඇති අයිතිය අහිමි කෙරේ. සේවය කරන කාලසීමාවේ ළමා වියට නොගැළපෙන ආකාරයේ තාඩන, පීඩන වද හිංසා මානසික පීඩා ආදියට ගොදුරු කිරීම නිසා පෞරුෂ වර්ධනයට හානි කරයි. ළමා පෝෂණයද නොසලකා හරීයි.එමෙන්ම මේ සංශෝධිත පනත මගින් වර්තමානයට ගැළපෙන ලෙස ළමයින් සේවයේ යෙදවීමේ වරද සඳහා පනවන දඬුවම් ප්‍රමාණය වැඩිකර ඇත. ඒ අනුව රු. 10000 ක දඩ මුදලක් ද, මාස 12 ක සිර දඬුවමක්ද නියම කර ඇත. එමෙන්ම නීතියේ අඩු ලුහුඬුතාවක්ව පැවති අගතියට පත් ළමයා වෙනුවෙන් වන්දි නියම කිරීමේ අධිකරණමය බලයද නව සංශෝධිත පනතට ඇතුළත් කර ඇත.ළමයින් අනර්ථකාරී රැකියාවල යෙදවීම අද දක්නට ලැබෙන්නකි. මේ තත්ත්වය යටතේ එය ලෝකයෙන් තුරන් කරලීම හා මුලිනුපුටා දැමීමට ක්ෂණික පියවර ගැනීමට ජාත්‍යන්තර කම්කරු සංවිධානය මූලිකත්වයෙන් 2010 මැයි මාසයේ නෙදර්ලන්තයේ දී විශේෂ සමුළුවක් පැවැත්විණි. එහිදී ශ්‍රී ලංකාව ඇතුළු සාමාජික රටවල් ගණනාවක් 2016 වර්ෂය වන විට උපද්‍රවකාරී රැකියා මගින් ළමයින් ආරක්ෂා කිරීම පිළිබඳව ප්‍රතිඥාවක් දෙන ලදී.1999 දී වාර්ෂික ජාත්‍යන්තර කම්කරු සංවිධාන සමුළුවේදී සාමාජික රටවල් 176 මගින්, 182 වැනි සම්මුතිය වන අනර්ථකාරී ළමා ශ්‍රමය පිටු දැකීම ක්‍රියාවට නැංවීම ඒකමතිකව සම්මත කරන ලදී. අනර්ථකාරී රැකියා යනු ළමයින් විකිණීම හා ගනුදෙනු කිරීම, වහල් මෙහෙය හා ඒ හා සමාන කටයුතු, යුද්ධ කටයුතු සඳහා ළමයින් හමුදා සේවයට බඳවා ගැනීම, ගණිකා වෘත්තියේ යොදවා ගැනීම, අනතුරුදායි සංදර්ශන සඳහා යොදවා ගැනීම ආදිය වේ. මේ සම්මුතියට අනුව වයස අවු: 18 අඩු අය අනර්ථකාරී ළමා ශ්‍රමයෙහි යෙදවිය නොහැකි ය.මේ කරුණු අනුව අපට පෙනීයන්නේ ළමා ශ්‍රමය තුරන් කිරීම පිළිබඳ අද ලෝකයම යම්කිසි උත්සාහයක යෙදෙන බවයි. ළමයින් අනර්ථකාරී රැකියා 57 ක් යෙදවීම තහනම් කරමින් 1956 අංක 47 දරන ස්ත්‍රීන් තරුණ අය හා ළමයින් සේවයේ යෙදවීමේ පනතේ රෙගුලාසි අංක 20 (1) යටතේ සංශෝධනය කර ඇත. මෙයට මූලිකත්වය ගෙන කටයුතු කරනු ලැබුයේ කම්කරු දෙපාර්තමේන්තුවේ කාන්තා හා ළමා කටයුතු අංශය විසිනි.ළමයින් අනර්ථකාරී රැකියාවල යෙදවීම තහනම් කරමින් 1956 අංක 47 දරන පනත 20 අදාළව රෙගුලාසි සකස් කර ඇත. එම රෙගුලාසි නොබෝ දිනකින්ම පාර්ලිමේන්තුවේදී සම්මත වීමට නියමිතය. ඉන් පසු අනර්ථකාරී රැකියාවල දරුවන් යොදවා, වරදකරුවන් වන හාම්පුතුන්ට නීතිය ඉදිරියේ වරදකරුවන් කර දඬුවම් පමුණුවනු ඇත.ලෝක ළමා සමුළුව හා ළමා අයිතිවාසිකම් පිළිබඳ ප්‍රඥප්තිය ප්‍රකාශ කිරීමෙන් පසු එළඹි දශක කිහිපය ඇතුළත ළමයින් සම්බන්ධයෙන් සිදුවන්නාවූ අහිරතර තත්ත්වයන්ට එරෙහිව බොහෝ ප්‍රතිඵලදායි වැඩසටහන් ක්‍රීයාත්මක වී ඇත්තේය. එහෙත් තවදුරටත් සිදුවන ළමා වියේදී ළමා භාවය අහිමි වීමේ ශාපයට එරෙහිව කළ යුතු දේ බොහෝ ය. මේ විශේෂ දිනයේදී සෑම ළමයකුම අයිතිවාසිකම් භුක්ති විඳින, මනා පෞරුෂයකින් හෙබි යහපත් දරුවකු වනු දැකීම අප සැමගේ ප්‍රාර්ථනයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010012</link>
    <topic/>
    <author/>
    <content>මෙය ඔබ කිවයන අතරතුරේදීත් ළදරුවකු හෝ මවක අනවශ්‍ය ලෙසින් මියයනු යනු ඇත. ඔබේ වැඩකටයුතු නිමා කර දරුවන් පාසලෙන් රැගෙන යන අතරතුර ආසියානු දරුවන් දහස් ගණනාවක් සිය පස්වැනි උපන් දිනය සපුරා ගැනීමට නොහැකිව සිටිනු ඇත.ලෝකයේ. මිලියන දෙකක් වූ දරුවෝ තම ජීවිතයේ ප්‍රථම දිනයේම මියයති. මිලියන හතරක දරුවන් ප්‍රථම මාසය තුළ මිය යනු ඇත.ලොව පුරා පස්වැනි උපන් දිනයට පෙර මිය යන දරුවන් ගණන මිලියන 9.2 කි.ආසියාවේ සෑම තත්පර 6 කදීම වළකා ගත හැකි රෝගී තත්ත්වයන් වන නියුමෝනියාව, පාචනය සභ මැලේරියාව හේතු කොට දරුවෝ මිය යති. පහසුවෙන් මඟ හැර ගත හැකි මෙවන් මරණ මිලියන 6 පමණක් වීම මහත් දුකකි. ආසියානු ආර්ථිකය පිබිදෙමින් පවතී. නමුත් එම ඉස්තරම් වූ ආර්ථික ප්‍රතිඵලයන් පසුගිය දශක කීපය තුළ දුප්පත් ජනතාව වෙත ළඟාවී නැත. එහි ප්‍රතිවිපාකය ලෙස අප දරුවන් දුකට පීඩනයට හසුවේ. මීට වන විසඳුම් සාපේක්ෂ ලෙස අධිතාක්ෂණික නොවන හා මිල අධික ඒව නොවූන ද ඒවා සපයාදීමේ සංකීර්ණ තත්ත්වයන් උදා වී ඇත.දකුණු ආසියානු රටවල් ගත් කළ ශ්‍රී ලාංකික අපට උදම් ඇනිය හැකි ඉහළ මට්ටමේ සෞඛ්‍ය සේවා පද්ධතියක් ඇත. සෞඛ්‍ය සේවාව නොමිලේ ලබා ගත හැකිවීම තවත් සුවිශේෂ කරුණකි. සහශ්‍ර සංවර්ධන ඉලක්කවලට (MDG) අනුව වයස අවුරුදු 5 ට අඩු මරණ හා ළදරු මරණ ඉතා ශිඝ්‍රයෙන් අඩුකිරීමට ක්ෂය රෝගය හා ඉන් සිදුවන මරණ අඩුකිරීමට ද නාගරික හා ගම්බද ජල සනීපාරක්ෂාව තහවුරු කිරීමට ද ශ්‍රී ලංකාවට හැකිවී ඇත.තත්ත්වය මෙසේ වුවද අප සමාජයේ ළමා මන්දපෝෂණය පවතින බවට මේ වන විට වාර්තා වී ඇත. මේ තත්ත්වය අප කෙසේ හෝ වෙනස් කළයුතු වන්නේ එය අප දරුවන්ගේ යහපැවැත්මට හා වර්ධනයට සෘජුවම තර්ජනයක් එල්ල කරන බැවින්ය.සෑම දරු උපත් 5 කින් අඩු බර ඇති දරු උපතක් සිදුවෙයි. දැනට ඇති දත්ත අනුව ශ්‍රී ලංකාවේ 23% ක අඩු බර දරු උපත් වාර්තා වෙයි. 13% කට පමණ උසට ගැළපෙන බර නැතිව මෙන්ම 18% බරට ගැළපෙන උස නැති බව දැකගත හැකිය. ශ්‍රී ලංකාවේ මන්ද පෝෂණයේ තිරකයන් ලෙස අඩු බර දරු උපත දුබල මාතෘ පෝෂණය හා රැකවරණයේ ප්‍රමාණවත් නොවූ පෝෂණ චර්යාවන් හා ආහාර සුරක්ෂිතතාව නොමැති වීම සැලසෙනු ඇත.නමුත් ප්‍රශ්නය මෙම සංඛ්‍යාලේඛන නොවේ. අප හමුවේ ඇති මෙම අභියෝගය අපගේ දරුවන් හා රටේ අනාගතය පිළිබඳවය. මන්දපෝෂණය දරුවාගේ ඉගෙන ගැනීමේ හැකියාවට තදින් බලපාන කරුණකි. මන්දපෝෂණයෙන් පෙළෙන ළමයින්ට අනෙක් ළමයින් මෙන් ශාරීරිකවත් මානසිකවත් දියුණු තත්ත්වයකට ඒමට ඇති හැකියාව අඩුය.ඒ සමගම ඔවුන්ට දීර්ඝකාලීන රෝගී බව මෙන්ම ආබාධිතතා වැළඳීමටද ඉඩ ඇත.ඒ සමගම අප සැළකිලිමත් වියයුතු තවත් කාරණයක් වන්නේ ළමයින් අස්වාභාවික ලෙස තරබාරු වීමය. මෙය විශේෂයෙන් ඉහළ ආදායම් ලබන පවුල්වල ළමයින් අතර දැකිය හැකි වන අතර නුසුදුසු ආහාර ගැනීමේ පුරුදු නිසා සිදුවන්නකි.රටක් වශයෙන් අපගේ දරුවන්ගේ බර අඩු බවත් බර වැඩි බවත් පිළිබඳ අප පියවර ගත යුතුය. විශේෂයෙන්ම මුල් වසර 2 දී පෝෂණය පිළිබඳ අප තවත් සැලකිලිමත් විය යුතුය. මෙම වයස් කාණ්ඩයේ දරුවන් මන්දපෝෂණයට ලක්වීමට ඉඩ ඇති අතර එසේ වුවහොත් වයස අවුරුදු 2 කට ප්‍රථම ඉනි මිදීමට නොහැකි වනු ඇත. මන්දපෝෂණයේ අනිසි ප්‍රතිඵල වෙසස් කිරීමටද කිසිදු හැකියාවක් නැත.කළ හැක්කේ කුමක්ද ?සෞඛ්‍ය සම්පන්න ජීවිතයකට අඩිතාලම වැටෙනුයේ දරුවා මව කුසේ සිටින කාලයේ හා මවුකිරෙන් පෝෂණය වෙමින් අවශ්‍ය ශක්තිය ප්‍රෝටීන මේදය හා පෝෂ්‍ය පදාර්ථ මවගෙත් ලබාගන්නා කාලයේය. මවුවරුන් තම දරුවන්ට ලබාදෙන ආහාරවල පෝෂණ ගුණය, ප්‍රමාණය හා විවිධත්වය පිළිබඳ සැමවිටම සුපරීක්ෂාකාරී විය යුතුය.අසමසම මවුකිරිබිළිඳුන්ට අවශ්‍ය යහපත්ම ආහාරය මවුකිරිය. පළමු මාස 6 තුළ අවශ්‍ය ශක්තිය පෝෂ්‍ය පදාර්ථ, ජලය හා ප්‍රතිශක්තිකරණය මවුකිරෙහි අඩංගු වන අතර ඊට සම කිරීමට වෙන කිසිම අහරක් නොමැත. එපමණක් නොව මවුකිරි සුරක්ෂිත මෙන්ම කිසිම වියදමක් හෝ වෙහෙසක් නොමැතිව ලබාගත හැක. එම නිසා මුල් මාස 6 තුළ මවුකිරි පමණක් ලබාදිය යුතු බවට වෛද්‍යවරු හා පෝෂණවේදීන් අනුමත කරති.දරුවා ඉපදී ගතවන මුල් පැය ඇතුළත සියලුම මවුවරුන් තම දරුවාට වැළඳිය හැකි ලෙඩ රෝගවලින් වැළකීමට අවශ්‍ය ප්‍රතිශක්තිකරණය එම මවුකිරෙහි අඩංගු නිසාය. ඒ සමඟම වයස අවුරුදු 2 ට අඩු දරුවන් හට අවශ්‍ය ස්වභාවික පෝෂණය ඉතා පිරිසිදුව, ගුණාත්මක බවින් යුතුව පිළියෙළ කර ඔබගේ ආදරය හා සෙනෙහස සමඟ ලබාදීමටත් සැලකිලිමත් වන්න. මේ සඳහා මවුපිය වැඩිහිටි අප සැවොම අත්වැල් බැඳගත යුතු කාලය එළඹ ඇත.වහා පියවර නොගතහොත් පහසුවෙන් මග හරවා ගත හැකි රෝගී තත්ත්වයන් හේතු කොට ගෙන මියයන දරුවන් සංඛ්‍යාව දුප්පත් ජන කොටස් අතර තවදුරටත් නොකඩවා පවතිනු ඇත.දරුවන්ගේ පැවැත්ම පිළිබඳ ලෝක තත්ත්වය* ළමයින් මිලියන 2 ක් උපන් දිනයේදීම මිය යති.* ළමයින් මිලියන 3 ක් පළමු සතිය ඇතුළත මිය යති.* ළමයින් මිලියන 9.2 ක් 5 වැනි උපන්දින වන විට මිය යන්නේ වළක්වාලිය හැකි ළමා වසංගත රෝගවලින්ය.* ඉන් ළමයින් මිලියන 3.5 මිය යන්නේ මන්දපෝෂණය නිසාය.* පහසුවෙන් වළක්වාලිය හැකි රෝගවලින් වසරකට දරුවන් මිලියන 5 ක් මියයති. සෑම තත්පර 3 කටම ලොව කොතනක හෝ දරුවකු මියයයි.ආයතන දෙකක් ළමයින්ගේ සෞඛ්‍යය සහ පෝෂණ ප්‍රවර්ධනයෙහි ලා අතිනත ගනී.සේව් ද චිල්රන් හා වර්ල්ඩ් විෂන් ලොව පුරා මැදිහත් වී ප්‍රයත්න දරන්නේ සෑම ළමයෙකුටම සිය පස්වන උපන් දිනයේත් ඔබ්බට යෑමට අවශ්‍ය පෝෂණය හා සෞඛ්‍ය තත්තවයන් සලසා දීමටය.ව්‍යාප්ත වෙමින් පවතින ජගත් ව්‍යාපාරයක් වන මවුවරුන් හා දරුවන් වළකා ගත හැකි රෝගවලින් බේරා ගැනීමට සියලුදෙනාම සිතට ගත යුතුය .ලොව පුරා බිළිඳු ජීවිත බේරා ගැනීමට අප හා එක්වන්න.http//every1.asia http//chilldhealthnow.com.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010014</link>
    <topic/>
    <author>චන්දන ජයවීර</author>
    <content>‘අස්වැසුම’, ‘සුළඟ’ යන පේ‍්‍රක්ෂක අවධානය දිනාගත් බෙනට් රත්නායකගේ නවතම සිනමා නිර්මාණය වූ “ඉරහඳ යට” චිත්‍රපටය සමඟ ශ්‍රී ලාංකීය සිනමා වංශ කථාවට නවක රංගන ශිල්පියෙකුගේ ආගමනය සටහන් කෙළේය.මෙලෙස සිනමාවට සම්බන්ධ වූ උදාර රත්නායක ප්‍රවීණ චිත්‍රපට අධ්‍යක්ෂක බෙනට් රත්නායකගේ පුතණුවන් ය. ‘ඉරහඳ යට’ චිත්‍රපටය පිළිබඳ හා ලාංකීය සිනමාවට තරුණ දායකත්වය පිළිබඳ උදාර දැක්වූ අදහස් මෙසේය.* කලා ක්ෂේත්‍රයට පිවිසීමට ඔබව පෙළඹවීම ඇතිවුණේ කොහොමද?අපි කුඩා කාලයේ සිටම නිවසේ තිබුණේ කලාව හා බැඳුණු පරිසරයක්. අක්කා වගේම නංගීත් මමත් කලාවට සම්බන්ධ වුණේ පවුලේ ආභාසය මතයි. දෙමව්පියන්ගෙන් අපට කලාවට සම්බන්ධවීමට පෙළඹවීමක් තිබුණේ නැහැ. නමුත් අපි සියලු දෙනා තුළම කුඩා කාලයේ පටන්ම කලා ක්ෂේත්‍රය පිළිබඳ ඉමහත් ගෞරවයක් තිබුණා.* “ඉරහඳ යට” චිත්‍රපටය ඔබේ ප්‍රථම සිනමා රංගනයද?මෙයට පෙර මම ටෙලි නාට්‍යය කිහිපයකට රංගනයෙන් දායක වී තිබෙනවා. රූගත කිරීමකට මුලින්ම සම්බන්ධ වන විට මට වයස අවුරුදු දහහතරයි. චන්දන හේවාපතිරණ මහතා අධ්‍යක්ෂණය කළ “අද්භූත ලාම්පුව“ ළමා ටෙලි නාට්‍යයට සම්බන්ධ වූවාට පසු ‘ජීවිතය හොරු අරන්’ ටෙලි නාට්‍යයටත් ඉන්පසු ‘නිම් වළල්ලේ’ හා ‘සක්විත්තෝ’ යන නිර්මාණ සඳහාත් රංගනයෙන් සම්බන්ධ වුවා.සෙනේෂ් දිසානායක අධ්‍යක්ෂණය කළ ‘වැහි පබළු සේල’ ටෙලි නාට්‍යය අවසන් වරට මම රංගනයෙන් සම්බන්ධ වූ ටෙලි නිර්මාණයයි. මේ හැරුණුවිට මගේ පියාවන බෙනට් රත්නායක විසින් අධ්‍යක්ෂණය කළ ‘සුළඟ’ චිත්‍රපටයට සුළු චරිතයක් නිරූපණය කරමින් සිනමාවට අවතීර්ණ වූවා. ‘ඉරහඳ යට’ ප්‍රධාන චරිතයක් රඟපෑමට ලැබුණු මුල්ම අවස්ථාවයි.* චිත්‍රපටයේ සොල්දාදුවාගේ චරිතයට ඔබ ප්‍රවේශ වූයේ කෙසේද?රක්ඛිත කියන්නේ යුද්ධයෙන් බැට කෑ කාත් කවුරුවත් නැති චරිතයක්. ඔහු මානසික කඩාවැටීමකට ලක්වී සිිටියත් සහෝදරත්වය හා සෙනෙහස නාඳුනන පුද්ගලයෙක්.පිටපත කියවීමෙන් පසු මේ චරිතය මම මා තුළ ගොඩනගා ගත්තා. මම හිතන්නේ නළුවෙකුට ස්වයං අධ්‍යාපනය වැදගත්. හමුදා සොල්දාදුවන් හා ඔවුන්ගේ සමීපතමයන් හමුවී කතාබහ කළා.ඊට අමතරව චරිතය නිරූපනය කිරීම සඳහා අවශ්‍යය අත්දැකීම හා පුහුණුව ලබා ගැනීමට වැලිකන්ද හමුදා කඳවුරේ පාඨමාලාව හැදෑරුවා. ඒ සොල්දාදු ජීවිතය මගේ චරිතය සාර්ථකව නිරූපණය කරන්න විශාල වශයෙන් ආධාරක වුණා.* සංකීර්ණ ජීවන අත්දැකීමක් නිරූපණය කෙරෙන ‘රක්ඛිත’ වැනි සාමාන්‍ය සමාජයෙන් බැහැර වූ චරිතයක් ප්‍රතිනිර්මාණය කිරීම අභියෝගයක් වූවේ නැද්ද?මෙම චරිතය නිරූපනය කරන්න ආරාධනාව පියාගෙන් ලැබුණු විට මම ප්‍රථමයෙන්ම බියකටත්, චකිතයකටත් පත්වුණා. ඒ සඳහා බලපෑ එකම හේතුව මම රංගනයට ආධුනිකයෙක් වීමයි.ඒ දිනවල මම මහේන්ද්‍ර පෙරේරා මහතා යටතේ රංගනය හදාරමින් සිටියා. ඔහුගෙන් ලැබුණු මඟපෙන්වීම යටතේ මා මුලින් සඳහන් කළ ආකාරයට මට චරිතය පිළිබඳ වැඩි මනුත් කරුණු සොයන්න පටන් ගත්තා. ඒ පරිශ්‍රමය මට චරිතය තුළ ජීවත්වෙන්න අවශ්‍ය ධෛර්යය මට ලබා දුන්නා. ඉන්පසුව මම රූගත කිරීම්වලට පැකිලීමකින් තොරව මුහුණ දුන්නා.* මෙම චිත්‍රපටයේ අධ්‍යක්ෂවරයා ඔබේ පියායි. ඔහු යටතේ අධ්‍යක්ෂණය වීම නිදහස් රංගනයට බාධාකරන සිදුවීමක් වූයේ නැත්ද?අප දෙදෙනාම පිය පුතු බැඳීම නිවසට සීමා කිරීමට එකඟවයි මේ නිර්මාණයට පිවිසුණේ. දර්ශන තලයේ දී ඔහුට මම රංගන ශිල්පියෙක් පමණයි. එවැනි මානසික වාතාවරණයක් ගොඩනගා නොගත්තා නම් එය නිර්මාණයටත් අනිකුත් රංගන ශිල්පීන්ටත් බාධාවක් වීමට ඉඩ තිබුණා.අධ්‍යක්ෂවරයා මා මෙම චරිතයට තෝරා ගත්තේ අප අතර තිබෙන ඥාතිත්ව බැඳීම නිසා නොවෙයි. ඔහු හැමවිටම නිර්මාණ සඳහා නවකයෙක් සම්බන්ධ කර ගැනීමට උත්සහ කරනවා. මේ නිර්මාණයටත් මම හැරුණු විට තව නවක රංගන ශිල්පීන් දෙදෙනෙක් සම්බන්ධ වූවා.ඔබ අනුමාන කළ පරිදි මෙම චිත්‍රපටයේ මා නිරූපනය කළ එක් දර්ශනයකදී මට එවැනි අපහසුතාවයක් ඇතිවූවා. එය පේ‍්‍රම ජවනිකාවක්. රංගනය ඛ්යන්නේ සැබෑවක් සේ පෙනෙන මායාවක් බව ඒ අවස්ථාවේදී මට අවබෝධ වූ නිසා මම චකිතයකින් තොරව රඟපෑවා.* ඔබ විශ්වාස කරන පරිදි එහෙම නම් රංගනය කියන්නේ කුමක්ද?රංගනය පහසු දෙයක් නෙවෙයි. නළුවෙකුට චරිතයක් සාර්ථකව නිරූපනය කිරීමට නම් ඔහු හැඟීම් පාලනය කළ යුතුයි. නමුත් අපගේ රංගනය නරඹන්නා තුළ හැඟීම් දනවන්නක් විය යුතුයි.* ශ්‍රී ලාංකීය සිනමාව පිළිබඳව තරුණයන්ගේ හැඟීම් හා අවශ්‍යතාවයන් නිරූපණය කරනවාද?ඕනෑම කාලෙක සිනමාව හා සමීපවම ගනුදෙනු කරන්නේ තරුණයන්. අපි කලාපයේ අනෙකුත් රටවල් සමඟ සන්සන්ධනය කරන විට සතුටුවිය හැකි මට්ටමක ඉන්නවා.සිනමාවේ වර්ධනයට කලාත්මක මෙන්ම වාණිජ ධාරාවේ චිත්‍රපට බිහිවීමත් වැදගත්. අද නිර්මාණය වන චිත්‍රපට දිහා බැලූවිට අපේ සිනමාවේ අනාගතය ගැන විශ්වාසය තබාගත හැකියි.රංගන මාධ්‍යයන් විදිහට සළකා බැලූවිට අපේ වේදිකා නාට්‍යය හා ටෙලි නාට්‍යයන් ඉතාම ඉහළ තැනක තියෙනවා. මේ ක්ෂේත්‍රවල සිටින නිර්මාණාත්මක ශිල්පීන් තමයි අතීතයේ වූවත් සිනමාවේ වර්ධනයට මඟපෙන්වූවේ. තරුණයන්ට අනෙක් කලා මාධ්‍යයන්ට මෙම සිනමාවට අවතීර්ණවීමට බාධා තිබෙනවා. මෙය කර්මාන්තයක් වශයෙන් දැවැන්තවීම එයට හේතුවයි.* රංගන ශිල්පියෙක් වශයෙන් ඔබේ අනාගත බලාපොරොත්තුව කුමක්ද?රංගන ශිල්පියෙක් හැටියට මගේම අනන්‍යතාවයක් ගොඩනගා ගැනීම මගේ අනාගත බලාපොරොත්තුවයි. පියාගේ නිර්මාණ සඳහා පමණක් මගේ හැකියාවන් සීමා කිරීමට අදහසක් නැහැ. ඉඩ ලැබෙන පරිදි අලුතින් යමක් කළ හැකි නිර්මාණවලට සම්බන්ධ වෙන්න කැමැතියි.* ඉඩ ලැබෙන පරිදි කිව්වේ ඇයි?මම උසස් අධ්‍යාපන කටයුතුවල නිරතවූයේ හා වෘත්තීය කටයුතුවල නිරත වන්නේ ව්‍යාපාර කළමනාකරණය පිළිබඳවයි. රංගනය පූර්ණකාලීන කටයුත්තක් ලෙස තෝරා ගැනීමට තවම මම තීරණය කර නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010018</link>
    <topic>ශ්‍රී ලංකා චීන සබඳකමේ සැඟවුණු සැබෑ කතාව</topic>
    <author>ශ්‍රී ලංකා - චීන ශ්‍රී ලංකා චීන සංගමයේ සභාපති නීතිඥ ආනන්ද ගුණතිලක</author>
    <content>ශ්‍රී ලංකාවේ ජාත්‍යන්තර මිත්‍රයන් අතුරින් ඉහළම තැන අද හිමිව ඇත්තේ, චීන මහජන සමූහාණ්ඩුවට ය.එක්සත් ජාතීන්ගේ සංවිධානයේ අපගේ නිරන්තර ආරක්ෂකයා චීනයයි. ත්‍රස්තවාදය පරාජය කළ යුද්ධයේ දී වඩාත්ම ආධාර කෙළේ චීනයයි. වත්මන් සංවර්ධන ව්‍යාපෘතීන්ට පුළුල් ම දායකත්වයක් සපයන්නේ චීනයයි. එහෙයින් ජනාධිපති මහින්ද රාජපක්ෂ යුගය ශ්‍රී ලංකා - චීන සබඳතාවයන්හි උසස් ම අදියර සනිටුහන් කරලයි.මේ ඕපපාතික තත්ත්වයක් නොවේ.“ළිඳකින් වතුර බොන විට ඒ ළිඳ කැපුවේ කවුදැයි අමතක නොකළ යුතු ය” යි චීන නායක ඩෙං ශියාඩ් පිං 1974 එ. ජා. මහාමණ්ඩලය අමතා කීවේ ජාත්‍යන්තර මිත්‍රත්වයේ පියැගට සිහි කරමිනි. එහෙන් ශ්‍රී ලංකා - චීන මිතුª දහමේ පුරෝගාමීන් සිහිපත් කරලීමට මීට වඩා සුදුසු මොහොතක් නොමැත.සබඳතාපාහියන් හිමි ආගමනය ද ඇතුළු ඓතිහාසික සිද්ධීන්ට අනතුරුව, ශ්‍රී ලංකා - චීන සබඳතා අඛණ්ඩව වර්ධනය වූයේ, 1949 චීන විප්ලවය ජය ගත් පසුව ය. රාජ්‍ය තාන්ත්‍රික, දේශපාලන අන්තර් පාක්ෂික හා දෙරටේ ජනතාවත් අතර නම් තුන් ආකාර විදේශ සම්බන්ධතා මහජන චීනය ක්‍රියාත්මක කරයි. 1949 වන විට සෝවියට් රුසියාවේ මොස්කව් නුවර මූලස්ථාන කර පිහිටුවා තිබූ “කොමියුනිස්ට් තොරතුරු කාර්යාංශය” හරහා ලංකා කොමියුනිස්ට් පක්ෂයත් චීන කොමියුනිස්ට් පක්ෂයත් අන්තර් පාක්ෂික සබඳතා ගොඩනඟා ගෙන තිබිණි. එහෙයින් කොමියුනිස්ට් පක්ෂයේ රතු හමුදාව නැන්ජිං අගනුවර බලා පැමිණි ජයග්‍රාහි ගමනේ සෑම අදියරක් ම 1948 - 49 වර්ෂවල ලංකා කොමියුනිස්ට් පක්ෂයේ “මව්බිම” පත්‍රයේ පිටු පුරා පළ කර ඇති සැටි අද එකී පිටපත් සුරක්ෂිතව ඇති බව ජාතික ලේඛනාගාරයේ දී දැක ගත හැකි ය.විප්ලවයෙන් උපන් චීන මහජන සමූහාණ්ඩුව රාජ්‍යයක් වශයෙන් ලංකා ආණ්ඩුව පිළිගත්තේ 1950 ජනවාරි 06 වැනිදා ය. ඊළඟට කළ යුතුව තිබුණේ දෙරටේ සංස්කෘතික වාණිජ, ආර්ථික සහ තානාපති සබඳතා ඇති කරලීමයි. බ්‍රිතාන්‍යය අනුගමනය කරමින් එහි විදේශ ප්‍රතිපත්ති අනුව යමින් චීන නව රාජ්‍යය පිළිගත්තා මිස ඉන් ඔබ්බට යෑමට 1950දී මෙරට පාලනය කළ එක්සත් ජාතික පක්ෂ ආණ්ඩුවට අවශ්‍ය නොවී ය. එහෙයින් ඒ සඳහා ආණ්ඩුවට බල කිරීමේ පුළුල් ජනතා ව්‍යාපාරයක් අවශ්‍ය වූයේ ය. ශ්‍රී ලංකාවේ ජනතාවට මහජන චීනය හඳුන්වා දීමේ ප්‍රචාරක හා සංවිධාන ක්‍රියාවලිය ආරම්භ කෙළේ ලංකා කොමියුනිස්ට් පක්ෂය විසින් බව කිසිවෙකුට වසන් කළ නොහැක.වත්මන් ශ්‍රී ලංකා - චීන මිත සංගමයේ ආරම්භක බීජාංකුරය වූ “ලංකා - චීන මිත්‍ර සමිතිය” 1950 වසරේ අග භාගයේ ආරම්භ කෙළේ ලංකා කොමියුනිස්ට් පක්ෂය සහ තේජා ගුණවර්ධන මහත්මිය විසිනි. පක්ෂයේ මධ්‍යම කාරක සභිකයෙකු වූ පේරාදෙණිය විශ්වවිද්‍යාලයේ ආර්ථික විද්‍යා ආචාර්ය ජී. වී. එස් ද සිල්වා මහතා “ලංකා - චීන මිත්‍ර සමිතියේ” ලේකම්වරයා වූයේ ය. එවකට කොමියුනිස්ට් පක්ෂය සමඟ සන්ධාන ගතව සිටි විප්ලකාරී සම සමාජ පක්ෂයේ නායිකාවක වූ පාර්ලිමේන්තු මන්ත්‍රීනි කුසුමා ගුණවර්ධන මහත්මිය සභාපති ධුරයට පත් කර ගන්නා ලදී.ඒ සමිතිය අසාර්ථක වූ හෙයින් එය සමස්ත ප්‍රතිසංවිධානයකට බඳුන්කර එම ව්‍යාපාරයේ සැබෑ නායිකාව වූ තේජා ගුණවර්ධන මහත්මියගේ සභාපතිත්වයෙන් “ලංකා චීන මිත්‍ර සංගමය” 1952 සැප්තැම්බර් 22 වැනි සඳුදා වෛද්‍ය කුමාරන් රත්නම් මහතාගේ නිවසේ දී පිහිටුවා ගන්නා ලදී.ආර්ථික අර්බුදය1952 මෙරට ආර්ථික අර්බුදයකට මුහුණ පා සිටි අවධියකි. අපේ රබර් ලෝක වෙළෙඳපොළේ විකුණාගත නොහැකි විය. හාල් මිල ඉහළ යෑමෙන් ලංකාවට සහල් ප්‍රශ්නයක් ඇති විය. මේ අර්බුදයෙන් ගොඩ ඒමට “අපේ රබර් චීනයට දි චීන හාල් අපට ලබාගත යුතු ය යන ව්‍යාපාරය” ලංකා - චීන මිත්‍ර සංගමය හා කොමියුනිස්ට් පක්ෂය විසින් දියත් කරන ලද්දේ මේ වකවානුවේ දී ය. මේ ව්‍යාපාරයේ ප්‍රමුඛත්වයක් ගත්තේ උඩකන්දවල සරණංකර හිමියන්ය. තම “නවලෝකය” සඟරාවේ විශේෂ කලාපයක් ඒ සඳහා පළ කොට එය ප්‍රචාරය කරන ලද්දේ “චීන හාල්” යන මාතෘකාවෙන් දැන්වීමක් “මව්බිම” පත්‍රයේ පළ කිරීමෙනි.රබර් - හාල් ගිවිසුමෙන් උද්දාම වූ චීනයේ ශ්‍රී ලංකා මිත්‍රයන් තම ඊළඟ සටන් පාඨය කර ගත්තේ වහාම දෙරට අතර තානාපති සබඳතා ඇති කිරීමේ අවශ්‍යතාවයය. 1952 සිට 1957 දක්වා මේ සඳහා අඛණ්ඩ බහුජන ව්‍යාපාරයක් ගෙන යන ලදී. ලංකා - චීන මිත්‍ර සංගමය දියත් කළ මේ ව්‍යාපාරයට ලංකා කොමියුනිස්ට් පක්ෂය ප්‍රමුඛ සමස්ත වාමාංශික බලවේග ද එකල ළදරු වියේ වූ ශ්‍රී ලංකා නිදහස් පක්ෂය ද භික්ෂූන්, උගතුන් හා කලාකාරයන් ද එක්ව සිටියහ.සමාජවාදී රටවල් සමඟ තානාපති සබඳතා ඇති කිරීමට එස්. ඩබ්ලිව්. ආර්. ඩී. බණ්ඩාරනායක මහතා ප්‍රතිඥා දීමෙන් පසු මේ ව්‍යාපාරය බණ්ඩාරනායක අගමැති කිරීමේ ක්‍රියාදාමයක් බවට පත්විය. උඩකැන්දවල සරණංකර හිමි, නාත්තන්ඩියේ පඤ්ඤාකර හිමි, බඹරැන්දේ සිරිසීවලී හිමි, තල්පාවිල ශීලවංශ හිමි, බී. නාරද හිමි, තේජා ගුණවර්ධන හා භද්‍රා ගුණතිලක මහත්මියන්, ආනන්ද කුමාර, සුධර්මන් ද සිල්වා ධර්මවර්ධන, ජී. වී. එස් ද සිල්වා මහතුන් ද මේ ව්‍යාපාරයේ පෙරමුණ ගත් චීන මිත්‍රයෝ වූහ.පොරොන්දුව1956 අපේ‍්‍රල් 12 දා අගමැති ධුරයේ වැඩ භාරගත් ජයග්‍රාහී බණ්ඩාරනායක මහතා මාස නමයක් තුළ දී චීන මිත්‍රයන්ට දුන් පොරොන්දුව ඉටු කෙළේ ය. චීන අගමැති චෞ එන් ලායි 1957 ජනවාරි 31 දා ලංකාවට පැමිණියේ තානාපති සබඳතා ගිවිසුමට අස්සන් තැබීම උදෙසා ය. මේ ඓතිහාසික අවස්ථාව සමරමින් ලංකා - චීන මිත්‍ර සංගමය කොළඹ නව නගර ශාලාවේ දී පැවැත් වූ අත්සව රැස්වීම අමතා බණ්ඩාරනායක - චෞ එන් ලායි අගමැතිවරුන් දෙදෙනාම කතා කිරීම අතිවිශේෂ ඓතිහාසික සිද්ධියක් වුයේ ය.බණ්ඩාරනායක මහතා ඇවෑමෙන් සිරිමාවෝ බණ්ඩාරනායක අගමැතිනියට එකතු වූ චීන මිත්‍රයෝ 1965 මැතිවරණයේ දී රට පුරා සක්‍රීය දේශපාලන ව්‍යාපාරයක් ගෙන ගියෝ ය. මිත්‍ර සංගමයේ ක්‍රියාශීලී සාමාජිකයන් ගණනාවක් ම 1965 දී ශ්‍රී. ල. නි. ප ප්‍රමුඛ සමඟි පෙරමුණේ අපේක්ෂකයෝ වූහ.මිත්‍ර සංගමයේ මහනුවර, ගාල්ල, කෑගල්ල, යාපනය, අනුරාධපුරය, ශාඛා ද තේජා ගුණවර්ධන, ආනන්ද කුමාර, සුධර්මන් ද සිල්වා ධර්මවර්ධන, භද්‍රා ගුණතිලක යසා ද ලැනරෝල් රත්න දේශප්‍රිය සේනානායක සහ තවත් නායකයෝ ද අගමැතිනියගේ ජයග්‍රහණය උදෙසා නිදි නොලැබ වෙහෙස නොබලා වැඩ කළෝ ය.එහෙයින් අගමැතිනිය පරාජය වී 1965 මාර්තු 22 දා බලයට පත් වූ එ. ජා. ප ප්‍රමුඛ හවුල් ආණ්ඩුව 1965 වර්ෂය පුරාම චීනයටත් චීන මිත්‍රයන්ටත් පහර ගසන්නට පටන් ගත්තේ ය. රත්න දේශප්‍රිය සේනානායක මහතා බොරු නඩුවකට පටලන ලදී. එ. ජා. ප ආණ්ඩුවේ ප්‍රචාරක යන්ත්‍රය චීන ජාතිකයන් දෙදෙනෙකුගෙන් අගමැති ඩඩ්ලි සේනානායක මහතාට හානියක් වීමට ඉඩ ඇතැයි ඡායාරූප කතාවක් ගෙතීම නිසා පරම්පරා ගණනක් මේ රටේ වාසය කළ දේශීය චීන ජාතිකයන්ට භීම සමයක් උදා වූයේ ය.රාජ්‍ය තාන්ත්‍රික මට්ටමෙන් චීන තානාපති කාර්යාලයට එවා තිබූ මාඕ සේතුං ලාංඡන මාඕ උධෘත සහිත “පුංචි රතු පොත” වෙනත් චීන පොත් පත් හා ජනප්‍රිය චීන සඟරා රේගුවේ රඳව තැබීමට එ. ජා. ප ආණ්ඩුවට කටයුතු කෙළේ ය.ලංකා - චීන මිත්‍ර සංගමයට අයත් වූ ප්‍රජා මුද්‍රණාලය හා ප්‍රජා පොත් හල ආනන්ද කුමාර හා සුධර්මන් ද සිල්වා ධර්මවර්ධන මහතුන් විසින් පාලනය කරන ලද හෙයින් ඔවුන්ට ද නොයෙක් කරදර බාධක ඇති කරන ලදී.තානාපති සබඳතා ඇති කළ දින සිට මේ දක්වා මේ රටේ ආණ්ඩුවක් ප්‍රසිද්ධියේ චීන විරෝධී ප්‍රචාරක ප්‍රහාරයක් මුදාහල එකම යුගය 1965 / 66 කාලය විය.දත් බඳින, හෝටල් කරන, දේශීය චීන ජාතිකයන් පවා ආරක්ෂා කරමින්, චීන ප්‍රකාශන රේගුවෙන් මුදා ගැනීම උදෙසා දිවා රාත්‍රි ක්‍රියා කරමින්, ආණ්ඩුවේ චීන විරෝධී ප්‍රචාරයට හා ප්‍රහාරයට විරුද්ධව නොසැලී ඩ්න මිත්‍රයන් වෙනුවෙන් නායකත්වය දුන්නේ තේජා ගුණවර්ධන, ආනන්ද කුමාර හා සුධර්මන් ද සිල්වා ධර්මවර්ධන නම් සුවිශේෂ පුද්ගලයන් තිදෙනා විසිනි.1959 මාර්තු ටිබෙට් කැරැල්ල අවස්ථාවේ දී ද, 1963 ඉන්දු - චීන දේශ සීමා යුද්ධය කාලයේ ද එ. ජා. ප යට පක්ෂපාත චීන විරෝධීන්ද, ප්‍රතිගාමී ආගමික හා සුළු ජාතික කොටස් ද චීන විරෝධයක් අවුලුවා ලීමට උත්සාහ කළ ද, බණ්ඩාරනායක අගමැතිනිය හා ශ්‍රී. ල. නි. ප ආණ්ඩු ඊට අනුබල දුන්නේ නැත.1971 කැරැල්ලේ දී ද මේ චීන විරෝධය ඇතැම් දේශපාලන බලවේග හා පොලිස් නිලධාරින් ක්‍රියාත්මක කළ නමුදු, අගමැතිනිය හා හැකි පමණ සම්බන්ධතා පවත්වමින් ඊට එරෙහිව දිවා රෑ වෙහෙස වූ තේජා ගුණවර්ධන මහත්මිය හා සුධර්මන් ද සිල්වා ධර්මවර්ධන මහතා චීන මිත්‍රයන් රැක ගැනීමට ක්‍රියා කළෝ ය.චීන මිත්‍රයකරුණාසේන ජයලත්, ධර්මසිරි ජයකොඩි, සහාචාර්ය පුෂ්පකුමාර පේ‍්‍රමරත්න, නීතිඥ කල්‍යානන්ද තිරාණගම හා මා ඇතුළු හිර භාරයට ගන්නා ලද චීන මිත්‍රයන් වෙනුවෙන් සටන් කිරීමේ උපහාරය තේජාව හා සුධර්මන්ට සදා කාලිකව හිමි ය.අගමැති චෞඑන්ලායි 1971 කැරැල්ල හෙළා දැක, ලංකාවට ආධාර දීමෙන් 1971 දී චීන විරෝධීන්ව පසු බැසීමට සිදුවිය. 1971 දී එ. ජා. සංවිධානය තුළ චීනයට නිත්‍ය නියෝජිත භාවය ලැබීමට ලංකා රජය පූර්ණ සහාය දුන් අතර, මෙරට චීන මිත්‍රයන් ඒ සඳහා රට තුළ කළ ප්‍රචාරයන් ලංකා ආණ්ඩුවට බල පෑ බව සහතික ය.මේ ඔක්තෝබර් 01 දා චීනය 61 වන ජාතික දිනය සමරන විට ශ්‍රී ලංකාවේ ජනතාව ද, රජය හා ආණ්ඩුව ද, විපක්ෂය ද, සියලු බෞද්ධ හා අන්‍යාගාමික බලවේගද චීනයට සුබ පතන්නේ දුෂ්කර දීර්ඝ ගමනක ජයග්‍රාහී හිනි පෙතට ලංවීම සනිටුහන් කරමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010015</link>
    <topic>‘පාට පොදක්’ ඇසි දිසි පෙළහර</topic>
    <author>- අනුර ප්‍රේමලාල්</author>
    <content>සිනමාපටය, ගුවන්විදුලිය, පුවත්පත් කලාව යන මාධ්‍යවල දශක හතරකට ආසන්න කාලයක් නිර්මාණකරණයේ යෙදුණ ප්‍රවීණ කලා ශිල්පී සෝමපාල ලීලානන්ද කලාකරුවා අගයනු පිණිස පවත්වනු ලබන ‘පාට පොදක්’ ඇසිදිසි පෙළහර ගී ප්‍රසංගය ඔක්තොම්බර් 4 වැනිදා සවස මරදාන එල්ෆින්ස්ටන් රංග ශාලාවේදී පැවැත්වේ.මේ ප්‍රසංගය ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් පැවැත්වෙන බව සෝමපාල ලීලානන්ද ‘ඇසිදිසි පෙළහර’ සංවිධායක කමිටුව දන්වා සිටියි.එච්. ආර්. ජෝතිපාල, ලතා වල්පොල, වික්ටර් රත්නායක, ඉන්ද්‍රාණි පෙරේරා, මිල්ටන් මල්ලවාරච්චි, ඇන්ජලීන් ගුණතිලක, ග්‍රේෂන් ආනන්ද, චන්ද්‍රිකා සිරිවර්ධන, එම්. එස්. ප්‍රනාන්දු යන ප්‍රවීණ ගායක ගායිකාවන්ට සෝමපාල ලීලානන්දයන් රචනා කරන ලද ගීත මේ ප්‍රසංගයේ දී රඟ දක්වමින් රංගන ඉදිරිපත් කරනු ඇත.වෝල්ටර් ප්‍රනාන්දු, රනිල් මල්ලවාරච්චි, ක්ලිටස් මෙන්ඩිස්, රූකාන්ත ගුණතිලක, චන්ද්‍රලේඛා පෙරේරා, බන්දු සමරසිංහ, ගීතා කුමාරසිංහ, අරුන් ඩයස් බණ්ඩාරනායක, පුබුදු චතුරංග, විශ්වනාත් කොඩිකාර, වසන්ත කුමාරවිල සමඟ වේදිකා හා සිනමා රංග ශිල්පීන් රැසකගේ දායකත්වය මීට ලැබෙනු ඇත.මෙහිදී සෝමපාල ලීලානන්ද ගේ පුවත්පත්, ගුවන්විදුලි සහ මාධ්‍ය තුළ සිදුකරනු ලැබූ නිර්මාණ රචනා කරන ලද චිත්‍රපට ගීත, දෙබස්, තිරනාටක, චිත්‍රපට අධ්‍යක්ෂණය ඇතුළු තුන්දහසක් ඉක්මවූ ගුවන්විදුලි වැඩසටහන්වල විස්තර ඒ කාර්යන්වල නිරතව සිටිද්දි සිදුවූ රසමුසු කතා ඇතුළත් ‘පාට පොදක් ගමන් විත්ති’ ග්‍රන්ථය හෙළිදැක්වීම සිදුවේ.සෝමපාල ලීලානන්දයන් ලියූ ‘ජෝතිගේ ගී ගලා ඇසේ’, මිල්ටන් මල්ලවආරච්චිගේ ‘ස්වර්ණ කිකිණි රාවේ’, ‘මේ අහල්ලා සමඟ ජෝතිගේ නෑසුණු ගී ඇතුළු වේග රිද්ම ගීත සංයුක්ත තැටි දොරට වැඩීම සිදුවනු ඇත.මෙයට අමතරව ප්‍රවීණ පුවත්පත් කලාවේදී තිලකරත්න කුරුවිට බණ්ඩාර, චිත්‍රපට අධ්‍යක්ෂ ආචාර්ය ඩී. බී. නිහාල්සිංහ, පාර්ලිමේන්තු මන්ත්‍රී ආචාර්ය මාලනි ෆොන්සේකා, ජනමාධ්‍යවේදී හඩ්සන් සමරසිංහ, ධම්මික ඛ්තුලේගොඩ, චිත්‍රපට අධ්‍යක්ෂ උදයකාන්ත වර්ණසූරිය යන මහත්ම මහත්මීන් සෝමපාල ලීලානන්දයන් පිළිබඳ කෙටි දෙසුම් ද මේ උත්සව අවස්ථාවේදී පැවැත්වීම විශේෂයකි.සෝමපාල ලීලානන්දයන්ගේ නිර්මාණ වත්මන් පරපුර වෙත දායාදය කිරීම මේ උත්සවය පැවැත්වීමේ එකම අරමුණ බව සංවිධායක කමිටුව සුහද සිතින් කලා රසවතුන් වෙත දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010016</link>
    <topic>විශ්‍රාම වැටුප් නොලබනසෑම වැඩිහිටියකුටමවිශ්‍රාම වැටුපක්</topic>
    <author>සංවාද සටහන බුද්ධිකා ඉඹුලාන</author>
    <content>වසර 2000 වන විට ශ්‍රී ලංකාවේ සෑම පුද්ගලයින් දසදෙනෙකුටම වයස අවුරුදු 60 හෝ ඊට වැඩි එක් පුද්ගලයකු සිටින බවට ගණන් බලා තිබිණි. තවත් වසර 20 කදී එනම් වසර 2030 දී අප රටේ වැඩිහිටි ජනගහනය 22% කින් ඉහළ යනු ඇතැයි අනාවැකි පළවී තිබේ. වැඩිහිටියන් අනාගතයේ රටට බරක් වනු ඇතිද? එසේ නොවීමට රාජ්‍ය මට්ටමින් ගෙන ඇති පියවර කවරේද? පොදුවේ වැඩිහිටියන් රැකබලාගැනීමේ වගකීම පිළිබඳව සමාජ සේවා ඇමැති ෆීලික්ස් පෙරේරා මහතා දක්වන අදහස් මෙසේය.* වසර 2030 දී මෙරට වැඩිහිටි ජනගහනය 22% කින් ඉහළ යන බවට මත පළවී තිබෙනවා. මේ අභියෝගයට මුහුණ දීමට අපව සූදානම්ද?වැඩිහිටි ජනගහනය වර්ධනය වන විට අපට ප්‍රධාන අභියෝග 04කට මුහුණදීමට සිදුවනවා. වැඩිහිටියන්ගේ ආර්ථික ප්‍රශ්න, වැඩිහිටියන් මුහුණ දෙන සෞඛ්‍ය ප්‍රශ්න, වැඩිහිටියන් රැකබලාගැනීම සඳහා පවුලේ සංඛ්‍යාව ප්‍රමාණවත් නොවීම, ශ්‍රම වෙළෙඳපොළේ තරුණ ශ්‍රමය අඩුවීයාම මෙම අභියෝග 04 ලෙස දක්වන්න පුළුවන්.මේ අභියෝග සඳහා මුහුණ දෙන්නට අප අමාත්‍යාංශය තුළින් ක්‍රමවේදයක් සකස් වෙමින් තිබෙනවා. විශේෂයෙන්ම මේ අභියෝගය පිළිබඳව වැඩිහිටි ජනතාව දැනුවත් කිරීම වැදගත්. ඔවුන් ආර්ථික වශයෙන් සවිබල ගැන්වීම සඳහා, ස්වයං රැකියාවක නියුතු විය හැකි වැඩිහිටියන් ඒ සඳහා යොමුකිරීමට වැඩසටහනක් මා සැලසුම් කර තිබෙනවා.ඒ වගේම වැඩිහිටියන් පෞද්ගලික අංශයේ රැකියා සඳහා යොමුකිරීමට අපට පුළුවන්. අවුරුදු 60 – 70 දක්වා වූ තරුණ වැඩිහිටියන් (young – old) පෞද්ගලික ආරක්ෂක සේවා, පවිත්‍රතා සේවා ආපනශාලා සේවා, වෙළෙඳ සේවක / සේවිකා ආදි රැකියා ක්ෂේත්‍ර සඳහා අපට යොමු කළ හැකිය.යම් පුද්ගලයකුට වයස 55 සපිරුණු ගමන්ම ඔහු ස්වයංක්‍රීයවම වයසට යවන්නටයි, වැඩකළ නොහැකි පුද්ගලයකු බවට පත්කරන්නටයි අපේ සමාජය පුරුදු වී සිටින්නේ. මේ තත්ත්වය වෙනස් කරල රජයේ හා පෞද්ගලික අංශයේ සේවයේ නියුක්ත වූවන්ගේ විශ්‍රාම යාමේ වයස අවුරුදු 57 – 60 දක්වා දීර්ඝ කර (වෛද්‍ය නිර්දේශයක් යටතේ) තවදුරටත් සේවයේ යෙදවීමට හැකි ක්‍රමයක් කෙරෙහි මගේ අවධානය යොමුවී තිබෙනවා.ඒ වගේම රජයේ විශ්‍රාම වැටුපක් නොලබන අවුරුදු 70ට වැඩි සියලු වැඩිහිටියනට රජයේ වියදමින් සමාජ ආරක්ෂණ විශ්‍රාම වැටුප් ක්‍රමයක් ඇති කිරීම මා යෝජනා ඉදිරිපත් කර තිබෙනවා.අධ්‍යාපන අමාත්‍යංශය හා ඒකාබද්ධව වැඩිහිටියන් රැකබලාගැනීම හා ප්‍රාථමික සෞඛ්‍ය සේවා සැපයීම පිළිබඳව පාසල් මට්ටමින් විෂයානුකූලව අධ්‍යාපනයක් ලබාදීමත් වැදගත්. ග්‍රාමීය වැඩිහිටි කමිටු ශක්තිමත් කර ඒ කමිටු තුළින් වෘද්ධ වැඩිහිටියනට සුබසාධන සේවා සැපයීමටද වැඩසටහන් සකස් කර තිබෙනවා.වැඩිහිටියන් රැකබලාගැනීම සඳහා ගෘහස්ත රැකවරණ සේවාව (home carers) ව්‍යාප්ත කළ යුතුයි. රජයේ ප්‍රධාන රෝහල්වල, වියපත් වැඩිහිටියන් වෙනුවෙන් රෝග ප්‍රතිකාර ඒකක හා වෘද්ධ රෝග විශේෂඥ වෛද්‍ය සායන ආරම්භ කිරීම, අවුරුදු 80ට වැඩි වයෝවෘද්ධ රෝගීන් සඳහා සියලුම රජයේ රෝහල්වල විශේෂ වාට්ටු ක්‍රමයක් ඇතිකිරීමට ද මගේ අවධානය යොමුවී තිබෙනවා. ඒ සඳහා සෞඛ්‍ය අමාත්‍යංශයේ සහාය ලබාගැනීමට නියමිතයි.* වයස්ගත ජනගහනයේ අභියෝගය ජයගැනීමට වැඩිහිටියන් සූදානම් විය යුත්තේ කොහොමද?සෑම තරුණ කෙනකුම යම් දිනක වැඩිහිටියකු වෙනවා. ඔවුන් තම වැඩිහිටි දිවිය අනුනට අත නොපා ජීවත්වීමට හැකිවන පරිදි සැලසුම් සකස් කරගත යුතුයි. තම වැඩිහිටි දිවිය සඳහා ආදායමක් ඉතිරි කර ගැනීමට ඔවුන් වගබලා ගත යුතුයි.දැනටමත් සමාජ ආරක්ෂණ මණ්ඩලය මගින්, ස්වයං රැකියාවන්හි නියුක්ත හා අවිධිමත් අංශයේ රැකියාවන්හි නියුත්ත වූවන් සඳහාත්, ගොවි සහ ධීවර ක්ෂේත්‍රයේ නියුතු වූවන් සඳහාත් විශ්‍රාම වැටුප් යෝජනා ක්‍රම ආරම්භ කර තිබෙනවා.රටේ ජනතාව තමන් තරුණ වියේ සිටම සක්‍රීයව වැඩිහිටි දිවියට පිවිසීම සඳහා තමන්ගේ ජීවන රටාවන් ආහාර පුරුදු ව්‍යායාම වැනි පැවතුම් අනුගමනය කළ යුතු බව මගේ හැඟීමයි.* වැඩිහිටි නිවාස ක්‍රමය දැන් දැන් ව්‍යාප්ත වෙමින් පවතිනවා. මෙයින් හැඟෙන්නේ වැඩිහිටියන් දූ දරුවනට බරක් වී ඇති බවද?වැඩිහිටියන් රැකබලාගන්නට පවුලක සිටින සංඛ්‍යාවේ අඩුවීමක් දක්නට ලැබෙනවා. රෝගී තත්ත්වයෙන් පෙළෙන වැඩිහිටියන් මහමඟ අතහැර දමා යාම හා ව්‍යාජ ලිපිනයන් ලබාදී රෝහල්ගත කිරීමද බහුලව දකින්නට ලැබෙනවා. අපගේ සංස්කෘතිය අනුව තවමත් ගම්වලනම් ඒ ඒ පවුල්වල වැඩිහිටියන්ට දරුවන් කෙසේ හෝ රැකබලාගන්නවා. ඒත් නගරයේ මෙය වෙනස්. දරුවන් ඉතා උසස් අන්දමින් විභාග සමත්වෙලා, උගතුන්වෙලා විදේශගත වීම නිසා හුදකලාවන මව්පියන්ට අද හිමිවන තැන වැඩිහිටි නිවාසය බවට පත්වී තිබෙනවා.අපේ ජ්‍යෙෂ්ඨ පුරවැසියන්ගේ ආයුකාලය ඉහළ යනවිට ඔවුන්ගේ දරුවන්ගේ දරුවන් වන තුන්වන පරම්පරාවට මේ වැඩිහිටියන් රැකබලා ගැනීමේ වගකීම පැවරෙනවා. ඇතැම්විට ඔවුනට එය බරක්වී වැඩිහිටියන්ට, වැඩිහිටි නිවාසවල සෙවණ ලබැගැනීමට සිදුවනවා.අපේ කාන්තාවන් විදේශ රැකියා කරා යාමද අපේ වැඩිහිටියන් රැකබලා ගැනීම අතපසුවීමට එක් හේතුවක්. මෙහි තවත් පැත්තක් තිබනවා. ඇතැම් වැඩිහිටියන් තම දුවාදරුවනට ඔවුනගේ ජීවිත ගත කරන්නට හැර තම අධ්‍යාත්මික සුවය සලසා ගනිමින් එයට පසුබිම සකස්වූ වැඩිහිටි නිවාස, ආශ්‍රම ආදිය තෝරා ගෙන තිබෙනවා. මා දකින විදියට නම් රටේ වැඩිහිටි ජනගහනයේ වර්ධනය හා අවශ්‍යතාවයට සාපේක්ෂව වැඩිහිටි නිවාසවල එතරම් වැඩිවීමක් නැහැ.* මේ රටේ ජ්‍යෙෂ්ඨ පුරවැසියන් වෙනුවෙන් සමාජ සේවා අමාත්‍යංශයය මගින් ඉටුකෙරෙන සේවාවන් කෙබඳුද?සමාජ සේවා අමාත්‍යංශයේ ජාතික වැඩිහිටි මහලේකම් කාර්යාලය වෙන්වී තිබෙන්නේ අපේ ජ්‍යෙෂ්ඨ පුරවැසියන් වෙනුවෙන් සේවා සැපයීමටයි. මේ මගින් රට පුරා ග්‍රාමීය වැඩිහිටි කමිටු 10,000ක් පමණ ක්‍රියාත්මක කරලා තියෙනවා. මේ කමිටු සඳහා වැඩිහිටි මහලේකම් කාර්යාලය මගින් රුපියල් 5000/= ක මුදලක් ලබාදෙනවා. මේ කමිටු ක්‍රියාකරන්නේ වැඩිහිටි සුබසාධනය වෙනුවෙන්.දුවාදරුවන් රැකියා සඳහා උදෙන්ම පිටත්ව ගියාට පසු වැඩිහිටියන් හුදකලා නොවීමට ක්‍රියාත්මක වැඩිහිටි දිවා මධ්‍යස්ථාන පිහිටුවීමේ වැඩපිළිවෙළ ක්‍රියාත්මක වුණා.ජාතික වැඩිහිටි මහලේකම් කාර්යාලය මගින් එක් දිවා මධ්‍යස්ථානයකට රුපියල් 25,000ක ආධාර මුදලක් ලබාදෙනවා. වැඩිහිටියන් දිවා කාලයේ මධ්‍යස්ථානයකට එක්රැස්වී ආගමික වැඩසටහන්, ආදායම් උත්පාදක වැඩසටහන්, ව්‍යායාම, දැනුම ලබා ගැනීමේ වැඩසටහන් සිදුකරනවා. අවුරුදු 60 පිරුණු වැඩිහිටියන් සඳහා මෙම ආයතනයෙන් ලබාදෙන හැඳුනුම්පත, රාජ්‍ය සේවාවන් ලබාගැනීමේදී වැඩිහිටියනට ප්‍රමුඛතාවයක් ලබාගැනීමට පුළුවන්.ගෘහස්ථ වැඩිහිටි රැකවරණ සේවාව අප අමාත්‍යංශයේ වැඩිහිටි ලේකම් කාර්යාලය මගින් ක්‍රියාත්මක කරන ඉතා සාර්ථක වැඩසටහනක්. නිවසේ වැඩිහිටියන් රැකබලාගැනීමට විශ්වාසවන්තයකු නොමැතිවීම නිසා බොහෝවිට අඹුසැමියන්ගේ රැකියාවනට බාධා පැමිණෙන අවස්ථා එමටයි. දෙදෙනාම රැකියාවකට නොගොස් දූදරුවන්ගේ අවශ්‍යතා සපුරාලීම අද දුෂ්කර කටයුත්තක්. පුහුණු රැකවරණය සේවකයකු ලබාදීම සිදුකෙරෙන ගෘහස්ත වැඩිහිටි රැකවරණ සේවාව සඳහා පුහුණු සේවක සේවිකාවන් ලබාදීමේදී ඉතා සාධාරණ දැරිය හැකි මුදලක් අය කෙරෙනවා. වැඩිහිටියන් නිවෙස්වල තනියම දමා යාමේ අවදානම මෙයින් අවම කරගත හැකියි.හැකියාවක් තිබියදීත් තම මව්පියන්ට නොසලකන දරුවන් අද සමාජයේ සිටිනවා. එවන් දරුවන්ගෙන් නඩත්තු ආධාර ලබාගැනීම සඳහා වන ‘වැඩිහිටියන් සඳහා වූ නඩත්තු මණ්ඩලය’ ජාතික වැඩිහිටි මහලේකම් කාර්යාලයේ ස්ථාපිත කර තිබෙනවා.අවුරුදු 70න් පහළ ඉතාම දිළිඳු වැඩිහිටියන් සඳහා මාසිකව රුපියල් 250 ක අවමයකට යටත්ව මූල්‍යාධාර ලබාදීමේ වැඩිහිටි ආවරණ කැපකරු ක්‍රමය යටතේ මේ වන විට වැඩිහිටියන් 165 දෙනකුට ආධාර ලබාදීමත් සිදුකරනවා. වැඩිහිටියන් සඳහා (අවුරුදු 60 – 65 අතර) රුපියල් 5000ක උපරිමයකට යටත්ව ස්වයං රැකියා ආධාර ලබාදීමත් සිදුකෙරෙනවා.* යුද්ධය නිමවීමෙන් පසු තම ගම්බිම් වෙත ගිය උතුරේ වැඩිහිටි ජනතාව වෙනුවෙන් ඔබේ අමාත්‍යංශය ක්‍රියාත්මක කළ වැඩසටහන් මොනවාද?උතුරේ සියලුම ප්‍රාදේශීය ලේකම් කොට්ඨාසවල පදිංචි අවුරුදු 60ට වැඩි ජ්‍යෙෂ්ඨ පුරවැසියනට වැඩිහිටි හැඳුනුම්පත් ලබාදීම අප අමාත්‍යංශය මගින් සිදුකළා. ඔවුනට රාජ්‍ය සේවාවන් මේ මගින් වඩාත් පහසුවෙන් ලබාගත හැකිවනවා.උතුරේ බොහෝ වැඩිහිටි නිවාසවල නේවාසික වැඩිහිටියනට දැඩි අවශ්‍යතාවක් වූ රෝද පුටු ලබාදීම අප අමාත්‍යංශය සිදුකළා. ඒ වගේම බොහෝ වැඩිහිටියන් අක්ෂි දුබලතාවයන්ගෙන් පෙළුණා. ඔවුනට ඒ සඳහා සැත්කම් කළ යුතුව තිබුණත් අක්ෂි කාච මිලදී ගැනීමේ හැකියාවක් තිබී නැහැ. අප වෛද්‍ය නිර්දේශය අනුව අක්ෂිකාච ලබාදීම සිදුකළා.කිලිනොච්චියේ පදිංචි වැඩිහිටියන් සඳහා ස්වයං රැකියා ආධාර ලබාදීමේ වැඩසටහනක් ක්‍රියාත්මක කළා. ඉදිරි කාලයේදී උතුරේ අනෙක් ප්‍රදේශවලත් මේ වැඩසටහන ක්‍රියාත්මක කරනවා. මේ ප්‍රදේශවල සිටින වැඩිහිටියන් බොහෝ දෙනා අපට කීවේ තමන් විවිධ කර්මාන්ත දන්නා බවත්, ඒවා ස්වයං රැකියාවන් ලෙස දියුණු කිරීමට අතහිත ලබාදෙන ලෙසයි. අප ඒ යුතුකම ඉටුකළා.* වැඩිහිටි සුබසාධනය රජයට තනිව ඉසිලිය හැකි බරක් නොවෙයි නේද?වැඩිහිටියන්ගේ රැකවරණය සහ සුබසාධනය, ඒ පිළිබඳව වැඩසටහන් ක්‍රියාත්මක කිරීම සැලසුම් කිරීම රජයට තනිව කිසිසේත් කළ නොහැකිය. මෙහිදී රජය සහ රාජ්‍ය නොවන සංවිධාන, සවේච්ඡා සංවිධාන අතර සුහදතාවය මත ගොඩනැගුණු වැඩපිළිවෙළක් ක්‍රියාත්මක විය යුතුයි.වැඩිහිටියන්ගේ ජීවන තත්ත්වය දියුණු කිරීමට ඇති වැඩසටහන් ක්‍රියාත්මක කිරීමේදී, ඒ සඳහා ප්‍රතිපාදන ලබාදීමේදී මේ සංවිධානවල සහය වැදගත්. වැඩිහිටියන්ගේ ජනගහනය වැඩිවන විට සෞඛ්‍ය ප්‍රශ්න වැඩිවනවා. මේ නිසා ඔවුන්ගේ ක්‍රියාකාරී බව සීමාවනවා. මේ වැඩිහිටියන්ට එදිනදා කටයුතුවලදී වඩාත් වැඩි සහනයක් අවශ්‍යයි. එහිදී අපට මෙම සංවිධානවල උපකාරය වැදගත් වනවා.විශේෂයෙන්ම වැඩිහිටි නිවාස නඩත්තු කිරීම වැනි කටයුතුවලදී රජයේ දායකත්වය මෙන්ම පෞද්ගලික අංශයේද දායකත්වය වැදගත්. එහෙත් මේ දේවල් සිදුකිරීමේදී අප වඩාත් විමසිලිමත්ව සැලකිල්ලෙන් කටයුතු කිරීමටත් වගබලාගත යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>01</day>
    </date>
    <link>http://www.dinamina.lk/2010/10/01/_art.asp?fn=f1010017</link>
    <topic>රටේ අනාගතය දරු පරපුරයි</topic>
    <author>සටහන එප්පාවල බණ්ඩාර ඒකනායක</author>
    <content>විශ්ව ළමා දිනය අදට යෙදී තිබේ. මෙම ලිපිය ඒ නිමිත්තෙන් සම්පාදනය වන අතර උතුරු මැද පළාතේ සෞඛ්‍ය සමාජ සුබසාධන පරිවාස හා ළමාරක්‍ෂක ඇමැති පේශල ජයරත්න මහතා සමඟ සිදුකළ සංවාදයක් ඇසුරින් මෙම ලිපිය සැකැසේ.පූජ්‍යයන් දුටු තැන අතිගරු ජනාධිපතිතුමාගේ පටන් අප හැම දෙනාම පූජ්‍යයන් වෙත මුල් පුටුව දෙමින් ගරු බුහුමන් දක්වා මුල්තැන දෙමු. මෙය අපේ සංසාරික පුරුද්දක් වන තරමටම මේ ගුණදහම අපේ ජීවිතවලට කාවැදී ඇත. ඊට හේතු වී ඇත්තේ ආදියේ සිටම අපේ දිවිපෙවෙත්වලට බලපා ඇති බෞද්ධ සංස්කෘතික ජීවන රටාවයි. “පූජ්‍ය රත්නයට” මුල්තැන දෙනවිට දරුරත්නයට ඊළඟ තැන දෙන්නට අප හැම දෙනාම අනිවාර්යයෙන්ම හුරු පුරුදු විය යුතුය මක්නිසාද “දරුවා” යනු මීළඟ පරපුරේ පියා වන බැවිනි.“ෂේක්ස්පියර්” නම් වූ කීර්තිමත් පඬිවරයා පාරේ ගමන් කරද්දී පෙර මඟට දරුවෙකු හමුවුවහොත් ඒ දරුවාට සිය හිස නමා ආචාර කරන බව ඔහුගේ ජීවන චරිතය කථා පොත්වල දැක්වේ. තමන් වැනි විශ්වය ජයගත් මහා පඬිවරයෙකු මෙසේ හරියට හයහතරවත් නොදන්නා දරුවෙකුට හිස නමා ආචාර කරන්නේ ඇයි දැයි විමසූවිට ගත් කටටම ඔහු කියන්නේ, ලෝකයේ මීළඟට විශිෂ්ටතම ෂේක්ස්පියර් වන්නේ මේ දරුවා නිසා ඔහුට හිස නමා ගරුබුහුමන් දක්වන බවය.ෂේක්පියර් මෙහිදී අර්ථවත් කළේ කුමක්ද? දරුවෙකුගේ අගය හා නැවතීම කොතැනදැයි කිසිවෙකුටත් කලින් විනිශ්චය නොකළහැකි බවය. පතල් කම්කරුවෙකුගේ පුතෙකු වූ නිකිතාකෘෂෙප් කවරදාකවත් රුසියාවේ ජනාධිපති වෙතියි කිසිවෙකුටත් කලින් හිතන්නට බැරිවිය. අපි‍්‍රකානු ජාතිකයෙකු වූ ඇමෙරිකාවේ වර්තමාන ජනාධිපතිතුමා සුදු අධිරාජ්‍යයක් වූ ඇමෙරිකාවේ ජනාධිපතිවරයා වෙතියි කිසිවෙකුටත් හිතන්නට බැරිවිය. මැදමූලන පිටිසර ගමේ ගොවි පවුලකින් උපන් මහින්ද රාජපක්‍ෂ දරුවා මේ රටේ ජනාධිපති වේයැයි කිසිවෙකුටත් මුලදී සිතන්නට බැරිවිය. ෂේක්ස්පියර්ගේ කථාව හා චර්යාව නිවැරැදි බව මේ චරිතවලින් ප්‍රකට වෙයි. මේ නිසා අප හැම දෙනාම හැම දරුවෙකුටම ගරු කළ යුතුවා සේම මුල්තැනද දිය යුතුය.අද ඇතැම් මව්පියන් උනන්දු වන්නේ සිය දුවා දරුවන්ගේ ඇඟ හැදීමටය. දරුවාගේ ඇඟ හැදීමටත් වඩා අප වැඩියෙන් උනන්දු විය යුත්තේ දරුවාගේ “ඔළුව“ හැදීමටය. ඔළුව හැදීමේදීද අප වඩාත් යුහුසුළු වන්නේ විභාගයෙන්, විභාග ප්‍රශ්න පත්‍රයෙන් දරුවාගේ ඔළුව පිරවීමටය. නමුත් මිනිසෙකු වශයෙන් ජීවිතය ඇතිදැඩි කිරීමේදී ඊට වඩා බොහෝ කරුණුවලින් දරුවාගේ ඔළුව පිරවිය යුතුව ඇත.බොහෝවිට පසුකාලෙක පාතාලය ප්‍රතිනිර්මාණය වන්නේ වීදි දරුවන් ගෙනි. වීදි දරුවන් විදියට ගොඩ බහින්නේ බොහෝ මාතෘ සෙනෙහස අහිමිවූ දඩබ්බර පියාගේ දුක් ගැහැටවලින් පීඩනයට පත්වූ දරුවෝ ය. මේ නිසා සහ දරුවන් පවුලක් තුළින් එළියට ගැනීමට නම් ඊට පෙර යහ පවුලක් ඇතිකළ යුතුය. ගුණ දහම්, ආදරය, ආදර්ශය , සෙනෙහස එකට බැදුණු එක් කැදැල්ලක් බඳු පවුල් රටාවක් පවුල් තුල අතිවිය යුතුය. ඒ හැම තැනකදීම පියා සහ මව පෙර ගමන්කරුවන් විය යුතු තරමටම මුල්ම ආදරය හා පිළිගැනීම ලබන්නාද හොඳම දේ හා රසවත්ම දේ ලබන්නාද දරුවා විය යුතුය. දරුවා සම්පතක් ලෙස අපේ සංස්කෘතියෙන් දකින්නේ මේ නිසාය.අද අපේ දරුවන් අධ්‍යාපන සාගරය තුල පීනා ලබාගත යුත්තේ ප්‍රශ්න පත්‍ර මුල් කරගත් විභාග දැනුමය. විභාගය යනු අධ්‍යාපනයේ එකක් පමණි. යහ අධ්‍යාපනය තුළ තව සියයක් දේ පිරී තිබේ. දරුවන් හදන්නට පෙල ගැසී සිටින මව්පියන්ගෙන් වත් අධ්‍යාපනය හරහා ගුරුවරුන්ගෙන් වත් දරුවාට අනිවාර්යයෙන්ම දිය යුතු සාරධර්ම – චර්යා ධර්ම - මානව ධර්ම - ගුණ ධර්ම ගැන අල්ප මාත්‍ර පුහුණුවක් හෝ අවබෝධයක් ලැබෙන්නේ නැත. දරුවෝ රොබෝවරුන්සේ අතපය ලොකු කරගනිති. නුදුරු අනාගතයේදීම අපේ රටේ නිර්මාණය වන්නේ රොබෝවරුන් බඳු මිනිසුන්ය. මේ නිසා අවම වශයෙන් තමන්ගේ දුවා දරුවන් දහම් පාසල් වලට වත් යවා ගුණ දහමක් පුරුදු පුහුණු කිරීම යුග අවශ්‍යතාවයක් වී ඇත.දරුවන්ට පාසල දහම් පාසල හා ක්‍රීඩා පිටිය සුදුසු තැනක් වුවත් නගරය හෝ වීථිය දරුවන්ට සුදුසු තැනක් නොවේ. අද අපේ රටේ කවර නගරයකට ගියත් නොවරදවාම දකින්නට ලැබෙන්නේ නොයෙදිය යුතු වැඩවල යෙදී සිටින දුවා දරුවෝය. බස්රථවල - බස් නැවතුම්පොළ වල - කඩ සාප්පුවල හෝටල්වල – ගරාජ සහ කර්මාන්ත ශාලාවල විවිධාකාර කටයුතු වල යෙදී සිටින දරුවන් අපට දකින්නට ලැබේ. යාචනයෙහි ද පුවත්පත් හා ලොතරැයි අලෙවියෙහිද යෙදී සිටින දරුවන් නගරයේ විරල නැත. මත්කුඩු – දුම්වැටි - ගංජා වැනිදේ විකුණන අය ඔත්තු බලන හා ඔත්තු සපයන අය නගරයේ විරල නැත.කොළඹ නගරයේ වීදි දරුවන් පිළිබඳ සමීක්‍ෂණයක් කරමින් සිටි අවස්ථාවකදී තමන්ගේ තරුණ මවට අනියම් සැමියන් යොමු කරන වයස අවුරුදු 14 ක තරම් පිරිමි ළමයෙකු ද හමුවී ඇත. බාහිර වශයෙන් පෙනුමට ලස්සනට තිබුණද ඇතැම් නගරවල අහු මුළුවල දරුවන් යොදාගෙන සිදුකෙරෙන අවිනීත සහ අපචාර දේ අනන්තය. මේ හැම දරුවෙක්ම අධ්‍යාපනය ලබන වයසේ සිටින අයයි. මොවුන්ට තමන්ගේ වයසට හිමි අධ්‍යාපනය ලබන්නට නොදී නගරයේ අපචාරයට තල්ලු කර දැමීමේ කවුරුන්ද? සැබැවින්ම ඒ සඳහා මුලින්ම වගකිව යුත්තේ ඒ දුවා දරුවන්ගේ මව්පියෝ ය.රජය වසරකට වරක් ළමාදින උත්සවයක් පවත්වනු ලබයි. උත්සවයක් පැවැත්වූ තරමින් ළමයින්ගේ සියලු වස් දොස් දුරුකල නොහැකි බව සැබවි. නමුත් ළමා දින උළෙල හරහා මාධ්‍ය මුල්කොට වෙනත් සංනිවේදන මාර්ග මගින් ළමුන්ගේ භාරය එනම් මව්පියන් සහ ගුරුවරුන් දැනුවත් කිරීමට අවස්ථාව ලැබෙයි. යටත් පිරිසෙයින් ළමා දිනයේදී මාධ්‍යය හරහා කෙරෙන සංවාද සමාජයට ගලායාමෙන් යම් පමණකට මෙහෙවරක් සිදුවිය හැකිය.මෙවර විශ්ව ළමා දිනය නිමිතකොට පැවැත්වෙන ජාතික උත්සවය අතිගරු ජනාධිපතිතුමාගේ ප්‍රධානත්වයෙන් අනුරාධපුර සිරකත සේ සලකන ස්වර්ණපාලී බාලිකා විදුහලේදී පැවැත්වීමට නියමිතය. ළමා දිනය මුල්කොට “ළමයාට මුල් තැන” තේමාව පෙරදැරි කරගෙන උතුරු මැද පළාත් ළමාදින උත්සවය කැකිරාවේදී පැවැත්වීමට නියමිතය. කිරිකෝඩුවෙන් පෙරෙන කිරි දරුවාට දී බඩ පුරවන්න . කිරෙන් බඩ පුරවන විට ආදරයෙන් හිත පුරවන්න.උතුම් මව් පදවිය හිතින් කයින් දරාගත් මව්වරු සිය දුවා දරුවන් පෝෂණය කළේ මේ අන්දමටය. කහටගස්දිගිලිය කෝන්වැවේ ගමේ පාසලට ගිය සී. එම්. මද්දුම බණ්ඩාර නම් වූ දරුවා පාසල් ඇරී ගෙදර එනතුරු කිරි ගලන කිරිකෝඩු ඔසරිපොටින් වසා ගෙන අම්මා කුරහන් ගල උඩටවී මඟ බලා සිටී. දරුවාගේ අම්මා වූ අමරාවතී මැණියෝ කුරහන් ගල මතම ඉදගෙන කිරිකෝඩුවෙන් දරුවාගේ කුස පුරවා හිස අතගගා ආදරය කරමින් හිත පිරෙව්වෝ ය. පසු කාලීනව පේරාදෙණිය විශ්ව විද්‍යාලයේ උප කුලපති වූයේ මේ දරුවාය. ඔහු නමින් මහාචාර්ය සී. එම්. මද්දුම බණ්ඩාර මහතාය.අප දරුවාගේ කුස පිරවිය යුතුය. ඊටත් වඩා ආදරයෙන් හිත පිරවිය යුතුය. නිරන්තරයෙන් දරුවාට මුල්තැන දිය යුතුය. එසේ නොවන තැන දරුවා දඩබ්බරයෙකු ලෙස විනයක්, සංවරයක් ආචාරයක් නැති හිතුවක්කාරයෙකු ලෙස ලොකුමහත් වෙයි. එවැනි දරුවන් ඔවුන්ට පමණක් නොව ඔවුන්ගේ මව්පියන්ටද මුළු මහත් මානව සමාජයටද බරක්, ශාපයක් හා පාපයක් වෙයි.තමන්ගේ දුවා දරුවන් පමණක් හරියට, හොඳට නිවැරැදිව හදා ගත්තොත් හරිනේදැයි ඇතැම් මව්පියෝ කල්පනා කරති. මෙය සපුරා වැරදි මතයක් නොව තමන්ගේම දරුවන්ටත් කරන අපරාධයකි. තමන්ගේ දරුවා කෙතරම් ගුණවත් ලෙස, සංවර ලෙස, ආචාරශීලි ලෙස හැදුවත් ඔහු ජීවත්විය යුත්තේ අවට සමාජය සමඟය. පාසලේදී ක්‍රීඩා පිටියේදී, රංග ශාලාවේදී, නාන තැනදී සමිති සමාගම්වලදී සිය දරුවා සමාජයේ සෙසු දරුවන් හා මුහුවීම මඟින් සෙසු දරුවන් අනුකරණය කිරීම වැළැක්විය නොහැකිය. තමන්ගේ වයසට වැඩි අය විරාභිවාදනයෙන් පුදන්නට දරුවා පි‍්‍රයකරන හෙයින් මව්පියන් නොදැනුවත්වම දරුවා සෙසු දරුවන්ගේ ගති පැවතුම්වලට එකතුවෙයි. මේ නිසා තමන්ගේ දරුවා යහපත් දරුවකු කරගැනීමට නම් ඔහු සමඟ ගැටෙන සෙසු දරුවන්ටද සමානාත්මතාවයෙන් සලකමින් ඔවුන්ටද ආදරය කළ යුතුය.දුවා දරුවන්ගේ රැකවරණයට ගෘහ සේවකයන් තබා මවුපියන් දෙදෙනා රැකීරක්‍ෂා සඳහා දිවාකාලය නිවෙසින් බැහරවීමද, දරුවන්ගේ කායික මානසික සංවර්ධනයට අහිතකරය. පෙරදා පැවැති විස්කෘත පවුල් රටාව මෙයට හොද විසඳුමක් වුවත් අද පවත්නා න්‍යෂ්ටික පවුල් රටාව සැබවින්ම දරුවාගේ මනසට සහ පෝෂණයක් ලබාදීමට ප්‍රමාණවත් නැත. නොමඟ යාමට හා අපචාරයට යොමුවීමට මෙයද එක් ප්‍රබල හේතුවක් වී ඇත.දරුවන් පවුලේ නන්නත්තාර වන්නට හැර මව්වරුන් රට යාමද දරු පරපුරට එල්ලවී ඇති තවත් බරපතළ අභියෝගයකි. අපේ දේශීය සංස්කෘතිය අනුව බොහෝවිට පුංචි දරුවන්ගේ රැකවරණය, ආරක්ෂාව, ඇති දැඩිවීම, අධ්‍යාපනය, යන මේ හැම කරුණකදීම ආදරණීය රැකවල්කරු හා මඟ පෙන්වන්නා වන්නේ අම්මාය. අවම වශයෙන් දරුවාට වයස අවුරුදු 16 පිරෙනතුරුවත් දරුවා මව ලගින් සිටිය යුතුය.නමුත් දරු දුක යටකරගෙන ජීවත්වීමේ ගැටලු මතුවීම නිසා ඇතැම් මව්වරු දරුවන් නිරක්ෂිතව තබා රට සල්ලි පසුපස යති. මෙසේ මව්වරුන් රටගිය පවුල්වල දරුවන් පිළිබඳව සැබෑ සමීක්ෂණයක් කරනු ලැබුවහොත් අද වැඩියෙන්ම දුරාචාරයට සහ නගරයේ වීදියට ඇබ්බැහි වී සිටින්නේ මෙවැනි අම්මාවරු රටගිය පවුල්වල දරුවන් බව සනාථ වනු ඒකාන්තය. මේ නිසා අනාගතයට යහ දරු පරම්පරාවක් සූදානම් කිරීමේ පිවිතුරු අදහසින් දරුවන් සිටින මව්වරුන් පිටරට රැකියාවලට යැවීම ගැන දෙවරක් සිතා බැලිය යුතුව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010022</link>
    <topic>මුදල් ආයෝජනයේ දීවිමසිලිමත් වන්න</topic>
    <author>මහින්ද අලුත්ගෙදර</author>
    <content>කිසියම් ආයතනයක මුදල් ආයෝජනය කරන්නේ නම් එම ආයතනය පිළිබඳ හොඳ අවබෝධයකින් සිටිය යුතු බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා පවසයි.මුදල් ආයෝජනය කළ යුතු ආයතන පිළිබඳව ශ්‍රී ලංකා මහ බැංකුව මඟින් පුළුල් ලෙස ජනතාව දැනුම්වත් කර තිබුණ ද ඇතැමුන් තවමත් අවදානම් සහගත ආයතනවල මුදල් ආයෝජනය කරන බව හෙතෙම අවදාරණය කරයි.මේ රටේ ඕනෑම පුද්ගලයකු මහ බැංකුව මඟින් අධීක්ෂණය කෙරෙන ආයතන පිළිබඳව අවබෝධයකින් පසුවන බවත් එසේ දැනුම්වත් වී තිබියදී අවධානම් සහගත තැන්වල ආයෝජනය කර මුදල් අහිමි වූ බව පැවැසීම අසාධාරණ බවත් අජිත් නිවාඩ් කබ්රාල් මහතා කියා සිටී.ඇතැමුන් වැඩි පොළියක් ලබා ගැනීමේ අපේක්ෂාවෙන් නීති විරෝධී ලෙස ව්‍යාපාර පවත්වාගෙන යන මූල්‍ය ආයතනවල ආයෝජනය කළ නමුත් නීති විරෝධී එවැනි ආයතනවල මුදල් ආයෝජනය කිරීමේ අවදානම පිළිබඳව ද තම අවධානය යොමු කිරීම වැදගත් බවද හෙතෙම ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010023</link>
    <topic>රාජ්‍ය සාහිත්‍ය සම්මාන උළෙල-2010</topic>
    <author>නුවන් කොඩිකාර සහ ප්‍රාර්ථනා වීරසිංහ</author>
    <content>රාජ්‍ය සාහිත්‍ය සම්මාන උළෙල - 2010 ඉතා උත්කර්ෂවත් හා විචිත්‍ර ලෙස ජනාධිපති මහින්ද රාජපක්‍ෂ මහතාගේ ප්‍රධානත්වයෙන්, අරලියගහ මන්දිරයේදී පෙරේදා (30) පැවැත්විණි. 2009 වසරේ සිංහල, දෙමළ, ඉංගී‍්‍රසි මාධ්‍යයෙන් පළ කෙරුණු විශිෂ්ට සාහිත්‍ය කෘති 1352 ක් අතුරින් තෝරාගත් 35 කට සම්මාන, සහතිකපත් හා ත්‍යාග පිරිනැමිණි. හොඳම නවකතාවට සොයා බලා සති දෙකක් ඇතුළත තමාට වාර්තාවක් ලබා දෙන ලෙස ද ජනාධිපතිවරයා උපදෙස් දී තිබේ. ඉදිකිරීම්, ඉංජිනේරු සේවා, නිවාස සහ පොදු පහසුකම් ඇමැති විමල් වීරවංශ මහතාගේ ඉල්ලීමක් මත ජනාධිපතිවරයා ඇමැති මණ්ඩලයට මේ උපදෙස් ලබා දී තිබේ.හිමි සම්මානය සුමිත්‍රා රාහුබද්ධ ගේ ‘කන්දක් සේමා’ කෘතියට හිමි විය. හොඳම කෙටිකතා සංග්‍රහයට හිමි සම්මානය නිශ්ශංක විජේමාන්න ගේ “මුවා මැරූ සලමන්” කෘතියට හිමි විණි.හොඳම කාව්‍ය සංග්‍රහය වෙනුවෙන් “රැය කරා ගමන” රචිත නන්දන වීරසිංහට සම්මානය හිමි වූ අතර හොඳම ගීත සාහිත්‍ය කෘතියට රවි සිරිවර්ධනගේ ‘වසත් කාලයට’ හිමි විය.හොඳම පරිවර්තන නවකතාව වෙනුවෙන් ‘ජො ආනා’ බිඳීගිය ඉරාකයේ කුර්ද් ජාතික පෙම්වතියගේ කතාව ලියූ කුමාර සිරිවර්ධනට හිමි විය.සාහිත්‍යවේදීන් සඳහා ජීවිතයේ එක්වරක් පමණක් පිරිනැමෙන සාහිත්‍යරත්න සම්මානයෙන් තිදෙනකු පිදුම් ලැබූහ. සිංහල සාහිත්‍ය වෙනුවෙන් කළ අනුපමේය සේවය වෙනුවෙන් කැලණිය විශ්වවිද්‍යාලයේ හිටපු ජ්‍යෙෂ්ඨ මහාචාර්ය ඩබ්. එස්. කරුණාතිලක මහතාටද, ඉංගී‍්‍රසි සාහිත්‍යයට පමණක් නොව සිංහල සාහිත්‍යයටද අනුපමේය සේවයක් කළ කැලණිය විශ්වවිද්‍යාලයේ ආචාර්ය ලක්‍ෂ්මිද සිල්වා මහත්මියට හා දෙමළ සාහිත්‍ය වෙනුවෙන් බදුල්ලේ අල්හාජ් ඒ. මොහොමඩ් සමීම් මහතාටද හිමි විණි.එහිදී පිරිනැමුණු අනෙකුත් සම්මාන මෙසේය.හොඳම යොවුන් නවකතාව - සොර නැව බිලි වුණු සුනාමිය - රංජිත් ධර්මකීර්තිහොඳම ළමා සාහිත්‍ය කෘතිය - එකමුතු ගීතය – ඩී. සුභාෂිණී ගොඩගේහොඳම ස්වතන්ත්‍ර විවිධ විෂය ( ශාස්ත්‍රීය ) ලේකම්මිටි,, විමර්ශනය - ආචාර්ය එච්. ඒ. පී. අභයවර්ධනහොඳම ස්වතන්ත්‍ර නාට්‍ය ග්‍රන්ථය සුදු රෙදි හොරු - ජයලත් මනෝරත්නහොඳම පරිවර්තන කෙටිකතා සංග්‍රහය මගේ පුංචි කුමරිය - අනිල් පෙරේරාහොදම පරිවර්තය ශාස්ත්‍රීය කෘතිවැද්දෝ - චන්ද්‍ර ශ්‍රී රණසිංහ, සාහිත්‍ය විචාර රචනා - ඒ. වී. සුරවීර, සිංහල ගී කාව්‍යය කෙරෙහි සංස්කෘති අලංකාර ශාස්ත්‍රයේ බලපෑම - රෝහණී පරනවිතානහොඳම පරිවර්තන නාට්‍ය කෘතිය – යුරිපිඩීස්ගේ ඇල්කීස්ට්ස් - ආචාර්ය චන්දිමා එස්. එම්. වික්‍රමසිංහහොඳම පිටකවර නිර්මාණය - (ළමා ග්‍රන්ථ) - දුරගමනක් - සිබිල් වෙත්තසිංහහොඳම පිටකරව නිර්මාණය (සාහිත්‍ය ග්‍රන්ථ) තිරය - මාලක ලලනජීවහොඳම සැලසුම් හා නිමාවෙන් යුත් ග්‍රන්ථය - ශ්‍රී ලංකා පාර්ලිමේන්තුව - The Parliament of Sri Lanka මහාචාර්ය ඇල්බට් ධර්මසිරි2009 වසරේ සාහිත්‍යය හා තත් - විෂයාත්මක ග්‍රන්ථ වැඩිම සංඛ්‍යාවක් ප්‍රකාශයට පත් කළ ආයතනය – ඇස්. ගොඩගේ සහ සහෝදරයෝමෙහිදී දෙමළ සහ ඉංගී‍්‍රසි බසින් පළ කළ කෘති වෙනුවෙන් හොඳම නවකතාව, කෙටිකතා සංග්‍රහය, පරිවර්තනය, නාට්‍ය කෘතිය, ළමා සාහිත්‍යය, පරිවර්තන ළමා සාහිත්‍ය, කාව්‍ය සංග්‍රහය, පරිවර්තන ශාස්ත්‍රීය කෘති සඳහා සම්මාන, සහතිකපත් හා ත්‍යාග පිරිනැමූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010024</link>
    <topic>රාජ්‍ය සේවයේ අකාර්යක්‍ෂමතානිරීක්‍ෂණයට ස්වාධීන කමිටුවක්</topic>
    <author>චන්දිමා එදිරිමාන්න</author>
    <content>රාජ්‍ය සේවය අකාර්යක්‍ෂම වීමට බලපාන කරුණු සොයා බැලීම සඳහා ස්වාධීන පුද්ගලයන්ගෙන් සමන්විත කමිටුවක් පත් කරන ලෙස ජනාධිපති මහින්ද රාජපක්‍ෂ මහතා ඇමැති මණ්ඩලයට උපදෙස් දී තිබේ.ඉදිකිරීම්, කළමනාකරණ සහ පරිපාලන ක්‍ෂේත්‍රයන්හි පවතින අනවබෝධය, ගැටුම් සහ අකාර්යක්‍ෂමතා මෙයට සම්බන්ධ යෝජනාව ඇමැති මණ්ඩලයට ඉදිරිපත් කළ විමල් වීරවංශ මහතා අනවබෝධය, නොසලකා හැරීම්, වැඩ අතපසුවීම්, ප්‍රමාදවීම් සහ විවිධ කටයුතු පසෙකට දැමීම අකාර්යක්‍ෂමතාවට හේතු වී ඇති බව පෙන්වා දී තිබේ.ඵලදායි ප්‍රථිපල ලබා ගැනීමට සියලු ක්‍ෂේත්‍රයන් තුළ මනා අවබෝධයක් සහ සම්බන්ධතාවක් ඇති කර ගත යුතු බව ද විමල් වීරවංශ මහතා පෙන්වා දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010025</link>
    <topic>දරදඬු ක්‍රියාමාර්ගවලට ගිහින් නම්ෆොන්සේකාට සමාවක් ගන්න බෑ</topic>
    <author>සංජය අසේල මතුරට</author>
    <content>හිටපු යුද හමුදාපති සරත් ෆොන්සේකා මහතාට සමාවක් ලබා ගැනීම සඳහා වන කටයුත්තේ දී එම පාර්ශ්වය දරදඬු ප්‍රකාශ හා ක්‍රියාමාර්ග වලින් බැහැරව නම්‍යශීලී ප්‍රතිපත්තියක් අනුගමනය කළ යුතු බව ගැටඹේ රාජෝපවනාරාමාධිපති කැප්පෙටියාගොඩ සිරිවිමල නාහිමියෝ පවසති.ජනාධිපති මහින්ද රාජපක්ෂ මහතා යුද අධිකරණය විසින් ලබාදුන් තීන්දු ක්‍රියාත්මක කිරීමට ව්‍යවස්ථානුකූ®ලව බැඳී සිටිනා බවත්, අධිකරණයක් විසින් ලබා දෙන ලද තීන්දුවක් සම්බන්ධයෙන් යම්කිසි සහනයක් ලබා ගැනීමට අවශ්‍ය නම් ඒ සඳහා අනුගමනය කළ යුතු ක්‍රියාමාර්ග පවතින බවත් උන්වහන්සේ කීහ.කැප්පෙටියාගොඩ සිරිවිමල නාහිමියෝ මෙම අදහස් පළ කළේ හිටපු යුද හමුදාපති සරත් ෆොන්සේකා මහතා චෝදනා හතරකට වැරැදිකරු කොට දෙවැනි යුද අධිකරණය මගින් බරපතළ වැඩ සහිත සිර දඬුවම් නියම කිරීම පිළිබඳ සැබෑ තත්ත්වය රජය වෙනුවෙන් පැහැදිලි කිරීම සඳහා ඊයේ (01) පෙරවරුවේ මධ්‍යම පළාත් ආණ්ඩුකාර ටිකිරි කොබ්බෑකඩුව මහතා උන්වහන්සේ බැහැදුටු අවස්ථාවේදීය.මෙහිදී වැඩිදුරටත් අදහස් දැක් වූ සිරිවිමල නාහිමියෝ මෙසේද පැවසූහ.“වත්මන් ජනාධිපති මහින්ද රාජපක්ෂ මහතා හැරුණු කොට මේ රට ගොඩනැගීම සඳහා අවශ්‍ය පැහැදිලි දර්ශනයක් සහිත ශක්තිමත් නායකයකු ඉදිරියේ දී බිහිවන බවට පෙනෙනතෙක් මානයක ලකුණක්වත් නැහැ. වත්මන් ජනාධිපති මහින්ද රාජපක්ෂ මහතාගේ නායකත්වය රටට ලැබුණේ ජනතාවගේ සහ රටේ වාසනාවටයි. ජනාධිපතිතුමා අවස්ථාව දුන්නේ නැතිනම් අණ දුන්නේ නැත්නම් සරත් ෆොන්සේකා මහතාට කවරදාවත් යුද්ධ කරන්න ඉඩ ලැබෙන්නේ නැහැ.ත්‍රස්තවාදය සහමුලින්ම පරාජය කිරීම සඳහා සරත් ෆොන්සේකා මහතා යුද හමුදාවට ලබාදුන් නායකත්වය අපි අගය කරනවා. ඒ වාගේම ඒ පිළිබඳව සැලැකිල්ලක් ද දක්වනවා. නමුත් වරදක් සිදුකොට ඇත්නම් ඒ පිළිබඳව රටේ පවතින නීතිය අනුව ක්‍රියා කළ යුතුයි. ඒ අනුව ලබාදෙන තීන්දු ජනාධිපතිවරයා ක්‍රියාත්මක කළ යුතු නැතැයි කවරෙකු හෝ පවසනවා නම් අපේ රටේ අධිකරණ පවත්වාගෙන යෑමේ කිසිදු ප්‍රයෝජනයක් ඇත්තේ නැහැ.මේ අතර සියම් මහනිකායේ අස්ගිරි පාර්ශ්වයේ මහනායක අතිපූජ්‍ය උඩුගම ශ්‍රී බුද්ධරක්ඛිත නාහිමියන්ද ඊයේ (01) පෙරවරුවේ මහනුවර ශ්‍රී දළදා මාලිගාවේ දී බැහැදුටු මධ්‍යම පළාත් ආන්ඩුකාරවරයා සරත් ෆොන්සේකා මහතාට ලබාදී ඇති යුද අධිකරණ තීන්දුව ක්‍රියාත්මක කිරීම පිළිබඳව උන්වහන්සේ දැනුම්වත් කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010026</link>
    <topic>ලොව හොඳමකොටස් වෙළෙඳ පළශ්‍රී ලංකාවේ</topic>
    <author>නිමල් රාජපක්‍ෂ – රක්ෂණ ශි‍්‍රයන්ත</author>
    <content>ලොව හොඳම කොටස් වෙළෙඳපළ බවට ශ්‍රී ලංකාව පත්ව ඇතැයි සුරකුම්පත් හා විනිමය කොමිසන් සභාවේ නියෝජ්‍ය අධ්‍යක්‍ෂ මලික් කාදර් මහතා ප්‍රකාශ කරයි. ආර්ථික ස්ථාවරත්වය හමුවේ කොටස් මිල දර්ශකය ඒකක හත්දහසක් ද, ඩොලර් මිලියන හයදහසක් ද ඉක්මවා ගොස් ඇතැයි ද මලික් කාදර් මහතා වැඩිදුරටත් පැවසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010027</link>
    <topic>ජනප්‍රිය පාසල් සඳහා ඉල්ලුම්පත් 20දා මවුපියන් වෙත</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයෙන් ජනප්‍රිය පාසල් හා ශිෂ්‍යාධාර ලැබීමට සුදුසුකම් ලද සිසුන්ට ඒ සඳහා ඉල්ලුම්පත් ලබන 14 වැනිදා කලාප අධ්‍යාපන අධ්‍යක්ෂවරුන්ට බාර දෙන බව අධ්‍යාපන අමාත්‍යාංශය කියයි.එම ඉල්ලුම්පත් කලාප කාර්යාල වලින් විදුහල්පතින්ට බාරදීමෙන් පසු ලබන 20 වැනිදා වන විට දෙමාපියන් අතට පත් වනු ඇති බවට අමාත්‍යාංශය විශ්වාසය පළ කරයි.දෙමව්පියන් විසින් නිසි ලෙස සම්පූර්ණ කරන ලද ඉල්ලුම්පත් විදුහල්පතින්ට බාරදීමෙන් පසු ඒවා නොවැම්බර් මස මුල සතිය වන විට පාසල් කටයුතු ශාඛාවට ලැබීමෙන් අනතුරුව සිසුන් ලබාගෙන ඇති ලකුණු හා ඉල්ලුම්කළ පාසල් අනුව තෝරා ගැනීම් සිදු කරන බවද අමාත්‍යාංශය පවසයි. ශිෂ්‍යත්ව සමතුන්ට හිමි වන පාසල් මොනවාදැයි දෙසැම්බර් 4 වැනිදාට පෙර දැනුම් දීමටද අමාත්‍යාංශය අපේක්ෂා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010028</link>
    <topic>විභාග දෙපාර්තමේන්තුවෙන්වසර 6ක ශිෂ්‍යත්වප්‍රශ්න ඇතුළත් පොතක්</topic>
    <author>දයා පෙරේරා</author>
    <content>විභාග දෙපාර්තමේන්තුවට අයිති බුද්ධිමය දේපලක් වන පස්වැනි ශ්‍රේණියේ ශිෂ්‍යත්ව විභාගයේ ප්‍රශ්න පත්‍ර මුද්‍රණයකොට අධික මිලකට විකිණීමේ ජාවාරම නැවැත්වීම සඳහා එම දෙපාර්තමේන්තුව හා අධ්‍යාපන ප්‍රකාශන දෙපාර්තමේන්තුව එක්ව අවුරුදු හයක ශිෂ්‍යත්ව විභාග ප්‍රශ්න පත්‍ර හා පිළිතුරු ඇතුළත් පොතක් අද (01) සිට බෙදා හරින බව අධ්‍යාපන ඇමැති බන්දුල ගුණවර්ධන මහතා කියයි.අධ්‍යාපන ප්‍රකාශන දෙපාර්තමේන්තු අලෙවිසල් මෙන්ම පෞද්ගලික අංශයටද මේ පොත අලෙවි කළ හැකි බවත් ඒ සඳහා පෞද්ගලික අංශයට සියයට 20ක වට්ටමක් දෙන බවත් ඇමැතිවරයා කීවේ ය. 2005 සිට 2010 දක්වා මාස හයක ප්‍රශ්න පත්‍ර සහ පිළිතුරු මේ පොතට ඇතුළත්ය. පොතේ මිල රුපියල් 150/- කි.විභාග දෙපාර්තමේන්තුවේ අවසරය මත අධ්‍යාපන ප්‍රකාශන දෙපාර්තමේන්තුව ගුණාත්මක බවින් ඉහළ පොතක් වශයෙන් මුද්‍රණයකොට කාටත් දැරිය හැකි මිලකට රටපුරා බෙදා හරින බව ද ඇමැතිවරයා පවසයි. ප්‍රශ්න පත්‍ර මුද්‍රණය විභාග දෙපාර්තමේන්තුවට අලුත් දෙයක් නොවන බවද හැත්තෑව හා අසූව දශකයන්හිදී ප්‍රශ්න පත්‍ර පොත් මුද්‍රණය කර අලෙවි කර තිබෙන බවද හෙතෙම කීවේ ය.පෞද්ගලික අංශයට මෙසේ ප්‍රශ්න පත්‍ර පොත් මුද්‍රණයට අවශ්‍ය නම් විභාග දෙපාර්තමේන්තුවට රාජ්‍ය භාගය වශයෙන් කර්තෘභාගය ගෙවා අඩු මිලකට පොත අලෙවි කළ හැකි බව පැවැසූ ඇමැතිවරයා එවැනි අයට ඉදිරියේදී සම්මාන දීමට පෙළඹීමට පවා ඉඩ ඇතැයිද කීය.විභාග කොමසාරිස් ජනරාල්වරයා පෞද්ගලික ප්‍රකාශකයන් සාකච්ඡාවක් සමඟ සඳහා ලබන සතියේ කැඳවා ඇතැයිද ඇමැතිවරයා පැවැසීය.ඇමැතිවරයා මේ අදහස් පළ කළේ අධ්‍යාපන අමාත්‍යාංශයේ දී ඊයේ (30) සවස පැවැති ජනමාධ්‍ය හමුවේදී ය. අධ්‍යාපන අමාත්‍යාංශයේ ලේකම් සුනිල් එස්.සිරිසේන , විභාග කොමසාරිස් ජනරාල් අනුර එදිරිසිංහ, අධ්‍යාපන ප්‍රකාශන කොමසාරිස් ඩබ්ලිව්.එම්.එන්.ජේ.පුෂ්පකුමාර මහත්වරුන්ද මේ සාකච්ඡාවට එක් වූහ.අධ්‍යාපන ප්‍රකාශන දෙපාර්තමේන්තුවේ ලියාපදිංචි වෙළඳුන්ට පහ ශ්‍රේණිය ශිෂ්‍යත්ව ප්‍රශ්න හා උත්තර පොත ලබන සඳුදා (4) සිට තොග වශයෙන් නිකුත් කැරෙන බව එම දෙපාර්තමේන්තුව කියයි.සිල්ලරට පොත ලබා ගැනීමට කැමැති කාටත් බත්තරමුල්ල ඉසුරුපායේ සහ පිටකොටුව ඕල්කොට් මාවතේ අලෙවිහල් දෙකෙන් දැන් ලබාගත හැකි බවත් එම දෙපාර්තමේන්තුවේ ජ්‍යෙෂ්ඨ නිලධරයෙක් කීවේය. තොග නිකුත් කිරීමද ඕල්කොට් මාවත අලෙවිහලේ ම සිදුකරන බවත් හේ කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n1010029</link>
    <topic>61 වැනි හමුදා සංවත්සරයට රට පුරා පින්කම් අද සිට</topic>
    <author>චන්ද්‍රිකා පෙරේරා, අනුරාධපුර අතිරේක දිස්ත්‍රික් සමූහ</author>
    <content>ශ්‍රීලංකා යුද හමුදාවේ 61 වැනි සංවත්සරය වෙනුවෙන් අද (02) සිට 10 දා දක්වා පින්කම් මාලාවක් රටපුරා පැවැත්වීමට කටයුතු යොදා තිබේ. ඔක්තෝබර් දසවැනිදාට යෙදී ඇති සංවත්සර දිනය නිමිතිකොට පැවැත්වෙන මේ උත්සව මාලාවේ පළමුවැන්න අද (02) උදෑසන ශ්‍රී මහා බෝ සමිඳු අභියසදී අටමස්ථානාධිපති පලලේගම සිරිනිවාස නායක හිමි ඇතුළු මහා සංඝරත්නය විසින් සිදුකරනු ලබයි.එහිදී යුද හමුදා සියලු ධජ වලට ආශිර්වාද කෙරේ. මේ මස (04) වැනිදින මරදාන ශ්‍රී බාලසෙල්වනායම් මූර්ති කෝවිලේදී (කැප්ටන් ගාර්ඩන්ස් කෝවිල) හින්දු ආගමික චාරිත්‍ර සිදුකරන අතර 05 දා දවටගහ ජුම්මා මුස්ලිම් පල්ලියේදී ඉස්ලාමීය ආගමික වතාවත් සිදු කෙරේ. 7 දා ගාලු මුවදොර ක්‍රිස්තියානි ආසන දෙවමැදුරේ දී කිතුණු දේව මෙහෙය පවත්වා යුද හමුදාවට සෙත්පතයි.නවවැනි දා සියලු රෙජිමේන්තු නියෝජනය කරමින් සියලු දජ යුද හමුදා මූලස්ථානයේදී යුද හමුදාපති ලුතිනන් ජෙනරාල් ජගත් ජයසූරිය මහතා වෙත පිරිනැමීමට නියමිතය. යුද හමුදා 61 වැනි සංවත්සර දිනය වන 10 දා යුද හමුදා මූලස්ථානයේදී විශේෂ උළෙලක් පැවැත්වේ. ඊට සමගාමීව රටපුරා ඇති කඳවුරුවලදී ප්‍රාදේශීය උත්සව සහ ආගමික පින්කම් පැවැත්වීමටද කටයුතු යොදා ඇත.එදින සවස පනාගොඩ ශ්‍රී බෝධිරාජාරාමයේදී පින්කම් මාලාවක් ආරම්භ කෙරෙන අතර බෝධි පූජාවකින් පසු සර්වරාත්‍රික පරිත්‍රාන ධර්ම දේශනාවක් පැවැත්වේ. පසුදින (11දා) මහා සංඝයා උදෙසා දානමය පුණ්‍යකර්මයක් ද පැවැත්වීමට නියමිතය.61 වන සංවත්සරය සමරන දැය වෙනුවෙන් කැපවූ සෙබළ මුළුවෙන් සැදුම් ලත් යුද හමුදාවේ මියගිය හා ආබාධිත රණවිරුවන්ට සහ දැනට ක්‍රියාන්විතයේ යෙදී සිටින සෙබළුන්ට පින් පමුණුවා සෙත්පැතීම මේ පිංකම් මාලාවේ ප්‍රධාන අරමුණ වේ. දැය වෙනුවෙන් කැපවූ සෙබල විරුවනි ඔබට අපේ ප්‍රණාමය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100210</link>
    <topic>කුඩාකච්චකොඩියේ දීවල් අලියකු මරා දමලා</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>වවුනියාව - හොරොව්පොතාන මාර්ගයේ කුඩාකච්චකොඩිය මාර්ගයේ කුඩාකච්චකොඩිය කණුව ප්‍රදේශය අසලදී පෙරේදා (30) රාත්‍රියේ වල් අලියකු මරා දමා තිබේ. ප්‍රධාන මාර්ගයේ සිට මීටර් 26ක් පමණ දුරින් අලියා මියගොස් ඇති අතර සිරුරේ වෙඩි ප්‍රහාර හෝ තුවාල කිසිවක් පෙනෙන්නට නැති බව වවුනියාව වන ජීවි කාර්යාලයේ ප්‍රධානි හේරත් මහතා පවසයි. මිය යාම විදුලි සැර වැදීමකින් සිදුවන්නට ඇතැයි සැක පළ කෙරෙතත් විදුලි රැහැන් කිසිවක් ද ඒ අසල දක්නට නොමැත.විදුලි සැර වැදී අලියා මිය යාමෙන් පසු ඒවා ඉවත්කර ගන්නට ඇතැයිද සැක පළවී තිබේ.වල් අලියා මිය ගිය තැන සිට මීටර් 200 ක් පමණ දුරින් පොලිස් මුරපොළක්ද පිහිටා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100211</link>
    <topic>නෙළූ අස්වැන්න රැක ගන්නඋතුරට අලුතින් ගබඩා 31ක්</topic>
    <author>සමන්මලී පි‍්‍රයශාන්ති</author>
    <content>උතුරේ ගොවීන්ට අවශ්‍ය පොහොර හා බීජ මිලදී ගෙන ගබඩා කිරීමටත් ඔවුන්ගේ නිෂ්පාදන ආරක්ෂිතව තැබීමටත් අමෙරිකානු ඩොලර් 3, 50,000ක් වටිනා ගබඩා 31ක් ස්ථාපිත කිරීමට පියවර ගෙන තිබේ. උතුරේ ගොවිජන සේවා මධ්‍යස්ථාන 31ක් ආශි‍්‍රතව බහාලුම් ඒකක කන්ටේනර් 155ක් පිහිටුවා මේ ගබඩා ස්ථාපිත කිරීමට නියමිතය. මේ සඳහා නෝර්වේ, ඕස්ට්‍රේලියාව හා ස්විට්සර්ලන්තයආධාර සපයන අතර ලෝක ආහාර වැඩපිළිවෙළ යටතේ මෙය ක්‍රියාත්මක කෙරේ. මාස් කන්නයේ ගොවීන්ට අවශ්‍ය පොහොර හා බිත්තර වී විධිමත්ව ගබඩා කිරීම සඳහා කෘෂිකර්ම ඇමැති මහින්ද යාපා අබේවර්ධන මහතාගේ උපදෙස් පරිදි ඉදිරි දින කිහිපය තුළ දී අඩි 20 බැගින් දිග කන්ටේනර් පෙට්ටි 155ක් උතුරට යැවීමට කටයුතු යොදා තිබේ.මේ කන්ටේනර් පෙට්ටි තාවකාලික ගබඩා ලෙස උපයෝගී කර ගනිමින් මාස් කන්නයේ උතුරේ ගොවීන්ට අවශ්‍ය පොහොර හා බිත්තර වී බෙදා හැරීමට යොදා ගැනෙන අතර අනතුරුව මාස් කන්නයේ අස්වනු ගබඩා කිරීම සඳහා යොදා ගැනීමට ද නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100212</link>
    <topic>කාර්මික දෝෂයකැයි මගීන් බස්සාහිස් දුම්රිය ධාවනය කරලා</topic>
    <author>චමීර ඇල්ලදෙණිය</author>
    <content>රත්මලාන දුම්රිය ස්ථානයේ දී දුම්රියක් කාර්මික දෝෂයකට ලක්වීම නිසා ඊට පසුව පැමිණි දුම්රියට මගීන් ගොඩවු පසුව එම දුම්රිය ගල්කිස්ස දුම්රිය ස්ථානයට ගොස් නවත්වා කාර්මික දෝෂයට ලක්වූ දුම්රිය හිස්ව කොළඹ බලා එවීමට දුම්රිය බලධාරීහු ඊයේ (01) ක්‍රියා කළහ. කාර්මික දෝෂයකට ලක්වූ දුම්රිය නිසා මගීන් විශාල වශයෙන් අපහසුතාවයට පත්වූ අතර මුහුදුබඩ මාර්ගයේ බොහොමයක්ම දුම්රියන් ප්‍රමාද වී ධාවනය විය.කාර්මික දෝෂය තිබූ දුම්රියේ මගීන් ගෙන ඒමට දුම්රිය බලධාරීන් ක්‍රියා කළේ නම් මගීන් එතරම් අපහසුතාවයට ලක් නොවනු ඇත. වෙරළබඩ දුම්රිය මාර්ගයේ සියලු දුම්රියන් වේලාවට ගමන් කරන්නේ බදාදා දිනවල පමණක් බවත්, ඒ ප්‍රවාහන ඇමැතිවරයා ගමන් කරන නිසා බවත් බොහෝ මඟීහු චෝදනා කරති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100213</link>
    <topic>උඩප්පුව භද්‍රකාලි කෝවිලේ දීඑළුවන් 125ක්, කුකුළන් 50ක් මරලා</topic>
    <author>මුන්නේස්වරම් සමූහ</author>
    <content>උඩප්පුව ශ්‍රී භද්‍රකාලි අම්මාන් කෝවිලේ වාර්ෂික පූජා උත්සවය පැවැති ඊයේ (1 දා) එළුවන් 125 දෙනකු හා කුකුළන් 50 දෙනකු ඝාතනය කර බිළි පූජා පැවැත්වූ බව වාර්තාවේ.හවල් පැවැති මහා දානයට ගැනීම පිණිස ඊයේ අලුයම 3 ට පමණ කෝවිල් භූ®මියේ එළුවන් 65 දෙනකුගේ බෙලි කපා බිළි පූජා පැවැත්වූ අතර, දහවල් තවත් එළුවන් 60 ක් ද කුකුළන් 50 ක් ද මරා දැමූ බව කියති.කෝවිලේ ප්‍රධාන පූජකවරයාගේ ප්‍රධානත්වයෙන් තුන්දහසක පමණ බැතිමතුන් පිරිසකගේ සහභාගිත්වයෙන් පූජා උත්සවය පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100214</link>
    <topic>‘වෙඩික්කාරයාට’ බරපතළ වැඩ ඇතිවසර විස්සක සිර දඬුවම්</topic>
    <author>සමන්ති වීරසේකර</author>
    <content>මහනුවර මැද කන්දයාය ප්‍රදේශයේ නිවසකට බලහත්කාරයෙන් ඇතුල් වී ස්වාමිපුරුෂයා බියවද්දා පළවා හැර බිරිය දූෂණය කිරීම සම්බන්ධයෙන් අධි චෝදනාවට වරදකරු වූ වෙඩික්කාරයා නමැති විත්තිකරුට බරපතළ වැඩසහිත වසර 20ක සිර දඬුවමක් මහනුවර මහාධිකරණ විනිසුරු ප්‍රීති පද්මන් සූරසේන මහතා නියම කළේය.අතවරයට ලක්වූ කාන්තාවට රුපියල් එක් ලක්ෂ පනස්දහසක වන්දි මුදලක් ගෙවන ලෙස ද නියම කළ විනිසුරුවරයා එය නොගෙවන්නේ නම් බරපතළ වැඩසහිත තවත් අවුරුද්දක සිරදඬුවමක් නියම කෙරිණි.මීට අමතරව රුපියල් 25000 ක දඩමුදලක් ගෙවීමට ද එය නොගෙවන්නේ නම් තවත් මාස තුනක බරපතළ වැඩ සහිත සිර දඬුවම්ද විත්තිකරුට නියම කළ අතර එම මුදල් ගෙවීමට වරදකරු අකමැති වීම මත පැහැර හැරීමේ දඬුවම් ක්‍රියාත්මක කරන ලෙස ද මහාධිකරණ විනිසුරුවරයා නියෝග කෙළේය.මෙසේ දඬුවම් නියම වූයේ, හේනේගෙදර විජේසේන නොහොත් වෙඩික්කාරයා නොහොත් බාසුන්නැහේ නැමැති 50 හැවිරිදි තැනැත්තෙකුටය. 1992 වසරේ ජුනි මාසයේ දිනෙක මැදකන්දයායේ විවාහක තැනැත්තියක දූෂණය කිරීමේ වරදට මේ පුද්ගලයාට එරෙහිව නීතිපතිවරයා මහනුවර මහාධිකරණයේ අධිචෝදනා පත්‍රගොනු කැර තිබිණි.අතවරයට ලක්වූ තැනැත්තියගේ වයස අවුරුදු 25 ක් වන අතර එම යුවළ විවාහ වී මාසයක පමණ කලකින් පසුව මේ අතවරයට මුහුණ දී ඇත.ඔවුන් මහගෙදර ආසන්නයේ කුඩා කාමරයක් සාදා එහි පදිංචියට ගොස් දින දෙකකට පසුව රාත්‍රියේ පුද්ගලයකු ස්වාමිපුරුෂයාට අඩ ගැසු බව ඇය සාක්ෂි දෙමින් කියා සිටියාය. ස්වාමියා දොර අරිනවාත් සමග නිවසට පැමිණ පිහියක් පෙන්වා මරණ තර්ජනය කර ස්වාමියා නිවෙසන් එළවා දැමූ බවද ඇය අධිකරණයේදී කියා සිටියාය. පසුව ස්වාමියා ඔහුගේ පියා කැටුව පැමිණි බවත් පියා අදාළ වරදකරුට බැණ වැදුනු අවස්ථාවේ ඔහු පියාට වෙඩි තැබූ බවත්, එම වෙඩි පහරින් තුවාල ලැබූ පියා පසුව මියගිය බවත් ඇයගේ සාක්ෂියෙහි සඳහන් විය.රජයේ අධිනීතිඥ ප්‍රබෝධනී මුණසිංහ මෙනවිය පැමිණිල්ල වෙනුවෙන් පෙනී සිටියාය.විත්තිකරු වෙනුවෙන් නීතිඥ කන්දේගම මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100220</link>
    <topic>ජාතික රෝහලේ ඇතැම් සේවකයෝරාජකාරි වෙලාවේ ත්‍රීරෝද හයර් යති</topic>
    <author/>
    <content>කොළඹ මහ රෝහලේ ඇතැම් සේවකයන් සේවයට පැමිණෙන්නේ තමන්ගේ ත්‍රීවිල් රථයෙන් වුවත් ඉඩ ලද අවස්ථාවේ දී සේවා කාලයේ කුලී ගමන්වල යෙදීමෙන් අමතර මුදල් සොයාගැනීමට පෙළඹී ඇත.මේ ත්‍රීවිල් රථ සෝදා පිරිසිදු කරන්නේ ද මහ රෝහලට සපයනු ලබන ජලයෙනි. මහ රෝහලට සපයන ජලයෙන් තමන්ගේ ත්‍රීවිල් රථ සෝදාගැනීම අසාධාරණ බවත්, එහි ඇතැම් සේවකයන් තර්ක කර ඇතත් මේ ත්‍රීවිල් රථ හිමිකරුවන් ඒවා ගණන් ගන්නේ නැත.තවද හොඳ කුලී ගමනක් ලැබුණු විට එය ඉටුකිරීමට ද මොවුන් කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100215</link>
    <topic>දුර ගමන් සේවා බස් රථවලටරූපවාහිනි යන්ත්‍ර ලබා දෙනවා</topic>
    <author>ශීලා උඩුවර</author>
    <content>දුරගමන් සේවා සඳහා යොදා ගන්නා පෞද්ගලික බස්රථවල නව තාක්ෂණයෙන් යුත් රූපවාහිනි යන්ත්‍ර සවිකිරීම ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් කොළඹ බැස්ටියන් මාවත පුද්ගලික බස් නැවතුම් පළේදී සිදු කෙරිණි.“ මහමග යන සැමට යහමග කියන මහමග ටී. වී . යන තේමාව යටතේ ජාතික ගමනා ගමන කොමිෂන් සභාව මගින් මෙම වැඩ සටහන ක්‍රියාත්මක කරයි. එම්. ඩී. සී. ආයතනය මේ සඳහා පූර්ණ අනුග්‍රහය දක්වයි.රූපවාහිනි නරඹන්නා සේම තමන් සතු මුදල් පසුම්බි රන් ආබරණ ආරක්ෂා කර ගැනීම මගීන්ගේත් කොන්දොස්තරවරයාගේත් වගකීම බව මතක තබාගත යුතු යැයි ප්‍රවාහන ඇමැති කුමාර වෙල්ගම මහතා මෙහිදී පැවසීය. ප්‍රවාහන නියෝජ්‍ය ඇමැති රෝහණ දිසානායක මහතා නව ආරයකින් මගී ප්‍රවාහනයට එක් වන මෙම වැඩසටහන තුළින් මගී ජනතාවගේ මානසිකත්වය මගියාගෙන් ඈත්වීම මගී ප්‍රවාහනයේදී සිදුවන කරදරකාරි විවිධ අකටයුතුකම් නතරවීමට පිටුවලක් වන බව පැවසුවේය.එසේම ගැට කපන්නන්ගෙන් ප්‍රවේසම් වියයුතු බවද නියෝජ්‍ය ඇමැතිවරයා කීය. එම්. ඩී. සී. මීඩියා ආයතනයේ අධ්‍යක්ෂ වසන්ත මොරගොඩ මහතා දුරගමන් සේවා සඳහා යොදා ගන්නා සියලු බස්රථවලට මෙම රූපවාහිනි සවිකරන බව කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100216</link>
    <topic>කළුතර අධිකරණ සංකීර්ණය කටුකුරුන්දට ගෙන යයි</topic>
    <author>දොඩන්ගොඩ විශේෂ දයා විජේරත්න</author>
    <content>කළුතර නගර මධ්‍යයේ පිහිටි අධිකරණ සංකීර්ණය කටුකුරුන්ද උඩලියනගේවත්ත ප්‍රදේශයේ හෙක්ටයාර් 1.0640ක ඉඩමක ස්ථාපිත කිරීමට රජය තීරණය කර තිබේ. දැනට අධිකරණය පිහිටි ගොඩනැගිල්ල කළුතර දකුණ පොලිසිය සඳහා යොදා ගැනීමටත් කළුතර තානායම උතුරු කළුතර පැරණි දිසාපති ඉඩමට රැගෙන යාමටත් පියවර ගැනේ.කළුතර ආසනය ශ්‍රී ලංකා නිදහස් පක්ෂ ප්‍රධාන සංවිධායක වරාය හා ගුවන්සේවා නියෝජ්‍ය ඇමැති රෝහිත අබේගුණවර්ධන මහතාගේ සංකල්පයක් මත කළුතර නගරය දිස්ත්‍රික්කයේ අලංකාරවත් නගරයක් ලෙස සංවර්ධනය කිරීමට අවශ්‍ය සැලසුම් සකස් කිරීම උදෙසා කළුතර දිසා ලේකම් එස්. හපුආරච්චි මහතා ප්‍රධාන රාජ්‍ය නිලධාරීන් සමග වරාය අමාත්‍යාංශයේ දී පසුගියදා පැවැති සාකච්ඡාවකදී මේ කරුණු අනාවරණය විය. නගරයේ රාජ්‍ය ආයතන කිහිපයක ගොඩනැගිලි සදහා වෙනස් කිරීම් රැසක් සදහා නාගරික සංවර්ධන අධිකාරිය සැලසුම් සකස් කර ඇතැයි එහි සභාපති ජානක කුරුකුලසූරිය මහතා එහිදී පැවසීය.කළුතර දුම්රියපළ අසල ඇති ක්‍රීඩාංගණය අංග සම්පූර්ණ ක්‍රීඩාංගණයක් ලෙස නවීකරණය කිරීමටත් කළුගඟ පාලම් දෙක අසල බටහිර ඩෙල්ටා කොරල් බෝට්ටු ජැටියක් ආරම්භ කිරීමටත් කළුතර කැලිඩෝ වෙරළ සංවර්ධනය කර වැලිපරය තුල පරිසර හිතකාමී ප්‍රදේශයක් ලෙස නම් කිරීමට එහිදී සාකච්ඡා විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100217</link>
    <topic>නුසුදුසු ආහාර අලෙවි කිරීමට පරිසර හානියට නඩු 4585ක්</topic>
    <author>චන්ද්‍රිකා පෙරේරා</author>
    <content>පරිසරයට හානි වන අන්දමින් ක්‍රියාකිරීම හා පරිභෝජනයට අහිතකර ආහාර අලෙවිය සම්බන්ධයෙන් ඉකුත් අගෝස්තු 01 දා සිට මේ දක්වා පොලිසිය මගින් විවිධ පුද්ගලයන්ට එරෙහිව නඩු 4585ක් පවරා තිබේ.කසළ නිසි පරිදි ඉවත් නොකිරීම, මදුරුවන් බෝවන සේ කටයුතු කිරීම, පදිකවේදිකා අවහිරවන අන්දමින් කටයුතු කිරීම අනවසර ඉදිකිරීම් ආදී කරුණු සම්බන්ධයෙන් ද පරිසරය සුරැකීමේ පොලිස් ඒකක මගින් මෙසේ නඩු පවරා ඇත. මෙවැනි පරිසරය සුරැකීමේ පොලිස් ඒකක රටපුරා ක්‍රියාත්මක වන පරිදි 136ක් පිහිටුවා ඇති බව පොලිස්පති ආචාර්ය මහින්ද බාලසූරිය මහතා පවසයි.ඩෙංගු මර්දනය හා ජල කාණු පද්ධතිවල කසල සිරවීම වළකා ගැනීම මේ පොලිස් ඒකකවලට පැවරී ඇති ප්‍රධාන වගකීම් බව හෙතෙම කීය. නාගරික ප්‍රදේශවල වැසිජලය උතුරා පිටාර ගැලීමට මූලික හේතුව කසළ නිසිපරිදි ඉවත් නොකිරීම බව රාජ්‍ය ආරක්ෂක ලේකම් ගෝඨාභය රාජපක්ෂ මහතාගේ මූලිකත්වයෙන් සිදුකළ පරීක්ෂණයකදී හඳුනාගෙන තිබේ. මේ අනුව නගර සභාව හා පොලිසිය එක්ව කසළ ඉවත් කිරීමට ක්‍රියාත්මක වියයුතු බවට තීරණය වී ඇත.‘ පරිසර ආරක්‍ෂණ කොට්ඨාස ‘ නමින් ඒකක පිහිටුවා පරිසරය සුරැකීම හා පිරිසිදුව තබාගැනීම සඳහා එම ඒකක අධ්‍යක්ෂක වරයෙකුගේ අධීක්ෂණය යටතේ පවත්වාගෙන යාමට මේ අනුව තීරණය කළබව පොලිස්පතිවරයා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100218</link>
    <topic>හෙද සේවයට ස්වාධීනව ක්‍රියා කිරීමට දීමෙන්රෝහල් කටයුතු බරපතළ ලෙස බිඳ වැටෙනවා</topic>
    <author>සන්ධ්‍යා කරුණාරත්න</author>
    <content>රජයේ සෞඛ්‍ය සේවය තුළ හෙද සේවාවට ස්වාධීනව කටයුතු කිරීමට ඉඩ ලබා දුන්විට රෝහල්වල රෝගී සත්කාර සේවා බරපතල ලෙස බිඳවැටිය හැකි බව රජයේ වෛද්‍ය නිලධාරීන්ගේ සංගමය ප්‍රකාශ කරයි. යෝජිත හෙද ව්‍යවස්ථාවට අනුව හෙද සේවයේ ඇතැම් තනතුරු සඳහා පරිපාලනමය ස්වභාවයක් උසුලන තනතුරු නාම ලාබදී ඇති අතර ඒ හරහා විශේෂ ශ්‍රේණියේ හෙද නිලධාරිනියන්, අධිකාරිවරියන් (Superintendent) ලෙසත්, හෙද සොයුරියන්, කළමනාකරුවන් (Manager) ලෙසත් වෙනස් වනු ඇතැයි ද එම සංගමය පවසයි.මේ වෙනස් කිරීම් නිසා රෝහල් පරිපාලනයේ සහ රෝහල් වාට්ටු තුළ රෝගී සත්කාර සේවාවේ ව්‍යාකූලත්වයක් ඇති විය හැකි බවත්, මීගමුව රෝහලේ මේට්‍රන්වරිය වෛද්‍ය අධිකාරිවරයාගෙ උපදෙස් නොතකමින් සිය අභිමතය පරිදි ක්‍රියාකරමින් රෝහල තුළ අනවශ්‍ය ලෙස හෙද හෙදියන් ස්ථාන මාරු කිරීම මීට කදිම උදාහරණයක් බවත් එම සංගමය පෙන්වා දෙයි.හෙද හෙදියන් ලියාපදිංචි කිරීම සිදුකරනු ලබන්නේ ශ්‍රී ලංකා වෛද්‍ය සභාව මගිනි. එහෙත් හෙද රාජකාරි ලැයිස්තු නව හෙද සේවා ව්‍යවස්ථාව හරහා වෙනස් කිරීම පිළිබඳව මෙම සභාවෙන් කිසිදු විමසීමක් අමාත්‍යාංශය සිදුකර නොමැත. මේ නිසා වෛද්‍ය උපදෙස්වලින් තොරව හෙද හෙදියන් කටයුතු කිරීමේ තත්ත්වයක් නව රාජකාරි ලැයිස්තු හරහා නිර්මාණය වී ඇත. රජයේ වෛද්‍ය නිලධාරීන්ගේ සංගමය මේ මස 17 වැනිදා රැස්වන මහ කමිටුවේදී නව හෙද සේවා ව්‍යවස්ථාව සම්බන්ධයෙන් ගන්නා වෘත්තීය ක්‍රියාමාර්ග පිළිබඳව සාකච්ඡා කිරීමට නියමිත බව ද එම සංගමය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=n10100219</link>
    <topic>කුරුණෑගල සංවර්ධනයට රු.මිලියන 1318ක ප්‍රතිපාදන</topic>
    <author>ජයසිරි මුණසිංහ,කුරුණෑගල දිස්ත්‍රික් සංචාරක, දිස්ත්‍රික් විශේෂ දිස්ත්‍රික්අතිරේක විශේෂ,පොල්ගහවෙල සමූහ කුරුණෑගල සිට...</author>
    <content>මාස දහයක් තිස්සේ නොපවත්වා තිබූ කුරුණෑගල දිස්ත්‍රික් සංවර්ධන කමිටු රැස්වීම, ආර්ථික සංවර්ධන ඇමැති බැසිල් මහතාගේ ප්‍රධානත්වයෙන් ඊයේ (01) පැවති අවස්ථාවේ දී දිස්ත්‍රික්කයේ සමාජ, ආර්ථික සංවර්ධනයට රුපියල් මිලියන 1318ක අතිරේක මුදලක් ලබාදීමට තීරණය විය.එම මුදල ආර්ථික සංවර්ධන අමාත්‍යාංශයේ වැය ශීර්ෂයෙන් වහාම ලබාදීමට තීරණය වීම මේ මංගල සංවර්ධන කමිටුවේ සුවිශේෂත්වය විය.කුරුණෑගල දිස්ත්‍රික්කයේ ප්‍රාදේශීය ලේකම් කොට්ඨාස 30 සහ මැතිවරණ කොට්ඨාස 14ම ආවරණය වන පරිදි මේ අතිරේක මුදල් යොදවා සංවර්ධන වැඩසටහන් ක්‍රියාත්මක කරන්නැයි බැසිල් රාජපක්ෂ මහතා මෙහිදී සියලුම නිලධාරීන්ට උපදෙස් ලබා දුන්නේය.දිස්ත්‍රික්කයේ ලක්ෂ 15කට අධික ජනතාවගේ ආර්ථික තත්ත්වය නැංවීමට මේ මුදල් යොදා වැඩසටහන් ක්‍රියාත්මක කරනු ඇත.ගම නැඟුම ව්‍යාපෘති සඳහා රුපියල් මිලියන 870ක්, ග්‍රාමීය ජල යෝජනා ක්‍රම නිම කිරීමට රුපියල් මිලියන 172ක්, එක් ප්‍රාදේශීය ලේකම් කොට්ඨාසයකට රුපියල් මිලියන 10 බැගින් රුපියල් මිලියන 140ක් ඇතුළු වෙන් කළ අතිරේක මුදල රුපියල් මිලියන 1318කි.දිස්ත්‍රික් සංවර්ධන කමිටුවේ සම සභාපතිවරුන් වන ඇමැති ජොන්ස්ටන් ප්‍රනාන්දු සහ ප්‍රධාන ඇමැති අධිනීතිඥ අතුල විජේසිංහ මහත්වරුන්ගේ ආරාධනාවෙන් බැසිල් රාජපක්ෂ මහතා මේ හමුවට ප්‍රධාන ආරාධිතයා ලෙස එක්වූවේය.ආර්ථික සංවර්ධන අමාත්‍යාංශයට අයත් විෂයන්ට අනුකූලව, අතිගරු ජනාධිපති මහින්ද රාජපක්ෂ මහතාගේ විශේෂ උපදෙස් මත බැසිල් රාජපක්ෂ මහතා මේසා විශාල අතිරේක මුදලක් වෙන් කෙළේය. ඉකුත් මැතිවරණ සියල්ලකදීම කුරුණෑගල දිසාවේ ජනතාව රජය කෙරෙහි තැබූ දැඩි විශ්වාසනීයත්වයට ගරු කිරීමක් ලෙස මේ මුදල් වෙන් කැරිණි.දිස්ත්‍රික් ලේකම් කුසුම් හෙට්ටිගේ මහත්මිය ප්‍රධාන විවිධ අමාත්‍යාංශ, දෙපාර්තමේන්තු හා සංස්ථා ප්‍රධානීහු මෙහිදී තම සංවර්ධන වැඩසටහන් ඉදිරිපත් කළහ. ඊට සාවධානව අසා සිටි බැසිල් රාජපක්ෂ මහතා මේ අතිරේක මුදල් වෙන් කළ අතර, ඒවා මේ වසර නිමවීමට පෙර වැයකොට ව්‍යාපෘති කඩිනමින් ක්‍රියාත්මක කරන්නැයි නිලධාරින්ට උපදෙස් ලබා දුන්නේය.මේ විශේෂ හමුවේ දී දිස්ත්‍රික්කයේ වල් අලි මිනිස් ගැටුමට, පානීය ජල ප්‍රශ්නයට, වාරිජල ප්‍රශ්නයට සැලකිය යුතු විසඳුම් ලැබුණි.මේ අවස්ථාවට අමාත්‍යවරුන් වන ටී. බී. ඒකනායක, සාලින්ද දිසානායක, ජයරත්න හේරත්, පාර්ලිමේන්තු මන්ත්‍රීවරුන් වන ටිකිරි අධිකාරි, තාරානාත් බස්නායක, වයඹ පළාත් සභාවේ මැති ඇමැතිවරු, පළාත් පාලන ආයතනවල ප්‍රධානිහු, රාජ්‍ය නිලධාරීහු ඇතුළු විශාල පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010021</link>
    <topic>පොලිසියේ ගම නැඟුම ව්‍යාපෘතියෙන්මහනුවර-මාතලේ සංවර්ධන වැඩ</topic>
    <author>ඉන්දික පොල්කොටුව</author>
    <content>මධ්‍යම නියෝජ්‍ය පොලිස්පති (බටහිර) කාර්යාලයේ මෙහෙයවීමෙන් පොලිස් බල ප්‍රදේශ නවයක ග්‍රාම සේවා වසම් 87ක රුපියල් එක්කොටි විසි දෙලක්ෂ පහළොස් දහස් එකසිය දහ නවයක සංවර්ධන කටයුතු සිදු කර ඇත. මධ්‍යම පළාතේ ‘පොලිසියෙන් ගම නැඟුම’ ග්‍රාමීය සංවර්ධන වැඩපිළිවෙළ යටතේ මෙය ක්‍රියාත්මක වේ.පළාතේ පොලිස් බල ප්‍රදේශ 33ක මෙම වැඩපිළිවෙළ ක්‍රියාත්මක කිරීමට නියමිතය.මධ්‍යම දිසා නියෝජ්‍ය පොලිස්පති (බටහිර) පූජිත් ජයසුන්දර මහතාගේ මෙහෙයවීම මත පළාතේ සියලු පොලිස් ස්ථාන මට්ටමින් මෙම සංවර්ධන වැඩපිළිවෙළ ක්‍රියාවට නැංවේ. ඒ සඳහා ශ්‍රම දායකත්වය වැඩි වශයෙන් ලබා ගැනෙන අතර විවිධ ආයතන හා අනුග්‍රාහකයන් විසින් මූල්‍ය ආධාර හා භාණ්ඩ ලබාදීම ද සිදු කෙරේ.දැනට ක්‍රියාවට නංවා ඇති වැඩසටහන් අතරින් වැඩිම වටිනාකමින් යුත් සංවර්ධන කටයුතු සිදු කැර ඇත්තේ දඹුල්ල පොලිස් බල ප්‍රදේශයේ වන අතර සාර්ථකම වැඩපිළිවෙළ ක්‍රියාවට නංවා ඇත්තේ ගලගෙදර පොලිස් ස්ථානය මගින් බවට හඳුනාගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010022</link>
    <topic>කිතුල් නිෂ්පාදන කාර්මිකයන්ටහැඳුනුම්පත් දීමේ වැඩපිළිවෙළක්</topic>
    <author>මහනුවර උතුර විශේෂ මහානාම ගලහිටියාව</author>
    <content>සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශය මගින් ක්‍රියාත්මක කරනු ලබන කිතුල් නිෂ්පාදන සංවර්ධන ජාතික වැඩසටහන යටතේ රට පුරා විසිරී සිටින කිතුල් නිෂ්පාදන කාර්මිකයින් ලියාපදිංචි කර ඔවුන් වෙත හැඳුනුම්පත් නිකුත් කිරීමේ වැඩ පිළිවෙළක් එම අමාත්‍යාංශය මගින් ආරම්භ කර ඇත.කිතුල් නිෂ්පාදන කාර්මිකයින්ගේ සමාජීය හා වෘත්තීයමය පිළිගැනීම ඉහළ මට්ටමකට පත් කරලීම හා ඔවුන්ගේ සමාජමය හා ආර්ථිකමය සුරක්ෂිතභාවය තහවුරු කිරීමත්, වාණිජමය කර්මාන්තයක් ලෙස කිතුල් කර්මාන්තයේ අනාගත පැවැත්ම තහවුරු කිරීමත් අරමුණු කර ගෙන මෙම වැඩපිළිවෙළ ක්‍රියාත්මක කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010023</link>
    <topic>මිරිස් අක්.1000ක්: කුරහන් 500ක් මොනරාගල වගා කිරීමට යයි</topic>
    <author>සකුන්තලා ජයසිංහ</author>
    <content>මහඉලුප්පල්ලම කෘෂි භෝග පර්යේෂණ ආයතනය මගින් පර්යේෂණ මගින් වැඩි දියුණු කළ බීජ යොදා ගෙන මොනරාගල දිස්ත්‍රික්කයේ මිරිස් අක්කර දහසක් සහ කුරක්කන් අක්කර පන්සියයක් වගා කිරීමට සූදානම් වෙයි. මෙවර මහ කන්නයේදී තෝරාගත් ගොවි බිම් යොදාගෙන මෙම මිරිස් සහ කුරක්කන් ප්‍රභේද වගා කෙරේ.ලබන වසරේ පැවැත්වෙන දැයට කිරුළ කෘෂිකර්ම ප්‍රදර්ශනය ඉලක්ක කරගෙන මෙම දැවැන්ත බෝග වගා ව්‍යාපෘතිය ක්‍රියාවට නැංවේ.මෙම ව්‍යාපෘතිය ක්‍රියාත්මක කිරීම සඳහා අවශ්‍ය නිලධාරීන් දැනටමත් පුහුණු කර අවසන් අතර කෘෂිකර්ම නියෝජ්‍ය ඇමැති ජගත් පුෂ්පකුමාර මහතාගේ උපදෙස් මත ව්‍යාපෘතිය සැලසුම් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010024</link>
    <topic>සමථ මණ්ඩල ජාලයටඋතුරු පළාත එක් වෙයි</topic>
    <author>මහවැලි කලාපීය - දයාරත්න බණ්ඩාර</author>
    <content>අධිකරණ අමාත්‍යාංශයේ අධීක්ෂණය යටතේ දිවයින පුරා ක්‍රියාත්මක සමථ මණ්ඩල ජාලයට කිලිනොච්චිය, මන්නාරම, මුලතිව් හා වවුනියාව යන ප්‍රදේශවලින් තවත් ප්‍රමාණයක් ළඟදීම එකතු වනු ඇත.උතුරු පළාතේ ප්‍රාදේශීය ලේකම් කොට්ඨාස 16 ක් ආශ්‍රිතව නව සමථ මූල මණ්ඩල ආරම්භ කිරීමට අධිකරණ අමාත්‍යාංශය තීරණය කර තිබේ.මේ අතර එම අමාත්‍යාංශය ගෙන තිබෙන තවත් තීරණයකට අනුව වර්ෂ 20 කට වැඩි කාලයක් මුළුල්ලේ රටට යහපතක් කරමින් සමථමූල මණ්ඩලවල කටයුතු කරන 7000 ක පිරිසකට උපහාර පිදෙයි. ඒ වෙනුවෙන් ලබන ඔක්තෝබර් 8 වැනිදා රාජ්‍ය උළෙලක් පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010025</link>
    <topic>බදුල්ල දිස්ත්‍රික්කයේදරිද්‍රතා ප්‍රතිශතය පහළට</topic>
    <author>හල්දුම්මුල්ල සමූහ සිරිල් සෙනෙවිරත්න</author>
    <content>බදුල්ල දිස්ත්‍රික්කයේ දරිද්‍රතාවය 2002 වසරදී 37.30 % ක් පැවති නමුත් 2009 වන විට 26.09 % ක් වී ඇති බවත් මේ වෙනස් වීම 2010 වන විට 11.21 % ක් බව බදුල්ල දිස්ත්‍රික් ලේකම් රෝහණ කීර්ති දිසානායක මහතා පැවසීය.2002 දී දුප්පත් ජනතාව 241,702 ක් වන අතර 2009 වන විට 197,000 ක් වන බවත් 2010 වන විට වෙනස්්වීම 44,702 ක් බවද සඳහන් කරයි.ආදායම් බෙදී යෑමේ විසමතාව මේ සඳහා බලපා ඇති අතර රැකියා වි්‍යුක්තිය ජාතික මට්ටමෙන් 2006 / 07 වසර වල 21.6 ක් වන විට බදුල්ල දිස්ත්‍රික්කයේ 22 % ක් බව කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010026</link>
    <topic>අඩු බර පාන් නිපදවූ - විකිණූ 15කට එරෙහිව නීතිමය පියවර</topic>
    <author>මහියංගන සමූහ සුනිමල් ශ්‍රියානන්ද</author>
    <content>අඩු බර පාන් නිපදවූ බේරරි හිමියන් හා එම පාන් අළෙවි කළ වෙළෙඳ සල් හිමියන් 15 දෙනකුට එරෙහිව නීතිමය පියවර ගැනීමට මිනුම් ප්‍රමිති හා සේවා දෙපාර්තමේන්තුවේ බදුල්ල දිස්ත්‍රික් කාර්යාලය පියවර ගෙන තිබේ.බදුල්ල දිස්ත්‍රික් මිනුම් ප්‍රමිති හා සේවා නිලධාරීන් විසින් කරන ලද හදිසි වැටලීමකදී බණ්ඩාරවෙල හා හපුතලේ නගරයන්හි බේකරි හා වෙළෙඳ සල් හිමියන් 07 දෙනකු හා වැලිමඩ නගරයේ බේරරි හා වෙළෙඳ සල් හිමියන් 08 දෙනෙකුද අඩු බර පාන් නිපදවීම හා අලෙවි කිරීම යන චෝදනා මත අත් අඩංගුවට ගෙන අධිකරණය හමුවට ඉදිරිපත් කිරීමට කටයුතු කොට ඇත. මෙහිදී ග්‍රෑම් 450 ක් තිබිය යුතු පාන් ග්‍රෑම් 350 ක් දක්වා විවිධ ප්‍රමාණයන්ගෙන් අඩු බරින් යුතුව තිබී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010027</link>
    <topic>ලියුම් දාන්නත් ගන්නත් පුළුවන්</topic>
    <author/>
    <content>වැල්ලවාය අධ්‍යාපන කලාප කාර්යාලය සහ ජාතික පාසල අසල තිබෙන මෙම ලියුම් පෙට්ටිය මාස ගණනාවක සිට විවෘතව තිබෙන අයුරුයි මේ. මේ හේතුවෙන් ලියුමක් තැපැල් කිරීමට කිලෝ මීටරයක් පමණ ඈත පිහිටි වැල්ලවාය නගරයට යාමට සිදුව ඇත. ඡායාරූපය : වැල්ලවාය සමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010028</link>
    <topic>කළුතර බස් රථ 45ක් අලුත්වැඩියා කිරීමට පියවර</topic>
    <author>මතුගම සංචාරක</author>
    <content>කළුතර දිස්ත්‍රික්කයේ ප්‍රධාන බස් ඩිපෝ දෙකක බස්රථ 45ක් වහාම අලුත්වැඩියා කර ධාවනයට යෙදවීමට ප්‍රවාහන ඇමැති කුමාර වෙල්ගම මහතා පියවර ගෙන ඇත. කළුතර ඩිපෝවෙන් බස්රථ 23ක් හා අලුත්ගම ඩිපෝවෙන් 22ක් මෙසේ අලුත්වැඩියා කිරීමට නියමිතය.ලංගම ප්‍රධාන කාර්යාලයේ ඉංජිනේරු කමල් පෙරේරා මහතා මේ වැඩ සටහනේ ප්‍රධාන මෙහෙයුම් නිලධාරි ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r1010029</link>
    <topic>බුලත්සිංහල පර්යන්ත රෝහලට විද්‍යාගාර නිලධාරියකු නෑ</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>බුලත්සිංහල පර්යන්ත රෝහලේ විද්‍යාගාරයේ කටයුතු කිරීම සඳහා විද්‍යාගාර සහකාර නිලධාරියකු නොමැති බැවින් අවු. 2 ක පමණ කාලයක් තිස්සේ විද්‍යාගාරය වසා දමා ඇතැයි රෝගීහු කියති.මේ නිසා මේ රෝහලේ විද්‍යාගාරයෙන් සැපයෙන සේවා පහසුකම් ලබා ගැනීම සඳහා පෞද්ගලික අංශයේ රසායනාගාර වෙත යෑමට රෝගීන්ට සිදුවී තිබේ.මේ ප්‍රදේශයේ ඇති එකම පර්යන්ත රෝහල මෙය වන බැවින්,එහි අලුතින් පිහිටුවා ඇති විද්‍යාගාරය සඳහා විද්‍යාගාර සහකාර නිලධාරියකු පත්කරන ලෙස ප්‍රදේශවාසීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r10100210</link>
    <topic>දාරළුව කළු පාලම අවට ප්‍රදේශයේවිදුලි පහන් නෑ</topic>
    <author>යක්කල විශේෂ රුවන් සමන්ත</author>
    <content>දාරළුව දුම්රිය ස්ථානයේ සිට ඉහළගම දක්වා ගමන් කිරීමට ඇති කළුපාලම අවට ප්‍රදේශය රාත්‍රීකාලයට දැඩි අන්ධකාරයෙන් පවතින බැවින් පාලම මතින් ගමන්කරන ජනතාව අපහසුතාවට පත්ව සිටිති.රාත්‍රී කාලයේදී මේ පාලම මතින් බොහෝ දෙනකු ගමන් කරන අතර පවතින දැඩි අන්ධකාරය නිසා නොයෙකුත් අනතුරු සිදුවන බවත්, සොර සතුරු ක්‍රියාවන් සිදුවන බවත් පෙන්වා දෙන මගීහු මේ ස්ථානයට විදුලි පහනක් සවිකරන ලෙස අදාළ බලධාරීන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=r10100211</link>
    <topic>රාගම ඇළ කැළෑවට ගිහින්</topic>
    <author>ජා - ඇළ සමූහ විල්ප්‍රඩ් සිල්වා</author>
    <content>රාගම නගරය මැදින් ගලා යන මේ ඇළ මාර්ගයේ රාගම නගරයේ හා මහ රෝහලේ අප ජලය ගලා බසින අතර ඊට උඩහිනුත් ඇති පැරැණි නටබුන්ව ගිය කුඩා කුඹුරු ප්‍රමාණයක ජලය ද මේ ඇළ ඔස්සේ ගලා බසිති.මේ වන විට ඇළ ඝන කැළෑවෙන් වැසී තිබේ. ජලය බැස යෑමද සිදු නොවේ.වර්ෂා කාලයට රාගම නගරයම මේ නිසා ජලයෙන් යට විය හැකි බව ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010021</link>
    <topic>රාජකීය විදුහලේ චාමිකගෙන්හෙල්ල විසි කිරීමේ නව තරග වාර්තාවක්</topic>
    <author>ජගත් ගුණවර්ධන</author>
    <content>සුගතදාස ක්‍රීඩාංගණයේ පැවැත්වෙන සමස්ත ලංකා පාසල් ක්‍රීඩා උලෙළේ තුන්වෙනි දිනය වූ ඊයේ 15න් පහළ බාලක හෙල්ල වීසි කිරීමේ තරග ඉසව්වේ නව තරග වාර්තාවක් බිහි කිරීමට කොළඹ රාජකීය විදුහලේ චාමික කරුණාරත්න සමත්විය.ඔහු විසින් බිඳ හෙලනු ලැබුවේ පසුගිය වසරේ නුගේගොඩ ශාන්ත ජෝශප් විදුහලේ දුමිත් චන්දිම විසින් මීටර් 53.30 කින් තැබූ තරග වාර්තාවය. චාමික මීටර් 55.62කින් නව තරග වාර්තාව තැබුවේය.මේ අතර හංවැල්ල රාජසිංහ මැදි විදුහලේ මධුෂ්ක මිලාන් දිසානායක 19න් පහළ බාලක උස පැනීමේ තරග වාර්තාව සමකිරීමට සමත්විය. ඔහු විසින් සමකරනු ලැබුවේ 2003 වසරේදී මහනුවර ධර්මරාජ විද්‍යාලයේ එච්. අයී. සී. ද සොයිසා හා මීගමුව මාරිස්ටෙලා විදුහලේ ටී. එස්. සෙනරත් ප්‍රනාන්දු මීටර් 2.08 කින් තැබූ වාර්තාවය.ඊයේ දිනයේ නිමාවට පත්වූ තරග ඉසව් 27න් වැඩි දස්කම් වාර්තා වූයේ පිට පළාත් පාසල්වල ක්‍රීඩක ක්‍රීඩිකාවන්ගෙනි. ඊයේ දිනයේදීද උතුරු පළාත නියෝජනය කරමින් තරගාවලියට සහභාගී වූ ක්‍රීඩකයෝ දෙදෙනෙක් රන් පදක්කම් දිනා ගැනීමට සමත් වූහ.21න් පහළ බාලක කවපෙත්ත විසි කිරීමේ ඉසව්වෙදී මීටර් 36.96 කින් තරගය නිමා කළ යාපනය හාර්ට්ලි විදුහලේ වඩිවේස්වරන් හරිහරන් සහ 17න් පළ බාලක රිටි පැනීමේ ඉසව්ව මීටර් 3.35 කින් නිමා කළ යාපනය අරුණෝදය විදුහලේ ඇන්ටනි රොෂාන් රන් පදක්කම් දිනාගනු ලැබූහ.තුන්වන දිනය නිමාවට පත්වන විට පාසල් වර්ණ 149ක් දිනා ගැනීමට ක්‍රීඩක ක්‍රීඩිකාවෝ සමත් වූහ.තරගයේ හතරවැනි දිනය වන අද (02) තරග ඉසව් 30ක අවසන් තරග පැවැත්වීමට නියමිතය. මේ ක්‍රීඩා උලෙළේ අවසන් දිනය වන හෙට තරග ඉසව් 23ක අවසන් තරග පැවැත්වෙනු ඇත.හෙට පැවැත්වෙන සමාප්ති උලෙළට අග්‍රාමාත්‍ය දි. මු. ජයරත්න මහතා ප්‍රධාන ආරාධිතයා ලෙස සහභාගි වන අතර අධ්‍යාපන අමාත්‍ය බන්ධුල ගුණවර්ධන, ක්‍රීඩා අමාත්‍ය සී. බී. රත්නායක යන මහත්වරු ඇතුලු මැති ඇමැතිවරු රැසක් ද සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s10100212</link>
    <topic>පොදු රද මඬුලු ක්‍රීඩා උලෙළ හෙට ඇරැඹේ</topic>
    <author/>
    <content>ඉන්දියාවේ නවදිල්ලි නුවර පැවැත්වෙන 19 වැනි පොදු රාජ්‍ය මණ්ඩලීය ක්‍රීඩා උළෙල හෙට (3දා) ජවහර්ලාල් නේරු ක්‍රීඩාංගණයේ දී ආරම්භ වේ.බ්‍රිතාන්‍යයේ චාල්ස් කුමරු හා ඉන්දීය ජනාධිපතිනි ප්‍රතිභා පටෙල් මහත්මියගේ ප්‍රධානත්වයෙන් පැවැත්වෙන සමාරම්භක උළෙල ඉන්දීය සංස්කෘතිකාංගවලින් සමන්විත බව පොදු රාජ්‍ය මණ්ඩලීය ක්‍රීඩා උළෙලේ සංවිධායක කමිටු සභාපති සුරේෂ් කල්මාසි මහතා පැවැසීය.භාරත දේශයේ වසර 5000 ප්‍රෞඩ ඉතිහසය විදහා දැක්වෙන ලෙස සමාරම්භක උළෙලේ විචිත්‍රාංග නිර්මාණය වී ඇතැයි හෙතෙම පැවැසීය.1930දී බ්‍රිතාන්‍ය අධිරාජ්‍ය තරගාවලිය ලෙස නම් වූ මෙය කැනඩාවේ හැමිල්ටන් නුවර දී මුල් වරට පැවැත්විණි. එවිට රටවල් 11ක් ක්‍රීඩා උළෙලට එක්විය. පසුව 1950 දී පොදු රාජ්‍ය මණ්ඩලීය ක්‍රීඩා තරගාවලිය ලෙස හැඳින්වූ මේ ක්‍රීඩා උළෙල වසර 4කට වරක් පැවැත්වේ.මෙවර 19 වැනි තරගාවලියට රටවල් 71ක ක්‍රීඩක ක්‍රීඩිකාවෝ 8000ක් පමණ සහභාගි වීමට නියමිතය. මලල ක්‍රීඩා, පිහිනුම්, බොක්සිං, ජිම්නාස්ටික්, ටෙනිස්, ටේබල් ටෙනිස්, රගර්, ඉලක්කයට වෙඩි තැබීම, මල්ලවපොර, බර ඉසිලීම, පා පැදි, හොකී, නෙට්බෝල්, ස්කොෂ්, බැට්මින්ටන් හා බෝල් ක්‍රීඩා මෙවර පැවැත්වේ. ශ්‍රී ලංකාව නෙට්බෝල්, බෝල් ක්‍රීඩා හා හොකී හැර අනෙක් සියලු ක්‍රීඩා සඳහා සහභාගී වේ.ශ්‍රී ලංකා කණ්ඩායම මේ වන විට යමුනා ගංතීරය අසල අලුතින්ම ඉදිකළ ක්‍රීඩා ගම්මානයේ නවාතැන් ගෙන සිටින අතර ශ්‍රී ලංකා කණ්ඩායම් ප්‍රධානී චන්දන ලියනගේ මහතා පැවැසුවේ ලැබී ඇති පහසුකම් පිළිබඳ සෑහීමකට පත්වන බවය. ඉදිරි දින කිහිපයේ දී හොඳ තත්ත්වයට ක්‍රීඩා ගම්මානයේ පහසුකම් වැඩිවනු ඇතැයි හෙතෙම විශ්වාසය පළ කෙළේ ය.සමාරම්භක උළෙල නැරැඹීම සඳහා දැනටමත් ප්‍රවේශපත් විශාල සංඛ්‍යාවක් අලෙවි වී ඇතැයි සංවිධායකයෝ පවසති. ප්‍රවේශපතක අවම මිල ඉන්දියානු රුපියල් 1000ක් (ඇ. ඩො. 22ක්) පමණ වන අතර උපරිම මිල ඉන්දියානු රුපියල් 50000ක් වේ.ත්‍රස්තවාදී ප්‍රහාරයක් එල්ල වෙතැයි පැතිරයන බිය තුරන් කිරීමට ඉන්දීය රජය විශේෂ ආරක්ෂක වැඩ පිළිවෙළක් ද ක්‍රියාවට නංවා ඇත. තරගාවලිය දින 12ක් පුරා ක්‍රීඩාංගණ 13කදී පැවැත්වේ.මිලියන 14ක පමණ ජනතාවක් මේ දින කිහිපයේ දී දිල්ලි නුවරට පැමිණෙතැයි අපේක්ෂා කරන හෙයින් 80000ක පොලිස් භටයින් හා 15000ක යුද හමුදා හා සමාන බළ ඇණියක් ආරක්ෂාවට කැඳවා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010022</link>
    <topic>ශ්‍රී ලංකා කාන්තා ක්‍රිකට් පිලහෙට දකුණු අපි‍්‍රකාවට යයි</topic>
    <author>ෆවුස් මොහොමඩ්</author>
    <content>ජගත් ක්‍රිකට් කවුන්සිලය මෙහෙයවනු ලබන පළමු කාන්තා අභියෝගතා ක්‍රිකට් තරගමාලාවට සහභාගි වන 14 දෙනකුගෙන් සමන්විත ශ්‍රී ලංකා කාන්තා ක්‍රිකට් පිල හෙට (3) පෙරවරුවේ දකුණු අපි‍්‍රකාව බලා පිටත්වීමට නියමිතය.මේ තරගමාලාවට එක්දින හා ඕවර විස්සයි 20 තරගාවලියක් ඇතුලත් වන අතර අනිද්දා (4) සිට 17 වැනිදා දක්වා තරගමාලාව පැවැත්වේ.තරගමාලාවට සහභාගි වන ශ්‍රී ලංකා පිලේ නායකත්වය ශෂිකලා සිරිවර්ධනට හිමි වී ඇති අතර උපනායිකා ලෙස කඩුලු රකින ක්‍රීඩිකා දිලානි මනෝදරා කටයුතු කරන්නීය.ශ්‍රී ලංකාව සමඟ පකිස්තානය, කොදෙව් පිල, දකුණු අපි‍්‍රකාව, නෙදර්ලන්තය හා අයර්ලන්තය තරග වදින මේ තරගමාලාව 2013 වසරේ ඉන්දියාවේ පැවැත්වීමට නියමිත අයි. සී. සී. කාන්තා ලෝක කුසලාන තරගමාලාවට කදිම පෙරහුරුවක් වනු ඇත.ජගත් කාන්තා ක්‍රිකට් ශ්‍රේණිගත කිරීම්වල අංක 5 සිට 10 ස්ථාන දක්වා රැඳී සිටින මේ කණ්ඩායම් හය මේ වනතුරු 2013 ලෝක කුසලාන තරගමාලාවට සුදුසුකම් ලබා නොමැත. ශ්‍රේණිගත කිරීම්වල ඉදිරියෙන් පසුවන කණ්ඩායම් වන එංගලන්තය, නවසීලන්තය, ඉන්දියාව හා ඔස්ට්‍රේලියාව දැනටමත් ලෝක කුසලාන තරගමාලාවට සුදුසුකම් ලබා සිටිති.තරගාවලියට සහභාගි වන ශ්‍රී ලංකා කාන්තා පිල- ශෂිකලා සිරිවර්ධන (නායිකා ) දිලානි මනෝදරා (උප නායිකා ) චමරි පොල්ගම්පොල , ඊෂානි ලොකුසූරිය, දීපිකා රසංගිකා, සඳමාලි දොලවත්ත, සුවිනි ද අල්විස්, චාමනී සෙනෙවිරත්න, ශ්‍රී පාලි වීරක්කොඩි, උදේශිකා ප්‍රබෝධනී, ලසන්ති මධුෂානී, හිරුතා ප්‍රනාන්දු, චමරි අතපත්තු, සඳුනි අබේවික්‍රම.ශ්‍රී ලංකා පිල සහභාගි වන තරග මෙසේය.එක් දින තරගඔක්. 6 - ශ්‍රී ලංකා - දකුණු අපි‍්‍රකාව , 7 - ශ්‍රී ලංකා - නෙදර්ලන්තය , 9 - ශ්‍රී ලංකාව - කොදෙවේ පිල , 10 - ශ්‍රී ලංකා - පකිස්තානය , 12 - ශ්‍රී ලංකාව - අයර්ලන්තයවිස්සයි 20 තරගඔක්. 14 - ශ්‍රී ලංකාව - පකිස්තානය , ශ්‍රී ලංකාව - අයර්ලන්තය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010023</link>
    <topic>තරග තහනමට ලක්වූ රගර් ක්‍රීඩකයා මිය යයි</topic>
    <author>ලන්ඩනය (ඒ.එෆ්.පී.)</author>
    <content>මේ වසර මුලදී තහනම් උත්තේජන භාවිතය හේතුවෙන් වසර 2ක තරග තහනමකට මුහුණ දුන් බ්‍රිතාන්‍යයේ හිටපු රගර් ක්‍රීඩක ටෙරී නිව්ටන් සිය නිවස තුළ මියගොස් සිටියදී සොයාගනු ලැබූ බව නිවේදනයකින් දැක්වේ.31 හැවිරිදි නිව්ටන් පසුගිය පෙබරවාරි මාසයේදී තරග තහනමකට ලක්විය.ඔහු ගෙල වැලලාගෙන සිය දිවි හානි කර ගන්නට ඇති බවත් හෙලිදරව් වී ඇතැයි මැන්චෙස්ටර් පොලිස් ප්‍රකාශකයකු පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010024</link>
    <topic>බඩල්කුඹුරට - තණමල්විලටවොලිබෝල් ජයක්</topic>
    <author>මොනරාගල සමූහ</author>
    <content>දැයට කිරුළ 2010 ප්‍රදර්ශනයට සමගාමීව සංවිධානය කළ ජනාධිපති රන් කුසලාන මොනරාගල දිස්ත්‍රික් වොලිබෝල් තරගාවලියේ පිරිමි සූරතාව බඩල්කුඹුර ප්‍රාදේශීය ලේකම් කොට්ඨාසයටද කාන්තා සූරතාව තණමල්විල ප්‍රාදේශීය ලේකම් කොට්ඨාසයද හිමිකර ගත්හ.ප්‍රාදේශීය ලේකම් කොට්ඨාස මට්ටමින් පැවැති මූලික තරගවලින් අවසාන වටයට කණ්ඩායම් 11 තරග වැදුණි.මේ තරගවලින් අවසන් තරග ඌව පළාත් ක්‍රීඩා අමාත්‍යාංශයේ ලේකම් සුමිත් සුරවීර මහතාගේ ප්‍රධානත්වයෙන් මොනරාගල නාගරික ක්‍රීඩාංගණයේදී පැවැත්විණි. මොනරාගල දිස්ත්‍රික් ක්‍රීඩා නිලධාරි තිලක් හේරත් මහතා තරගාවලිය සංවිධානය කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010025</link>
    <topic>‘කාල්ටන්’ බාස්කට් බෝල්අවසන් තරග අද</topic>
    <author>ජගත් ගුණවර්ධන</author>
    <content>“තාරුණ්‍යට හෙටක්” සංවිධානය හා කාල්ටන් ක්‍රීඩා සමාජය මෙහෙයවන කාල්ටන් කුසලාන බාස්කට් බෝල් තරගාවලියේ අවසන් තරගය අද (02) බම්බලපිටිය පොලිස් පැසිපන්දු ක්‍රීඩා පිටියේ දී පැවැත්වේ.මේ තරගමාලාවේ ආරාධිත පාසල් වයස අවුරුදු 14න් පහළ බාලක බාලිකා තරග පස්වරු 2.00ට ආරම්භ වේ. බාලිකා අවසන් තරගය සිරිමාවෝ බාලිකා විද්‍යාලය හා මිලාගිරිය ශාන්ත පාවුළු බාලිකා විද්‍යාල අතර හා බාලක අවසන් තරගය ලයිසියම් ජාත්‍යන්තර පාසල හා බම්බලපිටිය ශාන්ත පීතර විද්‍යාලය අතර පැවැත්වේ.බී කාණ්ඩයේ අවසන් තරගය පස්වරු 5.00ට මොරටුව ඒ පැසිපන්දු කණ්ඩායම හා ආදි ශාන්ත පීතර විද්‍යාලීය කණ්ඩායම අතර පැවැත්වේ.ඒ කාණ්ඩයේ අවසන් තරග කාල්ටන් පැසිපන්දු කණ්ඩායම හා කොළඹ පැසිපන්දු කණ්ඩායම අතර පස්වරු 7.00ට ආරම්භ වේ.මේ තරගාවලියේ ඒ කාණ්ඩයේ සූරතාව හිමිකර ගන්නා කණ්ඩායමට කුසලාන සමඟ රුපියල් 150,000ක් ද අනු සූරතාවට කුසලානය සමඟ රුපියල් 100,000ක් ද බී කාණ්ඩයේ සූරතාව සඳහා කුසලාන සමඟ රුපියල් 75000ක් ද අනු සූරතාවට සඳහා කුසලානය සමඟ රුපියල් 50000ක් ද හිමි වේ.ත්‍යාග ප්‍රදානෝත්සවය සඳහා ශ්‍රී ලංකා පැසිපන්දු සම්මේලනයේ සභාපති, මධ්‍යම පළාත් මහ ඇමැති සරත් ඒකනායක, තරුණ කටයුතු නියෝජ්‍ය ඇමැති මහින්දානන්ද අලුත්ගමගේ, තාරුණ්‍යයට හෙටක් සංවිධානයේ සභාපති පාර්ලිමේන්තු මන්ත්‍රී නාමල් රාජපක්ෂ, යෝෂිත රාජපක්ෂ, හා නියෝජ්‍ය පොලිස්පති එල්. එල්. පී පෙරේරා යන මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010026</link>
    <topic>මලල ක්‍රීඩා තාක්‍ෂණික නිලධාරීපරීක්‍ෂණයෙන් මුල් තැනට මදියලහම් එයි</topic>
    <author/>
    <content>ශ්‍රී ලංකා මලල ක්‍රීඩා සංගමය මගින් පවත්වනු ලැබූ තාක්‍ෂණික නිලධාරී දෙවැනි අදියර පරීක්‍ෂණයෙන් ප්‍රථම ස්ථානය ලබා ගැනීමට යාපනය දිස්ත්‍රික්කයේ ගොබල් ඩැනියෙල් මදියලහම් සමත් විය. දෙවැනි ස්ථානයත් එම දිස්ත්‍රික්කයේම සිවගෞරි ශෂීකරන්ට හිමිවිය. මදියලහම් ලකුණු 94ක් ලබාගත් අතර ශෂිකරන් ලැබූ ලකුණු ප්‍රමාණය 91ක් විය.මෙහි තුන්වැනි ස්ථානය කෑගල්ල දිස්ත්‍රික්කයේ කුමාරි හේරත්ට හා රත්නපුර දිස්ත්‍රික්කයේ ඒ. පී. කටුපොතට හිමිවිය. ඔවුහු ලැබූ ලකුණු ප්‍රමාණය 88කි. මේ පරීක්‍ෂණයෙන් සමත්වූ අනෙකුත් තාක්‍ෂණ නිලධාරීන් මෙසේය. ශිවරාජ් සිවසීලන්, ටී. ජේ. එම්. කේ. විමරරත්න, ආර්. ජේ. සෙනවිරත්න, එම්. එම්. කුලරත්න, රවීන්ද්‍රන් සිරිමාන්නන්, ඒ. පුවනාතන්, මහේන්ද්‍රන්, ශෂිකුමාර්, බණ්ඩාර විගන්තලේ, ඩී. බී. බන්ධුල, එන්. වික්‍රමරත්න, පී. බී. ලියනගේ, ඊ. එම්. ජිනදාස, ජී. එල්. මංචනායක, එන්. එම්. එන්. සිසිර කුමාර..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010027</link>
    <topic>ප්‍රංශ සවාරියේ සූරයා තහනම්උත්තේජන භාවිතා කරලා</topic>
    <author>ඕස්ට්‍රේලියාව (ඒ. එෆ්. පී,)</author>
    <content>තුන් වතාවකදීම ප්‍රංශ සවාරිය ජය ගත් ස්පාඤ්ඤයේ ඇල්බටෝ කොන්ටඩෝර් තහනම් උත්තේජන භාවිතා කිරීමේ පරීක්ෂණයෙන් අසමත් වීමේ හේතුවෙන් තරග තහනමකට ලක් විය.පාපැදි පිටියේ සුපිරි තරුව වන කොන්ටඩෝර් සූරතාව හිමි කර ගත් පසුගිය ප්‍රංශ සවාරිය අතරතුර තහනම් උත්තේජන භාවිත කළ බවට ඔහුගේ රුධිර සාම්පල මගින් හෙළිදරව් විය. .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010028</link>
    <topic>ත්‍රිත්ව විදුහලට ක්‍රිකට් ජයක්</topic>
    <author>අසේල කුරුළුවංශ හාමහනුවර ක්‍රීඩා වාර්තාකරු</author>
    <content>අන්තර් පාසල් වයස අවුරුදු 19 න් පහළ ක්‍රිකට් තරගාවලිය යටතේ පැවැති තරගයකින් මහනුවර ත්‍රිත්ව විදුහල විසින් මහනුවර විද්‍යාර්ථ විදුහල ඉනිමකින් හා ලකුණු 47 කින් පරාජය කරනු ලැබීය.විද්‍යාර්ථ විදුහල පළමු ඉනිම සියලු දෙනා දැවී 49.- උෂාන් වික්‍රමසිංහ – 14 ( තිස්ස සංජීව බණ්ඩාර – 16 / 5, අමිල අනාස් - 3 / 2) විද්‍යාර්ථ විදුහල දෙවන ඉනිම සියලු දෙනා දැවී 69- උෂාන් වික්‍රමසිංහ – 24 (කාවින්ද ජයසුරිය – 16 / 5, තිස්ස සංජීව බණ්ඩාර – 9 / 2)ත්‍රිත්ව විදුහල කඩුළු 06 ක් දැවී ලකුණු 165 ක් රැස් කර ගෙන සිටියදී ඉනිම අත් හිටවනු ලැබීය. කාවින්ද ජයසුරිය – 49, දිනුක් වික්‍රමනායක - නොදැවී 31( සමිත අත්තනායක – 49 / 3).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s1010029</link>
    <topic>සය සාමාජික ක්‍රිකට් 9,10 දිනවල</topic>
    <author>කුලියාපිටිය විශේෂ</author>
    <content>මීගහකොටුව යංග් ඊගල්ස් ක්‍රීඩා සමාජය, දෙවන වරටත් සංවිධානය කරන දීප ව්‍යාප්ත සය සාමාජික ක්‍රිකට් තරගාවලිය ඔක්තෝබර් 9 හා 10 දෙදෙනෙහි දී පෙ.ව. 8.30 සිට කුලියාපිටියේ මීගහකොටුව ජනාධිපති ශිල්ප කලා ශාලිකා මධ්‍යස්ථාන ක්‍රීඩාංගණයේ දී පැවැත්වේ.මෙම ක්‍රිකට් තරගාවලියේ සූරතාවය දිනාගන්නා කණ්ඩායමට ශූරතා පළිහ සමඟ රු: 50,000 ක මුදල් ත්‍යාගයක් ද, අනු ශූ®රතාවය දිනා ගන්නා කණ්ඩායමට රු: 25,000ක මුදල් ත්‍යාගයක්ද පිරි නැමේ.තරගාවලියට ඉදිරිපත් වන කණ්ඩායම්, ඔක්තෝබර් 9 වන දින පෙ.ව. 8 ට පෙර මීගහකොටුව ශිල්ප ශාලිකා ක්‍රීඩාංගණයෙහි පෙනී සිටිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s10100210</link>
    <topic>යුරෝපීය පාපන්දු බිමේරන් සපත්තුව මෙසීට</topic>
    <author>බාසිලෝනා (ඒ.එෆ්.පී.)</author>
    <content>යුරෝපීය දේශීය පාපන්දු තරග බිමේ පසුගිය වාරයේ වැඩිම ගෝල සංඛ්‍යාවක් වාර්තා කළ බාසිලෝනා පිලේ ලයනල් මෙසී රන් සපත්තුව සම්මානය හිමිකර ගැනීමට සමත් විය.23 හැවිරිදි ආර්ජන්ටිනා ක්‍රීඩක මෙසි පසුගිය තරග මාලාවේ ගෝල 34ක් වාර්තා කිරීමට සමත් විය.1996 - 97 තරග වාරයේ බ්‍රසීලයේ රොනාල්ඩෝ බාසිලෝනා පිල වෙනුවෙන් රන් සපත්තුව සම්මානයට හිමිකම් කියූ අතර එම කණ්ඩායම වෙනුවෙන් දෙවැනි වරට රන් සපත්තුව සම්මානය හිමි වූයේ මෙසීටය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=s10100211</link>
    <topic>13න් පහළ රන් කැකුළු කුසලානක්‍රිකට් තරගාවලිය ඇරැඹේ</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමයට හා මාස්කොම් සමාගම එක්ව සංවිධානය කරනු ලබන අන්තර් පාසල් 13න් පහළ රන් කැකුළු කුසලාන ක්‍රිකට් තරගාවලියට මෙවර කණ්ඩායම් 600කට අධික සංඛ්‍යාවක් තරග වදිති.දිවයින පුරා විසිරී සිටින ක්‍රිකට් ක්‍රීඩාවට දස්කම් දක්වන කුඩා ක්‍රීඩකයන් ඉදිරියේදී ජාතික තලයට ගෙන ඒමේ සංකල්පයක් අනුව දියත් කෙරෙන 13න් පහළ ක්‍රිකට් තරගාවලියට 3 වැනි වරටත් පූර්ණ අනුග්‍රහය ලබාදීමට ලංකා බැංකුව ඉදිරිපත් වී සිටියි.කොටස් 3ක් යටතේ පැවැත්වෙන මේ තරගාවලියේ පළමු කොටසට කණ්ඩායම් 70ක් තරග වදින අතර දෙවැනි කොටසට කණ්ඩායම් 88ක් තරග කිරීමට නියමිතය. තුන්වැනි කොටසේ තරගාවලිය කණ්ඩායම් 460ක් ඉදිරිපත් වී සිටිති. පළාත් 6ක් යටතේ පැවැත්වෙන මේ තරගාවලියේ ්මූලික වටයේ තරග මේ වනවිට ආරම්භ වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=f1010022</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා නෙරංජන් කොන්තසිංහ</author>
    <content>‘දිනමිණ’ දියවන්නාවේ නෑදෑයෝ’ විශේෂාංගය ඔස්සේ අද ඔබ හමුවට පැමිණෙන මේ මහජන නියෝජිතයා සීතල නුවරඑළිය සිය ජන්ම භූමිය කරගත්තෙකි. ප්‍රාදේශීය සභාවකවත්, පළාත් සභාවකවත් නොසිට එක්වරම පාර්ලිමේන්තු මන්ත්‍රීවරයකු ලෙස පත්ව එන හෙතෙම ‘රටටම එළකිරි දුන්’ ඇමැතිවරයා ලෙසද ප්‍රකටය. වලපනේ ආසනයේ ශ්‍රීලනිප ප්‍රධාන සංවිධායකවරයා ද වන හේ වත්මන් ආණ්ඩුවේ ක්‍රීඩා හා පොදු විනෝදාත්මක කටයුතු ඇමැතිවරයා ලෙස කටයුතු කරයි. නමින් ඔහු සී. බී. රත්නායක ය. මේ ‘දියවන්නාවේ නෑදෑයෝ’ ඔස්සේ අපි සී. බී. රත්නායකගේ ජීවිතයට එබී බැලූ අයුරුයි.* ඔබේ සම්පූර්ණ නම මුලින්ම කිව්වොත්...?“මට තියෙන්නේ දිග නමක්. කපුඑල්ලේ කරුණාධිපති වාසල රත්නායක මුදියන්සේලාගේ චන්ද්‍රසිරි බණ්ඩාර රත්නායක...”* එතකොට උපන් දිනය සහ උපන් ගම පිළිබඳව සඳහන් කළොත්...?“මම නුවරඑළිය දිස්ත්‍රික්කයේ හඟුරන්කෙත මැතිවරණ කොට්ඨාසයේ, මතුරට බල ප්‍රදේශයේ මීගලහීන්න නම් ගමේ තමයි ජිවත්වුණේ. මම ඉපදුණේ කැටයාපතන කියන සුන්දර ගමේ. ඒකත් නුවරඑළිය දිස්ත්‍රික්කයේ ගමක්. ගමේ එක පැත්තක පිදුරුතලාගල කන්ද. අනෙක් පැත්තේ නුවරඑළිය නගරය. තවත් පැත්තක මන්දාරම් නුවර. මම ඉපදුණේ 1958 වර්ෂයේ ජනවාරි මාසේ 21 වැනිදා. කැටයාපතනේදී...”* ඔබේ මව්පියන්ගේ නම් සහ පවුලේ තොරතුරු සඳහන් කළොත්...?“මගේ මවගේ නම ටිකිරි මැණිකේ රත්නායක. අම්මාගේ ගම තමයි කැටයාපතන. අප්පච්චිගේ නම නවරත්න බණ්ඩා රත්නායක. අප්පච්චිගේ ගම පදියපැලැල්ලේ ඉඩම්පිටිය. මගේ අප්පච්චිගේ තාත්තා මගේ සීයා හිටපු කෝරලේ මහත්තයෙක්. මගේ පියා පාරම්පරික ශ්‍රීලනිප සාමාජිකයෙක්. ඛ්ඹ්ටපු ගම් සභාපති වරයෙක්. මගේ පවුලේ සහෝදර සහෝදරියෝ අට දෙනෙක් ඉන්නවා.වැඩිමහල් අක්කා විවාහවෙලා වලපනේ ඉන්නේ. අක්කට පස්සේ මම. පවුලේ දෙවැනියා. මගේ ළඟට ඉන්න සහෝදරයා දැන් මධ්‍යම පළාත් සභාවේ මන්ත්‍රීවරයෙක් ලෙස කටයුතු කරනවා. ඊළඟ සහෝදරයා කතරගම දේවාලේ බස්නායක නිළමේ හැටියට කටයුතු කරනවා. මගේ පස්වැනි සහෝදරයා ව්‍යාපාරිකයෙක්. හයවැනි සහෝදරයත් ව්‍යාපාරිකයෙක්. හත්වැනියා මල්ලි ගමේ සියලුම කටයුතු බලා කියාගෙන ඉන්නවා. මගේ බාල නංගි විවාහවෙලා පදිංචි වී ඉන්නේ ගලගෙදර තුම්පනේ කියන ප්‍රදේශයේ...”* කුඩා කාලයේ අකුරු කෙරෙව්වේ කොහේද...?“මට හාහාපුරා කියා අකුරු කියෙව්වේ ගමේ පාසලේ විදුහල්පතිතුමා. ඒ දවස්වල විදුහල්පතිතුමා දරුවකුට අකුරු කියවන කොට ගරු ගාම්භීරකමක් තියෙනවනේ. මගේ මූලික අධ්‍යාපනයට විශාල ලෙස දායක වූ ගුරුවරයා වන්නේ කේ. බී. කොස්වත්ත කියන ගුරුපියා. එතුමා දැන් ඉන්නේ පොලොන්නරුව ප්‍රදේශයේ. පළමු ශ්‍රේණියට මම ඇතුල් වුණේ දීගලහින්න විද්‍යාලයට. ඒ පාසලේ තුන්වන ශ්‍රේණිය දක්වා අධ්‍යාපනය ලැබුවා. එතැනින් පස්සේ මම මැටිබැඹිය විද්‍යාලයට ගියා.මැටිබැඹිය විද්‍යාලයට යන්න හේතු වූ ප්‍රධානම කරුණ වූයේ කොස්වත්ත ගුරුපියා එම පාසලට සේවය සඳහා යාමයි. මැටිබැඹිය සුන්දර ගමක්. ඔයකින් එගොඩවෙලා යන්න තියෙන්නේ. පාලමක් එහෙම තියෙනවා. යළි මම දීගලහින්න විද්‍යාලයේ අවුරුද්දක් පමණ ඉඳලා අනතුරුව මහනුවර විද්‍යාර්ථ විද්‍යාලයේ හත වසරට ඇතුල් වුණා...”“ඒ දවස්වල තිබුණ විශේෂ දෙයක් තමයි දරුවන් ගුරුවරුන් කෙරෙහි තිබුණු ගුරු ගරුත්වය. අප තුළ අදටත් ඒ ගුරු භක්තිය ඒ අයුරෙන්ම තියෙනවා. අද පාසල් දරුවන් අතර ඒ ගුරු භක්තිය විශාල ලෙස අඩුවෙලා.එයට හේතු බොහෝ තියෙනවා. ඒ ගුරු භක්තිය මා තුළ දැඩිව තිබුණා. ඒ නිසාම මගේ කුඩා කාලයේ සිටම ජීවිතය සාර්ථක පැත්තට මෙහෙයවා ගන්න මට හැකියාව තිබුණා. පවුලේ දරුවන් අතර වුණත් අක්කට පසු පවුලට නායකත්වය දුන්න පිරිමි දරුවා වුණේ මමයි. නිවසේ තිබූ ඒ නායකත්වය මට පාසල තුළදීත් ලබාගන්න හැකියාව ලැබුණා. නායකත්වය කියන දෙය මට කුඩා කාලයේ සිට උරුම වූ දෙයක් ලෙසයි තිබුණේ. මහනුවර විද්‍යාර්ථ විද්‍යාලයේ මම උසස් පෙළ දක්වා ඉගෙන ගත්තා. මම ජීව විද්‍යා විෂයයන් තමයි උසස් පෙළ සඳහා හැදෑරුවේ...”“පාසල් කාලයේ මම ටිකක් දඟකාර දරුවෙක්. රණ්ඩු සරුවල් ළමයි එක්ක තිබුණා. නමුත් හොඳට ඉගෙන ගත්තා. ඉගෙනීමට අමතරව ගීත ගායනා කිරීම, නාට්‍ය රඟපෑමට මම යොමුවුණා. ඒ වගේම ක්‍රීඩාවටත් මා තුළ හැකියාවක් වගේම ඇල්මක් තිබුණා. ගමේ පාසලේ පටන් මීටර් 100 දුවන්න ඒ කාලේ කවුරුවත් හිටියේ නෑ. නිවාසාන්තර මලල ක්‍රීඩා තරගයේ දී මම තමයි ක්‍රීඩා නායකයා වුණේ. මීටර් 100 ඉසව්වේ තරගයට මම ඉන්නවා කියලා දැනගත්තොත් ඒ පළාතේ පාසල්වල ශිෂ්‍යයෝ සහ ගුරුවරු දන්නවා සී. බී. මීටර් 100 දිනන බව. එහෙම මතයක් ඒ කාලේ පළාතේ පාසල්වල ගොඩනැඟිලා තිබුණා. එයට අමතරව ‘රගර්’ ක්‍රීඩාව සමඟ බොහෝ කාලයක් ජීවත් වුණා. මම අධ්‍යාපනයයි – ක්‍රීඩාවයි දෙක පටලවා ගත්තේ නෑ...”* තරුණ කාලයත් සමඟ ඔබ කොහොමද ජීවිත අභියෝගවලට මුහුණ දුන්නේ...?“ අපේ පවුල, මගේ අප්පච්චි පැරැණි ශ්‍රීලනිප සාමාජිකයෙක්. අපේ පවුල, අපේ නිවස දේශපාලන පවුලක්. අපේ පවුල අවංකවම දේශපාලනය කළ පවුලක් බව මම ප්‍රකාශ කරනවා. ඒ බව බලන් ඉන්න අයට කොහොම පේනවද කියන්න මම දන්නේ නෑ. මගේ අප්පච්චි උරුමයෙන් ලැබුණු සෑම දෙයක්ම වැය කෙළේ දේශපාලනයට. දේශපාලනය නිසා අපේ ව්‍යාපාර විශාල ලෙස කඩා වැටුණා. උසස් පෙළ අප ඉගෙන ගන්න කාලේ අප්පච්චි අපට උගන්වලා තියෙන්නේ බොහොම අමාරුවෙන්.අපේ නේවාසික මුදල් ගෙවා ගන්න බැරිව අප්පච්චි අපට තිබුණු වාහන, වී මෝල් වැනි දේ විකුණා තිබෙනවා. මොකද අපි අට දෙනෙක් ගේ ඕනෑ එපාකම් බලන්න ඕනෑ නිසා. මගේ මව ගැමි කාන්තාවක්. කාටත් උදව් උපකාර කරමින් වචනයේ පරිසමාප්ත අර්ථයෙන්ම ‘අම්මා’ කියන නමට ආලෝකය දුන් කාන්තාවක්. ඇය අපේ ගෙදරට එන හැමෝටම ආහාරපාන වලින් සංග්‍රහ කරනවා. අපි වෙනුවෙන් මගේ අප්පච්චිත් – අම්මාත් අතේ තිබූ ඒ බර මා කර මත ගතයුතුයි කියන අධිෂ්ඨානය මට තිබුණා.මගේ පවුල වැටෙන්න දෙන්නේ නෑ කියන දැඩි අධිෂ්ඨානය උසස් පෙළ විභාගය කිරීමෙන් පසු මම ගනු ලැබුවා. ළිඳට වැටුණු මිනිහා ළිං කටෙන්ම ගොඩ එන්න ඕනෑ කියන දේ අනුව මම අපට පවුලට උරුම වූ ව්‍යාපාර කටයුතු කරන්න යොමුවුණා. ව්‍යාපාර වගේම මම අපේ නිවසින්ම දේශපාලනය ඉගෙන ගෙන ඒ ඇසුර ලැබූ පුද්ගලයෙක්. මොකද අප්පච්චි ඒ කාලේ ගම් සභාපති ලෙස වැඩකටයුතු කරන කාලේ එතුමාත් සමඟ ඒ දේශපාලන වැඩ කටයුතුවලට මට සහභාගි වෙන්න ලැබිලා තියෙනවා...”* දැන් අපි ඔබේ පුද්ගලික ජීවිතය පැත්තට ටිකක් හැරෙමු. ඔබේ බිරිය ගීතා ඔබට හමුවීම, ඔබ දෙදෙනා අතර විවාහය, දරුවන් ගැන ‘ දියවන්නාවේ නෑදෑයෝ’ පාඨකයන් දැනගන්න කැමැති ඇති...?“වැටිලා තිබුණු ව්‍යාපාර අප්පච්චිගෙන් පස්සේ මම ඉහළටම ගෙනාවා. ගමේ තිබූ අපේ ව්‍යාපාරය මම ගෙනාවා නගරයට. නගරයෙන් මහනුවරට ගෙනාවා. ඔය අතරේ තමයි මගෙත් බිරියගේත් සම්බන්ධය පටන් ගත්තේ. ඇය මගේ ඇවැස්ස නෑනා කෙනෙක් වෙනවා. ඒ දවස්වල අපට දුරකතන පහසුකම් එහෙම හැම තැනකම නෑ. දුරකතන පණිවිඩයක් ගන්න මම බිරියගේ අප්පච්චිගේ ව්‍යාපාරික ස්ථානයට එනකොට ඇය එතැන හිටියා. එදා තමයි මගේ නෑනා වුණත් මම හරියට එයාව දැක්කේ. එදා දැකපු ඒ දැක්ම තමයි ඇය ගැන මා තුළ හැඟීමක් ඇතිවුණේ. ඇය තුළ මා ගැන එදා හැඟීමක් ඇති නොවන්න ඇති. නමුත් මගේ සිතේ ඇතිවූ ඒ හැඟීම ක්‍රියාවට නංවන්න දිගටම මම කටයුතු කළා. දැන් ඒ බැඳීම සංසාරෙම කරගහගෙන ඉන්නවා.“ඒ අනුව මමත් ඇයත් 1984 පෙබරවාරි මාසේ 2 වැනිදා විවාහ වුණා. අපි දෙන්නා විවාහ වුණා කියලා කවුරුත් දන්නේ නෑ. හොර රහසේ තමයි විවාහ වුණේ. අපි මව්පියන්ගේ ආශිර්වාදය පැතුවා. නමුත්... අපිට දැන් දරුවන් තුන්දෙනෙක් ඉන්නවා. වැඩිමහල් පුතා නුවන් හර්ෂ. දෙවැනියා අභීත මධුෂාන්. තුන්වැනිය දුව බුද්ධිමා. වැඩිමහල් පුතා දැනට අමෙරිකාවේ උපාධිය හදාරනවා. දෙවැනි පුතා මැලේසියාවේ උපාධිය හදාරනවා. දුව උසස් පෙළ ලියලා පුද්ගලික ආයතනයක නීතිය හදාරන්න අධ්‍යාපනය ලබනවා.* දේශපාලනයට ඒමට ඔබට මඟ සැකසුවෝ එහෙම ඉන්නවද...?“ඇත්තටම මට දේශපාලනයට ඒමට පාදක වුණේ එස්. බී. දිසානායක ඇමැතිවරයා. එතුමා මගේ ඥාතියෙක්. එතකොට එතුමා පාර්ලිමේන්තු මන්ත්‍රීවරයෙක්. එතුමා මට බලකලා දේශපාලනයට එන්න වලපනේ ආසනයේ සංවිධායක කම ගන්න කියලා. ඒ වෙලාවේ මම එතුමාට කිව්වේ ‘බැහැ’ කියලා. දේශපාලනයට මම ආවේ මරන්න ගෙනියන ගවයෙක් වගේ. මොකද දේශපාලනය නිසා අපේ පවුල ලැබූ කටුක අත්දැකීම මට මතක තිබුණා. මේ කටයුත්තේ තියෙන දුෂ්කරතාවය මම දැනන් සිටියා. ඒ වගේම දේශපාලකයාට බලය තියෙනකම් විතරයි සලකන්නේ.බලය නැතිවූ විට දේශපාලනඥයා අවලංගු කාසියක් වගේ. මමත් දේශපාලනයට ඇවිත් ඒ තත්ත්වයට පත්වෙනවද කියන ගැටළුව මට තිබුණා. මම ඇත්තට ම දේශපාලනයට කැමැති නැතුව හිටියා. සමාජ සේවකයෙක් වෙන්න දේශපාලනඥයකු වෙන්න ඕනේ නෑ කියන සිතුවිල්ල මට තිබුණා. ලොකු මුදලක් තියෙන ව්‍යාපාරිකයෙක් ලෙස මට ඉන්න පුළුවන්කම තිබුණා. එස්. බී. ඇමැතිතුමා මාත් එක්ක අමනාප වෙලත් හිටියා. මට එතුමා බලකරපු නිසා, අනෙක ඥාතියෙක් එක්ක මොකටද අමනාප වෙන්නේ කියලා හිතලා තමයි මම දේශපාලනයට ආවේ...”1992 වර්ෂයේ පමණ මාව එස්. බී. ඇමැතිතුමා එක්ක ආවා කොළඹ රොස්මීඩ් පෙදෙසේ බණ්ඩාරනායක මැතිනියගේ නිවසට. එහිදී එතුමිය මගෙන් ඇහුවා ‘දරුවා දේශපාලනයට කැමැතිද’ කියලා. මම කිව්වා “නෑ මැඩම් මම අප්පච්චිගෙන් අහන්න ඕනෑ” කියලා. එතකොට එතුමිය ඇහුවා “ඇයි අප්පච්චිගෙන් අහන්නේ නැතුවද ආවේ...” කියලා. මම කිව්වා “ඔව් මැඩම්... මම දැන් ආවේ එස්. බී. අය්යාගේ බල කිරීමට” කියලා. එදා මාව ශ්‍රාවස්තියේ නවත්ත ගත්තා.මම හිටියේ විජිතමුනි සොයිසා මන්ත්‍රීතුමාගේ කාමරයේ. මාව නවත්තගෙන මගේ අප්පච්චිව කොළඹ එක්කරගෙන ආවා. කොළඹ ආව අප්පච්චිගෙන් බණ්ඩාරනායක මැතිනිය ඇහුවා “ඇයි සභාපතිතුමා පුතා දේශපාලනය කරනවට අකමැතිද?” කියලා. පියා ගත් කටටම කිව්වා “මගේ අකමැත්තක් නෑ මැඩම්” කියලා. මට දැන් ගැලවීමක් ඇත්තේම නෑ. එතකොට මම පොඩි සම්පª‍්‍රයෝගයක් දාලා කිව්වා “මැඩම් මගේ කේන්දරේ හොඳ නෑ” කියලා... එතකොට බණ්ඩාරනායක මැතිනිය කිව්වා කේන්දරේ ගෙන්න ගන්න කියලා... මගේ කේන්දරේ බලන්න කියලා භාර දුන්නේ එස්. බී. දිසානායක, මංගල සමරවීර, නන්දිමිත්‍ර ඒකනායක යන මන්ත්‍රීවරුන්ට.මාව එක්ක ගෙන ගියා මේ අය චන්ද්‍රසිරි බණ්ඩාර කියන දෛවඥයා ගාවට. ඒ දෛවඥයා කේන්දරේ බලලා කිව්වා 1994 අගෝස්තු මාසේ 15 වැනිදා වෙනකොට මෙයා මන්ත්‍රීවරයෙක් ලෙස අනිවාර්යයෙන්ම පාර්ලිමේන්තුවේ ඉන්නවා කියලා. අගෝස්තු මාසේ මැතිවරණයක් එන බවට කිසිම සූදානමක් තිබුණේ නෑ. ජනාධිපතිවරණයකට තමයි නියමිතව තිබුණේ. කේන්දරේ බලලා ප්‍රතිඵලය බණ්ඩාරනායක මැතිනියට කිව්වා.එතුමිය කිව්වා “දැන් ඔක්කොම හරිනේ...” කියලා. මට දැන් ගැලවිල්ලක්ම නෑ. මම එතකොට කිව්වා “සල්ලි නෑ මැඩම්” කියලා. “මම ඒවා ඔක්කොම බලාගන්නම්...” කියලා එතුමිය කිව්වා. පහුවෙනිදා මට වලපනේ ශ්‍රීලනිප ප්‍රධාන සංවිධායක ධුරය බණ්ඩාරනායක මැතිනිය ලබා දුන්නා. මම ප්‍රාදේශීය සභාවකවත්, පළාත් සභාවකවත් නොසිට කෙලින්ම පාර්ලිමේන්තු ආපු මහජන නියෝජිතයෙක්...”* ඔබ පාර්ලිමේන්තු යන්නේ 1994 මහ මැතිවරණයෙන්. දැනට වසර 16 ක මහජන සේවාවක් කළ මහජන නියෝජිතයෙක්. මොකද හිතන්නේ ආපු ගමන ගැන...?“ආපු ගමන ප්‍රස්තාරයක් වගේ. ප්‍රස්තාරය ජනතාවට කිට්ටු වන තාක්කල් ජනතාව ළඟින් සිටිනවා. මම ඇමැතිකම ගත්තට පස්සේ පොඩ්ඩක් මාව ජනතාවගෙන් ඈත්වෙලා වගේ දැනෙන්නේ. ජනතාව අපව පත්කර එවන්නේ බලාපොරොත්තු රැසක් ඇතිවයි. ඒ බලාපොරොත්තු ඉෂ්ට කරන්න බැරිවුණොත් ජනතාව අපව අඩු මට්ටමකට තමයි තක්සේරු කරන්නේ. අර පහු පහු වෙනකොට කොහු කොහු වෙනවා කියනවා වගේ දේශපාලකයෝ පත්වෙන්නේ එහෙම තැනකට. හැබැයි මම ඒ තත්ත්වයට තවම පත්වෙලා නෑ. නමුත් අප එදා පරපුර සමඟ දේශපාලනය කළාට අලුත් පරපුර සමඟ දේශපාලනය කරන්නේ නෑ. ඒක වැරැද්දක්. අපි ඒ වරද නිවැරැදි කරගත යුතුයි...”* ‘ජනතාවට කිරි පෙව්වේ’ ඔබ කියා මතයක් සමාජයේ තියෙනවා. ඒ ගැන මොකද කියන්නේ...?“ඒ කතාව හරියට හරි. අපේ ගමේ එළදෙනුන්ගෙන් ගන්න එළකිරි ටික රසකාරක නැතුව නියම පෝෂණයෙන් ජනතාවට ලබා දෙන්න මම ඇමැතිවරයා ලෙස සිටිය කාලය තුළ කටයුතු කළා. දේශීය දේ අගය කරන්න, දේශීය දේ පරිභෝජනයට ගන්න අද බහුතරයක් ජනතාව පෙළඹිලා තියෙනවා. ඒක සතුටට කරුණක්. මවගේ කිරි වලින් පසු පෝෂණයෙන් වැඩිම කිරි ටික ලබාදෙන එළදෙනව මරා මස්ටික කන්න තරම් අපේ ජනතාව කෲර වී තිබීම නම් කනගාටුවට කරුණක්...”* වැඩියෙන්ම ඔබේ සිත් ගත් දේශපාලනඥයා කවුද...?“ආයේ කතා දෙකක් නෑ. ජනාධිපති මහින්ද රාජපක්ෂ මැතිතුමා...”* ඔබේ දරුවෝ කවදා හෝ දේශපාලනයට එනවට ඔබ කැමැතිද...?“හැමෝටම උරුම දෙයක් තියෙනවා. ඒක දෛවය තීරණය කරාවි. අවශ්‍ය උත්සාහය පමණයි...”* ඔබ වත්මන් ක්‍රීඩා ඇමැති. මොනවද ක්‍රීඩාව ගැන කෙටියෙන් කියන්න තියෙන්නේ...?“පැහැදිලිවම අද ක්‍රීඩා ක්ෂේත්‍රය තුළින් අපේ රට ජාත්‍යන්තරයට අභියෝගයක් වී තිබෙන්නේ. එය ඉදිරියට ගෙන යාම ක්‍රීඩා ඇමැතිවරයා ලෙස මට තිබෙන වගකීමක්. ඒ යන ගමනේදී ක්‍රීඩා ක්ෂේත්‍රය තුළ අද ඇතිවී ඇති බෙදීම් කල්ලි වලට කැඩීම් ලොකු බාධාවක් වෙලා තියෙනවා.* ඔබේ ලග්නය මොකක්ද...?“මම ‘වෘශ්චික’ ලග්නයේ.”* ඔබේ ආගම බෞද්ධ. ඔබ නක්ෂත්‍රය විශ්වාස කරනවද...?“අර චන්ද්‍රසිරි බණ්ඩාර දෛවඥයා මා ගැන කී අනාවැකිය හරිගිය දා පටන් මම නක්ෂත්‍රය විශ්වාස කරනවා...”.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=f1010024</link>
    <topic>20 වන ශත වර්ෂයේ මහා යුග පුරුෂයා මහත්මා ගාන්ධි</topic>
    <author>ප්‍රේමසර ඈපාසිංහ</author>
    <content>බ්‍රිතාන්‍ය අධිරාජ්‍යවාදීන්ට එරෙහිව, දියත් කරන ලද දැවැන්තම ‘අහිංසාවාදී’ මහා සටන ක්‍රියාත්මක කරන ලද්දේ ඉන්දියාවේ උපත ලද ශ්‍රේෂ්ඨ පුත්‍රරත්නයක් ලෙස සැලකෙන මොහාන්දාස් කරම්චාන්ද් ගාන්ධිගේ නායකත්වයෙනි. ඉන්දීය නිදහස් සටනේ නියමුවා ලෙස ගාන්ධිතුමා සැලකිය හැකිය. මෙයට වසර 141 කට පෙර 1869 ඔක්තෝබර් 02 දින සුදම්පූරි පොර්බන්දර් හි එම්. කේ. ගාන්ධි උපත ලැබීය. ඔහුගේ පියා කබා ගාන්ධිය. හේ සිව් වතාවක් විවාහ වී ඇත. ඇගේ අවසන් බිරිඳ වූයේ පුත්තිලායිබායි ය. මෙම දෙපළට එක් දියණියක් හා පුතුන් තිදෙනෙකි. තෙවන පුතු මොහාන්දාස් කරම්චාන්ද් ගාන්ධි නම් විය.ගාන්ධිවරුන් බණිය කුලයට අයත් වූවන්ය. සිල්ලර වෙළෙන්දෝය. මොවුන් ජීවත් වූයේ කතියාවාඩ් ප්‍රාන්ත ජනපදයේය. ඔවුන්ගේ පරම්පරා තුනක්ම එම ප්‍රදේශයේ ජනනායකයන් වුණු අතර අගමැති පදවියෙන් පවා පිදුම් ලැබුවන් වූහ.බ්‍රිතාන්‍ය අධිරාජ්‍යවාදීන්ට එරෙහිව ඉන්දිය නිදහස් සටනට පණ දුන් පතාක යෝධයෙක් වශයෙන් ගාන්ධිතුමා හැඳින්විය හැකිය. ශාරීරික වශයෙන් ප්‍රතාපවත් නොවුණ මානසික මට්ටමින් ඔහු තුළ දක්නට ලැබුණේ පුදුම ශක්තියකි. ඉතාමත් තීක්ෂණ බුද්ධියකින් යුත් මොහාන්දාස් කරම්චාන්ද් ගාන්ධිතුමා අතිදක්ෂ ජන නායකයෙකි.අවිහිංසාව තමාගේ ප්‍රබල අවිය ලෙස තෝරාගත් මොහු වෘත්තියෙන් අධිනීතිඥවරයෙකි. මාගධි, සංස්කෘත භාෂා, පිළිබඳ දැනුමක් ලබා ගත් මොහු ජනතාවට මාර්ගෝපදේශකයෙක් විය. හදවතට එකඟව ඉන්දිය ජනතාවගේ නිදහස දිනා ගැනීම සඳහා අන්ත දුක් ගැහැට විඳීමින් වසර ගණන් සිරගෙවල්වල අනන්ත දුක් විඳ ගාන්ධිතුමා ඉන්දීය විමුක්ති සටනේ ප්‍රධානියා ලෙස කැපී පෙනුණි.භාරත දේශයේ නැතහොත් ඉන්දිය භූමියේ බිහිවුණු ශ්‍රේෂ්ඨ පුත්‍ර රත්නය ලෙස අදත් අප සලකෙන්නේ සිදුහත් ගෞතම බුදුරජාණන් වහන්සේය. මෙයට අමතරව අසෝක අධිරාජ්‍යයා ද ඉන්දීය නිදහස් ව්‍යායාමයේ ප්‍රමුඛයා වූ මහත්මා ගාන්ධි ද ඉන්දීය භූමියේ බිහි වුණු විරෝදාර උතුම් පුත්‍ර රත්නයන් ලෙස අදත් පිදුම් ලබති.මොහාන්දාස් කරම්චාන්ද් ගාන්ධි සත්වන වියට පා තබන වකවානුවේදී කබා ගාන්ධි තමන්ගේ වාස භූමිය වෙනස් කළේය. කබා ගාන්ධි තම දූ දරුවන් සමග පොර්බන්දර් ගමෙන් පිටත්ව රාජ්කොට් හි පදිංචියට පැමිණියහ. ගාන්ධිවරුන් වෛශණ ආගම ඇදවූහ. සාමකාමී පිරිසකි. ආගම දහමටත්, ජනතාවටත් ආදරය කළහ. ජනතාව ද ආදරය කළේය.එම්. කේ. ගාන්ධි අධ්‍යාපනය ලැබුවේ රජ්කෝට් හි මහා විදුහලේය දොරාබීජි ඉඩ්‍රජ්ජි ගිමී එම විදුහලේ මුල් ගුරුවරයා විය. හේ අති දක්ෂ ගුරුවරයෙකි. විනය පිළිබඳ දැඩි අවධානයක් ඔහු යොමු කළ අයෙකි. ක්‍රිකට්, ජිම්නාස්ටික් ආදී ක්‍රීඩා අනිවාර්ය කළේය. එහෙත් ගාන්ධි සිසුවා ක්‍රීඩාවලට කැමැත්තක් නොදැක්වීය. ඉංග්‍රීසි, සංස්කෘත භාෂා හා ගණිතයට අසීමිත කැමැත්තක් දැක්වුවේය. වර්ෂ 1887 දී මැට්රිකියුලේෂන් විභාගය සමත් වීමෙන් පසුව සුප්‍රසිද්ධ සමල්දාස් විදුහලට බැඳුණි.එදා ඉන්දීය සමාජ ක්‍රමයට සංස්කෘතීන්ට අනුව ළමා විවාහ දක්නට ලැබුණි. වයස අවුරුදු 13 දී කුඩා මොහාන්දාස් කරම්චාන්ද ගාන්ධි තම සහකාරිය ලෙස තෝරා ගත්තේ කුස්තුරිබායි යන කුඩා දැරියයි . ගාන්ධිගේ වයස අවුරුදු 16 වන විට තම පියා වූ කබා ගාන්ධි මිය ගියේය. එම සිද්ධිය මුළු පවුලටම අභියෝගයක් විය.කුඩා කල පටන්ම අතිවිශේෂ ගති ලක්ෂණ පෙන්නුම් කළ ගාන්ධි අධ්‍යාත්මික ගුණ වගාවෙන් ඉහළ තලයකට පිවිසි සත්‍යය, මෛත්‍රීය කරුණාව යන උතුම් ලක්ෂණ පුරුදු පුහුණු කිරීමට කැපවූවෙක් විය. නායකත්ව ලක්ෂණ කුඩා කළ පටන් හේ පෙන්නුම් කළේය.වර්ෂ 1887 දී පළමුවන පාසල් වාරයේදීම පාසලෙන් ඉවත් වුණු ගාන්ධි තම පවුලේ ඉතා කිට්ටු ඥාාතීන් දෙදෙනෙක් වූ ජොස්හීජි බෙචාර්ජි ස්වාමි යටතේ තම මෑණියන්ගේ අවවාද අනුශාසනා යටතේ හැදී වැඩුණේය. මුල පටන්ම ඉගෙනීමට දක්ෂයෙක් වූ ගාන්ධි තම ඥාාතීන්ගේ අවසරය හා ආශිර්වාදය මත රාජ්කොට්හි සිට එංගලන්තය බලා පිටත්ව ගියේ උසස් අධ්‍යාපනය ලැබීමටය. එවිට ඔහු 18 වන වියේ තරුණයෙකි.එංගලන්තයේදී නීතිය හදාරා හේ එංගලන්තයේ නීති විභාගය සමත්ව නීතිඥයෙක් බවට පත් විය. එංගලන්ත උසාවිවල නඩුවලට පෙනී සිටියේය. අනාගතයේ නායකත්වය උදෙසා පෙරුම් පුරන වකවානුවකි එය. බ්‍රිතාන්‍යයේදී සුදු ජාතිකයන්ගේ තාඩන, පීඩන, ආදියට ලක්වන කළු ජාතිකයන්, විශේෂයෙන්ම ඉන්දීය හා ආසියානු ජාතිකයන් මුහුණ දෙන දුෂ්කරතා ගාන්ධිතුමා මේ වකවානුව තුළ සියැසින්ම දුටුවේය. බ්‍රිතාන්‍යයන් පිළිබඳ දැඩි කලකිරීමක් ඔහු තුළ ඇති විය. මේ හේතුව නිසා ගාන්ධි යළි ඉන්දියාවට පැමිණියේය.ඉන්දියාවේ ටික කලක් ගත කළ ගාන්ධිතුමා 1830 අප්‍රේල් මාසයේදී සිය බිරිඳ හා දරුවා කැටුව දකුණු අප්‍රිකාව බලා පිටත්ව ගියේය. වර්ණ භේදය කළු - සුදු ජාතින් අතර භේදය ඉතා ඉහළ මට්ටමක පැවැති දකුණු අප්‍රිකාවට පැමිණි ගමන ප්‍රධාන වශයෙන් ඔහුගේ සටන්කාමීත්වයට පන්නරය ලබා දුන්න අවස්ථාව ලෙස පැහැදිලි විය. දකුණු අප්‍රිකාවේ වෙසෙන කළු ජාතිකයන්, ආසියානුවන් වහලුන් ලෙස සැලකීම, දකුණු අප්‍රිකානු සුද්දන්ගේ සිරිත බවට පත් විය.දකුණු අප්‍රිකාවේ වෙසෙන ඉන්දියානු ජාතිකයන් හා ආසියානු ජාතිකයන්ගේ පිටට වැඩි බදු බරක් පැටවූ දකුණු අප්‍රිකානු සුද්දන් කළු ජාතීන්ට විවිධ තහංචි පැනවූහ. වරක් නීතිඥයෙක් වූ ගාන්ධිතුමා දුම්රියේ දෙවන පන්තියෙන් තුන්වන පන්තියට ඇද දැමූ අතර පසුව ළඟම අති දුම්රිය ස්ථානයේදී ඔහුව දුම්රියෙන් ඇද දැමූහ. ඉන්දීය ජාතිකයන් වෙනුවෙන් නඩුවලට පෙනී සිටිය ගාන්ධිතුමාට පැහැදිලිව දැනුන කරුණක් වූයේ නිදහසේ වටිනාකමයි.ප්‍රිටෝරියා, ඩර්බන්, පීටර්මරිට්ස්බර්ග, කේප්ටවුන් ආදි ස්ථානවලදී කළු ජාතිකයන් මුහුණ පාන අතවර හේ සියැසින් දුටුවේය. ඉන්දීය දරුවන්ට සුදු ජාතික දරුවන් යන පාසල් තහනම් විය. පසුව ගාන්ධි යළිත් ඉන්දියාව බලා පැමිණියේය.බ්‍රිතාන්‍යයන්ගේ පයට යටවී තැලී පොඩිවී සිටින ඉන්දීය ජාතිකයන්ට විමුක්තිය හා නිදහස ලබාදීමේ මහා සත්කාරය ගාන්ධි ඇරඹුවේය.නායකයෙක් වන්නට නම් එකි නායකත්වය පසු පස ගමන්කරන පිරිසක් අවශ්‍යය. ගාන්ධි වටා ලක්ෂ සංඛ්‍යාත ජනතාවක් එක් රොක් වූහ. ඔහුගේ ප්‍රධාන අවිය වූයේ අවිහිංසාවයි. බ්‍රිතාන්‍ය පාලනයට එරෙහිව නිදහස් සටන ගාන්ධිතුමා ඇරඹීය. ගාන්ධිතුමා ජවහල්ලාල් නේරු ආදි ඉන්දිය ජන නායකයන් හා අනුගාමිකයන් බ්‍රිතාන්‍යය පාලනය යටතේ අනන්ත අප්‍රමාණ දුක් විඳි අතර වසර ගණනක් සිරගෙවල් වල සිරකොට තැබීය.ඉන්දීය නිදහස ඔවුන් ලබා ගත්තේ ජනතාවගේ ලේ දුක් අෙඳීනා දහඩිය මත දියත් කළ අවිහිංසාවාදී සටන් මගිනි. මෙයට මූලිකත්වය සැපයුවේ උපැස් යුවළක් පැළඳි කෙසග සිරුරකින් යුත් ප්‍රතාපවත් නායකයා වූ මහත්මා ගාන්ධිය. ඉන්දීය ජනතාව ඔහු ඇමතුවේ ‘බාපු’ නම් ආදර නාමයෙනි. අති විශාල ඉන්දීය භූමිය පුරා සැරිසරමින් ඉන්දීය ජනතාවට නිදහස් ගමන් වටිනාකම පහදා දුන් ගාන්ධිතුමා ඉතා විශිෂ්ට ගණයේ අධ්‍යාපනඥයෙක් ද විය.අධ්‍යාපන විද්‍යාවේ සඳහන් වන්නා වූ ගාන්ධි අධ්‍යාපනය – ගත - සිත – හදවත නංවන අධ්‍යාපන ක්‍රමය ලොවට හදුන්වාදීමේ ගෞරවය ද හිමිවන්නේ ගාන්ධිතුමාටය.ඉන්දිය ජනතාවට ඉතා අධික බදු බර පැටවීමට ඉන්දියාව පාලනය කළ බ්‍රිතාන්‍ය පාලකයන් කටයුතු කළේය. ඉන්දියානුවන්ට ලුණු නිෂ්පාදනය කිරීම සඳහා බද්දක් ගෙවන්නට සිදු විය. මෙයට විරෝධය දැක්වීම පිණිස ගාන්ධිතුමා සැතපුම් 241 ක පාගමනක් පිළියෙළ කළේය. 1930 අප්‍රේල් 5 වනදා අහමදාබාද් සිට ඩන්ඩි දක්වා වූ ගමනට ලක්ෂ සංඛ්‍යාත පිරිසක් සහභාගි වුණු අතර මෙම පා ගමනින් පසුව ගාන්ධි ඇතුළු නායකයන් සිරිගත කරන ලදී.ගාන්ධි ආදර්ශමත් නායකයෙක් විය. හේ අවංක විය. ගරුත්වයෙන් කටයුතුª කළේය. නේරු, ගොකලේ, සරෝජිනි, නායිද මහත්මිය, සුබාස් චන්ද්‍රබෝස්, රාජේන්ද්‍ර ප්‍රසාද්, සර්වපල්ලි රාධක්‍රෂ්ණා වැන්නවුන් ඇතුළු කොන්ග්‍රස් පක්ෂය, ගාන්ධිගේ අවිහිංසාවාදි නිදහස් සටන පණ ගැන්වූ ප්‍රධාන නායකයන් වූහ.ගාන්ධි, මස්, මාංශ අනුභව කළේ නැත. ඔහු එළවළු, පලා වර්ග හා පලතුරු හා කිරි ආහාරයට ගත්තේය. තම දරුවා වූ මනිලාල්, ටයිෆොයිඩ් රෝගය වැලඳුනු විට දුර්වල තත්ත්වයෙන් පසුවුනු බැවින් මස් වර්ග අනුභව කරන ලෙසට වෛද්‍යවරුන් උපදෙස් දුන්න ද ගාන්ධි තම දරුවාට ඒවා අනුභව කරන්නට අවසර දුන්නේ නැත. එළවළු පලතුරු කිරි කෑමට බීමට දුන්නේය. වරක් තම බිරිඳ අසනීප වුණු අවස්ථාවකදී ද මස් වර්ග අනුභව කරන්නට අවසර දුන්නේ නැත.නායකයෙක් සතු සියලු ගති ලක්ෂණ ගාන්ධි සතු විය. හේ උපන් නායකයෙකි. ආදර්ශමත් නායකයෙකි. ඉන්දිය නිදහස් සටනේදී දේශීය ඬෂ්පාදන තුළින් ආර්ථික තත්ත්වය නංවාලීමට අදාළ වැදගත් තීරණ එතුමා ගත්තේය. දේශීය වශයෙන් නිෂ්පාදනය කරන ලද ඇඳුම් අඳින්නට ඉන්දීය ජාතිකයන්ට උපදෙස් දුන්නේය. මේ හේතුව නිසා එංගලන්තයේ ඇඳුම් නිෂ්පාදනය අඩාල විය. ගාන්ධි ස්වදේශීය නිෂ්පාදනයක් වන ‘දෝතිය’ ඇන්දේය.1947 පෙබරවාරියේදී චර්චිල්ගේ කොන්සර්වේටිව් පක්ෂය පරදා ක්ලෙමස්ට් ඇට්ලිගේ කම්කරු පක්ෂය බලයට පත්වීමත් සමග ඉන්දියාව ශ්‍රී ලංකාව ඇතුළු ආසියාවේ රටවල් කීපයකට නිදහස් අරුණලු පතිත වන්නට පටන් ගත්තේය. 1947 ජුනි 15 වනදා ඉන්දිය කොන්ග්‍රස් පක්ෂය ඉන්දිය නිදහසට අදාළ මවුන්ට්බැටන් සැලැස්ම පිළිගත්තේය.වර්ෂ 1947 ජුනි 15 වනදා ඉන්දියාවට නිදහස ලබා ගැනීමට අදාළව එංගලන්තය ඉදිරිපත් කළ මවුන්ට්බැටන් සැලැස්මට ඉන්දිය කොන්ග්‍රස් අනුමැතිය ලබා දුන්නේය. මේ අනුව 1947 අගෝස්තු 15 වනදා භාරත දේශයේ ඉන්දියාව නිදහස ලබා ගත්තේය.වෙනදා මෙන්ම 1948 ජනවාරි 30 වන දා හිරු උදා විය. ආගම, දහමට, සතා, සිවුපාවාට, මනුෂ්‍ය සංහතියට හදවතින්ම ආදරය කළ මහත්මා ගාන්ධි තුමා සුපුරුදු පරිදිම එදා උදෑසන කුටියට ගොස් ආගම සිහි කරමින් යාඥාාවේ යෙදී සිටියේය.මෙම යාඥාාවට සහභාගි වූ මාරවේෂයෙන් යුක්ත නතු රාම් ගොඩාසේ නම් සාහසිකයාගේ පිස්තෝලයෙන් පිට පිට උණ්ඩ පිට විය. කෙසඟ සිරුරකින් යුත් මේ ඔදවත් තෙදවත් අවංක නායකයාගේ සිරුරෙන් ලේ ගලා ගියේය. වෙඩි වැදුණු ගාන්ධිතුමා සදහටම දෙනෙත් පියා ගත්තේය.1869 ඔක්තෝබර් 02 වනදා උපත ලද මොහාන්දාස් කරච්චාන්ද් ගාන්ධි 1948 ජනවාරි 30 වනදා තම මව් බිම වෙනුවෙන් උත්කෘෂ්ට සේවයක් කොට සදහටම දෙනෙත් පියා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=f1010025</link>
    <topic>ශ්‍රී ලංකා - චීන සබඳකමේ සැඟවුණු සැබෑ කතාව...</topic>
    <author>නීතිඥ ආනන්ද ගුණතිලක ශ්‍රී ලංකා - චීන මිත්‍ර සංගමයේ සභාපති</author>
    <content>ශ්‍රීලංකාවේ ජාත්‍යන්තර මිත්‍රයන් අතුරින් ඉහළම තැන අද හිමිව ඇත්තේ, චීන මහජන සමූහාණ්ඩුවට ය.එක්සත් ජාතීන්ගේ සංවිධානයේ අපගේ නිරන්තර ආරක්ෂකයා චීනයයි. ත්‍රස්තවාදය පරාජය කළ යුද්ධයේ දී වඩාත්ම ආධාර කෙළේ චීනයයි. වත්මන් සංවර්ධන ව්‍යාපෘතීන්ට පුළුල් ම දායකත්වයක් සපයන්නේ චීනයයි. එහෙයින් ජනාධිපති මහින්ද රාජපක්ෂ යුගය ශ්‍රී ලංකා - චීන සබඳතාවයන්හි උසස් ම අදියර සනිටුහන් කරලයි.මේ ඕපපාතික තත්ත්වයක් නොවේ.“ළිඳකින් වතුර බොන විට ඒ ළිඳ කැපුවේ කවුදැයි අමතක නොකළ යුතු ය” යි චීන නායක ඩෙං ශියාඩ් පිං 1974 එ. ජා. මහාමණ්ඩලය අමතා කීවේ ජාත්‍යන්තර මිත්‍රත්වයේ පියැගට සිහි කරමිනි. එහෙන් ශ්‍රී ලංකා - චීන මිතු දහමේ පුරෝගාමීන් සිහිපත් කරලීමට මීට වඩා සුදුසු මොහොතක් නොමැත.පාහියන් හිමි ආගමනය ද ඇතුළු ඓතිහාසික සිද්ධීන්ට අනතුරුව, ශ්‍රී ලංකා - චීන සබඳතා අඛණ්ඩව වර්ධනය වූයේ, 1949 චීන විප්ලවය ජය ගත් පසුව ය. රාජ්‍ය තාන්ත්‍රික, දේශපාලන අන්තර් පාක්ෂික හා දෙරටේ ජනතාවත් අතර නම් තුන් ආකාර විදේශ සම්බන්ධතා මහජන චීනය ක්‍රියාත්මක කරයි.1949 වන විට සෝවියට් රුසියාවේ මොස්කව් නුවර මූලස්ථාන කර පිහිටුවා තිබූ “කොමියුනිස්ට් තොරතුරු කාර්යාංශය” හරහා ලංකා කොමියුනිස්ට් පක්ෂයත් චීන කොමියුනිස්ට් පක්ෂයත් අන්තර් පාක්ෂික සබඳතා ගොඩනඟා ගෙන තිබිණි. එහෙයින් කොමියුනිස්ට් පක්ෂයේ රතු හමුදාව නැන්ජිං අගනුවර බලා පැමිණි ජයග්‍රාහි ගමනේ සෑම අදියරක් ම 1948 - 49 වර්ෂවල ලංකා කොමියුනිස්ට් පක්ෂයේ “මව්බිම” පත්‍රයේ පිටු පුරා පළ කර ඇති සැටි අද එකී පිටපත් සුරක්ෂිතව ඇති බව ජාතික ලේඛනාගාරයේ දී දැක ගත හැකි ය.විප්ලවයෙන් උපන් චීන මහජන සමූහාණ්ඩුව රාජ්‍යයක් වශයෙන් ලංකා ආණ්ඩුව පිළිගත්තේ 1950 ජනවාරි 06 වැනිදා ය. ඊළඟට කළ යුතුව තිබුණේ දෙරටේ සංස්කෘතික වාණිජ, ආර්ථික සහ තානාපති සබඳතා ඇති කරලීමයි. බ්‍රිතාන්‍යය අනුගමනය කරමින් එහි විදේශ ප්‍රතිපත්ති අනුව යමින් චීන නව රාජ්‍යය පිළිගත්තා මිස ඉන් ඔබ්බට යෑමට 1950දී මෙරට පාලනය කළ එක්සත් ජාතික පක්ෂ ආණ්ඩුවට අවශ්‍ය නොවී ය. එහෙයින් ඒ සඳහා ආණ්ඩුවට බල කිරීමේ පුළුල් ජනතා ව්‍යාපාරයක් අවශ්‍ය වූයේ ය. ශ්‍රී ලංකාවේ ජනතාවට මහජන චීනය හඳුන්වා දීමේ ප්‍රචාරක හා සංවිධාන ක්‍රියාවලිය ආරම්භ කෙළේ ශ්‍රී ලංකාවේ කොමියුනිස්ට් පක්ෂය විසින් බව කිසිවෙකුට වසන් කළ නොහැක.“මව්බිම” පත්‍රයෙන් හා උඩකැන්දවල සරණංකර හිමියන් සංස්කරණය කළ “නවලෝකය” සඟරාවෙන් දියත් කළ මේ ප්‍රචාරක ව්‍යාපාරය සමඟ එදා ශත 50කට මිල කළ “පීකිං පණිවිඩය” නම් පිටු 130ක පොතක් කොමියුනිස්ට් පක්ෂයේ ලංකා කම්කරු සමිති සම්මේලනය විසින් 1950 දී පළ කරන ලදී. ඊළඟ පියවර වූයේ, මේ ප්‍රචාරයෙන් එකට එකතු වන චීනයේ මිත්‍රයන් උදෙසා සංවිධානයක් ගොඩනැඟීම ය. ඊට පුරෝගාමී වූ නායිකාව වූයේ, කොමියුනිස්ට් පක්ෂයට හිතවත් උගත් බුද්ධිමත් සුප්‍රකට ලේඛිකාවක් වූ තේජා ගුණවර්ධන මහත්මියයි.වත්මන් ශ්‍රී ලංකා - චීන මිත සංගමයේ ආරම්භක බීජාංකුරය වූ “ලංකා - චීන මිත්‍ර සමිතිය” 1950 වසරේ අග භාගයේ ආරම්භ කෙළේ ලංකා කොමියුනිස්ට් පක්ෂය සහ තේජා ගුණවර්ධන මහත්මිය විසිනි. පක්ෂයේ මධ්‍යම කාරක සභිකයෙකු වූ පේරාදෙණිය විශ්වවිද්‍යාලයේ ආර්ථික විද්‍යා ආචාර්ය ජී. වී. එස් ද සිල්වා මහතා “ලංකා - චීන මිත්‍ර සමිතියේ” ලේකම්වරයා වූයේ ය. එවකට කොමියුනිස්ට් පක්ෂය සමඟ සන්ධාන ගතව සිටි විප්ලකාරී සම සමාජ පක්ෂයේ නායිකාවක වූ පාර්ලිමේන්තු මන්ත්‍රීනි කුසුමා ගුණවර්ධන මහත්මිය සභාපති ධුරයට පත් කර ගන්නා ලදී.ඒ සමිතිය අසාර්ථක වූ හෙයින් එය සමස්ත ප්‍රතිසංවිධානයකට බඳුන්කර එම ව්‍යාපාරයේ සැබෑ නායිකාව වූ තේජා ගුණවර්ධන මහත්මියගේ සභාපතිත්වයෙන් “ලංකා චීන මිත්‍ර සංගමය” 1952 සැප්තැම්බර් 22 වැනි සඳුදා වෛද්‍ය කුමාරන් රත්නම් මහතාගේ නිවසේ දී පිහිටුවා ගන්නා ලදී.1952 මෙරට ආර්ථික අර්බුදයකට මුහුණ පා සිටි අවධියකි. අපේ රබර් ලෝක වෙළෙඳපොළේ විකුණාගත නොහැකි විය. හාල් මිල ඉහළ යෑමෙන් ලංකාවට සහල් ප්‍රශ්නයක් ඇති විය.මේ අර්බුදයෙන් ගොඩ ඒමට “අපේ රබර් චීනයට දි චීන හාල් අපට ලබාගත යුතු ය යන ව්‍යාපාරය” ලංකා - චීන මිත්‍ර සංගමය හා කොමියුනිස්ට් පක්ෂය විසින් දියත් කරන ලද්දේ මේ වකවානුවේ දී ය. මේ ව්‍යාපාරයේ ප්‍රමුඛත්වයක් ගත්තේ උඩකන්දවල සරණංකර හිමියන්ය. තම “නවලෝකය” සඟරාවේ විශේෂ කලාපයක් ඒ සඳහා පළ කොට එය ප්‍රචාරය කරන ලද්දේ “චීන හාල්” යන මාතෘකාවෙන් දැන්වීමක් “මව්බිම” පත්‍රයේ පළ කිරීමෙනි.රට පුරා චීන හාල් ඉල්ලමින් ආහාර මිල වැඩි කිරීමට විරුද්ධ රැස්වීම් පැවැත්විණි. 1952 සැප්තැම්බර් මස තල්පාවිල ශීලවංශ හිමියන් ප්‍රමුඛ වූ පෑලියගොඩ රැස්වීම මේ අතර කැපී පෙණිනි. එ. ජා. ප කැබිනට් මණ්ඩලය තුළ මුදල් ඇමැති ජේ. ආර්. ජයවර්ධන මහතා චීන හාල් යෝජනාවට විරුද්ධ වුවද වෙළෙඳ ඇමැති ආර්. ජී. සේනානායක මහතා රටපුරා පැතිරෙන මහජන මතය වෙනුවෙන් සටන් කෙළේ ය. 1952 දෙසැම්බර් 18 දා ලංකා - චීන, රබර් - හාල් ගිවිසුම පිකිං නුවර දී අත්සන් කිරීමට දෙරටේ රාජ්‍ය මට්ටමේ ද්විපාර්ශ්වික වාණිජ ආර්ථික සබඳතා ඇති වූයේ චීන මිත්‍රයන් රටපුරා දියත් කළ දැවැන්ත බහුජන ව්‍යාපාරය නිසා බව සහතිකය !රබර් - හාල් ගිවිසුමෙන් උද්දාම වූ චීනයේ ශ්‍රී ලංකා මිත්‍රයන් තම ඊළඟ සටන් පාඨය කර ගත්තේ වහාම දෙරට අතර තානාපති සබඳතා ඇති කිරීමේ අවශ්‍යතාවයය. 1952 සිට 1957 දක්වා මේ සඳහා අඛණ්ඩ බහුජන ව්‍යාපාරයක් ගෙන යන ලදී. ලංකා - චීන මිත්‍ර සංගමය දියත් කළ මේ ව්‍යාපාරයට ලංකා කොමියුනිස්ට් පක්ෂය ප්‍රමුඛ සමස්ත වාමාංශික බලවේග ද එකල ළදරු වියේ වූ ශ්‍රී ලංකා නිදහස් පක්ෂය ද භික්ෂූන්, උගතුන් හා කලාකාරයන් ද එක්ව සිටියහ.සමාජවාදී රටවල් සමඟ තානාපති සබඳතා ඇති කිරීමට එස්. ඩබ්ලිව්. ආර්. ඩී. බණ්ඩාරනායක මහතා ප්‍රතිඥා දීමෙන් පසු මේ ව්‍යාපාරය බණ්ඩාරනායක අගමැති කිරීමේ ක්‍රියාදාමයක් බවට පත්විය. උඩකැන්දවල සරණංකර හිමි, නාත්තන්ඩියේ පඤ්ඤාකර හිමි, බඹරැන්දේ සිරිසීවලී හිමි, තල්පාවිල ශීලවංශ හිමි, බී. නාරද හිමි, තේජා ගුණවර්ධන හා භද්‍රා ගුණතිලක මහත්මියන්, ආනන්ද කුමාර, සුධර්මන් ද සිල්වා ධර්මවර්ධන, ජී. වී. එස් ද සිල්වා මහතුන් ද මේ ව්‍යාපාරයේ පෙරමුණ ගත් චීන මිත්‍රයෝ වූහ.1956 අපේ‍්‍රල් 12 දා අගමැති ධුරයේ වැඩ භාරගත් ජයග්‍රාහී බණ්ඩාරනායක මහතා මාස නමයක් තුළ දී චීන මිත්‍රයන්ට දුන් පොරොන්දුව ඉටු කෙළේ ය. චීන අගමැති චෞ එන් ලායි 1957 ජනවාරි 31 දා ලංකාවට පැමිණියේ තානාපති සබඳතා ගිවිසුමට අස්සන් තැබීම උදෙසා ය. මේ ඓතිහාසික අවස්ථාව සමරමින් ලංකා - චීන මිත්‍ර සංගමය කොළඹ නව නගර ශාලාවේ දී පැවැත් වූ උත්සව රැස්වීම අමතා බණ්ඩාරනායක - චෞ එන් ලායි අගමැතිවරුන් දෙදෙනාම කතා කිරීම අතිවිශේෂ ඓතිහාසික සිද්ධියක් වුයේ ය.බණ්ඩාරනායක මහතා ඇවෑමෙන් සිරිමාවෝ බණ්ඩාරනායක අගමැතිනියට එකතු වූ චීන මිත්‍රයෝ 1965 මැතිවරණයේ දී රට පුරා සක්‍රීය දේශපාලන ව්‍යාපාරයක් ගෙන ගියෝ ය. මිත්‍ර සංගමයේ ක්‍රියාශීලී සාමාජිකයන් ගණනාවක් ම 1965 දී ශ්‍රී. ල. නි. ප ප්‍රමුඛ සමඟි පෙරමුණේ අපේක්ෂකයෝ වූහ.මිත්‍ර සංගමයේ මහනුවර, ගාල්ල, කෑගල්ල, යාපනය, අනුරාධපුරය, ශාඛා ද තේජා ගුණවර්ධන, ආනන්ද කුමාර, සුධර්මන් ද සිල්වා ධර්මවර්ධන, භද්‍රා ගුණතිලක යසා ද ලැනරෝල් රත්න දේශප්‍රිය සේනානායක සහ තවත් නායකයෝ ද අගමැතිනියගේ ජයග්‍රහණය උදෙසා නිදි නොලැබ වෙහෙස නොබලා වැඩ කළෝ ය.එහෙයින් අගමැතිනිය පරාජය වී 1965 මාර්තු 22 දා බලයට පත් වූ එ. ජා. ප ප්‍රමුඛ හවුල් ආණ්ඩුව 1965 වර්ෂය පුරාම චීනයටත් චීන මිත්‍රයන්ටත් පහර ගසන්නට පටන් ගත්තේ ය. රත්න දේශප්‍රිය සේනානායක මහතා බොරු නඩුවකට පටලන ලදී. එ. ජා. ප ආණ්ඩුවේ ප්‍රචාරක යන්ත්‍රය චීන ජාතිකයන් දෙදෙනෙකුගෙන් අගමැති ඩඩ්ලි සේනානායක මහතාට හානියක් වීමට ඉඩ ඇතැයි ඡායාරූප කතාවක් ගෙතීම නිසා පරම්පරා ගණනක් මේ රටේ වාසය කළ දේශීය චීන ජාතිකයන්ට භීම සමයක් උදා වූයේ ය.රාජ්‍ය තාන්ත්‍රික මට්ටමෙන් චීන තානාපති කාර්යාලයට එවා තිබූ මාඕ සේතුං ලාංඡන මාඕ උධෘත සහිත “පුංචි රතු පොත” වෙනත් චීන පොත් පත් හා ජනප්‍රිය චීන සඟරා රේගුවේ රඳව තැබීමට එ. ජා. ප ආණ්ඩුවට කටයුතු කෙළේ ය.ලංකා - චීන මිත්‍ර සංගමයට අයත් වූ ප්‍රජා මුද්‍රණාලය හා ප්‍රජා පොත් හල ආනන්ද කුමාර හා සුධර්මන් ද සිල්වා ධර්මවර්ධන මහතුන් විසින් පාලනය කරන ලද හෙයින් ඔවුන්ට ද නොයෙක් කරදර බාධක ඇති කරන ලදී.තානාපති සබඳතා ඇති කළ දින සිට මේ දක්වා මේ රටේ ආණ්ඩුවක් ප්‍රසිද්ධියේ චීන විරෝධී ප්‍රචාරක ප්‍රහාරයක් මුදාහල එකම යුගය 1965 / 66 කාලය විය.දත් බඳින, හෝටල් කරන, දේශීය චීන ජාතිකයන් පවා ආරක්ෂා කරමින්, චීන ප්‍රකාශන රේගුවෙන් මුදා ගැනීම උදෙසා දිවා රාත්‍රි ක්‍රියා කරමින්, ආණ්ඩුවේ චීන විරෝධී ප්‍රචාරයට හා ප්‍රහාරයට විරුද්ධව නොසැලී ඩ්න මිත්‍රයන් වෙනුවෙන් නායකත්වය දුන්නේ තේජා ගුණවර්ධන, ආනන්ද කුමාර හා සුධර්මන් ද සිල්වා ධර්මවර්ධන නම් සුවිශේෂ පුද්ගලයන් තිදෙනා විසිනි.1959 මාර්තු ටිබෙට් කැරැල්ල අවස්ථාවේ දී ද, 1963 ඉන්දු - චීන දේශ සීමා යුද්ධය කාලයේ ද එ. ජා. ප යට පක්ෂපාත චීන විරෝධීන්ද, ප්‍රතිගාමී ආගමික හා සුළු ජාතික කොටස් ද චීන විරෝධයක් අවුලුවා ලීමට උත්සාහ කළ ද, බණ්ඩාරනායක අගමැතිනිය හා ශ්‍රී. ල. නි. ප ආණ්ඩු ඊට අනුබල දුන්නේ නැත.1971 කැරැල්ලේ දී ද මේ චීන විරෝධය ඇතැම් දේශපාලන බලවේග හා පොලිස් නිලධාරින් ක්‍රියාත්මක කළ නමුදු, අගමැතිනිය හා හැකි පමණ සම්බන්ධතා පවත්වමින් ඊට එරෙහිව දිවා රෑ වෙහෙස වූ තේජා ගුණවර්ධන මහත්මිය හා සුධර්මන් ද සිල්වා ධර්මවර්ධන මහතා චීන මිත්‍රයන් රැක ගැනීමට ක්‍රියා කළෝ ය.කරුණාසේන ජයලත්, ධර්මසිරි ජයකොඩි, සහාචාර්ය පුෂ්පකුමාර පේ‍්‍රමරත්න, නීතිඥ කල්‍යානන්ද තිරාණගම හා මා ඇතුළු හිර භාරයට ගන්නා ලද චීන මිත්‍රයන් වෙනුවෙන් සටන් කිරීමේ උපහාරය තේජාව හා සුධර්මන්ට සදා කාලිකව හිමි ය.අගමැති චෞඑන්ලායි 1971 කැරැල්ල හෙළා දැක, ශ්‍රී ලංකාවට ආධාර දීමෙන් 1971 දී චීන විරෝධීන්ව පසු බැසීමට සිදුවිය. 1971 දී එ. ජා. සංවිධානය තුළ චීනයට නිත්‍ය නියෝජිත භාවය ලැබීමට ලංකා රජය පූර්ණ සහාය දුන් අතර, මෙරට චීන මිත්‍රයන් ඒ සඳහා රට තුළ කළ ප්‍රචාරයන් ලංකා ආණ්ඩුවට බල පෑ බව සහතික ය.1977 පසු එක්සත් ජාතික පක්ෂ ආණ්ඩුව ද, චීනයට හිතවත් පිිළිවෙතක් අනුගමනය කළා පමණක් නොව සැලැසුම් ක්‍රියාත්මක කිරීමේ අමාත්‍යාංශය තුළ දීම 1981 සිට නිල අස්සනින් රැස්වීමක් කැඳවූ එහි ලේකම්වරයා චීනයට මිත්‍ර වූ සංවිධානයක් ආරම්භ කෙළේ ය.මේ ඔක්තෝබර් 01 දා චීනය 61 වන ජාතික දිනය සමරන විට ශ්‍රී ලංකාවේ ජනතාව ද, රජය හා ආණ්ඩුව ද, විපක්ෂය ද, සියලු බෞද්ධ හා අන්‍යාගාමික බලවේගද චීනයට සුබ පතන්නේ දුෂ්කර දීර්ඝ ගමනක ජයග්‍රාහී හිනි පෙතට ලංවීම සනිටුහන් කරමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>02</day>
    </date>
    <link>http://www.dinamina.lk/2010/10/02/_art.asp?fn=f1010023</link>
    <topic>ශ්‍රී ලංකාවේ දරුවන්ගේ අනාගතයවෙනුවෙන් පෙළගැසෙමු</topic>
    <author>කේ. පී. ඇන්ටනි සිල්වා ප්‍රාදේශීය සභා මන්ත්‍රී බේරුවල</author>
    <content>ශ්‍රීලංකාව මව්බිම කර ගත් දරුවන්ගේ අනාගතය ගැන කතා කළ යුත්තේ ඔක්තෝබර් 01 වැනිදා පමණක් නොවේ. පවුලක ද, රටක ද, ලෝකයේ ද, අනාගතය දරුවන් බව උතුම් වූ බෞද්ධ දර්ශනය තුළ, කිතුනු විශ්වාසය තුළ පමණක් නොව අනිකුත් දහම් පණිවුඩ හරහා ද අප අවබෝධ කොට ගෙන ඇත. එහෙත් අභාග්‍ය වන්නේ එය මූලික කොට රට තුළ ක්‍රියාකරන්නේ ද යන්නයි. පළමුව අප අවධානය යොමු විය යුත්තේ ජනගහනයෙන් අති බහුතරයක් වන ශිෂ්‍ය පරපුර කෙරෙහිය.ඔවුනට සමානව අධ්‍යාපන පහසුකම් සහිතව ඉගෙනීමේ කටයුතු කරගෙන යන්නට හැකියාව ඇද්ද? කොටසකට නැත යන්න සඳහන් කළ හැකිය. අගනගරය ප්‍රධාන දිවයිනේ පිහිටා ඇති සුපිරි පාසල්වලට රාජ්‍ය හා රාජ්‍ය නොවන සම්පත් ලැබෙන තරමට සම්පත්වලින් අතිශය හීන වූ ග්‍රාමීය පාසල් කොපමණ ඇද්ද? වැසී යන ග්‍රාමීය පාසල් කෙරෙහි අපගේ අවධානය යොමු කළ යුතුව ඇත. නිදහස් අධ්‍යාපනය රටට දායාද කළ සී. ඩබ්. ඩබ්. කන්නන්ගර මැතිතුමා ජීවත්වූ එම ක්‍රියාවලියට පණපොවන්නට ජනවරම ලද කළුතර දිසාවේ ග්‍රාමීය පාසල් කීයක් පසුගිය කාලවකවානු තුළ වසා දමා ඇද්ද? දරුවන් වෙනුවෙන් හඬ නඟන්නන් මේවා ගැන අවධානය යොමු කොට ඇත්නම් මෙලෙස සිදුවේද?යුද්ධය නිමා විය. යුද්ධයට මැදි වූ දරුවන්ගේ අධ්‍යාපනික කටයුතු සාර්ථකව ඉදිරියට යන්නට මඟ සැලසීම අපගේ යුතුකමකි. පියා/ මව දෙදෙනාම හෝ මින් එක් අයෙකු නොමැති බිහිසුනු වෙඩි හඬ අත්දැක ඇති මේ දරුවන්ට අධ්‍යාපනයේ හොඳම දේ දායාද කිරීම තුළින් ජාතික සමඟියට ඉහළම දායකත්වය ලබාගත හැකිය.අද අප මව්බිම තුළ ඇති තවත් උග්‍ර වූ ප්‍රශ්නයක් නම් මව මූලික වූ පවුල් ය. ත්‍රස්තවාදය, යුද්ධය, සුනාමිය හෝ වෙනත් හේතු මත රටකට ඔරොත්තු නොදෙන තරම් මෙවැනි පවුල් අපට දායාද කර ඇත. එම පවුල් ද තම ආත්ම ගෞරවය රැකගනිමින් රට තුළ ජීවත් විය යුතුය.විශේෂයෙන් ම මෙම පවුල්වල දරුවන්ගේ අධ්‍යාපන කටයුතු පමණක් නොව පෝෂණය ද වෙනුවෙන් ඇත්තේ මිහිරි වටපිටාවක් නොවේ. මෙවැනි පවුල් සඳහා එකම ක්‍රමවේදයක් තුළ තම ආත්ම ගෞරවය රැකගනිමින් එම පවුල්වල දරුවන්ට අන් දරුවන් මෙන් සියල්ල හිමිකර ගන්නට අවස්ථාව සලසා දීම අපගේ යුතුකමයි. මෙවන් පවුල්වල සිටින සුව කළ හැකි රෝගී දරුවන්ගේ අනාගතය යහපත් නොවන බව අත්දැක ඇත්තේ ඔවුන් හට අවැසි ප්‍රතිකාර සඳහා වත්මනේ ඇති ඉඩකඩ ඉතාම සීමිත බැවිනි.මව විදේශ ගතවීම, දරුවන් අතින් සිදුවන වැරදි ක්‍රියා හේතුකොටගෙන මව්පියන් අහිමිවීම, මව/පියා දරුවන් අතහැර දැමීම වැනි හේතු මත ළමා නිවාසවලට කොටු වූ දරුවන් සඳහා සමාජ වගකීම යහපත් ද? නැත. ළමා නිවාසවල දරුවන් කෙරෙහි දයාවේ දෑත් දිගුකරන්නේ කීයෙන් කී දෙනාද, එහෙත් වාසනාවකට මෙන් මේ දරුවන් යහපත් පුරවැසියන් ලෙස රටට දායාද කරන්නට වෙර දරන ආගමික නායකයින් හා සමාජ සේවකයින් තවමත් රට තුළ සිටීම භාග්‍යයකි. එවැනි අත්දැකීම් බහුල, තම වගකීම දෙවියන්ගේ කාර්යයක් ලෙස සලකා එවැනි දරුවන්ගේ අනාගතය සඳහා වෙහෙස වන්නන් අගයන්නට කවුරුත් නැතිවීම කනගාටුදායකය.මෙවන් දරුවන් සඳහා රාජ්‍ය සැලකිල්ල යහපත් තත්ත්වයක ඇද්ද යන්න සිතා බැලිය යුතුය. දිනකට රු. 20/- ක් තරම් වූ සොච්චම් මුදලක් එක් දරුවෙකු සඳහා ලබාදීම ප්‍රමාණවත් ද? නැත. මෙම දරුවන්ගේ අධ්‍යාපනික අවශ්‍යතා ඉටුකළ යුත්තේ ඔවුන් සිටින මානසික තත්ත්වය සැලකිල්ලට ගෙන බව දිගු කාලීන අත්දැකීම් සහිත මේ දරුවන්ගේ තාවකාලික භාරකරුවන් වරින් වර පෙන්වා දී ඇත. එහෙත් මෙවැනි දරුවන් අධ්‍යාපනය ලබන පාසල්වල තත්ත්වය සතුටු විය හැකි තත්ත්වයේ නැත.මේ අනුව රජයේ හා සමාජයේ අවධානය යොමු කළ යුත්තේ සමාජයට යහපත් ක්‍රියාශීලී දරුවෙකු දායාද කිරීම සඳහා එම දරුවන්ගේ මානසික තත්ත්වය තේරුම් ගෙන ඒ සඳහා වෙන් වූ පාසල් සඳහා අවස්ථාව සලසා දීමෙනි.දරුවන් සඳහා සෘජුව ක්‍රියා කරන අධිකාරි බලයක් සහිත ජාතික ළමා ආරක්‍ෂණ අධිකාරිය අප රට තුළ ක්‍රියාත්මක වීම ගැන සතුටු විය යුතුය. එහෙත් පසුකාලීනව එම ආයතනයට ස්වාධීනව කටයුතු කරන්නට ඇති ඉඩකඩ අහුරා තිබීම කනගාටුදායකය.දරුවන් හට සිදුවන සියලුම අභියෝග හමුවේ කෙලින් සිටිය යුතු අධිකාරිය අද පවතින්නා වූ දේශපාලන හස්තයන්ට ගොදුරු වී ඇත. ජාතික ළමා ආරක්‍ෂණ අධිකාරිය සක්‍රීයව දේශපාලන ඇඟිලි ගැසීම්වලින් තොරව ක්‍රියාකරන්නේ නම් එය මෙරටේ දරුවන්ට කරන ඉහළම සේවාවකි.එහෙත් අවාසනාවට මෙන් දරුවන් වෙත අයහපත් සියල්ල සිදුකර ඉතා පහසුවෙන් පලා යන්නන් සමාජයේ එමටය. එසේම මේ අධිකාරිය තුළ ඇති ක්‍රමවේදයන් පාවිච්චි කොට ජාතික, පළාත්, දිස්ත්‍රික්, ප්‍රාදේශීය හා ග්‍රාමීය වශයෙන් ළමා සංවර්ධන කමිටු සක්‍රීය කිරීම් තුළ තත්ත්වය තරමක් හෝ යහපත් බවට පත්කර ගත හැකි වුවත් එසේ වී නොමැත.සම්ප්‍රදායිකව රැස්වන කෘෂිකර්ම කමිටුව මෙන් මේවා ද ප්‍රාණවත් නැත. මෙවැනි දිනක අවධාරණය විය යුත්තේ දරුවන්ට ටොෆි, සීනිබෝල දී මේ දිනයේදී රවටනවාට වඩා දිගු කාලීන සැලසුම් සමඟ අප දරුවන් සියල්ලට එක සමානව තම හැකියාවන් තුළින් සමාජයේ ඉදිරියට යන්නට ඇති බාධා ඉවත් කර අවැසි හොඳ වටපිටාවක් ගොඩනැගීමය. එය රජයේ යුතුකමයි, සමාජයේ යුතුකමයි, ආගමික නායකයින්ගේ යුතුකම හා වගකීමයි.අද අප ජීවත්වන සමාජය තුළ ඉහළ වටිනාකමක් ඇත්තේ මානව හිමිකමයි. මානව සංවර්ධනයටයි. එහෙත් යල් පැනගිය ක්‍රමවේදයන් තුළින්ම ක්‍රියා කරන අවස්ථා බහුලය. මෙහිලා එක් කරුණක් ගැන සමාජ අවධානය යොමුවිය යුතුව ඇත.එනම් යම් යම් වැරදි ක්‍රියා හේතුවෙන් තාවකාලිකව ළමා නිවාසවල රඳවන දරුවන් අධිකරණය ලබා දෙන තීන්දු මත රැගෙන යාමේදී හා නැවත රැගෙන ඒමේදී භාවිතා කරන්නේ සිරකරුවන් රැගෙන යන බන්ධනාගාර රථයයි. එහි ගමන් කරන දරුවා භීතියට පත්වන බව කිව යුතුද? එහි ගමන් කරන දරුවන්ගේ මානසික තත්ත්වය යහපත් වේද? නැත. මේ පිළිබඳව අවධානය යොමුකර වැරදි ක්‍රියාවලට හසුවන දරුවන් උසාවියටත් නැවත ළමා නිවාසවලටත් රැගෙන යාමේදී දරුවාට සරිලන සෞම්‍ය ක්‍රමයක් තිබිය යුතුය.මෙම සියලු කරුණු සලකා බැලීමේදී සංවර්ධනය වෙන රටක් ලෙස සියල්ල එකවර යහපත් කරන්නට නොහැකි බව අපි දනිමු.එහෙත් වඩාත් යහපත් රටක් නිර්මාණය කරනවා නම් ළමා පරපුර රැකගත යුතුය යන්න සිහි තබාගෙන ක්‍රියා කිරීම රටට සුබදායකය. ඒ අනුව වඩාත් යහපත් රටක් නිර්මාණය කරන්නට නම් ළමා පරපුර රැකගත යුතුය යන්න සමාජගත කළහොත් එහි ප්‍රතිඵල රටට ඉතාම යහපත් වනු ඇත. සිනා සීමට හැකි එකම සත්වයා මනුෂ්‍යයාය. එහෙත් අවාසනාවකට මෙන් ශ්‍රී ලාංකික අපට හදවතින්ම සිනාසීමට හැකි වටපිටාවක් නිර්මාණය වන්නේ කවදාද? අඩු තරමින් මෙසේ සිතිය යුතු කාලය පැමිණ ඇත.එනම් ඊර්ෂ්‍යාවෙන්, වෛරයෙන්, ක්‍රෝධයෙන්, බල තණ්හාවෙන්, පිල් බෙදීමෙන් බෙදී වෙන් වී ඇති ශ්‍රී ලාංකීය වැඩිහිටි සමාජය හදන්නට උත්සාහ කරන අතරම මේ කිසිත් සිත් සතන් තුළ නොමැති සමාජයෙන් අති බහුතරයක් වූ මල් වැනි දරුවන්ට අත දෙන්නට, ඉදිරියට යන්නට පැහැදිලි මාවතක් නිර්මාණය කරන්නට පෙළගැසෙන මෙන් ශ්‍රී ලාංකික සැවොම අධිෂ්ඨාන කර ගැනීමට මේ ළමා දිනය වඩාත් සුදුසුම දිනය බව මෙහිලා සනිටුහන් කරමු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010041</link>
    <topic>රේගු දැලෙන් රිංගා-කෑලි කෑලි ගෙන්වා</topic>
    <author>විජයානි එදිරිසිංහ</author>
    <content>තීරුබදු නොගෙවා කොටස් වශයෙන් මෙරටට ගෙනවිත් වාහන බඩ් කරන ස්ථානයක් වටලා රුපියල් ලක්ෂ 700 ක් පමණ වටිනා මෝටර් රථ 6 ක් සමඟ සැකකරුවන් දෙදෙනෙකු කුරුණෑගල පොලිසිය මගින් අත්අඩංගුවට ගෙන ඇත.වසර ගණනාවක් මේ ජාවාරම පවත්වාගෙන ගොස් තිබෙන අතර එමඟින් රජයට සිදුවී තිබෙන අලාභය ගණනය කළ නොහැකි බව කුරුණෑගල ප්‍රදේශ බාර ජ්‍යෙෂ්ඨ පොලිස් අධිකාරි වාස් ගුණවර්ධන මහතා සඳහන් කරයි.මෝටර් රථ ප්‍රවාහන දෙපාර්තමේන්තුවේ ඉහළ පෙළේ නිලධාරියකු ඇතුළු පිරිසක් මෙම ව්‍යාපාරයට හවුල් බව මූලික පරීක්ෂණවලින් තහවුරුව ඇත. කැරවන් 01, ටෲපර් 01, ප්‍රාඩෝ 01, මොන්ටෙරෝ 01, මිනි වොග් කාර් 01 හා ටී.ඉෂඩ් ප්‍රාඩෝ 01 මෙලෙස අත්අඩංගුවට ගන්නා ලද වාහන අතර වෙයි.මෙම වාහන ලියාපදිංචිය සඳහා මෝටර් රථ ප්‍රවාහන දෙපාර්තමේන්තුව මගින් නිකුත් කරන අංක 1400 ක් ද වෙන් කොට තිබෙන බව පොලිසිය සොයාගෙන තිබේ.මෙම ස්ථානයේ පවත්වාගෙන ගිය ප්‍රධාන ව්‍යාපාරිකයා ඇතුළු සැකකරුවන් කීපදෙනෙකු පළගොස් ඇත. වාහන “බට්” කිරීමේ යෙදී සිටි ප්‍රධාන කාර්මිකයකු ඇතුළු දෙදෙනෙකු අත්අඩංගුවටට පත්වී තිබේ.සෙසු සැකකරුවන් අත්අඩංගුවට ගැනීමට කටයුතු කරන බව ගුණවර්ධන මහතා “දිනමිණ”ට පැවැසීය.මෙම මහා පරිමාණ ජාවාරමට රේගුවේ සම්බන්ධතාවක් තිබිය හැකි බවටද පොලිසිය සැක කරයි. කුරුණෑගල සාරගම ප්‍රදේශයේ මෙම වාහන ‘බට්’ කිරීමේ ස්ථානය පවත්වාගෙන ගොස් තිබිණ.ම වාහනවලට අවශ්‍ය අංක සහ ලියාපදිංචි සහතික ලබාගෙන තිබෙන්නේ මෝටර් රථ ප්‍රවාහන දෙපාර්තමේන්තුවේ ඉහත කී කණ්ඩායම මගිනි. ජ්‍යෙෂ්ඨ පොලිස් අධිකාරි වාස් ගුණවර්ධන මහතාගේ උපදෙස් මත සෙසු සැකකරුවන් අත්අඩංගුවට ගැනීම සඳහා දැවැන්ත වැටලීමක් සිදුකර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010042</link>
    <topic>ගාල්ලේදී‘හූ’ කියලා</topic>
    <author>නිරූෂි විමලවීර</author>
    <content>එජාප පාක්ෂිකයන් එක දිගට හූකීම නිසා විපක්ෂනායක රනිල් වික්‍රමසිංහ මහතාට ගාල්ල දිස්ත්‍රික් බල මණ්ඩල රැස්වීම් භූමියෙන් ඉවත් වීමට ඊයේ (3) සිදුවිය.වික්‍රමසිංහ මහතාගේ පෞද්ගලික ආරක්ෂකයින්ගේ හා පොලීසියේ දැඩි ආරක්ෂාව මධ්‍යයේ නිරුපද්‍රිතව රැස්වීම් භූ®මියෙන් ඉවතට ගෙන ගොස් තිබේ.වික්‍රමසිංහ මහතා රැස්වීම් භූ®මියෙන් ඉවතට යන තෙක්ම පාක්ෂිකයෝ ඒ මහතාට පරුෂ වචනයෙන් බැන වදිමින් හූ කියූ බවද වික්‍රමසිංහ මහතා එම ස්ථානයෙන් ඉවත් කිරීමට ආරක්ෂක නිලධාරීන්ට දැඩි වෙහෙසක් දැරීමට සිදු වූ බවද වාර්තා වෙයි.වික්‍රමසිංහ මහතාගේ කතාව ආරම්භයේ දී එජාප ආසන සංවිධායක වරයෙක් ඒ මහතාගෙන් ප්‍රශ්න ඇසීමට යාමේදී මේ තත්ත්වය උද්ගත වූ බවද “මගෙන් ප්‍රශ්න අසන්න එපා” යැයි ප්‍රකාශ කිරීමත් සමඟ මේ තත්ත්වය හට ගත් බවද වාර්තා වෙයි.වජිර අබේවර්ධන මහතාගේ ගාල්ල නිවසේ පැවැති මේ රැස්වීම සඳහා වික්‍රමසිංහ මහතා සහභාගි වන බව කලින් දැනුම් දීමක් කර නොතිබූ බවද එජාප ආරංචි මාර්ග කියයි.මෙම රැස්වීම සඳහා සහභාගී වූ ගාල්ල දිස්ත්‍රික් පාර්ලිමේන්තු මන්ත්‍රී ගයන්ත කරුණාතිලක මහතා විපක්ෂ නායකවරයාගේ පැමිණීම තමා දැන නොසිටි බව එජාප ගාල්ල ආසන සංවිධායක ආනන්ද ලැනරෝල්් මහතා “දිනමිණට” පැවැසීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010043</link>
    <topic>වෛද්‍ය සංගමයේවිරෝධය විහිළුවක්</topic>
    <author/>
    <content>විශේෂ ශ්‍රේණියේ හෙද නිලධාරීනි යන නිල නාමය හෙද අධිකාරී යනුවෙන් සංශෝධනය වූ විට රෝහල් සේවාව කඩා වැටෙතැයි කීම තේ කෝප්පයේ කිඹුලන් දකින්නාක් වැනි හුඹස් බියක් බව රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ප්‍රකාශ කරති.හෙද සේවා ව්‍යවස්ථාව ක්‍රියාත්මක කිරීමට වෛද්‍ය නිලධාරී සංගමය විරෝධය දැක්වීම විහිළුවක් බව ද උන් වහන්සේ පවසති.සම්බන්ධයෙන් නිවේදනයක් නිකුත් කරන ආනන්ද හිමියෝ හෙද සේවාවේ කළමනාකාර අධීක්ෂක තනතුරුවල නිල නාම වෙනස් වීමෙන් රෝහල් කටයුතු බරපතළ ලෙස බිඳ වැටෙන බව කීම විහිළු ප්‍රකාශයක් ලෙස තම සංගමය දකින්නේ යැයි ද කියති.1980 දශකය වනතුරු හෙද සේවයේ ඉහළම තනතුර හැඳින්වූයේ ප්‍රධාන හෙද නිලධාරිනී යනුවෙනි. 80 දශකයේ දී එය හෙද අධ්‍යක්ෂිකා යනුවෙන් සංශෝධනය කෙරුණි. එම වෙනසින් රෝහල් සේවය කඩා වැටුණේ දැයි ආනන්ද හිමියෝ ප්‍රකාශ කරති.කෙසේ හෝ හෙද ව්‍යවස්ථාවට දක්වන විරෝධය මුළු මහත් වෛද්‍යවරන්ගේ විරෝධයක් නොවේ. එය වෛද්‍ය සංගමයේ නිලධාරීන් කීප දෙනෙකුට සීමා වූවකි.රජයේ වෛද්‍ය නිලධාරී සංගමය වැනි වගකිවයුතු වෘත්තීය සංගමයක් සහෝදර සේවාවක ප්‍රශ්න දෙස බලන දෘෂ්ටිකෝණය මෙය නම් එය මෙරට රෝගී ප්‍රජාවගේ අවාසනාවක් බව ද උන්වහන්සේ කියා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010044</link>
    <topic>මුද්‍රණ සංස්ථාව මාස 4ටමිලියන 22ක් ඉතිරි කරයි</topic>
    <author>මහින්ද අලුත්ගෙදර</author>
    <content>ගතවූ මාස හතරේ දී රුපියල් මිලියන 22ක මුදලක් ඉතිරි කර ගැනීමට හැකි වූ බව ශ්‍රී ලංකා රජය මුද්‍රණ නීතිගත සංස්ථාව පවසයි.මනා සේවක කළමනාකරණය හා කාර්යක්ෂමව යන්ත්‍ර සූත්‍ර භාවිතයට ගැනීමෙන් මෙවැනි විශාල මුදලක් ඉතිරි කර ගැනීමට හැකි වි තිබෙන බව සංස්ථාවේ සභාපති ජයම්පති බණ්ඩාර හීංකෙන්ද මහතා අවධාරණය කරයි.මෙම වසරේ මේ දක්වා කාලය තුළ රුපියල් බිලියනකට වඩා වැඩි ඇණවුම් ප්‍රමාණයක් ලැබී තිබෙන බව පවසන සභාපතිවරයා ඉතිහාසයේ කිසිදු දිනෙක නොවූ පරිදි පාසල් පෙළ පොත් සඳහා ඇණවුම් ලැබී ඇති බවත් දැනටමත් එයින් සියයට 90ක වැඩ අවසන් බවත් කියා සිටී.පරිපාලන ව්‍යුහය මුද්‍රණ විෂයට අදාළ නොවුවත් දක්ෂ අදක්ෂ කාර්ය මණ්ඩලය සැලකිල්ලට ගෙන යම් යම් සංශෝධනයන් සිදු කර තිබෙන බව පෙන්වා දුන් ජයම්පති බණ්ඩාර හීංකෙන්ද මහතා සේවක අභිපේ‍්‍රරණයක් ඇති කිරීමද සංස්ථාවේ නිෂ්පාදන පිරිවැය අවම කිරීමට එක් හේතුවක් බව සඳහන් කරයි.ඒ මහතා වැඩිදුරටත් කියා සිටියේ සැපයුම් කරුවන්ගේ ඒකාධිකාරිය බිඳ දැමීමට හැකි වී තිබෙන බවත් සුදුසුකම් ඇති නිලධාරීන් අවශ්‍ය තැන් සඳහා පත් කරගත් බවත් ය. මේ අතර රජයේ මුද්‍රණ නීතිගත සංස්ථාවේ ප්‍රගතිය වෙනුවෙන් වැදගත් වෙනස් කිරීම් රැසක් සිදු කිරීමට හැකි වූ බවද හෙතෙම සිහිපත් කළේ ය.සුරක්ෂා මුද්‍රණ අංශය අලුත්වැඩියා හා නවීකරණය කිරීම, ගිලටින් කටර් යන්ත්‍රයක් මිලදී ගැනීම, ප්‍රසම්පාදන කටයුතුවලින් ඉතිරි කිරීම, සේවක කාර්යක්ෂමතා ඉහළ නැංවීම, මුද්‍රණ සංස්ථා නිෂ්පාදනයන්ගේ අලෙවිය ඉහළ නැංවීම, සේවක අභිපේ‍්‍රරණය ආදිය එම වෙනස් කිරීම් මෙහි දී වැදගත් කොට සැලකිය හැකි බව කී සභාපතිවරයා වසර ගණනකට පසු ශ්‍රී ලංකා රජයේ මුද්‍රණ නීතිගත සංස්ථාව පාර්ලිමේන්තු පොදු ව්‍යාපාර පිළිබඳ කාරක සභාවේ ද පැසැසුමට ලක් වූ බව කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010045</link>
    <topic>ජාත්‍යන්තර අධිකරණයකට මාගෙන යන්න ඇතැමුන් වලිකනවා</topic>
    <author>ධනුෂ්ක ගොඩකුඹුර පොළොන්නරුවේ සිට</author>
    <content>‘දැන් සමහරුන්ට අවශ්‍යව ඇත්තේ තමා ජාත්‍යන්තර අධිකරණයක් හමුවට ගෙන යෑමට බව‘ ජනාධිපති මහින්ද රාජපක්ෂ මහතා කියයි.‘ආණ්ඩුක්‍රම ව්‍යවස්ථාව මගින් ජනාධිපතිට ආරක්ෂාවක් ලබාදී තිබෙනවා. ඔහු මෙරට අධිකරණයට ගෙන යා නොහැකියි. ඒ නිසා උත්සාහ කරන්නේ ජාත්‍යන්තර අධිකරණයකට ගෙන යෑමට බව‘ රාජපක්ෂ මහතා කීය.‘මම විදුලි පුටුවක හිඳුවන්නට ඔවුන් කැමැත්තෙන් සිටිනවා’ යයි පැවසූ ජනාධිපතිතුමා ‘මුදල් වංචාවක් පිළිබඳ චෝදනා ලැබූ පුද්ගලයා ඊට දඬුවම් ලැබිය යුතු බවද’ කියයි. පුලතිසිපුර බුද්ධි මණ්ඩපයේදී ජන හමුවකට සහභාගී වෙමින් ජනාධිපතිතුමා එම අදහස් දැක්වීය.එජාප පොළොන්නරුව දිස්ත්‍රික් මන්ත්‍රී අර්ල් ගුණසේකර මහතාගේ සහාය ශ්‍රී ලංකා නිදහස් පක්ෂයට ලැබීම සංකේතවත් කරමින් මෙම ජන හමුව පැවැත්විණි. ‘මහාචාර්ය ජී. එල් .ඇමැතිතුමා නිව්යෝර්ක් ගියාම එහේ ඇතැම් අය බැසිල්, නාමල්, මානව අයිතීන්, පුවත්පත් නිදහස, ගැන අහනවා.මෙහේ සමහරුන් කියන දේවල්මයි ඒ අය අහන්නේ යයිද’ මෙහිදී ජනාධිපතිතුමා කීය. ජනාධිපතිතුමාගේ උතුරු මැද සංචාරයේදී උතුරු මැද ප්‍රගති සමාලෝචන රැස්වීමටද සහභාගී විය.එහිදී අඩු වයස් ගැහැනු දරුවන් විවාහ කර දීම සම්බන්ධයෙන් කරුණු දැක්වූ ජනාධිපතිතුමා ‘එසේ අඩු වයසින් විවාහ ලියාපදිංචි කල රෙජිස්ටාර්වරුන් අධිකරණයට යොමු කළ යුතු බව‘ කීය.අඩු වයසින් විවාහ වී ඇති දරුවන්ගේ ඡායාරූප රාශියක්ද ජනාධිපතිතුමා නිලධාරීන්ට පෙන්වීය. ‘තරුණයන්ට ඉඩම් ලබා දෙන්නේ විවාහ වුණොත් පමණයි. ඒ නීතිය අහෝසි කළ යුතුයි.වැලිකන්ද ප්‍රදේශයේ අවුරුදු 15 ට වැඩි විවාහ නොවූ එකම ගැහැනු දරුවකුවත් නැති බවට මට කරුණු වාර්තා වෙලා. ;මවැනි විවාහ නතර කිරීමට වහාම පියවර ගන්නා ලෙස මම පොලිසියටත් නිලධාරීන්ටත් නියෝග කරනවා’ යයිද ජනාධිපතිතුමා කීය.මෙවැනි දේ වැළැක්වීමට විශේෂ වැඩපිළිවෙළක් යොදන ලෙස රාජපක්ෂ මහතා ළමා හා කාන්තා අභිවෘද්ධි අමාත්‍යාංශයට දැනුම් දුන්නේය. මේ අතර සියලු පළාත් මාර්ග අලුත් වැඩියාවට මෙවර අය වැයෙන් මුදල් වෙන් කරන බවද ජනාධිපතිතුමා දැනුම් දුන්නේය.ලබන වසරේ ඉදි කෙරෙන මාර්ගවල ප්‍රමිතිය පිළිබඳ වගකීම ව්‍යාපෘති නිලධාරීන් භාරගත යුතු බව දැනුම් දුන් රාජපක්ෂ මහතා නිසි ප්‍රමිතියට මාර්ග ඉදි නොකළහොත් එයට සම්බන්ධ නිලධාරීන්ගෙන් මුදල් අය කර ගන්නා බවද කීය.වසර විස්සකටවත් පාරවල් අබලන් නොවන ලෙස ඒවා ඉදිකළ යුතු බවද කීය. මෛත්‍රීපාල සිරිසේන, බන්දුල ගුණවර්ධන, තිස්ස කරලියද්ද යන අමාත්‍යවරුද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010046</link>
    <topic>මත් කුඩු පැකට් 2000ක්සමඟ ‘ලුණු මහතුන්’ අල්ලයි</topic>
    <author>බණ්ඩාරගම විමල් එස්. ජයසිංහ</author>
    <content>මත්කුඩු අලෙවියේ යෙදුණ ‘ලුණු මහතුන්’ මත්කුඩු පැකට් 2000 ක් සමඟ පෙරේදා පන්නිපිටියේ දී අත්අඩංගුවට ගෙන ඇත.බන්ධනාගාර ගතව දඬුවම් විඳින පාතාල ප්‍රබලයකු මෙම කුඩු ජාවාරම මෙහෙයවන බව ‘ලුණු මහතුන්’ අත්අඩංගුවට ගත්නුගේගොඩ කොට්ඨාස දූෂණ හා මර්දන අංශය ප්‍රකාශ කරයි. සිරගෙදර සිට ජංගම දුරකථන මගින් තම අලෙවිකරුවන් සමඟ සිසු සබඳතා පවත්වමින් මෙම ජාවාරම සිදුකරන බව මූලික පරීක්ෂණ වලින් හෙළිවී තිබේ.අත්අඩංගුවට ගත් සැකකරු වසර හතක් සිර දඬුවම් විඳ සති දෙකකට ඉහතදී නිදහස් වූ අයෙකි.සැකකරුගේ නිවසේ අඩි තුනක් පමණ ගැඹුරු වලක මත්කුඩු පැකට් තොගය සඟවා තිබුණ බව පොලිසිය කියයි.අත්අඩංගුවට ගත් සැකකරු පන්නිපිටිය කන්දහේන වත්ත පදිංචි වයස අවුරුදු 40 පුද්ගලයෙකි. සැකකරු රඳවා ගැනීමේ නියෝග මත වැඩිදුර පරීක්ෂණ සිදු කරන බව පොලිසිය කියයි.නුගේගොඩ කොට්ඨාස භාර පොලිස් අධිකාරී දේශබන්දු තෙන්නකෝන් මහතාගේ උපදෙස් මත නුගේගොඩ කොට්ඨාස දූෂණ මර්දන අංශයේ ස්ථානාධිපති උප පොලිස් පරීක්ෂක සුරාජ් අබේවර්ධන මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010047</link>
    <topic>භාණ්ඩ ප්‍රවාහන නැව්වල සඟවා කොටින් උතුරු කොරියාවෙන් ආයුධ ගෙනාවා</topic>
    <author>නෙල්කා මැදගෙදර</author>
    <content>එල්. ටී. ටී. ඊ. සංවිධානයට උතුරු කොරියාවෙන් ලබාදී ඇති අවි ආයුධ භාණ්ඩ ප්‍රවාහන නැව් මගින් චීනය හරහා ශ්‍රී ලංකාවට ප්‍රවාහනය කර ඇතැයි ජාත්‍යන්තර ත්‍රස්තවාදී කටයුතු පිළිබඳ මහාචාර්ය රොහාන් ගුණරත්න මහතා පවසයි.ප්‍රබල පෙළේ එල්. ටී. ටී. ඊ. නායකයන් සමඟ පැවැති සාකච්ඡාවලදී තමන් මේ බව අනාවරණය කරගත් බව ඒ මහතා සඳහන්කරයි.උගත් පාඩම් සහ ප්‍රතිසන්ධාන කොමිසම ඉදිරියෙහි අදහස් දක්වමින් මේ බව ප්‍රකාශ කළ රොහාන් ගුණරත්න මහතා 1997 වසරේ සිට 2009 වසර තෙක් එල්. ටී. ටී. ඊ. සංවිධානය උතුරු කොරියාවෙන් අවි ආයුධ මිලදී ගෙන ඇතැයි කීය.මහාචාර්ය ගුණරත්න පවසන පරිදි ජාත්‍යන්තරයේ ජාලයක් ලෙස ක්‍රියාත්මක වූ එල්. ටී. ටී. ඊ. සංවිධානය විවිධ උපක්‍රම භාවිතා කරමින් මුහුදු මාර්ගය ඔස්සේ අවි ආයුධ ප්‍රවාහනය සිදු කර තිබේ.භාණ්ඩ ප්‍රවාහන නැව් තුළ ඉතා සූක්‍ෂම ලෙස සඟවා භාණ්ඩ ප්‍රවාහනය කිරීමේ මුවාවෙන් මෙම අවි ආයුධ ශ්‍රී ලංකාවට ගෙන්වා ඇත.ඒ අනුව උතුරු කොරියාවෙන් මිලදී ගත් අවි ආයුධ සහිත “පි‍්‍රන්සස් ඊශ්වරී” නම් නැව 2009 වසරේ පෙබරවාරි – මාර්තු මාසවලදී ශ්‍රී ලංකාව බලා එමින් සිට තිබේ.ඒ කාලය වනවිට ශ්‍රී ලංකා නාවික හමුදාව මුහුදු තීරය වටා ශක්තිමත් ආරක්‍ෂක වළල්ලක් ලෙස ක්‍රියාත්මක වූ බැවින් එය ආපසු රැගෙන යාමට එල්. ටී. ටී. ඊ. නායකයකු වූ රවිශංකර් කනගරාජාට සිදුව තිබේ.නැව ආපසු යන ගමනේදී කැනේඩියානු ආරක්‍ෂක අංශවලට හසුවී ඇත.උතුරු කොරියාවෙන් එල්. ටී. ටී. ඊ. යට අවි ආයුධ ලබාදී ඇති බව පසුකාලීනව රජය විසින් තහවුරු කරගෙන ඇති නිසා ඒ පිළිබඳ ප්‍රසිද්ධ ප්‍රකාශයක් කළ යුතු යැයි ද ගුණරත්න මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010048</link>
    <topic>ජනපතිට අපහාස වනඡායාරූපයක් ජංගම දුරකථනයේ</topic>
    <author>සුරන්ජිත් පෙරේරා</author>
    <content>ජනාධිපතිවරයාට අපහාස වන ආකාරයේ ඡායාරූපයක් ජංගම දුරකථනයේ ගබඩා කරතබා ගෙන සිටි පුද්ගලයකු දෙහිවල පොලිසිය මගින් අත්අඩංගුවට ගෙන අධිකරණයට ඉදිරිපත් කරන ලදුව හෙට (5) දක්වා රක්ෂිත බන්ධනාගාර ගතකිරීමට ගල්කිස්ස ප්‍රධාන මහේස්ත්‍රාත් නිරෝෂා ප්‍රනාන්දු මහත්මිය නියෝග කළාය.දෙහිවල පිහිටි සුපිරි වෙළෙඳසැලකින් රුපියල් 4000ක් වටිනා භාණ්ඩ සොරකමක් සම්බන්ධයෙන් එම වෙළඳසැලේ ආරක්ෂක අංශය මගින් සැකකරු අත්අඩංගුවට ගෙන දෙහිවල පොලිසියට බාරදී ඇති අතර ඔහු සන්තකයේ තිබූ ජංගම දුරකථනය පරීක්ෂා කිරීමේදී ජනාධිපතිවරයාගේ රුව විකෘතිකර අපහාසවන අන්දමින් රූපය වෙනස්කළ ඡායාරූපයක් ජංගම දුරකථනයේ තිබී පොලිසිය විසින් සොයාගත් බව අධිකරණය ඉදිරිපත් කළ බී වාර්තාවේ සඳහන් වේ.සැකකරු ආර්.ඩී. ප්‍රදීප් කුමාර නමැත්තෙකි. ඔහු ඌව අභයපුර මාපාකඩවැව මහියංගණය ප්‍රදේශයේ පදිංචි විවාහක පුද්ගලයකු බව පැවසේ. සැකකරු වෙළෙඳ සැලට පැමිණි වෑන්රථය සහ සොරාගත් භාණ්ඩ පොලිසිය මගින් අත්අඩංගුවට ගෙන ඇති අතර සැකකරු සමග සිටි ඔහුගේ බිරිය අත්අඩංගුවට ගත් බව පොලිසිය පැවසීය.  දෙහිවල පොලිසියේ පොලිස් කොස්තාපල් (18580) එච්. ප්‍රේමරත්න මහතා විසින් ස්ථානාධිපති රංජිත් කොට්ටච් මහතාගේ උපදෙස් මත අධිකරණ කටයුතු මෙහෙයවීය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n1010049</link>
    <topic>ලොව මිටිම හා උසම මිනිස්සු දෙදෙනාහදිසියේම ශ්‍රී ලංකාවට එති</topic>
    <author>කුමාරසිරි ප්‍රසාද් ගුවන් තොටුපළ වාර්තාකරු</author>
    <content>ලෝකයේ උසම හා මිටිම මිනිස්සු දෙදෙනා පෙරේදා (03) රාත්‍රී හදිසියේම ශ්‍රී ලංකාවට පැමිණියහ.මැලේසියාවේ නිදහස් දින උත්සවයට විශේෂ අමුත්තන් ලෙස සහභාගි වී මවුරට බලා යන අතුරතුර ඔවුහු මෙරටට පැමිණියහ.දෙදෙනාම පාකිස්තාන ජාතිකයෝය. ලෝකයේ මිටිම මිනිසා වන අලි සමාන්ගේ උස අඟල් 39 කි. වයස අවුරුදු 48 කි. ප්‍රේම සබඳතාවකින් විවාහ වූ බිරියගේ උස අඩි 5 කි. ඇය තමාට වඩා අඩි 2 කින් පමණ උස බව ඔහු කියා සිටියේය.අලි සමාන් ට 16 හැවිරිදි හා සය හැවිරිදි දියණියෙන් තිදෙනෙක් වෙති. වැඩිමල් දියණිය අඟල් 34 ක මිටි තරුණියකි.පාකිස්තානයේ රූපවාහිනි නළුවකු හා විකට ප්‍රසාංගික ශිල්පියකු ලෙස ඔහු රැකියාව කරයි. ලෝකයේ උසම මිනිසා වන හක් නවාස් වගේ උස අඩි 7 අඟල් 8 කි. ඔහුට සහෝදරයෝ දෙදෙනෙක් හා සහෝදරියෝ දෙදෙනෙක් වෙති.ඔවුහු සියල්ලම සාමාන්‍ය ප්‍රමාණයේ අය වෙති. පන්ජාබ් ආසන්න බහපූර් ආසන්නයේ පදිංචි හක් නවාස් උදේ ආහාරය සඳහා රොටි 16 ක් බිත්තර 12 ක් කිරි ලීටර හතරක් පමණ ගනී.රොටී 15 ක් හරක් මස් හෝ කුකුළු මස් කිලෝ 3 ක් පමණ දිවා හා රාත්‍රී ආහාර සඳහා අවශ්‍ය බව ඔහු පැවසීය. මීට අමතරව සෑම පැයකට වරක්ම නිතර බඩගිනි වන නිසා කෙටි ආහාර ගැනීමට ලෝකයේ උසම මිනිසා පුරුදු වී සිටී.වයස අවුරුදු 24 ක අවිවාහකයෙකු වන ලොව උසම තරුණයා උස අඩි 6 කට වැඩි ඕනෑම රටක තරුණියක් හා විවාහ වීමට කැමැත්තෙන් සිටී. ශ්‍රී ලංකාවේ ජනාධිපති මහින්ද රාජපක්ෂ මහතා හමුවීමට ද තමන් බලවත් කැමැත්තෙන් සිටින බව ඔවුහු වැඩිදුරටත් පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100410</link>
    <topic>ජාතික ළමා අධිකාරියට දිනකට දූෂණ පැමිණිලි 400ක් පමණ ලැබෙනවා</topic>
    <author>මඩකළපුව සමූහජවුෆර් ඛාන්</author>
    <content>ළමා දූෂණ පැමිණිලි 400ක් පමණ ජාතික ළමා අධිකාරියට දිනකට ලැබෙන බව ළමා සංවර්ධන හා කාන්තා කටයුතු නියෝජ්‍ය ඇමැති එම්. එල්. ඒ. එම්. හිස්බුල්ලා මහතා පැවැසීය.ජාත්‍යන්තර ළමා දිනය නිමිත්තෙන් ඉකුත්දා (01) මාධ්‍යවලට අදහස් දක්වමින් හෙතෙම මේ කරුණු අනාවරණය කෙළේ ය.මෙහිදී වැඩිදුරටත් අදහස් දැක්වූ ඇමතිවරයා පැවසුවේ මව විදේශ ගතවීමෙන් පසු ළමයින් විශාල වශයෙන් දූෂණවලට ලක්වෙන බැවින්, මේ තත්ත්වය වෙනස් විය යුතු බවයි.මාසයේ දෙකේ වයසේ බිළිඳුන් හැර දමා මව විදේශ ගතවීමට උත්සාහ කළහොත්, ඒ පිළිබඳව ළමා අධිකාරියට දන්වන ලෙස කී අමාත්‍යවරයා, මව ගුවන් තොටුපොළේ දීම නිවසට හරවා යැවීමට අධිකාරිය කටයුතු කරන බව ද අවධාරණය කෙළේය.දරුවන්ට නිසි මග පෙන්වීමටත්, ආදරය සෙනෙහස දැක්වීමටත් දෙමාපියන් අමතක නොකළ යුතු බවත්, මේ සම්බන්ධයෙන් ළමා අධිකාරියට ලැබෙන පැමිණිලි පිළිබඳව වහාම අවශ්‍ය පියවර ගැනීමට කටයුතු කරන බවත් ඒ මහතා ප්‍රකාශ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100411</link>
    <topic>නිදන් හාරා පුරා වස්තු පැහැරගත්තිදෙනා 13වැනිදා තෙක් රිමාන්ඩ්</topic>
    <author>අශෝක සේනාරත්න අනුරාධපුර සමූහ අනුරාධපුර මධ්‍යම විශේෂ</author>
    <content>වැලිඔය නිකවැව ප්‍රදේශයේ ඉපැරැණි චෛත්‍යයක නිධන් හාරා එහි තිබුණු පුරාවස්තු පැහැරගත් බව කියන සැකකරුවන් තිදෙනෙකු පදවිය පොලිසිය මඟින් 1දා කැබිතිගොල්ලෑව මහේස්ත්‍රාත් තිළිණ ගමගේ මහතා හමුවට ඉදිරිපත් කිරීමෙන් පසු මේ මස 13 තෙක් රක්ෂිත බන්ධනාගාර ගත කරන ලෙස නියම කෙළේ ය.මෙම නිධන් කොල්ලයට සම්බන්ධ තවත් සැකකරුවන් හතර දෙනෙකු ද අත්අඩංගුවට ගෙන 13 දින අධිකරණයට ඉදිරිපත් කරන ලෙස ද මහේස්ත්‍රාත්වරයා පොලිසියට නියෝග කෙළේ ය.වැලිඔය නිකවැව ප්‍රදේශයේ ඉපැරැණි චෛත්‍යයක් හාරා එහි තිබුණු බව කියන මැණික් ගල් දෙකක්, පාෂාණවලින් සකස් කරන ලද බහිරව රූප තුනක් , කිරි ගරුඬවලට සමාන ගලින් නිම කළ ගල් වංගෙඩියක් මිලිග්‍රෑම් 310ක් බර රත්ත්‍රන් කැබැල්ලක් ඇතුළු පුරාවිද්‍යා වටිනාකමින් යුත් උපකරණ අනවසරයෙන් ළඟ තබා ගැනීම හා අනවසරයෙන් රාජ්‍ය දේපළ ඇති ස්ථානයක නිධන් හෑරීම යන කරුණු යටතේ සැකකරුවන් අධිකරණය හමුවට ඉදිරිපත් කැර තිබුණි.අංක 128 ඒ ගල්කන්ද අම්පාර පදිංචි එල්. ඩබ්ලිව්. නිශාන්ත, නිකවැව දකුණු ඉවුර පදිංචි වයි. එස්. එම්. තුසන්ත කුමාර සහ වැලිඔය නිකවැව දකුණු ඉවුර පදිංචි යූ. කරුණාතිලක යන අය මහේස්ත්‍රාත්වරයා විසින් මෙසේ රක්ෂිත බන්ධනාගාරගත කැරිණි.නිධන් හෑරීමේ සිද්ධියට සම්බන්ධ තවත් සැකකරුවන් හතර දෙනෙකු සැඟ වී සිටින බවත් ඔවුන් ද අත්අඩංගුවට ගන්නා බවත් පොලිස් ස්ථානාධිපති සුමිත් චන්දන කුමාර මහතා අධිකරණය හමුවේ පැවැසීය.නිකවැව නිධන් හෑරූ ස්ථානයේ කැළයේ බහිරව රූප සඟවා තිබුණු බවත් මැණික්ගල් දෙක නිකවැව ප්‍රදේශයේ නිවසක සඟවා තිබිය දී අත්අඩංගුවට ගත් බවත් හෙතෙම අධිකරණයට දැන්වීය. පදවිය පොලිසියට ලැබුණු තොරතුරක් මත වහා ක්‍රියාත්මක වූ පොලිස් කණ්ඩායමක් සැකකරු අත්අඩංගුවට ගෙන ඇත.අනුරාධපුර ජ්‍යෙෂ්ඨ පොලිස් අධිකාරී මර්වින් ජේ. කරුණාරත්න මහතාගේ උපදෙස් මත පදවිය පොලිස් ස්ථානාධිපති සුමිත් චන්දන කුමාර මහතා ඇතුළු පොලිස් කණ්ඩායමක් සිද්ධිය පිළිබඳව වැඩිදුර පරීක්ෂණ පවත්වති. ගල්වංගෙඩිය තුළ තවත් රත්ත්‍රන් තිබුණේ ද යන්න පිළිබඳව පරීක්ෂණ පවත්වන ලෙස මර්වින් ජේ. කරුණාරත්න මහතා පොලිසියට උපදෙස් දුන්නේ ය.පදවිය පොලිස් ස්ථානාධිපති සුමිත් චන්දන කුමාර, පොලිස් පරීක්ෂක සංජීව ද සිල්වා, පොලිස් සැරයන්වරු නන්දසේන 48413, සෙනෙවිරත්න 45486, සහ පොලිස් කොස්තාපල්වරුන් වන ප්‍රියන්ත, මුහන්දිරම්, අනුර සහ චන්ද්‍රසිරි යන මහත්වරු සැකකරුවන් අත්අඩංගුවට ගැනීමට සමත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100412</link>
    <topic>ව්‍යාජ දහසේ නෝට්ටු මුද්‍රණය කොට මාරු කරන්න ගිය සොයුරන් තිදෙනා අත්අඩංගුවට</topic>
    <author>කල්එළිය සමූහ – එම්. මදනායක</author>
    <content>රුපියල් දහසේ ව්‍යාජ මුදල් නෝට්ටු මුද්‍රණය කොට මාරු කිරීමේ යෙදුණු එකම පවුලකට සම්බන්ධ තරුණයන් තිදෙනෙක් එකම අංකය සහිත රුපියල් දහසේ ව්‍යාජ නෝට්ටු එකොළහක් මුද්‍රණ යන්ත්‍ර ඇතුලු උපකරණද සමඟ පසුගිය සිකුරාදා 1 රාත්‍රී මීරිගම පොලිසිය මගින් අත්අඩංගුවට ගනු ලැබීය.මීරිගම දුරකතන හුවමාරු මධ්‍යස්ථානයකින් දුරකතන කාඩ් පතක් මිලදී ගත් තරුණයකු ගෙනා රුපියල් දහසේ නෝට්ටුවක් පිළිබඳව එම ආයතනය සැකකොට පොලිසියට දැනුම්දීමෙන් පසු කළ ප්‍රශ්න කිරීමේදී අනාවරණය වූ තොරතුරු මත මෙම සැකකරුවන් අත්අඩංගුවට ගනු ලැබීය.පළමුවෙන්ම අත්අඩංගුවට පත් සැකකරු සතුව තිබී ව්‍යාජ නෝට්ටු දහයක්ද පොලිසියට හමුවී ඇත. මෙම සැකකාර තරුණයාගේ මස්සිනා කෙනෙකු මෙම නෝට්ටු මාරු කිරීම සඳහා ඔහුට ලබාදී ඇතැයි හෙළි වී ඇත.මෙම මස්සිනාගේ පුංචි අම්මාගේ පුතා විසින් මෙම නෝට්ටු මුද්‍රණය කොට ඇති අතර ඒ සඳහා යොදා ගත් ලැප්ටොප් පරිගණක යන්ත්‍රය, ස්කෑන් යන්ත්‍රය හා වර්ණ ලේසර් වර්ගයේ ප්‍රින්ටර් දෙකක් ද පොලිසිය බාරයට ගෙන ඇත.නෝට්ටු මුද්‍රණය කළ පස්යාල කම්මල්පිටියේ තරුණයා 2009 වසරේ උසස් පෙළ විභාගයට පෙනී සිටි අයෙකි. ඔහු පරිගණක ආශ්‍රිත කටයුතුවල යෙදෙන අතර මෙසේ මුදල් නෝට්ටු මුද්‍රණය කර ඇති බව හෙළි වී ඇත.මෙම නෝට්ටුවල දිය සළකුණ හැර සෙසු සියලුම අංග බැලූ බැල්මට දක්නට ඇත. ව්‍යාජ නෝට්ටු 75 ක් පමණ මුද්‍රණය කර ඒවා විවිධ ප්‍රදේශවලදී මාරුකර ඇති බවට පොලිසිය සැකකරයි.සැකකරුවන්ට එරෙහිව රුපියල් දහසේ ව්‍යාජ මුදල් නෝට්ටු මුද්‍රණය කිරීම, ඒවා මාරු කිරීම හා මාරු කිරීම සඳහා ළඟ තබා ගැනීම යන චෝදනා යටතේ නඩු පැවරීමට පොලිසිය කටයුතු යොදා ඇත.මීරිගම පොලිස් ස්ථානාධිපති ප්‍රධාන පොලිස් පරීක්ෂක එච්. එම්. වික්‍රමරත්න මහතා පොලිස් කොස්තාපල් 330009 පේ‍්‍රමතිලක, සිවිල් ආරක්ෂක 73350 වාසනා යන නිලධාරින් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100413</link>
    <topic>ශ්‍රී ලංකාව දැන් ලොව ආකර්ෂණීයම ආයෝජන මධ්‍යස්ථානය බවට පත් වෙලා</topic>
    <author/>
    <content>සාමය හා දේශපාලන ස්ථාවරභාවයත් සමඟ ශ්‍රී ලංකාව ලොව ආකර්ෂණීයතම ආයෝජන මධ්‍යස්ථානය බවට පත්ව ඇතැයි විදේශ කටයුතු ඇමැති මහාචාර්ය ජී.එල්. පීරිස් මහතා සඳහන් කරයි.සෑම ක්ෂේත්‍රයකම මීට පෙර නොවූ විරූ ආකාරයට ආයෝජන අවස්ථා රාශියක් ශ්‍රී ලංකාව තුළ නිර්මාණය වී ඇති බව පෙන්වා දෙන ඒ මහතා ඒවායින් උපරිම ප්‍රයෝජන ගන්නා ලෙසට ව්‍යාපාරික ප්‍රධානීන්ගෙන් ඉල්ලා සිටී.හෙතෙම මේ බව කියා සිටියේ ඇමෙරිකානු ව්‍යාපාරිකයන් සමග පැවැති හමුවකට එක් වෙමිනි. එක්සත් ජාතීන්ගේ 65 වන සැසිවාරය අතරතුර, වොෂින්ටන්හි ශ්‍රී ලංකා තානාපති කාර්යාලය, ශ්‍රී ලංකා එක්සත් ජනපද ව්‍යාපාරික සංසදය හා එක්ව මෙම ව්‍යාපාර හමුව සංවිධානය කොට තිබුණි.එහිදී වැඩිදුරටත් අදහස් දැක්වූ ජී.එල්. පීරිස් මහතාමෙම ව්‍යාපාරික හමුව සංවිධානය කිරීම අතිශයින් කාලෝචිත බැව් කිවයුතුයි. නිදහසින් පසු, ශ්‍රී ලංකාව ආර්ථික වශයෙන් ආසියාතික රටවල් අතුරින් ජපානයට පමණක් දෙවෙනිව තිබූ අවදියේ වර්තමාන සිංගප්පූරුවේ නිර්මාතෘ ලී ක්වාන් යූ මහතා වරක් ප්‍රකාශකොට තිබුණේ ශ්‍රී ලංකාව ආදර්ශයට ගත යුතු බවයි. නමුත් දශක දෙහමාරකට ආසන්න කාලයක් රට පුරා පැවති ත්‍රස්තවාදය හේතුකොටගෙන අපේ ආර්ථිකය පසුබෑමකට ලක්වුණා.ඒ කාලය තුළ රටතුළ පැවති බෝම්බ පිපිරවීම් වලට බියෙන් පවුලක, මවත්, පියාත් එකට ගමන් කෙළේ නැහැ. හදිසියේ බෝම්බයකට ගොදුරු වුවහොත් මුලු පවුලම අනාථවන බැවින් එදා ලංකාවේ මවුපියන් ගමන් බිමන් ගියේ වෙන් වෙන්වයි. මේ තත්ත්වය ඔබතුමන්ලා දැනගත යුතු වෙනවා.නමුත් එවැනි පරිසරයක් තුළ මහින්ද රාජක්ෂ මහතාගේ නායකත්වය යටතේ අපේ හමුදාවන්ට ත්‍රස්තවාදය මුලුමනින්ම පරාජය කරන්නට හැකියාව ලැබුණා.අද පවතින්නේ මුලුමනින්ම වෙනස් ශ්‍රී ලංකාවක්. ඔබට එහි ගියොත් දැකගත හැකියි. මහා මාර්ග, වරාය, ගුවන් තොටුපල ඇතුලු යටිතල පහසුකම් සංවර්ධන කටයුතු රාශියක් සිදුවෙමින් පවතිනවා. නව හෝටල්, පාසැල්, රෝහල් වැනි ඉදිකිරීම් උතුරු හා නැගෙනහිර පළාත් කේන්ද්‍ර කොට ක්‍රියාත්මක වෙනවා.වසර 25 කට පසු රටතුළ සාමය හා දේශපාලන ස්ථාවරභාවය උදාවී තිබෙනවා. පාර්ලිමේන්තුවේ 2 /3 ක දේශපාලන බලයක් රජයට හිමිවී තිබෙනවා. 94% ක සාක්ෂරතා මට්ටමක පවතින අද්විතීය හැකියාවන්ගෙන් සමන්විත මානව සම්පතක් අප සතුව පවතිනවා.සංචාරක කටයුතු සඳහා ප්‍රයෝජනයට ගත හැකි ඉතා සුන්දර නැගෙනහිර වෙරළ තීරයක්, ආයුර්වේද ප්‍රතිකාර, කාබනික ආහාර පාන වර්ග, මත්ස්‍ය සම්පතින් අනූන උතුරු වෙරළ, වැනි ස්වාභාවික සම්පත් අපසතුව පවතිනවා. එළවළු, පළතුරු, මල් වගාව ඇතුළු කෘෂි නිෂ්පාදන අංශයේද අවස්ථා රාශියක් ද රටතුළ නිර්මාණය වී තිබෙනවා.ශ්‍රී ලංකාවේ ආයෝජන සඳහා ඉදිරිපත් වන්නවුන් හට ශ්‍රී ලංකාව, ඉන්දියාව, පාකිස්තානය අතර අස්සන් තබා ඇති වෙළඳ ගිවිසුම් මගින් ආර්ථික හා වෙළෙඳ වාසි අත්කරගත හැකි වෙනවා.ශ්‍රී ලංකා ආයෝජන මණ්ඩලය, අයෝජකයින් හට සේවා පහසුකම් සලසන අතරම සිත්ගන්නා සුළු දිරි දීමනා හා බදු සහන සැලසීම සඳහා සූදානමින් පසුව වෙනවා. ලොව ප්‍රධාන පෙලේ සමාගම් රාශියක් දැනටමත් ශ්‍රී ලංකාව තුළ සංචාරක, කර්මාන්ත, සේවා හා යටිතල පහසුකම් යන ක්ෂේත්‍රයන්හි ආයෝජන සඳහා ඉදිරිපත්ව සිටිනවා. ශ්‍රී ලංකාව තුළ ආයෝජන සඳහා ඉදිරිපත්වන ලෙස පැමිණ සිටි ව්‍යාපාරික ප්‍රධානීන් හට විවෘතව ආරාධනා කරනවා.ජනාධිපති ලේකම් ලලිත් වීරතුංග මහතාද මෙහිදී කෙටි දේශනයක් කෙළේය. සුප්‍රකට ඇමරිකානු ව්‍යාපාරික ප්‍රධානීන් පිරිසට අමතරව එක්සත් ජනපද ශ්‍රී ලංකා ව්‍යාපාරික සංසදයේ සාමාජිකයින්ද ජෝන් කීල්ස්, බ්‍රැන්ඩික්ස්, සෙනොක්, කාසන්ස්, තම්බර් බැච්, ලාෆ් යන සමාගම් ප්‍රධානීහුද වොෂින්ටන්හි ශ්‍රී ලංකා තානාපති ජාලීය වික්‍රමසූරිය, රාජ්‍ය පරිපාලන අමාත්‍ය ජෝන් සෙනෙවිරත්න, වාරිමාර්ග ඇමැති නිමල් සිරිපාල ද සිල්වා, පාර්ලිමේන්තු මන්ත්‍රීවරුන් වන නාමල් රාජපක්ෂ, ජේ. ශ්‍රී රංගා, මනූෂ නානායක්කාර, ශාන්ත බණ්ඩාර, තේනුක විදානගමගේ යන මහත්වරුන්ද මෙම අවස්ථාවට සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100414</link>
    <topic>ත්‍රස්ත මර්දනය ගැනඑතෙර හමුදාවන්ටඅපෙන් පුහුණුව</topic>
    <author>භක්ති ධර්මප්‍රිය මෙන්ඩිස් අනුරාධපුර සිට</author>
    <content>පකිස්තානය, ඉන්දියාව, ඇමෙරිකාව ඇතුළු රටවල් රැසක හමුදා සාමාජිකයන්ට 2011 ජනවාරි මාසයේ සිට ශ්‍රී ලංකා යුද හමුදාව විසින් ත්‍රස්ත මර්දන පුහුණු පාඨමාලා මෙරටදී ලබාදීමට පියවරගෙන ඇත.මෙහිදී කමාන්ඩෝ සහ යුද හමුදා විශේෂ බළකා පුහුණුව මෙන්ම තවත් හමුදා පුහුණු උපක්‍රම රැසක් විදේශ හමුදා සෙබලුන්ට ලබාදීමට තීරණය කර තිබේ.ශ්‍රී ලංකාවේ පිහිටි ප්‍රධාන හමුදා කඳවුරු හතරකදී මාස දෙකේ සිට මාස තුන දක්වා වූ කාලයක් මේ පුහුණුව විදේශ හමුදා සාමාජිකයින්ට ලබාදෙන බව යුද හමුදාපති ලුතිනන් ජනරාල් ජගත් ජයසූරිය මහතා පැවැසීය.ශ්‍රී ලංකා යුද හමුදාව ඉකුත් සමයේ දී මානුෂීය මෙහෙයුම සිදුකළ ආකාරය පිළිබඳව සතුටු වූ ලෝකයේ බොහෝ යුද හමුදාවන් මෙරට යුද හමුදාවට සුබ පැතුම් එක් කරමින් ඔවුන්ගේ හමුදා සාමාජිකයන්ටද මෙම පුහුණුව ලබාදෙන ලෙස ඉල්ලා සිටි බවත් ඒ අනුව රජය මේ පියවර ගත් බවත් හමුදාපතිවරයා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100415</link>
    <topic>සහස්‍රක සංවර්ධන ඉලක්ක අත් කර ගැනීමේ දී ශ්‍රී ලංකාව සිටින්නේ ඉන්දියාවට වඩා ඉදිරියෙන්</topic>
    <author>මහින්ද අලුත්ගෙදර</author>
    <content>සහස්‍රක සංවර්ධන ඉලක්ක අත්පත් කර ගැනීමේ දී ශ්‍රී ලංකාව ඉන්දියාවට වඩා බොහෝ ඉදිරියෙන් සිටින බව ශ්‍රී ලංකාවේ ඉන්දීය මහ කොමසාරිස් අශෝක් කේ. කාන්ත මහතා සඳහන් කරයි.පසුගිය දශක තුනකට ආසන්න කාලයක් පුරා ත්‍රස්තවාදී ගැටුම් පැවැතිය ද ශ්‍රී ලංකාවේ ආර්ථිකය විශාල වශයෙන් වර්ධනය වී තිබෙන බවද හෙතෙම අවධාරණය කරයි. මහ කොමසාරිස්වරයා මේ බව කියා සිටියේ පසුගිය (1) දා කොළඹ දී පැවැති ශ්‍රී ලංකා වෘත්තීය වේදීන්ගේ සංගමයේ 23 වැනි වාර්ෂික සැසිවාරය අමතමිනි.ශ්‍රී ලංකාව සමඟ ආර්ථික සහයෝගීතා ගිවිසුම් ඇති කර ගැනීමටත් වෘත්තිකයන් අතරේ දැනුම හුවමාරු කර ගැනීමටත් ඉන්දියාව විශේෂ උනන්දුවකින් පසුවන බව කී ශ්‍රී ලංකාවේ ඉන්දීය මහකොමසාරිස් වරයා කෙටි කලක් ඇතුළත ශ්‍රී ලංකාවේ ආර්ථික වර්ධනය බොහෝ සෙයින් ඉදිරියට පැමිණෙනු ඇතැයිද හෙතෙම විශ්වාසය පළ කළේය.මේ අවස්ථාවට සහභාගි වූ මුදල් හා ක්‍රම සම්පාදන නියෝජ්‍ය ඇමැති ආචාර්ය සරත් අමුණුගම මහතා ප්‍රකාශ කළේ ගල්ඔය වැනි ව්‍යාපෘති ක්‍රියාත්මක කිරීම, උස් බිම් හා නැගෙනහිර පළාතේ වියළි කලාප තවදුරටත් වැඩි දියුණු කිරීමෙන් ශ්‍රී ලංකාවේ ආර්ථිකය තවදුරටත් දියුණු කළ හැකි බවත් එයින් යහපත් ප්‍රතිඵල අත්කර ගත හැකි බවත්ය.ආසියාව ලොව ආර්ථික වර්ධනයේ කේද්‍රස්ථානය බවට පත් වී ඇති අතර ශ්‍රී ලංකාවද දෙවන පෙළේ රටක් වශයෙන් ඊට දායකත්වය ලබා දෙන බවත් ඉදිරි සිවු වසර තුළ සියයට 8 ක දළ ජාතික නිෂ්පාදිතයක් අඛණ්ඩව පවත්වාගෙන යාමට හැකි වුණ හොත් රටේ ජාතික වර්ධනයට එය ප්‍රමාණවත් බවත් ආචාර්ය සරත් අමුණුගම මහතා ප්‍රකාශ කළේය.එක්සත් ජාතීන්ගේ සංවර්ධන වැඩසටහනේ ශ්‍රී ලංකා නේවාසික නියෝජිත ඩග්ලස් කේ, ශ්‍රී ලංකා රක්ෂණ සංස්ථාවේ කළමනාකාර අධ්‍යක්ෂ මොහාන් අල්විස්, ලංකා බැංකුවේ සභාපති ආචාර්ය ගාමිණී වික්‍රමසිංහ, ශ්‍රී ලංකා වෘත්තීය වේදීන්ගේ සංගමයේ සභාපති මහාචාර්ය ඒ.ඩී.වී.ද.එස්. ඉන්ද්‍රරත්න මහත්වරු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100416</link>
    <topic>රු.මිලියන 5,000ක වී දැනටමත් මිලදී අරන්</topic>
    <author>බණ්ඩාර පිලවල</author>
    <content>වී අලෙවි මණ්ඩලය මිලියන පන්දාහක පමණ මුදලක් වැය කැර වී මෙට්‍රික් ටොන් හැත්තෑ හතර ලක්ෂයක් මිලදී ගෙන ඇතැයි කෘෂිකර්ම අමාත්‍යාංශයේ ලේකම් කේ. ඊ. කරුණාතිලක මහතා පැවැසුවේය.2010 – 2011 වර්ෂයන්හි මහකන්නයට ජලය බෙදාහැරීමේ ගැටලු සම්බන්ධයෙන් ඉකුත්දා (01) පේරාදෙණිය ගන්නෝරුව පැලෑටි ජාන මධ්‍යස්ථාන ශ්‍රවණාගාරයේ පැවැති ජලපාලන කමිටු රැස්වීමේදී වැඩිදුරටත් කතා කළ ඒ මහතා මෙසේද කීය.පසුගිය වසර සමඟ සසදා බලනවිට 2010 වසර වනවිට වී මෙට්‍රික් ටොන් අසූ හතර ලක්ෂයකට වැඩි ප්‍රමාණයක් නිෂ්පාදනය කැර තිබෙනවා.වත්මන් රජයේ ඒකායන අරමුණ ගොවි පරපුර නගාසිටුවීමයි. මුළු දිවයිනේම සියලු පළාත් නියෝජනය වන පරිදි වී නිෂ්පාදනය කැර බත බුලතින් ස්වයංපෝෂිත ශ්‍රී ලංකාවක් බිහිකැරලීමයි.විශේෂයෙන්ම උතුරු පළාත නියෝජනය කැර කිළිනොච්චිය දිස්ත්‍රික්කය කේන්ද්‍රිය කැරගෙන කුඹුරු දහස් ගණනක් වගා කිරීමට බලාපොරොත්තු වෙනවා.ගොවි ජනතාවගේ බිත්තර වී ගැටලුවට නිත්‍ය විසඳුම් ලබාදීම සඳහා ප්‍රබේද විසි අටකින් යුක්ත බීජ නිෂ්පාදන හඳුන්වා දීමට කටයුතු යොදා තිබෙනවා.දෙදහස් දහතුන වනවිට මුළු රටේම ගොවි ජනතාවට කාබනික පොහොර භාවිතයට යොමු කරනවා.නගරයේ ජීවත්වන විශාල ප්‍රමාණයක් සම්බා හාල් වර්ග මිලදී ගැනීමට මනා කැමැත්තක් දක්වනවා. එම නිසා සම්බා වර්ගයේ වී නිෂ්පාදනය වැඩිකැර ආර්ථිකය ශක්තිමත් කැර ගන්නා ලෙස ගොවි ජනතාවගෙන් හෙතෙම ඉල්ලා සිටියේය.මහවැලි අධිකාරියේ අධ්‍යක්ෂක ජනරාල් ඩී. එම්. සී. දිසානායක මහතා,මහවැලි අධිකාරිය යටතේ පරාක්‍රම සමුද්‍රය මෙන් හය ගුණයකින් ජල ධාරිතාවයකින් යුක්ත ජලාශ බිහිකිරීමට අපේක්ෂා කරනවා. දැනටමත් මොරගහකන්ද සහ කළුගඟ ව්‍යාපෘති යටතේ හෙක්ටර්යාර අසූ හය දාහක් වගා ඛ්ලමට සැළැසුම් කැර තිබෙනවා.ලෝකයේ වෙනත් රටවල් ආහාර හිඟයකට මුහුණ පෑවත් ශ්‍රී ලංකාවට කිසි දවසක ආහාර හිඟයක් ඇති නොවන ආකාරයට කටයුතු කිරීමට රජය බලාපොරොත්තු වෙනවා යැයිද ඒ මහතා කීය.වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා මහතා,කලාවැව ප්‍රදේශයේ ගොවි ජනතාවගේ සෝයාබෝංචි ප්‍රශ්නයට කඩිනම් විසැඳුම් ලබාදීමට බලාපොරොත්තු වෙනවා.මහා භාණ්ඩාගාරය සමඟ සාකච්ඡා කැර මුදල් ගෙන වාරිමාර්ග දෙපාර්තමේන්තුව ඇළ මාර්ග වැව් අමුණු පුනරුත්ථාපනය කරනවා.ගොවි ජනතාවගේ ජල ප්‍රශ්නයට නිත්‍ය විසඳුම් ලබාදීමට හැකිවීම විශිෂ්ට ජයග්‍රහණයක් බවද හෙතෙම කීය.ශ්‍රී ලංකා මහවැලි අධිකාරියේ අධ්‍යක්ෂක ඩබ්ලිව්. එම්. ඩබ්. වීරකෝන්, නියෝජ්‍ය අධ්‍යක්ෂිකා තිලකා සමරතුංග, ජලපාලන අධ්‍යක්ෂක බී. එස්. ලියනගේ යන මහත්ම මහත්මී හුද මෙහිදී කතා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100417</link>
    <topic> එජාපයේ සද්දෙඡන්ද කාලෙට විතරයි</topic>
    <author>අසේල කුරුළුවංශ හාඉන්දික පොල්කොටුව</author>
    <content>මැතිවරණ කාලෙට එක්සත් ජාතික පක්ෂයේ ශබ්දය ඇසෙන නමුත් අනිත් කාලවල එම පක්ෂය සිදුකරන වැඩක් පෙනෙන්නට නොමැති බව මල්වතු පාර්ශවයේ මහනායක අතිපූජ්‍ය තිබ්බටුවාවේ ශ්‍රී සිද්ධාර්ථ සුමංගල මහනාහිමියෝ පැවසූහ.එක්සත් ජාතික පක්ෂයක් තිබෙනවා යැයි ජනතාවට දැනෙන්නට යමක් කවුරුන් හෝ මුල් වී සිදුකිරීම හොඳ බවත් උන්වහන්සේ කීහ.එජාප පාර්ලිමේන්තු මන්ත්‍රී සජිත් ප්‍රේමදාස මහතා ඊයේ (03) පෙරවරුවේ මල්වතු මහ විහාරයට ගොස් උන්වහන්සේ බැහැ දැක ආශිර්වාද ලබාගත් අවස්ථාවේ මහානාහිමියෝ මේ බව පැවසූහ.එහිදී වැඩිදුරටත් අදහස් දැක්වූ මහනාහිමියෝ පක්ෂයේ තරුණ පිරිස එකතුකරගනිමින් ජනතාව අතරට යෑමට කටයුතු කිරීම වැදගත් බව පැවසූහ.අස්ගිරි පාර්ශවයේ මහ නායක අතිපූජ්‍ය උඩුගම ශ්‍රී බුද්ධ රක්ඛිත මහනාහිමියන් ශ්‍රී දළදා මාලිගාවේදී සජිත් ප්‍රේමදාස මහතා විසින් බැහැ දකින ලදී.එහිදී අදහස් දැක්වූ අස්ගිරි මහානාහිමියෝ පක්ෂ බේද නොමැතිව රටගැන ආදරයක් ඇතිව ක්‍රියාකරන පිරිසක් සිටීනම් මේ රට සංවර්ධනය කිරීම අසීරුතාවක් නොවන බව කීහ.මේ අවස්ථාවට එජාප පාර්ලිමේන්තු මන්ත්‍රී ලක්ෂ්මන් කිරිඇල්ල, ඒ.එච්.එම්.හලීම්, මධ්‍යම පළාත් සභා මන්ත්‍රී වරුන් වන කේ.කේ. පියදාස, සංජීව කවිරත්න, චානක අයිලප්පෙරුම යන මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100418</link>
    <topic> වාහන ආනයනය මත අය කරන බද්දතවදුරටත් අඩු නො කෙරේ</topic>
    <author>මහින්ද අලුත්ගෙදර</author>
    <content>වාහන ආනයනය මත අය කෙරෙන බද්ද තව දුරටත් අඩු නොකරන බව රජය සඳහන් කරයි.මේ වසරේ ජූනි මස සිට ක්‍රියාත්මක කරන ලද වාහන ඇතුළු ආනයනික භාණ්ඩවල සංශෝධිත බදු ප්‍රමාණයන්හි වෙනසක් සිදු නොවන අතර එම බදු ප්‍රමාණයන් යටතේ ම භාණ්ඩ ආනයනය සිදුවන බවත් විවිධ ප්‍රචාර මඟින් ආනයනයන් කල් දැමීම හෝ ඉක්මන් කිරීම අනවශ්‍ය බවත් මුදල් හා ක්‍රම සම්පාදන අමාත්‍යාංශයේ ලේකම් ආචාර්ය පී. බී. ජයසුන්දර මහතා සඳහන් කරයි.දේශීය ආර්ථිකයේ මෑත කාලීනව සිදු වී ඇති ආර්ථික ප්‍රසාරණයට සමගාමීව මෙරට ආනයන හා අපනයන කටයුතුවල ශීඝ්‍ර වර්ධනයක් වෙමින් පවතින බව පෙන්වා දෙන මුදල් හා ක්‍රම සම්පාදන අමාත්‍යාංශයේ ලේකම්වරයා මෑතකදී සිදු කළ බදු සංශෝධනයන් සමඟ ආනයන භාණ්ඩ ප්‍රමාණය ඉහළ යාමෙන් රජයේ බදු ආදායම ද ඉහළ ගොස් ඇතැයි අවධාරණය කරයි.රේගුවෙන් භාණ්ඩ නිදහස් කැර ගැනීමේ දී අසත්‍ය ආරංචි මාර්ගවලට නොරැවටී සාමාන්‍ය පරිදි සිය භාණ්ඩ ආනයනය හා නිෂ්කාශණ කටයුතුවල නිරත වන ලෙසත් මෙහි දී රේගුවේ ඇතිවිය හැකි අනවශ්‍ය තද බදය වැළැක්වීමට රේගු නිෂ්කාෂණ කටයුතු සිදු කෙරෙන වේලාව හා කාර්ය මණ්ඩලය වැඩි කිරීමටත් පියවර ගන්නා ලෙස ආචාර්ය පී. බී. ජයසුන්දර මහතා ශ්‍රී ලංකා රේගුවට උපදෙස් දී තිබේ.ඒ අනුව ශ්‍රී ලංකා රේගුව විසින් රේගුව නිෂ්කාශන කටයුතු සතියේ දිනවල පස්වරු 8.00 දක්වාත් සති අන්ත දිනවල පස්වරු 4.00 දක්වාත් දීර්ඝ කිරීම සිදු කෙරෙන අතර රේගු නිෂ්කාශන කටයුතුවල රාජකාරි සඳහා යොදවනු ලබන නියෝජ්‍ය රේගු අධ්‍යක්ෂවරුන් ඇතුළු අනෙකුත් කාර්ය මණ්ඩලය ද වැඩි කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100419</link>
    <topic> පිකටින් කළාට උද්ඝෝෂණ කළාටෆොන්සේකා නිදහස් කරගත නොහැකියි</topic>
    <author>සංජය අසේල මතුරට</author>
    <content>යුද අධිකරණය මගින් ලබාදුන් තීන්දුවක් මත සිරදඬුවම් විඳින සරත් ෆොන්සේකා මහතා පිකටිං කිරීමෙන් හෝ මාධ්‍ය හරහා අවලාද නැගීමෙන් කිසිසේත් නිදහස් කරගත නොහැකි බව පේරාදෙණිය විශ්වවිද්‍යාලයේ ඉතිහාසය අංශයේ මහාචාර්ය හඟුරන්කෙත ධීරානන්ද නාහිමියෝ පැවැසූහ.කවරෙකුට හෝ ෆොන්සේකා මහතා නිදහස් කර ගැනීමට අවංක අභිලාෂයක් ඇත්නම් ඔහු හෝ ඇය විසින් කළයුත්තේ පටු ද්වේශ සහගත සිතුවිලිවලින් සහ බාහිර බලපෑම්වලින් බැහැරව නම්‍යශීලී නායකයකු වන ජනාධිපති මහින්ද රාජපක්ෂ මහතා සම¼ඟ සාකච්ඡා කිරීමට පමණක් බවද උන්වහන්සේ අවධාරණය කළහ.වැඩිදුරටත් අදහස් දැක්වූ මහාචාර්ය ධීරානන්ද නාහිමියෝ මෙසේද කීහ.අපේ රටේ නීතියේ ආධිපත්‍යය සහ එම නීතිය මගින් අවධාරණය කරණ කරුණු කාරණා අප ප්‍රජාතන්ත්‍රවාදීව ඉවසිය යුතුයි. එමෙන්ම අධිකරණයේ තීන්දු පිළිබඳව අපගේ අවබෝධය වඩාත් තීව්ර කරගනිමින් අපක්ෂපාතීව බැලීමට පුරුදු පුහුණු විය යුතුයි. එසේ නොමැතිව පක්ෂ පාට අනුව අධිකරණ තීන්දු විග්‍රහ කිරීමට යෑම කිසිසේත්ම සුදුසු වන්නේ නැහැ.යම්කිසි පුද්ගලයකු වරදක් කර ඇත්නම් ඒ පිළිබඳ විනිශ්චය කිරීම හා තීන්දු ලබාදීම ප්‍රජාතන්ත්‍රවාදයේ මූලික කාරණයක්. සරත් ෆොන්සේකා මහතා සම්බන්ධයෙන්ද සිදුවී ඇත්තේ එම සිද්ධාන්තයයි.ඔහු හමුදාපති වශයෙන් කටයුතු කළ සමයේ දී එම තනතුරට නොගැලපෙන පරිදි සිදුකළ ටෙන්ඩර් ප්‍රතිපත්තිය පිළිබඳ සොයාබැලීමටයි ජනාධිපතිතුමා යුද අධිකරණයක් පත්කළේ.යුද අධිකරණය මගින් ලබාදුන් තීන්දුව පිළිබඳව පූර්ණ විශ්වාසයක් මේ රටේ ජනතාවට තිබෙනවා. එම තීන්දුව ඉවත්කරන ලෙස ජනාධිපතිවරයාට සෘජුවම බලපැම් කිරීම ජනාධිපති තනතුරේ ගරුත්වය හෑල්ලුවට ලක්කිරීමක් හා තීන්දුව ලබාදුන් යුද අධිකරණය සහ විනිශ්චයකරුවන් අවතක්සේරුවට ලක්කිරීමක් බවද උන්වහන්සේ වැඩිදුරටත් පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=n10100420</link>
    <topic>ප්‍රධාන තැපැල් කාර්යාල 647ක් ජාල ගත කෙරේ</topic>
    <author>උපාලි කරුණාරත්න</author>
    <content>ප්‍රධාන තැපැල් කාර්යාල හයසිය හතලිස් හතක් ජාල ගත කිරීමේ වැඩපිළිවෙළ මේ දෙසැම්බර් 31 දින වන විට අවසන් කිරීමට තැපැල් දෙපාර්තමේන්තුව බලාපොරොත්තු වේ. පළමු පෙළ දෙවැනි පෙළ හා ප්‍රධාන තැපැල් කාර්යාල මේ යටතේ ජාල ගත කෙරේ.තැපැල් හා විදුලි සංදේශ ඇමැති ජීවන් කුමාරතුංග, නියෝජ්‍ය ඇමැති දුමින්ද දිසානායක යන මහත්වරුන් දෙසැම්බර් 31 දිනට පෙර මේ ජාල ගතකිරීම අවසන් කරන ලෙස අදාළ බලධාරීන්ට උපදෙස් ලබා දී ඇත. මේ සඳහා රුපියල් මිලියන තුන්සියයක් පමණ වැයවේ.උප තැපැල් කාර්යාල 3410ක් ජාල ගත කිරීමේ වැඩ පිළිවෙලද ඉදිරියේ දී ආරම්භ කිරීමට නියමිත අතර ඒ සඳහා රුපියල් මිලියන හයසිය පනහක් පමණ වැය වෙතැයි පැවසේ. එම ව්‍යාපෘතියද 2012 වර්ෂයේ අවසන් වීමට නියමිතය.තැපැල් කාර්යාල පද්ධතිය ජාල ගත කිරීම තුළින් විශාල සේවාවන් රැසක් ජනතාවට ලබා ගත හැක. තැපැල් කාර්යාල ජාල ගත කිරීමේ මෙම වැඩ සටහන් සඳහා උපදේශකත්වය ලබා දෙනුයේ මොරටුව විශ්වවිද්‍යාලයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010041</link>
    <topic>මාතලේ දිස්ත්‍රික්කයේ ගම් 500ක සංවර්ධනයට ව්‍යාපෘති 3800ක්</topic>
    <author>රත්තොට සමූහ කිංස්ලි රිචඩ් සිල්වා</author>
    <content>2010 වසරේ මාතලේ දිස්ත්‍රික්කයේ යටිතල පහසුකම් නැංවීම පිණිස රජය රුපියල් දසලක්‍ෂ 3986 ක් ලබා දී ඇති බව මාතලේ දිසා ලේකම් ගාමිණි සෙනවිරත්න මහතා පවසයි.මේ මුදලින් මාතලේ දිස්ත්‍රික්කය්, මාතලේ, රත්තොට, උකුවෙල, යටවත්ත, දඹුල්ල, ගලේවෙල, පල්ලේපොල, ලග්ගල, විල්ගමුව, නාවුල හා අඹන් ගඟ යන ප්‍රාදේශීය ලේකම් බල ප්‍රදේ්ශවලට ග්‍රාම නිලධාරී වසම් 545 ක සංවර්ධන ව්‍යාපෘති 3883 ක් ආරම්භ කර ඇති බව දිසා ලේකම් වරයා පවසයි.මේ යටතේ මාතලේට වැය කරන මුළු මුදලින් හරි අඩකටත් වඩා මුදලක් වාරි කළමනාකරණ අමාත්‍යාංශය ලබා දී ඇත.එම මුදල යෝජිත ‘මොරගහකන්ද’ හා ‘කළු ගඟ’ යන මහවැලි ජලාශ සඳහා වැය කෙරේ. සමෘද්ධි වැඩ සටහන සඳහා මිලියන 116 ක් ලබා දී ඇති අතර ඒ මුදලින් ව්‍යාපෘති 1850 ක් මේ වන විට ක්‍රියාත්මක වේ. මාර්ග සංවර්ධන අධිකාරිය මගින් මිලියන 700 ලබා දී ඇති අතර ඒ යටතේ ව්‍යාපෘති 60 ක් ආරම්භ කර ඇත.වාරිමාර්ග කටයුතු සඳහා මිලියන 104 ලබා දී ඇති අතර ඉන් ව්‍යාපෘති 210 ක් ක්‍රියාත්මක කිරීමට යයි. ජාතික සවිය වැඩ සටහන සඳහා මිලියන 124 ක් ලැබී ඇති අතර ඉන් ව්‍යාපෘති 425 ක් දිස්ත්‍රික්කය තුළ ක්‍රියාත්මක කිරීමට යයි’.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010042</link>
    <topic>යුද හමුදා ධජ පතාකවලට සෙත් පතා...</topic>
    <author>ඡායාරූපය - චූල බණ්ඩාර කුලසේකර සහ කිත්සිරි වනසිංහ</author>
    <content>ශ්‍රී ලංකා යුද හමුදාවේ 61 වැනි සංවත්සරයට සමගාමීව යුධ හමුදාවේ සියලුම රෙජිමේන්තු වලට අයත් ධජ 450ක් ශ්‍රී මහා බෝධි මූලයෙහි තබා සෙත් පැතීම සිදු කළ අයුරු මේ. ශ්‍රී මහා බෝධීන් වහන්සේ වෙත මල්, සිවුරු පිරිකර පූජා කිරීමෙන් අනතුරුව මහා සංඝයා වහන්සේ ගේ සෙත් පිරිත් සජ්ජායනා මධ්‍යයේ යුද හමුදාපතිවරයා සෙසු නිලධාරීහුද සමග ධජ බෝධි මූලයෙහි තබා සියලු ධජයන්ට සෙත් පැතූ®හ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010043</link>
    <topic>ගුරුවරියකගේ රුව පරිගණකයෙන් නිරුවත් කළැයි ගුරුවරයෙක් දැලේ</topic>
    <author>ගලේවෙල මධ්‍යම සමූහ – ජී. ඒ. ගුණතිලක</author>
    <content>ගලේවෙල අධ්‍යාපන කලාපයට අයත් ගුරුවරයෙක් එම පාසලේම ගුරුවරියකගේ ඡායාරූපයක් පරිගණකයක් ඇසුරෙන් නිරුවත්කර ඡායාරූප ලබා ගැනීමේ සිද්ධියක් වාර්තා වේ.මේ ගුරුවරයා විවාහකයෙක් වන අතර අදාළ තරුණ ගුරුවරිය සමඟ අනියම් සම්බන්ධයක් ඇතිකර ගැනීමට උත්සහ කර ඇත.එය ආසර්ථකවීම නිසා මේ සිද්ධියට සැකකාර ගුරුවරයා පෙළැඹී ඇත.පාසල් සිසුන් පරිගණකය පරිහරණය කිරීමේදී අදාළ නිරුවත් ඡායාරූප දැක ඇත. සිසුන් ඒ බව අදාළ ගුරුවරියට දන්වා ඇති අතර ඇයද පරිගණකය නරඹා සිද්ධිය සත්‍ය බවට තහවුරු කරගෙන මහවෙල පොලිසියට පැමිණිලි කැර ඇති බව අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010044</link>
    <topic>දිප්පිටිය පොදු වෙළෙඳපොළ ජරාවාස වෙලා</topic>
    <author>මාවනැල්ල සමූහ - පී. සෙනෙවිරත්න</author>
    <content>දිප්පිටිය වැලිමත්ත ගල්බොක්ක ආදී දුෂ්කර ගම්මානයන්හි සහ තවත් ගම් නගර රාශියක ජනතාවට සෙත සලසන දිප්පිටිය නගරයේ පොදුවෙළෙඳ පොළ ඉතාම අපිරිසුදු වී ජරා ජීර්ණ තත්ත්වයක පවතියි.මේ පිළිබඳව ජනතාව විසින් කරන ලද පැමිණිලි පිළිබඳව සොයා බලන්නට ගිය අරණායක ආණ්ඩු පක්ෂ ප්‍රධාන සංවිධායක තාක්ෂණ හා පර්යේෂණ නියෝජ්‍ය ඇමැති ලලිත් දිසානායක මහතා එම ජනතා පැමිණිලි සත්‍ය බව පැවැසීය.වෙළෙඳ පොළ පරීක්ෂාකැර බලා එහි වෙළෙන්දන් සමග සුහද සාකච්ඡාවකද යෙදුණු නියෝජ්‍ය ඇමැති ලලිත් දිසානායක මහතා එහිදී මෙසේ කීවේය.මේ වෙළෙඳපොළ පිරිසුදු තත්ත්වයක නැහැ. කුණු කසළ ගොඩ ගැසී තිබෙනවා.වැසිකිළි පවා අපිරිසුදුයි. බල්ලන් බළලුන් හා කබරගොයින් වැනි සතුන්ද මෙහි ලගිනවා.ඩෙංගු මදුරුවන් බෝවීමට ඉඩ ඇති ස්ථානයන් බහුලයි. මේ තත්ත්වය වහා දුරු කරන්න මම වගකිවයුතු අයට මෙතැන් සිටම උපදෙස් දෙනවා.වෙළෙන්දෝ සිය කටයුතු කරගෙන යන්නේ අසීරුවෙන්. මේ තත්ත්වය වහා වෙනස් කරන්න වගකිවයුතු අය පියවර ගත යුතුයි.මෙහිදී නියෝජ්‍ය ඇමැතිවරයා විසින් මේ වෙළෙඳ පොළේ වැසිකිළි පද්ධති සහ මස් මාළු වෙළෙඳ සල්ද පරීක්ෂා කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010045</link>
    <topic>පදික වෙළෙඳුන්ට ස්ථිර ගොඩනැඟිලි</topic>
    <author>කෝට්ටේ මධ්‍යම සමූහනන්ද ඒකනායක</author>
    <content>නුගේගොඩ පොදු වෙළෙඳ පොළ සහ අවට ප්‍රදේශය රුපියල් කෝටි සියයක පමණ මුදලක් වැයකරමින් කඩිනම් සංවර්ධන වැඩපිළිවෙළක් ආරම්භ කර ඇත.ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් අනුව, එහි ප්‍රථම පියවර වශයෙන් නුගේගොඩ පදික වෙළෙඳුන් වෙනුවෙන් ස්ථිර ගොඩනැඟිල්ලක් නගර සභා බස් නැවතුම්පළ අසල දැනට ඉදිවෙමින් පවතී.ඒ සඳහා මිලියන 15ක පමණ මුදලක් වැය කැරේ. ඉදිරි සති දෙක ඇතුළත එහි ඉදකිරීම් නිම කිරීමට නියමිතය.මෙයට සමගාමීව නුගේගොඩ ජනතා පොළ ද අලුතින් ඉදි කෙරේ. මේ වෙළෙඳපොළ දෙක ගුවන් පාලමකින් සම්බන්ධ කෙරෙන බව, කෝට්ටේ මහනගර සභාවේ නාගරික මන්ත්‍රී දීපාල් චන්ද්‍රකාන්ත මහතා කීය.නුගේගොඩ පොදු වෙළෙඳපොළ භූමිය ඇතුළු අවට ප්‍රදේශය කාපට් කර ඉදිරිපිට බස් නැවතුම් පළ ද අලුතින් ඉදිකෙරේ. නගර සභාව හා පොලිසිය වෙනුවෙන් ආරක්ෂක කුටි දෙකක් ද ඉදිකෙරේ.රාජ්‍ය ඉංජිනේරු සංස්ථාව, මාර්ග සංවර්ධන අධිකාරිය, සමුපකාර සංවර්ධන දෙපාර්තමේන්තුව, මධ්‍යම ඉංජිනේරු කාර්යාලය හා කෝට්ටේ මහනගර සභාව යන ආයතන මේ සංවර්ධන කාර්යය සඳහා දායක වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010046</link>
    <topic>මත්කුඩු පැකට් 63ක් සමඟ අත්අඩංගුවට ගත් කත රිමාන්ඩ්</topic>
    <author>වාද්දුව සමූහඑස්. ආර්. පියදාස</author>
    <content>පාණදුර නගරයට මත්කුඩු බෙදාහරින ප්‍රදේශයේ සුප්‍රසිද්ධ මත්කුඩු ජාවාරම්කාරියක් පාණදුර වැඩබලන මහේස්ත්‍රාත් ඩබ්ලිව්. ඩී. කරුණාතිලක මහතා විසින් රක්ෂිත බන්ධනාගාර ගත කරන ලදී.හෙරොයින් මත්කුඩු ග්‍රෑම් එකකුත් මිලිග්‍රෑම් 290ක් සහිත පැකට් 63ක් සමඟ ඇය අත්අඩංගුවට ගෙන පාණදුර අධිකරණයට ඉදිරිපත් කළේ පින්වත්ත පොලිසිය විසිනි.පින්වත්ත පොලිස් ස්ථානාධිපති පො. ප. සුරංග රණවීර මහතා ප්‍රමුඛ කොස්තාපල්වරු වන ඉන්ද්‍රදාස 42386 කුමාර 82512 කාන්තා පොලිස් කොස්තාපල්වරියක් වන සංජීවනී 6797 සමන්ති 8995 සහ ග්‍රාමාරක්ෂක සේනක 2239 සහ මංජුලා 72669 යන පොලිස් කණ්ඩායම විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010047</link>
    <topic>මහා මාර්ගවලට කුණු කසළ දැමු 81කට නඩු පවරයි</topic>
    <author>නිට්ටඹුව සමූහ ජෙනට් ජයසිංහ</author>
    <content>ගම්පහ පොලිස් බල ප්‍රදේශයේ මහා මාර්ග වලට කසළ දමන ලද හා අප ජලය මුදාහරින ලද අසූ එක් දෙනකුට විරුද්ධව අධිකරණය හමුවේ නඩු පැවරීමට ගම්පහ මූලස්ථාන පොලිසියේ පාරිසරික ඒකකය චෝදනා ගොනු කැර තිබේ.ගම්පහහ මූලස්ථාන පොලිසියේ ස්ථානාධිපති ප්‍රධාන පොලිස් පරීක්‍ෂක ප්‍රභාත් දයානන්ද මහතාගේ උපදෙස් මත මෙසේ නඩු පැවරීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010048</link>
    <topic>විස්මිත නිර්මාණයක් වූ අකුරුගොඩ කොත්පහ මහා විහාරය</topic>
    <author>ඉමදූව සමූහ ලංකින්ද නානායක්කාර</author>
    <content>රටවටා ගොන් කරත්තයකින් ගොස් මුදල් සම්මාදම් කර ඉදිකරන ලද කොත්පහ මහා විහාරය විස්මය ජනක වූ පූජනීය ස්ථානයකි.අකුරුගොඩ සුන්දර ගම්මානයේ මෙම විහාරය පිහිටා ඇත.බුදු දහමේ මූලික ඉගැන්වීම මත වෙහෙර නිමවා ඇත. කලාත්මක හා ආගමික භක්තියෙන් යුතුව සකසා ඇති මේ වෙහෙර අෂ්ඨාංගික මාර්ගය පදනම් කරගෙන නිමවා ඇත. එකී පාදම මත නෙළුම් මලක චෛත්‍ය සකසා ඇත. වෙහෙරෙහි විවිධ ප්‍රමාණයේ බුද්ධ ප්‍රතිමා තුන්සිය පනහක් සහිත බුදු කුටි සකස් කර ඇතතේ අපේ කලාකරුවන්ගේ අභිමානවත් කලා හැකියාවන් එළි දක්වමිණි.සිවු බුදුවරයන් වහන්සේ වෙනුවෙන් දිසා හතරකට මුහුණලා ප්‍රධාන කුටි හතරකි. එහි බුද්ධ ප්‍රතිමා හතරකි. නෙළුම් මල්, ලියවැල්, සිංහරාජ රූපවලින් ද සමන්විත වූ මේ චෛත්‍යය සතර අතින් ඉහළට නැඟෙන චෛත්‍ය හතරකින් ද රන් ආලේපිත මහා කොත් කැරැල්ලකින් ද සමන්විත වූ අගනා නිර්මාණයකි.වෙනත් චෛත්‍යවල දැකිය නොහැකි ආකාරයට නිමවා ඇති රන් ආලේපිත කොත් කැරැල්ල මහානුබල සම්පන්න වූවකි. කොත් කැරැල්ල මාල නවයකින් යුක්තය. උසින් අඩි හැටකි. මේ රමණීය වෙහෙර ඇත්තටම අපේ උරුමයේ මහා නිධානයක් වැනි ය.දැනට පොළව යට ඉදිකිරීමට නියමිත මහා වෙහෙර දෙස් විදෙස් ආගමික භක්තිකයන්ට මහා තෝතැන්නක් ගෙන දීමට සමත් ය. මේ රමණීය විහාරය මතු පරපුරට ආරක්ෂා කිරීම සඳහා විහාරාධිපති හිමියෝ හා සතර පේරුවේ දායක දායිකාවෝ පෙරමුණ ගෙන කටයුතු කරති. ඒ සඳහා දනට පිනට කැමැති ඔබට ද දායකත්වය ලබා දිය හැකි ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=r1010049</link>
    <topic>ගැබිනි මවුවරුන් සිල් සමාදන් කරවන වැඩසටහනක් මාතරින් ක්‍රියාවට</topic>
    <author>මාතර විශේෂ ජයා වික්‍රම සුරේන්ද්‍ර</author>
    <content>සෑම පුර පසළොස්වක පොහෝ දිනකම ගැබිනි මවුවරුන් සිල් සමාදන් කරවීමේ විශේෂ ආගමික වැඩසටහනක් ක්‍රියාවට නැංවීමට මාතර – වල්ගම පවුල් සෞඛ්‍ය සේවිකා අංශය මගින් කටයුතු යොදා ඇත. මාතර මහ නගර සභා සෞඛ්‍ය වෛද්‍ය නිලධාරී කාර්යාලයේ අධීක්ෂණයෙන් මේ වැඩපිළිවෙළ ක්‍රියාත්මක කෙරේ.ගැබිනි මවුවරුන්ගේ මානසික හා ශාරීරික සංවර්ධනය අරමුණු කරගනිමින් ආගමික පරිසරයකට යොමු කරවීම මෙහි අරමුණය. මේ වැඩසටහන යටතේ පසුගිය බිනර පසළොස්වක පොහෝ දින වල්ගම - හාමුගෙවත්ත, වල්ගම – උතුර, වල්ගම – මැද යන පවුල් සෞඛ්‍ය සේවිකා කොට්ඨාසයන්හි ගැබිනි මවුවරුන් 70ක් පමණ සිල් සමාදන් කරවීම මාතර – මාතොටගම මුල් ළමාවිය සංවර්ධන මධ්‍යස්ථානයේ දී සිදුකෙරිණි.මාතර සෞඛ්‍ය වෛද්‍ය අධ්‍යක්ෂ දොස්තර සනත් ද සිල්වා මහතාගේ උපදෙස් මත සෞඛ්‍ය වෛද්‍ය නිලධාරිනී අයි. සුබසිංහ මහත්මියගේ හා වෛද්‍ය දීපිකා වඩනම්බි මහත්මියගේ ඒකාබද්ධ උපදෙස් මත පැවැත් වූ මේ සීල සමාධි වැඩසටහන යටතේ ගැබිනි මවුවරුන් භාවනාවකට ද යොමු කෙරිණි. ධර්ම සාකච්ඡා මාලාවක් ඇතුළු ආගමික වැඩසටහන්ද පැවැත්විණි.මාතර සෞඛ්‍ය වෛද්‍ය ජ්‍යෙෂ්ඨ හෙද සොයුරි ඩබ්ලිව්. ඩබ්ලිව්. ඒ. පී. බාලසූරිය මහත්මියද, එච්. සී. එම්. රුක්මනී, ඩබ්ලිව්. පී. මල්ලිකා රංජනී, පී. පී. ගුණවර්ධන, ඩී. සී. දිසානායක යන පවුල් සෞඛ්‍ය සේවා නිලධාරිනියන්ද මේ සීල සමාධි වැඩසටහන මෙහෙයවීමට මූලිකව කටයුතු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010041</link>
    <topic>සූරතාව බස්නාහිර පළාතට</topic>
    <author/>
    <content>බස්නාහිර පළාතට සූරතාව හිමිකර දෙමින් 2010 සමස්ත ලංකා පාසල් ක්‍රීඩා උලෙළ ඊයේ (03) සුගතදාස ක්‍රීඩාංගණයේදී නිමාවට පත්විය.ලකුණු 978ක් ලබා බස්නාහිර පළාත ප්‍රථම ස්ථානයට පත්වද්දී මධ්‍යම පළාත ලකුණු 368ක් ලබා දෙවැනි ස්ථානය ලබාගත්තේය. ලකුණු 289ක් ලැබූ සබරගමුව පළාතට තුන්වන ස්ථානය හිමිවිය.තරගාවලියේ දක්‍ෂතම ක්‍රීඩකයා ලෙස මධ්‍යම පළාතේ පේරාදෙණිය රණබිම රාජකීය විද්‍යාලයේ කේ. ඩී. එස්. වී. රන්දෙණිය සම්මාන හිමිකරගත් අතර, දක්‍ෂතම ක්‍රීඩිකාව ලෙස සබරගමුව පළාතේ කෑගල්ල සාන්ත ජෝශප් බාලිකා මහා විද්‍යාලයේ පබසරා සේනානායක සම්මාන දිනා ගත්තාය. දක්‍ෂතම ක්‍රීඩකයා හා ක්‍රීඩිකාවට සම්මානය සමඟ මුදලින් රුපියල් 1,25,000 බැගින් පිරිනැමිණි.මෙවර ක්‍රීඩා උලෙළේ විශේෂත්වය වූයේ ප්‍රථම වතාවට ජනපි‍්‍රයතම මලල ක්‍රීඩකයා හෝ ක්‍රීඩිකාව එස්. එම්. එස්. ඡන්දවලින් විමසීමය. මෙහිදී සබරගමුව පළාතේ රත්නපුර ෆර්ගියුසන් උසස් බාලිකාවේ පී. ඒ. ඉෂාරා සංදීපනි ජනපි‍්‍රයම ක්‍රීඩිකාවට හිමි සම්මානය සමඟ මුදලින් රුපියල් 125000ක් දිනා ගත්තාය.එමෙන්ම පාසල් මලල ක්‍රීඩා ඉතිහාසයේ ප්‍රථම වතාවට පළාත් මට්ටමින් දක්‍ෂතම ක්‍රීඩකයින් තෝරා ඔවුන්ට මුදලින් රුපියල් 100,000 බැගින් පිරිනැමීමට මෙවර කටයුතු යොදා තිබුණි.ඒ සඳහා අනුග්‍රාහය දැක්වූයේ මහජන බැංකුව, ලංකා බැංකුව හා ජාතික ඉතිරි කිරීමේ බැංකුවයි.මෙවර ක්‍රීඩා උලෙළේ මලල ක්‍රීඩා බාලක සූරතාව හිමිකර ගැනීමට බස්නාහිර පළාතේ මීගමුව මාරිස්ටෙලා විද්‍යාලය සමත්විය. ඔවුන් ලබාගත් ලකුණු සංඛ්‍යාව 113කි. ලකුණු 103ක් ලැබූ මධ්‍යම පළාතේ වලල ඒ. රත්නායක ම. ම. විදුහල දෙවැනි ස්ථානය හිමිකර ගත් අතර වයඹ පළාතේ වෙන්නප්පුව ජෝශප් වාස් ම. ම. විදුහල ලකුණු 68ක් ලබා තෙවැනි ස්ථානය ලබා ගත්තේය.මලල ක්‍රීඩා බාලිකා සූරතාව හිමිවුණේ ලකුණු 133ක් ලැබූ සබරගමුව පළාතේ රත්නපුර සුමනා බාලිකා මහ විදුහලටය. මධ්‍යම පළාතේ වලල ඒ. රත්නායක ම. ම. විදුහල ලකුණු 109ක් ලබා දෙවැනි ස්ථානය ලබා ගත් අතර ලකුණු 67ක් ලැබූ සබරගමුව පළාතේ කෑගල්ල ශාන්ත ජෝශප් බා. ම. විදුහල තෙවැනි ස්ථානයට පත්විය.සහාය දිවීමේ බාලක සූරතාව මීගමුව මාරිස්ටෙලා විදුහල හිමිකරගත් අතර බාලිකා සූරතාව හිමිවූයේ වලල ඒ. රත්නායක ම. ම. විදුහලටය. මෙවර තරගාවලියේ නව තරග වාර්තා 7ක් බිහිවූ අතර එක් තරග වාර්තාවක් සම කරන ලදී.පාසල් 1072කින් ක්‍රීඩක ක්‍රීඩිකාවෝ 6895ක් තරග වැදුණු මෙවර සමස්ත ලංකා පාසල් ක්‍රීඩා උළෙලේ සමාප්ති උත්සවය අග්‍රාමාත්‍ය දි. මු. ජයරත්න, මහතාගේ ප්‍රධානත්වයෙන් හා අධ්‍යාපන අමාත්‍ය බන්ධුල ගුණවර්ධන, ආපදා කළමනාකරණ අමාත්‍ය ඒ. එච්. එම්. ෆවුසි, අධ්‍යාපන නියෝජ්‍ය අමාත්‍ය ටී. බී. ඒකනායක, පාර්ලිමේන්තු මන්ත්‍රී තිලංග සුමතිපාල යන මහත්වරුන් ඇතුළු ආරාධිතයන් රැසකගේ සහභාගීත්වයෙන් පැවැත්විණි.තරගාවලිය සඳහා ප්‍රීමා සමාගම සහ ඩී. එස්. අයි. සමාගම මූල්‍ය අනුග්‍රහය දැක්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010042</link>
    <topic>ෂෙවාග්වාර්තාවක්සම කරයි</topic>
    <author/>
    <content>ඉන්දීය – ඔස්ට්‍රේලියා පළමු ටෙස්ට් තරගයේ ඉන්දියාව පළමු ඉනිමේදී අර්ධ ශතකයක් රැස් කළ ආරම්භක පිතිකරු විරේන්ද්‍ර ෂෙවාග් පිට පිට ටෙස්ට් තරග 11 කදී වැඩිම අර්ධ ශතක හෝ ශතක රැස් කරමින් කොදෙව් පිලේ හිටපු පිතිකරු විවියන් රිචඩ්ස් හා ඉන්දීය පිලේ ගෞතම් ගම්හීර් විසින් තබන ලද වාර්තාව සම කිරීමට සමත් විය.පළමුව පන්දුවට පහරදුන් ඕස්ට්‍රේලියාව ලැබූ ලකුණු 428 ට පිළිතුරු වශයෙන් ඉන්දීය පිල සිය පළමු ඉනිමට (ඊයේ සවස තේ පානය වන විට) කඩුලු 4 කට ලකුණු 280 ක් රැස් කරගෙන සිටියේය.ෂෙවාග් ලකුණු 59 ක් රැස් කළ අතර රාහුල් ඩ්‍රාවිඩ් ලකුණු 77 ක් ලබා ගත්තේය. සචින් තෙන්ඩුල්කාර් නොදැවී ලකුණු 64 ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010043</link>
    <topic>භාරතයේ වසර 5000ක ප්‍රෞඪ ඉතිහාසය රඟ දක්වමින් පොදු රඳ මඩුලු ක්‍රීඩා ඇරැඹෙයි</topic>
    <author/>
    <content>භාරත දේශයේ වසර 5000ක ඉතිහාසය විචිත්‍රවත් ලෙස විදහා දැක් වූ මනස්කාන්ත සමාරම්භක උළෙලකින් 19 වැනි පොදු රාජ්‍ය මණ්ඩලීය ක්‍රීඩා මහෝත්සවය ඊයේ නවදිල්ලි නුවර ශ්‍රී ජවහලාල් නේරු ක්‍රීඩාංගණයේ දී ආරම්භ විය.තම මවුබිමේ ප්‍රෞඪ ඉතිහාසය ප්‍රති නිර්මාණය වෙද්දී අභිමානයෙන් යුතුව ක්‍රීඩාංගණයේ සිට ඒ දෙස බලා සිටි 60000ක ඉන්දීය පේ‍්‍රක්ෂකයන්ගේ ඔල්වරසන් හඬ සමාරම්භක උළෙල ප්‍රාණවත් විය.බ්‍රිතාන්‍යයේ චාල්ස් කුමරු හා ඉන්දීය ජනාධිපතිනි ශ්‍රීමති ප්‍රතිභා දේවි පටෙල් මහත්මිය ක්‍රීඩා උළෙලේ සමාරම්භය සම්ප්‍රදායානුකූ®ලව සටහන් කළහ. රටවල් 71ක සැරි සරා දිල්ලි අගනුවරට ගෙන ආ පොදු රඳමඩුලු ක්‍රීඩා උළෙලේ ගිනි සිළුව ඉන්දීය ක්‍රීඩා ඉතිහාසයේ ප්‍රථම රන් පදක්කම් ලාභියා වූ අභිනව් බින්දා විසින් දැල් වූ අතර ආරම්භක පණිවිඩිය චාල්ස් කුමරු ඉදිරිපත් කෙළේ ය.රටවල් 71ක ක්‍රීඩක ක්‍රීඩිකාවෝ 7000ක් පමණ ගමන් ගත් සමාරම්භක ආචාර පෙළපාලියේ මුලින්ම ඕස්ට්‍රේලියාව ගමන් ගත් අතර සත්කාරක ඉන්දියාව අවසානයේ ගමන් ගත්තේ ය.ඉන්දියාවෙන් මේ තරගාවලියට ක්‍රීඩක ක්‍රීඩිකාවෝ 691ක් සහභාගි වේ. ශ්‍රී ලංකා පිලට අයත් වූ ක්‍රීඩක පිරිසට ද අසල්වැසි ඉන්දීය පේ‍්‍රක්ෂකයන්ගෙන් උණුසුම් ප්‍රතිචාර ලැබුණි. ශ්‍රී ලංකා පිලේ පෙර ගමන් කරු වූයේ රන්දිනු චින්තන ගීතාල් විදානගේය.පැය 2ක් මිනිත්තු 20ක් පුරා පැවැති සමාරම්භක උළෙල ට පාසල් ළමුන් 1000ක් සමඟ සුපිරි ගායක ඒ. ආර්. හේමාන් ගැයූ ක්‍රීඩා උළෙලේ තේමා ගීතය සිත් වසඟ කරවන සුළු විය. “භාරත වැසියනි ජිවත් වන්න, නැඟිටින්න, ඉහළට ම යන්න, ජය ගන්න “ යන උදාර ආර්ථයෙන් එම තේමා ගීතය අරුත් ගැන්වුණි.සුපිරි ඉන්දීය සිනමා තරු රැසක් ද සමාරම්භක උළෙලට එක් විය. එමෙන්ම ඉන්දීය ක්‍රීඩා ක්ෂේත්‍රයේ ප්‍රවීණයන්ට ද මේ ක්‍රීඩා උළෙලේ දී විශේෂ ආරාධනා ලැබී තිබුණි.ඉන්දීය අගමැති මන්මෝහන් සිං, බ්‍රිතාන්‍යයේ එඩ්වඩ් කුමරු, පොදු රාජ්‍ය මණ්ඩලීය ක්‍රීඩා සම්මේලනයේ සභාපති මයික් ෆෙනැල් ප්‍රධාන විධායක මයික් හූපර් හා අන්තර් ජාතික ඔලිම්පික් කමිටු සභාපති ජැක් රෝක් යන මහත්වරු මේ උළෙලට එක්වූහ.මේ උළෙල හේතුවෙන් දිල්ලි නුවරට දැඩි ආරක්ෂාවක් යොදා තිබුණි. කඩ සාප්පු සියල්ල වසා දැමු අතර ලබන 15 දා දක්වා සියලු ම පාසල් හා අධිකරණ වසා දැමීමට පියවර ගෙන ඇත. ආරක්ෂාව සඳහා දිල්ලි පොලිසිය, විශේෂ ආරක්ෂක බළකාය, මධ්‍යම පළාත් පොලිස් ඒකකය හා ඉන්දීය යුද හමුදාව ඇතුළු 150,000ක පිරිසක් යොදා තිබුණි.ඉන්දියාවේ නැඟී එන ශක්තිය පිළිඹිබු කරන මේ ක්‍රීඩා උළෙලේ ඉදිකිරීම් සම්පූර්ණයෙන්ම ඊයේ වන විට නිමකර තිබුණි. එහෙත් ක්‍රීඩා උළෙල වෙනුවෙන් සැලැසුම් කළ නගර සංවර්ධනය නිමා කිරීමට කාලය ප්‍රමාණවත් නැත.දින 12ක් පුරා පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ තරග අද ආරම්භ වේ. පිහිනුම් දුනු විදීම, බැඩ්මින්ටන්, ජිම්නාස්ටික් තරගවල මූලික වටය අද ආරම්භ කෙරේ. එම ඉසව්වලට ශ්‍රී ලංකා ක්‍රීඩක ක්‍රීඩිකාවෝ සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010044</link>
    <topic>අමුතුම මාදිලියේරගර් තරගාවලියක්</topic>
    <author>වර්නන් ගුණසේකර</author>
    <content>අගනුවර ප්‍රධාන පෙළේ රගර් ක්‍රීඩා සමාජයක්වන සී. ආර්. ඇන්ඩ් එෆ්. සී සමාජය අමුතුම මාදිලියේ රගර් තරගාවලියක් පැවැත්වීමට යයි.පිළකට හත් දෙනා බැගින් වන මේ ‘ටැග්’ රගර් තරගාවලිය නොවැම්බර් 13 වැනි දින කොළඹ ලොන්ග්ඩන් පෙදෙසේ දී පැවැත්වේ.අලියා සිසිල් බීම සමාගම අනුග්‍රහය දක්වන මේ තරගාවලිය “සී. ආර් - වයිල්ඩ් එළිෆන්ට් ටැග් රග්බි සෙවන්ස් 2010” ලෙසින් හැඳින් වේ.මෙය අමුතුම ආකාරයේ රගර් තරග බිමක්වනු ඇත. කණ්ඩායමක සාමාජිකයන් හත් දෙනාගෙන් අවම වශයෙන් එක් කෙනෙක් කාන්තාවක් විය යුතුය. ක්‍රීඩකයන් දෙදෙනෙකු වයස අවුරුදු 35ට වැඩි විය යුතු අතර දෙදෙනෙක් අවුරුදු 30ට වැඩි විය යුතුය.අනෙක් දෙදෙනා අවුරුදු 25ට වැඩි විය යුතු ය. සාමාජිකයන් දහ දෙනෙකුගෙන් යුත් සංචිතයකින් කණ්ඩායම තෝරා ගැනෙනු ඇත.කණ්ඩායම් 24ක් සහභාගි වන තරගාවලියේ කප් සූරයන්ට හා අනු සූරයන්ටත්, ප්ලේට් හා බෝල් සූරයන්ටත් කුසලාන පිරිනැමෙන අතර කප් සූරයන්ට රුපියල් 50,000ක මුදල් ත්‍යාගයක් ද පිරිනැමේ.“ඒ” කොටසේ අන්තර් සමාජ රගර් තරගාවලියට සහභාගි වූ ක්‍රීඩකයන්ට මේ තරගාවලියට සහභාගි විය නොහැක. සැණකෙලි ස්වරූපයෙන් තරගාවලිය විදුලි ආලෝක මධ්‍යයේ පැවැත්වෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010045</link>
    <topic>ඕස්ට්‍රේලියානු සංචාරයට මුරලිදරන් නම් කරයි</topic>
    <author>ෆවුස් මොහොමඩ්</author>
    <content>ශ්‍රී ලංකා පිලේ එළඹෙන ඕස්ට්‍රේලියානු එක්දින සංචාරය සඳහා නම්කළ කණ්ඩායමට මුත්තයියා මුරලිදරන් ඇතුළත් කර තිබේ.ටෙස්ට් පිටියෙන් සමුගෙන සිටින මුරලිදරන් පසුගියදා ශ්‍රී ලංකාවේ පැවැති ශ්‍රී ලංකා - ඉන්දීය - නවසීලන්ත තුන්කොන් එක්දින ක්‍රිකට් තරගාවලියට ක්‍රීඩා නොකළ ද එක්දින පිටියේ දී මුරලිට වැදගත් කාර්යභාරයක් ඉටුකළ හැකි බැව් ශ්‍රී ලංකා තේරීම් කමිටු සභාපති අරවින්ද ද සිල්වා “ත්‍රිකින්ෆෝ” වෙබ් අඩවියට ප්‍රකාශ කළේය.“එළැඹෙන ලෝක කුසලාන තරගාවලියේ අපගේ සැලැස්මේ මුරලි එක් කොටසක්. ඒ දැවැන්ත තරගාවලියට පෙර ජාත්‍යන්තර තරග බිමට ඉදිරිපත් කිරීමට අප ඔහුව මේ සංචාරයට ඇතුලත් කළා. අරවින්ද ද සිල්වා වැඩිදුරටත් පැවසීය.ඉන්දියාවේ චෙන්නායි පිලට සූරතාව හිමිකර දෙමින් පසුගියදා දකුණු අප්‍රිකාවේ දී නිමාවට පත් වූ චැම්පියන්ස් ලීග් විස්සයි 20 තරගාවලියේ දී මුරලි දැක්වූ දස්කම් චෙන්නායි පිලේ ජයග්‍රහණයට ඉතා වැදගත් සාධකයක් වී තිබිණි.ඕස්ට්‍රේලියානු සංචාරයට නම් කළ 16 දෙනකුගෙන් සමන්විත ශ්‍රී ලංකා පිලට තවත් පිට දඟ පන්දු යවන්නකු වන සුරාජ් රන්දීව් ද ඇතුලත් ය.ජීවන් මෙන්ඩිස් පා දඟ පන්දු යවන්නකු ලෙසත් තුන් ඉරියව් ක්‍රීඩිකයකු ලෙසත් කණ්ඩායමට ඇතුලත්ව සිටියි.තුන් ඉරියව් ක්‍රීඩක ඇන්ජලෝ මැතිව්ස් කණ්ඩායමට නම් කොට තිබුණ ද ඔහුගේ වම් දණහිසේ ඇත්වී තිබෙන ආබාධය යථා තත්වයට පත් නොවුවහොත් ඔහු වෙනුවට තිළිණ කණ්ඩම්බි සංචාරයට එක් වීමට නියමිතය.වේගපන්දු යවන්නෝ ලෙස ලසිත් මාලිංග, දිල්හාර ප්‍රනාන්දු, නුවන් කුලසේකර, ධම්මික ප්‍රසාද් හා තිසර පෙරේරා කණ්ඩායටම ඇතුලත් වෙති.ඕස්ට්‍රේලියානු කණ්ඩායම සමඟ පැවැත්වෙන එක්දින තරග 3 ට හා විස්සයි 20 තරගයට පෙර ක්වීන්ස්ලන්තයට හා නිව් සවුත් වේල්ස් පිල සමඟ එක්දින පෙරහුරු තරග 3 කටද ශ්‍රී ලංකා පිල සහභාගි සමට නියමිතය.ශ්‍රී ලංකා සංචිතයකුමාර් සංගක්කාර (නායක) මහේල ජයවර්ධන (උපනායක) තිලකරත්න ඩිල්ෂාන්, උපුල් තරංග, චාමර සිල්වා, ජීවන් මෙන්ඩිස්, ඇන්ජලෝ මැතිව්ස්, චාමර කපුගෙදර, තිසර පෙරේරා, ලසිත් මාලිංග, නුවන් කුලසේකර, දිල්හාර ප්‍රනාන්දු, මුත්තයියා මුරලිදරන්, සුරාජ් රන්දීව්, ධම්මික ප්‍රසාද්, දිනේෂ් චන්දිමාල්.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010046</link>
    <topic>ආරක්ෂක සේවා ක්‍රීඩාගුවන්-නාවික සම සූරයෝ වෙති</topic>
    <author>ෆවුස් මොහොමඩ්</author>
    <content>ශ්‍රී ලංකා ගුවන් හමුදාව විසින් සංවිධානය කරනු ලැබූ 6 වැනි ආරක්ෂක සේවා ක්‍රීඩා තරගාවලියේ සම සූරයන් ලෙස ගුවන් හා නාවික හමුදාව තේරී පත් වූහ.තරග ඉසව් 30 කින් සමන්විත වූ මෙවර තරගාවලියේදී ගුවන් හමුදාව රන් 12 ක් රිදී 12 ක් හා ලෝකඩ පදක්කම් 6 ක් දිනා ගැනීමට සමත්වූ අතර නාවික හමුදාව රන් 12 ක්, රිදී 13 ක් හා ලෝකඩ පදක්කම් 5 ක් හිමි කර ගත්තේය.යුද හමුදාවට හිමි වූයේ රන් 6 ක්, රිදී 6 ක් හා ලෝකඩ 18 ක් පමණි. ගුවන්හමුදාව පසුගිය වසරේ දී ද සූරයන් වූ අතර නාවික හමුදාව ආරක්ෂක ක්‍රීඩා උළෙලේ සූරතාව දිනූ ප්‍රථම අවස්ථාව මෙය විය.මළල ක්‍රීඩා (කාන්තා), බැඩ්මින්ටන් (පිරිමි), බොක්සිං (පිරිමි), කරාතේ (කාන්තා / පිරිමි), නෙට්බෝල්, වෙඩි තැබීම (කාන්තා), ටෙනිස්, මේස පන්දු (පිරිමි), වොලිබෝල් (කාන්තා / පිරිමි), හා බර ඉසිලීම (පිරිමි) සූරතා ගුවන් හමුදාවට හිමි වූ අතර බැඩ්මින්ටන් (කාන්තා), බාස්කට් බෝල් (පිරිමි), ජූඩෝ (පිරිමි), කබඩි (කාන්තා), පාපන්දු (පිරිමි), වෙඩි තැබීම (පිරිමි), ස්කොෂ්, මල්ලවපොර, වෝටර් පෝලෝ (කාන්තා / පිරිමි) හා පිහිනුම් (කාන්තා / පිරිමි) සූරතා ජය ගැනීමට නාවික හමුදාව සමත් විය.යුද හමුදාව සූරතා දිනා ගැනීමට සමත් වූයේ මළල ක්‍රීඩා (පිරිමි), ක්‍රිකට්, පාපැදි, හොකී, කබඩි (පිරිමි) හා රගර් යන තරග ඉසව් වලිනි.මසකට අධික කාලයක් පුරාවට පැවැති මේ තරගමාලාවේ සමාප්ති උළෙල සුගතදාස ගෘහස්ථ ක්‍රීඩාංගණයේදී ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් පැවැත්විණි.මේ අවස්ථාවට ත්‍රිවිධ හමුදාපතිවරුන් ඇතුළු ජ්‍යෙෂ්ඨ ත්‍රිවිධ හමුදා නිලධාරීහු රැසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010047</link>
    <topic>තරුණ සේවා රූපවාහිනී වොලිබෝල්අවසන් තරග 16 - 17 දිනවල</topic>
    <author>මහරගම විශේෂවේහැල්ලේ පියතිලක</author>
    <content>26 වන තරුණ සේවා හා රූපවාහිනී වොලිබෝල් තරගාවලියේ අවසන් මහා තරග ඔක්තෝබර් මස 16 හා 17 වන දිනවල නාවලපිටිය ජයතිලක ක්‍රීඩාංගණයේ දී පැවැත්වේ.මෙම තරගාවලිය තරුණ සේවා රූපවාහිනිය හා ජාතික යෞවන සමාජ වොලිබෝල් ක්‍රීඩා තරගාවලිය යනුවෙන් කොටස් දෙකකින් යුක්තව පැවැත්වේ.16 දා පස්වරු 1 ට ජාතික යෞවන සමාජ තරගාවලියේ කළුතර හා කුරුණෑගල (කාන්තා) අවසන් මහා තරගයත් කෑගල්ල හා ගම්පහ (පිරිමි) අතර අවසන් මහා තරගයත් පැවැත්වේ.තරුණ සේවා රූපවාහිනි අවසන් මහා තරග දෙක (කාන්තා/පිරිමි) ඇරඹෙන්නේ 17 වනදා පස්වරු 6 ටය. මෙය රාත්‍රී තරගයකි. මෙම තරගාවලියට පිරිමි කණ්ඩායම් 32 ක් හා කාන්තා කණ්ඩායම් 17 ක් සහභාගි වූහ.අවසන් මහ තරගයට තරුණ සේවා හා කුරුණෑගල කැෂුවලයින් (කාන්තා) කණ්ඩායම් දෙකක් ගුවන් හමුදාව හා නාවික හමුදාව (පිරිමි) කණ්ඩායම් දෙකක් සුදුසුකම් ලබා ඇත.මෙම තරග යෞවන කටයුතු ඇමැති ඩලස් අලහප්පෙරුම, නියෝජ්‍ය ඇමැති මහින්දානන්ද අලුත්ගමගේ සහ ජාතික තරුණ සේවා සභාවේ සභාපති අධ්‍යක්ෂ ජනරාල් ලලිත් පියුම් පෙරේරා යනන මහත්වරුන්ගේ සහභාගිත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010048</link>
    <topic>පෑන් පැසිෆික් සූරතාව වොස්නියැකිට</topic>
    <author>ටෝකියෝ (ඒ. එෆ්. පී)</author>
    <content>ලෝක ටෙනිස් ශ්‍රේණිගත කිරීම්වල දෙවැනි ස්ථානයේ පසුවන කැරොලින් වොස්නියැකි හා එලීනා දිමෙන්ටීවා අතර ටෝකියෝ නුවර පැවැති පෑන් පැසිෆික් කාන්තා විවෘත ටෙනිස් තරගාවලියේ අවසන් මහා තගෙයෙන් ජය අත්පත් කර ගැනීමට වොස්නියැකි සමත්වූවාය.විවෘත ඔලිම්පික් උලෙළේ රන් පදක්කම් ලාභී රුසියාවේ දිමෙන්ටීවාට එරෙහිව ලකුණු 1 – 6 ක්, 6 – 2 ක් හා 6 – 3 ක් ලෙස ජය වාර්තා කිරීමට වොස්නියැකිට හැකිවිය.මේ ජයග්‍රහණයත් සමඟම තරගවාරයේ 5 වැනි සූරතාව හිමිකර ගත් වොස්නියැකි ඊළඟ තරගාවලියේදී ද සූරතාව අත්පත් කර ගනිමින් ලෝක ටෙනිස් ශ්‍රේණිගත කිරීම්වල පළමු ස්ථානය ලබා ගැනීමට බලාපොරොත්තුවෙන් සිටින්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=s1010049</link>
    <topic>ලේක්හවුස් පාපන්දු සංගමයේ ක්‍රීඩකයන්ට ක්‍රීඩා භාණ්ඩ බෙදා දීමේ උත්සවය  </topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=f1010041</link>
    <topic>එජාපය මෙවරත් වැරැදි තීරණයක් ගත්තා</topic>
    <author>සාකච්ඡා කෙළේ -උදිත ගුණවර්ධන ඡායාරූප :- සමන්ත වීරසිරි</author>
    <content>අවුරුදු දාහතකට ආසන්න කාලයක් එජාපය නියෝජනය කළ අර්ල් ගුණසේකර පාර්ලිමේන්තු මන්ත්‍රීවරයා පසුගියදා ආණ්ඩු පක්ෂයට සම්බන්ධ වූයේ 18 වැනි ආණ්ඩුක්‍රම සංශෝධනයට සහය පළ කරමිනි. ඔහු එජාපය අතහැර ආණ්ඩුවට සම්බන්ධ වූයේ ඇයි. එ ජාපය බිඳ වැටීමට එහි නායකත්වයේ දුර්වලතා බලපෑවේ කෙසේ ද සහ තවත් දේශපාලන කරුණු පිළිබඳව පාර්ලිමේන්තු මන්ත්‍රී අර්ල් ගුණසේකර මහතා සමඟ සිදුකළ සාකච්ඡාවකි මේ.අවුරුදු දාහතකට ආසන්න කාලයක් එජාපය නියෝජනය කළ ඔබ එම පක්‍ෂය අතහැර ආණ්ඩු පක්ෂය සමඟ සම්බන්ධ වීමට තීන්දු කෙළේ ඇයි ?18 වෙනි සංශෝධනය ඉදිරිපත් වූ අවස්ථාවේ දී මා මේ තීරණය ගත්තේ ඉතාමත් බැරෑරුම් විදිහට මේ සංශෝධනය පිළිබඳ සිතා බලායි. මා අවුරුදු දාහතකට ආසන්න කාලයක් එජාපය සමඟ රැඳී සිටියේ පක්ෂයකට එහි තිබෙන ප්‍රතිපත්තිවලට ඇති කැමැත්ත හා කැප වීම නිස යි.මීට අවුරුදු කිහිපයකට පෙර මන්ත්‍රීවරු දාහතක් එජාපය අතහැර යද්දී පවා මා පක්ෂය පිළිබඳව තිබෙන කැපවීම නිසා ඉවසාගෙන සිටියා.පසුගිය මාසේ පළමුවෙනිදා එජාප කෘත්‍යාධිකාරී මණ්ඩල රැස්වීම තිබුණා. එහි දී මා පැහැදිලි ලෙසින්ම සඳහන් කළා. අප මේ මොහොතේ දී පක්ෂයක් විදිහට 18 වැනි සංශෝධනයට සහය දිය යුතුයි කියලා.එතැනදී ලක්ෂ්මන් සෙනෙවිරත්න මන්ත්‍රීතුමාත් මගේ මතයට එකඟ වෙමින් අදහස් පළ කළා. එතැනදී තවත් පිරිසක් අපේ කතාබහට නිහඬව එකඟතාවය පළ කළත් ඔවුන්ට පක්ෂයෙන් එළියට ඇවිත් එයාලාගේ මතය ප්‍රකාශ කිරීමට බැරි වුණා. ඒත් අපි හිතට එකඟව පැමිණ 18 වැනි සංශෝධනයට සහයෝගය ලබා දුන්නා.එක්සත් ජාතික පක්ෂය හැම තීරණයක් ම ගත්තේ රනිල් වික්‍රමසිංහ මහතාගේ තීරණ මතයි. ඒත් මේ නිසා අපහසුතාවයට පත් වුණේ එක්සත් ජාතික පක්ෂය හා එජාපය ඡන්දය ලබාදුන් ලක්ෂ සංඛ්‍යාත පාක්ෂිකයනුයි. අද එජාප පාක්ෂිකයන් අම්මා අප්පා නැති අසරණයන් ගාණට වැටී සිටින්නේ මේ නායකත්වයේ දුර්වලතා නිසයි.එජාපය මෙවරත් ගත්තේ යළිත් නිවැරැදි කළ නොහැකි තරමේ වැරැදි තීරණයක්. අද තිස් අවුරුදු යුද්ධය නිමා වෙලා ආර්ථික සංවර්ධනය ආර්ථික සංග්‍රාමයකුයි ආරම්භ වී තිබෙන්නේ. ඒ සඳහා දේශපාලන ස්ථාවරත්වයක් අවශ්‍ය නිසා තමයි 18 වැනි සංශෝධනය ඉදිරිපත් වුණේ.ත්‍රස්තවාදය පරාජය කිරීමේ යුද්ධයට මට එජාප තීරණ නිසා සහයෝගය ලබා දෙන්න බැරි වුණා. මම ඒ ගැන අද පවා පසුතැවෙනවා හදවතින්ම. ඒත් අද මා තීරණයක් අරගෙන සිටින්නේ රජයේ ආර්ථික සංග්‍රාමයට අවශ්‍ය කරන පූර්ණ සහයෝගය හා ශක්තිය ලබා දීමට.ඔබ පාර්ලිමේන්තු මන්ත්‍රීවරයෙකු වන්නේ පොළොන්නරුවේ එජාප පාක්ෂිකයන්ගේ ඡන්දවලින් එය එසේ වෙද්දී ඔබ ආණ්ඩු පක්ෂයට සහයෝගය පළ කිරීම කොයිතාක් දුරකට සාධාරණ ද ?මා මුලින් අදහස් කරගෙන සිටියේ ඉදිරියේ දී දේශපාලනයෙන් සමුගෙන නිදහස් දිවි පෙවෙතක් ගත කිරීමටයි. මට දේශපාලනයෙන් හරි හම්බ කර ගැනීමට කියලා විශේෂ දෙයක් නැහැ.මගේ ඉතාමත් හොඳ ව්‍යාපාර කිහිපයක් තිබෙනවා. මම මගේ දේශපාලනයෙන් සමු ගැනීමේ තීරණය මගේ පොළොන්නරුවේ ඡන්ද දායකයන්ට හිතවත් පාක්ෂිකයන්ට දැනුම් දුන්නා.එහි දී ඔවුන් කීවා ඔබ දේශපාලනයෙන් සමුගන්න එපා. පළාත ගැන, ප්‍රදේශය ගැන හිතලා යහපත් තීරණයක් ගන්න කියලා. එහි දී තමයි මා තීරණය කෙළේ ආණ්ඩු පක්ෂයට සහය ලබා දීමට.පොළොන්නරුවේ මිනිස්සු මට අවුරුදු දහසයක් තිස්සේ ඡන්ද ලබා දී ජයග්‍රහණය කෙරෙව්වත් මට ඔවුන් වෙනුවෙන් යුතුකම් ඉටු කරන්න ලැබුණේ නැහැ. ඒ නිසා තමයි මා ආණ්ඩුවට එකතු වී ඔවුන් වෙනුවෙන් යුතුකම් ඉටු කිරීමට සූදානමින් සිටින්නේ.මහජන නියෝජිතයකු නම් මහජනතාව වෙනුවෙන් යුතුකම් ඉටුවිය යුතුයි. ඒත් මට ඒ යුතුකම් නිසි විදිහට ඉෂ්ට කිරීමට අවස්ථාවක් ලැබුණේ නැහැ. අද පක්ෂ නායකත්වයේ තිබෙන දුර්වලතා සලකා බැලුවහම තවත් අවුරුදු විස්සක් යනකම්වත් එජාපයට බලය ලබා ගැනීමට බැහැ. මේ හැම කාරණයක්ම බලපෑවා මගේ දේශපාලන තීන්දුව ගැනීමට.ඔබ ඇතුළු ආණ්ඩු පක්ෂයට එක්වූ මන්ත්‍රීවරුන්ට එරෙහිව විනය පරීක්ෂණයක් එජාපය විසින් ආරම්භ කර තිබෙනවා. මේ පිළිබඳව ඔබේ අදහස කුමක්ද ?පක්ෂය වෙනුවෙන් දර දිය ඇද්ද මුදල් මිලියන ගණන් වියදම් කළ අපට තමයි අද එජාපය මේ විදිහයට කෙනෙහිළිකම් කරන්නේ. අප අද කටයුතු කරන්නේ අපේ නියෝජ්‍ය නායක කරූ ජයසූරිය මහතා කටයුතු කළ විදිහටයි.ඔහු යුද්ධයට සහය දිය යුතුයි කියන මතයේ සිට ඔහු ආණ්ඩුවට සහය දී ඇමැති ධුරයක් පවා ලබා ගත්තා. ඒ නිසා අප අද ආණ්ඩු පක්ෂය ගෙන ආ 18 වැනි සංශෝධනයට සහය පළ කිරීමේ වරදක් තියෙනවා කියලා අප සිතන්නේ නැහැ.එදා අපේ නියෝජ්‍ය නායකතුමා එහෙම තීරණය ගත්තාම පක්ෂය විනය පියවර ගත්තේ නැතිනම් අද අපට පමණක් මේ විදිහේ විනය පියවර ගැනීම තුළ සාධාරණයක් නැහැ.පසුගියදා පුවත්පතකට සම්මුඛ සාකච්ඡාවක් ලබා දෙන එජාප සභාපති ගාමිණී ජයවික්‍රම පෙරේරා මහතා ඔබ ඇතුළු එජාපය අතහැර ගිය පිරිසට ශාප කර තිබුණා. මේ ගැන ඔබේ අදහස මොන වගේ ද ?අප මේ තීරණය ගත්තේ පළමුව රට දෙවනුව පක්ෂය කියන මතයේ සිටයි. අප හැමදාම රට ගැන සිතලයි කටයුතු කළේ. ඩී. එස්, ඩඩ්ලි, සර් ජෝන්, ජයවර්ධන, පේ‍්‍රමදාස වගේ සියලු නායකයන් පක්ෂයට පෙර රට ගැන තමයි කල්පනා කෙළේ.අද අපට ශාප කරන ජයවික්‍රම පෙරේරා මහතාටත් වචනයක් කියන්න ඕනෑ. අඳුරට ශාප කර කර ඉන්නේ නැතිව පහනක් දැල්විය යුතුයි. වැඩිහිටියකු හොඳ බෞද්ධයකු විදිහට ශාප කිරීම් කරන එක හොඳ දෙයක් නෙමෙයි.සිදු කළ යුත්තේ පක්ෂයට මෙහෙම දෙයක් වුණේ ඇයි, පක්ෂ ක්‍රියාකාරීන් එජාපය අතහැර යන්නේ ඇයි කියලා හේතුඵල ඇතිව කල්පනා කිරීමයි.අද එජාපය තරුණයන්ට භාරදිය යුතුයි. ජයවික්‍රම මැතිතුමා වුවත් අද වියපත් ඒ නිසා ඔහුට වුණත් පුළුවන් නිසි තීරණයක් අරගෙන තරුණ පරම්පරාවට ඔහු දරන තනතුරු තානාන්තර භාර දීමට. ශාප කරනවාට වඩා සිදුකළ යුතු ප්‍රායෝගික දේ වන්නේ එයයි.එජාපය අද වුවත් තනි දේශපාලපන පක්ෂයක් විදිහට වැඩිම සාමාජික පිරිසක් සිටින දේශපාලන පක්ෂයක්. එවැනි දේශපාලන පක්ෂයකට මෙවැනි ඉරණමකට මුහුණ දීමට සිදු වුණේ ඇයි ?එජාපය කියන්නේ රටම පිළිගත් නායකයන් බිහිකළ දේශපාලන පක්ෂයක්. ඔබ සඳහන් කළා වගේම එජාප යේ සාමාජිකයන් යාපනයේ සිට මාතර දක්වාත් කොළඹ සිට මඩකළපුව දක්වාත් දස අතේ පැතිරිලා සිටිනවා.එහෙත් අද වන විට වත්මන් නායකත්වයේ වරදින් එජාපය පැයෙන් පැය බිඳ වැටෙමින් තිබෙනවා. එජාපයේ නායකයාට ගමේ මිනිහව ඔහුගේ හෘද ස්පන්ධනය හඳුනා ගැනීමට ලැබිලා නැහැ.ඔහු සිතන්නේ අමෙරිකාවේ එංගලන්තයේ විදිහටයි. එහෙම සිතන අයට මෙරට දේශපාලනය තුළ සාර්ථකත්වයක් ලබා ගන්න බැහැ. අද එජාපයේ බිඳ වැටීමට මූලික වෙලා තිබෙන්නේ නායකත්වයේ අසමත් බවයි.මම තවත් උදාහරණයක් කියන්නම් එක් දිනක් 2001, 2004 එජාප ආණ්ඩුව තියෙන කාලයේ දී බකමූණ ප්‍රදේශයේ ගොවි නායකයෙක් රනිල් වික්‍රමසිංහ මහතාගේ කකුල් දෙක අල්ලලා වැදලා කීවා ‘අනේ සර් පොහොර මිල අඩු කරන්න කියලා.එහෙම කී මනුස්සයාට රනිල් වික්‍රමසිංහ මහතා බැනලා එලෙව්වා. අද එජාපයේ සිටින්නේ ඒ විදිහේ නායකයෙක්. එහෙම පුද්ගලයෙකුට එජාපය වගේ පක්ෂයක් ජයග්‍රහණය වෙත ගෙන යන්න බැහැ.මොන අඩුපාඩු තිබුණත් එජා ප නායක රනිල් වික්‍රමසිංහ මහතාව පක්ෂයේ නායකත්වයෙන් ඉවත් කරන්න බැහැ. ඔහුට ජීවිතාන්තය දක්වාම එජාප නායකත්වයේ රැඳී සිටීමට පුළුවන්. ඔහුව ඉවත් කිරීමට බැහැ.පක්ෂ කෘත්‍යාධිකාරි මණ්ඩලයේ සිටින 86 දෙනා පත් කරන්නෙත් පක්ෂයේ නායකයා ලේකම් ඇතුළු සියලු තනතුරුවලට පත් කරන්නෙත් නායකයා අද එජාප ය තුළ ප්‍රජාතන්ත්‍රවාදය හැකිලී ගොස් තිබෙන්නේ මේ විදිහයටයි. ඒ විදිහේ පක්ෂයක නායකයා තමයි අද රටේ ප්‍රජාතන්ත්‍රවාදය පිළිබඳව කතා කරන්නේ.එජාප නායකත්වය පිළිබඳව ඔබ මෙතරම් විවේචනය එල්ල කරන්නේ ඇයි ?රනිල් වික්‍රමසිංහ මහතා හොඳ වැදගත් මහත්මයෙක්. මම ඒ ගැන ප්‍රශ්න කරන්නේ නැහැ. ඒත් ඔහුට ආණ්ඩු බලයක් ලබා ගැනීමට තරම් ශක්තියක් නැහැ. මම තවත් දෙයක් කියන්නම් රනිල් වික්‍රමසිංහ මහතාව සමහර වෙලාවට මට පාර්ලිමේන්තුවේ ලිෆ්ට් එකේ දී හම්බ වෙනවා.ඒත් මූණ බලලා කතා කරන්නේ නැහැ. පක්ෂයේ මන්ත්‍රීවරුන්ට එහෙම නම් සාමාන්‍ය ජනතාවට මේ නායකයා කොහොම සලකයි ද කියලා ඔබට වුණත් සිතා ගන්න පුළුවන්නේ.ඒත් මහින්ද රාජපක්ෂ ජනාධිපතිතුමා එහෙම නොවෙයි. මහජන සම්බන්ධතා අතින් ඉතාමත් ඉහළයි. හැමෝමත් එක්ක සුහඳයි. එතුමා තුළින් නියම ගැමියෙකුගේ ලක්ෂණයි විද්‍යාමාන වෙන්නේ. මහින්ද ජනාධිපතිතුමාගේ සහ රනිල් විපක්ෂ නායකතුමා අතර වෙනස එයයි.ඔබ ඇතුළු එජාප මන්ත්‍රී පිරිස ආණ්ඩු පක්ෂයට එක් වුණේ මුදල් හා වෙනත් ප්‍රතිලාභ බලාපොරොත්තුවෙන් කියලා චෝදනා එල්ල කරනවා. මේ පිළිබඳ ඔබේ ප්‍රතිචාරය කුමක් ද ?මේ චෝදනාව අපට මඩ ගසන, දුෂ්ට හා ද්වේශ සහගත අරමුණෙන්ම ගෙන එන්නක්. අපත් සමඟ ආණ්ඩු පක්ෂයට ආපු එක් අයෙකුවත් මුදල් අරගෙන ආවේ නැහැ. ප්‍රතිපත්ති කාරණා මත රට ගැන සිතා තමයි අප 18 වැනි සංශෝධනයට සහය ලබා දුන්නේ.මට ආණ්ඩු පක්ෂයෙන් සල්ලි ගන්න වූවමනා නැහැ. මටත් මගේ පවුලේ උදවියටත් ඉතාමත් හොඳ සාර්ථක ව්‍යාපාර තිබෙනවා. ඒ නිසා මට මුදල් ගන්න ඕනේ නැහැ. මම බලාපොරොත්තුවෙන් ඉන්නේ බත්තරමුල්ල ශ්‍රීලනි ප මූලස්ථානය ගොඩනැඟීමේ අරමුදලට මුදල් පරිත්‍යාග කරන්න.මම එජාපය තුළ ඉද්දී පක්ෂය වෙනුවෙන් විශාල මුදල් ප්‍රමාණයක් නිර්ලෝභීව වියදම් කළා. මගේ තිබෙන්නේ ගැනීමේ පුරුද්දක් නෙමෙයි. ලබා දීමේ පුරුද්දක්. මා ගැන දන්න අය මා කවුද කියලා දන්නවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=f1010042</link>
    <topic>අද පෙන්වන කාටුන් චිත්‍රපටි ළමා මනස විකෘති කරනවා</topic>
    <author>සාකච්ඡා කළේ - බුද්ධික සමන් ගුණවර්ධන ඡායාරූප - රොෂාන් පිටිපන</author>
    <content>ඔක්තෝබර් පළමුවැනි දිනට යෙදී තිබූ ලෝක ළමා දිනය හා ලෝක වැඩිහිටි දිනය එකම දිනයකදී මෙවරත් සමරන්න යෙදුණා. ළමාවිය හා වැඩිහිටි විය යන අන් අයගේ පිහිට මත යැපෙන කාලසීමාව කෙරෙහි සමාජයේ නිරන්තර අවධානය යොමුවිය යුතු අතර විශේෂයෙන් ළමයා හා වැඩිහිටියා යනු කවුද යන්න නිරවුල්ව හඳුනාගැනීම එහිදී වැදගත් වේ. මේ නිසා ලෝක ළමා දිනයත්, ලෝක වැඩිහිටි දිනයත් අළලා මෙවර ධර්ම සභාවේදී සාකච්ඡා කිරීමට අප ආරාධනා කළා උඩහමුල්ල සිරි ජිනරතනාරාමාධිකාරී කෝට්ටේ ශ්‍රී ජයවර්ධනපුර මහා විද්‍යාලයේ ආචාර්ය අලුත්කැටියේ බුද්ධරක්ඛිත හිමිපාණන් වහන්සේට.පසුගියදා ලෝක ළමා දිනයේදීත් වැඩිපුර කතාබහට ලක්වූ “ළමයා” යනු කවුද කියා හඳුනාගෙන මේ ධර්ම සාකච්ඡාව ආරම්භ කරමු.ළමයා කියන්නේ අව්‍යාජත්වයේ හා සුන්දරත්වයේ විශ්වමය සංකේතයයි. මානව ශිෂ්ටාචාරයේ තීරණාත්මක සාධකය වෙන්නේත් ළමයා යි.එසේ නම් ළමාවිය කියන්නේ කදිම සන්ධිස්ථානයක්. ළමයා නිසි ලෙස ගොඩනැගීම මතයි ශිෂ්ටාචාරය ඉදිරියට ගමන් කරන්නේ. එසේ නම් අපේ උරුමයන් අනන්‍යතාවන් රැකගැනීමට අපි ළමයාව නිසි පෞර්ෂයෙන් යුතුව ගොඩනඟන්න අවශ්‍යයි.ඇත්තෙන්ම ඒ පෞරුෂය ගොඩනැඟෙන්නේ එක්තරා පිළිවෙළකටයි. එහිදී මූලිකම ස්ථානය ගන්නේ පවුලයි. බුදුරජාණන් වහන්සේ මවුපියන් හැඳින්වූයේ “පුබ්බාචරියා” නමින්. ඒ දරුවන්ගේ මුල්ම ආචාර්යවරු වන නිසා.එහෙම නම් ළමයින්ගේ පෞරුෂ සංවර්ධනයේ මුල්ම නියමුවන් වෙන්නේ මවුපියන් දරුවා ඊළඟට පාසල් අධ්‍යාපනය සමඟ ගුරුවරුන් හා සම වයස් කාණ්ඩවල දරුවන් මුණගැසෙනවා.එතැනින් පසුව මහ සමාජයට විවෘත වෙනවා. අද ඇත්තෙන්ම ඒ කියන පිළිවෙළට පෞරුෂ සංවර්ධනයක් සිදුවෙන්නේ නැහැ. විශේෂයෙන් පවුල ගනිමු. එදා වගේ දරුවාට නින්ද යනතුරු මවගේ නැළැවිලි ගීත අද ඇහෙන්නෙ කලාතුරකින්.හවසට දරුවන්ට තාත්තගෙන් හරි සීයා, ආච්චි යන අයගෙන් සුරංගනා කතාවක් ඇහෙනවද? අපේ රටට, සමාජයට ගැළපෙන සංස්කෘතිය බොහෝ දෙනා හඳුනාගෙන නැහැ.පවුලෙන් මේ දේවල් දුරස්වෙලා. දරුවාට පවුලෙන් ලැබෙන්න ඕන දේ ලබා දෙන්නේ මහ සමාජයෙන්. නැළවිලි ගී, සුරංගනා කතා ආදිය වෙනුවට ලැබෙන්නේ මහා සමාජයෙන් ලාබෙට ලැබෙන කබල් ටෙලිනාට්‍යයයි, කාටුන් ටිකයි.දරුවා මුල සිටම ග්‍රහණය කරගන්නේ අපේ දේශයට ඔබින දේවල් නෙවෙයි. අද අපට මේවා යෝග්‍ය වුණත් නැතත් පිළිගන්න වෙලා තිබෙනවා. එහෙත් අපට තවත් ප්‍රශ්නයක් එනවා.මානව ශිෂ්ටාචාරයේ තීරණාත්මක සාධකය ළමයා නම් ඒ තීරණාත්මක සාධකය වෙනුවෙන් එක් දිනයක් විතරක් වෙන්කරන්නේ කොහොමද? ඇත්තෙන් ම අපට දින වෙන්කරගෙන වැඩ කරලා ඒ දිනවලට පමණක් සැමරීම් කරලා පුරුද්දක් නැහැ.ඔය දින සැමරීම් ආවේ දෙවන ලෝක යුද්ධයෙන් විනාශ වී ගිය යම් යම් සංකල්ප නැවත ගොඩනඟන්නයි. අපේ එහෙම සංකල්පමය බිඳවැටීමක් නැතිව මෙවැනි දින සමරන්න අවශ්‍ය ද කියන ප්‍රශ්නයත් තියනවා.විශේෂයෙන් පසුගිය වකවානුවේ දරුවන් අපයෝජනයට ලක්වීම්, නොසලකා හැරීම් ආදිය බොහෝ වාර්තා වුණා.අපි මේ සමරන්නේ ලෝක ළමා දිනයයි. අපේ රටේ පමණක් නෙවෙයි, ලෝකයේ කී දෙනෙක් ළමයින් මෙහෙකාර සේවයේ යෙදෙනවාද? කී දෙනෙක් දිනකට ලිංගික අපයෝජනයේ යොදවනවාද? මේවා ගැන කතා කරන්නත් එක දිනයක් ඇතිද? මුළුමහත් සමාජයේම අවධානය යොමුවිය යුතු ප්‍රශ්නයක් මේක.ළමයා කියන්නේ කව්ද කියලත්, ඔහු මානව ශිෂ්ටාචාරයේ තීරණාත්මක සාධකය ලෙසත් වැඩිහිටියන් හඳුනා ගන්නවා නම් මෙවැනි ප්‍රශ්න උද්ගත වෙන්නේ නෑ. ළමයාට සමාජයේ ලොකු සුරක්‍ෂිත භාවයක් ලැබෙනවා.වර්තමානයේ අපරදිග සංස්කෘතිය අපේ සභ්‍යත්වය ගිල ගැනීමේ විපාකයක් ලෙස ළමයින් කෙරෙහි ඇති ළබැඳියාව ගිලිහී ගිහින්. විවෘත ආර්ථිකය හා ගෝලීයකරණය ඔස්සේ මුළු ලෝකයම වාණිජ ගෝලයක් වෙලා.එවැනි කාලයක ළමයා හුදෙක් වචනයට පමණක් සිමා වීම වළක්වන්නත් බෑ. ළමයා කෙරෙහි ළබැඳියාව වෙනුවට මසට ගිජු වූ උකුස්සන්ගේ තත්ත්වයට සමාජය පත්වෙලා. ඒ නිසයි අපට ළමා අයිතිවාසිකම් ගැන කතා කරන්න සිදුවෙලා තියෙන්නේ.ඒ අතර මේ තරම් උසස් සංස්කෘතියක් තිබියදීත් අපේ ළමයි පාරවල්වල අතරමං කර යාම්, විකිණීම් ආදිය බොහෝ සිදුවෙනවා. මේවා යටපත් කරන්න දිනයක් වෙන්කරල මදී.මේ අතර දරුවන් කෙරෙහි ආදරයෙන්, දයාවෙන් කටයුතු කරන මව්පියන් ද සිටිනවා. ඔවුන් බලාපොරොත්තු රැසක් තබාගෙන දරුවන් පොළඹවන්නේ විශේෂයෙන් අධ්‍යාපනයටයි. අද එය සාර්ථක යයි කියන්න පුළුවන් ද?බුදුරජාණන් වහන්සේ සිඟාලෝවාද සූත්‍රයේදී මවුපියන් දූ දරුවන් වෙත කළ යුතු යුතුකම් ගැන දේශනා කර තිබෙනවා. එහි පළමුවැනි කරුණු තුන ගෙන බැලුවොත් දරුවන් පවින් වැළැක්වීම, යහපතෙහි යෙදවීම හා නිසි ලෙස ශිල්ප ශාස්ත්‍ර ලබාදීම සඳහන් වෙනවා.බලන්න, දරුවා පවින් වළක්වලා විතරක් මදි. ඔවුන් යහපතෙහි යොදවන්නත් අවශ්‍යයි. ශිල්ප ශාස්ත්‍ර ලබාදීමේදීත් එය නිසි ලෙස ශිල්ප ශාස්ත්‍රය ලබාදීම ලෙසයි සඳහන් කරල තියෙන්නේ. මේවා මවුපියන්ගේ පරම වගකීම්.ඉතින් දැන් මේ තිබෙන තරගකාරී අධ්‍යාපනයට ම දරුවන් පුරුදු කිරීම නිසි ලෙස ශිල්ප ලබාදීම ද කියන එක ගැටලුවක්.බුදු දහමෙන් අපේක්‍ෂා කරන ගුණ, නැණ සහ බල මේ අධ්‍යාපන ක්‍රමයෙන් සංවර්ධනය වෙනවාද කියල හිතන්න අමාරුයි. ඒ නිසා මේ ක්‍රමයට දරුවන් යොමු කිරීමෙන් දෙමාපියන්ගේ ඒ තුන්වැනි වගකීම ඉටුවෙනවාද කියන දේ මට නම් ගැටලුවක්.මේ දැන් තියෙන අධ්‍යාපන ක්‍රමයට. නව ක්‍රම හඳුන්වා දෙන අධ්‍යාපනඥයන් එක පැත්තක ඉන්නවා. ඒවා හසුරුවන ගුරුවරු තව පැත්තක ඉන්නවා. මවුපියන් ඉන්නේ වෙනත්ම පැත්තකයි.අධ්‍යාපනඥයින් කියනවා ළමයින් විසින්ම පුබුදුවන ආකාරයට අධ්‍යාපනය ගොඩනඟන්න ඕනෑ කියලා. ඒත් ගුරුවරුන්ට පාසලට ආවම වැඩියෙන්ම තියෙන්නේ එක එක ලේඛන සම්පූර්ණ කරලා දත්ත සටහන් කරන වැඩ.ඒ අතර මවුපියන් උත්සාහ කරන්නේ දරුවන් ජනපි‍්‍රය පාසල්වලට යොමුකිරීමේ තරගයටයි. දැන් මේ තුන් පැත්තට අදින ක්‍රමයෙන් තැලෙන්නේ කව්ද? ඉතින් දරුවා නිසි පෞරුෂයකින් ගොඩනඟන්න පුළුවන්ද?ඒ වගේම අද වැඩිහිටියන් විශාල ප්‍රමාණයක් නිසි සැලකිලි නොලබන තත්ත්වයකට පත්වී තිබෙන්නේත් විශේෂයෙන් දරුවන් නිසි මඟ යොමු නොවී තිබීම නිසා නේද?ඔව්. ළමයා තමයි තරුණයාත්, වැඩිහිටියාත් වෙන්නේ. හැබැයි අපි ගොඩක් මේ වගේ තත්ත්වවලදී දරුවන්ට තමයි වරද පටවන්නේ.ඒත් හොඳින් හිතල බලන්න, සිඟාලෝවාද සූත්‍රයේ තිබෙන ආකාරයට දෙමාපියන් දරුවන් පවින් වළක්වලා යහපතෙහි යොදවලා, මනා වූ ශිල්පය ලබා දී තිබෙනවා නම් එසේ හැදුන දරුවෙක් කවදාවත් මවුපියන්ට නොසලකා ඉඳියිද? ඉතාම අඩු ප්‍රතිශතයක් තමයි මවුපියන්ට නොසලකා හැරීමට හේතු වන අනෙක් කරුණු තිබෙන්නේ.ඒ නිසා අපි නිතර මාධ්‍යවලින් දකින දේට වඩා එහි සැඟවුණු පැත්තක් හොයල බලන්න ඕනෑ.ළමා ලෝකය හා වැඩිහිටි ලෝකය අතර බැඳුණු අත්‍යන්ත සම්බන්ධයක් තිබෙනවා. මේ සම්බන්ධය සමාජයේ තුලනය කිරීමට ඔබවහන්සේ කරන්නේ කුමන යෝජනාවන් ද?අපට ලෝකයෙන් මිදී තනිව ජීවත් වෙන්න බෑ. අපි ඒ නිසා අපේ දේවල් හඳුනාගෙන ලෝකයෙන් ලබාගත හැකි දේත් ලබාගෙන අපේ දේවල් ඒවායෙන් අලංකාර කර ගත යුතුයි. අපේ දේවල් විනාශ කරල පිටරට දේවල් වැළඳගෙන මේ ගමන යන්න බෑ. අපි අපේ දේවල් මතුකරගත යුතුයි.ළමයාට ළමා ලෝකය උරුම කර දිය යුතුයි. එහිදී අපි මුලින් කතා කළා වගේ අධ්‍යාපනය ඇතුළු අංශවල වෙනසක් සිදුවෙන්න ඕනෑ. මේවා අපට ගැළපෙන ආකාරයට සකස් වෙන්න ඕනෑ. ළමයාට අහිමි වූ ළමා ලෝකය ලබා දෙන්න ඕනෑ.අම්මලගෙන් ගිලිහිලා ගිය නැළවිලි ගීතයත්, තාත්තලාගෙන් ගිලිහිලා ගිය සුරංගනා කතාත් නැවත ළමා ලෝකයට එකතු වෙන්න ඕනෑ. ළමයා කාටුන් ලෝකයට වඩා ඒවටයි ආදරය කරන්නේ.මේ තියන කාටුන්වල තියෙන්නේ ළමයාට, අපට තියා විද්‍යාඥයකුටවත් විසඳන්න බැරි ප්‍රශ්න. ඒවා ළමා මනසට වැටුණාම මනස විකෘති වෙනවා. ඒ නිසා ළමයා ඒ ලෝකවලින් මුදවාගන්න අවශ්‍යයි.අනෙක් කාරණය තමයි ගෝලීයකරණය සමඟත්, විවෘත ආර්ථිකය සමඟත් අපට ආපු නව තාක්ෂණය එදා සමාජයට ක්ෂණිකව ග්‍රහණය කරගන්න බැරි වුණා. ඒත් ඊට පසු සමාජය එය මනාව ග්‍රහණය කර ගත්තා.ඒ නිසා අද මවුපියන් පරිගණකය, ජංගම දුරකථනය, අන්තර්ජාලය ආදිය නොදන්නවා වුණත් දරුවන් ඒවා හොඳින් දන්නවා. දැන් ඒ නිසා දරුවන් කරන දේ ගැන බොහෝ මවුපියන්ට වැටහීමක්වත් නෑ.මේක මහා ඛේදවාචකයක්. දරුවන්ට හොඳ දේ පමණක් වෙන්කර දීමට බොහෝ මවුපියන්ට මේ නිසා නොහැකි වී තිබෙනවා. මවුපියන්ට දරුවන්ට බයේ රැවටෙමින් ඉන්න වෙලා තියෙනවා.හොඳ පෞරුෂයක් ඇති දරුවන් වැඩිහිටියන්, ගුරුවරුන්, දෙමාපියන් කවුද කියලා හඳුනනවා. ඔවුන් අතින් අකටයුතුකම් සිදුවෙන්නේ නැහැ.වැඩිහිටියන් කියන්නේ එක් අතකින් අසරණ භාවයට පත් වූ පිරිසක් නිසා මුළු සමාජයම ඒ ගැන අවදානය යොමු කළ යුතුයි. ඒ කියන්නේ වැඩිහිටි නිවාස හදන එක නෙවෙයි, ඒවාට යන්න සිදුවන අවස්ථා අවම කිරීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=f1010043</link>
    <topic>වස මිශ්‍ර නැති පලතුරු අනාගතයේ දී</topic>
    <author>සාකච්ඡා කළේ - නදීකා දිල්හානි ජයවර්ධන  </author>
    <content>පලතුරු කඩේට ගියේ කෙසෙල් ගෙඩි කිලෝවක් ගන්න හිතාගෙන. ඒත් පැණි පුහුල් ගෙඩි ගොඩේ එක පැණි පුහුල් ගෙඩියක් කපලා තියෙනවා දැක්කාම පැණි පුහුල් කිලෝවකුත් ගන්නම හිතුණා. පලතුරු නෙ කොච්චර කෑවත් කමක් නෑනෙ කියලා හිතලා පැණි පුහුල් කිලෝවයි කෙසෙල් ගෙඩි කිලෝවයි සල්ලි දීලා ගත්තා.පහුවදා නිවාඩු දවසක්. අව්වත් හොඳටම සැරයි. ඒ වෙලාවෙ ඊයේ ගත්ත පැණි පුහුල්් ගෙඩිය මතක් වුණා. කන්න හිතාගෙන පැණි පුහුල් ගෙඩිය කැපුවා. ගෙඩිය ඇතුළ සුදුම සුදු පාටයි. පාට මොකක් වුවත් කන්න ගත්තා. කිසිම රහක් නෑ.මෙවැනි දෙයක් සිදුවුණාම කාගෙ මුවිනුත් පිටවෙන්නේ ‘එකත් එකටම මේවාට කාබයිට් ගහලා” යන වචන පෙළයි.ඇත්තටම එය සත්‍යයක් බව අපටත් වැටහෙනවා. එයට හේතුව අපිත් මෙවැනි සිදුවීම්වලට අනන්තවත් මුහුණ දී ඇති නිසාවෙනි.පලතුරු හා එළවළු රෙගුලාසියට අනුව පලතුරු හෝ එළවළුවලට බාහිරින් කිසිදු දෙයක් එකතු කළ නොහැකිය. එසේ කිරීම නීතියෙන් දඬුවම් ලැබිය හැකි වරදකි.මේ පිළිබඳ වැඩිදුර තොරතුරු දැන ගැනීම සඳහා අතිරේක අනුමත රස පරීක්ෂක, වැඩබලන නාගරික රස පරීක්ෂක ආර්.එම්.ජී.බී. රාජනායක මහතා සම්බන්ධ කර ගතිමි. දැක් වූ අදහස් මෙසේ ය.ඉතිහාසයරුසියානු ජාතික විද්‍යාඥයෙකු වන දිමිත්‍රි නිජිබු දිනක් දුටුවා ඔහුගේ රසායනාගාරයේ පිටත ප්‍රදේශයේ ශාක කහ වර්ණ ගැන්වී තිබෙනවා. ඒ ගැන වැඩි අවධානයක් යොමු කළ ඔහු ඒ ගැන සෙවීමට පටන් ගත්තේය.එහි ප්‍රතිඵලයක් ලෙස ඔහුට වායු ගමන් කරන නලයක කාන්දුවක් ඇති බව සොයා ගැනීමට හැකි විය. එයින් නොනැවතුණු ඔහු එම වායුව කුමක්දැයි සෙවීමට පරීක්ෂණ කළේය. ඉන් පැමිණි නිගමනය වූයේ එම වායුව එතැලීන් බවයි.එතැලීන් යනු ශාකවල වර්ධක හෝමෝනයක් මෙන්ම පලතුරු ඉදෙන විට ඇතිවන එක් සංයෝගයක්. පසුව පලතුරු ඉදවීමට මෙම වායුව යොදා ගැනීම සුදුසු බව ඔවුහු කල්පනා කළහ.පලතුරු ඉදවීමට සෑම රටක් ම විවිධ උපක්‍රම භාවිතා කරති. ඒ අනුව පලතුරුවලට එතැලීන් වායුව නිරාවරණය කර තැබීම නිසා පලතුරු හොඳින් ඉදීම සිදු විය. නමුත් එතැලීන් වායුව මිල අධිකයි.මෙනිසා එතැලීන් වායුවට බොහෝ සේ සමාන ඇසිට්ලීන් වායුව භාවිතා කිරීමට හැකියාව තිබේදැයි සොයා බැලීම ඊළඟ පියවර විය. එහිදී එතැලීන්වලින් සිදුවන ක්‍රියාවම ඇසිට්ලීන්වලිනුත් සිදුවන බව සොයාගෙන තිබේ.එතැලීන් වෙනුවටනමුත් ඇසිට්ලීන් භාවිතයේ දී යම් යම් ගැටලු සහගත තත්ත්වයන් මතු විය. ඉන් එකක් වන්නේ ඇසිටිලීන් වායුව වෑල්ඩින් කර්මාන්තයේ දී යොදා ගැනීමයි. ඔක්සි ඇසිටිලීන් වායුව සාදාගැනීමට එසේත් නැත්නම් දැල්ල සාදා ගැනීමට ඇසිට්ලීන් වායුව යොදා ගනී. කැල්සියම් කාබයිට් ජලයට දැමූ විට ඇසිට්ලීන් වායුව නිපද වේ.පලතුරු සඳහාමෙම ඇසිට්ලීන් වායුව පලතුරුවලට නිරාවරණය කළාට කිසිදු ගැටලුවක් මතුවන්නේ නැත. නමුත් මේ කාර්මික ශ්‍රේණියේ රසායනික ද්‍රව්‍යවල ආහාර ශ්‍රේණිය, කාර්මික ශ්‍රේණිය, රසායනාගාර ශ්‍රේණිය, ඇනලා ශ්‍රේණිය වැනි ශ්‍රේණි බහුල ලෙස තිබේ.පහසුම ක්‍රමය භාජනයකට කාබයිට් දමා එයට වතුර එක් කිරීමෙන් ඇසිට්ලීන් වායුව නිපදවීමයි. මෙම වායුව පලතුරුවලට නිරාවරණය කළාම පලතුරු ඉදේ. නමුත් ජනතාවගේ නොදැනුවත්කම නිසා මෙම කාබයිට් දිය කර පලතුරුවලට ඉසීම සහ එම දියරයේ පලතුරු ගිල්වා ඉවතට ගැනීම සිදු කරයි.මේ ක්‍රම දෙකම ඉතාමත් අහිතකරයි. මෙම කාබයිට් ද්‍රාවණයේ තිබෙන විෂ රසායනික අපද්‍රව්‍ය පලතුරුවල තැවරී තිබෙන විට ආහාරයට ගැනීම මනුෂ්‍ය ශරීරයට අහිතකරයි. කාබයිට් යෙදූ පමණින් බිය විය යුතු නැත. කළ යුත්තේ කාබයිට් මිශ්‍රණය වෙන ස්ථානයක තබා එයින් පිටවන වායුව පමණක් පලතුරට නිරාවරණය කිරීමයි.කාබයිට් ද ? නැද්ද ?කාබයිට් මිශ්‍රණය පලතුරුවලට ඉසීම හෝ එම මිශ්‍රණය පලතුර ගිල්වා ඇත්නම් හඳුනා ගැනීමේ හැකියාව ද තිබේ. රසායනාගාර පරීක්ෂණයක් මගින් පලතුරුවල භාෂ්මිකතාවයක් තිබේදැයි හඳුනා ගත හොත් එය කාබයිට් මිශ්‍රණය තැවරූ පලතුරකි.සාමාන්‍ය පලතුරුවල ඇත්තේ උදාසීන භාවයකි. ඊට අමතරව විෂ ලෝහ වර්ගද මෙම ද්‍රාවණය තුළ තිබිය හැකියි. එයද රසායනාගාර පරීක්ෂණයකින් සොයා ගත හැකිය.නිවැරැදි ක්‍රමයවෙනම කුටියක පලතුරු ගබඩා කර කාබයිට් මිශ්‍රණයෙන් නිපදවෙන එතැලීන් හෝ ඇසිට්ලීන් වායු පමණක් එම පලතුරුවලට යැවීමට සැලැස්වීමෙන් ඉදෙන පලතුරු ආහාරයට ගැනීමෙන් ශරීරයට කිසිදු අහිතකර තත්ත්වයක් මතු වන්නේ නැත.මුලින් සඳහන් කළ විෂද්‍රව්‍ය කිසිවක් ද පලතුරට එකතු වන්නේ නැත. නමුත් මේ ආකාරයට වායුව යවා නොමේරූ ගෙඩියක් ඉදෙව්වාට පලතුරෙහි නියම රස දැනෙන්නේ ද නැත. මෙය වාණිජ අතින් වෙළෙන්දාට වැදගත්විය හැකියි. නොමේරූ ගෙඩියට කාබයිට් දැමූ විට තිත්ත රස දිය රස දැනේ.පලතුරක ස්වභාවයපලතුරු ලපටි අවස්ථාවේ ඇත්තේ සංකීර්ණ කාබනික ද්‍රව්‍යයි. මෙයට සංකීර්ණ මධ්‍යසාර වර්ග, සංකීර්ණ අම්ල වර්ග සහ සුළු වශයෙන් පිෂ්ටයද ඇතුළත් වේ. පලතුර මේරීමට භාජනය වීමේදී පලතුරෙහි පිට තිබෙන කොළ පාට ස්ථරය (හරිතප්‍රද) මගින් පිෂ්ටය නිෂ්පාදනය වේ.පලතුර වැඩි වැඩියෙන් මේරීමට භාජනය වීමේදී පිෂ්ට ගතිය වැඩි වේ. සංකීර්ණ අම්ල සරල අම්ල බවට පත්වේ. සංකීර්ණ මධ්‍යසාර සරල මධ්‍යසාර බවට පත්වේ. මෙහිදී නියමිත මේරීමට භාජනය වූ පලතුර ඉදීමට එතැලීන් හෝ ඇසිට්ලීන් වායුව ස්වාභාවිකවම ලැබේ.එතැලීන් වායුව පලතුර ඉදීමට උත්තේජනය කෙරේ. මෙසේ උත්තේජනය වීමේදී පිෂ්ටය සීනි බවට පත්වේ. පලතුර ඉඳුණු විට පැණිරස වන්නේ එනිසාය. පලතුර හොඳට මේරුණුවිට පිටි රසක් දැනේ. ඒ පිෂ්ටය වැඩි නිසයි.පලතුර මෘදු වීමටත් මෙය බලපායි. පලතුර ඉදීමට පෙර කිසියම් තද ස්වභාවයක් ගත්තද ඉදුණු විට මෘදු ස්වභාවයක් ගනී. හේතුව පිෂ්ටය සීනි බවට පත්වීමයි. මෙහිදී විශාල අනු බවට පත්වේ.තවද හරිතප්‍රද සහ සංකීර්ණ කාබනික සංයෝග කුඩා සංයෝග බවට පත්වීමෙන් වර්ණක සෑදේ. මේවා කහ රතු ආදී වර්ණ වන අතර මෙම වර්ණ දෙක මිශ්‍ර වීමෙන් තැඹිලි පාටද නිර්මාණය වේ.එවගේම ඉදුණු පලතුරුවල සුවඳක් ද දැනේ. එතැලීන් මධ්‍යසාරයයි ඇසිටික් අම්ලයයි දෙක එකට කර සාන්ද්‍ර සල්ෆියුරික් අම්ලය හමුවේ එතැලීන් ඇසිටික් නම් ස්ථරය සෑදේ. මෙම ස්ථරය වාෂ්පශීලියි. එය ඉතාම සුවඳයි.මේ සියලු සිදුවීම් සිදුවන්නේ නියමිත මේරීමකට භාජනය වූ පලතුරුවල පමණි. නියමිත පැසීමකට භාජනය වූ පලතුරක් එතැලීන් හෝ ඇසිට්ලීන් වායුවට නිරාවරණය වූ විට හොඳින් ඉදේ.තවද මේ සඳහා උෂ්ණත්වය බලපෑම් කරයි. උෂ්ණත්වය වැඩි අවස්ථාවේ පලතුරෙහි වාෂ්පශීලී සංයෝග සෑදීම අඩුයි. එවිට පලතුරේ සුවඳ නැතිව යයි. උෂ්ණත්වය අඩු අවස්ථාවේදී පලතුරෙහි වාෂ්පශීලී සංයෝග සෑදීම අඩුයි. එවිට පලතුරෙහි හොඳ සුවඳක් දැනේ. රසයත් හොඳින් ලැබේ.එනිසා ආරක්ෂක තත්ත්වය යටතේ ඇසට්ලීන් හෝ එතැලීන් වායුව පලතුරට නිරාවරණය කළාට වරදක් නැත.උදාහරණයක් ලෙස කෙසෙල් කැනක එක ගෙඩියක් ඉදුණු විට එම ඉදුණු ගෙඩියෙන් පිටවන එතැලීන් වායුව නිසා අනෙක් ගෙඩිද ඉදීම සිදුවේ. මෙය සාමාන්‍ය සිදුවීමක්.ආදේශකකාබයිට් වෙනුවට එත්‍රල් සංයෝගය භාවිතය ද පලතුරු ඉදවීමට යොදා ගනී. මෙම සංයෝගයෙනුත් එතැලීන් වායුව නිපදවේ. මෙහි මිල අධික නිසා මෙය වායුවක් ලෙස භාවිතය අපහසුයි. එත්‍රල් සංයෝගය මැජික් සහ ත්‍රිල් යන නම්වලින්ද හඳුන්වයි. මෙම වායුවද භාවිතා කළ යුතු වන්නේ ආරක්ෂා කාරී ආකාරයටයි.ශරීරයට සිදුවන බලපෑමකාබයිට් ද්‍රාවණය ඉසීම හෝ එහි ගිල්වා පලතුරු ඉදවීමේදී මෙහි තිබෙන මර්කරි, කැබ්මියම්, ආයතික් වැනි විෂ ලෝහ වර්ග ශරීර ගත විය හැකියි.එහිදී කැබ්මියම් ලෝහය ශරීර ගතවුවහොත් වකුගඩු අකර්මන්‍ය විය හැකියි. මර්කරි (රසදිය) ශරීර ගත වුවහොත් පිළිකා තත්ත්වයන් ඇතිවිය හැකිය. මීට අමතරව තවත් සුළු සුළු රෝගී තත්ත්වයන් ඇතිවිය හැකියි.එසේ නොමැතිව එතැලීන් හෝ ඇසිටිලීන් වායුව යොදා ඉදවන පලතුරුවලින් ශරීරයට කිසියම් බලපෑමක් වන බව තවම සොයා ගෙන නැත.පලතුරු හා එළවළු රෙගුලාසි අනුව පළතුරකට හෝ එළවළුවකට බාහිරින් කිසිදු දෙයක් එකතු කිරීම කළ නොහැකියි. එසේ කිරීම දඬුවම් ලැබිය හැකි වරදක් මෙන්ම නීතියෙන්ම තහනම් වූවකි.රසායනික ද්‍රව්‍ය විශේෂයෙන් කාබයිට් යොදා පලතුරු ඉදවීම අද සමාජයේ බහුලව සිදුවන නිසා එවැනි වෙළෙඳුන් නීතියේ රැහැනට හසුකර ගැනීමට දැනටමත් පියවර ගෙන ඇත. ඒ පිළිබඳ තොරතුරු ඉදිරියේ දී මාධ්‍ය මගින් ප්‍රසිද්ධ කිරීමට බලාපොරොත්තු වේ.කාලාන්තරයක් තිස්සේ මේ රටේ මිනිස්සු වස මිශ්‍ර පලතුරු හා එළවළු අනුභව කළහ. ඉතා ඉක්මනින් මුදල් ඉපැයීමේ අරමුණෙන් ස්වාභාවික ලෙස පලතුරු ඉදෙන්නට නොදී රසායනික බෙහෙත් හෙවත් වස මිශ්‍ර කොට ඒවා ඉදවා ගත්හ.මිනිස්සු මේ ගැන විවිධ පුද්ගලයන්ට කිය කියා එක දිගටම පලතුරු අනුභව කළහ. මෙයට පිළියමක් ලබාදීමට දැන් බලධාරීහු ඉදිරිපත් වී සිටිති. ඒ නිසා අනාගතයේදී වස මිශ්‍ර නැති පලතුරු අනුභව කිරීමේ අවස්ථාව උදාවේ යැයි අපි බලාපොරොත්තු වෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>04</day>
    </date>
    <link>http://www.dinamina.lk/2010/10/04/_art.asp?fn=f1010044</link>
    <topic/>
    <author>ශ්‍යාමා සමරසිංහ ඡායාරූප: අනිල් ලසත් පෙරේරා</author>
    <content>ඔහුගේ හෘද ස්පන්ධනය වේගවත් විය.තත්පරයට ලක්ෂ වාරයක් ගැහෙන්නට පටන් ගති.දෙම් දෝ. . . නොදෙම් දෝ. . . ..ඔහු දෙගිඩියාවකට පත්ව සිටියි.නෑ. . .. අද නම් බෑ. . .එක්කෝ, . . . අද කොහොම හරි දෙන්නම ඕනෑ. .. .එයා මේක ගනීවිද? වීසි කරාවිද ? මට බනීවිද ?හෘදයේ ගැස්ම ඔහුට ම ඇහෙන්නට විය.ඔහු නිසොල්මනේ පසෙකට වූවේය.මොකද බං, අද මූඩ් එක වෙනස්. . . . .මිතුරෙකු ඔහු පියවි ලොවට රැගෙන ආයේය.නෑ. . . . මොකුත් නෑ. . ..නෑ නෙවෙයි. . මොකක් හරි පටලැවිල්ලක්.මිත්‍රයාට කියම්දෝ. . . නොකියම්දෝ. . . තවත් පටලැවිල්ලකි.මිතුරා පැවසූ දෙය නිවැරැදිය. එය පටලැවිල්ලකි. නිකම්ම පටලවිල්ලක් නොවෙයි. සිතේ පටලැවිල්ලකි. ප්‍රේමයක පටලැවිල්ලකි. ආදර හැඟුමක පටලැවිල්ලකි.මේ 1970 දශකයේ අග භාගයයි. ස්ථානය කුලියාපිටිය මධ්‍ය මහා විද්‍යාලයයි. උසස් පෙළ කලා පන්තියයි.ඔහුගේ යොවුන් සිත ආතුර වී ඇත.ඒ ඈ නිසා ය.එහෙත් ඈ නම් කිසිවක් ම නොදන්නී ය.ඒක පාර්ශවිකව සිතුවිලි සමුදායක හරඹයකි.ඔහු ඇගේ ප්‍රේමය අයදියි. තවමත් ඇගේ ප්‍රේමය අයදින්නේ තනිවමයි. ඒ, සිතුවිලිවලින් පමණි. ඈට මේ බව පවසනා තුරු ඔහුට නිනව්වක් නොමැත. ඔහු හිස මහත් කැළඹීමකට පත්ව ඇත.ඔහු සිත ආතුර වූ ඔහු සිත කැළඹූ මේ පටලැවිල්ල විසඳා ගත යුත්තේ ද ඔහුමය. මෙයින් ඔහුගේ සිත තවදුරටත් කැළඹී යා හැකිය. නො එසේ නම් නිමාවට පත් විය හැකිය.සැමදා ආතුරයෙක්ව සිටිය නොහැකිය.ඔහු සිත දැඩි කොට ගත්තේය.ඔහු කට කාරයෙකි. හැඩ කාරයෙකි. කට කාරයෙක් වූයේ ද උපතින් ම ය. ඔහු පාසල් විවාද කණ්ඩායමේ නායකයා වූයේ ඒ නිසාවෙනි. ඔහු චතුර කථිකයෙකි. අන්තර් පාඨශාලීය විවාද කණ්ඩායම් නියෝජනය කළ විට ඔහු නිසැකවම ජය ලබන්නේය.ඕනෑම කෙනෙකු සමඟ ඕනෑම වේලාවක විවාදයකට, වාදයකට පැටලෙන්නට සමත් වූ ඔහු මේ පටලැවිල්ලේදී මුනිවත රැක්කේය.ඔහු කුඩා කඩදාසි කැබැල්ලක් ගත්තේ ඒ නිසාවෙනි.තමාගේ සිත බලකරන සිත කළඹවන ඒ සිතුවිල්ල ඔහු එහි සනිටුහන් කළේය.ඔහු සිතට එඩියක් උපන.කඩදාසිය ඔහු අත ය.ඈ අත හිස් ය.ඔහු කඩදාසිය ඈ වෙත දිගු කළේය.කිසිවක් නොදත් ඕ එය දෝතින් ම ගත්තා ය.ඔහු ඇගේ දෙනුවන් දෙස බලා සිටියේය.ඇගේ ප්‍රතිචාරය ඔහු සියුම් ලෙස නිරීක්ෂණය කළේය.ඔහුගේ සිත තවමත් කැළඹුණු ගමන් ම ය. හදවතේ ගැස්ම ඈට දැනේවීදෝ හෝයි ඔහු සිතුවා විය හැකිය.ඔහු සිතුවා නිවැරැදිය.ඕ වහා ගස්සා හැරී ගියා ය.ඔහුගේ පෙම් පත බිම පතිත විය.ඔහුගේ හද මඩල බිම පතිත නොවුණද සිතුවිලි සියල්ල බිමට ම පතිත වූවේය.විරහව ඔහු හද මඩලේ ලැගුම් ගත්තේ එතැනිණි.පාසල් ප්‍රේමයක්. සුන්දර අතීතයක්. ඔහුද ආපසු හැරුණේය. තම දිශානතිය එය නොවන බව ඔහු පසක් කර ගත්තේය.ඔහු අන් කවරෙකුවත් නොවේ. නමින් දෙලන මුදියන්සේලාගේ සරත් අබයගුණවර්ධනය. මව සේරසිංහ මුදියන්සේලාගේ ටිකිරි මැණිකේ ය. පියා දෙලන මුදියන්සේලාගේ විජේදාසය. පියා වෘත්තියෙන් ගුරුවරයෙකි.විදුහල්පතිවරයෙකි. මව ගෘහනියකි. සහෝදර සහෝදරියන් හත් දෙනෙකුගෙන් යුතු පවුලේ තුන් වැනි දරුවා ඔහු ය. වර්ෂ 1961 මැයි මස 18 වැනිදා ඔහු මෙලොවට උපන්නේය. පත්මා, තමරා, රේණුකා, වසන්ත, ගාමිණි සහ සිසිර ඔහුගේ සහෝදර සහෝදරියෝ වෙති. කුරුණෑගල දිස්ත්‍රික්කයේ පඬුවස්නුවර කඹුරාපොල ග්‍රාමයේ ඔවුහු පදිංචිව සිටියහ.ඒ ඔවුන්ගේ නිජ බිමයි. කෙළි සෙල්ලම් කරමින් දවස ගෙවා දමන්නට ඔවුන්ට ඕනෑ තරම් ඉඩ කඩත් පිරිසත් එහි සිටියහ. ඔවුහු හිතු මනාපේ ළමා කාලය ගත කළහ. කෘෂි ආර්ථික වටපිටාවක් ඇති මෙහි ගැමියෝ කුඹුරු අස්වැද්දීමත් පොල් ආශ්‍රිත රැකියාවලත් නිරත වූහ.සරල ගැමි දිවි පෙවෙතක් ළමුන්ට ද උරුමව තිබිණි. රජයේ රැකියා කරන අතලොස්සක් පිරිසද ගමේ පදිංචිව සිටියහ. ගැමි දරුවන්ගේ ප්‍රධාන කාර්යය කෙළි සෙල්ලම් ය. එහෙත් අටු කොටු පුරවනා සමය ළං වෙත්ම ඔවුහු වැඩිහිටියන්ට උදව් වෙති. දහවල් තිස්සේම වෙල් ඉපනැලි පුරා දුව ඇවිදින දරුවන් අඳුර ළං වෙත්ම ගෙපලේ දැල්වෙන කුප්පි ලාම්පු එළියෙන් හඬ නඟා අකුරු කියවති. හෝරාවක් පමණ ගත වූ පසු බඩ කට පුරවා ගන්නා ඔවුන් කරා නින්ද ළඟා වන්නේ නිරායාසයෙනි.වැඩිහිටියන්ට මහත් ගරු සැලකිලි දක්වන ගැමි දරුවෝ මවටත් පියාටත් වඩාත් බුහුමන් දක්වති. සරත් අබේගුණවර්ධන දරුවාද හැදී වැඩුණේ එවන් පරිසරයකය. ඔහුගේ මව සිය දරුවන් අධ්‍යාපන කටයුතුවලට වඩාත් යොමු කළාය. දරුවන්ගේ දක්ෂතා හැකියා දකින ඕ මහත් ආඩම්බරයටත් සතුටටත් පත් වූවාය.කුඩා සරත් දරුවාට පාසල් යා යුතු කල දවස එළඹිණි. ඔහු ගමේ කඹුරාපොල රජයේ ප්‍රාථමික විද්‍යාලයට ඇතුළත් වූයේය. සිය පියාගේ දෑගිලි අල්වාගෙන පාසලට ගොඩ වැදුණු ඔහුට පාසල අමුතු තැනක් නොවිණි.නිවස අද්දර පිහිටි පාසල ඔහුට සතුට ගෙනාවේය. ගමේදී දුටු මුහුණුම පාසලේදීත් දර්ශනය විය. ගැමි දරුවෝ කවුරුත් එකිනෙකා හොඳින්ම හඳුනති.‘මම ටිකක් දඟ චරිතයක්. මට මතකයි මං පොඩි කාලේ අක්කලාගේ ඇඳුම් ඇන්දා. අවුරුදු පහක් හයක් වෙනකම්ම ඒවාම ඉල්ලලා ඇඬුවා. මම පන්තියේදී ළමයින්ට ගහනවා. දවසක් මම එක ළමයෙකුට ගැහුවා. ඒක තද පහරක්. ඒ වගේම ඒක අමතක නොවන සිදුවීමක් වුණා. ඒ ළමයාටත් මටත් දෙන්නාට ම.”කිසියම් සුවිශේෂී සිද්ධියක් ඔහු සිත තුළින් නැගී ආයේය. 8 වන ශ්‍රේණිය දක්වා කඹුරාපොල පාසලේ ඔහු ඉගෙනුම ලැබීය. අනතුරුව කුලියාපිටිය මධ්‍ය මහා විද්‍යාලයට ඇතුළත් වූවේය. එහිදී ඔහු කැපී පෙනෙන ශිෂ්‍යයෙකු වූවේය. ඔහු පාසලේ විවාද කණ්ඩායමේ නායකයාය.‘අන්තර් පාඨශාලා අතර පවත්වන කථික තරගවලින් මම පළමු වැනියා වෙනවාමයි. මම හොඳ කථිකයෙක්. අපේ අප්පච්චි ගමේ මඟුලකදී, මළගමකදී වෙනත් ඕනෑම උත්සවයකදී කතා පවත්වනවා. මම එයා කතා කරන ආකාරය බලාගෙන ඉන්නවා. මටත් ආසා හිතුණා ඒ වගේ කතා පවත්වන්න. ඉතින් ඒකට පාසල තෝතැන්නක් කර ගත්තා.’පියාගේ පොත පත හා ඔහු නිවසට රැගෙන එන පුවත්පත ඔහුගේ කථිකත්වයට රැකුල් සැපයීය. සමාජයීය විද්‍යා විෂයන් කෙරෙහි ඔහුගේ වඩාත් නැඹුරුතාවයක් ඉස්මතු විය. ඔහු පාසලේ කැපී පෙනෙන චරිතයක් වූයේ ඒ නිසාමය.‘අපේ ගමට උප දිසාපතිවරයෙක් එනවා. එයාට ගමේ කවුරුත් ගරු සැලකිල්ල දක්වනවා. එදා මගේ පුංචි හිතට ඇතුළත් වුණා මමත් කවදාහරි දිසාපති කෙනෙක් වෙනවා කියලා’.ඔහුගේ පුංචි හිතේ දිසාපති චරිතය තදින්ම කිඳා බැස තිබුණි. ඔහු යටි සිතින් පුංචි දිසාපතිවරයෙකු වශයෙන් කටයුතු කළේය. වර්ෂ 1977 දී අ. පො. ස. සාමාන්‍ය පෙළ සමත් වූ ඔහු එම පාසලේදීම වර්ෂ 1979 දී කලා අංශයෙන් උසස් පෙළ ද සමත් වූවේය.‘අපේ ලොකු අක්කා විශ්වවිද්‍යාලයට ඇතුළත් වුණා වගේම අපේ මාමා කෙනෙකුත් හිටියා විශ්ව විද්‍යාලයට සමත් වුණු. එයා පිළිබඳ මගේ සිතේ ගෞරවයක් තිබුණා. එයා මට ගොඩක් උදව් කළා අධ්‍යාපන කටයුතුවලට. මමත් විශ්වවිද්‍යාලයට යා යුතු බව තරයේම හිතට ගත්තා’.ඔහුට වර්ෂ 1980 දී ජයවර්ධනපුර විශ්වවිද්‍යාලයේ දොරගුළු ඇරෙන්නේ එහි ප්‍රතිඵලයක් ලෙසිනි.තරුණ සරත් ශිෂ්‍යයාට විශ්ව දැනුමේ දොරගුළු විවර විය. ඔහු විශ්වීය දැනුම සොයා ඇවිද්දේය. ඔහු විශ්ව දැනුම ලැබීය. හැදෑරීය. විශ්ව විද්‍යාලයේ නවක වදය පිළිබඳ සිතේ සියුම් කැළඹීමක් ඇති වුවද ඒවාට මුහුණ දෙනවා යැයි ඔහු තරයේ සිත්හි සනිටුහන්කර ගත්තේය.සත් දෙනෙකුගෙන් යුතු පවුලේ ආර්ථික බරට පියා තනිව උරදෙනවා දුටු ඔහු පියාට කරදර කිරීමට නොසිතුවේය. තමාගේ වියදම තමා හොයා ගත යුතු යැයි සිතීය. ඔහුට පන්නිපිටිය විද්‍යාලංකාර පිරිවෙනේ වැලමිටියාවේ කුසලධම්ම හිමියෝ මුණ ගැසෙන්නේ ඒ අනුවයි.ඔහු දෙවන වසරේදී පිරිවෙනේ නැවතී සිට විශ්වවිද්‍යාලයට ආයේය. තවද පිරිවෙනේම ගුරුවරයෙකු ලෙසින් කටයුතු කළ නිසාවෙන් කිසියම් මුදලක් ද ඔහු අත ගැවසිනි.විප්ලවකාරී, සුන්දර සිතුවිලි ගලා එන තාරුණ්‍යයේ ඔහුගේ සිත් මඩලේ ද එවැනි හැඟීම් දෝරේ ගලන්නට වූවේය. පිරිවෙනේ සිට විශ්ව විද්‍යාලයට එන අතරමගදී ඔහුට දීප්තිමත්, කාන්තිමත් දෙනෙතක් මුණ ගැසිණි.ඇය සුන්දර යුවතියක්. ඔහුගේ සිත පැහැර ගැනීමට ඈ සමත් විය. ඇගේ සුන්දර සිනාව ළඟ ඔහු මුනිවත රැක්කේය. ඔවුන්ගේ සිත් දොඩමළු විය. ප්‍රේමය, ආදරය හදවතට ගලා ආයේය. ඔවුහු පෙම්වත්තු වූහ.වර්ෂ 1984 දී ඔහු විශ්ව විද්‍යාලයට සමු දුන්නේය. භූගෝල විද්‍යාව පිළිබඳ විශේෂ ගෞරව උපාධියක් ඔහු ලැබීය. අනතුරුව ඔහුගේ ජීවිතය වේගවත් මාවතකට අවතීර්ණ විය.වර්ෂ 1985 දී ඔහු රජයේ උපාධිධාරී ගුරුවරයෙක් ලෙසින් ගොමුගමුව රජයේ විද්‍යාලයට පත්වීමක් ලැබීය. ‘සමාජ අධ්‍යයනය’ පිළිබඳව දරුවන්ට දැනුම බෙදා දුන් මේ ගුරුතුමා වැඩි කළක් එහි නොසිටියේය.වර්ෂ 1986 දී මොරටුව විශ්ව විද්‍යාලයේ ඉන්ජිනේරු පීඨයේ සහකාර ලේඛකාධිකාරීවරයා වූවේය. මෙකල ඔහු ශ්‍රී ලංකා පරිපාලන සේවා විභාගයට ද පෙනී සිටීමට අමතක නොකළේය. ඔහු ඉන් සමත් විය.ශ්‍රී ලංකා පරිපාලන සංවර්ධන ආයතනයේ වසරක පුහුණු නිලධාරියෙකු වූ පසුව පරිපාලන නිලධාරියකු වශයෙන් පත්වීමක් ලැබිණි. ඒ අභ්‍යන්තර වෙළෙඳ දෙපාර්තමේන්තුවේ සහකාර කොමසාරිස් ධුරයයි.උප දිසාපතිවරයෙකු සොයා යන මොහුට එම තනතුර රිසි නොවුණි. ඒ බව අදාළ ස්ථානයට දන්වා සිටි ඔහුට කදිම පිළිතුරක් ලැබිණි. ඒ මොනරාගල, මඩුල්ල කොට්ඨශයේ පුරප්පාඩුවක් ඇති බවයි. දෙවරක් නොසිතා ඔහු එය භාර ගත්තේය. ඒ අනුව වර්ෂ 1988 දී ඔහු ‘මඬුල්ල’ උප දිසාපතිවරයා වූවේය.‘මගේ ජීවිතේ ගොඩක් අත්දැකීම් ලබපු කාලයක්. රටේ පැවති භීෂණකාරී වාතාවරණයට මා මුහුණ දුන්නා. දිසාපති කාර්යාලය ගිනි බත් වූ දවසේ මම හිටියේ නිල නිවාසයේ. මට ඇහුණා එකෙක්වත් ඒ පැත්තට යන්න එපා, ඌ හොඳ එකා කියනවා. මගේ හිත මහත් තිගැස්මකට එදා ලක් වුණා’.මඬුල්ල ඉතා සුන්දර ප්‍රදේශයකි. ගැමියන්ගේ ගැමි සුවඳ ඊටත් වඩා සුන්දරය. ප්‍රවාහන පහසුකම් අඩු කමින් ගැමියෝ පීඩා වින්දහ. සැතපුම් 60 ක් 70 ක් ගෙවා ඔවුහු දිසාපති ලේකම් කාර්යාලයට ඇදී ආහ.ආපසු ඔවුන් ගම් බිම් බලා යන්නේ පහුවදා පහන් වූ විටදීය. මේ ගැමියන්ගේ ජීවිත කොතරම් දුෂ්කර කටුක වුවද ඔවුහු තමනට හැකි උපරිම ආකාරයෙන් දිසාපති හාමුදුරුවන්ට තෑගි බෝග පිරිනමන්ටද උත්සුක වූහ.තමන්ගේ භෝග වගාවේ පළමු වෙන්ම හටගත් භව භෝගය ඔහුට පරිත්‍යාග කළේ ඒ හද පිරි ස්නේහය හා ගෞරවය නිසාවෙනි. වසර 5 ක සේවා කාලයකින් පසුව මේ උප දිසාපතිතුමා මඩුල්ලෙන් සමු ගත්තේය.වර්ෂ 1988 මැයි 16 වැනිදා සිය පෙම්වතිය වූ මානෙල් ශ්‍රියා කාන්ති සමඟ ඔහු අතිනත ගත්තේය. වර්ෂ 1989 අප්‍රේල් මස 23 වැනිදා ඔවුන්ට කුළුඳුලේම උපන්නේ දියණියකි. ඇයට සෙව්මි මධුකෝකිලා අබයගුණවර්ධන යන නම තබන ලදී. 1992 නොවැම්බර් මස 11 වැනිදා උපන්නේ පුත් රුවනකි. ඔහු සුපුන් සංජය අබයගුණවර්ධන ය.ජයවර්ධනපුර විශ්වවිද්‍යාලයේ පශ්චාත් උපාධි කළමනාකරණ ආයතනයෙන් කළමනාකරණය පිළිබඳ පශ්චාත් උපාධි ඩිප්ලෝමාවක් හැදෑරීමට ඔහුට සිත් විය.ඔහු කැලණිය විශ්ව විද්‍යාලයේ සමාජ විද්‍යාව පිළිබඳව ද පශ්චාත් උපාධියක් ලැබීය.ඔහු වර්ෂ 1993 දී සිය ගම් බිම් බලා පිටත්ව ආයේය. තමා උපන් ගමේ පඬුවස්නුවර ප්‍රාදේශීය ලේකම් කාර්යාලයේ සහකාර ප්‍රාදේශීය ලේකම් තනතුර ඔහුට ලැබිණි. වර්ෂ 1997 දී ඔහු එහිම ප්‍රාදේශීය ලේකම් වුවේය. දීර්ඝ කාලයක් සිය බිරිය හා දරුවන් සමඟ මෙහි පදිංචි වූ මොහුට 2004 අගෝස්තු මසදී පරිවාස හා ළමා රක්ෂක දෙපාර්තමේන්තුවේ කොමසාරිස්වරයා ලෙසින් පත්වීමක් ලැබිණි. ප්‍රාදේශීය ලේකම් තනතුරට සමු දුන් ඔහු කොමසාරිස්වරයෙකු වශයෙන් මෙහි වැඩ භාර ගත්තේය.රටේ අනාගතය, ළමා පරපුර රැක බලා ගනිමින් ඔවුන් නිසි මඟට යොමු කිරීමේ මහඟු කර්තව්‍යයට ඔහු අත ගැසීය. වැරදිවලට, අපයෝජනවලට හා අධිකරණයට යොමු වූ ළමයි නැවත සමාජගත කිරීමේ කාර්යයන් මෙහිදී සිදු කෙරේ.ජාතික ළමා සභාවක් ස්ථාපිත කරමින් ළමයින් බල ගන්වමින්, ළමයා කවුදැයි වටහා දෙමින් ළමයින්ට උචිත වටාපිටාවක් නිර්මාණය කරන්නට මෙමඟින් උත්සාහ කරන්නේය.ස්වීඩනය, ජපානය, නේපාලය, ඉන්දියාව, ප්‍රංශය, ජර්මනිය, ඕස්ට්‍රේලියාව වැනි රටවල්වලින් සිය විෂය ක්‍ෂේත්‍රය සම්බන්ධ පුහුණුවීම් හා පාඨමාලාවන් හදාරා විශ්වයේ ළමා පරපුර හා ඒ ඒ රටවල ළමුන් පිළිබඳ සිදු වෙන කරුණු කාරණා පිළිබඳ ඔහුට හොදාකාර වැටහීමක් ඇත.වසර 23 ක රාජ්‍ය සේවාවක් හිමි ඔහු තමන්ගේ ආයතනික අරමුණු මුදුන්පත් කර ගැනීම උදෙසා ආයතනය මෙහෙයවන ගමන් ළමා පරපුර වෙනුවෙන් තමාට කළ යුතු දෑ ඉටු කිරීමට පසුබට නොවෙයි. ජීවිතයෙන් බොහෝ අත්දැකීම්, පාඩම් උගෙන ගත්තේය. තවමත් හේ ජීවිතය දෙස උපේක්ෂාවෙන් බලා හිඳී.‘ජීවිතය කෙටි කාලයයි තියෙන්නේ. මිනිසුන් වශයෙන් උපත ලැබුවා නම් තමන්ගේ රට වෙනුවෙන් යමක් කළ හැකි නම් එය මහා අනර්ඝ දෙයක්.’ තවදුරටත් ඔහුගේ සිත සංවේදී වූවාක් වැන්න. ඔහු තවත් පැතිකඩකට හැරුණේය. ඒ දැයේ ළමා පරපුර දෙසටයි.‘අපි හැමෝටම පුළුවන් නම් ළමයින්ට ආදරය කරන්න. . . සමාජයම සුන්දර වේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010051</link>
    <topic>සරත් ෆොන්සේකාගේ ‘සුදු කොඩි කතාව’ ඇත්ත</topic>
    <author>ශිරෝමි අභයසිංහ සහ සරත් මලලසේකර</author>
    <content>‘යටත් වීමට පැමිණෙන අයට වෙඩි තබන ලෙසට ගෝඨා නියම කළා’ යැයි 2009 වසරේ දෙසැම්බර් 8 වැනි දින කොළඹ රාජකීය මාවතේ පිහිටි ඔහුගේ කාර්යාලයේ පැවැති සම්මුඛ සාකච්ඡාවකදී හිටපු හමුදාපති සරත් ෆොන්සේකා මහතා තමා සමඟ පැවැසූ බව, “සන්ඩේ ලීඩර්” පුවත් පතේ ප්‍රධාන කර්තෘ ප්‍රෙඩ්රිකා ජෑන්ස් මහත්මිය ඊයේ (4) කොළඹ මහාධිකරණය හමුවේ කියා සිටියා ය.සුදු කොඩි ප්‍රකාශය පිළිබඳව හිටපු යුද හමුදාපති සරත් ෆොන්සේකා මහතාට එරෙහිව අධි චෝදනා 3ක් යටතේ පවරා ඇති නඩුවේදී ත්‍රී පුද්ගල මහාධිකරණ විනිසුරු මඬුල්ල හමුවේ සාක්කි දෙමින් ජෑන්ස් මහත්මිය එසේ කීවා ය.එම සම්මුඛ සාකච්ඡාවේ දී තමා ඇසූ අවසන් ප්‍රශ්නය වූ “සුදු කොඩි කතාව” සම්බන්ධයෙන් පිළිතුරු දෙමින් ෆොන්සේකා මහතා එසේ කී බව ද සාක්කිකාරිය ප්‍රකාශ කළා ය. නියෝජ්‍ය සොලිසිටර් ජෙනරාල් වසන්ත නවරත්න බණ්ඩාර මහතාගේ මෙහෙයවීම මත පැමිණිල්ලේ පළමු සාක්කිකරු ලෙස සාක්කි දුන් ජෑන්ස් මහත්මිය පසුගිය ජනාධිපතිවරණය සමයේ පැවැති මේ සම්මුඛ සාකච්ඡාවේ දී යටත් වීමට සුදු කොඩි රැගෙන එන එල්. ටී. ටී. ඊ සාමාජිකයන් භාර නොගෙන, ඔවුන් වෙඩි තබා මරා දමන ලෙසට ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ශවේන්ද්‍ර සිල්වා මහතාට දුරකථනයෙන් කියා තිබෙන බව පැවැසීය.නඩුව විභාගයට ගත් අවස්ථාවේ දී අධි චෝදනා තුනට තමන් නිවැරැදි කරු යැයි විත්තිකාර සරත් ෆොන්සේකා මහතා අධිකරණය හමුවේ ප්‍රකාශ කෙළේ ය.කොළඹ මහාධිකරණ විනිසුරු දීපාලි විජේසුන්දර මහත්මියගෙන් (සභාපති) හා මහාධිකරණ විනිසුරු ඩබ්ලිව්. ටී. එම්. පී. බී වරාවැව හා මහාධිකරණ විනිසුරු එම්. ඉසෙඩ් රාෂීන් යන මහත්වරුන් ගෙන් මේ විනිසුරු මණ්ඩලය සමන්විත වේ.ලසන්ත වික්‍රමතුංග මහතාගේ ඝාතනයෙන් පසු, 2009 මාර්තු මස 1 වැනි දින තමා “සන්ඩේ ලීඩර්” පුවත්පතේ ප්‍රධාන කර්තෘ ධුරයට පත් වූ බව කී ජෑන්ස් මහත්මිය, 1991 දී තමා “සන්ඩේ ටයිම්ස්” පත්‍රයේ සේවයට බැදුණු බවත්, 1995 දී “සන්ඩේ ලීඩර්” පුවත්පතට බැදුණු බවක් පැවසුවාය.“සන්ඩේ ලීඩර්” පුවත්පතේ කළමනාකාරිත්වය ජනාධිපතිවරණයේ දී සරත් ෆොන්සේකා මහතාට සහාය දීමට තීරණය කිරීමෙන් පසු මේ සම්මුඛ සාකච්ඡාව ලබා ගැනීමට කටයුතු කළ බව ඕ කීවාය.ඒ සඳහා ප්‍රථමයෙන් 2009 දෙසැම්බර් 9 වැනි දින අවස්ථාව ලබා දුන්නත්, පසුව එම දිනය දෙසැම්බර් 08 වැනි දින සවස 6.30 ලෙසට වෙනස් කළ බවත්, ඒ අනුව තමා එදින සම්මුඛ සාකච්ඡාව සඳහා තම සමාගමේ සභාපති ලාල් වික්‍රමතුංග ඇතුළු තවත් 4 දෙනෙකු සමඟ ෆොන්සේකා මහතාගේ කාර්යාලයට ගිය බවත් ඇය කීවාය.මේ සම්මුඛ සාකච්ඡාවේදී තමාගේ අරමුණ වූයේ සරත් ෆොන්සේකා මහතාගේ ජීවිතය පිළිබඳ තොරතුරු හා මැතිවරණ ව්‍යාපාරය පිළිබඳ තොරතුරු ලබා ගැනීම බව කී ජෑන්ස් මහත්මිය එහිදී අවසාන ප්‍රශ්නය වශයෙන් සුදුකොඩි කතාව පිළිබඳව විමසූ බව කීවාය.තමන් නැගූ ප්‍රශ්නයට පිළිතුරු වශයෙන් සරත් පොන්සේකා මහතා කීවේ “ගෝඨා බ්‍රිගේඩියර් ෂවේන්ද්‍ර ද සිල්වා මහතාට දුරකතනයෙන් කතා කර ඇති බවත් සුදු කොඩි රැගෙන භාරවීමට පැමිණෙන කිසිදු එල්.ටී.ටී.ඊ. නායකයකු පිළි නොගෙන ඔවුන් මරා දමන ලෙස නියම කර ඇති බවත් ෆොන්සේකා මහතා තමාට කී බවද ජෑන්ස් මහත්මිය කියා සිටියාය.පසුව තමා මේ පුවත සිය පුවත් පතේ ප්‍රධාන ප්‍රවෘත්තිය ලෙස පළ කිරීමට තීරණය කළ බවත් ඒ අනුව ආරක්ෂක ලේකම් ගෝඨාභය රාජපක්ෂ මහතා බ්‍රිගේඩියර් ෂවේන්ද්‍ර සිල්වා මහතාට කියා ඇතැයි යනුවෙන් එය පළ කළ බවත් ඇය කීවාය.මේ සාකච්ඡාව අවසානයේ දී “ලසන්ත මැරුවේ කවුරුන්දැයි” ලාල් වික්‍රමතුංග මහතා සරත් ෆොන්සේකා මහතාගෙන් ඇසූ බවත් ඒ පිළිබඳව ද සාකච්ඡාවක් සිදු වූ බවත් ඇය කීවාය. මෙහිදී පොන්සේකා මහතාගේ පින්තූර කිහිපයක් ලබාගත් බවද ඕ කීවාය. කොළඹදී 2009 දෙසැම්බර් 08 දා මහජනයා බියවැද්දිය හැකි සහ කැළඹීමට පත්විය හැකි ව්‍යාජ ප්‍රකාශයක් ලෙසින් ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතා යුද හමුදාවේ 58 වැනි සේනාංකයේ ආඥාපතිව සිටි බ්‍රිගේඩියර් ෂවේන්ද්‍ර සිල්වා මහතාට දුරකථනයෙන් කථා කර “යටත් වීමට උත්සහ දරන එල්.ටී.ටී.ඊ. නායකයින්ට යටත් වීමට ඉඩ නොදෙන ලෙසත්, ඔවුන් සියලු දෙනාම මරා දැමිය යුතු බවත්, පැවැසුවේ යැයි “සන්ඩේ ලීඩර්” පුවත්පතේ කතුවරියක වන ප්‍රෙඩ්රිකා ජෑන්ස්ට පවසා ඇත.ජාතිවාදී හැඟීම් ඇවිස්සෙන තොරතුරු ජෑන්ස්ට පැවසීම සහ එමගින් ශ්‍රී ලංකා ආණ්ඩුව කෙරෙහි මහජනතාව තුළ විරුද්ධත්වයක් ඇති කිරීමට තැත් කිරීම යන කරුණු ඇතුළත් අධි චෝදනා තුනක් අපරාධ නඩු විධාන සංග්‍රහය හා හදිසි නීති රෙගුලාසි යටතේ නීතිපතිවරයා මගින් ගොනුකර ඇත.රජයේ නීතිඥ යොහාන් ලියනගේ මහතා සමඟ නියෝජ්‍ය සොලිසිටර් ජෙනරාල් වසන්ත නවරත්න බණ්ඩාර මහතා මේ නඩුවේ පැමිණිල්ල මෙහෙයවීය.නීතිඥවරුන් වන නිලන්ති පීරිස් මහත්මියද යූ. එල්. පී. බණ්ඩාර, මර්වින් සිල්වා මහත්වරුන් සමඟ ජ්‍යෙෂ්ඨ නීතිඥ නලින් ලද්දුවහෙට්ටි මහතාද විත්තිකරු වෙනුවෙන් පෙනී සිටියේය. සාක්කිකාර ජෑන්ස් මහත්මියගේ අයිතිවාසිකම් වෙනුවෙන් නීතිඥ එන්. එම්. ෂහීඩ් මහතා පෙනී සිටියේය. නඩු විභාගය යළි 6 වැනි දින උදේ ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010052</link>
    <topic>රාජ්‍ය ළමා නාට්‍ය උළෙලටපාසල් සිසුන්ට ඇරියුම්</topic>
    <author>ප්‍රාර්ථනා වීරසිංහ</author>
    <content>රාජ්‍ය ළමා නාට්‍ය උළෙල අද (5) සිට 12 වැනිදා දක්වා ජෝන්ද සිල්වා සමරු රඟහලේ දී පැවැත්වේ.තෝරාගත් නාට්‍ය 25ක් දිනපතා පස්වරු 5.00ට ජෝන් ද සිල්වා සමරු රඟහලේ දී රඟ දැක්වෙයි. ළමා නාට්‍ය උළෙල වෙනුවෙන් රඟ දැක්වෙන සියලුම නාට්‍ය නොමිලේ නැරැඹීමට අවස්ථාව සලසා ඇති අතර පාසල් සිසුන්ට නාට්‍ය නැරැඹීමට පැමිණෙන ලෙස සංස්කෘතික කටයුතු දෙපාර්තමේන්තුව පවසයි.ළමා නාට්‍ය උළෙල සඳහා අත්පිටපත් සීමිත තරග කාණ්ඩය සදහා පිටපත් 81ක් ද විවෘත තරග කාණ්ඩය සඳහා පිටපත් 109 ක් ද ලැබී ඇත. ඒ අතුරින් අවසානවටය සඳහා සීමිත අංශයෙන් නාට්‍ය 11ක් හා විවෘත අංශයෙන් නාට්‍ය 13ක් තේරී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010053</link>
    <topic>ශ්‍රී ලංකා-අමෙරිකාව්‍යාපාරික හමුව දින තුනක්</topic>
    <author>මහින්ද අලුත්ගෙදර</author>
    <content>ශ්‍රී ලංකා - අමෙරිකා ව්‍යාපාරික හමුවක් මේ මස 12, 13 හා 14 තෙදින දී කොළඹ දී පැවැත්වීමට කටයුතු සංවිධානය කර ඇත.ශ්‍රී ලංකාව හා අමෙරිකාව අතර ආයෝජන අවස්ථා පුළුල් කර ගැනීමට මෙන්ම අමෙරිකාවේ තාක්ෂණය ශ්‍රී ලංකාවට යොදා ගැනීමෙන් ආර්ථික වර්ධනය සඳහා එය දායක කර ගැනීමට ද මේ තුළින් හැකි වන බව අමෙරිකාවේ ශ්‍රී ලංකා තානාපති කාර්යාලය සඳහන් කරයි.එක්සත් ජාතීන්ගේ මහා මණ්ඩල සමුළුවට සහභාගි වීම සඳහා අමෙරිකාවට ගිය ජනාධිපති මහින්ද රාජපක්ෂ මහතා එරට ආයෝජකයින් හමු වී ශ්‍රී ලංකාව සම්බන්ධයෙන් දැනුවත් කරන ලද අතර ඒ තුළින් ශ්‍රී ලංකාවේ ආයෝජන අවස්ථා පිළිබඳ යහපත් ආකල්ප ගොඩනැඟී ඇතැයි ද තානාපති ආරංචි මාර්ග පවසයි.පසුගිය වසරේ ද මෙවැනි ව්‍යාපාරික හමුවක් ශ්‍රී ලංකාවේ දී පැවැති අතර එය බෙහෙවින්ම සාර්ථකත්වයට පත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010054</link>
    <topic>ජනප්‍රිය පාසල් පොරයට බ. පළාතෙන් විසැඳුමක්</topic>
    <author>ජීවනී පතිරණ</author>
    <content>ජනප්‍රිය පාසල් සඳහා ඇති ඉල්ලුම අවම කිරීම සඳහා බස්නාහිර පළාතේ සෑම අධ්‍යාපන කොට්ඨාසයකම ආදර්ශ ප්‍රාථමික පාසලක් ඇරැඹීමට බස්නාහිර පළාත් අධ්‍යාපන අමාත්‍යාංශය කටයුතු කරගෙන යයි.දැනට පවතින පාසල් තෝරාගෙන අවශ්‍ය සම්පත් ලබා දී එය නවීකරණය කිරීම මඟින් මෙම වැඩ සමස්ත ක්‍රියාවට නැංවීමට අපේක්ෂා කෙරේ.දැනට කොට්ඨාස මට්ටමින් ඇති එබඳු පාසල් හඳුනා ගැනීම සිදු කෙරෙමින් පවතින අතර, මෙම වැඩසටහන 2011 වර්ෂයේ දී පාසල් පද්ධතියට හඳුන්වා දීමට නියමිතය.මේ වසරේ දී ආරම්භ කළ “අපේ පාසල අපේ දෑතින් සුරකිමු” යන වැඩසටහන 2011 වසරේ දී වඩාත් කාර්යක්ෂමව ක්‍රියාත්මක කිරීමට අපේක්ෂා කෙරෙන බව බස්නාහිර පළාත් අධ්‍යාපන අමාත්‍ය ප්‍රසන්න රණතුංග මහතා ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010055</link>
    <topic>‘කප්පම් ඉන්දික’වෙඩි කා නසී</topic>
    <author>විජයානී එදිරිසිංහ</author>
    <content>කුරුණෑගල ප්‍රදේශයේ පෞද්ගලික බස් රථවලින් කප්පම් ගන්නා “කප්පම් ඉන්දික” නමැත්තා පෙරේදා (3) රාත්‍රියේ වෙඩි තබා මරා දමා තිබේ. පෞද්ගලික බස් රථයකින් දිනපතා රුපියල් 300ක් ගන්නා කප්පම් ඉන්දිකගේ කප්පම් ජාවාරමට පෞද්ගලික බස් රථ හිමියන්ගෙන් දැඩි විරෝධයක් එල්ල වී තිබිණි.අදායම් ලැබුණත් නැතත් ඔහුගේ කප්පම් මුදල දිය යුතු ය. නැතහොත් මරණීය තර්ජන පවා එල්ල වූ අවස්ථා වාර්තා වෙයි. සිද්ධිය වූ දින රාත්‍රියේ කප්පම් ඉන්දිකගේ නිවසට කඩා වැදුණු පිරිසක් ඔහුට වෙඩි තබා පලා ගොස් ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010056</link>
    <topic>විදේශ ආයෝජකයන්ශ්‍රී ලංකාවට වහ වැටිලා</topic>
    <author>ජයසිරි මුණසිංහ</author>
    <content>ශ්‍රීලංකාවට පැමිණීමට විදේශීය ආයෝජකයන් බොහෝ කැමැත්තෙන් පසුවන බව මැලේසියා, ඩෙන්මාර්කය, ඇමෙරිකාව ඒකාබද්ධ එයාර්පෝට් එක්ස්ප්‍රස් එයාර් ඇන්ඩ් රේල් සමාගමේ කළමනාකාර අධ්‍යක්‍ෂ ආචාර්ය පී. ආර්. අයි මයිකල් මහතා ප්‍රකාශ කරයි.ශ්‍රී ලංකාව නව ආයෝජන සිදු කිරීමට ඉතාම සුදුසු රටක් බවට පත්වී අවසාන යැයි ද මැලේසියානු ජාතික ආචාර්ය මයිකල් මහතා ප්‍රකාශ කළේ ය. කටුනායක අන්තර් ජාතික ගුවන් තොටුපළේ සිට කොල්ලුපිටිය දුම්රිය ස්ථානය දක්වා දිවෙන අධිවේගී දුම්රිය ධාවන පද්ධතියක් ඇරඹීම තම ආයෝජනයේ අරමුණ බවද ඔහු කීය.ශ්‍රී ලංකාවේ නව ආයෝජන සිදු කිරීමට තමා ඉදිරිපත් වූයේ නව වාතාවරණය සැලැකිල්ලට ගෙන බව කී මයිකල් මහතා ස්වභාවික සම්පත් අතින් බහුල ශශ්‍රී ලංකාවට ඉතා ඉක්මනින් දියුණු වීමට නම් ඒවා නිසි පරිදි කළමනාකරණය කර ගැනීමෙන් හැකිවන බව ද පැවැසීය.ජනාධිපති මහින්ද රාජපක්‍ෂ මහතාගේ නායකත්වයෙන් ශ්‍රී ලංකාව නව ආර්ථික ඉලක්ක සපුරා ගැනීමට මුලපුරා ඇතැයි ද මයිකල් මහතා රටක සංවර්ධනය සිදුවිය යුත්තේ පහළ සිට ඉහළට මිස ඉහළ සිට පහළට නොවන බවද කීය. ඒ අනුව අද මෙරට සිදුවන කටයුත්ත එයවීම බව තම අදහස යැයි ද කළමනාකාර අධ්‍යක්‍ෂවරයා කියා සිටියේය. පහළ මට්ටමට සංවර්ධනය රැගෙන ඒමට ඉහළ මට්ටමේ මහා කළමනාකාරීත්වය විශාල පිටුබලයක් බවද ඔහුකීය.ශශ්‍රී ලංකාව කෘෂිකර්මය හා බැදුණු ක්‍රියාකාරකම් වැඩි රටකි. එමෙන්ම සංචාරක ව්‍යාපාරයටත් මෙහි විශාල ඉඩක් තිබෙනවා. මේ අංශ දෙක දියුණු කිරීමෙන් රටේ සෞභාග්‍ය ළඟා කැරැ ගැනීමට හැකිය මයිකල් මහතා අනාවැකි පළ කළේ ය.අමෙරිකානු ඩොලර් මිලියන 100 ක ආයෝජනයක් සහිත ව රටට ආ මයිකල් මහතා සංචාරක හා විදේශීයින්ගේ ගමන් පහසුව නැංවීමේ ව්‍යාපෘතියකට මුල පුරා තිබේ. එමඟින් මෙරටට වැඩි විදෙස් ආයෝජකයන් පිරිසක් කැඳවා ගැනීමට උදව්වීම තම ආයෝජනයේ එක් අරමුණක් බවද ආචාර්යවරයා කීය. ශශ්‍රී ලංකාවට වැඩි වශයෙන් ආයෝජකයන් ඒමට සූදානම්. මේ රටේ පවතින නීති රීති පාර්ලිමේන්තු ක්‍රමවේදය, සාමකාමී බව මීට හේතුවී තිබෙනවා. අපි ;ම් සියලුදේ දෙස විමසිලිමත්ව බලා සිටිනවා.සිංගප්පූරුවට, මැලේසියාවට වඩා වැඩි ආයෝජකයන් ශශ්‍රී ලංකාවට දිනා ගත හැකියි. ඔවුන්ට ඒ ගැන අවබෝධයක් ලබාදිය යුතුයි. මැලේසියාව ගොඩනැඟු ආචාර්ය මහතීර් මොහොමඩ් මැතිතුමා අභීතව අභියෝගවලට අභියෝග කළා. ශශ්‍රී ලංකාවේ ජනාධිපතිතුමා ද දැන් ඒ දේම කරන බවක් පෙනෙනවා. එසේ නායකත්වයක් රටට ලැබෙන විට ජනතාවට රටට වඩාත් පැහැදිලි අනාගතයක් උදාවීම කාටවත් වළක්වන්න බෑ යැයි ද මයිකල් මහතා සඳහන් කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010057</link>
    <topic>නීති විරෝධී සංක්‍රමණ මැඬීමට කාර්ය සාධක බළකායක් හදයි</topic>
    <author>චමීර ඇල්ලදෙණිය</author>
    <content>නීති විරෝධී සංක්‍රමණිකයන් අත්අඩංගුවට ගැනීමට අධිකරණ අමාත්‍යාංශයේ මැදිහත් වීමෙන් කාර්ය සාධක බළකායක් පිහිටුවා තිබේ.පොලිසිය, අපරාධ පරීක්ෂණ දෙපාර්තමේන්තුව, නීතිපති දෙපාර්තමේන්තුව, සමාජ සේවා දෙපාර්තමේන්තුව, ළමා හා කාන්තා කාර්යාංශය සහ විදේශ කටයුතු අමාත්‍යාංශ යන ආයතන ඇතුළත්වන සේ දහ හතර දෙනෙකුගෙන් සමන්විත කමිටුවක් මේ සඳහා පත්කර තිබේ.එක්සත් ජාතීන්ගේ සංවිධානයට අනුබද්ධ සංක්‍රමණික පිළිබඳ ජාත්‍යන්තර සංවිධානය ද කාර්ය සාධන බළකායට සහයෝගය දක්වයි. ශ්‍රී ලංකාවේ සිට වෙනත් රටවලට කරන නීති විරෝධී සංක්‍රමණ හා වෙනත් රටවල සිට ශ්‍රී ලංකාවට කරන සංක්‍රමණ පිළිබඳ තතු දැන ගැනීමට මෙම කාර්ය සාධක බළකාය ඉවහල් වනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010058</link>
    <topic>තැපැල් දුම්රියට කිතුල්උතුවේදීඅලි රංචුවක් හැපෙයි</topic>
    <author>කන්තලේ සමූහ</author>
    <content>ත්‍රීකුණාමලයේ සිට කොළඹ බලා ගමන් ගත් රාත්‍රි තැපැල් දුම්රියට කන්තලේ කිතුල්උතුව 152 වැනි සැතපුම් කණුව අසලදී පෙරේදා (3 දා) රාත්‍රි 10 ට පමණ අලි රංචුවක් හැපීමෙන් ඇතින්නක හා අලියකු මිය ගොස් කුඩා පැටවුන් දෙදෙනෙකු තුවාල ලබා ඇතැයි කන්තලේ පොලිසිය කියයි.මිය ගොස් ඇති ඇතින්න අවුරුදු 25 ක පමණ වයස්වන අතර අලියා අවු. 10 ක් පමණ වන බවද තුවාල ලබා ඇති අලි පැටවුන් දෙදෙනා වයස මාස අටේ (8) හා හතරේ (4) පමණ වන බවද වන ජීවී අඩවි සහකාර විජය කුමාර මහතා පැවසීය.ඇතින්න සිද්ධිය වූ ස්ථානයේම මිය ගොස් ඇති අතර මිය ගිය අනෙක් අලියා ඊට මීටර් 100 ක් පමණ ඈතට දුම්රියේ ඇන්ජිම සමග ඇදී ගොස් ඇත. පැටව් දෙදෙනා විසිවී ඇති අතර වයස මාස 8 ක් පමණ වන අලි පැටියාට දරුණු ලෙසතුවාල වී නැගිට ගන්නට නොහැකිව වැතිර සිටී. අනෙක් පැටියාද කට තුවාල වීම නිසා වනජීවී නිලධාරීන් ලබා දෙන කිරි බීම ප්‍රතික්ෂේප කරනු දක්නට ලැබුණි.දුම්රිය බිමට බැස රේල් පාර හරහා මැරී වැටී සිටි ඇතින්න පාරෙන් ඉවත් කොට යළි ගමන් කොට ඇති අතර එම බිහිසුණු අවස්ථාවේ පවා යම් කිසි පිරිසක් අලි කෙඳි සියල්ල ගලවා ඉවත් කර ගෙන තිබූ බව වනජීවී නිලධාරීහු කියා සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n1010059</link>
    <topic>බිලිඳාගේ පියා සෙවීමට DNA පරීක්ෂණයක්</topic>
    <author>බුද්ධිකා ඉඹුලාන</author>
    <content>කඩුවෙල ප්‍රදේශයේ 14 හැවිරිදි දැරියක පසුගියදා කොළඹ කාසල් රෝහලේදී බිහි කළ බිලිඳාගේ සැබෑ පීතෘත්වය සනාථ කිරීම සඳහා ඩී. එන්. ඒ. (DNA) පරීක්ෂණයක් පවත්වන ලෙස කොළඹ මහේස්ත්‍රාත් විනිසුරු දුලානි අමරසිංහ මහත්මිය නියෝග කර ඇත.එම දරුවාගේ පියා තමන් බවට ජාතික ළමාරක්ෂක අධිකාරියේ විශේෂ විමර්ශන ඒකකය හමුවේ පාපොච්ඡාරණය කළ එම 14 හැවිරිදි දැරියගේ මස්සිනාගේ මිතුරා පසුගියදා කොළඹ අලුත්කඩේ මහේස්ත්‍රාත් අධිකරණයට ඉදිරිපත් කරනු ලදුව ඔහුට රුපියල් ලක්ෂයක ශරීර ඇප නියම කර මෙම නියෝගය ලබා දී තිබේ.මෙම 14 හැවිරිදි මව සහ බිළිඳා තවමත් කොළඹ කාසල් රෝහලේ නේවාසිකව සිටින අතර මව මේ වන විටද ප්‍රතිකාර ලබමින් පසුවෙයි. එම ප්‍රතිකාර ලබාදී ඔවුන් රෝහලෙන් නික්ම යාමට සුදුසු තත්ත්වයක් සූදානම් වූ වහාම ඒ පිළිබඳව ජාතික ළමා ආරක්ෂක අධිකාරියට දැනුම් දෙන්නැයි එම අධිකාරියේ සභාපතිනි නීතිඥ අනෝමා දිසානායක මහත්මිය කාසල් රෝහල් බලධාරීනට දන්වා ඇත.මේ අතර එම බිළිඳු දරුවා සහ 14 හැවිරිදි මව නවතා තැබීමට සර්වෝදය ළමා නිවාසයක් තෝරාගෙන ඇති අතර ඇය එහි රඳවා තැබෙන කාලය තුළ යළිත් අධ්‍යාපන කටයුතු වල නිරත වීමට හෝ සුදුසු වෘත්තීය පුහුණුවක් ලබාදීමට ජාතික ළමා ආරක්ෂක අධිකාරිය සැලසුම් කර ඇත.දැරියගේ පියා මිය යාමත්, මව මානසික ආබාධයකින් පෙළීම නිසාත් විවාහ වූ වැඩිමහල් සොයුරියන්ගේ රැකවරණය නොලැබෙන නිසාත් අසරණව සිටි මෙම දැරියගේ පවුලේ සිටින අවුරුදු 11 සහ අවුරුදු 09 වයසේ සිටින ඇයගේ සොයුරියන් මේ වන විට පානදුර ළමා නිවාසයක සුවෙන් පසුවන බවත් ලබන සතියේ සිට ඔවුන් එම ප්‍රදේශයේ පාසලකට යොමු කර නිසි අධ්‍යාපනයක් ලබා දෙන බවත් ජාතික ළමා ආරක්ෂක අධිකාරිය පවසයි.සිද්ධිය පිළිබඳව වැඩිදුර විමර්ශන කටයුතු ජාතික ළමා ආරක්ෂක අධිකාරියේ සභාපතිනි නීතිඥ අනෝමා දිසානායක මහත්මියගේ උපදෙස් මත එම අධිකාරියේ විශේෂ පොලිස් විමර්ශන ඒකකයේ ස්ථානාධිපති පොලිස් පරීක්ෂක ඩබ්ලිව්. ටී. ඩී. විජේසේන මහතාගේ අධීක්ෂණ යටතේ පොලිස් පරීක්ෂක ඉන්ද්‍රානි පොලිස් පරීක්ෂක බිම්ෂානි මහත්මීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n10100510</link>
    <topic>මව සහ දුව මරා සමන්තුරේ ඇළට දමලා</topic>
    <author>චන්ද්‍රිකා පෙරේරා</author>
    <content>මව හා දියණියක ඝාතනය කැර සමන්තුරේ පල්ආරු ඇළට දැමු සිද්ධියේ සැකකරුවන් දෙදෙනෙකු සමන්තුරේ පොලිසිය මඟින් ඊයේ (04) අත්අඩංගුවට ගෙන තිබේ.ඉකුත් 27 දා මේ ද්විත්ව ඝාතනය සිදුව ඇති අතර මියගිය කතගේ සිරුර ඇළේ පාවෙමින් තිබිය දි 29දා පොලිසිය මඟින් සොයාගෙන තිබිණි.දියණිය ගේ සිරුර මෙතෙක් සොයා ගැනීමට නොහැකි වූ බව පොලිස් මාධ්‍ය ප්‍රකාශක පොලිස් අධිකාරී ප්‍රිශාන්ත ජයකොඩි මහතා පවසයි.පොලිසිය මඟින් සොයාගත් මළ සිරුර සමන්තුරේ කිවාර් ලේන් හි පදිංචිව සිටි මොහොමඩ් සුබෙයිර් නැමැති 25 හැවිරිදි කාන්තාවගේ බව හඳුනාගෙන තිබේ.ඇය හා දියණිය ඉකුත් 27 දා රාත්‍රියේ දී ඥාති නිවසකට ගොස් එමින් සිටියදී ඝාතනයට ලක්ව තිබෙන බව අනාවරණය වෙයි.ඝාතනය සිදුකළ බව කියන සැකකරුවන්ගෙන් එක් අයකු මියගිය කාන්තාවගේ වැඩිමහල් සොයුරියගේ සැමියා (මස්සිනා) බව පොලිසිය පවසයි.මියගිය කත සිය රත්රන් භාණ්ඩ උගස් කැර සැකකාර මස්සිනාට විදෙස් ගත වීමට මුදල් ලබා දී තිබේ. පසුව ඔහු එම මුදල් ලබා නොදුන්නේ යැයි මරණකාරිය සැකකරු සමඟ අමනාප වී තිබේ. මේ අමනාපය දුරදිගයාම නිසා සැකකාර මස්සිනා අනෙක් සැකකරු ද සමඟ එක් වී මේ ද්විත්ව ඝාතනය සිදුකළ බව සැකකරුවන් පොලිසියට පවසා තිබේ. කාන්තාව ඝාතනය කිරීම සඳහා සැලැසුම් කැර තිබියදී ඇගේ් දියණිය ද නිතර ඇය සමඟ සිටීම නිසා දැරිය ද ඝාතනය කිරීමට සිදු වූ බව මොවුන් පොලිසියට පවසා ඇත.මියගිය දියණියගේ සිරුර සොයා ගැනීම සඳහා පොලිසිය කිමිදුම් කරුවන් යොදවා තිබේ.සිද්ධිය පිළිබඳ සමන්තුරේ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n10100511</link>
    <topic>බෝධිරාජ මාවතේ කඩ කාමරඅතයට ගිහින් ...</topic>
    <author/>
    <content>පිටකොටුව බෝධිරාජ මාවතේ කඩකාමර , ලබා දීමේදී මූලික අත්තිකාරම් මුදල හෝ වරිපනම් ගාස්තුවක් නොගෙවූ පුද්ගලයන්ට පවා ඒවා ලබා දී ඇති බව ඒ සම්බන්ධව සිදු කෙරෙන මූලික පරීක්ෂණවලින් අනාවරණය වී තිබේ.එම කඩ කාමර ලබාදී ඇති ආකාරය පිළිබඳ පරීක්ෂණ පැවැත්වීම සඳහා පොලීසියේ විශේෂ කණ්ඩායමක් පත්කර තිබේ.ආරක්ෂක ලේකම් ගෝඨාභය රාජපක්ෂ මහතාගේ නියෝගය මත පොලිස්පති ආචාර්ය මහින්ද බාලසූරිය මහතා විසින් නියෝජ්‍ය පොලිස්පති අනුර සේනානායක මහතාගේ අධීක්ෂණය යටතේ එම කණ්ඩායම පරීක්ෂණ පවත්වාගෙන යයි.එම කඩකාමර ලබා දීමට නියමිතව තිබුණේ පදික වේදිකාවේ වෙළෙඳාම් කළ වෙළෙඳුන්ටය. එහෙත් පදික වේදිකාවේ වෙළෙඳාම් නොකළ පිරිස්වලට පවා කඩ කාමර ලැබී ඇති බව හෙලිවී තිබේ.කඩ කාමර ලබාදීමේ වගකීම නගරසභාවට පැවරී තිබිණි. බදු නොගෙවූ අත්කාරම් මුදල් තැන්පත් නොකළ සහ මෙතෙක් මසකට ගෙවිය යුතු කුලිය පවා නොගෙවමින් සිටින පුද්ගලයන්ට එම කඩ කාමර ලැබුණේ කෙසේද යන්න ඉහත කී පරීක්ෂණ කණ්ඩායම මගින් සොයාගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n10100512</link>
    <topic>මනාලයා මනාලියගේ නිවසින් රන් බඩු සොරා ගෙන පලා ගිහින්</topic>
    <author>ඉන්දික පොල්කොටුව</author>
    <content>විවාහ යෝජනාවක් ගෙනැවිත් මනාලිය බැලීමට ඇගේ නිවසට ගිය මනාලයා හා ඔහුගේ මව එදින රාත්‍රියේ මාතලේ මහවෙල පිහිටි මනාලියගේ නිවසේ නතර වී එම නිවසේ තිබු රුපියල් එක්ලක්ෂ තිස්තුන්දහස් පන්සිය පනහක පමණ රන් භාණ්ඩ තොගයක් සොරාගෙන ගොස් තිබේ.මහවෙල පල්දෙණිය ප්‍රදේශයේ නිවසක තිබූ රන් භාණ්ඩ මෙලෙස සොරාගෙන ඇත.පේරාදෙණිය කිරිබත්කුඹුර ප්‍රදේශයේ පුද්ගලයකු මෙලෙස තම මව සමඟ මනාලියගේ නිවසට ගොස් එදින රාත්‍රියේ නිවසේ සියලු පිරිස් සමග සුහදව කතා බහ කරමින් සිට රාත්‍රි ආහාර ද ගෙන අනතුරුව රාත්‍රි 11.30 ට පමන නිවසේ පිරිස නින්දට ගිය අවස්ථාවේ මෙම රන් භාණ්ඩ තොගය සොරාගෙන ඇතැයි පොලිස් පරීක්ෂණ වලින් අනාවරණය වී තිබේ.යෝජිත මනාලියගේ රන් භාණ්ඩ මෙසේ සොරාගත් රන් භාණ්ඩ අතර වැඩි වශයෙන් තිබෙන බැව් පොලිසිය හෙළිකැරගෙන ඇත.සිද්ධිය වූ දිනට පෙර කිහිප වරක්ම මෙම මනාලයා අදාළ නිවසට පැමිණ ඇති අතර ඔහු එම නිවසේ ඥාාතීන්ගේ දැඩි විශ්වාසය දිනාගෙන ඇතැයිද පොලිසිය පවසයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණි නවරත්න මාතලේ කොට්ඨාස භාර ජ්‍යෙෂ්ඨ පොලිස් අධිකාරී තිලක් අබේගුණවර්ධන යන මහත්වරුන්ගේ උපදෙස් මත මෙහි වැඩිදුර පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n10100513</link>
    <topic>සක්විති රණසිංහ ඇතුළුසිවු දෙනා යළිත් රිමාන්ඩ්</topic>
    <author>මානෙල් පුෂ්ප කුමාරි</author>
    <content>තැන්පත්කරුවන්ගෙන් රුපියල් කෝටි 105 කට අධික මුදලක් ලබාගෙන එම මුදල් වංචා කරන ලදැයි කියන සිද්ධියේ ප්‍රධාන සැකකාර සක්විති රණසිංහ ඇතුළු සැක සිවුදෙනා මේ මස 18 වනදා තෙක් තවදුරටත් රිමාන්ඩ් භාරයේ තැබීමට නියම කළ නුගේගොඩ මහේස්ත්‍රාත් රෝහණ අනුර කුමාර හේරත් මහතා, ඇප මත මුදාහැර සිටින අනෙක් සැකකරුවන් දහනව දෙනාට සෑම මසකම පළමුවැනි සෙනසුරාදා පමණක් රහස් පොලිසිය හමුවේ පෙනී සිටින ලෙසට ද ඊයේ (04) නියෝග කෙළේය.එමෙන්ම ඇපමත සිටින සැකකරුවන් නැවත මෙම අධිකරණය හමුවේ ලබන දෙසැම්බර් මස 06 දින පෙනී සිටිය යුතු බවටද නියම විය.මෙසේ තවදුරටත් රිමාන්ඩ් කෙරුණේ, සක්විති රණසිංහ, කුමාරි අනුරාධිනී, තරංග නයනජිත් අමරසිරි, සුදත් පි‍්‍රයන්ත නැමැත්තන්ය.දර්ශනී මධුවන්ති, තරංග රුක්ෂාන්, එඩ්වින් ආරියදාස, සිරිමල් රන්දෙනිය ඇතුළු සැක පුද්ගලයන් 19 දෙනා මෙම සිද්ධියට අදාළව දැනට ඇප මත මුදා හැර සිටින සැකකරුවෝ වෙති.සුනීතා නානායක්කාර, විදුර පී. මංචනායක, සුනිල් හෙට්ටිආරච්චි, ශ්‍යාමා චන්ද්‍රසේන නීතිඥවරුන් සැකකරුවන් වෙනුවෙන් පෙනී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=n10100514</link>
    <topic>සිදුවීමට ගිය මහා විනාශයක්දුම්රිය සේවකයා වළකා ගනියි</topic>
    <author>එස්.එන්.ගොඩමුන්න – ගම්පොළ සමූහ</author>
    <content>උඩරට ප්‍රදේශයට ඇදහැලෙන ධාරානිපාත වර්ෂාවත් සමඟ මහනුවර නාවලපිටිය දුම්රිය මාර්ගයේ උලපනේ නාගොල්ලාගම ප්‍රදේශයේදී පෙරේදා රාත්‍රී දුම්රිය මාර්ගයට විශාල කළු ගල් කිහිපයක් වැටී අවහිර වීමෙන් එම අවස්ථාවේ ගමන් ගනිමින් තිබූ නුවර නාවලපිටිය දුම්රිය අවසන් මොහොතේ බේරා ගැනීමට රාත්‍රී මුර සංචාරයේ යෙදුණු දුම්රිය සේවකයකු සමත්ව තිබේ.මෙම දුම්රිය නුවරින් ගමන්කරවූයේ කොළඹ සිට පැමිණෙන දුම්රියේ මගීන්ද පේරාදෙනියෙන් රැගෙනය. මෙම අවස්ථාවේ අධික වර්ෂාවක් පැවති අතර ගම්පොළ උලපනේ රාත්‍රී මුර සංචාරයේ යෙදුණු පේමරත්න මහතා නාගොල්ලාගම ප්‍රදේශයේ කන්දක් නායගොස් විශාල කළුගල් කිහිපයක් දුම්රිය මාර්ගයට වැටී ඇති බව දැක තිබේ.මෙම අවස්ථාවේ ඉදිරියට එමින් තිබූ දුම්රිය නවතා ගැනීම සඳහා වහාම ඔහු ක්‍රියාත්මක වී ඇති අතර මේ නිසා සිදුවීමට තිබූ මහා විනාශයක් වැලකී ගොස් ඇති බව දුම්රිය මාර්ග පරීක්ෂක (ගම්පොළ) කෝට්ටගොඩ හා දුම්රිය මාර්ග පරීක්ෂක (පේරාදෙණිය) ඩබ්.ජී.රත්නසිරි යන මහත්වරු සඳහන් කළේය රාත්‍රී පැමිණි මෙම දුම්රිය නවතා ගැනීමෙන් පසු (ඊයේ 04) උදෑසන නාවලපිටියෙන්ද තවත් දුම්රිය එන්ජිමක් ගෙන්වා මෙම විශාල කළුගලට කඹ දමා දුම්රිය එන්ජින් දෙකෙන් කළුගල මාර්ගය අයිනට ඇද ඇත්තේ යුධ හමුදා සෙබළු හා දුම්රිය සේවකයින්ගේ සහායද ඇතිවය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=r1010051</link>
    <topic>පවුලේ පරිභෝජනයට අවශ්‍යබවභෝග ඔබේම ගෙවත්තෙන්</topic>
    <author>ගම්පහ සංචාරක නිමල් ජයසිංහ</author>
    <content>වගාවක් ආරම්භ කරන්න හසල දැනුමක් අවශ්‍ය නොවන බවත් අපට අවශ්‍ය දේ අපේම ගෙවත්තේ වගා කර ගත යුතු බවත් කෘෂි විශේෂඥ, කෘෂි මාධ්‍යවේදී උදය ද සිල්වා මහතා පැවැසීය.ඒ මහතා එසේ පැවැසුවේ ගම්පහ සණස ශ්‍රවණාගාරයේ දී පැවැති කෘෂි ප්‍රවර්ධන වැඩ සටහනේ දී ය. 300කට වැඩි පිරිසක් මේ සඳහා පැමිණ සිටියහ. මේ කෘෂි ප්‍රවර්ධන වැඩසටහන සංවිධාන කැර තිබුණේ බස්නාහිර පළාත් සභා මන්ත්‍රී අජිත් මාන්නප්පෙරුම මහතා විසිනි.උදය ද සිල්වා මහතා මෙසේ ද පැවැසීය.ඔබේ ගෙවත්ත හිස්ව තබන්න එපා. භව භෝගවලින් පිරී තිබිය යුතුයි. රටට අවශ්‍ය මෙයයි. හොඳ ගෙවත්තක භෝග 60 - 70ක් තිබිය යුතුයි.ඔබේ ගෙවත්තට ඔබේ අත්දැකීම වැදගත් ඔබ ගෙවත්තේ වැවිය යුත්තේ වෙළෙඳපොළට නොවේ. මුදල් හම්බ කරන්න නොවේ. ගෙදර අවශ්‍යතාවට බව සිතන්න. එසේ ම ඔබේ පරිසරය අනුව ගෙවත්ත වෙනස් වේ. ගෙවත්ත සැලැසුම් කළ යුත්තේ ද ඔබයි. කාටවත් රැවටෙන්න එපා.හොඳ ගෙවත්ත නිවෙසකට යන පාර පමණක් ඉතිරි වන්න උපරිමයෙන් වවා ඇත. ඔබේ ගෙවත්තේ කාබනික පොහොර පමණක් යෙදු භෝග පමණක් වවන්න.තම ගෙවත්තේ වගාවට වෙහෙස වන්නේ නම් පාලු පිට්ටනිවල දුවන්න ඕනෑ නොවේ. ව්‍යායාමය වගාවේ නිරත වීමෙන් ලැබේ. මනසද පිරිසුදුවේ. සාර්ථක ගෙවත්තක් යනු පරපුරෙන් පරපුරට හා අසල්වැසියාට ද කෘෂි දැනුම ද ලබා දෙන වැඩපිළිවෙළකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=r1010052</link>
    <topic>උඩුගම්පොළ නයිවල පාරේතුරු සෙවණේ ඔසු පැන් හල</topic>
    <author>උඩුගම්පොළ බර්ටි ලයනල්</author>
    <content>ශ්‍රී ලංකා දුම්රිය දෙපාර්තමේන්තුවේ සේවය අවසන් කර ඉසිඹු දිවියට පා තැබූ උඩුගම්පොළ පෙතියාගොඩ එච්. වයි. ප්‍රනාන්දු යන අය මේ සත් ක්‍රියාවෙහි යෙදී සිටී. ඔහු සමාජ සේවකයෙකි. කා අතරත් ජනප්‍රිය වූ හිතවතෙකි. දුටුවන් මන බදින අව්‍යාජ සිනහවක් රැඳි ඔහු ඔසු පැන් පානය කිරීමට පිය නගන තම පාරිභෝගිකයන් සෙනෙහසින් පිළිගනී.කොළ කැඳ සකස් වන්නේ ගමේ පළා වර්ග වලින්මය. බොහෝ විට සිය අතින්ම නෙළාගත් ඒවාමයි.මා වැඩට යන කාලේ ඉඳල ඔසු පැන් බීම පුරුද්දක් වශයෙන් කළා. වැඩට යන කොට ගෙදරින් හදාගෙන යනවා.වැඩ පළෙන් බාහිර වැඩවලට පිට ගිහින් දවස් දෙක තුන එහෙ ඉන්න කොට ඒ පළාතේ තියන බෙලිමල් රණවරා වාගේ දේවල් සොයාගෙන ඇවිත් ලිපක් හදල කට්ටියම බෙදාගෙන බොනවා.දවසක් මගෙ කඩේට ආවා යක්කල ආයුර්වේද වෛද්‍ය ආයතනයේ දොස්තර මහත්වරු කට්ටියක්.ඒ අය මගෙන් ඔසු පැන් හදන හැටි අහල මගේ ක්‍රමය වෙනස් කරල ඒ අය කියන විදියට කරන්න කියලා කියා දුන්නා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=r1010053</link>
    <topic>රඹුක්කන දියසුන්නත ශ්‍රී සුමංගල දහම් පාසලේ ආගමික වැඩසටහන්</topic>
    <author>රඹුක්කන උතුර සමූහ විපුල එස්. කුමාරතුංග</author>
    <content>2011 වර්ෂයට යෙදී තිබෙන “2600 සම්බුද්ධ ජයන්තියට පිළිවෙතින් පෙළ ගැසෙමු” යන තේමාව මුල් කරගනිමින් රඹුක්කන දියසුන්නත ශ්‍රී සුමංගල දහම් පාසල ආගමික වැඩසටහන් රැසක් පැවැත්වීමට පියවරගෙන තිබේ.එහි පළමුවැනි වැඩසටහන ලෙස රාජසිංහ පිරිවෙන් රජමහ විහාරස්ථ ශ්‍රී සුමංගල දහම් පාසලේ සිසු දරු දැරියන් ආචාර්ය මණ්ඩලය සහභාගිත්වයෙන් සීල භාවනා වැඩසටහන් මාලාවේ දොළොස්වැන්න පසුගියදා විහාරස්ථ ධර්මශාලාවේදී පැවැත්විණි.රාජසිංහ පිරිවෙන් විහාරාධිපති, සතර කෝරළ මහා දිසාවේ අධිකරණ උප ප්‍රධාන සංඝනායක කොටගම ශ්‍රී චන්දරතන නායක හිමිපාණන්ගේ අදහසක් මල්ඵල ගන්වමින් ඉකුත් 2009 වර්ෂයේ වෙසක් පොහෝ දින මේ වැඩසටහන ආරම්භ කැරිණි.සෑම මසකම යෙදී තිබෙන පුර පසළොස්වක පොහෝ දිනට පෙර එළැඹෙන ඉරිදා දින ආචාර්ය මණ්ඩලය, සිසු දරුවන් පෙහේවස් සමාදන්වේ.මේ වැඩසටහන සම්බන්ධව අදහස් දැක් වූ විහාරාධිපති හිමියෝ මෙසේ පැවැසූහ.මේ වැඩසටහන පවත්වන්නට කල්පනා කෙළේ රජය මඟින් සෑම විහාරස්ථානයකටම එවා තිබුණා. 2600 සම්බුද්ධ ජයත්තියට සිදු කරන වැඩසටහන් සම්බන්ධ විස්තරයක් ඒ අනුව තමයි මේ වැඩසටහන ක්‍රියාත්මක කෙළේ. මේ මගින් දරුවන්ට අවස්ථා ලැබෙනවා කොහොමද විහාරස්ථායත් දායකයත් අතර ක්‍රියා සිද්ධ වෙන්නේ කියලා. මට ඕනෑ කරන්නේ දරුවන්ට මේ සියල්ල ප්‍රායෝගිකව පුහුණු කිරීමටයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=r1010054</link>
    <topic>බර වාහන වැඩ කළ පැය ගණනනිවැරැදිව සටහන් කරන උපකරණයක්</topic>
    <author>සම්පත් සංජීව</author>
    <content>වැඩ කරන නියම පැය ගණන වෙනස් කළ හැකි වීම බරවාහන භාවිත කරන (බැකෝ, ලෝඩර් වැනි) රාජ්‍ය හා පුද්ගලික අංශයට පොදුවේ පැන නැඟ ඇති ගැටලුවකි.මෙම ගැටලුවට විසඳුමක් සෙවීමට අනුරාධපුර තුන්වන පියවර පදිංචි අනුරුද්ධ චන්ද්‍රකුමාර (39) මහතා සමත්ව සිටී.පේරාදෙණිය විශ්වවිද්‍යාලයේ කාර්මික ඉංජිනේරු උපාධිධාරියකු වන අනුරුද්ධ මහතා වසරක පමණ උත්සහයකින් පසුව ටයිම් ෂෙල් (Time Shell) උපකරණය නිර්මාණය කර ඇත.මෙම උපකරණය නිෂ්පාදනය කිරීම සඳහා ඔහු මූල ධර්මය වශයෙන් භාවිත කර ඇත්තේ වාහනයේ සෙලවීම හඳුනාගෙන එම සෙලවෙන කාලය පරිගණක කීපයක් තුළ ගබඩා කර ගැනීමයි.මේ උපකරණය වාහනයේ එන්ජිම තුළ සවිකිරීමට අවශ්‍ය නොවන අතර ධාවන කාලය මැනීම සඳහා පරිගණකයට සම්බන්ධ කළ විට සවිස්තර වාර්තාවක් මුද්‍රිත පිටපතක් ලෙස පරිගණකයෙන් ලබාගත හැකි ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=r1010055</link>
    <topic>පාරේ ඉදිකිරීම් වසර 33ක් එතැනමයි</topic>
    <author>සටහන හා ඡායාරූප පන්විල සමූහ -ටී. ජයවර්ධන</author>
    <content>1977 වසරේ ජනාධිපතිව සිටි දිවංගත ආර්. ප්‍රේමදාස මහතාගේ පාලන කාලයේ ක්‍රියාත්මක කළ ව්‍යාපෘති 1500 සංවර්ධන වැඩසටහන යටතේ ආරම්භ කළ පන්විල තවලන්තැන්න පහළ ගම්මානයේ කෙටි මහා මාර්ගයක් ඉදි කිරීමේ ව්‍යාපෘතියේ වැඩ තවමත් නිමකර නැත.පන්විල කඳුකරයේ ඉතාම දුෂ්කර ගම්මානයක් වන තවලන්තැන්න පහළගම හරහා කොස්ගම සිට බැද්දේගමට යාමට කිලෝ මීටර් 3 පමණ මේ මාර්ග ව්‍යාපෘතිය ව්‍යාපෘති 1500 ගම්මාන සංවර්ධන වැඩසටහනේ පන්විල කඳුකර ප්‍රදේශයේ ප්‍රධාන ව්‍යාපෘතිය වශයෙන් තෝරාගෙන තිබිණි.එවකට ගම්සභා මාර්ගයක් වූ මේ මාර්ගය මහා මාර්ගයක් ඉදි කිරීම සඳහා මාර්ග දෙපස ගම්වාසීන් සිය ඉඩම් කඩම් ගස් කොළන් මෙන්ම කුඹුරු ඉඩම් ද කපා කොටා මාර්ගය ඉදිකිරීමට ඉඩ කඩ ලබා දුන්නේ ගම හරහා මහා මාර්ගයක් ඉදිවෙනු දැකීමටය.ඩෝසර් කර කාලයක් කැලෑ වැදීමට ඉඩ හැර තිබූ මේ මාර්ගයේ පසුව කිසිදු පිළිවෙළකින් තොරව බෝක්කු දෙක තුනක් ඉදිකර වැඩ නතර කෙරිණි. එම බෝක්කුද අබලන්ව කැඩී ගොස් ඇත.ඒ අතර ගම නැ¼ගුම ජාතික සවිය වැඩසටහන යටතේද මෙම මාර්ගය ඉදිකිරීමට යළි සැලසුමක් සකස් කෙරිණි. ඒ අනුව 2008 වසරේ රුපියල් ලක්‍ෂ පහක වියදමකින් මාර්ගය ආරම්භ වන ස්ථානයේ මීටර් 100 ක් පමණ කොන්ක්‍රීට් දැමුවේ අදියරෙන් අදියර වසර දෙකක් තුළ මාර්ගයේ වැඩ නිම කිරීමටය. එමෙන්ම මාර්ගයේ කෙළවරින්ද තැනින් තැන කොන්ක්‍රීට් දමා ඇත.මේ මාර්ගයේ මැද කුඩා ඔයක් හරහා ඇති අබලන් වූ කුඩා පාලම වෙනුවට මර්ගයේ අවශ්‍යතාවට අනුව නව පාලමක් ඉදිකිරීමට කියා ප්ලෑන් ශ්‍රී ලංකා ආයතනයේ අනුග්‍රහය ඇතිව රුපියල් ලක්‍ෂ 12 ක් පමණ වැය කර නව පාලමක් ඉදිකිරීමේ කටයුතු ආරම්භ කළත් ඔවුන්ගේ මුදල්ද අවසන් කියා එයද නතර කර දමා ඇත.මාර්ගයේ තැනින් තැන දමා ඇති කොන්ක්‍රීට් ගැලවී සමහර තැන්වල ඉරි තැලී කැඩී ඇති අතර බෝක්කුවල ගල් ගැලවී ඇත. කිලෝ මීටර් තුනක් තරම් දුර නැති මේ මාර්ගය ඉදිකිරීමේ කටයුතු වසර තිස් පහක් තිස්සේ සිදු කරන නමුත් තවමත් පාපැදියක් යාමටවත් මාර්ගය සැකසී නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010051</link>
    <topic>ක්‍රීඩක හැඳුනුම්පත නැතිව තරග ආරම්භයට ගිය මැතිව් අබේසිංහ පිහිනුම් තරගයෙන් ඉවත් කරයි</topic>
    <author/>
    <content>පොදු රාජ්‍ය මණ්ඩලීය ක්‍රීඩා උළෙලේ ශ්‍රී ලංකාව ඊයේ දිනයේ බලාපොරොත්තුවූ පදක්කම අහිමිවී කි. ග්‍රෑ. 56 බර පන්තියේ 5 වැනි ස්ථානයට පත්වීමට කමල් බණ්ඩාරට සිදුවිය.නවදිල්ලි නුවර ජවහල්ලාල්නේරු ගෘහස්ථ ක්‍රීඩාංගණයේ පැවැති මේ තරගයට සහභාගී වූ කමල් බණ්ඩාර ස්නැච් ක්‍රමයට කි. ග්‍රෑ. 103ක් ද ක්ලින් ඇන්ඩ් ජර්ක් ක්‍රමයට කි. ග්‍රෑ. 130ක් ද සමඟ කි. ග්‍රෑ. 233ක දක්‍ෂතාවක් දැක්වූවේය. ඔහු සමඟ තරගයට එක්වූ සංගීත් පි‍්‍රයන්ත විජේසූරිය 6 වැනි තැනට පත්වූයේ ස්නැච් ක්‍රමයට කි. ග්‍රෑ. 98ක් හා ක්ලින් ඇන් පර්ක් ක්‍රමයට කි. ග්‍රෑ. 120ක් ද සමඟ කි. ග්‍රෑ. 218ක දක්‍ෂතාවක් පෙන්වීය.මේ ඉසව්වේ ප්‍රථම ස්ථානය මැලේසියාවේ හමිරුල් හම්සාන් (කි. ග්‍රෑ. 251) ද දෙවැනි ස්ථානය ඉන්දියාවේ ඩේයි සුකේන් (කි. ග්‍රෑ. 246) හා තෙවැනි ස්ථානය ඉන්දියාවේ වී. එස්’ රාඕ (කි. ග්‍රෑ. 242) පත්වූහ.ශ්‍රී ලංකා පිහිනුම් ක්‍රීඩක මැතිව් අබේසිංහට මීටර් 400 නිදහස් ආර තරගයට සහභාගිවීමේ අවස්ථාව අහිමි විය. මැතිව්ගේ ප්‍රථම අන්තර්ජාතික තරගාවලිය මෙය වූ අතර එම අනගි අවස්ථාව අහිමි වීම කනගාටු දායකය. ඔහු තරගයට සහභාගිවීම සඳහා ක්‍රීඩක හැඳුනුම්පත (Accreditation card) ක්‍රීඩා ගම්මානයේ සිට රැගෙන යෑමට අපොහොසත් වීම මෙයට හේතු විය.තරගය සඳහා සූදානම් වී පිහිනුම් තටාකය අභියසට ද ගිය මැතිව් ආපසු හරවා යැවීමට තරග සංවිධායකයෝ තීරණය කළහ. 14 හැවිරිදි මැතිව් අබේසිංහට අත් වූ මේ ඉරණම ගැන පුහුණුකරු එම්. නවාස්ගෙන් හා කළමනාකරු සුගත් හේවගේ යන මහත්වරුන්ගෙන් නිදහසට කරුණු විමසීමට ශ්‍රී ලංකා කණ්ඩායම භාර නිලධාරියා කටයුතු කෙළේ ය.පිහිනුම් ඉසව්වලට එක් වූ ක්‍රීඩක ක්‍රීඩිකාවන් අතරින් හේෂාන් උණම්බුව මීටර් 50 ළය ආර ඉසව්වෙන් 17 වැනියා බවට පත් වී අවසන් පූර්ව වටය අහිමිකර ගත්තේ ය. ඔහු තත්පර 27.87කින් තරගය නිම කළ අතර අවසන් පූර්ව වටයට ක්‍රීඩකයන් 16ක් සූදුසුකම් ලැබූහ. මෙයට පෙර හේෂාන් මේ ඉසව්ව තත්පර 27.70කින් නිම කර තිබූ අතර ඊයේ ඔහුගේ දක්ෂතා තරමක් පසු බෑමට ලක්විය.මීටර් 50 ළය ආර ඉසව්වට එක් වූ ගිහාර අමරසිංහ (තත්පර 37.68) හා ළිහිණි ඩයස් (තත්පර 38.79) කින් තරගය නිම කර මූලික වටයේ සිවුවැනි හා පස්වැනි ස්ථානවලට පත්ව තරගයෙන් ඉවතට ගියහ.ස්කොෂ් ක්‍රීඩිකා ශර්යා ගුරුගේ වට 3 - 0 කින් කෙන්යාවේ මධානි සනිතා පරදා දෙවැනි වටයට සුදුසුකම් ලැබිය. දමින්දි උඩංගාව මැලේසියාවේ ඩේවිඩ් නිකොල්ට 3 - 0 ක් ලෙස පරාජය වූවා ය.ටෙනිස් මිශ්‍ර යුගල තරගයට එක් වූ අම්රිතා මුත්තයියා හා හර්ෂන ගොඩමාන්න සහභාගි වූ මුල්ම තරගයේ දී මොරිසස් දිවයිනේ එස්. ගොෂ් හා පටීල් කමීල් හමුවේ 6 - 4, 7 - 6 ලෙස පරාජය විය.ජිම්නාස්ටික් කණ්ඩායම් ඉසව්ව නියෝජනය කළ තරිදු පත්තප්පෙරුම හා නදීක සුරංග මූලික වටයේ දීම ඉවත් විය.ඊයේ පළමු දිනයේ දී රන් පදක්කම් 4ක් දිනා ඔස්ට්‍රේලියාව පළමු තැන දිනා සිටියේ ය. කැනඩාව රන් 1ක්, දකුණු අප්‍රිකාව රන් 1ක් දිනා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010052</link>
    <topic>පොදු රාජ්‍ය මණ්ඩල ක්‍රීඩා රගර් තරගාවලියටශ්‍රී ලංකා රගර් කණ්ඩායම පිටත් වෙයි</topic>
    <author>ෆවුස් මොහොමඩ්</author>
    <content>පොදු රාජ්‍ය මණ්ඩලයීය ක්‍රීඩා උළෙලේ රගර් තරගාවලියට සහභාගී වන ශ්‍රී ලංකා රගර් කණ්ඩායම ඊයේ (4) දිවයිනෙන් පිටත්ව ගියේය.12 දෙනකුගෙන් සමන්විත මේ කණ්ඩායමේ නායකත්වය දරනු ලබන්නේ රදික හෙට්ටිආරච්චිය.1 හා 12 වැනිදා පැවැත්වීමට නියමිත රගර් තරගාවලියට රටවල් 10 ක කණ්ඩායම් සහභාගි වෙති. ශ්‍රී ලංකාව ච් කාණ්ඩය යටතේ තරග වදින අතර එම කාණ්ඩයට ඕස්ට්‍රේලියාව, එංගලන්තය හා උගන්ඩාව ඇතුළත්ය.ජගත් රගර් පාලක මණ්ඩලයේ (IRB) නවතම ශ්‍රේණිගත කිරීම් වල පෙරමුණේ පසුවන රටවල් 12 අතරින් රටවල් 9 ක්ම මේ තරගාවලියට සහභාගි වෙති.ශ්‍රී ලංකාව මේ ශ්‍රේණිගත කිරීම් වල 43 වැනි ස්ථානයේ පසුවන අතර ශ්‍රී ලංකාව සමග මූලික වටයේදී තරග වදින ඕස්ට්‍රේලියාව 2 වැනි ස්ථානයේත්, එංගලන්තය 6 වැනි ස්ථානයේ හා උගන්ඩාව 44 වැනි ස්ථානයේ පසු වෙති.ශ්‍රී ලංකා පිල දිවයිනෙන් පිටත්ව යාමට පෙර රගර් මූලස්ථානයේදී මාධ්‍ය හමුවක් පැවැත්වූ අතර රගර් සම්මේලනයේ සභාපති ගුවන් හමුදාපති එයාර් චීෆ් මාෂල් රොෂාන් ගුණතිලක, ලේකම් ෂේන් දිවුල්ලෑව, කණ්ඩායම් කළමනාකරු ඉම්ති මරික්කාර්, පුහුණුකරු ජෝර්ජ් සිමිකින් යන මහත්වරුන් සමග සමූහ ඡායාරූපයකට ද පෙනී සිටියහ.ශ්‍රී ලංකා පිලරදික හෙට්ටිආරච්චි (නායක), මිලින්ද ජයසිංහ, එස්. සුරියබණ්ඩාර, චරිත් සෙනෙවිරත්න, දිනුෂ චතුරංග, සජිත් සාරංග, ෂෙනාල් ඩයස්, රොමේෂ් ආසිරිගේ, චානක චන්දිමාල්, සාලිය හඳපාන්ගොඩ, ඩිලාන් සොයිසා හා විශ්වමිත්‍ර ජයසිංහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010053</link>
    <topic>ඉරාන කාන්තා කබඩි පිලට ජය</topic>
    <author/>
    <content>දිස්ත්‍රික්ක මට්ටමින් සුහද කබඩි තරග කීපයකට සහභාගි වීමේ අරමුණින් ශ්‍රී ලංකාවට පැමිණි ඉරාන කාන්තා කබඩි පිල හා රත්නපුර දිස්ත්‍රික් කාන්තා කබඩි පිල අතර පසුගියදා පැවැති සුහද කබඩි තරගයෙන් ලකුණු 70 - 17 ක විශිෂ්ට ජයක් වාර්තා කිරීමට ඉරාන කණ්ඩායම සමත්විය.රත්නපුර දිස්ත්‍රික් කබඩි සම්මේලනයේ සභාපති රත්නපුර දිස්ත්‍රික් පාර්ලිමේන්තු මන්ත්‍රී ජානක වක්කුඹුර මහතාගේ සහභාගිත්වයෙන් රත්නපුර නව නගරයේ පළාත් සභා ගෘහස්ථ ක්‍රීඩාංගණයේදී මේ තරගය පැවැත්විණි.පසුගිය වසරේ මලයාසියාවේ පැවැති ආසියානු කබඩි තරගාවලියේ අනු සූරතාව දිනූ ඉරාන කාන්තා කබඩි කණ්ඩායම ශ්‍රී ලංකාවට පැමිණියේ ශ්‍රී ලංකා කබඩි සම්මේලනයේ සභාපති සබරගමුව මහ ඇමැති මහීපාල හේරත් මහතාගේ් ආරාධනාවකට අනුවය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010054</link>
    <topic>මාතර ශාන්ත සර්වේශස් - අම්බලන්ගොඩ ධර්මාශෝකක්‍රිකට් තරගය ජය පැරදුමෙන් තොරයි</topic>
    <author>ප්‍රියාන් ද සිල්වාමාතර ඩේලි නිව්ස් ක්‍රීඩා</author>
    <content>මාතර ශාන්ත සර්වේශස් විදුහල සහ අම්බලන්ගොඩ ධර්මාශෝක විදුහල අතර පැවති ‘රන් කැකුළු’ කුසලාන 13 පහළ පළමු කාණ්ඩයේ ක්‍රිකට් තරගය ජය පැරදුමෙන් තොරව අවසන් විය.ධර්මාශෝක විදුහල පළමුඉනිම 138 (ඕවර 55.3) අන්ජන ද සිල්වා 35, බානුක ඩිල්ශාන් 28, (අශාන් වීරසිංහ 36 / 2, ගිහාන් ඩිල්රුක් 3 / 2, අශේන් ඩීමන්ත 22 / 2)ශාන්ත සර්වේශස් විදුහල පළමු ඉනිම 114 / 5 (ඕවර 43)රමේෂ් නිමන්ත 42, කවිදු උමේෂ් 21 නොදැවී (සචින් දේවාන්ග 19 / 3).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010055</link>
    <topic>ඩිල්මා අභියෝගතා කුසලාන ක්‍රිකට් අවසන් තරගය අද</topic>
    <author/>
    <content>ශ්‍රී ලංකා දෘශ්‍යාබාධිතයන්ගේ ක්‍රිකට් සංගමය විසින් මෙහෙයවනු ලබන ඩිල්මා අභියෝගතා කුසලාන ක්‍රිකට් තරගාවලියේ අවසන් මහා තරගය අද (5) රණවිරු සෙවණ පිල හා මොනරාගල සුභග්‍යා අඳ බිහිරි විදුහල් පිල අතර පැවැත්වේ.ගල්කිස්ස සාන්ත තෝමස් ප්‍රාථමික විදුහල් ක්‍රීඩාංගණයේ පැවැත්වෙන මේ තරගයේ ප්‍රධාන ආරාධිතයා ලෙස ඩිල්මා සමූහ ව්‍යාපාරයේ අධ්‍යක්‍ෂ දිල්හාන් ප්‍රනාන්දු මහතා සහභාගි වේ.පසුගිය වසරේ සූරයන් වූ රණවිරු සෙවණ පිල රුවන් කරුණාතිලක මෙහෙයවනු ලබන අතර මොනරාගල සුභග්‍යා පිල මෙහෙයවනු ලබන්නේ චන්දන දේශප්‍රිය විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010056</link>
    <topic>ආරක්‍ෂක සේවා බැඩ්මින්ටන් සමස්ත සූරතා දිනාගත් නාවික හමුදා කණ්ඩායම</topic>
    <author/>
    <content>ආරක්‍ෂක සේවා බැඩ්මින්ටන් තරගාවලියේ සමස්ත සූරතා දිනාගත් නාවික හමුදා බැඩ්මින්ටන් කණ්ඩායම සිය නිලධාරි මඬුල්ල සමඟ ඡායාරූපයට පෙනී සිටි අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010057</link>
    <topic>ලේක්හවුස්-කැලණිය විශ්වවිද්‍යාලයීයකැරම් තරග මාලාව අද</topic>
    <author/>
    <content>ලේක්හවුස් ක්‍රීඩා සමාජය හා කැලණිය විශ්වවිද්‍යාලයීය කැරම් කණ්ඩායම් අතර කැරම් තරග මාලාවක් අද (5) දින පෙ.ව. 9.00 සිට කැලණිය විශ්වවිද්‍යාලයීය ගෘහස්ථ ක්‍රීඩාංගණයේ දී පැවැත්වෙයි. මෙම තරග තනි, යුගළ හා මිශ්‍ර යුගළ වශයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010058</link>
    <topic>ජනසතු සේවා ආධුනික කැරම්සූරයා නිලන්ත : සූරිය යෂිකා</topic>
    <author>ජගත් ගුණවර්ධන</author>
    <content>ජනසතු සේවා ආධුනික කැරම් සූරතාවලියේ පිරිමි කේවල සූරතාව ඉඩම් ගොඩකිරීමේ හා සංවර්ධනය කිරීමේ සංස්ථාවේ නිලන්ත තුසිත කුමාර දිනාගත් අතර කාන්තා කේවල සූරතාව ලංකා විදුලිබල මණ්ඩලයේ ආර්. කේ. යෂිකා රාහුබද්ධ විසින් දිනාගනු ලැබීය.ශ්‍රී ලංකා කැරම් මූලස්ථානයේදී පසුගියදා පැවැති මේ තරගාවලියේ පිරිමි අනුසූරතාව ලේක්හවුස් ආයතනයේ එන්. ඩී. පී. චමින්ද විජේගුණවර්ධන විසින්ද කාන්තා අනුසූරතාව ශශ්‍රී ලංකා ප්‍රමිති කාර්යාංශයේ පුෂ්පකාන්ති අබේරත්න විසින් දිනාගනු ලැබීය.පිරිමි යුගල සූරතාව මෙන්ම අනුසූරතාවද මධ්‍යම ගමනා ගමන මණ්ඩලයට හිමිවිය. සූරතාව ජේ. එම්. සම්පත් පි‍්‍රයදර්ශන හා ආර්. ඒ. ජේ. වික්‍රමසිංහ ද අනුසූරතාව එම්. කේ. රුවන්තිලක හා කේ. ජී. එස්. වසන්ත විසින්ද දිනාගනු ලැබීය.කාන්තා සූරතාව ලංකා විදුලිබල මණ්ඩලයේ යෂිකා රාහුබද්ධ හා ආර්. එම්. ආර්. රත්නායක විසින්ද අනුසූරතාව ශ්‍රී ලංකා ප්‍රමිති කාර්යාංශයේ පුෂ්පකාන්ති අබේරත්න හා කේ. එස්. ජයවර්ධන විසින් දිනාගනු ලැබීය.ජනසතුසේවා කැරම් සංගමය විසින් මේ තරගාවලිය සංවිධානය කරනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s1010059</link>
    <topic>ලෙමනේඩ් කුසලාන 17න් පහළ පාසල් ක්‍රිකට්</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලබන අන්තර් පාසල් 17න් පහළ ලෙමනේඩ් කුසලාන පළමු කොටසේ අවසන් මහා තරගය අද (5) ත්‍රිත්ව විදුහල හා බම්බලපිටිය සාන්ත පීතර විදුහල අතර සී.සී.සී. පිටියේදී පැවැත්වේ.පාසල් 78 ක් තරග වැදුණු මේ තරගාවලියේ අවසන් පූර්ව වටයේදී කඳාන ඩි මැසනද් විදුහල් පිල ලකුණු 16 කින් පරාජය කිරීමට ත්‍රිත්ව විදුහල සමත් වූ අතර කොළඹ මහනාම විදුහලට එරෙහිව කඩුලු 7ක ජයක් වාර්තා කිරීමට සාන්ත පීතර විදුහල සමත් විය.පසුගිය වසරේ අනු සූරයන් වූ ත්‍රිත්ව විදුහල් පිල මෙහෙයවනු ලබන්නේ නිරෝෂන් දික්වැල්ලය. මෙවර තරගවාරයේ පිත්තෙන් විශිෂ්ඨ දස්කම් දැක්වීමට නිරෝෂන් දික්වැල්ල, තරිඳූ මකුල්දෙණිය, ජනිෂ්ක ප්‍රේමසිංහ, ලක්ෂිත දසනායක ඇතුළු ක්‍රීඩකයෝ රැසක් සමත් වූ අතර අවසන් පූර්ව තරගයේදී සචිත්‍ර තෙන්නකෝන් පන්දුවෙන් දස්කම් දක්වා කඩුලු 6ක් ද දවාලීමට සමත් වීය.ෂෙහාන් ප්‍රනාන්දු සාන්ත පීතර විදුහල් පිල මෙහෙයවනු ලබන අතර ෂෙහාන් සමඟ ශෂීන් ප්‍රනාන්දු, ලහිරු මිලින්ත පිත්තෙන් දස්කම් දැක්වීමට සමත් වූහ. උදිත ගල්හේන ප්‍රමුඛ පන්දු යවන්නන්ගේ අංශය ද ශක්තිමත් මට්ටමක පවතියි.මේ තරගාවලියේ පූර්ණ අනුග්‍රහය මෙවර ද අලියා සිසිල් බීම සමාගම විසින් දක්වනු ලබයි.ත්‍රිත්ව පිලනිරෝෂන් දික්වැල්ල (නායක) ජනිෂ්ක ප්‍රේමසිංහ (උප නායක) ලක්ෂිත දසනායක, රාජිත ජයතුංග, ඇල්වින් ප්‍රනාන්දු, දිනුක් වික්‍රමනායක, භාග්‍ය පළිහවඩන , අම්රිත් සිවකුලසිංහම්, පුබුදු සමරසිංහ, සචිත්‍ර තෙන්නකෝන්, රුවන් මධුසංක, තරිඳු මකුල්දෙණිය, මධුෂාන් සුරේන්ද්‍ර, ඩිමල් කොස්වත්ත, සචින්ත සෙනරත්, ප්‍රවීන් යටිගම්මන , මොහොමඩ් ආසිෆ්, දිනුක් ධර්මරත්නසාන්ත පීතර පිලෂෙහාන් ප්‍රනාන්දු (නායක) අසීෆ් මැකී (උප නායක) ජූලියන් ද සිල්වා, ලහිරු මිලන්ත , රමිත ලියනාරච්චි, ධනූෂ ජයවර්ධන , ජේසන් බුල්ජන්ස්, දුෂාන් හේමන්ත, අලි ඛාන්, ඩේමියන් නාඩියන්, ශෂීන් ප්‍රනාන්දු, ප්‍රවීන් හේරත්, ගයාන් පෙරේරා, ඩිල්ෂාන් පෙරේරා, මිතූෂ විජේතිලක , උතක නිර්මාල්, ට්‍රෙවින් නිකලස්.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=s10100510</link>
    <topic>කොන්ටඩෝර්සමුගනීද ?</topic>
    <author>මැඩ්රිඩ්(ඒ.එෆ්.පී.))</author>
    <content>තහනම් උත්තේජන භාවිත කිරීමේ චෝදනාවට හසුවී සිටින ප්‍රංශ සවාරියේ සූරතාව දිනූ ස්පාඤ්ඤයේ ඇල්බට් කොන්ටඩෝර්, තමාට තරග තහනමක් පැනවුවහොත් ක්‍රීඩාවෙන් සමුගන්නා බව ප්‍රකාශ කළේ ය.‘මෙය කිසිසේත්ම සාධාරණ නැහැ. මට තරග තහනමක් පැනවුවොත් නැවත ක්‍රීඩාවේ නිරත වෙනවාද නැද්ද කියා සලකා බැලීමට මට සිද්ධ වේවි. ඔහු පැවසුවේ ය.පසුගිය ප්‍රංශ සවාරිය අතරතුරදී ගත් කොන්ටඩෝර්ගේ රුධිර සාම්පල තුළ තහනම් උත්තේජන අඩංගු වූ බවට අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=f1010051</link>
    <topic>අන්‍යෝන්‍ය ගෞරවය ආරක්‍ෂා කරමින් හැමවිටම කටයුතු කරමු</topic>
    <author/>
    <content>අපට ඇති අභියෝග අපි හඳුනා ගන්නෙමු. අතීතයේ තුවාල සුව කිරීම එහි ප්‍රමුඛත්වයක් ගනී. ඒ සඳහා මේ වසර මුලදී වගකීම භාර ගැනීම සියලුම ප්‍රතිපත්තීන්ට අනුකූලව උගත් පාඩම් සහ ප්‍රතිසංධාන කොමිසම පත් කරනු ලැබීය. සම්භාවනීය සහ ගෞරවනීය ශ්‍රී ලාංකිකයින් 8 දෙනෙකුගෙන් සමන්විත මේ ස්වාධීන කොමිසම දැනට ම සිය කාර්යය අරඹා ඇත.මෑත දී එම කොමිසම ප්‍රතිසංධාන කටයුතු උදෙසා ගත යුතු යම් පරිපාලන පියවරවල් නිර්දේශ කරමින් මා වෙත අතුරු සංදේශයක් බාරදෙන ලදී. අප විශ්වාස කරනුයේ අප ජාතිය යළි ගොඩනැඟීම සහ ප්‍රතිසංධානය ඇතිවිය යුත්තේ සමාජය තුළින් ම බව ය. ඉතිහාසය අපට එකක් උගන්වා ඇත. එනම්; බාහිර විසඳුම් බලෙන් පැටවීම ජනතා උදහසට හේතුවන බවත් ඒවා අවසානයේ අසාර්ථක වන බවත් ය. අපට ඇත්තේ අපේ සංස්කෘතිය හා අපේ ජනතාවගේ සම්ප්‍රදායයන් පිළිඹිබු වන දේශීය විසඳුම් රටාවෙකි.අප රට සහ ආර්ථිකය ගොඩනැඟීම සඳහා ජාත්‍යන්තර ප්‍රජාවගේ සහාය අපි අගය කරන්නෙමු. ඔවුන් ශ්‍රී ලංකාව සමඟ අන්තර්ජාතික වෙළෙඳාම, ආයෝජන සහ හැකියා වර්ධනය තුළින් වෙළෙඳ සබඳතා ගොඩනැගීමේ ප්‍රායෝගික පියවර ගැනීමට සූදානම් වනු ඇතැ යි අපි අවංකව ම අපේක්ෂා කරන්නෙමු. අපගේ ආර්ථිකය දැන් සාමයේ ප්‍රතිලාභ ලබා ගැනීම දෙසට ගමන් කරයි.පසුගිය තෙමස තුළ 8 % වර්ධනය උද්ධමනය පහත වැටීම, පොලී අනුපාතය පහත වැටීම ආදී වශයෙන් ස්ථිර සහ තිරසාර වර්ධනයක් ලබමින් අපි සිටින්නෙමු. ගත වූ පස් වසර තුළ අපගේ ඒක පුද්ගල ආදායම දෙගුණ විය. අපගේ අරමුණ 2016 වන විට එය යළි දෙගුණ කිරීමත් 2014 වන විට ලොව ව්‍යාපාරික කටයුතු වලින් ප්‍රමුඛ රටවල් 30 අතරට ඇතුළු වීමත් ය.මගේ මැතිවරණ ප්‍රකාශනය වන මහින්ද චින්තන ඉදිරි දැක්මට අනුව සංවර්ධනය මුළු සමාජයට ම අර්ථාන්විත වන පරිදි පූර්ණ වර්ධනයක් ඇති කිරීම සඳහා ජාතික, ප්‍රාදේශීය සහ ග්‍රාමීය මට්ටමේ සවිමත් යටිතල පහසුකම් ඇති කිරීම සිදු කරමි. මගේ රට නිසි ආර්ථික උපාය මාර්ගවලට අනුකූලව එක්සත් ජාතීන්ගේ සහශ්‍ර සංවර්ධන ඉලක්කයන් ඉටු කර ගැනීමට හැකි තත්ත්වයකට පත් ව ඇති බව මා ප්‍රකාශ කරනුයේ ආඩම්බරයෙනි.පුද්ගලික අංශයට ද අප රටේ ආයෝජනයන් කළ හැකි වාතාවරණයක් සහතික කිරීම සඳහා අවශ්‍ය පොදු සැලසුම් සම්පාදනය කිරීම දෙසට අපි දැන් ප්‍රමුඛ අවධානයක් දක්වා සිටින්නෙමු.අපගේ හැකියාවන් මුළුමනින් ම ඉටු කර ගැනීමට අපට සහයෝගී බාහිර වාතාවරණයක් අපි අපේක්ෂා කරන්නෙමු.මේ සඳහා නිර්මාණාත්මක සාකච්ඡා මඟින් ව්‍යාපාරික සබඳතා ඇති කර ගැනීමට අපි බලා සිටින්නෙමු. අප කවදත් කළ පරිදි දැන් ද සෑම අංගයකින් ම නිදහස් වූ වෙළෙඳ ක්‍රමයක් සහ ගෝලීය රටාවක් පිළිබඳ පිළිවෙතට එක්ව සිටින්නෙමු.එක්සත් ජාතීන්ගේ සාම හමුදාවට අපගේ සේවාවන් පරිත්‍යාග කර 50 වන සංවත්සරය යෙදී ඇත්තේ 2010 වසරට බව මා සඳහන් කරනුයේ සතුටිනි. රණබිමේ අත්දැකීම් ලබා අභියෝගාත්මක වාතාවරණ යටතේ වුව ද සේවය නිසි ලෙස ඉටු කිරීමේ හැකියාවක් සහිත අපගේ හමුදා භටයන් සහ පොලිසිය එක්සත් ජාතීන්ගේ සාමසාධක හමුදාවන්ට තවදුරටත් සේවාවන් සැපයීමට කැමැත්තෙන් සිටින බව යළි සනාථ කිරීමට මම කැමැත්තෙමි.යම්අවස්ථාවලදී ඒකපාර්ශවික සම්බාධක වැනි තීරණ අප අනුමත නො කරනවා හෝ ඒවා හෙළා දකිනවා විය හැකිය. එහෙත් ජාත්‍යන්තර සංවාදයකදී අපගේ ආදර්ශ පාඨය විය යුත්තේ නිතරම අන්‍යෝන්‍ය ගෞරවය ආරක්ෂා කර ගනිමින් කටයුතු කිරීමය. මෙවැනි සම්බාධක වලින් හානි සිදු වන්නේ රජයන්ට නොව සමාජයේ පීඩිතම අංශයට බව අතීතයේ අත්දැකීම් වලින් අපට පැහැදිලි ය. එම උද්යෝගයෙන් යුතුවම මා කියා සිටින්නේ ජාත්‍යන්තර ප්‍රජාව කියුබානු ජනතාවගේ අභිලාශයන් ගැන සලකා බැලිය යුතු බව ය.අප්‍රිකානු ජනතාව එම මහද්වීපයේ ජන ජීවිතය නංවාලීමට දරන ප්‍රයත්නයන්ට ජාත්‍යන්තර ප්‍රජාව වැඩි වශයෙන් හවුල් විය යුතු බවත් වැඩි අවධානයක් දැක්විය යුතු බවත් මම තරයේ කියා සිටිමි. ජනතාව විසින් තෝරා පත් කර ගන්නා නායකයන්ට බොහෝ විට දුෂ්කර තීරණ ගැනීමට සිදු වේ.ඔවුන්ට දැරීමට සිදු වන විශාල බර දැරීම සඳහා ජාත්‍යන්තර ප්‍රජාවේ හොඳ හිත සහ විශ්වාසය ලැබිය යුතුය. ප්‍රතිඵල හොඳින් විග්‍රහ කළ විට එම තීරණවල ඇගයීම නිසි ලෙස කළ හැකිය. එයින් අදහස් කරනුයේ රටවල් තනිව කටයුතු කළ බවක් නො වේ. එකිනෙකා මත රඳා පවතින මේ ලෝකයේ අප එකිනෙකා සමග හවුලේ කටයුතු කළ යුතු ය. උචිත සෑම අවස්ථාවකදීම නිර්මාණාත්මක උපදෙස් එකිනෙකාගෙන් ලබා ගත යුතු ය.ලෝකයේ අන්‍යෝන්‍ය සම්බන්ධයේ කේන්ද්‍රය වන එක්සත් ජාතීන්ගේ සංවිධානයට මේ මෙහෙය ඉටු කිරීම සඳහා කවදත් ශ්‍රී ලංකාවේ සහයෝගය හිමි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=f1010052</link>
    <topic>මහින්ද තරම් සාර්ථක නායකයෙක්අපේ කාලයේ නැවත බිහි නොවේ</topic>
    <author/>
    <content>අතිගරු ජනාධිපති මහින්ද රාජපක්‍ෂ මැතිතුමෙනි, එම මැතිනියෙනි. ගරු කොන්ග්‍රස් සභික ශීලා ජැක්සන් ලී මැතිනියෙනි. සම්භාවනීය අමුත්තනි. නෝනාවරුනි, මහත්වරුනි.මේ අවස්ථාව ලබාදීම ගැන මුලින් ම මගේ ස්තූතිය පළ කරන්නට කැමැත්තෙමි.මම ශශ්‍රී ලංකාවේ උපත ලැබූ අයෙක්මි. මාගේ බිරියගේ පරපුරේ ආදී මුතුන් මිත්තන් සියලු දෙනා මිහිදන් කළේත් ශශ්‍රී ලංකාවේ පාරිශුද්ධ භූ®මියේ ය.මා හැදුණේ වැඩුණේ යාපනයේ ය. පසුව වයස අවුරුදු 10 දී කොළඹ පදිංචියට පැමිණියෙමි. මගේ බිරිය බදුල්ලේ ය. ඈ හැදී වැඩුණේ දියතලාවේ ය. ඇගේ පියා උදාර ගති පැවතුම් ඇති හමුදා කපිතාන්වරයෙකි. යාපනේ බහුලව දැකිය හැකි කොහොඹ ගසේ සුවඳ මට හොඳට හුරු පුරුදු ය. සුදෝ සුදු කමිසයකින් සැරසී මා කොළඹ පාසලට යනවිට රතු ජම්බු කඩාගෙන කෑ හැටිත් එහිදී රතු පාට ජම්බු කහට පැල්ලම් කමිසය පුරා විසිරුණු හැටිත් මට හොඳට මතක ය. වෙසක් කාලේට ලස්සන තොරණ දැකලා ඇත්තෙමි. දුප්පත් මිනිසුන්ට කියා වෙන්වූ දන්සැල්වලට ගොස් චකිතයකින් තොරව ආහාර භූක්ති විඳ තිබේ.මගේ කනට තවමත් කෝවිලේ ගීතිකා නාදය පුරුදු ය. හඳුන්කූරු කපුරු පිච්චෙන සුවඳින් මම චමත්කාරයට පත් වුණෙමි. ගරු හේරත් පියතුමාට දේවස්ථානයේ පූජා පැවැත්වීමේදීත් මම උදවු කර ඇත්තෙමි. සියලු ශාන්තුවරයන්ගේ දේවස්ථානයේ ඝණ්ඨා නාදය අදත් මට මිහිරක් ගෙන එයි.එහෙත් 1975 දී මා ශ්‍රී ලංකාවෙන් පිටවී ගියාට පසු එහි තත්ත්වය ශෝකජනක විය. දුක් සුසුම්, වේදනාදියෙන් පීඩාවට පත් රටක් බවට ශ්‍රී ලංකාව පත්විය. අනාදිමත් කාලයක සිට කුඹුරුවලට පෝෂණීය ජලය සපයනු ලැබූ දැවැන්ත මහවැලි ගංගාවේ ජලය ලෙයට මුසු විය. සිංහල, දමිළ දෙපක්‍ෂයට ම පොදු වූ ඒ තත්ත්වය මම ඇමරිකාවේ සිට බලා සිටියෙමි. මට එය පෙනුණේ මගේ මව්බිම පාරාදීසයෙන් ගිලිහී අපායේ පතුළට කිඳා බසින්නා වගේ ය.මීට කවරකු වගකිව යුතු දැයි නිශ්චිතව චෝදනා කිරීමට පිළිවන්කමක් නැත. එකිනෙකාට වරද පැටවීමේ කාලය බෙහෙවින් ඉකුත් ව ගොස් තිබේ.අතිගරු ජනාධිපතිතුමනි,ඔබතුමා වෙත බලය ලැබී ඇත්තේ දුටුගැමුණු රජ පරපුරෙනි. මගේ ඥාතීන් පැවත එන්නේ එළාර පරපුරෙනි. ස්වකීය කණ්ඩුල ඇතා පිට නැගී ගොස් දුටුගැමුණු රජතුමා එළාර රජු පරාජය කොට මරාදැමූ හැටි සිහිපත් කරන විට සිතට නැගෙන්නේ ශශ්‍රී ලංකාව ප්‍රථම වතාවට එක්සේසත් කළේ එතුමා බවය. ඒ අතර ම තවත් වැදගත් කරුණක් හේතු කොටගෙන එතුමා සිහිපත් වෙයි.එළාර රජු පරාජය කොට මරා දැමීමෙන් පසු දුටුගැමුණු රජතුමා ස්වකීය විරුද්ධවාදියා වෙනුවෙන් ස්මාරකයක් ගොඩනැඟුවේ ය. එසේ ම එම ස්මාරකයට කවුරුත් ගර කළ යුතු බවට රාජාඥාවක් ද නිකුත් කළේ ය. එතුමා එයින් පෙන්වා ඇත්තේ තමා උදාරතර පුද්ගලයෙකු මෙන් ම ශ්‍රේෂ්ඨ දේශපාලනඥයෙකු බවය. එළාර රජතුමා පරාජය කිරීමෙන් පසුව තමන්ට දමිළ ජනතාව පාලනය කිරීමට සිදුවන බව විචක්‍ෂණශීලිව අවබෝධ කරගත් නිසා, එතුමා එසේ ක්‍රියා කළේ ය.අතිගරු ජනාධිපතිතුමනි,ඔබතුමාගේ විශ්වාසනීය බව, වාසනා මහිමය මෙන් ම දේශපාලන පළපුරුද්ද විසින් අද ඔබව ඉතිහාසයේ අද්විතීය ස්ථානයකට පත්කර තිබේ.ගෙවී ගිය අතීතයේ එක් අවදියක මහින්ද රාජපක්‍ෂ නමින් ශ්‍රේෂ්ඨ නායකයෙකු මෙන් ම වීරවරයෙකු මේ රට පාලනය කළ බවත් ඔහුට කලින් රට පාලනය කළ කිහිප දෙනෙකුට ම නොහැකි වූ ද, වසර 25 කට අධික කාලයක් තිස්සේ පැවතුනා වූද, ත්‍රස්තවාදී අරගලයක් පරාජය කර රට යළිඳු එක්සේසත් කළ 21 වන සියවසේ දුටුගැමුණු ලෙස ඔබතුමාගේ නම අනාගතයේ මේ රටේ ඉතිහාස උගෙන ගන්නා දූ දරුවන් කියනවා නොඅනුමාන ය.ඔබතුමාට දුටුගැමුණු කිරුළ පැළඳීමට කළ යුතු වන්නේ සිහවටනයක් ගොඩනැඟීමයි. ඒ සිහිවටනය දාගැබක් හෝ ගොඩනැගිල්ලක් විය යුතු නැත. එය නව දර්ශනයක් අනුව ගොඩ නැගෙන නව ප්‍රතිපත්තියක් විය යුතු යි. එහිදී 58 අරගලය වැනි දෙය යළි ඇතිවීමට ඉඩ නොතැබීම, දමිළ තරුණ තරුණියන් සරසවිතුළට ඇතුළත් වීම අඩාළ කිරීම, දමිළ ප්‍රජාව දෙවන පෙළ පුරවැසියන් ලෙස සැලකීම යනාදී වැරදි ඇතිවීමට අවකාශ නො තැබිය යුතුයි. දමිළ ජනතාවට මෙන් ම දමිළ බසට ද එක සේ ගෞරවයක් ලබාදිය යුතු යි.අතිගරු ජනාධිපතිතුමනි,දමිළ ජනතාව ගැන ඔබතුමා විශේෂයෙන් ම දැනගත යුතු දෙයක් ඇත. ඒ ඔවුන් තම භාෂාව දේවත්වයෙන් සලකන බව ය. බසට මේ තරම් ගෞරවයක් දක්වන සංස්කෘතින් ලොව ඇත්තේ අතළොස්සක් පමණි. නීතිඥයෙකු වශයෙන් පුහුණුවක් පරිචයක් ඇති ඔබතුමා මානව හිමිකම් ආරක්ෂා කිරීමේදී පෙරමුණ ගෙන ක්‍රියා කළ කෙනෙකි. රට රාජ්‍යයන් ජයගෙන ස්වකීය මව්බිම කරා සම්ප්‍රාප්ත වීමේදී එදා ජුලියස් සීසර් අධිරාජ්‍යයාට තිබූ ජනපි‍්‍රයත්වයකුත් වීරත්වයකුත් ඔබතුමා ලබා ගෙන ඇත. එය එසේ නොවේ යැයි කවරෙකුවත් නො කියනු ඇත.අප දෙදෙනා ම එදා නීති විදුහලේ ඉගෙනුම ලැබූවෙමු. එහිදී අපි සෝල්බරි ආණ්ඩු ක්‍රමය ද හැදෑරුවෙමු. දැන් ඔබතුමාට පූර්ණ බලය තිබේ. පාර්ලිමේන්තුවට නීති වගන්ති ගෙන ඒමට ඔබතුමාට ක්‍රියා කිරීමට පුළුවන්. ඒ පිළිබඳ මගේ උදව් උවමනා නම් නොමිලේ ලබාදීමට මම සූදානමින් සිටිමි. මේ සභාවේ සිටින සෙසු පිරිසගේ ද සහාය ඔබතුමාට ලැබෙනු නිසැක ය.දමිළ ජනතාව අපේක්‍ෂාවෙන් යුතුව ඔබ දෙස බලා සිටිති. ඔවුන්ගේ බලාපොරොත්තු කඩ නො කළ මැනවි.ඔබ එක් ප්‍රභාකරන් කෙනෙකු මරා දැමුවෙහි ය. එහෙත් තවත් එවැන්නෙකු බිහි වීමට ඉඩ තැබිය යුතු නැත. අවිගත් තවත් එවැන්නෙකු උතුරෙන් බිහිවීම වැළැක්විය හැක්කේ හොඳ හදවතක් බුද්ධියක් සානුකම්පිත බවක් හා සාධාරණත්වයක් මත ගොඩනැඟෙන යහසාධනීය ප්‍රතිපත්ති සමූහයක් මත පමණි.බුදුන් වහන්සේ ධම්මපදයෙන් විස්තර කර ඇත්තේ, වෛරයෙන් වෛරය නො සංසිඳෙන බවත් වෛරය සංසිඳෙනුයේ කරුණා මෛත්‍රීයෙන් ම බවත් ය.ජනාධිපතිතුමෙනි, අප නැවත පාරාදීසය වෙත රැගෙන යනු මැනවි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=f1010053</link>
    <topic>වලාකුළු වනාන්තරයේ උපන්ලෝකාන්තය</topic>
    <author>නිවන්ති තිලකරත්න ඡායාරූප -තුසිත චන්ද්‍රකුමාර</author>
    <content>එය උස් කඳු මුදුනක දැවටෙන සුදෝ සුදු වලා කැටියක් යැයි සිතන්නට මම ආශා කළෙමි. වලා කැටිය ඉරාගෙන අපි ඒ මැදින් ගමන් කරමින් සිටියෙමු. ලේ,ඇට, මස්, නහර විනිවිද යන ශීතලක් අප කරා අවුත් ඇගෙහි වෙළෙන්නට විය. වලාකැටියේ ඉමක් කොණක් සොයා ගත නොහැකි ය. හතර වටින් ම දිස් වූයේ සුදු පැහැයයි.මීටර් දහයක් තරම් සීමාවේ වූ වස්තූන් යාන්තමින් දෑසට හසුකර ගත හැකි ය. ඇඹරී ගිය අතු විසින් ඔසොවා තැබූ තුරු මුදුන් ය. සුදෝ සුදු පසුබිම මත කළු පැහැයෙන් දිස් වූ ඇඹරී ගිය මේ අතු පතර විටෙක අපූරු සිත්තමකි. තවත් විටෙක කළු අවතාර මෙනි.ඇඹරී ගිය ගස් කඳන් එතරම් විශාල නැත. එහෙත් ඒවා මත වූ තුරු මුදුන් පුළුල් ය. එනිසා ම මේ තුරු සමූහය දිස් වන්නේ කළු ඇදුම් ඇඟලා විශාල කළු තොප්පි පැළදි මිනිස් ඡායාවන් ලෙස ය. අතු මත වූ පෙද පාසි රැවුල් මෙන් පහළට එල්ලෙමින් තිබේ. ඒ ඝන මීදුමෙන් හාත්පස වැසී ගිය සවස් යාමයක හෝර්ටන් තැන්න මවා ලූ සිත්තමයි.නුවරඑළිය පිහිටා ඇති හෝර්ටන් තැන්න ජාතික වනෝද්‍යානයට අප ළ¼ඟා වූයේ නුවරඑළිය, අඹේවෙල, පට්ටිපොළ හරහා වූ මාර්ගයෙනි. තවත් මාර්ග දෙකකින් හෝර්ටන් තැන්නට ළඟා විය හැකි ය. එනම් නුවරඑළිය හක්ගල, රෙන්දපොළ, අඹේවෙල, පට්ටිපොළ හරහා එක් මාර්ගයකි. හපුතලේ සිට පැමිණෙන්නෙකුට වැලිමඩ, බොරලන්ද, ඔහිය හරහා හෝර්ටන් තැන්නට ළඟා විය හැකිය.සවස පහට පමණ අපි හෝර්ටන් තැන්නට ළඟා වීමු. එහෙත් එදින අපට තැන්න පුරා සැරිසරන්නට නොහැකි විය. මන්ද සවස හතරෙන් පසුව කිසිවෙකුටත් එහි ඇතුළු වීමට අවසර නැති බැවිනි. එනිසා ඝන මීදුම කපාගෙන අපි අපේ නවාතැන් පොළට ළඟා වීමු. උද්‍යානය ඇතුළත පිහිටි ඇන්ඩර්සන් බංගලාවේ එදින අපේ රාත්‍රිය ගත විය. ඇඟලා සිටි ඇඳුම් පාසාරු කරගෙන විත් දැඩි ශීතල ඇඟ දැවටෙයි. ඒ ශීතල වරින් වර අප අවදි කළ ද උදෑසන තෙහෙට්ටුවක් දැනුණේ නැත.අන් සැමට ම පෙරාතුව හෝර්ටන් තැන්නට ඉර පායන්නේ යැයි මට සිතිණි. මන්ද පාන්දර පහ, පහ හමාර වන විට හොර්ටන් තැන්නෙන් අඳුර පහව ගොසිනි. මඳ අඳුරෙහි අවතාර මෙන් දිස් වූ ඇඹරුණු ගහ කොළ තද කොළ පැහැ තවරාගෙන සිනාසෙමින් සිටියි. තණ මත රැදුණු පිනි බිඳු දිලිසෙන්නට පටන් ගෙන ඇත.හෝර්ටන් තැන්නේ අසිරිය විදින්නට දෙනෙත මෙන් ම දෙසවන ද අවධියෙන් තැබිය යුතු ය. පේන තෙක් මානයේ පැතිරී ගිය තණ බිම් ය. උස් පහත් වෙමින් නැගී සිටින කඳු වළලු ය. තැනින් තැන වනාන්තරය. මේ මහා අවකාශය තුළින් ඇසෙන්නට වූයේ මහා නිහැඬියාවකි. වරින් වර ඇසෙන නා නාවිධ පක්ෂීන්ගේත් , මැඬියන්ගේත් හඬ ඒ නිහඬ බවේ ගැඹුර තව තවත් තිව්‍ර කළේ ය. හෝර්ටන් තැන්නේ අපූර්වත්වයම මේ මහා නිහැඬියාව ම නොවේ දැයි වරෙක මට සිතිණි.එය පැහැදිලි දසුන් මැවූ උදෑසනකි. මීදුමක් පේන තෙක් මානයේ නැත. උදෑසන හත පමණ වනවිට අපි ඇන්ඩර්සන් නවාතැනෙන් නික්වුණෙමු. තැන්නේ සැරිසරන්නට කාර්යාල පරිශ්‍රයට පැමිණිය යුතු ය. ඈතට විහිදී ගිය කොළ පැහැති තැන්නේ තැනින් තැන් පිහිටි කළු ගල් මෙන් යමක් දිස්වෙමින් තිබේ. එහෙත් ඒවා චලනය වෙමින් තිබේ.ඒ උදෑසන ආහාර සොයා පැමිණි ගෝනුන්ගේ දසුනය. ඇතැම්හු අප ගමන් කළ ම¼ඟ ආසන්නයට ම පැමිණ සිටිය හ. වාහනයේ ශබ්දය ඇසෙත් ම තණ කෑම පසෙකින් තබන ඔවුහු කන් ඔසොවා දෑස් විශාල කරගෙන අප දෙස බලා සිටිති. ඔවුන්ගේ පාරාදීසයේ ඔවුනට නිදහසේ සැරිසරන්නට ඉඩ හැර අපි ඔවුන් හැර ගියෙමු.අපි හෝර්ටන් තැන්න ප්‍රධාන කාර්යාල පරිශ්‍රයට පිවිසියෙමු. තොරතුරු මධ්‍යස්ථානයක් ද එහි ස්ථාපිතව ඇත. හෝර්ටන් තැන්න ජාතික උද්‍යානයේ භාරකරු උපාලි සාරංගගෙන් හෝර්ටන් තැන්න පිළිබඳ බොහෝ තතු දැන ගතිමු. යුද වාතාවරණය පහව යාමත් සමඟ මේ වසර වන විට හෝර්ටන් තැන්නට පැමිණෙන විදේශීය සංචාරකයන්ගේ ප්‍රමාණය තුන් ගුණයකින් ඉහළ ගොස් ඇත.ආර්ථික සංවර්ධන අමාත්‍යාංශය යටතේ පවතින හෝර්ටන් තැන්නේ සංරක්ෂණ කටයුතු වඩාත් විධිමත්ව සිදු වෙමින් තිබීම අපගේ සතුටට කරුණක් විය. ආර්ථික සංවර්ධන අමාත්‍ය බැසිල් රාජක්ෂයන් ගේ මූලිකත්වයෙන් සිදු වන වනෝද්‍යාන සංරක්ෂණ වැඩපිළිවෙළ යටතේ හෝර්ටන් තැන්නට විශේෂ අවධානය යොමු වී තිබේ.හෙක්ටයාර 3169 ක් පුරා පැතිරී ගිය හෝර්ටන් තැන්න රමණීය බිම් පෙදෙසේ සැරිසරන්නට අපි සූදානම් වීමු. මුහුදු මට්ටමේ සිට මීටර් 1800ත් 2389ත් අතර උස පරාසයේ දිවෙන කඳු ගැට නිම්න සිසාරා ඇවිදින්නට අපේ දෙපා යුහුසුළු ය. දිරාපත් නොවන කිසිදු ද්‍රව්‍යයක් උද්‍යානය ඇතුළට ගෙන යාම තහනම් ය. එනිසා උද්‍යානයට ඇතුළු වීමේ දී පරීක්ෂාවකට ලක් වීමට සියලු දෙනාට ම සිදු වේ.හෝර්ටන් තැන්නේ නිම්න අතරින් ඉහළට නැගී සීතල සුළං කඳු මුදුන් පිසගෙන විත් අපගේ ඇඟෙහි ගෑවෙන්නට විය. ඒ හෝර්ටන් තැන්න අප පිළිගැනීමට සැදී පැහැදී සිටි අයුරු ය. වන සත්ත්ව නියාමක සුරංග ජයසේකර ද අප සමඟ ගමනට එක් වී සිටියේ ය. හෝර්ටන් තැන්න පිළිබඳ බොහෝ දේ අපට කියා දුන්නේ ඔහු ය.“මේ ප්‍රදේශය ඉස්සර හඳුන්වලා තියෙන්නේ මහඑළිය කියලා. ඉංග්‍රීසි ආණ්ඩුකාර රොබට් විලියම් හෝර්ටන් මේ ප්‍රදේශයේ සංචාරයකට ඇවිත් තියෙනවා. ඔහු මේ බිමේ වටිනාකම තේරුම් අරගෙන ආරක්ෂා කිරීමට මූලික පියවර අරගෙන තියෙනවා. එතනින් පස්සේ තමයි මේ බිමට හෝර්ටන් තැන්න කියන නම ආරූඪ වෙලා තියෙන්නේ.”සුරංග අපට විස්තර කර දුන්නේ ය. එපමණක් නොවේ. මීට වසර තුන්දහසකට පෙර ශ්‍රී ලංකාවේ ආදි ජනාවාස පැවති ප්‍රදේශයක් ලෙස ද හඳුනාගෙන ඇත. ආචාර්ය ශිරාන් දැරණියගල විසින් කරන ලද පර්යේෂණවල දී හමු වූ ගල් ආයුධ, ඕට්ස්, බාර්ලි වැනි ධාන්‍ය පොසිල ඒ බවට සාක්ෂි දරයි.මේ සියලු විස්තර දැන ගනිමින් අපි රතු පාලම ළඟට පැමිණ සිටියෙමි. සිහින් දිය පහරක් ගලා යමින් තිබේ. ට්‍රවුට් මත්ස්‍යයන් හා කූනිස්සන් මේ දිය පහරවල සැරිසරන බව අසල වූ තොරතුරු පුවරුවෙත් අපට දැනගත හැකි විය. බ්‍රිතාන්‍යයක් විසින් හඳුන්වා දී ඇති ට්‍රවුට් මත්ස්‍යයා කූනිස්සාට විශාල තර්ජනයක් වී ඇත. එය පතුල පවා පෙනෙන පැහැදිලි ජල පහරක් වුව ද කූනිස්සන් සොයන්නට අප දැරූ උත්සාහය සාර්ථක වූයේ නැත.අපි තවත් ඉදිරියට පියමං කළෙමු. වයි හන්දියේ අපි මදකට නතර වීමු. දකුණට හා වමට මාර්ග දෙකකි. දකුණු මාර්ගය අනුගමනය කළහොත් බේකර්ස් ඇල්ල ලෝකාන්තය හරහා කුඩා ලෝකාන්තයට පිවිසිය හැකි ය. වම්පස මාර්ගය අනුගමනය කළහොත් කුඩා ලෝකාන්තය, ලෝකාන්තය පසුකර බේකර්ස් ඇල්ලට ළඟා විය හැකි ය. කුමන මාර්ගය අනුගමනය කරන්නේ දැයි නිගමනයක් අපට නොවී ය.“දකුණු මාර්ගයේ ගමන පහසුයි. කඳු බහින්නයි කියන්නේ. වමෙන් ගියොත් කඳු නගින්න වෙනවා” සුරංග මැදිහත් විය.ඒ අනුව අපි දකුණු මාර්ගය තෝරා ගතිමු. වෙනදාට හෝර්ටන් තැන්න රත් පැහැයෙන් දිදුලවන මහ රත්මල් නිවාඩු ගෙන තිබිණි. මහ රත්මලක් සොයා ගැනීම අතිශයින් දුෂ්කර විය.“මහ රත්මල්වල මල් පිපෙන්නේ අප්‍රේල්, ජූලි කාලෙට. ඒකයි දැන් මල් නැත්තේ”අපේ ගමන් සගයා පැහැදිලි කරයි.”මහරත්මල් නැති වුව ද කහ පැහැති මලින් පිරුණු කටු පඳුරු විශේෂයක් තැන්න පුරා පැතිරී තිබිණි. කහ පැහැය පොරවා ගත් මේ කටු පඳුරු අතිශයින් සුන්දර වුව ද එය හෝර්ටන්තැන්න තම පරාදීසය කරගත් ගොනුන් ආදී තණ බුදින්නන්ට නම් මහත් කරදරයක් විය.“මේ කටු පඳුරු යුලෙක්ස් කියලා හඳුන්වන්නේ. ආක්‍රමණශීලී ශාකයක්. අනෙකුත් ගස් යටකරගෙන මේ කටු පඳුරු පැතිරෙනවා. මේ නිසා ගෝනුන් වගේ සතුන්ට ආහාර හිඟ වෙනවා.”සුරංගගේ පැහැදිලි කිරීම අනුව යුලෙක්ස් ශාකය හෝර්ටන් තැන්නට හානියකි. එමෙන් ම එක යායට පැතිරී තිබුණු වැරැල්ල ශාකය ද ආක්‍රමණශීලී ශාකයකි. වියළි ගිය වැරැල්ල අත්තක් මත ලැඟ සිටින කටුස්සෙක් අප දැක තැති ගෙන සිටියි. උගේ සිරුර සම්පූර්ණයෙන් ම කොළ පැහැතිය. මුහුණ දෙපස කළු පැහැති පුල්ලි ය. කළු කොපුල් කටුස්සා නමින් ඔහුට නම ලැබී ඇත්තේ ඒ නිසා වන්නට ඇත.බෙලිහුල් ඔය කුඩා දිය පහරක් සේ ගලා යමින් තිබේ. මහවැලි, කැලණි, වළවේ යන ගංගාවල මූලාරම්භය සනිටුහන් වන්නේ ද හෝර්ටන් තැන්නෙනිි.බෙලිහුල්ඔය සෙමින් සෙමින් ගලා බසියි. තැනින් තැන කුඩා ජලාශ ද වේ. චිමිනි පොකුණ හෝර්ටන් තැන්නට අපූරු සුන්දරත්වයක් එක් කර ඇත. එපමණක් නොවේ එළුවකුගේ පාදයක හැඩය ගත් පොකුණක් ද ආණ්ඩුකාරවරයාගේ පොකුණ ද පසු කර අපි ඉදිරියට ඇදුණෙමු.වගුරු බිම් පෙදෙසට අපි ළඟා වී සිටියෙමු. පස හොඳින් පෙඟී ගොස් ඇත. තණ මත අවිය තබන විට ශීතල දිය බිඳු දෙපා තෙමන්නේ ය. කුරු උණ මේ බිමෙහි හොදින් වැඩී තිබේ. වගුරුබිම් පෙදෙස පසුකරගෙන ඉදිරියට ඇදුණෙමු. දැඩි ශීතල ක්‍රමයෙන් පහවෙමින් තිබේ. තරමක උණුසුමක් ද දැනෙන්නට විය. ඒත් ඒ උණුසුම මකා ලන්නට බේකර්ස් ඇල්ල අප එන තුරු බලා සිටින්නී ය.තරමක් දුෂ්කර මඟක් ඔස්සේ බේකර්ස් ඇල්ලට සමීප විය හැකි ය. බේකර්ස් ඇල්ල නිරීක්ෂණ ස්ථානයක් සකස් කර ඇත. බේකර්ස් ඇල්ලේ හිරිකඩ අපේ ගත දැවටෙන්නට විය. සුදෝ සුදු පෙණ පිඬු නංවමින් බේකර්ස් ඇල්ල අප දෙස බලා සිටින්නී ය. අපි ද ඇගේ සුන්දර දසුන නැරඹීමු. කි.මී. 8 ක් වූ සම්පූර්ණ දුර තරණය කිරීමට අපි තවත් දුර යා යුතු ය. එනිසා බේකර්ස් ඇල්ලට සමු දී අපි ඉදිරියට ඇදුණෙමු.පුළුල්ව පැතිරී ගිය තණ බිම ඔස්සේ යළිත් අපි ගමන් කළෙමු. බෝවිටියා, නිල් බිනර මල් අප පිළිගැනීමට මඟ දෙපස වී සිටියේ ය. හිරු කිරණ සෘජුව අපගේ ඇඟ දැවටුණේ ය. එය තරමක් විඩා ගෙන දෙන්නක් විය. එහෙත් වලාකුළු වනාන්තරයකට ඇතුළු වන විට ඒ විඩාව නොැදැනීම පළා යයි. පෙඳ පාසි එල්ලුණු ඇඹරි ගිය අතුවලින් යුතු මේ තුරු ගොමු වලාකුළු වනාන්තර නමින් හඳුන්වයි. මේවා නිවර්තන කලාපීය සදාහරිත වර්ෂා කදුකර වනාන්තර වන අතර ඒවායේ සුවිශේෂීභාවය නිසා ම වලාකුළු වනාන්තර යන නාමය පටබැදී ඇත.වලාකුළු වනාන්තරවල සිසිලස විඳ ගනිමින් අපි ලොකාන්තය දෙසට පිය නැඟීමු. ලෝකාන්තය දෙසට ළගා වත් ම මීදුම හාත්පස වසා ගන්නට විය. ඝන මීදුමෙන් බෑවුමේ පහළ ප්‍රදේශය මුළුමනින් ම වැසී ඇත. සුදු පැහැයක් මිස කිසිවක් දිස් වූයේ නැත. එහෙත් ගතට දැනෙන සිසිලස විඩාව සංසිදුවයි. අප එතැන වාඩි වී ගිමන් හැරියෙමු.විනාඩි දහයක්වත් ගත වූයේ නැත. මීදුම මුළුමනින් ම පහව ගොස් බෑවුමෙන් පහළ බලංගොඩ ප්‍රදේශය මනාව දිස්වන්නට විය. ඒ දසුන කුමක්දෝ බියක් සිතට එකතු වෙයි. යළිත් වරක් මා වාඩි වී ඈත ඉසව්ව දෙස බලා සිටියෙමි. සුළං සමඟ මීදුමක් ඉහළට නගිමින් තිබේ. ඒ දසුන මට පවසන්නට වූයේ කන්ද දුම් දමමින් තිබෙන බවයි. මීදුම වේගයෙන් ඉහළ නගියි. යළිත් වරක් බෑවුමෙන් පහළ ප්‍රදේශය වැසි යයි. ඒ අතර වාරයේ පඳුරු අස්සෙන් ලෝකාන්තය දෙස බලන වළි කුකුළෙකි. අපේ දසුන ඌට බාධාවකි. යළිත් පඳුරේ ම සැඟවී ගියේ ය.නිතර නිතර වෙනස්වන ලෝකාන්තයේ දසුන මතක ගොන්නෙහි තබා ගෙන අපි යළිත් ගමන් ඇරඹිමු. වලාකුළු වනාන්තර මැදින් වූ ගමන් මඟක යා යුතු විය. පුංචි ලෝකාන්තයට අපි පා තැබීමු. එහෙත් එය ද ඝන මීදුමෙන් වැසී ගොස් ය. පුංචි ලෝකාන්තයේ මද වේලාවක් අප නැවතී සිටිය ද මීදුම පහව යන සේයාවකුදු නොවී ය.රෝස පැහැගත් ගල් පතුරු සහිත පෙදෙස පසු කරමින් අප ඉදිරියට ඇඳුණෙමු. උස් ගස් මුදුනකට වී හාත්පස බලන වලස් වඳුරා අපගේ නෙතට හසු වූයේ ය. කළු පැහැති ලෝමවලින් උගේ මුළු සිරුර ම වැසී ගොස්ය. මුහුණ පුරා ම දිගට ඇදුණු ලොම් ය. ඌට වලස් වදුරා යැයි නම පටබැදී ඇත්තේ ඒ නිසා වන්නට ඇත. තමන්ගේ අඩවියට පැමිණි ආගන්තුකයන් කවුරුන්දැයි විපරමින් ඌ අප දෙස බැලුවේ ය.කඳු බෑවුම්, තැනිතලා, නිම්න, වලාකුළු වනාන්තර, වගුරු බිම් මේ සියල්ල පසු කරමින් යළිත් වරක් අප හෝර්ටන් තැන්න කාර්යාල පරිශ්‍රයට පැමිණියෙමු. ඈත කඳු ගැටයකින් තවත් අපූරු දසුනක් අපට දිස්වන්නට විය. ඡායාවන් දෙකක් සෙලවෙමින් තිබේ. ඒ ගෝනකු පසු පස වැටුණු දිවියා ය. ගෝනා රංචුවෙන් හුදකලා වී සිටියේය. දිවියා ගෝනා ඩැහැ ගැනීමට පසු පස දිව යයි. සෑහෙන වේලාවක් තිස්සේ දෙදෙනාගේ මේ චලනය අපට දිස්විය. එහෙත් ගෝනා වාසනාවන්තයා වූයේ ය. ඌ ආපසු රංචුවට එක් විය.හෝර්ටන් තැන්න සුන්දර බිම් පෙදෙසේ දී විඳි අසිරියේ රස මුසු තැන් බොහෝ ය. එහෙත් ඒ සියල්ල කියන්නට අවකාශයක් නැත.උදෑසන තණ බිමට ඇදෙන ගොනුන්ගේ දසුන් නරඹන්නට ද වලාකුළු වනාන්තරවල සිසිලස විදගන්නට ද වගුරු බිම්වල පෙඟුණු පොළොවේ පහස ලබන්නට ද බේකර්ස් ඇල්ලේ හිරිකඩ ගත දවටා ගන්නට ද බෝවිටියා බිනර මල්වල සුන්දරත්වය දැක ගන්නට ද නිතර නිතර වෙනස් වන ලෝකාන්තයේ අසිරිය විඳින්නට ද උස් තුරු මුදුනකට වී හාත්පස නෙත් යොමන වලස් වඳුරා හමුවන්නට ද ගෝනුන් පසු පස වැටුණු දිවියා සොයා යන්නට ද ඔබත් හෝර්ටන්තැන්නට එන්න. එහෙත් මතක තබා ගත යුතු දෙයක් තිබේ.හෝර්ටන් තැන්නේ ඔබ කෙතරම් කල් මැරුවත් එහි දසුන් ඡායාරූපයට හසු කර ගත්තත් වෙනත් කිසිවක් මේ බිමෙන් නොගතයුතු බවයි. ඔබේ පා සටහන් මේ බිමේ ඉතිරි කර ගියත් වෙනත් කිසිවක් මෙහි දමා නොයන්නටත් මතක තබා ගන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>05</day>
    </date>
    <link>http://www.dinamina.lk/2010/10/05/_art.asp?fn=f1010054</link>
    <topic>ජනපතිගෙන් බුදුපුත් මවුපිය හරසර</topic>
    <author> ඡායාරූප සුදත් මලවීර</author>
    <content>බුදු දහමේ චිරස්ථිතිය උදෙසා බුදු සසුනට කුළ දරුවන් පූජා කළ උතුම් මවුපියන් ඇගයීමේ සහ ඔවුන් ගේ ආර්ථිකය ශක්තිමත් කිරීමේ උළෙලක් ජනාධිපති මහින්ද රාජපක්‍ෂ මහතාගේ ප්‍රධානත්වයෙන් ශ්‍රී‍්‍රමහා බෝධීන් වහන්සේ අභියස දී පසුගියදා පැවැත්විණි. බුදු පුත් මාපිය හරසර නමින් හැඳින්වූ මේ උත්සවය ඉතා චාම් හා උත්කර්ෂවත් අයුරින් පැවැති අතර එම උත්සවයේ විවිධ අවස්ථා කිහිපයක් කැමරා ඇසට හසුවූ අයුරුයි මේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010061</link>
    <topic>රජයේ ඉඩම්වල අනවසරයෙන් පදිංචියට ඉඩ දෙන්න එපා</topic>
    <author>ධනුෂ්ක ගොඩකුඹුර සහ ති‍්‍රකුණාමලය විශේෂ ඒ. ටී. එම්. ගුණානන්ද ත්‍රිකුණාමලයේ සිට...</author>
    <content>රජයේ ඉඩම්වල කිසිවකුටත් අනවසරයෙන් පදිංචි වීමට ඉඩ නොතබන්නැයි ජනාධිපති මහින්ද රාජපක්‍ෂ මහතා අදාළ නිලධාරීන්ට උපදෙස් ලබා දුන්නේය.එසේ රජයේ ඉඩම් බලහත්කාරයෙන් අල්ලා ගතහොත් ඊට එරෙහිව නිත්‍යානුකූ®ල පියවර ගැනීමට සිදුවන බව කී ජනාධිපතිවරයා, එවැනි ඉඩම් අල්ලා ගැනීම්වලට අනුබල දීමෙන් වළකින්නැයි ද සියලු නිලධාරීන්ට තරයේ අවවාද කෙළේය.රජයේ ඉඩම් ඉදිරි සංවර්ධන වැඩපිළිවෙළ සඳහා අවශ්‍ය වන බවත්. ඒවායේ අනවසරයෙන් පදිංචි වී සිටින අයට ඒ ඉඩම් පවරා දීමට තමා දැඩි සේ විරුද්ධ බවත්, ජනාධිපතිවරයා ප්‍රකාශ කළේය.අනවසරයෙන් පදිංචිවන පිරිස්වලට ඉඩම් ලබා දුනහොත් නිත්‍යානුකූ®ලව ඉඩම් බලාපොරොත්තු වන අයට අසාධාරණයක් සිදුවන බවද ජනාධිපතිවරයා මෙහිදී පෙන්වා දුන්නේය.ජනාධිපතිවරයා මේ අදහස් පළකෙළේ නැඟෙනහිර පළාත් ප්‍රගති සමාලෝචන රැස්වීමට ත්‍රිකුණාමලයේදී පෙරේදා (4) එක්වෙමිනි. රජයේ ඉඩකඩම් අනවසරයෙන් අල්ලා ගැනීමට ඉඩ නොතැබීම සියලු රජයේ නිලධාරීන්ගේ යුතුකම හා වගකීම බවත් ජනාධිපතිවරයා අවධාරණය කෙළේය.ඇමැතිවරුන් වන පී. දයාරත්න, ඒ. එල්. එම්. අතාවුල්ලා, නියෝජ්‍ය ඇමැතිවරුන් වන සුසන්ත පුංචිනිලමේ, එම්. කේ. ඩී. එස්. ගුණවර්ධන, විනයාගමුර්ති මුරලිදරන්, නැඟෙනහිර පළාත් ආණ්ඩුකාර මොහාන් විජේවික්‍රම, මහ ඇමැති සිවනේසතුරේ චන්ද්‍රකාන්තන්, ජනාධිපති ලේකම් ලලිත් වීරතුංග, ආරක්‍ෂක ලේකම් ගෝඨාභය රාජපක්‍ෂ මහත්වරු ද මේ අවස්ථාවට එක්වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010062</link>
    <topic>යුද්ධාධිකරණ තීන්දුවට අස්සන් නොකළා නම් එය සමස්ත හමුදාවටම අගෞරවයක්</topic>
    <author>අනුර ප්‍රේමලාල් සහ නුවන් කොඩිකාර</author>
    <content>සරත් ෆොන්සේකා මහතා යුද හමුදාපතිවරයාව සිටි කාලසීමාවේ දී නිලධාරීන් 156 කට හා සෙසු නිලයන් 5088 දෙනෙකු හට විවිධ චෝදනා එල්ල කර යුද අධිකරණය මගින් දඬුවම් ලබා දී තිබෙන බව තරුණ කටයුතු ඇමැති ඩලස් අලහප්පෙරුම මහතා පැවසීය.ඔවුන්ට ලබා දුන් තීන්දුවලට ද ජනාධිපතිවරයා ලෙස නොව සේනාධිනායකයා ලෙස මහින්ද රාජපක්‍ෂ මහතා අස්සන් තබා අනුමැතිය ලබා දී තිබෙන බව ද හෙතෙම කීවේය.ඒ අයුරින්ම යුද අධිකරණයෙන් ෆොන්සේකා මහතා වරදකරු කර දඬුවම් නියම කළ පසු ද සේනාධිනායකයා ලෙස මහින්ද රාජපක්‍ෂ මහතා අනුමැතිය ලබා දුන් බව ද ඇමැතිවරයා සඳහන් කළේය.සේනාධිනායකයා එසේ නොකළේ නම් සමස්ත හමුදාවටත්, යුද අධිකරණයටත් සිදුකරන අගෞරවයක් බව ද අලහප්පෙරුම මහතා ප්‍රකාශ කළේය. කොළඹ මහවැලි කේන්ද්‍රයේ ඊයේ (5) පැවැතිමාධ්‍ය සාකච්ඡාවේදී යෞවන කටයුතු ඇමැතිවරයා එසේ පැවසීය. කිසිදු දේශපාලන පළිගැනීමේ චේතනාවක් මේ තීරණයේ නොමැති බවත්, හුදෙක් ඔහු හමුදාපතිවරයාව සිටියදී සිදුකළ අයථා ගනුදෙනුවලට වරදකරු වූ නිසා දඬුවම් ලබා දුන් බව ද ඒ මහතා කීවේය.හමුදා සෙබළාටත්, යුද හමුදාපතිවරයාටත් හමුදා නීතිය එකක් මිස දෙකක් නොවන බව ද ඇමැතිවරයා ප්‍රකාශ කළේය. මේජර් ජනරාල් පරාක්‍රම පන්නිපිටිය මහතාට දඬුවම් ලබාදීමේ දී ඔහුට වඩා කනිෂ්ඨ නිලධාරීන් දෙදෙනෙක් එම යුද අධිකරණයේ විනිසුරුවන් ලෙස යෙදවීමට ෆොන්සේකා මහතා කටයුතු කළද, එතුමාට එරෙහිව තිබූ චෝදනා විභාග කිරීමට පත්කළ යුද අධිකරණය වත්මන් යුද හමුදාපතිවරයා නොව සේනාධිනායකයා පත්කිරීමට කටයුතු කළ බව ද ඩලස් අලහප්පෙරුම මහතා කීවේය.යුද අධිකරණය මගින් ලබා දුන් තීරණයක් කවුරුන් හෝ හෑල්ලු කරන්නේ නම්, ඒ සමස්ත හමුදාවම හෑල්ලු කිරීමක් යැයි ද ඒ මහතා සඳහන් කළේය.යුද අධිකරණයේ සිටි නිලධාරීන් හමුදා ඇඳුම් ඇඳගත් රූකඩයන් බව අනෝමා ෆොන්සේකා මහත්මිය ප්‍රකාශ කර ඇති බව පවසන ඇමැතිවරයා, එදා මේජර් ජනරාල් පරාක්‍රම පන්නිපිටිය, නිමල් විජේසූරිය, මේජර් පලිහපාන මහත්වරුන්ට දඬුවම් ලබා දුන් පසුත් ඔවුන්ගේ බිරින්ඳෑවරුන් ද එසේ සිතන්නට ඇති බවත් ප්‍රකාශ කළේය.එදා ෆොන්සේකා නිලධාරීන්, සෙසු නිලයන් සේවයෙන් පහකරද්දී දඬුවම් ලබා දෙද්දී විපක්‍ෂය මේ ගැන කතා නොකළේ ඇයිදැයි ඇමැතිවරයා ප්‍රශ්න කර සිටියේය. මේජර් ජනරාල් පරාක්‍රම පන්නිපිටිය මහතාට ෆොන්සේකා මහතාගේ යුද අධිකරණය මගින් දඬුවම් ලබා නොදුන්නේ නම් ජගත් ජයසූරිය මහතා නොව පරාක්‍රම පන්නිපිටිය මහතාට යුද හමුදාපතිවරයා ලෙස පත්වීමට ඉඩ තිබුණ බව ද හෙතෙම කීවේය.විපක්‍ෂය මේ තීන්දුව ඉත්තා කරගෙන සිය පක්‍ෂවල කඩාවැටීම වසාගැනීමට උත්සාහ කරයි. එහෙත් අපි ඔවුන්ට කියනවා උද්ඝෝෂණ, බෝධි පූජා නොකර නිදහස් කර ගැනීමට තිබෙන ක්‍රියාපටිපාටිය අනුගමනය කරන්නැයි ද හෙතෙම කීවේය. මෙහිදී මැති ඇමැතිවරුන් වන මෛත්‍රීපාල සිරිසේන, සුසිල් ප්‍රේමජයන්ත, ඩිලාන් පෙරේරා මහත්වරුන් අදහස් දැක්වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010063</link>
    <topic>ශ්‍රී ලංකාවේ ජනප්‍රියමතැනැත්තා ජනපති</topic>
    <author>සුභාෂිනී සේනානායක</author>
    <content>විශ්වවිද්‍යාල සිසුන් යොදාගනිමින් සිදුකළ සමීක්ෂණයකින් ශ්‍රී ලංකාවේ ජනප්‍රියම පුද්ගලයා ජනාධිපති මහින්ද රාජපක්ෂ මහතා බව හෙළි වී තිබේ.ජයවර්ධනපුර විශ්වවිද්‍යාලයේ ජනසන්නිවේදන අධ්‍යයන අංශයේ අංශාධිපති ධම්මික ගංගානාත් දිසානායක මහතාගේ මෙහෙයවීමෙන් මේ සමීක්ෂණය සිදු කර තිබේ. මේ සමීක්ෂණය විශ්වවිද්‍යාල සිසුන් උපයෝගීකොට ගෙන සිදුකර ඇති අතර එම සමීක්ෂණයේ දී ජනාධිපති මහින්ද රාජපක්ෂ මහතා වැඩිම ප්‍රතිශතයක් ලබාගෙන ඇත.පාර්ලිමේන්තු මන්ත්‍රී දයාසිරි ජයසේකර, නියෝජ්‍ය ඇමැති මර්වින් සිල්වා, පාර්ලිමේන්තු මන්ත්‍රී සජිත් ප්‍රේමදාස මහත්වරුන් අනුපිළිවෙළට ප්‍රතිචාර ලබා තිබේ.ප්‍රවීණ රංගනශිල්පී සනත් ගුණතිලක, ප්‍රවීණ ගායිකා නන්දා මාලිනි සහ ශ්‍රී ලංකා ක්‍රිකට් නායක කුමාර් සංගක්කාර යන මහත්ම මහත්මීහු ද ජනප්‍රියත්වයේ ඉහළ මට්ටමක සිටින බව එම සමීක්ෂණයෙන් තහවුරු වී තිබේ.විශ්වවිද්‍යාල සිසුන් අතර වැඩිම ජනප්‍රියත්වයක් ඇති තැනැත්තා සෙවීම සඳහා මේ සමීක්ෂණය සිදු කළ බව ජයවර්ධනපුර විශ්වවිද්‍යාල ආරංචි මාර්ග අනාවරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010064</link>
    <topic>ජනපති පාර්ලිමේන්තුවට පැමිණෙයි</topic>
    <author/>
    <content>ජනාධිපති මහින්ද රාජපක්‍ෂ මහතා පාර්ලිමේන්තු සංකීර්ණයට ඊයේ පැමිණියේය.ජනාධිපතිතුමා පාර්ලිමේන්තු සංකීර්ණයට පැමිණියේ මහා මාර්ග සහ වරාය හා ගුවන් සේවා යන අමාත්‍යාංශ දෙකේ පාර්ලිමේන්තු උපදේශක කාරක සභාවලට සහභාගිවීම සඳහා ය.එම අමාත්‍යාංශ දෙකේ උපදේශක කාරක සභා ජනාධිපතිතුමාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010065</link>
    <topic>දෙවන ධුර කාලයේ දිවුරුම් දීම අනුරාධපුරයේ දී</topic>
    <author>අනුර ප්‍රේමලාල් හා නුවන් කොඩිකාර</author>
    <content>ජනාධිපති මහින්ද රාජපක්ෂ මහතාගේ දෙවන ධුර කාලය සඳහා දිව්රුම් දීම ඓතිහාසික අනුරාධපුර රාජධානියේදී ලබන නොවැම්බරේදී සිදුකෙරේ. එම දිවුරුම් දීමට සමගාමීව හම්බන්තොට වරායට පළමු නැව පැමිණීමද සිදුවීම විශේෂයකි.එමෙන්ම ශතවර්ෂ කාලයක් මුළුල්ලේ රටම බලාපොරොත්තුවූ හම්බන්තොට වරාය, නොරොච්චෝලේ තාප බලාගාරය, ඉහළ කොත්මලේ ජල විදුලි බලාගාරය වැනි යෝධ සංවර්ධන වැඩසටහන් රැසක් නිම කිරීමටද හැකිවී ඇත.මේ සම්බන්ධයෙන් ඊයේ (5) මහවැලි කේන්ද්‍රයේ පැවැති මාධ්‍ය හමුවකදී අදහස් දැක්වූ ශ්‍රී. ල. නි. ප යේ මහ ලේකම් හා සෞඛ්‍ය ඇමැති මෛත්‍රීපාල සිරිසේන මහතා ඉකුත්දා පැවති ජනාධිපතිවරණයේදීත්, මහමැතිවරණයේදීත් ජනතාව එ. ජ. නි. ස යට අතිවිශිෂ්ට ජයග්‍රහණයක් ලබාදුන්නේ ජනාධිපතිවරයාගේ නිවැරැදි නායකත්වය නිසා බව පෙන්වා දුන්නේය.ඒ ජනතාවගේ අපේක්ෂාවන් ඉටුකිරීම පිණිස ජනාධිපති මහින්ද රාජපක්ෂ මහතාගේ දෙවන ධුර කාලයේදී සංවර්ධන ව්‍යාපෘති බොහෝමයක් සිදුවෙනු ඇතැයි ඒ මහතා දැනුම් දුන්නේය.බොහෝවිට මේ දිව්රුම් දීම ලබන 18 හෝ 19 සිදුවෙන බවට ඒ මහතා විශ්වාසය පළ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010066</link>
    <topic>කියුබාවේ බී. ටී. අයි.මහනුවරට</topic>
    <author>සිතාරා සේනානි හා සන්ධ්‍යා කරුණාරත්න</author>
    <content>ඩෙංගු මර්දන කටයුතු සඳහා කියුබානු බී. ටී. අයි. බැක්ටීරියාව හෙට (7 දා) සිට වසරක කාලයක් මහනුවර දිස්ත්‍රික්කයට ලබාදීමට සෞඛ්‍ය අමාත්‍යාංශය තීරණය කරයි.ජාතික ඩෙංගු මර්දන සතිය ආරම්භ කරමින් මේ බැක්ටීරියාව හෙට (07 දා) සිට ගම්පොළ සෞඛ්‍ය වෛද්‍ය නිලධාරී කොට්ඨාසයේදී යොදා ගන්නේ යැයි සෞඛ්‍ය ඇමැති මෛත්‍රීපාල සිරිසේන මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010067</link>
    <topic>වරාය වෙන්දේසියේ ලාභය දස කෝටිය ඉක්මවයි</topic>
    <author>විජයානි එදිරිසිංහ</author>
    <content>පාතාල බලය ව්‍යර්ථ කරමින් පොලිසියේ පූර්ණ අධීක්ෂණය යටතේ සිදු කළ වරාය වෙන්දේසියේ මෙවර ලාභය රුපියල් දස කෝටි පහළොස් ලක්ෂය ඉක්මවා ඇත.පොලිස් අධීක්ෂණය යටතේ පැවැත්වුණ වරායේ දෙවැනි වෙන්දේසිය මෙයයි. ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත වරායේ වෙන්දේසි කටයුතු පොලිසියට පැවරීමෙන් පසු මේ ලාභය ඉපැයීමට හැකිවී ඇත.වරාය ඉතිහාසයේ වෙන්දේසියකින් මෙතරම් විශාල ලාභයක් ලැබූ ප්‍රථම අවස්ථාව මෙය වෙයි.වරාය කටයුතු ජනාධිපති මහින්ද රාජපක්ෂ මහතා යටතට පත්වීමෙන් පසු එය උපරිම ලාභ ලබන ආයතනයක් බවට පත් කිරීමට සැලසුම් කෙරුණි.එහි ප්‍රධාන ලාභ ලබන අංශයක් වූයේ වරාය වෙන්දේසියයි. මින් පසු වරායේ සෑම වෙන්දේසියක්ම පොලීසියේ ආරක්ෂාව මධ්‍යයේ සිදු කිරීමට තීරණය කර ඇති බව නියෝජ්‍ය පොලිස්පති අනුර සේනානායක මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010068</link>
    <topic>සියලු පහසුකම් ඇතිපාසල් දහසක්</topic>
    <author>සුභාෂිනි සේනානායක</author>
    <content>සියලු සම්පත්වලින් යුතු පාසල් දහසක් ඇති කිරීමට අධ්‍යාපන අමාත්‍යාංශය පියවර ගනී.සියලු භෞතික සහ මානව සම්පත් මේ විදුහල් දහසට ලබා දෙනු ඇත. දරුවන්ට බිම් මට්ටමේ සිට තොරතුරු තාක්ෂණ සන්නිවේදනය ලබා දීම සඳහා මේ නව පාසල් දහස යොදා ගැනේ. අධ්‍යාපන ඇමති බන්දුල ගුණවර්ධන මහතා ජාතික මට්ටමේ පාසල් තොරතුරු හා සන්නිවේදන තාක්ෂණ ශූරයෝ 2010 තරගාවලියේ සහතික පත් බෙදා දීමේ උත්සවයේදී මේ බව අනාවරණය කළේ ය.කොළඹ හැටන් නැෂනල් බැංකු ශ්‍රවණාගාරයේ දී මේ උත්සවය පැවැත්විණි.2009 වසරේ තොරතුරු තාක්ෂණ සන්නිවේදන හා ඉංගී‍්‍රසි වසර ලෙස නම් කිරීමට ජනාධිපති මහින්ද රාජපකෂ මහතා පියවර ගත්තේ දරුවන්ට හෙට දිනය ළඟාකර ගැනීම උදෙසා බව යැයිද ඇමැතිවරයා මෙහිදී ප්‍රකාශ කළේ ය.ජනාධිපතිවරයාගේ තීරණයේ ප්‍රතිඵලයක් ලෙස අද මේ තරගාවලියෙන් හොඳ ප්‍රතිඵල භුක්ති විඳින්නේ මහියංගනය පොළොන්නරුව වැනි දුෂ්කර ගම්මානවල දරුවන් බව යැයිද ඇමැතිවරයා පැවසීය.ශ්‍රී ලංකා පරිගණක සමාජය, ශ්‍රී ලංකා මෘදුකාංග නිර්මාණකරුවන්ගේ සංගමය සහ අධ්‍යාපන අමාත්‍යංශය ඒකාබද්ධව මේ සහතික පත් ප්‍රදානය සංවිධානය කොට තිබුණි. උත්සවයේ ප්‍රධාන ආරාධිතයා ලෙස ශ්‍රී ලංකාවේ කොරියන් තානාපති ආචාර්ය චෝයි කුචුල් මහතා සහභාගි විය.ජාතික මට්ටමේ පාසල් තොරතුරු හා සන්නිවේදන තාක්ෂණ 2010 පළමු ස්ථාන ලැබුවෝ මෙසේ ය. 16න් පහළ - එස්.ඊ.පී. වීරසිංහ - කොළඹ රාජකීය විදුහල 19න් පහළ - යූ.ජී.කේ. ඩබ්ලිව්. එන් .පාලිතරත්න - මහනුවර කිංග්ස්වුඩ් විදුහලරජයේ කණිෂ්ඨ අංශය - ඩබ්ලිව්.එච්.උමේෂ් ජයසිංහ - කොළඹ නාලන්දා විද්‍යාලයජාත්‍යන්තර පාසල් - ප්‍රමෝද්‍ය චානුක යසවර්ධන - ගේට්වේ ජාත්‍යන්තර පාසලරජයේ පාසල් ජ්‍යෙෂ්ඨ - පොළොන්නරුව ලීලාරත්න විජේසිංහ මහා විද්‍යාලයේ පී.වී.ඩී.රුවන් කුමාර,ජාත්‍යන්තර ජ්‍යෙෂ්ඨ ගයාන් උපසේන - ලෙකිෂිකෝන් ජාත්‍යන්තර පාසලනිර්මාණශීලි ගුරු භවතුන් - බී.එච්.පී.නන්දසිරි - මහියංගන රිදීමාලියද්ද මධ්‍ය මහා විද්‍යාලය.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n1010069</link>
    <topic>පෞද්ගලික විශ්වවිද්‍යාලවලටනීති රීති සකස් කළ යුතුයි</topic>
    <author>චන්දිමා එදිරිමාන්න</author>
    <content>පෞද්ගලික විශ්වවිද්‍යාල ආරම්භ කිරීමට පෙර ඒ සඳහා වන නීති සකස් කළ යුතු බව ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා කියයි.පෞද්ගලික විශ්වවිද්‍යාල සෑදීමේදී රාජ්‍ය විශ්වවිද්‍යාල පද්ධතියට බලපෑමක් නොවන අයුරින් ආයතන ව්‍යුහය හා නීතිමය රාමු සැකසිය යුතු බවද සඳහන් කළේය.ඇමැතිවරයා මෙසේ පැවැසුවේ ඊයේ (5) ලෝක ගුරු දිනය සමරමින් ජාතික ගුරු සභාවේ මංගල සමුළුව අමතමිනි. එම සමුළුවකොළඹ මහවැලි කේන්ද්‍රයේදී පැවැත්විණි.පෞද්ගලික විශ්වවිද්‍යාල ඇතුළු පෞද්ගලික පාසල්වලින් ජාතික අධ්‍යාපනයටත් රටේ සාරධර්මවලටත් හානි විය හැකි තත්ත්වයක් නිර්මාණය වන බවද ඇමැතිවරයා පැවසීය.එම තත්ත්වය ඇති වීමට ප්‍රථම රාජ්‍ය අධ්‍යාපනයට හානි නොවන අයුරින් යම් කිසි නීතිමය රාමුවක් සැකසීම වැදගත් බවද ඇමැතිවරයා මෙහිදී පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100610</link>
    <topic>මවුවරු අහිමි අලි බබාලා</topic>
    <author/>
    <content>ත්‍රිකුණාමලය සිට කොළඹ බලා ධාවනය වූ තැපැල් දුම්රියේ කිතුල්උතුව ප්‍රදේශයේදී ගැටී මියගිය අලි අම්මලා දෙදෙනාගේ පැටවුන් දෙදෙනා ඒ අසල වනාන්තරයේ රැඳී සිටියදී වනජීවී නිලධාරීන් විසින් සොයා ගැනිණි.මෙයින් එක් අලි පැටවකු බරපතළ ලෙස තුවාල ලබා ඇත. වනජීවී දෙපාර්තමේන්තුවේ පශු වෛද්‍ය නිලධාරීන් විසින් ගිරිතලේ වනජීවී කාර්යාලයට මේ පැටවුන් දෙදෙනා ගෙනවිත් ප්‍රතිකාර ලබාදීම ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100611</link>
    <topic>‘අපි වෙනුවෙන් අපි’ නිවාස 50,000ඉදිරි දෙවසර ඇතුළත අවසන්</topic>
    <author>මහින්ද අලුත්ගෙදර</author>
    <content>“අපි වෙනුවෙන් අපි” නිවාස 50,000 ව්‍යාපෘතිය ඉදිරි වර්ෂ දෙක ඇතුළත අවසන් කෙරේ.රාජ්‍ය ආරක්ෂක අමාත්‍යාංශ සේවා වනිතා ඒකකය මගින් ක්‍රියාත්මක කරන මෙම නිවාස ව්‍යාපෘතිය යටතේ දැනටමත් නිවාස 30,000ක් ඉදිකර තිබේ. ජනාධිපති මහින්ද රාජපක්ෂ හා ආරක්ෂක ලේකම් ගෝඨාභය රාජපක්ෂ මහත්වරුන්ගේ උපදෙස් හා මඟ පෙන්වීම පරිදි ක්‍රියාත්මක කෙරෙන මේ වැඩසටහනහරහා මියගිය හා ආබාධිත රණවිරු පවුල්වල සුබ සාධනය අපේක්ෂා කරන බව හෙතෙම ජාතික අපේක්ෂාව පිළිබඳ මාධ්‍ය මධ්‍යස්ථානයේ අධ්‍යක්ෂ ජෙනරල් ලක්ෂ්මන් හුළුගල්ල මහතා කීය.දිවයිනම ආවරණය වන අන්දමින් මෙම නිවාස ව්‍යාපෘතිය ක්‍රියාත්මක කෙරෙන අතර රණවිරු සුබ සාධන කටයුතුª වෙනුවෙන් රාජ්‍ය ආරක්ෂ අමාත්‍යාංශ සේවා වනිතා ඒකකය විශාල කාර්ය භාරයක් ඉටු කරන බව ද ලක්ෂ්මන් හුළුගල්ල මහතා වැඩිදුරටත් කීවේ ය.ජාතික ආරක්ෂාව පිළිබඳ මාධ්‍ය මධ්‍යස්ථානයේ පැවැති ජනමාධ්‍ය හමුවකදී මෙම අදහස් පළ විය. රාජ්‍ය ආරක්ෂක අමාත්‍යාංශ සේවා වනිතා ඒකකයේ සභාපතිනි අයෝමා රාජපක්ෂ හා ආරක්ෂක අමාත්‍යාංශයේ ජ්‍යෙෂ්ඨ සහකාර ලේකම් ඉන්දු රත්නායක මහත්මීහු ඇතුළු පිරිසක් මේ අවස්ථාවට එක් වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100612</link>
    <topic>මට්ටක්කුලිය පොලිසියට එල්ල වූ ප්‍රහාරය මෙහෙයවූ  ‘ගල් සම්පත්’ අත්අඩංගුවට</topic>
    <author>විජයානි එදිරිසිංහ</author>
    <content>මීට මාස කිහිපයකට පෙර මට්ටක්කුලිය පොලිසියට එල්ල වූ ප්‍රහාරය මෙහෙය වූ පාතාල සාමාජිකයකු හා කුඩු ජාවාරම්කරුවකු බව කියන හෙට්ටිආරච්චිගේ සංජීව කුමාර නොහොත් ‘ගල් සම්පත්” කොළඹ අපරාධ කොට්ඨාසය මගින් අත්අඩංගුවට ගෙන තිබේ.කාලයක් පොලීසිය මගහරිමින් සිටි සැකකරු ඊයේ (05) දහවල් අලුත්කඩේ ප්‍රදේශයේ දී පොලීසියට කොටුවිය. මට්ටක්කුලිය පොලිසියට එල්ල වූ ප්‍රහාරයත් සමඟ සැකකරු පලාගොස් කැලණිය ප්‍රදේශයේ නිවසක් කුලියට ගෙන වෙස් වලාගෙන සිට ඇතිබව පොලීසිය කියයි.ඔහු මහා පරිමාණයෙන් මත්කුඩු ජාවාරම කරගෙන ගිය ප්‍රබල පාතාල නායකයෙකි. අද (06) ඔහු අධිකරණයට ඉදිරිපත් කිරීමට නියමිතව ඇති අතර තවත් කීපදෙනෙකු අත්අඩංගුවට ගැනීමට මෙහෙයුම් සිදු කෙරේ.කොළඹ අපරාධ කොට්ඨාසයේ අධ්‍යක්ෂ පොලිස් අධිකාරී ඩී.ආර්. එල්. රණවීර, ස්ථානාධිපති ප්‍රධාන පොලිස් පරීක්ෂක හේමන්ත දික්ඕවිට මහත්වරුන්ගේ උපදෙස් මත පොලිස් පරීක්ෂක ජනක කුලරත්න මහතා ඇතුළු කණ්ඩායමක් සැකකරු අත්අඩංගුවට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100613</link>
    <topic>සෞදියේ ගෘහ රැකියා නැතැයිගෙන යන ප්‍රචාර බොරු</topic>
    <author>මහින්ද අලුත්ගෙදර</author>
    <content>ශ්‍රීලාංකික සේවිකාවන් සෞදි අරාබියාවේ ගෘහ සේවය සඳහා බඳවා නොගන්නා බවට ගෙන යන ප්‍රචාරයන් තරයේ ප්‍රතික්ෂේප කරන බව ශ්‍රී ලංකා රජය සඳහන් කරයි.එම ප්‍රචාරයන්හි කිසිදු සත්‍යතාවයක් නොමැති අතර සෞදි අරාබියානු රජය එවැන්නක් සම්බන්ධයෙන් නිල වශයෙන් දැනුම් දී නැති බව සෞදි අරාබියාවේ ශ්‍රී ලංකා සභාපති අහමඩ් ඒ. ජවාඩ් මහතා ප්‍රකාශ කරයි.සෞදි අරාබියාවට ශ්‍රී ලාංකික සේවිකාවන් බඳවා ගැනීම සඳහා ගිවිසුම්වලට එළඹීම නවතන ලෙසට සෞදි අරාබියානු ජාතික නව බඳවා ගැනීම් කමිටුව එරට පෞද්ගලික බඳවා ගැනීමේ ආයතන වෙත දැනුම් දුන් බවට ගෙන යන ප්‍රචාරය ඔවුන්ගේ අවශ්‍යතාවක් බවද හෙතෙම පෙන්වා දී ඇත.සෞදි අරාබියාවට ශ්‍රී ලාංකික ගෘහ සේවිකාවන් තවදුරටත් බඳවා ගන්නා බවත් දෙරට අතර කිසිදු අමනාපයක් නොමැති බවත් සෞදි අරාබියාවේ ශ්‍රී ලංකා තානාපතිවරයා ප්‍රකාශ කර තිබේ.පසුගිය වසරේ පමණක් ශ්‍රී ලාංකිකයන් 42906 ක් සෞදි අරාබියාවේ සේවය සඳහා පිටත්ව ගොස් තිබෙන බව පවසන ජවාඩ් මහතා මේ වසරේ මුල් කාල සීමාවේ පමණක් 19000ක පිරිසක් සෞදි අරාබියාවේ රැකියා සඳහා ගොස් තිබෙන බව පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100614</link>
    <topic>තුන් දහසක්ගුරු සේවයට</topic>
    <author>දයා පෙරේරා</author>
    <content>අධ්‍යාපන විද්‍යා පීඨ ඩිප්ලෝමාධාරීහු තුන් දහසක් අද (6) ගුරු සේවයට එක් වෙති.ලෝක ගුරු දිනය සමරමින් මේ ඩිප්ලෝමාධාරීහු ජනාධිපති මහින්ද රාජපක්‍ෂ මහතා අතින්අරලියගහ මන්දිරයේ දී මෙම ගුරු පත්වීම් ලබා ගනිති. මේ අවස්ථාවට අධ්‍යාපන ඇමැති බන්දුල ගුණවර්ධන, අධ්‍යාපන නියෝජ්‍ය ඇමැති ටී. බී. ඒකනායක මහත්වරුන් හා අධ්‍යාපන අමාත්‍යාංශයේ ලේකම් සුනිල් එස්. සිරිසේන යන මහත්වරුද මේ අවස්ථාවට සහභාගි වෙති.මේ අතර ලෝක ගුරු දිනය සමරමින් ශ්‍රී ලංකාවේ පවත්වනු ලබන ප්‍රධාන උත්සවය කොළඹ තර්ස්ටන් විද්‍යාලයේ දී අද (6) පෙරවරු 8.30 ට පැවැත්වේ.අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් මේ උත්සවය පවත්වන බව අධ්‍යාපන අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100615</link>
    <topic>වන ජීවීඅකුරට වැඩ අවසන්</topic>
    <author>ජයසිරි මුණසිංහ</author>
    <content>ආර්ථික සංවර්ධන නියෝජ්‍ය ඇමැති රංජිත් සියඹලාපිටිය මහතා සමඟ ඊයේ (5) සාකච්ඡාවක් කළ වනජීවී නිලධාරී වෘත්තීය සමිති නියෝජිතයෝ සිය වෘත්තීය සමිති ක්‍රියාමාර්ගය තාවකාලිකව නතර කිරීමට තීරණය කළහ.මේ දිනවල අකුරට වැඩ කිරීමේ වෘත්තීය සමිති ක්‍රියාමාර්ගයක නිරත වනජීවී නිලධාරි සංගම් ප්‍රමුඛ රජයේ බලධාරීන් අතර මේ සාකච්ඡාව ඊයේ සාර්ථක ප්‍රතිඵල අත්කර දෙමින් අවසන් වූ බව නියෝජ්‍ය ඇමැතිවරයා පැවසුවේය.ලබන 19 වැනිදා වැටුප් කොමිසමේ නිලධාරීන් සමඟ සිය වෘත්තීය සමිති ඉල්ලීම් පිළිබඳ කතිකා කිරීමට තීරණය විය. ඒ අනුව තාවකාලිකව මේ අකුරට වැඩ කිරීමේ ක්‍රියාමාර්ගය අත් හිටුවිණි.මෙම සාකච්ඡාව වනජීවී අධ්‍යක්‍ෂ ජනරාල් ආනන්ද විජේසූරිය, ආර්ථික සංවර්ධන අමාත්‍යාංශයේ වනජීවී අංශ අධ්‍යක්‍ෂ ජනරාල් වෛද්‍ය චන්ද්‍රවංශ පතිරාජ, වෘත්තීය සමිති නියෝජිතයෝ සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100616</link>
    <topic>සම්බුද්ධ ජයන්තිය නිමිත්තෙන්බුද්ධ ශ්‍රාවිකාවන් 3000කට දානමය පින්කමක්</topic>
    <author>බියගම විශේෂ රංජිත් අම්පිටියාවත්ත</author>
    <content>එළඹෙන 2600 ශ්‍රී සම්බුද්ධත්ව ජයන්තිය නිමිත්තෙන් බුද්ධ ශ්‍රාවිකාවන් 3000ක් උදෙසා උපහාර උදාන මහා දානමය පින්කමක් ඊයේ (5 දින) කැලණිය බොල්ලෑගල මානෙල්වත්ත මහා විහාරස්ථානයේ දී පැවැත්විණි.ශ්‍රී ලංකාවේ බුද්ධ ශ්‍රාවිකාවන් 3000ක් සහ මහා සංඝ රත්නය 200ක් පමණ මෙම පින්කම් අවස්ථාවට සහභාගි වූහ.තායිවානයේ ප්‍රධාන සංඝනායක ජනාධිපති උපදේශක මානෙල්වත්ත මහා විහාරාධිපති ආචාර්ය පූජ්‍ය බෝදාගම චන්දිම නාහිමියන්ගේ අනුශාසනා පරිදි පැවැත් වූ මෙම පූජෝත්සවයට තායිවානයේ චිසෝ හුවාසන් ඉඩිං සංඝ ආරාමාධිපති මෙහෙනින් වහන්සේ ප්‍රධාන තායිවානයේ බුද්ධ ශ්‍රාවිකාවෝ විශාල පිරිසක්ද සහභාගි වූ අතර අමරපුර නිකායේ මහා නායක අතිපූජ්‍ය දවුල්දෙණ ඤාණිස්සර නාහිමිපාණන් ප්‍රම්‍රඛ මහා සංඝ රත්නය ද සහභාගි වූහ.කථානායකවරයාගේ බිරිඳ චන්ද්‍රා රාජපක්ෂ, බැසිල් රාජපක්ෂ ඇමැති බිරිඳ පුෂ්පා රාජපක්ෂ, බෞද්ධ සම්මේලනයේ සභාපති ජගත් සුමතිපාල ඇතුළු දේශීය ප්‍රභූවරුන් ද සහභාගි වී දානය පිළිගැන්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100617</link>
    <topic>“මම පාස් වුණේ දිනමිණ හින්දයි”ඇල්පිටිය කසුනිගෙන් ලිපියක්</topic>
    <author/>
    <content>ඇල්පිටිය ආනන්ද මධ්‍ය මහා විද්‍යාලයේ ඩබ්ලිව්. ඒ. කසුනි නලීෂා පහ වසර ශිෂ්‍යත්වය සමත් වී ඇත්තේ ලකුණු 160 ක් ලබා ගනිමිනි.ඇය මේ ආරංචිය ‘දිනමිණ’ ට දන්වා එවා ඇත්තේ විශේෂ හේතුවක් ඇතිවය. ඇයගේ ලිපියේ මෙසේ සඳහන් වෙයි.ප්‍රධාන කර්තෘතුමා ඇතුළු ලේඛක මඩුල්ල වෙත,ඩබ්. ඒ. කසුනි නලීෂා වන මම ඇල්පිටිය ගා / ආනන්ද මධ්‍ය මහා විද්‍යාලයේ ප්‍රාථමික අංශයේ 5 සේපාලිකා පන්තියේ ඉගෙන ගන්නෙමි. මෙවර ශිෂ්‍යත්ව විභාගයේ මා ලකුණු 160 ක් ලබා ගත් බව ඉතා සතුටින් දන්වා සිටින්නෙමි.මාගේ මේ ජයග්‍රහණය සඳහා දිනමිණ පුවත්පත මගින් පවත්වා ගෙන ගිය ‘නැණස ශිෂ්‍යත්ව අත්වැල’ මහෝපකාරි වූ බව ඉතා සතුටින් දන්වා සිටින්නෙමි. මේ ලිපියෙන් මා හට සහාය වූ දිනමිණ පුවත්පතේ නැන්දලා මාමලා සැම දෙනාටම ස්තූතිය පුද කරන්නෙමි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=n10100618</link>
    <topic> කන්දේමඩ කඳු මුදුනේ නාය යෑමෙන් අවතැන් පවුල් 40ක් ගුරලවෙල විදුහලේ</topic>
    <author>උකුවෙල සමූහ සි.ති.ගමගේ</author>
    <content>පසුගිය දිනවල පැවති දැඩි වැසි හේතුවෙන් උකුවෙල කන්දේමඩ කඳු මුදුනේ සිදුවී ඇති නාය යාමෙන්, පවුල් හතළිහක් පමණ අවදානම් ප්‍රදේශයෙන් ඉවත්කොට, ගුරලවෙල විදුහලේ නවාතැන් පහසුකම් සලසා දීම සඳහා මාතලේ ආපදා කළමනාකරණ මධ්‍යස්ථානය පියවර ගෙන ඇත.අවතැන් වී සිටින පිරිස වෙනුවෙන් දැනට පවතින පහසුකම් අවමව පැවතීම නිසා වෙනත් ස්ථාන කීපයකට හා නෑ හිතවතුන්ගෙ නිවෙස්වල නවාතැන් ලබාදීමට ද ආයතන කීපයක් කටයුතු කර ඇත.අවතැන් වී සිටින සියලුම පිරිසට ගුරලවෙල විදුහලේ පිහිටි එකම ගොඩනැගිල්ල ප්‍රමාණවත් නොවීම නිසා මේ ගැටලුව උද්ගත වී ඇති බව ආපදා කළමනාකරණ මධ්‍යස්ථානයේ සම්බන්ධීකරණ නිලධාරි ඉන්දික රණවීර මහතා ප්‍රකාශ කළේ ය. ගුරලවෙල විදුහල් භූමියේ තාවකාලිකව ඉදිකළ ගොඩනැගිල්ලක ආහාර පිසීමට කටයුතු යොදා ඇති අතර ආයතන කීපයක් සහය ලබාදීමට ඉදිරිපත් වී සිටී.භූ විද්‍යා පරීක්ෂණ ආයතනයේ නිලධාරීන් ද කන්දේමඩ නාය යාමට බඳුන් වූ ප්‍රදේශය පරීක්ෂණ කිරීමට ද පියවර ගෙන තිබේ. කඳු මුදුනේ පිහිටි දැවැන්ත ගල් කීපයක් ඉදිරි දින පහළට වැටීමට ඉඩ ඇති බවට පවතින අවදානම හේතුවෙන් අවතැන් වූ පිරිසට තව ඉදිරියටත් නවාතැන් පහසුකම් සැලසීමට සිදුවන බව, ආපදා කළමනාකරණ මධ්‍යස්ථානයේ නිලධාරිහු පවසති.මධ්‍යම පළාත් සභාවේ මහා මාර්ග, විදුලිබල බලශක්ති ඇමැති බන්දුල යාලේගම මහතා මෙහි පැමිණ අවතැන් වූ ජනතාවට අවශ්‍ය සියලුම පහසුකම් සලසා දීම සඳහා සහය ලබා දීමට කටයුතු කළේ ය. උකුවෙල ප්‍රාදේශීය ලේකම් සුජාත විජේසිංහ මහත්මිය ගුරලවෙල විදුහලට නිතර යමින් අවතැන් වූ පිරිසගේ පහසුකම් නොපිරිහෙලා ඉටු කිරීම සඳහා වෙහෙස වූවාය.කන්දේමඩ ග්‍රාම නිලධාරි මහින්ද සිරිවර්ධන මහතා, දිවා රාත්‍රි එක සේ අවතැන් වූ පිරිසට ආහාර සැපයීමට හා රැකවරණය සැලසීමටත් අවශ්‍ය කටයුතු සලසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010061</link>
    <topic>රත්නපුරවිහාර කරන්ගොඩ මැණික් පතල්වලින්පරිසර හානි</topic>
    <author>සටහන හා ඡායාරූප රත්නපුර දිසා විශේෂලසන්ත නිරෝෂණ</author>
    <content>රත්නපුර විහාර කරන්ගොඩ ප්‍රදේශයේ පවත්වාගෙන යන මැණික් පතල් නිසා ජල මූලාශ්‍ර සිඳී පාරිසරික හානියක් සිදුවීමේ අවදානමක් මතුවී ඇතැයි ප්‍රදේශවාසීහු පවසති.විහාර කරන්ගොඩ ගමට ජලය ලබාදෙන ප්‍රජා ජල ව්‍යාපෘතියද මේ පතල් සිදුකරන ප්‍රදේශයේ පවතින බව ගම්වාසීහු කියති.විහාර කරත්ගොඩ ශ්‍රී.ල.නි.ප. ශාඛා සමිතියේ සභාපති යූ.කේ. කරුණාසේන මහතා කැලේ කපලා විනාශ කරලා පතල් කපනවා. පොත්ගුල් රජමහා විහාරය තිබෙන්නේ පතල් සිදුකරන ස්ථානයට පහළින්.මේ පතල්වලින් පාරිසරික හානි සිදුවෙනවා. ගමට ජලය නැතිවෙනවා. ප්‍රදේශයේ දේශපාලන අධිකාරිය මේ සඳහා කිසිම සහායක් දෙන්නේ නැහැ. ඇතැම් නිලධාරීන්ගේ උවමනාවටයි මෙය කෙරෙන්නේ.ටී.කේ. සාලිය මහතා කැලේ මැදින් කිලෝමීටර් කීපයක් පැමිණි පසුවයි මේ පතල් තිබෙන්නේ. මේ ගැන අපි පොලිසියට දැනුම්දුන්නා.බැකෝ යන්ත්‍ර යොදාගෙන මහා පරිමාණයෙන් පතල කපනවාද යන්න ගැටලුවක්.පුරාණ පොත්ගුල් රාජමහා විහාරයේ අසල සිදුකරන මේ පතල කැපීමට පුරාවිද්‍යා දෙපාර්තමේන්තුවේ අවසර ගන්න ඕන.එහෙම අවසර ගෙන නැහැ.කේ. ඇම්.සුබරත් මැණිකේ මහත්මිය ගමට වතුරත් නැතිවෙන්න පුළුවන්. අපි ජීවත්වෙන්නේ පොත්ගුල් ගල පාමුලයි. මීට පෙරදිත් ගල් පෙරළී තිබෙනවා.මෙවැනි ගල් නිසා අනතුරක් සිදුවුණොත් වගකියන්නේ කවුද ? මැණික් අධිකාරිය බලපත්‍ර දීමට පෙර සොයා බලන්න තිබුණා.මැණික් හා ස්වර්ණාභරණ අධිකාරියේ රත්නපුර ප්‍රාදේශීය කළමනාකරු විමලරත්න මුතුගල මහතා ඉඩම් අයිතිය නීත්‍යානුකූ®ලව පෙන්වීම සහ බලපත්‍ර ලබාදීමට සුදුසු කරුණු තිබූ නිසා බලපත්‍ර ලබා දුන්නා.බලපත්‍ර ලබාදීමට පෙර විරීධය දැක්වීමට සතියක කාලයක් ලබාදී තිබුණත් ඒ අවස්ථාවේදී කිසිදු විරෝධතාවක් පළ වුණේ නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010062</link>
    <topic>අනුරාධපුර වෙස්සගිරිය පුදබිමවිනෝදකාමීන්ගේ තෝතැන්නක් වෙලා</topic>
    <author>සටහන හා ඡායාරූප අනුරාධපුර නැඟෙනහිර සමූහසේනපුර ඩී. නිශ්ශංක</author>
    <content>මිහිඳු මහරහතන් වහන්සේගෙන් පැවිදි බව ලැබූ වෛශ්‍ය කුලයට අයත් 500 ක් භික්ෂූන් වහන්සේ වැඩ වාසය කළ අනුරාධපුර වෙස්සගිරිය පුදබිම වෙත වගකිවයුත්තන්ගේ වැඩි අවධානයක් යොමු නොවීම නිසා එම උතුම් පුණ්‍ය භූමිය අද පෙම්වතුන් මෙන්ම විනෝදකාමීන්ගේ විනෝද උයනක් බවට පත්ව තිබීම ගැන අනුරාධපුර බෞද්ධ ජනතාව දැඩි කනස්සල්ල පළකර සිටිති.මේ වෙස්සගිරිය භූමි භාගය “ස්මාරකවලට, ගස්වැල්වලට හානි කිරීම, සතුන් ඇතුළු කිරීම, බැඳීම, අනාචාරයේ හැසිරීම මෙන්ම මත්පැන් පානය කිරීම දඬුවම් ලැබිය හැකි වරදක්” බව සඳහන් නාමපුවරුවක් වෙස්සගිරිය කඳු මුදුනේ දක්නට තිබේ. එය නාමපුවරුවකට පමණක් සීමා වී ඇති බව ඇස් පනාපිටම දක්නට ඇත.වෙස්සගිරිය භූමි භාගයේ නිතර සැරිසරන ගවයන් නිසා සංචාරකයෝ මහත් අපහසුතාවකට පත්ව සිටිති.අලංකාර ගල්ලෙන්වල එදා භික්ෂූන් වහන්සේ භාවනායෝගීව වැඩ වාසය කළත් අද දක්නට ඇත්තේ පෙම්වතුන්, අනාචාරයේ හැසිරෙන්නන් හා මත්පැන් පානය කරමින් විනෝද වන්නන්ය.එමෙන්ම මනාල ජෝඩු රහතුන් වැඩසිටි ගුහාවල හිඳගෙන ඡායාරූප ගන්නා අයුරු දැකගත හැකිය.ඉසුරුමුණිය විහාරය පසු කර, කුරුණෑගල දෙසට මඳ දුරක් ගිය විට මාර්ගයේ වම්පස, පර්වත සහිත බිමක විසිරුණු පැරැණි නටබුන් රැසක් හමුවේ. මේ නටබුන් සහිත ආරාමය පුරාණ “වෙස්සගිරි විහාරය” යි.වෙස්සගිරිය, එහි පිහිටා ඇති විශාල ගල්කුළු රැස අතර නිර්මාණය වී ඇති ස්වාභාවික ගල්ලෙන් විස්සකට වැඩි ගණනකින් යුතු අපූරු ලෙන් සංකීර්ණයකි.ඉසුරුමුණිය රජමහා විහාරාධිපති මතව ශ්‍රී සුමංගල නාහිමි - “මේ පුදබිමේ සිදුවන දේවල් ගැන සොයා බලන්න අපට අයිතියක් නැහැ. මෙහි සම්පූර්ණ පරිපාලනය හා ආරක්‍ෂාව ආදිය සිදුකරන්නේ පුරාවිද්‍යා දෙපාර්තමේන්තුවයි. මහා සංඝයාගේ ඇල්ම බැල්ම තියෙනව නම් කිසිදු පුදබිමක් කෙලෙසෙන්නෙ, විනාශ මුඛය කරා යන්නෙ නැහැ.පුරාවිද්‍යා දෙපාර්තමේන්තුව මේවා ආරක්‍ෂා කළ යුතුයි. පරිපාලන කටයුතු සිදුකළ යුතුයි.නඩත්තු කළ යුතුයි. ඒ ගැන අපේ විරුද්ධත්වයක් නැහැ.නමුත් මේ උතුම් සිද්ධස්ථාන ආරක්‍ෂා වීමට නම් මහා සංඝරත්නය මේ ස්ථානවල වැඩ වාසය කරවීමට පියවර ගන්න ඕනෑ”.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010063</link>
    <topic>කොටපොළ තේ වගාව ආශ්‍රිතයටිතල පහසුකම් සංවර්ධනයට</topic>
    <author>සටහන හා ඡායාරූප - මාතර දිස්ත්‍රික් සමූහ ඩබ්ලිව්.කේ. උපසේන</author>
    <content>ආර්ථික සංවර්ධන අමාත්‍යාංශයේ ‘මග නැගුම” වැඩසටහන යටතේ, කොටපොළ ප්‍රාදේශීය ලේකම් කොට්ඨාසය සඳහා, තේ වගාව ආශ්‍රිත යටිතල පහසුකම් සංවර්ධනය වෙනුවෙන් මේ වසරේ දී පමණක්, ව්‍යාපෘති 35ක් වෙනුවෙන්, ලබාදී ඇති ප්‍රතිපාදන මුදල, රුපියල් ලක්ෂ 80ක් බව, මාතර ක්‍රමසම්පාදන අධ්‍යක්ෂ ඒ. කේ. විදුර ප්‍රසන්න මහතා සඳහන් කෙළේය.ඉන්, කඩිනම් සංවර්ධන ව්‍යාපෘති 17 ක වැඩ දැනට අවසන්කර ඇත.මේ අනුව කොටපොළ ප්‍රාදේශීය ලේකම් කොට්ඨාසයට අයත් ගම්මානවල කුඩා තේවතු ඉඩම් සංවර්ධනයට යටිතල පහසුකම් සැපයීම ප්‍රධාන ඉලක්කය වී තිබේ.තවදුරටත් කුඩා තේවතු මාර්ග, සංවර්ධනය කිරීම්, ගල්වැටි යෙදීම්, කුඩා පාලම් හා බෝක්කු ඉදිකිරීම්, පස සෝදායාම වැළැක්වීමට කාණු ඉදිකිරීම් මේ යටතේ සිදුකරගෙන යයි.ඒ හැරෙන්නට, තේ දළු ප්‍රවාහනය කඩිනම් කිරීමට පහසුකම් සැපයීම, ඒ සඳහා ගතවන කාලය අවම කිරීම, පාසල් සිසුන් සඳහා ප්‍රවාහන පහසුකම් සැලසීම, වැනි ප්‍රතිලාභ ඉලක්කකර ඇති බවත්, මීට අමතරව සුළු වාරිමාර්ග සංවර්ධනය මගින්, වී වගාව සඳහා යොදාගෙන ඇති පහත්බිම්, වී වගාව සඳහා යොදා ගැනීමට කටයුතු කරන බවත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010064</link>
    <topic>ඩෙංගු අධි සත්කාර ප්‍රථම ඒකකයමාතර මහ රෝහලට</topic>
    <author>ගන්දර සමූහජයසිරි පේදුරුආරච්චි</author>
    <content>ප්‍රථම ඩෙංගු රෝග අධි සත්කාර ඒකකය මාතර මහ රෝහලේ දී ඉකුත් දා සෞඛ්‍ය හා පෝෂණ ඇමැති මෛත්‍රීපාල සිරිසේන මහතා අතින් විවෘත කෙරිණි.සෞඛ්‍ය අමාත්‍යාංශයේ ප්‍රතිපාදන යටතේ ලබාදුන් මිලියන පහක මුදලින් ඉදිකෙරුණු මේ විශේෂ ඒකකයේ දී ඩෙංගු රක්තපාත තත්ත්වයට පත්වන රෝගීන් සඳහා වැඩි අවධානයක් යොදවා ප්‍රතිකාර ලබාදිය හැකිය.ලෝක සෞඛ්‍ය සංවිධානයේ ආධාර යටතේ රුපියල් මිලියන හතරයි දශම පහක මුදල් යොදවා රෝහල් පරිශ්‍රයේ සකස් කරන ලද මානසික සෞඛ්‍ය ඒකකය ද ඇමැතිවරයා විසින් එදින විවෘත කරන ලදී.මාතර මහ රෝහලේ අධ්‍යක්ෂිකා සමින්දි සමරකෝන් මහත්මිය මෙසේ කීවාය.ඩෙංගු රෝගීන් සඳහා වන අධි සත්කාර ඒකකයෙන් ඩෙංගු රක්තපාත තත්ත්වයට පත්වන රෝගීන්ට වෛද්‍යවරුන් ආසන්නයේ සිටම ප්‍රතිකාර ලබා ගැනීමට හැකිවීම මෙහි විශේෂත්වයක්. එමනිසා දැඩි සත්කාර ඒකකයට නොයවා අවශ්‍ය ප්‍රතිකාර මෙහිදී ලබාදිය හැකියි. වෙනදා ඇඳන් නොමැතිව කරාපිටියට රෝගීන් යවන්න සිදුවුණා.අධි සත්කාර ඒකකයේ ප්‍රධාන හෙද නිලධාරිනී ඩබ්ලිව්.පී. තේජා අයිරාංගනී මහත්මිය දැඩි සත්කාර ඒකකය හා අධි සත්කාර ඒකකය එකම ගොඩනැඟිල්ලේ මුහුණට මුහුණලා පිහිටුවා තිබීමෙන් හදිසි රෝගීන්ට ප්‍රතිකාර කිරීම අපේ රෝහලේ දී වඩාත් පහසුවී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010065</link>
    <topic>ඉවත දමන ප්ලාස්ටික් කැබලිවලින් නිපදවන භාණ්ඩ අඩු මිලට වෙළෙඳ පොළට</topic>
    <author>නාරම්මල සමූහචමින්ද විතානගේ</author>
    <content>භාවිතා කර ඉවත දමන ප්ලාස්ටික් භාණ්ඩ කොටස් උපයෝගී කරගෙන නව උපකරණ නිපදවීමට නාරම්මල පදිංචි එම්. ඒ. එම්. නවාස් මහතා සමත් වී සිටී. ලංකාවේ විවිධ ප්‍රදේශවලින් රැගෙන එන ප්ලාස්ටික් කැබලි එක්කර කුඩුකර වේලා ඒවායින් වෙනත් ගේ දොර භාවිතා කරන උපකරණ සෑදීමට ඔහුට හැකියාව තිබේ.ඉවත දමන ඕනෑම ප්ලාස්ටික් වර්ග කිලෝවක් රුපියල් 65 - 75ක් අතර මිලකට ලබා ගැනීමට තමා සූදානම් බව නවාස් මහතා පවසයි.හෙතෙම මෙසේ කීවේ ය.මා මුල්වරට ප්ලාස්ටික් කොරහ, ළිං බාල්දිය, මැටි කෝප්පය, මල් බාල්දිය කුකුළු කෑම භාජනය නිෂ්පාදනය කළා. මේ නිෂ්පාදනය අඩු මිලකට වෙළෙඳ පොළට නිකුත් කරනවා. අදාළ පරිසර බලපත්‍ර මට තිබෙනවා. ඉවත දමන ප්ලාස්ටික් කැබලිවලින් නව භාණ්ඩ සෑදීමත් පරිසර දූෂණය අවම කර ගැනීමටත් හැකිවනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010066</link>
    <topic>නිල්වලා යෝජනා ක්‍රමයේ ගොවියෝ මා වී වගාවෙන් අටු-කොටු පුරවති</topic>
    <author>ගාල්ල දිසා සමූහනන්දසිරි වැලිගමගේ</author>
    <content>අසාර්ථකවී ඇති නිල්වලා ගඟ සංවර්ධන යෝජනා ක්‍රමය යටතේ වී වගාවට නුසුදුසු යැයි නම් කොට අනාරක්ෂිත කුඹුරු ලෙස ඉවත් කොට තිබූ අක්කර සිය ගණනක සම්ප්‍රදායික ‘මා වී’ වගා කළ ගොවියෝ සාර්ථක වී අස්වැන්නක් ලබා රටටම අලුත් පූර්වාදර්ශයක් ලබාදීමට සමත්වී සිටිති.ජන කවියටත් ජන ජීවිතයටත් බොහෝ බලපෑම් එක් කළ ගංගාවක් වූයේ මේ නිල්වලා ගඟය. වසරකට කීප වරක් දෙගොඩතලා වියරුවෙන් හැසිරී ගම්බිම් වගාවන් පාළු කොට ජන ජීවිතය අවුල් කරන මේ ගගේ ගංවතුර පාලනය කිරීමට යෙදු යෝජනා ක්‍රමය අසාර්ථක වීම අක්කර තුන්සියයකට වැඩි ගොවිබිම් අනාරක්ෂිත ප්‍රදේශ බවට පත් විය.මෙකී බිම්වල වගාවේ යෙදුණ ගොවියෝ ඉන් බලවත් ලෙස අසරණ වූහ. මෙයට විසඳුම් ලබාදීමට බැඳී සිටි නිලධාරියෝද මේ ගොවියෝ සහමුලින්ම අතහැර දැමූහ.එහෙත් පරම්පරාවෙන් පරම්පරාවට ගොවිතැන ගැන අත්දැකීම් ලැබූ ගොවියෝ මේ පුරන් කුඹුරු යළි අස්වද්දන්නට මංපෙත් සොයන්නට වූහ.නිතර ජලයෙන් යට වන එයින්ම වගුරු හා හැල් බවට පත් වන මේ බිමේද වගා කළ හැකි වී වර්ගයන් ඇතැයි යන්න දත් පාරම්පරික ගොවියෝ නොබියව ඒ සඳහා ඉදිරිපත් වූහ.මේ සුබ නිමිති දැනගත් දකුණු පළාත් සංවර්ධන අධිකාරිය, ප්‍රාදේශීය සංවර්ධන බැංකුව හා ගොවිජන සංවර්ධන දෙපාර්තමේන්තුව මේ දිරිය ගොවි දෑත්වලට අත් දිගු කළේය.සම්ප්‍රදායික වී ගොවිතැන නගා සිටුවීමට නිරතුරු වෙහෙසෙන ගොවි සම්මේලනය තනි තනිව සිටිය මේ ගොවි පිරිස එක්කොට ඔවුහු සියල්ල පෙරකී රාජ්‍ය අංශ සමග එකට බද්ධ කොට අරුත්බර අලුත් ගමනකට මුල පිරූහ.එහි අවසාන ප්‍රතිඵලය ලෙස එම ගොවියෝ කුඹුරු අක්කර තුන්සියයක් වපුරා සාර්ථක වී අස්වැන්නක් ගෙවී ගිය කන්නයේ ලබා ගත්හ.මෙහි ගොවියකු වූ එච්. ඩබ්ලිව්. යසපාල මහතා මෙසේ කීවේය.අපි සිරිත් පරිදි මේ බිම්වල වගා කරන්නේ මාවී ම තමයි. අක්කරයක් වගා කරන්න රුපියල් 12000 /- ක් විතර යනවා.හැබැයි අක්කරයකින් වී බුසල් 35 – 40 ක් ලබා ගන්න පුළුවන්. මෙහි සාර්ථකත්වය රදා පවත්නේ මේ මා වී වලට ඇති ඉහළම ඉල්ලුම නිසයි.අපිට වී කිලෝ එකක් රුපියල් 45 කට එහා විකුණන්න පුළුවන්.එල්. වීරතුංග මහතාඅපේ වගා බිම් අනාරක්ෂිත බිමක් ලෙසට හංවඩු ගහලා ඒ නිසා කිසිම බැංකුවක් ණය දුන්නේ නැහැ. හැබැයි අපිට ප්‍රාදේශීය සංවර්ධන බැංකුව අක්කරයකට රුපියල් 5000 /-ණයක් දුන්නා. එය කෘතවේදීව සඳහන් කළ යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010067</link>
    <topic>දර්ගා නගරයේ අකුණු සර වැඩිවීමටදුරකථන කුලුන හේතුවෙලා</topic>
    <author>කළුතර දිස්ත්‍රික් සංචාරක සරත් සිරිවර්ධන</author>
    <content>දර්ගා නගරය මීනච්චිකන්ද කඳු මුදුණේ පිහිටුවා තිබෙන දුරකථන කුලුන මිනිස් ජීවිතවලට සහ දේපළවලට සිදුවී ඇති හානිය ඉතා විශාල බව ප්‍රදේශවාසීහු පවසති.වැසි දිනවලදී ඇතිවන අකුණු නිසා බියට පත්වන ප්‍රදේශවාසීහු එම අවස්ථාවන්වලදී විදුලිය විසන්ධි කර උස් ආසනවලට වී සිටිති.එම්. එම්. අරුණ ශාන්ත මහතා - අපි කියන්නේ කුලුන මෙතනින් ඉවත් කර දෙන්න කියලා. මේ කුලුනෙන් ජීවිත හානි වුණා. කවුරුවත් වග කියන්නේ නැහැ.දුරකථන සමාගමේ මිනිස්සු බලන්න වත් එන්නේ නැහැ. අපි ඉල්ලන්නේ අකුණු ගහන කුලුන මෙතනින් ඉවත් කර දෙන්න කියලා.සිත්ත ෆාතිමා මහත්මිය - අපේ නිවසට වැදුණු අකුණු සැරෙන් විදුලි උපකරණ සියල්ල විනාශ වූවා. දරුවෝදෙන්නාම සිහිය නැතිව වැටිලා හිටියා පසුව මාවත් සිහිය නැතිව මාව වැටුණා.ස්වර්ණා හෙට්ටිආරච්චි මහත්මිය - අපේ පුතාට අකුණු සර වැදී රෝහල් ගත කර දින ගණනාවක් ප්‍රතිකාර ගත්තා. කුලුන ගැන අපි පොලිසියට පැමිණිලි කරලා තිබෙනවා. එහෙත් වැඩක් වූයේ නෑ.කේ. ජනක මහතා - මේ කුලුන අසල තමයි අපි පදිංචි වෙලා ඉන්නේ. නිතරම විදුලි සර වදිනවා හැමදාම අපි ජීවත් වන්නේ මරණ බියෙන්. විදුලි කොටන වෙලාවට අපි උස් ස්ථානවලට නැගලා ඉන්නේ.අකුණු ගසන වේලාවට අපි ලයිට් නිවා කළුවරේ ඉන්නේ කකුල් උඩ තබාගෙන. දැනට දස දෙනකුට පමණ අකුණු සරවැදී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=r1010068</link>
    <topic>කළුතර පුලිනතලාරාම විහාරයේගොඩනැඟිලි හා සිතුවම් විනාශ මුඛයේ</topic>
    <author>කටුකුරුන්ද සමූහකපිල කුලසිංහ</author>
    <content>වසර 216ක් පැරැණි අමරපුර මහා නිකායේ ශ්‍රී කල්‍යාණවංශික නිකායට අයත් කළුතර උතුර ශ්‍රී පුලිනතලාරාම විහාරස්ථානයේ ඉපැරැණි චිත්‍ර මූර්ති හා ගොඩනැඟිලි විනාශයට යමින් පවතී.පෞරාණික වටිනාකමකින් යුත් කළුතර දිසාවේ ඇති ඉපැරැණිම විහාරස්ථානයක්වන මෙහි විහාර ගෘහ දෙකකි.ඉන් පැරැණි විහාරය ගොඩනඟා ඇත්තේ ක්‍රි. ව. 1700 දී පමණ ය. එය දැව හා බදාමයෙන් ගොඩනඟා ඇති අතර නුවර යුගයේ චිත්‍ර හා මූර්ති රැසකින් යුක්තය.ලීයෙන් සකසා බදාමයෙන් අලංකාර කර ඇති පිළිම කිහිපයක් ද මෙහි තිබේ.විහාරය ඇතුළත නිර්මාණය කොට ඇති බුද්ධ ප්‍රතිමා සියල්ල ද දුර්වර්ණ වෙමින් පවතින අතර විහාර පිටත බිත්ති මත ඇඳ තිබූ චිත්‍ර විනාශ වී ගොස් ඇත. විහාර ගෘහය දිරාපත් වී ඇත.විහාරාධිපති දොඩම්පහළ සිරි සුගුණ හිමිමේ විහාරස්ථානය පෞරාණික අතින් ඉතා වටිනා තැනක් නිසාවෙන් සංවර්ධන කටයුතු අපට ඕන විදියට කරන්න බැහැ. ඒවාට පුරා විද්‍යා උපදෙස් අවශ්‍යයි. ඒ අය මේවා රැක ගැනීමට කටයුතු කළ යුතුයි.පින්තූර මත විවිධ ලප ඇති වෙලා. ඒවාට බෙහෙත් වර්ග යෙදිය යුතුයි.විහාරයේ වහළ සම්පූර්ණයෙන්ම දිරලා. ඇතුළත චිත්‍ර විනාශ වෙමින් යනවා. වේයන් විහාර ගෘහය ඇතුළට එනවා.1872 දී ඉදිකර ඇති දාගැබේ පිටත කපරාරුව දිරාපත් වී ඇත.පැරැණි විහාරයේ චිත්‍ර හා වසර 62 පමණ ඉහත දී නිමවන ලද. එම්. සාර්ලිස් විසින් නිර්මාණය කරන ලද සිතුවම් විනාශයට යමින් පවතී.    .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010061</link>
    <topic>සුදේෂ් පීරිස් ලක් මවට පදක්කමක් දිනා දෙයි</topic>
    <author/>
    <content>ඉන්දියාවේ නවදිල්ලි නුවර දැන් පැවැත්වෙන පොදුරාජ්‍ය මණ්ඩලීය ක්‍රීඩා උළෙලේ ශ්‍රී ලංකාවට මෙතෙක් හිමිවූ එකම පදක්කම දිනාගැනීමේ ගෞරවය බර ඉසිලීමේ ක්‍රීඩක ඇන්ටන් සුදේෂ් පීරිස් හිමි කරගත්තේය.කිලෝග්‍රෑම් 62 බර පන්තිය යටතේ තරග වැදුණු සුදේෂ් පීරිස් ස්නැච් ක්‍රමයට කිලෝග්‍රෑම් 120ක් ද ක්ලීන් ඇන්ඩ් ජර්ක් ක්‍රමයට කිලෝග්‍රෑම් 152ක් ද ඔසවා මේ දක්‍ෂතාව දැක්වීය.නවදිල්ලි නුවර ශ්‍රී ජවහල්ලාල්නේරු ගෘහස්ථ ක්‍රීඩාංගණයේ පැවැති මේ තරගයේදී කිලෝග්‍රෑම් 272ක බරක් ඔසවා සුදේෂ් පීරිස් ජය හිමිකර ගත්තේ සත්කාරක ඉන්දීය ක්‍රීඩකයන් දෙදෙනෙකු සිවුවැනි හා පස්වැනි තැනට පත්කරමිණි.මෙහි රන් පදක්කම හා රිදී පදක්කම මැලේසියාවේ ක්‍රීඩකයන් දෙදෙනෙකු දිනාගත්හ.තරගයෙන් අනතුරුව ‘දිනමිණ’ට අදහස් දැක්වූ සුදේශ් පීරිස් පැවැසුවේ මේ ජයග්‍රහණය තමාගේ නොව මවුබිමේ ජයග්‍රහණයක් බවය.වසර ගණනාවක කුරිරු යුද්ධයෙන් පසුව රට ජයග්‍රාහී ගමනකට අවතීර්ණවූ මොහොතේ ජාත්‍යන්තරය හමුවේ රටේ කීර්තිය ක්‍රීඩාවෙන් පැතිරවීමට හැකිවීම සතුටට කරුණක් බව ද හෙතෙම පැවැසීය.සඳලංකාවේ ඉපැදුණු සුදේශ් පීරිස් 25වැනි වියෙහි පසුවෙයි. මීගමුව සාන්ත මේරි විදුහලෙන් අධ්‍යාපනය හැදෑරු ඔහු ශ්‍රී ලංකා ගුවන් හමුදාවේ 2004 සිට 2009 දක්වා සේවය කළේය. දරුවන් තිදෙනෙකුගෙන් යුත් පවුලේ වැඩිමහල් සොහොයුරා වන්නේ සුදේශ්ය. ඔහුට සහෝදරයෙක් හා සහෝදරියක් සිටී.2004 වසරේ සිට පිට පිට වසර 5ක් බර ඉසිලීමේ ජාතික සූරතාව දිනා ගත් ඔහු 2006 වසරේදී කිලෝ ග්‍රෑම් 69 බර පන්තියෙන් දකුණු ආසියාවේ ලෝකඩ පදක්කම දිනා ගත්තේය. ඔහුගේ මුල්ම පුහුණුකරු වූයේ රංජිත් බී. පෙරේරා මහතා වන අතර ආර්. වික්‍රමසිංහ මහතා දෙවැනි පුහුණුකරු විය.සුදේශ් පීරීස් ඊයේ වාර්තා කළ දක්ෂතාව නව ශ්‍රී ලංකා වාර්තාවක් ද විය.මීටර් 200 නිදහස් ආර පිහිනුම් ඉසව්වේ නව ශ්‍රී ලංකා වාර්තාවක් බිහි කිරීමට මැතිව් අබේසිංහ සමත් විය.එස්. පී. මුකර්ජි පිහිනුම් ක්‍රීඩා සංකීර්ණයේ පැවැති මේ තරගයේ මූලික වටයේ දී විනාඩි 1 : 56.53ක දක්ෂතාවක් සටහන් කළ මැතිව් අබේසිංහ මකා දැමුවේ වසර 19ක් පැරැණි ජුලියන් බෝලිංගේ වාර්තාවකි.1991 පැවැති දකුණු ආසියානු ක්‍රීඩා උළෙලේ දි ජුලියන් බෝලිං විනාඩි 2 : 00.29 කින් මීටර් 200 නිදහස් ආර පිහිනුම් ඉසව්වේ ශ්‍රී ලංකා වාර්තාව පිහිටුවා තිබුණි. මැතිව් අබේසිංහ ලැබූ කාලය අනුව ක්‍රීඩකයන් 36කින් 22 වැනි ස්ථානයට පත් වී අවසන් වටයට පිවිසීමේ අවස්ථාව අහිමිකර ගත්තේ ය.තරගයෙන් අනතුරුව ‘දිනමිණ’ ට අදහස් දැක්වූ මැතිව් අබේසිංහ පැවැසුවේ ශ්‍රී ලංකා වාර්තාව පිහිටුවීමට ලැබීම පිළිබඳ සතුටට පත්වන බව ය. ඉදිරියේ දී මට තවත් හොඳ කාලයක් මේ ඉසව්වෙන් වාර්තා කළ හැකියි.14 හැවිරිදි අබේසිංහ පැවැසීය. පෙරේදා මීටර් 400 නිදහස් ආර තරගයට සහභාගීවීමට මැතිව් අබේසිංහට නොහැකි විය. “ක්‍රීඩක හැඳුනුම්පත (accreditation card )ගේන්න මට අමතක වුණා. ඒක ක්‍රීඩා ගම්මානයේ දාලා ඇවිත්. එය නොවිය යුතු දෙයක්. ඒ ගැන කනගාටු වෙනවා. මැතිව් අබේසිංහ පැවැසීය.මීටර් 50 සමනල ආර ඉසව්වට එක් වූ කොන්ඩ්රඩ් ෆ‍්‍රැන්සිස් තත්පර 26 : 39කින් තරගය නිමකර ඔහුගේ හොඳම කාලය සටහන් කෙළේ ය. තරගකරුවන් 44 කින් 21 වැනියා වූ කොන්ඩ්රඩ් ෆ‍්‍රැන්සිස් 2002 දී හා 2006 දී පොදු රාජ්‍ය මණ්ඩලීය ක්‍රීඩා උළෙලට සහභාගි වූ අත්දැකීම් බහුලම ක්‍රීඩකයා ය.මීටර් 100 නිදහස් ආර තරගයට එක් වූ මාධවී වීරතුංග විනාඩි 1 : 04 . 84 කින් තරගය නිමකර මූලික වටයෙන්ම ඉවත් වූවා ය. ක්‍රීඩිකාවන් 44කගෙන් 35 වැනි ස්ථානයට පත් විය.කිලෝ ග්‍රෑම් 56 බර පන්තියෙන් පෙරේදා රාත්‍රියේ තරගවැදී 5වැනි ස්ථානයට පත් වූ කමල් බණ්ඩාර ද ශ්‍රි ලංකා වාර්තාවක් පිහිට වු බව ශ්‍රි ලංකා කණ්ඩායමේ ප්‍රධානී චන්දන ලියනගේ මහතා තහවුරු කෙළේ ය.කමල් බණ්ඩාර වාර්තාව පිහිට වූයේ කිලෝ ග්‍රෑම් 233ක දක්ෂතාවක් පෙන්වමිණි. පැරැණි වාර්තාව ද කිලෝ ග්‍රෑම් 232 කින් ඔහු විසින් පිහිට වූ එකකි. කමල් බණ්ඩාර බර එසැවීමේ දී උරහිසේ ඇති වූ ආබාධයකින් මාස 2ක් පමණ විවේක ගත යුතු බව වෛද්‍යවරු පවසා ඇත.තරගාවලියේ මුල්ම මල්ලවරපොර තරගයට ඊයේ සහභාගි වූ සමන් දිනේෂ් කුමාර ලකුණු 13 - 0කින් ඉන්දියාවේ රවීන්ද්‍රන් සිංට පරාජයට විය. ටේබල් ටෙනිස් මූලික වටයේ තරගයකදී රොහාන් සිරිසේන තරග වට 3 - 0 කින් නවසීලන්තයේ යංග් සීට පරාජය විය.බැඩ්මින්ටන් මූලික වටයේ තරගවලදී ශ්‍රී ලංකා ක්‍රීඩක ක්‍රීඩිකාවෝ උතුරු අයර්ලන්තය පරාජයට පත් කළහ. තිළිණි ජයසිංහ 2 - 0 කින් ජයගත් අතර නිලූක කරුණාරත්න 2 - 0 කින් ඒකල තරගය ජය ගත්තේ ය. මිශ්‍ර යුගල තරගයේ දී දිනුක කරුණාරත්න හා චන්ද්‍රිකා ද සිල්වා 2 - 0 කින් පහසු ජයක් වාර්තා කළ අතර තිළිණි - චන්ද්‍රිකා කාන්තා යුගල හා දිනුක - නිලුක පිරිමි යුගල තරග ඒ පරිද්දෙන්ම ජය ලැබූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010062</link>
    <topic>ලෝක පාපන්දු පිටියෙන්නයිජීරියාවට තහනමක්</topic>
    <author>ජිනීවා (ඒ. එෆ්. පී.)</author>
    <content>නයිජීරියානු පාපන්දු ක්ෂේත්‍රයට එරට රජය මැදිහත්වීමේ හේතුවෙන් ජගත් පාපන්දු පිටියෙන් නයිජීරියාව තහනම් කිරීමට ජගත් පාපන්දු සම්මේලනය පියවර ගත්තේය.එරට පාපන්දු සම්මේලනයේ විධායක කමිටුවට පත්වූ සාමාජිකයන්ට තහනමක් පැනවීමට එම සම්මේලනයේ වැඩබලන ලේකම් විසින් උසාවියේ නඩුවක් ගොනුකර තිබියදී නයිජීරියානු ලීග් පාපන්දු තරගාවලිය නැවත ආරම්භ කිරීමට එරට ක්‍රීඩා ඇමැති කටයුතු කිරීමේ හේතුවෙන් මේ තහනම පැනවූ බැව් ජගත් පාපන්දු සම්මේලනය ප්‍රකාශ කළේය.මේ තහනම අතරතුරදී නයිජීරියාවට කිසිදු ජාත්‍යන්තර, කලාපීය වශයෙන් ක්‍රීඩා සමාජ මට්ටමේ හෝ සුහද තරගයකට සහභාගිවිය නොහැක.පසුගිය ලෝක කුසලාන පාපන්දු තරගාවලියේදී නයිජීරියානු පිල දුර්වල ක්‍රීඩා විලාසයක් පෙන්නුම් කිරීමේ හේතුවෙන් එරට රජය මගින් වසර 2 ක තරග තහනමක් සිය ජාතික පාපන්දු පිලට පැනවූ අතර ජගත් පාපන්දු සම්මේලනයේ මැදහත්වීම මත පසුව එම තහනම ඉවත් කෙරිණි.මේ අතර නයිජීරියාවට තරග තහනමක් පැනවීමට ජගත් පාපන්දු බලධාරීහු කටයුතු කිරීම හෙළාදකිමින් ක්‍රීඩා බලධාරීහු, ක්‍රීඩකයෝ හා ක්‍රීඩාලෝලීහු විරෝධතා ව්‍යාපාරයක ද නිරත වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010063</link>
    <topic>එංගලන්ත පාපන්දු බලධාරියෙක් සිය දිවි හානි කරගනී</topic>
    <author>ලන්ඩනය (ඒ. එෆ්. පී.)</author>
    <content>පකිස්තානු ක්‍රීඩකයන්ගේ තරග පාවාදීමේ අර්බුදයට සම්බන්ධ බවට සැක කෙරෙන ලීග් තරග පිටියට සම්බන්ධ නොවන එංගලන්ත පාපන්දු ක්‍රීඩා සමාජයක සභාපති සියදිවි හානිකර ගත් බවට විශ්වාස කෙරේ.44 හැවිරිදි ඩේවිඩ් ලී ක්ලූස්ගේ මළසිරුර ඔහුගේ නිවසේ ගරාජයේ තිබී හමුවී ඇත. ඔහුගේ සිරුරේ වෙඩි පහරකින් සිදුවූ තුවාල ද තිබී ඇත.පකිස්තානු පිලේ පසුගිය එංගලන්ත සංචාරයේදී තරග පාවාදීමේ අර්බුදයට පකිස්තානු ක්‍රීඩකයන් හසුවීමෙන් අනතුරුව මේ පාපන්දු ක්‍රීඩා සමාජයේ හිමිකරු වන මසාර් මජීඩ් අත්අඩංගුවට ගෙන තිබිණි.මෙට්‍රෝපොලිටන් පොලිසිය සඳහන් කළේ ක්ලූස් වෙඩි තබාගෙන සියදිවි හානිකර ගත් බවට විශ්වාස කරන බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010064</link>
    <topic>වසරේ ක්‍රීඩකයා සම්මානය සංගක්කාරට</topic>
    <author>ෆවුස් මොහොමඩ්</author>
    <content>සියැට් ක්‍රිකට් ක්‍රීඩකයන්ගේ සම්මාන රාත්‍රියේදී වසරේ ක්‍රිකට් ක්‍රීඩකයා සම්මානය දිනා ගැනීමට ශ්‍රී ලංකා පිලේ නායක කුමාර් සංගක්කාර සමත් විය.වෝටර් එජ් හෝටලයේ පසුගියදා පැවැති මේ සම්මාන රාත්‍රියේ දී වසරේ ක්‍රීඩකයා සම්මානයට මහේල ජයවර්ධන, තිලකරත්න ඩිල්ෂාන් හා තිලාන් සමරවීරගේ නම් ද නිර්දේශ වී තිබිණි.ගෙවී ගිය වසරේ හොඳම ටෙස්ට් පිතිකරු ලෙස තිලාන් සමරවීර සම්මාන දිනූ අතර රංගන හේරත් හොඳම පන්දු යවන්නා විය.හොඳම එක්දින පිතිකරු සම්මානය හිමිවූයේ තිලකරත්න ඩිල්ෂාන්ටය. හොඳම එක්දින පන්දු යවන්නා ලෙස ලසිත් මාලිංග සම්මාන ලබා ගත්තේ ය. වසරේ නැගී එන ක්‍රීඩකයා සම්මානය දිනා ගැනීමට දිනේෂ් චන්දිමාල් සමත් විය.මේ අතර හොඳම කාන්තා එක් දින පිතිකාරිනිය ලෙස ශ්‍රී ලංකා කාන්තා ක්‍රිකට් පිලේ නායිකා ශෂිකලා සිරිවර්ධන සම්මාන දිනා ගත්තාය. හොඳම එක්දින පන්දු යවන්නිය වූයේ සුවිනි ද අල්විස් ය.හොඳම එක් දින තුන් ඉරියව් ක්‍රීඩිකාව ලෙස ඊෂානී ලොකුසූරිය සම්මාන හිමිකර ගත්තාය.19න් පහළ හොඳම පිතිකරු සම්මානය භානුක රාජපක්ෂට හිමි වූ අතර හොඳම පන්දු යවන්නා වූයේ චරිත් ජයම්පතිය. චතුර පීරිස් හොඳම තුන් ඉරියව් ක්‍රීඩකයාට හිමි සම්මානය දිනා ගත් අතර නැගී එන යොවුන් ක්‍රීඩකයා ලෙස සාන්ත ද මැල් සම්මාන දිනුවේ ය.23 න් පහළ ක්‍රිකට් තරගාවලියේ , කාන්තා එක්දින ක්‍රිකට් තරගාවලියේ සරා කුසලාන තරගාවලියේ සහ පී‍්‍රමියර් තරගාවලියේ ක්‍රීඩක ක්‍රීඩිකාවන්ද සම්මාන දිනා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010065</link>
    <topic>ක්‍රිකට් ක්‍රීඩාවට කළ සේවය අගයාවෛද්‍ය ඒලියන්තටත් සම්මානයක්</topic>
    <author/>
    <content>.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010066</link>
    <topic>තෝරාගත් සහාය දිවීමේ ක්‍රීඩකයන්ඉහළ දක්ෂතා ප්‍රදර්ශනය කළ අයයි</topic>
    <author>රෝෂන් තුෂාර</author>
    <content>පොදුරාජ්‍ය මණ්ඩලීය ක්‍රීඩා උළෙල නියෝජනය කිරීමට තෝරාගත් 400 ය 4 සහාය දිවීමේ ක්‍රීඩකයින් සියල්ල ඉහළ දක්ෂතා පෙන්නුම් කළ අය බව ශ්‍රී මලල ක්‍රීඩා සංගමය එම සංගමයට එරෙහිව කොළඹ දිසා අධිකරණයේ පවරා තිබූ නඩුවකට කරුණු ගොනු කරමින් සඳහන් කළේය.මලල ක්‍රීඩක ශාලිත තරංග රාමනායක පැවරූ නඩුවේ විරෝධතා ගොනු කළ ශ්‍රී ලංකා මලල ක්‍රීඩා සංගමය සහාය දිවීමේ කණ්ඩායම තරඟයට සහභාගි කරවීම වළක්වමින් නිකුත් කළ වාරණය ඉවත් කරන ලෙසත් අදාළ නඩුව නිෂ්ප්‍රභ කරන ලෙසත් අධිකරණයෙන් ඉල්ලා සිටියේය.පැමිණිලිකාර ශාලිත තරංග ක්‍රීඩකයා අධිකරණ නියෝගය ලබාගෙන ඇත්තේ සත්‍ය කරුණු වසන් කරමින් බවටද එම සංගමය විරෝධතා ගොනු කළේය.පොදුරාජ්‍ය මණ්ඩලීය සහාය දිවීමේ ඉසව්වට තෝරාගැනීමේ අවසන් තරගයේ දී තුන්වන ස්ථානය ලබාගත් තමන් වෙනුවට රෝහිත පුෂ්පකුමාර ක්‍රීඩකයා කණ්ඩායමට ඇතුළත් කැර ඇති බවත්, විශේෂ කාර්ය බළකායේ අයකු වූ ශාලිත අදාළ රාජකාරි නිවාඩු අනුමත කරගෙන, වීසා ගමන් බලපත්‍ර ඇතුළු සියල් සූදානම් කර තිබියදී අවසන් මොහොතේ කණ්ඩායමෙන් ඉවත් කිරීම නීති විරෝධී බව පවසමින් මෙම නඩුව පසුගිය 30 දින පැවරීය.අදාළ නඩුව සලකා බැලූ කොළඹ අතිරේක දිසා විනිසුරු එම්.ඒ. ආර්. මරික්කාර් මහතා පසුගිය 04 දින දක්වා වාරණ නියෝගයක් නිකුත් කරමින් සහාය දිවීමේ කණ්ඩායම අදාළ ඉසව්ව නියෝජනය කිරීම වාරණයට ලක් කළේය.එම වාරණය අනුව ශ්‍රී ලංකා මලල ක්‍රීඩා සංගමය පසුගිය 04 දින අධිකරණයේ පෙනී සිටිමින් මෙම විරෝධතා ගොනු කළේය.පැමිණිල්ල ප්‍රධාන දිසා විනිසුරු රංජිත් එන් වතුපොල මහතා ඉදිරියේ විභාග කෙරිණි.ශාලිත තරංග පැමිණිලිකරු අවසන් තෝරාගැනීමේ ප්‍රතිඵල ලේඛණය නමින් සාවද්‍ය ලේඛනයක් අධිකරණයට ඉදිරිපත් කර ඇති බවත්, ඔහු පොලිස් මලල ක්‍රීඩා සූරතාවයේදී සතුටුදායක කාලයක් වාර්තා නොකළ බවත් සංගමය සිය විරෝධතාව මගින් කරුණු දැක්වීය.පැමිණිලිකාර තරංග ක්‍රීඩකයා සහාය දිවීමේ කණ්ඩායම තෝරාගත් කමිටුව නඩුවේ පාර්ශ්වකාරයකු බවට පත්කර නොමැති බවද සංගමය කරුණු දැක්වීය.දෙපාර්ශ්වයේ කරුණු සලකා බැලූ ප්‍රධාන දිසා විනිසුරුවරයා නඩුවේ ලිඛිත දේශන අද (06) අධකරණයට ඉදිරිපත් කරන ලෙස නියෝග කළ අතර පනවා ඇති වාරණ නියෝගය ද අද (06) දක්වා දීර්ඝ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010067</link>
    <topic>ලක්ෂ්මන්ගේ පිතිහරඹයඉන්දියාවට ජය ගෙනේ</topic>
    <author/>
    <content>වී. වී. එස්. ලක්ෂ්මන්ගේ විශිෂ්ට පිති හරඹය හේතුවෙන් ඔස්ට්‍රේලියාව සමඟ මොහාලි නුවර පැවැති පළමු ටෙස්ට් තරගයෙන් එක් කඩුල්ලක උණුසුම් ජයග්‍රහණයක් අත් කර ගැනීමට ඉන්දීය පිල ඊයේ සමත් විය.පන්දු 79ක දී හතරේ පහර 8ක් සමඟ නොදැවී ලකුණු 73ක් රැස් කරමින් සිය කණ්ඩායම ජයග්‍රහණය කරා මෙහෙය වීමට ලක්ෂ්මන්ට හැකි විය.ඔස්ට්‍රේලියාව ලබාදුන් ලකුණු 216ක ඉලක්කය හඹා ගිය ඉන්දීය පිලේ මුල් කඩුලු 5 ලකුණු 76කට බිඳ වැටී තිබූ මොහොතේ පිටියට පිවිසි ලක්ෂ්මන් ඉෂාන්ත් ෂර්මා සමඟ එක් වී 9 වැනි කඩුල්ලට ලකුණු 81ක සම්බන්ධතාවක් ගොඩනැඟීමට සමත් විය.ඔස්ටේල‍්‍රියාව පළමු ඉනිම 428ඉන්දියාව පළමු ඉනිම 405ඔස්ට්‍රේලියාව දෙවැනි ඉනිම 192ඉන්දියාව දෙවැනි ඉනිම 216 /9 (ඕවර 58.4) වී. වී. එස්. ලක්ෂ්මන් නොදැවී 73, සචින් තෙන්ඩුල්කාර් 38, ඉෂාන්ත් ෂර්මා 31(බෙත් හිල්ෆේන්හෝස් 57 / 4, ඩග් බොලිංගර් 32 / 3).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010068</link>
    <topic>ශ්‍රී ලංකා කනිෂ්ඨ වොලිබෝල් පිලඔස්ට්‍රේලියාව පරදවයි</topic>
    <author/>
    <content>තායිලන්තයේ බැංකොක් නුවර පහළොස්වන ආසියානු කණිෂ්ඨ පිරිමි වොලිබෝල් තරගාවලියේ ඔස්ට්‍රේලියාව සමඟ පැවැති තරගයෙන් වට 3 - 1 ක ජයක් හිමිකර ගැනීමට ශ්‍රී ලංකා පිල සමත් විය.මීට පෙර පැවැති තරගවලදී ඉරානයට හා ජපානයට වට 3 - 0ක් ලෙස පරාජයට පත් වූ ශ්‍රි ලංකාව ඉන්දුනීසියාව සමඟ පැවැති තරගයෙන් වට 3 - 1ක් ලෙස ජය අත්කර ගත්තේ ය. ශ්‍රි ලංකාව අද (6) ඉරාකය සමඟ තරග වදිනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=s1010069</link>
    <topic>තායිලන්ත විවෘත මලල ක්‍රීඩා ශ්‍රී ලංකාවට රන් 1 රිදී 6: ලෝකඩ 5ක්</topic>
    <author/>
    <content>බැංකොක් නුවරදී නිමාවට පත්වූ තායිලන්ත විවෘත මලල ක්‍රීඩා සූරතාවලියට සහභාගී වූ ශ්‍රී ලංකා කණ්ඩායම රන් පදක්කමක්, රිදී පදක්කම් 6ක් හා ලෝකඩ පදක්කම් 5ක් දිනා ගැනීමට සමත් වූහ.ශ්‍රී ලංකාව හිමිකරගත් එකම රන් පදක්කම මීටර් 800 තරග ඉසව්ව විනාඩි 1.49.80කින් නිමා කළ ටී.පී.කේ. මෙන්ඩිස් විසින් දිනා ගනු ලැබීය. මීටර් 400 රිදී පදක්කමද මෙන්ඩිස් දිනා ගනු ලැබීය.මීටර් 1500 රිදි පදක්කම සහ මීටර් 800 ලෝකඩ පදක්කම දිනා ගැනීමට පී.එච්. නිමල් සමත් විය.තුන්පිම්ම පැනීමේ තරග ඉසව්වට සහභාගී වූ චාමර නුවන් ගමගේ රිදී පදක්කම හිමිකරගත් අතර එන්.එම්.සී. දිල්රුක්ෂි කාන්තා මීටර් 1500 හා 800 තරග ඉසව්වලදි රිදි පදක්කම් දිනාගත්තාය.හෙල්ල විසි කිරීමේ තරග ඉසව්වෙන් නදීකා ලක්මාලි රිදි පදක්කමක් දිනා ගත්තාය. ඩී.එච්.එම් ප්‍රියදර්ශනී මීටර් 400 හා 800 තරග ඉසව්වලදී ලෝකඩ පදක්කම් දිනාගත් අතර ලක්ෂාන් දයාරත්න හෙල්ල විසිකිරීමේ තරග ඉසව්වෙන් සහ හර්ෂණී විජේසිංහ මීටර් 100 කඩුලු මතින් දිවීමේ තරග ඉසව්වල ලෝකඩ පදක්කම් දිනා ගත්හ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=f1010061</link>
    <topic>ජනප්‍රිය පාසල් පිස්සුව ළඟදීම සනීප කරනවා</topic>
    <author>සාකච්ඡා කෙළේ -ධම්මික සෙනෙවිරත්න</author>
    <content>මෙවර ශිෂ්‍යත්ව විභාගයේ ප්‍රතිඵල හා 5 ශිෂ්‍යත්වය කඩිනම් සංශෝධනයකට ලක්වන්නේ ද යන්න ගැනත්, 2011 වසරට ළමුන් ඇතුළත් කිරීම සහ ගුරු හිඟය මඟ හැරවීම මෙන් ම ගුරු මාරු ප්‍රතිපත්තිය පිළිබඳත්, අධ්‍යාපන ක්‍ෂේත්‍රයේ ඉදිරි ක්‍රියා මාර්ග ගැනත්, අධ්‍යාපන අමාත්‍ය බන්දුල ගුණවර්ධන මහතා දිනමිණට මෙලෙස අදහස් දක්වයි.මෙවර 5 ශ්‍රේණිය ශිෂ්‍යත්ව විභාගයේ ප්‍රතිඵල මාසයකින් නිකුත් කෙරුණා. මේ කාරණයත් එම ප්‍රතිඵල පිළිබඳත් ඔබේ විග්‍රහය කුමක් ද?5 ශ්‍රේණියේ ශිෂ්‍යත්ව විභාගය පිළිබඳ ඈත එපිට දෙමව්පියන් – දූ දරුවන් පවා අපේක්ෂාවන් ගොඩනඟා තිබෙන බැවින් විභාගය කාර්යක්ෂම ලෙස පවත්වා දින 30ක් ඇතුළත ප්‍රතිඵල ලබාදෙන හැටියට අපි විභාග කොමසාරිස්තුමාට උපදෙස් ලබා දී තිබුණා.ඒ අනුව 5000 කට අධික පරීක්ෂකයන් පිරිසක් යොදාගෙන සෑම පිළිතුරු පත්‍රයක් ම සිව්දෙනකු විසින් පරීක්ෂා කොට මාසයකින් එම ප්‍රතිඵල නිකුත් කිරීම ගැන අපි විභාග කොමසාරිස්තුමා ඇතුළු එම කාර්ය මණ්ඩලයට ස්තූතිවන්ත වෙනවා.315,000ක් මෙවර ශිෂ්‍යත්ව විභාගයට පෙනී සිටියා. එයින් 85%ක් විභාගය සමත්. එනම් ප්‍රශ්න පත්‍ර දෙකට ලකුණු 35ට වැඩියෙන් ලබාගත් පිරිස. එය සාධනීය මට්ටමක් : ප්‍රශ්න පත්‍ර දෙකට ලකුණු 200න් 100ට වඩා ගත් දරුවන් සංඛ්‍යාව 70%ක්.කඩඉම් ලකුණු සංඛ්‍යාව 148 හෝ ඊට වැඩියෙන් ගත් සංඛ්‍යාව 10%ක්. මේ ඉහළම දක්ෂතා දැක්වූ 10%ට තමයි ශිෂ්‍යත්ව මුදල් ප්‍රමාණයන් සහ අදාළ පාසල් ලබාගැනීමට හැකිවන්නෙ.විභාගය සමත් නොවූ දරුවන් මීට කළින් පරිභවයට ලක්වුණා. දෙමව්පියන් – ගුරුවරුන්ගේ දෝෂාරෝපණයට ලක්වුණා. තමන් අසමත්ය යන හැඟීම නිසා ඔවුන් මන්දෝත්සාහී වුණා.මෙය ළමා සිතිවිලිවලට අහිතකර නිසා මෙවර ලකුණු 70ට වැඩියෙන් ගත් කාටත්, ඉතිහාසයේ ප්‍රථමවතාවට විභාග දෙපාර්තමේන්තුව මඟින් මුද්‍රිත ප්‍රවීණතා සහතිකයක් මසක් ඇතුළත පාසල හරහා ලබාදෙනවා.එය ධනාත්මක ආකල්ප සහිත දරු පිරිසක් අධ්‍යාපනයෙන් ඉහළට මතුවීමට අවස්ථාවක් වෙයි. මේ 85% අ.පො.ස. සා/පෙළ වන විට 65% ක්වත් එය සමත්වෙන ඉලක්කය කරා ළඟා වුණහොත් එය මේ රටේ අධ්‍යාපනයේ ජයග්‍රහණයක්.මෙවර ප්‍රශ්න පත්‍රය හා පසුගිය ප්‍රශ්න පත්‍ර පිළිතුරු ද සමඟ පොතක් ලෙස විභාග දෙපාර්තමේන්තුව මඟින් පළකර අලෙවි කිරීමට එරෙහිව ගුරු සංගමයක් විරෝධය පළකර තියෙනවා. ඔබ මේ විරෝධය පිළිගන්නවා ද?මේ වැඩපිළිවෙළ හකුළා ගනිව් කියා කියනවා නම් ගුරු සංගමයක් ලෙස සැලකීමට පවා ලජ්ජා හිතෙන ප්‍රකාශයක් එක් පිරිසක් නිකුත් කර ඇති බව මමත් දැක්කා. මේ ප්‍රශ්න පත්‍රවල අයිතිය තියෙන්නෙ විභාග දෙපාර්තමේන්තුවට.බුද්ධිමය දේපළ නීතිය යටතේ මේ අයිතිය සුරක්ෂිතයි. කාටවත් එය උපුටා ගැනීම තහනම්. ශිෂ්‍යත්ව ප්‍රශ්න පත්‍රයට පිළිතුරු එහිම ලියා භාරදිය යුතුයි. මේ නිසා එය පිටතට යන්න කිසිම විධියක් නෑ.නමුත් පසුගිය කාලයේ විභාග ශාලාධිපතිවරු හා ජාවාරම්කරුවන් මේක කොහොම හරි පිට කළා. ඒවා ඡායා පිටපත් කර කඩි මුඩියේ පිළිතුªරු ලියවාගෙන ප්‍රතිඵල පිට වෙන්න කලින් බාල කඩදාසියේ මුද්‍රණය කර රුපියල් 200/- ට 300/- ට මේක විකිණුවා. මේ පොදු දේපළ මංකොල්ලයෙන් ජාවාරම්කරුවන් අති විශාල මුදලක් ඉපැයුවා.විභාග පනතෙන් අධ්‍යාපන ඇමැතිවරයාට පැවරෙන බලතල ප්‍රකාර මෙවර මම විභාගයට කළින් ගැසට් නිවේදනයක් නිකුත් කර මේ ප්‍රශ්න පත්‍ර විභාග කොමසාරිස්ගේ අනුදැනුමකින් තොරව පිට කර මුද්‍රණය තහනම් කළා.මේ ප්‍රශ්න පත්‍රය හා ඊට නිවැරදි විශ්වසනීය පිළිතුරුත්, වසර 6ක ප්‍රශ්න පත්‍ර හා පිළිතුරු පොතක් ලෙස විභාග දෙපාර්තමේන්තුව මඟින් සකස් කර අධ්‍යාපන ග්‍රන්ථ ප්‍රකාශන දෙපාර්තමේන්තුව හරහා රාජ්‍ය මුද්‍රණ නීතිගත සංස්ථාවෙන් හොඳ කඩදාසියේ මුද්‍රණය කර රුපියල් 150/- ක් වැනි මුදලකට වෙළෙඳපොළට නිකුත් කරන්න පියවරගත්තා.දැන් එය මිල දී ගැනීමට පුළුවන්. මෙය ශිෂ්‍ය පරම්පරාවට මෙන් ම ගුරුවරුන්ටත්, දෙමව්පියන්ටත් විශාල යහපතක්.ජාවාරම්කරුවන්ගේ කකුල් දෙකෙන් ම හිටගෙන හකුළා ගනිව් කියලා පුවත්පත් නිවේදන නිකුත් කළාට අපි කිසිසේත් මේවා හකුළා ගන්නෙ නෑ. ඒ විතරකුත් නෙවෙයි ඉදිරියට පසුගිය සා/පෙළ, උ/පෙළ ප්‍රශ්න පත්‍ර - පිළිතුරුත් මෙපරිදිම නිකුත් කිරීමට පියවර ගන්නවා.ඒවා රට පුරා බෙදාහරිනවා. රජයක් පොදු මහජනයාගේ යහපතට කරන දේවල් නතර කරන්න වෘත්තීය සමිතිවලට පුළුවන්කමක් නෑ. ඒ වගේ ම මෙවැනි ප්‍රකාශන ඇතුළත් අලෙවි සැල් ප්‍රවාහන ඇමැතිතුමාත් සමඟ සාකච්ඡා, කර දුම්රිය ස්ථාන, ආශ්‍රිතව පිහිටුවන්නත් පියවර ගන්නවා. එවිට ඈත ගම් ප්‍රදේශවල දරුවන්ටත් අම්මා තාත්තා හෝ දන්න කෙනෙක් ලවා මේ පොත්පත් ගෙදරට ගෙන්වා ගන්න පුළුවන්.ඒ නිසා ජාවාරම්කාර සංවිධානවලට අපි යටනොවෙන බව නැවතත් පැහැදිලිව කියනවා. ඕනෑනම් පුද්ගලික අංශයටත් විභාග කොමසාරිස්තුමාගේ අවසරය ලබාගෙන රජයට කර්තෘ භාගය ගෙවීමෙන් පසු නිසි ප්‍රමිතියකින් යුතුව මේවා අලෙවි කළ හැකියි.රු. 150/- ට අඩුවෙන් පුළුවන් නම් ඒත් කමක් නෑ. ඒ වගේ ජාතික මෙහෙවරක් කරන අය තෝරලා ඉදිරියේ දී සම්මාන දෙන්නත් ඉඩ තියෙනවා.ඉතිහාසයෙදිත් විභාග දෙපාර්තමේන්තුව මේ විදියට ප්‍රශ්න පත්‍ර - පිළිතුරු සහිතව - ඇගයීම් වාර්තා පිළියෙළ කර අලෙවි කළා. ඒවා නතර වුණේ ජාවාරම්කාරයන්ගේ වුවමනාවල් නිසා. අපි ඒ තත්ත්වය වෙනස් කරනවා.පසුගිය සා/පෙළ විභාගයට පෙර අධ්‍යාපන අමාත්‍යාංශයේ මෙහෙයවීමෙන් සම්මන්ත්‍රණ මාලාවක් පැවැත්වුණා. සෙසු විභාගවලදිත් එය සිදුවෙනවාද?රටේ සම්මන්ත්‍රණ ජාවාරමක් තිබුණා. නමුත් පළාත් සභා ද සම්බන්ධ කරගෙන උතුර – නැඟෙනහිරත් ඇතුළුව මධ්‍යස්ථාන 1250ක සාර්ථක සම්මන්ත්‍රණ වටයක් පැවැත්වීමට අපට හැකිවුණා.ගුරුභවතුන් නිවාඩු දිනවල ඒවාට දායක වුණේ කිසිම අමතර ගාස්තු අයකිරීමකින් තොරව. කොහේ හෝ ළමයකුට මේකෙන් යහපතක් වුණා කියල ඔය කවුරු හරි සංගමයක් වචනයක් වත් කිව්වද? ප්‍රකාශයක් නිකුත් කළා ද? නෑ දරුවන්ගේ ලෝකය දෙස ගොරෝසු ආකල්පවලින්, වෛර චේතනාවෙන් බලන අයගෙන් අධ්‍යාපන ක්‍ෂේත්‍රයට හරි රටට හරි යහපතක් නෑ.නමුත් අපි මේ සම්මන්ත්‍රණ මාලාවට දායක වූ සම්පත් දායකයන්ගේ කාර්යභාරය ඇගයීමේ වැඩපිළිවෙළකටත් යනවා. ලබන පෙබරවාරි මස සිට උසස් පෙළ දරු දැරියන් වෙනුවෙනුත් මෙවැනි උපකාරක සම්මන්ත්‍රණ මාලාවකට අපි සූදානම්.පිළිතුරු සැපයීමට අදාළ ඇගයීම් වාර්තා පාසල්වලට නොමිලේ ලබාදී නිවැරදිව පිළිතුරු ලිවීම ගැන නිසි මඟපෙන්වීමක් කරන්නත් අපි යොමු වෙනවා. මේ වාර්තා ඕනෑම කෙනෙකුට වෙළඳපොළෙන් ලබාගන්නත් පහසුකම් සලසනවා.5 ශිෂ්‍යත්වය නතර වන බවට සහ එය 7 ශ්‍රේණිය දක්වා රැගෙන යන බවට මතයක් තිබෙනවා. මේ ගැන තීරණයක් ගෙන තිබෙනවා ද?මේ ගැන සැකයක් ඇති කරගැනීම අවශ්‍ය නෑ. ලබන වර්ෂයේත් එහි වෙනසක් සිදුවන්නේ නෑ. නමුත් අධ්‍යාපන විශේෂ උපදේශක කාරක සභාව හමුවේ සාක්ෂි දුන් ළමාරෝග හා ස්නායුරෝග පිළිබඳ විශේෂඥ වෛද්‍යවරු, අධ්‍යාපනඥයන් හා විශ්වවිද්‍යාලවල අධ්‍යාපන පීඨාධිපතිවරු කියා සිටියේ 5 ශ්‍රේණියේ දරුවන්ගේ වයසට මේ විභාගය බර වැඩි බවයි.මේ විභාගයට නිසි වයස අවුරුදු 12 බවත් ඔවුන් පෙන්වා දුන්නා. මේක ප්‍රායෝගිකවත් ඔප්පු වුණ දෙයක්.ශිෂ්‍යත්ව හපනුන් අතරින් තෝරාගත් දක්ෂයන් ලෝක පරිමාණයේ ඔලිම්පියාඩ් තරගයට අපි යොමුකරනවා. විද්‍යා - ගණිත විෂයයන් දෙකට අදාළවයි එය පැවැත්වෙන්නෙ.ගිය වසරේ මේ තරගයෙන් වෙනත් කිසිම සාර්ක් රටක් පදක්කම් දිනා නොගනිද්දිත් අපේ දරුවන් රිදී පදක්කම් 2ක් හා ලෝකඩ පදක්කම් 5ක් දිනා ගත්තා.රන් පදක්කම් දිනුවේ නෑ. මේ ගැන අධ්‍යාපන විශේෂඥයන් සමඟ සාකච්ඡා කළාම ඔවුන් මට කිව්වෙ අපේ දරුවන් තරග කරනනේ ඔවුන්ට වඩා අවුරුදු 2ක් වැඩිමල් දරුවන් සමඟ බවයි. වෙනත් රටවල දක්ෂතා මට්ටම් තීරණය කරන්නෙ අවුරුදු 12දි. අපි 10 දි කරනවා. මේ තත්ත්වය වෙනස්විය යුතු බව මේකෙනුත් පෙනෙනවා.ඒ නිසා මෙවැනි ජාත්‍යන්තර තරග, නව නිපැයුම් තරග ආදියට අපේ දරුවන් ඉදිරිපත් කළ හැකිවන පරිදි 7 ශ්‍රේණියටත් ශිෂ්‍යත්ව ප්‍රමාණයක් දෙන්න පෞද්ගලික අංශය දානපතින් දෙමව්පියන් සූදානම් නම් 5 පරීක්ෂණය කෙටිකාලීනව තියෙද්දි 7 පරීක්ෂණයකටත් යා හැකි ද කියන කාරණය ගැන අපි සළකා බලාගෙන යනවා.ලබන වසරේ 1 වසරට දරුවන් ඇතුල් කිරීම සඳහා සම්මුඛ පරීක්ෂණ පැවැත්වුණා. මෙවර මේ ක්‍රියාවලිය සිදුවූ ආකාරය ගැන ඔබේ මතය කෙබඳු ද?මෙවර 1 වසරට දරුවන් ඇතුළත් කිරීම සඳහා අධ්‍යාපන අමාත්‍යංශය කිසිසේත් මැදිහත් වෙන්නෙ නෑ. නිශ්චිත ක්‍රමවේදය රජයේ ගැසට් පත්‍රය මඟින් පළ කළා. විදුහල්පති, නියෝජ්‍ය විදුහල්පති, ප්‍රාථමික අංශය භාර විදුහල්පති, ආදි ශිෂ්‍ය සංගමයේ නියෝජිතයෙක් හා පාසල් සංවර්ධන මණ්ඩලයේ නියෝජිතයෙක් මේ සම්මුඛ පරීක්ෂණ මණ්ඩලයට අයත්. මේ සතියේ දී තෝරාගත් දරුවන්ගේ ලැයිස්තු මහජනතාවට දැනගන්න පුළුවන් වන පරිදි ප්‍රසිද්ධ කරනවා.නොතේරුණ දරුවකු සිටී නම් සාධාරණ හේතූන් මත අභියාචනා කළ හැකියි. අභියාචනා මණ්ඩලයේ සිටින්නේ වෙනත් පිරිසක්. අභියාචනා මණ්ඩලයේ තීරණයත් පිළිනොගන්නේ නම් අධිකරණයට යාම පිළිබඳ අපේ ගැටලුවක් නෑ.නමුත් මම දෙමව්පියන්ට කියන්නෙ ජනප්‍රිය පාසල් පිළිබඳ අදහස මිත්‍යාවක්, බොරුවක්, රටේ පාසල් කීපයක් අපිට ජනප්‍රියයි කියල වර්ග කරලා අනෙක්වා ජනප්‍රිය නෑ කියල කියනවා නම්, ඒ ජනඅප්‍රිය පාසල්වලට ළමයි යවන්න කියනවා නම් මේ වර්ගීකරණයම මිත්‍යාවක් බව පෙනෙනවා. අද ඕනෑම විභාගයක ප්‍රතිඵල අරන් බලන්න. ඔය ජන – අප්‍රියයි කියන පුංචි පාසල්වල තමයි හොඳ ප්‍රතිඵල තියෙන්නෙ.සැප සම්පත් තියෙනවා යැයි සම්මත පාසල්වල එවැනි තත්ත්වයක් නෑ. නමුත් මේ නරාවළෙන් ගොඩ ඒමට හැකි වටිනා මනුෂ්‍ය ඹ්ෂතයක් කරා දරුවන් යොමු කරවන්න අදත් මහා වෙහෙසක් දරන්නෙ ගමේ පාසල.ඉදිරියේදී මහින්ද චින්තන ඉදිරි දැක්ම වැඩපිළිවෙළ තුළ ඇති ප්‍රාථමික පාසල් පෝෂණය සඳහා වූ ද්විතියික පාසල් නඟා සිටුවීමේ වැඩපිළිවෙළ ක්‍රියාවට නංවනවා. ඔය ජනප්‍රියයි කියන පාසල් අද රටේ ම තියෙන්නෙ 42යි.නමුත් 6 ශ්‍රේණියේ ඉහළට ඉතාමත් ජනප්‍රියවන පරිදි පාසල් 1000ක් අපි මේ වැඩපිළිවෙළ අනුව ගොඩනඟනවා. ඒ නිසා මම දෙමව්පියන්ගෙන් ඉල්ලන්නෙ දැන් දරුවා නිවෙසට ආසන්න ඕනෑම පාසලකට යවන්න.6 ශ්‍රේණියේ සිට දරුවාගේ අනාගතය පිළිබඳ ඉදිරි වගකීම අපි භාරගන්නවා. මෙසේ ගොඩනඟන පාසල්වලට අවශ්‍ය සියලු පහසුකම් සපයා දී දැනුම හැකියාව - ආකල්පවලින් උසස් ගුණ – නැණ බලෙන් යුතු රටට ආදරය කරන හා ජාත්‍යන්තරයට ද ගැළපෙන පරපුරක් බිහි කිරීම අරමුණයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=f1010062</link>
    <topic/>
    <author>සංවාද සටහන -අනුර පේ‍්‍රමලාල්</author>
    <content>ජාතික ශ්‍රම අධ්‍යයන ආයතනය බිහිවන අරමුණ කවරේ ද ?මෙවැනි ආයතනයක වැදගත්කම හිටපු කම්කරු ඇමැතිවරයකු වූ වර්තමාන ජනාධිපති මහින්ද රාජපක්ෂ මහතා කලක් සිට කරුණු අධ්‍යයනය කරමින් සිට 2007 වසරේ දී පස් අවුරුදු සැලැස්මක් සමඟ ජාතික ශ්‍රම අධ්‍යයනය බිහි කරන්න කටයුතු කළා.මෙහි මූලික අරමුණ වූණේ කාර්මික සාමය හා සංහිඳීයාව තහවුරු කරමු යන්න යි. එහි දී පනතකට අනුව මේ ආයතනය ස්ථාපිත නො කෙරෙනු අතර අමාත්‍යාංශයේ කොටසක් අනුව ක්‍රියාත්මක වුණා.පරිපාලනය හා මුදල් උපදේශන සේවා සැලැසුම්කරණය, ප්‍රකාශන නිකුත් කිරීම, පුහුණු හා සංවර්ධන වශයෙන් අංශ තුනකට බෙදා මෙහි කටයුතු සිදු කෙරෙනවා.ජාතික ශ්‍රම අධ්‍යයන ආයතනය මුලික විෂයයන් තුනකට බෙදෙනවා. එනම් කම්කරුවන් හා කාර්මික සබඳතා, මානව සම්පත් කළමනාකරණය ඵලදායිතාව යන අංශ තුනයි.කම්කරු ආරවුල් නිරාකරණය කිරීමට නම් කාර්මික සබඳතා වැඩි විය යුතුයි. එමෙන් ම ආයතනික දියුණුව සඳහා ශ්‍රම ඵලදායිතාව ඇති කළ යුතුයි.මේ කාර්යයන් සාර්ථක කර ගැනීමට ඔබ ආයතනය ඉටු කරන සේවා මොනවාද ?ජාතික ශ්‍රම අධ්‍යයන ආයතනය මේ වෙනුවෙන් පුළුල් කාර්යභාරයක් ඉටු කරමින් සිටිනවා. පසුගියදා පාර්ලිමේන්තුවට ඉදිරිපත් කළ පනත මඟින් මෙහි කාර්ය තව තවත් විධිමත් වුණා.කාර්මික ආරවුල් නිසා වැඩ කිරීමට තිබූ සේවා කාලය අහිමි වී යන අවස්ථා අප දැකලා තියෙනවා. ඉන් සිදුවන පාඩුව රුපියල් ලක්ෂ කෝටි ගණනක් ඇතැම් අවස්ථාවල දී ඒවා මුදලින් මිල කළ නොහැකි තරම් රටේ සංවර්ධනයට අවශ්‍ය කරනවා.එබැවින් සේව්‍ය සේවක දෙපාර්ශවයේ ම දුර්මත ඉවත් කරමින් ඔවුන් දැනුවත් කිරීම, පුහුණු හා උපදේශන සේවා, සහතික පත්‍ර හා ඩිප්ලෝමා පාඨමාලා පැවැත්වීම සිදු කරනවා.මේ සඳහා ගාස්තුවක් අය කරනු ලබනවා ද ?ඔව්, මේ පාඨමාලා ඉදිරියට පවත්වාගෙන යෑම වෙනුවෙන් ජාතික ශ්‍රම අධ්‍යයන ආයතනය යම් සාධාරණ ගාස්තුවක් අය කරනවා. මෙහි දී එක් දින, දෙදින පුහුණු වැඩසටහන්වලට විශාල ඉල්ලුමක් පවතින අතර මේ වැඩසටහන් ආයතන තුළ පවත්වා ගැනීමට ඉල්ලුමක් ඇති වී තිබෙනවා.ජාතික ශ්‍රම අධ්‍යයන ආයතනය පවත්වනු ලබන සෑම වැඩසටහනක ම සහභාගි වන අය සඳහා සහතික පත්‍රයක් ප්‍රදානය කරනු ලබනවා. වයස අවුරුදු 22 සිට 55 දක්වා වූ පුද්ගලයන්ට මෙම පාඨමාලා සඳහා සහභාගි විය හැකි අතර රාජ්‍ය හා පෞද්ගලික අංශ නියෝජනය කරන සේවකයන් ද දොස්තර වරු, ඉංජිනේරුවරුන් වැනි විවිධ වෘත්තිකයින් ද ඒ අතර සිටිනවා.ජාතික අධ්‍යාපන ආයතනයේ සේවා ලබා ගැනීමට ඕනෑම ආයතනයකට හැකි ද ?රාජ්‍ය හෝ පෞද්ගලික අංශවල ඕනෑ ම ආයතනයකට මේ සේවා ලබා ගත හැකියි. ඒ අනුව කුමන හෝ ආයතනයකට ගැටුමක් සිදු වෙන්න පෙර ගැටලු විසඳා ගෙන ආයතනික අභිවෘද්ධිය උදාකරගත හැකි යි.පනතක් ගෙන ඒමට ප්‍රමාද වුණත් මේ ආයතනය වසර තුනක් මුළුල්ලේ කටයුතු කරමින් ඉදිරියට ඇවිත් තිබෙනවා. සේවාවන් ලබා දීමෙන් පළමු වසරේ දී රුපියල් මිලියන හතක්. දෙවන වසරේ දී රුපියල් මිලියන නවයක්, තෙවන වසරේ දී රුපියල් මිලියන දොළහක් දක්වා ආදායම් ඉපයීමට අපි කටයුතු යොදා තිබෙනවා.මෙසේ ගාස්තු අය කර සේවාවන් ලබා දීම නිසා එහි ඵලදායිතාවක් ඇති වී තිබෙන නිසා ඒ සේවා නොමිලේ සිදු කළා නම් ඵලදායිතාවය අඩුවන බවට සැකයක් නෑ. ඒ අපේ රටේ ජනතාව නොමිලේ ලබා දෙන දේවල් අගය නො කරන මානසික තත්ත්වයක ඉන්න නිසයි.මීට අමතරව පර්යේෂණ කටයුතුවලත් ඔබ ආයතනය නිරත වෙනවා නේ ද ?අපේ අනෙක් කාර්යය තමයි මේ ක්ෂේත්‍රය පිළිබඳ පර්යේෂණ පැවැත්වීම. එහි දී ලැබෙන තොරතුරු ගබඩා කර තැබීමටත් අවශ්‍ය අයට ඒ තොරතුරු ලබා දීම පිණිස මධ්‍යස්ථානයක් ජාතික ශ්‍රම අධ්‍යයන ආයතනය තුළ පිහිටුවලා තිබෙනවා. විශ්වවිද්‍යාලවලට හා විවිධ පර්යේෂකයින්ට අවශ්‍ය තොරතුරු ලබා දීම මින් සිදු කෙරෙනවා.මේ කාර්ය තව තවත් ශක්තිමත් කිරීම වෙනුවෙන් මුදල් ප්‍රතිපාදන ලැබෙනවා නම් රටට මීටත් වඩා ඵලදායිතාවක් තිබෙන කාර්යන් ඉටු කළ හැකි යි.මේ දිනවල සිදු කෙරෙන පර්යේෂණ මොනවා ද ?මේ දිනවල වෘත්තිය සමිති පිළිබඳ පර්යේෂණ පවත්වමින් සිටිනවා. ඊට හේතුව වසර දහයක පමණ කාලයක් මුළුල්ලේ ලැබුණු තොරතුරුවලට අනුව වෘත්තීය සමිතිවල සාමාජිකත්වය හීන වෙමින් පවතින බව තහවුරු වෙලා තිබෙනවා.ඊට හේතුව වෘත්තීය සමිති කෙරෙහි සේවකයින් ගේ විශ්වාසය බිඳ වැටීම, පෞද්ගලික අංශයේ ව්‍යාපාර ශක්තිමත් වීම, සේවා ආයතනවලට කොන්ත්‍රාත් පදනම මත හා මිනිස් බල සමාගම් මගින් සේවකයන් බඳවා ගැනීම, අභ්‍යන්තරික මූල්‍ය ගැටලු පැවැතීම වැනි හේතු කොටගෙන මේ පසු බෑම සිදු වෙලා තියෙනවා.වෘත්තීය සමිතියක් කියන්නේ වැදගත් ආයතනයක් නිසා වෘත්තීය සමිති ව්‍යාපාරය ශක්තිමත් කිරීමේ වැඩසටහනක් හඳුන්වා දීමට ජාතික ශ්‍රම අධ්‍යාපන ආයතනයේ අවධානය යොමු වෙලා තියෙනවා. ඊට ප්‍රධාන හේතුව මෙරට වගේ ම ලෝකවාසී වැඩ කරන ජනතාව භුක්ති විඳින අයිතිවාසිකම්, වරප්‍රසාද බොහෝමයක් ලබාගෙන ඇත්තේ වෘත්තීය සමිති අරගල තුළින් වීමයි.ඔබ ආයතනය හඳුන්වා දීමට යන වෘත්තීය සමිති ශක්තිමත් කිරීමේ වැඩපිළිවෙළ කුමක් වේද ? එමෙන්ම දැනට මෙරට වෘත්තීය සමිති කීයක් ලියාපදිංචි කර තිබේද ?කම්කරු දෙපාර්තමේන්තුවට වෘත්තීය සමිති මඟින් ලබා දී තිබෙන තොරතුරුවලට අනුව 2008 වසර වන විට මේ රටේ වෘත්තීය සමිති 1993ක් ලියාපදිංචි කර තිබූ අතර ඒ වසර තුළ වෘත්තීය සමිති සාමාජිකත්වය වැඩි වෙලා තියෙනවා.සාමාන්‍යයෙන් ඊට පෙර වසරවලදී වැඩ කරන ජනතාවගේ වෘත්තීය සමිති සාමාජිකත්වය 80%ක් පමණ වෙනවා. එනම් එකල වෘත්තීය සමිති සාමාජිකයින් ලක්ෂ දහහතරක් වූ අතර ඒ ප්‍රමාණය මේ වන විට ලක්ෂ තුනකට පමණ අඩු වී තියෙනවා. ජාත්‍යන්තරයේ තත්ත්වය ද මේ ආකාරමයි.ඒ වාගේම වෘත්තීය සමිති ශක්තිමත් කිරීමට හඳුන්වාදීමට නියමිත වැඩසටහනක් අපි ළඟදීම හඳුන්වා දෙනවා. එහි දී වෘත්තීය සමිතියක් ආයතනයකට කොපමණ වැදගත් ද, සේව්‍ය සේවක දෙපාර්ශවය තුළ ඵලදායිතාව ඇති කිරීමට වෘත්තීය සමිතියක ක්‍රියාකාරිත්වය යොදා ගන්නේ කෙසේ ද ? කියන කරුණු විග්‍රහ කර බලමින් පිළිතුරු ලබා දීමට අපි කටයුතු යොදා තියෙනවා.ජාත්‍යන්තර මට්ටමින් පර්යේෂණ කර තිබේ ද ?කලාපීය රටවල් කිහිපයක ආයතන සම්බන්ධ කරගෙන සිදු කළ පර්යේෂණ බොහොමයක් තියෙනවා. සමාජ ආරක්ෂණ ක්‍රම, සේවා නියුක්තියකන්ගේ භාර අරමුදල හා සේවක අර්ථ සාධක අරමුදල, විශ්‍රාම වැටුප් වැනි සේවක අයිතීන් ලැබීම මානව සම්පත් කළමනාකරණ ය සේව්‍ය සේවක සබඳතා ගොඩනැඟීම යන කරුණු පිළිබඳයි අපි පර්යේෂණ කර තිබෙන්නේ.දත්ත ලබා ගනිමින් අදාළ අංශ දැනුවත් කර රාජ්‍ය හා පෞද්ගලික අංශයේ ආයතන තුළ යහ පාලනයක් ගොඩනැංවීම, ලාභ ලබන තත්ත්වයට පත් කිරීම උදෙසා උපදෙස් ලබා දීම අපි සිදු කරනවා.ලෝකයේ රටවල් සමඟ සසඳන විට අපේ රටේ වැඩ කරන ජනතාවට යහපත් තත්ත්වයක් තිබේ ද ?ශ්‍රී ලංකාවේ වැඩ කරන ජනතාවට වාසිදායක වන පරිද්දෙන් බොහෝ නීති රීති සකස් වෙලා තියෙනවා. ඊට ප්‍රධාන හේතුව ලෙස සැලකිය හැක්කේ සමාජවාදී අර්ථ ක්‍රම ඇසුරු කිරීමයි.නොබෝදා පාර්ලිමේන්තුවට ඉදිරිපත් කරන පනත නිසා ජාතික ශ්‍රම අධ්‍යයන ආයතනයේ කාර්යයන් කෙසේ වෙනස් වේවි ද ?අප ආයතනය මගින් මෙතෙක් සිදු කරගෙන පැමිණි කාර්යයන් තවදුරටත් විධිමත් කිරීමක් මේ නව පනත මඟින් සිදු වනු ඇත. ජාතික ශ්‍රම ආයතනය ආරම්භයේ දී හඳුන්වා දුන් පස් වැදෑරුම් වැඩපිළිවෙළ තවදුරටත් යාවත්කාලීන කරලයි තියෙන්නේ.නව පනත නිසා ආයතනයේ කළමනාකාරීත්වයේ තීන්දු තීරණ රැසක් ගැනීමට ජාතික ශ්‍රම අධ්‍යයන ආයතනයට හැකි වෙලා තියෙනවා. එහි දී ඉන්දියාවේ දිල්ලිවල පිහිටි ශ්‍රම ජාතික අධ්‍යයන ආයතනය සමඟ එක් වී කටයුතු කිරීම, අමෙරිකාවේ කම්කරු සහෝදරත්වය නැමැති ආයතන සමඟ එක් වී කටයුතු කිරීමට අවස්ථාව උදා වී තිබේ. ලෝකයේ තිබෙන මේ සම්බන්ධ නවීන දැනුම ලබා ගැනීමේ නව ක්‍රමවේදයන් අධ්‍යයනය කිරීමේ අවස්ථාව ලැබෙනු ඇත. මීට ලෝක කම්කරු සංවිධානය ද බොහෝ සේ උදව් උපකාර කර තිබේ.ජාතික ශ්‍රම අධ්‍යයන ආයතනය මඟින් පවත්වන ඩිප්ලෝමා පාඨමාලා විදේශ උපාධි ලබා ගැනීමේ ප්‍රවේශ මාර්ගයක් ලෙස හඳුන්වා දීමටත් ආයතනයට අවශ්‍ය විශේෂඥ දැනුම තිබෙන සේවකයින් බඳවා ගැනීමටත් පනතින් ලැබෙන යහපත් අවස්ථා වශයෙන් හඳුන්වා දෙන්න පුළුවන්.මේ සියලු කරුණු ගොනු කරමින් මේ පනතේ මුඛ්‍ය පරමාර්ථය වනුයේ රටේ ආර්ථික සමෘද්ධියක් ඇති කිරීමට යි. ජනාධිපති මහින්ද රාජපක්ෂ මහතා ආරම්භ කර තිබෙන ආසියාවේ දියුණු තාලයේ රටක් ලෙස ලංකාව පත් කර ගැනීමේ අරමුණු සාර්ථක කර ගැනීමටත් වේගවත් ආර්ථික වර්ධනයට පහසුකම් සැලැසීමටත් ඒ සඳහා වැඩකරන ජනතාව දැනුවත් කරමින් ශ්‍රම සම්පත සකස් කිරීම ජාතික ශ්‍රම අධ්‍යයන ආයතනයේ අභිප්‍රායයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=f1010063</link>
    <topic>ලංගමට අලුත් මුහුණක්</topic>
    <author>කරුණාසේන දේවප්‍රිය</author>
    <content>තවමත් භාණ්ඩාගාරයෙන් යැපෙන ශ්‍රීලංගමය සම්පූර්ණයෙන් ම විනාශ කැර දැමීමට නොයෙකුත් පාර්ශ්ව කටයුතු කෙරෙමින් තිබෙන බව පළමුව පෙන්වා දිය යුතුව තිබේ.ඉකුත් දා බදුල්ලේ සිට යාපනය දක්වා ධාවනය කෙරෙන ලෙස ශ්‍රීලංගම බස් සේවයක් ආරම්භ කළ විට මහියංගනය පෞද්ගලික බස් රථ හිමියෝ එම බස් මහියංගනයේ දී නතර කොට ආපසු හරවා එවීමට කටයුතු කළහ. පසුව එම බස් යාපනය දක්වා ධාවනය කරනු ලැබුවේ පොලිස් ආරක්ෂාව ඇතිව ය.යම් මාර්ගයකට ශ්‍රීලංගම බස් රථයක් ධාවනයට එක් කළ විට එය නතර කැර දැමීමට පෞද්ගලික බස් රථ හිමියෝ එකල කටයුතු කළහ. දැනුත් කටයුතු කරති.ශ්‍රීලංගම බස් ද, පෞද්ගලික බස් ද ධාවනය වන මාර්ගවල පෞද්ගලික බස් කොට්ටපොල් පුරවා ගත් ලෙස මගීන් පුරවා ගෙන ඉදිරියෙන් ගමන් කරන අතර ශ්‍රී ලංගම බස් මගීන් ස්වල්පයක් රැගෙන තනිවට මෙන් පෞද්ගලික බස් රථ පිටු පස ධාවනය කෙරේ.එසේ කිරීමෙන් සමහර ශ්‍රී ලංගම සේවකයන්ට පාඩුවක් සිදු නොවේ. දිනපතා ම සවසට ඇතැම් වංචනික පෞද්ගලික බස්රථ සේවකයෝ ශ්‍රී ලංගම බස්වල රියැදුරන්ට සහ කොන්දොස්තරවරුන්ට පිදේනි පුද කරති. ඔවුන් සවසට ප්‍රදානය කෙරෙන බුලත් විටක වටිනාකම රු 110 ද ඉක්මවයි.තම ගමේ මඟුල් ගෙදරක්, අවමගුලක්, ගොයම් අස්වැන්න නෙළීමක් සිදු වූ විට ඒ ගමේ සිටින ශ්‍රීලංගම සේවකයෝ තම බස් ධාවනය නොකරති. ඒ දිනවල මගීනට මහ මඟ රස්තියාදු වීමට සිදු වේ.ශ්‍රී ලංගම කොන්දොස්තරවරයකු විසින් කාලාන්තරයක් කැර ගෙන යන ලද ටිකට් පත් වංචාවක් අල්ලා ගැනීමට ගම්පහ ප්‍රාදේශීය ප්‍රවේශ පත්‍ර පරීක්ෂකවරු සමත් වූ බව ඉකුත් දා ජනමාධ්‍ය විසින් වාර්තා කරන ලදී.කුරුණෑගල සිට කොළඹ බලා ධාවනය වෙමින් තිබූ කඩවත ශ්‍රීලංගම ඩිපෝවට අයත් බස්රථයක් දන්ඕවිට දී නවත්වා පරීක්ෂා කරනු ලැබූ අවස්ථාවේ දී මෙම වංචාව හෙළිකැර ගැණිනි.මෙහි දී මගීන් පස් දෙනෙකුට කුරුණෑගල සිට ගමනාන්තය වූ කොළඹ දක්වා රුපියල් අනූවක වටිනාකමකින් යුතුව නිකුත් කොට තිබූ ප්‍රවේශ පත්‍රවල කොන්දොස්තර සතුව ඇති මුල් පිටපත්වල කිසිදු මුදලක් සඳහන් නොකොට තිබිය දී අත්අඩංගුවට ගෙන ඇත. මෙවැනි වංචා දිනපතා කොපමණ ප්‍රමාණයක් සිදු කරනවා දැයි සිතා ගැනීම පවා අපහසු ය.ගර්හිත කරන ලද ශ්‍රී ලංගම බස් රථ සෑහෙන සංඛ්‍යාවක් ප්‍රසිද්ධ වෙන්දේසියේ විකුණා දමන්නට සූදානම් වන අවස්ථාවක ප්‍රවාහන අමාත්‍යවරයා ඒවා පරීක්ෂා කොට සුදුසු අලුත්වැඩියාවන් කැර ධාවනයට යොදවා ඇති බවද වාර්තා විය.මේ ආකාරයෙන් ව්‍යාජ ලෙස ගර්හිත කරවා ශ්‍රී ලංගම බස් රථ කොපමණ ප්‍රමාණයක් පෞද්ගලික බස් හිමියන්ට අලෙවි කරන්නට ඇත් ද ? එයින් කොපමණ මුදලක් වංචා කරන්නට ඇත් ද? මේවා අෙඟ් ඉඳන් කන කෑමකි. කඳ පණුවා කඳ කා ජීවත්වෙනාව මෙන් සමහර ශ්‍රී ලංගම සේවකයන් ශ්‍රී ලංගම බස් රථ විනාශ කරන බව පෙනේ.ශ්‍රී ලංගම සේවකයන් විසින් කරනු ලබන වංචා, දූෂණ, අක්‍රමිකතා වැළැක්වීමට කුමක් කළ යුතු ද? පළමුව ශ්‍රී ලංගම බස් ධාවනය කෙරෙන සෑම බස් රථයකින්ම දෛනිකව ලැබෙන ආදායම ගණන් බැලීම සදහා පරීක්ෂකවරුන් යොදවා පරීක්ෂා කළ යුතු ය.එසේ ලැබෙන ආදායමෙන් සියයට පනහක් ශ්‍රී ලංගමයට ද, ඉතිරි සියයට පනහ බස් රථවල සේවකයන්ට ද බෙදා දීමට කටයුතු කළ යුතු ය. වෙනත් වචනවලින් ප්‍රකාශ කරතොත් ශ්‍රී ලංගම බස් ඒවායේ සේවකයන්ට බදු දිය යුතුය.ඉන්ධන සඳහා වියදම් කිරීම ද, සේවකයන්ට ගෙවන සියයට පනහේ ආදායමින් පියවා ගත යුතු ය. මේ මගින් දිනකට ශ්‍රී ලංගමයට ගෙවිය යුතු මුදල කොපමණ ද යන්න තීරණය කොට එම මුදල ස්ථිර වශයෙන් ම අඛණ්ඩව ලබා ගැනීමට කටයුතු කළ යුතුය.එවිට තමන්ට ලැබෙන සියයට පනහේ මුදල වැඩි කැර ගැනීමට ශ්‍රී ලංගම සේවකයින් දැනට වඩා උන්නදුවෙන් කටයුතු කරනු ඇත.සේවකයන්ට ශ්‍රී ලංගම බස් බදු දීමේ මෙම ක්‍රමය විධිමත්ව ක්‍රියාත්මක කළහොත් සේවකයන්ට වැටුප් ගෙවීම සඳහා මහා භාණ්ඩාගාරයෙන් මුදල් ලබා ගැනීමක් අවශ්‍ය නොවනු ඇත.දෛනික ආදායමෙන් සියයට පනහක් ශ්‍රී ලංගමයට අනිවාර්යයෙන් ලැබෙන බැවින් එම මුදලින් ශ්‍රී ලංගමය වැඩි දියුණු කිරීමට හැකියාව ලැබෙනු ඇත. මගීන්ට ගමනාගමන පහසුකම් විධිමත්ව ලැබෙනු ඇත. එවිට ශ්‍රී ලංගමය රටට බරක් නොවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=f1010064</link>
    <topic/>
    <author>මනෝලි සුබසිංහ</author>
    <content>ඔහු ප්‍රකට කවියෙකි. නිසදැස් කාව්‍ය රචකයෙකි. නවකතා රචකයෙකි. ජ්‍යෙෂ්ඨ පරපුර නියොජනය කරන ව්‍යක්ත පත්‍ර කලාවේදියෙකි. වත්මන් සිළුමිණ පුවත්පතේ ප්‍රධාන කතුවරයා ය. නමින් හේ කරුණාදාස සූරියආරච්චි ය. නැතහොත් පාඨක ඔබට ‘කසුරි’ නමින් සමීප සොඳුරු මාධ්‍ය සගයා ය.ඔහු ගේ නවකතා දිවිය පත්‍ර කලාදිවිය තරමට දීර්ඝ ඉතිහාසයක් නොවුණ ද ලියූ නවකතා හතරින් තුනක්ම ස්වර්ණ පුස්තක සම්මාන උළෙලෙහි අවසන් වටය සඳහා තේරීම විශිෂ්ට ය. පසුගිය දා නිමාව දුටු ස්වර්ණ පුස්තක සම්මාන උළෙලේදී මෙලෙස අවසන් වටයේ නිර්දේශිත එක් නවකතාවක් වූයේ කරුණාදාස සූරියආරච්චි ලියූ ‘කළු දෝංකාරය’ නවකතාව යි.වසරේ විශිෂ්ටතම සාහිත්‍ය සම්මාන උළෙලක් වන ස්වර්ණ පුස්තක සම්මාන උළෙලේදී වසර කිහිපයකදීම අඛණ්ඩව ඔබ ලියූ නවකතා අවසන් වටයේ හොඳම නවකතා පහ අතරට නිර්දේශ වුණා. මේ ඇගයීම ඔබගේ සාහිත්‍ය ගමනට එක් කරන උත්තේජනය ඔබට විග්‍රහ කළ හැක්කේ කෙසේද?ආරම්භක ස්වර්ණ පුස්තක සම්මාන උළෙලේ දී ‘’කන්ද පාමුල’ හොඳම නවකතා පහ අතරට නිර්දේශ වුණා. තුන් වැනි ස්වර්ණ පුස්තක උළෙලේ දී ‘අන්ධකාර රාත්‍රි’ තේරුණා. මෙවර පැවැත් වුණේ හතර වැනි ස්වර්ණ පුස්තක සම්මාන උළෙල. එහිදී ‘කළු දෝංකාරය’ උත්කෘෂ්ට නවකතා පහ අතරට නිර්දේශ වුණා.ඇත්තටම මේ නිර්දේශවීම හරහා මගේ නිර්මාණවලට ප්‍රමිතියක් ඇති බව මගේ හිතට යම් හැඟීමක් දැනෙනවා. එය තමයි මට තිබෙන මූලිකම සතුට. මගේ නිර්මාණකරණයට වටිනාකමක් තිබෙන බව මට දැනෙනවා.සම්මානයක් ලැබුණා හෝ නැතා, නිර්දේශ වීම ඇතා හෝ නැතා හෝ නිර්මාණකරණය මගෙන් සිද්ධ වනවා. ඒත් ඉතිං වතුර ගලනවා වගේ ඒ කටයුත්ත කෙරෙන්නේ නැහැ. සම්මානයක් කියන එක, ඇගයීමක් කියන එක නිර්මාණකරුවෙකුට එක්තරා විදිහක උත්තේජනයක් තමයි.එහෙම නැහැ කියනවා නම් මම හරි කුහකයි. නමුත් නිර්මාණ කාර්යයේදී ඒක එකම හේතුව නම් නෙමෙයි. සම්මානයක් නොලැබුණා කියලා මම මන්දෝත්සාහී වන්නේත් නැහැ; අතිශයින් උද්යෝගයට පත් වන්නෙත් නැහැ. ඇගයීමක් ලැබීම ගැන සතුටට පත් වෙනවා. එච්චරයි.සම්මාන උළෙලන් නිසා සමහර පොත් මතු වෙන්න පුළුවන්. සමහර හොඳ පොත් යට යන්නත් පුළුවන්. සම්මාන උළෙලකින් කිසියම් විදියකට හොඳ පොතක් ප්‍රතික්‍ෂේප වුණොත් ඒ පොත යට යනවා. එවැනි අපරාධයන් පසුගිය කාලේ සිද්ධ වෙලා තියෙනවා.සම්මාන උළෙලක් අවසානයේ විවිධ සමාජ කතිකාවන් අසන්නට ලැබෙනවා. අපගේ මේ කතාබහ සිද්ධ වන්නේත් එවන් අවධියක?මම පොත් ලියන කෙනෙක්. සාමාන්‍යයෙන් මම සම්මාන පිළිබඳ ඕනෑවට වඩා හිතන්නෙ නැහැ. පොත් ලිවීම මගේ කාර්ය භාරයයි. සම්මාන දීම ඒ විනිශ්චය මණ්ඩලවල කාර්ය භාරය යි. ඒ ගැන කතා කිරීම තවත් පිරිසකගේ කාර්ය භාරයයි.‘කන්දක් සේ මා’ මෙවර ජයග්‍රාහී නවකතාව ඔබ කියෙව්ව ද?මම කියෙව්වා. මම ඒ ගැන මොකුත් කියන්න යන්නේ නැහැ. මොකද මමත් ඒ තරගකාරී කතාවක් නිර්මාණය කළ කෙනෙක්.මම කියන්නේ කියවලා බලන්න; ඊට පස්සේ තීරණය කරන්න.එක්තරා මහාචාර්යවරයෙක් පවසා තිබුණා, සාහිත්‍ය සම්මාන උළෙලක් වසර දහයකට වරක් පැවැත්වීම ප්‍රමාණවත් බව. මේ අදහස පිළිබඳ ඔබේ අදහස කුමක් ද?මෙතැන තියෙන්නේ අවුරුදු දහයකට වරක් පවත්වනවා ද අවුරුද්දකට වරක් පවත්වනවාද කියන එක නෙමෙයි. අඩුපාඩුවක් නැතිව සම්මාන උළෙලක් පැවැත්වීම තමයි වැදගත් වන්නේ. අවුරුදු දහයකට සැරයක් වුණත් වැරැදි විදියට පවත්වනවා නම් වැඩක් නැහැ.අවුරුද්දක් පාසා ඒක නිවැරැදිව පවත්වනවා නම් ඊට වඩා වැදගත්කමක් තියෙනවා. එනිසා මේක කාලය පිළිබඳ ප්‍රශ්නයක් නෙමෙයි. මෙතැන ගැටළුව තියෙන්නේ ක්‍රමවේදය සහ ප්‍රමිතිය ගැනයි.සමහර ප්‍රවීණ ලේඛක ලේඛිකාවන්ගේ තිබෙන ප්‍රබල චෝදනාවක් වන්නේ සම්මාන උළෙලන්වල සමහර පොත් පිළිබඳව ගන්නා වැරැදි විනිශ්චයන් හරහා පාඨකයා නොමඟ යැවීමක් සිද්ධ වන බවයි. පාඨකයා හට වැරැදි නිර්නායක ලබාදීම මෙහි බරපතළ වැරැද්දක් බව ඔවුන් පවසනවා. මේ මතය සමඟ ඔබට එකඟ විය හැකි ද?මම මේ පිළිබඳව ගැඹුරින් විමර්ශනය කරලා නැහැ. මම කියන්නේ මේ නිර්දේශිත පොත් වේවා, ඒ ආසන්නයට පැමිණි පොත් වේවා, සමහර වෙලාවට හොඳ පොතක් සැඟවිලා තියෙන්නත් පුළුවන්.මම කියන්නේ මේ හැම පොතක්ම කියවලා බලන්න. කියවලා බලා තීරණය කරන්න. එහෙම නැතිව එක් එක් සමීක්‍ෂණ මණ්ඩලවල තිබෙන නිර්නායකයන් හෝ විචාරකයන් ඉදිරිපත් කරන නිර්නායකයන්වලට පමණක් සීමාවන්න එපා.ජාත්‍යන්තර පොත් ප්‍රදර්ශනයට පමණක් නොව පොත් සාප්පුවලට ද ඇදෙන පාඨක පිරිස දැන් එන්න එන්නම වැඩි වෙලා. මෙයින් අපට පෙනෙන්නේ ජනතාවගේ සාහිත්‍ය පිළිබඳව තිබෙන උනන්දුව ද?මෙය ඉතාම හොඳ ප්‍රවණතාවයක්. අපි ජාත්‍යන්තර පොත් සල්පිල් ගැන හිතමු. මෙතැනට සමහර අය ඇවිත් පොත් අත පත ගාලා යනවා. තවත් සමහර අය පොත් ගන්නවා. සමහර වෙලාවට ඒ පොත් ගන්න අය ඔක්කොම පොත් සියල්ල කියවන්නෙත් නැහැ.සමහර අය මෙතැනට කානිවල් එකකට යනවා වගේ එනවා. නමුත් මේ කොයි විදියට ආවත් මේක හොද දෙයක්. මොකද මේ එන්නේ පොත් අතරට. පොත් අතපත ගානවාද? පොත් ගන්නවාද නැද්ද පොත් සැණකෙලියේ එහා මෙහා ඇවිද බලනවාද? නෙමෙයි ප්‍රශ්නේ.මේක මල් වත්තක් නෙමෙයිනේ. මේක පොත් වත්තක්. මේක පොත් උයනක්. එනිසා මෙතැනට එන පුද්ගලයන්ගේ කිසියම් විශේෂත්වයක් තිබෙනවා. ඒ එක්කම මෙතැනට එන අය මොනවා හරි පොතක් පතක් අරගෙනත් යනවා. සමහර වෙලාවට පාසල් පොතක් වෙන්න පුළුවන්.මේ නිසා ප්‍රබන්ධ කතා හෝ වෙනත් සාහිත්‍ය කතාවලට වෙනදාට වඩා ඉල්ලුමක් තිබෙනවා. ඒ විතරක් නෙවි ගෙදරට මේ පොත්වල සුවඳ පැතිරිලා යනවා. ඒක හොඳ ලක්‍ෂණයක්.මේ පොත් ප්‍රදර්ශනවලට පැමිණෙන ජනතාවට සාපේක්ෂව, විකිණෙන පොත්වලට සාපේක්‍ෂව පාඨකයාගේ මනස සාහිත්‍ය පරිශීලනයෙන් පෝෂණය වී ඇති බවක් හැඟී යනවාද?ඒක පිළිබඳවත් දීර්ඝ සමීක්‍ෂණයක් කරලා නැති නිසා කියන්න බැහැ. නමුත් ගෙනියන පොත් කියවනවා නම් අපි හිතන විදියට ආනන්දයෙන් ප්‍රඥාවට යන්නත් පුළුවන්. එහෙම නැත්නම් සමාජමය වශයෙන් උපදේශාත්මක කිසියම් දෙයක් ලැබෙන්නත් පුළුවන්.විනෝදයක් ලැබෙන්නටත් පුළුවන්. ගෙනිච්ච පොත් මේසයක් උඩ හෝ රාක්කයක තැන්පත් කර තිබෙනවා නම් අඩුම තරමින් ඊළඟ පරම්පරාව හරි පොත්පත් පරිශීලනය කරන්න පෙළඹවේවි. පොත් පත් අහක යන්නේ නැහැ.නරක් වෙන්නේත් නෑ. කිසියම් වටිනාකමක් හැමදාමත් පොත්වලට තිබෙනවා. එක පරම්පරාවක් ඒ පොත් කියවන්නේ නැත්නම් ඊළඟ පරම්පරාව හරි කියවන්න යොමු වෙනවා. ඒකට හේතුව කුඩා දරුවන් හැඳෙන්නේ පොත් තියෙන ගෙදරක නිසයි.වර්තමාන පරපුර හුඟක්ම තාක්‍ෂණයට නැඹුරුයි. එවන් සමාජයකට පොත් පත් කියවීමේ වැදගත්කම ඔබ විග්‍රහ කරන්නේ කොහොමද?මම පාසලේදී අ. පො. ස. සාමාන්‍ය පෙළ, උසස් පෙළට විද්‍යාව කළේ. අපි හතේ අටේ පංතිල ඉදලම පොත් කියවන්න පුරුදු වෙලා හිටියේ. මම හුඟක් පොත් කියවපු කෙනෙක්. විශේෂයෙන් රුසියානු පොත්.මම ‘අපරාධය සහ දඩුවම’ පොත කියෙව්වේ සාමාන්‍ය පෙළ පංතියේ ඉන්දැද්දීයි. ඒ කාලේ මාව හරි ප්‍රසිද්ධයි; මේ පොත අරගෙන පාසලට යන නිසා. ඒවගේ පොතක් කියවීමේ රුචිය පොඩි කාලේ ඉඳලම මට තිබුණා.පොත් කියවන්න. විචාරකයන් කියන හොඳ නරක ගැන හිතන්න යන්න එපා. පොත කියවලා බලලා තමන්ට ආශ්වාදනය කරන්නට කිසියම් රුකුලක් ලැබෙනවා නම් ඒ විචාරයේ ප්‍රශ්නයක් නැහැ. සමහර වෙලාවට ඒ විචාරය නිසා ආශ්වාදනයට බාධාවක් වෙන්න පුළුවන්. මේ දෙකම වෙන්නත් පුළුවන්. ඒත් කියවන්න.වත්මනෙහි ඔබ සිළුමිණ පුවත්පතේ ප්‍රධාන කකතුවරයා යි. ඔබ කවදත් මාධ්‍යවේදියකු ලෙස කාර්ය බහුලයි. එවැනි අවිවේකී භාරධූර වගකීම් සහිත වෘත්තියක් සමඟ නවකතා ලියන්නට වෙලාවක් ඇත්තටම තිබෙනවාද?මම උදේ පාන්දර තුනට හතරට නැඟිටින කෙනෙක්. ඒ උදේ වරුව මම වෙන් කරන්නේ මගේ නිර්මාණ කාර්යයට. පත්තරේ වෙනුවෙන් ඒ දවස් හතෙන් එක දවසක් විතරක් ගන්නවා. ඒ සිකුරාදා දවස කතුවැකිය ලියන්නටයි.සාමාන්‍යයෙන් මට පොතක් ලියන්න මාස හතරක් විතර යනවා. ඒ මාස හතරේදී මම මේ දුක විඳිනවා. මේක ආශ්වාදනීය දුකක්. සමහරදාට මට ඇහැරෙන්නේ පාන්දර එකට නම් මම එකේ ඉඳලා නිදිමත හැදෙනකම් ලියනවා.මම කාල කළමණාකරණය කර ගෙන රාජකාරිය නිර්මාණකරණයටත්, නිර්මාණකරණය රාජකාරියටත් බාධාවක් කරගෙන නැහැ. මට දැන් ඒක පුරුදු වෙලා.මට සාමාන්‍යයෙන් ‘එලාම්’ එකක් නැහැ. ඒත් පොතක් ලියන කෙට මම හැමදාමත් 1 - 2 ට අවධි වෙනවා. මට ඊට මෙහාට ඒ කාලේදී නින්ද යන්නේ නැහැ.මේ දවස්වලත් අලුත් නිර්මාණ කටයුත්තක් කෙරෙනවාද?මේ දවස්වල පොතක් ලියමින් ඉන්නේ. ඒ පොත මේ අවුරුද්දේ පිටවන එකක්නැහැ. ඒ පොත ලියන්න මට තව ගොඩාක් කල් ඕනෙ. මේ කතාවත් මගේ හැම නවකතාවකම වගේ සමාජ දේශපාලන අත්දැකීම් ඔස්සේ ඉදිරිපත් කරන අලුත් අත්දැකීමක්.ඇත්තටම මම හරියට නවකතාවක් ලියන්න පටන් ගත්තේ ‘සිළුමිණ’ පත්තරේට ආවාට පස්සෙයි. මම ලියපු නවකතා ඇත්තේ හතරයි. ඉන් තුනක්ම ස්වර්ණ පුස්තක ඇගැයීමට ලක්වීම මට ලොකු ශක්තියක්. අනෙක් හැම නවකතාවක්ම පළ වුණේ පත්තරේ ගිය කතා එකතු කරලයි.ඔබ වඩාත් කැමැති වෘත්තීමය ජීවිතයක් ගත කරන ප්‍රධාන කතුවරයාට ද? නැතහොත් නවකතා රචකයාට ද?ඒක මගේ ඇස්දෙකෙන් කොයි ඇහැට කැමැතිද වගේ ප්‍රශ්නයක්. මොකද එකක් තමයි මගේ නිර්මාණකාර්යභාරය.අනෙක මගේ සමාජ කාර්යභභාරය. එනිසා මේ දෙකම මට එකකට එකක් කැමැති හෝ අකැමැති කියලා වෙන් කරන්නට බැහැ.ප්‍රවීණ, ව්‍යක්ත ලේඛකයකු හැටියට නව පරපුරට දෙන අවවාදය කුමක් ද?මූලික වශයෙන්ම අපි කියවන්න ඕනේ. මට වෙචච අඩුපාඩුවක් තමයි විද්‍යා විෂය හැදෑරූ ශිෂ්‍යයෙක් හැටියටත් විද්‍යා ගුරුවරයකු ලෙස ගෙවුණු කාලයෙන් මට පැරැණි පත පොත, සාහිත්‍ය කියවන්න ලැබුණේ නැහැ. මම රුසියානු සාහිත්‍ය වගේ නූතන සාහිත්‍ය කියෙව්වා මිස කලා විෂයන් කරන ශිෂ්‍යයෙක් තරම් පතපොත පරිශීලනය කරන්නට බැරි වුණා. මගේ මේස උඩ තිබුණේ ජීව විද්‍යාව, භෞතික විද්‍යාව, සත්ව විද්‍යාව වගේ පොත පතයි.ත ඉතිං මම කියන්නේ පුළුවන් තරම් පොත පත කියවන්න. පොත පත කියවීමෙන් පස්සේ තමයි නිර්මාණකරණය එළැඹෙන්නට සුදුසුයි.හැබැයි අනෙක් නිර්මාණකරුවන්ට වඩා මට එක වාසියක් තිබුණා. ඒ තමයි මට බොහෝ චරිත කියවන්න ලැබුණා. මට සමාජය කියවන්න ලැබුණා. මම පත්තරකාරයෙක් හැටියට පත්තර කන්තෝරුවල හිටිය කෙනෙක් නෙමෙයි.මම ගොඩක් ගම් නියම් ගම්වල ... කැලෑවල ඇවිදලා තියෙනවා. ඒ මිනිස්සු හමුවෙලා තියෙනවා. සතා සිවුපාවා හැසිරෙන හැටි මම දැකලා තියෙනවා. ඒ නිසා වෙනත් ලේඛකයෙකුට වඩා මට එය වාසියක් වුණා.ඒවගේම බොහෝ අත්දැකීම් සහිතව මිනිස්සු ඒවා ඇති ලිපි කියවා තිබෙනවා. එනිසා මට සාමාන්‍ය කෙනෙකුට වඩා පෝෂණයක් ලැබුණා. එය මට පසුකාලයකදී නිර්මාණකරණයේදී විශාල පහසුවක් වුණා.එනිසා මම කියන්නේ අත්දැකීම් ලබා ගන්න .. පොත පත කියවන්න, එහෙම නැතිව හුදකලා රික්තකයකු ලෙස ඉදලා නිර්මාණයක් කරන්න බැහැ. එහෙම කරලා කරන නිර්මාණ ආසාර්ථක වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>06</day>
    </date>
    <link>http://www.dinamina.lk/2010/10/06/_art.asp?fn=f1010065</link>
    <topic>සරසවි බිමට පය තිබ්බේ ගැහෙන හදවතින්</topic>
    <author>සටහන -නිලූකා ඩී තිලකරත්න ඡායාරූප -සමන්ත වීරසිරි</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයෙකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳන් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ උසස් අධ්‍යාපන අමාත්‍යංශ ලේකම් ආචාර්ය සුනිල් ජයන්ත නවරත්න මහතාගෙනි.ඔබව හඳුන්වන්නෙ?සුනිල් ජයන්ත නවරත්නඋපන් දිනය1954 මාර්තු 07හැඳී වැඩුණු ගම් ප්‍රදේශය?කෑගල්ලෙ හෙට්ටිමුල්ල මාකූර කියන සුන්දර ගම්මානය මගේ උපන් ගම. අදටත් එහි තිබෙන ජීව ගුණයට මං කැමතියි.ඔබේ පවුල් පරිසරය?අම්ම තාත්තත් එක්ක අපේ පවුලේ නව දෙනයි. ගෑනු සහෝදරයෝ හිටියෙ එක්කෙනයි. අම්මයි තාත්තයි දෙන්නම රජයේ සේවකයන්. ගස් ගල්වල වැල්ලෙ නටපු ඒ කාලෙ ජීවිතේ ම හරවත් කරනවා. මම පවුලේ වැඩිමලා වුණත් විශාල වගකීම් ගොන්නක් තිබුණෙ නෑ.ඒ කියන්නෙ පවුලෙ වැඩිමල් ලෙස වගකීමක් ඔබට තිබුණෙ නෑ කියලද?නොතිබුණා නොවෙයි. ඒත් බොහේ දේ වැඩි බරකින් කරපින්නාගෙන යෑමේ පුරුද්දක් මට තිබුණේ නෑ. ඒ කියන්නෙ වගකීම් පැහැර හරිනවා කියන එක නෙමෙයි. වැඩිමලා විදියට විවිධ අඩුපාඩුකම්, අපහසුතා විඳගන්න වුණා. ඒත් ඉවසීම හා සැහැල්ලු බව නිසා ජීවිතේ ට ඒ දේවල් ලොකු ප්‍රශ්නයක් වුණේ නෑ.අම්ම, තාත්තා ගැන සඳහන් කළොත්?තාත්ත ධර්මසිරි නවරත්න, එතුමා කෑගල්ල රෝහලේ වැඩ පරීක්ෂකවරයෙක් ලෙස කටයුතු කළා.අම්මා නවගමුවගේ මිස්ලිම් නෝනා නවරත්න. ඇය පවුල් සෞඛ්‍ය සේවිකාවක් ලෙස කටයුතු කළා.පාසල් කටයුතු කෙරෙහි දෙමාපියන්ගේ මැදිහත්වීමඅපේ දෙමව්පියො වැට කඩොළු දාගෙන අපිව උස්මහත් කළේ නෑ. අපි නිදහස උපරිමව භුක්ති වින්ඳා. ඒ වගේ ම අධ්‍යාපන කටයුතුවලටත් අම්මගෙන් තාත්තාගෙන් හොඳ සහයෝගයක් මඟපෙන්වීමක් ලැබුණා.ලංකාවේ නිදහස් අධ්‍යාපනයට පිංසිද්ධ වෙන්න අපි හොඳින් ඉගෙන ගත්තා.අධ්‍යාපනය පිළිබඳ ඔබේ හැඟීම?අධ්‍යාපනය සඳහා අවශ්‍ය වන්නේ මානව ප්‍රාග්ධනයයි. එහි මුහුණතිය හරියට CD  තැටියක් වගේ. කෙනෙකුට එය රුපියල් 25කටත් මිල දී ගත හැකියි. එහෙත් වටිනා මෘදුකාංගයන් දැමූවිට එහි අගය කෝටි ගාණක්.මේ නිසා දරුවකුගේ අධ්‍යාපනය නැංවීමට ඔහු දැනුම කුසලතා හා ආකල්ප වැනි වටිනා මෘදුකාංගවලින් පුරවන්න ඕන.අධ්‍යයන කටයුතු කළ පාසල්?හෙට්ටිමුල්ල බණ්ඩාරනායක ප්‍රාථමික විද්‍යාලයෙනුයි මම මූලිකව අකුරු කළේ. පසුව සාමාන්‍යපෙළ සඳහා කෑගල්ල ශාන්ත මරියා විද්‍යාලයට ඇතුළු වුණා. උසස් පෙළ කළේ නැවත හෙට්ටිමුල්ල බණ්ඩාරනායක විද්‍යාලයේමයි.ඔබ උසස් පෙළට හැදැරූ විෂයයන්?වාණිජ අංශයෙනුයි මම උසස්පෙළ කළේ. මම හරිම දඟකාරයි. පාසලේ දී දෙන ගෙදර වැඩ කවදාවත් කළේ නෑ. 8 වසරේදී කලා විද්‍යා ගණිත ලෙස අපි කොටස්කරද්දි මම අහුවුණේ කලා අංශයට.අපේ පාසලේ මගේ යාළුවො ඔක්කොම විද්‍යා අංශයට ඇතුළු වුණ නිසා මටත් විද්‍යාවට යන්න ඕන වුණා. ඒත් රත්නවර්ධන විදුහල්පතිතුමා මුණ ගැහුණම එතුමා මාව වාණිජ අංශයට දැම්මා. පංතියේ වැඩකටයුතු ගැන මං උනන්දු වුණේ එතැනින් පස්සෙ එදා ඉඳල මං පංතියෙ පළවැනියා.කළ කී දඟකාරකම් ඔබේ පාසල් දිවියට නවමුහුණුවරක් එක්කරන්න ඇති?ඇත්තෙන්ම, අපේ ප්‍රදේශය ආසන්නයේ තමයි නැවිගල පිහිටලා තිබෙන්නේ. පංති ටීචර් නැති වෙලාවට බටංගලගෙ ගෙදර ගිහින් සීනි සම්බෝල පාන් හදාගෙන කන්ද නඟිනවා. ඒත් ඉස්කෝලෙ ඇරෙන වේලාවට මම ගෙදර. දවසක් ගැලරියට රිංගල ‘සුදු නංගි‘ චිත්‍රපටිය බැලුවා. ඒ දවස්වල ගැලරි ටිකට් එක සත 55 යි.ඔබ වැඩිපුර නැඹුරු වූ ක්‍රීඩාව?ක්‍රිකට්, පංතියේ ළමයිගෙන් සත 10 ගණනේ එකතුකරල අපි රුපියල් 2ක් හදාගෙන කටර්කප් එකක් ගන්නවා. ඒක දිනාගන්න තමයි අපි ක්‍රිකට්, එල්ලෙ, ගහද්දි එකම යුද්ධයයි.අධ්‍යාපනය ලැබූ පාසල්වල සමකාලිනයන් පිළිබඳ මතක් කළොත්?ශාන්ත මරියා විද්‍යාලයේ ඉගෙන ගන්න කාලේ බුද්ධදාස විතානාච්චි ඩග්ලස් පීරිස්, එඩ්වර්ඩ් ජයකොඩි, කෙහෙළිය රඹුක්වැල්ල, බන්දු සමරසිංහ, රූකාන්ත ගුණතිලක, අශෝක හදගම වැනි අය මගේ සමකාලීනයන්.පාසල් අවධියේ දී අමතක නොවන මතක මානයන් අවධිකළොත්?ජන ගායනා හා ප්‍රශස්ති තරගාවලියක සමස්ත ලංකා තරග ඉසව්ව අපි නියෝජනය කළේ ශාන්ත මරියාවෙන්. තරග පැවැත්වුණේ යාපනේ. එඩ්වර්ඩ්, බන්ධු ඇතුළු අපේ කණ්ඩායම කෝච්චියේ ගමන පටන්ගත් තැන ඉඳන් අවසන් වනතුරු අයිස්ක්‍රීම් විවිධ වෙනත් කෑම කකා තමයි ගියේ. ඒ නිසා අපි හැමෝගෙම උගුරු බැරැන්ඩි වුණා. ඒත් අපි තුන්වැනි තැන දිනාගත්තා.එදා මට යාපනේ යන්න අම්මා මට දුන්නෙ රුපියලයි. තරග ඉවරවෙලා අපි කලපුවේ ඔරුපදින්න ගියා. කලපුවේ යන අතරතුරේ දී ඔරුව දෙපැත්තට හෙලවෙනවා. අපි හරියට දෙමළ දන්නෙත් නෑ. ඉතිං අපි ඒ වෙලාවෙ කෑගැහුවෙ ‘ගොඩදු පෝරදා’ කියලයි.ඒ කියන්නෙ ඔබ කලාවට උපන් හපනෙක්?නාට්‍ය රඟපෑම විතරක් නොවෙයි. මම හොඳ නිවේදකයෙක්. ඒ දවස්වල එඩ්වර්ඩ් සිංදු කියද්දි මමයි නිවේදන කටයුතු කරන්නේ. අපේ පාසලේ ‘මත් වතුර’ නාට්‍යයේ වැද්දාගේ චරිතයට පණ දුන්නේ මම.විෂය බාහිර කටයුතු පිළිබඳ ඔබේ හැඟීම?අවබෝධය හා සහභාගිත්ව කළමණාකාරිත්වය, ආදි කුසලතා ප්‍රවර්ධනය වන්නෙත් ඒ තුළින්. සංවිධාන ශක්තිය නායකත්ව හැකියාව, සන්නිවේදන ශක්‍යතාව ඒ හරහා වර්ධනය වනවා. එය පංති කාමරය තුළින් ලබාගත නොහැකියි.පාසලේ සෙසු බාහිර කටයුතු ගැන කතා කළොත්?මම බාලදක්ෂයෙක් වගේ ම ශිෂ්‍ය භටයෙක්. වාණිජ සමිති, ඉංග්‍රීසි සමාජය, සරසවි හවුලේ ක්‍රියාකාරිකයෙක් ඒවගේම මම හොඳ මලල ක්‍රීඩකයෙක්. ගද්‍ය, පද්‍ය රචනාවන්ටත් මම එකසේ ම දක්ෂයි.ශිෂ්‍ය භටයන්ට සහ බාලදක්ෂයන්ට ක්‍රියාකාරී සමාජ කටයුතුවලට යොමුවෙන්න අවස්ථාව ලැබෙනවා.අපේ ශිෂ්‍යභට කණ්ඩායම වරක් දියතලාවෙ ගියා. දරන්න බැරි හීතලේ අපේ සාජන් එක්ක බහින් බස්වෙලා පාන්දර හතරට ගහ ගත්තා. බාලදක්ෂ කටයුතුවලට අපි මාවනැල්ලෙ වරකාපොලට පයින් යනවා. මොකක්හරි වැඩක් කළොත් අපිට සත 50ක් විතර ලැබෙනවා.එක් චොක්ලට් කම්පැණියක් තියෙනවා. ඒකට ගියාම අපිට රු. 2ක් දෙනවා. ඉතිං මා ඔයෙන් නාලා ආපහු බස් එකේ ගෙදරට එනවා. ශාන්ත මරියාවෙ ශිෂ්‍ය පාර්ලිමේන්තුවේ නිතරඟයන් තේරුණ මන්ත්‍රීවරයාත් මමයි.ඔබ විශ්වවිද්‍යාලයට ආ මුල්ම දවස සිහි කළොත්?මම ශ්‍රී ජයවර්ධනපුර විශ්වවිද්‍ය්‍යාලයට ආවෙ 1973 ජුනි 11 දා. ඒ වෙනකොට උසස් අධ්‍යාපන අමාත්‍යාංශය තිබුණේ තුංමුල්ලෙ. තට්ටු දෙකේ බස් එකේ නැගල විජේරාමෙන් බැහැල ගැහෙන හදවතින් තමයි සරසවි භූ®මියට පය තිබ්බෙ.කලිසම නවාගෙන, එක කමිස අතක් දිගෑරගෙන පුටු උඩ නැඟල ජේ්‍යෂ්ඨයන්ට කීකරුව සිටියා.හැදෑරු විෂය?මම මුලදී මූල්‍ය දේපළ කළමණාකරණය හා තක්සේරුකරණය තෝරාගත්තත් පසුව ව්‍යාපාර කළමණාකරණය කරන්න නැඹුරු වුණා.ඒ වෙද්දි රැකියා බැංකුවෙන් මට අනියම් ලිපිකරු තනතුරක් ලැබුණා. ග්‍රාම සංවර්ධන දෙපාර්තමේන්තුවට. ඒ වෙලාවෙ තාත්තා මේ දෙකම කරගන්න පුළුවන්නම් හොඳයි කියල කිව්වවම මං ඒ තනතුර භාර ගත්තා.ඔබේ දවසෙ පඩිය?දවසට රු. 790 යි. මගෙත් එක්ක ගමෙන් කරුණාදාස සහ ධර්මරත්න දෙන්නත් විශ්වවිද්‍යාලයට තේරුණා. ඒ දෙන්නා අධ්‍යාපන කටයුතු කරගන්න මට උදව් කළා.විශ්වවිද්‍යාල පරීක්ෂණ ප්‍රතිඵලවලින් ඔබ සෑහීමකට පත්වුණා ද?ඇත්තෙන්ම කරු හැමදාම දේශනවලට ගියා. මම පාඩම් කළේ එයාගෙ සටහන් වලින්. මම විභාගයෙන් ඒ, ඕ ගනිද්දි කරූට තිබුණෙ ඛ් සාමාර්ථයි.මේ වෙද්දි බාහිර කටයුතුවලට නැවතීමේ තිත තියලද?නෑ නෑ, මේ හැමදේම අතරෙන් මම ක්‍රීඩාවලට යොමුවුණා. මලල ක්‍රීඩා, හොකී මගේ ඉසව්. මට හැමදාම තරග කරන්න වුණේ එස්. බී. දිසානායක එක්කයි. එස්. බී. ඇමැතිතුමා ඒකාලෙ හොඳ මලල ක්‍රීඩකයෙක්. හැමදාම එයා පළවෙනියා මං දෙවැනියා.එතුමා ඒකාලෙ ශිෂ්‍ය සංගම්වලට සම්බන්ධව සිටියා. ඔබ ඒ හා සම්බන්ධ වුණේ නැද්ද?එතුමා ඒකාලේ ශිෂ්‍ය සංගමේ සභාපති වගේම අන්තර් විශ්වවිද්‍යාල බලමණ්ඩලයේත් සභාපති. එතුමා මාව දැක්කෙ හොඳ නිවේදකයෙක් විදිහටයි. ඒ නිසා සංගමේ වැඩකටයුතුවල දී නිවේදකයෙක් වෙන්න මට සිද්ධ වුණා. ඒ සම්බන්ධය දිගට ම පැවතුණා.එතකොට ඔබ මහ බැංකුවට තේරී පත්වන්නෙ?ඒ වෙද්දි මම දෙවැනි අවුරුද්දෙ ශිෂ්‍යයෙක්. මට මහ බැංකුවේ මුදල් අයකැමි තනතුªරක් ලැබුණා.74 සමාජීය වටපිටාව ඔබට අමතක නැතුව ඇති?ඔව්, හාල්පොලු, මිරිස්පොලු ආවේ මේ කාලෙදියි. සතියකට දින 2ක් මඤ්ඤොක්කා අල බතල තමයි කන්න අවසර තිබ්බෙ. ඉතිං අපි එස්. බී. ගෙ නායකත්වයෙන් විශ්වවිද්‍යාලයට අල්ලපු හිස් ඉඩම අල්ලගත්තා. අපි ඒකේ මඤ්ඤොක්කා හිටෙව්වා. පස්සේ ඒක විශ්වවිද්‍යාලයට අයිති ඉඩමක් වුණා. අද වෛද්‍ය පීඨය තියෙන්නෙ ඒ ඉඩමෙ.කාර්ය බහුලත්වය ඔබේ කලාකාමීත්වයට සීමා පනවන්න ඇති?ඇත්තෙන්ම, පද්‍ය, ගද්‍ය, නාට්‍යයට ඉඩක් දෙන්න බැරිව ගියා. ඒ නිසාම මම මගේ වියදමින් රංග ශිල්ප ශාලිකාවට ධම්ම ජාගොඩ දැම්මා. ඔහු පසුකාලීනව කිව්වේ නළුවෙක් වුණේ ඒ නිසාලු. ඒ වගේ ම එඩ්වඩ්ටත් හොඳ රංගන කුසලතාවක් තියෙනවා. එයාගෙ පළමු නාට්‍යය ස්පාටකස්. මට හිතෙන්නෙ ගායකයකුට අමතරව ඔහු නළුවෙක් විය යුතුයි කියලයි.ප්‍රේමයේ වේදිකාවට ගොඩවන්න සරසවිය ඔබට පාර කිව්වෙ නැද්ද?ඇයි නැත්තෙ. ඈ මගේ බැච් එකේ. ඇගේ නම ජයන්තා ගමගේ. දැන් ඇය දේවි බාලිකාවේ උප විදුහල්පතිනිය ලෙස කටයුතු කරනවා. අපේ කතාව පටන් ගන්න කලින් ඈ මගේ කේන්දරේ ඉල්ලුවා.ඔබ එය විශ්වාස කරනවාද?බොහොමයක් දුරට. අවුරුදු 30 ගතවනතුරු මට විදෙස්ගතවන්න බැරි බව මට කියලා තිබුණා. ඊට කලින් මට ශිෂ්‍යත්ව 4ක් ලැබුණා. රුසියාව, ඔස්ට්‍රේලියාව, බෙල්ජියමට සහ බල්ගේරියාවට. ඒත් ඒ එකකටවත් යන්න ලැබුණෙ නෑ. මට අවුරුදු 30ක් ලබලා මාසයක් වන දවසේ මං ජපානයට ගියා.ඔබේ කාර්යබහුල ජීවිතයට ඇගේ දායකත්වය?ඇය මගේ ජීවිතයේ ශක්තිමත් සෙවනැල්ල. මේ ගමනෙදි ඉවසීමත් සැනසීමත් කියල දුන්නෙ මගේ බිරිඳ.විශ්වවිද්‍යාලයේ දී ඔබ ලැබූ ජයග්‍රහණ ගැන කතා කළොත්?අපේ කණ්ඩායමේ ළමයි 132ක් හිටියා. ඒ අතරින් බැච්චොප් වුණේ මමයි.මහ බැංකු සේවකයෙක් වූ ඔබ කථිකාචාර්යවරයෙක් වීමේ අවස්ථාව මඟහැරියා ද?එහෙම කළේ නෑ. 77 ඡන්දෙන් පස්සෙ පත් වූ ආණ්ඩු පක්ෂයේ රොනි ද මැල් මහත්තයා මැද්දවත්ත විශ්වවිද්‍යාලය ආරම්භ කළා. මම එහි වාණිජ අංශයේ කථිකාචාර්ය තනතුරකට පත්වුණා.ඒ වෙද්දි මට අවුරුදු 23යි. සමහර ශිෂ්‍යයෝ නවකයෙක් කියල වැරදිලා ෂූ දාල කතා කරනවා. රැග් එකට. ඒ වෙද්දි අපේ පදිංචිය මැද්දවත්තෙ. දුව ලැබුණෙත් එහිදි.දූ දරුවන් පිළිබඳ ඔබේ හැඟීම?දුව ඉපදෙන කොටත් මට තිබුණ එකම හැඟීම තමයි ලෝකෙටම ගැළපෙන දරුවෝ බිහිකරන්න ඕන කියන එක. මගේ දුව දක්ෂිකා ශශිප්‍රබා, ඇය ඕස්ට්‍රේලියාවේ ආයතනයක රාජකාරි කටයුතු කරනවා.පුතා දක්ෂිත නවරත්න, අමෙරිකාවේ ඇරිසෝනා විශ්වවිද්‍යාලයේ ඉගෙන ගන්නවා. ගමෙන් ආපු අපිට අත්විඳින්න වුණ ගැහැට ඒ අයට විඳින්නට නොදී හොඳ අධ්‍යාපන මට්ටමක් ඇති දරුවන් හදන්නයි මට ඕන වුණේ.ඔබ පශ්චාත් උපාධිය ලබාගත්තෙ?මම ව්‍යාපාර කළමණාකරණය පිළිබඳ ශ්‍රාස්ත්‍රපති උපාධිය හදාරමින් සිටි අවදියේ තමයි මට ජපානයට යන්න ශිෂ්‍යත්වයක් ලැබෙන්නෙ.මම කගාවා විශ්වවිද්‍යාලයේ ආර්ථික විද්‍යාව පිළිබඳ පශ්චාත් උපාධිය හැදෑරුවා. ආචාර්ය උපාධිය ලබා ගත්තෙ තෝකියෝවල කෙයෝ විශ්වවිද්‍යාලයෙන්.මේ ජපන් ගමනේ දී ඔබ ලැබූ අත්දැකීම් විස්තර කළොත්?අපි හය දෙනෙක් එකට හිටියා. උයාගෙන කාලා තමයි අපි හිටියෙ. ඒ අතර පාට් ටයිම් රැකියාවක් කළා. කොරියන් රෙස්ටුරන් එකක පිඟන් සේදුවා. රෑ 7 – 11 වෙනතුරු අපි වැඩ කළා. පැයකට යෙන් 500ක් හම්බකළා. අවුරුද්දකට පස්සෙ දරුවයි බිරිඳයි ගෙන්න ගත්තා. එතකොට බබාට අවුරුදු 03යි. ඉස්සරලාම දුව ගියේ ජපන් පෙර පාසලකට.ඔබ එහි ගත කළ කාලය?අවුරුදු 10ක් පමණ අපි එහෙ ගතකළා. 1993 ලංකාවට ආවේ ජයවර්ධනපුර විශ්වවිද්‍යාලයේ සහකාර කථිකාචාර්ය කෙනෙක් වෙලා.තරුණ සේවා සභාවේ කැපී පෙනෙන වෙනසක් ඔබ සිදු කළා. එයට ඔබ සම්බන්ධ වුණේ?මම විශේෂිත ආරාධනාවක් මතයි තරුණ සේවා සභාවට පැමිණියේ. ඒ 1996 දී. තුරුණු ශක්ති, දේශ ශිල්පායතනය. නාට්‍ය පාසල, තරුණ සරසවිය, සහශ්‍රා වැනි තරුණ තරුණියන්ට වැඩසටහන් රැසක් මා අතින් සිදුවුණා.ශශිකා නිසංසලා, සේනක උභයසිංහ, අතුල ලියනගේ, සුභානි හර්ෂණි ඒ නිර්මාණාත්මක සංකල්පයන්ගේ ප්‍රතිඵල බව මට ආඩම්බරයෙන් කියන්න පුළුවන්. මඩකලපුව හොඳම තරුණ සේවා නිලධාරියා ලෙස මගෙන් තෑගි ගත් තරුණයා අද පාර්ලිමේන්තුවේ දේශපාලනඥයෙක්.මේ කටයුතුවල දී ඔබ ජපානයේ දී උගත් දේ ප්‍රායෝගික භාවිතයට ගන්නට හැකි වුණාද?කියන්න සතුටුයි. මම ජපානෙදි හිතුවෙ කවදාහරි ලංකාවට ගිහින් හොඳ සේවයක් කරන්න ඕන කියලයි. ඒ අය හිතන ක්‍රමයක් තියෙනවා.ඒකට කියන්නෙ K K K B  කියලයි. ඒ කියන්නෙ Kuni  (පළමුව රට ගැන) Kaisa (දෙවනුව ආයතනය ගැන) Kasoke (තෙවනුව පවුල) Boku (සිව්වෙනුව මම) ලෙසයි එය සඳහන් වෙන්නේ. ඒත් ලංකාවේ අය හිතන්නේ මෙහි අග ඉඳලයි.ඔබේ වෘත්තිය ජීවිතයේ ඊළඟ අදියර?සමෘද්ධි ග්‍රාම සංවර්ධන උඩරට සංවර්ධන හා පාර්ලිමේන්තු කටයුතු පිළිබඳ අමාත්‍යාංශයේ ලේකම් ධුරය ලැබුණා. ඒ 2000 වසරේදීයි. මෙහි දී මට තිබුණු ලොකුම ගැටලුව තමයි කොළඹ සැලසුම් කොහොමද ගමට ගෙනියන්නෙ කියලා.නමුත් ගතානුගතිකත්වයෙන් මිදිල එකම සැලැස්ම පහළට ගලාගෙන යන ආකාරයට නිර්මාණය කළා. ඒ තුළ දූගී බව තුරන් කිරීමේ ඉලක්කය නංවා ගන්නට මට යම් මෙහෙවරක් කළ හැකි වුණා.උසස් අධ්‍යාපන අමාත්‍යාංශයට ඔබ පත්වන්නෙ?2010 මැයි 24 දා. මම විශ්වාස කරනවා මගේ දැනුම හා හැකියාවන් තුළ ජනාධිපතිතුමා මේ අවස්ථාව මට ලබා දුන්නේ.අමාත්‍යාංශයේ ඉදිරි ප්‍රවර්ධන පියවරයන් කෙබඳු ද?පවතින කන්නංගර යුගයෙන් ඔබ්බට එළැඹි 2010 – 2020 මහින්ද යුගය තුළ අධ්‍යාපනයේ නව මුහුණතකින් හෙබි පෙරළියක් කිරීමේ සිහිනය අපට තියෙනවා.ඒ වෙනුවෙන් අමාත්‍ය එස්. බී. දිසානායක මැතිතුමා සහ නියෝජ්‍ය අමාත්‍ය නන්දමිත්‍ර ඒකනායක මැතිතුමාගේ කැපවීම, අගය කළ යුතුයි.ඒ ප්‍රායෝගික දැක්ම පිළිබඳ පැහැදිලි කළොත්?අපිට අරමුණු 5ක් තියෙනවා. පවතින රාජ්‍ය විශ්වවිද්‍යාල සියල්ල ඉහළ මට්ටමකට රැගෙන ඒ තුළ කථිකාචාර්යවරුන්ගේ ගුණත්වය හා කැපවීමත් ඉගැන්නුම් ක්‍රම යාවත්කාලීන කිරීමටත්. ඊළඟට පරිපාලකයින් වර්ධනය කිරීම, විශ්වවිද්‍යාල ගෝලීය මට්ටමට ගෙන ඒම හා ශිෂ්‍ය ආකල්ප ප්‍රවර්ධනයටත් අපි කටයුතු කරන්න බලාපොරොත්තු වෙනවා.බහුතරයක් ශිෂ්‍ය ප්‍රජාව ක්‍රියාකාරී දේශපාලනයට ඈදා ගැනීමේ ක්‍රමවේදය පිළිබඳ ඔබේ මතය?එය ඉතා කනගාටුවට කරුණක්. එලෙස නොමඟ ගිය සිසුන් අධ්‍යාපනය කඩාකප්පල් කරගන්නවා. බහුතරයක් සිසුන් අවනත කර ගැනීමේ ක්‍රමවේදය හමාරකළ යුතුයි. ඒ වෙනුවට විනයවත් හරවත් ශිෂ්‍ය ප්‍රජාවක් බිහිවිය යුතුයි.කථිකාචාර්යවරු පිළිබඳ පවතින ආකල්පය දැන් දැන් මතවාදාත්මකයි නේද?කථිකාචාර්යවරු, මහාචාර්යවරු, තමයි විශ්වවිද්‍යාලයක ප්‍රාණ ජීවයං ශිෂ්‍යයින්ට අවශ්‍ය දැනුම නිවැරදි දැක්ම ලබාදිය යුත්තෙ ඔවුන්. ඒ කාර්යය සෑහීමකට පත්විය මට්ටමකින් ඔවුනතින් ඉටුවනවා ද යන්න ගැටලු සහගතයි.පොදුවේ විශ්වවිද්‍යාල ශිෂ්‍ය ප්‍රජාවට ඔබ දෙන පණිවුඩය.විශ්වවිද්‍යාල ශිෂ්‍යයො කියන්නෙ රටේ දක්ෂයන් අතරින් පෙරිළ පෙරිළ එන කොටසක්. අවුරුදු 4ක් තරම් දීර්ඝ කාලයක් තුළ විශ්වවිද්‍යාල අධ්‍යාපනය තමන්ගේ අනාගත දියුණුව උදෙසාම යොදා ගැනීමට වගබලාගත යුතුයි.ඔබේ සැදෑ සමය එළඹෙන විට මෙම වෘත්තිය ජීවිතය දෙස ආපසු හැරී බලන්නේ කොහොමද?මම මැරෙනතුරුම රට වෙනුවෙන් වැඩ කරනවා. ඉදිරි වසර 20 තුළ ශ්‍රී ලංකාව ලෝකයේ හොඳම ආශ්චර්යය බවට පත්වනවා නිසැකයි.ඒ ක්‍රියාවලිය තුළ මම සෑහීමකට පත්විය හැකි වැඩකොටසක් කළ හැකිනම් මගේ උපරිමය ඒ වෙනුවෙනුයි. ඒ නිසා දවසක මම මගේ රාජකාරි ජීවිතයේ තෘප්තිමත් පුද්ගලයකු බව ආඩම්බරයෙන් පැවැසිය හැකියි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010071</link>
    <topic>ශබ්ද විකාශනයට පැනවූතහනම ලිහිල් කරයි</topic>
    <author>නෙල්කා මැදගෙදර</author>
    <content>ශබ්ද විකාශන යන්ත්‍ර භාවිතය රාත්‍රී 10.00න් පසුව කළ නොහැකි වන පරිදි පනවා තිබූ තහනම ලිහිල් කරන නියෝගයක් ශ්‍රේෂ්ඨාධිකරණය විසින් ඊයේ (6) නිකුත් කරන ලදී.එම නියෝගය අනුව සිකුරාදා සහ සෙනසුරාදා දිනවල අලුයම 1.00 දක්වා ද ඉරිදා දිනවල මධ්‍යම රාත්‍රී 12.30 දක්වාද ශබ්ද විකාශන යන්ත්‍ර භාවිත කළ හැකිය.ශබ්ද විකාශන යන්ත්‍ර භාවිතා කිරීම තහනම් කිරීම සම්බන්ධයෙන් සිනෙඔස්කා පදනම ගොනු කළ මෝසමක් සලකා බැලූ ශ්‍රේෂ්ඨාධිකරණය විසින් මේ නියෝගය කරන ලදී. අගවිනිසුරු අශෝක ද සිල්වා, ශිරාණි තිලකවර්ධන, චන්ද්‍රා ඒකනායක ශ්‍රේෂ්ඨාධිකරණ විනිසුරු මඩුල්ල ඉදිරියෙහි මේ මෝසම කැඳවිණි.ශ්‍රේෂ්ඨාධිකරණය මීට පෙර කරන ලද නියෝගයක් අනුව රාත්‍රී 10.00 සිට පසුදා උදෑසන 6.00 වන තෙක් ශබ්ද විකාශන යන්ත්‍ර භාවිත කිරීම තහනම් කර තිබිණි. එම කාලයේ දී ශබ්ද විකාශන යන්ත්‍ර භාවිත කරනවානම් ඒ සඳහා විශේෂ අවසරයක් පොලිසියෙන් ලබාගත යුතු විය.මේ තහනම එළිමහන් සංගීත සංදර්ශන පැවැත්වීම කෙරෙහි අහිතකර ලෙස බලපාන බවට මෝසම ඉදිරිපත් කරමින් සිනෙඔස්කා පදනම සඳහන් කර තිබුණි.සංගීත සංදර්ශන පැවැත්විය නොහැකි බැවින් එය වෘත්තීය මට්ටමේ සංගීත ශිල්පීන්ගේ සහ ගායන ශිල්පීන්ගේ ජීවිත පවත්වා ගෙන යාමට ගැටලුවක් වී ඇති බැවින් එකී තහනම ලිහිල් කරන ලෙස ඔවුන් අධිකරණයෙන් ඉල්ලා සිටියහ.එසේම යුද්ධය අවසන්වී ඇති බැවින් මහජනතාවට විනෝදාස්වාදය ලැබීමේ අවස්ථාව ලබාදිය යුතු බවටද එම මෝසමෙහි සඳහන් වේ. බැවින් මේ තහනම ලිහිල් කරන ලෙස සිනෙඔස්කා පදනම අධිකරණයෙන් ඉල්ලා ඇත.ශබ්ද විකාශන යන්ත්‍ර රාත්‍රී කාලයේ දී භාවිත කිරීම තහනම් කරමින් ශ්‍රේෂ්ඨාධිකරණය තීන්දුවක් ප්‍රකාශයට පත් කළේ සිය යාඥා මෙහෙයන් සඳහා ශබ්ද විකාශන යන්ත්‍ර භාවිත කිරීමේ කාල සීමාව අඩු කිරීමට එරෙහිව වැලිගම ජුම්මා මජීඩ් පල්ලියේ භාරකාර අල්හාජ් එම්. ටී. එම්. මව්ලවි ඉදිරිපත් කළ මූලික අයිතිවාසිකම් පෙත්සමක් සලකා බැලූ අවස්ථාවේ දීය.වැලිගම පොලිස්ථානාධිපතිවරයා, වැලිගම සහකාර පොලිස් අධිකාරිවරයා ඇතුළු පිරිසක් පෙත්සම මඟින් වගඋත්තරකරුවෝ කර සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010072</link>
    <topic>ග්‍රාම නිලධාරීන් 2066ක්බඳවා ගැනීමට විභාගයක්</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>දැනට පවතින ග්‍රාම නිලධාරි පුරප්පාඩු 2066 තරග විභාගයක් පවත්වා සම්පූර්ණ කරන බව රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී. ජේ. සෙනෙවිරත්න මහතා පාර්ලිමේන්තුවේ දී ඊයේ (6) පැවැසීය.මෙයට පෙර පැවැති තරග විභාගයේ ප්‍රතිඵල අනුව එම පුරප්පාඩු පිරවීමට කටයුතු නොකරන බවත් එම අවස්ථාවේ පැවැති පුරප්පාඩු උක්ත විභාගයේ ප්‍රතිඵල මත පුරවන ලද බවත් ඇමැතිවරයා වැඩිදුරටත් කීවේ ය.ඇමැතිවරයා එසේ පැවැසුවේ වාචික පිළිතුරු අපේක්ෂාවෙන් කුරුණෑගල දිස්ත්‍රික් මන්ත්‍රි දයාසිරි ජයසේකර මහතා අසන ලද ප්‍රශ්නයකට පිළිතුරු දෙමිනි.නව බඳවා ගැනීම් සඳහා තරග විභාග පවත්වන දිනය, විභාග කොමසාරිස් ජනරාල්වරයාගේ එකඟතාව මත තීරණය කරනු ඇතැයි ද ඇමැතිවරයා කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010073</link>
    <topic>හිටපු පොලිස් ලොක්කෙකුගේ පුතෙක් හෙරොයින් සමඟ අත්අඩංගුවට</topic>
    <author>ඉන්දික පොල්කොටුව</author>
    <content>හිටපු පොලිස් අධිකාරිවරයකුගේ පුත්‍රයකු ඇතුළු තිදෙනකු දිගන බලගොල්ල ප්‍රදේශයේ හෙරොයින් මත් කුඩු ජාවාරමේ නිරතව සිටියදී පැකට් දහයක හෙරොයින් තොගයක් සමග ඔවුන් මහනුවර කොට්ඨාස මත්ද්‍රව්‍ය නාශක අංශය මගින් පෙරේදා (05) අත්අඩංගුවට ගනු ලැබ ඇත.අත්අඩංගුවට ගැණුනු හිටපු පොලිස් අධිකාරි පුත්‍රයා ඇතුළු සැකකරුවන් දෙදෙනකු මහනුවර සුපිරි විදුහලක අධ්‍යාපනය හදාරා මෑතකදී ඉවත් වූ අය බැව් පොලීසිය පවසයි.හෙරොයින් ජාවාරමට සම්බන්ධ පේරාදෙණිය පොල්ගහමුල ප්‍රදේශයේ පුද්ගලයකු අත්අඩංගුවට ගෙන සිදු කළ ප්‍රශ්න කිරීම ඔස්සේ ප්‍රධාන සැකකරු ඇතුළු අනෙක් සැකකරුවන් දෙදෙනා පොලිස් අත්අඩංගුවට ගැණිනි.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත මහනුවර කොට්ඨාස මත්ද්‍රව්‍ය නාශක අංශයේ ස්ථානාධිපති පොලිස් පරීක්ෂක තුෂාර සමරකෝන් මහතා ඇතුළු නිලධාරීහු පිරිසක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010074</link>
    <topic>විනය ගරුක-නීති ගරුක දරු පරපුරක් ගොඩනඟමු</topic>
    <author>ධනුෂ්ක ගොඩකුඹුර</author>
    <content>විනයගරුක සහ නීතිගරුක අනාගත දරු පරපුරක් ගොඩනැගීමට සියලු දෙනාම කැපවිය යුතු බව ජනාධිපති මහින්ද රාජපක්ෂ මහතා පැවැසීය.දරුවාට ඉගෙනීමට ඇති මානුෂීය අයිතිය සුරක්ෂිත කිරීම සියලු ගුරුවරුන්ගේ වගකීම බවත් ජනාධිපතිවරයා අවධාරණය කෙළේය.ජනාධිපතිවරයා මේ අදහස් පළ කෙළේ ඉංගශ්‍රීසි මාධ්‍ය උපාධිධාරී සහ ශික්ෂණ විද්‍යා ඩිප්ලෝමාධාරීන් 3500 කට ගුරුපත්වීම් ප්‍රදානය කිරීමට අරලියගහ මන්දිරයේදී ඊයේ (6) පැවැති උත්සවයකදීය.දරුවන්ගෙන් වැඳුම් පිදුම් ලබන ගුරුවරයා එසේ වැඳුම් ලැබීමට සෑම අතින්ම සුදුස්සකු විය යුතු බව පැවැසූ ජනාධිපතිවරයා ගුරු වෘත්තියේ ගෞරවය රැකගෙන කටයුතු කරන ලෙස ඉල්ලා සිටියේය. ගුරු වෘත්තිය රැකියාවකට වඩා සේවාවක් බව පෙන්වා දුන් ජනාධිපතිවරයා මවට පියාට මෙන්ම පන්සල, පල්ලිය, කෝවිලටත් ගරු කරන දරු පරපුරක් ගොඩනැගිය යුතු බව සඳහන් කෙළේය.අධ්‍යාපන ඇමැති බන්දුල ගුණවර්ධන, සබරගමු පළාත් ආණ්ඩුකාර වි.ජ.මු. ලොකුබණ්ඩාර, අධ්‍යාපන අමාත්‍යාංශ ලේකම් සුනිල් එස්. සිරිසේන මහත්වරුද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010075</link>
    <topic>දරුවන් පාසල් නොයැවූමවුපියන් 63ක් අධිකරණයට</topic>
    <author>රක්‍ෂණ ශ්‍රීයන්ත</author>
    <content>ගල්කිස්ස, දෙහිවල, වැල්ලවත්ත හා මොරටුව යන පොලිස් බලප්‍රදේශවල ග්‍රාම සේවා වසම් 53ක පදිංචි දරුවන් පාසල් නොයවන මවුපියන් 63 කට ලබන නොවැම්බර් මස 11 වැනි දින අධිකරණය හමුවේ පෙනී සිටින ලෙස බත්තරමුල්ල (ළමා) මහේස්ත්‍රාත් අයි. එම්. බී. ඉලංගසිංහ මහත්මිය නියෝග කළාය.මේ ප්‍රදේශවල විශාල දරුවන් පිරිසක් පාසල් නොයන හෙයින් විවිධ අපයෝජනවලට ඔවුන් ගොදුරුවන බවට ළමා හා කාන්තා කාර්යාංශය මගින් ඉදිරිපත් කළ කරුණු සළකා බැලීමෙන් පසු මහේස්ත්‍රාත්වරිය මේ නියෝගය කළාය. දරුවන් පාසල් නොයවන මවුපියන්ට අධිකරණයේ පෙනී සිටින ලෙස දන්වා අදාළ ග්‍රාමසේවා නිලධාරිවරයන් මගින් සිතාසි නිකුත් කර ඇත.පොලිස් බල ප්‍රදේශවලින් රැස්කළ තොරතුරු මත පාසල් නොයවන දරුවන් පාසල් අධ්‍යාපනයට යොමු කිරීමේ වැඩසටහනක් ක්‍රියාත්මක කිරීමේ අරමුණින් මේ පියවර ගෙන තිබේ. දරුවන් පාසල් නොයැවීම පිළිබඳ මවුපියන්ගෙන් කරුණු විමසීමට අධිකරණය අපේක්‍ෂා කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010076</link>
    <topic>ෆොන්සේකාට නිකරුණේ දඬුවම් කරන්න රජයට අවශ්‍යතාවක් නෑ</topic>
    <author>නුවන් කොඩිකාර</author>
    <content>හිටපු යුද හමුදාපතිවරයාට නිකරුණේ දඬුවම් කිරීමේ කිසිදු අවශ්‍යතාවක් රජයට නැතැයි අගමැති දි. මු. ජයරත්න මහතා පැවැසීය.ෆොන්සේකා මහතා හමුදාපති ධූරයේ සිටි කාලසීමාවේ ඒ මහතා කර ඇති අයථා ගනුදෙනුවලට යුද අධිකරණය මගින් ලබාදුන් දඬුවමක් හෙයින් ඒ පිළිබඳ වැරැදි මත ප්‍රකාශ නොකිරීමට සියලුදෙනා වගබලා ගත යුතු බව ද අගමැතිවරයා පැවැසීය.යුද අධිකරණය ඉදිරියේ වැරැදිකරුවා වූ එකම පුද්ගලයා ෆොන්සේකා මහතා නොවන බව පවසන අගමැතිවරයා යුද හමුදා නීතියට පටහැනිව ක්‍රියා කළ බොහෝ පිරිසකට දඬුවම් ලබාදී ඇති බව ද සඳහන් කෙළේය.ලෝකයේ ප්‍රථම අගමැතිනිය වූ සිරිමාවෝ බණ්ඩාරනායක මහත්මියගේ ප්‍රජා අයිතිය පවා අහිමි කළ යුගය තිබුණ බවද සිහිපත් කළ අගමැතිවරයා පුද්ගලයන්ගේ තරාතිරම නොබලා වැරැදිකරුවන්ට දඬුවම් ලබාදිය යුතු යැයි කීය.ෆොන්සේකා මහතාට ලබාදුන් තීන්දුව දේශපාලනික පළිගැනීමක් ලෙස පෙන්වීමට ඇතැම් අය උත්සහ කළද එම තීන්දුවේ එවැනි අරමුණක් නැති බව ද ඒ මහතා කීවේය.පෙළපාලි, පිකටිං, උද්ඝෝෂණ කර යුද අධිකරණ තීන්දු වෙනස් කළ නොහැකි බවත්, නිිස ක්‍රමවේදයන් අනුගමනය කර සමාව ගත යුතු බවත් ඒ මහතා ප්‍රකාශ කළේය.කුමන බලවේග ආවත් නීතිය ආරක්ෂා කිරීමට රජය සැමවිට ක්‍රියාකරන බව ද හෙතෙම කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010077</link>
    <topic>අවි ගනුදෙනුවේ මුදල් වංචා නිසාෆොන්සේකා හිරගෙට නියම වුණා</topic>
    <author>සමන්මලී පි‍්‍රයශාන්ති</author>
    <content>සරත් ෆොන්සේකාට සිරදඬුවම් නියම වූයේ යුද අවි මිලදී ගැනීමේ ටෙන්ඩර් මණ්ඩල සභාපති ධූරය දරමින් සිටියදී සිදුකර ඇති මූල්‍ය වංචාවන්ට වරදකරු වූ නිසා බව උසස් අධ්‍යාපන ඇමැති එස්. බී. දිසානායක මහතා පවසයි.සරත් ෆොන්සේකා එම ටෙන්ඩර් පටිපාටි උල්ලංඝණය කරමින් නීති විරෝධි ලෙස එහි සභාපති ධූරය දරමින්, විවිධ නීති රීති, තනි බලය පාවිච්චි කර වෙනස් කර ඇති බව ද යුද අධිකරණයේ දී ඔප්පු වී ඇතැයි හෙතෙම පෙන්වා දුන්නේය.යුද අධිකරණය මගින් සරත් ෆොන්සේකා සම්බන්ධයෙන් ලබා දුන් තීන්දුවේ කරුණු සළකා බලා කිසිදු බලපෑමකින් තොරව එය අනුමත කිරීම සේනාධිනායකයා ලෙස ජනාධිපතිවරයාට පැවරී ඇති වගකීමක් බව ද දිසානායක මහතා උසස් අධ්‍යාපන අමාත්‍යාංශයේදී පැවැති මාධ්‍ය හමුවකදී කීවේය.හුට මේ දඬුවම නියම වූයේ සුදු කොඩි කතාව සම්බන්ධයෙන් හෝ වෙනත් දේශපාලන පළිගැනීමක් හේතුවෙන් නොවන අතර මේ තීන්දුව ලබා දී ඇත්තේ සිවිල් නීතිය යටතේ නොවන බවත් සඳහන් කළේය.යුද අධිකරණය දුන් තීන්දුව සේනාධිනායකයා ලෙස ජනාධිපතිවරයා අත්සන් තබා සහතික කිරීම පිළිබඳව වරදවා වටහා නොගන්නැයි ද ඇමැතිවරයා මහා සංඝරත්නයෙන්, පාර්ලිමේන්තු මන්ත්‍රීවරුන් ඇතුළු රටේ විද්වතුන්ගෙන් ඉල්ලීමක් කරන බව ද කීවේය.උසාවි තීන්දුවකට අපහාස කිරීමේ වරදට තමා සිවිල් නීතිය යටතේ සිරදඬුවම් ලැබූ අවස්ථාවේ ජනාධිපතිවරයාගෙන් සමාව ඉල්ලා සිටි බවත්, ඒ අයුරින් සරත් ෆොන්සේකා මහතාට ද ජනාධිපතිවරයාගෙන් සමාව ඉල්ලිය හැකි බවත්, ඔහුට සමාව දෙන නොදෙන බව තීරණය කළ හැක්කේ සේනාධිනායකයාට නොව ජනාධිපතිවරයාට බවත් හෙතෙම පැවැසීය.මෙහිදී කතා කළ උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා ප්‍රකාශ කළේ යුද හමුදාපතිවරයා වැනි විධායක නිලයක් දරමින් යුද අවි මිලදී ගැනීමේ ටෙන්ඩර් මණ්ඩලවල සභාපතිවරයා ලෙස කටයුතු කිරීම ද විනය කඩකිරීමක් බවයි.දින දෙකක් නොදන්වා සේවයට නොපැමිණි සෙබළුන් ඇතුළු සෙබළුන් 8000 කට විනය කඩකිරීම හේතුවෙන් යුද හමුදාපතිවරයා වශයෙන් සිටියදී සරත් ෆොන්සේකා මහතා දඬුවම් ලබා දී ඇති බව කී ඒ මහතා, හමුදාපතිවරයා විනය කඩ කළේ නම් ඔහුට ද දඬුවම් ලබාදිය යුතු බවත් කීවේය. යුද අධිකරණය සරත් ෆොන්සේකාට දඬුවම් ලබා දී ඇත්තේ විනය කඩකිරීම නිසා යැයි ද හෙතෙම පැවැසීය.මෙතෙක් සිටි කිසිම හමුදාපතිවරයෙක් යුද අවි මිලදී ගැනීමේ ටෙන්ඩර් මණ්ඩලවල සභාපතිවරයා ලෙස කටයුතු කර නැති බවත්, එසේ සභාපති වූ සරත් ෆොන්සේකා මහතා සිදුකර ඇති මූල්‍ය වංචාවන් නිසා ඔහුට දඬුවම් නියම වූ බවත්, ජනාධිපතිවරයා සේනාධිනායකයා ලෙස කාගෙවත් බලපෑමකට යටත් නොවී තමාට පැවැරී ඇති වගකීම ඉටු කළ බවත් හෙතෙම ප්‍රකාශ කළේය.එස්. බී. දිසානායක ඇමැතිවරයා ජනාධිපතිවරයාගෙන් සමාව ඉල්ලා සිටි අයුරින් සරත් ෆොන්සේකා ද ජනාධිපතිගෙන් සමාව ඉල්ලන්නේ නම් ජනාධිපතිවරයා ඒ පිළිබඳව තීරණයක් ගනු ඇති බව ද ඔහු කීවේය. යුද අධිකරණ තීන්දුව වෙනස් කිරීමට සේනාධිනායකයාට හැකියාවක් නැතැයි ද හෙතෙම අවධාරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010078</link>
    <topic>බන්ධනාගාරය තුළ දීෆොන්සේකා ආරක්‍ෂිතයි</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>සරත් ෆොන්සේකා මහතාට බන්ධනාගාරය ඇතුළත සියලු ආරක්‍ෂක කටයුතු පිළියෙළ කර ඇති බව පුනරුත්ථාපන හා බන්ධනාගාර ප්‍රතිසංස්කරණ ඇමැති ඩිව් ගුණසේකර මහතා පාර්ලිමේන්තුවේදී ඊයේ (6) පැවැසුවේය.බන්ධනාගාරයේ සිට උසාවිය දක්වා රැගෙන යන අවස්ථාවේ ආරක්‍ෂාව සඳහා නියෝජ්‍ය පොලිස්පතිවරයා කැඳවා උපදෙස් දී අවශ්‍ය පියවර ගෙන ඇතැයිද ඇමැතිවරයා කීවේය. ඇමැතිවරයා එසේ පැවැසුවේ විපක්‍ෂ නායක රනිල් වික්‍රමසිංහ මහතා මතු කරන ලද ප්‍රශ්නයකට පිළිතුරු වශයෙනි.මහාධිකරණයට ගෙනයන විට හා ආපසු රැගෙන යන විට සරත් ෆොන්සේකා මහතාට විශේෂ කාර්ය බලකායේ ආරක්‍ෂාව ලබාදෙන්නැයි විපක්‍ෂ නායකවරයා ප්‍රශ්නය මතු කරමින් ඉල්ලා සිටියේය.සියලු සිරකරුවන්ට බන්ධනාගාරය තුළ දී සමානව සළකන බව පැවැසු ඇමැතිවරයා විශේෂ පහසුකම් අවශ්‍ය නිසා ලබාදෙන්නැයි බන්ධනාගාර වෛද්‍යවරයා කියන්නේනම් එම සිරකරුවාට එම පහසුකම් ලබාදෙන්නේ යැයිද කීවේය. “ තමුන්නාන්සේ ඇමැතිකාලේ මා ද හිරේ හිටියා. කාටවත් බලන්න දුන්නෙ නැහැ. හැබැයි අප එහෙම නැහැ. හරියට කටයුතු කරනවා” යැයිද ඇමැතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n1010079</link>
    <topic>රන්ජන්ගේ අපේක්ෂිත ඇප යළි ප්‍රතික්ෂේප වෙයි</topic>
    <author>සමන්ති වීරසේකර</author>
    <content>රන්ජන් රාමනායක මහතා ඉදිරිපත් කළ අපේක්ෂිත ඇප අයදුම්පත්‍රය ප්‍රතික්ෂේප කිරීම යළි සලකා බලන ලෙස ඔහුගේ නීතිඥයින් මගින් ඊයේ (6 දා) කළ ඉල්ලීම මහනුවර අතිරේක මහේස්ත්‍රාත් තනූජා ජයතුංග මහත්මිය යළි ප්‍රතික්ෂේප කළාය.මුල් අවස්ථාවේදී අපේක්ෂිත ඇප අයදුම්පත ප්‍රතික්ෂේප කළ කරුණු පිළිබඳව තමාට සෑහීමකට පත් විය නොහැකි බව දන්වමින් මෙලෙස යළිත් එම කරුණු නැවත සලකා බලන ලෙස ඔහුගේ නීතිඥයින් අධිකරණයට දැන්වීය.යළි සලකා බැලීමට කරුණු කිසිවක් නොමැති බවත්, පෙර තීන්දුවට වඩා වෙනස් තීරණයක් අතිරේක මහේස්ත්‍රාත් අධිකරණයෙන් ලබා දීමට නොහැකි බවත් මෙහිදී ප්‍රකාශ කළ ජයතුංග මහත්මිය මින් පසු අදාළ කාරණාව සම්බන්ධයෙන් වෙනත් අධිකරණයක් වෙත අපේක්ෂිත ඇප අයදුම්පත්‍රය ඉදිරිපත් කරන ලෙසද දැන්වීය.යළි සලකා බැලීමේ ඉල්ලීම ජනාධිපති නීතිඥ රියෙන්සි අර්සකුලරත්න මහතා ඇතුළු නීතිඥයින් 6 දෙනෙකු මගින් ඉදිරිපත් කෙළේය.මහනුවර පොලිසියේ විශේෂ අපරාධ විමර්ශන අංශයේ ස්ථානාධිපති ඉන්දුල ඇතුළත්මුදලි මහතාගේ මෙහෙයවීමෙන් මේ සිද්ධියට සම්බන්ධ විමර්ශන කටයුතු වැඩිදුර සිදුකරනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n10100710</link>
    <topic>ගොඩනැඟිලි නීති-රීතිඊයේ සිට ක්‍රියාත්මකයි</topic>
    <author>ශීලා උඩුවර</author>
    <content>පදිංචිය සඳහා නිවෙසක් ඉදිකිරීමට අවශ්‍ය ගොඩනැඟිලි ද්‍රව්‍ය ලබා ගැනීමේ නීතිරීති ඊයේ (6) සිට ක්‍රියාත්මක විය.ඒ අනුව නිවෙසට අවශ්‍ය වැලි, පස් සහ බොරළු ප්‍රවාහනයට අවශ්‍ය බලපත්‍ර ප්‍රාදේශීය ලේකම්වරයාගෙන් ලබාගත හැක. මසකට වැලි කියුබ් 100ට යටත්ව එක් අයකුට දිනකට වැලි කියුබ් දෙකක් ලබා ගත හැකි වේ. එක් අයඳුම්පතකින් පස් හා බොරළු කියුබ් 35 දක්වා කපා ප්‍රවාහනය කළ හැක.පස් හෝ වැලි ප්‍රවාහනය කරන තුරු බලපත්‍රය ළඟ තබා ගත යුතුය.බත්තරමුල්ල මධ්‍ය පරිසර අධිකාරියේ ඊයේ (06) පැවැති මාධ්‍ය හමුවකදී පරිසර ඇමැති අනුර පි‍්‍රයදර්ශන යාපා මහතා මේ කරුණු හෙළි කළේ ය. මේ අලුත් ක්‍රමය පිළිබඳ චක්‍රලේඛය ප්‍රාදේශීය ලේකම්වරුන්ට දැනටමත් යවා තිබේ.නිවෙසක් තනා ගැනීමේදී තම ගෙවත්තේ ගස් දෙකක් කපා ගැනීම සඳහා ද ප්‍රාදේශීය ලේකම්ගෙන් අවසරය ලබාගත හැකිය.එහෙත් කොස් ගස් කපා ගැනීම සඳහා පෙර පරිදි බලපත්‍ර ලබා ගත යුතු බව ඇමැතිවරයා කීය. පරිසර නියෝජ්‍ය ඇමැති ෆයිසර් මුස්තාපා, පරිසර අමාත්‍යාංශයේ ලේකම් ආර්.එච්.එස්.සමරතුංග, මධ්‍යම පරිසර අධිකාරියේ සභාපති චරිත හේරත්, භූ - විද්‍යා සමීක්ෂණ හා පතල් කාර්යාංශයේ සභාපති ආචාර්ය එන්.බී. විජයානන්ද, මැණික් හා ස්වර්ණාභරණ අධිකාරියේ සභාපති අනිල් කොස්වත්ත යන මහත්වරු ද මේ අවස්ථාවට සහභාගි වූහ.වැලි, පස් හා බොරළු සඳහා බලපත්‍ර ලබාදීම ලිහිල් කිරීම පිළිබඳව මධ්‍යම පරිසර අධිකාරියේ පැවති මාධ්‍ය සාකච්ඡාවේදී පරිසර ඇමැති අනුර පි‍්‍රයදර්ශන යාපා මහතා කරුණු ඉදිරිපත් කළ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n10100711</link>
    <topic>පෙම්වතුන්ගේ දුරකථනවලට පෙම්බැඳී පොලිස් පරීක්ෂක-සැරයන් අත්අඩංගුවට</topic>
    <author>ඉන්දික පොල්කොටුව</author>
    <content>මහනුවර නගරයට පැමිණෙන තරුණ පෙම්වතුන් බිය ගන්වා ඔවුන් සතු ජංගම දුරකථන පැහැරගැනීමේ සංවිධානාත්මක ජාවාරමක කලක් තිස්සේ සිට නිරත වූ බව කියන මහනුවර මූලස්ථාන පොලිසියට අනුයුක්ත පොලිස් පරීක්ෂකවරයකු හා පොලිස් සැරයන් වරයකු ඊයේ (6) සවස මහනුවර මූලස්ථාන පොලීසිය මගින් අත්අඩංගුවට ගනු ලැබ ඇත.නගරයේ උපකාරක පංති කරා පැමිණෙන හා නගරයේ පාළු ස්ථානයන්හි සිටින වයස අවුරුදු 18 – 25 වයස්වල තරුණ පෙම් යුවල් බිය ගන්වා අදාළ පොලිස් පරීක්ෂකවරයා හා සැරයන්වරයා ජංගම දුරකථන පැහැරගෙන ඇතැයි අනාවරණය වේ.සිද්ධිය සම්බන්ධයෙන් පසුගියදා (2) “දිනමිණ” මගින්ද අනාවරණය කළ අතර සැකකරුවන් සිය නිල ඇඳුම් උපයෝගී කැර ගනිමින් මේ සංවිධානාත්මක ජාවාරමේ නිරතව ඇතැයි උසස් පොලිස් නිලධාරියකු කීය. මේ සිද්ධිය පිළිබඳ මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න හා නියෝජ්‍ය පොලිස්පති පූජිත් ජයසුන්දර යන මහත්වරුන්ට ලද තොරතුරු මත පරීක්ෂණ ආරම්භ කළ අතර ඒ අනුව දින කිහිපයක් රාජකාරියට වාර්තා නොකර ප්‍රදේශයෙන් පළාගොස් සිටි සැකකාර පොලිස් නිලධාරීන් ඊයේ (06) අත්අඩංගුවට ගැණිනි.සැකකරුවන් සතුව තිබී ජංගම දුරකථන හතරක් ද පොලිස් අත්අඩංගුවට ගෙන ඇති අතර එයට වැඩි ප්‍රමාණයක් මොවුන් විසින් පැහැරගෙන ඇතිදැයි සොයා පොලිසිය පුලුල් පරීක්ෂණ ආරම්භකර ඇත.සිය පෙම් සබඳතා නිවෙස්වලට හසු වේයැයි බියෙන් මේ පෙම්වතුන් සිද්ධීන් පිළිබඳව පොලීසියට පැමිණිලිකිරීමට බිය වී ඇත. එහෙත් පසුව ඔවුන් පොලීසියට මේ පිළිබඳ පැමිණිලි කැර ඇත.පසුගිය දින කිහිපය තුළ ප්‍රදේශයෙන් පළාගොස් සැඟව සිටි සැකකරුවන් පැමිණිලිකාර පාර්ශවයන්ටද විවිධ තර්ජන හා බලපෑම් එල්ල කැර ඇතැයි වාර්තා වන අතර ඒ පිළිබඳවද විශේෂ පරීක්ෂණයන් ආරම්භ කැර ඇත. මේ සැකකරුවන් දෙදෙනා මහනුවර ප්‍රධාන මහේස්ත්‍රාත් ලලිත් ඒකනායක මහතා හමුවට ඉදිරිපත් කිරීමෙන් අනතුරුව ලබන 8 වැනිදා දක්වා රක්ෂිත බන්ධනාගාර ගතකර ඇත.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති ගාමිණී නවරත්න නියෝජ්‍ය පොලිස් පති පූජිත් ජයසුන්දර හා මහනුවර කොට්ඨාස භාර ජ්‍යෙෂ්ඨ පොලිස් අධිකාරී රංජිත් කස්තුරිරත්න යන මහත්වරුන්ගේ උපදෙස් මත මහනුවර පොලිසියේ අපරාධ විමර්ශන අංශය මෙහි වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n10100712</link>
    <topic>කියවන්න එන අයටජාතික පුස්තකාලයෙන්සාමාජිකත්වය නොමිලේ</topic>
    <author>චන්ද්‍රා අත්තනගොඩ</author>
    <content>ඔක්තෝබර් මාසයේ ජාතික පුස්තකාලයට පැමිණෙන පාඨකයන්ට ජාතික පුස්තකාල හා ප්‍රලේඛන සේවා මණ්ඩලයේ වාර්ෂික සාමාජිකත්වය නොමිලේ ලබාදීමට කටයුතු යොදා තිබේ.ඔක්තෝබර් මාසය ජාතික කියවීමේ මාසය ලෙසින් නම් කර ඇති නිසා මේ තීරණයට එළැඹි බව ජාතික පුස්තකාලයේ අධ්‍යක්ෂ ජෙනරාල් අශෝක සේනානි හේවගේ මහතා පවසයි. කියවීමේ මාසය සාර්ථක කර ගැනීමට විශේෂ වැඩසටහන් රාශියක් ක්‍රියාත්මක කිරීමට ජාතික පුස්තකාල හා ප්‍රලේඛන සේවා මණ්ඩලය තීරණය කර ඇත.දීප ව්‍යාප්ත මට්ටමින් රචනා හා පෝස්ටර් තරග පැවැත්වීමටත් පළාත් පාලන ආයතන මගින් පාලනය කරන පුස්තකාල 1200 ක පොත් ප්‍රදර්ශන, ජංගම පුස්තකාල පැවැත්වීමට ද තීරණය කර තිබේ. ජාතික කියවීමේ මාසය වෙනුවෙන් පැවැත්වෙන ජාතික මහෝත්සවය ඔක්තෝබර් 28 දා ජාතික පුස්තකාල මණ්ඩලයේ ශ්‍රවනාගාරයේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n10100713</link>
    <topic>අසැබි වෙබ් අඩවි ගැනකඩිනම් පරීක්ෂණයක්</topic>
    <author>කුමුදු හෙට්ටිආරච්චි</author>
    <content>අන්තර් ජාලයේ වන ඉතා අසභ්‍ය වෙබ් අඩවි සහ ඒවායේ පෙනී සිටින ශ්‍රී ලාංකික පිරිමින් හා කාන්තාවන් කවුරුන්දැයි හඳුනා ගැනීමට පරීක්ෂණ ආරම්භ කළ බව ළමා හා කාන්තා කාර්යාංශය කොළඹ කොටුව මහේස්ත්‍රාත් ලංකා ජයරත්න මෙනවියට ඊයේ (6) දැන්වීය.ජනාධිපතිවරයා වෙත මනෝ විද්‍යා උපදේශකවරයකු විසින් ලිපියකින් හෙළිදරව් කැර ඇති කරුණු පදනම් කැර ගනිමින් මේ පරීක්ෂණ ආරම්භ කළ බව ළමා හා කාන්තා කාර්යාංශය වැඩිදුරටත් මහේස්ත්‍රාත්වරියට දන්වා සිටියේය. අන්තර් ජාලයේ තිබෙන අසභ්‍ය වෙබ් අඩවි දර්ශන ජංගම දුරකථන හරහා නැරැඹීමට සලස්වා ඇති බවට කරුණු හෙළිදරව් වී ඇතැයි ද ළමා හා කාන්තා කාර්යාංශය මහේස්ත්‍රාත්වරියට කරුණු දක්වමින් පැවැසීය.ඉතා අසභ්‍ය වෙබ් අඩවි 345ක් දැනට හඳුනාගෙන ඇති බවත්, බත්තරමුල්ල ළමා මහේස්ත්‍රාත් අධිකරණයේ නියෝග මත ඒවායින් අඩක් දැනට තහනම් කැර ඇති බවත් ළමා හා කාන්තා කාර්යාංශය පවසයි.එවැනි ඉතා අසභ්‍ය වෙබ් අඩවිවල නම් ඇතුළත් ලේඛනයක් ළමා හා කාන්තා කාර්යාංශය මඟින් ඊයේ (06) අධිකරණය වෙත ඉදිරිපත් කැර තිබුණි.1983 අංක 22 දරන අසභ්‍ය ප්‍රකාශන සංශෝධිත පනතේ විධිවිධාන යටතේ ළමා හා කාන්තා කාර්යාංය මේ පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=n10100714</link>
    <topic>ක්‍රෙඩිට් කාඩ් වංචාවටපොලිසියේ 2ක් දැලේ</topic>
    <author>භක්ති ධර්මපි‍්‍රය මෙන්ඩිස් සහ චමීර ඇල්ලදෙණිය</author>
    <content>ක්‍රෙඩිට් කාඩ් යොදාගනිමින් වංචනික ලෙස භාණ්ඩ ලබා ගත් පොලිස් පරීක්‍ෂකවරයකු සහ සැරයන්වරයකු නාරාහේන්පිට පොලිසිය විසින් ඊයේ (06) අත්අඩංගුවට ගනු ලැබිණි.මේ පොලිස් නිලධාරීන් දෙදෙනා මරදාන සහ පිටකොටුව පොලිස් ස්ථානවලට අනුයුක්තව සේවය කළ බව පොලිස් මාධ්‍ය ප්‍රකාශක පොලිස් අධිකාරි පි‍්‍රශාන්ත ජයකොඩි මහතා “දිනමිණ” ට ඊයේ (06) පැවැසීය.වෙනත් පුද්ගලයන්ගේ ක්‍රෙඩිට් කාඩ් යොදා ගනිමින් සුපිරි වෙළෙඳසල්වලින් සැකකරුවන් දෙදෙනා භාණ්ඩ ලබාගෙන ඇතැයි පැවැසේ. සැකකාර පොලිස් නිලධාරීන් දෙදෙනා නාරාහේන්පිට පොලිසියේ නිලධාරීන්ට පවසා ඇත්තේ තමන් මේ ක්‍රෙඩිට් කාඩ්පත් මාර්ගය අසල වැටී තිබියදී අහුලාගත් බවයි.සැකකාර පොලිස් නිලධාරීන් දෙදෙනා අධිකරණයට ඉදිරිපත් කිරීමෙන් පසුව ලබන (08) දක්වා රක්ෂිත බන්ධනාගාර ගතකිරීමට නියම කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=r1010071</link>
    <topic>වරකාපොළ වැඩිහිටියන්ගේවිවිධ ප්‍රසංගය දා</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ජාත්‍යන්තර වැඩිහිටි දිනය නිමිත්තෙන් වරකාපොළ ප්‍රාදේශීය ලේකම් කාර්යාලය විසින් ප්‍රදේශයේ සියලු වැඩිහිටි සමිති එක්කර විවිධ ප්‍රසංගයක් වරකාපොළ නගර ශාලාවේදී පවත්වන ලදී.මේ වසරේ සබරගමුව පළාතේ හොඳම වැඩිහිටි සමිතිය ලෙස වරකාපොළ ප්‍රාදේශීය ලේකම් කාර්යාලය ප්‍රථම ස්ථානය හිමි කර ගත්තේය.රංගනයෙන් දක්ෂතා දැක්වූ වැඩිහිටියන්ට සහතික බෙදාදීමක්ද වරකාපොළ ප්‍රාදේශීය මහ ලේකම් ප්‍රභාත් උදාකර මහතාගේ ප්‍රධානත්වයෙන් සිදු විණි.මේ අවස්ථාවට සබරගමුව පළාත් සභා මන්ත්‍රී උදයකාන්ත ගුණතිලක, වරකාපොළ ප්‍රාදේශීය සභාවේ සභාපති කීර්තිසිරි විජේතුංග මහත්වරු ඇතුළු විශාල පිරිසක් සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=r1010072</link>
    <topic>ගිලන්පස වළඳා සැතපුණ හාමුදුරුවන්පසු දින උදේ පෙනෙන්න සිටියේ නෑ</topic>
    <author>මල්වාන සමූහ මහානාම විතානගේ</author>
    <content>රාත්‍රි 10 ට පමණ ගිලන් පස වළඳා සැතපුන සිරිනන්ද හිමියන් පසුදින උදේ පෙනෙන්නට සිටියේ නැහැ.පසුව සොයා බලන විට පන්සල් වත්ත පහළ නාන ළිඳ පතුලේ වැටී සිටියා යැයි නාන ළිඳට වැටී අපත් වූ තිත්තපත්තර ශ්‍රී දක්ඛින ගිරි විහාරස්ථානයේ කැකණදුරේ සිරිනන්ද හිමියන්ගේ (74) මරණ පරීක්ෂණයේදී විහාරාධිපති කෝන්ගල්ලේ සාරද හිමියෝ් සාක්කි දෙමින් පැවැසූහ.මේ පිළිබඳ මරණ පරීක්ෂණය පූගොඩ හදිසි මරණ පරීක්ෂක විජයසේන හපුආරච්චි මහතා විසින් පවත්වන ලදී.දොම්පේ පොලිසියේ උප පොලිස් පරීක්ෂක ඒ. කේ. පී. එස්. ජයතිස්ස මහතාගේ සාක්කි මෙහෙයවීම යටතේ සාක්කි දුන් විහාරාධිපති හිමියෝ මෙසේද කීහ.සිරිනන්ද හිමියන් 2007 වසරේ අපගේ විහාරස්ථානයට වැඩම කළා. එතැන් සිට අපවත් වනතුරුම මෙහි වැඩ සිටියා. පසු ගිය දිනක උන් වහන්සේට පපුවේ අමාරුවක් වැළඳුනා. එයට අවිස්සාවේල්ල රජයේ රෝහලේ නේවාසිකව ප්‍රතිකාර ලබා ගෙන පසුගියදා රෝහලින් පිටවී ආවා. එදින රාත්‍රි 10.00 ට පමණ ගිලන් පස වළඳා සැතපුනා.පසු දින උදෑසන 7.00 ට පමණ මා බලන විට උන් වහන්සේ විහාරස්ථානයේ සිටියේ නැහැ. පසුව වට පිට සොයා බැලුවා. එවිට පන්සල් වත්ත පහළ නාන ළිඳ පතුලේ සිටියා. සිවුර හා ටෝච් එක ළිඳ ළඟ තිබුණා. අදනකඩ පමණක් ඇඳ සිටියා.අපවත් වූ හිමිගේ සොහොයුරු පෝරේ ගෙදර ශ්‍රී විජේවර්ධනාරාමාධිපති කැකණදුරේ ධම්මසිරි හිමිද සාක්කි දුන්නේය.ගම්පහ රජයේ රෝහලේ අධිකරණ වෛද්‍ය නිලධාරී ඒ. කේ. ඒ. විජේවික්‍රම මහතා මරණ පරීක්ෂණය පැවැත්වීය.දියේ ගිලී හුස්ම හිරවීමෙන් සිදු වූ මරණයක් බවට මරණ පරීක්ෂකවරයා නිගමනය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=r1010073</link>
    <topic>අපනයන භෝග රන් අස්වනුබෙල්ලන්විල රජමහා විහාරයට</topic>
    <author>මහරගම විශේෂ වේහැල්ලේ පියතිලක</author>
    <content>මහරගම හෝමාගම හා කැස්බෑව ප්‍රාදේශීය ලේකම් කොට්ඨාසවල අපනයන භෝග වගාකරුවන්ගේ 2010 රන් අස්වනු මංගල්‍යය සහ අග්‍ර කොටස් පූජාව ඉකුත්දා බෙල්ලන්විල රජ මහ විහාරයේදී පැවැත්විණි.කෘෂිකාර්මික ප්‍රදේශවල පැවැත්වෙන අලුත් සහල් මංගල්‍යය අනුගමනය කරමින් පුරාණ චාරිත්‍රානුකූ®ලව ගොවීන්ගේ අපනයන භෝග මුල් අස්වැන්නේ අග්‍ර‍්‍ර කොටස බුදුන්ට - දෙවියන්ට පූජා කිරීම මෙහිදී සිදු කෙරිණි.අපනයන කෘෂි දෙපාර්තමේන්තුව දීප ව්‍යාප්තව අපනයන බෝග වගා සංවර්ධනයට විශේෂ වැඩපිළිවෙළක් ක්‍රියාත්මක කර තිබේ. මේ අනුව ප්‍රාදේශීය ලේකම් කොට්ඨාස මට්ටමින් අපනයන භෝග වගාව සංවර්ධනය කිරීමට කටයුතු කරයි.සංවිධානාත්මකව වගා කිරීම, අලෙවිය සංවිධානාත්මකව කිරීමට උපදෙස් දීම මේ දෙපාර්තමේන්තුවේ වගකීමයි.මේ ගොවීන් තම අලෙවි කටයුතු අතරමැදියන් නැතිව කැරගෙන යෑමට කුරුඳු ශක්ති හා ගම්මිරිස් ශක්ති වශයෙන් සංගම් පිහිටුවා ගෙන තිබේ.අපනයන බෝග වගාවට කැපවී සිටින ගොවීන්ට තුන් සරණයේ පිහිට හා දෙවි දේවතාවුන්ගේ ආශීර්වාදය ලබා ගැනීම මේ රන් අස්වනු මංගල්‍යයේ අදහස බව අමාත්‍යාංශයේ අධ්‍යක්ෂ එම්. එම්. ගුණසිංහ මහතා පැවැසීය.තම තමන්ගේ භෝගවල ප්‍රථම අස්වැන්න නෙළා හේවිසි සහිත පෙරහරින් පැමිණ ආගමික වතාවත්වල යෙදී එම අස්වැන්න ත්‍රිවිධ රත්නයට හා දෙවි දේවතාවුන්ට පූජා කිරීම සිදු කෙරිණි.අතීතයේ විදේශිකයන් ශ්‍රී ලංකාවට පැමිණියේ අපේ රටේ ඉඟුරු, ගම්මිරිස්, කුරුඳු, එන්සාල්, කරාබු නැටි ආදී සුළු බෝගවලට වහ වැටීමෙන් බවත්, යළිත් රජය මේ සුළු අපනයන භෝග සංවර්ධනයට කටයුතු කිරීම වාසනාවක් බවත් අනුශාසනාවක් කළ බෙල්ලන්විල විහාරවාසී ශාස්ත්‍රපති නාවින්නේ විමලවංශ හිමියෝ පැවැසූහ.කුරුඳු ශක්ති සංගමයේ සභාපති ඒ. ඩී. සුභසිංහ පෙරේරා මහතා කියා සිටියේ ආයුර්වේදයට අවශ්‍ය ඉඟුරු වැනි භෝග විදේශවලින් ගෙන්වීම තමන්ගේ කටයුතු වලට අවහිරයක්වී ඇති බවයි. දේශීය වෙදකමට අවශ්‍ය සෑම ශාකයක්ම ශ්‍රී ලංකාවේ වගා කළ හැකි බවත් ඒ සඳහා රජය පියවරගත යුතු බවත්ය.අපනයන බෝග ව්‍යාප්ති නිලධාරිනී චන්ද්‍රලතා කන්තිරිවත්ත මහත්මිය රන් අස්වනු මංගල්‍යය මෙහෙයවීය.සහකාර අධ්‍යක්ෂ (කොළඹ) ශාන්තා සෙනවිරත්න, ගම්මිරිස් ශක්ති සංගමයේ සභාපති ඩී. වී. අබේසිංහ, කුරුඳු ශක්ති සංගමයේ සභාපති ඒ. ඩී. මුණසිංහ පෙරේරා මහත්වරුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=r1010074</link>
    <topic>මිනුවන්ගොඩ තැපැල්හලේඋපදේශක කමිටුව වැඩ අරඹයි</topic>
    <author>දිවුලපිටිය සමූහ අයිවන් නිශ්ශංකෂ</author>
    <content>මිනුවන්ගොඩ විවිධ රාජ්‍ය ආයතන නව ක්‍රමවේද යොදා ගනිමින් දැවැන්ත සංවර්ධනයේ කොටස්කරුවන් වී තිබේ. මිනුවන්ගොඩ තැපැල් කාර්යාලය ප්‍රදේශයේ සාර්ථකව ක්‍රියාත්මක රාජ්‍ය ආයතනයකි.තැපැල් හා විදුලි සංදේශ ඇමැති ජීවන් කුමාරතුංග මහතාගේ අනුමැතිය මත දිවයිනේ සෑම තැපැල් කාර්යාලයකම පාහේ ආරම්භ වූ නව තැපැල් කාර්යාල උපදේශක කමිටුව මිනුවන්ගොඩ තැපැල් කාර්යාලයේද ආරම්භ කොට තිබේ.තැපැල් ස්ථානාධිපති යු. කේ. ඩී. එස්. විජේගුණවර්ධන මහතාගේ මඟ පෙන්වීම යටතේ පසුගියදා නව උපදේශක කමිටව කාර්යාලයේදී ආරම්භ කැරිණි. මිනුවන්ගොඩ රාජමහා විහාරයේ ලේඛකාධිකාරී හැවනතැන්නේගම සීලරතන හිමි ඇතුළු ප්‍රදේශයේ ජ්‍යෙෂ්ඨ පුද්ගලයන් කිහිපදෙනකු කමිටුවේ සමාජීකත්වය දරන අතර සභාපතීත්වය නීතිඥ එඩ්වඩ් සෑම් රුද්‍රිගූ මහතා උසුලයි.උපදේශක කමිටුව හරහා සැලසෙන පළමු සේවය ලෙස ප්‍රථම සමිති වාරයේදීම තීරණය කරගත් පරිදි තැපැල් කාර්යාලයීය භූමිය ශුද්ධ පවිත්‍ර කිරීමේ ශ්‍රමදානයක් පසුගියදා කාර්යාල භූමියේ දී පැවැත්විණි. විශාල පිරිසක් මෙහිදී තම ශ්‍රම දායකත්වය ලබාදුන්හ. ඒ හරහා සුපිරිසිදු දර්ශනීය කාර්යාලයක් මේ වන විට කාටත් දැකගත හැකිය.මිනුවන්ගොඩ තැපැල් කාර්යාලය 1965 වර්ෂයේ මාර්තු මස 3 වැනිදා එවකට තැපැල් හා විදුලි සංදේශ ඇමැති ආර්. එස්. පැල්පොළ මහතා අතින් මුල්ගල තබා නව ස්ථානයක නගර මධ්‍යයේ ඉදිකැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=r1010075</link>
    <topic>පුහුණුව නිම කළ ආධුනික සෙබළු 140ක් විසිර යති</topic>
    <author>හොරණ සමූහ -බන්ධුල ආර්.ගුලවත්ත සහබුලත්සිංහල සමූහ</author>
    <content>ශ්‍රී ලංකා යුද හමුදාව ජාත්‍යන්තර වශයෙන් ද අතිමහත් කීර්තියක් හිමි කරගෙන සිටින මෙබඳු අවස්ථාවක යුද සෙබළකු ලෙස යුද්ධ හමුදාවට එක්වීමට ලැබීම ඔබ සැම දෙනා ලැබූ භාග්‍යයක් බව මූලික යුද්ධෝපකරණ ගබඩාවේ සේනාවිධායක කර්නල් ඩී.එස්.ඒ. දෙහිවත්ත මහතා දොඹගොඩ යුධෝපකරණ පුහුණු පාසලේ දී පැවැසීය.ආධුනික පුහුණු පාඨමාලා අංක 64 ට අයත් ආධුනික සෙබළුන් 140ක් සිය පාඨමාලාව හදාරා විසිරයෑම නිමිත්තෙන් මේ නිල උත්සවය පැවැත්විණි.තවදුරටත් අදහස් දැක්වූ සේනාවිධායක කර්නල් ඩී.එස්.ඒ.දෙහිවත්ත මහතා මෙසේ ද පැවැසීය.ශ්‍රී ලංකා යුද හමුදා යුධෝපකරණ බළකායට ආධුනික සෙබළුන් ලෙස බැඳී යුධෝපකරණ පුහුණු පාසල වෙතින් මූලික පුහුණුව ලබා අද දින විසිර යන පෙළපාළියේ ප්‍රධාන ආරාධිත අමුත්තා වශයෙන් සහභාගිවීමට ලැබීම මා ලද මහත් භාග්‍යයක්.ඉතා කෙටි පුහුණු කාල සීමාවක දී මෙබඳු උසස් පෙළපාළියක් පැවැත්වීම දක්වා ඔබව මේ තත්ත්වයට රැගෙන ඒමට දැඩි කැපවීමකින් ක්‍රියා කළ යුධෝපකරණ පුහුණු පාසලේ සේනාවිධායක ඇතුළු සියලුම කාර්ය මණ්ඩලයට මගේ ගෞරවනීය ස්තූතිය පුද කරමි.කාර්ය සම්පාදක ඒකකයක් වන අප ඒකකයට ආවේනික වූ කාර්මික හා පාලන රාජකාරි කටයුතු මෙන්ම විටින් විට ක්‍රියාන්විත සහ අභ්‍යන්තර රාජකාරි සඳහා පොදු දායකත්වයක් ඇත. දීර්ඝ ඉතිහාසයකට හිමිකම් කියන අප රෙජිමේන්තුවට අද දින සිට එක්වන ඔබ සැම දෙනා හමුදාවට නව ප්‍රබල ශක්තියක් වේවි.ඔබගේ සේවා කාලය තුළ දැඩි විනයක් ආරක්ෂා කරමින් මහත් කැපවීමකින් යුතුව නිවැරැදි ආකල්ප අනුව කටයුතු කරමින් ශාරීරික හා මානසික වර්ධනය තුළින් තම ඒකකයටත් ශ්‍රී ලංකා යුද හමුදාවටත් පොදුවේ අපේ මවුබිමටත් උපරිම සේවයක් ඉටු කරනු ඇතැයි මම බලාපොරොත්තු වෙමි.මේ අවස්ථාවට ලුතිනන් කර්නල් ජී.ඒ.මුණසිංහ, මේජර් එම්.පී.පී.පීරිස්, ලුතිනන් එම්.පී.ඊ.එම්.අබේකෝන්, බලලත් නිලධාරි වයි.ඒ.අබේසේකර, බලලත් නිලධාරි 1 එස්.එම්. ඩී.ඒ.ඩබ්.සමරවීර මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010071</link>
    <topic>චින්තන විදානගේ රිදී පදක්කමක් දිනයි</topic>
    <author/>
    <content>ඉන්දියාවේ නවදිල්ලි නුවර දී දැන් පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ දී ශ්‍රී ලංකාවට ඉමහත් ගෞරවයක් ගෙනදුන් චින්තන ගීතාල් විදානගේ කිලෝ ග්‍රෑම් 69 බර පන්තියෙන් රිදී පදක්කමක් දිනා ගත්තේය.නවදිල්ලි නුවර ශ්‍රී ජවහල්ලාල් නේරු ගෘහස්ථ ක්‍රීඩාංගණයේ පැවැති මේ තරගයේ දී චින්තන ගීතාල් ස්නැච් ක්‍රමයට කිලෝ ග්‍රෑම් 134ක් ද ක්ලීන් ඇන්ඩ් ජර්ක් ක්‍රමයට කිලෝ ග්‍රෑම් 174ක් ද සමඟ මුළු බර කිලෝග්‍රෑම් 308ක් එසැවීය. ක්ලීන් ඇන්ඩ් ජර්ක් ක්‍රමයට එස වූ බර ප්‍රමාණය පොදු රාජ්‍ය මණ්ඩලීය ක්‍රීඩා උළෙලේ නව තරග වාර්තා විය.චින්තන ගීතාල් පසුගිය 2006 වසරේ පැවැති මේ තරගාවලියේ දී ශ්‍රී ලංකාවට රන් පදක්කමක් දිනා දීමට සමත් විය. තරගයෙන් අනතුරුව ඔහු පැවැසුවේ ‘’ඉන්දීය ක්‍රීඩකයාට ප්‍රබල තර්ජනයක් ගෙන දීමට සමත් වුවත් රන් පදක්කම දිනා ගැනීමට නොහැකි වීම පිළිබඳ කනගාටුවන බවය.එහෙත් නව තරග වාර්තාවක් බිහි කිරීමට හැකි වීම පිළිබඳ සතුටුවන බව‘’ හෙතෙම පැවැසීය.මේ තරගයේ රන් පදක්කම ඉන්දියාවේ රවි කුමාර (කි. ග්‍රෑ 321) හා ලෝකඩ පදක්කම කැමරුන්හි ජීන් පැස්ටිස්ට් (කි. ග්‍රෑ 285) දිනා ගත්හ.මලල ක්‍රීඩා ඉසව් ඊයේ ආරම්භ වී ප්‍රථම තරග දෙකේ්දීම සාර්ථක ප්‍රතිඵල ශ්‍රී ලංකාව හිමිකර ගත්තේ ය. මීටර් 400 මූලික වටයේ තරගයකදී මේ තරගවාරයේ තම හොඳම කාලය වාර්තා කරමින් චන්ද්‍රිකා සුභාෂිනී දෙවැනි වටයට සුදුසුකම් ලැබුවා ය.එම තරගය අද රාත්‍රියේ පැවැත්වේ. චන්ද්‍රිකා ඊයේ දිනයේ තත්පර 53.01ක දක්ෂතාවක් දැක් වූවා ය.ෂෙහාන් අබේපිටිය මීටර් 100 මූලික වටයේ තරගයෙන් තත්පර 10.48ක දක්ෂතාවක් දක්වා දෙවැනි වටයට පිවිසියේ ය. දෙවැනි වටයේ දී ෂෙහාන් තත්ත්පර 10.31ක දක්ෂතාවකින් අද පැවැත්වෙන අවසන් පූර්ව වටයට සුදුසුකම් ලැබීම ශ්‍රී ලංකාව ලැබූ තවත් ජයග්‍රහණයකි. ෂෙහාන් වාර්තා කළ කාලය ඔහුගේ පෞද්ගලික හොදම කාලය විය.කමල් සමීරගේ බොක්සිං පහරට බංග්ලාදේශයේ ජෙවෙල් පරදියිකිලෝ ග්‍රෑම් 60 බර පන්තියෙන් තරග වැදුණු කමල් සමීර බංග්ලාදේශයේ ජොනී ජෙවෙල් පරදා දෙවැනි වටයට සුදුසුකම් ලැබීය.නවදිල්ලි නුවර තල්කටෝරා ගෘහස්ථ ක්‍රීඩාංගණයේ පැවැති මේ තරගයේදී කමල් සමීර විශිෂ්ට ක්‍රීඩා විලාශයක් පෙන්වා තම ප්‍රතිවාදියාව පහසුවෙන් පරාජය කළේය.බොක්සිං තරගවලට එක්වූ අනෙක් ක්‍රීඩකයන්ට ජයග්‍රහණ වාර්තා කිරීමට මේ වනවිටත් නොහැකි විය.කිලෝ ග්‍රෑම් 52 බර පන්තියෙන් ෆලයිවේට් අංශයෙන් තරග කළ ඩී.එම්. සමරසේකර මොරිසස් හි ගිල්බට් බැක්ටෝරියාට ද කිලෝ ග්‍රෑම් 64 බර පත්තියෙන් මිඩ්ල් වේට් අංශයෙන් තරග කළ රනිල් ජයතිලක උතුරු අයර්ලන්තයේ ඕකේන් එමෝන්ට ද පරාජය වූහ. ටේබල් ටෙනිස් කරණ්ඩායම් තරගයට සහභාගී වූ රොහාන් සිරිසේන, නිර්මල බණ්ඩාර ජයසිංහ හා දිනේෂ් දේශප්‍රිය ගුවන්සි රාජ්‍යයේ ක්‍රීඩයකයන් පරදා දෙවැනි වටයට සුදුසුකම් ලැබූහ.ඊයේ දිනයේ පිහිනුම් තරගවල ශ්‍රී ලංකාවට තිබූ එකම ඉසව්ව වූ මීටර් 100 නිදහස් ආර මූලික වටයේ තරගයේදී මැතිව් අබේසිංහ තත්පර 54.40කින් 4වැනි ස්ථානයට පත්වී අවසන් පූර්ව වටයෙන් ඉවත්විය.රිද්මානු කූල පිහිනුම් යුගල තරගයට සහභාගී වූ එලීෂා ගෝමස් හා දෙහෙරා කැටිපේආරච්චි 6 වැනි ස්ථානයට පත්විය. මේ දෙදෙනාගේ් මුල්ම තරගයද මෙය විය.වායු රයිෆල් මීටර් 10 තරගයේදී මංගල සමරකෝන් 13 වැනි ස්ථානයට පත්විය. මීටර් 50 පිස්තෝල ඉසව්වේ සුදුසුකම් ලැබීමේ තරගයේදී ඊ.එම්. සේනානායක 4 වැනි ස්ථානයට පත්වී දෙවැනි වටයට පැමිණියේය.ටෙනිස් ඒකල දෙවැනි වටයේ තරග කළ අම්රිෂ් ජයවික්‍රම ඉන්දියාවේ දෙවර්මෑන් සොමිඩේව්ට තරග වට 2 – 0 කින් පරාජය විය. දුනු විදීමේ කණ්ඩායම් තරගයට සහභාගී වූ සංගීත් සෙනෙවිරත්න, ඉන්ද්‍රනාත් පෙරේරා හා චමින්ද ලක්මාල් මූලික වටයේදී ස්කොට්ලන්තය පරාජය කළද අර්ධ අවසන් පූර්ව වටයේදී ඉන්දියාවට පරාජය විය.සුදේෂ් පීරිස් ලක් මවට පදක්කමක් දිනා දෙයිඉන්දියාවේ නවදිල්ලි නුවර දැන් පැවැත්වෙන පොදුරාජ්‍ය මණ්ඩලීය ක්‍රීඩා උළෙලේ ශ්‍රී ලංකාවට මෙතෙක් හිමිවූ එකම පදක්කම දිනාගැනීමේ ගෞරවය බර ඉසිලීමේ ක්‍රීඩක ඇන්ටන් සුදේෂ් පීරිස් හිමි කරගත්තේය.කිලෝග්‍රෑම් 62 බර පන්තිය යටතේ තරග වැදුණු සුදේෂ් පීරිස් ස්නැච් ක්‍රමයට කිලෝග්‍රෑම් 120ක් ද ක්ලීන් ඇන්ඩ් ජර්ක් ක්‍රමයට කිලෝග්‍රෑම් 152ක් ද ඔසවා මේ දක්‍ෂතාව දැක්වීය.නවදිල්ලි නුවර ශශ්‍රී ජවහල්ලාල්නේරු ගෘහස්ථ ක්‍රීඩාංගණයේ පැවැති මේ තරගයේදී කිලෝග්‍රෑම් 272ක බරක් ඔසවා සුදේෂ් පීරිස් ජය හිමිකර ගත්තේ සත්කාරක ඉන්දීය ක්‍රීඩකයන් දෙදෙනෙකු සිවුවැනි හා පස්වැනි තැනට පත්කරමිණි.මෙහි රන් පදක්කම හා රිදී පදක්කම මැලේසියාවේ ක්‍රීඩකයන් දෙදෙනෙකු දිනාගත්හ.තරගයෙන් අනතුරුව ‘දිනමිණ’ට අදහස් දැක්වූ සුදේශ් පීරිස් පැවැසුවේ මේ ජයග්‍රහණය තමාගේ නොව මවුබිමේ ජයග්‍රහණයක් බවය.වසර ගණනාවක කුරිරු යුද්ධයෙන් පසුව රට ජයග්‍රාහී ගමනකට අවතීර්ණවූ මොහොතේ ජාත්‍යන්තරය හමුවේ රටේ කීර්තිය ක්‍රීඩාවෙන් පැතිරවීමට හැකිවීම සතුටට කරුණක් බව ද හෙතෙම පැවැසීය.සඳලංකාවේ ඉපැදුණු සුදේශ් පීරිස් 25වැනි වියෙහි පසුවෙයි. මීගමුව සාන්ත මේරි විදුහලෙන් අධ්‍යාපනය හැදෑරු ඔහු ශ්‍රී ලංකා ගුවන් හමුදාවේ 2004 සිට 2009 දක්වා සේවය කළේය. දරුවන් තිදෙනෙකුගෙන් යුත් පවුලේ වැඩිමහල් සොහොයුරා වන්නේ සුදේශ්ය. ඔහුට සහෝදරයෙක් හා සහෝදරියක් සිටී.2004 වසරේ සිට පිට පිට වසර 5ක් බර ඉසිලීමේ ජාතික සූරතාව දිනා ගත් ඔහු 2006 වසරේදී කිලෝ ග්‍රෑම් 69 බර පන්තියෙන් දකුණු ආසියාවේ ලෝකඩ පදක්කම දිනා ගත්තේය. ඔහුගේ මුල්ම පුහුණුකරු වූයේ රංජිත් බී. පෙරේරා මහතා වන අතර ආර්. වික්‍රමසිංහ මහතා දෙවැනි පුහුණුකරු විය.සුදේශ් පීරීස් ඊයේ වාර්තා කළ දක්ෂතාව නව ශ්‍රී ලංකා වාර්තාවක් ද විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010072</link>
    <topic>ඔස්ට්‍රේලියානු විවෘත ටෙනිස් තරගාවලියේවාර්තාගත ත්‍යාග මල්ලක්</topic>
    <author>මෙල්බෝර්න් (ඒ. එෆ්. පී.)</author>
    <content>ග්‍රෑන්ඩ් ස්ලෑම් තරගාවලියක මෑතකදී පිරිනැමෙන වාර්තාගත ත්‍යාග මුදල ලබන ජනවාරියේ පැවැත්වීමට නියමිත ඕස්ට්‍රේලියානු විවෘත ටෙනිස් තරගාවලියේදී පිරිනැමෙන බැව් තරග සංවිධායකයෝ පවසති. එම ත්‍යාග මුදල අමෙරිකානු ඩොලර් මිලියන 24.2 ක් වේ.තරගාවලියේ පිරිමි හා කාන්තා සූරතා ජයගන්නා ක්‍රීඩකයා හා ක්‍රීඩිකාවට අමෙරිකානු ඩොලර් මිලියන 2.2 ක් පිරිනැමෙන අතර අනුසූරයාට හා සූරියට අමෙරිකානු ඩොලර් මිලියන 1.1 ක් පිරිනැමේ. ලබන වසරේ ජනවාරි මස 17 වැනිදා සිට 30 වැනිදා දක්වා පැවැත්වෙන ඕස්ට්‍රේලියානු විවෘත ටෙනිස් තරගාවලිය වාර්ෂිකව ග්‍රෑන්ඩ් ස්ලෑම් තරග ඉසව්වක් වේ.පසුගිය විම්බ්ල්ඩන් ටෙනිස් සූරතාවලියේ මුළු ත්‍යාග මුදල වූයේ අමෙරිකානු ඩොලර් මිලියන 21.7 කි. ප්‍රංශ විවෘත තරගමාලාවේ ත්‍යාග මුදල අමෙරිකානු ඩොලර් මිලියන 22.1 ක් වූ අතර මිලියන 22.6 ක ත්‍යාග මුදලක් අමෙරිකානු විවෘත ටෙනිස් තරගමාලාවේ පිරිනමා තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010073</link>
    <topic>රාහුල-සා. සිල්වෙස්තර්ක්‍රිකට් තරගය ජය පැරදුමෙන් තොරයි</topic>
    <author>ප්‍රියන් ද සිල්වා මාතර ඩේලි නිවුස් ක්‍රීඩා</author>
    <content>මාතර රාහුල විද්‍යාලයේ 19 පහළ ක්‍රිකට් පිල හා ශාන්ත සිල්වෙස්තර විද්‍යාලය සමග මහනුවර පොලිස් ක්‍රීඩාංගණයේ පැවැති ක්‍රිකට් තරගය ජය පැරදුමෙන් තොරව අවසන් විය.රාහුල පළමු ඉනිම 182 (ඕවර 67) තරිදු නාරසිංහ 47, විහඟ කල්හාර 39, ප්‍රසාද් හේවගේ 31 (කේ නිලුක 47 / 4, නිමේෂ් මෙන්ඩිස් 70 / 3ශාන්ත සිල්වෙස්තර පළමු ඉනිම 154 (ඕවර 44.2) රේණුක නානායක්කාර 59, එස්. දිසානායක 28, (රුසිරු ලියනහේවා 79 / 4, ටී. එම්. ඒකනායක 43 / 3, ප්‍රසාද් වීරසිංහ 10 / 3)රාහුල දෙවනි ඉනිම 92 නදුන් තරංග 26, (නිමේෂ් මෙන්ඩිස් 16 / 4)ශාන්ත සිල්වෙස්තර දෙවනි ඉනිම 21 / 4 (විහඟ කල්හාර 10 / 2, ප්‍රසාද් වීරසිංහ 6 / 2).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010074</link>
    <topic>සමස්ත ලංකා සත් සාමාජිකහොකී 9, 10 දිනවල මාතලේ දී</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ විජය විද්‍යාලයීය ආදී ශිෂ්‍ය සංගමය වාර්ෂිකව සංවිධානය කරන විජයන්ස් කුසලාන සමස්ත ලංකා සත් සාමාජික හොකී තරගාවලිය 12 වැනි වරටත් ඩයලොග් සමාගමේ අනුග්‍රහය යටතේ මේ මස 9 සහ 10 යන දෙදින මාතලේදී පැවැත්වේ.මාතලේ එඩ්වඩ් හොකී ක්‍රීඩාංගණය සහ නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණය කේන්ද්‍ර කර ගනිමින් පැවැත්වෙන මෙම තරගාවලියේදී සමස්ත ලංකා මට්ටමින් පිරිමි, කාන්තා සහ වයස අවුරුදු 40න් ඉහළ පිරිමි වශයෙන්ද , මධ්‍යම පළාත් සහ ඕල්කට් පාසල් අතර වයස අවුරුදු 14න් පහළ බාලක වශයෙන්ද කාණ්ඩ හතරක් යටතේ තරග පැවැත්වේ.මෙවර අන්තර් ක්‍රීඩා සමාජ පිරිමි තරගාවලිය සඳහා ඉන්දියාවේ මදුරාසි වෙස්ලි හොකී සමාජ පිල සහ වෙල්ලමුල්ලි ජාත්‍යන්තර හොකී ඇකඩමි පිල සහභාගී වීමටද නියමිතය.මෙම තරගාවලියේ පිරිමි සූරතාවය සඳහා මුදලින් රුපියල් 50,000ක් සමග විජයන්ස් සහ ඩයලොග් සූරතා කුසලානද, අනු සූරතාවය සඳහා මුදලින් රුපියල් 25,000ක් සමග විජයන්ස් සහ ඩයලොග් කුසලානද ප්‍රදානය කෙරේ.කාන්තා සූරතාවය සඳහා මුදලින් රුපියල් 25,000ක් සමග වී.ටී. නානායක්කාර අනුස්මරණ කුසලානය සහ ඩයලොග් කුසලානද , අනු සූරතාවය සඳහා මුදලින් රුපියල් 15,000ක් සමග ඩයලොග් කුසලානද ප්‍රදානය කෙරේ.වයස අවුරුදු 40න් ඉහළ පිරිමි සූරතාවය සඳහා මුදලින් රුපියල් 5000ක් සහ ඩයලොග් කුසලානද, වයස අවුරුදු 14න් පහළ බාලක තරගාවලියේ සූරතාවය සඳහා ඩයලොග් කුසලානය සහ ජය සංකේතද ප්‍රදානය කෙරේ.මෙහිදී දිවයිනේ ප්‍රබල පිරිමි හොකී කණ්ඩායම් 22ක් සහ කාන්තා හොකී කණ්ඩායම් අටක් මෙවර තරග වැදීමට නියමිතව ඇතැයි විජය ආදී ශිෂ්‍ය සංගමයේ ලේකම් සරත් ජී. පුංචි හේවා මහතා දිනමිණට පැවසීය.මෙම තරගාවලියේ සමාරම්භක උළෙල ඔක්: 9 පෙරවරුවේ මධ්‍යම පළාත් ක්‍රීඩා ඇමතිනි අනූෂියා සිවරාජා මහත්මියගේ ප්‍රධානත්වයෙන් ද, සමාප්ති උළෙල සහ ජය සංකේත ප්‍රදානය ක්‍රීඩා අමාත්‍ය සී.බී. රත්නායක මහතාගේ ප්‍රධානත්වයෙන් ඔක්: 10 වනදා පස්වරුවේද නන්දිමිත්‍ර ඒකනායක අන්තර් ජාතික කෘත්‍රිම හොකී ක්‍රීඩාංගණයේදී පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010075</link>
    <topic>දුෂ්කර ප්‍රදේශවල ක්‍රීඩක ක්‍රීඩිකාවෝජාතික තලයට හඳුන්වා දීමේ ව්‍යාපෘතියක්</topic>
    <author>මහරගම විශේෂ වේහැල්ලේ පියතිලක</author>
    <content>දිවයිනේ දුෂ්කර ප්‍රදේශවල සිටින සහජ කුසලතා ඇති ක්‍රීඩක ක්‍රීඩිකාවන් ජාතික තලයට හඳුන්වාදීම සඳහා ජාතික තරුණ සේවා සභාව, යෞවන කටයුතු අමාත්‍යාංශය සහ ශශ්‍රී ලංකා යෞවන සමාජ සම්මේලනය විශ්ව තරුණ වසර නිමිත්තෙන් නව ක්‍රීඩා ව්‍යාපෘතියක් ක්‍රියාත්මක කරයි.මෙම ව්‍යාපෘතියට කබඩි (පිරිමි), නෙට්බෝල් (කාන්තා) සහ වොලිබෝල් (කාන්තා/ පිරිමි) යන ක්‍රීඩා ඉසව් ඇතුළත් වේ.මේ සඳහා ඉදිරිපත් විය හැක්කේ වයස 15 – 22 අතර අවිවාහක, පාසල් නොයන තරුණ තරුණියන්ට පමණි.ප්‍රථමයෙන්ම ප්‍රාදේශීය ලේකම් කොට්ඨාස මට්ටමින් තරග පවත්වා දස්කම් දක්වන්නන් දිස්ත්‍රික් තරගවලට ඉදිරිපත් කර අනතුරුව ජාතික මට්ටමේ තරගාවලියේදී විශේෂ දස්කම් දක්වන ක්‍රීඩක ක්‍රීඩිකාවන් ජාතික මට්ටමේ කබඩි, වොලිබෝල් හා නෙට්බෝල් ක්‍රීඩා සංචිතය ඇරඹේ.මම ක්‍රීඩක ක්‍රීඩිකාවන්ට දේශීය මෙන්ම විදේශීය පුහුණුකරුවන් යටතේ වසර තුනක නේවාසික පුහුණුවක් හෙයියන්තුඩුව ක්‍රීඩා පාසලේදී ලබාදීමට නියමිතය.එම කාලය තුළ ක්‍රීඩා, ඇඳුම්, ආහාර, නේවාසික පහසුකම් හා වෛද්‍යාධාර ජාතික තරුණ සේවා සභාව මගින් ලබා දෙනු ඇත.මෙම සංචිත අතරින් ජාතික මට්ටමේ ක්‍රීඩා කණ්ඩායම් සකස් කෙරෙන අතර විශේෂිත දස්කම් දක්වන ක්‍රීඩක ක්‍රීඩිකාවන් ක්‍රීඩා උපදේශකවරුන් හා පුහුණුකරුවන් ලෙස ද යොදාගැනීමට ද නියමිතය.මෙය යෞවන කටයුතු නියෝජ්‍ය ඇමැති මහින්දානන්ද අලුත්ගමගේ මහතාගේ සංකල්පයකි.වැඩි විස්තර සඳහා දිවයිනේ සෑම ප්‍රාදේශීය ලේකම් කාර්යාලයකටම අනුයුක්තව ඇති තරුණ සේවා නිලධාරීන්ගෙන් ලබාගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010076</link>
    <topic>අරවින්ද ප්‍රේමදාස පෙරමුණේ</topic>
    <author>ෆවුස් මොහොමඩ්</author>
    <content>ශ්‍රී ලංකා මෝටර් රථ හා යතුරු පැදි ධාවකයන්ගේ සංගමයේ (SLARDAR)  වාර්ෂික සූරතා ප්‍රදානයේ හොඳම මෝටර් රථ ධාවකයාට හිමි කුසලානය හිමි කර ගැනීමේ අරමුණින් තරග වදින අරවින්ද ප්‍රේමදාස පසුගිය දා අනුරාධපුර සාලියපුර පැවැති ගජබා මෝටර් ක්‍රොස් තරගාවලියේ ජයග්‍රහණයත් සමඟ පසිඳු පීරිස් එක් ලකුණකින් අභිබවමින් පෙරමුණ ගැනීමට සමත් වී සිටියි.ගජබා තරගාවලියට පෙර තුන්වැනි ස්ථානයේ රැඳී සිටි අරවින්දට එම තරගාවලියේ ජයග්‍රහණ 2ක් ම ලබා ගැනීමට හේතුවෙන් ප්‍රථම ස්ථානයට පැමිණීමට හැකි විය.මේ වසරේ පැවැති සීගිරිය, නරියා කන්ද, රදැල්ල, කටුකුරුන්ද කාවල්රි මෝටර් රථ ධාවන තරග ද මේ ‘ස්ලාඩාර්’ වාර්ෂික සූරතාවලියට ඇතුලත් වන අතර මෙහි අවසන් තරගාවලිය මේ මස 24 වැනිදා මින්නේරියේ පැවැත්වෙන ගනර්ස් සුපර් ක්‍රොස් තරගාවලිය වේ.අරවින්ද ප්‍රේමදාස මේ වනවිට ලකුණු 45ක් ලබා සිටින අතර පසිඳු පීරිස් ලකුණු 44ක් ද, දිනේෂ් දෙහෙරගොඩ ලකුණු 41ක් ද ලබා සිටිති.කැල්ටෙක්ස් සමාගමේ හැවොලින් ලාංඡන නියෝජිතයා ලෙස කටයුතු කරන අරවින්ද ප්‍රේමදාස 2001 - 2005 කාලය තුළ පිට පිට 5 වතාවක් ගජබා මෝටර් රථ සූරතාව දිනා ගැනීමට සමත් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010077</link>
    <topic>ඇෆ්ගනිස්ථානය අයි.සී.සී. කුසලානඅවසන් තරගයට</topic>
    <author>නයිරෝබි (ඒ. එෆ්. පී.)</author>
    <content>කෙන්යාව ලකුණු 167 කින් පරාජයට පත් කළ ඇෆ්ගනිස්තානය අයි. සී. සී. ඉන්ටර් කොන්ටිනල් කුසලාන තරගමාලාවේ අවසන් මහා තරගයට සුදුසුකම් ලබා ගැනීමට සමත් විය.පළමු වතාවට ප්‍රධාන පෙළේ තරගාවලියකට සහභාගි වූ ඇෆ්ගනිස්ථානය කෙන්යාව සමග පැවැති තරගයේ පළමු ඉනිමේදී නායක නව්රෝස් මන්ගල් ලකුණු 168 ක් ලබා ගත්තේය.ලබන නොවැම්බරයේ පැවැත්වෙන අවසන් මහා තරගයේදී ඇෆ්ගනිස්තානයේ ප්‍රතිවාදීන් වන්නේ ස්කොට්ලන්තයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010078</link>
    <topic>අනුරාධපුර පාපැදි තරගාවලිය 10දා</topic>
    <author/>
    <content>අනුරාධපුර දිස්ත්‍රික් පාපැදි සංගමය වාර්ෂිකව සංවිධානය කරනු ලබන දිස්ත්‍රික් පාපැදි ශූරතාවලිය (රේසිං) 10 වැනිදා අනුරාධපුර කලත්තෑව දී පැවැත්වේ.මෙහි විශේෂත්වයක් වන්නේ කුරුණෑගල දිස්ත්‍රික් පා පැදි කණ්ඩායම ආරාධිත කණ්ඩායමක් ලෙස තරග වැදීම හා විවෘත කාන්තා කණිෂ්ඨ කාන්තා / පිරිමි තරග සඳහා දිවයිනේ ඕනෑම අයෙකුට සහභාගී වීමට ඉඩ සලසා දීමයි. තරග ඉසව් වනුයේ සුපිරි කාන්තා / පිරිමි, 23 න් පහළ පිරිමි හා කණිෂ්ඨ කාන්තා / පිරිමි ය, සියලුම තරග රේසිං වර්ගයේ පාපැදි සඳහා පමණක් සීමා වේ.වැඩි විස්තර සඳහා 071 – 8391574 දුරකථන අංකයෙන් විමසන ලෙස තරග සංවිධායකයෝ දැනුම් දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s1010079</link>
    <topic>මහජන බැංකු කැරම් සූරතාප්‍රේමසිරි - ශි‍්‍රයානි දිනා ගනිති</topic>
    <author>ජගත් ගුණවර්ධන</author>
    <content>මහජන බැංකු ක්‍රීඩා සමාජයේ වාර්ෂික කැරම් සූරතාවලියේ පිරිමි කේවල සූරතාව දිනාගැනීමට ජාත්‍යන්තර අංශයේ එම්. ජී. එන්. ප්‍රේමසිරි ද, කාන්තා කේවල සූරතාව දිනාගැනීමට මූල්‍ය කළමනාකරණ හා ගිණුම් දෙපාර්තමේන්තුවේ ශි‍්‍රයානි ධර්මවංශ ද සමත් වූහ. ශි‍්‍රයානි ත්‍රිත්ව පදක්කම්ලාභිනියක වීම ද විශේෂත්වයකි.ජනසතු සේවා කැරම් සංගමයේ අධීක්‍ෂණයෙන් කොළඹ 10, ඩීන්ස් පාරේ මහජන බැංකු ක්‍රීඩා සමාජ පරිශ්‍රයේදී පැවැති මේ තරගාවලියේදී පිරිමි කේවල අනුසූරයා බවට ආරක්‍ෂක දෙපාර්තමේන්තුවේ එම්. අඩ්නාත් ද, කාන්තා කේවල අනුසූරිය බවට ජාත්‍යන්තර අංශයේ ඉන්ද්‍රාණි ප්‍රනාන්දු ද පත් වූහ. පිරිමි යුගල සූරතාව එම්. ජී. එන්. ප්‍රේමසිරි හා මාරියස් පෙරේරා (ජාත්‍යන්තර අංශය) ද, අනුසූරතාව එම්. උපසේන (පලාලි සේවා කවුළුව) හා එම්. පී. එල්. හපුආරච්චි (එතෙර ගනුදෙනු ඒකකය) විසින් ද දිනාගනු ලැබීය.කාන්තා යුගල සූරතාව ශි‍්‍රයානි ධර්මවංශ (මූල්‍ය කළමනාකරණ හා ගිණුම් දෙපාර්තමේන්තුව) හා ඉන්ද්‍රානි ප්‍රනාන්දු (ජාත්‍යන්තර අංශය) ද, අනුසූරතාව විනීතා රණසිංහ හා පුෂ්පා ගුණසේකර (ජාත්‍යන්තර අංශය) විසින් ද දිනා ගනු ලැබීය.මිශ්‍ර යුගල සූරතාව එච්. පී. එල්. හපුආරච්චි (එතෙර ගනුදෙනු ඒකකය) හා ශි‍්‍රයානි ධර්මංශ (මූල්‍ය කළමනාකරණ හා ගිණුම් දෙපාර්තමේන්තුව) විසින් ද, අනුසූරතාව මාරියස් පෙරේරා හා ඉන්ද්‍රානි ප්‍රනාන්දු (ජාත්‍යන්තර අංශය) විසින් ද දිනාගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=s10100710</link>
    <topic>18 න් පහළ යුගල (ඊ කොටස) 2010 සමස්ත ලංකා සූරතාවය දිනා ගත්  ප්‍රේස්බිටීරියන් ක්‍රිඩිකාවන්.</topic>
    <author/>
    <content>ශ්‍රී ලංකා බැඩ්මින්ටන් සංගමය විසින් සංවිධානය කරනු ලැබූ සමස්ත ලංකා පාසල් බැඩ්මින්ටන් තරගාවලියේ 18 න් පහළ යුගල (ඊ කොටස) 2010 සමස්ත ලංකා සූරතාවය දිනා ගත් දෙහිවල ප්‍රේස්බිටීරියන් බාලිකා ජාතික පාසලේ ක්‍රිඩිකාවන්. ඉදිරිපෙළ (වමේ සිට) ගගනි උපේක්ෂා (උප නායිකා), නලින් ප්‍රනාන්දු මයා (පුහුණුකරු) , බියංකා මානෙල් මිය (ක්‍රීඩාභාර), චන්ද්‍රානි ස්වර්ණතිලකා රුබේරු මිය (විදුහල්පතිනිය), ජයන්ති ජයසූරිය මිය (කණ්ඩායම් භාර ) , නිෂාදි හංසමාලි (නායිකා) පසුපෙළේ (වමේ සිට ) ෂෙහානි ආංජලා, පවිත්‍රා සිරිවර්ධන, ෂිෆානි අහමඩීන්, සරලා වවෝදි, ශවිනි යෂාරා, ඛඛ්‍රිෂානි නයනිකා, කවිෂ්කා ගමගේ, කළණි යාපා.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=f1010071</link>
    <topic>ෆොන්සේකාගේ වලිගයේ එල්ලී සුරලොව යන විපක්ෂය</topic>
    <author>රාමන්</author>
    <content>ඛේද බින්න වෙලා නන්නත්තාර වී සිටින විපක්ෂය සරත් ෆොන්සේකාගේ කෝට් මාෂල් තීන්දුවේ එල්ලිලා විපක්ෂ නායක රනිල් වික්‍රමසිංහ ජාමේ බේරගන්න සූදානම් වෙන්නෙත් ෆොන්සේකා පස්සේ ගිහිල්ලා බවයි පෙනෙන්නේ. පක්ෂයක් විදියට එක්සත් ජාතික පක්ෂය මේ තරම් දුර්වල වූ යුගයක් මෑත ඉතිහාසයේ දකින්නට ලැබෙන්නේ නැහැ.ඊට හේතු විදියට පාක්ෂිකයන් දකින්නේ රනිල්ගේ නායකත්වය මේසා කොන්දේසි විරහිතව රනිල් ඉවත් කර පක්ෂය ගැන කල්පනා කරන්නයි එහි ප්‍රබලයින් කල්පනා කරන්නේ. රනිල්ට මේවා නොතේරෙනවා නොවෙයි. ආණ්ඩුවක් ගන්න නොහැකි වුණත් පක්ෂයේ නායකත්වය රඳවා ගැනීමට ඔහු දක්ෂ වෙලා. මේ සඳහා ඔහු විවිධ සැලසුම් ක්‍රියාත්මක කරන බවයි පෙනෙන්නේ.සරත් ෆොන්සේකා ගේ කෝට් මාෂල් නඩු තීන්දුව පස්සේ හෝ එල්ලීම මේ දිනවල එක්සත් ජාතික පක්ෂයේ නායකයාට වැදගත්. සරත් ෆොන්සේකා හමුදාපති විදියට යුද්ධ මෙහෙයවන කාලේ යූ ඇන් පී යට ඔහු වීරයෙක් වුණේ නැහැ. යූ. ඇන්. පී. ය යුද්ධය ජය ගනී කියලා සිතුවෙත් නැහැ. තොප්පිගල අල්ලා ගන්නා විටත් සරත් ෆොන්සේකා හමුදාපති තොප්පිගල ගැන කිව්වේ නිකම්ම නිකන් කැලෑවක් කියලායි.එහෙත් එය එල්. ටී. ටී. ඊ.යේ මර්මස්ථානයක් වී තිබුණා. එය අල්ලා ගැනීම උපක්‍රමික වශයෙන් වැදගත්. විපක්ෂ නායකවරයාට එදා එම විජයග්‍රහණය හෑල්ලු කරල අනියමින් සරත් ෆොන්සේකාගේ හමුදා නායකත්වය ගණන් ගත්තේ නැහැ. වඩමාරච්චි මැදවච්චි කතා කියැවුණේ ඊට පසුව, කවදාවත් සරත් ෆොන්සේකාගේ නායකත්වයෙන් එල්. ටී. ටී. ඊ. සටන ජයගනු ඇතැයි යූ. ඇන්. පී. ය විශ්වාස කළේ නැහැ. එදා සරත් ෆොන්සේකාත් යූ. ඇන්. පී. නායකත්වයේ ද්‍රෝහීකම් එළිපිටම විවේචනය කළා.ෆොන්සේකා සටන පැවැති අවදියේ යුද වීරයෙක් ලෙස පිළිගත්තා නම් ඔහු ගෙන ගිය සටන හෑල්ලු කළේ යැයි ද කියන කාරණය සම්බන්ධයෙන් යූ. ඇන්. පී. නායකත්වයට අදත් උත්තර නැහැ. ඔවුන්ට ෆොන්සේකා වීරයෙක් වුණේ රනිල් වෙනුවෙන් ජනාධිපතිවරණයට ඉදිරිපත් වීමේ සිට, නැතිනම් ෆොන්සේකා දේශපාලනයට පැමිණීමේ සිට, මේ නිසා අද විපක්ෂය කතා කරන්නේ හමුදාපති ෆොන්සේකා ගැන නෙවෙයි. දේශපාලන නායකයෙක් වූ ෆොන්සේකා ගැන, එහෙත් ඒ සඳහා ඔවුන් අලෙවි කිරීමට සූදානම් වෙන්නේ තමන් එදා ප්‍රතික්ෂේප කළ, හෑල්ලු කළ හමුදා ජයග්‍රහණ බවයි පෙනෙන්නේ.මේ නිසා ෆොන්සේකා උපයෝගී කරගෙන රජයට ප්‍රහාරයක් එල්ල කිරීමටත් නායකත්වය පිළිබඳ ප්‍රශ්නය යටපත් කිරීමටත් විපක්ෂ නායකවරයා කටයුතු කරන බව පෙනෙනවා. මේ දිනවල ඔහු නායකත්වය රැක ගැනීමට සුදානම් වෙන්නේ ෆොන්සේකා විරෝධය හරහායි. මේ බව ජනතා විමුක්ති පෙරමුණ හා ප්‍රජාතන්ත්‍රවාදී ජාතික සන්ධානය නොදන්නවා නොවෙයි. ඒ නිසා ඔවුන් රනිල් නොමැතිව ඒකාබද්ධ විරෝධතා පෙරමුණක් ගොඩනැගීමට උත්සාහ ගන්නා බව පෙනෙනවා.කෝට් මාෂල් ක්‍රමයේ සිට දඬුවමකට හිටපු හමුදාපති සරත් ෆොන්සේකා ලක් කර තිබෙනවා. එය හමුදා නීතියේ ක්‍රමවේදයකට අනුව, සිදුවූවක් මෑත ඉතිහාසයේ මෙසේ දඬුවම් ලැබූ එකම පුද්ගලයා වන්නේ ද හිටපු හමුදාපතිවරයා නොවෙයි. ඕනෑම රටක හමුදා අධිකරණ සම්ප්‍රදාය පොදු නීතිමය ක්‍රියාවලියක්. හමුදාවේ විනය රැකගැනීමට එය ඉවහල් වී තිබෙනවා.සෑම හමුදාපතිවරයෙක්ම විනය විරෝධී සෙබළුන් හා නිලධාරීන් හමුදා අධිකරණයට යොමුකර තිබෙනවා. මේ වන විට වාර්තා වන්නේ සරත් ෆොන්සේකා හමුදාපති ධූරයේ සිටි අවදියේ විවිධ වැරදිවලට 5000ක් පමණ පිරිසක් හමුදා අධිකරණයට යොමු කර තිබූ බවයි. සාමාන්‍ය සෙබළාගේ සිට නිලධාරියා දක්වා ම විවිධ තලවල අය ඊට අයත් වුණා. මින් සමහර අය නිදහස් වී තිබෙනවා. සමහරු දඬුවම් ලබා තිබෙනවා. මින් පෙර කෝට් මාෂල් ක්‍රමය ඉදිරියේ අන් අය සිටගත් විදියටමයි හිටපු හමුදාපතිවරයාට එම අධිකරණයේ පෙනී සිට දඬුවම් ලැබීමට සිදුවී තිබෙන්නේ . සාමාන්‍යයෙන් බලන විට එම හමුදාමය ක්‍රමවේදයේ වෙනසක් නැහැ.වෙනසකට ඇත්තේ ජෙනරාල් සරත් ෆොන්සේකා හමුදා අධිකරණයෙන් දඬුවම් ලබන මොහොත වන විට ඔහු දේශපාලන පක්ෂයක නායකයෙක් හා පාර්ලිමේන්තු මන්ත්‍රීවරයෙකු ව සිටීමයි. මේ වෙනවිදියකට කියන්නේ මන්ත්‍රීවරයෙකු හා දේශපාලන පක්ෂ නායකයෙකු චෝදනා ඇතත් හමුදා අධිකරණයකට ගෙන නො යායුතු බවයි. නැතිනම් චෝදනා ඇතත් ඔහු දේශපාලනඥයෙක් හා මන්ත්‍රීවරයෙකු නිසා නඩු නෑසිය යුතුයි. චෝදනා ඉදිරිපත් නොකළ යුතුයි. දඬුවම් නොකළ යුතුයි යන්නයි.අනෙක් තර්කය ඔහු යුද වීරයෙක් නිසා වරදක් කළත් සමාව දිය යුතුය යන්නයි. එසේ නම් තමා හමුදාපතිවරයාව සිටි යුගයේ හමුදා අධිකරණයට යොමු කර දඬුවම් නියම කළ හෝ නොකළ අය යුද විරුවෝ නොවෙත් ද? නැතිනම් ඒ අය වීරයින් සේ සලකන්නේ නැද්ද? නැතිනම් සරත් ෆොන්සේකා විසින් හමුදා අධිකරණය වෙත යොමු කළ චූදිතයෝ වීරයන් නොව ද්‍රෝහීන් ද? චූදිතයෙක් වූ අනෙක් වීරයෙක් වන්නේ සරත් ෆොන්සේකා එම ඉරණමට ලක්වුණොත් පමණක් ද? එසේත් නැත්නම් දේශපාලන නායකයෙක්, මන්ත්‍රීවරයෙක් වූ පමණින් සියලු චෝදනාවලින් නිදහස් වන්නේ ද? මේ කාරණා අදාළ සිදුවීම් ජාලය දෙස මධ්‍යස්ථව බලන කෙනෙකුට පැන නඟින ප්‍රශ්නයි.සාමාන්‍යයෙන් තමන්ගේ ඥාතියෙකුට අයත් ආයතනයකින් භාණ්ඩ ඇනවුම් කරන විට ආයතන ප්‍රධානියා අදාළ ටෙන්ඩර් මණ්ඩලයට සහභාගිවෙන්නේ නැහැ. ඔහු ඉන් ඉවත් වී සිටීම සාමාන්‍ය සම්ප්‍රදායයි. නීත්‍යානුකූල පදනමත්, රෙගුලාසියත් එයයි. ජනරාල් සරත් ෆොන්සේකාට එරෙහිව හමුදා අධිකරණ හෝ චෝදනා එල්ල වන්නේ මෙවන් කාරණා සම්බන්ධයෙනි.මේ පිළිබඳව සවිස්තරව රට දැනුවත් කිරීමට අදාළ බලධාරීන්ද අසමත් වී සිටිනවා. සාමාන්‍යයෙන් හමුදා අධිකරණවල කි‍්‍රයාදාමයන් හා නඩු තීන්දු සම්බන්ධයෙන් එතරම් ප්‍රචාරාත්මකව කටයුතු කරන්නේ නැහැ. ශ්‍රේෂ්ඨාධිකරණයේ විභාගවල නඩු මෙන් ඒවාට ප්‍රචාරයක් ලබා දෙන්නේ නැත. එහෙත් සරත් ෆොන්සේකාට එරෙහිව පැවැති නඩු විභාගය රටේ අවධානයට ලක් වුණා. ඊට හේතුව ඔහු පාර්ලිමේන්තු මන්ත්‍රීවරයෙක්, හිටපු හමුදාපතිවරයෙක් හා ජනාධිපති අපේක්‍ෂකයෙක් වූ නිසායි.මේ නිසා විශේෂයෙන් ම ආණ්ඩුවට එරෙහිව ප්‍රහාර එල්ල කිරීමට කරුණු සොයමින් සිටින විපක්ෂය ද මේ නඩුව සම්බන්ධයෙන් විමසිල්ලෙන් සිටි බව අමුතුවෙන් කිවයුතු නැහැ. විශේෂයෙන්ම විපක්ෂ නායකවරයා තමන්ට එරෙහිව විපක්ෂයෙන් මතු වන කැරැල්ල යටපත් කර ගැනීමේ මාර්ග බාධකයක් සේද අද පාවිච්චිකරන්නේ සරත් ෆොන්සේකා.මෙවන් දේශපාලන කාරණා නිසා ෆොන්සේකාට එරෙහි හමුදා අධිකරණයට අද ප්‍රසිද්ධියක් ලැබී තිබෙනවා. මේ නිසා ඔහු චෝදනාවට ලක් වූ කාරණා සම්බන්ධයෙන් ජනතාව දැනුවත් කිරීම අදාළ පාර්ශයන්ගේ වගකීමක්. දේශපාලනය මීට සම්පූර්ණයෙන් ම ආදේශ වීම සම්බන්ධයෙන් ආණ්ඩුවේ දේශපාලන නායකයින්ද ජනතාවට කරුණු කීමේ දී මීට සවිස්තරව එම කාර්යයේ නිරත වීමට වග බලා ගැනීම වැදගත්.මෙම තීන්දුවේ අනුකම්පාව හා දේශපාලන වාසිය උපරිම ලෙස අලෙවි කිරීමට විපක්ෂය මාන බලමින් සිටිනවා. අපට තුනෙන් දෙකක් තිබෙනවාය කියමින් උදව් අනමින් සිටිනවාට වඩා අදාළ සිදුවීමේ යුක්ති සහගත පැත්ත ඉදිරිපත් කිරීම වැදගත්. මේ වනවිට සරත් ෆොන්සේකා ට එරෙහි යුධ අධිකරණ තීන්දුව දේශපාලන වී අවසන්. අඩුම ගානේ සාමාන්‍ය සෙබළුන් වෙනුවෙන් එක් ක්‍රියාදාමයක් හා දේශපාලනයට පිවිසෙන හමුදා නායකයන් වෙනුවෙන් තවත් ක්‍රියා පිළිවෙතක් අනුගමනය කිරීම යුක්ති සහගත නොවන ආකාරය ජනතාවට කියා දිය යුතු වෙනවා.නීතිය කාටත් පොදුයි. මේ නිසා නීතිය සරත් ෆොන්සේකා වෙනුවෙන් ලිහිල් කිරීමෙන් කළ නොහැකිය යන්න ද පැහැදිලියි. එසේ ම තවමත් නීතිය හමුවට ගෙන ඒම ප්‍රමාද වී සිටින අය වෙත්නම් ඒ අය ද ෆොන්සේකා මෙන් ම නීතිය හමුවට ගෙන ඒම ද නොපමාව සිදුවිය යුතුයි. නැතිනම් මෙවන් ක්‍රියාදාමයන් පුද්ගලයන් ඉලක්ක කර ගැනීමක් වන තරමට සිල්ලර වෙනවා.රටේ ආණ්ඩුක්‍රම ව්‍යවස්ථාවට අනුව හමුදා අධිකරණයේ තීන්දු ශ්‍රේෂ්ඨාධිකරණයේ අභියෝගයට ලක් කළ හැකි ද යන්න අද කාගේත් කතාබහට ලක්වන කාරණයක් අභියෝග කළ හැකි හා නොහැකි යන මත දෙකම මේ මොහොත වන විට විවාදාත්මකව පැනනැගිලා. ඒ සම්බන්ධයෙන් ද පැහැදිලි කතිකාවතක් ගොඩනැඟීම බලධාරීන්ගේ වගකීමක්.මේ අතර හමුදා අධිකරණයෙන් ලැබුණු දඬුවම ලිහිල් කිරීම හා සම්පූර්ණයෙන්ම නිදහස් වීමේ අත්දැකීම්ද තිබෙනවා. මේවා සම්බන්ධයෙන් කල්පනා කිරීමෙන් තොරව සරත් ෆොන්සේකාට එරෙහිව හමුදා අධිකරණය ලබාදුන් තීන්දුව දේශපාලනීය කරණය වීම හා ඒ මත තම සටන් පාඨ ගොඩනඟා ගැනීම රටක් වශයෙන් ගත් කළ යහපත් වන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>07</day>
    </date>
    <link>http://www.dinamina.lk/2010/10/07/_art.asp?fn=f1010072</link>
    <topic>සිරගෙදරදීත් ගෝර්කිගේ පොත් කියෙව්වා</topic>
    <author>සමන්මලී පි‍්‍රයශාන්ති ඡායාරූපය -සමන් ශ්‍රී වෙදගේ</author>
    <content>වැව් බැඳි රටෙන් සිප්සතර හැදෑරූ ඔහු අද නිරන්තරයෙන් අරගල කරන ප්‍රජාවක භාරකරු ලෙස වගකීම් සහගත නිලයක් දරයි. සිය කාර්යාලය ඉදිරිපිට වරින් වර ඇහෙන සටන්පාඨ විරෝධතාවලට සංයමයෙන් යුතුව පිළිතුරු සොයයි. ගාමිණී සමරනායක නම් වන ඔහු විශ්වවිද්‍යාල ප්‍රතිපාදන කොමිෂන් සභාවේ වර්තමාන සභාපතිවරයා ය.* ඔබේ සම්පූර්ණ නම : සමරනායක විදානගමගේ ගාමිණී සමරනායක* උපන් දිනය : 1947 නොවැම්බර් 03* ගම් පළාත : අනුරාධපුරය* පියාගේ නම : සමරනායක විදානගමගේ චාර්ල්ස් සමරනායක* මවගේ නම : මිලී සමරනායක* පියාගේ රැකියාව : ඉඩම් සංවර්ධන දෙපාර්තමේන්තුව* සහෝදර සහෝදරියන්අක්කයි නංගිලා තුන්දෙනයි* ඔබ පවුලේ කී වැනියාද?පවුලේ දෙවැනියා. එකම පිරිමි ළමයා* පවුලේ එකම පිරිමි ළමයා වුණාම වැඩියෙන් ආදරය ලැබෙනවා නේද?ඔව්, පවුලේ හැමෝම මට ආදරේ කළා. අම්මා මට ගොඩාක් ආදරය කළා. තාත්තා මගේ විශ්වවිද්‍යාල අධ්‍යාපනයත් සමඟ මට ආදරේ කළා. අම්මට ආදරේ හංගන්න බෑ. තාත්තාට ආදරේ ප්‍රකාශ කරන්න බෑ. මේ දෙකම මම දැක්කා.* ඔබේ පවුලේ පසුබිමබොහොම සාමාන්‍ය පවුලක්. තාත්තාගෙ වැටුපෙන් සියල්ල සිදු වුණා. සීයගෙන් තාත්තට වී බුසල් 3 ක කුඹුරක් තිබුණා.* ඔබේ ළමා කාලය ගෙවුණෙ කොහොමද?මට මාමලා ගොඩක් හිටියා. ඒ අය මට හුඟාක් ආදරේ කළා. මගේ යාළුවන්ට තිබුණු අගහිඟකම් මට දැනුණේ නැහැ. ඔවුන් අතරේ මම සාමාන්‍යයි. මගේ සීයාට මම හුඟාක් ආදරේ කළා. සීයා ඇසුරේ ඉන්න මං හරි කැමැතියි.* ඔබ පාසල් ගියේ ....මම මුලින්ම ගියේ අනුරාධපුර ශුද්ධ වූ පවුලේ සිංහල කන්‍යාරාමයට. එහි මම පහ වසර දක්වා ඉගෙන ගත්තා.* උසස් අධ්‍යාපනය ලැබුවේ....හය වසරේ සිට විශ්වවිද්‍යාලයට යන තෙක් ම මා ඉගෙනුම ලැබුවේ අනුරාධපුර මධ්‍ය මහා විදුහලෙන්.* පාසල් කාලේ ඔබ වැඩියෙන් කැමැත්තක් දක්වලා තියෙන්නේ ක්‍රීඩාවට...මම අධ්‍යාපනයට වඩා ලැදියාවක්, කැමැත්තක් දැක්වූවේ ක්‍රීඩාවට. මලල ක්‍රීඩා, පාපන්දු වැනි ක්‍රීඩාවලට මම ඉදිරිපත් වෙනවා.* උසස් පෙළට ඔබ තෝරා ගත්තේ කුමන විෂයන්දකලා විෂයයන්, සිංහල භාෂාව, ඉතිහාසය, ආණ්ඩුක්‍රමය, බෞද්ධ සංස්කෘතිය* පාසල් කාලයේ අමතක නොවන සිදුවීම් එහෙම තියෙනවාද?මට මිත්‍රයෝ කණ්ඩායමක් හිටියා. ගාමිණී වේරගම. අද ඔහු ප්‍රසිද්ධ චිත්‍රපට විචාරකයෙක්, ලීල් හේරත් අද මේජර් කෙනෙක්. ධර්මදා, පියසේන ඇතුළු පිරිස මගේ යාළුවන්. අපි ඉගෙන ගත්තේ මිශ්‍ර පාසලක නිසා එහි ගැහැනු ළමයි ද සිටියා. මේ ගෑනු ළමයි ආරක්ෂා කර ගැනීම අපේ වගකීමක් හැටියටයි අපි දැක්කේ. ශාන්ත ජෝසප් විදුහලේ හිටියේ අපේ ප්‍රතිවාදියෝ. ඒ අය අපේ ගෑනු ළමයි බලන්න එනවා. අපි ඒකට විරුද්ධයි. ඉතින් නිතරම අපි අතර ගැටුම් ඇති වුණා. ගෙදරට හොරෙන් ගාමිණි වේරගම එක්ක චිත්‍රපටි බලනවා. මුලින්ම බැලුවෙ ‘නල්ල පඩම්’ දෙමළ චිත්‍රපටියක්. ඒ කාලේ ගැලරියේ සීට් එකට ශත 55 යි.* පාසල් කාලේ අධ්‍යාපනයට අමතරව ඔබ මොනවද කළේ?මම හුඟාක් පොත් කියෙව්වා. ක්‍රීඩාවෙන් වෙන් කර අධ්‍යාපනයට මාව නැඹුරු කළේ පුස්තකාලයයි. ඒ කාලේ අද වගේ ටියුෂන් නැහැ. විශ්වවිද්‍යාලයට එන්න මට මඟ පෑදුවේ පුස්තකාලයයි.* ඔබ වැඩියෙන්ම කියවන්නේ මොන පොත ද?මම විශ්වවිද්‍යාලයට එන්න පෙර එදිරිවීර සරච්චන්ද්‍රයන්ගේ පොත් හැම එකක්ම කියවලා ඉවරයි. එදිරිවීර සරච්චන්ද්‍ර මට විශාල බලපෑමක් ඇති කළා. ජ්‍යෙෂ්ඨ පන්තියේදී සරච්චන්ද්‍රගේ පොත් මගේ පොත් අතර තිබෙනවා දැකලා ගුරුවරියක් මාව උනන්දු කළා. මම මට නොදැනුවත්වම සරච්චන්ද්‍රයන්ව අනුගමනය කළා. මමයි සරච්චන්ද්‍ර කියලා හිතාගෙන මම වැඩ කළා. විශ්වවිද්‍යාලයට එනතෙක්ම මගේ වීරයා වුණේ් සරච්චන්ද්‍ර* උසස් පෙළ කාලේ ඔබ පි‍්‍රය කළ විෂයන්මම ආණ්ඩුක්‍රමය ගැන විශේෂයෙන් ඉගෙන ගත්තා. අපේ පවුලේ තිබුණේ ශ්‍රී ලංකා නිදහස් පක්ෂ පසුබිමක්. මැතිවරණ කාලෙට අපේ ගෙදර හරි කලබලයි. ඒ මගේ ඥාති සහෝදරයෙක් බැහැලම ශ්‍රී ලංකා නිදහස් පක්ෂයට වැඩ කල නිසා . ඒ කාලේ අනුරාධපුරයේ මන්ත්‍රීවරයාව ඝාතනය වුණාම මගේ සිතට දැඩි කම්පනයක් ඇති කළා. සිරිමෙවන් ගොඩගේ මන්ත්‍රීවරයාගේ නිවසට මම මගේ ඥාති සහෝදරයා සමඟ ගිහිං තිබෙනවා. මෛත්‍රීපාල සේනානායක දැනගෙන හිටියා. මේ නිසා දේශපාලන විද්‍යා විෂයට මම විශ්විද්‍යාලයේදී බෙහෙවින් ඇලුම් කළා.* පාසල් කාලේ ඔබ ලැබූ විශේෂ ජයග්‍රහණ එහෙම තියෙනවාද?උසස් පෙළ පළමු වතාවෙන්ම සමත් වීම මම ලැබූ ලොකුම ජයග්‍රහණය* ඔබගේ විශ්වවිද්‍යාලයපේරාදෙණිය විශ්වවිද්‍යාලය* කොහොමද විශ්වවිද්‍යාල ජීවිතේමම විශ්වවිද්‍යාලයේදී දේශපාලනයට නැඹුරුයි. මාඕ සේතුංට ලැදියාවක් දැක්වූවා. මම තුන් වැනි වසරේ ඉගෙන ගනිද්දී විපුලසේන රාජපක්‍ෂ නැමැති මගේ යහළුවෙක් මාර්ගයෙන් ජනතා විමුක්ති පෙරමුණට සම්බන්ධ වුණා. 1970 මැතිවරණයෙන් පස්සේ මම ජ. වි. පෙ. පූර්ණ කාලීන සාමාජිකයෙක් ලෙස කටයුතු කළා. අපි 71 කැරැල්ලට සම්බන්ධ වුණා. 69ක විතර කණ්ඩායමක් සමඟ මම ආයුධ සන්නද්ධව විල්පත්තුව කැලේට වෙලා හිටියා. 1972 දී හමුදාව විසින් මාව අත්අඩංගුවට ගත්තා. මේ නිසා අවුරුදු 2 ක් මම සිරබත් කෑවා.* සිරගතව සිටි වසර දෙකේ ඔබට බොහෝ අත්දැකීම් ලැබෙන්න ඇතිසිරගෙදර සිටින විට මට අධ්‍යාපනයේ අවශ්‍යතාවය නැවත දැනෙන්නට වුණා. මට පොත් කියවන්න ලැබුණා. මැක්සිම් ගෝර්කිගේ පොත් කියෙව්වා. පොලිසියෙන්, හමුදාවෙන් මම හොඳට ගුටි කෑවා.* ඒ වනවිට විශ්වවිද්‍යාල උපාධිය අවසන් කර නැහැ නේද?ඔව් මට නැවත 1974 දී විශ්වවිද්‍යාලයට යෑමට හැකියාව ලැබෙනවා. ඒ සිරිමාවෝ මැතිනියගේ රජය යටතේ. 1976 දී මම අධ්‍යාපනය අවසන් කරන්නේ දේශපාලන විද්‍යාව පිළිබඳ පන්ති සාමාර්ථයක් සමඟ. මගේ උපාධි නිබන්ධනය මම ලිව්වේ 71 කැරැල්ල සම්බන්ධවයි.* තරුණ වයසෙ දී ආදරය පිළිබඳ අත්දැකීම්..පාසල් කාලේ මගේ ප්‍රේමයක් තිබුණා. ඒකට මගේ ගෙදරින් විරුද්ධ වුණ. විශ්වවිද්‍යාලයේ ඉගෙන ගනිද්දිත් ප්‍රේමයක් තිබුණා. ඒකට එයාගේ ගෙදරින් විරුද්ධ වුණා. ඒ නිසා ඒ දෙකම අතහැරුණා.* එතකොට ඔබේ බිරිය මුණ ගැසෙන්නේ..ඒත් විශ්වවිද්‍යාලයේදීමයි, මම සහය කථිකාචාර්යවරයෙක්. එතකොට ඇය 2 වසරේ ශිෂ්‍යාවක්.* ආදරය කරද්දී සුන්දර අත්දැකීම් ඇති..අපි මුණ ගැසී මාසයකින් විවාහ වුණා. මේ නිසා බැඳලයි ආදරය කළේ. අපේ විවාහයට දෙපැත්තෙන්ම කැමැත්ත ලැබුණා.* බිරියගේ නමදර්ශනී සමරනායක* ඇයගේ රැකියාවඇය සමාජ විද්‍යාව පිළිබඳ ගෞරව උපාධිධාරිනියක්. ප්ලෑන් ඉන්ටර්නැෂනල් රාජ්‍ය නොවන ආයතනයේ සේවය කරනවා.* දරුවන් ගණන :එක්කෙනයි. දුව මද්‍රි සමරනායක* ඔබගේ පළමු රැකියාවසහය කථිකාචාර්යවරයෙක් ලෙස පේරාදෙණිය විශ්වවිද්‍යාලයට බැදුණා.* ඉන් පස්සේ2005 දී රජරට විශ්වවිද්‍යාලයේ උප කුලපති ලෙස පත්වීමක් ලැබුණා. එය මට අලුත් අත්දැකීමක් වුනා. පරිපාලන කාර්යයන් හි වගකීම මට දැනුණේ එතැනදී . විශ්වවිද්‍යාලයක පවා නීති රීතිවලට අනුව වැඩකිරීම අපහසු දෙයක්. බොහෝ දෙනා පෙළඹෙන්නේ ජනපි‍්‍රය වෙන්න . නීතියට අනුව කටයුතු කරන්න නෙවෙයි.2006දී මම විශ්වවිද්‍යාල ප්‍රතිපාදන කොමිෂන් සභාවේ සභාපතිවරයො ලෙස පත් වෙනවා.* ඔබට ලැබිලා තියෙන්නේ රටේ වගකිව යුතු ක්‍ෂේත්‍රයක ප්‍රධාන වගකීමක් ..විශ්වවිද්‍යාලවල ඉහළම ආයතනය විශ්වවිද්‍යාල ප්‍රතිපාදන කොමිෂන් සභාවයි. විශ්වවිද්‍යාල සඳහා බඳවා ගැනීම, භාණ්ඩාගාරයෙන් විශ්වවිද්‍යාලවලට ලැබෙන මුදල් බෙදා හැරීම, විශ්ව විද්‍යාලවල ගුණාත්මක භාවය, නීති රීති සකස් කිරීම, ප්‍රතිපාදන කොමිෂමට පැවරෙන රාජකාරියයි. මේ සියල්ල ඉටුකරන්නේ රටේ නීති රීතිවලට අනුකූ®ලවයි. ශිෂ්‍යයන් බඳවා ගැනීම, මාරු කිරීම, අපි ප්‍රවේශ අත් පොතේ සඳහන් පරිදි අකුරටම සිදු කරනවා.* ඔබේ දියණියගේ විශ්වවිද්‍යාල ගමන වැළකුනාලු නේද?මගේ දුව උසස් පෙළ සමත් ව පේරාදෙණිය විශ්වවිද්‍යාලයට තේරුණා. නමුත් මම දුවට කිව්වා මම සභාපති නිසා විශ්වවිද්‍යාලයට එන්න එපා. මගේ යාළුවෝ හිත මිත්‍රයෝ හිතයි මමයි ඔයාව ගත්තේ කියලා. ඒ නිසා විශ්වවිද්‍යාලයට එන්න එපා කියලා. අද දුව කොළඹ වෙනත් ආයතනයකින් මුදල් ගෙවා උසස් අධ්‍යාපනය හදාරනවා. මෙය මා විශේෂයෙන් සඳහන් කළේ විශ්වවිද්‍යාල ආචාර්ය මහාචාර්යවරු දේශපාලනය නොකළ යුතුයි කියා පත්තරවලට ලිපි ලියන සමහර ආචාර්යවරු තමන්ගේ දරුවන්ගේ විශ්වවිද්‍යාල අධ්‍යාපනය වෙනුවෙන් නීති රීති වෙනස් කිරීමට දේශපාලනය පසුපස යන ආකාරය දැක තිබෙන නිසයි.* විශ්වවිද්‍යාල සිසුන් කොමිෂන් සභාව ඉදිරිපිට කෑකෝ ගසමින් අරගල කරන විට සභාපතිවරයා වශයෙන් ඔබගේ හැඟීම.කොමිසම කටයුතු කරන්නේ නීති රීති වලට අනුවයි. බාහිර පිරිස් තමයි අරගල කරන්න විශ්වවිද්‍යාල සිසුන් මෙහෙයවන්නේ.අපි යහපාලනය අකුරටම ක්‍රියාත්මක කරනවා. අපේ හීනය තමයි කැරැලි කෝලාහලවලින් තොර සංවර්ධනයෙන් යුක්ත රටක් වනු දැකීම.මේ නිසා සිසුන් කොපමණ අරගල කළත් අපට නීතියෙන් එහාට කිසිවක් කළ නොහැකියි.* විශ්වවිද්‍යාල තුළ පවතින නවක වදය ගැන අදහස.එදා අපි විශ්වවිද්‍යාලයේ ඉන්න විට නවක සිසුන්ගේ ස්වාධීනත්වය ආරක්ෂා කළා. එදා සිදු වුණේ දේශපාලන උවමනාවකට වඩා ශිෂ්‍යයාගේ සබකෝලය ඉවත් කරන උසුළු විසුළු කිරීමක් පමණයි. ශිෂ්‍ය සංගමය නවක වදයට සම්බන්ධ වුණේ නැහැ. ඒත් අද ශිෂ්‍ය සංගම්වල උපදෙස් පරිදි කිසියම් දේශපාලන පක්ෂයක උවමනාව මත සිසුන්ට නවක වදය දෙනවා.* ඔබත් නවකවදයට හවුල් වුණාද?නිශ්ශංක දිද්දෙණිය මට කැම්පස් එකේදී හමුවුණ මිතුරෙක්. ඔහුට නවක වදයේදී දුන්නේ සිංදු කියන්නයි. ඔහු සිංදු කියන්න කලින් මම හිතා හිටියේ මට සිංදු කියන්න පුළුවන් කියලයි. ඒත් ඔහු සිංදුවක් කිව්වට පස්සේ මම දැනගත්තා මට සිංදු කියන්න බැහැ කියලා. අපේ කාලේ නවක වදය කරන අයට දඬුවම් දුන්නා. ඒ දඬුවම් ඉවත් කරන්නැයි කියා අපි උද්ඝෝෂණ කළේ නැහැ. නීතියට අපි ගරු කළා. අපි විශ්වවිද්‍යාලයේ දී බය වුණේ උගත් කමටයි. දැනුමයි අපිව පාලනය කළේ.* ඒ කියන්නේ ඔබ හොඳට රැග් වුණාද?මම විශ්වවිද්‍යාලයට ගිය අලුත අනුරාධපුර රාජකාරි කළ ලිපිකරු මහතෙකු මාව ජ්‍යෙෂ්ඨ සිසුවෙකුට පෙන්නලා කියලා තිබුණා. ගානට වැඩියි. හොඳට රැග් කරන්න කියලා. මට රැග් කරන්න මාකස් ප්‍රනාන්දු ශාලාවට එන්න කියලා තිබුණා. මම මගේ යාළුවෙක් හමුවෙලා සිද්ධිය කියලා ඇහුවා, මට රැග් කළාට පස්සේ මම එයාට ගැහුවට කමක් නැද්ද කියලා. යාළුවා කමක් නෑ කිව්වා. ඒත් මාව රැග් කළේ නැහැ. ඒ නිසා මට කාටවත් ගහන්න වුණෙත් නැහැ.* ඔබේ වෘත්තීය ජීවිතයේ අමතක නාවන අත්දැකීම්මම 71 කැරැල්ලට අසුවෙලා සිටිද්දී නැවත අධ්‍යාපනය හදාරන්න ලැබුණේ සිරිමාවෝ රජය නිසයි. එදා එහෙම සිටි මට අද එල්. ටී. ටී. ඊ. යුද්ධය නිසා විශ්වවිද්‍යාල හැර ගොස් සිට නැවත විශ්වවිද්‍යාලවලට එන දරුවන්ගේ ලිපිවලට අස්සන් කිරීමට ලැබීම දෛවෝපගත සිද්ධියක් කියලා හිතනවා.දකුණේ තරුණ කැරළි ඇතිවන්නට සමාජ දේශපාලන පසුබිම බලපෑ බව මා තේරුම් ගත්තේ 1971 ලද අත්දැකීම් නිසයි.* ඔබ ආචාර්ය උපාධිය ලැබුවේසෙන්ට් ඇන්ඩෲස් විශ්වවිද්‍යාලය ස්කොට්ලන්තය* විදෙස් රටක අධ්‍යාපනය ලබද්දී ඔබට අත්දැකීම් කොහොමද?මම ආචාර්ය උපාධියට බ්‍රිතාන්‍යයට ගොස් අවුරුදු 6 ක ගත කළා. අවුරුදු 5 ක් ම ස්කොට්ලන්තයේ සිටියා. මගේ සප්ත වාර්ෂික නිවාඩුව ගත කළේ ලන්ඩන්වල. ස්වීඩනයේදී ගැටුම් නිරාකරණය පිළිබඳව හැදෑරුවා. අමරිකාවේ, ඉන්දියාවේ, බංගලාදේශය නේපාලය, ජපානය, ඕලන්දය, ඕස්ට්‍රේලියාව වැනි රටවල මා සංචාරය කර තිබෙනවා.* ඔබ පොත් කිහිපයක්ම රචනා කර තිබෙනවා.දේශපාලන ප්‍රචණ්ඩත්වය ජනතා විමුක්ති පෙරමුණේ දේශපාලන චින්තනය. ප්ලේටෝ සිට මාඕ දක්වා වැනි පොත් මා ලියා තිබෙනවා. තවත් පොතක් පිටපතක් ලෙස තිබෙනවා. එය එළි දක්වන්න මා බලාපොරොත්තුවෙන් ඉන්නවා.* ඔබ ගුරුවරයෙක් ලෙස ජපානයේ සේවය කර තිබෙනවා නේද?මම ජපානයේ විශ්වවිද්‍යාලයක ශාස්ත්‍රපති පන්තිවලට දේශපාලන විද්‍යාව ඉගැන්වූවා. ඒ උගන්වන කාලේ දී මා තේරුම් ගත් දෙයක් තිබෙනවා. එහිදී මට දැනුම පමණක් නොවෙයි විනයකුත් ලැබුණා. ගුරුවරයෙක් කියන්නේ උපදේශකයෙක්. අප උපයන්නේ දැනුම හා ඊළඟ පරම්පරාවයි.වෛද්‍යවරයකු මුදල් හම්බ කළත් ඔහු ඇසුරු කරන්නේ රෝගීන්. නීතිඥයන් මුදල් හම්බ කළත් ඔහු ඇසුරු කරන්නේ අපරාධකාරයන්. ගුරුවරු ලෙස අපි මුදල් හම්බ කළත් ඇසුරු කරන්නේ බුද්ධිමතුන් එහි වටිනාකම මුදලින් තක්සේරු කරන්න බැරි බව මා වටහා ගත්තේ ගුරු වෘත්තියේ නියැළෙන විටයි.* ඔබ ආදර්ශයට ගත් චරිතකුඩා කාලයේ මා මගේ මාමා කෙනෙකු ආදර්ශයට ගත්තා. ඔහු පොලිස් නිලධාරියෙක්. පසු කාලීනව සරච්චන්ද්‍රයන් මම අනුකරණය කළා. ඉන්පසුව බණ්ඩාරනායක, පිලිප් ගුණවර්ධන චරිතවලට මා බෙහෙවින් ඇලුම් කළා. මගේ ජීවිතයට විශාල බලපෑමක් කළ මගේ විදේශීය උපදේශක වූ පෝල් වින්ස්කින්සියි.* ජීවිතයේ ලද ලොකුම පාඩමසමාජ ප්‍රජාතන්ත්‍රවාදය අන්ත දක්ෂිණාශිංක හෝ අන්තවාමාංශික නොවිය යුතු බව. එය මා ජ. වි. පෙ.ට සම්බන්ධ වී 71 කැරැල්ල ට අසුවීම නිසා ලැබූ ලොකුම පාඩමයි. අද අපේ රට මේ විදිහට තිබෙන්නේ ජනාධිපතිතුමා විසින් අතර මැදි දේශපාලනයක් කරගෙන යන නිසායි. 1986 දී මම රට ගියේ. එදා ලංකාවේ මා සිටියා නම් මේ වන විට මම අතුරුදන් වූවන් අතරයි.* ඔබ පැමිණි දුර ගැන තෘප්තිමත්ද?මා බලාපොරොත්තු වූවාටත් වඩා දේවල් මට ලැබිලා තිබෙනවා. මම හිතුවේ විශ්වවිද්‍යාලයට ගොස් පැමිණ අනුරාධපුර මධ්‍ය මහා විදුහලේ ගුරුවරයෙක් ලෙස සේවය කර පසුව පරිපාලන නිලධාරියෙක් වන්නයි.නමුත් අද මා දේශපාලනය පිළිබඳ මහාචාර්යවරයෙක් සහ මේ වගකිවයුතු කොමිෂමේ සභාපතිවරයා වෙනවා. මගේ ජීවිතේ ගැන මම තෘප්තිමත්.* ඔබේ අනාගත බලාපොරොත්තුඅපේ රටේ විශ්වවිද්‍යාල පද්ධතිය ජාත්‍යන්තර මට්ටමට දියුණු වෙනවා දැකීම* ඔබේ ජීවින දර්ශනයමම නීතියට අනුව වැඩ කිරීමට කැමැතියි. රටේ දියුණුව වෙනුවෙන් කැපවීමට කැමැතියි.* ඒ දර්ශනය පෝෂණය වුණේබුද්ධාගමෙන්, මාක්ස්වාදයෙන්, දේශපාලනයෙන්, ජීවිතයෙන් හා ජාතික හා ජාත්‍යන්තරව ලැබූ අත්දැකීම්වලින්.* ඔබ විශ්වවිද්‍යාල ප්‍රතිපාදන කොමිෂමේ සභාපති නොවුණා නම්..පරිපාලන නිලධාරියෙක් වෙන්න තිබුණා.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010082</link>
    <topic>රට මුදාගත් නායකයා ජනපතිතුමායි</topic>
    <author>අසේල කුරුළුවංශ හා නිහාල් ජයවර්ධන</author>
    <content>ජනපති තුමනි අපි ඔබට ආදරෙයි. ඔබයි මේ රට මුදාගත් මහා වීරත්වය ප්‍රකට කළ නායකයා යැයි කෝට්ටේ ශ්‍රී නාග විහාරාධිපති මාදුළුවාවේ සෝභිත හිමියෝ පැවසූහ.මහා සංඝරත්නයේ ආශීර්වාදය ලබා ගනිමින් ත්‍රස්තවාදය තුරන් කිරීමට දේශපාලන නායකත්වය ලබාදුන් ජනපතිතුමන්ට ජනතාව ප්‍රශංසා කරන බවද උන්වහන්සේ ප්‍රකාශ කළහ.සරත් ෆොන්සේකා මහතා ට නිදහස පතා ඊයේ (7) මහනුවර ශ්‍රී දළදා මාලිගාවේ දී පැවති අධිෂ්ඨාන පූජාව මෙහෙයවමින් සෝභිත හිමියෝ මේ බව කීහ.ත්‍රස්තවාදය නිම කළ පසු ආරක්‍ෂක ලේකම් තුමාටත් ජනතාව ප්‍රසංශා කළා.සරත් ෆොන්සේකා මහතාත් එහිදී සුවිශාල කාර්යභාරයක් ඉටු කළා. ඒ මහතාට නිදහස ලබාදුන හොත් ඔබයි ජනපතිතුමනි මේ රටේ ශ්‍රේෂ්ඨතම නායකයා යැයි ද උන්වහන්සේ පැවසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010086</link>
    <topic>මාදුළුවාවේ සෝභිත හිමිරැගත් වාහනය සුළු අනතුරක</topic>
    <author>විජයානි එදිරිසිංහ</author>
    <content>මාදුළුවාවේ සෝභිත හිමියන් රැගත් මෝටර් රථය සහ තවත් පෞද්ගලික රථයක් එකට ගැටී ඊයේ (7) කෝට්ටේ හන්දියේදී සුළු අනතුරක් සිදුවූ බව නුගේගොඩ පොලිස් අධිකාරි දේශබන්ධු තෙන්නකෝන් මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010083</link>
    <topic>ෆොන්සේකා නිදහස් කරන්නැයිපවුලේ අය මෙතෙක් ඉල්ලා නෑ</topic>
    <author>නුවන් කොඩිකාර සහ චමීර ඇල්ලදෙනිය</author>
    <content>පවුලේ අය විධිමත් පරිදි ඉල්ලීමක් කළහොත් ජනාධිපතිවරයාගේ අභිමතය පරිදි සරත් ෆොන්සේකා මහතාට නිදහස ලබාදිය හැකි බව ප්‍රවෘත්ති හා ජනමාධ්‍ය ඇමැති කෙහෙළිය රඹුක්වැල්ල මහතා පැවසීය.මෙතෙක් එම පවුලේ අය එවැනි ඉල්ලීමක් කර නොමැත. ඒ මගින් පෙන්නුම් කරන්නේ ෆොන්සේකා මහතා නිදහස් කර ගැනීමේ අවශ්‍යතාවක් ඔවුන්ට නැති බවයි. රජයේ ප්‍රවෘත්ති දෙපාර්තමේන්තුවේ ඊයේ (07) පැවැති කැබිනට් තීරණ දැනුම් දීමේ මාධ්‍ය හමුවේ දී ඇමැතිවරයා මේ අදහස් ප්‍රකාශ කළේය.විජය කුමාරතුංග මහතා නැක්සලයිට් චෝදනාව යටතේ සිරගත කළ මොහොතේ චන්ද්‍රිකා බණ්ඩාරනායක කුමාරතුංග මහත්මිය එවකට සිටි ජනාධිපතිවරයා ළඟට කිහිප වතාවක් ගොස් කුමාරතුංග මහතාට නිදහස ලබාදෙන ලෙස ඉල්ලා සිටි බව ද ඒ මහතා ප්‍රකාශ කළේය.චන්ද්‍රිකා මහත්මියට සිය සැමියාගේ අවශ්‍යතාව පෙන්නුම් වුණ හෙයින් එවැනි ඉල්ලීමක් කළද, අනෝමා ෆොන්සේකා මහත්මියට හෝ පවුලේ අයට එවැනි අවශ්‍යතාවක් නොමැති නිසා ඉල්ලීම් නොකර සිටින බව රඹුක්වැල්ල මහතා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010087</link>
    <topic>යුරෝපා කොමිසමෙන්යුරෝ මිලියන 10ක්</topic>
    <author>මහින්ද අලුත්ගෙදර</author>
    <content>අභ්‍යන්තර වශයෙන් අවතැන් වූ ජනතාවට මානුෂීය ආධාර සැපයීම සඳහා යුරෝපා කොමිසම මගින් යුරෝ මිලියන 10 ක් (ඇමෙරිකානු ඩොලර් මිලියන 14) ශ්‍රී ලංකාවට ප්‍රදානය කර ඇත.නැවත පදිංචි කිරීම් ආරම්භභ කළ දා සිට ශ්‍රී ලංකාවට සහාය වීමට ගත් තීරණය යුරෝපා කොමිසම දිගින් දිගටම ක්‍රියාත්මක බව මානුෂික ආධාර හා සිවිල් ආරක්ෂණය පිළිබඳ යුරෝපීය කොමසාරිස් ක්‍රිස්ටලීනා ජෝජිවා මහතා ප්‍රකාශ කර තිබේ.බොහෝ ක්ෂේත්‍රයන් හි ප්‍රගතියක් දක්නට ලැබෙන බව පෙන්වා දෙන ඒ මහතා ඇතැම් අවශ්‍යතා සම්පූර්ණ කිරීමට අන්තර් ජාතික සහයෝගය ලබා ගත යුතුව තිබෙන බවද ඒ මහතා අවධාරණය කර ඇත.යුරෝපා කොමිසමේ ආධාර ප්‍රදාන යටතේ නිවාස, ජලය, සනීපාරක්‍ෂාව, බිම් බෝම්බ ඉවත් කිරීම ආදිය වෙනුවෙන් ද මූල්‍ය පහසුකම් සැපයෙනු ඇත. මීට අමතරව නැවත පදිංචි කෙරෙන පවුල් කෙරෙහි වැඩි අවධානයක් යොමු කරන අතර කාන්තා ගෘහ මූලිකයන් සිටින පවුල්, ආබාධිතයන්, ළමුන් කෙරෙහි ද අවධානය යොමු කෙරේ. තවද 2007 වර්ෂයේ සිට මේ දක්වා යුරෝ මිලියන 58ක ආධාර ශ්‍රී ලංකාවට ලබා දී තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010088</link>
    <topic>මවු බිමේ නම අවලස්සන නොකරන්නකුඩා කළ සිටම දරුවන්ට කියා දෙන්න</topic>
    <author>ධනුෂ්ක ගොඩකුඹුර සහ ගම්පහ සංචාරක</author>
    <content>දහස් ගණනක් විරුවන් ජීවිත පරිත්‍යාගයෙන් රැකගත් මවුබිමේ නම අවලස්සන නොකළ යුතු බවට හැඟීම කුඩා කළ සිටම දරුවන්ට ලබාදිය යුතු යැයි ජනාධිපති මහින්ද රාජපක්ෂ මහතා පැවැසීය.තමා උපන් මවුබිම ලොව හොඳම රට යැයි කියන හැඟීම දරුවන් තුළ ඇති කළයුතු බව කී ජනාධිපතිවරයා අපේ ශ්‍රේෂ්ඨ අතීතයට දරුවන් සිනා වන්නේ නම් ඒ අධ්‍යාපනයෙන් ඵලක් නැති බවත් කීවේය.ජනාධිපතිවරයා මේ අදහස් පළ කෙළේ ගම්පහ, බණ්ඩාරනායක විද්‍යාලයේ අභිනවයෙන් ඉදිකෙරුණු “අධිෂ්ඨානයේ පිහිනුම් තටාකය” විවෘත කිරීමේ අවස්ථාවට ඊයේ (7) එක් වෙමිනි.විද්‍යාලයාධිපති ලබුතලේ සුදස්සන හිමියන් ඇතුළු ආචාර්ය මණ්ඩලයේත්, මාපිය ආදි සිසු හා සිසු කැලගේත් සැබෑම වූ අධිෂ්ඨානයත්, කැප කිරීමත් මත ඉදිකෙරුණු මේ තටාකය සඳහා වැය කෙරී ඇති මුදල රුපියල් මිලියන 35 කි.රුපියල් ලක්ෂ දෙකහමාරක මුදලක් අතැතිව පිහිනුම් තටාකයේ කටයුතු ඇරඹූ සුදස්සන හිමියෝ ඒ සඳහා මුදල් මදිකම සපුරාලනු වස් තමන්ගේ මෝටර් රථය ඒ වෙනුවෙන් ඇරඹු ලොතරැයියකට පරිත්‍යාග කෙළේය.අධිෂ්ඨානය හා කැපවීම ඇත්නම් කළ නොහැක්කක් නොමැති බව මේ පිහිනුම් තටාකය විවෘත කිරීමෙන් රටටම ඔප්පු කර පෙන්වීමට සුදස්සන හිමියන් ඇතුළු පිරිස සමත්ව ඇතැයි ජනාධිපතිවරයා ප්‍රකාශ කෙළේය.වත්මන් රජය අධ්‍යාපනයට මිලියන නොව බිලියන ගණනින් මුදල් වැය කරන බව පෙන්වා දුන් ජනාධිපතිවරයා කැපවීමට ප්‍රමුඛතාව ලැබෙන පරිදි අපේ රටේ අධ්‍යාපනය වෙනස් විය යුතු බව පැවැසීය.දරුවන්ගේ දැනුම, කුසලතා මෙන්ම ආකල්පත් වර්ධනය කිරීමට පාසලේ දායකත්වය වැදගත් බව කී ජනාධිපතිවරයා ගුරුවරුන්ගේ නොමඳ කැපවීම ඇත්නම් රටට ආදරය කරන දරු පරපුරක් ගොඩනැගීම අපහසු නොවන බවත් කීවේය.එදා සිටම බණ්ඩාරනායක විද්‍යාලයේ දරුවන් විශිෂ්ට ජයග්‍රහණ දැක් වූ බව කී ජනාධිපතිවරයා 2018 වසරේදී පොදු රාජ්‍ය මණ්ඩලීය ක්‍රීඩා උළෙල ශ්‍රී ලංකාවේ පැවැත්වීමට තරඟ කරමින් සිටින බවත්, මාගම්පුරයේදී පැවැත්වීමට සැලසුම් කරමින් සිටින ඒ ක්‍රීඩා උළෙලේ පිහිනුම් අංශයේ රන් පදක්කම දිනා ගැනීමේ අභියෝගය බණ්ඩාරනායකයේ දරුවන්ට බාරදෙන බවත් වැඩිදුරටත් පැවැසීය.බණ්ඩාරනායක විද්‍යාලයාධිපති ලබුතලේ සුදස්සන හිමියන් සහ අධ්‍යාපන ඇමැති බන්දුල ගුණවර්ධන, දේශීය වෛද්‍ය නියෝජ්‍ය ඇමැති පණ්ඩු බණ්ඩාරනායක, සිළුමිණ ප්‍රධාන කර්තෘ කරුණාදාස සූරියආරච්චි මහත්වරුද අදහස් දැක්වූහ.ඇමැතිවරුන් වන බැසිල් රාජපක්ෂ, ෆීලික්ස් පෙරේරා, සුසිල් ප්‍රේමජයන්ත, පාර්ලිමේන්තු මන්ත්‍රී නාමල් රාජපක්ෂ මහත්වරුද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010085</link>
    <topic>භික්ෂූන් සුළු පිරිසක්ජනතාව නොමඟ යවනවා</topic>
    <author>චන්දන ජයවීර, මහින්ද අලුත්ගෙදර සහ සුභාෂිනි සේනානායක</author>
    <content>ජනාධිපතිවරණයේදී සරත් ෆොන්සේකා මහතාට දේශපාලන වශයෙන් සහාය දැක් වූ ස්වාමීන් වහන්සේ සුළු පිරිසක් යුද්ධාධිකරණ තීන්දුව යොදාගෙන ජනතාව නොමඟ යැවීමට උත්සහ කරන බව මහාචාර්ය කඹුරුගමුවේ වජිර හිමියෝ ප්‍රකාශ කරති. එහෙත් සංඝරත්නයේ බහුතරයක් ෆොන්සේකා සම්බන්ධ සිද්ධිය පිළිබඳව නිවැරැදි අයුරකින් ක්‍රියාකරන බව ද උන්වහන්සේ ප්‍රකාශ කරති.ෆොන්සේකා මහතාට ලබා දුන් දඬුවම දේශපාලන පළිගැනීමක් නොවේ. ඔහු නීති විරෝධී ලෙස සිරගත කර ඇති බවට ගෙනයන ප්‍රචාරවල කිසිදු සත්‍යයක් නැත. සක්‍රිය සේවයේ සිටියදී දේශපාලනයේ නිරතවීම සහ මූල්‍ය වංචා චෝදනා හතරකට ඔහු වරදකරු වී තිබේ. ඒ අනුව ඒවා විභාග කිරීමට පත්කළ යුද්ධාධිකරණය නීත්‍යනුකූල බවද උන්වහන්සේ පවසති.ෆොන්සේකා මහතාද හමුදාපති ධුරය දරද්දී යුද්ධාධිකරණ පත්කොට හමුදා නිලධාරින් සිරගත කොට ඇතැයිද උන්වහන්සේ වැඩිදුරටත් ප්‍රකාශ කළහ.රටේ පිළිගත් අධිකරණයක් ලබා දුන් තීන්දුවක් අභියෝගයට ලක් කිරීම සුදුසු නොවන බව කෝම්පිටියේ සුසීල හිමියෝ පවසති.එමෙන්ම ඒ සඳහා හැකියාවක්ද නැත. ෆොන්සේකා මහතාට එරෙහිව පැවති චෝදනා සම්බන්ධයෙන් රටේ නීති පද්ධතිය තුළ පිහිටුවූ යුද්ධාධිකරණය ලබා දුන්තීන්දුව පිළිගත යුතුය. රටේ මහා සංඝරත්නයෙන් බහුතරයක් ෆොන්සේකා මහතාට අදාළ සිද්ධිය පිළිබඳව මනා අවබෝධයකින් පසුවන බවද සුසීල හිමියෝ සඳහන් කරති.සරත් ෆොන්සේකා මහතා සිරගත කිරීම දේශපාලන අවශ්‍යතා මත සිදුවූවක් බවට ප්‍රචාරය කිරීමට ජාත්‍යන්තර විරුද්ධවාදීන් උත්සහ දරන බව සරත් හෙට්ටිආරච්චි පියතුමා ප්‍රකාශ කරයි.ජාතික සමගිය සඳහා වන අන්තර් ආගමික සන්ධානයේ සම සභාපති හෙට්ටිආරච්චි පියතුමා වත්මන් තත්ත්වය පිළිබඳව කරුණු පැහැදිලි කරමින් ප්‍රකාශ කරන්නේ ජනාධිපති මහින්ද රාජපක්ෂ මහතාගේ නායකත්වය යටතේ මාතෘ භූමිය පියවරෙන් පියවර ඉදිරියට ගමන් කරන මොහොතක ජාත්‍යන්තර විරුද්ධ වාදීන් කුමක් හෝ පාදක කරගෙන ඊට බාධා එල්ල කරන බවයි.තමා කළ වරද පිළිගෙන ජනාධිපතිගෙන් සමාව ඉල්ලීමට ෆොන්සේකා මහතාට තවමත් අවස්ථාව තිබෙන බව පියතුමා ප්‍රකාශ කරයි. රටේ ඉදිරි ගමනට බාධා නොකරන ලෙස ඉල්ලා සිටින හෙට්ටිආරච්චි පියතුමා විරුද්ධ මතවාදීන් හෝ ඒ සඳහා අනුබල දෙන්නන් හෝ කළ යුත්තේ සරත් ෆොන්සේකා මහතාව ලවා හෝ සියලු දෙනාම එක්ව සමාව අයැදීම බවද ප්‍රකාශ කරයි.ශ්‍රී ලංකාව ඇතුළු ප්‍රජාතන්ත්‍රවාදය පිළිගන්නා සියලු රටවල අධිකරණ පද්ධතිය ශක්තිමත්ය. නීතිය ඉදිරියේ සියලු දෙනා එක සමානය. ෆොන්සේකාට එල්ල වූ චෝදනා සියල්ල ස්මරණය කර තීන්දුව ලබා දී තිබේ. හමුදා නිලධාරීන් සම්බන්ධයෙන් කටයුතු කිරීමට මීට පෙර සිටම යුද්ධාධිකරණ තිබූ බවද පියතුමා පෙන්වා දෙයි.යුද්ධාධිකරණය මගින් දෙනු ලැබූ නඩු තීන්දුව ක්‍රියාත්මක කිරීම දේශපාලන පළිගැනීමක් ලෙස ජනතාවට ඒත්තු ගැන්වීමට විපක්ෂය උත්සහ දරන බව ප්‍රවීණ නිළි පාර්ලිමේන්තු මන්ත්‍රීනි මාලිනි ෆොන්සේකා මහත්මිය කියයි. නීතියේ සීමාව ඉක්මවා ක්‍රියාකිරීමටකිසිවකුටත් නොහැකිය. සරත් ෆොන්සේකා මහතාට දඬුවම් කර ඇත්තේ පවතින නීතිය අනුවය. සාමාන්‍ය ව්‍යවහාරය බැලුවත් හමුදාව වැනි තීරණාත්මක ස්ථානයක නීතියේ පාලනය හා විනය ආරක්ෂා විය යුතු බව ෆොන්සේකා මහත්මිය කියයි.රට අස්ථාවර කිරීමට විපක්ෂය ගෙන යන මේ දේශපාලන උප්පරවැට්ටියට සාමය අගයන සාමාන්‍ය ජනතාවගේ සහාය නොලැබෙන බව පාර්ලිමේන්තු මන්ත්‍රීනිය අවධාරණය කර සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010089</link>
    <topic>සරත් ෆොන්සේකා වෙනුවෙන්විධිමත් ඉල්ලීමක් කරන්න</topic>
    <author/>
    <content>දයා පෙරේරා , දුමින්ද ගුරුගේ සහ ස්වර්ණා විජේකෝන්ජනාධිපතිතුමාට උණුවන හදවතක් ඇති බැවින් සරත් ෆොන්සේකා මහතා වෙනුවෙන් එතුමාගෙන් විධිමත් ඉල්ලීමක් කරන්නැයි අනෝමා ෆොන්සේකා මහත්මියගෙන් ඉල්ලා සිටින බව කොළඹ දිස්ත්‍රික් එක්සත් ජාතික පක්ෂ මන්ත්‍රී විජයදාස රාජපක්ෂ මහතා පාර්ලිමේන්තුවේදී ඊයේ (7) සවස ප්‍රකාශ කෙළේ ය.සරත් ෆොන්සේකා මහතා විධිමත් ලෙස ඉල්ලීමක් කළහොත් ජනාධිපති මහින්ද රාජපක්ෂ මහතා ඔහුට සමාවක් ලබා දෙනු ඇතැයි මන්ත්‍රීවරයා වැඩිදුරටත් පැවැසුවේ ය. සිර කරුවකුට සමාව දිය හැකි ක්‍රම තුනක් ඇති බව සඳහන් කළ මන්ත්‍රීවරයා ආණ්ඩුක්‍රම ව්‍යවස්ථානුකූලව ජනාධිපතිවරයාට පැවැරී ඇති බලතල අනුව සමාවක් ලබාදිය හැකි බවත් ඒ මහතා කීය.මන්ත්‍රීවරයා මෙසේ ප්‍රකාශ කෙළේ විදේශ කටයුතු ඇමැති මහාචාර්ය ජී. ඇල් පීරිස් මහතාට එරෙහිව විශ්වාස භංග යෝජනාව පිළිබඳව විවාදයේ දී ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n1010084</link>
    <topic>මාගම්පුර වරාය නැරැඹීමතාවකාලිකව අත්හිටුවයි</topic>
    <author/>
    <content>හම්බන්තොට මාගම්පුර වරායේ පළමු අදියරේ වැඩ කඩිනමින් අවසන් කිරීමේ කටයුතු මේ දිනවල සිදු කෙරෙන බැවින්, මහජනතාවට වරාය නැරඹීමේ අවස්ථාව මේ මස 15 වැනිදා සිට නැවත දැනුම් දෙන තුරු අත් හිටුවා ඇති බව වරාය අධිකාරිය පවසයි.ඉදිරි දින කිහිපයේ දී දැනට වරාය තටාකය හා සමුද්‍රය වෙන්ව ඇති පැරණි හම්බන්තොට කතරගම මාර්ගය පිහිටි බිම් කඩද ඉවත් කෙරෙන බව පවසන වරාය අධිකාරිය ඉන් පසුව වරාය පිවිසුම් මාර්ගය හා සමුද්‍රය සම්බන්ධ වන බව පෙන්වා දේ. ලබන නොවැම්බර් මාසයේදී පළමු නෞකාව හම්බන්තොට වරාය වෙත සේන්දු කිරීමට සියලු කටයුතු සූදානම් අතර එහි ව්‍යාපාරික අවස්ථා සඳහා දැනටමත් දේශීය විදේශීය ආයෝජකයෝ රැසක් ඉදිරිපත් වී සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100810</link>
    <topic>වඳවී යන කුහුඹු විශේෂයක්කිරිකන්ද වත්තෙන් හමුවෙයි</topic>
    <author>රක්‍ෂණ ශ්‍රියන්ත</author>
    <content>ශ්‍රී ලංකාවේ වඳ වී යන කුහුඹු වර්ගයක් කළුතර දිස්ත්‍රික්කයේ කිරිකන්ද වත්ත ප්‍රදේශයෙන් සොයා ගෙන ඇත.මේ කුහුඹු විශේෂය ‘ඒ නිව් රේටඩ් සයිමෝනිස්’ යනුවෙන් හඳුන්වන බව කැලණිය විශ්ව විද්‍යාලයේ සත්ව විද්‍යා අංශයේ මහාචාර්ය ශ්‍රියානි ඩයස් මහත්මිය සඳහන් කරයි.මේ කුහුඹු කුලයට අයත් දැනට ජීවත්වන එකම කුහුඹු වර්ගය ‘ඒනිව් රේටඩ් සයිමෝනිස්’ බවත් 1956 දී අමෙරිකානු විද්‍යාඥයන් එම කුහුඹුවා මහනුවර පේරාදෙණිය යන ප්‍රදේශවල ජීවත් වූ බවට අනාවරණය කරගෙන තිබු බවත් විද්‍යාඥවරිය වැඩිදුරටත් පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100811</link>
    <topic>ඇමති එස්. බී. ගේ රාජකාරිවලට බාධා කළ සිසුන් සිවුදෙනා යළිත් රිමාන්ඩ්</topic>
    <author>නිහාල් ජයවර්ධන</author>
    <content>උසස් අධ්‍යාපන ඇමති එස්. බී. දිසානායක මහතාගේ රාජකාරි කටයුතුවලට පේරාදෙණිය විශ්වවිද්‍යාලයේ දී බාධා එල්ල කිරීමේ සිද්ධියට සම්බන්ධ එම විශ්වවිද්‍යාලයේ සිසුන් සිවුදෙනා මෙම මස 21 දින දක්වා යළිත් රක්‍ෂිත බන්ධනාගාර ගත කරන ලෙස මහනුවර ප්‍රධාන මහේස්ත්‍රාත් ලලිත් ඒකනායක මහතා ඊයේ (07) නියම කෙළේ ය.සිසුන් වෙනුවෙන් පෙනී සිටි නීතිඥයින් ඔවුන්ට ඇප ලබාදෙන ලෙස කළ ඉල්ලීම ප්‍රතික්ෂේප කළ මහේස්ත්‍රාත්වරයා, ඒ සඳහා තමන්ට හැකියාවක් නොමැති බව දන්වමින් මහාධිකරණයෙන් ඇප ඉල්ලා සිටින ලෙස දැනුම් දුන්නේ ය.මෙම සිසුන් වෙනුවෙන් පෙනී සිටි නීතිඥවරුන්වන සමන් තන්තිරිගේ, නිහාල් දිසානායක යන මහත්වරුන් එම සිසුන් බන්ධනාගාරය මගින් විභාග සඳහා යොමු කරවන්න යැයි මහේස්ත්‍රාත්වරයාගෙන් කළ ඉල්ලීමට අනුව ඒ සඳහා බන්ධනාගාර අධිකාරිවරයා මගින් ඉල්ලීමක් කරන ලෙසද මහේස්ත්‍රාත්වරයා දැනුම් දුන්නේ ය.පේරාදෙණිය පොලිසියේ ස්ථානාධිපති ප්‍රධාන පොලිස් පරීක්‍ෂක උපාලි නාරම්පනාව මහතා අධිකරණය වෙත කරුණු ඉදිරිපත් කරනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100815</link>
    <topic>අනියම් සැමියා සමඟ එක් වී තම දරු දෙදෙනාට වද හිංසා දීලා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>වයස අවුරුදු නවයක හා තුනක පිරිමි දරුවන් දෙදෙනකුට කෲර වධ හිංසා සිදු කිරීමේ සිද්ධියක් සම්බන්ධයෙන් ඔවුන්ගේ මව සහ ඇගේ අනියම් සැමියා මහනුවර පොලිසියේ දිසා බුද්ධි හා තොරතුරු ඒකකය මගින් ඊයේ (07) අත්අඩංගුවට ගනු ලැබ ඇත.කටුගස්තොට හමංගොඩ රිටිගහපෑල ප්‍රදේශයේ නිවසක මොවුන් තාවකාලිකව ලැඟුම් ගෙන සිටියදී පොලිසිය ඔවුන් අත්අඩංගුවට ගෙන තිබේ.අනියම් සැමියා විසින් දරුවන් අවස්ථා කිහිපයදී පුළුස්සා තිබෙන බවද පොලිසිය පවසයි.මෙම කාන්තාව ඇගේ අනියම් සැමියා සමඟ දැනට වසර දෙකක පමණ කාලයක් එකට ජීවත්ව ඇති බවත් ඔවුන් පදිංචිය වරින්වර අවස්ථා කිහිපයකදී වෙනස් කර තිබෙන බවත් පොලිස් පරීක්ෂණ මගින් අනාවරණය වී ඇත.මොවුන් දෙදෙනා එකට ජීවත්වීමට පටන් ගත් පසු ඔවුනට ලැබුණු දරුවෙකු වෙනත් පුද්ගලයෙකුට මුදලට අලෙවි කැර තිබෙන බවද කාන්තාව පොලිසියට පවසා තිබේ.ප්‍රදේශ වාසියෙකුගෙන් කොට්ඨාශ පොලිස් බුද්ධි ඒකකයට ලැබුණු තොරතුරක් මත ඔවුන් අදාළ ප්‍රදේශයේ දින කිහිපයක් සැරිසරමින් සිට මෙම අත්අඩංගුවට ගැනීම සිදුකර ඇත. වයස අවුරුදු නවයක පිරිමි දරුවා හතරවෙනි ශ්‍රේණිය දක්වා අධ්‍යාපනය ලැබීමෙන් පසු පාසල් නොයවා ඇති අතර එම දරුවා පාසල් යන බව ප්‍රදේශවාසීන්ට ඇඟවීම පිණිස සැකකරුවන් ඔහුව උදෑසන 7.00 සිට පස්වරු 2.30 දක්වා නිවසේ කාමරයක සිරකර තබාගෙන ඇති බව පොලිසිය පවසයි.අදාළ කාන්තාවගේ අනියම් සැමියා තිදරු පියෙකු බවත් අවුරුදු 10, 04 හා 01 වයසේ ගැහැණු දරුවන් තිදෙනෙකු ඔහුට සිටින බවත් පරීක්ෂණ මගින් හෙළි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100812</link>
    <topic>ගුඩ්ෂෙඩ් වැසිකිලි ජලයපොදු කානුවට යැව්වාට දඩ</topic>
    <author>අසේල කුරුළුවංශ සහ ඉන්ද්‍රාණි තෝරදෙනිය</author>
    <content>මහනුවර ගුඩ්ෂෙඩ් බස් නැවතුමේ ඇති පොදු වැසිකිළියේ අසූචි මිශ්‍ර ජලය, පොදු කාණුවලට මුදාහැරීමේ සිද්ධියක් සම්බන්ධයෙන් පොලිසිය මගින් අත්අඩංගුවට ගත් පුද්ගලයෙකුට රුපියල් පන්දහසක දඩයක් මහනුවර ප්‍රධාන මහෙස්ත්‍රාත් ලලිත් ඒකනායක මහතා ඊයේ (07) නියම කළේය. මහනුවර කොට්ඨාස පොලිස් පරිසර ආරක්‍ෂණ ඒකකය මගින් අදාළ කොන්ත්‍රාත්කරුට එරෙහිව නඩු පවරා තිබේ.මහනුවර ජ්‍යෙෂ්ඨ පොලිස් අධිකාරී රංජිත් කස්තුරිරත්න මහතාගේ උපදෙස් මත කොට්ඨාස පොලිස් ආරක්‍ෂණ ඒකකයේ ස්ථානාධිපති පොලිස් පරීක්‍ෂක මලලසේකර, උප පොලිස් පරීක්‍ෂක ආරියවංශ යන නිලධාරීන් මෙම වැටලීම සිදුකර තිබේ.අසූචි මිශ්‍ර ජලය පොදු කාණුවලට නොයවන සේ පවත්වාගෙන යාමට කොන්ත්‍රාත්කරුට මහේස්ත්‍රාත්වරයා නියෝග කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100813</link>
    <topic>දළදා මාලිගාවේ තිබී හමු වූ රන් භාණ්ඩ වලට අයිතිකරුවකු තාම නෑ</topic>
    <author>අසේල කුරුළුවංශ</author>
    <content>ශ්‍රී දළදා මාලිගාව තුළ වැටී තිබී හමුවූ හිමිකරුවන් නොමැති රුපියල් ලක්‍ෂ තුනක් පමණ වටිනා ස්වර්ණාභරණ තොගයක් ශ්‍රී දළදා මාලිගාවේ පොලිස් ඒකකය මගින් අධිකරණය බාරයට පත්කර ඇත.මෙම ස්වර්ණාභරණ අතර අත් පළඳනා, මාල, මුදු, කරාබු හා වළලු තිබෙන බව පොලිසිය පවසයි.ශ්‍රී දළදා මාලිගා පොලිස් ඒකකයේ ස්ථානාධිපති පොලිස් පරීක්‍ෂක තුසිත හලංගොඩ මහතා ඇතුළු පිරිසක් මෙම රන් ආභරණ මාස කිහිපයක් ආරක්ෂා සහිතව තබාගෙන හිමිකරුවෙකු ඉදිරිපත් නොවීම නිසා මහනුවර පොලිස් මූලස්ථානයට බාර දී ඇත. පසුව එම රන් ආභරණ අධිකරණ භාරයට පත්කර තිබේ. අනන්‍යතාව ඔප්පු කර හිමිකරුවන්ට අධිකරණය මගින් එම රන් අභරණ ලබාගත හැකි බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100814</link>
    <topic>සුරාබදු බලපත්‍ර කොන්දේසි උල්ලංඝනය කළ සුරාසැල් 414ක් වටලා ලක්ෂ 40ක් දඩ නියම කරයි</topic>
    <author>ඉන්දික පොල්කොටුව</author>
    <content>සුරාබදු බලපත්‍ර කොන්දේසි උල්ලංඝනය කරමින් පවත්වාගෙන යන මත්පැන් අලෙවිසැල් 414ක් ගත වූ මාස නවය තුළ මහනුවර විශේෂ සුරාබදු මෙහෙයුම් ඒකකය මඟින් වටලනු ලැබ ඇත.මින් සුරා සැල් 250ක පමණ ප්‍රමාණයකට මේ වන විට විවිධ වැරැදි සම්බන්ධයෙන් රුපියල් ලක්ෂ හතළිහක පමණ දඩ නියම කැර ඇතැයි මහනුවර විශේෂ සුරාබදු මෙහෙයුම් ඒකකයේ ස්ථානාධිපති ආර්. එම්. සේනාරත්න මහතා කීය.සුරාබදු බලපත්‍ර කොන්දේසි උල්ලංඝනය යටතේ මත්පැන් වැඩි මිලට විකිණීම යන බලපත්‍ර කොන්දේසි වැඩි වශයෙන් මෙම සුරාබදු අලෙවිහල්හි උල්ලංඝනය කැර තිබූ බැව් සුරාබදු නිලධාරිහු කියති.මධ්‍යම, ඌව, උතුරුමැද, සබරගමුව හා උතුරු නැඟෙනහිර යන පළාත් හි වයින් ස්ටෙ‍්‍රීස්, බියර් අලෙවිසැල්, අවන්හල් ආදී මත්පැන් අලෙවි ස්ථාන මේ අනුව වටලනු ලැබ ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=n10100816</link>
    <topic>ශ්‍රී ලාංකික සරණාගතයන් රැගත්තවත් නැවක් කැනඩාව දෙසට</topic>
    <author>මහින්ද අලුත්ගෙදර</author>
    <content>ශ්‍රී ලාංකික සරණාගතයින් පිරිසක් රැගත් නෞකාවක් කැනඩාව දෙසට සංක්‍රමණය වන බවට තොරතුරු ලැබීමත් සමඟ කැනේඩියානු ආරක්ෂක අංශ සීරුවෙන් තබා ඇතැයි වාර්තා වෙයි.මෙම සරණාගතයින් රැගත් නෞකාවේ ගමන් මඟ හා එහි සිටින පුද්ගලයන් පිළිබඳ චන්ද්‍රිකා හා උසස් තාක්ෂණික උපකරණ භාවිතා කරමින් මේ පිළිබඳව විමසිල්ලෙන් පසුවන බවද තානාපති ආරංචිමාර්ග සඳහන් කරයි.මීට ඉහතදී ද ශ්‍රී ලාංකික ද්‍රවිඩ සරණාගතයන් 492 ක් රැගත් සන් සී නැමැති නෞකාව කැනේඩියානු බ්‍රිටිස් කොළොම්බියා වෙත සංක්‍රමණය වීමත් සමග කැනේඩියානු ආරක්ෂක අංශ මෙවැනි සරණාගතයන් සම්බන්ධයෙන් දැඩි විමසිල්ලෙන් පසුවන බවද තානාපති ආරංචිමාර්ග පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010081</link>
    <topic>තුඩුගල ඇල්ලේ සොඳුරු චමත්කාරය රිසි සේ විඳින්න : වනසන්න එපා</topic>
    <author>කටුකුරුන්ද සමූහ කපිල කුලසිංහ</author>
    <content>කළුතර දොන්ගොඩ ප්‍රාදේශීය ලේකම් කොට්ඨාසයට අයත් ස්වභාව සෞන්දර්යයෙන් අනූන වූ තුඩුගල ඇල්ල සංචාරකයන්ගේ නෙත් සිත් පැහැර ගත් අපූර්ව එකකි. කුඩා දියපහර රැසක් ලෙස එක් වී අවසානයේ කළු ගංගාව තෙක් ගලා යන අතරමඟ දී තුඩුගල ගල්පර මතින් පහළට ඇද හැලෙන තුඩුගල ඇල්ල සැබැවින්ම චමත්කාර ජනකය.විවේකීව කාලය ගත කිරීමට බොහෝ සංචාරකයන් මෙහි පැමිණෙන්නේ මේ නිසාය.රූස්ස ගහ කොළින් පරිපූර්ණ වූ ඇල්ල දෙපස සොඳුරු පරිසරය අලංකාර පක්ෂීන් හා මල් ගොමුවලින් පිරී පවතී. ඇල්ල හා සබැඳි කඳු ගැටය තරණය කරන්නකුට මේ අපූර්ව දසුන් නෙත ගැටේ.එහෙත් ඇතැම් සංචාරකයන්ගේ නොමනා ක්‍රියාකාරකම් ඇල්ල හා අවට පරිසරය විනාශ කර දැමීමට තරම් කුරිරු වී ඇත. පරිසරයේ අපූර්වත්වය විදහා දක්වමින් නිහඬව ගලා බස්නා සෞන්දර්යයයේ ගංගාව පිළිබඳව පරිසර ගවේෂකයකු වූ එච්. එන්. කේ. ප්‍රේමරත්න මහතා මෙසේ කීවේ ය.තුඩුගල ඇල්ල ඇත්තටම සුන්දර දසුනක්. ජලය වැඩි දවස්වලට එහි අපූර්වත්වය තවත් වැඩියි. මෙය ගලා බහින්නේ තැනින් තැන දී හමුවන ගල්පරවල ගැටීමෙන්.මේ දිය ඇල්ල නරඹන්න එන ඇතැම් සංචාරකයන්ට පාරිසරික වටිනාකම ගැන වැටහීමක් නැහැ. ඒ අයට මෙය තවත් එක් දිය ඇල්ලක් පමණයි. ඒ අය එන්නේ විනෝද වෙන්න. ඒකට කමක් නැහැ. ඒත් මෙවැනි සුන්දර තැන් අපිරිසුදු කිරීම උචිත නැහැ. පොලිතීන් ප්ලාස්ටික් බෝතල්, මත් පැන් බී බිඳ දැමූ වීදුරු කටු බොහෝ ස්ථානවල දමා තිබෙනවා.තුඩුගල ඇල්ලේ ස්ථාන කිහිපයක අප ද්‍රව්‍ය දමා ගොස් ඇති බව ප්‍රදේශවාසීහු ද පවසති. එසේම දිය ඇල්ල ප්‍රදේශයේ ගැවසෙන පෙම්වතුන්ගේ හැසිරීම් රටාවද එතරම් සුදුසු නොවන බව පැවැසේ. කෙසේ වුවද සුන්දරත්වයේ පහස විඳීම සඳහා පැමිණෙන සියල්ලෝම අනාගත පරපුර වෙනුවෙන් මෙවන් ස්ථාන සුරැකිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010082</link>
    <topic>හිරිවඩුන්නජ්‍යෙෂ්ඨ පුරවැසි කමිටුවෙන්නොමිලේ වෛද්‍ය සායනයක්</topic>
    <author>රඹුක්කන උතුර සමූහ - විපුල එස් කුමාරතුංග</author>
    <content>රඹුක්කන ප්‍රාදේශීය ලේකම් කොට්ඨාසයේ හිරිවඩුන්න ජ්‍යෙෂ්ඨ පුරවැසි කමිටුවේ සංවිධානත්වයෙන් වැඩිහිටියන් උදෙසා නොමිලේ වෛද්‍ය සායනයක් හිරිවඩුන්න ශ්‍රී ශීලානන්ද විහාරස්ථානයේදී පැවත්විණි.ජීවිතයේ සැදෑ සමය ගත කරමින් විවිධවූ රෝගාබාධයන් ලක්ව ප්‍රතිකාර ලබමින් පසුවන හිරිවඩුන්න ප්‍රදේශයේ වැඩිහිටියන් 200කට ආසන්න පිරිසක් මේ වෛද්‍ය සායනයට එක්ව සිටියහ.රෝහල් පරිශ්‍රයකදී සිදුකෙරෙන සාමාන්‍ය පරික්‍ෂණ කීපයක් මෙදින පැවැත්වීමෙන් පසුව වෛද්‍යවරුනගේ නිර්දේශ අනුව නොමිලේ ඖෂධ ලබා දුණි.වෛද්‍ය සායනය සඳහා මහනුවර මහ රෝහලේ වෛද්‍ය ඩී. එම්. ඩබ්ලිව්. ධර්ම කීර්ති, කෑගල්ල මහ රෝහලේ වෛද්‍ය ශ්‍යාමල් ඩී. මල්ලිකාරච්චි, වෛද්‍ය නිලන්ත පෙරමුණ, වෛද්‍ය සුරංග පෙරේරා, රඹුක්කන දිසා රෝහලේ වෛද්‍ය සාමන්ත උදයපාල යන මහත්ම මහත්මීහු ඇතුළු පිරිසක් එක්ව සිටියහ.හිරිවඩුන්න ජ්‍යෙෂ්ඨ පුරවැසි කමිටු සභාපති කෑගල්ල කාර්මික විද්‍යාල හිටපු විදුහල්පති කේ. ඇම් තිලකරත්න, ලේකම් විශ්‍රාමික විදුහල්පති ඒ ධර්මරත්න, භාණ්ඩාගාරික හිටපු දිසා වන නිලධාරි කේ. ජී. අබේදාස යන මහත්වරුන් ඇතුළු නිලධාරි මණ්ඩලය එක්ව මේ සායනය මෙහෙයවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010083</link>
    <topic>කළුතර කොසු ඉදල්කර්මාන්තයට නරක දසාවක්</topic>
    <author>කටුකුරුන්ද සමූහ කපිල කුලසිංහ</author>
    <content>ගෘහස්ථ කර්මාන්ත අතරින් කොසු ඉදල් සැකසීමේ කර්මාන්තයට හිමි වන්නේ ප්‍රමුඛ ස්ථානයකි. වසර ගණනාවක දීර්ඝ ඉතිහාසයක් ඇති මේ කර්මාන්තය කළුතර දිස්ත්‍රික්කය හා වඩාත් සබැඳියාවක් පවතී.ඒ සඳහා අවශ්‍ය අමු ද්‍රව්‍ය ලබා ගැනීම පහසු වීමත්, පළපුරුදු පුද්ගලයන් මේ ප්‍රදේශයේ වාසය කිරීමත් ඊට හේතුවයි.එවන් පාරම්පරික වෘත්තියට වර්තමානයේ අත් වී ඇත්තේ ඛේදජනක ඉරණමකි. මේ නිසා මේ කර්මාන්තයේ යෙදුණු බොහෝ පිරිස් මේ වන විට සිය කර්මාන්ත අත් හැර දමා ඇත. පොතුපිටිය වස්කඩුව, කළුතර උතුර, පෝහද්දරමුල්ල, මොල්ලිගොඩ යන ප්‍රදේශවල තිබූ ප්‍රධාන පෙළේ රැකියා ව්‍යාපෘති මේ වන විට වසා දමා තිබේ.මේ සම්බන්ධයෙන් අදහස් දැක් වූ එම කර්මාන්තයේ නියැළෙන නුවන් සම්පත්මේ කොසු ඉදල් කර්මාන්තය කළුතර පළාතෙ බොහෝ නිවෙස්වල තිබුණ. අද වෙනකොට ඉතිරි වෙලා තියෙන්නේ පවුල් කීපයක් විතරයි. මේකෙන් ජීවත් වෙන්න තරම් ආදායමක් ගන්න දැන් අමාරුයි. ඉස්සර අපේ ගෙදර විතරක් 8ක් 9ක් විතර වැඩ කළා. අද අපි ගෙදර අය එකතු වෙලා කරන්නේ. කුලියට කම්කරුවො දාලා කළොත් අපිට වෙන්නෙ ණය වෙන්න.සිසිර කුමාර -අමුද්‍රව්‍ය මිල ඉතා ඉහළයි. ඉතින් අපිට කර ගන්න හරි අමාරුයි. කොහු සපයා ගැනීම විශාල ගැටලුවක්. ජා - ඇළ පැත්තෙන් තමයි කොහු ගේන්නෙ. ඉරටු ගන්නෙ මාතර මිද්දෙනිය පැත්තෙන්. මිටි වලට ගන්න ලී ටික තමයි මෙහෙ තියෙන්නෙ. ඉතින් මේවාට ප්‍රවාහන වියදම කොච්චර ද, ඉතින් ඉදල කොස්ස මිල වැඩි වෙනවා. එතකොට මිනිස්සු බඩු ගන්නෙ නැහැ.සරත් විමලසිරි - අපේ කොහු ඉරටු පිටරට පටවනවා. අපිට ලැබෙන්නෙ බාල තේරුණු කොහු. පිටරටින් ගෙන්වන ඉටි කොසු අපිට විශාල ගැටලුවක්. අද බොහෝ ගෙවල්වල තියෙන්නෙ ඉටිවලින් හදපු කොසු.ඉතින් දේශීය අපේ දේ විකුණන්න විදියක් නැහැ. ගාලු පාර දෙපස තියෙන කඩවලට එන මිනිස්සු මිල වැඩියි කියලා යනවා. සමහර දිනවලට දවසෙ වියදම වත් හොයා ගන්න බැහැ. අවුරුදු 30ක් 35ක් පමණ ඉඳලා අපේ පරම්පරාවල් කළේ මේ රස්සාවල්. රජය මඟින් සහන ණයක් වත් දීලා මේ පිළිබඳව සැලකිල්ලක් දක්වනවා නම් ඉතා හොඳයි.පාරිසරික වශයෙන් ද ඉතා වැදගත් වූ දේශීය කර්මාන්තයක් වන මේ කොසු ඉදල් සැකසීමේ කර්මාන්තය කෙරෙහි බලධාරින්ගේ අවධානය යොමු කොට එය නඟා සිටුවීමට කටයුතු කරන්නේ නම් එය කළුතර පවුල් රැසකට කරනු ලබන මහඟු සේවයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010084</link>
    <topic>සෞඛ්‍යයට අහිතකර දෑ අලෙවිකරනහෝටල් සහ වෙළෙඳ සල් සොයා මෙහෙයුමක්</topic>
    <author>පන්නිපිටිය විශේෂසුනිල් ලසත් පෙරේරා</author>
    <content>මහරගම හා කොට්ටාව නගරාශ්‍රිතව පවත්වාගෙන යනු ලබන ආපනශාලා සහ තොග හා සිල්ලර වෙළෙඳ සල්වලින් මහජනතාවට විකුණනු ලබන දෑ පිළිබඳව සොයා බැලීම කොළඹ දිස්ත්‍රික් සෞඛ්‍ය අධිකාරි කාර්යාලය මගින් සිදු කෙරිණි.දෙහිවල, මහරගම, පිළියන්දල, මොරටුව, හෝමාගම, කඩුවෙල, කෝට්ටේ යන ප්‍රදේශවල සේවා නියුක්ත මහජන සෞඛ්‍ය පරීක්ෂකවරු විසි පහක් පමණ මේ මෙහෙයුම සඳහා සහභාගි වූහ.කල් ඉකුත් වූ මිල සඳහන් නොවු සහ නිසි ප්‍රමිතියකට නොමැති ආහාර ද්‍රව්‍ය හෝටලවල විකිණීමට තබා ඇති පිසූ ආහාර හා ඒවා ගබඩා කැර ඇති අන්දමත්, වට පිට පිරිසුදුකම පිළිබඳවත් පරීක්ෂා කළහ.දිරාපත් වූ උම්බලකඩ කිලෝ ග්‍රෑම් හැට පහක් තොග වෙළෙඳ සලක තිබි හමු වූ අතර ඒවා ඒ අවස්ථාවේ දීම විනාශ කළ සෞඛ්‍ය පරීක්ෂකවරු මහජනතාවගේ සෞඛ්‍යයට තර්ජනය වන අයුරින් පාරිභෝගික භාණ්ඩ නොවිකිණීමට උපදෙස් දුන්හ.නිසි ප්‍රමිතියට හා නියමිත බර නොමැති ආහාර ද්‍රව්‍ය විකිණූ වෙළෙඳසල් හා හෝටල හිමියන්ට දඩ නියම කළ අතර ජනතාවට පීඩාවක් නොවන අයුරින් තම පාරිභෝගික භාණ්ඩ විකිණීමට පෙර සොයා බලන්නයි ද සෞඛ්‍ය පරීක්ෂකවරු අදාළ වෙළෙඳ හා හෝටල හිමියන්ට පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010085</link>
    <topic>මොනරාගල දිසාවේ සමෘද්ධි පවුල්සවිබල ගැන්වීමට ව්‍යාපෘති රැසක්</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>මොනරාගල දිස්ත්‍රික්කයේ සමෘද්ධි පවුල් සවිබල ගැන්වීමේ ව්‍යාපෘති 4660 ක් මේ වන විට ක්‍රියාත්මක වෙමින් පවතින බව මොනරාගල දිස්ත්‍රික් සහකාර සමෘද්ධි කොමසාරිස් අයි. ඒ. නීල් ප්‍රනාන්දු මහතා පවසයි.ආර්ථික වශයෙන් සමෘද්ධි පවුල් සවිබල ගැන්වීම උදෙසා ඔවුන්ගේ හැකියාවන් අනුව තෝරාගත් ප්‍රතිලාභීන් ජීවනෝපාය සංවර්ධන ව්‍යාපෘති සඳහා යොමුකර ඇත.මේ සඳහා ආර්ථීක සංවර්ධන අමාත්‍යාංශය මූල්‍ය ප්‍රතිපාදන මත ශ්‍රී ලංකා සමෘද්ධි අධිකාරිය මඟින් රුපියල් මිලියන 30.95 ක් යොදවා ඇති අතර මීට අමතරව 3060 වැඩසටහනද ක්‍රියාත්මක කෙරේ.මේ යටතේ කෘෂිකර්ම සංවර්ධන ව්‍යාපෘති 4417 ක් ක්‍රියාත්මක වන අතර ඒ සඳහා රුපියල් මිලියන 27.8 ක් වෙන්කර ඇත.සත්වපාලන ව්‍යාපෘති 104 ක් සඳහා රුපියල් මිලියන 1.02 ක්ද කර්මාන්ත ව්‍යාපෘති 104 ක් සඳහා රුපියල් මිලියන 1.63 ක්ද අලෙවි හා සේවා ව්‍යාපෘති 35 ක් සඳහා රුපියල් මිලියන 0.32 ක මුදලක් වෙන් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010086</link>
    <topic>පොකිරිස්සන් 89ක් සමඟබංගදෙණියේ අයෙක් දැලේ</topic>
    <author>මුන්නේශ්වරම සමූහ ඊ. සී. ප්‍රනාන්දු</author>
    <content>සන්තකයේ තබාගෙන සිටීම තහනම් කර ඇති පොකිරිස්සන් 89 දෙනෙකු ළඟ තබාගෙන සිටි හලාවත බංගදෙණිය ප්‍රදේශයේ පුද්ගලයෙකු පෙරේදා (6දා) අත්අඩංගුවට ගත් බව හලාවත සහකාර ධීවර අධ්‍යක්ෂ කාර්යාලය කියයි.එහි අධි ශීතකරණයක පොකිරිස්සන් කිලෝ 40ක් තිබූ අතර රිජිපෝම් පෙට්ටිවල පුරවා ඇති පොකිරිස්සන් කිලෝ 25 ක් ද තිබී හමු විය. ජනවාරි, සැප්තැම්බර් හා ඔක්තෝබර් මාසවල දී මෙරට මුහුදින් පොකිරිස්සන් ඇල්ලීම, සන්තකයේ තබාගැනීම හෝ ප්‍රවාහනය කිරීම ධීවර ආඥා පනත යටතේ සපුරා තහනම් ක්‍රියාවක් බැවින් මේ අත්අඩංගුවට ගැනීම සිදුකළ බවත් සහකාර අධ්‍යක්ෂ නිහාල් පාලිත මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010087</link>
    <topic>කුරුණෑගල වාරිමාර්ග ආශි‍්‍රතවඅනවසර වගාවලින් ගැටලු</topic>
    <author>කුරුණෑගල දකුණ සමූහ - එම්. මහරුප්</author>
    <content>කුරුණෑගල දිස්ත්‍රික්කයේ ප්‍රධාන වාරිමාර්ග ආශ්‍රීතව වැව්තාවුල්ලෙහි කරනු ලබන අනවසර වගා කටයුතු නිසා ගොවීනට පාරිසරික ප්‍රශ්න රැසකට මුහුණදීමට සිදුවී තිබේ.අනවසර වගාවන් වී ගොවිතැන් කටයුතුවලට ද ප්‍රධාන බාධකය වී ඇත.මේ අනවසර වගාවන් වැඩිවශයෙන්ම දැකිය හැක්කේ ඉබ්බාගමුව හක්වටුනාඔය වැව් තාවුල්ලෙහිය. වට්ටක්කා සහ පැපොල් අනවසරයෙන් වගාකිරීම නිසා වැව ගොඩවීමේ තර්ජනයට මුහුණ පා ඇති බව ගොවීහු පවසති. අනවසර වගාකරුවන් ඉවත්කිරීම සඳහා කුරුණෑගල දිස්ත්‍රික් ලේකම්ගේ නියමය පරිදි මෙයට ප්‍රථම කිහිප අවස්ථාවකදීම පියවර ගත් නමුත් මේ දක්වාත් ඒවා සාර්ථක වී නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010088</link>
    <topic>කළුතර වෙළෙඳ සංකීර්ණයේ වහලකඩා වැටෙන්න ඔන්න මෙන්න</topic>
    <author>දොඩන්ගොඩ විශේෂ දයා විජේරත්න</author>
    <content>කළුතර නගර සභාවෙන් පාලනය වන කළුතර වෙළෙඳ සංකීර්ණයේ නිසි නඩත්තුවක් නොකිරීමෙන් මේ වන විට සිවිලිම හා වහලේ ලී දඬු කඩා වැටීම නිසා කොයි මොහොතේ විපතක් සිදුවේවිදැයි වෙළෙඳ සල් හිමියෝ බියෙන් පසු වෙති.හිටපු ඇමැති දිවංගත ඩඩ්ලි ගුණවර්ධන මහතා මෙයට වසර තිස්පහකට පෙර මේ වෙළෙඳ සංකීර්ණය ඉදිකර ජනතා අයිතියට පත්කැර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r1010089</link>
    <topic>උතුරු තල්පිටියට “බජට් ෂොප්” එකක් ඉල්ලති</topic>
    <author>පාණදුර සමූහ කපිල සෝමරත්න</author>
    <content>වාද්දුව උතුරු තල්පිටිය ප්‍රදේශයට බජට් ෂොප් වෙළෙඳ සලක් හෝ ලක් සතොස වෙළෙඳ සලක් ලබා දෙන්නැයි ප්‍රදේශවාසීහු වෙළඳ ඇමැති ජොන්ස්ටන් ප්‍රනාන්දු මහතා ගෙන් ඉල්ලා සිටිති.පාණදුර සහ වාද්දුව අතර ප්‍රදේශවාසීන්ට සාධාරණ ලෙස පාරිභෝගික ද්‍රව්‍ය ලබා ගැනීම ඉතා දුෂ්කරවී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r10100810</link>
    <topic>කටුගස්තොට මඩවල පාරේ කාණු අබලන්</topic>
    <author>අකුරණ සමූහ ජේ.එම්.හාපීස්</author>
    <content>කටුගස්තොට මඩවල මාර්ගයේ බස් නැවතුම්පොළ අසල කාණු අබලන්වීමෙන් මහජනතාව අසීරුතාවට පත්ව ඇත. මේ කාණු අලුත්වැඩියා කරදෙන ලෙස ප්‍රදේශවාසිහු ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=r10100811</link>
    <topic>ගනේකන්ද වළගම්බා රජමහා විහාරය නාය යෑමේ අවදානම වැඩියි</topic>
    <author>සටහන හා ඡායාරූප ඇහැලියගොඩ සමූහ එච්. ඇම්. කිත්සිරි රූපසිංහ</author>
    <content>කෑගල්ල දිස්ත්‍රික්කයේ කන්නත්තොට ගනේකන්ද වළගම්බා පුරාණ රජමහා විහාරයේ විහාර මන්දිරය ඉදිරිපස විශාල ආරක්ෂක බැම්ම නාය ගොස් වසර දෙකකට වැඩි කලක් ගත වන මුත් එය ප්‍රතිසංස්කරණයට කිසිදු පියවරක් ගෙන නොමැත. විහාර මන්දිරයටද හානි සිදුව ඇති අතර නාය යාමේ අවදානමද තවත් වර්ධනය වී ඇත.වසර 1800 කට වඩා ඉපැරැණි ඉතිහාසයක් ඇති ගනේකන්ද වළගම්බා පුරාණ රජමහා විහාරයේ වටිනා බිතු සිතුවම්ද මේ වන විට විනාශ වෙමින් පවතින අතර ශ්‍රී ලංකාවේ දෙවැනි විශාලතම සැතපෙන බුද්ධ ප්‍රතිමා වහන්සේද පිහිටා ඇත.ක්‍රි. පූ. 29 දී වළගම්බා රජු විසින් කරවන ලද මේ විහාරයේ බුදු මැදුරේ අඩි 33 ක් පමණ දිගින් යුත් සැතපෙන පිළිම වහන්සේ කුරුණෑගල රිදී විහාරයේ පිළිම වහන්සේට සමාන විශාලත්වයකින් යුක්ත වන අතර අගනා බිතු සිතුවම් ස්වභාවික වර්ණ සංකලනයකින් යුක්ත වීමද මෙහි සුවිශේෂයකි.ඓතිහාසික විහාර පුදබිමේ පිහිටි වටිනා පිළිම සහ පැරැණි ලෙන් බිතු සිතුවම් වසර දහස් ගණනක් ඉපැරැණි බැවින් ඒවා රැක ගැනීම සඳහා කඩිනමින් පියවර ගත යුතුව ඇති බව විහාරාධිපති පරදෙණියේ චන්දරතන හිමියෝ පවසති.කෑගල්ල – අවිස්සාවේල්ල ප්‍රධාන මහා මාර්ගයේ කන්නත්තොට සැතපුම් 12 1 / 2 කණුව අසලින් දකුණු දෙසට ගමන් කළ විට ගල්තලාවකින් වටව උස් කඳු මුදුණක මේ ඓතිහාසික විහාරස්ථානය පිහිටා ඇත. අක්කර 50 ක පමණ භූමි ප්‍රමාණයකින් යුත් මේ විහාර භූමියෙහි ඉතා වටිනා ඖෂධ විශාල ප්‍රමාණයක් තිබෙන අතර එම ඖෂධ අතර සඳුන්, අරළු, නෙල්ලි, මදාරා, කොහොඹ, ගම්මාළු, වෙල්ලන්ගිරිය, නගාමැරූ අල ආදී වන බව විහාරාධිපති හිමියෝ පැවසූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010084</link>
    <topic>පුතාගේ රිදී පදක්කමමට රන් මෙන් වටිනවා</topic>
    <author>ගාමිණී ඔබේසේකර - පොළොන්නරුව විශේෂ</author>
    <content>පොදු රාජ්‍ය මණ්ඩලීය ක්‍රීඩා තරඟයේදී බර ඉසිලීමේ ඉසව්වෙන් චින්තක ගීතාල් විදානගේ ලබාගත්, රිදී පදක්කම රන් මෙන් වටිනාකමක් ඇතැයි ගීතාල් ගේ මව වන පොළොන්නරුවේ මොණරතැන්න පදිංචි ධර්මසීලී කොතලාවල මහත්මිය පැවසුවාය.සිය පුත්‍රයාගේ ජයග්‍රහණය පිළිබඳව ‘දිනමිණ’ ට අදහස් දැක්වූ ධර්මශීලී කොතලාවල මහත්මිය මෙසේ ද කීවා ය. ගීතාල්ගේ පුහුණුවීම් කටයුතු කරනු ලබන්නේ අපට පවත්නා ආර්ථික අපහසුතා මධ්‍යයේ මේ සඳහා උතුරු මැද පළාත් සභාව හා ක්‍රීඩා අමාත්‍යාංශය විවිධ මට්ටමෙන් ආධාර උපකාර ලබා දෙනවා. මේ අවස්ථාවේදී ඒ අයට ස්තූතිය පළ කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010086</link>
    <topic>ආරක්ෂක හේතු මත එකතු කරගත් කාසිවල වටිනාකම ලක්ෂ 3 ඉක්මවයි</topic>
    <author>ප්‍රින්ස් ගුණසේකර නවදිල්ලියේ සිට</author>
    <content>පොදු රාජ්‍ය මණ්ඩලීය ක්‍රීඩා උළෙල නැරඹීමට හා රාජකාරී කටයුතුවලට එන සියලුදෙනා සතුව තිබෙන සියලුම වර්ගයේ කාසි ආරක්ෂක හේතු මත පිවිසුම් දොරටුවලදී දිල්ලි පොලිසිය එකතු කර ගනියි. එලෙස එකතු කරගත් කාසිවල වටිනාකම ඊයේ වනවිට ඉන්දියානු රුපියල් ලක්ෂ 3 ඉක්මවා ගොස් තිබුණි.පිවිසුම් දොරටුවලදී ලබා ගන්නා කාසි නැවැත ලබා ගත හැකි බව පැවැසුවද ඒවා ලබා ගැනීමට කිසිවකු නොපැමිණීම මෙයට හේතුවී ඇත. තරගාවලියේ මලල ක්‍රීඩා පැවැත්වෙන ජවහල්ලාල්නේරු ක්‍රීඩාංගණයේ පමණක් පිවිසුම් දොරටු 16 ක් ඇත. මේ වනවිට තරගාවලියේ ක්‍රීඩාංගණ 12 ක ප්‍රවේශපත් සියල්ල විකිණී හමාරය.පොදු රාජ්‍ය මණ්ඩලීය ක්‍රීඩා උළෙල පැවැත්වෙන දිල්ලි නගරයේ සුනඛයන් ලක්ෂ 2 ක් පමණ ඉවත් කිරීමට පියවර ගෙන ඇති දිල්ලි පොලිසිය වීදිවල සිටින යාචකයන් සියලු දෙනාද ඉවත්කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010082</link>
    <topic>අයි. සී. සී. වසරේ ක්‍රීඩකයා සම්මානය තෙන්ඩුල්කාර්ට</topic>
    <author/>
    <content>ජගත් ක්‍රිකට් පිටියේ වාර්තා පිට වාර්තා තැබූ සුපිරි ඉන්දීය පිතිකරු සචින් තෙන්ඩුල්කාර් ජාත්‍යන්තර ක්‍රිකට් කවුන්සිලයේ වසරේ ක්‍රීඩකයා සම්මානයත්, ජනතාවගේ වැඩි කැමැත්තක් ඇති ක්‍රීඩකයා සම්මානයත් හිමිකර ගැනීමට සමත් විය.මේ සම්මානය සඳහා සළකා බැලූ 2009 වසරේ අගෝස්තු මාසයේ සිට 2010 වසරේ අගෝස්තු මාසය දක්වා කාලය තුළ තෙන්ඩුල්කාර් ටෙස්ට් තරග 10 කට සහභාගි වී ශතක 6 ක් සමඟ ලකුණු 1064 ක් රැස්කළ අතර, එක්දින තරග 17 කට සහභාගි වී ලකුණු 914 ක් වාර්තා කර ඇත. වසරේ හොඳම ටෙස්ට් නායකයා ලෙස මහේන්ද්‍ර සිං දෝනි සම්මාන ලැබූ අතර, වසරේ හොඳම එක්දින නායකයා ලෙස ඕස්ට්‍රේලියාවේ රිකී පොන්ටින් සම්මාන හිමිකර ගත්තේය.වසරේ හොඳම ටෙස්ට් පිතිකරු ලෙස විරේන්ද්‍ර ෂෙවාග් ද, හොඳම එක්දින පිතිකරු ලෙස දකුණු අපි‍්‍රකාවේ ඒ. බී. ඩිවිලියර්ස් සම්මානයට පාත්‍ර විය.වසරේ විස්සයි/20 ක්‍රීඩකයා වූයේ නවසීලන්තයේ බ්‍රෙන්ඩන් මැකලම් ය. වසරේ නැගී එන ක්‍රීඩකයා ලෙස එංගලන්තයේ ස්ටීවන් ෆින් සම්මාන දිනුවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s10100810</link>
    <topic>ශ්‍රී ලංකා කාන්තා ක්‍රිකට් පිලටලකුණු 153ක පරාජයක්</topic>
    <author/>
    <content>අයි. සී. සී. කාන්තා ක්‍රිකට් අභියෝගතා තරගාවලිය දකුණු අප්‍රිකාව සමග පැවැති තරගයෙන් ලකුණු 153 ක පරාජයක් ශ්‍රී ලංකා පිලට අත්විය.දකුණු අප්‍රිකාවේ පැවැත්වෙන මේ තරගාවලියේ ශ්‍රී ලංකාව සහභාගි වූ පළමු තරගය වූ මේ තරගයේ පළමුව පන්දුවට පහරදුන් දකුණු අප්‍රිකාව කඩුලු 8 කට ලකුණු 228 ක් රැස් කළේය.දකුණු අප්‍රිකානු පිලේ නායිකා ක්‍රිසෙල්ඩා බ්‍රිට්ස් ලකුණු 78 ක් රැස් කිරීමට සමත් වූවාය. පන්දු යැවීමේදී චමරි පොල්ගම්පොළ ලකුණු 41 කට කඩුලු 3 ක් දවාලූ අතර චාමනී සෙනෙවිරත්න ලකුණු 29 කට කඩුලු 2ක් දවාලීය.පිළිතුරු ඉනිම ක්‍රීඩා කළ ශ්‍රී ලංකා පිල ඕවර 24.3 කදී ලකුණු 75 කට දැවී ගියේය. චමරි පොල්ගම්පොළ පිත්තෙන් ද දස්කම් දක්වමින් ලකුණු 25 ක් රැස් කළාය.මේ අතර නෙදර්ලන්ත හා කොදෙව් කණ්ඩායම් අතර පැවැති තරගයේදී ලකුණු 148 ක ජයක් අත්කර ගැනීමට කොදෙව් පිල සමත් විය. කොදෙව් පිලේ ස්ටෙෆන් ටේලර් මේ තරගාවලියේ පළමු ශතකය ලෙස ලකුණු 147 ක් රැස් කළාය.අයර්ලන්තය හා පාකිස්තානය අතර පැවැති තරගයෙන් කඩුලු 7 ක ජයක් පකිස්තානු පිලට හිමිවිය.ශ්‍රී ලංකාව හා නෙදර්ලන්තය අතර තරගය ඊයේ (7) රාත්‍රියේ පැවැති අතර 9 වැනිදා කොදෙව් පිල සමග තරග වැදීමට ද නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s10100811</link>
    <topic>මීටර් 100ලෝක සූරියටතරග තහනමක්</topic>
    <author>පැරිසිය (ඒ. එෆ්. පී.)</author>
    <content>මීටර් 100 තරග ඉසව්වේ ඔලිම්පික් හා ලෝක සූරිය වන ජැමෙයිකාවේ ෂෙලි ඈන් ෆේ‍්‍රසර් තහනම් උත්තේජන භාවිතා කරීමේ හේතුවෙන් මාස 6 ක තරග තහනමකට ලක්වූවාය.පසුගිය මැයි මාසයේ ෂැංහායි නුවර පැවැති මළල ක්‍රීඩා තරගාවලියේදී ඇය තහනම් උත්තේජක භාවිතා කළ බව හෙළිදරව් විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010083</link>
    <topic>එඩෙක්ස් ක්‍රීඩා උළෙල 10දා</topic>
    <author>ජගත් ගුණවර්ධන</author>
    <content>ආබාධ සහිත වූවන් සඳහා කෘත්‍රිම අත් පා නිපදවා ලබා දෙන කොළඹ අසරණ සරණ සමිතිය වාර්ෂිකව පවත්වනු ලබන එඩෙක්ස් ක්‍රීඩා උළෙල 20 වෙනි වරට මේ මස 10 වන ඉරිදා පෙරවරු 9.00 සිට දිනය පුරා කොළඹ රීඩ් මාවත තුරඟ තරග ක්‍රීඩා පිටියේදී පැවැත්වේ.මලල ක්‍රීඩා, රෝද පුටු, පාපැදි හා දුන්නෙන් විදීම ඇතුළු තරග ඉසව් 54 ක් පැවැත්වෙන මේ ක්‍රීඩා උළෙල සඳහා ක්‍රීඩක ක්‍රීඩිකාවන් 350 ක් පමණ සහභාගි වීමට නියමිතය.මේ තරගාවලියේදී ජයග්‍රාහකයනට රන්, රිදී හා ලෝකඩ පදක්කම් සමඟ ත්‍යාග ද ලබා දෙන අතර සෑම තරග ඉසව්වකම හයවන ස්ථානය සඳහා මුදලින් ත්‍යාග පිරිනැමීමට සංවිධායක කමිටුව තීරණය කර ඇත.මේ තරගාවලිය පිළිබඳ මාධ්‍ය දැනුවත් කිරීමේ හමුවේදී එඩෙක්ස් සංවිධායක කමිටුවේ සභාපති මහාචාර්ය ඒ. එච්. ෂෙරිෆ්ඩීන් මහතා අදහස් දක්වමින්, ආබාධ සහිත වූවද ආබාධ වූ පුද්ගලයන් නඟාසිටුවීම පිණිස ඔවුන් වෙනුවෙන් සුබසාධන වැඩසටහන්වලට අමතරව පවත්වන මේ ක්‍රීඩා උළෙල ඔවුනගේ මානසික ශක්තිය දියුණු කරවීමේ මහඟු අවස්ථාවක් බව පැවසීය. ඔවුන්ගේ සුහදතාව වර්ධනය කිරීම උදෙසා පවත්වන මේ ක්‍රීඩා උළෙලේ දී දක්වන දක්‍ෂතා ජාත්‍යන්තර තලයට, පැරා ආසියානු හා පැරා ඔලිම්පික් තරගාවලිය දක්වා ඔප් නංවා ගත හැකි බව පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010085</link>
    <topic>සහාය දිවීමේ ක්‍රීඩකයන්ටඅතුරු තහනම පිළිබඳ නියෝගය අද</topic>
    <author>රෝෂන් තුෂාර</author>
    <content>පොදු රාජ්‍ය මණ්ඩලීය ක්‍රීඩා උළෙල නියෝජනය කරන 400 x 4 සහාය දිවීමේ කණ්ඩායමට ඇතුළත් වීමට හැකි නියෝගයක් නිකුත් කරන්නැයි ඉල්ලා ශාලිත තරංග රාමනායක ක්‍රීඩකයා පැවරූ නඩුවට අතුරු තහනමක් පනවනවාද? නැද්ද යන්න පිළිබඳ නියෝගය අද (08) ලබාදෙන බව කොළඹ දිසා අධිකරණය ඊයේ දන්වා සිටියේය.පෙරේදා (06) මෙම නඩුව කොළඹ ප්‍රධාන දිසා විනිසුරු රංජිත් එන්. වතුපොල මහතා ඉදිරියේ කැඳවූ අතර පැමිණිලිකාර ක්‍රීඩකයා හා විත්තිකාර ශ්‍රී ලංකා මලල ක්‍රීඩා සංගමය වෙනුවෙන් නඩුවේ කරුණු (ලිඛිත දේශන) ගොනු කළේය.සහාය දිවීමේ කණ්ඩායමට පොදු රාජ්‍ය මණ්ඩලීය ක්‍රීඩා උළෙල නියෝජනය කිරීම වළක්වමින් නිකුත් කළ වාරණ නියෝගය ලබන 08 දින දක්වා දීර්ඝ කිරීමටද විනිසුරුවරයා ඊයේ (06) නියෝග කළේය. දහනවවන පොදු රාජ්‍ය මණ්ඩලීය ක්‍රීඩා උළෙලේ ශ්‍රී ලංකාව නියෝජනය කරන 400 x 4 සහාය දිවීමේ කණ්ඩායමට තෝරාගැනීමේ අවසාන තරගයේදී තෙවන ස්ථානය ලබාගත් තමන්ව කණ්ඩායමෙන් ඉවත් කැර ඇති බව සඳහන් කරමින් ශාලිත තරංග ක්‍රීඩකයා මෙම නඩුව පැවරීය.තෝරාගැනීමේ තරගයේදී අවසන් අටදෙනා අතරට නොතේරුණු රෝහිත පුෂ්පකුමාර ක්‍රීඩකයා තරග කණ්ඩායමට ඇතුළත් කැර ඇති බවත්, එය නීති විරෝධී බවටත් පැමිණිලිකරු කරුණු ඉදිරිපත් කළේය. විත්තිකාර මලල ක්‍රීඩා සංගමය කරුණු ඉදිරිපත් කරමින් පැමිණිලිකාර ක්‍රීඩකයා අධිකරණයට සත්‍ය කරුණු වසන් කරමින් වාරණය ලබාගෙන ඇති බවත්, එම වාරණ නියෝගය හා නඩුව නිෂ්ප්‍රභ කරන ලෙස අධිකරණයෙන් ඉල්ලා සිටියේය.දෙපාර්ශ්වයේ කරුණු සලකා බැලූ විනිසුරුවරයා අදාළ තරග ඉසව්ව ලබන 11 දින ඉන්දියාවේදී ආරම්භ වන බැවින් ශ්‍රී ලංකා මලල ක්‍රීඩා සංගමයට නඩුව අවසන් වන තෙක් අතුරු තහනමක් නිකුත් කරනවාද? නැද්ද යන්න පිළිබඳ නියෝගය අද (08) ලබා දෙන බව දන්වා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010087</link>
    <topic>කෙන්යාවේ කෙනඩි - ශ්‍රී ලංකාවේ මංජුලාකොළඹ මැරතන් තරග ජය ගනිති</topic>
    <author>ෆවුස් මොහොමඩ්</author>
    <content>රටවල් 16 ක විදේශ තරගකරුවන් 103 දෙනකු ඇතුළුව තරගකරුවන් 2000 කට අධික සංඛ්‍යාවක් සහභාගි වූ කොළඹ මැරතන් තරගාවලියේ පිරිමි අංශයේ ජය හිමිකර ගැනීමට කෙන්යාවේ කිමුතයි කෙනඩි සමත් වූ අතර කාන්තා අංශයේ ජය හිමිවූයේ ශ්‍රී ලංකාවේ මංජුලා කුමාරසිංහට ය.පිරිමි අංශයේ දෙවැනි ස්ථානය සහ තෙවන ස්ථාන ද කෙන්යාවට හිමිවිය. කාන්තා අංශයේ දෙවැනි ස්ථානය අනූෂා ළමාහේවා දිනාගත් අතර දිස්නා මල්කාන්ති තුන්වැනි ස්ථානය ලබා ගත්තාය.එහි අර්ධ මැරතන් තරගයේ පිරිමි අංශයේ ජය හිමිවූයේ ඩබ්. නිශාන් ටය. එහි දෙවැනි ස්ථානය ටී. පී. බි. සෝමරත්නට හිමි වූ අතර එච්. ආර්. සී. පී. බණ්ඩාර තුන්වැනි ස්ථානය ලබා ගත්තේය.අර්ධ මැරතන් තරගයේ කාන්තා අංශයේ ප්‍රථම ස්ථානය දිනාගත්තේ සුභාෂිණි ජයවර්ධනය. දෙවැනි ස්ථානය බෙල්ජියමේ එම්. ඊ. එම්. හෙලන් දිනාගත් අතර තුන්වැනි ස්ථානය අමෙරිකාවේ එමිලි ලර්මන්ට හිමිවිය.ප්‍රවීණයන්ගේ තරගයේ පිරිමි අංශයේ ජය හිමිවූයේ සුප්පයියා පරමගේසුටය. ප්‍රවීණයන්ගේ තරගයේ අර්ධ මැරතන් පිරිමි අංශයේ ජය ලබාගැනීමට නිමල් අතපත්තු සමත් විය. කිලෝමීටර් 10 පිරිමි තරග අංශයේ ජය හිමිවූයේ එන්. සෙල්වකුමාර්ටය.කිලෝමීටර් 10 කාන්තා තරගයේ ජය ලබාගැනීමට කේ. පී. ඩී. ඊ. කරුණාරත්න සමත් වූවාය. කිලෝමීටර් 5 තරගයේ පිරිමි අංශයේ ජය හිමිවූයේ ඩී. පී. එස්. අනුරාධටය.කිලෝමීටර් 5 කාන්තා තරගයේ ජය ලබාගැනීමට ඉනෝකා දිල්රුක්ෂි සමත් වූවාය. ලංකා ස්පෝර්ට්‍රයිසන් ආයතනය මගින් මේ තරගාවලිය සංවිධානය කරනු ලැබුවේ 10 වැනි වරටය. ත්‍යාග ප්‍රදානෝත්සවය මීගමුව නගර සභා පිටියේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010088</link>
    <topic>බීච් වොලිබෝල් නීති රීති කඩකළ කැෂුවලයින් ක්‍රීඩා සමාජයට සහ සඳමාලිට විනය පරීක්‍ෂණයක්</topic>
    <author/>
    <content>ජාතික බීච් වොලිබෝල් ක්‍රීඩක ක්‍රීඩිකාවන්ට ගෘහස්ත වොලිබෝල් තරඟවලට සහභාගි වීම වළකා තිබියදීත්, එම නීතියට පිටින් රූපවාහිනී වොලිබෝල් තරගාවලියට සහභාගි වූ මාර්ස් කැෂුවලයින් ආයතනයේ ලීනා සඳමාලි ක්‍රීඩිකාවට එරෙහිව, විනය ක්‍රියාමාර්ග ගැනීමට ශ්‍රී ලංකා වොලිබෝල් සම්මේලනය තීරණය කර තිබේ.ඊට අමතරව, මාර්ස් කැෂුවලයින් ආයතනයේ ක්‍රීඩා සමාජයටද මෙම කොන්දේසියට ලිඛිතව එකඟතාව පළකර, එය කඩ කිරීම තුළින් මෙම විනය ක්‍රියාමාර්ගයට ලක් වෙනු ඇත.පසුගියදා පැවැති ශ්‍රී ලංකා වොලිබෝල් සම්මේලනයේ විධායක කමිටු රැස්වීමේදී මෙම තීරණය ගනු ලැබූ බව ශ්‍රී ලංකා වොලිබෝල් සම්මේලනය දැනුම් දී සිටියි. .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=s1010089</link>
    <topic>වෙළෙඳ සේවා පාපන්දු අවසන් තරග අද</topic>
    <author/>
    <content>වෙළඳ සේවා පාපන්දු සම්මේලන මගින් සංවිධානය කරන ලද පාපන්දු තරග මාලාවේ ‘ඒ’ අංශයේ සහ ‘ බී’ අංශයේ පාපන්දු තරග අද සවස 2.30 සිට කොළඹ 7 මේට්ලන්ඩ් පෙදෙසේ සී.සී.ආර්. ඇන්ඩ් එෆ්.සී.ක්‍රීඩාංගණයේ දී පැවැත්වෙයි.‘ඒ’ අංශයේ අවසන් තරඟය හැටන් නැෂනල් බැංකු කංඩායම හා සොෆ්ට් ලොජික් කංඩායම අතර සවස 4.00 ට පැවැත්වෙන අතර ‘ බී’ අංශයේ අවසන් තරඟය ඩයලොග් හා ට්‍රයි ස්ටාර් ඇපරල් කංඩායම් අතර සවස 2.30 ට පැවැත්වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=f1010081</link>
    <topic>ෆොන්සේකා වෙනුවෙන්සිර දඬුවම් විඳින්න කවරෙකුටවත් නීතියෙන් ඉඩක් නෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>අයථා ටෙන්ඩර් ගනු-දෙනු සම්බන්ධයෙන් වරදකරු වූ හිටපු හමුදාපති සරත් ෆොන්සේකා මහතාට සිර දඬුවම් නියමවීම ගැන හා එය නීත්‍යානුකූල නොවන බවටත්, ඔහුට සමාවදිය යුතු බවටත් පළවන මත පිළිබඳත්, රාජ්‍ය පරිපාලන හා ස්වදේශ කටයුතු නියෝජ්‍ය අමාත්‍ය ඩිලාන් පෙරේරා මහතා දිනමිණට මෙලෙස අදහස් දක්වයි.* යුද හමුදාපතිව සිටිය දී සිදුකළ අයථා ටෙන්ඩර් ගනුදෙනු පිළිබඳ දෙවන යුද අධිකරණයෙන් සරත් ෆොන්සේකා මහතා වරදකරු වුණා. මේ චෝදනා දෙසත් හමුදා අධිකරණය පිළිගත් අධිකරණයක් නොවන බවට නැගෙන චෝදනා දෙසත් ඔබ බලන්නේ මොන විදියට ද?ශ්‍රී ලංකාවේ නීතිය අනුව අධිකරණ වර්ග කිහිපයක් ම තියෙනවා. සිවිල් ජනයා සම්බන්ධයෙන් නම් ඔවුන් වරදක් කළ විට එම වරදේ ස්වභාවය අනුවත්, අපරාධ නඩු විධාන සංග්‍රහය අනුවත් එය විභාග කෙරෙනවා. එහි දී මහේස්ත්‍රාත් අධිකරණය, මහාධිකරණය, අභියාචනාධිකරණය, ශ්‍රේෂ්ඨාධිකරණය යන පිළිවෙළට එම නීතිමය ක්‍රියාමාර්ගවලට යොමුවිය හැකියි.ඉඩම් නඩු, දික්කසාද නඩු ආදී සිවිල් නඩු විධාන සංග්‍රහය යටතේ විභාග කෙරෙනවා.  සිවිල් අභියාචනාධිකරණ බලතල සහිත මහාධිකරණත් දැන් ස්ථාපිත කර තිබෙනවා. සිවිල් ජනයා සම්බන්ධයෙන් මෙම අධිකරණ ක්‍රමය ක්‍රියාත්මක වන අතර හමුදාවේ අය සඳහා ඔවුන් හමුදාවේ සිටිය දී කරන හා කළ වැරැදි සම්බන්ධයෙන් හමුදා අධිකරණය මගින් ඒවා විභාග කෙරෙනවා. ඒක අද ඊයේ සිදුවුණ දෙයක් නෙවෙයි. ඉතිහාසයේ පටන් ම එහෙමයි.හමුදා අධිකරණයත් ශ්‍රී ලංකාවේ නීතියේම කොටසක්. ඒ අධිකරණයට ගුරුවරු, වෛද්‍යවරු, දේශපාලනඥයෝ ගෙනියන්න බෑ. ඒක අදාළ වෙන්නේ හමුදාවේ අයට. හිටපු හමුදාපති සරත් ෆොන්සේකා මහත්මයටත් මේ කාරණය මෙහෙම ම අදාළයි. ඔහුට එරෙහි චෝදනා සම්බන්ධයෙන් හමුදා නීතිය යටතේ ක්‍රියා කළේ ඔහු හමුදාපතිව සිටිය දී හමුදාවට ආයුධ, උපකරණ මිලදී ගැනීමේ ටෙන්ඩර් මණ්ඩලවල ප්‍රධානියා ලෙස කටයුතු කරමින් සිදුකොට ඇති අක්‍රමිකතා නිසා. ෆොන්සේකා මහතා ගේ බෑනාට අයත් හයිකොප් සමාගම සහ ඊට අනුබද්ධ සමාගම්වලට ඒ ඇතැම් ටෙන්ඩර් ඔහු අයථා පරිදි ලබා දී තිබුණා.* ප්‍රසම්පාදන කටයුතු පිළිබඳ උපදෙස් මාලාවේ 1-4:2 හා 1-4:3 වගන්තිවලට පටහැනිව ක්‍රියා කිරීම පිළිබඳ හිටපු හමුදාපතිවරයාට චෝදනා එල්ල වුණා. මේ නෛතික පසුබිමට එහා ගිය කාරණා මෙහි දී අදාළ ද?ප්‍රසම්පාදන කටයුතු පිළිබඳ පැහැදිලි උපදෙස් පිළිපැදිය යුතු නීති – රීති තියෙනවා. නමුත් ඊට පටහැනිව ටෙන්ඩර් මණ්ඩලයේ ප්‍රධානියා ලෙස ඉඳ ගැනීමත්, එසේ කර බෑනා ගේ සමාගම හා ඊට අනුබද්ධ සමාගම්වලට ටෙන්ඩර් ප්‍රදානය කිරීමත් අයථා ක්‍රියාවක්. මේ ටෙන්ඩර්වලට පවුලේ කෙනෙක් හිත මිතුරෙක් සම්බන්ධ නම් ටෙන්ඩර් මණ්ඩලයේ කටයුතු කිරීමටත් අයිතියක් නෑ. නීතිමය බාධාවන්ට අමතරව ඒක සදාචාරාත්මකත් නෑ.ඒ අනුව, සදාචාරාත්මක නොවන පරිදිත් හිටපු හමුදාපතිවරයා මෙහි දී ක්‍රියාකර තියෙනවා. ටෙන්ඩර් මණ්ඩල ප්‍රධානියා ලෙස සාමාන්‍යයෙන් ඉඳගන්නේ හමුදාවේ මාණ්ඩලික ප්‍රධානියා. ඔහු කිව්වා නම් මේ ටෙන්ඩර්වලට මගේ ඥාතියකු සම්බන්ධයි ඒ නිසා මම ටෙන්ඩර් මණ්ඩලයේ ඉඳගන්නේ නෑ කියලා, හමුදාපතිවරයාට ඉඳගන්න තිබුණා. හැබැයි මෙතැන එහෙම දෙයක් නෙවෙයි වුණේ. දැන දැන ම තමන් වාඩිවෙලා මේ ටෙන්ඩර්, බෑනාගේ සහ ඊට අනුබද්ධ සමාගම්වලට දුන්නා. ඒක නීතියට පටහැනියි වගේ ම ඉතාමත් අශෝභනයි.අනෙක, වරදකට දඬුවම් කරද්දී පෙර වැරැදි ගැන බලනවා. කසිප්පු පෙරළා අහුවුණත් දඩය නියම කරද්දි කලින් අහුවෙලා තියෙනවද කියලා බලලා දඩ ගහනවා. ෆොන්සේකා මහත්මයට සමාව දිය යුතුයි කියලා කෑගහන අයට අමතක වුණාට එතුමා ගේ පෙර වැරැදිත් අමතක කරන්න බෑ. ඒ ගැන අපිවත්, රටවත් දැනගෙන නොසිටියාට මංගල සමරවීර මහත්මයා, ෆොන්සේකා මහතා හමුදාපතිව සිටිය දී රටට ම අනාවරණ කළේ ෆොන්සේකා මහතා දියතලාවේ සිටිය දී අතවර සිද්ධියකට වරදකරු වී එවක හමුදාපති සිරිල් රණතුංග මහතා ඔහුට ලැබිය යුතු පදක්කම් පවා අහිමි කළ බවයි. ෆොන්සේකා මහත්මයා ගැලවීමේ හමුදාවටත් හොඳ නෑ කියමින් මේවා කිව්වේ මංගල සමරවීර මහත්තයා.* ෆොන්සේකා මහතාට දඬුවම් කළේ දේශපාලන වශයෙන් පළි ගැනීමට බවට නැඟෙන චෝදනාව ගැන ඔබ මොකද කියන්නේ?නෑ. ඒක එහෙම නෙවෙයි කියන එක හරිම පැහැදිලියි. මේ වගේ වෙලාවක කරන්න ඕන දේශපාලන වාසි ගන්න හදන එක නෙවෙයි. මම මේ කාරණය දකින්නේ මේ විදියට. දැන්, එජාපයට සටන් පාඨ නැතිව එල්ලෙන්න වැලේ වැල් නැතුවයි හිටියේ. පක්ෂය අතහැරලා යනවා. 25 ක් ස්වාධීන වෙන්න යනවා. මේ වගේ ප්‍රශ්න ගොඩක වික්‍රමසිංහ මහත්තයා නායකත්වය පිළිබඳ ලොකු අර්බුදයක. මෛත්‍රීපාල සිරිසේන ඇමැතිතුමාට පිංසිදුවෙන්න ඩෙංගු සටන් පාඨයත් විපක්ෂයට නැතිවුණා.එල්ලෙන්න මොකුත් නැති තැන ඔවුන් කළේ ෆොන්සේකා වැලේ එල්ලෙන එකයි. ෆොන්සේකා මහත්තයගෙන් ආණ්ඩුව දේශපාලනිකව පළි ගත්තා නම් ඒ වාසිය යන්නේ විපක්ෂයට නේ. වික්‍රමසිංහ මහත්තයාට පක්ෂ නායකත්වයෙන් ඉවත් වෙන්න කියලා ඒ පක්ෂයේ අය ලක්ෂ 10 ක ගේ අස්සන් එකතු කරමින් යද්දි වික්‍රමසිංහ මහත්තයා ෆොන්සේකා මහතා නිදහස් කරන්න කියලා පෙත්සම් අස්සන් කරමින් යනවා.ඒ නිසා මේකෙ දේශපාලන වාසියක් ආණ්ඩුවට නෑ.එදා සිරිමාවෝ බණ්ඩාරනායක මැතිනියගේ ප්‍රජා අයිතිය අහෝසි කරන්න ජයවර්ධන ජනාධිපතිවරයා අලුතෙන් පනත් ගෙනාවා. එතුමිය ගේ ප්‍රජා අයිතිය අහෝසි කරලා ජනාධිපතිවරණය පවත්වා යළි බලයට පත්වුණා. පැහැදිලිව ම දේශපාලනිකව පළිගත්තා. හැබැයි මහින්ද රාජපක්ෂ ජනාධිපතිතුමා කළේ ඒක අනෙක් පැත්ත.ෆොන්සේකා මහත්තයා, අමෙරිකාවට ගිහින් ඇවිත් ජනාධිපතිවරණය සඳහා තරග කිරීමට විශ්‍රාම ඉල්ලීම කළා ම එතුමා ඒක භාර ගත්තා. ලිපිය එවන්න පැය 24 ක් තුළ භාරගන්න බව එතුමා දැනුම් දුන්නා. වැළැක්වූවේ නෑ. තමන් සමඟ තරගයට එන්න ඉඩ දුන්නා විතරක් නෙවෙයි සටනට කඩුවත් දුන්නා. හැබැයි සටනෙදි කළවැද්දා, බල්ලා, හිවලා ආදී නම් කිය කියා ඒක කළ ෆොන්සේකා මහත්තයා රටේ නායකත්වයට නුසුදුසු බව මේ රටේ ජනතාව තීරණය කළා.වැඩි ඡන්ද ලක්ෂ 18 කින් මහින්ද රාජපක්ෂ මහතා ජනාධිපති කළා. යුද්ධය දිනුවෙ තමන් නිසා බවත් නාවික හමුදාව, ගුවන් හමුදාව, පොලිසිය මොකුත් නොකළ බවත් ෆොන්සේකා මහත්තයා රට වටේ කියාගෙන යද්දි මේ රටේ බුද්ධිමත් ජනතාව ඔහු ගැන නිවැරදිව තේරුම් ගත්තා. ඒ වගේ නායකයකුට යුද්ධයක් තනිව කළ නොහැකි බව ඉතාමත් පැහැදිළි වුණා. ක්‍රෝධය, වෛරය වපුරමින් සිටි ඔහු ජනතාවගෙන් ප්‍රතික්ෂේප වුණා.* නතතුරේ හිඳිමින් දේශපාලනය කිරීමත් ඔහුට එරෙහිව එල්ල වූ චෝදනාවක් . . . ?ශ්‍රී ලංකාවේ නෙවෙයි ලෝකයේ කොහේවත් හමුදා ප්‍රධානියකුට තනතුර දරමින් දේශපාලනය කරන්න බෑ. නමුත් ෆොන්සේකා මහත්මයා නිලය දරමින්ම දේශපාලනය කළ බව ටිල්වින් සිල්වා මහත්තයා ජනාධිපතිවරණ ප්‍රචාරක ව්‍යාපාරයේදී කළ ප්‍රකාශයකින්ම තහවුරු වුණා. ෆොන්සේකා මහතා හමුදාපති ධුරයෙන් උසස් කෙරුණේ ඒකාබද්ධ හමුදා ප්‍රධානී තනතුරටයි. එතුමා සේනාධිනායකයා වන ජනාධිපතිතුමා සහ හමුදා ප්‍රධානීන් අතර ඇති තනතුරයි. එය දරමින්ම ඔහු අමෙරිකාවේ කළ සංචාරයේදී මානුෂීය මෙහෙයුම සිදුවූ ආකාරය පිළිබඳ ඔහුගෙන් ප්‍රශ්න කළ විට උපදෙස් ලබා ගත්තේ ජවිපෙන් බව ටිල්වින් සිල්වා මහත්මයා කිව්වා. මේ ප්‍රකාශය තනතුරේ හිඳිමින් ම ඔහු දේශපාලනය කළ බවට ප්‍රබල සාක්ෂියක්.* ෆොන්සේකා මහතාට යුද අධිකරණයෙන් දඬුවම් නියම කිරීම නීත්‍යානුකූ®ල නැති බවට ඇතැම් අය තර්ක කරනවා. මේ ගැන ඔබ මොකද කියන්නෙ ?ඔහු හමුදා අධිකරණයට ඉදිරිපත් කෙරෙන්නේ ඇයි කියන කාරණය මම කළින් පැහැදිලි කළා. යුද අධිකරණය හමුවේ නඩු විභාගයක් පවත්වා වරකරුවකු වූ ශ්‍රී ලංකාවේ පළවුවැන්නා ෆොන්සේකා මහත්මයා නෙවෙයි. ඔහු හමුදාපතිව සිටියදී පත් කළ යුද අධිකරණවලින් වරදකරුවන් කළ අය හාරදහස් ගණනක්. මේ කාරණා හැන්සාඩ් ගත වෙලා තියෙනවා.යුද්ධය තිබියදී හමුදා සොල්දාදුවන් නිවාඩු ලබා නිවෙස්වලට ගොස් එන්නේ නැති වුණාම ඒ අයට එරෙහිවත් යුද අධිකරණයේ විභාගයක් පවත්වා ඇතැම් අය හමුදාවෙන් එළියටත්, තවත් අය හිරේටත් දමා තිබුණා. ඒ නිසා ෆොන්සේකා මහත්තයට වුණෙත් මේකම තමයි. හමුදා නීතිය යටතේ ඔහුට එරෙහි චෝදනාවලට වරදකරු වීම නිසා දඬුවම් ලැබුණා. හමුදාවේ විනය රැකගැනීම සඳහා හමුදා නීතිය පිළිපැදීම ඉතාමත් අවශ්‍යයි.* හමුදා අධිකරණය මගින් තීන්දුවක් ලැබුණා ම අභියාචනා කිරීමේ වරමක් නැති ද ?යුද අධිකරණයේ තීන්දුවක් සම්බන්ධයෙන් අභියාචනා කිරීමට ස්ථානයක් නෑ. හමුදා නීතියට අනුව ඇපැල් වරමක් නෑ. සෙසු සියලු දෙනාටම අදාළ වූ හමුදා නීතිය ෆොන්සේකා මහත්මයාටත් අදාළයි. හමුදා අධිකරණය තීන්දුවක් දුන්නා ම එය ක්‍රියාත්මක වීමට සේනාධිනායකයාගේ අස්සන අවශ්‍යමයි. එතැන දී අස්සන් කරනවාද නැද්ද කියන කාරණය ගැන යම් අභිමානයකට යන්නත් සේනාධිනායකයාට අවකාශයක් නෑ.මොකද අස්සන ලබා නුදුන්නොත් එය හමුදාවේ විනය කඩා වැටීමට බලපානවා. නමුත් සේනාධිනායකයා ද වන රටේ ජනාධිපතිවරයාට සිරකරුවකුට සමාවක් ප්‍රදානය කළ හැකියි. ජනාධිපති සමාව. ඒ අනුව ෆොන්සේකා මහත්මයත් ජනාධිපති සමාවක් ඉල්ලා සිටියොත් ඒ ගැන කටයුතු කරන්න ජනාධිපතිතුමාට පුළුවනි. ඒ සඳහා ක්‍රමයක් තියෙනවා. සේනාධිනායකයාට නෙවෙයි රටේ ජනාධිපතිවරයාට සමාවක් ලබා දෙන්න පුළුවන්. ඒ සඳහා නිසි පරිදි ඉල්ලීමක් ඉදිරිපත් විය යුතුයි.ජනාධිපති සමාව සඳහා ඉල්ලීමක් ඉදිරිපත් වුණාම අධිකරණ අමාත්‍යාංශයේ වෙනම කමිටුවක් ඒ පිළිබඳ සලකා බලා නිර්දේශයන් කිරීම සිදු වුණා. ඒ කමිටුවේ නිර්දේශ ගැන අවධානය යොමුකර තමයි ජනාධිපතිවරයා ඒ සමාව ලබා දීම හෝ නොදීම ගැන තීරණයක් ගන්නේ. ඒ නිසා අදාළ ක්‍රමයට ඒ ඉල්ලීම ඉදිරිපත් විය යුතුයි. ඒකට ෆොන්සේකා මහත්මයගෙ මහන්තත්තකම ආඩම්බරකම ප්‍රශ්නයක් නෙවෙයි. රටේ ඕනෑම පුරවැසියකු සම්බන්ධයෙන් අදාළ වන එම ක්‍රමවේදය ඔහුටත් අදාළයි.ඒකෙ විශේෂයක් නෑ. හමුදා අධිකරණයෙන් වැරදිකරුවන් වූ විට මේක මෙහෙම වෙනස් වෙනවා කියල මෙතැනදී වෙනසක් කරන්නත් බෑ. මොකද මේ ක්‍රමය වෙනස් කරනවා නම් කරන්න වෙන්නේ හමුදා අධිකරණයෙන් වැරදිකරුවන් වූ දේශපාලනයට පිවිසි හමුදා නිලධාරීන්ට කියලනෙ. එහෙම කළොත් තමයි ඒක ෆොන්සේකා මහත්මයට අදාළ. හැබැයි එහෙම වුණොත් සිවිල් පුද්ගලයකු දේශපාලනයට පිවිසි පසුව යනුවෙනුත් වෙනසක් කරන්න වෙනවා. ඒ අයත් දේශපාලනය කරන නිසා ඒ ගැන ඉල්ලීම් කරයි. ඒ නිසා මේක එහෙම වෙනස් කරන්න බෑ.* නමුත් හිටපු හමුදාපතිවරයාට මෙහිදී සමාව ලබා දිය යුතු බවට ඇතැම් නා හිමිවරුන් සහ දේශපාලන පක්ෂ ඉල්ලීම් කර තිබෙනවා ?සමාවක් දිය හැකි ක්‍රමය ගැන මම පැහැදිලි කළා. රටේ නීතිය කාටත් අදාළයි. මේ නිසා ෆොන්සේකා මහත්මාට සමාව ලබා දීමට ජනාධිපතිතුමාට සිතක් පහළ වේවා කියල ගරුතර මාදුළුවාවේ සෝභිත නා හිමියන් කර තිබූ ප්‍රකාශය ගැන නාහිමියන්ට වැඳ නමස්කාර කර මට කියන්න තියෙන්නේ ජනාධිපතිතුමාට එසේ සිතක් පහළ වුණත් එය කරන්න බැරි බවයි.මොකද ඒකට ක්‍රමයක් තියෙනවා. සිතක් පහළ වුණා කියල කරන්න බෑ. අවසර හාමුදුරුවනේ, මේ කාරණය රටේ නීතියට පිළිගත් ක්‍රමවේදයට අනුව විය යුතුයි කියන එක සඳහන් කරන්න වෙනවා. අනෙක් කාරණය තමයි ඩිලාන් පෙරේරාට වරදකට සිර දඬුවම් ලැබුණා නම් අනේ මගේ පුතාට මේ දඬුවම දෙන්න එපා. මම ඒක භාරගන්නම් කියලා මගේ පියාට හිරේට යන්න බෑ. නීතියෙන් එහෙම ඉඩක් නෑ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=f1010082</link>
    <topic/>
    <author>චන්දන ජයවීර</author>
    <content>ප්‍රගතිශීලී දේශපාලන නායකයකු මෙන්ම ජනකාන්ත නළුවෙක් වූ විජය කුමාරතුංගගේ 65 වැනි ජන්ම දිනය හෙටට (ඔක්තෝම්බර් 9 වැනිදාට) යෙදී තිබේ. රංගන ශිල්පියෙක්, ගායකයෙක්, දේශපාලනඥයෙක් හා ඒ සියල්ලට වඩා මානව හිතවාදියෙක් ලෙස ජනාදරයට පත් වූ විජය කුමාරතුංග සිනමාවට දක්වන ලද දායකත්වය ඇගැයීම සඳහා මේ ලිපිය වෙන් වෙයි.අලුත් විදිහක චිත්‍රපටයක් කිරීමේ උවමනාව තිබුණු චිත්‍රපට අධ්‍යක්ෂ සුගතපාල සෙනරත්යාපා ඒ සඳහා අලුත් පිරිසක් සම්බන්ධ කර ගැනීමට අදහස් කෙළේ ය. 1967 වසරේ දී “සරසවිය” පුවත්පතේ මේ බව සඳහන් කරමින් පළ වූ කුඩා දැන්වීම දැක රංගන ක්ෂේත්‍රයට පිවිසීමට රිසි තරුණයෝ 540 දෙනෙක් කොල්ලුපිටියේ හේග් පාරේ නිවසකට කැඳවීම් ලැබූහ.විශ්වවිද්‍යාල පසුබිමක් වටා ගෙතුණු මෙම චිත්‍රපටයේ ප්‍රධාන චරිත දෙකක් තිබුණු අතර ඉන් එක චරිතයක් සඳහා ඒ වන විට සිනමාවේ නැඟී එන තරුවක් වූ ටෝනි රණසිංහ තෝරාගෙන තිබිණි. නළු වරණයේ අපේක්ෂාව වූයේ අනෙක් චරිතය සඳහා සුදුසු පුද්ගලයෙක් තෝරා ගැනීමය.කිහිප දෙනෙකුට පසුව පරීක්ෂක මණ්ඩලය ඉදිරියට පැමිණි සිහින් දැලි රැවුලක් ඇති බොකුටු කොණ්ඩය පසුපසට පීරූ තරුණයා ලැජ්ජාශීලී පුද්ගලයෙකු නොවන වග ඔවුන් සියලු දෙනා එක පැහැර වටහා ගත්හ. දඟකාර පෙනුමක් ඇති මෙම යෞවනයා අසන ලද සෑම ප්‍රශ්නයකටම පිළිතුරු දුන්නේ සැහැල්ලු ආකාරයෙනි.ඉනික්බිත්තේ මෙම තරුණයා රිදී තීරයේ කීට ගොඩනඟාගෙන සිටි දැවැන්තයන් අබිබවා ගොස් ඉමහත් රසික ප්‍රතිචාරයන්ට හිමිකම් පාන්නෙක් වූයේ ය. ඔහු කෙරෙහි වශී වී සිටි චිත්‍රපට නරඹන්නන් මෙම රංගධරයාගේ පෙනී සිටීමෙන් හෝ දැකීමෙන් පමණක් සෑහීමකට පත්වන තරම් ජනකාන්ත බවක් තමන් වටා ගොඩනඟා ගැනීමට කෙටි කලක් තුළ දී හෙතෙම සමත් විය.විජය කුමාරතුංග ඔහුගේ මුල්ම චිත්‍රපටය වූ, හන්තානේ කතාව 1970 වසරේ අපේ‍්‍රල්වල මුල්වරට මහජන ප්‍රදර්ශනයක් සඳහා ඉදිරිපත් කරන විට තවත් චිත්‍රපට 24ක් සඳහා රංගනයෙන් සම්මාදම් වී හෝ ගිවිසුම්වලට එළඹී සිටියේ ය. විජයගේ සිනමා සම්ප්‍රාප්තිය සුගතපාල සෙනරත් යාපා බලාපොරොත්තු වූ ලෙසම නැවුම් ආරම්භයක් වන බවට එය එක් පෙර නිමිත්තකි.ගාමිණී ෆොන්සේකා ඒ වන විටත් පෙර නළුවන් විසින් නිරූපණය කරමින් සිටි ඕලාරික පෙම්වතාට සමුදීමක් සිදු කළ අතර විජය විසින් ඉටු කරනු ලැබුවේ ගාමිණී හා ටෝනි විසින් ගොඩනඟන ලද පෙම්වතාගේ ස්වරූපය අතර අතරමැදි තත්ත්වයකි.‘හන්තානේ කතාව‘ තුළින් රසිකයින් දුටු දැකුම් කළු ප්‍රසන්න තරුණයාගේ චරිතය තව තවත් තහවුරු කෙරෙන චරිත ඉන් පසු ඔහුට ලැබිණි. යසපාලිත නානායක්කාරගේ ‘තුෂාරා’ (1973), කේ. ඒ. ඩබ්ලිව්. පෙරේරාගේ ‘දුලීකා’ (1974), එච්. ඩී. පේ‍්‍රමරත්නගේ ‘සිකුරු ලියා’ (1975), තිමති වීරරත්න ‘සංගීතා’ (1975) හා සුගතපාල සෙනරත් යාපාගේ ම ‘පෙම්බරමධු’ (1977) ඒ අතරින් සුවිශේෂය.විජය ඉන් පසු ධර්මසේන පතිරාජ, වසන්ත ඔබේසේකර, ලෙස්ටර් ජේම්ස් පීරිස්, සුමිත්‍රා පීරිස්, තිස්ස අබේසේකර, සුනිල් ආරියරත්න යන චිත්‍රපට අධ්‍යක්ෂවරුන්ගේ නිර්මාණයන්ට සම්බන්ධ වෙමින් සිය නිර්මාණ කෞෂල්‍ය මැනවින් පෙන්නුම් කළ ද නළුවෙක් ලෙස සිය ස්ථාවරය පවත්වාගෙන යාමටත් අඛණ්ඩව ජනප්‍රිය නළු කිරුළ රඳවා ගැනීමටත් ඉවහල් වූයේ ආරම්භයේ දීම රසිකයන් ඔහු කෙරෙන් දුටු දැකුම්කළු ප්‍රසන්න යෞවනයාගේ චරිතය නඩත්තු කිරීම සඳහා ඔහු වෙත එකපිට එක ලැබුණු චිත්‍රපට කන්දරාව ය.ධර්මසේන පතිරාජ නිර්මාණය කළ ‘අහස් ගව්ව‘ (1974) ලාංකීය සිනමාවේ නව මානයක් සටහන් කෙළේ ය. විජය කුමාරතුංගගේ දායකත්වය මෙම චිත්‍රපටයේ සාර්ථකත්වයට මෙන්ම පතිරාජ විසින් ඉන් අනතුරුව නිර්මාණය කළ එයා දැන් ලොකු ළමයෙක් (1977), බඹරු ඇවිත් (1978), පාරදිගේ (1980) චිත්‍රපටවල සාර්ථකත්වයට ද බලපෑවේ ය.පතිරාජ හට විවිධ ප්‍රවණතාවයන් හමුවේ සිනමා කර්මාන්තය තුළින් එල්ල වූ අභියෝගයන්ට මුහුණ දී සිය මතවාදය සිනමාව තුළ තහවුරු කළ හැකි වූයේ ජනප්‍රිය සිනමාවේ තරුවක් වූ විජයගේ දායකත්වය මෙම නිර්මාණයන් සඳහා ලැබී තිබුණු නිසා ය.විජය කුමාරතුංග ප්‍රවීණ සිනමා පටයක ලෙස්ටර් ජේමිස් පීරිස්ගේ නිර්මාණයකට මුල්වරට සම්බන්ධ වන්නේ 1976 දී ය. ඒ කුවේර රාජ්‍යයක් ගොඩනඟාගෙන සිටි නරපතියෙක්ගේ චරිතයක් වටා නිර්මාණය වූ The god King   චිත්‍රපටයේ ය. විජය එහි ලලිත් නම් සෙනෙවියෙකුගේ උප ප්‍රධාන චරිතයක් නිරූපණය කෙළේ ය.ලෙස්ටර් ජේමිස් පීරිස් විසින් අනතුරුව නිෂ්පාදනය කරන ලද අහසින් පොළොවට (1978) හා බැද්දේගම (1981) චිත්‍රපට සඳහා ද විජයගේ සම්මාදම ලැබුණු අතර එම චිත්‍රපට ත්‍රිත්වය අතරින් ‘බබුන්’ නම් වූ යටත් විජිත පාලන තන්ත්‍රයේත් පීඩාවට පත් ගැමියාගේ චරිතය විජය කුමාරතුංග නිරූපණය කළ ආකාරය ප්‍රශංසනීයයි.ඒකාකාරී සිනමා රැල්ලකට කොටු කරනු ලැබීම නිසා විජය කුමාරතුංග නම් ප්‍රතිභාපූර්ණ රංගධරයා ගේ දායකත්වය ප්‍රමාණවත් ලෙස සිංහල සිනමාවට නොලැබිණි. එනමුත් අදටත් සිංහල සිනමාව යැයි කියන්නට යමක් ඉතිරිව ඇත්තේ සිනමා කර්මාන්තයේ ගොඩනැඟීමට ජනප්‍රිය සිනමාව හරහා ඔහු දැක් වූ දායකත්වය නිසා ය.විජය ජනප්‍රිය නළුවෙක් ලෙස කෙතරම් ස්ථාවරයක් රඳවාගෙන සිටියද ඔහු කලාත්මක සිනමාව තුළ තවදුරටත් රැඳී සිටීමට ඇති අවශ්‍යතාවය හැම විටම අගය කෙළේ ය. එවැනි කෘතියකට ඔහුට ආරාධනා ලැබුණු විට ඔහු ඉමහත් කැපවීමකින් ඒ කටයුත්ත සඳහා සහභාගී විය.ඔහුගේ රංගන දිවියේ අග්‍රඵලය ලෙස වසන්ත ඔබේසේකරගේ ‘කැඩපතක ඡායා’ (1989) චිත්‍රපටයේ රඟපෑ ‘ධනරත්න’ගේ චරිතය හැඳින් විය හැක. විජය එයට පෙර වසන්තගේ ම දියමන්ති (1976) චිත්‍රපටයට ද සම්බන්ධ වී තිබිණ.රංගන ශිල්පියෙක් ලෙස විජය කුමාරතුංග අධ්‍යක්ෂවරුන්ට හා නිෂ්පාදකවරුන්ට පහසුවෙන් ගනු දෙනු කළ හැකි චරිතයක් විය. නළුවෙක් ලෙස ජනප්‍රියත්වයට ඉහළ සිටි ඔහු රඟපෑමේ දී සැප පහසුකම් ඉල්ලා සිටියේ නැත. ඔහු සමහර චිත්‍රපටවලට සම්බන්ධ වී තිබෙන්නේ මුදල් අය කිරීමකින් තොරව ය. ඒ ඔහුගේ හැටියකි.විජය කුමාරතුංග නම් ප්‍රතිභා පූර්ණ රංගන ශිල්පියාගේ හැකියාවෙන් වැඩක් ගත් චිත්‍රපට හැටියට තිස්ස අබේසේකරගේ කරුමක්කාරයෝ (1980) හා මහගෙදරත් (1982) සුමිත්‍රා පීරිස්ගේ ‘ගඟ අද්දර’ (1980) හා සුනිල් ආරියරත්නගේ ක්‍රිස්තු චරිතය (1990) සැලකිය හැක. විජය ක්‍රිස්තු චරිතය “චිත්‍රපටයේ රඟපාන අවධියේ තමන් නිරූපණය කළ චරිතය ගැන සඳහන් කරමින් පවසා තිබුණේ “ මේ චිත්‍රපටයේ රඟපා මම මැරුණත් කමක් නැහැ” යනුවෙනි.ඔහු රඟපෑ මිහිදුම් සිහින (1982) යස ඉසුරු (1982) මරුවා සමඟ වාසේ (1977) වැනි චිත්‍රපට පේ‍්‍රක්ෂකයන් අදත් ස්මරණය කරති. විජය පෙම්වතාගෙන් පටන්ගෙන අයුක්තිය හා අසාධාරණය වෙනුවෙන් සටන් වදින චරිත නිරූපණය කරමින් ගොඩනඟා ගත් පෙරළිකාරී චරිතය පසුව දේශපාලනය උදෙසා ද ආයෝජනය කෙළේ ය.විජය කුමාරතුංග පේ‍්‍රක්ෂකයන් අතර ප්‍රචලිත වූයේ ‘විජේ’ යන කෙටි නමිනි. ඔහුට පෙර හෝ පසුව සිනමාවට අවතීර්ණ වූ කිසිදු නළුවෙක් හැඳින්වීමට පේ‍්‍රක්ෂකයන් එවැනි පවුලේ හිතවතෙකුට අමතන්නාක් වැනි සරල නාමයක් භාවිතා කෙළේ නැත.දේශපාලනඥයෙක් ලෙස විජය වඩාත් අභියෝගාත්මක චරිතයක් විය. ඔහු ලෙහෙසි, වාසිදායක හා ආකර්ෂණීය ස්ථාවරයන් වෙත යනවා වෙනුවට දුෂ්කර හා විවාදාත්මක ස්ථාවරයක් දැරුවේ ය. තමන් විශ්වාස කළ මතය වෙනුවෙන් නළු දිවිය පරදුවට තැබීමට හෙතෙම සමත් විය.ජයවර්ධන රජය විසින් හාන්සි කර තිබූ වාමාංශය නැවත අළු ගසා දමා නැඟී සිටීමට පටන් ගත්තේ විජය එම දේශපාලන ධාරාව වැළඳ ගැනීමත් සමඟ ය. එය ඉවසුම් නොදෙන පිරිසක් ද සිටියහ. විජය ඝාතන කළ වුන් ඔහුගේ ප්‍රතිරූපයට කෙතරම් බිය වීද යන්න ඔහුගේ මුහුණ ජනතාව ඉදිරියේ ප්‍රදර්ශනය කළ නොහැකි ලෙස කෲර අයුරින් විනාශ කිරීමෙන් පැහැදිලි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=f1010083</link>
    <topic/>
    <author>සටහන -නිලූකා ඩී. තිලකරත්න</author>
    <content>නර්තනය විශ්ව භාෂාවකි. එහෙත් ප්‍රචලිත ප්‍රදේශ අනුව නර්තනයේ අනන්‍යතා ලක්ෂණ ද විවිධ වෙයි. මේ සංලාපය ඉන්දියානු නර්තන සම්ප්‍රදායේ මනිපූරි නර්තනය සහ නව නිර්මාණ නර්තනය අළලා ය. එහි සුවිශේෂී අංග ලක්ෂණ භාව ප්‍රකාශනය ආක්‍රමණික ආදී කරුණු කාරණා පිළිබඳ මෙහි දී විවරණය කෙරෙයි. විශ්ව භාරතී විශ්වවිද්‍යාලයේ රබීන්ද්‍ර සංගීත නර්තන හා නාට්‍ය අංශයේ ප්‍රධානි වයි. හේමන්තකුමාර් මහතා කතිකාවතට නායකත්වය ලබා දෙයි.* ඔබේ ශ්‍රී ලාංකේය ආගමනය පිළිබඳව සඳහන් කළොත් ?“මේ මම ශ්‍රී ලංකාවට පැමිණි දෙවැනි වතාව. මෙවර මම පැමිණියේ චන්දන වික්‍රමසිංහයන්ගේ සළඹ ප්‍රසංගයේ ප්‍රධාන අමුත්තා හැටියට. මට ඔහු පළමුව මුණ ගැහුණේ 2003 අවුරුද්දෙ ශාන්ති නිකේතනයේ දීයි. චන්දන මගේ ශිෂ්‍යයෙක්.ඔහුගේ සංවේදීතාව බොහොම ඉහළ යි. නර්තනය වෙනුවෙන් අදට වඩා හෙට දවසේ ඔහු අතින් සුවිශේෂී සේවයක් සිදු වෙතැයි මම විශ්වාස කරනවා.* සම්ප්‍රදායික නර්තනය අබිබවා නව නිර්මාණ එළි බසිනවා. ඒ පිළිබඳ ඔබේ අදහස ?නිර්මාණශීලී නර්තනය පේ‍්‍රක්ෂකයා ඇද බැඳ තබා ගැනීමට සමත්. බොහොමයක් නව නිර්මාණ බොලිවුඩ් හා හොලිවුඩ් ක්‍රමවේදයන්ට නැඹුරුවන බවක් දක්නට ලැබෙනවා. ඒ තුළ සාම්ප්‍රදායික නර්තනයට ඉඩක් නොතැබීම මුළු මහත් සමාජ තලයෙන් වියැකී යන බව සාධනය කරන්නත් ඒ නිසා යම්කිසි නිර්මාණාත්මක නර්තන කාර්යයකදී සම්ප්‍රදායට 75%ක අවකාශයක් ලබා දිය යුතු බව මගේ හැඟීමයි.* ඔබ මනිපූරි නර්තනය පිළිබඳව විශේෂ හැදෑරීමක් කළ අයෙක්. මනිපූරි නර්තනය පිළිබඳ ඔබේ හැඟීම ?“මනිපූරි ප්‍රාන්තය අළලා ප්‍රචලිත මෙම නැටුම් සම්ප්‍රදාය පිළිබඳ අපට ආඩම්බර විය හැකියි. ශාස්ත්‍රීයත්වය හා ග්‍රාම්‍යත්වයෙන් ඉහළ පොහොසත් සංස්කෘතියක අංග ලක්ෂණ ඊට අයත්.මනිපූරිය ඉතාම දුෂ්කර ප්‍රදේශයක්. එහෙත් දැන් දැන් එය ලෝකයට විවර වෙමින් කතාබහට ලක් වෙමින් පවතිනවා.ඓතිහාසික පුරාවෘත්තයකින් හෙබි මනිපූරි නර්තනයේ ප්‍රභවය 18 වැනි ශතවර්ෂය දක්වා දිවෙනවා. එකල මෙය හැඳින් වූවේ “ලැයිහරෝබා” ලෙසිනුයි. ලායි යන්නෙහි අරුත දෙවියන් යන්නයි. හරෝබා යනු සතුටයි. එනම් දේවාශීර්වාදය ප්‍රාර්ථනා කරමින් ඉදිරිපත් කරන නර්තනය යන්න ඉන් අර්ථ ගැන්වෙනවා.* දේවස්ථානය ඉදිරිපිට ඉදිරිපත් කරන මෙම නර්තනය දේවදාසි නර්තනය හා සමානකම් දක්වනවා ද ?දේවාලවල මෙම නර්තනය ඉදිරිපත් කළත් එය දේවදාසී නර්තනයට සමානකම් දක්වන්නේ නෑ. ලයිහරෝබාවෙහි දී දෙවියන් ඉදිරියේ යාඥා කරනුයේ සශ්‍රීකත්වය, ශාන්තිය උදා කර ගැනීම පිණිසයි.විශ්වයේ නිශ්පත්තිය පිළිබඳ බැඳී ඇති මෙම අවස්ථාව දේවදාසී සංකල්පය හා බැඳී පවතින්නක් නොවෙයි. 18 වැනි සියවසේ දී රාධා ක්‍රිෂ්ණා, විෂයෙහි පැවැත් වූ අභිචාරාත්මක ක්‍රමයන් ගේ ප්‍රතිඵලයක් රාස්ලීලා නර්තනයයි.එය මනිපූර් නර්තනයේ ජනප්‍රිය අංගයක් සෙසු ඉන්දියානු සම්ප්‍රදායයන්ට සාපේක්ෂව මනිපූරි නර්තනයේ ශෘංගාර රසයට ප්‍රධාන ස්ථානයක් හිමි වෙනවා. රාස්ලිලා ලාලිත්‍යානු සාරයෙන් ශෘංගාර රසය උත්කර්ෂවත්ව ඉදිරිපත් කරන නර්තන අංගයක්.රාස මණ්ඩලය වටා පේ‍්‍රක්ෂකයෙක් රොක් වෙනවා. ඒ එහි භාවමය රසයට සමීප වීමටයි. එය මෙම නර්තන සම්ප්‍රදායේ දී අපට මුණ ගැසෙන ගෝපීන් අර්ථ ගන්වන්නේ ආත්මීයත්වයයි.* මෙම සම්ප්‍රදායේ දී සාත්වික අභිනයට ප්‍රධාන තැනක් හිමි වෙන්නේ නැහැ නේ ද ?මිනිපූරි නර්තනය සෙසු නර්තන සම්ප්‍රදායන්ට සාපේක්ෂව වෙනස්’ අංගීකත්වයට මුල් තැනක් හිමි වෙනවා. ලයාන්විත, මෘදු භාව ප්‍රකාශනයකට තමයි වැඩි ඉඩක් ලැබෙන්නේ.මෙහි දී කාන්තාවන්ගේ සුන්දර මුහුණු එහා මෙහා පෙණෙන සේ ආවරණය කරනවා. එය ලජ්ජාව ඉස්මතු කිරීමකට වඩා අධ්‍යාත්මික මෘදු කාලරටාවක් එක් කිරීමට සමත්.ඉන්දියානු සම්ප්‍රදායන්හිදී මුද්‍රා භාවිතයට වැඩි අවකාශයක් හිමි වනවා ? පේ‍්‍රක්ෂකයාට ඒ පිළිබඳ නිවැරැදි අවබෝධයක් නැති නම් රස විඳීමේ බාධක පැන නඟිනවා.එය බැරෑරුම් ප්‍රශ්නයක්. නර්තනයේ දී පතාක, අර්ධ පතාක ආදි වශයෙන් වන මුද්‍රාවන් පවතිනවා. ඒ පිළිබඳ බොහොමයකගේ දැනුම අල්ප බව මමත් පිළිගන්නවා. එහෙත් සාමාන්‍ය ජීවිතයේ දී හැසිරීම් රටාවන් සමඟ හා සසඳද්දී වේදිකාවේ නර්තනය පිළිබඳ යම් අවබෝධයක් ලබා ගැනීම අසීරු නෑ.මනිපූරි නර්තනය ලෝකය විවර වුණේ රබීන්ද්‍රනාත් තාගෝර් තුමා ගේ නිසා බව අමතක නොකළ යුතු දෙයක්.එතුමා ශාන්ත නිකේතනයෙහි අධ්‍යයන විෂයයක් ලෙස මෙම සම්ප්‍රදාය ඉහළට ඔසවා තැබුවා. දුෂ්කර ප්‍රදේශයකින් මෙම නර්තනය ප්‍රවර්ධනය වුණත් ලෝකයට විදහා දැක් වූයේ එතුමායි. අපි ඒ වෙනුවෙන් එතුමා සිහිපත් කරන්නේ භක්ති පූර්වකව බව කිව යුතුයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>08</day>
    </date>
    <link>http://www.dinamina.lk/2010/10/08/_art.asp?fn=f1010084</link>
    <topic>වැරැදිකාරයෙක්ම තමයිහිරේ යන්නත්කැමැති වෙන්නේ</topic>
    <author>සංවාද සටහන අයන්ති විතාන ඡායාරූප - සමන් ශ්‍රී වෙදගේ</author>
    <content>ගාල්ල දිස්ත්‍රික්කයේ බෙන්තර ඇල්පිටියේ වතුරුවිල ගමේ 1970 ජනවාරි 08 වැනිදා උපන් කුල කුමරා ඒ.එච්. ඊ. සුනත් ජානක නමින් නම් තැබිණි. ඔහුගේ මව්පියෝ වූයේ ශ්‍රියාවතී වික්‍රම සෙනෙවිරත්න සහ ඒ.එච්.ඒ. දාවිත් එදිරිසිංහ නම් දම්පති යුවළය.කුඩා කල කහදූව මහ විදුහලෙන් අධ්‍යාපනය ලැබූ සුනත් ජානක දරුවා කුඩා කල සිටම පැවිදි දිවියට ඇල්මක් දැක්වීය. එවකට පාසලේ විදුහල්පති ධුරය දැරුවේ පිනිකහන බෞද්ධ මධ්‍යස්ථානාධිපති, අමෙරිකාවේ ඔරිගන් ප්‍රාන්තයේ බෞද්ධ මධ්‍යස්ථානාධිපති පල්ලේබාගේ චන්ද්‍රසිරි හිමියෝයි.1983 ඔක්තෝම්බර් 30 වැනිදා වතුරුවිල සුජාත නමින් කෝට්ටේ නාග විහාරයේදී පැවිදි බිමට ඇතුළත් වූහ. සුජාත සාමනේරයෝ බණ දහම් මනාව ප්‍රගුණ කිරීමෙන් පසුව 1990 දී උපසම්පදා බල ලැබූහ. එහිදී පවත්වන ලද පරීක්ෂණයට උන්වහන්සේ විසින් ඉදිරිපත් කරන ලද පාලි ගාථා නිර්මාණ කෘතිය වෙනුවෙන් උන්වහන්සේට සිරි ගෞරව නාමය පුද කරන ලදී. එතැන් පටන් උන්වහන්සේ වතුරුවිල සිරි සුජාත නම් වූහ.සිරි සුජාත හිමියන් ජයවර්ධන පුර විශ්වවිද්‍යාලයෙන් ශාස්ත්‍රපති උපාධියද කැලණිය විශ්වවිද්‍යාලයේ ශාස්ත්‍රවේදී සහ දර්ශනපති උපාධියද කොළඹ විශ්වවිද්‍යාලයෙන් අධ්‍යාපන ඩිප්ලෝමා උපාධියද හිමිකර ගෙන ඇත. දැනට උන්වහන්සේ නුගේගොඩ සුභද්‍රාරාම පිරිවෙනේ නියෝජ්‍ය පරිවේනාධිපති ලෙස කටයුතු කරති.* ඔබ වහන්සේ මේ දිනවල යෙදෙන ධර්ම ප්‍රචාරක කටයුතු පිළිබඳ විස්තරයක් කළොත් ?මිනිසුන් මොන තරම් ධනවත් වුණත් බලවත් වුණත් ඇතුළත හිස්නම් ඔවුන්ගෙන් රටට පළාතට හෝ තම පවුලට නිසි සේවයක් සිදු වන්නේ නැහැ. මේ නිසා මිනිස්සුන්ට ධර්ම ඥානය දියුණු කර ගැනීම සඳහාත් ආධ්‍යාත්මික සුවයක් ඇති කර ගැනීම සඳහාත් ධර්ම දේශනා මාලාවක් ආරම්භ කර තිබෙනවා. කඨින චීවර මාසයේ සිදු කරන මේ විශේෂ පින්කම් වලට අමතරව ප්‍රාදේශීය පරිවාර පින්කම් ද සිදු කරනවා.මේ විහාරස්ථානය පසුගිය කාලයේ දායක දායිකාවන්ගෙන් දුරස්ව තිබුණා. මේ නිසා දැන් දිනපතාම අට විසි බුද්ධ පූජා, බෝධි පූජා, මල් පූජා, භාවනා වැඩසටහන් පවත්වනවා. ඊට අමතරව අවුරුද්දකට වරක් යෙදෙන වැඩිහිටි දිනය, ළමා දිනය වැනි විශේෂ දිනවලදී පින්කම් මාලාවක් ක්‍රියාත්මක කිරීමට මා බලාපොරොත්තු වෙනවා.ඒ වගේම පසුගිය කාලය පුරා විවිධ මාධ්‍යයන්ගෙන් මා විසින් දේශනා කරන ලද ධර්ම දේශනා සියල්ල එකතු කර වෙබ් අඩවියක් ඔස්සේ ප්‍රචාරය කිරීමට ද කටයුතු කරමින් සිටිනවා. තවද දුප්පත් දරුවන්ට ආධාර උපකාර කිරීම සඳහා ආරම්භ කරන ලද ‘සුචරිත චරියා’ වැඩසටහන දීප ව්‍යාප්ත කිරීමට ද බලාපොරොත්තු වෙනවා.ඊට අමතරව රූපවාහිනී, ගුවන් විදුලි ධර්ම දේශනා සඳහා මුළු අවුරුද්දටම දින වෙන් කරලා ඉවරයි. විවිධ පළාත්වල ධර්ම දේශනා සඳහා ද ආරාධනා රැසක් ලැබී තියනවා. මේ විදිහට මගේ මුළු ජීවිතයම ශාසනය වෙනුවෙන් පූජා කරලයි තියෙන්නේ. සාමාන්‍යයෙන් දිනපතාම උදේ පාන්දර 4 ට අවදි වෙලා රාත්‍රි 11 පසුවන තුරුත් මා ලෝක ශාසනික සේවය සඳහා කැපවී සිටිනවා.* ඒකාකාරී ජීවන රටාව තුළ බොහෝ දෙනා නිරන්තරව මානසික පීඩාවන්ට ගොදුරු වෙනවා. මේ තත්ත්වයෙන් මිදිය හැක්කේ කෙසේද ?අද හැමෝම පුදුමාකාර තරගයකයි දුවන්නේ. ළදරුවාගේ සිට වැඩිහිටියා දක්වා මේ තත්ත්වය පොදුයි. මේ නිසා අද මිනිසුන් නොමිනිසුන් බට පත්වී තියෙනවා. මේ ඒකාකාරී බවෙන් මිදෙන්න නම් අපට අපේ ජීවිතය තුළ නිරත විය හැකි විවිධ වැඩසටහන් තිබිය යුතුයි. සමහරුන්ට පන්සල් යන්න වෙලාවක් නැහැ, සිල් ගන්න වෙලාවක් නැහැ, බණක් භාවනාවක් කරන්න වෙලාවක් නැහැ. නමුත් දක්ෂ පුද්ගලයා නිසි කාල කළමනාකාරයක් යටතේ මේ හැම දෙයක්ම සිදු කරනවා.ඒකාකාරී බවෙන් මිදෙන්න නම් අප විසින්මයි වෙනස්වීම සිදු කළ යුත්තේ. ඒක තව කෙනෙªකට කරන්න බැහැ. ඒකාකාරීව කටයුතු කිරීම මනසටත් හොඳ නැහැ. ඒක හරිම පීඩනයක්. පාසල් යන ළමයින්ට පවා වසරකට කිහිප වරක් නිවාඩු දෙන්නේ විවේකයක් අවශ්‍ය නිසයි. ඒකාකාරී බවෙන් මිදෙන්න අද මිනිස්සු හොයාගෙන තියෙන්නේ බොහොම ලාමක දේවල්’ කට්ටිය එකතු වෙලා බොනවා, නැතිනම් වැරැදි වැඩ කරනවා.නිවාඩු දවසේ අපට පුළුවන් ගමේ සමිතියක් හැටියට එකතු වෙලා දුප්පත් පාසල් ළමයින්ට උදව් උපකාර කරන්න, පන්සලේ ශ්‍රමදානයක් කරන්න, ප්‍රදේශයේ ඩෙංගු මර්දන වැඩසටහනක් කරන්න. මේ වගේ වැඩසටහන් කොච්චර තියෙනවද ? පෝය දවසට අපි යොමු වෙන්න ඕන ආගමික ස්ථානයකටයි. නමුත් අද කීයෙන් කී දෙනාද පෝයට පන්සල්වත් යන්නේ. බොහෝ දෙනා සියලු පෞද්ගලික වැඩ යොදා ගන්නේ එදාටයි.* තරුණ පරපුර අතරත් අද ආගමික නැඹුරුවක් තියෙනවා. මේ අය රටට දැයට ආගමට ආදරය කරන පිරිසක් බවට පත් කර ගැනීමට මහා සංඝරත්නයේ කාර්ය භාරය කෙසේ විය යුතුද ?ගමේ පන්සල කියන්නේ පොදු ස්ථානය. ගමේ පන්සලේ හාමුදුරුවෝ මුළු ගමටම නායකයා වෙන්න ඕනේ. සියලු දෙනාටම සමානාත්මතාවයෙන් යුතුව තමයි අනුශාසනා කළ යුත්තේ. ඇත්තටම එතකොට ගමේ මිනිස්සු පන්සලේ හාමුදුරුවන්ගෙ ශිෂ්‍යයො බවට පත් වෙනවා. මුළු ගමටම භේදයක් නැතිව පන්සලේ හාමුදුරුවෝ ධර්මය කියා දෙන්නට ඕනෑ. තරුණයාගේ තරුණ ජීවිතය සාර්ථක කර ගන්න; වැඩිහිටියන්ගේ ආධ්‍යාත්මය සාර්ථක කර ගන්න ධර්මය දේශනා කිරීම අවශ්‍යයි. මේ නිසා ගමයි පන්සලයි එකට බැඳීමක් ඇති වෙනවා. දරුවකුට පුංචි කාලෙ ඉඳලම ධර්මානුකූලව ජීවත්වෙන වටපිටාවක් පන්සල තුළින් නිර්මාණය කරල දෙන්න ඕනේ. ශ්‍රේෂ්ඨ ආගමික නායකයකුගේ වගකීම එයයි.* රට තුළ නොයෙකුත් දේශපාලන හැල හැප්පිලි ඇති වෙනවා. එහිදී මහා සංඝරත්නය කවර මතයක් දැරිය යුතු ද ?භික්ෂුව දේශපාලනයට පිවිසීම මම නම් අනුමත කරන්නේ නැහැ. අඩුම ගානේ පුවත්පත් සාකච්ඡාවකටවත් භික්ෂුවක් සහභාගී වීම මම අනුමත කරන්නේ නැහැ. ඒක අපට ගැලපෙන්නේ නැහැ. සමස්ත භික්ෂු සමාජය මනාව පාලනය කිරීම මහා නායක හිමිවරුන්ගේ වගකීමක්. අද අපට මහා නායක මාහිමිපාණන් වහන්සේලා හතර දෙනෙක් ඉන්නවා. ඒ ඒ නිකායේ භික්ෂූන් වහන්සේට නායකත්වය දීමට මහානායක මාහිමිපාණන් වහන්සේ සමත් විය යුතුයි.අද වැඩසිටින මහානායක හිමිවරුන්ගෙන් යම් ප්‍රමාණයකටවත් ඒ කාර්යය සිදු වුණත් එයින් පිට පැනපු අවස්ථාවන් අපට දකින්න ලැබෙනවා. කිහිප දෙනෙක් කරන කාර්යයන් නිසා මුළු මහත් ශාසනය කෙරෙහි අප්‍රසාදය ඇති කර ගැනීම සාධාරණ නැහැ. අදටත් ප්‍රතිපත්ති ගරුකව කටයුතුª කරන මහා සංඝරත්නය නිසා තමයි මේ ශාසනය මෙතෙක් කල් රැඳිල තියෙන්නේ.භික්ෂූන් වහන්සේ තමන්ගේ රට ජාතිය ආගම ගැන හිතලා රටේ අභිවෘද්ධිය සඳහා අවශ්‍ය සේවය ලබා දිය යුතුයි. එදා බුදුහාමුදුරුවෝ කළේත් ඒ දෙයයි. එහෙම නැතිව බුදුහාමුදුරුවෝ කවදාවත් දේ්ශපාලනය කරන්න ගියේ නැහැ. පුවත්පත් සාකච්ඡා පවත්වන්න ගියෙත් නැහැ. නමුත් ඒ තත්ත්වයට පටහැනිව වැඩකරන භික්ෂුන් වහන්සේ පරිහානියට පත්වෙනව කියල අද අපට පෙනෙන්න තියෙනවා.භික්ෂුවක් දේශපාලනයට පිවිසුනාම ඡන්දයෙන්, ද්වේෂයෙන්, භයෙන්, මෝහයෙන් අගතියට යනවා. භික්ෂුවකට ගිහියකුට වඩා මේ තත්ත්වය බලපානවා.* ගිහියෙක් වෙනුවෙන් මහා සංඝරත්නයට සිරගත වෙන්න පුළුවන් ද?වෙන කෙනෙකුගේ කර්මයක්, වෙන කෙනකුගේ පාපයක් අපට ගන්න පුළුවන්ද? බැහැ. වෙන කෙනෙක් කළ වැරැද්දක් තමන් ගේ කරපිට දාගන්න හදනවා කියන්නේ තමනුත් ඒ වැරැද්දට කොහෙන් හරි සම්බන්ධ යි කියන එකයි. මම දන්න නීතිය අනුව නම් වෙන කෙනෙක් කළ වරදකට තව කෙනෙක්ට හිරේ යන්න පුළුවන් කමක් නැහැ. එහෙමනම් බුදුහාමුදුරුවන්ගේ ධර්මයත් වෙනස් වෙන්න ඕනේ.* විවිධ දේශපාලන පක්ෂවල අතකොලුවීම නිසා භික්ෂූන් වහන්සේ ගේ ගෞරවය සිඳී බිඳී යනවා නේද?භික්ෂුව කාගේවත් අතකොලු බවටවත් ඉත්තො බවටවත් පත්වෙන්න ඕනැ නැහැ. භික්ෂුව කියන්නේ මුළු මහත් සමාජයම විසින් පිළිගත් ආගමික නායකයෙක්. ආගමික නායකයකුට දේශපාලන නායකයෙක් වෙන්න බැහැ. එහෙම උනොත් පිරිහීමයි ඇති වෙන්නේ. යම් කෙනෙක් වැරැද්දක් කරනවා නම් එය පෙන්වා දීම ආගමික නායකයා ගේ යුතුකම යි.විවිධ ලාභ ප්‍රයෝජන සහ වැරැදි මතවාද ඔළුවට ගත්තට පස්සෙ ඔවුන් හිතාගෙන ඉන්නව ඒ දේ තමයි හරි කියලා. එය නොවිය යුතුයි. ඇතැම් අය අමුතු වීරත්වයක් මවා පාන්න, මතු වෙන්න උත්සාහ ගන්නවා. නායකයො වෙන්න දඟලනවා. එබඳු පෘථග්ජන ගතිය ගිහි සමාජයෙත් තියෙනවා. පැවිදි සමාජයෙත් තියෙනවා. බිඳ වැටුණු මට්ටම් නැවත ගොඩ නගාගන්න උත්සාහ දරන අය අපට පෙනෙන්නට තියෙනවා.* එවැනි විශාල ප්‍රතිරූප මේ තත්ත්වයට පත්වුණේ ඇයි කියල මිනිසුන්ට විශාල කලකිරීමක් ඇතිවෙනවා නේද?ඇත්තටම අපේ ජනතාවට ඇතැම් ප්‍රතිරූප පිළිබඳ නිවැරැදිව අවබෝධයක් තියෙනවා ද යන්න පිළිබඳව ඇත්තේ ගැටලු සහගත තත්ත්වයක්. කෙනෙකුගේ යමක් දකින්න නම් ඔහුව ළඟින්ම ඇසුරු කරන්නට ඕනේ. ඔහුත් සමඟ කටයුතු කරන්නට ඕනේ. එතකොටයි නිවැරැදිව අවබෝධ වෙන්නේ ඔහු කවුද කියලා. නමුත් ඔහු රටට ලෝකයට සමාජයට විශාල ප්‍රතිරූප මවාගෙන ඉන්නවා.ඒත් එහි ගත යුත්තක් නැහැ. බොල් චරිත. නමුත් ඒ ප්‍රතිරුප වැඩිකල් පවතින්නේ නැහැ. සැබෑ තත්ත්වය නොදන්නාතාක් ප්‍රතිරූප රැකිල තියෙනවා. සැබෑ තත්ත්වය දැනගත්තට පස්සේ ඒ ප්‍රතිරූප බිඳ වැටෙනවා. එබඳු අවස්ථා ගිහි සමාජයේත් පැවිදි සමාජයේත් අපට දකින්නට පුළුවන් අවස්ථා තියෙනවා. මිනිස්සු සැබෑ තත්ත්වය දැනගත්තාට පසු හරි කලකිරීමක් ඇති වෙනවා. මේ කියන කතා සැබෑ චරිතය තුළ නැත්තේ ඇයි කියලා හිතනවා. වීදුරු ගෙවල් වල ඉඳල ගල් ගහන්න හොඳ නැහැ ඒ ගල් තමන්ටම ආපහු එනවා.* මේ සම්බන්ධව භික්ෂුන් වහන්සේ ගන්නා ක්‍රියාමාර්ග කවරේ ද?මේ සම්බන්ධව භික්ෂුන් වහන්සේ බොහොම විමසිල්ලෙන් බලාගෙන සිටිනවා. මහානායක මහනාහිමිවරු, වගකිවයුතු භික්ෂුන් වහන්සේ, සංඝ සභා වැනි මට්ටමකින් ප්‍රකාශයක් නිකුත් වුණොත් ඒ පිළිබඳ අප සැලකිලිමත් විය යුතුයි. ඕන කෙනකුට ඕන ප්‍රකාශයක් නිකුත් කරන්න පුළුවන්. ඒත් මහානායක හාමුදුරුවරු එකතුවෙලා ඒකාබද්ධ නිවේදනයක් නිකුත් කළොත් අපි ඒ ගැන සැලකිලිමත් වෙනවා. මහා සංඝයා ඒ සම්බන්ධයෙන් ගන්නා ක්‍රියාමාර්ග ඉදිරියේ දී බලාගන්න පුළුවන් වේවි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010092</link>
    <topic>රන්කොත් විහාරයේ 200වැනි සංවත්සරයජනපති ප්‍රධානත්වයෙන්</topic>
    <author>ධනුෂ්ක ගොඩකුඹුර සහ අළුබෝමුල්ල සමූහ</author>
    <content>පාණදුර, ඓතිහාසික රන්කොත් විහාරයේ දෙසිය වැනි සංවත්සර උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් හෙට (10) සවස 3.00 ට පැවැත්වෙයි.ශ්‍රී සාසනරතන දහම් පාසල සහ ශ්‍රී සෞගත පිරිවෙන සඳහා ඉදිකිරීමට යෝජිත තෙමහල් ගොඩනැගිල්ලට ජනාධිපතිවරයාගේ අතින් මුල්ගල් තැබීමට ද නියමිතය.වත්මන් විහාරාධිපති කැලණිය විශ්වවිද්‍යාලයේ මහාචාර්ය කහපොළ සුගතරතන හිමියන්ට අමරපුර නිකායේ අනුනායක පදවිය පිළිබඳ අක්ත පත්‍රය ද ජනාධිපතිවරයා අතින් පිරිනැමේ.ශ්‍රී ලංකා අමරපුර නිකායේ නිර්මාතෘ, කතළුවේ ගුණරතන නාහිමියන්ගේ මාර්ගෝපදේශකත්වය යටතේ බලපොළ කල්‍යාණතිස්ස හිමියන් විසින් වර්ෂ 1810 දී රන්කොත් විහාරස්ථානය ස්ථාපිත කරන ලද අතර අමරපුර නිකායේ දෙසිය වැනි සමරුවද මේ උළෙලට සමගාමීව පැවැත්වෙයි.පාණදුරේ ඤාණවිමල හිමියන්, කරගම්පිටියේ ජෝතිරතන හිමියන්, මහාචාර්ය මොරටුවේ සාසනරතන හිමියන් වැනි පඬිවරුන් විහාරාධිපති ධුරය දැරු රන්කොත් විහාරස්ථානය ශ්‍රී ලාංකේය ආගමික, සමාජීය ප්‍රබෝධයේ ප්‍රබල මෙහෙවරක් ඉටු කළ පාණදුරා මහා වාදය සඳහා මූලිකත්වය ගත් විහාරස්ථානයක් වශයෙන් ද ඉතිහාසයට එක්වී තිබේ.විහාරස්ථානයේ දෙසිය වැනි සමරු උළෙලේ මුලසුන හොබවනු ලබන්නේ රත්මලාන, ස්වර්ණමාලී විහාරාධිපති අම්බලන්ගොඩ සුමංගල නාහිමිපාණන් විසිනි.කැලණි විශ්වවිද්‍යාලයේ කුලපති ආචාර්ය වැලමිටියාවේ කුසලධම්ම නා හිමියෝ සහ ජයවර්ධනපුර විශ්වවිද්‍යාලයේ කුලපති බෙල්ලන්විල රජමහා විහාරාධිකාරී බෙල්ලන්විල විමලරතන හිමියෝ මෙහිදී අනුශාසනා පවත්වති.ඇමැතිවරුන් වන මහාචාර්ය ජී. එල්. පීරිස්, ආචාර්ය සරත් අමුණුගම මහත්වරු ප්‍රධාන කොට ගත් මැති ඇමැතිවරු පිරිසක් ද ;ම් අවස්ථාවට එක් වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010093</link>
    <topic>නීත්‍යානුකූල තීන්දුවකට එරෙහිව විවාද කිරීමෙන්ඵලක් නැහැ</topic>
    <author>දයා පෙරේරා, දුමින්ද ගුරුගේ සහ ස්වර්ණා විජේකෝන්</author>
    <content>සරත් ෆොන්සේකා මහතාට එරෙහිව ගෙන ඇති පියවර නීත්‍යානුකූල බව ද මේ තීන්දුවට එරෙහිව තවදුරටත් වාද විවාද කිරීමෙන් ඵලක් නැති බව ද අගමැති දි. මු. ජයරත්න මහතා පාර්ලිමේන්තුවේ දී ඊයේ (08) ප්‍රකාශ කෙළේය. තමන් දැනුවත්ව වරදක් නොකළ බව පවසා ෆොන්සේකා මහතාට අවශ්‍ය නම් ජනාධිපතිතුමාගෙන්සමාව ඉල්ලා සිටීමට හැකියාව තිබෙන බව ද ඒ සඳහා ක්‍රියා නොකර විපක්ෂය මේ පිළිබඳ තර්ක විතර්ක කිරීමෙන් ඵලක් නැති බව ද අගමැතිවරයා කීවේය.රවී කරුණානායක මහතා යොමු කළ පෞද්ගලික මන්ත්‍රී යෝජනාවක් සම්බන්ධයෙන් පාර්ලිමේන්තුවේ දී ඊයේ පැවැති විවාදයේ දී විපක්ෂ නායකවරයා ඉදිරිපත් කළ වරප්‍රසාද ප්‍රශ්නය සම්බන්ධයෙන් අදහස් දක්වමින් අගමැතිවරයා මේ බව පැවසුවේය.අගමැති දි. මු. ජයරත්න මහතා මෙසේද කීවේය. යුද්ධාධිකරණය නීත්‍යානුකූලයි. කතානායකතුමාට තීන්දුවක් දිය හැකි වන්නේ මේ පාර්ලිමේන්තුව තුළ ගනු ලබන ක්‍රියාමාර්ග සම්බන්ධයෙන් පමණයි. සිවිල් නීති කඩ කිරීමක් සම්බන්ධයෙන් අධිකරණයෙන් ලබා දුන් දඬුවමක් වෙනස් කිරීමේ හැකියාවක් කතානායකතුමාට නැහැ.මේ කාරණය ගැන මෙතරම් කතා කළ යුතු නැහැ. විපක්ෂය මේ අයුරින් මේ ගැන කතා කරන්නේ ඇයිදැයි මා නම් දන්නේ නෑ. සරත් ෆොන්සේකා මහතාට අවශ්‍ය නම් තමන් දැනුවත්ව වරදක් නොකළ බව පවසා ජනාධිපතිතුමාගෙන් සමාවක් ඉල්ලා සිටීමට පුළුවන්. ඇයි මේ පිළිබඳ මෙතරම් කතා කරන විපක්ෂය ඒ සඳහා ෆොන්සේකා මහතා යොමු නොකරන්නේ. ෆොන්සේකා මහතා නැත්නම් එයාගේ නෝනා හරි.එක වචනයකින් බේරාගත හැකි දෙයකට ඇයි මේ තරම් කාලය නාස්ති කරන්නේ. කෝටි ගණනක් මුදල් වියදම් කරන්නේ. විපක්ෂයට තවදුරටත් මේ ගැන ප්‍රචාරය ඕන නම් ඔය විධියට විරෝධය පළ කරමින් සිටියාට කමක් නෑ. කොහොම උනත් සරත් ෆොන්සේකා මහතාට එරෙහිව ගෙන ඇති පියවර තත්‍යානුකූලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010094</link>
    <topic>ගනපූර්ණය නොමැතිව පාර්ලිමේන්තුව කල්තබයි</topic>
    <author>දයා පෙරේරා, දුමින්ද ගුරුගේ, ස්වර්ණා විජේකෝන්</author>
    <content>පාර්ලිමේන්තුවේ ඊයේ (8) පස්වරුවේ ගනපූර්ණය නොමැති වීම හේතුවෙන් කතානායක චමල් රාජපක්ෂ මහතා සභාවේ කටයුතු ලබන 19 වැනිදා දක්වා කල් තැබීය. කොළඹ දිස්ත්‍රික් මන්ත්‍රී රවි කරුණානායක මහතා ඉදිරිපත් කළ පෞද්ගලික මන්ත්‍රී යෝජනාව පිළිබඳ විවාදයේ දී විපක්ෂ නායක රනිල් වික්‍රමසිංහ මහතා සරත් ෆොන්සේකා මහතා සම්බන්ධයෙන් මතු කළ වරප්‍රසාද ප්‍රශ්නයට අදාළව ගාල්ල දිස්ත්‍රික් මන්ත්‍රී චන්දිම වීරක්කොඩි මහතා (එ.ජ.නි.ස.) අදහස් පළ කරමින් සිටියේය.සභා ගර්භයෙහි සිටිය යුතු අවම මන්ත්‍රීවරුන් සංඛ්‍යාව වූ මන්ත්‍රීන් විසිදෙනා නොමැතිවීම හෙවත් ගනපූරණය නොමැති බව පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති විජිත් ගාමිණී විජිතමුණි ද සොයිසා මහතා විසින් පස්වරු 2.40ට පමණ පෙන්වා දෙන ලදී.මුලසුනේ සිටි කනානායකවරයා මන්ත්‍රීවරුන් කැඳවීමේ සීනුව නාද කරන ලෙස පාර්ලිමේන්තු ලේකම් මණ්ඩලයට නියම කෙළේය.මිනිත්තු පහක කාලයක් සීනුව නාද කැරිණි. එම අවස්ථාවේදී සබා ගැබේ සිටියේ මන්ත්‍රීවරුන් 18 දෙනෙක් පමණක් බව කතානායක වරයා ප්‍රකාශ කෙළේය. සභාවේ ගනපූරණය නොමැති බව ප්‍රකාශ කළ කතානායකවරයා පස්වරු 2.45 ට පමණ පාර්ලිමේන්තුව ලබන 19 වැනිදා දක්වා කල්තබා මුලසුනෙන් ඉවත් ගියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010095</link>
    <topic>එස්. වී. එස්. ස්නෆ්තහනම් කරයි</topic>
    <author>සන්ධ්‍යා කරුණාරත්න</author>
    <content>එස්. වී. එස්. ස්නෆ් (S. V. S. Snuff) නමැති ද්‍රව්‍යයක් පාසල් ළමුන් අතර බහුලව ප්‍රචලිතව ඇතැයි සෞඛ්‍ය අමාත්‍යාංශය පවසයි.මේ ද්‍රව්‍යය ආහාරයක් ද, ඖෂධයක් ද කියා තීරණය කළ නොහැකි නිසා සෞඛ්‍ය අමාත්‍යාංශය විසින් චක්‍රලේඛයක් නිකුත් කරමින් තහනමට ලක්කර ඇත.සෞඛ්‍ය අමාත්‍යාංශයේ ආහාර හා පාලන ඒකකය මඟින් සෞඛ්‍ය ඇමැතිවරයාගේ උපදෙස් මත මේ චක්‍රලේඛය සෞඛ්‍ය සේවා අධ්‍යක්ෂ ජනරාල්වරයා විසින් සියලුම පළාත් සෞඛ්‍ය සේවා අධ්‍යක්ෂවරුන්ට නිකුත් කර තිබේ. යම් ස්ථානයක මෙම ද්‍රව්‍යය අලෙවියට තිබෙන බවට තොරතුරු ලැබුණු වහාම එය තහනම් කරන ලෙසටත්, අත්අඩංගුවට ගන්නා ලෙසටත් මේ චක්‍රලේඛයෙන් නියම කරයි.කිසිම තොරතුරක් සඳහන් නොකර අළෙවි කරන මේ ද්‍රව්‍යය දිව යට තබා ගැනීමෙන් මත්භාවයට පත්වෙයි.මේ ද්‍රව්‍යය භාවිතය හේතුවෙන් ස්නායු දුර්වල වී සිසුන් ගේ මතක ශක්තිය අඩු වන බවටත්, ශරීරයේ විවිධ සංකූලතා ඇති වන බවටත් හෙළි වී තිබේ.එස්. වී. එස්. ස්නෆ් නමැති මෙම ද්‍රව්‍යය පිටරටින් ගෙන්වා හොර රහසේම වෙළෙඳපොළේ දී සිසුන්ට අලෙවි කරන බවට හෙළි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010096</link>
    <topic>සංචාරක පැමිණීම 36%කින් ඉහළට</topic>
    <author>මහින්ද අලුත්ගෙදර</author>
    <content>ශ්‍රී ලංකාවට සංචාරකයන්ගේ පැමිණීම සියයට 36කින් ඉහළ ගොස් තිබෙන බව ආර්ථික සංවර්ධන අමාත්‍යාංශය සඳහන් කරයි.පසුගිය වසරේ සැප්තැම්බර් මාසයට සාපේක්ෂව එවැනි අගයකින් මේ වසරේ සැප්තැම්බර් මාසයේ දී සංචාරක පැමිණීම වර්ධනය වී ඇති අතර සංඛ්‍යාත්මකව එම අගය 55898 ක් බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පෙන්වා දෙයි.හෙතෙම මේ බව කියා සිටියේ ආර්ථික සංවර්ධන අමාත්‍යාංශ ශ්‍රවනාගාරයේ දී ඊයේ (8) පැවැති මාධ්‍ය හමුවකදී ය.ආරක්ෂක හේතූන් මත ගමන් කිරීමට නොහැකි වූ නැඟෙනහිර පළාතේ නොඉඳුල් සංචාරක කලාප විධිමත් ලෙස සංවර්ධනය ආරම්භ කර තිබෙන බවත් පාසිකුඩා, කුච්චවේලි හා කල්පිටිය සංචාරක කලාප ලෙස නම් කර ඒවා සංවර්ධනය කරන බවත් නියෝජ්‍ය ඇමැතිවරයා කීවේ ය.තවද කාමර 1000කින් සමන්විත හෝටල් 13ක් පාසිකුඩා ප්‍රදේශයේ ඉදිකෙරෙමින් තිබෙන අතර ලබන 2012 වන විට එහි ඉදිකිරීම් අවසන් කිරීමට හැකි වෙතැයිද ඒ මහතා විශ්වාසය පළ කෙළේ ය. මීට අමතරව කුච්චවේලි ප්‍රදේශයේ අක්කර 500ක භූමි ප්‍රදේශයක් සංවර්ධනය කෙරෙන බවද කීය.කල්පිටිය ප්‍රදේශයේ පිහිටි දූපත් 14ක් යොදාගෙන සංචාරක ප්‍රවර්ධන කටයුතු සිදු කෙරෙන අතර ඉන් දූපත් දෙකක් සංචාරක කටයුතු සඳහා පෞද්ගලික අංශයට බදු දී තිබෙන බවත් එක් දූපතකට හෝටල් කාමර 150ත් 200ත් අතර ප්‍රමාණයක් වන ලෙස දූපත් සියල්ලේම හෝටල් කාමර 4000ක් පමණ ඉදි කිරීමට නියමිත බවත් ලක්ෂ්මන් යාපා අබේවර්ධන මහතා කියා සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010097</link>
    <topic>ලොව ලොකුම සමනලයාබණ්ඩාරගමට ඇවිත්</topic>
    <author>බණ්ඩාරගම සමූහ විමල් එස්. ජයසිංහ</author>
    <content>ලෝකයේ ලොකුම සමනලුන් අතරට අයත් වන ඇට්ලස් සමනලයකු බණ්ඩාරගම - හේන්ගොඩ ප්‍රදේශයේ නිවසක් ඉදිරිපිට අඹ ගසක වසා සිටියදී පෙරේදා (7) රාත්‍රි දැක ගත හැකි විය.මෙතෙක් මෙවැනි සමනලයෙක් දක්නට ලැබී ඇත්තේ සැල් පීටර්ස්බර්ග් සත්ත්ව උද්‍යානයේ දී පමණක් බව විදෙස් පුවත් සේවාවක් අනාවරණය කොට තිබිණි. එම සමනලයා දිගින් සෙන්ටි මීටර් 20 ක් බව එහි සඳහන් වේ.(සත්ත්ව විද්‍යා නාමය ඇටකැස් ඇට්ලස් ය) පෙරේදා (7) රාත්‍රි බණ්ඩාරගම කෝන්ගොඩ දී හමු වූ සමනලයා දිගින් සෙන්ටි මීටර් 26 කි. මේ සමනලයා දැක බලා ගැනීම සඳහා විශාල පිරිස්, විශේෂයෙන් කුඩා දරුවන් එම නිවෙස කරා යන අයුරු දැක ගත හැකි විය. තොරතුරු ලබා දුන්නේ රේගු පරීක්‍ෂක අනුර ලීලානන්ද මහතායි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010098</link>
    <topic>ටෙලිනාට්‍ය නිළියගේ නිවෙසේ අවි ආයුධ තොගයක්</topic>
    <author>විජයානි එදිරිසිංහ</author>
    <content>ජනප්‍රිය ටෙලි නාට්‍ය නිළියකගේ නිවෙසේ තිබූ අවි ආයුධ කිහිපයක් මිරිහාන පොලිසිය මඟින් ඊයේ (08) උදේ සොයාගෙන තිබේ.නුගේගොඩ පොලිස් අධිකාරි දේශබන්දු තෙන්නකෝන් මහතාට ඊයේ (08) උදේ අම්පාර ප්‍රදේශයෙන් ලැබුණු දුරකතන ඇමැතුමක් මත ගොස් පරීක්ෂා කර බැලීමේදී මේ ආයුධ නිවෙසේ නාන කාමරයේ තිබී සොයාගැනීමට හැකි වී ඇත. නිවස පිහිටා ඇත්තේ බත්තරමුල්ල ප්‍රදේශයේය.පතොරම් ගැබ් (මැගසින්) 2ක්, අත්බෝම්බයක් සහ උණ්ඩ 6ක් එහි තිබූ බව පැවැසේ. ඉහත කී නිළිය පොලිසියට ප්‍රකාශ කර තිබෙන්නේඇය එම අවි ආයුධ ගැන කිසිවක් නොදන්න බවයි. ඇය සමඟ අමනාප පුද්ගලයකු ඒවා එහි දමන්නට ඇතැයි පවසා ඇත.මේ නිළිය සහ මව පමණක් නිවෙසේ සිටියදී ඊයේ (08) පෙරවරුවේ චීවරධාරීන් දෙදෙනකු සමඟ තවත් පුද්ගලයන් දෙදෙනෙක් පැමිණ තිබේ. ඔවුන් ඩෙංගු මර්දනය සම්බන්ධව දැනුම්වත් කිරීමක් සඳහා පැමිණි බව පවසා ඊට අදාළ අත්පත්‍රිකාද ලබාදී ඇත. ඔවුන් නිළියගේ නිවෙසෙන් බීමට වතුර ද ලබාගෙන තිබිණි.මෙසේ පැමිණි පිරිස එම ආයුධ නාන කාමරයට දමා ගොස් ඇත්දැයි යන්න පිළිබඳව සැකයක්ද තිබෙන බව පොලිසිය පවසයි. මේ සම්බන්ධව නිළියගෙන් හා ඇගේ මවගෙන් කටඋත්තර ලබාගෙන තිබේ. සිද්ධිය සම්බන්ධයෙන් පොලිස් අධිකාරි දේශබන්දු තෙන්නකෝන් මහතාගේ අධීක්ෂණය යටතේ පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n1010099</link>
    <topic>නිධානයකින් ලැබුණැයි පවසා</topic>
    <author>හසලක සමූහ - බන්දුල ගොඩකුඹුර</author>
    <content>ඊයම් මඟින් සකස් කොට නිධානයකින් ලබාගත් බව පවසමින් ලබු ඇට හැඩයේ ව්‍යාජ රත්තරන් කිලෝ දෙකක් (2 Kg) ලක්ෂ හතළිකට (ලක්ෂ 40) විකිණීමට සැරසෙන මොහොතේ දී විශේෂ කාර්ය බළකායේ පොලිස් කොස්තාපල් වරයකු සමඟ තවත් සැකකරුවකු ඊයේ (08) දා උදෑසන මහියංගන පොලිසිය මගින් මහියංගන බුද්ධගයා අනුරුව අසලදී අත්අඩංගුවට ගෙන තිබේ.මේ සැකකරුවන් දෙදෙනා අනුරාධපුර එප්පාවල ප්‍රදේශයේ පදිංචිකරුවන් දෙදෙනකු වන අතර සැකකරුවන් දෙදෙනා ළඟ තිබී ගංජා පැකට් විස්සක් සහ ව්‍යාජ ලෙස සකස්කළ ජාතික හැඳුනුම් පත් දෙකක්ද තිබී ඇත. මේ රත්රන් මිලදී ගැනීමට මැණික් ව්‍යාපාර කටයුතුකරන දෙදෙනෙකු බලංගොඩ සිට පැමිණ තිබේ.මහියංගන පොලිස් ස්ථානයේ ස්ථානාධිපති ප්‍රධාන පොලිස් පරීක්‍ෂක ඩී. සී. ඩී. ඉලංගකෝන් මහතාට ලැබුණු තොරතුරක් මත පොලිස් උපාය දූතයන් ලවා මේ වංචාව පොලිසියට කොටුකරගැනීමට හැකි වී ඇත. සැකකාර කොස්තාපල්වරයා 1995 සිට 2002 දක්වා විශේෂ කාර්ය බලකායේ සේවය කොට ඇතැයි පොලිසිය කළ පරීක්‍ෂණවලින් අනාවරණය වී තිබේ.මේ වැටලීම මහියංගන පොලිස් ස්ථානයේ ස්ථානාධිපති ප්‍රධාන පොලිස් පරීක්‍ෂක ඩී. සී. ඩී. ඉලංගකෝන් මහතාගේ උපදෙස් මත මහියංගන අපරාධ අංශයේ ස්ථානාධිපති උප පොලිස් පරීක්‍ෂක එම්. බී. ජී. ජී. එස්. චතුරංග, පො. කො. අමරසූරිය, පො. සැ. කරණාරත්න ඇතුළු අපරාධ අංශයේ නිලධාරීහු සිදුකළහ.මේ සැකකරුවන් දෙදෙනා මෙවැනිම ලක්‍ෂ දහයක මූල්‍ය වංචාවකට ද සැක කරන බව පොලිසිය සඳහන් කළ අතර සැකකරුවන් අධිකරණයට ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100910</link>
    <topic>ධනුන ඉදිරිපත් නොකිරීමෙන්ෆොන්සේකා විශාල වරදක් කළා</topic>
    <author>සුභාෂිනී සේනානායක ඉන්දික පොල්කොටුව සංජය අසේල මතුරට සහ චන්දන ජයවීර</author>
    <content>සරත් ෆොන්සේකා මහතාට සිර දඬුවම් නියම වූ අවි ගනුදෙනු සිද්ධිය පිටුපස සිටි ඔහුගේ බෑණා වන දනුන තිලකරත්න මහතා අධිකරණයට ඉදිරිපත් නොකිරීමෙන්ම ඔහු වරදක් කර ඇති බව ජනතා අධිකරණය හොඳින් තේරුම් ගෙන ඇති බව සමස්ත ලංකා පැවිදි සංධානයේ ලේකම් වටිනාපහ සෝමනන්ද හිමියෝ පවසති.ඒ මහතා යුද හමුදාපතිව සිටියදී සිදුකළ අවි ගනුදෙනු සම්බන්ධයෙන් පැවැති නඩුවේ වැරැදිකරු බවට පත්වීම යමෙක් අභියෝගයට ලක් කරන්නේ නම් එය අධිකරණ පද්ධතියම හෑල්ලුවට ලක් කරමින් සිදුකරන ප්‍රකාශ වන බවද උන්වහන්සේ අවධාරණය කරති.සරත් ෆොන්සේකා මහතා සිදුකළ සුදු කොඩි කතාව ජාත්‍යන්තරයට පිවිසීමෙන් යුද හමුදාවට හා රටට ඉමහත් අපකීර්තියක් ගෙන දුන් බව පවසන උන්වහන්සේ ඉන් රටට වූ ආර්ථිකමය සහ සංවර්ධනය වෙනුවෙන් වූ හානිය අතිවිශාල බව කීහ. ඒ අවස්ථාවේ දී දැන් ප්‍රකාශ සිදු කරන කිසිවකුත් රට වෙනුවෙන් කිසිදු ප්‍රකාශයක් සිදු නොකළ බවද උන්වහන්සේ පවසති.සමාව ගතයුත්තේ සරත් ෆොන්සේකා මහතාම බව පවසන උන්වහන්සේ ඒ සඳහා මහා සංඝරත්නය හෝ වෙනත් කිසියම් පාර්ශ්වයක් ඉදිරිපත් කිරීමෙන් කිසිදු ප්‍රතිඵලයක් අත්නොවන බවද කියති. ශ්‍රී ලංකාව ම්ලේච්ඡයන් සිටින රටක් බවට පත්කරලීමට උත්සාහ කළ සරත් ෆොන්සේකා මහතාම ඒ වරද පිළිගෙන සමාව ඉල්ලන්නේ නම් ජනාධිපති මහින්ද රාජපක්ෂ මහතා රට මුදාගත්තා ලෙසම එම කාර්යයත් සිදුකරන බව තමන්වහන්සේට ස්ථිර බවද පවසති.සදාකල් සාමයක් ශ්‍රී ලංකාවට උරුම කරදුන් ජනාධිපති මහින්ද රාජපක්ෂ මහතා සරත් ෆොන්සේකා මහතාගෙන් පළිගැනීමට ඔහු සිරගත කර ඇති බවට ඇතැමකු කරන ප්‍රකාශ කුඩා ළමයකු හෝ නොකරන ප්‍රකාශ බව ජාතික සමඟිය සඳහා වන අන්තර් ආගමික සන්ධානයේ සම සභාපති සෙයියත් හසන් මවුලානා මවුලවිතුමා පවසති.සරත් ෆොන්සේකා මහතා සිරගත කිරීම පිටුපස දේශපාලන තීන්දුවක් නොමැති බව පවසන මවුලවිතුමා යුද්ධාධිකරණය විභාග කළ අවිගනුදෙනු නඩුවේ කරුණු සළකා බලා දුන් තීන්දුවක් බවද එතුමා පවසති. එම තීන්දුව පිළිගැනීමට නොහැකි නම් සරත් ෆොන්සේකා මහතා යුද හමුදාපති ලෙස සිටියදී දුන් යුද්ධාධිකරණ තීන්දු සියල්ල පිළිගත හැකි ඒවාදැයි ප්‍රශ්න කරයි. රටේ පිළිගත් අධිකරණයක් ලබාදුන් තීන්දුවක් අභියෝගයට ලක්කිරීම සුදුසු නොවන බව පවසන මවුලවිතුමා මෙහිදී දේශපාලන වාසි නොගෙන ප්‍රකාශ සිදු කරන්නේ නම් රටට සුභදායි වන බවද පවසති.සරත් ෆොන්සේකා මහතාට සමාව දීමට සේනාධිනායක මහින්ද රාජපක්ෂ මහතාට හැකි බව පවසන උන්වහන්සේ දේශපාලනය ගාවා නොගෙන ඒ මහතාගේ බිරියට දරුවන්ට මේ කටයුත්ත සිදු කළ හැකි බව පවසන අතර තිස් වසරක් පුරා සාපලත් යුද්ධය නවතා දැමූ ජනාධිපතිතුමා ගෙනයන සංවර්ධන වැඩපිළිවෙළ සමස්ත රටවැසියාම අගය කරන බවද පවසති.වැරැදි කළ සරත් ෆොන්සේකා මහතාට සමාව ඉල්ලා රට වටේ යන විපක්ෂ නායකවරයා රට වෙනුවෙන් තීන්දු ගත් තමන් ඇතුළු එජාප මන්ත්‍රීවරුන්ට විනය පරීක්ෂණ පැවැත්වීම විහිළුවට කරුණක් බැව් මහනුවර දිස්ත්‍රික් එජාප පාර්ලිමේන්තු මන්ත්‍රී ඒ. ආර්. එම්. අබ්දුල් කාදර් මහතා පවසයි.සිද්ධියට සම්බන්ධ පුද්ගලයා වැරැද්දට සමාව ඉල්ලීම සිදු නොකර සිටියදී ඒ වෙනුවෙන් වෙනත් අයකු සමාව ඉල්ලීමෙන් පැහැදිලි වන්නේ වැරැදි කළ පුද්ගලයාගේ තිබෙන උඩඟුකම යැයි ද හෙතෙම කීය.ජනාධිපතිවරණයේදී තමාට ඡන්දය ලබා දුන් තිස්අට ලක්‍ෂයක එක්සත් ජාතික පාක්ෂිකයන් අමතක කැර ජවිපෙට හේත්තු වුණු සරත් ෆොන්සේකා මහතා කොපමණ කුහක හා කළගුණ නොදන්නා පුද්ගලයෙක් දැයි රටටම පැහැදිලි වන බැව් මන්ත්‍රීවරයා පැවැසීය.උඩඟු කළගුණ නොදන්නා හා කුහක පුද්ගලයකු ලෙසින් ෆොන්සේකා මහතා සමස්ත සමාජයම හඳුනාගෙන ඇතැයි ද, ඔහු කැර ඇතැයි කියන වැරැදිවලට මිස පෞද්ගලික පළිගැනීම් මත දඬුවම ලැබී නොමැති බව ද කාදර් මහතා පැවසීය.දැවැන්ත දේශපාලන පක්‍ෂයක්ව තිබූ එජාපය අගාධයට ඇද දැමූ රනිල් වික්‍රමසිංහ මහතා අන් අය වෙනුවෙන් සමාව ගැනීමට පෙර මේ රටේ සමස්ත එක්සත් ජාතික පාක්ෂිකයන්ගෙන් සමාව ගත යුතුව ඇතැයි ද ඒ මහතා වැඩිදුරටත් පැවසීය.ගරාවැටුණු විපක්‍ෂය සරත් ෆොන්සේකා මහතා පෙන්වා ඉදිරියට යන්න දරන උත්සාහය කාන්තාවන් ලෙස තමා තරයේ ප්‍රතික්‍ෂේප කරන බව පාර්ලිමේන්තු මන්ත්‍රිනී කමලා රණතුංග මෙනවිය ප්‍රකාශ කරයි.යුද්ධාධිකරණ තීන්දු ක්‍රියාත්මක කිරීම අලුත් දෙයක් නොවන බව ප්‍රකාශ කරන මන්ත්‍රීතුමිය හමුදාපතිවරයා ලෙස සරත් ෆොන්සේකා මහතා දඬුවම් පමුණවූ අය තවමත් සිරගතව සිටින බව ද පවසයි.විපක්‍ෂය පවසන පරිදි ජනාධිපතිතුමාට සරත් ෆොන්සේකා මහතාගෙන් පළිගැනීමට අවශ්‍ය වූවා නම් එය ජනාධිපතිවරයාට මීට පෙර කළ හැකිව තිබුණු බව පවසන රණතුංග මෙනවිය මහින්ද රාජපක්‍ෂ මහතා කිසි විටකත් දේශපාලන ප්‍රතිවාදීන් මර්දනය කිරීමටත් ඔවුන්ගෙන් පළිගැනීමටත් උත්සාහ නොකරන අයකු බව මුළු රටම දන්නා බවද පවසයි.ඉතිහාසයේ වෙනත් කිසිදු යුගයක සිදු නොවූ පරිදි ප්‍රතිවිරුද්ධ දේශපාලන පක්‍ෂවල නියෝජිතයන් මහින්ද රාජපක්‍ෂ මහතාගේ නායකත්වය වටා එකතු වී සිටින්නේ එම උදාර ලක්‍ෂණය නිසා බව පවසන මන්ත්‍රීතුමිය සරත් ෆොන්සේකා මහතා වෙනුවෙන් විපක්‍ෂනායකවරයා සමාවක් ඉල්ලා සිටියත් සරත් ෆොන්සේකා මහතා පාර්ලිමේන්තුව තුළ දක්වන අදහස් හා ජනාධිපතිවරණ සමයේ කළ කී දේ අනුව ඔහු සමාජය තුළ වෛරය වපුරවන පුද්ගලයෙක් බව තහවුරු වී ඇතැයි වැඩිදුරටත් ප්‍රකාශ කර සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100915</link>
    <topic>අනුරපුර ලේක්හවුස් මාධ්‍යවේදියාට රාජාංගනයේ දී මැර ප්‍රහාරයක්</topic>
    <author>ගාමිණී ජයසිංහ</author>
    <content>අනුරාධපුර ලේක්හවුස් මාධ්‍යවේදී සෙනරත් බණ්ඩාර කුලසේකර මහතාට මැර ප්‍රහාරයක් එල්ල වීමෙන් රෝහල් ගතකැර ඇත. අනුරාධපුර ලේක්හවුස් කාර්යාලයේ සිට මාධ්‍ය රාජකාරි කටයුත්තක් සඳහා යමින් සිටියදී රාජාංගණය, සිරිමාපුර ප්‍රදේශයේදී පෙරේදා (07) සවස 4.30 ට පමණ මෙම මැර ප්‍රහාරය එල්ල වී තිබේ. කුලසේකර මහතා මේ වන විට තඹුත්තේගම මූලික රෝහලේ ප්‍රතිකාර ලබමින් සිටී.සිරිමාපුර ප්‍රදේශයේ පදිංචි ඌරාකුමාර හෙවත් ජානක නැමැති පුද්ගලයෙක් එදින සවස බීමතින් සිට පොල්ලකින් තමන්ට පහර දුන් බවත්, එම අවස්ථාවේ යතුරුපැදියේ ගමන් කිරීම සඳහා හිස් වැස්ම පැළඳ සිටි නිසා එම පොලු පහර හිස් වැස්මට වැදී එය පුපුරා ගොස් ඇති බවත්, මාධ්‍යවේදී කුලසේකර මහතා කියා සිටී.මෙම මැර ප්‍රහාරය එල්ල කළ පුද්ගලයාට අපහාසයක් වන පුවතක් ලියා පුවත්පතක පලකළේ යැයි කියමින් පරුෂ වචනයෙන් බැන වදිමින්, මරණීය තර්ජනය කරමින් තමන් පසුපස ලුහුබඳිමින් පහර දුන් බවත් කුලසේකර මහතා පැවසීය. කෙසේ වුවද තමන් එම පුද්ගලයා සම්බන්ධව කිසිදු ප්‍රවෘත්තියක් ලියා නොමැති බවත්, ඔහු මිට පෙරද කීප විටක්ම තමන්ට මරණීය තර්ජනය කර ඇති බවත් හෙතෙම කියා සිටී.මෙම ප්‍රහාරය නිසා කුලසේකර මහතාගේ හිසට හානි සිදුව ඇති අතර, ඔහුගේ යතුරුපැදියට ද බරපතළ හානි සිදුකර තිබේ. තඹුත්තේගම පොලිසිය වහා ක්‍රියාත්මක වී එදින සවසම මෙම මැර ප්‍රහාරය සිදුකළ පුද්ගලයා අත්අඩංගුවට ගෙන ඇති අතර සැකකරු ඊයේ (8) අධිකරණය වෙත ඉදිරිපත් කිරීමට නියමිතව තිබිණි.තඹුත්තේගම මූලස්ථාන පොලිස් පරීක්‍ෂක අනුර කොඩිතුවක්කු මහතාගේ උපදේ පරිදි මේ පිළිබඳ පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100911</link>
    <topic>ගුවන් යානා නාශක ඇතුළුයුද උපකරණ තොගයක් හමුවෙයි</topic>
    <author>භක්ති ධර්මප්‍රිය මෙන්ඩිස්</author>
    <content>එරාවුර් පොලිස් වසමේ වන්දාරමුල්ල කරත්ත පාලම ඔය අසල තිබී ගුවන් යානා නාශක උණ්ඩ, ආර්.පී.ජී. බෝම්බ ඇතුළු යුද උපකරණ තොගයක් එරාවුර් පොලිසියේ නිලධාරීන් පිරිසක් මගින් පෙරේදා (07) සවස සොයාගෙන ඇත.ආර්.පී.ජී. බෝම්බ 02, මිලිමීටර් 60 වර්ගයේ බෝම්බ 02, මිලිමීටර් 40 වර්ගයේ බෝම්බ 02, අත්බෝම්බ 02, අත්බෝම්බ 01, පුද්ගල නාශක බෝම්බ 02, ටී-56 උණ්ඩ 382 ක් සොයාගත් අවි ආයුද අතර තිබෙන පොලිස් මාධ්‍ය ප්‍රකාශක පොලිස් අධිකාරි ප්‍රිශාන්ත ජයකොඩි මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100912</link>
    <topic>මදනමෝදක ගුලි 370ක්ළඟ තබා ගත්තාට රු. 7000ක් දඩ</topic>
    <author>මතුගම සංචාරක</author>
    <content>පාසල් ළමයින්ට අලෙවි කිරීම සඳහා මදනමෝදක ගුලි සහිත පැකට් 370ක් ළඟ තබාගෙන සිටි පුද්ගලයකුට රුපියල් 7000ක දඩ මුදලක් ගෙවන ලෙස මතුගම අතිරේක මහේස්ත්‍රාත් නිලුපුලි ලංකාපුර මෙනවිය නියෝග කළාය.බුලත්සිංහල නගරයේ පාසල්වල සිසුන්ට අලෙවි කිරීම සඳහා මේ ගුලි ළඟ තබා ගත් තිබ්බොට්ටාව වෙළෙඳසලක හිමිකරුට මේ දඩය නියම විණි. ගුලි තොගයේ වටිනාකම රුපියල් පහළොස්දාහක් පමණ වේ. බුලත්සිංහල පොලිස් ස්ථානාධිපති ජී. එච්. පී. ගයාන් ප්‍රසන්න, උප පොලිස් පරීක්‍ෂක උපේන්ද්‍ර යන මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100913</link>
    <topic>මාතර රෝහලේ දී මියගිය බිලිඳාගේ මරණයට විවෘත තීන්දුවක් දෙයි</topic>
    <author>සිරි වාව්වගේ මාතර සංචාරක</author>
    <content>ප්‍රථම දරු ප්‍රසූතිය සඳහා මාතර මහ රෝහලට ඇතුළත් කිරීමෙන් පසු රෝහලේ දී මියගිය දින හතරක් වයසැති පිරිමි දරුවාගේ මරණය සම්බන්ධයෙන් අධිකරණයේ නියමය පරිදි 2010/10/07 වැනි දින පවත්වනු ලැබූ පශ්චාත් මරණ පරීක්ෂණයට අනුව මියගිය බිලිඳාගේ කොටස් විශේෂ පරීක්ෂණයක් සඳහා යොමු කිරීම නිසා මරණයට හේතුව පසුව ප්‍රකාශ කරන බව පවසමින් විවෘත තීන්දුවක් ප්‍රකාශයට පත්කැරිණි.පශ්චාත් මරණ පරීක්ෂණය පැවැත්වූයේ මාතර රෝහලේ වෛද්‍ය විශේෂඥ එම්. ටී. කේ. විජේවීර මහතා විසිනි.මියගිය බිලිඳාගේ පියා වූ මාතර මාකාවිට පදිංචි රංගන පුෂ්පකුමාර (30) සහ මව වූ ඉමේෂා පියුමි (28) යන දෙදෙනා විසින් (07 දා) මාතර පොලීසියට කරන ලද පැමිණිල්ලක් මත මහේස්ත්‍රාත් පරීක්ෂණයක් පවත්වා මාතර අතිරේක මහේස්ත්‍රාත් ලසිත් චමත් මදනායක මහතා ඒ සම්බන්ධයෙන් පශ්චාත් මරණ පරීක්ෂණයක් පැවැත්වීමට නියෝග කැරිණි.බිලිඳාගේ මවුපියන් සිය පැමිණිල්ලෙන් කියා සිටියේ බිලිඳා සැත්කමකින් පසු ගත් බවත් රෝහලේ දී දරුවා මියගියේ අදාළ කාර්ය මණ්ඩලයේ සොයා නොබැලීම සහ නොසැලකිල්ලෙන් සිදුවී ඇති නිසාත් මරණයට හේතුව දැනගැනීම සඳහා අපක්ෂපාති පරීක්ෂණයක් පවත්වන ලෙස පොලීසියෙන් ඉල්ලීමක් කර තිබිණි.මාතර පොලීසියේ සුළු පැමිණිලි අංශයේ ස්ථානාධිපති ඩී. ඒ. චන්ද්‍රසිරි මහතාගේ උපදෙස් පරිදි උ.පො.ප. මුණසිංහ මහතා වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100914</link>
    <topic>ලක්‍ෂ 32කට විද්දබැංකු සේවිකාව රිමාන්ඩ්</topic>
    <author/>
    <content>රුපියල් ලක්‍ෂ තිස්දෙකකට අධික මුදලක් වංචා කිරීම සම්බන්ධයෙන් අත්අඩංගුවට ගත් ග්‍රාමීය බැංකු කළමනාකාරිනියක්, අවිස්සාවේල්ල මහේස්ත්‍රාත් ටිකිරි කේ. ජයතිලක මහතා වෙත ඉදිරිපත් කිරීමෙන් පසු, ලබන 12 දින දක්වා රිමාන්ඩ් භාරයට පත් කරන ලෙස නියම කෙරිණි.මෙසේ රිමාන්ඩ් භාරයට පත් වූයේ හංවැල්ල විවිධ සේවා සමුපකාර සංගමයේ ග්‍රාමීය බැංකු කළමනාකාරිනියක් ලෙස සේවය කරමින් සිටි හේවාවසම් පුවක්පිටියගේ රම්‍යකාන්ති නැමැත්තියකි. තැන්පත්කරුවන්ට ලැබිය යුතු පොලී මුදල් සහ වෙනත් දීමනා තම පවුලේ සාමාජිකයින්ගේ ගිණුම් වලට බැර කර පසුව මුදල් වශයෙන් ලබා ගනිමින් අවුරුදු කිහිපයක සිට මේ ලක්‍ෂ 32 ට අධික මුදල වංචා කර ඇත.විගණන පරීක්‍ෂා වලදී පවා සොයාගත නොහැකි ලෙස මේ වංචාව සූක්‍ෂමව සිදුකර ඇත්තේ පහත්ගම, කොස්ගම, කහහේන පිහිටි ග්‍රාමීය බැංකු ශාඛා කළමනාකාරිනිය වශයෙන් සේවය කරමිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100916</link>
    <topic>රත්තොට ‘කඩමුදුන’ නාය යාමේ අවදානමක</topic>
    <author>රත්තොට සමූහ කිංස්ලි රිච්ඩ් සිල්වා</author>
    <content>රත්තොට පොලිස් බල ප්‍රදේශයේ වෙලන්ගහවත්ත ගමට යාව පිහිටි ‘කඩමුදුන ප්‍රදේශයේ ‘ නායයෑමේ අවදානමක් මතුව ඇති බව ගොඩනැගිලි පර්යේෂණ ඒකකය පවසයි.එම ප්‍රදේශයේ නිවසක බිත්ති ඉරිතලා පුපුරා යෑමත් සමග මෙම අවදානම මතුවී ඇත.කඳු සහිත පෙදෙසක් වන කඩමුදුන ගමේ ඇතිවූ මේ තත්ත්වය පරීක්ෂා කළ රත්තොට ප්‍රාදේශීය ලේකම් බී. එම්. විජේබණ්ඩාර මහත්මිය අදාළ නිවසේ හා ඊට යාව නිවාසවල පදිංචි පවුල්වලට දැඩි සෝදිසියෙන් සිටින ලෙසට උපදෙස් දී ඇත. මාතලේ ආපදා කළමනාකරණ ඒකකය හා රත්තොට ප්‍රාදේශීය ලේකම් කාර්යාලය මේ පිළිබඳව පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100917</link>
    <topic>මහනුවර ‘කුඩු ඇටියා’ පොලිස් දැලේ</topic>
    <author>ඉන්දික පොල්කොටුව</author>
    <content>මහනුවර හා ඒ අවට ප්‍රදේශ කරා හෙරොයින් බෙදාහරින බව කියන ප්‍රධාන ජාවාරම්කරුගේ ප්‍රධාන ගෝලයා ලෙසින් සැලකෙන කුඩු ඇටියා නැමැත්තා හෙරොයින් මත්කුඩු පැකට් 30 ක තොගයක් සමඟ මහනුවර කොට්ඨාස මත්ද්‍රව්‍ය නාශක අංශය මගින් මහනුවර ලේවැල්ල ප්‍රදේශයේදී ඊයේ (08) සවස අත්අඩංගුවට ගෙන ඇත.පොලිසියට ලද තොරතුරක් මත පොලිස් නිලධාරියකු හෙරොයින් සඳහා ඇබ්බැහිවූවෙකු ලෙසින් වෙස් වළාගෙන ගොස් සැකකරුගෙන් හෙරොයින් මිලයට ගැනීමට උත්සහ කිරීමේදී මෙලෙස අත්අඩංගුවට ගෙන තිබේ.ලේවැල්ල ප්‍රදේශයේ පිහිටි සිය නිවසේ හෙරොයින් ජාවාරම් සැකකරු ඉතා සූක්ෂම අයුරින් සිදුකර ඇත. ගිනි පෙට්ටිවල අසුරා තිබූ හෙරෙයින් පැකට් තොගය පොලිසිය මගින් සොයාගෙන ඇත.සැකකරු මෙයට පෙර කිහිප වරක් හෙරොයින් ජාවාරම සම්බන්ධයෙන් පොලිස් අත්අඩංගුවට ගෙන තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත මහනුවර මත්ද්‍රව්‍ය නාශක අංශයේ ස්ථානාධිපති පොලිස් පරීක්‍ෂක තුෂාර සමරකෝන් මහතා ඇතුළු නිලධාරීහු පිරිසක් මේ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100918</link>
    <topic>රැකියා දෙන බව පවසා මුදල් වංචා කළපියකු හා පුතුන් දෙදෙනකු දැලේ</topic>
    <author>සුරන්ජිත් පෙරේරා</author>
    <content>රජයේ අමාත්‍යවරුන්ගේ සහායෙන් රජයේ ආයතනවල රැකියා ලබා දෙන බව පවසා විවිධ ප්‍රදේශවල පුද්ගලයන් රැසකගෙන් රුපියල් ලක්‍ෂ ගණනින් වංචා කළ පියකු හා පුතුන් දෙදෙනෙක් ගල්කිස්ස කොට්ඨාස අපරාධ විමර්ශන ඒකකය මගින් ඊයේ (08) අත්අඩංගුවට ගැනිණි.පිළියන්දල මඩපාත සර්වෝදය මාවතේ හිල් ක්‍රෙසන්ට් ස්ටේට් හි පිහිටි නිවෙසක කාර්යාලයක් පවත්වාගෙන යමින් මේ රැකියා ජාවාරම කරගෙන ගොස් ඇති බවත් මේ වංචාවන්ට අසු වූ පුද්ගලයන් රැසක් මේ වන විට මේ පොලිස් ඒකකයට පැමිණිලි කර ඇති අතර එම පරීක්‍ෂණවලදී රජයේ ඇමැතිවරුන්ගේ නම් භාවිතා කරමින් මුදල් වංචාව කරගෙන ගොස් ඇති බව පොලිසිය කියයි.වරාය අධිකාරිය, ටෙලිකොම්, සිවිල් ගුවන් සේවා සහ තවත් ආයතන රැසක රැකියා ලබාදීම සඳහා මේ වංචාවට ලක්වූ අයගෙන් රුපියල් ලක්‍ෂ දෙකහමාරේ සිට මුදල් ලබාගෙන ඇත.ප්‍රධාන සැකකරු වූ පියා ජී. එම්. ග්රූප් ඔෆ් කොම්පැණි නමින් අනුබද්ධ ආයතන 4 ක් පවත්වාගෙන යමින් එහි සභාපති ලෙස ක්‍රියාකර ඇති අතර පුතුන් දෙදෙනා එහි අධ්‍යක්‍ෂකවරුන් ලෙස පෙනී සිට ඇත.සැකකාර පියා සහ පුතුන් දෙදෙනාට විරුද්ධව මුදල් වංචා සම්බන්ධව පැමිණිලි තවදුරටත් ලැබෙන බවත්, මේ වන විට වැලිගම ප්‍රදේශයේ කාන්තාවන් දෙදෙනෙක් අනුරාධපුර ප්‍රදේශයේ පුද්ගලයන් 7 දෙනෙක් ඇතුළු තවත් පුද්ගලයින් කිහිපදෙනෙකුගෙන්ම පැමිණිලි ලැබී ඇති බව ද පොලිසිය කීය.ප්‍රධාන සැකකාර පියා දැනට රජයේ සිටින ප්‍රබල ඇමැතිවරයෙකුගේ සම්බන්ධීකරණ ලේකම්වරයකු ලෙස සිට ඇති බවද පොලිස් පරීක්‍ෂණවලදී අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100919</link>
    <topic>ළමා නිවෙසක දැරියකටසිසුවකුගෙන් අතවරයක්</topic>
    <author>ඉන්දික පොල්කොටුව</author>
    <content>රාජ්‍ය නොවන සංවිධානයක් මඟින් තලාතුඔය මයිලපිටිය ප්‍රදේශයේ පවත්වාගෙන යන ජාත්‍යන්තර ළමා නිවාසයක වෙසෙන නව හැවිරිදි දැරියකට එම ප්‍රදේශයේම ජාත්‍යන්තර පාසැලක සිසුවකු බරපතළ ලිංගික අපයෝජනයක් සිදු කිරීම සම්බන්ධයෙන් අදාළ සිසුවා තලාතුඔය පොලිසිය මඟින් අත්අඩංගුවට ගෙන තිබේ.පරිවාස බාරය මගින් අදාළ ළමා නිවාසයට යොමු කැර ඇති දැරිය එම ළමා නිවාසය මගින් මයිලපිටිය ප්‍රදේශයේ ජාත්‍යන්තර පාසලේ ඉගෙනුම සඳහා යොමුකර ඇත.අදාළ ළමා නිවාසයේ පාළිකාව තලාතුඔය පොලිසියට කළ පැමිණිල්ලක් මත සැකකරු පොලිස් අත්අඩංගුවට ගෙන තිබේ.මේ අතර අතවරයට ලක්වූ දැරිය වෛද්‍ය පරීක්ෂණයකට යොමු කැර ඇත. සැකකරු මහනුවර අතිරේක මහේස්ත්‍රාත් තනුජා ජයතුංග මහත්මිය හමුවට ඉදිරිපත් කිරීමෙන් පසු ලබන 14 දා දක්වා රක්ෂිත බන්ධනාගාරගත කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=n10100920</link>
    <topic>ඇගලුම් සේවිකාවබස් රථයට බිලිවෙයි</topic>
    <author>මල්වාන සමූහ මහානාම විතානගේ</author>
    <content>බියගම නිදහස් වෙළෙඳ කලාප භූමියේ දී සේවිකාවක් පෞද්ගලික බස් රථයක ගැටීමෙන් මරණයට පත්වී ඇත.මේ අනතුරින් මිය ගොස් ඇත්තේ බියගම වෙළෙඳ කලාපයේ ඇගියෝ ආයතනයේ සේවිකාවක් වූ කිරිකිත්ත, කෙසෙල්කන්ද ප්‍රදේශයේ පදිංචි එච්. පී. ඉනෝකා සුදර්ශනී නමැති 34 හැවිරිදි තිදරු මවකි. එම බස් රථයේ හැපුන ඇය මීටර් 16 ක පමණ දුරකට විසි වී ගිය බව සිද්ධිය ඇසින් දුටුවෝ පැවසූහ.සේවිකාවගේ මරණ පරීක්‍ෂණය ඊයේ (08) රාගම රෝහලේ දී පැවැත්වීමට නියමිතව තිබූ අතර බස්රථ රියදුරා ගම්පහ මහේස්ත්‍රාත් අධිකරණයට ඉදිරිපත් කිරීමට ද කටයුතු කෙරිණි.බියගම පොලිසියේ රථවාහන අංශයේ ස්ථානාධිපති එස්. කේ. පින්නවල, උප පොලිස් පරීක්ෂක ඊ. ඒ. ජයතිලක, සැරයන් කොඩිකාර (48893) හා පො. කො. ආරියරත්න (61122) යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010091</link>
    <topic>රාගම නගරය සංවර්ධනය කරන්නේ කවදාද?</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>දියුණුවේ සෙවණැල්ලවත් වැටී නැති ජනාකීර්ණ නගරයක් වන , රාගම නගරය කෙරෙහි මෙපමණ කාලයක් බලධාරීන්ගේ අවධානය යොමුව නැත. මාරාන්තික ඩෙංගු මදුරුවන් රටින් තුරන් කිරීමට සෑම නගරයකම ශ්‍රමදාන පවත්වා පිරිසුදු කර ඇතත් රාගම නගරය කසළවලින් පිරුණු නගරයකි.මේ නගරයේ පොදු වෙළෙඳ පොළ මඬ ගොහොරුවකි. නගරයේ රථගාලද එසේමය. නගරයේ කාණු පද්ධතිවල අපද්‍රව්‍ය ගලා යන්නේ නැත.මුළු නගරයම මැසි මදුරුවන්ගෙන් පිරී ඇත. සෑම තැනකම කැළි කසළය. වෙළඳ පොළේ පලතුරු විකුණන්නේ දුගඳ හමන කැළි කසළ සමීපව ය.රාගම - දුම්රිය නැවතුම් පොළ ලංකාවේ සුප්‍රසිද්ධ දුම්රිය නැවතුම් පොළකි. අපිරිසුදු තත්ත්වයක තිබෙන මේ දුම්රිය නැවතුම් පොළේ වැසිකිළිවලින් පිටතට හමන දුර්ගන්ධය මගීන්ට මහත් ගැටලුවකි.ක්‍රිස්ටෝපර් පෙරේරා මහතා මම නිතරම වගේ දුම්රියෙන් ගමන් බිමන් යනවා. රාගම වගේ අපිරිසිදු දුම්රිය නැවතුම් පොළක් ලංකාවේ කොහේවත් දැකළ නැහැ. මේ දුම්රිය නැවතුම් පොළේ වැසිකිළි පද්ධති ගැන කතා කරන්න වෙලා තියෙන්නෙත් නහය වහ ගෙනයි.මාරාන්තික ඩෙංගු මදුරුවන්ගේ වර්ධනයට අත වනන ස්ථානයක් හැටියට මේ දුම්රිය නැවතුම්පොළ අවට පරිසරයෙන් පේනවා. මේක රජයේ වරදක් නොව රාගම දුම්රිය නැවතුම් පොළේ පරිපාලනයේ දුර්වල කමයි.හෙන්රි කොස්තා මහතා රාගම නගරය කියන්නේ අති විශාල ජනතාවක් එහා මෙහා යන නගරයක් - රාගම රෝහලට යන එන බොහෝ දෙනා මේ නගරයේ වෙළඳ පොළෙන් පලතුරු - සහ වෙනත් දේවල් රැගෙන යනවා. මේ වෙළෙඳ පොළේ වෙළෙන්දෝ කෙසෙල් ගස්ලබු සහ අනෙක් පලතුරු වෙළඳාම් කරන්නේ කැළි කසළ ගොඩවල් අසල තබාගෙන.මිනිස්සු එහා මෙහා යන්නේ විෂ බීජ ගොඩේ. මේ ගැන සොයා බලන්න වගකිව යුත්තෝ නැද්ද? රාගම සෞඛ්‍ය පරීක්‍ෂකවරු සිටිනවා කියන එකත් හිතන්න අමාරුයි. රාගම බස් නැවතුම්පොළේ ගොඩනැගිල්ල දෙස බලන කෙනෙකුට වැටහී යන්නේ බලධාරීන් නගරයේ දියුණුව ගැන අබමල් රේණුවකවත් සැලකිල්ලක් නොමැති බවයි.නගරය පුරා කැළි කසළ නිසා මැසි මදුරුවන් මේ නරගය පුරා සිටිනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010092</link>
    <topic>මට්ටක්කුලිය පිළියන්දල බස් සේවය නැවත ඕනෑ</topic>
    <author>කැස්බෑව සංචාරක ධර්මසිරි සුරවීර</author>
    <content>මට්ටක්කුලිය ශ්‍රී ලංගම ඩිපෝව මගින් ධාවන කළ මාර්ග අංක 116 මට්ටක්කුලිය පිළියන්දල බස් සේවය නැවත ලබා දෙන ලෙස මගී ජනතාව ඉල්ලති.මට්ටක්කුලියෙන් ආරම්භ වී මෝදර කොටුව පිටකොටුව , මරදාන , ඩින්ස් පාර, පුරහල, ජාවත්ත, තිඹිරිගස්යාය , පාමංකඩ , කොහුවල හරහා පිළියන්දල දක්වා ධාවනය වූ මේ බස් සේවය නවතා දැමීම නිසා ජනතාව විශාල අපහසුතාවකට මුහුණ දී සිටිති.මාර්ග අංක 116 බස්රථ සේවාව නැවත ලබා දෙන ලෙස මගීහු ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010093</link>
    <topic>මතුගම කෙළින්කන්ද මාර්ගයටපාසල් බස් රථයක් ඕනෑ</topic>
    <author>පාලින්ද නුවර විශේෂ මාකෙළියේ සේන</author>
    <content>මතුගම මෝල්කාව හරහා කෙළින්කන්ද මාර්ගයේ පාසල් සේවා බස්රථයක් යොදවන්නැයි ප්‍රදේශවාසීහු ඉල්ලති.මතුගම , අගලවත්ත, බෙල්ලන කඹුරාවල ආදි විදුහල් කරා අධ්‍යාපන කටයුතු සඳහා යන මෝල්කාව , කපුගෙදර, පැලෑඳ , කොස්ගුලන කෙළින්කන්ද මේ ආදි ප්‍රදේශ රැසක දැරු දැරියෝ මේ නිසා ගැටලු රැසකට මුහුණ පා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010094</link>
    <topic>බලපත්‍ර නැතිවවැලිගොඩ දැමුවාට දඩ</topic>
    <author>මල්වාන සමූහ මහානාම විතානගේ</author>
    <content>බලපත්‍ර රහිතව වැලිවේරිය ප්‍රදේශයේ ඇළකින් වැලි ගොඩ දැමූ දෙදෙනකු වැලිවේරිය පොලිසිය මගින් අත්අඩංගුවට ගෙන ඇත.මේ දෙදෙනා වැලිවේරිය පොලිස් බල ප්‍රදේශයේ පදිංචිකරුවෝ වෙති.මොවුන් ගම්පහ අතිරේක මහේස්ත්‍රාත් ඉන්දික අත්තනායක මහතා වෙත පසුගිය බ්‍රහස්පතින්දා ඉදිරිපත් කරන ලදුව එක් අයකුට රුපියල් පනස් දහස බැගින් රුපියල් ලක්ෂයක දඩ මුදලක් නියම කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010095</link>
    <topic>නිවිතිගල-ගබ්බෙල මහ විදුහලේ අඩුපාඩු සපුරන්නේ කවදාද</topic>
    <author>රක්වාන සමූහ – රනිල් කුමාර</author>
    <content>රත්නපුර දිස්ත්‍රික්කයේ නිවිතිගල මැතිවරණ කොට්ඨාසයේ ර/ගබ්බෙල මහා විද්‍යාලය අතීතයේදී දියුණුම තත්ත්වයට පැවති උගතුන් රැසක් රටට දායාද කළ විදුහලකි. ජාතික පාසල්වලට පවා නොමැති සම්පත් මේ විද්‍යාලය සතුව පවතී. ශ්‍රව්‍ය, දෘෂ්‍ය ඒකකය, පරිගණක ඒකකය, විද්‍යාගාරය අංශවල පවතින ගැටලු නිසා මෙහි ප්‍රයෝජනයක් සිසුන්ට නොලැබේ.ගබ්බෙල පදිංචි දිමුතු අබේසිංහ මහතා - “මේ විද්‍යාලය 1952 ආරම්භ වුණා. 1 – 13 දක්වා පන්ති පවතිනවා. කලින් සිසු - සිසුවියන් 1000 අධිකව ඉගෙන ගත් පාසලක්. දැනට සිසුන් 280 දක්වා පහත වැටී තිබෙනවා. පරිගණක 14 ක් පරිගණක ඒකකයට තිබුණා. දැන් වැඩ කරන්නේ 3 යි.ශ්‍රව්‍ය දෘෂ්‍ය ඒකකයක් තිබෙනවා. එයට විදුලිය නැහැ. විද්‍යාගාරය පවතිනවා. දැන් විද්‍යාවට ගුරුවරයෙක් නැතිව වසර 2 ක් වසා දමා තිබෙනවා. වැසිකිළි ඇත්තේ 1 යි. ක්‍රීඩා පිටියක් අලුතින් ඉදිකළා. යන්න පාරක් නැහැ.පී. ඩබ්. ඩී. රවි සුමේධ සිසුවා - “මම මේ විද්‍යාලයේ ශිෂ්‍යයෙක්. මේ විද්‍යාලයට සම්පත් තිබුණත් ඒවා නිසි ලෙස ප්‍රයෝජනවත් නෑ. විද්‍යා ගුරුවරයෙක් නැහැ. ඉංගී‍්‍රසි ගුරුවරයෙක් නැහැ. ප්‍රාථමික අංශයේ ගුරුවරු 2 ක් අඩුයි.පානීය ජලය පිළිබඳ ගැටලු පැන නඟිනවා. ජලය ලබා දෙන නළ පද්ධතිය එලලා තියෙන්නේ කොන්ත්‍රාත්කරුවන් මතුපිටින්, ගවයින්ට පෑගුණු විට ජලනළ පද්ධතිය අක්‍රීයයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010096</link>
    <topic>නෝනාගම හන්දියේඅඩුපාඩු රැසක්</topic>
    <author>හම්බන්තොට දිස්ත්‍රික් සමූහ පී. ඩබ්ලිව්. කොඩිතුවක්කු</author>
    <content>නෝනාගම මංසන්දියේ පවතින අඩු පාඩු නිසා මහජනතාව අපහසුතාවයකට පත් වෙයි. මෙම ස්ථානයෙන් ඇඹිලිපිටිය, රත්නපුර, මීගමුව, මාතලේ, මාතර, කතරගම බස් ධාවනය කෙරෙන නමුත් බස් නැවතුමක් නැත.මහජන වැසිකිළිය අපවිත්‍රය. කානු පද්ධතිය ඉදිකිරීම් අවසන්ව නැත. නිසි ආකාර වෙළෙඳ සංකීර්ණයක් නැත. වෙළෙඳ සල් ඉදිරිපිට මාළු විකුණයි. එසේම ගජමන් නෝනා කිවිඳීයගේ පිළිරුව ද එහි ආවරණයද අභාවයට යමින් පවතී. එසේම රාත්‍රියේ මෙම ස්ථානය අඩ අඳුරේම පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=r1010097</link>
    <topic>දුරකතනය ඇමැතුමෙන් පසුව පුතාබෙහෙත් අහුරක් කටේ දමා ගත්තා</topic>
    <author>වාද්දූව සමූහ එස්. ආර්. පියදාස</author>
    <content>පුතා තරුණියක් සමඟ පෙම් සබඳතාවක් පවත්වා ගෙන ගියා. සිද්ධිය වූ දවසේ ඔහු ඒ තරුණිය සමඟ ඔහුගේ ජංගම දුරකතනයෙන් බොහෝ වේලාවක් සංවාදයේ යෙදී සිටියා. ඒ සංවාදය අවසන් වන විට පුතාගේ මුහුණ එතරම් සතුටු දායක තත්ත්වයක තිබුණේ නෑ.ඒ අවස්ථාවේ ඔහු ගෙතුළට ගොස් මානසික ආබාධයකින් සිටින බිරියට පාවිච්චිය සඳහා ගෙනැවිත් තිබෙන පෙති අහුරක් ගෙන එකවරම කටේ දමා ගත්තා යැයි වෙනත් රෝගියකුට නියම කර තිබූ බෙහෙත් පෙති අහුරක් ගිලීමෙන් මියගිය තරුණයකු පිළිබඳ මරණ පරීක්ෂණයකදී මොරටුවේ මෝදර එෆ්. ලෙස්ලි මයිකල් සිල්වා නැමැති (42) අය සාක්කි දෙමින් කීවේ ය.වාද්දූව හදිසි මරණ පරීක්ෂක සාම විනිසුරු එල්. එන්. කුරුප්පු මහතා පාණදුර මූලික රෝහලේ දී මේ මරණ පරීක්ෂණය පැවැත්වීය. මෙසේ මියගොස් ඇත්තේ මොරටුව මෝදර එෆ්. නිශාන්ත පුෂ්පකුමාර සිල්වා (20) නැමැති අයෙකි.මොරටුව පොලිසියේ පො. කො. චන්ද්‍රදාස මහතාගේ මෙහෙය වීම මත සාක්කිකරු මෙසේ ද කීවේ ය.මගේ බිරිය මානසික ආබාධයකින් පෙළෙනවා. අපි ඇයට වෛද්‍ය ප්‍රතිකාර ලබා දෙනවා. ඇය පාවිච්චි කරන බෙහෙත් පෙති වර්ග ගෙදර තිබෙනවා. සිද්ධිය වූ දවසේ පුතා ඔහුගේ පෙම්වතිය සමඟ කරන ලද දුරකථන සංවාදයේ දී සිත් බිඳීම නිසා ගෙයි තිබූ බෙහෙත් පෙති අහුරක් ගෙන එකවරම කටේ දමා ගත්තා.එවලේම පුතාව පාණදුර රෝහලට ගෙන ආවා. ඔහු එහි දී මියගොස් තිබෙනවා. මරණය පිළිබඳව අපට සැකයක් නෑ.මියගිය තරුණයාගේ වැඩිමල් සොහොයුරකු වන එෆ්. ප්‍රසාද් පුෂ්පකුමාර (24) නැමැති අයද සාක්කි දුන්නේ ය. පාණදුර මූලික රෝහලේ අධිකරණ වෛද්‍ය නිලධාරී දොස්තර බන්දුල අබේසිංහ මහතා පශ්චාත් මරණ පරීක්ෂණය පැවැත්විය.නුසුදුසු බෙහෙත් පෙති වර්ගයක් ගිලීම නිසා ඒවා විසවීමෙන් සිදු වූ මරණයක් බව වෛද්‍යවරයා නිගමනය කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010091</link>
    <topic>මංජුල කුමාර-නදීකා ලක්මාලි අද අවසන් තරගයට පිවිසෙති</topic>
    <author/>
    <content>නවදිල්ලි නුවර දැන් පැවැත්වෙන පොදු රාජ්‍ය මණ්ඩලීය ක්‍රීඩා උළෙලේ උස පැනීමේ අවසන් තරගයට මංජුල කුමාර විජේසේකර හා හෙල්ල විසිකිරීමේ අවසන් තරගයට නදීකා ලක්මාලී අද සහභාගී වෙති.මේ දෙදෙනාටම ප්‍රතිවාදීන් 13 බැගින් අවසන් තරගයේ දී මුණගැසේ. ජවහලාල් නේරු ක්‍රීඩාංගණයේ දී මංජුල කුමාරගේ තරගය ශ්‍රී ලංකා වේලාවෙන් පස්වරු 5.30ටත්, නදීකා ලක්මාලීගේ තරගය පස්වරු 6.45ටත් පැවැත්වේ. මෙයින් ආසියානු සූර මංජුල කුමාර අනෙක් ක්‍රීඩකයන්ට ප්‍රබල සටනක් දෙනු ඇතැයි අපේක්ෂා කෙරේ. නදීකාගේ හෙල්ල විසිකිරීමේ මූලික වටය ඊයේ නොපවත්වා කෙළින්ම අවසන් තරගය පැවැත්වීමට සංවිධායකයෝ තීරණය කළහ. බැඩ්මින්ටන් ඒකල තරග වටය ද අද ආරම්භ වේ.ඊයේ රාත්‍රියේ අවසන් වූ බර ඉසිලීමේ කි. ග්‍රෑ. 85 බර පන්තියේ අවසන් තරගයට සහභාගී වූ රොමේෂ් රක්ෂිත සමරසේකර 9 වැනි ස්ථානයට පත්වූයේ කි. ග්‍රෑ. 275ක බරක් ඔසවමිනි. එහි රන් පදක්කම දිනාගත් ඕස්ට්‍රේලියාවේ එස්. රිබෝයමි කි. ග්‍රෑ. 311ක බරක් එසැවිය. ඊයේ පැවැති මීටර් 400 අවසන් පූර්ව වටයේදී ප්‍රසන්න සම්පත් අමරසේකර සහභාගිවූ තරගයෙන් 6 වැනි ස්ථානයට පත්විය. මේ හේතුවෙන් අවසන් තරගයට ඔහු සුදුසුකම් නොලැබීය. අවසන් පූර්ව වටයේ සහභාගී වූ ක්‍රීඩකයන් 24 කින් ප්‍රසන්න 17 වැනියා විය. ඔහු තරගය නිම කළේ තත්පර 46.89 කිනි. එය ප්‍රසන්න මේ තරග වාරයේ මීටර් 400 ඉසව්වේ හොඳම නිමා කාලය ලෙස සටහන් විය.තරගයෙන් අනතුරුව ඔහු පැවැසුවේ අවසන් තරගයට සුදුසුකම් නොලැබුවද කාලය යහපත් අතට පත්වීම ගැන සතුටුවන බවය. ඉදිරියේ පැවැත්වෙන ආසියානු ක්‍රීඩා තරගාවලිය ඉලක්ක කරගෙන පුහුණුවීම් දිගටම සිදුකරන බව හෙතෙම සඳහන් කළේය.බොක්සිං කිලෝග්‍රෑම් 60 බර පන්තිය යටතේ තරග කළ කමල් සමීර, එංගලන්තයේ තෝමස් ස්ටෙල්කර්ට පරාජය විය. එමෙන්ම පිහිනුම් මීටර් 50 නිදහස් ආර ඉසව්වට එක්වූ හේෂාන් උණම්බුව තත්පර 25.55 කින් තරගය නිම කළද අවසන් පූර්ව වටයට සුදුසුකම් නොලැබීය. කාන්තා ඒකල මූලික වටයේ ටේබල් ටෙනිස් තරගවලදී ඉෂාරා මධුරංගි හා නුවනි නවෝද්‍යා ජයගත් අතර කවින්දි ලක්මාලි පරාජයට පත්වූවාය. ඉෂාරා 4 - 1 කින් නයිජීරියාවේ හිලීම් අජොක් පැරදවූ අතර නුවනි නවෝද්‍යා නිතරග ජයක් ලැබුවාය. කාවින්දි රුක්මාලි 4 - 1 කින් ගුවනෙසි රාජ්‍යයේ ඇලෙයි ලවුරිජි හමුවේ පරාජය වූවාය.වේගවත්ම කාන්තාවටප්‍රබල විරෝධතාවක්පොදු රාජ්‍ය මණ්ඩලීය ක්‍රීඩා උළෙලේ වේගවත්ම කාන්තාව ලෙස අභිෂේක ලැබූ ඔස්ට්‍රේලියාවේ සැලී පර්සන්ගේ රන් පදක්කම අහිමි කිරීමට සංවිධායකයෝ තීරණය කළහ. ඇයගේ තරග ආරම්භය පිළිබඳ එංගලන්ත ච්2උකාව විරෝධයක් දැක්වීමෙන් පසුව වීඩියෝ පට නැවත නරඹා මේ තීරණය ගැනීමට සිදුවිය.ඒ අනුව දෙවැනි ස්ථානය දිනූ නයිජීරියාවේ ඔසෙයිමි ඔලුඩොමෝලාට රන් කිරුළ හිමිවිය. තත්පර 11.32 කින් තරගය නිමකළ ඇය වේගවත්ම කාන්තාව ලෙස ඉතිහාසයට එක්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s10100912</link>
    <topic>තහනම් උත්තේජක භාවිතයට දැඩි නීති ගෙන ඒමට රටවල් 71 ක ක්‍රීඩා ඇමැතිවරු එකඟ වෙති</topic>
    <author/>
    <content>තහනම් උත්තේජක භාවිතා කරන ක්‍රීඩක ක්‍රීඩිකාවන්ට එරෙහිව දැඩි දඬුවම් පැමිණවීමට පොදු රාජ්‍ය මණ්ඩල රටවල ක්‍රීඩා ඇමැතිවරු එකඟතාවකට පැමිණියහ.නවදිල්ලි නුවර පැවැත්වෙන පොදු රාජ්‍ය මණ්ඩල ක්‍රීඩා උළෙලට පැමිණි රටවල් 71 ක ක්‍රීඩා ඇමැතිවරුන්ගේ හමුවක් පෙරේදා රාත්‍රියේ පැවැති අතර එහිදී ක්‍රීඩා සංවර්ධනයට අදාළ වැදගත් යෝජනා රැසකට අවධානය යොමුවිය.ශ්‍රී ලංකා ක්‍රීඩා ඇමැති සී. බී. රත්නායක මහතා ද මේ අවස්ථාවට එක්වූ අතර, තහනම් උත්තේජක භාවිතයට එරෙහිවීමේ වැදගත්කම ගැන අදහස් දැක්වීය. සාමාජික රටවල් අතර ක්‍රීඩා වෛද්‍ය විද්‍යාව දියුණු මට්ටමකට ගෙන ඒම හා පහසුකම් හුවමාරු කර ගැනීම පිළිබඳ යෝජනා ඉදිරිපත් විය.ක්‍රීඩා ඇමැතිවරුන්ගේ හමුව සියලුම රටවලට ඉතාම වැදගත් එකක් වූ බව ඇමැති සී. බී. රත්නායක මහතා නවදිල්ලි නුවර ටාජ් පැලස් හෝටලයේදී “දිනමිණ” ට පැවසීය.අසල්වැසි ඉන්දීය රජය සමඟ ඇති රාජ්‍යතාන්ත්‍රික බැඳීම හේතුවෙන් ඉන්දු – ලංකා ක්‍රීඩා මිත්‍රත්ව වැඩසටහනක් පිළිබඳව වෙනම සාකච්ඡාවක් ද පවත්වා ඇත. ශ්‍රී ලංකාවේ ක්‍රීඩා සංවර්ධනයට අවශ්‍ය පහසුකම් සැලසීමට ඉන්දීය ක්‍රීඩා ඇමැතිවරයා එහිදී එකඟතාව පළකළේය.නවදිල්ලි ප්‍රධාන ඇමැතිවරිය ද එක්වූ මේ විශේෂ සාකච්ඡාවේ ප්‍රතිඵලයක් මත ක්‍රීඩා වෛද්‍යවරු පිරිසක් ශ්‍රී ලංකාවට එවීමට පොරොන්දු වූ බව ඇමැති සී. බී. රත්නායක මහතා පැවැසීය. “ක්‍රීඩා වැඩමුළු, සම්මන්ත්‍රණ හා පුහුණු වැඩසටහන් රැසක් ලබාදීමට කැමති වුණා. ඉතා ඉක්මනින් අපේ යෝජනා හා ඉල්ලීම් ඉන්දියාවට ලබාදිය යුතුයි” ඇමැතිවරයා පැවැසීය. අති නවීන පහසුකම්වලින් යුත් ඉන්දීය ක්‍රීඩා වෛද්‍ය ඒකකය අංගසම්පූර්ණ රෝහලක් යැයි ද ඇමැතිවරයා පැවැසීය.මේ අතර ක්‍රීඩා ඇමැති සී. බී. රත්නායක මහතා ඊයේ දිනයේ ශ්‍රී ලංකා ක්‍රීඩක ක්‍රීඩිකාවන්ගේ පුහුණුවීම් නැරඹීමට හා ඔවුන් දිරිමත් කිරීමට ක්‍රීඩාංගණ වෙත ගියේය. එහිදී ක්‍රීඩක ක්‍රීඩිකාවන් ක්‍රීඩා ඇමැතිවරයාගේ පැමිණීම පිළිබඳව ප්‍රසාදය පළකර සිටියහ. ක්‍රීඩක ක්‍රීඩිකාවන් නවාතැන් ගෙන සිටින ක්‍රීඩා ගම්මානයට ද ගිය ඇමැතිවරයා, පැවැසුවේ ලැබී ඇති පහසුකම් පිළිබඳ සතුටට පත්වන බවයි.”මේ ක්‍රීඩා උළෙලින් අපට අත්දැකීම් රාශියක් ලබාගත හැකියි. 2018 දී පොදුරාජ්‍ය මණ්ඩල ක්‍රීඩා උළෙල ලංකාවට ලබාගැනීම සඳහා අප යන ගමනේදී මෙහි සංවිධාන කටයුතු අධ්‍යයනය කිරීම හොඳ පෙරහුරුවක් වුණා.”    ”ඉන්දියාවේ මාධ්‍ය ක්‍රීඩා උළෙල ගැන සඳහන් කළ සමහර දේ ප්‍රතිරූපයට හානියක් වුණා. නමුත් අලංකාර සමාරම්භක උළෙලකින් සියලු බොරු ප්‍රචාර බිඳ වැටුණා” යැයි ඇමැතිවරයා පැවැසීය.පොදු රාජ්‍ය මණ්ඩලීය ක්‍රීඩා උළෙලේදී පදක්කම් දිනාගත් හා විශේෂ දක්‍ෂතා දැක්වූ ක්‍රීඩක ක්‍රීඩිකාවන්ට අවශ්‍ය පහසුකම් වැඩිකිරීමට වහාම පියවර ගන්නා බව ද සඳහන් කළේය. ඉදිරි ක්‍රීඩා තරගාවලි ඉලක්ක කරගෙන ක්‍රීඩා සංචිත ශක්තිමත් කිරීම ගැන ද අවධානය යොමු කිරීම බලාපොරොත්තුවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010092</link>
    <topic>සාම කුසලාන ක්‍රිකට් අද සහ හෙට</topic>
    <author>නුවරඑළිය මධ්‍යම සමූහ</author>
    <content>නුවරඑළියේ, ආගරපතන පොලිසිය, සාම කමිටු, සිවිල් ආරක්‍ෂක කමිටු හා වතු කලමනාකරුවන් මෙන්ම, ආගරපතන බල ප්‍රදේශයේ ව්‍යාපාරික ප්‍රජාව එක්ව අනුග්‍රහය දක්වන, සාම කුසලානය සඳහා වන සැහැල්ලු පන්දු මහා ක්‍රිකට් තරඟාවලිය හය වැනි වරටත් අද (9) සහ හෙට (10) ආගරපතන ග්ලැන්ලියන් පොදු ක්‍රීඩා පිටියේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010093</link>
    <topic>ආනන්දනාලන්දා චෙස් තරග හෙට</topic>
    <author/>
    <content>ආනන්ද – නාලන්ද සුලෝහිත චෙස් තරගය හෙට (10) නාලන්දා විද්‍යාලයීය දේශනාගාරයේදී පැවැත්වේ.වසර ගණනාවකට පසුව පැවැත්වෙන මේ තරගාවලියට 8 න් පහළ, 10 න් පහළ, 12 න් පහළ, 14 න් පහළ, 16 න් පහළ හා 19 න් පහළ කණ්ඩායම් තරග ඇතුළත් වේ.වත්මන් පාසල් චෙස් පිටියේ හා දෙස් විදෙස් තරගවලදී දස්කම් දැක්වූ ක්‍රීඩකයන් ඇතුළු තරග කරුවන් 140 ක් මේ තරගාවලියට සහභාගි වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010094</link>
    <topic>වත්මන්-ආදි සිසු ක්‍රිකට් ගැටුම හෙට</topic>
    <author>මල්වාන සමූහ</author>
    <content>හේනේගම මධ්‍ය මහා විද්‍යාලයීය ආදි ශිෂ්‍ය - සංගමය මෙහෙයන වත්මන් ආදී ශිෂ්‍ය සුහද ක්‍රිකට් තරගාවලිය හා සුහද හමුව හෙට (10) පෙරවරු 9.00 ට විද්‍යාලයීය ක්‍රීඩා පිටියේදී පැවැත්වේ.ජයග්‍රාහකයින්ට වටිනා ත්‍යාග ද පිරිනැමෙන මේ ක්‍රිකට් තරගාවලිය පිළිබඳව වැඩි විස්තර ආදී ශිෂ්‍ය සංගමයේ ක්‍රීඩා කමිටුවේ සංවිධායක එච්.ඒ.පී.ආර්.හපුආරච්චි මහතාගේ ජංගම දුරකථන අංක 0718366517 ට ඇමතීමෙන් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010095</link>
    <topic>ටෙනිස් පිටියේ පළමු තැන වොස්නියැකිට</topic>
    <author/>
    <content>අමෙරිකාවේ සුපිරි ටෙනිස් තරුව වන සෙරීනා විලියම්ස් අභිබවා යමින් ලෝක ටෙනිස් ශ්‍රේණිගත කිරීම් වල අංක 1 ස්ථානය අත්පත් කර ගැනීමට ඩෙන්මාර්කයේ කැරොලින් වොස්නියැකි සමත් වූවාය.ඇය මේ හපන්කම කරනු ලැබුවේ චීන විවෘත ටෙනිස් තරගාවලියේ අර්ධ අවසන් පූර්ව වටයට සුදුසුකම් ලැබීමත් සමගය.20 හැවිරිදි කැරොලින් චීන විවෘත ටෙනිස් තරගාවලියේ අර්ධ අවසන් පුර්ව වටයට සුදුසුකම් ලැබුවේ තුන්වැනි වටයේදී ලකුණු 6 – 3 ක් හා 6 – 2 ක් ලෙස චෙක් රාජ්‍යයේ පෙට්රා ක්විටෝවා පරාජය කිරීමෙනි.ජගත් ටෙනිස් පිටියේ අංක 1 ස්ථානයට පත් ප්‍රථම ඩෙන්මාර්ක් ක්‍රීඩිකාව ඇය වන්නීය.‘මම ඉතා හොඳින් ක්‍රීඩා කළා. මෙය මගේ ජීවිතයේ අමතක නොවන දවසක්’ අංක 1 ස්ථානය හිමි කර ගැනීමෙන් පසුව විශේෂ කුසලානයකින් පිදුම් ලැබූ කැරොලින් පැවසුවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010096</link>
    <topic>ශ්‍රී ලංකා කාන්තා ක්‍රිකට් පිල නෙදර්ලන්තය පරදවයි</topic>
    <author/>
    <content>විශිෂ්ට පිති හරඹයක යෙදුණු ශ්‍රී ලංකා කාන්තා ක්‍රිකට් පිලේ සුවිනි ද අල්විස් රැස් කළ අර්ධ ශතකයත්, සඳමාලි දොලවත්තගේ හා හිරුකා ප්‍රනාන්දුගේ සුපිරි පිති හරඹයත් හේතුවෙන් දකුණු අපි‍්‍රකාවේ පැවැත්වෙන අයි.සී.සී. කාන්තා අභියෝගතා ක්‍රිකට් තරගාවලියේ නෙදර්ලන්තය සමඟ පැවැති තරගයෙන් ලකුණු 50 ක ජයක් අත් කර ගැනීමට ශ්‍රී ලංකා පිල සමත් විය.පන්දු 65 කට මුහුණ දී හතරේ පහර 9ක් සමඟ ලකුණු 73 ක් රැස් කිරීමට සුවිනි සමත් වූ අතර සඳමාලි නොදැවී ලකුණු 48ක් රැස් කළාය. හිරුකා ලැබූ ලකුණු සංඛ්‍යාව 40 කි.ශ්‍රී ලංකා පිල ඕවර් 50 අවසානයේ කඩුලු 8කට ලකුණු 245 ක් රැස් කළේ ය. පිළිතුරු ඉනිම ක්‍රීඩා කළ නෙදර්ලන්තයට ලබා ගත හැකි වූයේ කඩුලු 8කට ලකුණු 195 ක් පමණි.නෙදර්ලන්ත නායිකා හෙල්මින් රම්බල්ඩෝ ලකුණු 67 ක් රැස් කළා ය. පන්දු යැවීමේදී ශෂිකලා සිරිවර්ධන ලකුණු 25කට කඩුලු 3ක් දවාලීය.තරගයේ වීරයාට හිමි සම්මානය සුවිනි ට හිමිවිය.මේ අතර අයර්ලන්තය හා කොදෙව් පිල අතර පැවැති තරගයෙන් ලකුණු 165 ක ජයක් කොදෙව් පිලට හිමි විය.දකුණු අපි‍්‍රකාව හා පාකිස්තානය අතර පැවැති තරගයෙන් කඩුලු 7ක ජයක් ලබා ගැනීමට දකුණු අපි‍්‍රකාව සමත් විය.ශ්‍රී ලංකා පිල සහභාගි වන මීළඟ තරගය අද (9) කොදෙව් පිල සමඟ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010097</link>
    <topic>කෝට්ටේ ජනාධිපති විදුහලට ක්‍රිකට් ජයක්</topic>
    <author/>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම ඒකාබද්ධව සංවිධානය කරනු ලබන අන්තර් පාසල් 13න් පහළ ‘රන් කැකුළු’ කුසලාන ක්‍රිකට් තරගමාලාවේ දෙවැනි කොටසින් තරග වැදුනු කෝට්ටේ ජනාධිපති විදුහල් ‘බී’ පිල වැල්ලවත්තේ හින්දු විද්‍යාලයට එරෙහිව හා මොරටුව විදුහලට එරෙහිව පළමු ඉනිමේ ජය වාර්තා කිරීමට සමත් විය.ජනාධිපති විදුහල හින්දු විදුහලජනාධිපති විදුහල පළමු ඉනිම - 219/9 - ඒ.කාවින්ද 75, කේ.එන්.දිවන්කර 50,හින්දු විදුහල පළමු ඉනිම - 161 (සියළු දෙනා දැවී)චමෝද් සෙනෙවිරත්න 20/5ජනාධිපති විදුහල මොරටු විදුහලජනාධිපති විදුහල පළමු ඉනිම - 102 - දිලූෂ ජයන්දු 47(ඩී.ප්‍රනාන්දු 29/3, ආර්.ගුණවර්ධන 37/2)මොරටුව විදුහල පළමු ඉනිම - 90 (කේ.එස්.දිවන්කර 24/7)ජනාධිපති විදුහල දෙවැනි ඉනිම - 128 කිසිවකු නොදැවී කේ.එන්.දිවන්කර නොදැවී 62, ඒ.කාවින්ද නොදැවී 58.</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010098</link>
    <topic>ෂොයිබ් මලික් කණ්ඩායමෙන් ඉවතට</topic>
    <author/>
    <content>මේ මස අවසානයේ දකුණු අප්‍රිකාව සමඟ එක්සත් අරාබි එමීර් රාජ්‍යයේ පැවැත්වීමට නියමිත ටෙස්ට්, එක්දින හා විස්සයි 20 තරගාවලිය සඳහා නම් කළ 16 දෙනකුගෙන් සමන්විත පකිස්තානු පිලෙන් හිටපු නායක ෂොයිබ් මලික් ඉවත් කොට තිබේ.ආබාධයකට ගොදුරු වී සිටින කඩුලු රකින ක්‍රීඩක කමරන් අක්මාල් ශාරීරික යෝග්‍යතාවය අනුව කණ්ඩායමට තෝරා ගැනීම සිදු කෙරෙනු ඇත.එක්සත් අරාබි එමීර් රාජ්‍යයේ ඩුබායි හා අබුඩාබි නගර කේන්ද්‍ර කර ගනිමින් පැවැත්වෙන මේ තරගාවලියට ටෙස්ට් තරග 2 ක්, එක්දින තරග 5 ක් හා ඕවර් විස්සයි 20 තරග 2 ක් ඇතුළත්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s1010099</link>
    <topic>ආබාධිත අභ්‍යාසලාභීන්ගේක්‍රීඩා උළෙල අද සහ හෙට</topic>
    <author/>
    <content>සමාජ සේවා දෙපාර්තමේන්තුවේ වෘත්තීය පුහුණු ආයතන හා දෙපාර්තමේන්තුවේ අධීක්ෂණය යටතේ පවත්වාගෙන යන රාජ්‍ය නොවන අංශයේ වෘත්තිය පුහුණු ආයතන වල අභ්‍යාසලාභීන්ගේ ක්‍රීඩා උළෙල අද (9) සහ හෙට (10) කටුනායක නිදහස් වෙළෙඳ කලාප ක්‍රීඩාංගණයේදී සමාජ සේවා අමාත්‍ය ගරු පීලික්ස් පෙරේරා මැතිතුමාගේ ප්‍රධානත්වයෙන් හා නියෝජ්‍ය සමාජ සේවා අමාත්‍ය ගරු චන්ද්‍රසිරි සූරියආරච්චි මැතිතුමාගේ සහභාගීත්වයෙන් පැවැත්වේ.දේශයේ ආබාධ සහිත ප්‍රජාව ආර්ථික හා සමාජීය වශයෙන් බල ගැන්වීම මහින්ද චින්තන වැඩසටහන මගින්ද සහතික කර ඇති හෙයින් සැමට සහභාගිත්වය සමාන අයිතිය මෙම ක්‍රීඩා උළෙලේ තේමාව වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s10100910</link>
    <topic>රාජ්‍ය සේවා මේස පන්දු සූරතාවමහනුවර මහ නගර සභා පිලට</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>රාජ්‍ය සේවා ටේබල් ටෙනිස් කණ්ඩායම් සූරතාවය 5 වන වතාවටත් මහනුවර මහ නගර සභා පිල විසින් දිනාගන්නා ලදී. ඇඹිලිපිටිය නායකත්ව පුහුණු මධ්‍යස්ථානයේදී පසුගියදා පැවති එම තරගාවලියේ අනු සූරතාවය කොළඹ මහ නගර සභා පිලට හිමිවිය. කාන්තා සූරතාවය විගණකාධිකාරී දෙපාර්තමේන්තුව දිනාගත්තේය.පිරිමි -25 - 30 මනෝජ් ජී. දිසානායක - මහනුවර මහ නගර සභාව.30 - 35 එස්. පී. ජී. විතානගේ - මහනුවර මහ නගර සභාව.35 - 45 දුමිදු කරුණාරත්න - දකුණු පළාත් සභාව40 - 45 සුමුදු කුරේ - ශ්‍රී ලංකා පොලිසිය.45 - 50 චන්දන පෙරේරා - කොළඹ මහ නගර සභාව.50 - 55 ගාමිණී සිල්වා - මහනුවර මහ නගර සභාව.55 - 60 එන්. සී. පියදාස - කොළඹ මහ නගර සභාව.කාන්තා -25 - 30 කේ. පී. ද රාණි තරංග - කොළඹ මහ නගර සභාව.30 - 35 පී. එස්. ඩී. පිරිස් - විගණකාධිකාරී දෙපාර්තමේන්තුව.35 - 40 චම්පිකා අලගියවන්න - ශ්‍රී ලංකා පොලිසිය.45 - 50 ඩබ්ලිව්. පී. නිල්මිණි සංජීවා කාන්ති - විගණකාධි දෙපාර්තමේන්තුව..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=s10100911</link>
    <topic>සදර්න් මොන්සුන් මෝටර් රැලිය 16-17දා</topic>
    <author>ෆවුස් මොහොමඩ්</author>
    <content>සදර්න් මෝටර් ක්‍රීඩා සමාජය විසින් සංවිධානය කරනු ලබන ‘සදර්න් මොන්සූන් රැලි 2010’ මෝටර් රථ ධාවන තරගාවලිය 12 වැනි වරටත් මේ මස 16 හා 17 දිනවල පැවැත්වීමට නියමිතය.ගාල්ල, මාතර, හම්බන්තොට, රත්නපුර හා මොනරාගල දිස්ත්‍රික් කේන්ද්‍ර කරගනිමින් පැවැත්වෙන මේ මෝටර් රථ තරගාවලිය ශ්‍රී ලංකා මෝටර් රථ ක්‍රීඩා ජාතික රැලි සූරතාවලියේ තවත් පියවරක් වේ.කිලෝ මීටර් 500ක් දුර ප්‍රමාණයක් ආවරණය කෙරෙන මේ තරගාවලිය දිවා රාත්‍රී මෝටර් රැලියක් ලෙස පැවැත්වෙන අතර සෑම තරග කරුවකුම සහායකයකු ද සමඟ තරග වදිනු ඇත. රිස්වි ෆාරුක්, අරවින්ද ප්‍රේමදාස, කාසිම් වහාබ්, නාලක ගුණවර්ධන වැනි ප්‍රවීණ ක්‍රීඩකයෝ රැසක් මේ තරගාවලියට සහභාගි වෙති. තරගාවලියේ ප්‍රධාන අනුග්‍රාකත්වය ශ්‍රී ලංකා රක්ෂණ සංස්ථාව විසින් ලබා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=f1010092</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>දහස් ගණන් සිසු දරු දැරියන්ගේ නැණස පෑදූ ගුරු පියෙකු ලෙස රටක් හඳුනන මෙම චරිතය දේශපාලනයට පිවිසි පසු ඒ ක්ෂේත්‍රය තුළද ලබනුයේ විශාල වූ ජනප්‍රසාදයකි. ඒ ජනප්‍රසාදය ඔස්සේ කළුතර දිස්ත්‍රික්කයේ වැඩිම මනාප ලබමින් පළාත් සභාවට ද, එතැනින් පාර්ලිමේන්තුවට ද, ජනතාව තෝරා පත්කර යවන්නේ පුද්ගලයකු ලෙස ඔහු ලබා තිබූ විශ්වාසනීය බව නිසාම ය. බස්නාහිර පළාතේ මහ ඇමැති ධූරය, පාර්ලිමේන්තුවේ අමාත්‍ය ධූර හෙබවූ අප කතානායකයා වත්මනේ එක්සත් ජනතා නිදහස් සන්ධාන ආණ්ඩුවේ අධිකරණ නියෝජ්‍ය ඇමැතිවරයා වේ.ඔහු නමින් රෙජිනෝල්ඩ් කුරේ ය.මේ ඔහු “දිනමිණ” “දියවන්නාවේ නෑදෑයෝ” විශේෂාංගයට අප හා එක්වූ අයුරුයි...* අප ඔබව දන්නේ රෙජිනෝල්ඩ් කුරේ යන නමින්. ඔබේ සම්පූර්ණ නම කොහොමද...?”මගේ සම්පූර්ණ නම පේස්තේරුවේ ලියනරාළලාගේ රෙජිනෝල්ඩ් රොස්මන්ඩ් කුරේ විජේවර්ණසූරිය.* දිග නමක් නේද...?දිග නමක්. තාත්තා ආදරයට දැම්ම නමනේ....* අපි අහලා තියෙන විදියට ඔබේ උපන් ගම දකුණද...?උපන් ගම මහනුවර දිස්ත්‍රික්කයේ කරල්ලියද්දේ තෙල්දෙනිය කියන සුන්දර ගම...* උපන් දිනය එහෙම කියන්න පුළුවන් නේද...?1947 වර්ෂයේ නොවැම්බර් 12 වැනිදා. දැන් මට වයස අවුරුදු 63 ක්...* තාත්ත – අම්මා පවුලේ තොරතුරු ටිකක් “දියවන්නාවේ නෑදෑයෝ” විශේෂාංගයට පැවැසුවොත්...?මගේ තාත්තාගේ නම පේස්තේරුවේ ලියනරාළලාගේ ජොර්ජ් විල්සන් කුරේ විජේවර්ණසූරිය. වෘත්තිය ලෙස තාත්තා කෙළේ තේ වතුවල තේ කර්මාන්තශාලා පරීක්‍ෂකවරයෙක් ලෙස ද, තේ වතු අධිකාරිවරයෙක් හැටියට කටයුතු කළා. අම්මාගේ නම හේරත් මුදියන්සේලාගේ පළිඟු මැණිකා. ඇය පවුලේ වැඩ කටයුතු, දරුවන්ගේ වැඩ කටයුතු කරගෙන ජීවත් වුණා...* උඩරට උපන් ඔබ කොහොමද පහත රටට සංක්‍රමණය වෙන්නේ...?මගේ පියා කළුතර කලමුල්ලේ පවුලක කෙනෙක්. අපේ අම්මා උඩරට. මගේ තාත්තා කතෝලික. අම්මා බුද්ධාගමේ. කුල වශයෙන් ගත්තත් අම්මා එක කුලේක. තාත්තා තවත් කුලේක. ආගම වශයෙන්, ප්‍රදේශ වශයෙන්, කුල වශයෙන් ගත්තත් විවිධ වූ පැති ගණනාවක සුසංයෝගයක් ලෙස මගේ අම්මා - තාත්තා හඳුන්වා දිය හැකියි...* ඔබේ පවුලේ ඔබ කී වෙනියද...?මම අපේ පවුලේ වැඩිමලා. පවුලේ තුන්දෙනයි. මගෙ මල්ලි රේමන්ඩ් කුරේ. මගේ නංගි මර්ලින් කුරේ. මගේ මල්ලි දැන් ජීවතුන් අතර නෑ. මාස දෙක තුනකට ප්‍රථම මල්ලි අප අතරින් වියෝ වුණා. ඔහු බොහොම දක්‍ෂ ක්‍රීඩකයෙක්. ඒ වගේම දක්‍ෂ රචකයෙක්. ඔහුගේ නවකතා කීපයක්ම අධ්‍යාපන ග්‍රන්ථ ප්‍රකාශන මණ්ඩලයෙන් තෝරා ගත්තා. ඔහු හොඳ ටියුෂන් ගුරුවරයෙක්...* ඔබ ප්‍රථමයෙන් අකුරු කරවන්නේ කොහේද...?මම මුලින්ම අකුරු කෙළේ කඩුවෙල වැලිවිට ශාන්ත මේරි මහ විදුහලෙන්. මගේ බාප්පා කෙනෙක් කඩුවෙල හිටියා. ඔහු මාව එහෙ ගෙනිහින් තියාගත්ත පාසල් යවන්න. බාප්පා ඒ පාසලේ ගුරුවරයෙක්. ඉන්පසු රත්නපුර බටුගෙදර රාජපක්‍ෂ විදුහලට ඇතුල් වුණා. එතැනින් පසු දෙනියාය රෝමානු කතෝලික විදුහලට ඇතුල් වුණා. එතැනින් කළුතර කළමුල්ලේ රෝමානු කතෝලික විදුහල. නැවත වතාවක් මොරටුව ශාන්ත සෙබස්තියන් විදුහල. යළිත් දෙනියාය මධ්‍ය මහා විදුහල. ඉන්පසු කඹුරුපිටිය විද්‍යා නිකේතනය. මම පාසල් අටක පමණ අධ්‍යාපනය ලබා තිබෙනවා...* ඇයි ඒ...?මෙයට හේතු වුණේ තාත්තා වත්තෙන් වත්තට මාරු වෙනකොට අපටත් පාසල් මාරු කිරීමට සිදුවුණා. ඒ දවස්වල මගේ තාත්තා හොඳ හොඳ පාසල් හොය හොයා දැඟලුවේ නෑ. ළඟ තියෙන පාසලට දැම්මා.* පාසල් යන කාලේ තිබූ බලාපොරොත්තු කොහොමද...?ඒ ඒ කාලේ අනුව අපේ සිතුවිලිවල වටිනාකම් අනුව වෙනස්කම් තිබුණනේ. ඒ කාලේ අපි වීරයෝ ලෙස දැක්කේ උස ගස්වල නඟින මිනිස්සු. බුල්ඩෝසර් එළවන මිනිස්සු. ඉංගී‍්‍රසියෙන් කතා කරන මිනිස්සු. ඒ කාලේ ලොකු සිතුවිල්ලක් තමයි වාහනයක් එළවන්න හැකියාව ලබාගැනීම. ඒ වගේම සිතුවිල්ලක් තමයි ඉංගී‍්‍රසියෙන් කතා කිරීමට හැකියාව ලැබීම, ගඟේ මුහුදේ පිහිනීමට හැකියාව ලබාගැනීම වැනි දේවල්. ටිකක් මෝරගෙන එන විට සිතුවිල්ලක් ඇතිවුණා විශ්වවිද්‍යාල මහාචාර්යවරයෙක් වෙන්න ඕන කියලා. දේශපාලනය ඔළුවට ආවට පස්සේ හිතුණා කවදා හරි දේශපාලන නායකයෙක් විය යුතුයි කියලා...* ඔබේ විශ්වවිද්‍යාල ජීවිතය තුළ විවිධ සිදුවීම් පෙළක් ඇති. ඒ පිළිබඳව...?මගේ විශ්වවිද්‍යාල ජීවිතයම අරගලයක්. මම ගියේ ශ්‍රී ජයවර්ධනපුර විශ්වවිද්‍යාලයට. ඒ දවස්වල කිව්වේ විද්‍යෝදය විශ්වවිද්‍යාලය කියලා. මහින්ද විජේසේකරලා, විලි ගමගේලා, බන්ධුල ගුණවර්ධනලා, එස්. බී. දිසානායකලා මගේ සමකාලීන ශිෂ්‍යයෝ. එතැනින් දේශපාලනයට යොමුවුණේ මමත්, එස්. බී. ත්, ගජධීරත් වගේ අය පමණයි. අනෙක් අය දේශපාලනය කෙළේ නෑ. මම විශ්වවිද්‍යාලයේ ඉන්න ගමන් රැකියාවක් කළා. උදේට රැකියාවට යනවා. හවසට රාජ්‍ය පරිපාලන උපාධිය කරනවා.විශ්වවිද්‍යාලයට ඇතුල් වුණාට පස්සේ තමයි රැකියාව ලැබුණේ. මම දෙකම කළා. 1969 වර්ෂයේ තමයි මම විශ්වවිද්‍යාලයට ඇතුල් වුණේ. ඒ කාලේ විප්ලවීය උණුසුම් රැල්ල ශ්‍රී ලංකාව පුරා හමා යන කාලේ. ඒ වෙනකොට විප්ලවවාදී කණ්ඩායම් හතක් අටක් ලංකාවේ තිබුණා. පෙරදිග සුළඟ, ගිනි පුපුර, මිටි පහර, ලංකා ලයින් (විජේවීරගේ), ධර්මසේකර කණ්ඩායම, ෂන්මුගදාසන්ගේ විප්ලවවාදී කණ්ඩායම, විවිධ මතවාද තිබුණා. මූල කඳවුරු න්‍යාය, දිග්ගැස්සුණු අරගලය, එක්දින අරගලය, ගමෙන් නගරයට, නගරයෙන් ගමට, ට්‍රොස්කිවාදය, ස්ටාලින් වාදය, මාඕ වාදය, මේ සියලු මතවාද ඇතිවී බුද්ධි කලම්භනයක් ඇතිවූ යුගයක් ඒක.මම දේශපාලනය පටන් ගත්තේ එක්සත් ජාතික පක්‍ෂයෙන්. ඒ අවුරුදු 14 දී පමණ කුඩා ළමා කථිකයෙක් ලෙස එදා දෙනියායේ චාලි කන්නන්ගර මහත්තයාව දිනවන්න වැඩ කළා. ඒ මගේ තාත්තා සම්ප්‍රදායක යූ. එන්. පී. කාරයෙක් වූ නිසා. පස්සේ මට උගන්වන්න ගුරුවරු ආවා. ආර්ථික විද්‍යාව, දේශපාලන විද්‍යාව වැනි දේ. මේ අය වාමාංශික ගුරුවරු. ඔවුන් නිසා මම නොදැනුවත්වම වමේ දේශපාලනයට බර වුණා. එදා පටන් යමක් ඉගෙන ගත්තට පස්සේ මම වාමවාදී වුණා.මම කලෙක ශ්‍රී ලංකාවේ කොමියුනිස්ට් පක්‍ෂයේ හිටියා. කොමියුනිස්ට් පක්‍ෂය විප්ලවය කරන්නේ නෑ කියා තේරුණාම ජනතා විමුක්ති පෙරමුණට ගියා. ජනතා විමුක්ති පෙරමුණේ විප්ලවවාදී න්‍යාය වැරැදියි කියලා තේරුණාම ජී. අයි. ඩී. ධර්මසේකර මහතා සමඟ එකතු වී ප්‍රජා පෙරමුණේ වැඩ කළා. ඒ සංවිධානය කවදාවත් ඉස්සරහට යන සංවිධානයක් නොවන බව දැනුණහම ශ්‍රී ලංකා මහජන පක්‍ෂයේ විජය කුමාරතුංග මහත්තයත් එක්ක එකතු වුණා. එතුමාත් එක්ක වැඩ කෙරුවා. එතුමාගේ ඝාතනයත් සමඟ ඒ කොටසත් යූ.එන්.පියට යද්දි අපි රට හිටිය චන්ද්‍රිකා කුමාරතුංග මහත්මිය එක්කගෙන ඇවිත් බහුජන නිදහස් පෙරමුණ හදලා ඉන් අනතුරුව ශ්‍රී ලනිපයට එක්වුවා. එදා මෙදාතුර අපි ශ්‍රීලනිපයේ ඉන්නවා....”* ඔබ කලෙක ‘මහ උළු ගෙදර බත් රස’ බැලූ පුද්ගලයෙක්. කොහොමද ඒ පිළිබඳ තොරතුරු....?“හිරගෙදරට ගිය මුල් මාස දෙක තුන තුළ පුදුම වේදනාවක් ඇතිවුණා. වේදනා එකක් නෙමෙයි කීපයක් ඇතිවුණා. එකක් විප්ලවය අසාර්ථක වීමේ වේදනාව. දෙවැනි එක නෑ හිත මිතුරන්ගෙන් වෙන්වීමේ වේදනාව. තුන්වැනි එක විප්ලවවාදීන් යැයි කියා ගන්නා උදවිය විසින්ම සිරගෙදර තුළදී කරන ලද වධ වේදනාවන් පිළිබඳව. අනෙක් කරුණ සිරගෙදර නිලධාරීන්ගෙන් විඳින්න වන වධ වේදනාවන්. වේදනාවන් රැසයි. නමුත් මේ සියලු වේදනා මැද්දේ අපි හිටියා. ටික කාලයකදී ඒ වේදනාව ජයගන්න අප පුරුදු වුණා. මගේ ජීවිතයේ සදානුස්මරණීය කාලය සිරගෙදර ගතවුණා. කතාවක් තියෙනවානේ සිරගෙදර විශ්වවිද්‍යාලයක් කියලා. ඒ තුළ අප විවිධ භාෂා ශාස්ත්‍රය ඉගෙන ගත්තා. සාහිත්‍ය ඉගෙන ගත්තා. නාට්‍ය කළා. චිත්‍ර ඇන්දා. කෙටියෙන් කිව්වොත් සිරගෙදර තුළදී මම යළි ජීවිතය ඉගෙන ගත්තා.....”* ඔබ දේශපාලනයට ඒමට ප්‍රථම රටේ ජනප්‍රිය ටියුෂන් ගුරුවරයෙක්. ඒ ජීවිතය ගැන මතක් කරන්න කැමැති ඇති....?“ටියුෂන් ගුරුවරයෙක් ලෙස මම කටයුතු කරන්න පටන් ගත්තේ දේශපාලනය කරන අතරතුරමයි. 1971 වර්ෂයේ දී මම සිරගත වුණා. ආයිත් එළියට ආවා. එළියට ආවට පස්සේ මම කර කර හිටිය මහජන බැංකුවේ රැකියාව මට ලැබුණා. ඒ නිසා මේ තාක්කල් මාව පෝෂණය කළ මගේ පියාවත් මම රැකියාවෙන් ඉවත් කරගෙන නිවසේ රඳවාගත්තා. වෙලාව කියන්නේ යළි මාස තුනකින් මාව බැංකුවේ රැකියාවෙන් අස්කළා. දැන් අපේ පවුලටම ජීවත් වෙන්න විදියක් නෑ.තාත්තයි අම්මයි ගෙදර, මල්ලී මමයි විශ්වවිද්‍යාලයට යන්න ඕනෑ. ප්‍රශ්න ගොඩයි. ජීවත්වීමේ මාර්ගයක් ලෙස මම පාරේ පොල් වික්කා. පොල් විකුණන එකත් වැඩිකල් කරන්න ලැබුණේ නෑ. මහරගම පොළේ චණ්ඩි ඇවිත් අපට ගහලා පැන්නුවා. ඉන්පස්සේ කරත්තෙක පොල් දාගෙන හයිලෙවල් පාරේ විජේරාම හංදියේ හැන්දෑවට පොල් වික්කා. ඔය අතරේ මගේ යාළුවෙක්ගෙන් මට ලැබුණ ටියුෂන් ක්ලාස් එකක උගන්වන්න. මාළිගාකන්දේ වජිරඤාණ පිරිවෙනේ රුපියල් 100ට මම ටියුෂන් දුන්නා. රුපියල් 40 ක් බස්එකට ගියහම රුපියල් 60ක් ගිහිල්ලා අම්මට දෙනවා පවුල නඩත්තු කරන්න. ඒ අනුවයි මම ටියුෂන් ෆීල්ඩ් එකට ආවේ. කලක් යද්දි රටම දන්න ජනප්‍රිය ගුරුවරයෙක් බවට මා පත් වුණා..”* ඔබේ ආදරණීය බිරිය ශීලා මේරියන් කුරේ ඔබට කොහොමද හමුවන්නේ....?මට කවදාවත් ශීලා මුණ ගැහිලා නෑ. මම නිතරම හිරගෙදර යන හන්දා මගේ තාත්තා කල්පනා කළා මට හැමදාම හිරයක් දෙන්න ඕනෑ කියලා. පළමුවැනි සැරේ මම හිරගෙදර ගිහිල්ලා ආවා. තාත්තා බැලුවා හරියන්නේ නෑ. දෙවැනි සැරෙත් ආයේ හිරගෙදර ගියා. එදා සැරේ හිරගෙදරින් නිදහස් කරගන එනකොට තේ බොන්න බොරැල්ලෙ මැලිබන් හෝටලයට තාත්තා මාව එක්කගෙන ගියා.ගිහිල්ලා කිරි තේ එකකුයි බනිස් එකකුයි අරන් කන්න දීලා තාත්තා කිව්වා “පුතේ උඹ මේ දක්වා වැඩ කෙළේ උඹට ඕනෑ හැටියට නේ. දැන් මට ඕනෑ හැටියට වැඩ කරන්න ඕනෑ.....” කියලා. ශීලාව මට හොයලා දීලා බඳින්න කිව්වා. මම ඉතිං බැන්ඳා. මගේ බිරිය ශීලාගේ ගම කළුතර කටුකුරුන්දේ. ඇය දුටු මොහොතේම මට හිතුණා ඇය මට ගැළපෙන යුවතියක් කියලා. ඒ වගේම මගේ දේශපාලනයට බරපතල බාධාවක් නොකරාවි කියා මට හිතුණා. ඇත්තටම ඇය මගේ දේශපාලන දිවියට මේ දක්වාම බාධාවක් කෙළේ නෑ. මගේ දරුවෝ තුන් දෙනා හොඳින් හදාගෙන මටත් හොඳීන් සලකාගෙන හොඳ බිරියක් ලෙස කටයුතු කරනවා..”* ඔබේ දරු තිදෙනා ගැන විස්තර...?“මගේ ලොකු දුව මුදිතා කුරේ. ඇය කොළඹ විශ්වවිද්‍යාලයේ ඉංග්‍රීසි කතිකාචාර්යවරියක් ලෙස කටයුතු කරනවා. දෙවැනි දුව උදේනි නිසංසලා කුරේ. ඇය තොරතුරු තාක්ෂණය පිළිබඳව උපාධිය කර දැන් ඕස්ට්‍රේලියාවේ රැකියාවක් කරනවා. පුතා සඳුන් සුගත් කුරේ. දූවරුන් දෙදෙනාම විවාහ වෙලා. පුතා විවාහ වෙන්න තියෙනවා..”* ඔබ කැමැතිම ශ්‍රී ලාංකීය දේශපාලනඥයා...?“මම කැමැති දේශපාලඥයන් කීප දෙනෙක් ඉන්නවා. සී.ඩබ්ලිව්.ඩබ්ලිව්. කන්නන්ගර, දොස්තර එස්.ඒ. වික්‍රමසිංහ, ආචාර්ය ඇන්.ඇම්’ පෙරේරා, පිලිප් ගුණවර්ධන, සහ වර්තමාන ජනාධිපති මහින්ද රාජපක්ෂ...”* දේශපාලනය ගැන කෙටියෙන් යමක් කිව්වොත්.....”“දේශපාලනය ස්වභාවයෙන්ම අභියෝගයක්. දේශපාලනය කරනවා නම් ඒ අභියෝගයට මුහුණ දෙන්න අප සූදානම් විය යුතුයි. මගේ දේශපාලන ජීවිතයම අභියෝග මතින් තමයි මම ගමන් කෙළේ. දේශපාලන ජීවිතය විචිත්‍රවත් වෙන්න එවැනි අභියෝගවලට මුහුණ දීමෙන්.* මැතිවරණ අටකදී කළුතර දිස්ත්‍රික් ජනතාව ඔබට ඉහළම ප්‍රතිචාර ලබා දුන්නා. ඔවුන් ගැන මොනවද කියන්න කියන්නේ.....?මේ රටේ වමේ නායකයන් පුද්ගලිකව ජනතාවට කළ උදව් මදිවෙන්න පුළුවන්. නමුත් රටට යහපත් දර්ශනයක් පෙන්වා දෙමින් රටේ ජනතාවට විශාල සේවයක් ලබා දී තිබෙනවා. විශාල අයිතිවාසිකම් රැසක් ලබා දී තිබෙනවා. එවැනි නායකයන්ගේ දේශපාලනය තුළ චරිතයක් ගොඩනැගීම තමා වඩා වැදගත්. මුදලින් ඡන්ද දිනවනවාට වඩා චරිතයකින් ඡන්දයක් දිනාගැනීමයි අමාරු. කළුතර දිස්ත්‍රික්කයේ බුද්ධිමත් ජනතාව එවැනි චරිතයකටයි මා වෙනුවෙන් ඉහළින්ම ඡන්දය පාවිච්චි කළේ....”* ඔබේ ආගම...?මම කුඩා කල ක්‍රිස්තියානි ආගම ඇදහුවා. මම ඒකෙන් නිසි විනයක් ලැබුවා. ශික්ෂණයක් ලැබුවා. භක්තිය කියන දෙය පුරුදු වුණා. බුද්ධ ධර්මය මම පාසලේ විෂයයක් ලෙස ඉගෙන ගත්තා. විෂයයක් ලෙස ඉගෙන ගත්ත බුද්ධ ධර්මය මම මගේ ආගම බවට පත්කර ගත්තා. බුද්ධ ධර්මයෙන් මට ප්‍රඥාව හා ආලෝකය ලැබුණා..”* ඔබේ ලග්නය....?මගේ ලග්නය තුලා..* දෙවියන් පිළිබඳ ඔබේ භක්තිය....?සංකල්පය තියෙන්නේ දෙවියා විසින් මිනිසා මැව්වා කියා. නමුත් දෙවියන්වත් මැව්වේ මිනිස්සු කියලයි මම හිතන්නේ.....</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=f1010093</link>
    <topic>පණිවුඩ හුවමාරුවේ පැරැණි හිතවතා තැපෑල</topic>
    <author>චූලා කාරියවසම් තැපැල් දෙපාර්තමේන්තුවේ හිටපු ප්‍රචාරක නිලධාරී.</author>
    <content>විවිධ ප්‍රාථමික ක්‍රම ඔස්සේ ටිකෙන් ටික වර්ධනය වෙමින් ආ පණිවුඩ හුවමාරු ක්‍රම වෙනුවට මිනිසාගේ එදිනෙදා අවශ්‍යතා සඳහා වඩාත් ක්‍රමවත්. කඩිනම්, රහස්‍යතාවය ආරක්ෂා කෙරෙන ව්‍යාප්ත ක්‍රමයක් අවශ්‍ය බව බොහෝ දෙනාගේ මතය විය. තවද දේශ ගවේෂකයන් රටවල් සොයා ගැනීම සහ ඇතැම් රාජ්‍යයන් රටවල් ආක්‍රමණය කිරීම හේතු කොටගෙන ලොව පුරා එක් එක් ජාතීන් විසිර ගොස් වෙනත් රටවල තම ආධිපත්‍යය පිහිටුවාගෙන ආගම් ප්‍රචාරය, වෙළෙඳාම දියුණු කිරීම ආදී කටයුතු ඇරැඹිණි.මෙහි පාලනමය කටයුතුවලට සහ ඒ ඒ රටවල තම තමන්ගේ ඥාතීන් අතර , හිතවතුන් අතර, රාජ්‍යයන් අතර ලිපි හුවමාරු කර ගැනීම සඳහා නියමිත ගාස්තුවක් අයකර වඩා ක්‍රමවත් ලෙස මෙම කාර්යය රාජ්‍ය වගකීමකින් යුක්තව මහජනතාවගේ සේවයක් ලෙස තැපෑල ආරම්භ විය.ශ්‍රී ලංකාවේ තැපැල් සේවයට වසර 212 ක ඉතිහාසයක් ඇත. ශ්‍රී ලංකාවේ ලන්දේසි යුගයේ අවසාන භාගයේදී එනම් 1796 - 1798 කාලයේදී ඉංගී‍්‍රසීන් මෙරටට පැමිණ මුහුදුකරයෙහි පාලනය නතුකර ගත්හ.1798 දී මුලින්ම මුහුදුකරයෙහි මෙම තැපැල් සේවය ආරම්භ කර ඇත. පෙරදිග ඉන්දියානු සමාගම නමැති ඉන්දියානු පෞද්ගලික සමාගමක් මගින් මෙම තැපැල් සේවය පවත්වාගෙන ගොස් ඇත. විශේෂයෙන්ම ඉන්දියාවේ සිටි ඉංගී‍්‍රසි ජාතිකයන් විසින් ශ්‍රී ලංකාව ඉංගී‍්‍රසි පාලනයට යටත් කර ගැනීම සඳහා කෙරෙන සටනට සම්බන්ධ හා එවකට මුහුදුබඩ පෙදෙස්හි පිහිටුවා ගෙන තිබූ ඉංගී‍්‍රසි පාලනය සමඟ අවශ්‍ය ලිපි හුවමාරුව පණිවුඩ හුවමාරුව සඳහා මෙම සේවය පවත්වාගෙන යන ලදී.ෆෙඩ්රික් නෝත් ආණ්ඩුකාරවරයා ශ්‍රී ලංකාවට පැමිණීමෙන් පසු 1798 ඔක්තෝම්බර් 12 වෙනිදා තැපැල් සේවය ස්ථාපනය කරන ලදී. 1798 ඔක්තෝම්බර් මාසයේදීම කැප්ටන් ආතර් කෙනඩි (1798 - 1799) ශ්‍රී ලංකාව තුළ බ්‍රිතාන්‍යය යටතේ තිබූ ප්‍රදේශවල තැපැල් ස්ථානාධිපති ලෙස පත්විය. 1798 අවසාන වන විට කැප්ටන් කෙනඩි පෝස්ට් මාස්ටර් ජනරාල් ලෙස පත්විය.ප්‍රථම තැපැල් කාර්්‍යාලය1798 දී ප්‍රථමයෙන් ආරම්භ කරන ලද තැපැල් කාර්යාල නම් කර ඇත්තේ, කොළඹ , ගාල්ල , මන්නාරම, යාපනය සහ ත්‍රිකුණාමලය වශයෙනි. (Colombo.Point de Galle,Mannar,Jaffnapatam,Trincomalee)  1802 මාර්තු 15 දින අංක 1 දරන ප්‍රථම රජයේ ගැසට් පත්‍රය නිකුත් කර ඇත. එහි මෙසේ සඳහන් වේ.“සියලුම තැපැල් කාර්යාලවලට ගැසට් පත්‍රය නිකුත්කළ දිනයේම යැවිය යුතු බැවින් කල් වේලා ඇතිව ගැසට් පත්‍රය මුද්‍රණය කළ යුතුය.”මේ අනුව එම ගැසට් පත්‍රය, 1815 ට පෙර තැපැල් කාර්යාල පද්ධතියක් මුහුදුබඩ පළාත්වල තිබූ බවට එක් රාජ්‍ය සහතිකයකි.වර්ෂ 1815 දී ශ්‍රී ලංකාව සම්පූර්ණයෙන්ම බ්‍රිතාන්‍ය යටත් විජිතයක් බවට පත් විය. ඒ වන විටත් තැපැල් සේවය රටතුළ පැවතුන බැවින් 1815 දීම දෙපාර්තමේන්තුවක් ලෙසට තැපැල් දෙපාර්තමේන්තුව ස්ථාපනය කරන ලදී. 1815 දීම මාතර තැපැල් කාර්යාලයක් පිහිටුවා ඇත. ඉන්පසුව දිවයින පුරා රට අභ්‍යන්තරයේද තැපැල් කාර්යාල පිහිටුවාලමින් තැපැල් සේවය ව්‍යාප්ත කර ඇත. 1921 දී අක්මීමන, ආණමඩුව, විලාවතුරේ, දිවුලපිටිය, කිරිඇල්ල සහ මුතූර් යන උප නගරවල ප්‍රථම උප තැපැල් කාර්යාල හය විවෘත කර ඇත. (1922 ලංකා පරිපාලන වාර්තා සහ 20 වන ශතවර්ෂයේ සටහන් පොත)1823 - 1831 දක්වා ලංකාවේ ආණ්ඩුකාරවරයාව සිටි සර් එඩ්වඩ් බාන්ස් රට දියුණු කිරීමට ඉතාම අවශ්‍ය දේ පාරවල් බව තේරුම් ගෙන ඊට ප්‍රමුඛස්ථානය දී කටයුතු කළේ ය. ගොනුන් බැඳි කරත්ත මගින් ප්‍රවාහනය වූ තැපැල් රට අභ්‍යන්තරයේ ඊට වඩා වේගවත්ව ප්‍රවාහනය කිරීම සඳහා පාලකයන් විසින් අශ්වයන් බැඳි රථයක් යොදා ගැනීම ආරම්භ කරන ලදී. මේ අනුව වර්ෂ 1832 දී මුළු ආසියාවේම ප්‍රථම වරට අශ්වයන් බැඳි රථයකින් (Mail Coach) කොළඹ සිට මහනුවර දක්වා තැපෑල ප්‍රවාහනය කිරීම ඇරැඹිණි.පසුව 1838 දී කොළඹ ගාල්ල දක්වාත් 1922 දී මාතලේ දක්වාත් මෙම සේවය ව්‍යාප්ත කරන ලදී. මෙම රථයේ මගීන් ප්‍රවාහනය කිරීමද ඇරැඹිණි. එහෙයින් එය ඉතා ජනපි‍්‍රය විය.මුහුදු තැපැල්1880 ගණන්වලදී ගාල්ල වැදගත් නගරයක් බවට පත්වූයේ ගාලු වරාය නිසාය. එහි ස්වාභාවික පිහිටීම නිසා බොහෝ නැව් ගාලු වරායට සේන්දු වීමට පටන් ගැණුනි. නැව් මගින් ගාලු වරායට ලැබෙන විදේශ තැපැල් “රාජකීය තැපැල් රථ (Royal Mail) මගින් කොළඹ සහ අනෙකුත් පළාත්වලට පිටත්කර යැවීය.1886 දී ලංකාව සහ දකුණු ඉන්දියාව අතර මුහුදු තැපැල් සේවාවක් පවත්වාගෙන යාමේ අවශ්‍යතාව දැඩි ලෙස දැණුනි. දකුණු ඉන්දියානු කුලී කම්කරුවන් විශාල සංඛ්‍යාවක් ලංකාවේ වතුවල කුලී වැඩ සඳහා පැමිණ සිටි බැවින් මෙම සේවය ඔවුන්ගේම අවශ්‍යතා සඳහා 1886 දී කන්කසන්තුරේ සහ කැලිමියර් තුඩුව අතර මුහුදු තැපැල් සේවය ආරම්භ කර ඇත. මේ සඳහා කැටමරාන් යාත්‍රාව යොදා ගන්නා ලදී.ගුවන් තැපෑල1929 ඔක්තෝම්බර් 23 වෙනි දින ශ්‍රී ලංකාවේ ගුවන් තැපෑල සමඟ කරච්චි නුවරින් පිටත්ව ගිය අහස් යානය අතරමඟදී බෝලොන් (Boulogne) නගරය අසලදී කඩා වැටී ඇත. එහෙත් තැපෑල බේරාගෙන ඇත. එම තැපෑල ඔක්තෝම්බර් 31 වෙනි දින ලන්ඩන් නුවරට ළඟා වී ඇත.මූල්‍ය ගනුදෙනුතැපැල් සේවය ක්‍රමයෙන් දියුණු වී දේශීය සහ විදේශීය වශයෙන් ව්‍යාප්ත වීමත් සමඟ එකිනෙකා අතර මුදල් ගනුදෙනු කිරීමට 1873 දී ශ්‍රී ලංකාව සහ එක්සත් රාජධානිය අතර මුදල් ඇණවුම් සහ තැපැල් ඇණවුම් සේවාව ආරම්භ කර ඇත. (1873 ලංකා පරිපාලන වාර්තා)පාර්සල් තැපෑල1876.10.01 වෙනි දින ලංකාව සහ ඉන්දියාව අතර විදේශ පාර්සල් සේවය ආරම්භ කර ඇත. (1877 ලංකා පරිපාලන වාර්තා) විදේශීය රටවල සිටින තම හිතමිතුරන්ට, ඥාතීන්ට තෑගි පාර්සල් යැවීමට මෙම සේවය භාවිතා කිරීමට ජනතාව පුරුදු විය.විදුලි පණිවුඩ සේවයවිදුලි පණිවුඩ සේවය තැපැල් සේවය ආශි‍්‍රතව ආරම්භ වූවකි. 1858 ජුනි මස කොළඹ සහ මහනුවර අතර විදුලි පණිවුඩ මාර්ගය ආරම්භ කර ඇත. මෙම මාර්ග උපයෝගී කර ගනිමින් සංඥා මගින් විදුලි පණිවුඩ යැවීම ආරම්භ කරන ලදී. (20 වෙනි ශතවර්ෂයේ ලාංඡන පොත)අද තැපැල් කාර්යාල 644 ක් සහ උප තැපැල් කාර්යාල 3410 ක් මගින් දිවයින පුරා සෑම ජන කොටසකටම එක හා සමාන සේවයක් ලබාදීම සඳහා කම්කරුවාගේ සිට ලිපිකරු, තැපැල් ස්ථානාධිපති සහ පෝස්ට් මාස්ටර් ජනරාල් දක්වා සාමුහික වගකීමකින් දිවා රෑ වෙහෙසී අව් වැසි නොබලා ජනතා සේවයට ඇප කැප වීම කෙතරම් ආශ්වාද ජනකද,තාක්ෂණ දියුණුව සමඟ ගැටෙන තැපෑලමහජන සේවයක් ලෙස තැපැල් සන්නිවේදන මාර්ග දියුණු වෙමින් ජාතික හා අන්තර් ජාතික වශයෙන් ශීඝ්‍ර ලෙස ව්‍යාප්ත වී නගර ගම් දනව් සිසාරා විහිදී ගිය තැපැල් ජාලයක් ඇති විය. මිනිසා ලොවට බිහිවූ දා සිට මිය යනතුරු තමා හෝ තමා වෙනුවෙන් කෙලින්ම හෝ වක්‍ර ලෙස තැපෑල භාවිතා කිරීම අනිවාර්යයෙන්ම සිදු වන්නකි.රටවල් 191 ක සාමාජිකත්වය ඇති විශ්ව තැපැල් සංගමය විසින් (Universal Postal Union - මෙහි මූලස්ථානය පිහිටා ඇත්තේ ස්විට්සර්ලන්තයේ බර්න් නුවරයි. )විදේශීය තැපැල් ගාස්තු පැනවීම, නීතිරීති පැනවීම, රටවල් අතර තැපැල් හුවමාරු කර ගැනීමේදී ඒ රටවල්වලට අයවිය යුතු අවසාන ගාස්තු ප්‍රමාණය (Terminal Dues)  ආදී කටයුතු කරනු ලබයි. තැපැල් ගාස්තු අය කරනු ලබන්නේ භාණ්ඩවල බර අනුවය. භාණ්ඩ හුවමාරුවේදී ඒ ඒ රටවලට අයවිය යුතු අවසාන ගාස්තු ප්‍රමාණය (විදේශ විනිමය ප්‍රමාණය ) තීරණය කරනු ලබන්නේ හුවමාරු වන තැපැල් මලු වල මුළු බරෙහි ඇති වෙනස අනුවය.ලිපිය, වෙනත් තැපැල් සේවාවන්, තාක්ෂණය සමඟ කොයිතරම් ගැටුනද පාරිභෝගිකයා සහ තැපැල් සේවකයා දියුණු වන තාක්ෂණය නිසා වෙන්කර තැබිය නොහැකිය. ලොව පුරා විහිදී ඇති තැපැල් කාර්යාල සංඛ්‍යාව 6, 70, 000ක් පමණ වේ. සේවක සංඛ්‍යාව මිලියන හයකට අධිකය. වසරකට සංසරණය වන තැපැල් භාණ්ඩ සංඛ්‍යාව මිලියන 4, 30,000 කට අධිකය.(විශ්ව තැපැල් සංගම් සංඛ්‍යා ලේඛන ආශ්‍රයෙන්)ලොව පුරා විහිදී ඇති අති විශාල තැපැල් කාර්යාල පද්ධතියක් තුළින් අති විශාල සේවක සංඛ්‍යාවක් කෝටි සංඛ්‍යාත ජනතාවගේ එදිනෙදා තැපැල් අවශ්‍යතාවයන් ඉටු කිරීමට දායක වෙයි.තැපෑලට විකල්පයක් නැතශ්‍රී ලංකාවේ තැපැල් සේවය ආරම්භ කර 2010 ඔක්තෝම්බර් මස 12 වෙනි දිනට වසර 212 සපිරේ. අනිකුත් සෑම සන්නිවේදන මාර්ග ආරම්භ වීමට ප්‍රථම ලෝකයේත් ලංකාවේත් ප්‍රථම මහජන සන්නිවේදන මාර්ග ලෙස තැපෑල ආරම්භ වී ඇත. 1815 දී ඉංගී‍්‍රසින් උඩරට රාජධානිය යටත් කර ගැනීමෙන් පසුව ලංකාවේ ජනාකීර්ණ නගර, උප නගර සහ ගම්වලට තැපැල් සේවය දීර්ඝ කිරීම සඳහා තැපැල් කාර්යාල සහ උප තැපැල් කාර්යාල විවෘත කර ඇත.තාක්ෂණ දියුණුවතාක්ෂණ දියුණුවත් සමඟ අද ලෝකය එකම ගම්මානයක් බවට පත්ව ඇති බව පිළිගත් මතයකි. විදුලි සංදේශය තාක්ෂණ දියුණුව, අන්තර්ජාලය (ඉන්ටර්නෙට්) පරිගණක සහ විදුලි බලය මුල්කර ගෙන ලෝකයේ ඕනෑම තැනකට මොහොතකින් පණිවුඩයක් යැවීම හෝ ලබා ගැනීම කළ හැකිය. අන්තර් -ජාලය තැන්පත් කර ඇති නොයෙක් තොරතුරු (අධ්‍යාපනික, සංස්කෘතික, සමාජමය, පුවත්පත්, ක්‍රීඩා ආදිය) සභ්‍ය හෝ අසභ්‍ය ඡායාරූපත් අන්තර් -ජාලයට සම්බන්ධ පරිගණකයක බොත්තමක් තද කිරීමෙන් විවෘතව දැක බලා ගැනීමට හෝ තමන්ට අවශ්‍ය නම් පිටපත් ලබා ගැනීමටද හැකියාව ඇත. මෙය තොරතුරු තාක්ෂණයේ (IT) මහත් පෙරළියක්සේ සැලකේ.එහෙත් මිනිස් සන්නිවේදනයේ ආරම්භය වන තැපැල් සන්නිවේදනය ජනතාවට ඉතා සමීපය. සේවය ලබා දෙන්නා සහ සේවය ලබා ගන්නා එකිනෙකා මුණ ගැසී ඇති කර ගන්නා සුහදතාවය තාක්ෂණය තුළින් ලබාගත හැකිය.ලිපියක්, පාර්සලයක් හෝ වෙනත් තැපැල් භාණ්ඩයක් ඈත පිටිසර ගමක සිටින වයෝවෘද්ධ කෙනෙකු වෙත පවා ගෙනගොස් භාරදීමට තැපෑල බැඳී සිටී. ඔහුට අවශ්‍ය නම් තැපැල්කරු ලවාම වෙනත් කෙනෙකුට ලිපියක් තැපැල් කිරීමටද පහසුකම් ඇත.කෙනෙකුගේ උප්පැන්න සහතිකයක්, චරිත සහතික,විභාග සහතික, විවාහ සහතික වැනි වැදගත් ලියවිලිවල මුල් පිටපත මෙරට හෝ පිටරට කෙනෙකුට යැවීමට හැකි පහසුම ක්‍රමය තැපෑලය. ඇතැම් පෙම්වතුන් තම ලේ වලින් අස්සන් කර තැපෑලෙන් පෙම් හසුන් හුවමාරු කර ගැනීම ගැන අපට අසන්නට ලැබී ඇත. අන්තර්ජාලය තුළින් මෙවැනි දේ කිසිසේත්ම ඉටුකළ නොහැකිය.නෙත් අඳ වූවන් වෙනුවෙන් නොමිලේ දෙනු ලබන තැපැල් ගාස්තු ක්‍රමය හා පුවත්පත් සඟරා සඳහා දෙනු ලබන සහන ගාස්තු ක්‍රමය ආදිය නිසා තැපෑල, මානුෂික අභිප්‍රායයන් එලෙසම සාක්ෂාත් කර ඇත.ගෞරවාන්විත මහජන සේවයක්තොරතුරු තාක්ෂණය විශාල ලෙස ලාභ උපයන වෙළෙඳාමක් වුවත් තැපෑල ගෞරවාන්විත මහජන සේවයකි. ඉහත දක්වන ලද සේවාවන් මෙයට කදිම නිදසුනකි.පහත සඳහන් කියමන්වලින් තැපෑලෙහි ඇති රහස්‍ය භාවය හා ජනතාවට ඇති සමීපතාවය මොනවට විදහා දැක්වේ.“ලිපියක හදවත් දෙකක් ඇත. එම හදවත් සම්බන්ධ කරන මිනිසා තැපැල් කරුය.” “There are two hearts in a letter, and the Post man is the man who joins them”“මිනිසා තම බිරියට පවා හෙළි නොකරන ඔහුගේ අභ්‍යන්තර රහස් දුර්වල , ලියුම් කවරයක බහා එය තැපැල් කාර්යාලයට භාර දෙයි.” “A man who would not reveals his inner secrets even to his wife, encloses them in a weak envelope and entrusts same to the Post Office” තොරතුරු තාක්ෂණය දියුණුවීමත් සමඟ අද තැපෑල භාවිතා කරන්නන් බොහෝ සේ අඩු වී ඇති බව පෙනේ. ශීඝ්‍ර ලෙස වෙනස් වන ලෝකයේ අපි කොන් වී සිටිය යුතු නැත.එහෙත් ජනතා අවශ්‍යතා හොඳින් තේරුම් ගෙන රටේ ආර්ථිකයට ඔරොත්තු දෙන පරිදි ක්‍රමානුකූලව අවශ්‍ය අංග නවීකරණය කිරීම තුළින් ආදායම වැඩිකර ගැනීම සමග කැපවීමෙන්, අවංකව හා කාර්යක්ෂමව සේවය කිරීමෙන් අපටද, අනික් රටවල් සමග සම තත්ත්වයට ළඟාවීමේ හැකියාව ඇත.කෙසේ වෙතත් තැපෑල ගරු කරන මූළ - ධර්ම අනුව තැපෑල අන්තර් ජාතික මහජන සේවාවක් සේ සලකනු ලැබේ. එහෙයින් වැඩි මහජන සහභාගීත්වය ලබා ගනිමින් තැපෑල මහජන සේවාවක් ලෙසම ඉදිරියටත් පවත්වාගෙන යා යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>09</day>
    </date>
    <link>http://www.dinamina.lk/2010/10/09/_art.asp?fn=f1010094</link>
    <topic>ගම්පහ දේශීය කර්මාන්තකරුවනට හොඳ කලක්</topic>
    <author>නෙල්සන් එදිරිසිංහ සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යංශයේ මාධ්‍ය ලේකම්</author>
    <content>ගම්පහ දිස්ත්‍රික්කයේ ක්‍රියාත්මක වෙමින් තිබෙන කුඩා ව්‍යවසායන් හා කුඩා කර්මාන්ත ඉහළ තලයකට ගෙන ඒම, ව්‍යවසාය සංස්කෘතියෙන් හෙබි තරුණ තරුණියන් බල ගැන්වීම හා කාන්තාවන් මෙම වැදගත් අංශයේ නිරත කරවීම සම්ප්‍රදායික කර්මාන්ත හා කුඩා ව්‍යවසාය සංවර්ධන කිරීමේ අමාත්‍යාංශයේ මුඛ්‍ය පරමාර්ථය වේ. ගම්පහ දිස්ත්‍රික්කය ප්‍රාදේශීය ලේකම් කොට්ඨාස 13කින් සමන්විත වන අතර එහි මුළු ජනගහනය මිලියන 2.1ක් වේ. මෙහි සම්ප්‍රදායික කර්මාන්ත අංශය මැටි, වේවැල්, ලුහු ඉංජිනේරු, කොහු, පන් හා බට යන වැදගත් කර්මාන්ත කොටස්වලින් සමන්විත ය.මැටි හා වේවැල් නිෂ්පාදන සඳහා පොදු සේවා මධ්‍යස්ථාන දෙකක් මීරිගම ප්‍රදේශයෙහි ස්ථාපිත කිරීමට රුපියල් මිලියන 10ක මුදලක් සම්ප්‍රදායික හා ව්‍යවසාය සංවර්ධන අමාත්‍යාංශය වැය කොට ඇත. මීරිගම වෑබඩමුල්ලේ පිහිටුවා ඇති මැටි කර්මාන්තය සඳහා වූ පොදු සේවා මධ්‍යස්ථානයෙන්,, නවීන තාක්ෂණ ක්‍රම, උපකරණ හා උපාංග ලබා ගත හැකි අතර මැටි ආශ්‍රිත භාණ්ඩ නිෂ්පාදන කාර්යයෙහි නියැලෙන කර්මාන්තකරුවන්ට නවීන තාක්ෂණ ක්‍රමවලට පිවිසීමේ පහසුකම්ද ලබා දෙනු ලැබේ.මැටි ආශ්‍රිත භාණ්ඩ නිෂ්පාදන ග්‍රාමයෙහි වෙසෙන හා එම කර්මාන්තයෙහි ක්‍රියාකාරීව නිරත වන පවුල් 30කට වඩා අධික සංඛ්‍යාවකට මෙම මධ්‍යස්ථානයෙන් වාසි ලැබෙනු ඇත. මෙම මධ්‍යස්ථානය මැඩුම් මෝලකින්, අත් කුඹල් සකයකින්, විදුලි කුඹල් සකයකින් හා අනෙකුත් උපකරණවලින් සමන්විතය. එමෙන්ම පවුල් 31 කට මැටි භාණ්ඩ නිෂ්පාදනය කිරීම සඳහා අත් කුඹල් සක සමූපකාර සංගමය හරහා ලබා දී ඇත.මෙම මැදිහත්වීම තුළින් මැටි ආශ්‍රිත භාණ්ඩ නිෂ්පාදන කර්මාන්තකරුවන්ට විශාල ලෙස වාසි ලැබෙන බව ඔවුහු පැවසූහ. මෙහි ප්‍රතිඵලයක් වශයෙන් මැටි කර්මාන්ත අංශයෙහි භාණ්ඩවල ගුණාත්මකභාවය, ආදායම හා රැකියා අවස්ථා ඉහළ යනු ඇත. මෙම පොදු සේවා මධ්‍යස්ථානය මේ මාසයේ දී ජනතා අයිතියට පැවරෙනු ඇත. තවද මෙම කර්මාන්තකරුවන්ට ශ්‍රී ලංකා සමාජ ආරක්ෂණ මණ්ඩලයේ ක්‍රියාත්මක සමාජ ආරක්ෂණ විශ්‍රාම වැටුප් ප්‍රතිලාභ යෝජනා ක්‍රමවලට දායකත්වය ලබා දීමට සැලසුම් කොට ඇත.එලෙසින්ම, මීරිගම, රදාවඩුන්න ගම්මානයේ වේවැල් භාණ්ඩ ආශ්‍රිත නිෂ්පාදන පොදු සේවා මධ්‍යස්ථානයක් ස්ථාපිත කොට ඇත. මෙම ගම්මානයේ පවුල් 40කට අධික සංඛ්‍යාවක් වේවැල් භාණ්ඩ නිෂ්පාදනයේ ක්‍රියාකාරීව නිරත වේ.මහින්ද චින්තන අනාගත ඉදිරි දැක්මේ එක් කොටසකට අනුව සුළු පරිමාණ කර්මාන්ත මධ්‍යම පරිමාණයට ගෙන ඒමට බලාපොරොත්තු වේ. මහින්ද චින්තන ඉදිරි දැක්ම සාක්ශාත් කර ගැනීමේ පරිශ්‍රමයේ දී මෙම පොදු සේවා මධ්‍යස්ථාන ඉතා වැදගත් ස්ථානයක් ගනු ඇත.සුළු පරිමාණ කර්මාන්ත සඳහා අමු ද්‍රව්‍ය සැපයීම, ණය පහසුකම් ලබා ගැනීමට සහායවීම, තාක්ෂණ සම්ප්‍රේෂණ වැඩසටහන්, අලෙවි කිරීමේ පහසුකම් සැපයීම, ඵලදායිතා වර්ධන පුහුණුවීමේ වැඩසටහන් සුළු හා මධ්‍යම පරිමාණයේ කර්මාන්ත හා සුළු හා මධ්‍යම පරිමාණ ව්‍යවසාය ශක්‍යතා ගොඩ නැගීමේ වැඩ සටහන් ගම්පහ දිස්ත්‍රික්කය සඳහා යෝජිත වැඩසටහන් පැකේජයේ අන්තර්ගත ය.මෙම ආයෝජන වැඩ සටහන් පැකේජයට සම්ප්‍රදායික කර්මාන්ත හා කුඩා ව්‍යවසාය අමාත්‍යාංශය යටතේ ක්‍රියාත්මක වන සියලුම කාර්යාංශයන්ගේ සහාය ලැබෙන බවත්, එමගින් 600කට අධික තරුණ තරුණියන්ට හා කාන්තාවන්ට රැකියා අවස්ථා බිහි කෙරෙන බවත්, විශ්වාස කෙරේ. ඊට අමතරව කර්මාන්තකරුවන් හා ශිල්පීන් 200 දෙනෙකුගේ කුසලතා සංවර්ධනය කෙරෙන අතර ඒ හරහා කුඩා හා මාධ්‍යම පරිමාණ කර්මාන්ත 150 කට අධික සංඛ්‍යාවක් ඉහළ මට්ටමකට ගෙන ඒමට බලාපොරොත්තු වේ.කර්මාන්ත සංවර්ධන මණ්ඩලය, ජාතික ශිල්ප සභාව, ජාතික මෝස්තර මධ්‍යස්ථානය හා අමාත්‍යාංශයේ නිෂ්පාදන ගම්මාන ව්‍යාපෘතියෙන් මෙම වැඩසටහන ක්‍රියාකාරීව දියත් කෙරෙමින් තිබේ. ක්ෂේත්‍ර පරීක්ෂාවේදී හා අර්ථලාභීන් සමඟ පැවති සාකච්ඡාවන්හිදී පෙනී ගියේ මැටි භාණ්ඩ සඳහා විශාල ඉල්ලීමක් තිබෙන බව හා අලෙවිකරණය ප්‍රශ්නයක් නොවන බවය. එමෙන්ම අර්ථලාභීන්ට රු. 10,000/- මාසික ශුද්ධ අතිරික්තයක් ලැබෙන බවත් හා මැටි කර්මාන්තය ස්වයං රැකියා සඳහා ඉතා උචිත ක්ෂේත්‍රයක් බවත් ය.සමුපකාර සංගමයන්ට පොදු සේවා මධ්‍යස්ථානය භාරදීමේ දී එහි සේවකයන්ට කර්මාන්ත සංවර්ධන මණ්ඩලය හරහා උසස් ගනයේ පුහුණුවීමක් ලබා දීමට සැලසුම් කොට ඇති අතර, නව යන්ත්‍රෝපකරණ හා තාක්ෂණය පිළිබඳව මනා පුහුණුවක් ද ලබාදීමට නියමිතය.උතුර - දකුණ ව්‍යාපාර සම්බන්ධීතාවයගම්පහ ඒකාබද්ධ කඩිනම් සංවර්ධන වැඩසටහනෙහි කොටසක් වශයෙන් උතුර දකුණ ව්‍යාපාර සම්බන්ධීතා ව්‍යාපෘතියක් සංවිධානය කොට ඇත.සම්ප්‍රදායික කර්මාන්ත හා කුඩා ව්‍යවසාය අමාත්‍යාංශය, ලංකා කර්මාන්ත සංවර්ධන මණ්ඩලයේ සහාය ඇතිව 2010 ජූලි මස අග භාගයේ දී උතුර - දකුණ ව්‍යාපාර සම්බන්ධතා වැඩසටහන් ආරම්භභ කරන ලදී. මෙහි පරමාර්ථය වූයේ නව ද්‍රව්‍ය හා උපකරණ ගැන යාපනයේ තරුණ පරපුරට දැනුමක් ලබා දෙමින් ගම්පහ දිස්ත්‍රිත්කයේ සාර්ථකව ව්‍යවසායකයන් සතු ව්‍යාපාර දැනුම හා තාක්ෂණය යාපනය ප්‍රදේශයට ව්‍යාප්ත කරමින් ඒ හරහා උතුර හා දකුණ අතර ශක්තිමත් ව්‍යාපාර සම්බන්ධීතාවයක් ඇති කරළීමට ය.සම් භාණ්ඩ, බේකරි, බතික්, එමල්ෂන් තීන්ත, පලතුරු ආශ්‍රිත නිෂ්පාදන, සිමෙන්ති ආශ්‍රිත නිෂ්පාදන යනාදියට අදාළ තාක්ෂණික සම්ප්‍රේෂණ මෙම උතුර – දකුණ ව්‍යාපාර වැඩසටහනට ඇතුලත්ය. මෙම ව්‍යාපෘතිය ලංකා කාර්මික සංවර්ධන මණ්ඩලයෙන් සංවිධානය කොට ඇති අතර අවශ්‍ය අරමුදල් සපයා ඇත්තේ ශ්‍රී ලංකා ළමා අරමුදලිනි. මෙම උතුර - දකුණ ව්‍යාපාර සම්බන්ධතා වැඩසටහනට දකුණින් සාර්ථකත්වයට පත් ව්‍යවසායකයන් 17 දෙනෙකුත්, උතුරෙන් තරුණ ව්‍යවසායකයන් 60 දෙනෙකුත් සහභාගි වූහ.මෙම වැඩසටහනේ දී දකුණේ ව්‍යාපාරිකයන්ට තමන්ගේ ව්‍යාපාර තව තවත් දියුණු කර ගැනීමේ මං පෑදුණ අතර උතුරේ තරුණ ව්‍යවසායකයන්ට තම කුසලතා වර්ධනය කර ගැනීමටත්, ලබා ගන්නා ලද පුහුණුවෙන් තමා කුඩා ව්‍යාවසායන්හි නිරතවීමට අවස්ථාව උදාවීමත් උතුර – දකුණ නව ව්‍යාපාර සම්බන්ධීතාවක් ඇතිවීමත් සිදුවිය.මෙම වැඩසටහන මහින්ද චින්තන අනාගත ඉදිරි වැඩසටහන සාක්ශාත් කර ගැනීම සඳහා ආර්ථික සංවර්ධන ඇමැති බැසිල් රාජපක්ෂ මහතාගේ නායකත්වය යටතේ දියත්කොට ඇති වැඩ සටහනේ කොටසකි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010111</link>
    <topic>පැළවුණු මුල්ගල්ජනපති අණින් ගැලවෙයි</topic>
    <author>ධනුෂ්ක ගොඩකුඹුර</author>
    <content>කිසියම් සංවර්ධන ව්‍යාපෘතියක් හෝ ගොඩනැඟිල්ලක් හෝ ඉදිකොට අවසන් කිරීමට අවශ්‍ය මුදල් නොමැති නම් මුල්ගල් තබන්නට එපා යැයි ජනාධිපතිවරයා නිලධාරීන්ගෙන් ඉල්ලා සිටී.බස්නාහිර පළාත් ප්‍රගති සමාලෝචන රැස්වීමේදී මේ සම්බන්ධයෙන් දීර්ඝ ලෙස කරුණු පැහැදිලි කළ ජනාධිපතිවරයා පැළවෙන මුල්ගල් වහාම ඉවත්කරන ලෙසට නියෝග කළේය.මුල්ගල් තබා අතරමඟ ඇනහිටින ව්‍යාපෘති සම්බන්ධයෙන් මට දිනපතාම පැමිණිලි ලැබෙනවා. මේ නිසා අප්‍රසාදයට පත්වන්නේ රජයයි.ඉදිරියේදී එවැනි දේවල් සිදුනොවීමට වගබලා ගත යුතුයැයි මහින්ද රාජපක්ෂ මහතා අවධාරණය කළේය. අනවශ්‍ය ස්ථාන වල තබා ඇති මුල්ගල් පිළිබඳව සමීක්ෂණයක් සිදු කොට එම මුල්ගල් ඉවත්කරන ලෙසට උපදෙස් දුන් ජනාධිපතිවරයා මුදල් නොමැති කිසිදු ව්‍යාපෘතියකට මුල්ගල් නොතබන ලෙසට ද උපදෙස් දුන්නේය. මෙම ප්‍රගති සමාලෝචන රැස්වීමේදී ජනාධිපතිවරයා පහත සඳහන් නියෝග කළේය.පාසැල් අවට සිදුකරන මත්ද්‍රව්‍ය ජාවාරම් වහාම මැඩලීමට පියවර ගැනීම. පාසැල් දරුවන් ඉලක්ක කොට ගෙන සිදුකෙරෙන ජාවාරම් නතර කිරීම.නිසි ප්‍රමිතියට ඉදිනොකළ ව්‍යාපෘතිවලට වැය වූ මුදල් කොන්ත්‍රාත් කරුවන්ගෙන් අයකර ගැනීම. අපනයන සැකසුම් කලාප වල වසාදමා ඇති කර්මාන්ත ශාලා වහාම ආයෝජන මණ්ඩලයට පවරා ගැනීම.බස්නාහිර පළාත් ආණ්ඩුකාර අලවි මවුලානා, මහ ඇමැති ප්‍රසන්න රණතුංග, ඇමැතිවරු වන බැසිල් රාජපක්ෂ, සුසිල් ප්‍රේමජයන්ත, දිනේෂ් ගුණවර්ධන, අනුර ප්‍රියදර්ශන යාපා, පාඨලී චම්පික රණවක, ෆීලික්ස් පෙරේරා, ගාමිණී ලොකුගේ, නියෝජ්‍ය ඇමැතිවරුන් වන රෝහිත අබේගුණවර්ධන, සරත් කුමාර ගුණරත්න, නිර්මල කොතලාවල, මර්වින් සිල්වා, ජනාධිපති ලේකම් ලලිත් වීරතුංග මහත්වරු ඇතුළු පිරිසක් මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010112</link>
    <topic>ජනපති ආර්යා සමුළුවටශිරන්ති මැලේසියා යයි</topic>
    <author/>
    <content>මැලේසියාවේ ක්වාලාලම්පූර් නුවර පැවැත්වෙන ජනාධිපති ආර්යාවන්ගේ සමුළුවට සහභාගිවීම සඳහා ජනාධිපති ආර්යා ශිරන්ති රාජපක්ෂ මහත්මිය දිවයිනෙන් ඊයේ (10) රාත්‍රී පිටත් වූවාය.මැලේසියානු අගමැති ශ්‍රී මොහොමඩ් නජීඩ් අබ්දුල් රසාක් මහතාගේ ප්‍රධානත්වයෙන් පැවැත්වෙන සමුළුවේ තේමාව “අද ළමයා හෙට නායකයා” යන්නයි.රටවල් 22 ක ජනාධිපති ආර්යාවන් සහභාගි වන සමුළුවට දකුණු ආසියානු කලාපය නියෝජනය කරමින් ශිරන්ති රාජපක්ෂ මහත්මිය පමණක් සහභාගි වීම විශේෂත්වයකි.මෙම සංචාරය සඳහා ළමා සංවර්ධන හා කාන්තා කටයුතු පිළිබඳ ඇමැති තිස්ස කරල්ලියද්ද, පාර්ලිමේන්තු මන්ත්‍රීනි කමලා රණතුංග මහත්ම මහත්මීහුද එක්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010113</link>
    <topic>IMF නියෝජිතයෝශ්‍රී ලංකාවේ සංචාරයක</topic>
    <author>මහින්ද අලුත්ගෙදර</author>
    <content>ජාත්‍යන්තර මූල්‍ය අරමුදලේ නියෝජිත පිරිසක් ලබන නොවැම්බර් මාසයේ දී ශ්‍රී ලංකාවට පැමිණීමට නියමිතය.එම අරමුදල මගින් ශ්‍රී ලංකාවට ලබාදෙන ණය මුදලේ හයවන ණය වාරිකය ලබාදීම සම්බන්ධයෙන් සමාලෝචනය කිරීම මෙම සංචාරයේ අරමුණ බව ජාත්‍යන්තර මූල්‍ය අරමුදල සඳහන් කරයි.ජාත්‍යන්තර මූල්‍ය අරමුදල මගින් පසුගිය 2009 වසරේ ජූලි මාසයේ දී ශ්‍රී ලංකාවට ණය නිකුත් කිරීම අනුමත කරන ලද අතර එතැන් සිට ණය වාරික පහක් මඟින් නිකුත් කර තිබෙන ණය මුදල ඇමෙරිකානු ඩොලර් මිලියන 1275 කි.ජාත්‍යන්තර මූල්‍ය අරමුදලේ ණය නිකුත් කිරීමත් සමඟ ශ්‍රී ලංකාවේ ආර්ථික මට්ටම වර්ධනය වෙමින් තිබෙන අතර මේ වසර තුළ එහි කැපීපෙනෙන තත්ත්වයක් පෙන්නුම් කර ඇතැයිද එම අරමුදල ප්‍රකාශ කරයි.ජාත්‍යන්තර මූල්‍ය අරමුදලේ වැඩසටහන්හි අරමුණුවලට රජයේ අඛණ්ඩව ඇති කැපකිරීම ලබන 2011 අයවැයෙන් විදහා දක්වනු ඇතැයිද ජාත්‍යන්තර මූල්‍ය අරමුදලේ විධායක මණ්ඩලයේ නියෝජ්‍ය කළමනාකාර අධ්‍යක්ෂ නෙවිලෝ ෆෝසුගල් මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010114</link>
    <topic>සුදු කොඩි නඩුවඅද යළිත්</topic>
    <author>ශිරෝමී අභයසිංහ</author>
    <content>සුදු කොඩි ප්‍රකාශය සම්බන්ධයෙන් හිටපු හමුදාපති සරත් ෆොන්සේකා මහතාට එරෙහිව පැවැත්වෙන නඩු විභාගය කොළඹ මහාධිකරණය හමුවේ අද (11) යළි කැඳවේසන්ඩේ ලීඩර් පුවත්පතේ ප්‍රධාන කර්තෘ ෆෙඩ්‍රිකා ජෑන්ස් මහත්මිය පැමිණිල්ල මෙහෙයවන නියෝජ්‍ය සොලිසිටර් ජනරාල් වසන්ත නවරත්න මහතාගේ මෙහෙයවීම යටතේ තෙවෙනි දිනයටත් අද (11) සාක්ෂි දීමට නියමිතය.එම පුවත්පතේ 2009 දෙසැම්බර් 13 වැනිදා පළවූ ෆොන්සේකා මහතා කියන ලදැයි කියන සුදුකොඩි ප්‍රකාශය සම්බන්ධයෙන් හදිසි නීති රෙගුලාසි සහ දණ්ඩනීති සංග්‍රහය යටතේ අධිචෝදනා තුනක් නීතිපතිවරයා විසින් විත්තිකරුට එරෙහිව ඉදිරිපත්කර තිබේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010115</link>
    <topic>මතුගමින් පැහැරගත් සිසුවිය මහනුවර දමා ගිහින්</topic>
    <author>අසේල කුරුළුවංශ</author>
    <content>මතුගම ප්‍රදේශයෙන් පැහැර ගත් බව කියන දාහත් හැවිරිදි පාසල් සිසුවියක් මහනුවර දුම්රිය ස්ථානය අසළ දමා ගොස් සිටියදී ඊයේ (10) දහවල් පොලිසිය සොයාගෙන තිබේ.මේ සිසුවිය වෑන් රථයකින් පැහැරගෙන විත් මහනුවර නගරයේ දී වෑන් රථයෙන් පිටතට ඇද දමා සැකකරුවන් පලාගොස් තිබෙන බව පොලිසිය පවසයි. මේ වෑන් රථයේ බිම දිගාකර අත් පා බැඳ තවත් තරුණියන් කිහිප දෙනෙකු සිටි බව මේ සිසුවිය පොලිසියට පවසා ඇත.රැවුල දිගට වවාගත් පූජකයෙකුගේ මෙන් පෙනුම ඇති පුද්ගලයකු ඇතුළු තවත් කිහිප දෙනෙකු වෑන් රථයේ සිටි බවද ඇය ප්‍රකාශ කර තිබේ.නිවස ආසන්නයේ ඇති වෙළෙඳ ස්ථානයකට මෙම සිසුවිය යමින් සිටියදී වෑන් රථයකින් පැමිණි කාන්තාවක් පාරක් පිළිබඳ විස්තරයක් අසා එක්වරම මුහුණට යමක් ඇල්ලූ බවත් සිහිය පැමිණෙන විට තමන් වෑන් රථයේ රැගෙන එමින් තිබූ බවත් ඇය ප්‍රකාශ කර ඇත.මධ්‍යම පළාත් නියෝජ්‍ය පොලිස්පති පූජිත් ජයසුන්දර මහතා ගේ උපදෙස් මත මහනුවර ජ්‍යෙෂ්ඨ පොලිස් අධිකාරී රංජිත් කස්තුරිරත්න මහතා ගේ අධීක්ෂණය යටතේ මහනුවර කාන්තා පොලිස් කාර්යාංශය සිද්්ධිය පිළිබඳ පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010116</link>
    <topic>සෝභිත හිමිගේ රථයේ ගැටුණු රියේ රියැදුරු ජවිපෙ ක්‍රියාකාරිකයෙක්</topic>
    <author>විජයානි එදිරිසිංහ</author>
    <content>කෝට්ටේ නාගවිහාරාධිපති මාදුළුවාවේ සෝභිත හිමියන් ගමන් ගත් වාහනය සමඟ ගැටුණ වාහනය පැදවූ රියදුරා ජනතා විමුක්ති පෙරමුණේ ක්‍රියාකාරී පාක්ෂිකයෙකු බව පොලිස් පරීක්ෂණවලදී හෙළිවී තිබේ.පෞද්ගලික ආයතනයක රියදුරකු වශයෙන් සේවය කරන ඔහු තලංගම ප්‍රදේශයේ පදිංචි මහේෂ් නමැති අයෙකි. මාදුළුවාවේ සෝභිත හිමියන් රැගත් වාහනය සහ මේ පුද්ගලයා පැදවූ වාහනය පසුගියදා (07) කෝට්ටේ හන්දියේ දී සුළු අනතුරකට ලක්වී තිබුණි.එම අවස්ථාවේ දෙපාර්ශ්වය එකට එක්ව පොලීසිය ඉදිරියේ සාමදාන වී ගැටලුව බේරාගෙන ගොස් තිබුණි.එම සිද්ධියෙන් අනතුරුව තමා ගමන්ගත් වාහනය පිටුපසින් පැමිණි වාහනයක් හප්පවා තමාට අනතුරක් සිදු කිරීමට උත්සාහ කෙළේ යැයි සෝභිත හිමියෝ විකල්ප මාධ්‍යවලට පවසා ඇත.නිසා නුගේගොඩ ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතාගේ උපදෙස් මත ඉහත කී රියදුරා ඊයේ (10) යළි අත්අඩංගුවට ගෙන ප්‍රශ්න කෙළේය ඔහු පදිංචි නිවසද පරීක්ෂාවට ලක් කෙරුණි. එම නිවසේ තිබී ජ.වි.පෙන් ප්‍රචාරය කරන පොත් පත්, පුවත්පත් ඇතුලු දෑ තිබී සොයාගෙන තිබේ.ප්‍රශ්න කිරීමේදී රියදුරු ප්‍රකාශ කර තිබුණේ ඔහු පෞද්ගලික ආයතනයක රියදුරකු බවයි. එම ආයතනයට අයත් වෑන් රථය ඔහු විසින් දිවා කාලයේ දී හෝටල් කීපයකට එලවළු ප්‍රවාහනය කර දීම සඳහා යොදාගෙන ඇත.වාහන නුගේගොඩ නගරයේ තැන්න තැන්වල ගාල් කිරීමට නොදෙන නිසා ඔහු ඇතැම් අවස්ථාවල කෝට්ටේ නාගවිහාරය සහ වෙනත් අතුරු පාරවල් වලද නවතා තබයි. සිද්ධිය වූ දිනද ඔහු නාගවිහාරය අසල ඇති අතුරු පාරේ නවතා තැබූ බව පිළිගෙන තිබේ.ඒ එළවලු ගෙන යාමට වෙලාව පැමිණෙන තෙක්ය. තවද ඔහු ජ.වි.පෙ. ක්‍රියාකාරී පාක්ෂිකයෙකු වශයෙන් එම පෙරමුනේ උද්ඝෝෂණවලටද සහභාගි වී තිබේ. පසුගියදා මහරගම පැවැති උද්ඝෝෂණයේදී පොලිස් ප්‍රහාරයට ද ලක්වී ඇත.තවද පසුගිය ජනාධිපතිවරණයේදී ඔහු ඡන්දය දුන්නේ ජෙනරාල් ෆොන්සේකා මහතාට බවද පවසයි. සෝභිත හිමියන් පිළිබඳව තමා අසා තිබුණත් උන්වහන්සේ කවුද යන්න දුටුවේ අනතුර වූ දින පොලිසියේ දී බවද පවසයි.තමාට අයිති නැති වාහනය අනතුරට ලක්වූ නිසා පොලීසියට පැමිණියත් සිද්ධිය වූ අවස්ථාවේ සෝභිත හිමියන් බව හඳුනාගත්තා නම් තමා උන්වහන්සේ පොලීසියට නොගෙන්වන බවද පවසා තිබේ.තවද සෝභිත හිමියන් ගමන්ගත් වාහනය පිටුපසින් පැමිණ මෙම වාහනය ගැටී නැත. ගැටී ඇත්තේ පැත්තකින් ගමන් ගනිද්දි බවද පොලීසිය කියයි. ඉහත ප්‍රකාශය දුන් රියදුරාගේ වාහනයට එදින සිදුවූ අලාභය වෙනුවෙන් සෝභිත හිමියෝ වන්දි ගෙවීමට ඉදිරිපත් වුවත් රියදුරු එය ප්‍රතික්ෂේප කර ඇත.පොලීසිය මගින් මේ රියදුරා ඊයේ පස්වරුවේ සෝභිත හිමියෝ මුණගැස්වීමට නියමිතව තිබිණි. සෝභිත හිමියන් ඉදිරියට ඉහත කී රියදුරා පොලීසිය විසින් මුණගැසූ අවස්ථාවේ රියදුරු සෝභිත හිමියන් ඉදිරියේ වැඳ වැටී හඬමින් ප්‍රකාශ කළේ තමන් තුළ උන්වහන්සේට කිසිදු අනතුරක් සිදු කිරීමේ අදහසක් නොතිබූ බවයි.ඉන් පසු මෙම රියදුරුට එරෙහිව කිසිම ක්‍රියාමාර්ගයක් නොගන්නා ලෙසත් මෙම පරීක්ෂණ මෙතනින් අවසන් කර දමන ලෙසත් සෝභිත හිමියෝ පොලීසියට දැනුම් දී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010117</link>
    <topic>රියැදුරා මගෙන් සමාව ගත්තා</topic>
    <author>වෙල්ලස්සේ බණ්ඩාර</author>
    <content>නාගවිහාරාධිපති මාදුළුවාවේ සෝභිත හිමියන් ගමන් ගත් රථය සමඟ රිය අනතුරකට පත් රථයේ රියැදුරුට එරෙහිව නීතිමය පියවර නොගන්නා බව සෝභිත හිමියෝ දිනමිණට පැවැසූහ. පොලිසිය මගින් මේ රියැදුරා ඊයේ පස්වරුවේ සෝභිත හිමියෝ මුණ ගැසීමට පැමිණියේ ය.සෝභිත හිමියන් ඉදිරියට ඉහත කී රියැදුරා පොලිසිය විසින් මුණ ගැස්වූ අවස්ථාවේ රියැදුරු සෝභිත හිමියන් ඉදිරියේ වැඳ වැටී හඬමින් ප්‍රකාශ කෙළේ තමන් තුළ උන්වහන්සේට කිසිදු අනතුරක් සිදු කිරීමේ අදහසක් නොතිබූ බවයි.ඉන් පසු මේ රියැදුරුට එරෙහිව කිසිම ක්‍රියාමාර්ගයක් නොගන්නා ලෙසත් මේ පරීක්ෂණ මෙතනින් අවසන් කර දමන ලෙසත් සෝභිත හිමියෝ පොලිසියට දැනුම් දී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010118</link>
    <topic>ජෝර්දානයේ ඇඟලුම්කම්හලක ගැටුමක්</topic>
    <author>මහින්ද අලුත්ගෙදර</author>
    <content>ජෝර්දානයේ ඇඟලුම් කර්මාන්ත ශාලාවක සිදු වූ ගැටුමකින් ශ්‍රී ලාංකිකයන් අට දෙනෙකු තුවාල ලබා ඇති බව ශ්‍රී ලංකා විදේශ සේවා නියුක්ති කාර්යාංශය සඳහන් කරයි.ශ්‍රී ලාංකික හා ඉන්දියානු දෙපිරිසක් අතර පසුගියදා (08) රාත්‍රියේ සිදු වූ ආරවුලක් දුර දිග යාමෙන් මේ ගැටුම හටගෙන තිබෙන අතර ගැටුමට මැදි වූ ශ්‍රී ලාංකිකයන් සුළු ත්‍රවාල ලබා ඇති බවත් බරපතළ ලෙස තුවාල ලැබූ බංග්ලාදේශ ජාතිකයෙකු රෝහල් ගත කර තිබෙන බවත් එම කාර්යාංශයේ අතිරේක සාමාන්‍යාධිකාරී එල්. කේ. රුහුණගේ මහතා “දිනමිණ” ට පැවැසීය.මෙහි දී හටගත් ගැටුමත් සමඟ ශ්‍රී ලාංකිකයන්ට හා ඉන්දියානුවන්ට වෙන වෙනම නවාතැන් පහසුකම් ලබා දෙන චෙලසත් එම කර්මාන්ත ශාලාවේ සේවය කරන ශ්‍රී ලාංකික වැඩ පරීක්ෂකවරයා එම ස්ථානයෙන් ඉවත් කරන ලෙසත් ඉල්ලමින් එහි සේවය කරන ශ්‍රී ලාංකිකයන් උපවාසයක් ආරම්භ කර තිබෙන බව ද අතිරේක සාමාන්‍යාධිකාරීවරයා කීය.ඔවුන්ගේ ඉල්ලීම් සළකා බැලූ ජෝර්දාන බලධාරීන් මෙම පිරිසට වෙන වෙනම නවාතැන් දීමට කටයුතු කර තිබෙන අතර වැඩ පරීක්ෂකවරයා ඉවත් කිරීම සම්බන්ධයෙන් සලකා බලන බවට ප්‍රකාශ කර තිබෙන බව ද ඒ මහතා සඳහන් කෙළේ ය.මේ සිදුවීම පිළිබඳව ජෝර්දානයේ අම්මාන් නුවර පිහිටි ශ්‍රී ලංකා තානාපති කාර්යාලය දැනුවත් කිරීමෙන් අනතුරුව එරට කම්කරු දෙපාර්තමේන්තුව සමඟ සාකච්ඡා ආරම්භ කර තිබෙන අතර එම කර්මාන්ත ශාලාවේ සේවය කරන ශ්‍රී ලාංකිකයන් ආරම්භ කළ උපවාසය අවසන් වුවාද යන්න පිළිබඳව ඊයේ (10) පස්වරුව තෙක් නිල වශයෙන් වාර්තා නොවූ බව ද රුහුණ ගේ මහතා කීවේ ය.මෙම කර්මාන්ත ශාලාවේ සේවකයන්ගෙන් 2140ක් ශ්‍රී ලාංකිකයන් බවත් එයින් 1505ක් කාන්තාවන් බවත් කී ඒ මහතා මෙහි සේවය කරන කිසිදු කාන්තාවක් මෙම ගැටුමට සම්බන්ධ නැතැයි ද වැඩිදුරටත් කියා සිටියේ ය.මේ අතර ශ්‍රී ලාංකික ශ්‍රමිකයන් පිරිසක් ඊයේ (10) විරෝධතා ව්‍යාපාරයක නිරතව තිබෙන අතර, ජෝර්දාන පොලිසිය ඒ සඳහා කඳුළු ගෑස් ප්‍රහාරයක් එල්ල කොට විරෝධතාකරුවන් විසුරුවා හැරීමට පියවර ගෙන ඇතැයි ද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n1010119</link>
    <topic>සිරුරේ රහස් පෙදෙසේලක්ෂ 30ක රන් බිස්කට්</topic>
    <author>සුභාෂිනී සේනානායක, මුන්නේෂ්වරම් සමූහ සහ ඊ. සී. ප්‍රනාන්දු</author>
    <content>ශරීරයේ රහස් ප්‍රදේශවල සඟවාගෙන ඉන්දියාවේ බැංග්ලෝර් නගරයට නීතිවිරෝධීව රැගෙනයාමට තැත් කළ රන් බිස්කට් තොගයක් පෙරේදා (10) සවස 6.30ට පමණ ශ්‍රී ලංකා රේගුව මගින් අත්අඩංගුවට ගෙන තිබේ.ශ්‍රී ලාංකීය මුස්ලිම් කාන්තාවන් දෙදෙනකු මෙසේ අත්අඩංගුවට ගෙන ඇති අතර එම රන්වල වටිනාකම රුපියල් ලක්‍ෂ 25කි.කොළඹ ප්‍රදේශයේ පදිංචි මේ කාන්තාවන් දෙදෙනා වෛද්‍යවරුන් ලවා රත්රන් බිස්කට් සිරුරට ඇතුළු කරවා ගෙන ඇතැයිද මේ ජාවාරම කලක් තිස්සේ කරන්නට ඇතැයිද රේගු අධිකාරී ඩී. පෙරුම්පනායගම් මහතා පැවසීය.පෙරේදා රාත්‍රී යූ. එල්. 0171 ගුවන් යානයෙන් ඉන්දියාවට යාමට පැමිණි මේ කාන්තාවන් දෙදෙනාගෙන් එක් අයෙකුගේ සිරුරේ රත්රන් බිස්කට් 03ක්ද අනෙක් කාන්තාවගේ සිරුරේ රත්රන් බිස්කට් 02ක් ද තිබී ඇති අතර තවත් රත්රන් ඇති බවට සැකකරන බව රේගු නිලධාරීහු පවසති.මේ රත්රන් ගෙනයාමට මැණික් හා ස්වර්ණාභරණ අධිකාරියේ සහ විනිමය පාලන අනුමැතිය නොමැති බැවින් රත්රන් තොගය රාජසන්තක කර සැකකාරියන් දෙදෙනාට රුපියල් ලක්‍ෂ 02ක දඩ නියම කර තිබේ.සහකාර රේගු අධිකාරීවරුන් වන සී. එල්. අඹගහවත්ත, ඒ. ඩී. එන්. ආරියපාල මහත්වරුන් සැකකාර කාන්තාවන් අත්අඩංගුවට ගෙන ඇති අතර, නියෝජ්‍ය රේගු අධ්‍යක්‍ෂ ස්ටැන්ලි සෙනරත් මහතාගේ අධීක්‍ෂණය යටතේ පරීක්‍ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101110</link>
    <topic> ‘විරුදන ගී සර - 3’ ප්‍රසංගයේදී...</topic>
    <author/>
    <content>යුද හමුදා සේවා වනිතා සුභසාධන සංගමය විසින් තුන්වන වරටත් සංවිධානය කළ විරුදන ගී සර 2010 සංගීත ප්‍රසංගය ඊයේ (9)බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්විණි. එහි විශේෂ අවස්ථා ඡායා සටහන්වලින් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101111</link>
    <topic>මහරගම රන් ආභරණ කොල්ලය වරදී</topic>
    <author>මහරගම විශේෂ වේහැල්ලේ</author>
    <content>මහරගම නගරයේ සුපිරි වෙළෙඳ සල් ගොඩනැඟිල්ලේ පවත්වාගෙන ගිය මනෝමා රත්රන් භාණ්ඩ වෙළෙඳ සලට ඊයේ (10) පස්වරු 2කට පමණ ඇතුළු වූ මංකොල්ලකරුවන් දෙදෙනෙක් වෙළෙඳ සලේ තිදෙනෙකුට ටී. 56 ගිනි අවියකින් වෙඩි තබා පලාගොස් ඇත.පාර අයිනේ නැවැත් වූ ඩිස්කවරි වර්ගයේ යතුරු පැදියකින් එක් මංකොල්ල කරුවෙක් ගනු දෙනු කරුවෙක් ලෙස වෙළෙඳසලට ඇතුළු වී භාණ්ඩ තෝරද්දී එක් සේවකයෙක් ඔහු ගැන සැක සිතී මෙන්න හොරෙක් යි කෑ ගසමින් එළියට පැන ඇත.යතුරු පැදියේ සිටි අනෙක් මංකොල්ල කරු ගිනි අවියද ගෙන කෑ ගසන සේවකයා අල්ලා වෙළෙඳ සල දෙසට ඇදගෙනවිත් ඇත. මේ අතරතුර වෙළෙඳ සල ඇතුළෙන් යතුරු වැටීම නිසා ඇතුලේ සිටි මංකොල්ලකරු වෙළෙඳ සලතුළ හිර වී ඇත.මේ අවස්ථාවේ අල්ලාගත් සේවකයාට වෙඩි තැබූ දෙවන මංකොල්ලකරු දොරේ යතුරු කඩුල්ලට වෙඩි තැබීම නිසා දොරේ වීදුරු කඩා වැටින. මේ අවස්ථාවේ දී වෙළෙඳ සල ඇතුලේ සිටි මංකොල්ලකරු මේසය මත වූ රත්රන් භාණ්ඩ කීපයක් ද රැගෙන කඩයෙන් පැන ගෙන ඇත.ලැබූ අස්වැසිල්ලෙන් මංකොල්ලකරුවන් දෙදෙනා ගිනි අවිය සඟවා ගෙන ආ බෑගය ද දමා යතුරු පැදියට නැගී අහසට වෙඩි තබමින් පලාගොස් ඇත්තේ දෙහිවල පාර ඔස්සේ ය.තුවාල කරුවන් තිදෙනා කළුබෝවිල රෝහලේ නේවාසිකව ප්‍රතිකාර ලබති.සිදුවීමට ගිය මහා මංකොල්ලයක් වැළකී ගොස් ඇත.මෙය සැලවීමත් සමඟ නුගේගොඩ ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතා සහ මහරගම පොලිස් ස්ථානාධිපතිවරයා පරීක්ෂණ ආරම්භ කළහ.පැනගිය මංකොල්ල කරුවන් අත්අඩංගුවට ගැනීමට විශේෂ පොලිස් මෙහෙයුමක් අරඹා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101112</link>
    <topic>එකම පවුලේ තිදෙනකු ඇතුළු බාල වයස්කාර ගැහැණු ළමයි 75ක් මහනුවරදී අපයෝජනයට ලක්වෙලා</topic>
    <author>අසේල කුරුළුවංශ</author>
    <content>වයස අවුරුදු දොළහට අඩු එකම පවුලේ ළමුන් තිදෙනකු ඇතුළුව බාල වයස්කාර ගැහැණු දරුවන් 75 දෙනකු මේ වසරේ ගත වූ මාස නවය තුළ මහනුවර පොලිස් කොට්ඨාසය තුළ ලිංගික අපයෝජනයට ලක්ව තිබෙන බව පොලිසිය පවසයි.මහනුවර පොලිස් කොට්ඨාසයට අයත් පොලිස් ස්ථාන 20 කට ලැබුණ පැමිණිලි මත තොරතුරු අනාවරණය වී ඇත.වසස අවුරුදු 18 ට අඩු පාසල් දරුවන් වැඩි වයස් ඇත්තන් ලෙස පෙන්වා විවාහය සිදු කරගෙන සිටින බවත් ඔවුන් දරුවන් ලැබීමෙන් පසු දරු උපත ලියාපදිංචි කිරීමට යෑමේදී අඩුවයස් කාරියන් බව තහවුරු වී තිබෙන බවත් පොලිස් පරීක්ෂණ මගින් අනාවරණය වී තිබේ.මේ පසුබිම තුළ අපයෝජනයට ලක්ව ඇති ඇතැම් බාලවයස්කාරියන් මේ වන විට මවුවරු බවටද පත්ව ඇත.ලිංගික අපයෝජනයට ලක්වූ එකම පවුලේ දරුවන් තිදෙනා වයස අවුරුදු 12,10 හා 09 යේ පසුවන බවත් එම වයසේ පසුවන තවත් දරුවන් රැසක් පිළිබඳ පරීක්ෂණ පැවැත්වෙන බවත් පොලිසිය පවසයි.වතුකරය ආශි‍්‍රතව අදාළ තත්ත්වයේ ඉහළ යෑමක් පෙන්නුම් කරන අතර මධ්‍යම පළාත් ජ්‍යෙෂ්ඨ පොලිස්පති ගාමිණි නවරත්න, මධ්‍යම ප්‍රදේශ බටහිර නියෝජ්‍ය පොලිස්පති පූජිත් ජයසුන්දර යන මහත්වරුන්ගේ උපදෙස් මත මහනුවර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ මෙහෙයවීමෙන් එම සිද්ධීන් පිළිබඳ පොලිසිය පුළුල් පරීක්ෂණ ආරම්භ කර තිබේ.අපයෝජනයට ලක්වූ ඇතැම් දරුවන් එම සිද්ධියට ලක්ව ඇත්තේ තම පියා හෝ සහෝදරයකු අතින් වීම විශාල ඛේදවාචකයක් බව පොලීසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101113</link>
    <topic>අම්පාර දිසාවේ සංවර්ධනයටගිය පස් වසරේදී කෝටි 9000ක්</topic>
    <author>ජයසිරි මුණසිංහ සහ දිගාමඩුල්ල සංචාරක අම්පාර සිට...</author>
    <content>ගෙවී ගිය පස් අවුරුදු කාලසීමාව ඇතුළත අම්පාර දිස්ත්‍රික්කයේ සංවර්ධන කටයුතු සඳහා රජය වැයකළ මුදල රුපියල් කෝටි නව දහසකි.ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් අම්පාර දිස්ත්‍රික් ලේකම් කාර්යාලයේ ඊයේ (10) උදේ පැවැති දිස්ත්‍රික් සංවර්ධන කමිටු රැස්වීමේදී මේ තොරතුරු හෙළිදරව් විණි.මේසා විශාල මුදලක් වැයකොට අම්පාර දිස්ත්‍රික්කයේ මාර්ග, වාරිමාර්ග, කෘෂිකර්ම , අධ්‍යාපන, ජලසම්පාදන නිවාස ඇතුළු ව්‍යාපෘති 53,000 ක්‍රියාත්මක කොට ඇත.මේ නිසා හය ලක්ෂ විසිපන් දහසකට ආසන්න පිරිසකට සෙත සැලැසී ඇතැයි අම්පාර දිස්ත්‍රික් ලේකම් සුනිල් කන්නන්ගර මහතා සඳහන් කෙළේය.අම්පාර දිස්ත්‍රික්කයේ ප්‍රාදේශීය ලේකම් කොට්ඨාස ගණන 20 කි. ග්‍රාම නිලධාරි කොට්ඨාස 503 කි. ගම්මාන 828 කි. මේ සෑම ගම්මානයක්ම ඇතුළත් වන පරිදි වසර 2016 වනවිට අපේක්ෂිත සංවර්ධන සැලැස්මක් ද මේ වනවිටත් සකස් කොට තිබේ.ගතවූ පස් අවුරුදු කාලසීමාව ඇතුළත වැඩිම මුදලක් වැයකොට තිබෙනුයේ කෘෂිකර්ම අංශ සංවර්ධනයටයි. ඒ සඳහා වැයකොට ඇති මුදල රුපියල් කෝටි 2936 කි. ඉන් ගොවීන් 34486 කට සෙත සැලැසී තිබේ.වසර 2005 දී ජාතික වී නිෂ්පාදනයට සියයට 15.38 ක දායකත්වයක් අම්පාරෙන් ලැබිණි. එය 2010 වනවිට සියයට 22.74 දක්වා වැඩිකරගෙන තිබේ. අම්පාරට ගතවූ කාලය ඇතුළත පොහොර සහනාධාරය ලෙස රුපියල් කෝටි 2890 ලබාදී ඇත.එක් පුද්ගලයකුට පොහොර සහනාධාරය ලෙස රජය රුපියල් 46,000 ක් වැයකොට තිබේ. අම්පාරේ ජනතාව මුහුණදෙන ප්‍රධානම ප්‍රශ්නයක් වනුයේ පිරිසිදු පානීය ජලය ලබා ගැනීම වේ. මීට විසඳුම් ලෙස රුපියල් කෝටි 2552 ක් වියදම් කොට ව්‍යාපෘති 600 ක් ක්‍රියාත්මක කොට තිබේ.මේ වසර (2010) නිමාවීමට ප්‍රථම අම්පාර දිස්ත්‍රික්කයේ සමෘද්ධි සංවර්ධන, ගම නැඟුම ව්‍යාපෘති ක්‍රියාත්මක කිරීමට අවශ්‍ය රුපියල් මිලියන 120 ක හිඟ මුදල වහාම ලබාදීමට බැසිල් රාජපක්ෂ මහතා ඊයේ තීරණය කළේය.බැසිල් රාජපක්ෂ මහතාගේ ප්‍රධානත්වයෙන් පැවැති දිස්ත්‍රික් සංවර්ධන කමිටු රැස්වීමට ඇමැතිවරුන් වන සුසිල් පේ‍්‍රමජයන්ත, පී. දයාරත්න, ඒ. එච්. එම්. අතාවුල්ලා, රිෂාක් බදුර්දීන්, අම්පාර දිස්ත්‍රික් කමිටු සම සභාපති පාර්ලිමේන්තු මන්ත්‍රී රියද් අද්මිරාල්, සරත් වීරසේකර, නැගෙනහිර පළාත් මහ ඇමැති ශිවනේසතුරෙයි චන්ද්‍රකාන්තන්, ආණ්ඩුකාර මොහාන් විජේවික්‍රම ඇතුළු පිරිසක් එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101114</link>
    <topic>මධ්‍යම පළාතේ විදුලි යෝජනාක්‍රම සඳහා රු.කෝටි 12ක්</topic>
    <author>ඉද්‍රාණි තෝරදෙණිය</author>
    <content>මධ්‍යම පළාත තුළ විදුලිය ලබා දීම සඳහා මේ වසරේ රුපියල් කෝටි 12ක මුදලක් වැය කෙරේ. මීට අදාළ ව්‍යාපෘතීන් දැනටමත් ක්‍රියාත්මක වෙමින් පවතී.ලබන වසර සඳහාද විදුලිය ලබා දීම සඳහා රුපියල් කෝටි 13ක මුදලක් වැය කිරීමට අපේක්‍ෂිත බව ලංකා විදුලිබල මණ්ඩලයේ මධ්‍යම පළාත් භාර නියෝජ්‍ය සාමාන්‍යාධිකාරි බන්‍ධුල පෙරේරා මහතා පවසයි.වසර 2012 දී සැමට විදුලිය ලබාදීමේ මහින්ද චින්තන වැඩ පිළිවෙළට සමගාමීව ක්‍රියාත්මක මේ වැඩ පිළිවෙළෙහි ග්‍රාමීය සහ අති දුෂ්කර ප්‍රදේශවලට විදුලිය ලබාදීම කෙරෙහි ප්‍රමුඛවයක් ලබාදේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101115</link>
    <topic>මහනුවර නව පුරපතිරාජා පුෂ්පකුමාර</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>පාලනය අකාර්යක්ෂමතාවය ඇතුළු චෝදනා ගණනාවක් සම්බන්ධයෙන් තනතුරෙන් ඉවත් කරනු ලැබූ මහනුවර මහ නගර සභාවේ පුරපති එල්. බී. අලුවිහාරේ මහතා වෙනුවට මහනුවර නව පුරපතිවරයා ලෙස නාගරික මන්ත්‍රී රාජා පුෂ්පකුමාර මහතා එක්සත් ජාතික පක්ෂය මගින් පත්කරනු ලැබ ඇත.එක්සත් ජාතික පක්ෂයට බලය හිමි මහනුවර මහ නගර සභාවේ පුරපතිවරයා චෝදනා ගණනාවක් සම්බන්ධයෙන් මෙයට මාස කිහිපයකට පෙර මධ්‍යම පළාත් ප්‍රධාන ඇමැති සරත් ඒකනායක මහතා විසින් ඔහු එම තනතුරින් ඉවත් කරනු ලැබීය.අනතුරුව ඒ. ජා. ප කෘත්‍යාධිකාරි මණ්ඩලය විසින් රාජා පුෂ්ප කුමාර මහතා අදාළ තනතුර සඳහා 8දා පත්කරනු ලැබ ඇත.අලුවිහාරේ මහතා එම තනතුරින් ඉවත් කිරීමත් සමග නියෝජ්‍ය පුරපති සුමින්ද වික්‍රමසිංහ මහතා එම තනතුරේ වැඩ බලනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=n10101116</link>
    <topic>ශ්‍රී ලංකාවේ ජනගහනයෙන් ලක්ෂ 40ක් කුමන හෝ මානසික රෝගයකින් පෙළෙනවා</topic>
    <author>සන්ධ්‍යා කරුණාරත්න</author>
    <content>මෙරට ජනගහනයෙන් ලක්ෂ 40 ක් පමණ දෙනා කුමන හෝ මානසික රෝගයකින් පෙළෙන බව සමීක්ෂණ වාර්තාවලින් හෙළි වී ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.එම පිරිසෙනුත් ලක්ෂ 4 කට ආසන්න පිරිසක් අධි මානසික රෝගවලින් පෙළෙන බවද ඇමැතිවරයා සඳහන් කෙළේය.ලෝක මානසික සෞඛ්‍ය දිනය ඊයේට (10) යෙදී තිබිණි. එම දිනය නිමිති කර ගනිමින් අංගොඩ ජාතික මානසික සෞඛ්‍ය විද්‍යායතනය මඟින් පැවැත් වූ චිත්‍ර හා අත්කම් ප්‍රදර්ශනයට සහභාගි වෙමින් කොළඹ ජාතික කලාභවනේදී ඇමැතිවරයා මේ බව ඊයේ (10 දා) ප්‍රකාශ කෙළේය.මෙරට ජනගහනයෙන් සියයට 20 ක් දෙනා මානසික රෝගවලින් පෙළීම රටට විශාල අභියෝගයක් බවද ඇමැතිවරයා කීය.ලක්ෂ 40 ක් පමණ වූ මානසික රෝගීන්ගෙන් ප්‍රතිකාර ලබා ගැනීම සිදුකරන්නේ සියයට 40 ක් පමණ දෙනා බවත් ඉතිරි සියයට 60 දෙනාම ප්‍රතිකාර නොගනිමින් සිටීම බරපතළ ගැටලුවක් බවත් ඇමැතිවරයා ප්‍රකාශ කෙළේය.ඇතැම් පුද්ගලයන්ට මානසික රෝගයක් සෑදීම රහසක් ලෙස තබාගෙන සිටීමත්, නොදැනුවත්භාවයත්, සමාජයේ අගෞරවයට ලක් වේය යන හේතුන් නිසාත් ඇතැම් අය මේ රෝගයට ප්‍රතිකාර ගැනීමට මැලි වන්නේ යැයිද ඇමැතිවරයා කීය.ඇමැතිවරයා එහිදී මෙසේද පැවැසුවේය.මීට වසර පහළොවකට පමණ පෙර මෙරට ජනගහනයෙන් ලක්ෂයකට 45 ක් 46 ක් පමණ දෙනා සියදිවි නසා ගැනීමට පෙළඹී සිටියා. වර්තමානය වන විට සියදිවි නසා ගැනීම් වාර්තා වන්නේ ජනගහනයෙන් ලක්ෂයකට 25 ක් පමණකි.සියදිවි නසා ගැනීම්වලට මානසික රෝගද හේතුවක් වී තිබෙනවා. මානසික සෞඛ්‍ය ක්‍ෂේත්‍රය සංවර්ධනය කිරීමෙන් අපට මේ ප්‍රමාණය තවදුරටත් අවම කරගත ඛ්ැකියි. මේ ගැටලුව සංවර්ධනය වෙමින් පවතින රටවලට පමණක් නොව සංවර්ධනය වූ රටවලට ද උරුම වී තිබෙනවා.ආර්ථික ගැටලු, මත්පැන්, මත්ද්‍රව්‍ය භාවිතය, කාර්යාලවල පවතින ගැටලු යනාදිය මානසික රෝග හට ගැනීමට හේතු වෙනවා. එම ගැටලු අවම කර ගැනීමෙන් මානසික රෝග හට ගැනීමද අවම කළ හැකියි.මෙරට ජීවත්වන සියලුදෙනා කෙරෙහි යහපත් මානසිකත්වයක් ගොඩනැගීමට සමාජයේ ඇති සියලු අංග ප්‍රතිසංවිධානය කළ යුතුයි. ඕනෑම ආගමක යහපත් ජීවිතයක් ගොඩනඟා ගැනීමට, යහපත් මානසිකත්වයක් ගොඩනඟා ගැනීමට අවවාද අනුශාසනා ලබාදෙනවා.ලෝකයේ තාක්ෂණය දියුණු වීමත් සමඟ මිනිසාගේ ආධ්‍යාත්මික තත්ත්වයන් පිරිහෙනවා. ඇතැම් විට ඒ අවස්ථාවලදී ද පුද්ගලයන්ගේ මානසික සෞඛ්‍ය පිරිහීමට පත්වෙනවා. මිනිසා තුළ යහපත් ආධ්‍යාත්මික ගුණ වගා කිරීමෙන් යහපත් මානසික සෞඛ්‍යයකින් පිරි ජනතාවක් බිහිකර ගත හැකි යැයිද ඇමැතිවරයා පැවසීය.ලෝක මානසික සෞඛ්‍ය දිනය සමරමින් අංගොඩ ජාතික මානසික සෞඛ්‍ය විද්‍යායතනයේ සාමාජිකයෝ පාගමනකට ද සහභාගි වූහ. මේ චිත්‍ර හා අත්කම් ප්‍රදර්ශනයට නිර්මාණ ඉදිරිපත් කළ නිර්මාණකරුවන්ට සහතිකපත් හා මුදල් ප්‍රදානය කිරීමත්, සේවා අගැයීමට ලක් කිරීමත් සිදුකෙරිණි. වීදි නාට්‍යයක්ද මෙහිදී පැවැත්විණි.ලෝක සෞඛ්‍ය සංවිධානයේ ශ්‍රී ලංකා නේවාසික නියෝජිත වෛද්‍ය එෆ්. ආර්. මෙහෙතා, ජාතික මානසික සෞඛ්‍ය විද්‍යායතනයේ අධ්‍යක්ෂ වෛද්‍ය ජයාන් මෙන්ඩිස් මහත්වරු ද මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010111</link>
    <topic>ලක්ෂ තිහක් වැයකර ඉදිකළ කඩුගන්නාව සති පොළ වෙළෙඳ සංකීර්ණයෙන් වැඩක් ගෙන නෑ</topic>
    <author>මධ්‍යම පළාත් සංචාරකඑල්. එස්. එගොඩවිට</author>
    <content>රුපියල් ලක්ෂ 30ක වියදමකින් කඩුගන්නාව නගරයේ සති පොළ සඳහා ඉදිකර ඇති වෙළෙඳ සංකීර්ණය විවෘත කර වසරකට ආසන්න කාලයක් ගතවී ඇතත් එයින් නිසි ප්‍රයෝජන ගෙන නැත.නොදියුණු නගර දියුණු කිරීමේ වැඩපිළිවෙළ යටතේ උඩරට සංවර්ධන අධිකාරිය හරහා මේ සඳහා මුදල් ප්‍රතිපාදන ලබාදී තිබේ.මහනුවර පළාත් පාලන කොමසාරිස් වරයාගේ ද අනුදැනුම ඇතිව යටිනුවර ප්‍රාදේශීය ලේකම් කාර්යාලය මඟින් අදාළ ඉදිකිරීම් කටයුතු කර ඇත.එහෙත් එම වෙළෙඳ සංකීර්ණය තුළ ස්ථාපිත කළ සති පොළේ වෙළෙඳ කටයුතු කිරීමට පියවර ගෙන ඇති අතර සෑම ඉරිදා දිනකම පැවැත්වෙන පොළ පෙර පරිදිම තාවකාලිකව අටවාගන්නා කුටි තුළ සිදු කරති.මේ වෙනුවට කොළඹ නුවර ප්‍රධාන මාර්ගය ද මෙදිනට උපයෝගී කර ගැනීම සිදුවේ.වාරියපොළ, ගල්ගමුව, හඟුරන්කෙත වැනි ඈත දුෂ්කර පළාත් වලින් ද මේ නගරයට වෙළෙඳුන් පැමිණෙන අතර ජල වැසිකිළි ආදී පහසුකම්ද සැලැසී නැත. තිබෙන වැසිකිළිය භාවිත කිරීමට අපහසු තත්ත්වයේ පවතින අතර ඒ තුළ ජල කරාම සියල්ලම කැඩීගොස් තිබේ.වසර 100 කට ආසන්න කාලයක් ඉපැරැණිම සති පොළක් වන මේ පොළ සඳහා එදා ඈත එපිට පළාත් වලින් එදිනෙදා කඩන එළවළු හා අවශ්‍ය ද්‍රව්‍ය මේ වෙළෙඳ පොළට ගෙනවිත් අලෙවි කිරීම සිදුවූවත් මේ පොළේ පවතින විවිධ අපහසුතා මත එම වෙළෙඳුන්ගේ පැමිණීමද අඩුවෙමින් පවතී.අභිනවයෙන් ඉදිකර ඇති මේ සති පොළ වෙළෙඳ සංකීර්යෙන් නිසි ප්‍රයෝජන ගෙන තාලයට ගැලපෙන අයුරින් මේ පොළ පවත්වාගෙන යෑමට කටයුතු කිරීම යුගයේ අවශ්‍යතාවයක් බව ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010112</link>
    <topic>දොම්පේ ළමා නිවාසයේ දසවස් සමරුව වෙනුවෙන් ගොඩනැගිලි 3ක් විවෘත කරයි</topic>
    <author>මල්වාන සමූහ මහානාම විතානගේ</author>
    <content>දොම්පේ ළමා නිවාසයේ දස වස් සැමරුම වෙනුවෙන් ඉදි කරන ලද ගොඩනැගිලි තුන පසුගියදා විවෘත කරන ලදී.ළමා නිවාස නේවාසිකාගාරය, දාන ශාලා මන්දිරය හා නාන කාමර පද්ධතිය මීට ඇතුළත් විණි.ජ්‍යෙෂ්ඨ කථිකාචාරිනි සුධර්මා ඥානසිරි මහත්මිය ඇතුළු පරිත්‍යාගශීලීන් විසින් රුපියල් ලක්ෂ පහක මුදලක් වැය කොට ළමා නිවාස නේවාසිකාගාරයද සම්පත් බැංකුවේ වාණිජ ණය අංශය මගින් රුපියල් ලක්ෂ පහක මුදලක් වැය කොට දාන ශාලා මන්දිරයද කොළඹ ලොයිඩ් රෙජිස්ටර් ආයතනය මගින් රුපියල් ලක්ෂ හතක මුදලක් වැය කොට නාන කාමර පද්ධතිය ද ඉදිකරනු ලැබ තිබේ.මෙහිදී බස්නාහිර පළාත් පරිවාස හා ළමා රක්ෂක සේවා කොමසාරිස් ජී. පී. ඩී. සෝමරත්න මහතා විසින් ළමා නිවාස නේවාසිකාගාරය විවෘත කරනු ලැබූ අතර ශාලා මන්දිරය විවෘත කරනු ලැබුවේ සම්පත් බැංකුවේ වාණිජ ණය අංශයේ සම්බන්ධතා කළමනාකරු චින්තක ද සිල්වා මහතා විසිනි.මේ නිමිත්තෙන් සිනාදි සිවු කෝරලයේ ප්‍රධාන අධිකරණ සංඝනායක දන්දෙණියේ ජිනවංශ නාහිමියන්ගේ ප්‍රධානත්වයෙන් පැවැති උත්සව සභාවේදී බස්නාහිර පළාත් පරිවාස හා ළමා රක්ෂක සේවා කළමනාකරු ජී. පී. ඩී. සෝමරත්න මහතා පැවසුවේ සමාජයේ වගකීම දරුවන් රැක ගෙන පෝෂණය කිරීම වන බවත් මේ භාරදූර කාර්ය භාරය ඉටු කිරීමට සමාජය ඇප කැප විය යුතු බවත්ය.එම ළමා නිවාසයේ අධ්‍යක්ෂ දෙනගම විපුලසාර හිමි කියා සිටියේ අදට මේ ළමා නිවාසයට වසර 10 ක් සපිරෙන බවත් මුල් අවදියේදී මෙය කඩා කප්පල් කැර දැමීමට ඇතැමුන් උත්සාහ කළ බවත් නමුත් හොද සිතකින් මෙය ආරම්භ කළ නිසා එය සාර්ථක වූ බවත්ය.දොම්පේ ප්‍රාදේශීය ශාසනාරක්ෂක මණ්ඩලයේ ලේඛකාධිකාරී පාලුගම දීපානන්ද හිමියෝද ළමා නිවාසයේ කළමනාකරු ඩබ්ලිව්. ඩී. විතානගේ මහතා ද කතා කළහ.මේ අතර සම්පත් බැංකුව මගින් ළමා නිවාසයේ ළමයින්ට ත්‍යාග ද පිරිනැමිණි.     .</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010113</link>
    <topic>කඩුවෙල ජංගම සේවා වැඩසටහනින්ගැටලු රැසකට විසඳුම් මෙම වැඩපිළිවෙළඉදිරියේදී තවත් ප්‍රදේශ රැසක</topic>
    <author/>
    <content>කඩුවෙල ප්‍රාදේශීය ලේකම් කාර්යාලය මගින් ප්‍රදේශයේ ගම්මානවල සිටින ජනතාවගේ ප්‍රශ්නවලට විසඳුම් ලබාදීමට ජංගම සේවා වැඩසටහන් මාලාවක් පැවැත්වීමට පියවර ගෙන ඇත.එහි පළමු වැඩසටහන පැලවත්තේ විද්‍යාවර්ධන මහ විදුහල කේන්ද්‍රකර ගනිමින් පැවැත්වූ අතර, මෙහිදී මහජනයා ගේ ප්‍රශ්න රැසකටම විසඳුම් ලබාදීමට හැකිවූ බව ප්‍රාදේශීය ලේකම් එම්. එස්. පී. සූරියප්පෙරුම මහත්මිය කීවාය.ජයවඩනගම, පහළවෙල, ආසිරි උයන, වික්‍රමසිංහපුර, කුමාරගේවත්ත, බටපොත හා අරුප්පිටිය ග්‍රාම සේවක වසම්වල ජනතාව මේ ජංගම සේවා වැඩ සටහනට සහභාගි වූහ.තලංගම පොලිස්ථානය ඇතුළු ප්‍රාදේශීය ලේකම් කාර්යාලයේ සියලුම අංශ නියෝජනය කරමින් අංශ ප්‍රධානීන් හා කාර්ය මණ්ඩලය ද කැපවීමෙන් යුතුව මහජනයා ගේ ප්‍රශ්නවලට කඩිනමින් පිළිතුරු සපයා දෙනු ලැබීය.ජනතා ගැටලු රැසකට මෙහිදී විසඳුම් ලබා දීමට හැකි විය. ජංගම සේවයට පැමිණි ජනතාව පැවැසුවේ කාලය ඉතිරිකරගෙන ගැටලු රැසකට පිළියම් ලබා ගැනීමට හැකි වූ බවයි.විදුහල්පති යසකුල චන්ද්‍රසිරි මහතා මේ වැඩසටහනට සහයෝගය ලබා දුන් අතර, දුර බැහැර ප්‍රදේශවල ද මේ වැඩපිළිවෙළ ඉදිරි මාස කිහිපය තුළදී පැවැත්වීමට ද විධිවිධාන යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010114</link>
    <topic>ගම්පහ අත්කම් භාණ්ඩ හාවෙළෙඳ ප්‍රදර්ශනය</topic>
    <author>නිට්ටඹුව සමූහ - ජෙනට් ජයසිංහ</author>
    <content>ගම්පහ දිස්ත්‍රික් සමෘද්ධි විස්කම් උදාන අත්කම් භාණ්ඩ හා වෙළෙඳ ප්‍රදර්ශනය පසුගියදා දොම්පේ ප්‍රාදේශීය ලේකම් කොට්ඨාසයේ කිරිඳිවැල මධ්‍ය මහා විද්‍යාල භූමියේ පැවැත්විණි.දොම්පේ ප්‍රාදේශීය ලේකම් කාර්යාලය සහ දොම්පේ සමෘද්ධි අධිකාරිය මගින් දොම්පේ ආණ්ඩු පක්‍ෂ ප්‍රධාන සංවිධායක හා බස්නාහිර පළාත් සභා මන්ත්‍රී උපාලි ගුණරත්න මහතාගේ මඟපෙන්වීම යටතේ මේ ප්‍රදර්ශනය සංවිධානය කර තිබුණි.ප්‍රදර්ශනය පැවැත්වූ දෙදින තුළදී ශ්‍රී ලංකා සමෘද්ධි අධිකාරිය වෙනුවෙන් නිල වෙබ් අඩවියක් විවෘත කිරීම, සමෘද්ධි නිවාස ලොතරැයියේ දිනුම් ඇදීම, සමෘද්ධි ප්‍රතිලාභ මගින් සවිබල ගැන්වූවන් ඇගැයීම, ජීවමෝපාය ආධාර බෙදාදීම, බැංකු ණය ආධාර පිළිබඳව සමෘද්ධි ප්‍රතිලාභී ව්‍යවසායකයන් දැනුවත් කිරීම කාන්තා හා ළමා ගැටලු සඳහා නීති උපදේශන සේවාවන් ලබාදීම සහ දේශීය වෛද්‍ය සායනයක් පැවැත්විම ද මේ ප්‍රදර්ශනයේදී සිදුවිය.ගම්පහ දිස්ත්‍රික් විස්කම් උදාන දැක්මේ ප්‍රධාන අංගය වන්නේ අඩු ආදායම් ලබන සමෘද්ධි ප්‍රතිලාභීන් ආර්ථික වශයෙන් සවිබල ගැන්වීම හා ගම්පහ දිස්ත්‍රික් ලිය අභිමන් කාන්තා සංවර්ධනය මගින් ලබා දෙන සහන පොලී මත ණය ආධාර, උපකරණවලින් ස්වයං රැකියා අරඹා ඇති ව්‍යවසායකයන්ගේ අත්කම් ප්‍රදර්ශනය කිරීමයි.මේ ප්‍රදර්ශනය සඳහා වෙළෙඳ කුටි හාරසීයක් පමණ විවෘතව තිබූ අතර ප්‍රදර්ශනය විවෘත කිරීමේ සමාරම්භක උත්සවයේ ප්‍රධාන ආරාධිත අමුත්තන් ලෙස පැමිණි ජාතික ආර්ථික සංවර්ධන ඇමැති බැසිල් රාජපක්‍ෂ මහතා සහ ගම්පහ දිස්ත්‍රික් ලිය අබිමන් කාන්තා සංවිධානයේ සභාපතිනී නීතිඥ පුෂ්පා රාජපක්‍ෂ මහත්මිය ප්‍රදර්ශන භූමිය පුරා කළ සංචාරය නිසා ග්‍රාමීය නිෂ්පාදකයන් නව ජීවයක් ලැබූ බව ව්‍යවසායකයෝ පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010115</link>
    <topic>කෑගල්ල මහ රෝහලට අංගසම්පූර්ණසිවු මහල් ගොඩනැගිල්ලක්</topic>
    <author>කෑගල්ල සමූහ -පී. එම්. පී. පොල්වත්ත</author>
    <content>කෑගල්ල දිස්ත්‍රික්කයේ ඇති ප්‍රධානම රෝහල වන කෑගල්ල මහ රෝහලේ සංවර්ධන කටයුතු සඳහා රජය මගින් රුපියල් මිලියන 360ක මුදලක් ලබා දී ඇත.මේ මුදල ලබා දී ඇත්තේ රෝහලේ පවත්නා දැඩි සත්කාර ඒකකය, පහසුකම් අඩුවෙන් පවත්වා ගෙන යනු ලබන ලේ බැංකුව, විශේෂඥ ශල්‍යාගාරය, ආදි ස්ථාන නවීන පහසුකම් සහිතව ස්ථාපනය කිරීමටය.මේ සඳහා මේ දිනවල සිවු මහල් ගොඩනැගිල්ලක් ඉදිකිරීමේ වැඩ කටයුතු ආරම්භ කර ඇත.අංග සම්පූර්ණ රෝහල් අවශ්‍යතාවයන් සම්පූර්ණ කිරීමෙන් රෝහලට ප්‍රතිකාර ලබා ගැනීමට පැමිණෙන රෝගීන්ට කොළඹ, නුවර, කුරුණෑගල ආදි රෝහල්වලට නොයවා මෙහිදීම ප්‍රතිකාර ලබා දීමට හැකි වන බව රෝහලේ උසස් නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010116</link>
    <topic>වට්ටාරම රජමහා විහාරයනිදන් හොරුන් වනසලා</topic>
    <author>මොණරාගල සමූහ කේ. බී. රත්නායක</author>
    <content>මොණරාගල සියඹලාණ්ඩුව ප්‍රාදේශීය ලේකම් කොට්ඨාසයට අයත් ඇතිමලේ වැව වට්ටාරම රජමහා වෙහෙර සහ වනසෙනසුන නිදන් සොරුන් විසින් කඩා විනාශයට පත්කර ඇත.අනුරාධපුර මුල් යුගයේ රුහුණේ රජ කළ කාවන්තිස්ස (කි.ව.පෙ. 209-164) රජු විසින් වට්ටාරම රජමහා වෙහෙර සහ වන සෙනසුන කරවන ලදැයි ජනශ්‍රැතියේ සඳහන් වේ.වනසෙනසුන වට්ටාරම කන්ද මත කරවා ඇති අතර කන්ද පාමුල තැනිතලා බිම්කඩහි වට්ටාරම රජමහා වෙහෙර කරවා ඇත. වනසෙනසුනේ කටාරම් කෙටූ ගිරිලෙන් හයක් පමණ ඇති අතර ඒවායේ වෙසෙමින් බවුම් වැඩූ රහතන් වහන්සේ හට බුදුන් වැඳීම සඳහා කන්ද මත පිළිම ගෙයක් හා දාගැබක්ද කරවා තිබිණි.කන්ද පාමුල ඇති වෙහෙර බිමේ ද දාගැබක්, පිළිම ගෙයක්, බෝධි ඝරයක් හා සංඝාවාස ගොඩනැගිලිද නිම කර තිබිණි. මෙයින් නිදන් සොරුන් විසින් මහත්සේ හානිකර ඇත්තේ . වන සෙනසුන් ඉදිකර තිබූ පිළිම ගෙයට හා ගිරිකුලක් මත ඉදිකර තිබූ කුඩා දාගැබටයි. දාගැබ තිබූ ගිරිකුල මත වත්මනෙහි දැකගත හැක්කේ තණ කොළවලින් වැසී ගිය කුඩා පස් ගොඩකි.පිළිම ගෙයි සෙල්මුවා කුලුණු කීපයක් ශේෂව ඇති අතර හිස සුන් බුදුපිළිමයේ කඳ කොටස පමණක් දැකගත හැකිය. වෙහෙර බිමෙහි ගරා වැටුණ දාගැබ සුරැකිව ඇත. සංඝාවාසයේ, බෝධිඝරයේ හා පිළිම ගෙයි ශේෂ වූ සෙල්මුවා කුලුනු රැසක් තිබේ.සඳකඩ පහනක්, මලසුන් දෙකක් හා දාගැබ මත සවිකර තිබූ ඡත්‍රය යැයි සිතිය හැකි සෙල්මුවා වෘත්තයක් සහ තවත් විසිරී තිබී හමු වූ හංසරූප සහිත ගඩොල් හා වෙනත් පුරා වස්තු රැසක් එළිමහනේ තබා තිබෙනු දැකගත හැකිය. වට්ටාරම රජ මහා වෙහෙර වත්මන් විහාධිපති ගල්ගෙඩියාවේ පියසුමන හිමියෝ මෙසේ කීහ.අනුරාධපුර යුගයෙන් පසු මේ වෙහෙර වල් බිහි වී කැලෑවට යටවී තිබුණා. 1992 වර්ෂයේ මා මේ වෙහෙර බිමට පැමිණියා. කන්දේ ගිරිලෙන්වල වාසය කරමින් ගමේ අය සමඟ වෙහෙර බිම එළි කළා. ඉන්පසු මේ විහාරය ගොඩනැගුවා.ඒත් වෙහෙර සංවර්ධනය කිරීමට තරම් හොඳ ආර්ථික තත්ත්වයක් දායකයන් අතරත් නෑ. මේ වෙහෙරට අයත් සන්නස් සහිත ඉඩම් රැසක් තිබෙනවා. මේ ඉඩම්වල බුක්තිය වෙහෙරට පවරා දෙන්නේ නම් එයින් එන ආදායමෙන් විහාරය සංවර්ධනය කළ හැකියි. මේ පිළිබඳ රජයේ අවධානය යොමු කරන්නේ නම් එය බුදුදහම නඟා සිටුවීමට කරන මහඟු මෙහෙයක් වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010117</link>
    <topic>මතු පරපුර වෙනුවෙන් රැකගත යුතු මඩුවන්වෙල වලව්ව</topic>
    <author>පිළියන්දල විශේෂ ෂෙල්ටන් විදිසිංහ</author>
    <content>සබරගමුව පළාතට අයත් රත්නපුර දිස්ත්‍රික්කයේ කොළොන්න ප්‍රාදේශීය ලේකම් කොට්ඨාසයේ පුරා විද්‍යාත්මක වටිනාකමක් ඇති වසර 300කට වඩා ඉපැරැණි මඩුවන්වෙල වලව්ව අද වන විට දිරාපත්වෙමින් පවතී.මේ වලව්ව මතු පරපුර සඳහා සංරක්ෂණය කර රැකගත යුතු ස්ථානයකි. මෙම වලව්වේ කාමර 121ක් හා මැද මිදුල් 21කින් හා ආරක්ෂිත පවුරු තුනකින්ද යුක්ත වේ.ජනප්‍රවාදවලට අනුව මෙහි ආරම්භකයා “මහාකොල්ලයා” නැමැත්තෙකි.මෙහි ආරම්භය කොයි වකවානුවේ ද යන්න පැහැදිලි සාධක නැතත් බොහෝ දෙනාගේ අදහස වන්නේ 1 වැනි විමලධර්මසූරිය රජ දවස ඉදි වූ බවය.මඩුවන්වෙල වලව්වේ ශ්‍රේෂ්ඨතම චරිතය ශ්‍රීමත් ජේමිස් විලියම් මඩුවන්වෙල රටේ මහතාය. මොහු මඩුවන්වෙල වලව්ව කාමර 125කින් හා මැද මිදුල් 21ක්, ආරක්ෂිත පවුරු 3ක්, අධිකරණ ශාලාවක්, මුරගෙවල්, ළිං, පැන් පොකුණ, බෝධිඝර, අස්රියගාල්, ධන ධාන්‍ය අටුකොටු සහිත වගා මන්දිරයක් තනා ඇත. මෙයින් දැනට ඉතිරිව ඇත්තේ කාමර 47ක් හා මැද මිදුල් 7කුත් පමණි.අදවන විට මෙය දිරාපත් වෙමින් ගරා වැටෙමින් පවතින බව දක්නට ඇත. වලව්වේ මැද වහලේ කොටසක් කඩා වැටී ඇති අතර මේ දක්වා එය ප්‍රතිසංස්කරණය කර නැති අතර තාවකාලිකව ටකරන් වහලකින් ආවරණය කොට ඇත.මේ වලව්ව නිසි පිරිදි නඩත්තු නොවීම නිසා දිනෙන් දින ජාරාවාස වෙමින් එහි කාමර වව්ලන්ගේ රජ දහනක් බවට පත් වී ඇත.පුරාවිද්‍යා දෙපාර්තමේන්තුව හෝ අදාළ අංශ මේ කෙරෙහි අවධානය යොමුකොට ඉතිහාසයේ වැදගත් වලව්වක්වන මෙය අනාගත පරපුරට දැක බලා ගැනීමට සංරක්ෂණය කරන ලෙස ප්‍රදේශයේ ජනතාව ඉල්ලා සිටිති.මඩුවන්වෙල වලව්ව නැරැඹීමට යන ජනතාවට හා පාසල් ශිෂ්‍ය ශිෂ්‍යාවන්ට ඊට අමතරව තවත් වැදගත් ස්ථාන රාශියක් නැරැඹීමේ අවස්ථාවට ද උදාකර ගත හැක.කිතල බොක්ක ඉපැරැණි ජල යෝජනා ක්‍රමය (කි. මී 1 1/2), දූලි ඇල්ල (කි. මී. 2) මඩුවන්වෙල මුදලින්දාරාම ටැම්පිට විහාරය (කි. මී. 1) මඩුවන්වෙල වැව (මීටර් 40), පනාමුර ඇත්ගාල (කි. මී 15) සිංහරාජ වනාන්තරය (කි. මී 19) වවුල්පන ස්වාභාවික හුණුගල් ලෙන (කි. මී 7) මෙම ස්ථාන ඉතාමත් වටිනා පෞරාණික ස්ථාන බැවින් මතුපරපුර හා පාසල් දරු දැරියන් නැරැඹිය යුතුම ස්ථාන වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010118</link>
    <topic>මොරගොඩ වැසියන්ගේබී ලූනු අස්වණු සරුයි</topic>
    <author>මැදවච්චිය සමූහ ජයසූරිය දිසානායක</author>
    <content>වගාළිං ජලය උපයෝගී කරගෙන ලූනු වගාව සාර්ථකව කිරීමට මැදවච්චිය මොරගොඩ ගොවියෝ සමත් කමක් දක්වති.මැදවච්චිය ප්‍රාදේශීය ලේකම් කොට්ඨාසයේ වැඩිම ගොවි පිරිසක් ජීවත්වන වැද්දාකන්ද පාමුල මොරගොඩ ගම්මානයේ ගොවි බිම්වල වසරේ දින 365 පුරාම කිනම් හෝ භෝගයක් වගාකර ඇති බව දැකගන්නට තිබේ.එක් ගොවි මහතෙකු අක්කර 1 සිට අක්කර 4 - 5 තරම් භූ®මිවල ගෙවතු වගාව සිදු කරනු ලබයි. ගොවි තැනින්ම ඔවුන්ගේ ජීවිත සරිකරගෙන ඇති අයුරු එහි යන කාටත් දැකගත හැක. එහිදී ගොවි ගෙවිළියෝ මෙසේ අදහස් දැක්වූහ.ගාමිණී මහතාඅපි ගොවිතැනින් තමයි ජීවත් වෙන්න්. වැසි ජලය ඇතත් නැතත් අපේ වගා ළිං ජලය යෛදාගෙන ගොවිතැන් කරනවා.වැසි නැති කාලෙට වගා ළිඳේ ජලය අඩුයි. එහෙම වුණාම වගාකළ හැකි ඉඩ සීමා වෙනවා.බිසෝ මැණිකා මහත්මියඅපේ ගොවිබිම් තියෙන ප්‍රදේශයට විදුලිය නෑ. අලි කරදර නිතර ඇති වෙනවා. අපි මොනතරම් මහන්සි වෙලා හරි හම්බ කර ගෙන ගෙවල් දොරවල් හැදුවත් ඒවා ආලෝකමත් කරගන්න විදුලිය නැති මෙතරම් මහන්සි වී ගොවිතැන් කරන අපිට විදුලිය ලබාදෙන ලෙස ඉල්ලා සිටිනවා.විදුලිය තිබෙනවානම් විදුලි මෝටරයක් යොදා ජලය ලබාගෙන වගා කටයුතු කළ හැකියි.සුජාතා මහත්මියලූනු වලින් ආදායම හොඳයි. ඒත් අලෙවිකරන දිනවල ලූනු වල මිල පහළ ගියොත් අපිට ගිය වියදම් වත් ලබාගන්න බැරිවෙනවා. ඒක නිසා අපි රජයෙන් ඉල්ලා සිටින්නේ ලූනු ස්ථාවර මිලක පවත්වාගෙන යන ලෙසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=r1010119</link>
    <topic>අනුරපුර පූර්වාරාම පුද බිමටලැබෙන සැලකිල්ල මදි</topic>
    <author>අනුරාධපුර නැගෙනහිර සමූහ සේනපුර ඩී. නිශ්ශංක</author>
    <content>දාගැබ, පිළිමගෙය, උපෝසථාගාරය, බෝමළුව, දාන ශාලාව, ඡන්තාගාරය හා පොකුණු ආදි සියලු විහාර අංගයන්ගෙන් සමන්විත පස්වන දප්පුල රජුගේ (934 – 935) මහා ආදිපාදයන් වූ උදය කුමරු විසින් කරවන ලද අනුරාධපුර ‘පුබ්බාරාමය හෙවත් පූර්වාරාම පුද බිම දැන් මහා ඝන වනාන්තරයකින් වැසී ගොස් තිබේ. එසේම නටබුන් තව තවත් පසට යටවී ජරාවාස වෙමින් පවතී.මේ විනාශය ගැන සාලියපුර වීරක්කොඩි විහාරස්ථානයේ විහාරාධිපති උඩුහාවර ධම්මසීල හිමියෝ මෙසේ කීහ.‘මෙවැනි පුද බිම් ජරාවාස වීමට හැර තැබීම ජාතික අපරාධයක්. අක්කර පනහකට වැඩි භූමි භාගයක් මෙහි තිබෙනවා. මසකට වරක් නිලධාරියෙක් ඇවිල්ලා ගියාට විහාර විස්තර සඳහන් බෝඩ් ලෑල්ලක් එල්ලුවාට, වැඩක් නැහැ. පුරාවස්තු කැලයෙන් වැසීයාමට ඉඩ නොදී ජනතාවට දැක බලා ගැනීම සඳහා මේවා සංරක්ෂණය කළ යුතුයි.මේවායේ කැණීම් කරලා වටිනා පුරාවස්තු, නිධන් ආදිය ඇත්නම් ගොඩගෙන ඒවා අනාගත පරපුරේ දැන ගැනීම සඳහා කෞතුකාගාරයක තැන්පත් කළ යුතුයි.අනුරාධපුර – යාපනය මාර්ගයේ පුලියන්කුලම ප්‍රදේශයේ මේ පුද බිම පිහිටා ඇත. අනුරාධපුර මිහින්තලේ මාර්ගයේ පුල්ලයාර් හන්දියෙන් වමට හැරී සාලිය මාවත ඔස්සේ සැතපුම් දෙකක් පමණ ගිය විටද මේ පුද බිම හමුවේ.පුද බිම ආසන්නයේම පිහිටා ඇත්තේ සාලියපුර රමණීය ගම්මානයයි. සාලියකුමරු අනුරාධපුර හල්ලොලි ගමේ චණ්ඩාල තරුණියක වන අශෝක මාලාවන් සමඟ අසම්මත විවාහයක් කරගත් නමුදු සිය පියා වන දුටුගැමුණු රජුගෙන් සමාව ලැබුණත් රජුගේ ඇවෑමෙන් රජකම ඔහුට ලැබුණේ නැත.මේ නිසා සිත්වේදනාවකින් පසු වුන සාලිය කුමරු අශෝක මාලා සමගින් මුලින්ම පදිංචිව සිටියේ මේ පුද බිම ආසන්නයේ යැයි ජනප්‍රවාදයේ පවතී. සාලියපුර, සාලිය මාවත යන නම් හැදී ඇත්තේ මේ නිසා යැයි විශ්වාස කැරේ.මේ විහාරය අනුරාධපුර අභයගිරි විහාරය හා සම්බන්ධ පිළිවෙත් ක්‍රියාත්මක වූ මධ්‍යස්ථානයකි. මෙය උදය කුමරු තැනවූ විහාරයක් ලෙස ඔහුගේ ශිලා ලිපියක් මගින් හැදිනගෙන තිබේ.මේ නිසා ‘උදයකිත්ති අග්ගබෝධි පබ්බතාරාමය’ හා ‘උදාකිතග්බෝ පබ්බතාරාමය’ ලෙසත්, අනුරාධපුර අභයගිරි විහාරයේ කපාරාමූලයට අයත් පූර්වාරාම විහාරයේ ශාඛාවක් ලෙසත් හඳුන්වනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010111</link>
    <topic>වසර 60කට පසු පොදු රද මඩුලු ක්‍රීඩා උළෙලකදී ශ්‍රී ලංකාවට බොක්සිං පදක්කමක්</topic>
    <author/>
    <content>වසර 60කට පසුව පොදු රාජ්‍ය මණ්ඩලීය ක්‍රීඩා තරගාවලියකදී ශ්‍රි ලංකාවට බොක්සිං ක්‍රීඩාවෙන් රන් හෝ රිදී පදක්කමක් දිනා දීමේ බලාපොරොත්තුවෙන් මංජු වන්නිආරච්චි අර්ධ අවසන් පූර්ව කඩ ඉම සාර්ථකව පසුකර අවසන් පූර්ව වටයට පිවිසියේ ය.මංජු වන්නිආරච්චි අවසන් පූර්ව තරගයේ දී බොට්ස්වානා ක්‍රීඩක ටිරෆාලෝ සියෝකෝ අද හමුවේ. ඒ තරගයෙන් ජය ගතහොත් බදාදා රන් පදක්කම සඳහා සටන් කිරීමට මංජු වන්නිආරච්චි සූදානමින් සිටී.අවසන් පූර්ව තරගයෙන් පරජය වුවහොත් ලෝකඩ පදක්කම මංජු වන්නිආරච්චිට හිමි වේ. අවසන් පූර්ව තරගයේ දී මංජු වන්නිආරච්චිට හමුවන බොට්ස්වානා ක්‍රීඩකයා මෙයට කළින් පරාජය කර තිබීම මංජු වන්නිආරච්චිගේ මානසිකත්වය ඉහළ දැමීමට හේතු වී තිබේ.ජව සම්පන්න තාරුණ්‍යය ජයග්‍රහණය පිණිසම සටන් වදිද්දී නවදිල්ලි නුවර තල්කටෝරා ගෘහස්ථ ක්‍රීඩාංගණයේ දී ඊයේ සියලුම වාසි මංජු වන්නිආරච්චි හිමි කර ගත්තේ ය.ඔහු කිලෝ ග්‍රෑම් 56 බර පන්තියේ තරගයෙන් ලකුණු 10.1ක් ලෙස තම ප්‍රතිවාදියා වූ කෙන්යානු ක්‍රීඩක නිකොලොස් ඔකෝන් මෙල්ලකර ගනිමින් මේ විශිෂ්ට ජය සනිටුහන් කෙළේ ය. පරාජිත නිකොලොස් එකෝන් පසුගිය ඔලිම්පික් තරගාවලිය නියෝජනය කළ ප්‍රබලතම ක්‍රීඩකයෙකි.බොක්සිං වළල්ලේ අණසක පැතිර වූ 30 හැවිරිදි මංජු වන්නිආරච්චි ප්‍රථම වටය 4 : 1ක්, දෙවැනි වටය 4 : 0 ක් හා අවසන් වටය 2 : 0ක් ලෙස ලකුණු වාර්තා කෙළේ ය.තම ප්‍රතිවාදියාගේ මුහුණට පහර පිට පහර එල්ල කරද්දී තරගය නැරැඹීමට පැමිණි ඉන්දීය ක්‍රීඩා ලෝලීහු ප්‍රීති ඝෝෂා පවත්වමින් මංජු වන්නිආරච්චි ධෛර්්‍යමත් කළහ.කෙසේ වුවද කෙන්යානු ක්‍රීඩකයා තදින් එල්ල කළ පහරකින් මංජුගේ වම් ඇසට ඉහළින් ලේ ගලා ආවේ ය. එයින් ඔහුගේ ධෛර්යය බිඳක් හෝ අඩු වූ බවක් පෙනෙන්නට නොතිබුණි.තරග විනිසුරු මංජුගෙන් මුහුණේ තුවාලය ගැන විමසද්දී ලේ පිසදාගත් ඔහු තරගයට නැවැත පිවිසීමට කැමැත්ත පළ කෙළේ ය. තරගය නිමා වීමට විනාඩියක් පමණ තිබියදී මේ සිදුවිම මංජුට යම් වාසියක් විය.දිගින් දිගටම තුවාලයෙන් ලේ ගලා ආවේ නම් බොක්සිං නීති රීති අනුව තරගය නවත්වා මංජුගේ ප්‍රතිවාදියා වන කෙන්යානු ක්‍රීඩකයාට ජයග්‍රහණය පිරිනැමීමට විනිසුරුට සිදු වේ.පොදුරා්‍ය මණ්ඩල ක්‍රීඩා ඉතිහාසයේ දී ශ්‍රී ලංකාව අවසන්වරට පදක්කමක් දිනාගත්තේ 1950 දීය.කේ. එඩ්වින් හා ඇල්බඩ් පෙරේරා රිදී හා ලෝකඩ පදක්කමක් දිනා ගැනීමට සමත් වූ පසු තවමත් බොක්සිං ක්‍රීඩාවෙන් ශ්‍රී ලංකාවට පදක්කමක් හිමිව නැත.එයට පෙර 1938 දී හෙන්රිකස් විසින් පොදුරාජ්‍ය මණ්ඩලීය ක්‍රීඩා උළෙලේ රන් පදක්කමක් බොක්සිං ක්‍රීඩාවෙන් දිනා දී ඇත. තරගයෙන් අනතුරුව මංජු වන්නිආරච්චි පැවසුවේ රන් පදක්කම දිනා ගැනීම එකම අදිටන බවය. “මගේ එකම සිහිනය මේ තරගාවලියේ රන් පදක්කම දිනා ගැනීමයි. මට විශාල සතුටක් අවසන් පූර්ව තරගයට පැමිණීම” මංජු පැවැසීය.ශ්‍රී ලංකා බොක්සිං පිලේ කළමනාකරු ඩයන් ගෝමස් මහතාගෙන් කළ විමසීමකදී සඳහන් කළේ මංජුට රන් පදක්කම දිනා ගැනීමට හොඳම ඉඩකඩක් ඇති බවය. අපි විශාල බියකට පත්වූවා මංජුගේ ඇසට උඩින් තුවාල වුන වෙලාවේ. දෙයියෝ බැලුවා. දිගටම ලේ ගැලුවානම් අපට අවාසි වෙන්න තිබුණා. ගෝමස් මහතා පැවැසීය.බැඩ්මින්ටන්බැඩ්මින්ටන් ඒකල පිරිමි දෙවැනි වටයේදී නිලූක කරුණාරත්න 21 – 9 හා 21 – 8 ක් ලෙස සී සෙල්ස් හී හර්බට් කෙවීන් පරදා තෙවැනි වටයට පිවිසියේ ය. එමෙන්ම ඔහුගේ සොහොයුරු දිනුක කරුණාරත්න 21 – 19 හා 21 - 14 ක් ලෙස ඔස්ට්‍රේලියාවේ නිකොලොස් කිඩ් පරදා තෙවැනි වටයට පැමිණියේය.ඒකල කාන්තා තරගවලදී තිළිණි ජයසිංහ එංගලන්තයේ ලිස් කෑන්ට 21 - 13 හා 21 - 12 පරාජයට පත්විය. සුබෝධා කුමාරි දහනායක ඉන්දියාවේ අදින්ති අජේට 21 - 14 හා 21 - 07 ක් ලෙස පරාජය විය.මංජුල කුමාර 7 වැනි තැනටශ්‍රී ලංකාවේ පදක්කම් බලාපොරොත්තුවක් වූ උස පැනීමේ සූර මංජුල කුමාර විජේසේකර මීටර් 2.15කින් ඉහළට යෑෑමට නොහැකිවී තරගකරුවන් 14කින් 9වැනි තැනට පත්විය.එහි ප්‍රථම ස්ථානය මීටර් 2. 32ක් උස පැන බහමාස්හී ඩොනල්ඩ් තෝමස්, දෙවැනි ස්ථානය බහමාස්හී ට්‍රෙවර් බෙරී (මී.2.29) හා තෙවැනි ස්ථානය බොස්ට්වානාහි කැබලෝ කොග්සීමන් (මී. 2.26) දිනා ගත්හ.මංජුල කුමාර මේ ඉසව්වේ ආසියානු සූරතා රන් පදක්කම 2005 දී මීටර් 2. 27ක් පැන දිනාගත් ක්‍රීඩිකයෙකි.කාන්තා හෙල්ල විසිකිරීමේ ඉසව්වට එක් වූ නදීකා ලක්මාලි අවසන් තරගයේ 7 වැනි ස්ථානයට පත්විය. ඇය මීටර් 53.36ක දක්ෂතාවක් පෙන්වමින් මේ තරග වාරයේ හොඳම කාලය සටහන් කළේය. එහි ප්‍රථම ස්ථානය ලැබූ දකුණු අප්‍රිකාවේ සුනේට් ස්ටෙල, මීටර් 62.34ක් හෙල්ල විසිකර නව තරග වාර්තාවක් ද බිහි කළේය.පාපැදිකිලෝමීටර් 112 පාපැදි තරගයට එක් වූ ලසන්ති ගුණතිලක තරගය අතරමැද දී ඉවත් වූවාය. මෙහි ප්‍රථම ස්ථානය පැය 2.49.30කින් නිමකළ ඔස්ට්‍රේලියාවේ රොවෙල් ගිල්මෝ දිනාගත්තාය.ෂෙහාන්ට ආබාධයක්ඊයේ රාත්‍රියේ මීටර් 200 අවසන් පූර්ව තරගයට ෂෙහාන් අඹේපිටිය සහභාගි නොවීය. ඔහුගේ පාදයේ ආබාධයක් හටගැනීම එයට හේතුවයි.පාපැදි ජය ඔස්ට්‍රේලියාවටකිලෝමීටර් 168 පාපැදි තරගයේ ජය ඔස්ට්‍රේලියාවේ ඇලන් ඩේවිස් (පැ.3:49:48) දිනා ගත්තේය. ශ්‍රී ලංකාවේ ලක්ෂ්මන් විජේරත්න පැය 4:06:14 ක් ගතකර 52 වැනියා විය. ජානක හේමන්ත ඉෂාන් සඳකැළුම් හා ඩේන් නුගේරා තරගයට අවසන් මොහොතේ සහභාගි නොවූහ.තිළිණි-සුබෝධා ජය ගනිතිකාන්තා යුගල බැඩ්මින්ටන් තරගයෙන් තිළිණි ජයසිංහ හා සුබෝධා කුමාරි 21 – 19 හා 21 – 8 ක් ලෙස අයිල් ඔෆ් මෑන් රාජ්‍යයේ ක්‍රිස්ටින් එළිසබත් හා කිම්බර්ලි හෙලන් පරදා ඊළඟ වටයට පිවිසියහ.එහෙත් පිරිමි යුගල තරගයේදී දිනුක, නිලූක කරුණාරත්න සොහොයුරන් 19 – 21, 21 – 13 හා 21 – 16 ලෙස කැනඩාවේ රොඩ් හා වැන්ඩර්ට් යන දෙදෙනාට පරාජය වුහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010112</link>
    <topic>නීත්‍යානුකූල නොවන කණ්ඩායමක් යැවීමේ සූදානමක්</topic>
    <author>ජගත් ගුණවර්ධන</author>
    <content>ජාතික සංචිතයට තේරීපත් වූ ක්‍රීඩකයන්ගෙන් සමන්විත කණ්ඩායමක් එළැඹෙන ආසියානු අයෝමය පුරුෂයා තේරීමේ තරගාවලියට නිත්‍යානුකූල ලෙස ඉදිරිපත් කිරීමට කායවර්ධන සම්මේලනය ක්‍රීඩා අමාත්‍යවරයාගේ අනුමැතිය ලබාගෙන ඇති අවස්ථාවක විකල්ප කණ්ඩායමක් එම තරගාවලියට ඉදිරිපත් වීමට සූදානම් වන බව කායවර්ධන සම්මේලනයේ සභාපති කපිල කුමාර මහතා ‘දිනමිණ’ට පැවැසීය.ජාතික සංචිතයේ සිටින සුදුසුකම් ලත් ක්‍රීඩකයන්ගෙන් සමන්විත කණ්ඩායමට ක්‍රීඩා අමාත්‍යවරයාගේ අනුමැතිය ලබාගෙන වීසා අයදුම්කර තිබියදී හිටපු කායවර්ධන නිලධාරියකුගේ අත්තනෝමතික ක්‍රියාවක ප්‍රතිඵලයක් ලෙස වංචනික ලෙස තරගකරුවන් කිහිප දෙනෙකුගෙන් යුත් කණ්ඩායමක් ඉදිරිපත් කිරීමේ සැලසුමක් පවතින බව ඒ මහතා වැඩිදුරටත් පැවසීය.මෙලෙස, සුදුසුකම් නැති තරගකරුවන් ඉදිරිපත් කිරීමෙන් රටේ කීර්තිනාමයට හානියක් සිදුවන බවත් එමගින් ජාතික සංචිතයේ ක්‍රීඩකයන්ගේ මානසිකත්වය පහළ වැටෙන බවත් කපිල කුමාර මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010113</link>
    <topic>අන්තර් පාසල් ක්‍රිකට්තෝමසුවන්ට වැඩි ගෞරව</topic>
    <author/>
    <content>ගල්කිස්ස සාන්ත තෝමස් හා කොළඹ තර්ස්ටන් විදුහල අතර සති අන්තයේ ගල්කිස්සේදී පැවැති වයස අවුරුදු 19න් පහළ අන්තර් පාසල් ක්‍රිකට් තරගය තෝමසුවන්ට වැඩි ගෞරව අත්කර දෙමින් ජය පැරදුමින් තොරව කෙලවර විය.මේ තරගයේදී සාන්ත තෝමස් පිලේ පන්දු යවන ක්‍රීඩක මදුෂාන් රවිචන්ද්‍ර කුමාර් සමස්ත තරගයේ කඩුලු 10ක් බිඳ හෙලීමට සමත් විය. පළමු ඉනිමේදී ලකුණු 49 කට කඩුලු හයක් ලබාගත් ඔහු දෙවැනි ඉනිමේදී ලකුණු 46කට කඩුලු 4ක් ලබා ගත්තේය.තර්ස්ටන් – පළමු ඉනිම 195 යි එස්. ද සිල්වා 39, එස්. ඩයස් 30, ඒ. වනිගරත්න නොදැවී 70 (එම්. රවිචන්ද්‍රකුමාර් 49ට 6, සී. පතිරණ 19ට 2)දෙවැනි ඉනිම – කඩුලු 5ට 156යි. පී. අර්තවිදු 59, ටී. මදුරප්පෙරුම 31, එස්. නවරත්න 30, (රවිචන්ද්‍රකුමාර් 46ට 4)සාන්ත තෝමස් : පළමු ඉනිම – 204යි එන්. කවින්ද 61, සී. පතිරණ 34 (පී. අර්තවිදු 42 ට 4, එස්. ඩයස් 48ට 4)සහිරා - මහානාමමරදාන සහිරා හා මහානාම විදුහල් අතර මරදානේදී පැවැති තරගය ජය පැරදුමින් තොරව නිමා විය.සහිරා - පළමු ඉනිම – කඩුලු 5ට 306යි. එස්. ජයනුඩීන් (10), අයි. රාෆි 64, ඒ. බෝරාන් නොදැවී 67 (ජී. පෙරේරා 90ට 3)මහානාම : පළමු ඉනිම – කඩුලු 5ට 189යි.එච්. පෙරේරා 42, ඒ. ද සිල්වා 33, පී. දේවින්ද නොදැවී 31, (අයි. උමාර් 55ට 4)වෙස්ලි - ශ්‍රී ජයවර්ධනපුරවෙස්ලි හා ශ්‍රී ජයවර්ධනපුර මහ විදුහල කණ්ඩායම් අතර කැම්බල් පිටියේදී පැවැති තරගය විසඳුමකින් තොරව අවසන් විය.වෙස්ලි : පළමු ඉනිම – 210 යි.ඒ. කාරියවසම් 64, එස්. ජුරාංපති 32 ශ්‍රී ජයවර්ධනපුර ම. වි. පළමු ඉනිම – 85යි පී මදුසංක 30, (ඩී. බතොලමියස් 21 ට 5, එස්. තව්ෆීක් 16ට 3)දෙවැනි ඉනිම – කඩුලු 7ට 132 යි එන්. බොතේජු 30 (ආර්. සූරියකුමාර් 36ට 3)ඩී. එස්. - සා. ජෝසප්ඩී. එස්. සේනානායක හා සාන්ත ජෝසප් විදුහල් කණ්ඩායම් අතර පැවැති තරගයද ජය පැරදුමින් තොරව කෙලවර විය.සාන්ත ජෝසප් : පළමු ඉනිම – 120යි වී. ජයසිංහ 31, එස්. සමරවික්‍රම 30 (එස්. අමරසිංහ 35ට 6, බී. ප්‍රනාන්දු 40ට 3)ඩී. එස්. සේනානායක ම. වි. පළමු ඉනිම – කඩුලු 9ට 106යිසී. කුමාර 19ට 3, ඩී. දඹරගේ 27ට 3).</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010114</link>
    <topic>සූරියවැව - පල්ලෙකැලේ ක්‍රීඩාංගණප්‍රථම වතාවට ජගත් ක්‍රිකට් කරළියට</topic>
    <author>වර්නන් ගුණසේකර</author>
    <content>බටහිර ඉන්දීය කොදෙව් දූපත් කණ්ඩායම ලබන මාසයේ ශ්‍රී ලංකාවේ කරන ක්‍රිකට් සංචාරයත් සමඟ හම්බන්තොට දිස්ත්‍රික්කයේ සූරියවැව හා මහනුවර දිස්ත්‍රික්කයේ පල්ලේකැලේ ක්‍රීඩාංගණය ජාත්‍යන්තර ක්‍රිකට් කරලියට එක්වනු ඇත.ශ්‍රී ලංකාව සමඟ ටෙස්ට් තරග 3ක්, ජාත්‍යන්තර එක්දින තරග 5ක් හා විස්සයි 20 තරගයක් සඳහා කොදෙව් දූපත් කණ්ඩායම ලබන මස 9 වැනි දින දිවයිනට පැමිණීමට නියමිත ය.දෙපිල අතර පැවැත්වෙන තෙවැනි ටෙස්ට් තරගයෙන් පල්ලෙකැලේ ජාත්‍යන්තර ක්‍රිකට් ක්‍රීඩාංගණය ප්‍රථම වතාවට ජගත් ටෙස්ට් වරම් ලබනු ඇත.ඉන් පසුව ශ්‍රී ලංකාව හා කොදෙව් දූපත් අතර තරග පහකින් සමන්විත ජාත්‍යන්තර එක් දින තරගමාලාවේ පළමු හා දෙවැනි තරග සූරියවැව ක්‍රීඩාංගණයේ දී පැවැත්වීමට නියමිතය.ත්‍රිත්ව ටෙස්ට් තරගමාලාවේ පළමු තරගය පැවැත්වෙන්නේ ගාල්ල ජාත්‍යන්තර ක්‍රිකට් ක්‍රීඩාංගණයේ ය. දෙවැනි ටෙස්ට් තරගයත් අනෙක් එක් දින තරග හා විස්සයි 20 තරගයත් පැවැත්වීමට නියමිතව ඇත්තේ ඛෙත්තාරම ආර්. පේ‍්‍රමදාස ක්‍රීඩාංගණයේ ය.ගාල්ල හැරෙන්නට අනෙකුත් සියලුම ක්‍රීඩාංගණ ලබන වසරේ ලෝක කුසලාන තරගාවලියේ තරග පැවැත්වෙන ශ්‍රී ලංකා ස්ථාන වෙති.ඉන්දියාව හා බංග්ලාදේශය 2011 ලෝක කුසලාන ක්‍රිකට් තරගාවලියේ සෙසු සත්කාරක රටවල් වෙති.ලෝක කුසලාන තරගාවලිය ඉලක්ක කොට ගෙන ඉදිවන සූරියවැව හා පල්ලෙකැලේ ක්‍රීඩාංගණවල එම තරගාවලියට පෙර මෙසේ තරග පැවැත්වීමට අවස්ථාව උදාවීම ජාත්‍යන්තර ආශීර්වාදයක් වනු ඇත.ලබන වසරේ පැවැත්වෙන ලෝක කුසලාන ක්‍රිකට් තරගාවලියේ කුසලානය දිනා ගැනීමේ සටන ශ්‍රී ලංකාව අරඹන්නේ හම්බන්තොටිනි, ඒ, පෙබරවාරි 20 වැනිදා කැනඩාවට එරෙහිවය.23 වැනිදා පාකිස්තානය හා කෙන්යාව අතර තරගය ද එම ක්‍රීඩාංගණයේ දී ම පැවැත්වේ. අනතුරුව හම්බන්තොට දී ශ්‍රී ලංකාව පාකිස්තානය සමඟ තරග වැදීමට නියමිතය.මාර්තු 8 වැනිදා පාකිස්තානය නවසීලන්තය සමගත් මාර්තු 10 වැනිදා ශ්‍රී ලංකාව සම්බාබ්වේ සමගත් මාර්තු 14 වැනිදා පාකිස්තානය සිම්බාබ්වේ සමඟත් පල්ලේකැලේ දී තරග වැදීමට නියමිත ය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010115</link>
    <topic>ජපාන විවෘත ටෙනිස් සූරතාව රෆායල් නඩාල්ට</topic>
    <author/>
    <content>ලොව අංක 1ට ශ්‍රේණිගතව සිටින ටෙනිස් ක්‍රීඩක ස්පාඤ්ඤයේ රෆායල් නඩාල් සිය සුපිරි ක්‍රීඩා වරයක 7 වැනි කිරුළ ද හිමිකර ගනිමින් ජපාන විවෘත ටෙනිස් සූරතාව දිනා ගත්තේය.24 හැවිරිදි නඩාල් මේ සූරතාව හිමිකර ගත්තේ ප්‍රංශයේ අංක 5 ට ශ්‍රේණිගත ගේල් මොන්ෆිල්ස් 6 – 1, 7 – 5 කින් පරදවමිණි. “කිරුළක් දිනා ගැනීම මට හරිම වැදගත්.මට මේ ක්‍රීඩා වාරය ඉතා හොඳින් අවසන් කරන්න ඕන.මෙය ඒ ක්‍රීඩා වාරය අවසන් කිරීමේ හොඳම ක්‍රමයක් වුණා. ඒ නිසා මම ඒ ගැන සතුටුයි. මම මේ අවස්ථාවෙන් සතුටක් ලබනවා. හේතුව, කිරුළක් දිනා ගැනීම හරි අසීරු දෙයක් නිසා ....” නඩාල් ජයග්‍රහණයෙන් පසුව කියා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010116</link>
    <topic>සිවිල් ආරක්‍ෂක බළකායේ වීරසූරියට රන් පදක්කමක්</topic>
    <author/>
    <content>කොළඹ දිස්ත්‍රික් මලල ක්‍රීඩා සංගමයේ සංවිධානත්වයෙන් කොළඹ සුගතදාස ක්‍රීඩාංගණයේ දී පැවැති විවෘත මලල ක්‍රීඩා උළෙලේ මීටර 2000 ඇවිදීම තරගයේ රන් පදක්කම දිනා ගැනීමට සිවිල් ආරක්‍ෂක බළකායේ ඒ. ජේ. වීරසූරිය සමත් විය.මීට අමතරව එම ක්‍රීඩා උලෙළේ මීටර 1500 ලෝකඩ පදක්කම ද ඔහු හිමිකර ගත්තේ ය.පසුගිය ජුලි මාසයේ පැවැති ප්‍රවීණයන්ගේ මලල ක්‍රීඩා උළෙලේ දී මීටර් 5000 ඇවිදීම තරගයෙන් රන් පදක්කමක් දිනාගත් වීරසූරිය ක්‍රීඩකයා දෙසැම්බර් මස මැලේසියාවේ දී පැවැත්වෙන 16 වැනි ආසියාතික ප්‍රවීණයන්ගේ මලල ක්‍රීඩා උළෙලේ මීටර් 5000 ඇවිදීම, මීටර් 5000, මීටර් 3000 බාධක දිවීම සහ මාර්ග ධාවන තරගයට සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=s1010117</link>
    <topic>ඉන්දියා ගිය පිරිමි සහාය දිවීමේ කණ්ඩායමටඑරෙහි වාරණය විසුරුවා හරී</topic>
    <author>නෙල්කා මැදගෙදර</author>
    <content>ශ්‍රී ලංකාව නියෝජනය කරන 400ය4 (පිරිමි) සහාය දිවීමේ කණ්ඩායමට පොදු රාජ්‍ය මණ්ඩලීය ක්‍රීඩා උළෙලට සහභාගි වීම වළක්වමින් නිකුත් කළ වාරණ නියෝගය කොළඹ දිසා අධිකරණය විසින් 8දා විසුරුවා හරින ලදී.ඒ සඳහා අතුරු තහනම් නියෝගයක් නිකුත් කිරීමට අදාළ නොතිසි නිකුත් කිරීමට දිසාධිකරණය විසින් ප්‍රතික්ෂේප කරන ලදී.තමන් ඇතුළත් නොවන සහාය දිවීමේ කණ්ඩායම පොදු රාජ්‍ය මණ්ඩලීය ක්‍රීඩා උළෙලට සහභාගි වීමට එරෙහි ශාලික තරංග ක්‍රීඩකයා පැවරූ පැමිණිල්ලක් සලකා බැලූ දිසා අධිකරණය මේ වාරණ නියෝගය නිකුත් කෙළේය.කොළඹ ප්‍රධාන දිසා විනිසුරු රංජිත් එන්. වතුපොළ මහතා ඉදිරියේදී මේ පෙත්සම 8දා කැඳවන ලදී.ජනාධිපති නීතිඥ ආචාර්ය ජයතිස්ස ද කොස්තා මහතා පැමිණිලිකරු වෙනුවෙන් පෙනී සිටියේය.නීතිඥ තුෂාන් ද අල්විස් මහතා විත්තිකරුවන් වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=f1010111</link>
    <topic>සමාව ඉල්ලන්න ඕන ෆොන්සේකා හෝ පවුලේ කෙනෙක්</topic>
    <author>සංවාද සටහන -නුවන් කොඩිකාර</author>
    <content>ආර්ථික සංවර්ධනය, ඒ සඳහා ඉදිරියේදී ගනු ලබන ක්‍රියාමාර්ග, වත්මන් දේශපාලන තත්ත්වය පිළිබඳ ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා “දිනමිණ” සමඟ කළ සංවාදයකි මේ.ඔබේ අමාත්‍යාංශය සෘජුවම ආර්ථිකය ඉලක්ක කරන ගනිමින් පිහිට වූ ආයතනයක්. රජය ආර්ථික සංවර්ධනයට පමණක් ඇයි එලෙස වැඩි බර තැබීමක් කළේ?ජනාධිපති මහින්ද රාජපක්ෂ මහතා ජනාධිපතිධූරය බාර ගනිද්දී තිබුණ ලොකු ම ප්‍රශ්නය තමයි යුද්ධය. හැම ප්‍රශ්නයකටම පෙර එම ප්‍රශ්නය විසඳිය යුතුයි කියන මතයේ එතුමා දැඩි ලෙස සිටියා.මහින්ද චින්තනය ඉදිරිපත් කරමින් එතුමා පොරොන්දු වුණා නියත ලෙස යුද්ධය අවසන් කරනවා කියලා. වසර 30 ක් තිස්සේ නායකයෝ පස් දෙනෙකුට ඉවත් කරන්න බැරිවුණ යුද්ධය එතුමා වසර 04 ක් යද්දී සහමුලින්ම අවසන් කළා.යුද්ධය අවසන් කරපුහම ඊළඟට බලපාන ලොකුම යුද්ධය ආර්ථිකය ගොඩ නැගීමයි. ආර්ථිකය ශක්තිමත් වුවහොත් රටක, සමාජයක තිබෙන ගැටලුකාරී තත්ත්වයන් රැසක් ඉබේම විසදෙනවා.එම නිසා තමයි ජනාධිපතිතුමා දුර දක්නා නායකයකු ලෙස ආර්ථික සංවර්ධනයට වැඩි බර තැබීමක් කළේ. ඒ විතරක් නෙවෙයි ආර්ථිකය ගොඩ නැංවිය හැකි සෘජු තීරණ ගත හැකි නායකත්වයකට එය බාරදීමටත් පියවර ගත්තා.ජනාධිපතිතුමා ගත්ත එම තීරණය ඉතා සාර්ථක වී තියෙනවා. අද වනවිට ආර්ථික වර්ධන වේගය සියයට අටක් දක්වා වර්ධනය වී තියෙනවා.සංචාරකයින්ගේ පැමිණීම, ආයෝජන ගලා ඒම වැඩි වීම මෙහිදී ප්‍රධානයි. මේ වනවිට නැගෙනහිර පළාතෙන් පමණක් සියයට 70 ක පමණ නිෂ්පාදනය වේගවත් වී තිබෙනවා.එපමණක් නොවෙයි සමස්ත ලංකාවටම ආවරනය වන පරිදි දැවැන්ත සංවර්ධනයක් සිදුවෙනවා. මේ සියල්ලේ අවසාන ප්‍රතිඵලය තමයි ආර්ථික සංවර්ධනය ඇතිවීම. මේ ගමනේ අවසානය ආසියාවේ අශ්චර්ය බවට ශ්‍රී ලංකාව පත්වීමයි. එය නුදුරේදීම බලාගත හැකියි.ආර්ථික සංවර්ධන අමාත්‍යාංශය යටතට අනෙක් අමාත්‍යාංශ සතුව තිබූ ප්‍රධාන ආයතන හා විෂයන් පවරා ගැනීමෙන් එම අමාත්‍යාංශ අකර්මන්‍ය වෙලා කියලා චෝදනාවක් තියෙනවා නේද?එවැනි චෝදනාවක් නැඟීමේ තේරුමක් නැහැ. අපේ අමාත්‍යාංශය සිදුකරන්නේ අනෙක් අමාත්‍යාංශවල තිබෙන ආර්ථිකයට සෘජුවම බලපාන ආයතන සම්බන්ධීකරණය කිරීමක් පමණයි. මෙමගින් උත්සහ කරන්නේ සියලු අමාත්‍යාංශ ඒකරාශී කරගෙන ආර්ථිකය දියුණු කිරීමයි.සෞඛ්‍ය, මහාමාර්ග, වරාය ඇතුළු බොහෝමයක් අමාත්‍යාංශවල විෂයන් අපේ අමාත්‍යාංශයට එක්වෙලා නැහැ.අද බලන්න ආර්ථික සංවර්ධන අමාත්‍යාංශය සමඟ අනෙක් ආයතන සම්බන්ධ වෙලා යන ගමනින් විශාල ආර්ථික සංවර්ධනයක් කරා යෑමට හැකිව තිබෙනවා.මෙවැනි බොරු බේගල් පල කරන්නේ දේශපාලනික වශයෙන් බංකොළොත් කුහක පිරිස්. මේ අයට වත්මන් රජය ගෙන යන වැඩපිළිවෙළ දිරව ගන්න බැරුව සිටිනවා. මේ යන ගමන අනුව කිසිදා හිස ඔසවන්න බැහැ කියලා දන්නවා. එම නිසා විවිධ බොරු ප්‍රචාර පතුරුවා ජනතාව රවටන්න උත්සහ ගන්නවා.ආර්ථික වර්ධනය පෙන්වන්න දර්ශක, මිනුම් දඬු කොයිතරම් පෙන්නුවත්, බර තැබීම් කළත්, කුස්සියේ ප්‍රශ්නයට තාම විසඳුම් නෑ නේද?කුස්සියේ ප්‍රශ්නය මොකක් ද? කුස්සියට යන මිනිස්සු ද ඒ ප්‍රශ්නය ගැන කතා කරන්නේ. සුළු සුළු ප්‍රශ්න තිබෙනවා. එහෙත් ඔය මහ ලොකුවට කෑ ගහලා පෙන්වන්න ප්‍රශ්නයක් නැහැ.එජාප, ජවිපෙට තමයි ඔය ප්‍රශ්නය තියෙන්නේ. ඒ අයට අද කුස්සියට කියා පාරටවත් යන්න බැරි තරමට ජනතාව ප්‍රතික්ෂේප කර ඉවරයි. අනික ලෝකයත් එක්ක ගමන් කරන රටක් ලෙස අපටත් දර්ශක, මිනුම් දඬු පෙන්වන්න වෙනවා.විපක්ෂය හාල් මිල ගැන කතා කරනවා ද? නැහැ. මොකද ඒ අය වැඩි වුණොත් මිසක් කවදාවත් අඩුවීමක් ගැන කතා කරන්නේ නැහැ. කෘෂිකර්මාන්තය ලබා ඇති දියුණුව දෙස බලන්න. ඒ වගේ ම තමයි අනෙකුත් ක්ෂේත්‍ර. මේ හැම අංශයක ශීඝ්‍ර වර්ධනයක් සිදුවෙමින් තියෙනවා.වැඩි දවසක් යන්න කලින් කුස්සිය ඇතුළේ තියෙන සුළු සුළු ප්‍රශ්නත් අප විසඳනවා.ඔබ සංචාරක ව්‍යාපාරය හා ආයෝජකයින්ගේ පැමිණීම ගැන කතා කළා. එහෙත් අපේ රටේ මේ අංශ වර්ධනයට තිබෙන ලිහිල්භාවය මදි නේද?පසුගිය කාල සීමාවට සංචාරක ක්ෂේත්‍රයේ ශීඝ්‍ර වර්ධනයක් සිදුව තිබෙනවා. මේ රට සාමකාමී පරිසරය නිසා ලෝකයේ අනෙක් රටවලට යෑමට වඩා ශ්‍රී ලංකාවට එන්න විදේශිකයෝ කැමැතියි. අපේ දේශියත්වයට ඔවුන් පුදුම විදියට ඇලුම් කරනවා.මේ ක්ෂේත්‍රය දියුණු කරන්න නව සංචාරක කලාප රැසක් නාගරිකව මෙන්ම ග්‍රාමීය වශයෙන් පිහිටුවාගෙන යනවා. ඒ වගේ ම උතුරු නැගෙනහිර පළාත්වලත් විදේශිකයන් ගේ සිත් ඇද ගන්නා ස්ථාන හඳුනා ගනිමින් එම ස්ථාන සංවර්ධනය කරමින් සිටිනවා.සංචාරකයින්ට අවශ්‍ය පහසුකම් සැලසීමටත් මේ වනවිට කටයුතු කරගෙන යනවා.ඊළඟ ඉලක්කය ආයෝජන වැඩි කිරීමයි. මේ වනවිටත් දේශීය මෙන් ම විදේශීය ආයතන පුද්ගලයෝ මේ රටේ ආයෝජනයන් කර තිබෙනවා. තව තවත් ආයෝජන වැඩි කිරීම සඳහා රජය කමිටුවක් පත්කර තිබෙනවා.මේ මගින් ආයෝජනයට තිබෙන බාධා හඳුනාගෙන ඊට ගත හැකි විසඳුම් සෙවීමත් ආරම්භ කර තිබෙනවා. ඉදිරියේ දී තවත් රටවල් රැසක් අපේ රටට ආයෝජන සඳහා පැමිණීමට නියමිතයි.සංවර්ධනය ගැන කොයිතරම් කතා කළත් එම සංවර්ධනය රාජපක්ෂ පවුල වටා කේන්ද්‍රගත වී ඇති බවට නැගෙන චෝදනාවට ඔබ මොකද කියන්නේ?මම මීට පෙරත් කිව්වා. දේශපාලන කුහකකමින් කතා කරන අයට ඕන දෙයක් කිව හැකියි. එහෙත් ඇස් පේන, කන් ඇහෙන, සිහිබුද්ධිය තියෙන අය එවැනි විකාර කතා කියන්නේ නැහැ.ඉහළ කොත්මලේ, නොරොච්චෝලේ තියෙන්නේ හම්බන්තොට ද? අධිවේගී මාර්ග ඉදිවෙමින් තියෙන්නේ හම්බන්තොට ද? රාජපක්ෂ පවුල් වටා ද?මේ තමයි සැබෑ ම දේශපාලන කුහකකම තමන් බලයේ ඉන්නකොට වැඩක් කළේ නැහැ. කවුරුවත් කරනවට කැමැති නැහැ. හරි හම්බන්තොට සංවර්ධනය වෙනවා. ඒ කියන්නේ හම්බන්තොට ශ්‍රී ලංකාවට අයිති නැද් ද? පසුගිය කාලවල එම දිස්ත්‍රික්ක ගැන ඔය කෑ ගහන අය ඇහැක් ඇරලා බැලුව ද?.අද වෙනකොට පළාත් 09 ම එක විදියට සංවර්ධනය වෙනවා. සමහර ප්‍රදේශවල ඉදිකිරීම් විවෘත කර ගන්න වෙලාවක් නැතුව ඉන්නවා.ළිඳේ ඉන්න ගෙම්බෝ වගේ නැතුව ලිං කටින් ගොඩට ඇවිත් වටපිට බැලිය යුතුයි. මීට මාස ගණනකට පෙර වෙනත් පළාතකට ගිහින් ආපු අයෙක් දැන් ගියොත් පුදුම වෙනවා. මොකද ඒ තරම් සංවර්ධනයක් වෙමින් තියෙනවා.රජය ඒ සඳහා අවශ්‍ය පහසුකම් ලබා දෙනවා. මේ පළාතෙ එජාප, ජවිපෙ අය ඉන්නේ, සංවර්ධනය කරන්න අවශ්‍ය නැහැ කියලා අහක බලන් යන කුහක දේශපාලනයක් වත්මන් ජනාධිපතිතුමාවත්, රජයවත් කරන්නේ නැහැ.මේ දිනවල ජාතික දේශපාලනයේ වගේම ජනතාවගේ කතා බහත් හිටපු යුද හමුදාපතිවරයා බන්ධනාගාරගත කිරීම. රජයේ ඇමැතිවරයකු ලෙස ඔබ කොහොම ද මීට පිළිතුරු සපයන්නේ?හිටපු යුද හමුදාපතිවරයාට එම තීන්දුව ලබා දුන්නේ යුද්ධාධිකරණයක් මඟින්. ඒ එතුමා හමුදාපතිවරයා ලෙස සිටිය දී සිදුකළ අයතා ගනුදෙනු පිළිබඳ පරීක්ෂණ පැවැත්වීමෙන් අනතුරුවයි.ෆොන්සේකා මහතා හමුදාපතිවරයා ලෙස සිටියදීත් හමුදා සේවයේදී විවිධ වැරැදි කරපු නිලධාරි 156 කට සෙසු නිළයන් 5088 කට මෙලෙස ම යුද්ධාධිකරණය හරහා දඬුවම් ලබා දී තියෙනවා. යුද්ධාධිකරණයේ දී තීන්දු ලබාදෙද්දී එය සෙබළාටත්, හමුදාපතිවරයටත් කියා වෙනසක් නැහැ. හමුදා නීතිය හා විනය කියන්නේ එයටයි.අනෙක යුද්ධාධිකරණයෙන් දඬුවම් ලබපු පළමු කෙනා ෆොන්සේකා මහත්තයා නෙවෙයි. ඇතැම් අය කෑ ගහන්නේ මෙය ශ්‍රී ලංකාවේ පළමු වතාවට වුණ සිදුවීමක් ලෙසයි.ඇයි මේ කෑ ගහන අය ෆොන්සේකා මහතා විසින් දඬුවම් ලබා දුන් අය ගැන කතා නොකරන්නේ. බොරුවට කෑ ගහලා, උද්ඝෝෂණ කරලා, පාරේ දැගලුවට නිදහස් වෙන්නේ නැහැනේ.පිළිගත් ක්‍රමවේදයක් තියෙනවා. එයට අනුගත වෙමින් විධිමත් ලෙස ඉල්ලීමක් කර සමාව ගැනීමයි කළ යුත්තේ.නැති වරදවල් මවා පෙන්වා දේශපාලනික පළිගැනීමක් කරන බවටයි බොහෝ අය චෝදනා නඟන්නේ?මම මුලිනුත් කිව්වා මෙම තීන්දුව ලබා දුන්නේ යුද්ධාධිකරණයක් මගින්. එය වටහා ගන්න බැරිවීම ගැන කණගාටුයි.අනෙක දේශපාලනික ව පළිගන්න අවශ්‍ය වුණා නම් ඔහු ජනාධිපතිවරණයට, ඉදිරිපත් වුණ වේලාවේ එය වළක්වන්න තිබුණානේ.මෙය දේශපාලනික පළිගැනීමක් කියලා කියන්නේ දේශපාලනිකව බංකොළොත් වුණ අයයි. තම තමන්ගේ රඳා පැවැත්වමටයි. පක්ෂ අභ්‍යන්තර ප්‍රශ්න වසා ගන්නයි එවැනි චෝදනා නඟන්නේ.ෆොන්සේකා මහත්තයාගෙන් දේශපාලනික ව පළිගන්න තරම් එතුමට මොකක්ද කරන්න පුළුවන් දේශපාලන අභියෝගය. ජනාධිපතිවරණයේ දී, මහ මැතිවරණයේදී ලැබුණු ප්‍රතිඵල දිහා බැලුව ම තේරෙනවා ජනතාව තුළ එතුමාට ඇති කැමැත්ත. පරාජය වුණ කෙනෙකු තව පරාජය කරන්න කිසිදු අවශ්‍යතාවයක් වත්මන් රජයට නැහැ.ෆොන්සේකා මහතා නිදහස් කර ගැනීම වෙනුවෙන් රනිල් වික්‍රමසිංහ මහතා ජනාධිපතිවරයාගෙන් ඉල්ලීමක් කළා. ඒ ගැන ඔබ මොකද කියන්නේ?සමාව ඉල්ලිය යුත්තේ ෆොන්සේකා මහතා හෝ ඔහු ගේ පවුලේ අයෙකු විසිනුයි.වික්‍රමසිංහ මහත්තයා කියනවා ඔහු සමාව ඉල්ලීම ගැන ෆොන්සේකා මහතා ගේ විරුද්ධත්වයක් නැහැ කියලා. එහෙත් අනෝමා ෆොන්සේකා මහත්මිය කියනවා එවැන්නක් පිළිබඳ සිය සැමියා දන්නේ නැහැ කියලා.වික්‍රමසිංහ මහත්තයා ෆොන්සේකා මහත්තයා ගැන සැබෑ කැක්කුමකින් කරන ඉල්ලීමක් නෙවෙයි. එතුමට අවශ්‍ය සිය නායකත්වය බේරගන්න. පක්ෂ අභ්‍යන්තරයෙන් නැගෙන විරෝධතා වළක්වා ගන්න.ඔය කෑගහන හැමදෙනාටම වෙලා තියෙන්නේ එකම දේයි. සිය තනතුරු, පක්ෂ රැක ගන්න මොනවා හරි කිරීමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=f1010112</link>
    <topic/>
    <author>ගවේෂණය මෙහෙයවූවෝ ජයසිරි මුණසිංහ, නදීකා දිල්හානි ජයවර්ධන</author>
    <content>ලෝකයේ එක් විටකදී වැඩිම පිරිසක් ප්‍රාණ ඇපයෙන් නිදහස් කරගත් පළමු අවස්ථාව ලෙස සැලැකෙන වාර්තාව පිහිටුවූයේ ශ්‍රී ලංකාවෙනි. මෙය ඉතිහාස පොතේ සදානුස්මරණීය ලෙස සටහන්ව පවතිනු ඇත.වසර 2009 මැයි මස 13 වැනිදා සිට ඉතාම කෙටි කාලසීමාවක් ඇතුළත කොටින්ගේ ප්‍රාණ ඇපයේ සිටි ලක්ෂ තුනකට ආසන්න පිරිස නිදහස පතා ආරක්ෂක අංශ කරා වැල නොකැඩී ඇදී ආහ.ඔවුහු මුලතිව් දිස්ත්‍රික්කයේ පුදුමාතලන්, පුදුකුඩිඉරුප්පු, වෙල්ලමුල්ලිවයික්කාල් හි මර බියේ ගැහෙමින් කොටින්ගේ ග්‍රහණයේ විසිහ.මේ විශාලතම ප්‍රාණ ඇපකරුවෝ ඇතුළු ලක්වැසි සියලු දෙනාට ම නිදහසේ සුවය උදා වූයේ 2009 මැයි 18 වැනිදා වේළුපිල්ලේ පිරිබාහරන් ජන ඝාතකයා මරා දැමීමෙන් අනතුරුව ය.ජන ඝාතකයාගේ ග්‍රහණයේ සිටි මුලතිව්, කිලිනොච්චිය, වව්නියාව දිස්ත්‍රික්කවල ජනතාව නන්දිකඩාල් කලපුව හරහා ඕමන්තේ, වව්නියාව, සෙට්ටිකුලමට ආවේ අනන්ත දුක්ඛ දෝමනස්ස මැදය.ජීවිතය පිළිබඳ ඔවුන්ගේ සියලු අපේක්ෂා බලාපොරොත්තු සුන් වී තිබුණි. නමුත් ආරක්ෂක අංශ වෙත ආ මේ සා විශාල පිරිසට සෙට්ටිකුලමේදී යළි ‘ජීවිතය’ ලැබුණි.හරි හැටි කුසට අහරක් නොමැතිව කැඳ බිබී අඹු දරුවන් සියලු දෙනා කල් ගෙවුයේ විශාලා මහනුවරක බඳු තැනකය. නමුත් ! සෙට්ටිකුලමට ආ අහිංසක දමිළ ජනතාව සාදරයෙන් පිළිගත් හමුදාවෝ රජයේ මෙහෙය වීම මත ඔවුන්ට මූලිකව අවශ්‍ය ආහාරපාන, බෙහෙත් හේත්, ඇඳුම් පැළඳුම්, ඉඳුම් හිටුම් ලබා දුන්හ.සෙට්ටිකුලමේ අවතැන් ජනතාවට සහන සැලැසීමට කාදිරගාමර්, රාමනාදන්, ආරුණාචලම් සහ ආනන්ද කුමාරස්වාමි නම් වූ සහන ගම්මාන ඇතුළු ගම්මාන 47 ක් ඉදි කැරිණි. අව්වැසි මැද පීඩාවට පත් ව සිටි පිරිසට තාවකාලිකව නවාතැන් ගැනීමට කඩිමුඩියේ මේ ගම්මාන ඉදි කැරිණි.මේ බොහෝ නිවාස බිමට සිමෙන්ති දමාවහලයට පොල් අතු හෝ තහඩු හෝ සෙවිලි කොට නිමවා තිබීම සතුටුදායක තත්ත්වයක් විය.දෙලක්ෂ අනූපන්දහසක් දෙනා මේ ගම්මානවලට රැස් වූහ. ඔවුන්ට දවසේ තුන් වේලටම සුදුසු ආහාර පානීය ජලය ලබාදීම හා සනීපාරක්ෂක සේවා සැපැයීම විශාල අභියෝගයක් විය.මේ අභියෝගය ජය ගැනීමට රජය ජනාධිපති ලේකම් කාර්යාලයේ සිට ග්‍රාම නිලධාරී කාර්යාලය දක්වා මුදල් අමාත්‍යාංශයේ පටන් සෑම අමාත්‍යාංශයක් දක්වා මනා සම්බන්ධීකරණයක් යටතේ විධිමත් වැඩපිළිවෙළක් සකස් කර පිළියම් යෙදුහ.සියලු සංස්ථා, ව්‍යවස්ථාපිත මණ්ඩල, දෙපාර්තමේන්තු එකට එක් වූහ. පෞද්ගලික අංශය දායක වූහ. රාජ්‍ය නොවන සංවිධාන හා ජාත්‍යන්තර රාජ්‍ය නොවන සංවිධාන සක්‍රීයව දායක වූහ.මේ සියලු ශක්තීන් මැද දෙලක්ෂ අනූපන් දහසක් පමණ වූ මේ පිරිස කිසිදු වසංගත රෝගාබාධාවකින් තොරව තාවකාලිකව නවාතැන් ගත්හ. ආරක්ෂාව සැලැසිණි.මේ පිරිසගේ එදිනෙදා අවශ්‍යතා සපුරා ගැනීමට අවශ්‍ය ආයතන රාශියක් මේ ගම්මාන ආශ්‍රිතව ස්ථාපිත කෙරිණි. බැංකු හා මූල්‍ය ආයතන, වෛද්‍ය මධ්‍යස්ථාන, සමුපකාර වෙළෙඳ සල්, තැපැල් කාර්යාල බිහි විණි. ඊට අමතරව මං මාවත්, පානීය ජල යෝජනා ක්‍රම, විදුලි බලය, නිවාස, පාසල්, සෞඛ්‍ය සේවා කටයුතු වහාම යථා තත්ත්වයට පත් කැරිණි.මෙලෙස තාවකාලිකව නවාතැන් ගත් පිරිස දිගු කාලයක් එහි රඳවා තබා නොගැනීම ජනාධිපති මහින්ද රාජපක්ෂ මහතාගේ අදහස විය. ඒ අනුව හැකි තරම් ඉක්මනින් මේ පිරිස මුල් ගම් බිම් වල පදිංචි කිරීමට අවශ්‍ය වැඩ පිළිවෙළ සකස් කැරිණි.අවතැන්ව ආ පිරිස යළි මුල් ගම්බිම් වල පදිංචි කිරීමට යෑමේදී රජය මුහුණ දුන් ප්‍රධානම අභියෝග ගණනාවක් විය. ඒ අතර වසර 30 ක් තිස්සේ එම ප්‍රදේශවල රජයේ කාර්යාල හෝ සේවා මධ්‍යස්ථාන ජාලය ක්‍රියාත්මක නොවීම ඇතැම් ස්ථාන යුද්ධයෙන් විනාශ වී තිබීම ප්‍රධාන ඒවා විය.මාර්ග, විදුලිබල, පානීය ජල සම්පාදන, සන්නිවේදන, නිවාස, පාසල්, රෝහල්, ආගමික මධ්‍යස්ථාන විනාශ වී තිබීම, නියමිත කාර්ය මණ්ඩල නොමැතිකම අනෙක් ප්‍රශ්නය විය. ඊට අමතරව ජනතාවගේ ජීවන තත්ත්වය හා බැඳුණු කෘෂිකාර්මික, සත්ත්ව නිෂ්පාදන, ධීවර ස්වයංරැකියා අවස්ථා ඇහිරී තිබුණි.පූර්ව ළමා විය සංවර්ධනය, පාසල් අධ්‍යාපනය, උසස් අධ්‍යාපනය හා වෘත්තිය පුහුණුවීම් වැනි අංශ කඩා වැටී තිබුණි. මේවා යළි ප්‍රතිසංවිධානය කිරීම විශාල අභියෝගයක් විය.එමෙන්ම වගා ළිං විනාශ කැරැ තිබීම, ඇළ වේලි, කුඩා වැව් අමුණු වල් වැදී තිබීම හා හෙක්ටයාර් දහස් ගණනක කුඹුරු වගා නොකොට අවුරුදු 30 ක් තිස්සේ පුරන් වී තිබීම විශාල ගැටලුවක් විය.මේ සියලු ප්‍රශ්න වලට වඩා බැරෑරුම් ම ප්‍රශ්නය වූයේ උතුරු ප්‍රදේශයේ සෑම බිම් අඟලකම කොටි ත්‍රස්තවාදීහු මරඋගුල් බිම් බෝම්බ අටවා තිබීම විය. කිසිදු බිමක් නිසි ලෙස ප්‍රයෝජනයට ගැනීමට ඉන් ඉඩක් නොලැබුණි.යුද්ධය නිසා මානසික හා දැඩි ශාරීරික වේදනාවලට ලක්වූ ජනතාව යළි ඉතා ඉක්මනින් යථා තත්ත්වයට පත් කිරීම යනු ඉතාමත් භාරදූර වගකීමක් ම විය.මේ සියලු ප්‍රශ්න ගැටලුවලට කඩිනම් විසඳුම් ලබාදීමට උතුරු වසන්තය වැඩපිළිවෙළේ නියමු වත්මන් ආර්ථික සංවර්ධන ඇමැති බැසිල් රාජපක්ෂ මහතා ක්‍රියා කෙළේය. ඒ අනුව පළමුව උතුරේ සියලු රාජ්‍ය ආයතන, නිවාස පිළිබඳ හා භූමියේ වැදගත් ස්ථාන ගැන සමීක්ෂණයක් සිදු කළේය.වහාම පිළිසකර කළ හැකි ස්ථාන වල එම කටයුතු ඉතා ඉක්මනින් නිම කළ යුතු බව පැවැසූ රාජපක්ෂ මහතා ඒ කාර්ය මැනවින් ඉටු කෙළේය.ඊට අමතරව යුද්ධයෙන් විනාශ වූ ප්‍රදේශවල සාමාන්‍ය ජන ජීවිතය හා බැඳුණු ස්ථාන යළි ගොඩනැගූහ. කිසිදා ජලය, විදුලිය, මාර්ග, රථ වාහන පහසුකම් නොතිබූ ගම්මාන වලට එම පහසුකම් සලසා දුනි.බිම් බෝම්බ මර උගුල් ඉවත් කිරීමට යුද හමුදාවේ 1000ක් දෙනා යෙදවූහ. ඊට අමතරව තවත් ආයතන හයක සහාය ඒ සඳහා ලබා ගැනුණි.කොටි ත්‍රස්තවාදී වළ දැමූ මර උගුල් ඉවත් කිරීමේ ක්‍රම දෙකක් තිබේ. එකක් ආරක්ෂක කටයුතු වලට පමණක් ඉඩ කඩ සැලැසෙන සේ බෝම්බ ඉවත් කීරීමය. එය මිලිටරි ඩීමයිනින් නම් වේ.අන් ක්‍රම ජනතාවට කිසිදු බියකින්, සැකයකින් තොරව නිදහසේ කටයුතු කිරීමට හැකි සේ බිම් බෝම්බ ඉවත් කිරීම වේ. එය හියුමෙන්ටේරියන් ඩී මයිනින් නම් වේ. මේ අනුව උතුරේ හියුමෙන්ටේරියන් ඩීමයිනින් සිදු කොට ඇත.මෙහිදී ජනතාවට අවශ්‍ය නිදහස උපරිම ලෙස හිමි වන පරිදි ආරක්ෂාව සියයට දහසයකින් සහතික කොට ජනතාව නැවත මුල් ගම්බිම් ලබාදීමට රජය ක්‍රියා කළේය.එක්සත් ජාතින්ගේ සරණාගතයින් පිළිබඳ සොයා බලන කොමිසන් සභාවේ සහතිකය ලද ඉඩම්වල පමණක් ජනතාව පදිංචි කිරීමට රජය ක්‍රියා කළේය.උතුරේ අධි ආරක්ෂිත කලාපවල පවා දැන් ක්‍රම ක්‍රමයෙන් බිම් බෝම්බ ඉවත් කොට ජනතාව පදිංචි කරවීමට රජය තීරණය කොට ඇත.මෙලෙස ජනතාව යළි පදිංචි කරන අතර ඔවුන්ට ජීවනෝපාය නඟා සිටවීම සඳහා කෘෂිකර්මාන්තයට, සත්ත්ව නිෂ්පාදනයට, ධීවර කටයුතුවලට හා ස්වයංරැකියා කර්මාන්ත, සේවා සිදු කිරීමට රජය විවිධ ආයතන හරහා සහායන් ලබා දී තිබේ. වැව් අමුණු, ඇළ වේලි, මහ වැව් ප්‍රතිසංස්කරණය කර ඇත. මාර්ග, විදුලිය ලබාදී තිබේ.මේ අතර වගාවට ඉඩම් නොමැති අයට තාවකාලික අවසරය මත රජයේ ඉඩම් ලබාදීමේ වැඩපිළිවෙළක් අරඹා ඇත. ඒවා ගොවිතැනට අවශ්‍ය සේ සුද්ධ පවිත්‍ර කොට දී ඇත. ඊට අමතරව පොහොර, බීජ නොමිලේ ගොවි ජනතාවට ලබා දේ.ධීවරයින්ට, ස්වයංරැකියාලාභීන්ට පහසුකම් ලබාදී ඇත. මේ සියලු කටයුතු හරහා රජය බලාපොරොත්තු වන්නේ යළි කිසිදා උතුරේ වේවා දකුණේ වේවා බිහිසුණු ත්‍රස්තවාදයක් ඇති නොවීමට වග බලා ගැනීම වේ. උතුරේ හානි වී ගිය මානව අයිතිවාසිකම්, ප්‍රජාතන්ත්‍රවාදී හිමිකම් එම ජනතාවට යළි තිළිණ කිරීම වේ.ඒ සඳහා තවදුරක් යා යුතුව ඇත. ඊට වඩාත් සුබවාදී හැගුමන් සහිත සාර්ථක පියවරක් මේ වන විට තබා ඇත. අපි බලාපොරොත්තු දල්වා ඒ දෙස බලා සිටින්නෙමු !එක්සත් ජාතීන්ගේ මහා මණ්ඩල රැස්වීම්වලට පිටත්ව යන අපේ රටේ නියෝජිත කණ්ඩායමෙන් සැම දෙනා අසන ප්‍රශ්නයක් තමයි උතුරු නැෙඟනහිර සාමාන්‍ය ජන ජීවිතය, මානව හිමිකම් ප්‍රජාතන්ත්‍රවාදී හිමිකම් රැකීමට පියවර ගත්තාද ? යන ප්‍රශ්නය.ඉතිහාසයේ පළමු වරට නිමා වූ 65 වැනි සමුළුවේදී හෝ ඉන් පිටතදී හෝ අපේ කණ්ඩායමෙන් ඒවා ගැන මෙවර ඇහැව්වේ බොහෝම අඩුවෙන්.අපි වචනවලින් නොව ක්‍රියාවෙන්ම ජාත්‍යන්තර ප්‍රජාවට ඒත්තු ගැන්වුවා අපි වැඩක් කරන පිරිසක් බව. එය අපි ලැබූ සැබෑම ජයග්‍රහණයක්.උතුරු පළාතේ සෑම දිස්ත්‍රික්කයකම අධ්‍යාපන අංශයේ නවෝදයක් ඇති කිරීමට රජය ප්‍රමුඛතාවය දී වැඩ කරනවා.මන්නාරම, වව්නියාව, කිලිනොච්චිය, මුලතිව්, යාපනයේ තිබෙන ගුරු හිඟය, පාසල් ගොඩනැගිලිවල වැඩි දියුණු කිරීම් සිදු කිරීමට අවශ්‍ය මුදල්, නිලධාරීන් ලබා දුන්නා. ආර්ථික සංවර්ධන අමාත්‍යාංශය පාසල් ගොඩනැගිලි වහා ප්‍රතිසංස්කරණය කළ යුතු ඒවාට මුදල් ලබා දුන්නා.පාසල් වලට අවශ්‍ය ඩෙස් පුටු, පුස්තකාල උපකරණ, පරිගණක විද්‍යාගාර පහසුකම් ලබා දෙනවා.05 වසර සාමාන්‍ය පෙළ, උසස් පෙළ, විභාගයන්ගේ ප්‍රතිඵල ජාතික මට්ටමේ ඉලක්කම් හා සමාන මට්ටමට ගෙන ඒමට වැඩි කාලයක් ගත වන එකක් නෑ.උතුරේ නැවත පදිංචි කිරීම් සියයට 95 ක් අවසන්. දැන් තිබෙන්නේ පලාලි අධි ආරක්ෂිත කලාපයේ, මුලතිව් වල දරුණු සටන් තිබූ ප්‍රාදේශීය ලේකම් කොට්ඨාස තුනක පමණයි. ඒවායේ බිම් බෝම්බ ඉවත් කිරීම් කඩිනමින් සිදු කරනවා.පුද්ගලයින් කිසිම කෙනෙක් බලහත්කාරයෙන් පදිංචි කරන්නේ නෑ. මේ අය නැවත පදිංචි කරන්නේ යුද්ධ කාලයේ තිබූ ගමේ නගරයේ නොවෙයි.සෑම ගමකටම නගරයකටම පහසුකම් ලබා දී තිබෙනවා. මේ ගම්මාන වලට මුලින්ම විදුලිය ලැබුණේ මෙදායි. ජලය, මාර්ග විශාල ලෙස වැඩිදියුණු කළා. ජීවන තත්ත්වය නැංවීම අපේ ප්‍රධාන අරමුණයි.උතුරේ නැවත පදිංචි කිරීම් ඉතා සාර්ථකව සිදු වෙනවා. අපි ඒ බව සියැසින්ම දුටුවා. ජපානයත් ජපානයේ ජනතාවත් යළි පිබිදෙන උතුරු පළාතට අවශ්‍ය ශක්තිය ලබාදීමට සූදානම්.යළි පදිංචි වූ ජනතාවගේ කෘෂිකාර්මික කටයුතු වේගවත් කිරීමට මිලියන 70 කට වඩා වටිනා ගොවි උපකරණ අපි ලබා දුන්නා.කිලිනොච්චියේදී මේවා බෙදා දීමට මාත් පෞද්ගලිකවම සහභාගී වුණා. අපිට විශාල සතුටක් දැනුණා.අවතැන්වූවන් නැවත පදිංචි කිරීමේ කටයුතු සාර්ථක ලෙස රජය ඉටු කොට තිබෙනවා. ඔවුන් නැවත පදිංචි කරන්නේ ඒ පළාත්වල යටිතල පහසුකම් සංවර්ධනය කිරීමෙන් පසුවයි.දෙලක්ෂ අනූපන් දහසකින් මේ වන විට නැවත ගම් බිම්වල පදිංචි කිරීමට ඉන්නේ විසිපන් දහසකට කිට්ටු ප්‍රමාණයක්.ඔවුනුත් ඉතා කඩිනමින් පදිංචි කරාවි යැයි අපි බලාපොරොත්තු පල කරනවා.උතුරේ සාමකාමී බව සුරක්ෂිත කිරීමට රණවිරුවෝ විශාල සේවාවක් ඉටු කළා. ආරක්ෂක අංශ දිවි පරදුවට තබා කටයුතු කළා. ලැබූ නිදහස රැක ගැනීම අප කාගේත් යුතුකමක්.මේ දිනවල යාපනය අර්ධද්වීපය බලන්න දකුණෙන් විශාල පිරිස් එහි යනවා. සාමාන්‍ය සති අන්තයකට මේ ප්‍රමාණය 45,000 ත් 50,000 ත් අතර වෙනවා. දීර්ඝ සති අන්තයකදී නම් එය 75,000 ක් ලක්ෂයක් අතර වෙනවා.යුද්ධයෙන් අවතැන් වූ උතුරේ ජනතාවගෙන් මුලින්ම යළි මුල්ගම් බිම්වල පදිංචි කිරීමට පටන් ගත්තේ මන්නාරමෙන්. ඒ 2009 අප්‍රේල් 30 වැනිදා. එතකොට තවමත් මානුෂීය මෙහෙයුම් ක්‍රියාත්මක වුණා. අපි සටන් මැදයි ජනතාව නැවත ආරක්ෂිතව පදිංචි කළේ.මේ වන විට මන්නාරමේ පවුල් 12180 පුද්ගලයෝ 46774 ක් දෙනා යළි පදිංචි කොට තිබෙනවා. තව පදිංචි කිරීමට ඉතිරිව ඇත්තේ පවුල් 145 ක පුද්ගලයෝ 543 ක් පමණයි. මන්නාරමේ ග්‍රාම නිලධාරී වසම් 153 න් දැනට බිම් බෝම්බ ඉවත් කිරීමට ඇත්තේ වසම් 12 ක පමණයි.ඒවායේද මේ වන විට එම කටයුතු වලින් සියයට 50 – 60 බිම් බෝම්බ ඉවත් කොට තිබෙනවා.ලෝකයේ බලගතුම ත්‍රස්තවාදියා මෙල්ල කරමින් වසර තිහක ත්‍රස්තවාදය මුළුමනින්ම මර්දනය කොට ශ්‍රී ලංකා ආණ්ඩුව ලෝකයටම ආදර්ශයක් ලබා දී තිබේ.එමෙන් ම වෙන කිසිම රටක දකින්නට නොහැකි වූ විශාලම අවතැන් වූ පිරිසක් සනාථ කිරීමෙන් ද ශ්‍රී ලංකා ආණ්ඩුව තවත් වාර්තාවක් පිහිටුවා තිබේ. එය ද ලෝකයටම ආදර්ශයකි.විවිධ ජාත්‍යන්තර හා දේශීය සංවිධාන පෙළ ගැසුණේ ද අවතැන් වූවන්ගේ ප්‍රශ්නය අල්ලාගෙන ආණ්ඩුව අසීරුතාවයට පත් කිරීමටයි. එහෙත් ඉලක්කයකට අනුව උතුරු වසන්තය යටතේ ඉතා වේගයෙන් අවතැන් වූවන්ගේ ප්‍රශ්නයට විසැඳුම් යෙදූ අතර තවත් විසඳීමට ඇත්තේ ඉතාමත් සුළු පිරිසකගේ ප්‍රශ්නයි..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=f1010113</link>
    <topic>එයාගේ පිළිවෙළමගේ ජීවිතය හැඩ කළා</topic>
    <author>ශ්‍යාමා සමරසිංහ ඡායාරූප: -අනිල් ලසත් පෙරේරා</author>
    <content>අගෝස්තුවේ පාසල් නිවාඩුව ඇරැඹිණි.වෙනදාට මෙන් වේලාසනින් අවදි වීමට අවැසි නැත.සුපුරුදු පරිදි අවදිවන වේලාව ද ඉක්ම ගොසිනි.නින්ද අසලකටවත් නො ආව ද නිදි ඇත්තන් සේ තව දුරටත් ටික වේලාවක් හෝ නිදි පැදුරේම හිඳීමට ඔවුහු උත්සාහ කරති.“පුතේ, අවදි වෙයල්ලා,. . . . දැන් හොඳටෝම දවල් වෙලා.”ඒ, අම්මාගේ හඬයි.හිරු උදාවත්, කුරුලු නාදයත් එක්කම දරුවෝ නිදි ගැට හැර අවදි වූහ.දැන් ඉතින් ඔවුන් කඩිසර ඇත්තන් ම ය.මුහුණ කට සෝදා දින චරියාවට මුහුණ දෙන්නට ඔවුහු සූදානම් ය.“අම්මේ මේ සැරේ නිකිණි පෙරහර පටන් ගන්නේ කවදා ද ?”ගිය වසරේ අගෝස්තු නිවාඩුවට නිකිණි පෙරහර බැලු හැටි ඔවුන්ගේ සිත් තුළ තවමත් නින්නාද වෙමින් ඇත. මෙවරද ඒ පෙරහර නැරඹිය හැකි බවට සැකයක් නොමැත.“ආ...ඒකට වැඩි දවසක් නෑ මයෙ හිතේ...”“ඉතින් අම්මේ හරියටම කියන්නකෝ.”“නිකිණි පෝය යෙදෙන දවස හොයා ගත්තාම හරිනේ.”දරුවන්ගේ සිතුවිලි ලෝකය පෙර වසරේ නිකිණි මාසය වෙත දිව යයි.“සේරුවිල රජ මහා විහාරයේ නිකිණි පෙරහර”“නියමයි.”“මට නම් හිත ගියේ ම ගිනි කෙළි සංදර්ශනේට.”“ඇයි මට”“මටත් එහෙමමයි.”“මාත් කැමැතිම ගිනි කෙළි සංදර්ශනේට.”“මම නම්, කැමැතිම පෙරහරේ යන අලි බලන්න.”දරුවෝ පෙරහරේ තමා කැමැතිම අංගය ගැන කතිකා කරති.මෙවර පෙරහරට ඔවුහු ඇඟිලි ගනිති.නියමිත දිනය උදා විය.අම්මාට නම් වැඩ අධික ය. අක්කලාටත් එසේම ය.වෙනදාට වඩා කලියෙන් දහවල් ආහාර පිසීම ගැන ඔවුහු යුහුසුළු වෙති.වෙනදාටත් වඩා හරිම කැමැත්තෙන් අක්කලා ද අම්මාට උදව් කරති.නිවසේ කවුරුත් වෙනදාට වඩා කඩිසර ය.ඔවුහු අම්මාට සුවච කීකරු ව සිටින්නේ වෙනදාටත් වඩා උද්යෝගයෙනි.“ළමයිනේ, පරක්කු කරන්න එපා. දැන් ඉතින් ලෑස්ති වෙන්න. ලෑස්ති වෙලා ඇවිත් කෑම කන්න.”ඒ අම්මාගේ විධානය යි.බඩගින්න ඇතත් නැතත් ඔවුහු කටට දෙකට ආහාර ගිල දැමූහ.අම්මා අක්කලාත් සමඟින් කිසියම් කාර්යයකට සූදානම් ය. ඈ බත් පාර්සල් බඳින්නීය. බත් පාර්සල් ගණන 12 කි. ඒවා දරුවන් දස දෙනාටත් මවටත් පියාටත් ලෙසිනි. දැන් සියල්ලෝම බත් මුල් ද රැගෙන දුර ගමනකට සූදානම් වෙති.ඒ සේරුවිල පෙරහර නැරඹීමට යාමට ය. නිවසේ සිට සේරුවිලට සැතපුම් 4 ක් යා යුතුය. යා යුත්තේ දෙපයට පිං සිදු වෙන්නට ය. දිගු ගමනකි. දුර ගමනකි. ඔවුහු නිවසින් පිටවූහ. හවස් යාමය ආසන්න වන විට ඔවුහු සේරුවිල පූජා භූමිය වෙත ළඟා වූහ.මේ පූජා භූමියට කවුරුත් අතිශයින් ම භක්තිවන්ත වූහ.දරුවෝ පූජා භූමිය සිසාරා ඇවිද ගියහ.පූජා භූමියේ සැරැසිලි හේවිසි හඬ කැටි වූ පුණ්‍යවන්ත භාවයෙන් භක්තිය තව තවත් වඩවන්නට සමත් වෙයි.හාත්පස අඳුර රජ කරද්දී, පිරිත් දෙසුමට සාවධානව සවන්දීමට කලියෙන් ගෙනා බත් මුල් ලිහා අනුභව කළහ.පිරිත් සජ්ඣායනාව ආරම්භ විය.සියලු බැතිමත්හු ඉමහත් බැති සිතින් පිරිත් ශ්‍රවණය කරති.පිරිත් සජ්ජායනාව නිමාව දුටු කළ පොඩිත්තන් නොඉවසිල්ලෙන් බලා සිටි අවස්ථාවට අවතීර්ණ විය.පෙරහර ආරම්භ වීමේ සලකුණු දිස් වන්නට විය.සේරුවිල නිකිණි පෙරහර නැරඹීමට පැමිණි දරුවෝ දෑස් දල්වා මුව අයා බලා සිටින්නේ තමා කැමැතිම අංගය පැමිණෙන තුරුය.එකිනෙකාගේ දෑත් පටලවා ගත් ඔවුහු ඉමහත් ප්‍රීතියකින් පසු වෙති.කාල වේලාව ඉක්ම යන්නේ විදුලි වේගයෙනි.දැන් පාන්දර යාමයට ද ආසන්න ය.පූජා භූමියේ සියලු කටයුතු නිමාව දකින්නට සැරැසෙයි.රෑ පුරා අවදියෙන් ප්‍රීතියෙන් සිටි ඔවුන්ට ගමන් වෙහෙසත් තෙහෙට්ටුවත් නිදිමතත් දැනෙන්නේ දැන් ය.සියල්ලෝම නැවතත් සිය ගම් බිම් බලා දෙපයින්ම ගමන් ඇරැඹූහ.ඒ 1960 දශකයේ අග භාගයයි. ඔහු නමින් චන්ද්‍ර ප්‍රේම ගමගේය. ඔහු වර්ෂ 1959 දෙසැම්බර් මස 16 වැනි දා මෙලොව උපත ලැබීය. සරත්, සුමනසේන, සුමනසිරි සහ සුමතිපාල යන වැඩිමහල් සහෝදරයන් සිව් දෙනාත් සෝමසීලි, රෝහිනී, ශාලිනි, සෝමාවතී යන වැඩිමහල් සහෝදරියන් සිව් දෙනාත් ගුණසීලී නම් බාල සහෝදරියත් ද ඔහුට වෙති.ඔහු පවුලේ 09 වැනි දරුවාය. මව රංජනී සුරියආරච්චි ය. පියා නන්දෝරිස් ගමගේ ය. ත්‍රිකුණාමලය දිස්ත්‍රික්කයේ සේරුවිල ප්‍රාදේශීය ලේකම් කොට්ඨාසයේ ‘දෙහිවත්ත’ ග්‍රාමයේ ඔවුහු පදිංචිව සිටියහ.‘දෙහිවත්ත’ ගොවි ජනපදයකි. එය ‘අල්ලේ’ ගොවි ජනපදය නමින් ද හඳුන්වයි. රජයේ ගොවි ජනපද ව්‍යාපාරය යටතේ සියලු ගොවින්ට කුඹුරු අක්කර 3 1 / 2 ක් ද ගොඩ අක්කරය බැගින් ද ලබා දී ඇත. දෙහිවත්ත ප්‍රදේශය සරුසාර බිමකි.සියලු වගාවන්ට තෝතැන්නකි. ගැමියන්ගේ නොකම්මැලිකමත්, මහවැලි ජලයත් පෝෂණය ලබා වගාවන් සාරව ඇත. සියලුම දෙනා සමාන ආර්ථික පසුබිමක ජීවත් වූහ. සරල ගැමි දිවි පෙවෙතක් ගෙවූහ. කුඹුරු ගොවිතැන ප්‍රධාන කොට ගත් එළවළු පලතුරු ඇතුළු භව භෝග මෙහි යහමින් වැවී ඇත.සියලුම ගැමියෝ යුහුසුළුව තමන්ගේ වගාවන් කෙරෙහි යොමු වී සිටිති. එකාවන්ට වැඩ කරති. එකිනෙකාගේ වගා භූමිවල අදේට වැඩ කරති. වැඩිහිටියන්ගේ වගා කටයුතුවලට ගැමි දරුවෝ ද වෙහෙස නොබලා අත් උදව් සපයති. නොකම්මැලි දරුවනුත්, මවු පියනුත් නිසා ගහ කොළ ද පණ ලබා ඇත.තද අව් රශ්මියකින් යුක්ත වුවද මහවැලි ජල ව්‍යාපාරයෙන් කැපූ ඇළ මාර්ග නිසා ගත වෙහෙසත් පරිසරයේ කටුක බවත් දුරලා ඇත. මුතූර්හිදී මහවැලි ගඟ මුහුදට වැටෙනා තුරු අවට ප්‍රදේශ සිසාරා ඇළ මාර්ග කපා ඇත.සියලුම වගාවන්ට මේ ඇළ මාර්ග ඔස්සේ දිවෙන ජල දහරාවන් යොදා ගනී. නිල්ල ගැසුණු වගාවනුත් ඵලින් බර වූ භව බෝගත් මෙහි දක්නට ලැබේ. ඉතාමත් සරල දිවි පෙවෙතක් ගත කරන ගම්මු තමන්ගේ ජීවිතවල ප්‍රධාන කර්තව්‍යය කොට සළකන්නේ වගාවයි. එහෙත් තම දුවා දරුවන් අධ්‍යාපනයට යොමු කිරීමට ද උත්සාහ නොගත්තා ම නොවේ. දෙහිවත්ත පාසල ගමට තිබූ එකම පාසලයි.ගැමි දරුවෝ කොයි කවුරුත් යන්නේ මේ පාසලටයි. ගමේ කොනක පාසල පිහිටා තිබේ. පුංචි චන්ද්‍රපේ‍්‍රම ට ද පාසල් යාමට කල වයස පැමිණියේය. ඔහුට පාසල් ගමන නුහුරු නුපුරුදු අත්දැකීමක් නොවීය.ඒ තම වැඩිමහල් සහෝදර සහෝදරියන් සියලු දෙනාම මේ පාසලට යන නිසාවෙනි. පොත් ටික දෑතට තුරුලු කර ගත් ඔවුහු නිදහස් නිරවුල් මනසකින් යුතුව පාසල් ගියහ. අධ්‍යාපනය ලැබූහ.ප්‍රදේශයේ කොයි කවුරුත් ළමයි පාසලේදී හමු වූහ. මේ දරුවන් නිතර දෙවේලේ දකින්නේ වගාවන් ය. සතා සිවුපාවුන් ය. ඉද හිට ගමට පැමිණෙන රථයක් දෙකක් ය. ඒ හැර දරුවන්ගේ ලෝකයේ විශ්මිත දෑ මෙහි නැත. පාසල් අධ්‍යාපනයට එතරම්ම දැඩි ඇල්මක් නොවුණ ද ඇතැම්හු ඉගෙනීමට ප්‍රිය කළහ.කුඩා චන්ද්‍රපේ‍්‍රම ද එවන් දරුවෙකි. සිය සහෝදර සහෝදරියන් සමඟම පාසල් යයි. නැවත පැමිණෙයි.‘ඉස්කෝලේ ගිහින් ආවට පස්සේ අපි හැමදාම කරන ඊ ළඟ කාර්යය තමයි නාන එක. ඇළෙන් තමයි නාන්නේ. නානවා කිව්වට නානවා විතරක්ම නෙවෙයි. ජල ක්‍රීඩා කරන එකමයි වැඩේ. කොහොමත් මේ වැඩේට පැයක් හමාරක් යනවා’චන්ද්‍රපේ‍්‍රම ශිෂ්‍යයා බුද්ධ ධර්මය විෂයයට මහත් ප්‍රියතාවයක් දැක් වූවේය. පන්තියෙන් ඉහළම ලකුණු ඔහුට හිමි විය. අධ්‍යාපනය පසු පසම එතරම් හඹා නොගිය දරුවන්ගේ මාවත වෙනස් කරන සිදුවීමක් විය.‘ධර්මදාස සර් ‘දෙහිවත්ත’ පාසලට ආවට පස්සේ අපේ ඉලක්කයන් වෙනස් වුණා. එක ශත පහක්වත් අය නොකර සර් ඉස්කෝලේ වේලාවෙන් පස්සෙත් අපට ඉගැන්නුවා. 9 පන්තියේ පන්ති භාර ඒ සර්. සුමනා ගුරුතුමියත්, ධර්මදාස ගුරුතුමාත් මගේ හිතේ තවමත් රැඳී ඉන්නවා’චන්ද්‍රප්‍රේම ශිෂ්‍යයාට ඉගෙන ගැනීමට ඇල්මක් උපන්නේය. ඔහු පාසල් විවාද කණ්ඩායම ද නියෝජනය කළේය. සාමාන්‍ය පෙළ විභාගය හොඳින් සමත් වූ ඔහු මහවැලිගම විද්‍යාලයේ අපොස උසස් පෙළ හැදෑරීය.‘අපට වෙනත් විෂයයන් තෝරා ගන්න විදිහක් නෑ. කලා අංශය විතරයි ඒ ඉස්කෝලේ තිබුණේ. මමත් කලා අංශයෙන් ඉගෙන ගත්තා. භූගෝලය විෂයය වසරක් හදාරද්දී ගුරුවරයා මාරු වුණා. පස්සේ මම වසරක් ඇතුළත ආර්ථික විද්‍යාව ඉගෙන ගෙනයි විභාගයට මුහුණ දුන්නේ.විභාග මධ්‍යස්ථානය තිබුණේ ත්‍රිකුණාමලයේ. අපේ ගෙදර ඉඳලා සැතපුම් 11 ක් මුතූර්වලට එන්න ඕනෑ. එතැන ඉඳලා සැතපුම් 12 ක් මුහුදේ ඇවිත් තමයි විභාග මධ්‍යස්ථානයට එන්න වුණේ. මම ත්‍රිකුණාමලයේ කුලියට නිවසක් රැගෙන තමයි විභාගයට පෙනී සිටියේ’මෙවන් දුෂ්කරතා හා අභියෝග මැද්දේ ඔහුට ජයග්‍රහණය ලැබීමට හැකි විය. ඔහු 1978 වර්ෂයේදී ශ්‍රී ලංකා විද්‍යෝදය විශ්වවිද්‍යාලයට ඇතුළත් වූවේය. විශ්වවිද්‍යාලය ඔහුට අපූරු තැනක් විය. ඔහු පළමුවෙන්ම විශ්වවිද්‍යාල භූමියට ඇතුළත් වූ දිනය ඔහුගේ සිත්හි තදින්ම මතක සිදුවීමකි.බස්නායක නැමැති තම හිතවතෙකුත් සමඟ බොහෝ දුරු කතර ගෙවා පැමිණි ගමන වෙහෙසකර ය. ඔහු විශ්වවිද්‍යාල ජීවිතයට හුරු වූවේය. බොහෝ හිත මිතුරන්ගේ සතුටු සාමීචිය මැද අධ්‍යාපනය හැදෑරීය.‘මට විශ්වවිද්‍යාලය පිළිබඳ සිහිනයක් තිබුණා. අපේ ඉස්කොලෙන් විශ්වවිද්‍යාලයට සමත් වූ ප්‍රථම ශිෂ්‍යයා මමයි. රැග් එකට වෛර කරන්න තරම් දරුණු රැග් එකක් අපට ලැබුණේ නෑ. ඒ කාලය හරිම සුන්දරයි. දෙවැනි වසරේ ඉදන් අපි 6 දෙනෙක් පාසල් මාවතේ නිවසක නතර වී චමරියක් දාගෙන උයාගෙන පිහාගෙන ජීවත් වුණා’අන් සියලු ශිෂ්‍යයන්ට මෙන් ඔහුට ද විශ්වවිද්‍යාලය සතුට ගෙනාවේය. අධ්‍යාපනය වගේම සුන්දර සිතුවිලි ද උපන් කාලච්ඡේදයකි. වර්ෂ 1982 දී ඔහු ආර්ථික විද්‍යා විශේෂවේදී උපාධිය ලැබීය. ඒත් සමඟම විශ්වවිද්‍යාලයට සමු දුන්නේය. ඔහු ආපසු ගම් බිම් බලා පිටත්ව ගියේය. දෙහිවත්ත පුස්තකාලයේ පුස්තකාල සහායක වශයෙන් සේවයේ නිරත වූයේය.වර්ෂ 1984 දී තමා ඉගෙන ගත් ‘දෙහිවත්ත’ විද්‍යාලයේ ප්‍රාථමික ගුරුවරයෙකු වශයෙන් පත්වීමක් ලැබිණ. මෙකල රටේ පැවැති කලබලකාරී වාතාවරණයත් ගම් වැසියන්ට මහත් විපත් සිදු විය.චන්ද්‍රපේ‍්‍රම ගුරුතුමා සිය ආරක්ෂාව පතා අග්බෝපුර විද්‍යාලයට තාවකාලික මාරුවක් හදා ගත්තේය. මේ අතරතුර ඔහුගේ මවගේ ගම් පළාත වන තංගල්ලට සියලු දෙනාම පැමිණියහ. වර්ෂ 1985 දී හේ තංගල්ලේ රත්න මහා විද්‍යාලයට උපාධි ගුරු පත්වීමක් ලැබීය.දෙහිවත්ත පාසලේ ඉගැන්වීම් කරන අතරතුර ලියූ ශ්‍රී ලංකා පරිපාලන විභාගයේ 1 කොටස ප්‍රතිඵල ලබන්නට ඔහුට ලිපියක් නොවීය. විභාග දෙපාර්තමේන්තුවට පැමිණි ඔහු ඉන් තමා සමත් බව දැන ගත්තේය.2 කොටසට ද ඉල්ලුම් කළේය. ඔහු එයින් ද සමත් වූවේය. වර්ෂ 1987 – 02 – 02 දා ඔහු ශ්‍රී ලංකා පරිපාලන සේවයේ ධ්ධ්, ධ්ධ් බඳවා ගැනීමේ පන්තියට ඇතුළත් විය. පරිපාලන සේවයේ පුහුණු ආයතනයෙන් වසරක පුහුණුවක් ලැබීය. වර්ෂ 1988 මාර්තු මස 01 වැනිදා සහකාර කම්කරු කොමසාරිස් තනතුර ලැබීය.වර්ෂ 1989 දී රත්නපුර පරිවාස හා ළමා රක්ෂක සේවා දෙපාර්තමේන්තුවේ සහකාර කොමසාරිස් ධුරය ඔහුට හිමි විය. ඔහු රත්නපුර බලා පිටත්ව ගියේය.රත්නපුර ගමන ඔහුගේ ජීවිතය බොහෝ වෙනස් කෙළේය. දින 45 කට වරක් නොකඩවා ඇද හැලෙන වර්ෂාවෙන් පීඩාවට පත් ජනයා වෙනුවෙන් ඔහු බොහෝ කටයුතු ඉටු කළේය. නිතර දෙවේලේ කඩිසරව උද්යෝගිමත්ව වැඩ කටයුතු කරන ප්‍රියමනාප දෙනෙතක් එහිදී ඔහුට හමු විය.‘එයා පුෂ්පා මල්කාන්ති. හරිම දක්ෂයි. කාර්යශූරයි. අපි මිතුරන් වගේ වැඩ කළේ. එයාගේ කඩිසරකමටත් පිළිවෙළටත් මගේ හිත ගියා. එයා දැන් මගේ ආදරණීය බිරිය’ඔහුට ඇය මුණ ගැසුණේ එසේය. ඔවුහු වර්ෂ 1989 – 06 – 08 දා අතිනත ගත්හ. වර්ෂ 1990 – ජුනි මස 10 දා චනිදු සවින්දික මධුෂාන් පුතු උපත ලැබීය. වර්ෂ 1994 සැප්තැම්බර් මස 23 දා තේජානි චමෝදිකා මල්ෂාණි දූ උපත ලැබුවාය.වර්ෂ 1990 අප්‍රේල් මස 01 දා සබරගමුව පළාතේ ළමා රක්ෂක සේවා දෙපාර්තමේන්තුවේ පළාත් කොමසාරිස් ධුරය ඔහුට හිමි විය. වර්ෂ 1996 දී රත්නපුර – ඇලපාත සහකාර ප්‍රාදේශීය ලේකම් ධුරය ලැබීය. ඔහු ජනතාවට ඉටු කළ අවංක සේවාවට ජනතාවගෙන් නොසෑහෙන තුති ලැබිණි.‘ඒ අයගේ ගැටලුවක් විසඳුවාම ඒ අයට හරි සතුටුයි. මම දිවා රෑ නොබලා ඒ අය වෙනුවෙන් කටයුතු කළා. මගේ ගැස්ට්‍රයිටීස් රෝගයේ ආරම්භයත් එහේ’වර්ෂ 2000 මැයි මස 10 වැනිදා ඔහු කළුතර දිස්ත්‍රික්කයේ බණ්ඩාරගම ප්‍රාදේශීය ලේකම් වූවේය. 2004 වර්ෂයේ දෙසැම්බර් 01 දා සිට වැඩිහිටි ලේකම් කාර්යාලයේ අධ්‍යක්ෂක ධුරය හෙබවීය.‘මම මේ තනතුරේ ටික කලක් හිටියාට මහා අත්දැකීම් සම්භාරයකට මුහුණ දුන්නා. සමාජ සේවා අමාත්‍යාංශය යටතේ පැවැති නිසා සුනාමියෙන් ආපදාවට පත් වූ ප්‍රදේශවල වැඩ කළා. නිදියන්න වෙලාවක් නෑ. ටික වේලාවකට කාර්යාලයේ මේසය මත නිදා ගත් වෙලාවලුත් තියෙනවා.2005 – මාර්තු මස 11 වැනිදා සමෘද්ධි අධිකාරියේ සාමාන්‍යාධිකාරී වූවේය. 2007 මාර්තු මස 13 වැනිදා මුදල් අමාත්‍යාංශයේ පාර්ලිමේන්තු කටයුතු භාර ජ්‍යෙෂ්ඨ සහකාර ලේකම් වූවේය.වර්ෂ 2007 – 07 – 04 දා පටන් ආගමික කටයුතු හා සදාචාරාත්මක අමාත්‍යාංශය යටතේ බෞද්ධ කටයුතු දෙපාර්තමේන්තුවේ බෞද්ධ කටයුතු කොමසාරිස් ජනරාල් ඔහු ය.බොහෝ අත්දැකීම් ලබා මේසා දුරක් පැමිණි ඔහු අද නතර වී ඇත්තේ මෙතැන ය. වසර 26 ක රාජ්‍ය සේවයක් හිමි ඔහු තවමත් රැකියාවට ඇප කැප වී සිටී.දහම් පාසල් දරුවන්, විහාරස්ථාන, දළදා මාලිගාවේ සමන් දේවාලය ඇතුළු දේවාල යනාදියෙහි ද ආගමට සම්බන්ධ නොයෙක් රාජකාරී පැවැරී ඇත. තමන්ට හැකි උපරිම අයුරින් ඒවාට නිති සාධාරණයක් ඉටු කිරීමට ඔහු දැඩි උත්සාහයක නිරත වෙයි.‘රාජ්‍ය සේවයෙන් ජනතාවගේ හිත සුව පිණිස බොහෝ වැඩ කළ හැකියි. අවශ්‍ය වන්නේ කැපවීම විතරමයි. කැපවීම තුළින් බොහෝ දුර ගමනක් යා හැකියි’ඔහුගේ දිවි ගමනේ ආරම්භයේ පටන් මේසා පැමිණි දුර දක්වා සියල්ල ප¼ිඩු කොට පවසා සිටියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>11</day>
    </date>
    <link>http://www.dinamina.lk/2010/10/11/_art.asp?fn=f1010114</link>
    <topic>විෂය නිර්දේශය කට පාඩම් කරලා යහපත් මිනිසකු වෙන්න බැහැ</topic>
    <author>සාකච්ඡා කළේ - බුද්ධික සමන් ගුණවර්ධන ඡායාරූප - රොෂාන් පිටිපන</author>
    <content>පසුගියදා සමරනු ලැබූ ජාත්‍යන්තර ගුරු දිනයත් සමඟ ගුරු භූමිකාව හා ශිෂ්‍ය භූමිකාව පිළිබඳ වෙනදාටත් වඩා කතාබහට ලක්විය. කෙසේ වෙතත් ගුරුවරයා යනු ශිෂ්‍යයා පමණක් නොව සමාජය ද නිවැරැදි දිශාවට යොමුකරන තැනැත්තා යයි පිළිගනිමු. නිවැරදි ගුරු භූ®මිකාවකට හොඳම නිදසුන් සපයන බුදු දහම ඇසුරින් ගුරු භූමිකාව හා සිසු භූ®මිකාව පිළිබඳව ධර්ම සභාවෙන් සාකච්ඡා කිරීමට මෙවර අප ආරාධනා කළා ගංගොඩවිල සුභද්‍රාරාම විද්‍යායතනයේ ආචාර්ය සූරියවැවේ විජිතනන්ද හිමිපාණන් වහන්සේටපසුගියදා ජාත්‍යන්තර ගුරු දිනය සමරන්න යෙදුණා. බෞද්ධයන් විදියට අපට සිටින අගනාම ආදර්ශවත් ගුරු චරිතය වන්නේ බුදුරජාණන් වහන්සේ නේද?ඔව්. ඒ බව උන්වහන්සේ දේශනා කළ ධර්ම කරුණුවලින්ම පෙන්නුම් වෙනවා. විනය පිටකයේ වත්තක්ඛන්දකයේ ගුරු ශිෂ්‍ය සම්බන්ධය ගැන බුදුහාමුදුරුවෝ දේශනා කර තිබෙනවා. එහි සඳහන් වෙනවා ගුරුවරයා උගන්වන දේ ශිෂ්‍යයා ග්‍රහණය කරගන්නේ ගුරුවරයාගේ චර්යාවන් අනුවයි කියලා.ඒ කියන්නේ ගුරුවරයා ආදර්ශවත් චරිතයක් විය යුතුයි. බුදුහාමුදුරුවෝ ආදර්ශවත් ගුරුවරයකු වූ නිසයි මෙපමණ කාලයක් බුදු දහම පැවතුණේ.ඒ වගේම ගුරුවරයා උගන්වන කාරණය පිළිබඳ ප්‍රවීණයෙක් විය යුතුයි. නැත්නම් ශිෂ්‍යයා ඒ කාරණා වටහා ගන්නේ අවබෝධයෙන් නෙවෙයි. ශිෂ්‍යයාට අවබෝධය ලබා දීමට ගුරුවරයා අවබෝධ කරගෙන සිටිය යුතුමයි. බුදුහාමුදුරුවෝ තමන් අවබෝධ කර ගත් දේ තමයි ශ්‍රාවකයන්ට දේශනා කළේ.අංගුත්තර නිකායේ ඒතග්ග පාලියේ එනවා බුදුරජාණන් වහන්සේ අසූමහා ශ්‍රාවකයන්ට විවිධ තනතුරු පිරිනැමීම පිළිබඳව. සිසුන්ගේ දක්‍ෂතා හැඳිනගෙන ඔවුන් ඇගයීමට ලක්කිරීම ගුරුවරයාගේ කාර්ය භාරයක්.ඒ වගේම තමයි කිසියම් කරුණක් පැහැදිලි කිරීමේදී විශේෂයෙන් ශ්‍රාවකයාගේ නැත්නම් ශිෂ්‍යයාගේ දැනුමට ගැලපෙන ආකාරයටයි එය පැහැදිලි කළ යුත්තේ. දැනුම කියන දේ වයස සමඟ සසඳන්න බෑ.එකම වයසේ සිසුන් දෙදෙනෙකු සතු දැනුම එකිනෙකට වෙනස් වෙන්න පුළුවන්.දැන් බලන්න ධර්ම සංගීතයේ තණ්හාව කියන වචනය එකසිය තිස් අට ක්‍රමයකට බුදුහාමුදුරුවො විස්තර කර තිබෙන බවට සාක්ෂි තිබෙනවා. මොකද? ඒ ඒ අයට තේරුම් ගත හැකිවන ආකාරයටයි ඒ දේශනා කර තිබෙන්නේ.ඒ වගේම තමයි ශ්‍රාවකයා නැත්නම් ශිෂ්‍යයා හොඳ මඟට ගැනීමට විවිධ දඬුවම් පවා බුදුරජාණන් වහන්සේ නියම කළා. විනය පිටකයේ සඳහන් වන මේ දඬුවම් එකක්වත් හැබැයි කායික දඬුවම් නෙවෙයි.මේ සියලු දඬුවම් නියම කළේත් ශ්‍රාවකයා තමන්ගේ දරුවන්ය කියන හැඟීමෙන්. මේවා තමයි ගුරු භූමිකාවේ නියම ලක්‍ෂණ වෙන්නේ.එහෙනම් ගුරුවරයා කියන්නේ කව්ද?ගුරුවරයා කියන්නේ පන්තියකට ඇවිත් යම් කිසි විෂයක් උගන්වලා කාලය අවසන් වුණාම ගෙදර යන කෙනෙක් නෙවෙයි. ඔවුන්ට ඊට එහා ගිය වගකීමක් තියෙනවා. ගුරුවරයා කව්ද කියන දේ “ගුරු” කියන වචනයේම තියෙනවා.“ගු” යන්නෙන් කියන්නේ අඳුර යි. “රු” කියන්නේ පළවාහැරීමයි. අඳුර පළවා හරින කෙනා ගුරුවරයායි. අපි බුදුහාමුදුරුවන්ට “තිලෝගුරු” කියනවා. තුන් ලොවේම අඳුර පළවා හරිනවා කියන අදහසයි එතන තියෙන්නේ. එහෙම නම් ගුරුවරයා සිසුන්ව හොඳ මාර්ගයේ යවා සමාජයේ අඳුර පහ කළ යුතුයි.ගුරුවරයා පිළිබඳ කතා කරන විට ශිෂ්‍ය භූමිකාවත් අමතක නොකළ යුතුයි. ගුරුවරයා ශිෂ්‍යයා සමඟ පවත්වා ගත යුතු වෙන්නේ කුමන ආකාරයක සම්බන්ධයක් ද?බ්‍රහ්මජාල සුත්ත වණ්නනාවේ තිබෙනවා “සමීපාචාරෝ සන්තිකාවචාරෝ සිස්සෝති” කියලා. සමීපයේ සිට කටයුතු කරන පුද්ගලයායි ශිෂ්‍යයා. ශිෂ්‍යයා ගුරුවරයා සමීපයේ සිටීම ඉතාම වැදගත්.ඔහුගේ බුද්ධි මට්ටම සිතුම් පැතුම් ගති පැවතුම් ගුරුවරයාට හඳුනා ගැනීමටත්, ඒවා යහපත් දිශානතින්ට යොමු කිරීමට හැකියාව ලැබෙන්නේත් එවිටයි. ඔබ අහලා ඇති, දිසාපාමොක් ආචාර්යවරයා තමන්ගේ ශිෂ්‍ය කණ්ඩායම සමඟ දිය නෑමට යන විට එක් රාජ කුමාරයෙක් ඒ මඟ තිබූ නිවසක වේලෙන්න දමා තිබූ තල මාගලකින් තල සොරකම් කරනවා.ඒ වරද දුටු විට එය නිවැරදි කිරීම සඳහා ඇදුරුතුමා කුමාරයාට දඬුවම් කරනවා. ඔහුට එදා දඬුවම් කළ නිසා ඔහු හොඳ පුද්ගලයකු වී රටක් පාලනය කරන තත්ත්වයට යනවා.එසේ නොවුණා නම් ඔහු රටක් හෙළාදකින සොරෙක් වෙනවා. අද වගේ ගුරුවරයා වෙනත් තැනකත් ශිෂ්‍යයා තවත් තැනකත් ඉඳලා කරන අධ්‍යාපනයට වඩා මේ පැරණි ක්‍රමය මොන තරම් සාර්ථක ද?ඒ වගේම බුදුරජාණන් වහන්සේ සිඟාලෝවාද සූත්‍රයේදී ශිෂ්‍යයාගෙන් ගුරුවරයාටත්, ගුරුවරයාගෙන් ශිෂ්‍යයාටත් ඉටුවිය යුතු යුතුකම් පිළිබඳ දේශනා කර තිබෙනවා. ශිෂ්‍යයාගේ පාර්ශ්වයෙන් ගත්තොත් ගුරුවරයාට ආචාර සමාචාර දැක්වීම, උපස්ථාන කිරීම, මැනවින් අසා සිටීම, වතාවත් කිරීම, හොඳින් ඉගෙන ගැනීම ආදියෙන් ගුරුවරයාට යුතුකම් ඉටු කළ යුතුයි.හැබැයි මේ සම්බන්ධය අද වෙද්දි මොන තරම් දුරට පවතිනවද කියන දේ ප්‍රශ්නයක්. පෞද්ගලික පන්ති ක්‍රමයත් එක්ක ගුරුවරයා දුටු විට හුනස්නෙන් නැගිට ආචාර සමාචාර කිරීම ගිලිහිලා ගිහින්.උපස්ථාන කිරීමට නම් ගුරුවරයා අසල සිටිය යුතුයි. දැන් ඒකත් බිඳ වැටිලා. මෙතන තිබෙන තවත් වටිනාම දෙයක් තමයි වතාවත් කිරීම. අතීතයේ ගුරුවරයාගේ නිවසේ සිට අධ්‍යාපනය ලබන ශිෂ්‍යයන් පිරිසුදු කිරීම් ආදී වතාවත් සිදුකළා.එය පාසලේදීත් සිදුවෙනවා. පාසල පිරිසුදු කිරීම ආදිය සිදුකළ යුතු වෙන්නේ ශිෂ්‍යයන්. මේ දේවල් හරියට සිදුවෙනවා නම් අද ඩෙංගු උවදුර වුණත් මේ තරම් හිස ඔසවනවාද?ඒ වගේම තමයි හොඳින් ඉගෙන ගැනීම කියන දේ අද “ඒ” සාමාර්ථයකට “බී” සාමාර්ථයකට කොටුවෙලා. විෂය නිර්දේශයට පමණක් සීමාවෙලා. සමාජයේ ගෞරවනීය ලෙස ජීවත්වන ආකාරය, චාරිත්‍ර වාරිත්‍ර ආරක්‍ෂා කරගෙන අන්‍යෝන්‍ය සුහදතාවෙන් ජීවත්වන ආකාරය දැනට ඉගෙන ගන්න විෂය නිර්දේශයෙන්වත් ඔය කියන සාමාර්ථයන්ගෙන්වත් ආවරණය වෙන්නේ නැහැ.ඒ වගේම තමයි ගුරුවරයාත්, ශිෂ්‍යාව මනා ලෙස හික්මවිය යුතුයි. ඉගැන්විය යුතුයි. නොමසුරුව සියලු ශිල්ප ශාස්ත්‍ර ලබාදිය යුතුයි. හිතමිතුරන්ට හඳුන්වා දිය යුතුයි. ආරක්‍ෂාව සලසා දිය යුතුයි.එහෙම නම් ගුරුවරයා ඉගැන්වීම පමණක් නෙවෙයි කළ යුතු වෙන්නේ. මනා ලෙස ශිෂ්‍යයා හික්මවීමට යොමු කළොත් සමාජයේ සාපරාධී ක්‍රියා ඇතිවෙයිද? විෂය නිර්දේශය කියන රාමුවට කොටු නොවී යහ සමාජයක් ගොඩනැගීමට අවශ්‍ය සමාජීය කරුණුත් ඉගැන්වීම කළොත් අද තිබෙන ප්‍රශ්න කොයි තරම් දුරට අඩු වෙයිද?හොඳින් ඉගැන්වීම කියද්දී හොඳින් උගන්වන්න නම් ළමයාගේ බුද්ධි මට්ටම හොඳින් වටහාගෙන සිටිය යුතුයි. ඒ වගේම අද ශිෂ්‍යයා ගුරුවරයා ආශ්‍රයේ නොසිටින නිසා ගුරුවරයා ශිෂ්‍යයාව ආරක්‍ෂා කර ගැනීම ප්‍රායෝගිකව කරන්නේ කෙසේද? කියල ඇතැමෙක් හිතන්න පුළුවන්.ඒත් මම හිතන්නේ අතීතයට වඩා අද ගුරුවරුන්ට තමන්ගේ ශිෂ්‍යයන් ආරක්‍ෂා කරගන්න සිදුවෙලා තිබෙනවා. විශේෂයෙන් නව තාක්ෂණික උවදුරුවලින් ශිෂ්‍ය පරම්පරාව රැකගත යුතුයි.ජංගම දුරකථන අන්තර්ජාලය, රූපවාහිනිය, වීඩියෝ දර්ශන මේ දේවල්වල යහපත් පැත්ත පමණක් දරුවන්ට ළඟාකර අයහපත් පැත්ත දරුවාගෙන් ඉවත් කරන්න ගුරුවරුන්ටත් ලොකු වගකීමක් තියෙනවා. මේවා වැළැක්වීම නොකළොත් ශිෂ්‍ය ජීවිත අනතුරට පත්වෙනවා.ඒ වගේම වර්තමානයේ අධ්‍යාපන ක්‍රම රටා, අයිතිවාසිකම් ආදියත් ගුරු ශිෂ්‍ය සම්බන්ධතාව දුර්වල කර තිබෙනවා නේද?අද අධ්‍යාපනයේ තිබෙන්නේ දරුවා වෛද්‍යවරයෙක්. ඉංජිනේරුවරයෙක්, පරිගණක විශේෂඥවරයෙක් වැනි කෙනෙක් කිරීමට ඇති තරගයක්. මේ කිසි තැනක චාරිත්‍ර වාරිත්‍ර මවුපියන්ට සැලකීම වැඩිහිටියන්ට ගරු කිරීම ආදී දේවල් නෑ.මේ දේවල් උගන්වන ඉරිදා දහම් පාසලට දරුවන් යොමු කරන්නේත් නෑ. එදාටත් පෞද්ගලික පන්ති යවනවා. ඉතින් නිර්මාණය වෙන්නේ යුතුකම් නොදන්න, භික්ෂූන් ඉදිරියේ කතා කරන්න, හැසිරෙන්න දන්නෙ නැති පිරිසක්. ඒ අය සමඟ මනා ලෙස ගුරු ශිෂ්‍ය සම්බන්ධයක් පවත්වන්නේ කොහොමද?අප නැවතත් අතීතයේ පැවති ගෞරවනීය ගුරු - සිසු සම්බන්ධයක් ගොඩනැගීම සඳහා අනුගමනය කළ යුතු වන්නේ කවර පිළිවෙතක් ද?අපි මේ තරගකාරී ක්‍රමයෙන් මිදෙන්න අවශ්‍යයි. දරුවන් මෙන්ම ගුරුවරුන් ද ආත්මාර්ථකාමී කරවන මේ අධ්‍යාපන රටාව වෙනස් විය යුතුයි. ඒ වගේම මම මුලින් සඳහන් කළා වගේ දරුවන්ට නව තාක්ෂණය ගැන දැනුම ලබා දුන්නත් ඒවායේ අයහපත් පැත්තට යොමුවීමට ඉඩ නොදිය යුතුයි.ජංගම දුරකථන අද දරු පරපුරට මහා විනාශයක් කරනවා. අන්තර්ජාලයත් සමඟ දරුවන් සම්බන්ධ වී දැනුම සොයා යාම හොඳයි. ඒත් ඒ හරහා ඉතා පහසුවෙන් වැරැද්දට පෙළඹීමට හැකි බවත්, මතක තබා ගත යුතුයි. මේ දේවල්වලින් විකෘති වූ මනැස් ඇති විට යහපත් ගුරු ශිෂ්‍ය සම්බන්ධයක් තියා මවුපිය දූ දරු සම්බන්ධයක්වත් පවත්වගන්න බැරි වෙනවා.ඒ වගේම තමයි මත් උවදුර. මත්පැන්වලටත් වඩා වැඩි සාන්ද්‍රණයක් තිබෙන මත්ද්‍රව්‍ය පාසල් ශිෂ්‍යයනුත් භාවිතා කළ අවස්ථා අප දුටුවා. ගුරු භවතුන් සානුකම්පිත හිතින් දරුවන් මේ උවදුරුවලින් මුදවා ගැනීමට ඉදිරිපත් විය යුතුයි.ගුරුවරයා විෂය ඉගැන්වීමෙන් මේ ප්‍රශ්න කෙළවර වෙන්නෙ නෑ. ඒ නිසා මෙය ඉතාමත් සංකීර්ණ ප්‍රශ්නයක්. අද තියෙන අධ්‍යාපන රටාව මෙවැනි සංකීර්ණතා විසඳන්න ප්‍රමාණවත් ඇතැයි මම හිතන්නේ නැහැ. ඒ නිසා දහම් පාසල් අධ්‍යාපනය ආදියටත් දරුවන් යොමුකිරීම අද කාලීන අවශ්‍යතාවක් වෙලා තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010121</link>
    <topic>රජයේ ඉඩම් බලෙන් ඇල්ලුවොත්පළාත් බලධාරීන් වගකිවයුතුයි</topic>
    <author>ධනුෂ්ක ගොඩකුඹුර හලාවත සිට...</author>
    <content>රජයේ ඉඩම් බලයෙන් අත්පත් කැරගෙන පදිංචි වීමට ඉඩ නොදෙන ලෙස ජනාධිපති මහින්ද රාජපක්ෂ මහතා නියෝග කරයි.ආණ්ඩුවේ ඉඩම් ඇත්තේ ඉඩම් නැති ජනතාවට ඉඩම් කච්චේරි පවත්වා බෙදාදීමට බව අවධාරණය කළ ජනාධිපතිවරයා ආණ්ඩුවේ ඉඩම් බලෙන් අල්ලාගත් බවට පැමිණිලි ලද හොත් ඒවාට සම්බන්ධ අය පිළිබඳව තදින් ක්‍රියාකරන බවද පවසයි.වයඹ පළාත් සංවර්ධන කටයුතු පිළිබඳ ප්‍රගති සමාලෝචන රැස්වීමේදීජනාධිපතිවරයා උපදෙස් දුන්නේය. රැස්වීම හලාවත මාදම්පේ සමුපකාර ශාලාවේදී පැවැත්විණි. වයඹ පළාත වෙලාගෙන ඇති කසිප්පු හා මත්ද්‍රව්‍ය උවදුරින් තරුණයන් හා දරුවන් ගලවාගැනීමට පොලීසිය ක්‍රියා කළයුතු බවද මෙහිදී ජනාධිපතිවරයා පැවැසීය.කසිප්පු සහ මත්කුඩු උවදුරු ගැන මවුපියන් හැඬූ කඳුලෙන් තමාට පැමිණිලි කළ බව ජනාධිපති මහින්ද රාජපක්ෂ මහතා මෙහිදී අනාවරණය කෙළේය.ඉදිකිරීම් අතරමග නතර කැර ඇති සියලු සංවර්ධන ව්‍යාපෘති අසල සවිකැර ඇති තමාගේ රුව සහිත පුවරු වහාම ඉවත් කරන ලෙසද ජනාධිපතිවරයා නිලධාරීන්ට උපදෙස් දුන්නේය.එවැනි පුවරු සවි කිරීමේ කිසිදු අවශ්‍යතාවයක් නැතැයිද ඒ මහතා පෙන්වා දුන්නේය.නොකෙරුණු වැඩ, කෙරුණු වැඩ සේ පෙන්වා තමා රවටන්ට නිලධාරීන්ට පුළුවන් කමක් නැත. ජනතාව සියලු කටයුතු දෙස විමසිල්ලෙන් බලා තමාට තොරතුරු වාර්තා කරන බවද ජනාධිපති මහින්ද රාජපක්ෂ මහතා කීවේය.මේ ප්‍රගති සමාලෝචන රැස්වීමේදී ජනාධිපතිවරයා අනාවරණය කළ අනෙකුත් කරුණු මෙසේය.අලි මිනිස් ගැටුමෙන් විපතට පත් ජනතාවට වන්දි ගෙවීමට රක්ෂණ ක්‍රමයක්.ප්‍රයෝජනයට නොගෙන ගාල් කැර ඇති සියලු වාහන ප්‍රයෝජනයට ගතහැකි ආයතනවලට භාරදීම. වසා දමා ඇති ගොඩනැගිලි ප්‍රයෝජනවත් කාර්යයන් සඳහා ලබාදීම.මේ රැස්වීම අවසානයේ ජනාධිපතිවරයා මෙසේ ද ප්‍රකාශ කෙළේය.මම මේ ආවේ ප්‍රථම රවුම. දෙවන රවුම එන්නේ මේ විදියට නොවෙයි. මෙතනදී ගත් තීරණ ක්‍රියාත්මක නොවී තිබුනොත් මට තදින් ඉන්න වෙනවා.විශේෂයෙන් පානීය ජලය, විදුලිය පාරවල්, ජනතාවට ලබාදෙන්න ඕන. වතුර ටිකක් බොන්න කිලෝමීටර් දෙක තුනක් පයින් යන්න වෙනවා නම් ඡන්දය දීමෙන් පලක් නැහැ. විශේෂයෙන් මතක තියාගන්න යැයිද ජනාධිපතිවරයා අවධාරණය කළේය.මේ ප්‍රගති සමාලෝචන රැස්වීමට නියෝජ්‍ය කතානායක, ප්‍රියංකර ජයරත්න, ඇමැතිවරුන් වන එස්.බී.නාවින්න, අනුර ප්‍රියදර්ශන යාපා, සී.බී. රත්නායක, ජොන්ස්ටන් ප්‍රනාන්දු, නියෝජ්‍ය ඇමැති ටී.බී. ඒකනායක, වයඹ පළාත් ආණ්ඩුකාර තිස්ස ආර්. බළල්ල, වයඹ ප්‍රධාන ඇමති නීතිඥ අතුල විජේසිංහ, ජනාධිපති ලේකම් ලලිත් වීරතුංග යන මහත්වරුන් ඇතුළු ආයතන ප්‍රධානීහුද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>10</month>
      <day>12</day>
    </date>
    <link>http://www.dinamina.lk/2010/10/12/_art.asp?fn=n1010122</link>
    <topic>දින 30ට දූෂණ මර්දන නඩු 13879ක්</topic>
    <author>චන්ද්‍රිකා පෙරේරා</author>
    <content>මත්පැන්, මත්ද්‍රව්‍ය හා වෙනත් නීතිවිරෝධී අත්අඩංගුවට ගැනීම් සම්බන්ධයෙන් ඉකුත් මාසයේදී පමණක් විවිධ පුද්ගලයන්ට එරෙහිව දූෂණ මර්දන නඩු 13, 879 ක් පවරා ඇතැයි ජ්‍යෙෂ්ඨ නියෝජ්‍ය පොලිස්පති එන්.කේ. ඉලංගකෝන් මහතා පවසයි.හොර මත්පැන් පෙරීම, විකිණීම, බලපත්‍ර රහිතව අරක්කු විකිණීම, හෙරොයින්, ගංජා, සූදුකරුවන්, ගණිකා නිවාස හා සමාජශාලා වැටලීම් මඟින් මේ නඩු පවරා තිබේ. ඉකුත් මස 01 දා සිට 21 දක්වා දින 20ක පමණ කාලයේදී රටපුරා සිදුකළ වැටලීම් මගින් මේ අත්අඩංගුවට ගැනීම් සිදු කැර තිබෙන අතර ගංජා හේන් වැටලීම ද මීට ඇතුළත් බව ඉලංගකෝන් මහතා පවසයි.මතට ඇබ්බැහි වූවන් කුඩු ඉරීමෙන් බැහැරව රසායනික මත්පෙතිවලට පෙළඹෙමින් සිටින බව හෙළිව ඇත. ගම්පහ ප්‍රදේශයේ පාසල් ළමයි මත්වීම සඳහා විවිධ පෙතිවර්ග පාවිච්චි කරන බවට ද තොරතුරු ලැබී තිබේ.මේ හේතුවෙන් පාසල් ළමයින් මතට ඇබ්බැහිවීම වළකා ගැනීමට පොලිසිය විශේෂ වැඩපිළිවෙළක් සැලසුම් කැර තිබේ.මධ්‍යගත කැර තිබූ මත්ද්‍රව්‍ය නාශක කොට්ඨාසය පසුගිය 25 දා සිට විමධ්‍යගත කිරීමට ද පොලිස්පතිවරයා පියවර ගෙන ඇත.කොළඹ පමණක් ස්ථාපිතව තිබූ මත්ද්‍රව්‍ය නාශක, කොට්ඨාසය රටපුරා මත්ද්‍රව්‍ය වැටලීම් සඳහා ක්‍රියාත්මක වූ අතර මින් ඉදිරියට වෙනත් ප්‍රදේශ කීපයක් කොට්ඨාස මට්ටමින් ස්ථාපිත වෙයි. හදිසි වැටලීම් සඳහා ඉක්මනින් ක්‍රියාත්මක වීමට මේ වැඩපිළිවෙළ යොදවා ඇතැයි ඉලංගකෝන් මහතා පෙන්වා දෙයි..</content>
  </post></root>