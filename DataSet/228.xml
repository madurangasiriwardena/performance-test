<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=as1108216</link>
    <topic>අපි රන්මිහිතැන්නේ ෂූටිං</topic>
    <author>ඡායාරූප විශ්ව බාලසූරිය</author>
    <content>අපි රන්මිහිතැන්නේ ෂූටිංරන්මිහිතැන්න පිළිබඳ සුබ ආරංචිය ලැබෙන්නට පෙර මම ලෝකයේ දියුණු සිනමා උද්‍යාන කිහිපයකට ම සංචාරය කොට තිබුණෙමි. 1993 දී මම ඉතාලියේ සිනෙසීටා සිනමා උද්‍යානයේ සංචාරය කළෙමි. ඉතාලියේ වෙසෙන මගේ සහෝදරවරු කල් තියා දැනුම් දී එහි අසීරු අවසරපත් මා වෙත ලබාගෙන තිබුණු හේතුවෙන් සිනෙසීටාව තරණය කළා මිස ඒ වන විට මට මේ රටේ කිසිදු රජයකින්වත් ජාත්‍යන්තර සිනමා උද්‍යානයකට ශිෂ්‍යත්ව ලබා දී තිබුණේ නැත.අප ජයන්ත චන්ද්‍රසිරිගේ “ඔත්තුකාරයා” නාට්‍යය පෙන්වන්නට 1993 දී ඉතාලියට යන තුරුත් ලංකාවේ නාට්‍යකරුවන් පිරිසක් යුරෝපයේ නාට්‍යයක් පෙන්වා තිබුණේ ද නැත. ජයන්තත්, ශි‍්‍රයන්ත සහ කමලුත්, මනෝරත්න සමඟ සේනක ටයිටස් ඇතුළු කණ්ඩායමට මා සහ මගේ ඉතාලියේ වෙසෙන සෙසු සහෝදරවරුන් වන සුදත්, සමන් සහ මොහානුත් එකතු වී අපි ඉතාලිය පුරා ම මාසයක කාලයක් “ඔත්තුකාරයා” පෙන්වමින් සංචාරය කළෙමු.ඒ අතරවාරයේ සිනෙසීටා සිනමා උද්‍යානය ඇවිද බලන්නට අපි වාසනාවන්ත වීමු. සිනෙසීටා වනාහී යුරෝපයේ පමණක් නොව අමෙරිකානු චිත්‍රපට සඳහා ද වැඩි ඉල්ලුමක් පවතින ප්‍රවීණ සිනමා උද්‍යානයකි. චිත්‍රපටයක සංකල්පයෙන් ඇතුළු වී “කෑන්” (Can) එකක් වී එළියට යන නූතන සිනමා පහසුකම් එහි මනාවට පෙළ ගස්වා තිබේ. ඒ වන විට මා “ජුලියට්ගේ භූමිකාව“ නම් වූ මගේ පළමු සිනමා කෘතිය අධ්‍යක්ෂණය කිරීම වෙනුවෙන් ලක ලෑස්ති වෙමින් සිටි හේතුවෙන් මම අපේ රටේ සිනමාවට එබඳු පහසුකමක් නැතිකමේ අරුමය මොනවට හඳුනාගෙන තිබුණෙමි.අප පුදුමයට පත් වූයේ සිනෙසීටා සිනමා උද්‍යානයේ තිබු තාක්ෂණික පොහොසත්කම දැකීමෙන් පමණක් නොවෙයි. එහි ගොඩ නඟා තිබු පසුතල නිර්මාණ ද දැකීමෙන් ය. තාක්ෂණික පොහොසත්කම අපට අවැසි නම් පිටරටකින් (ඉන්දියාවෙන් පවා) ගෙන්වා ගත හැකිකම 1993 වන විටත් අප සතුව තිබුණි. එහෙත් මේ යෝධ පසුතල අපට කවරදාකවත් ආයාත කළ නොහැක.ඒ දිනවල රූපගත කරමින් තිබු රෝමානු කථා ප්‍රවෘත්තියකට අවැසි පරිදි ඔවුන් ඓතිහාසික රෝම නගරය අභිනවයෙන් ඉදිකොට තිබුණේ ය. මා ඉදිරිපිට තිබූ ප්‍රෞඪ රෝමානු ගොතික් ගෘහ නිර්මාණයක් දෙස පුදුම වෙමින් මම අසල තිබු ප්‍රාකාරයකට හේත්තු වුණෙමි. ඒ මහා ප්‍රාකාරය මගේ හේත්තුවෙන් පෙරළෙන්නට ගියේ ය. එවිට ය මා දැනගත්තේ මා අසල තිබී ඇත්තේ ද පසුතල නිර්මාණයක් බව.මහා සාගරයක ගිලෙන්නට ගිය රුවල් නෞකාවක් රූපගත කොට අවසන්ව වතුර මෝටර් යොදා මුහුද ඉසිමින් සිටියේ ය. කෘත්‍රීම මුහුදේ ජලය හිස් වූ පසු යෝධ රුවල් නැවේ තාක්ෂණික අභ්‍යන්තරය අපි දැක ගත්තෙමු.එය දොඹකර ශක්තියෙන් එහා මෙහා පැද්දෙන්නට අටවා තිබු පෞරාණික නෞකාවකි. එහෙත් එහි කුඹගස් දිගේ පවා නළු නිළියෝ ගමන් කොට තිබුණහ.සිනෙසීටාවේ චිත්‍රාගාර අභ්‍යන්තරවල වැඩි වශයෙන් තිබුණේ සජීවී රූපවාහිනී Reality වැඩසටහන් ය. විනෝදාත්මක තරග සහිත ප්‍රශ්න විචාරක වැඩසටහන් සහ සජීවී සංගීත ප්‍රසංග ගණනාවක් සඳහා ඒ ඒ රූපවාහිනී නාලිකා සිනෙසීටාව කුලියට ගෙන ඇත්තේ ය. 1993 දී පවා ඒ වැඩසටහන්වල තිබුණේ ඉතාම දියුණු මිලේනියම් පරිපූර්ණත්වයකැයි අද මට සිතේ.1995 දී මා ඉන්දියාවේ චිත්‍රාගාර හරහා ඇවිද ගියේ ද රජයකින් ලද ශිෂ්‍යත්වයකින් නොවෙයි. “ජුලියට්ගේ භූමිකාව“ චිත්‍රපටයේ පසු නිෂ්පාදන කටයුතු සඳහා මා මදුරාසියේ ප්‍රසාද් විද්‍යාගාරයට ගියෙමි. ඒ අතරවාරයේ අනෝජා වීරසිංහ සහ කපිතාන් ගාමිණි නානායක්කාරගේ අනුග්‍රහයෙන් මම ඉන්දීය චිත්‍රාගාර පැදකුණු කළෙමි.එවක දකුණු ඉන්දියාවේ සිටි නැගී එන යොවුන් නිළියක වූ නිරෝෂා රාධා මා චිත්‍රාගාර කිහිපයකට ම කැන්දන් ගියා ය. ප්‍රසාද් වර්ණ රසායනාගාරයේ දී මට අහම්බෙන් මුණ ගැසුණු අද ලංකාවේ සිටින අති දක්ෂ කැමරා ශිල්පියා වන චන්න දේශපි‍්‍රයව ද මම එක් ගමනකට හවුල් කොට ගත්තෙමි. එදින රෑ පහන් වන තුරු ම අපි වාණිජ චිත්‍රපටයක ගීතයක් රූ ගන්වන අයුරු බලා සිටියෙමු. එදා ඒ දර්ශනවල රඟ පෑ එවක ඉන්දියාවේ නැගී එන නළුවකු වූ විජයන් අද දකුණු ඉන්දියාවේ පළමු පෙළ තාරකා නළුවෙකි. එදා මාත් චන්න දේශපි‍්‍රයත් කථා කරමින් සිටියේ ලංකාවේ විනෝදාත්මක සිනමාවට (සමහරු මෙයට වාණිජ සිනමාව කියා ද කියති) කවදා මේ චිත්‍රාගාර පොහොසත්කම ලැබෙයි ද කියා ය.ඉන් පසු මම ඕස්ට්‍රේලියාවේ ඇඩිලේඩ් නුවර Warner Brothers චිත්‍රාගාරයේ සහ නවසීලන්තයේදී “Lord of the rings” චිත්‍රපටය රූ ගැන්වූ අති විශාල Camperdown චිත්‍රාගාර පරිශ්‍රයේද ඇවිද ගියෙමි. මේ සංචාරක අධ්‍යයනයන් මා අත් වින්දේ ද ඒ ඒ රටවල වෙසෙන ශ්‍රී ලාංකිකයන්ගේ අනුග්‍රහයෙන් මිස කිසිදු රාජ්‍ය ධූත ගමනකින් නොවේ.‘අබා’ චිත්‍රපටය අධ්‍යක්ෂණය කිරීමට පෙර මම නවසීලන්ත චිත්‍රාගාරවල ස්වාධීන අධ්‍යයනයක යෙදී තිබු හේතුවෙන් මට තබුත්තේගමදී චිත්‍රාගාරයක් සදිසි පසුතලයක් සකසා ගැන්මට ශක්තිය ලැබුණි. එහෙත් ‘අබා’ නිර්මාණය වන විට ලංකාවේ සිනමා උද්‍යානයක් බිහි වී තිබුණි නම් ලංකාවේ වැඩි ම සිනමා පිරිවැය දැරූ ජස්ටින් බෙලගමගේ සහ රජීන්ද්‍රා ජයසිංහ යන මගේ නිෂ්පාදකවරුන්ගේ වියදම් ලැයිස්තුව තව විශාල ගණනකින් අඩුකර ගැන්මට හැකි වනු ඇත.රාජ්‍ය ධූත ගමනකින් මා තත් කාලීන සිනමා අධ්‍යාපනයක් ලබා ගත්තේ 2007 වර්ෂයේ නොවැම්බර් මාසයේදී ය. ඒ වන විට මම ‘අබා’ රූපගත කිරීම් හමාර කොට සංස්කරණය සඳහා සූදානමින් සිටියෙමි. 2007 වසර වන විට ජාතික චිත්‍රපට සංස්ථාවේ සභාපතිත්වය ඉසිලූ නීතිඥ අශෝක සේරසිංහ මහතා කළ ආරාධනාවෙන් ලංකාවේ සිනමා ක්ෂේත්‍රයේ කණ්ඩායමක් චීනය බලා සංචාරය කළේය. මගේ ජාත්‍යන්තර චිත්‍රාගාර සංචාරයන්හි කූඨප්‍රාප්තිය වනාහී චීනයේ හ්වොලොං (Hualong) චිත්‍රාගාරය අධ්‍යයනය කිරීම යැයි මට ගැඹුරු සිතින් ලියා තැබිය හැක.ලංකාවට සිනමා උද්‍යාන පරිශ්‍ර පහසුකමක් නැතිකමේ ඉකිබිඳුම මහා විලාප අඳෝනාවක් තරම් හඬට ඇසෙන්න පටන් ගත්තේ චීනයේදී ය. හ්වොලොං චිත්‍රාගාරයේ දැවැන්ත සිනමා පසුතල හරහා ඇවිද යන මට නිරන්තරයෙන් සිහියට ආවේ ලංකාවේ සිනමා ඉතිහාසයේ ජාතික සිනමාව වෙනුවෙන් සටන් කළ සිරිසේන විමලවීරයන්ව ය. 1955 දී ඔහු සිල්ලර ලෙස පිරිමසා ගත් ජාතික සිනමා චිත්‍රාගාරය වනාහී නව ජීවන චිත්‍රාගාරයයි. එහෙත් ඉන්දීය මූල ත්‍රිපුද්ගල ඒතාධිකාරයකින් යුතු විජාතීය සිනමා සමාගම් එවක ලංකාවේ මුල් බැසගෙන විමලවීරයන්ට නැති වන තුරුම පහර දුන්නේ ය. එදා ඔහුගේ චිත්‍රාගාර සිහිනය මස්තකප්‍රාප්ත විණි නම් අද වන විට ලංකාව සිනමා උද්‍යානයක් බිහි කරගෙන තිබේ යැයි මට හ්වොලොං සිනමා උද්‍යානයේදී සිතී ගියේය.මුළු චීන ඉතිහාසය ම රූපගත කළ හැකි වන පරිදි හ්වොලොං සිනමා උද්‍යානය යෝධ පසුතල සකස් කර දී ඇත. අප චීන චිත්‍රපට හරහා ප්‍රකටව දකින කුඩා ෂැඔලින් විහාරවල සිට මුළුමහත් චං, තං සහ ලං අධිරාජ්‍යයන් ම ස්ථිරසාර ලෙස එහි නිර්මාණය කොට ඇත. ඊට අමතරව නූතන ලෝකය, අභ්‍යවකාශය, පූර්ව ප්ලයොස්ටෝසීන යුග, ගිනි කඳු, අභූත පරිශ්‍ර, මාලිගා අභ්‍යන්තර, සිටු මැදුරු, ගැමි ගෙවල් සියල්ලක් ම සිනමාකරුවන් සඳහා නිර්මාණය වී තිබේ.2007 නොවැම්බරයේදී චීනයේ සිට “අහෝ ශ්‍රී ලංකා සිනමාව, ඔබ කවදා මේ පොහොසත්කම ලබා ද” කියා සෝ සුසුම් ලූ අපට 2010 වන විට අසන්නට ලැබුණු ආරංචිය අභූතයක් නො වන්නේ මා එහිද ඇසින් දුටු සාක්ෂි කරුවකු වූ නිසා ය. 2010 මාර්තු 30 වන දින අතිගරු ජනාධිපති තුමන් අතින් තිස්සමහාරාමයේ සිට කතරගම පාරේ රන්මිහිතැන්නේදී “මහින්ද රාජපක්ෂ ටෙලි සිනමා උද්‍යානය” විවෘත වූ දා කලාකරුවන් වෙනුවෙන් කථාවක් පවත්වන්නැයි ජනමාධ්‍ය අමාත්‍යාංශයේ ලේකම් තැන්පත් ඩබ්ලිව්. බී. ගණේගල මැතිඳුන් විසින් ආරාධනා කරනු ලැබුණේ 1993 සිට ම සිනමා උද්‍යාන අධ්‍යයනයක යෙදී සිටි මට ම ය.එදා මා කථාව ආරම්භ කළේ මෙසේ යි:“අතිගරු ජනාධිපති තුමනි, මේ වෙලාවෙ මට කථාවක් පවත්වන්න නෙමේ හිතෙන්නෙ, උඩ පැනලා නටන්න!”ඒ සන්තෝෂජනක මොහොතේ මගේ කථාවේ ආරම්භය පිළිබඳ මුළුමහත් සභාවම ආශ්වාද ප්‍රතිචාර පළ කළ අතර ජනාධිපති තුමන් ගැඹුරු දැක්මෙන් යුතුව මා දෙස බලා සිටියේ මගේ “සතුටු කථාව“ තුළ තිබු ගැඹුරු අර්ථය එතුමන්ට වැටහී තිබු නිසා විය යුතුය.ලංකාවේ ප්‍රායෝගික සිනමාවට අත්‍යවශ්‍ය අංගයක්ව තිබු සිනමා උද්‍යාන පහසුකම වසර 30, 40 ක් පුරා නො ලැබ තිබු හේතුවෙන් අපි වෘත්තීය නොවන විවිධ සිල්ලර ක්‍රමවේදවලට පුහුණු වී සිටියෙමු. එහෙයින් යළිත් අප වෘත්තීය සිනමා උද්‍යානයකට පුහුණු වීමටත් තවත් වසර කිහිපයක් ගත කළ යුතු වන්නේ යැයි එදා මට සිතී ගියේය.එතැන් සිට අදට තවත් වසර එකහමාරක් ගත වී තිබේ. වෙළෙඳ දැන්වීම්, ටෙලි නාට්‍ය සහ ජාත්‍යන්තර චිත්‍රපටවල කොටස් කිහිපයක් පමණක් රූපගත කොට තිබුණ ද ජනමාධ්‍ය අමාත්‍යාංශය සහ ශ්‍රී ලංකා නාවුක හමුදාව මේ සිනමා උද්‍යානය මැනවින් රැකබලා ගෙන තිබුණි. අපි 2011 ජූලි මස 31 වැනි දින “කුස පබා” නමින් නිර්මාණය වන මහාචාර්ය සුනිල් ආරියරත්නයන්ගේ කුස ජාතක සිනමා කෘතියේ පූර්ණ වැඩ කටයුතු සඳහා රන්මිහිතැන්නේ මහින්ද රාජපක්ෂ සිනමා උද්‍යානය වෙත පැමිණ සිටිමු. එහි යෝධ චිත්‍රාගාරය තුළ හීනටිගල පේ‍්‍රමදාස විසින් සාගල පුර මධුරාජ මාලිගාව සකස් කොට ඇත. 1995 දී මදුරාසි චිත්‍රාගාරයේ මුල්ලක සිට මා සමඟ එක්ව අනාගත ලංකාවේ සිනමා උද්‍යානයක සිහිනය දුටු චන්න දේශපි‍්‍රය “කුස පබා” කැමරා ශිල්පියා ය. ශ්‍රී ලංකා සිනමා නිර්මාණ සන්සදය විසින් නිෂ්පාදනය කරන මෙම චිත්‍රපටයේ විධායක නිෂ්පාදක වූ සෝමරත්න දිසානායක ඇතුළු මුළු FMG සාමාජිකත්වයම රන්මිහිතැන්නේ සුවපහසු නවාතැන් හි ලැගුම් ගෙන සිටී.අගෝස්තු 01 වෙනිදා පෙරවරු 10.22 ට උදා වූ සුබ මුහුර්තියට සිතුල්පව්ව නායක හාමුදුරුවන් ඇතුළු මහා සංඝරත්නය පිරිත් සජ්ජායනය කරද්දී අධ්‍යක්ෂ, මහාචාර්ය තුමා පළමු විධානය නිකුත් කළේය.“ඇක්ෂන්”පබාවතී ලෙස සර්වාභරණ විභූෂිතව සිටි පූජා උමා ශංකර්ට කුදී ලෙස සැරසී සිටි චාන්දනී සෙනෙවිරත්න නූපූර පැලඳුවා ය. සියලු කටයුතු සර්වප්‍රකාරයෙන් සාර්ථකයි. දැන් අපි රන්මිහිතැන්නේ ෂූටිං!ලබන සතියේ - තුන්වෙනි විසඳුමජැක්සන් ඇන්තනී www.jacksonanthony.comඡායාරූප විශ්ව බාලසූරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=as1108217</link>
    <topic>විභාග සමත් වෙන්න කෝකටත් තෙල් නෑ</topic>
    <author>කේ. සී. ජේ. රත්නායක</author>
    <content>විභාග සමත් වෙන්න කෝකටත් තෙල් නෑ“විභාගයක් ළඟ එත්දී ළමයින්ට වඩා කලබල වෙන්නෙ දෙමවුපියෝ, සමහර විට ඒ කලබලය ළමයා ගේ මනසට අනවශ්‍ය බරක් වෙන අවස්ථා දකින්න ලැබෙනවා. බෝධි පූජා, බාර හාර, යන්තර - මන්තර කෙළවරක් නෑ. ඒ විතරක් ද පාඩම් මතක හිටින්න කියලා අමුතු ගැජට් පන්නත් ළඟ තියා ගන්න කියනවා. මේ සේරම පලකට නැති විකාර මිස වෙන දෙයක් නෙවෙයි...”පාරම්පරික ගුප්ත ශාස්ත්‍රඥයකු හා ප්‍රවීණ ඡ්‍යොතිෂඥයකු වන මීපේ ගණිතගේ චන්ද්‍ර භාරතී මහතා මෙවර අදහස් පළ කරනුයේ විභාග සහ ගුප්ත විද්‍යාව පිළිබඳවයි.“දැනුම - බුද්ධිය, ප්‍රඥාව යනාදිය කෙනකු තුළ නිසර්ගයෙන් හට ගන්නේ ඔහු රැගෙන එන කර්ම ශක්තිය අනුවයි. ස්මරණ ශක්තියත් ඊට අයත්. මේ ස්මරණ ශක්තියෙන් කිසියම් ප්‍රමාණයක් මරණින් මතු පරලොවටත් රැගෙන යනවා. එහෙත් දැනුම, බුද්ධිය, ප්‍රඥාව සම්පූර්ණයෙන් ම රඳා පවතින්නේ කර්මය මත නොවේ. කෙනකුගේ වීර්යය, උත්සාහය මත බුද්ධිය සකස් කර ගන්න පුළුවන්. අන්න ඒ අවස්ථාවේදී සෙත් ශාන්ති, හා ගුප්ත ශාස්ත්‍රයේ පිහිට පැතුවාට වරදක් නෑ.”පෙර ආත්මයේ සිට රැගෙන එන ඥානය පවතින්නේ භව දූවිල්ලෙන් වැහිලා. එය උත්සාහයෙන් වීර්යෙන් මතු කර ගත යුතුයි. සමහර දරුවන් කුඩා වියේදීම භාෂා කිහිපයක් එකවර කතා කරනවා. ගණිතය, සංගීතය, ක්‍රීඩාව යනාදී ක්ෂේත්‍රවලදී වයස ඉක්ම වූ විස්මිත හැකියාවන් පෙන්නුම් කරනවා. එහෙම වෙන්නේ ඒ දරුවන්ගේ පෙර දැනීම, ඥානය කිසියම් හේතුවක් නිසා විවෘත වීම නිසයි.කෙනකු ගේ ජන්ම පත්‍රය පරීක්ෂා කරන දෛවඥයාට කියන්න පුළුවන් ඔහු ගේ ඥානයේ හා බුද්ධි මට්ටම කෙසේ ද කියා. එය කියවන්නේ පෙර භවයේ කුසල් ශක්තිය මතයි. පෙර භවයෙන් රැගෙන එන ඇතැම් කුසල් පරලොවටත් රැගෙන යනවා. ස්මරණය, ඥානය, ප්‍රඥාව ඒ සඳහා නිදසුනක්. කෙනකු කොයි තරම් දුෂ්කර බාධක මැද වුණත් ශිල්ප ශාස්ත්‍ර හදාරන්න ඕනෑ ය කියන්නේ දෙලොවටම වැඩ සාදන නිසයි.තව විදිහකට කීවොත් මේ භවයේදී ලබන අධ්‍යාපනය නිසා මෙලොව ජීවිතය සැපවත් කර ගන්න පුළුවන්. ඒ විතරක් නෙවෙයි ඒ ඥානයෙන් කොටසක් පරලොවටත් රැගෙන යන නිසා උපදින භවයේ ඥානයෙන් හෙබි ජීවිතයක් උරුම වෙනවා. විභාග කියන්නේ අධ්‍යාපනය නෙවෙයි. අධ්‍යාපනය කොතරම් ගැඹුරු විෂයක් ද යන කාරණය දැන් ඔබට වැටහෙනවා ඇති. අන්න ඒ නිසයි මම කියන්නේ විභාගේ විභාගේ කියලා අනවශ්‍ය පීඩනයක් ඇති කරගන්න එපා කියලා.තවත් සඳහන් වෙනවා අහෝසි කර්ම යනුවෙන්. පෙර භවයෙත් මොන තරම් ඥානයක් රැගෙන ආවත් නිසි මඟ නොගියොත් ඒ ඥානය පහළ වෙන්නේ නෑ. ගුරුවරුන් සහ දෙමවුපියන් අතින් සිද්ධ වෙන්න ඕනේ ඒ ඥානය පහළ කර ගැනීමට විතරක් නෙවෙයි ලැබු ඥානය තව දුරටත් වැඩි දියුණු කර ගැනීමටත් මඟ පෙන්වීම ලබා දීමයි.ඒ වගේම ගුප්ත ශාස්ත්‍රයෙනුත් තරමක් දුරට දරුවන් ගේ ඥාන යෝගය මතු කරවන්න පුළුවන්. ඒත් යන්තර - මන්තර දා ගෙන - සෙත් ශාන්ති බෝධි පූජා කර ගෙන - තවත් ගැජට් - බැජට් දාගෙන දවස පුරා රූපවාහිනිය නරඹමින් හිටියොත් මොන දේ කළත් ඥාන යෝගය පහළ වෙන්නේ නෑ. සංයමයෙන් යුත් දරුවන්ට අන් අයට වඩා හොඳ ස්මරණ ශක්තියක් තියෙනවා. යමක් ග්‍රහණය කර ගන්න දෙතුන්වරක් උත්සාහ කරන දරුවන් අන් අයට වඩා අමතර දැනුමක් ලබා ගන්නවා. අන්න එතනයි වැදගත්කම තියෙන්නේ වීර්යය සහ උත්සාහය.රාහු වගේ ග්‍රහයෙක් නරකට හිටියොත්; මනස අවුල් කරනවා. නමුත් අද අපේ සමාජයේ තියෙන නොයෙකුත් විකාර නිසා ග්‍රහයින්ටත් වඩා ළමයින්ගේ මනස අවුල් කරනවා. ග්‍රහයින් නිසා ඇතිවන අවුල් හදන්න පුළුවන්.ඒත් සමාජයේ කෙරෙන විකාර නිසා ළමයා ගේ මනස අවුල් වීම හදන්නේ කවුද? රූපවාහිනිය, පරිගණක ක්‍රීඩා, ටෙලි නාට්‍ය, කාටුන්, ජංගම දුරකථන, එස් එම් එස්, ලැප්ටොප් මේ වගේ ජවුසං වැඩ නිසා අද නිතරම ළමයින් ගේ මනස අවුල් වෙනවා. මොන ශාන්ත කර්මය කළත් - මොන යන්තරය කරේ එල්ලුවත් ඒ විකාර හදන්න බෑ.විභාගයට සූදානම් වෙන ළමයා ගේ මනස හැදීමේ පූර්ණ වගකීම තියෙන්නේ ගුරු දෙගුරුන්ටයි. දරුවන්ට දෙන්න පුළුවන් හොඳම ශාන්ති කර්මය නම් ළමයාට සහනශීලී මනසක් හදා ගන්න උදවු කිරීමයි. එතකොට කිසිම විභාගයක් අභියෝගයක් වෙන්නේ නෑ.අධ්‍යාපනයේ යම් යම් දුබලතා පෙන්නුම් කරන ළමයින් වෙනුවෙන් ශාන්ති කර්ම හා ගුප්ත විද්‍යා කටයුතු කරන ප්‍රශස්ථ ක්‍රමයක් තියෙනවා. ඒත් ඒක කරන්න වෙන්නේ ජන්ම පත්‍රය පිරික්සලා එයට සීහෙන ආකාරයටයි. එහෙම නැතිව කාටත් ගැලපෙන යන්තර - කෝකටත් තෙල් වලින් විභාග සමත් වෙන්න බෑ.තවත් මිථ්‍යාවක් තමා විභාගයට පාඩම් කරන්න හොඳ වෙලාවල් සෙවීම. එහෙම දෙයක් ඡ්‍යොතිෂයේ නෑ. ළමයාට පහසු ඕනෑම වේලාවක් පාඩම් කරන්න හොඳයි. අවසන් වශයෙන් සඳහන් කළ යුතුව තිබෙන්නේ; අධ්‍යාපනය ලැබිය යුත්තේ විභාග ඉලක්ක කර ගෙන නෙවෙයි. මේ භවයේ ලබන දැනුම පරලොව ජීවිතයටත් බලපානවා. ඒ නිසා අධ්‍යාපනය ලබන්න ඕනේ කුසල කර්මයක් සිදු කරන්නා සේ සංයමයෙන් හා ශාන්තිභාවයකින්. රේස් දුවන්න ඉගෙන ගන්න අය විභාග කඩුලු පනිනවා. ඒත් ඔවුන් කවදාවත් ජීවිතේ ජය ගන්නේ නෑ.කේ. සී. ජේ. රත්නායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108212</link>
    <topic>යාත්‍රා</topic>
    <author>හිරුණි</author>
    <content>යාත්‍රාසම්පත් බණ්ඩාර මාධ්‍ය ලෝකයේ නම් ප්‍රචලිත මාධ්‍යවේදියෙක් විදියට. එහෙත් ඔහුගේ වෘත්තීය ජීවිතය සේම කලාවටත් ඔහු බෙහෙවින් ආදරය කරන්නෙක්. ඉඳහිට විවේක පාඩුවෙන් සිටින වෙලාවක ඔහුගේ පන්හිඳෙන් රචනා වුණු ගීත ප්‍රවීණ ගායක ගායිකාවන් රැසක් ගායනා කර තිබෙනවා. ජගත් වික්‍රමසිංහ ගයන ‘චන්ද කින්නරාවි’, ප්‍රියනාත් රත්නායක ගයන ‘පරම පිවිතුරු ප්‍රේමයේ නාමෙන්’ සහ සංගීත් නිපුන් සනත් නන්දසිරි ගයන ‘ආදරයේ නෙතු’ මේ ගීත අතර වෙයි.මේ දිනවල සම්පත් කාර්ය බහුලවී ඇත්තේ ඔහු විසින් රචනා කරන ලද ග්‍රන්ථයක් දොරට වැඩීමේ කටයුත්ත වෙනුවෙනි. ‘ඇය සෝනියා’ නම් වූ මේ ග්‍රන්ථය සෝනියා ගාන්ධි පිළිබඳව ලියවුණකි. මෙය සම්පත් ගේ පස්වැනි ග්‍රන්ථයයි.සිරිපාල සහ රන්මැණිකා කතාව අපේ කලා ක්‍ෂේත්‍රයට බොහෝම හුරු පුරුදු සමීප දෙයක්. 70 දශකයේ සිදුවුණ මේ සත්‍ය කතාව ඇසුරින් සිනමා නිර්මාණ දෙකක් බිහිවුණා ඔබට මතක ඇති. ‘මරුවා සමඟ වාසේ’ සහ ‘සිරිපාල හා රන්මැණිකා’ ඒ නිර්මාණ දෙකයි.සිරිපාල හා රන්මැණිකා කතාව නැවත වතාවක් අපේ ජීවිතවලට ළං කරමින් පුංචි තිරයට එය රැගෙන ඒමේ ආරංචිය පසුගිය දිනක ලැබුණා. එය අධ්‍යක්ෂණය කරනුයේ අනුර බණ්ඩාර රාජගුරු.පුංචි තිරයේ සිරිපාල කවුද කියලා අපට දැනගන්න ඕන වුණා. රොජර් සෙනෙවිරත්න සිරිපාලට රඟපාන අතර ජයනි සේනානායක රන්මැණිතා ලෙස තව නොබෝ දිනකින් පුංචි තිරයට එක්වෙනවා.රොජර් - සහ ජයනි දෙන්නම කිව්වේ මේ චරිතය ඉතාම සතුටින් බාරගත් බවයි. මීට කලින් රවීන්ද්‍ර රන්දෙනිය, මාලනී ෆොන්සේකා සේම විජය කුමාරතුංග හා ගීතා කුමාරසිංහ ද සිරිපාල සහ රන්මැණිකාට රඟපෑවේ. රොජර් සහ ජයනි දෙන්නම මේ දිනවල සූදානම් වෙන්නේ පුංචි තිරයේ සිරිපාල හා රන්මැණිකා වෙන්නයි.චිත්‍රපට නිෂ්පාදිකා රේණුකා බාලසූරිය මේ දිනවල ඉතාමත්ම කාර්ය බහුලයි. ඒකට හේතුව මහාචාර්ය සුනිල් ආරියරත්නයන් අධ්‍යක්ෂණය කරන මේ දිනවල රන්මිහිතැන්න ටෙලි සිනමා ගම්මානයේ රූගත කරන කුස-පබා’ චිත්‍රපටයේ නිෂ්පාදන කළමනාකාරිණිය වීමය.මේ කටයුතු අතරතුරම ඇය මේ චිත්‍රපටයේ කුඩා චරිතයක් රඟපෑ බවත් අපට දැනගන්නට ලැබුණා. ඇය විතරක් නොවෙයි මේ දර්ශනයට ඇගේ මවත් එක්ව සිටියා. එවැනි අම්මාවරුන් සහ දූවරුන් දෙදෙනෙක්ම මේ චිත්‍රපටයෙන් රංගනයට එක්වී සිටියා. රේණුකා සිය මව සහ මෙහි ප්‍රධාන චරිතය නිරූපණය කරන පූජා උමාශංකර් සහ ඇගේ මවත් මේ චිත්‍රපටයේ රංගනයට එක්වූවාලු.සේනක විජේසිංහ අලුත් ටෙලි නාට්‍යයක් කරනවා’ පසුගිය දිනක කවුදෝ කියනව ඇහුණා. ඒ හින්දම අපි සේනකට කතා කළා අලුත් තොරතුරු දැනගන්න.‘ඇත්තටම පසුගිය කාලයම මගේ සම්පූර්ණ කාලය වැය කළේ දේශපාලන වැඩවලට. දැන් මට හිතුණා මගේ පවුල වෙනුවෙන් සහ කලාව වෙනුවෙන් කිසියම් වැඩ කොටසක් කරන්න. පසුගිය දවස්වල red කියලා ටෙලි නාට්‍යයක් කළා ජාතික රූපවාහිනියට. ඒකේ කතා සංකල්පයත් මගේ ප්‍රධාන චරිතයත් මම රඟපානවා. මේ ටෙලි නාට්‍ය අධ්‍යක්ෂණය කරන්නේ ක්ලයිව් මාටින්ස්. නිෂ්පාදනය කරන්නේ ලසිත් ගුණසේන.මේ ටෙලි නාට්‍යය ඇමරිකානු රහස් පරීක්ෂක කතා ස්වරූපයෙන් යන එකක්. ඊට අමතරව මගේ ජීවිතේ තිබෙන ලොකුම හීනය තමයි සටන් කලාව ආශි‍්‍රත කරගෙන චිත්‍රපටයක් කිරීම. ‘Black dragon’ නමින් මේ වෙනකොට චිත්‍රපටයේ තිර නාටකය ලියා අවසන්. මගේ කතා සංකල්පයකට සුනෙත් මාලිංග ලොකුහේවා තමයි තිර නාටකය ලිව්වේ. මේක සර්වකාලීන තිර නාටකයක්. දැනට මේ සඳහා නිෂ්පාදකවරයෙක් හොයමිනුයි ඉන්නේ. මොන යම් විදියකින් හරි මට මේක කරගන්න බැරි වුණොත් මගේ පුතා ලව්වා හරි මේක කරවනවා.ස්වයංජාත’ ටෙලි නාට්‍යය සුවහසක් රසික ජනාදරය මැද විකාශය වී පසුගිය කාලයේ අවසන් වූවා. පසුගිය දිනක මේ ටෙලි නාට්‍යයේ අධ්‍යක්ෂ සුදත් රෝහණ හමු වී විටෙක පැවසුවේ ඔහු අලුත් ටෙලි නාට්‍යයක් සඳහා මේ දිනවල සූදානම් වන බවයි.‘ස්වයංජාත’වලින් පස්සේ ‘සීතාවක රාජසිංහ’ රජුගේ කතාව ටෙලි නාට්‍යයකට කරන්න තමයි මම සූදානම් වුණේ. නමුත් ඒක විශාල වියදමක් දරන්න වෙන මහා පරිමාණයේ වැඩක්. ඒ නිසා ඒක මඳකට පස්සට කරලා ශාන්ති දිසානායක ලියපු ‘ගිරිකුල’ නවකතාව ආශ්‍රය කරගෙන අලුත් ටෙලි නාට්‍යයක් හදන්න මේ දිනවල පූර්ව නිෂ්පාදන කටයුතු සැලැසුම් කරගෙන යනවා. මේ ටෙලි නාට්‍යයේත් තිර රචනය කරන්නේ සරත් ධර්මසිරි.ඒ අතරම පසුගිය දිනවල ආචාර්ය තිස්ස අබේසේකරයන් කලකට ඉහතදී රචනා කළ සිනමා තිර පිටපතක් මට ලැබුණා. මේක මට දුන්නේ අසංකා අබේසේකර මහත්මිය. ආචාර්ය තිස්ස අබේසේකරයන් හැත්තෑ ගණන්වල ලියපු තිර පිටපතක්. මේ චිත්‍රපටය ඔහුම අධ්‍යක්ෂණය කරන්න තමයි ලියලා තිබෙන්නේ. නමුත් ඔහු කළේ නෑ. පස්සෙ කාලෙක කිව්වලු ඔහුට කවදහරි කරගන්න බැරි වුණොත් මට දෙන්න කියලා. ඒ තිර පිටපතේ කොළ පවා දුර්වර්ණ වෙලා දිරාපත් වෙන්න ළඟයි. මම ඒක මේ දිනවල කියවගෙන යනවා.රුවන්ති මංගලා පසුගිය කාලේ අපි දැක්කේ තරුණියකගේ චරිතවලින්. බොහෝ වෙලාවට ඇය පේ‍්‍රමවන්තිය වුණා. එහෙත් මේ දිනවල විකාශය වන ‘අමා’ ටෙලි නාට්‍යයෙන් අපි ඇය දකින්නේ ලොකු මහත් වුණු පුතෙක් ඉන්න අම්ම කෙනෙක්ගේ චරිතයකින්. රුවන්තිගේ පුතා විදියට රඟපාන්නේ විශ්වනාත් කොඩිකාර. රුවන්ති නම් කිව්වේ තමන්ගේ දරුවොත් දැන් ලොකු මහත් වීගෙන එන නිසා මේ චරිතයට ගොඩාක් කැමැතියි කියලයි.“අමා ටෙලි නාට්‍යයේ මම රඟපාන්නේ හමුදා නිලධාරියකුගේ බිරිඳගේ චරිතයක්. එයාගේ හමුදා නීතිරීතිවලට යටත් වෙලා තමයි මටත් ඉන්න වෙන්නේ. ඒ එක්කම මේ දිනවල තවත් අලුත් චරිතයක් මට ලැබිලා තිබෙනවා. සිරස රූපවාහිනියේ විකාශය වන ‘සිරි වාසල’ ටෙලි නාට්‍යයේ. ඒක වලව් පැලැන්තියේ කතාවක්. වලව්වේ ජීවත්වන ආඩම්බරකාර මැණිකේ තමයි මම. මීට කලින් මට මේ වගේ චරිතයක් ලැබිලා නෑ.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108213</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමීතොටුමුල්ලේ චන්ද්‍රසේන නානායක්කාරප්‍රශ්නය - ඉන්ද්‍රානි පෙරේරා ගායනා කරන ‘සලා දෙතොල් මල් පෙති - විදහා දෙනෙත් නිල්මිණි’ ගීතයේ පද රචකයා කවුද?පිළිතුර - කේ. ඩී. නික්ලස්  කුලියපිටියේ කපිල ජයවිලාල් හේරත්ප්‍රශ්නය - සම්මාන දිනු ‘කපුටා සහ කේජු කෑල්ල’ කෙටි චිත්‍රපටය නැරැඹීමේ අවස්ථාවක් නැද්ද?පිළිතුර - ඒ කෙටි චිත්‍රපටයේ නම ‘මිනිසා සහ කපුටා’. එහි පිටපත් තිබෙනවා.  නාරම්මල චිත්‍රානන්ද සමරතුංග, ජයමිණි මැණිකේප්‍රශ්නය - ගායිකා ශ්‍රීමති තිලකරත්නගේ ලිපිනය කුමක් ද?පිළිතුර - ඒ 3/3, මහල් නිවාස, කළුබෝවිල පාර, දෙහිවල. දුරකතන අංකය 2732973  කඩුගන්නාවේ අමිල තිසේරාප්‍රශ්නය - අම්මා ගැන ගුණ ගීයක් ගයන එක්තරා ගායකයකුගේ මව මහලු මඩමක සිටි බව කියන්නේ ඇත්තක් ද?පිළිතුර - ඔය කතාව මමත් අහලා තියෙනවා.  කොටුගොඩ සුනිල් චන්ද්‍රසේකරප්‍රශ්නය - සිංහල සිනමාවේ හොඳම සංගීත අධ්‍යක්ෂවරුන් කීපදෙනා කවුද?පිළිතුර - ආචාර්ය පේ‍්‍රමසිරි කේමදාස, ආචාර්ය පණ්ඩිත් අමරදේව, සෝමදාස ඇල්විටිගල, ලයනල් අල්ගම, නිමල් මෙන්ඩිස්, සරත් ප්‍රනාන්දු, රෝහණ වීරසිංහ.  ගාල්ලේ සරත් කන්නන්ගරප්‍රශ්නය - පසුගියදා පැවැති කර්තෘ සංසද සම්මාන උළෙලට ඔබ නිර්මාණ ඉදිරිපත් කළා ද?පිළිතුර - නැහැ සරත්. සම්මාන බලාගෙන නිර්මාණ ඉදිරිපත් කිරීමේ ප්‍රතිපත්තියක් මගේ ළඟ නැහැ. ඔය සම්මාන උළෙලට මම ඉදිරිපත් වෙලත් නැහැ. අනාගතයේ ඉදිරිපත් වෙන්නෙත් නැහැ. අපේ පුවත්පත් විශේෂාංග හෝ තීරු ලිපි ස්වාධීනව සලකා බලා සම්මාන පිළිගැන්වෙන්නේ නම් මා ඒවා භාර ගන්නවා.  මොරතිහේ ටී. එම්. තෙන්නකෝන්ප්‍රශ්නය - හින්දි නිළි කරීනා කපූර් ජනපි‍්‍රය නළු රාජ් කපූර්ගේ දියණියක් ද?පිළිතුර - නැහැ ඇය රාජ්ගේ මිණිබිරියක්.  උඩුගම්පොළ ක්‍රිශාන්ත කරුණාරත්නප්‍රශ්නය - ගාමිණි ෆොන්සේකා, ප්‍රෙඩි සිල්වා චිත්‍රපටවල එකට රඟපා තිබේ ද?පිළිතුර - ඔව්. ‘සීතල වතුර’, ‘පාරා වළලු’, ‘ඔහොම හොඳ ද?’, ‘චිං චිං නෝනා’ වැනි චිත්‍රපටවල එකට රඟපෑවා.  කොස්ගොඩ ඒ. සිරිල් ද අල්විස්ප්‍රශ්නය - ආචාර්ය වික්ටර් රත්නායකයන්ගේ ලිපිනය සොයා දෙන්න?පිළිතුර - 157, පරණ කැස්බෑව පාර, නාවින්න, මහරගම  මීගමුවේ යොහාන් කුමාර් ද සිල්වාප්‍රශ්නය - ‘රත්තරන් මාල’ කරේ දාගෙන ඉන්න අය ෂර්ට් එකේ බොත්තමක් ඇරගෙන ඉන්නේ ඇයි?පිළිතුර - තමන්ගේ මාලේ පෙන්වන්නනේ.  මදුරන්කුලියේ එම්. ඩී. එම්. කුරේරාප්‍රශ්නය - පුවත්පත් කලාවේදී, චිත්‍රපට, ටෙලි නාට්‍ය නළු අනුර බණ්ඩාර රාජගුරු කලක් වාරියපොළ සුමංගල මහා විදුහලේ විදුහල්පති ධුරය දැරු එච්. බී. රාජගුරුගේ පුත්‍රයෙක් ද?පිළිතුර - ඔව්. 1960 - 1963 දක්වා රජගුරු මහතා සුමංගල විදුහලේ ෂජහල්පති ධුරය දැරුවා.  දංකොටුවේ අමානි ජයතිලකප්‍රශ්නය - ‘සිළුමිණ’ පත්‍රයේ ‘පියවි ඇසින් ඔබ්බට’ විශේෂාංගය ලියන මතුගම මහින්ද විජේතිලකගේ ලිපිනය පළ කරන්න?පිළිතුර - ශ්‍රී සාරානන්ද මාවත, බෝපිටිය, මතුගමපහත නම් සඳහන් අයත් ප්‍රශ්න ඒවා තිබුණා. පිළියන්දල භවානි රණවීර, හලාවත ශාන්ත ඩයස්, හඟුරන්කෙත ගයානි විජේසිංහ, වත්තල නවරත්න අත්තනායක, මාකොළ නිපුනි පෙරේරා, බෙලිගල මනහර මහින්ද වෑකඩ, කන්දෙගෙදර කිත්සිරි ගුණසේන, බදුල්ලේ ජෙරල් පෙරේරා, රඹුක්කන සරත් විජයානන්ද, කඩවත සුජාතා ගුණවර්ධන, හංගමුවේ නිසල් පණ්ඩුක, මහරගම ඉෂාරා වනිගසිංහ, අගලවත්තේ පියතිස්ස ලියනගේ, බේරුවල එල්. චන්ද්‍රසිරි පීරිස්ඔබේ ප්‍රශ්න පහත ලිපිනයට යොමු කරන්න.‘සු.මිගෙන් අහන්න’රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108214</link>
    <topic>නිළියක් නොවුණා නම් අද මම ගුවන් සේවිකාවක්</topic>
    <author>ඡායාරූපය - ටෙනිසන් එදිරිසිංහ</author>
    <content>නිළියක් නොවුණා නම් අද මම ගුවන් සේවිකාවක්පියුමි ශානිකා බොතේජුඇය පියුමි ශානිකා බොතේජු. එහෙත් බොහෝ දෙනෙක් ඇය හඳුන්වනු ලබන්නේ ‘හිමාලි’ ලෙසිනි. ඒ; ‘පබා’ ටෙලිනාට්‍යයේ ඇය නිරූපණය කළ හිමාලිගේ චරිතය නිසා ය. පියුමි අපට සිටින දක්ෂතම රංගන ශිල්පිනියකි; නර්තන ශිල්පිනියකි.ඇය තම රංගන හැකියාව ටෙලිනාට්‍ය ගණනාවක් තුළින් ම මේ වනවිට පෙන්නුම් කර ඇත. නොබෝ දිනකින් ජාතික රූපවාහිනියෙන් විකාශය වීමට නියමිත ‘අගම් ලිහිණි’ ටෙලිනාට්‍යයෙන් පියුමිගේ වෙනස්ම ආකාරයේ රංගනයක් රූපවාහිනී ප්‍රේක්ෂකයින්ට දැකගන හැකිවනු ඇත.පියුමි මොනවද අලුත් තොරතුරු?රටවල් කීපයකම පැවැත්වෙන ප්‍රසංගයකට සහභාගි වෙන්න අපි කීප දෙනෙක් ළඟදීම විදෙස් ගතවෙනවා. එය නර්තන, ගායනා, නාට්‍ය දර්ශන වැනි අංග කීපයක් ම ඇතුළත් ප්‍රසංගයක්. ඒ ප්‍රසංගය සඳහා පුහුණුවීම් කටයුතුවල තමයි මේ දිනවල සම්පූර්ණයෙන් ම යෙදිල ඉන්නෙ. ඒ නිසා ටෙලි නාට්‍ය රූපගත කිරීම්වලට මේ දිනවල සහභාගි වෙන්නෙ නෑ. පසුගිය කාලෙ මට දිගටම ටෙලිනාට්‍යය රූපගත කිරීම්වලට සහභාගි වුණා. ඒ ටෙලිනාට්‍ය ළඟදීම නාළිකා කීපයකින් ම විකාශය වේවි. ඉදිරියේ දී මම දීර්ඝ ටෙලිනාට්‍යවලට සහභාගි වෙන්න හිතාගෙන ඉන්නෙ අඩුවෙන්.විදෙස් සංචාරයේ දී ඔබලාගේ කණ්ඩායම යන රටවල් මොනවද?ඕස්ට්‍රේලියාව, නවසීලන්තය, ඉතාලිය සහ තවත් රටවල් කීපයක මේ ප්‍රසංගය පැවැත්වෙනව. සරත් චන්ද්‍රසිරි, ආනන්ද වික්‍රමගේ, සම්පත් තෙන්නකෝන්, කුමාර තිරිමාදුර, අමිල සහ මම මේ කණ්ඩායමට ඇතුළත් වෙනව. අපි හය දෙනාට කියන්නෙ හයේ කල්ලිය කියල. අපි කණ්ඩායම මේ ප්‍රසංගය සඳහා මාස දෙකක් පමණ විදෙස් ගත වෙලා ඉන්නවා.ළඟදීම ජාතික රූපවාහිනියෙන් විකාශය වීමට නියමිත ‘අගම්ලිහිණි’ ටෙලිනාට්‍යයට ඔබේ රංගනයක් ඇතුළත් නේද?ඔව්. වලව් මාන්නයෙන් හිස උදුම්මවාගත් කාන්තාවකගේ චරිතයක් තමයි මම ඒ ටෙලිනාට්‍යයේ නිරූපණය කරන්නේ. ඒක හරිම ලස්සන ටෙලිනාට්‍යයක්. මම මෙතෙක් රඟපා ඇති චරිත වලට වඩා වෙනස් චරිතයක් තමයි මෙහි රඟපාන්නෙ.ඔබට කවුරු හරි හිමාලි කියල කතා කළොත් ඒකට ඔබ අකැමැති ද?කොහෙත්ම නෑ. පබා ටෙලිනාට්‍යයේ හිමාලිගේ චරිතය ප්‍රේක්ෂකයින් අතර ගොඩක් ජනප්‍රිය වුණා. ඊට පෙර ටෙලිනාට්‍ය කීපයක රඟපාල තිබුණත් රට පුරාම සිටින සෑම මට්ටමකම ප්‍රේක්ෂකයින් වෙත මට ළංවෙන්න හැකියාව ලැබුණේ හිමාලිගේ චරිතය නිසා.පබා ටෙලිනාට්‍ය විකාශය වෙලා කලක් ගත වුවත් හිමාලිගේ චරිතය ප්‍රේක්ෂකයින්ගේ මතකයෙන් දුරස් වෙලා නෑ.ළඟදී මම හුණුපිටිය ගංගාරාමයට ගියා. එතැන දී මාව දැකපු පිරිසක් කිව්වේ “අන්න අපේ හිමාලි ඉන්නව“ කියලයි. ඔවුන් මාව හැඳින්වූවේ “අපේ” කියන විශේෂණ පදයත් එක්ක.ඒ වෙලාවෙ මට හරි සතුටක් දැනුණා. ගොඩක් දෙනෙක් හිතන්නෙ මම එයාලගෙ පවුලෙ කෙනෙක් කියල. මට ඒ වෙලාවට හිතෙනවා මගෙ ගෙදර මගේ පවුලට වගේ ම මුළු රටේ ම මට විශාල පවුලක් තියෙනව නේද කියල.රංගනයට පිවිසීම ගැන ඔබ තෘප්තිමත්ද?අතිශය තෘප්තිමත්. රංගනය මගේ වෘත්තිය. මම වෙනත් රැකියාවක් කළා නම් ඒ වෘත්තියට පමණක් මාව සීමා වෙනව. නමුත් මේ රංගන වෘත්තිය නිසා මුළු රටක ජනතාවගේ ආදරය ලබන්න මට හැකියාව ලැබිල තියෙනව.රංගනය තෝරා නොගත්ත නම් ඔබ අද ඉන්නෙ කුමන ක්ෂේත්‍රයකද?පුංචි කාලෙ ඉඳලම මම ආශා කළේ ගුවන් සේවිකාවක් වෙන්න. රඟපෑමට යොමු නොවුණා නම් අද මම ගුවන් සේවිකාවක්.කලාවෙන් ඉවත් වෙන්න ඔබේ අදහසක් තියෙනවද?එහෙම අදහසක් නෑ. නිවේදනය, නර්තනය, රංගනය මේ මට තියෙන හැකියාවන්. ඒවායින් ඉවත් වෙලා ඉන්න මට බැහැ. හැකිතාක් කල් මම කලා ක්ෂේත්‍රයේ රැඳිල ඉන්නව. ඒ තරමට ම මම කලාවට ආදරෙයි.නිවේදිකාවක් ලෙස පැමිණි ගමන ගැන සතුටු ද?මගේ ගමන ආරම්භ කළේ ගුවන් විදුලි නිවේදිකාවක් හැටියට. ඒ ලක්හඬ ගුවන් විදුලියේ. ඊට පසුව මම ස්වර්ණවාහිනි නාළිකාවට සම්බන්ධ වුණා. දෙරණ රූපවාහිනි නාලිකාවේ ‘ටී පාටි’ වැඩසටහන ඉදිරිපත් කරන්න දායක වුණේ ඉන් පසුව. නිවේදනය මම කරන්නෙ මගේ තෘප්තියට; විනෝදාංශයක් හැටියට. මගේ වෘත්තිය රංගනය. ඉදිරියේදීත් මම දිගටම නිවේදන කටයුතු කරන්න හිතාගෙන ඉන්නව.අද දිනකට රටපුරා ම ටෙලිනාට්‍ය ගණනාවක් ම හැදුණත් එම ටෙලිනාට්‍යවල ශිල්පීන්ට සහ ශිල්පිනියන්ට ගෙවන මුදල පිළිබඳව ඔබ තෘප්තිමත් ද?අද ටෙලිනාට්‍ය ක්ෂේත්‍රයේ රංගන ශිල්පීන්ට ශිල්පිනියන්ට ගෙවන්නෙ ඉතාම සුළු මුදලක්. අපේ රටේ හැමදේම මිල වැඩි වනවිට අඩුවන එක එකම දෙය තමයි ටෙලිනාට්‍ය රංගන ශිල්පීන්ට ශිල්පිනියන්ට කරන ගෙවීම.ඇතැම් ටෙලිනාට්‍ය නිෂ්පාදකවරුන් මීට අවුරුදු 3 කට පමණ පෙර මට ගෙවූ මුදලමයි අදත් ගෙවන්න සූදානම් වෙන්නෙ. මම ඒකට එකඟ නෑ. එහෙම වුණාම මගෙ හැකියාවත් අවුරුදු 3 ක් විතර පසුපසට යනව කියලයි මම හිතන්නෙ.කිසියම් නිර්මාණයකට මගේ හොඳ දායකත්වයක් ලැබෙයි කියල නිර්මාණ කරුවා හිතනවා නම් ඔවුන් මට සාධාරණ මුදලක් ගෙවිය යුතුයි. අඩු මුදලකට නිර්මාණයකට දායක වෙන්න මම සූදානම් නෑ. ඒ සල්ලි වලට තියෙන කෑදරකම හින්ද නෙමෙයි; අපේ හැකියාව අපේ දායකත්වය පිළිබඳවත් කිසියම් තක්සේරුවක් තියෙන්න ඕන නිසයි.පියුමි කොහොමද පවුල් ජීවිතේවිවාහයෙන් ටික කාලෙකට පස්සෙ මගෙ සැමියා විදෙස් ගත වුණා; ඔහුගේ රැකියාවට. ඔහු මට නිතර කතා කරනව. මම දැනට ඉන්නෙ අම්මල එක්ක මගෙ මහ ගෙදර.ගායනයෙන් ඉදිරියට යන්න බලාපොරොත්තුවක් තියෙනවද?ගායනයට මට පුංචි හැකියාවක් තියෙනව. නමුත් ගායන ක්ෂේත්‍රයේ දිගු ගමනක් යන්න බලාපොරොත්තුවක් නෑ. මගෙ විෂය රංගනය. මගෙ අයිය කසුන් බොතේජුයි මමයි අපේ පුංචි කාලෙ ගැන කියැවෙන ගීතයක් ළඟදීම පටිගත කරනව.මොනවද අනාගත බලාපොරොත්තු.මම කැමැතියි චරිතාංග රංගන ශිල්පිනියක් හැටියට විවිධ චරිත නිරූපණය කරන්න. ඒ විදියට ප්‍රේක්ෂකයින් ගේ ආදරය දිනාගනිමින් රංගන ක්ෂේත්‍රයේ දිගටම රැඳී ඉන්නයි මගේ බලාපොරොත්තුව.ඡායාරූපය - ටෙනිසන් එදිරිසිංහහැඩගැන්වීම - රේණු දමයන්තිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108215</link>
    <topic>මාව මෙතැනට ගෙන ආවේ දෛවය</topic>
    <author>වසන්ත ජයසිංහ ආරච්චි</author>
    <content>මාව මෙතැනට ගෙන ආවේ දෛවයජනිත් වික්‍රමගේමෑත බිහිවූ නළුවන් අතර ඉතා ඉක්මණින් ජනතා ආකර්ෂණය දිනාගත් යෞවනයකු විදිහටයි ජනිත්ව අපට මුණ ගැහෙන්නේ. කලා පවුලකින් ම කලාවට දායාද වුණ ජනිත් විටෙක නළුවෙක්. තවත් විටෙක නර්තන ශිල්පියෙක්. ඒ කොහොම වුණත් අද ඔහු ඔබ අප හොඳීන් දන්නා හඳුනන චරිතයක්. ඒ නිසයි මෙවර ජනිත් වික්‍රමගේට අපි ඉඩකඩ වෙන් කළේ.අද ජනිත් වික්‍රමගේ අපිට මුණගැසෙන්නේ ඔබේ පවුල් පසුබිම නිසා ද නැත්නම් හැකියාව නිසා ද කියන තැනින් අපි කතාව පටන් ගමු.මම හිතන්නේ ඒ වාසනාවට ඔය කරුණු දෙකම බලපෑවා. මොකද මම කුඩා කාලයේ ඉඳලම අම්මයි තාත්තයි (ආනන්ද - මානෙල්) එක්ක වේදිකා, ටෙලි නාට්‍ය වලට එකතු වුණා. ෂූටිංවලට ගියා. ඒ යන අවධියේ මට හිතුණා මටත් රඟපාන්න පුළුවන් නම් කියලා. ඒ හැකියාව මට ජානවලින් ලැබෙන්න ඇති. කොහොම වුණත් ඔබ කියූ කරුණු දෙකම මට බලපෑවා කියලයි හිතෙන්නේ.ඇයි අද බොහෝ නළුවන් තමන්ගේ ගායනය, නර්තනය පිළිබඳ අත්හදා බැලීම් කරන්න යන්නේ. විශේෂයෙන් රියැලිටි වැඩසටහන් තුළ...?මෙහෙමයි. ලෝකය දියුණු වෙනවා වගේ ම සංකීර්ණ වෙලා තියෙන්නේ කියන එක අපි පිළිගන්න ඕන. ඒ නිසා තරගකාරිත්වයක් තියෙනවා. අපි ගත්තොත් ජැක්සන් ඇන්තනි, ජයලත් මනෝරත්න, අපේ තාත්තලා වේදිකා නිර්මාණයකදි ඔවුන් වේදිකාවේ එහා කෙළවරට කතා කරන්න ගායනා කරන්න පුළුවන් අය. ඒ නිසා රංගන ශිල්පීන් විදිහට ඒ අතිරේක දක්ෂතා දියුණු කර ගන්න එක හොඳයි.මම එය පිළිගන්නවා. නමුත් රියැලිටි වැඩසටහන් මම එතරම් පිළිගන්නේ නැහැ. ඒකට හේතුවක් තියෙනවා ඔය වැඩසටහන් තුළින් අපේ රංගන ශිල්පින්ගේ පෞද්ගලිකත්වයට හානියක් වෙනවා කියලයි මට හිතෙන්නේ. ප්‍රධානම දේ ඔය වැඩසටහන් කරන අය පිළිගන්න ඕන. කලාකරුවන් ගේ තත්ත්වයට හානියක් නොවී වැඩසටහන් කරන්න ඕන කියන එක.නමුත් ඔබ එවැනි වැඩසටහන්වලට පසුගිය කාලයේ සම්බන්ධ වුණා අපි දැක්කා.ඔව් ඒක ඇත්ත. දැනටත් මට ආරාධනා කරලා තියෙනවා. නමුත් සමහර ආයතන සමඟ වැඩ කරන්න මම කැමැති නැහැ. ඒ නිසා ආයේ මම සම්බන්ධ වෙනවා නම් වෙන්නේ දෙපාරක් හිතලා.තරුණයකු විදිහට තාරුණ්‍යය පිළිබඳ මොනවගේ දැක්මක් ද ඔබට තියෙන්නේ.මෙහෙමයි. මම හැම තිස්සෙම සරලව ඉන්න උත්සාහ කරන කෙනෙක්. මම ජනිත් වික්‍රමගේ කියලා පාරට බැහැගෙන පුප්පගෙන ඉන්න ඕනකමක් මට නැහැ. ජීවිතය කියන්නේ විඳින්න ඕන දෙයක්. තරුණයකු විදිහට තමන් කුමන ක්ෂේත්‍රයකින් ජනප්‍රියත්වය ලැබුවත් ඒ ජනප්‍රියත්වය හිත හිතා ඉන්න එක වැරැදියි. තවත් අලුත් දේවල් හිතන්න ඕන. මම හිතන්නේ අද තරුණයින් දක්ෂයි. ඔවුන් වැරැදි දේ පිටුපස හඹා යනවට වඩා ජිවිතය විඳින්න ඕන කාලෙ විඳින්න ඕන කියලයි මම හිතන්නේ.අද ඔබ වෘත්තියෙන් ම රංගන ශිල්පියෙක් ද?පැහැදිලිවම ඔව්.ඒ කියන්නේ රංගනයෙන් සෑහීමකට පත්වෙලා ජීවිතේ ගැටගහගන්න පුළුවන් කියන එක ද?මෙය විශාල විෂයය පථයක්. නමුත් වෘත්තිය වශයෙන් කවුද මේකට වටිනාකමක් දෙන්නේ? ඩොක්ටර් කෙනකුට හෝ වෙනත් කෙනකුට තමන්ට අදාළ වෘත්තියට සහතිකයක් ලැබෙයි. නමුත් කලාවට මායිමක් නැහැ. තමන්ට ඉල්ලුමක් තියෙන්න පුළුවන් නැතිවෙන්න පුළුවන්. ප්‍රවීණ නවක දෙපිරිසටම මෙය පොදුයි. නමුත් තමන් කරන දේ හරියට කරනවා නම් වෘත්තිය වටිනාකමක් හදාගන්න පුළුවන්. උදාහරණයක් විදිහට මගේ අම්මයි තාත්තයි අපිව කොළඹ පාසල් යවලා කොළඹ ජීවත් කළේ කලාවෙන් හොයාගත් දේ නිසයි. මම හිතන්නේ අදටත් මට ඉල්ලුමක් තියෙන තාක්කල් මගේ වෘත්තිය රංගනය.හොඳයි එහෙම ඉල්ලුමක් නැහැ කියලා දවසක දැනුණොත්.මෙහෙම පිළිතුරක් මම දෙන්නම්. ඉන්දියාව ගත්තොත් ශාරුක් ඛාන්ට, අමීර් ඛාන්, අභිෂේක්ලාට අද තරුණ පරම්පරාවේ කොතෙක් අය ආවත් කවුද අභියෝගයක් වෙලා ඉන්නේ. එහෙම අභියෝග කරන්න පිරිසක් නැති තැන ඔවුන් අදටත් තරු. එයින් තේරෙන්නේ ඔවුන් කරන දේ හරියට කරනවා කියන එක. අද තරුණයකු විදිහට මම මාසයට වැඩ කරන දින ගණන හා සමානවම මගේ තාත්තත් වැඩ කරනවා. ඒ නිසා ඒ ඉල්ලුම හදාගන්න තමන් දැනගන්න ඕන.ඔබ අද දවසේ හාස්‍ය රංගනයට පමණක් ම කොටුවෙලා කියලයි හිතෙන්නේ.ඔව් එතන ගැටලුවක් තියෙනවා. නමුත් මම ආසයි හාස්‍ය රංගනයට. ප්‍රේක්ෂකයන්ට ළංවෙන්නත් එය හොඳයි කියලයි මට හිතෙන්නේ. මම රංගනයට එන්නේ කුඩා වයසකදී. එතකොට විවිධ චරිත. හොයාගෙන යන්න පුළුවන් පරාසයක් නැහැ. ඉතිං මට ලැබුණු හාස්‍ය චරිත කළා. එය වැඩ කළා. ප්‍රේක්ෂක ආදරය ලැබුණා. නමුත් දැන් මම උත්සාහ කරනවා විවිධ චරිත හොයා යන්න.නමුත් ඔබ මේ දවස්වල කරන ‘කතුර’ වැඩසටහනත් දේශපාලන ප්‍රහසනයක් නේ.මෙහෙමයි මම තරුවක් කියන සංකල්පයේ ඉන්න කෙනෙක් නෙමෙයි. මේ වැඩසටහන තුළ හාස්‍ය මෙන් ම ඇත්ත කතා කරනවා.අවසන් වශයෙන් අපි කතා කරමු. ඔබ රංගන ශිල්පියෙක් නොවුණා නම්.මම එහෙනම් එක්කෝ ක්‍රිකට් සෙල්ලම් කරයි. නැත්නම් බැංකුවක සේවය කරයි. නමුත් දෛවය මාව මෙතෙන්ට රැගෙන ඇවිත් තියෙනවා.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108216</link>
    <topic>පුවත්</topic>
    <author/>
    <content>පුවත්ලෝකයේ ප්‍රථම චාරිකා ඡායාරූපකරණ මෝටර් රැලිය මේ මස 20 වැනිදා පැවැත්වීමට මීගමුව ඡායාරූප ශිල්පීන්ගේ සංගමය කටයුතු කර ඇත.මෙහි සංකල්පනාව, සම්පත් දායකත්වය සහ මෙහෙයවීම මීගමුව ඡායාරූප ශිල්පීන්ගේ සංගමය වෙනුවෙන් එහි සභාපති එච්. රොහාන් ෆොන්සේකා ගෙනි.සුමිත් කුමාර අධ්‍යක්ෂණය කළ ‘නේත්‍රා මංගල්‍යය’ ටෙලි නාට්‍යයේ (කතාංග 23 යි) ඩිජිටල් සංගත තැටිය (DVD) පසුගියදා එළිදුටුවේය. එච්. ඒ. පෙරේරා, ජය ශ්‍රී චන්ද්‍රජිත්, සේමිණි ඉද්දමල්ගොඩ, මහේන්ද්‍ර පෙරේරා, සේනක විජේසිංහ, රොෂාන් පිලපිටිය, අනුරාධා උදයංගනී ප්‍රධාන චරිත රඟපෑ මෙම ටෙලිනාට්‍යය තුසිත ජයවර්ධනගේ ටෙලි පිටපතකි. ‘නේත්‍රා මංගල්‍යය’ DVD ටොරානා විඩියෝ මූවිස් ඉදිරිපත් කිරීමකි.එකම පවුලේ සොයුරියන් තිදෙනෙකු වන චතුරංගි කොළඹතන්ත්‍රී, අනුරාධා කොළඹතන්ත්‍රී, සුපේෂලා කොළඹතන්ත්‍රී ගේ අරංගේත්‍රම් සහ කලඑළි මංගල්‍යය මෙම 21 වැනි දින සවස 4.00ට කොළඹ බිෂොප් විද්‍යාලීය ශ්‍රවණාගාරයේදී පැවැත්වේ.චතුරංගි, අනුරාධ සහ සුපේෂලා උඩරට නර්තනය මහාචාර්ය මුදියන්සේ දිසානායකගෙන් ද, භරත නාට්‍ය කලාභූෂණ ජයන්ත කුමාර කරුණාසේකර ගෙන් ද හදාරා ඇත.සොයිලියස් මැන්දිස් පදනම සංස්කෘතික දෙපාර්තමේන්තුව සමස්ත ලංකා චිත්‍රකලා අධ්‍යාපන වෘත්තිකයන්ගේ සංගමය එක්ව වාර්ෂිකව සංවිධානය කරන චිත්‍රකලා සම්මාන උළෙල සැප්. 1 දින පෙ. ව. 10.00 ට කොළඹ ජෝන් ද සිල්වා රඟහලේදී පැවැත්වේ.ශ්‍රී ලාංකේය චිත්‍රකලා හා කලා අධ්‍යාපන ක්ෂේත්‍රයේ විශිෂ්ට මෙහෙවරක් කළ විශිෂ්ටයන්ට පිදෙන “සොයිලියස් මැන්දිස් ජාතික සම්මාන” මෙවර කලාකරුවන් තිදෙනකුට ප්‍රදානය කෙරේ. ඔවුන් නම් විමල් වික්‍රම සුරේන්ද්‍ර - ඒ. කේ. වී. විජේසේකර - යාපා ජයතිස්ස යන මහත්වරුන්ය. මීට අමතරව දඹුල්ල විහාරයේ දැවැන්ත බුදු පිළිමය නිර්මාණය කළ එච්. පේ‍්‍රමදාස කලාකරුවා ද මෙදින සම්මාන ලබයි.හෑගොඩ සේයා ශිල්ප නිකේතනයේ වාර්ෂික ඡායාරූප ප්‍රදර්ශනය (2011) මේ වනවිට අන්තර්ජාලයේ ප්‍රදර්ශනය කෙරේ. මෙහිදී ප්‍රදර්ශනයට ශිෂ්‍යයන් 50 දෙනකු ඡායාරූප 180ක් පමණ ඉදිරිපත් කර ඇත.මෙය අන්තර්ජාලයෙන් ප්‍රදර්ශනය වන ප්‍රථම ශ්‍රී ලාංකේය ඡායාරූප ප්‍රදර්ශනයයි. ලක්ෂමනන් නඩරාජා, හෙන්රි රාජකරුණා සහ ලාල් හෑගොඩ මහත්වරු මෙහිදී තේරීම් මණ්ඩලය ලෙස කටයුතු කරති.මෙහි විශේෂත්වයක් වන්නේ තේරීම් මණ්ඩලය සාමාජිකයන් ස්වාධිනව තම තේරීම් ඉදිරිපත් කිරීමයි. එම තේරීම් වෙන වෙනම ප්‍රදර්ශනයේ දක්වා ඇත. මෙම තේරීම් ක්‍රමය භාවිතා කළ ලෝකයේ පළමු අවස්ථාව මෙය විය හැකිය.අගෝස්තු 01 වැනිදා ප්‍රදර්ශනය නිල වශයෙන් ප්‍රකාශයට පත්කළ අතර 10 වැනිදා වන විය දහ දාහක් පමණ ප්‍රේක්ෂකයන් ප්‍රදර්ශනය නරඹා තිබුණි.www.theschoolofphotography.org/exhibition වලට ගොස් මෙම ප්‍රදර්ශනය නැරඹිය හැකිය.  සංහිඳ අධ්‍යාපන හා ක්‍රියාකාරී පාසල මගින් සංවිධානය කරන ‘සංහිඳ සැදෑව‘ 05 ප්‍රසංගය අද (21) දින සවස 5 ට කොළඹ ලුම්බිණි රඟහලේදී ජනාධිපති ආර්යා ශිරන්ති රාජපක්ෂ මැතිනියගේ සහභාගිත්වයෙන් පැවැත්වේ.විශේෂ අවශ්‍යතා සහිත දරුවන් සමඟ සාමාන්‍ය දරුවන් එක්කොට ලංකාවේ පවත්වනු ලබන ප්‍රථම සහ එකම ප්‍රසංගය ද මෙය වන අතර මෙවර දරුවන් 150 දෙනෙක් සංහිඳ සැදෑව සඳහා එක්වෙති.70 දශකයේ අතිශයින් ජනප්‍රිය වූ ජනක රත්නායකගේ චිත්‍ර කතාවක් ඇසුරෙන් රොහාන් වැලිවිට අධ්‍යක්ෂණය කළ ‘සුසීමා’ චිත්‍රපටය මේ මස 26 වැනිදා සිට ප්‍රදර්ශනය ඇරඹේ. මෙය ආචාර්ය ඒ.එස්.පී. ලියනගේ ගේ නිෂ්පාදනයකි.අධි තාක්ෂණය (Full HD) භාවිතා කොට ශ්‍රී ලංකාවේ නිෂ්පාදනය කරන ලද පළමු චිත්‍රපටය වන්නේ සුසීමා ය.‘සහභාගිත්ව සංවර්ධන පර්ෂදය’ ට විසි වසරක් පිරීම සහ ‘ලක්සර’ තෛ‍්‍රමාසික ප්‍රකාශනයට දස වසරක් පිරීම නිමිත්තෙන් සංවිධානය කළ විශේෂ උත්සව සභාවක් මේ මස 27 වැනිදා ප.ව. 2.30 ට ශ්‍රී ලංකා පදනම් ආයතනයේදී පැවැත්වේ.ආචාර්ය රංජිත් බණ්ඩාර මහතා මෙම උත්සව සභාවේ ප්‍රධාන දේශනය පවත්වයි.විශාරද අභිෂේකා විමලවීර ගේ ඒකපුද්ගල ගීත ප්‍රසංගය ‘සීමා නෑ’ මෙම 24 වැනිදා සවස 2.00 ට කොළඹ විශ්වවිද්‍යාලයේ නව කලාගාරයේදී පැවැත්වේ. දෙමළ, හින්දි, ඉංග්‍රීසි සහ සිංහල ගීත රැසක් මෙහිදී ගායනා කෙරෙන අතර යුග ගායනයෙන් ළහිරු පෙරේරා සහ ෂෙහාන් කෞෂල්‍ය එක්වෙති.සරත් කුලාංග සංගීතය මෙහෙයවමින් අධ්‍යක්ෂණය කරන ‘දෙයියොත් දන්නේ නෑ’ නාට්‍යය මේ මස 24 වැනි දින සවස 6.30 ට හැව්ලොක් ටවුන් ලුම්බිණි රඟහලේ වේදිකාගත කෙරේ. මෙය අජිත් මෙන්ඩිස්ගේ රචනයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108217</link>
    <topic>ජෝති ගී සුරේන්ද්‍ර ගැයීම හොඳ ද? නරක ද?</topic>
    <author/>
    <content>ජෝති ගී සුරේන්ද්‍ර ගැයීම හොඳ ද? නරක ද?එච්. ආර්. ජෝතිපාල නම් මහා ගායකයා මියගොස් වසර විසිහතරක් ගෙවුණ ද ඔහු ගැයු ගීත සදා කාලයෙන් සදාකාලයට රැව් පිළිරැව් දෙන්නේ ඔහුගේ සුමධුර හඬ නිසාවෙනි. ඇත්තෙන්ම එය ආශ්චර්යයකි.ඒ ආශ්චර්යය සුරේන්ද්‍ර පෙරේරා නම් යොවුන් ගායකයා මූර්තිමත් කරන්නේ තරුණ ජෝතිපාල සිහිපත් කරවීමකි. වරද කිම. ඇත්තේ ඊර්ෂ්‍යාව, කුහකකම පමණි. එය ලෝක ස්වභාවයයි. සුරේන්ද්‍ර පෙරේරා ඔබ ජෝති හඬ නොමරා අවදි කරන්න. අපි අසන්නම්.මේ ලෝකෙ සියල්ලෝ සිනාසෙන්නෙ ඇයිදෝ ජෝති ගැයුවේය. ඔබද ගයන්න.  ශිරෝමි පෙරේරා, කලපුගම පාර, මොරොන්තුඩුව“ජෝතිගේ ගීත සුරේන්ද්‍රට වික්කේ මේ අය” යන ලිපියට අදහස් දක්වා තිබු ප්‍රවීණ ගීත රචක අජන්තා රණසිංහයන් පවසා තිබුණා මේ ගී පද රචනා තමාගේ. ඒවා මනරම් නිසා ඒවා ජනතාව අතරට ගියා කියා. නමුත් ජෝතිපාල ඒවා ගායනා නොකළා නම් ඒවා පුවත්පතකට කවි ලෙසින් ලියා පළ කළා නම් ඔබ කියනා ලෙසට රසිකයින් අතරට යයි ද? අනෙක “ස්ටාර්” පන්නයේ රියැලිටි සංගීත වැඩසටහන් වලින් බිහිකළ ‘ස්ටාර්’ ලාගේ අද ඇඩ්ඩ්‍රස් නොමැති බව ද නොරහසකි.ඒ අතින් සුරේන්ද්‍ර පෙරේරාට දියේ ගිලී ඉන්නා විට වාසනාවට ජෝතිපාල නම් පිදුරු ගස අල්ලා ගැනීමට හැකි විය. ඒ වගේම එදා ජෝතිපාලයනට මහත්මයායයි ආමන්ත්‍රණය කළ අජන්තා රණසිංහයන්ට අද නිකම්ම ජෝතිපාලය. ඒකට තමයි අප කියන්නේ කන්න ඕනෑ වුණාම කබරගොයාත් තලගොයා වෙනවා කියා. සත්‍ය වශයෙන්ම අද කරු අයියා, ධර්මසිරි ගමගේ අයියා මෙන්ම කේමදාස මාස්ටර් ජීවතුන් අතර හිටියානම් මෙම නීච නොහොබිනා ක්‍රියාවලියට කිසිසේත් අතහිත දෙන්නේ නැත. එයට හේතුව ඔවුන් ද ජෝතිපාල මෙන්ම පොදු ජනතා රසහිතකාමී කලාකරුවන් නිසාමය.  ලක්ෂ්මන් රණසිංහ හේකිත්ත වත්තලඑච්. ආර්. ජෝතිපාලයන් ගැන අමුතුවෙන් අටුවා ටීකා ලිවීමට ඇවැසි නැත. ගීත ලෝකය නොනැසී පවතින තාක් අද මෙන් මතුවටත් ජෝති ගේ ගීතමය හඬ සදා අමරණීයය. ජෝති ‘වන්නට’ යත්න ප්‍රයත්න දැරුවන් නන්නත්තාර ව ගොසිනි. එහෙත් ඔහුගේ ගීත ගයා තම බඩසරි කරගන්නන් එදත් අදත් මතුවටත් සිටිනු ඇත.ජෝතිපාලයන්ගේ අතිශය ජනපි‍්‍රය ගීත රැසක් තෝරා හිතුමනාපේ, එම පවුලේ අයගේ ද අවසරයක් නොලබා ගායනා කොට ඇල්බමයක් ද සකස් කළ සුරේන්ද්‍ර පෙරේරා එම නිර්ලජ්ජි ක්‍රියාව වසා ගන්නටත් තමන් මුකුත්ම දන්නේ නැති බව පෙන්වීමටත් එහි නිෂ්පාදන හා ජෝති ගේ ගීතම ගයන්නට කිව්වා යැයි ඔහුම කියන ඔහුගේ රසිකයන් පිට තබා ඇඟ බේරාගන්නට උත්සාහ ගෙන ඇති බැව් ද හැඟේ. මේ කරුණ ද සිහිපත් කළ යුතුය. එස්. එම්. එස්. තුළින් ගායක ගායිකාවන් බවට පත්වූ අය කළේ අනුන්ගේ ගීත ගයා තැන දිනා ගැනීමය. එස්. එම්. එස්. දුන් හා නුදුන් අය ස්ව නිර්මාණ ඔස්සේ සනසවන්නට නොහැකි වූ බොහෝ දෙනකු අවසන නතර වූයේ බාල බොළඳ වෙළෙඳ දැන්වීමකට තල්ලු වීමෙන් බව ද ප්‍රසිද්ධ රහසකි.සුරේන්ද්‍ර හෝ කවරකු හෝ ජෝතිගේ ගීත ගායනා කළාට වරදක් නැත. එහෙත් ජෝතිපාලයන් මරාගෙන කෑම කවරකු කළ ද එය යුක්ති යුක්ත නොවේ. එය ‘ජෝති’ ගේ ලක්ෂ සංඛ්‍යාත රසික සමූහයා ද අනුමත කරනු නැත.එම ඇල්බමය සකස් කිරීමේදී තමන් තොත්ත බබෙකු ව සිටි බව නොකියා කියමින් එම වැරැදි නිෂ්පාදක පිට තබා තමන් රසික ඉල්ලීමක් ඉටුකළ බව පවසන සුරේන්ද්‍ර රසික ඉල්ලීම් ඉටු කළ බව පුන පුනා පැවසීමේ දී ඊට යටින් තමන්ට උවමනා කර තිබු උවමනාවක් ද ඔහුගේ ප්‍රකාශ වෙතින් පැහැදිලි වේ. ඒ ගැන කතා කරන්නට තමන් අකැමැති බවක් කියා පෑමෙන් පෙනී යන්නේ කිසිවකුගේ අවසරයකින් තොරව ඇල්බමයේ කවරයට ද ‘ජෝති’ ගේ නම පවා නොදමා සිදුකළ නිර්ලජ්ජි ක්‍රියාව ගැන තමන්ගේ ම හෘද සාක්ෂියට පවා මුහුණ දී ගත නොහැකි තත්ත්වයක පසුවන බවකි.අමල් ජයසිංහඅමරණීය ගායන ශිල්පී එච්.ආර්. ජෝතිපාල මෙලොවින් සමුගෙන දැනට අවුරුදු 24 ක් ගත වී ඇත. එහෙත් ජෝති ගේ වියොවින් පසු ගායන ලොවෙහි ඇති වූ හිඩැස පිරවීමට කිසිම ගායන ශිල්පියකු හට නොහැකි වී ඇත.විවිධ රූපවාහිනි නාලිකා නවකයන් අතරින් ජෝතිපාල කෙනකු බිහි කිරීම මුලාවක් පමණි.නූතන බොළඳ එස්.එම්.එස්. ස්ටාර් සංස්කෘතිය තුළින් බිහිවූවද ‘සුරේන්ද්‍ර’ හොඳ හඬක් උරුම කරගත් තරමක ගායන කෞශල්‍යයක් හෙබි ශිල්පියෙකි. ‘පායන්න සඳ මීදුමේ” හා බොඳ මීදුම් ටෙලි නාට්‍යයේ ගැයෙන තේමා ගීතය වන “සිහින ඉසව්වෙන් එන්න” යන ගායන තුළින් ඔහු සතු සුවිශේෂ ගායන හැකියාව කැපී පෙනේ.එනිසා එදා ජෝතිපාලයන් තම මධුර හඬින් ගායනා කළ ගීත, මෙදා තම බඩ වියත රැක ගැනීම සඳහා විකුණා කන තත්ත්වයට පත්ව ඇති නිර්මාණකරුවන් කළ යුත්තේ ‘සුරේන්ද්‍ර’ වැනි හැකියාව ඇති අය සාදා ‘ඩුප්ලිකේට්’ ජෝතිපාල ලා බිහි කිරීම නොව ඔවුන් සතු හැකියාව ඔප් නංවා ස්ව නිර්මාණකරණයේ යෙදීමට ඔවුන්ට මඟ පෙන්වීමයි.  ගෝනවල ලූෂන් අර්ලි එඩ්වඩ්එච්. ආර්. ජෝතිපාල ගේ ගීත දවසින් දවස අලුත් කටහඬවල්වලින් අපට ඇහෙනවා. ඔහු ජීවත්වී සිටි කාලයටත් වඩා වැඩියෙන් ඔහුගේ ගීත දැන් ඇසෙනවා. ඒ පමණක් නොවෙයි. එම ගීත ජනපි‍්‍රයතාවයෙන් ද ඉහළ තලයක තිබෙනවා. ඔහු ජීවත්ව නොමැති වුවත් දැන් තරුණ පරපුර වෙත ඔහුගේ ගීත රැගෙන යන්නේ සුරේන්ද්‍ර පෙරේරාය. දැන් සුරේන්ද්‍ර නිසා ජෝතිපාලයන්ගේ ගීත ජනපි‍්‍රය තලයක පවතී. මා අදහස් කරන ආකාරයට ගීතයට හානියක් නොවන අන්දමට සුරේන්ද්‍ර ඔහුගේම ශෛලියකින් ජෝතිපාලයන්ගේ ගීත රසික ජනතාව අතරට ගෙන එනවා. ජෝතිපාලයන්ගේ ගීත සුරේන්ද්‍රගේ හඬින් ගායනා කිරීම මා දකින්නේ ඉදිරි පරම්පරාවට කරන ආශිර්වාදයක් ලෙසයි. ජෝතිපාලයන්ගේ ගීත සුරේන්ද්‍රගේ හඬින් ගායනා කිරීමේ කිසිම වරදක් මා දකින්නේ නැහැ.ගම්පහ නිලුකා රොෂාණිසුරේන්ද්‍ර පෙරේරා යනු සුපර් ස්ටාර්ස් තුළින් බිහිවූ දක්ෂ ගායකයෙකි. ඔහු ජෝතිගේ ගීතවලට සාධාරණයක් ඉටුකරයි. එහෙත් දැන් ඔහු ගායන ලොවේ නමක් දිනාගෙන ඇති බැවින් තවදුරටත් ජෝතිපාල ගේ ගී මත යැපීම අවශ්‍ය නැත. විශේෂයෙන්ම ජෝතිගේ ගීත සී. ඩී. තැටිවලට නංවා එමඟින් මුදල් ඉපයීම ද ලැජ්ජාවට කරුණකි.දශක කිහිපයක් මුළුල්ලේම ලංකාවේ අසහාය, ජනපි‍්‍රය ගායකයකු වන ජෝතිපාලගේ දෙවැන්නෙක් සිටිය නොහැකිය. ඔහුගේ ගීත රචනා මිලට ගත්ත ද ඔහුගේ කටහඬ කිසිවකුට මිලට ගත නොහැකිය.ගනේමුල්ලේ - මල්ලිකා රූපසිංහඑදා “පිචං” වූ ජෝතිපාල අද බොහෝ දෙනාට “රත්තරං” ය. ජෝතිපාලයන් ජීවත්ව සිටිය දී දිවෙන් දිව ගාගෙන සිටි සමහරක් ගීත රචකයන්, සංගීතඥයන් අද කතා කරන බහුභූත මොනවා ද? ඔවුන් කරන්නේ කිසිම හිරිකිතකමක් නැතිව ජෝතිපාලයන් ගේ ගී ඔහුගේ නමවත් සඳහන් නොකර විකුණා කන්නවුන්ට දායකත්වය ලබාදීම නොවේ ද? අනේ ජෝති අයියේ ඔබ මේවා නොදකින්නේ ද...? දරුවන් විකුණාගෙන කන, තම බිරිඳ විකුණාගෙන කන අද මේ සමාජයේ ජෝතිපාලයන් ගේ හෝ වේවා වෙන කාගේ ගීත හෝ වේවා විකුණා කෑම එක අතකින් මොන අරුමයක් ද?ගී පදමාලාව, තනුව, සංගීතය මොන තරම් අර්ථවත් වුවත් රසවත් වුවත් ගී හඬ අමිහිරි නම් එකී ගීත ජනපි‍්‍රය වේ ද? නමුත් අවාසනාව නම් බුද්ධිමය දේපළ පනත යටතේ ගී ගයන ගායකයාට හෝ ගායිකාවට ගීතයේ අයිතියක් නැති වීමයි.එසේ නම් මේ අමරණීය ගායකයාගේ මිහිරි ගීත සුරේන්ද්‍ර පෙරේරා හෝ වේවා වෙනයම් ආධුනික හෝ ප්‍රවීණ ගායකයෙක් ගායනා කිරීමට එරෙහිව කතා කළ හැකි ද? මෙහිදී සුරේන්ද්‍ර පෙරේරා සම්බන්ධයෙන් කුහකකමකින් තොරව යමක් කිව යුතුමය. ඒ ඔහු ගැයු ජෝතිපාලයන්ගේ ගීත බොහොමයකට තම ශක්ති ප්‍රණාමයෙන් සාධාරණයක් ඉටුකර ඇති නිසාවෙනි. (සුරේන්ද්‍ර පෙරේරා මගේ පුංචි ගායකයාණනි! ඔබගේ “ජෝති හඬ” මින් මතු ජෝතිපාලයන් ගේ සඳහා නොව ඔබගේම නව නිර්මාණවලට පමණක් යොමු කරන්නේ නම් අගයමි.)අවසන කිව යුත්තේ ජෝතිපාලයන් දුක් මහන්සියෙන් ගොඩ නංවා තැනු ‘ගී ටජ්මහල’ අත්තනෝමතික ලෙස විනාශ කර නොදමන ලෙසය.රංජිත් අබේවර්ධනරණ හංසි කලා හවුල,දෙදියවල, කළුතර උතුරතවත් පාඨක ලිපි ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108218</link>
    <topic>කුස - පබා රන්මිහිතැන්නේදී අතිනත ගනිති</topic>
    <author>හේමාලි විජේරත්න</author>
    <content>කුස - පබා රන්මිහිතැන්නේදී අතිනත ගනිතිකුස, ඔබගේ ගායනය මධුරය. ඔබගේ වචනවලින් පළවන්නේ ඔබේ කවි සිත. ඔබ ඇන්දා වූ සිතුවම්, ප්‍රතිමා විස්මයජනකය. ඔබේ ආලිංගනය, ඔබේ චුම්බනය පි‍්‍රයජනකය. එවන් වූ ඔබේ මුහුණ එක මොහොතකට දැක ගන්නට නොදෙන්නේ ඇයි?සක්වාලිහිණියන් දහවල් කාලයේ එක් වී රාත්‍රි කාලයට වෙන් වනවා. අප රාත්‍රි කාලයේ එක්වී දහවල් කාලයේ වෙන්වනවා. දෛවය දෙන දේ අප බාර ගත යුතුයි පබා.පබාවතී දෛවයට ඉඩ දෙයි ද? අපි බලාගෙන ඉන්නවා. හැබැයි වැඩි කාලයක් නොවෙයි. එළඹෙන අලුත් අවුරුද්ද වෙනකම්.සංසාර පුරුද්ද හරි දිගයි. ඒ හින්දම තමයි කුස රජ්ජුරුවෝ පබාවතී දේවියම පතාගෙන ආවේ. ජාතක කතා සාහිත්‍යයෙන් අප අසා තිබු කුස - පබාවතී මේ දිනවල අපේ දෑස් ඉදිරිපිට මැවෙමින් පවතී. අපි දැන් ඉන්නේ දඹදිව කුසාවතී නුවර ඔක්කාක මහ රජ්ජුරුවන්ගේ මාලිගය තුළ. මධු රට සාගල පුරයේ ප්‍රාන්ත රජු වන මධු රජුගේත්, මධුරාජ බිසවගේත් දියණිය පබාවතී කුමරිය ඔක්කාක රජුගේ සහ සීලවතී බිසවගේ පුත් කුස සමඟ විවාහප්‍රාප්ත වන සුබ මුහුර්තිය තවත් සුළු වේලාවකින් ඇරැඹෙයි. ස්තෝත්‍ර ගායනා මැද මාලිගය මධ්‍යයේ දැල්වෙන අග්නි ජාලාව කුස ගේත් පබා ගේත් විවාහයට සාක්ෂි සපයන්නට සූදානම් වෙයි.අනේකවිධ මල් ලියකමින් අලංකාර වුණු මණ්ඩපය මතට පැමිණෙන පබාවති කුමරිය, සිය මව, පියා, සමඟ... දෑස් අදහන්නට බැරි රූපශ්‍රීය... පූජා උමා ශංකර්... පබාවතීට පේවුණු ඇය සිය මංගල උත්සවය වෙනුවෙන් සූදානම් වෙනවා.මහාචාර්ය සුනිල් ආරියරත්නප්‍රවීණ චිත්‍රපට අධ්‍යක්ෂ මහාචාර්ය සුනිල් ආරියරත්නයන්ගේ අධ්‍යක්ෂණයෙන් රන්මිහිතැන්න ටෙලි සිනමා ගම්මානයේ රූගත වන ‘කුස-පබා’ දර්ශන තලයයේයි දැන් අපි ඉන්නේ. සුවිසල් චිත්‍රාගාරය පුරා ඉදිවී ඇත්තේ කුසාවතී නුවර ඔක්කාක රජුගේ මාලිගයයි. ප්‍රාග් බෞද්ධ ඉතිහාසයෙන් අප අසා තිබෙන මේ කතා වස්තුන්ට පදනම් වූ පරිසරය මෙහි නිර්මාණය කිරීම සැබැවින්ම අභියෝගාත්මක කාර්යයක්. එහෙත් ඒ අභියෝග ජයගෙන සිය ජීවිතයේ දුටු එක්තරා සිහිනයක් සැබෑකර ගනිමින් යන මහැදුරු සුනිල් ආරියරත්නයන්ට මෙය අපූරු අත්දැකීමක්.“මම විශ්ව විද්‍යාල ආචාර්යවරයෙක් විදියට, යාපනය, කැලණිය, ජයවර්ධනපුර ආදි විශ්ව විද්‍යාලයන්හි සේවය කරනකොට කුස ජාතකය පදනම් කරගත්ත කව් සිළුමිණ හැමදාමත් ඉගැන්නුවේ මම. එතෙන්දි හැමදාමත් මට මේ කතාවෙන් චිත්‍රපටයක් මැවුණාම එක්තරා විදියකින් ඒක නිර්මාණය කිරීමේ සිහිනයක් මට ඇති වුණා.ඒ නිසා මීට අවුරුදු 04 කට කලින් ආචාර්ය තිස්ස අබේසේකරයන් ලවා මම තිර පිටපතක් ලියවා ගත්තා. ඒ තිරපිටපතට තමයි අද අපි ‘කුස පබා’ නිර්මාණය කරන්නේ. අද ඔහු ජීවතුන් අතර නැති වුණත් ඒ කාලයේ ඉඳලා දීර්ඝ වශයෙන් ඔහුත් එක්ක කළ සාකච්ඡා ඇසුරින් මේ නිර්මාණය සාර්ථක කර ගන්න උත්සාහ කරනවා. කුස පබා තිර රචනය ලියද්දීම පබාවතී සඳහා පූජා උමා ශංකර් යෝජනා කරගෙන තිබුණි.එහෙත් මෙහි වඩා අභියෝගාත්මක චරිතය වන්නේ කුස රජ්ජුරුවන්ගේ චරිතයයි.කොණ්ඩ කැවුමක් වැනි නහයක් ඇති කුස රජුගේ චරිතයට කවුරු තෝරා ගන්න ද? ඒ සඳහා ජැක්සන් ඇන්තනී නම් ප්‍රවීණ රංගධරයාට ආරාධනා ලැබිණ. එහෙත් සුවිශේෂි කාරණාව වූයේ කුස රජුට උරුම කැවුම් මුහුණ ජැක්සන්ගෙන් මතුකර ගන්නේ කෙසේ ද යන්නයි.අපේ රටේ ප්‍රවීණ වේශ නිරූපණ ශිල්පීන් රැසකට මේ අභියෝගය බාර දුන්නත්, අවසානයේ සිදුවූයේ ඒ වෙනුවෙන් ඉන්දියාවෙන් වේශ නිරූපණ ශිල්පීන් රැගෙන ඒමටයි.කුස රජු - ජැක්සන් ඇන්තනිඉන්දීය සිනමාවේ ප්‍රකට චිත්‍රපටයක් වූ ‘දස අවතාර්’ හි වේශ නිරූපණ ශිල්පියා වූ අනිල් විෂ්ණු සහ ප්‍රතාප් එම් බෝගෝඩ් මේ වෙනුවෙන් ලංකාවට පැමිණියේය. ඔවුන් ජැක්සන්ගේ මුහුණේ අනුරූ රැගෙන ගොස් අති නවීන තාක්ෂණික ක්‍රමෝපාය මාර්ගයෙන් කුස රජුට සුදුසු නාසයක් නිර්මාණය කර ඇත. මේ නාස් එක වරකට පාවිච්චි කළ හැක්කේ එකකි. ජැක්සන්ට රූගත කිරිමට ඇති දර්ශන 40 වෙනුවෙන් නාස් පනහක් ඔවුන් නිර්මාණය කර රැගෙන ඇවිත් තිබෙනු දක්නට ලැබුණි.කුස - පබා දර්ශන තලයේ දිනකට එකසිය විස්සකට වැඩි පිරිසක් වැඩ කටයුතුවල නිරත වෙයි. රන්මිහිතැන්න ටෙලි සිනමා ගම්මානයේ රූගත කරන ප්‍රථම සිංහල චිත්‍රපටය වන්නේ ද කුස - පබා යි.කුස - පබා හි කලා අධ්‍යක්ෂවරයා වන්නේ ප්‍රවීණ කලා අධ්‍යක්ෂවරයකු වන හීනටිගල පේ‍්‍රමදාසයි. ඔහුගේ අධ්‍යක්ෂණය යටතේ 25 දෙනෙක් කලා අධ්‍යක්ෂණ කාර්ය වෙනුවෙන් මේ සඳහා එක් වී සිටිති. වේශ නිරූපණ කටයුතු වෙනුවෙන් ඉන්දියාවෙන් පැමිණි ප්‍රතාප් සමඟ සමීර මධු කිදෙල්පිටිය, චන්ද්‍රසිරි රූපානන්ද සහ ගුණතිලක පේ‍්‍රමලාල් එක්වෙති.කුස - පබා වෙනුවෙන් සියලු ඇඳුම් සහ ආභරණ රැගෙන විත් ඇත්තේ ඉන්දියාවෙනි. ඒ වෙනුවෙන් ඇඳුම් නිර්මාණ ශිල්පීන්, කොණ්ඩා නිර්මාණ ශිල්පීන් ඇතුළු පිරිසක් ඉන්දියාවට ගොස් අවශ්‍ය සියලු දේ රැගෙන විත් ඇත. සියලුම කොණ්ඩා නිර්මාණ ප්‍රවීණ කොණ්ඩා නිර්මාණ ශිල්පී ලලිත් ධර්මවර්ධන ගෙනි.ජැක්සන් ඇන්තනී කුස රජු වෙනුවෙන් පේවී ඇත්තේ කලක පටන් ය. ඔහු මස් මාංශ අනුභවයෙන් පවා ඈත් වී සිය සම්පූර්ණ අවධානය කුස රජු වෙනුවෙන්ම පිරිනමයි.කුස - පබා හි ඔක්කාක මහ රජු වනුයේ රවීන්ද්‍ර රන්දෙනියය. ඔහුගේ බිසව වන සීලවතී බිසව ලෙස රඟනුයේ වීණා ජයකොඩි ය. පබාවතීගේ මවුපියන් වන මධු රජු සහ බිසව ලෙසින් පාලිත සිල්වා සහ කුසුම් රේණු ද කුස ජාතකයේ ජනපි‍්‍රය චරිතයක් වන කුදී ලෙසින් චාන්දනී සෙනෙවිරත්න ද ජයම්පති කුමරු ලෙස රොෂාන් රණවණ ද රංගනයට එක් වෙති. කුස රජුගේ රාජ පුරුෂයන් ලෙස මහේන්ද්‍ර පෙරේරා සහ මහින්ද පතිරගේ එක්වෙති. මීට අමතරව සෙසු චරිත සඳහා අති විශාල නළු නිළියන් පිරිසක් එක් වෙති.කුදී - චාන්දනී සෙනෙවිරත්න පබාවතී කුමරිය - පූජා උමා ශංකර්රන්මිහිතැන්න, සීගිරිය, සිතුල්පව්ව, මඟුල් මහා විහාරය වැනි ස්ථානයන්හි රූගත වන කුස - පබා වෙනුවෙන් ලක්ෂ 1000 ක පමණ වියදමක් දරන්නට සිදුවන බව එහි විධායක නිෂ්පාදක සෝමරත්න දිසානායක පවසයි. කුස - පබා නිෂ්පාදන කර්තව්‍ය සිදු කරනුයේ ලංකාවේ ප්‍රවීණ, ජනපි‍්‍රය සිනමා නිර්මාණකරුවන් රැසකගේ ඒකරාශි වීමෙනි.ඒ අනුව නිෂ්පාදනය වෙනුවෙන් එච්. ඩී. පේ‍්‍රමසිරි, සෝමරත්න දිසානායක, රේණුකා බාලසූරිය, ධම්මික සිරිවර්ධන, උදයකාන්ත වර්ණසූරිය, සුනිල් ටී. ප්‍රනාන්දු, ජනිත මාරසිංහ, රසිත ජිනසේන, තිස්ස නාගොඩවිතාන, ජස්ටින් බෙලගමගේ, මහාචාර්ය සුනිල් ආරියරත්න සහ ආරියදාස පීරිස් සිනමා නිර්මාණ සංසදය වෙනුවෙන් එක්වෙති.සිනමා කැමරාකරණය වෙනුවෙන් අන්තර්ජාතික සම්මානයන්ගෙන් පවා පිදුම්ලත් ප්‍රවීණ කැමරා ශිල්පී චන්න දේශපි‍්‍රයගේ කැමරාකරණයෙන් කුස - පබා හැඩ වේ. අතිවිශාල නර්තන ශිල්පීන් රැසක් මෙහි නර්තන වෙනුවෙන් සහභාගි වන අතර අවසන් දර්ශනය වෙනුවෙන් නර්තන ශිල්පීහු 200 කට අධික පිරිසක් සම්බන්ධ වෙති. නර්තන අධ්‍යක්ෂණය චන්දන වික්‍රමසිංහ ගෙනි.කුස - පබා හි ගීත 5 ක් අඩංගු වන අතර මහාචාර්ය සුනිල් ආරියරත්නයන්ගේ පද රචනයට ගායනයෙන් එඩ්වඩ් ජයකොඩි, හර්ෂණ නානායක්කාර, උරේෂා රවිහාරි, නිරෝෂා විරාජිනි, කසුන් කල්හාර එක් වෙති.හේමාලි විජේරත්නඡායාරූප - විශ්වා බාලසූරියසීලවති බිසව - වීණා ජයකොඩි, කුස රජු - ජැක්සන් ඇන්තනී, ඔක්කාක රජු - රවීන්ද්‍ර රන්දෙනියරාජ පුරුෂයන් - මහේන්ද්‍ර පෙරේරා සහ මහින්ද පතිරගේ මධුරාජ බිසව - කුසුම් රේණු මධු රජු - පාලිත සිල්වා ඔක්කාක රජු - රවීන්ද්‍ර රන්දෙනිය සීලවති බිසව - වීණා ජයකොඩි පබාවතී පූජා උමාශංකර්පබාවතීගේ විවාහ මංගල්‍යය දාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av1108219</link>
    <topic>හිනා කතා</topic>
    <author>එඩ්වඩ් චන්ද්‍රසිරි</author>
    <content>හිනා කතාපෙරේරා අන්කල් ගේ සිය වැනි උපන් දිනය ඉතා උත්කර්ෂවත් අයුරින් පැවැත්වීමට දූ පුතුන් සහ ඊළඟ පරම්පරාවේ සාමාජිකයෝ අදහස් කළෝ ය. පවුලේ ඥාතීන් සහ හිතවතුන් රැසක් එම සාදය සඳහා ආරාධනා ලැබුවෝ ය.“පෙරේරා අන්කල් මේ තරම් කාලයක් ජීවත් වෙන්න මොනවද පාවිච්චි නොකළේ?” සාදයට පැමිණ සිටි අයිවන්, පෙරේරා අංකල්ට ළං වී ඇසුවේ ය.“මත්පැන් ද?” සිගරට් ද? අයිවන්ගේ පැනය තවදුරටත් ලිහිල් කරමින් සාදයට පැමිණ සිටි මනෝ ද ඊට එක් විය.“ඔය එකක් වත් නෙමෙයි මම පාවිච්චි නොකළේ. දොස්තරලව“ පෙරේරා අන්කල් කීවේ සිනාසෙමිනි.“හහ්! ඕස්ට්‍රේලියාව කොයි තරම් ලස්සන, සුන්දර රටක් ද? කෙනෙක් එහෙ ගියාම කොයි තරම් සතුටක් ද සනීපයක් ද දැනෙන්නෙ” දයානන්ද එක් සති අන්තයක තමා හමුවීමට තම නිවෙසකට පැමිණි සාලියට කීවේ ය.“ඒ වුණාට තමුසෙ කවදාවත් ඕස්ට්‍රේලියා ගිහිල්ලා තියෙනවා යැ?” සාලිය කීවේ පුදුමයෙනි.ඒක ඇත්ත. ඒත් දුවව බලන්න අපේ යමුනා ගිහිල්ලා හය මාසයක් එහෙ ගත කළානෙ. ඒ කාලෙ මං හිටියෙ කොයි තරම් සතුටකින් ද? සනීපයෙන් ද? දයානන්ද කීවේ ඒ සතුට මුහුණෙන් පෙන්වමිනි.“සර් හම්බ වෙන්ඩ කවුද නෝනා කෙනෙක් ඇවිත්.” කාර්යාල සේවක සුගත් නියෝජ්‍ය කොමසාරිස් තුමාගේ කාමරයේ දොර හැර, හිස කසමින් කීවේ ය.බලමින් සිටි ලිපිගොනුවෙන් දෙනෙත් මෑත් කොට තම කාර්යාල සේවකයා දෙස බැලූ කරුණාරත්න මහතා මෙසේ ඇසී ය.“කවුද, තරුණ ලස්සන නෝනා කෙනෙක් ද?”“අපොයි නෑ සර්, පැන්ෂන් යන වයසට කිට්ටු, නහය චප්ප වෙච්ච, කට හැකර ගෑනු කෙනෙක්, සුගත් කීවේ කට ඇද කරමිනි.“ආ... ඒ මගෙ නෝනා. මට හදිසි වැඩක් කියල ටිකක් වෙලා එළියෙන් වාඩි වෙලා ඉන්ඩ කියනවා. කරුණාරත්න මුහුණ කළු කර ගනිමින් කියා නැවතත් ලිපිගොනුවට එබුණේ ය.“සාර්ථක විවාහ දිවියකට මඟ“ යනුවෙන් ප්‍රසිද්ධ දේශකයා පැවැත් වූ එම දේශනයට සවන් දීම සඳහා ශාලාව පිරෙන්නට සෙනඟ රැස්ව සිටියෝ ය.“තමන්ගෙ බිරිඳ ගෙන් කරදර හිරිහැර විඳින අය නැඟිටින්න...” දේශනය අරඹා මඳ වේලාවකින් දේශකයා සභාව දෙස බලා කීවේ ය. එක් අයකු හැර ශාලාවේ සිටි සියල්ලෝම නැඟී සිටියහ.“මේ ශාලාවේ ඉන්න දාහක් විතර පිරිසගෙන් ඔහේට විතරයි ප්‍රශ්න නැත්තෙ.” දේශකයා නොනැඟිට සිටින තැනැත්තා දෙස බලා මදහසක් නඟමින් කීවේ ය.“මට අංශ භාගෙ. තව කෙනෙකුගෙ උදව්වක් නැතුව මට නැගිට ගන්ඩ බැහැ. ඒකයි ඉඳගෙන ඉන්නෙ...” හේ කීවේ ය.“මොකද්ද ඔහේගෙ ලෙඩේ?” තමා වෙත පැමිණි කොළඹගේ ගෙන් වෛද්‍යවරයා ඇසීය.“මම ආවේ බෙහෙත් ගන්ඩ නෙමෙයි ඩොක්ටර්.” ඔබතුමාට ස්තුති කරලා යන්ඩ.” කොළඹගේ සිනාසී කීවේ ය.“ඒ මොකටද? වෛද්‍යවරයා තරමක් පුදුම වෙමින් සිනාසී ඇසීය.“පසුගිය සුමානෙ අසනීප වෙලා ගෙනා වෙලාවේ අපේ මාමණ්ඩියට දුන්න බෙහෙත් බෝතලේට” කොළඹගේ කීවේ ය.“ආ ඒ බෙහෙතෙන් ලෙඩාට හොඳ වුණා ද? වෛද්‍යවරයා සිනාසෙමින් ඇසීය.“නෑ... ඒ බෙහෙත් බෝතලෙන් භාගයක් බොන කොට ම අපේ නෝනට, තාත්තාගෙ දේපළ අයිති වුණා...” කොළඹගේ හිස නමා තම කෘතඥතාව පළ කරමින් කීවේ ය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082110</link>
    <topic>මොන කටකතා හැදුණත් මම තාමත් ක්‍රිස්ගේ බිරිය</topic>
    <author>හේමාලි විජේරත්න</author>
    <content>මොන කටකතා හැදුණත් මම තාමත් ක්‍රිස්ගේ බිරියගීතා කුමාරසිංහඅපි ඇයට කිව්වේ සිංහල සිනමාවේ වාසනාවන්තම නිළිය කියලයි. සරස්වතියත් ලක්ෂ්මියත් දෝතින්ම දරාගත් ඇයට අඩුපාඩුවක් යැයි කියන්නට කිසිවක් ඉතිරි වුණේ නෑ. පුරා වසර ගණනාවක් සිංහල සිනමාවේ බැබළුණු මේ සියුමැලි සුකොමළ කාන්තාව අද සඳලුතලයෙන් පහළට බැස දහසකුත් එකක් දුක්විඳින ජනතාවගේ ඕනෑ එපාකම් සරි කරමින් ජනතා සේවයට කැපවී සිටින්නීය.ඈ ගීතා සමන්මලී කුමාරසිංහය. මෙයට වසර දෙකකට පමණ ඉහත දී ඇයට අතිගරු ජනාධිපතිතුමා බෙන්තර – ඇල්පිටිය ආසනය වෙනුවෙන් ශ්‍රී ලංකා නිදහස් පක්ෂයේ ප්‍රධාන සංවිධායක ධූරය ලබා දුන්නේය. ජනතාවට සේවය කිරීම පමණක් අරමුණු කොට ගෙන දේශපාලන කරළියට බැස්ස ඇය.අද සිය ජීවිතයේ වඩාත්ම ඇලුම් කළ සිනමාව ද පසෙකට කරමින් බෙන්තර – ඇල්පිටිය ජනතාවගේ ජීවිත සුඛිත මුදිත කරන්නට ඇප කැපවී සිටින්නීය.ඔබට සුපුරුදු සිනමා ජීවිතයෙන් මිදී දේශපාලන කරළියට බැස පුරා වසර දෙකකට ආසන්න කාලයක් ගතවෙමින් පවතිනවා. මේ ගෙවූ දේශපාලන දිවිය කොයි වගේද?ගතවුණු කාලය අතිශයින් දුෂ්කරයි. සුන්දර තැන් කොහෙවත් තිබුණේ නෑ. නමුත් මට ඒක හරිම වින්දනීයයි. ජනතාවගේ සිතුම් පැතුම්වලට පොඩි උදව්වක් දෙනකොට ඒ අයගේ අවශ්‍යතා ඉෂ්ට කරලා දෙනකොට, ඒ මිනිස්සුන්ගේ හදවතින්ම නැඟෙන පිරිසුදු සිනහව දකින කොට දැනෙන තෘප්තිය කෝටියකටවත් ගන්න බෑ. දැන් ඒ තෘප්තිය මම හරියට විඳින දෙයක්. මම හිතන්නේ ජනතා සේවයෙන් අවසානයට ලැබෙන්නේ ඔය දේ විතරයි. නමුත් අද සමහරු ඉන්නවා මෙතැනින් එහාට ගිය. ව්‍යාපාරික කටයුත්තක් හැටියටත් දේශපාලනය කරන අය අද ඉන්නවා. ඒ අයගේ සිතුම් පැතුම් සහ ආකල්ප සම්පූර්ණයෙන් වෙනස්.අතිගරු ජනාධිපතිතුමන් මට දුන්න මේ සංවිධායක තනතුර බාරගන්න එකම හේතුව වුණේ ජනතාවට සේවය කිරීමට තිබෙන වුවමනාව නිසයි. ඒ හැරෙන්නට මටයි කියලා කිසිම දෙයක් අපේක්ෂාවෙන් නොවෙයි. මම කිසිම රජයකින් අල්පෙනෙත්තක්වත් ගත්ත කෙනෙක් නොවෙයි. කොයි දේ කළත් කැපවීමෙන් කරන නිසා දැන් මම දේශපාලනයට කැපවෙලා ඉන්නවා.ඇත්තටම කිවුවොත් දේශපාලනයට පිවිසුණු දවසේ සිට මට හිතෙනවා මම සිනමාවෙන් බොහෝ දුරට ඈත්වුණා කියලා. නමුත් ප්‍රේක්ෂක හිත් තුළ සිනමාව නිසා මා වෙනුවෙන් ගොඩනැඟුණු ආදරණීය බවට ගෞරවයක් මා තුළ තිබෙනවා. දේශපාලනයට එන්න ඒක මම ආභරණයක් කර ගත්තේ නෑ. නමුත් ඒක මට නොදැනුවත්වම අද ආභරණයක් බවට පත්වෙලා.මහින්ද චින්තන වැඩ පිළිවෙළ යටතේ දකුණේ ඉතාමත්ම ශීඝ්‍ර සංවර්ධන කටයුතු රැසක් සිදු වෙනවා අපි දකිනවා. බෙන්තර – ඇල්පිටිය ජනතාව වෙනුවෙන් ඔබ ඊට දක්වන දායකත්වය කොයිවගේද?අද මේ මුළු රටම කතාකරන්නේ සංවර්ධනය ගැන. ජනාධිපතිතුමා පියවරෙන් පියවර මේ රට යුද්ධයෙන් නිදහස් කර ගත්තා. ඊළඟට ඔහු මේ රට ශීඝ්‍ර සංවර්ධනයක් කරා රැගෙන යාමේ කර්තව්‍යයට අත ගහලා තිබෙනවා. මේ රටේ සිදුවන සංවර්ධනය කොයිතරම් ද කියලා දකින්න මුළු මහත් ශ්‍රී ලාංකිකයන්ටම දකුණට එන්න කියලා මම ආරාධනා කරනවා. දකුණ දිහා බැලුවම, වරාය, අධිවේගී මාර්ග, ලයිට්, වතුර මේ ආදී හැම දෙයකින්ම දකුණ සංවර්ධිතයි. ඒවා දකිනකොට මේ රජය මේ රටට මොනතරම් සේවයක් කරලා තිබෙනවාද කියලා හිතෙනවා.මට බාරදුන්න බෙන්තර – ඇල්පිටිය ආසනය කියන්නේ අසූහතරදාහක් ජනතාව ඉන්න විශාල ආසනයක්. විවිධ ජන කොටස් විවිධ අදහස් දරන අය විවිධ සමාජ තලවල ඉන්න අය මේ ආසනය පුරා ජීවත් වෙනවා. මට දැනෙන්නේ මෙහෙම ආසනයක වැඩ කරන්න ලැබීම පිනක් හැටියටයි.ඔබ ප්‍රධාන සංවිධායක විදියට පත්වීමෙන් පසු බෙන්තර – ඇල්පිටිය ආසනය වෙනුවෙන් කරපු සංවර්ධන ක්‍රියාදාමයන් මොනවද?මම එහෙට ගිය ගමන්ම කරපු මුල්ම කාර්යය වුණේ පක්ෂය ප්‍රතිසංවිධානය කිරීම. මේ ආසනයට ග්‍රාමසේවක වසම් එකසිය තුනක් අයිතිවෙනවා. සතිපතා මම එහෙට ගිහින් ගමින් ගමට මේ ග්‍රාම සේවක වසම් එකසිය තුනේම ඇවිද්දා. එහෙම නැතුව භූගෝල සිතියම බලලා මේක හඳුනාගන්න බෑ. මේ වෙනකොට මේ ප්‍රදේශයේ ජනතාවගේ සියලු සිතුම් පැතුම් මම හඳුනාගෙන තිබෙනවා.දෙවැනි කාරණය වුණේ මේ ජනතාවගේ අවශ්‍යතා මොනවාද කියලා හොයලා බලන එක. ජනතාවගේ ඉල්ලීම්වලට ඇහුම්කන් දුන්නම මට තේරුණා මේ අය මහා ලොකු දේවල් ඉල්ලන්නේ නෑ කියලා. ඒ අයගේ ප්‍රධාන අවශ්‍යතාවයක් වුණේ සෞඛ්‍ය ප්‍රශ්න. මේ ආසනේ සෞඛ්‍ය ප්‍රශ්න විසඳන්න බෙන්තර මහ රෝහල හා ඇල්පිටිය මහ රෝහල තිබෙනවා. දැනට මම රජයෙන් ඉල්ලීමක් කරලා තිබෙනවා බෙන්තර මහ රෝහල වඩා පහසුකම් ඇති මහ රෝහලක් කරල දෙන්න කියලා.බෙන්තර ඇල්පිටිය ආසනේ දරුවන්ගේ අධ්‍යාපන තත්ත්වය නගා සිටුවන්නට පාසල් 6ක් සඳහා රසායනාගාර උපකරණ, නාන තටාක ඇතුළුව කොළඹ සුපිරි පාසල් තත්ත්වයට ගේන්න අනුමැතිය ලැබිලා තිබෙනවා.මම විශ්වාස කරනවා ඒක මා ලබපු විශාල ජයග්‍රහණයක් කියලා. අධ්‍යාපන ඇමැතිතුමාටත්, අධ්‍යාපන අමාත්‍යාංශයේ ලේකම්තුමාටත් මේ වෙනුවෙන් මම ස්තුතිවන්ත විය යුතුයි. මේක බෙන්තර – ඇල්පිටිය ආසනයට ලැබුණු ලොකුම තෑග්ගක්. ඒ අතරම පසුගියදා අධ්‍යාපන ඇමැතිතුමා පාසල් විසි ගණනකට ඉලෙක්ට්‍රොනික් පියානෝ ලබාදෙන්න කටයුතුª කළා. මගේ පෞද්ගලික හිතමිතුරකුගේ මාර්ගයෙන් පාසල්වලට අවශ්‍ය උපකරණ රැසක් ලබාදෙන්නත් මේ දිනවල සූදානම් වෙනවා.අවුරුදු තිස් ගණනක් පුරා බෙන්තර පාලමට විදුලි එළිය තිබුණේ නෑ. මේ පාලම සංචාරක පුරවරයට ඇතුළුවෙන තැන. දකුණට පිවිසෙන දොරටුව. ඒක මෙච්චර කාලයක් අඳුරෙම තමයි තිබුණේ. දැන් අපි ඒකට විදුලිය ලබා ගත්තා. මේකට බෙන්තර ප්‍රාදේශීය සභාවේ අලුත් සභාපති ගයාන් සිරිමාන්නත් මමත් එකතු වෙලා තමයි කටයුතු කළේ.රජයෙන් මට ලැබුණු ලොකුම තෑග්ග තමයි ඕමත්ත පාලම. ඒක තමයි දකුණ සහ බස්නාහිර එකතු කරන එකම විකල්ප මාර්ගය. මේ පාලමට ඉස් ඉස්සරලම මුල්ගල තියලා තියෙන්නේ මම ඉපදෙන්නත් කලින්. ඒ කාලේ ඉඳලා නව වතාවක් මේ පාලමට මුල්ගල තියලා තිබෙනවා. නමුත් කෙරුණේ නෑ. අද වෙනකොට පාලමේ වැඩ කටයුතු 75%ක් ඉවරයි. තව මාසෙකින් විතර ජනතාවට විවෘත කරල දෙන්න පුළුවන්.ඔබ මේ කටයුතු සියල්ල සිදුකරන්නේ අඩු තරමින් මන්ත්‍රී ධූරයක්වත් නැතුව නේද?ඔව්. මන්ත්‍රීවරියක් නොවී කිසිම සංවිධායකවරයෙක් මේ විදියට වැඩ කරයි කියලා මට හිතන්න බෑ. මන්ත්‍රී ධූරයකුත් නැතුව මේ විදියට වැඩ කරන්න ලැබුණු ශක්තිය, ධෛර්යය ගැන වෙලාවකට මටම පුදුමයි. හැම සතියකටම දින දෙකක් ජනතාව වෙනුවෙන් මහජන දින තියන්න මම වෙන්කර ගත්තා. සාමාන්‍යයෙන් මහජන දින තියන්නේ ඇමැතිවරුනේ. මහජන දින තියන එකම සංවිධායකවරිය මම වෙන්න ඇති.මම හැම ඇමැතිවරුන් ළඟටම ගොස්, ඔවුන්ගේ උදව් උපකාර ලබා ගනිමින් ජනතාවගේ ප්‍රශ්නවලට උත්තර හොයලා දෙනවා. පසුගිය කාලයේ අපි ඇස් කණ්ණාඩි රැසක් ලබාදුන්නා. රෝද පුටු, ලබා දුන්නා. ඉදිරියේදී අඩු බර දරුවන්ට අවුරුදු 5 සම්පූර්ණ වනතුරු කිරිපිටි ලබාදෙන්න සූදානම් වෙනවා. ‘දිවි නැඟුම’ වැඩ සටහන ක්‍රියාත්මක කිරීමට සහ කාන්තාවන් වෙනුවෙන් ස්වයං රැකියා ආරම්භ කිරීමේ ක්‍රමවේදයක් සකස් කරන්නටත් බලාපොරොත්තු වෙනවා.ඔබ මේ සියල්ල සිදුකරන්නේ මෙතෙක් ඔබ ජීවත් වූ රෝසමල් යහනාවෙන් බිමට බැහැලා. දැන් ඔබට අව්, වැසි, සුළං බලපාන්නෙත් නෑ වගෙයි. ඔබ ඔබේ රූපලාවණ්‍යය ගැනවත් දැන් හිතන්නේ නැත්ද?ඇත්තටම කිව්වොත් මම කවදාවත් ශරීරය මේ විදියට වෙහෙසට පත් කරපු ගැහැනියක් නොවෙයි. රෝසමල් යහනාවෙන් මම බිමට බැස්සා. මම ඒක කරන්න යනවා කියලා කිවුවට කවුරුත් විශ්වාස කරන්න නැතුව ඇති. නමුත් අද මම ඒක ඔප්පු කරලා තිබෙනවා. ජනතාවගේ අවශ්‍යතා ඉටුකරන්න අද මම අව් වැසි නොතකා ඇවිදිනවා. රූපලාවණ්‍යය ගැන, මම නිළියක්ය කියන එක පවා අද මට අමතක වෙලා. ඒ ගැන උනන්දුවකුත් නැතුව මෙහෙම ඉන්න ලැබීමත් දෙවියෝ දුන්න වාසනාවක්.සිනමාව පසෙකට කළත් ඔබ තුළ ජීවත්වන ව්‍යාපාරිකාව ආදරණීය බිරිය, මව කියන දේවල් ඔබට අමතක කළ නොහැකියි. දේශපාලනය අතරතුර ඒ වගකීම් ඉටුකරන්නේ කොහොමද?මේ සියලු දේ අතර ව්‍යාපාර ජීවිතයකුත් මට තිබෙනවා. ඒවායේ කිසියම් ගැටලු සහගත තත්ත්ව ආවොත් ඒවටත් මම මැදිහත් වෙනවා. ඒ විතරක් නොවේ. මම ආදරණීය මවක් කියන එක කිසිවිටකත් මම අමතක කරලා නෑ. මගේ දුවට සතියට දෙතුන් පාරක් මම දුරකථනයෙන් කතා කරනවා. අවුරුද්දකට සැරයක් එයා බලලා එන්න යනවා. ඒ වගේම තමයි මේ මොහොතේ මගේ මහත්තයා ක්‍රිස් ගැනත් විශේෂ දෙයක් මට කියන්න තිබෙනවා. ඔහුගෙන් ලැබෙන පූර්ණ නිදහස මම ආදරයෙන් සිහිපත් කරන්න ඕන.මිනිස්සු කොයිතරම් කටකතා කිව්වත් තාමත් මම ක්‍රිස් පියුරේ ගේ බිරිය. ඒක කවදාවත් මේ ආත්මෙදි නැතිවන දෙයක් නොවේ. ඔහුගෙන් මට දැනෙන්නේ ලොකු සහනයක්. සමහර විට ශ්‍රී ලාංකිකයෙක් එක්ක විවාහ වුණා නම් මට මේ විදියට නිදහසේ වැඩ කටයුතු කරගන්න ඉඩ නොලැබෙන්න තිබුණා. මිනිස්සු කොච්චර දේ කිව්වත් ඒවයින් මම සැලෙන්නේ නැත්තේ ඒ නිසයි. ව්‍යාපාරික ප්‍රශ්නයක් ආවත්, වෙනත් ප්‍රශ්න ආවත් ක්‍රිස් එක්ක මම සෙවණැල්ල වගේ පස්සෙන් ඉන්නවා.පසුගිය සතියේ අපට අසන්නට ලැබුණා ඔබේ ආසනයේ අවමංගල උත්සවයකට සහභාගිවී සිටියදී සිදුවන්නට ගිය කිසියම් සිද්ධියක් පිළිබඳ. එහි සත්‍ය අසත්‍යතාව මොකක්ද?ඔය ප්‍රශ්නෙ ගැන අහලා මටත් දුරකථන ඇමතුම් රාශියක් ලැබුණා. කෙටියෙන් කිව්වොත් සිද්ධිය මේකයි. ඒ පළාතේ ප්‍රබල එක්සත් ජාතික පක්ෂ පවුලක් මම නිසාවෙන් පොදු පෙරමුණට හැරුණා. ඒ අයගේ මළ ගෙදරක් වෙලා කියන ආරංචියට මම මළගෙදරට ගියා. ඒ අතරම මේ අයගේ ඥාති පුත්‍රයෙක් අපේ විරුද්ධ පාක්ෂිකයනට තවමත් වැඩ කරනවා. ඉතින් මම මළගෙදර ගිහින් කතා පවත්වලා මිනියේ වැඩකටයුතු අවසන් කරත්දි අර විරුද්ධ පාක්ෂිකයත් මළ ගෙදරට එනවා කියලා දුරකථන ඇමතුමක් දීලා තිබුණා.ඔහු එනතුරු මිනිය තියාගන්නට ඔහුට වැඩ කරන ඥාති පුත්‍රයාට අවශ්‍ය වුණා. මේ නිසා ඒ ඥාති පුත්‍රයාත් මළගෙදර උදවියත් බහින් බස්වීම් ඇතිවුණා. අවසානයේ ඔහුව රිමාන්ඩ් බාරයටත් පත්වුණා. මම දකින හැටියට මේක ඒ පුද්ගලයාගේ වරදකුත් නොවෙයි. බළල් හස්තයක් කියලයි හිතෙන්නේ. කොයිහැටි වුණත් මම ඒ පුද්ලයාටත් සමාව දුන්නා. ඔහුගේ බිරියට දරුවෙක් ලැබෙන්න ආසන්නව ඉන්නේ. ඒ නිසා උසාවි නොදා එතැනින් ඉවර කරන්න කියලා මම කිව්වා.ඇත්තටම මට දැන් දිනාගන්න දේවල් නෑ. මට ඕන ජනතාවට සේවය කරන්න විතරයි. කවදහරි දවසක ජනතාව කිව්වොත් එයා සිනමා නිළියක් විතරක් නොවෙයි, ජනතාවට සේවය කරපු ආදරණීය ගැහැනියක් කියලා. ඒක තමයි මට ලබාගන්න පුළුවන් ලොකුම දේ.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082112</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමඅපේ රටේ ආර්ට් එකට රියල් කොන්ටි‍්‍රබියුෂන් එකක් කරපු ආර්ටිස්ට්ල මිය පරලොව ගියාට පස්සෙ ඒ ගොල්ලන්ව ආපහු මරාදමන සීන් එක දැන් නැඟල යනව වගේ. විජේ මල්ලි පහුගිය සුමානෙක ලිව්වා ඔයගොල්ලන්ට මතක ඇතිනේ, කවුද බුවෙක් අපේ ප්‍රේමකීර්ති ද අල්විස්ව ආපහු සැරයක් මරන්න දීපු ට්‍රයි එක. හතරවටින් බුලට්ස් එළියට එන කොට ඔය ප්‍රේම්ගෙ අපි නොදන්න සහෝදරයා, මොන ඇඳක් යටට රිංගුවද අනේ අපි නම් දන්නෑ.අපි ඔය ගමේ ගොඩේ හන්දි ගානෙ, බෝක්කු ගානෙ ඉන්න චණ්ඩි අය්යලා වගේ, අඩෝ, ප්‍රේමකීර්ති සහෝදරයා, පුළුවන් නම් සීන් එකට ඇවිත් පරණ කෝට් ලිව්වෙ ප්‍රේමකීර්තිමයි කියල ඔප්පු කරන්න කියල බොරු චැලේන්ජ් දැම්මෙ නෑ. එහෙම චැලේන්ජ් දාන්න ඕන හරිහමන් බුවෙක් එක්ක වග විජේ මල්ලිල වගේම බණ්ඩාර ඇහැලියගොඩලත් දන්නවා. ප්‍රේමකීර්ති ආපහු මරල දාන්න පත්තර කන්තෝරු අස්සෙ කරක්ගහපු මොකක්ද කොමිසමක කෙරුමෙක් කියන පූසා හොයා දුන්න කෙනකුට පේ‍්‍රමකීර්ති ගේ සින්දු තියෙන සීඩී එකක් තෑගි දෙන්න වටිනව කියල කවුද කියනව විජේ මල්ලිට ඇහුණා.ප්‍රේමකීර්තිව මරන්න දීපු ට්‍රයි එකේ රස්නෙ යන්නත් ඉස්සරවෙලා මෙන්න තව මාර සීන් එකක් රිපෝට් වෙනවා විජේ මල්ලිට. ඒකෙ රිපෝට් වෙන්නෙ මීගමුව පැත්තෙන්. විජේ මල්ලි අලුතින් කියන්න ඕනැ නෑනේ ඩේසි අක්කා හෙවත් රුක්මණී දේවි ගැන. එයා අපේ මුල්කාලෙ නිළි රැජන. ගීත කෝකිලාවි.අපේ බයස්කෝප් සීන් එක හරිහමන් සීන් එකක් වෙන්න ඉස්සර ඕඩියන්ස් එක පිචර් හෝල්ස්වලට ගියේ රුක්මණීව බලන්න. ෂිහ්ඞ එහෙම නිළියක්. එහෙම සින්දු කීමක්. ඇක්ට් කරන ගමන් ප්ලේ බෑක් සින්දු කියපු නිළියක්. එයාගෙ ට්‍රැජඩි ඇක්සිඩන්ට් එක ගැන මතක් කරන්න ඕනත් නෑනේ. එයා දෙව්මව් තුරුලේ සමාදානයේ සැතපුණේ අවුරුදු 33කට ඉස්සරයි. ඒ වුණාට කේස් එක මේකයි,ඊයෙ පෙරේදා මීගමුව පැත්තෙ පොලිටික්කො සෙට් එකක් එකතුවෙලා සෙමෙට්රි එකේ තිබිච්ච සොහොන සමතලා කරන්න ට්‍රයි කරලලු. විජේ මල්ලිට මතක් වෙනවා රුක්මණීගෙ ඇක්සිඩන්ට් එකෙන් පස්සෙ ජාඇළ තුඩැල්ල හන්දියෙ හදපු සුදුපාට ස්ටැචිව් එක පුරාම තාර වගේ කළු තෙල් වත්කරලා ඒකට අගෞරව කරපු අමනයො රැලක් හිටිය ස්ටෝරිය. මෙදා පාර සෙමෙට්රි එකේ සොහොන් කොත. මැරිච්ච මනුස්සයෙකුටවත් සැනසිල්ලෙ ජීවත්වෙන්න(?) ඉන්න දෙන්නෙ නැති පාදඩ සොසයිටි එකකද අපි ජීවත්වෙන්නෙ කියලයි විජේ මල්ලිට තියෙන ප්‍රශ්නෙ. රුක්මණී ඇක්ට් කරපු ෆිම්ල්ම්ස්, එයාගෙ සින්දු කාටද අමතක වෙන්නෙ? රුක්මණීගෙ කතාව වෙනමම ලියන්න තරම් වටින කියන ලෝන්ග් ස්ටෝරි එකක්.එහෙව් වටින කියන ඇක්ට්‍රසස් කෙනෙකුට අපේ රටේ ෆෑන්ස්ල සලකන විදිය තමයි මේ සීන්ස්වලින් පේන්නෙ. අපේ රටේ රුක්මණී දේවිල දෙන්නෙක් හිටියෙ නෑ. ඇක්ටින්, සින්ගින්ග්, ඩාන්සින් මේ ඕනම ෆීල්ඩ් එකක රුක්මණීගෙ අහලකටවත් එන්න පුළුවන් ටැලන්ටඩ් කැරැක්ටර් එකක් ඒ කාලෙ තිබුණෙ නෑ.රුක්මණීගෙ සොහොනට මේ වද හිරිහැර කරපු පොලිටික්කො මේ ජාතියෙ අසමජ්ජාති ගේම්ස්වලින් මොනව බලාපොරොත්තු වෙනවද විජේ මල්ලිට නම් නෑ තේරුමක්. ප්‍රේමකීර්තිල, රුක්මණී දේවිල වගේ ග්‍රේට් ආර්ටිස්ලට, මෙහෙම වද දෙන කට්ටියක් ශ්‍රී ලංකාවෙ ඉන්නව කියල ඒගොල්ලො දන්නව නම් ඒ දෙන්න ඉන්න තැනක ඉඳල මේ ලෝකෙට ඇවිත් අහවි, අනේ ප්ලීස්, අපි ඉන්න කාලෙ අපිට පුළුවන් විදියට ඔයගොල්ලන්ව එන්ටර්ටේන් කළානේ.දැන් ඉතින් අපිට සමාදානෙ සැතපෙන්නවත් දෙන්නෙ නැත්තෙ ඇයි කියලා. විජේ මල්ලිත් ඔය කාගෙ කාගෙනුත් ඉල්ලා හිටින්නේ ප්ලීස්, මැරිච්ච ආර්ටිස්ට්ලට, ඒ මිනිස්සුන්ගෙ පාඩුවේ ඉන්න අරින්න. ඒගොල්ලන් අපිට ඉතුරු කරලගිය දේවල් ගැන හිතලවත් ඉන්සල්ට් නොකර ඉන්න මෙයාලා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082113</link>
    <topic>බුද්ධිමය දේපළ අයිතිය අපිටත් ඕනෑ</topic>
    <author>ජෝජ් රොබ්සන් ද සිල්වා</author>
    <content>බුද්ධිමය දේපළ අයිතිය අපිටත් ඕනෑගායක ගායිකාවෝ කියති‘ගීත මංකොල්ලය’ පිළිබඳ දශකයකට වැඩි කාලයකට පෙර සිට මෙරට සංගීත ක්ෂේත්‍රයේ විවිධ කතාබහ වරින් වර ඇති විය. එහි ප්‍රතිඵලයක් ලෙස 1979 අංක 52 දරන බුද්ධිමය දේපළ නීති සංග්‍රහය වෙනුවට 2003 අංක 36 දරන බුද්ධිමය දේපළ පනත සම්මත කෙරුණි. පසුගියදා එච්.ආර්. ජෝතිපාල ගායකයාණන් ගැයූ ජනප්‍රිය ගීත සුරේන්ද්‍ර පෙරේරා නැවත ගායනා කර ගීත ඇල්බමයක් වෙළෙඳපළට නිකුත් කිරීම නිසා ‘ගීත විකුණා ගෙන කෑම’ මාතෘකාවෙන් පෙර කී ගීත මංකොල්ලය පිළිබඳ යළි කතාබහට ලක් වී තිබේ. මෙරට නිර්මාණකරුවන්ගේ අයිතිවාසිකම් සුරැකීම පිණිස ක්‍රියාත්මක වන 2003 අංක 36 දරන බුද්ධිමය දේපළ පනතට අනුව නිර්මාණයක අයිතිය හිමි වන්නේ එම නිර්මාණය කළ තැනැත්තාටයි.එම පනතේ දෙවැනි කොටසේ පළමු පරිච්ඡේදයේ සඳහන් පරිදි ගීතයක අයිතිය එහි පද රචකයා සහ ස්වර (සංගීත) රචකයා සතුවේ. එකී පනතේ ම දෙවැනි කොටසේ දෙවන පරිච්ඡේදයේ දැක්වෙන පරිදි ගායන ශිල්පියාට හෝ ශිල්පිනියට හිමි වී ඇත්තේ සම්බන්ධිත අයිතිවාසිකමකි. එසේ තමන්ට දෙවන පෙළ අයිතිවාසිකමක් හිමිව තිබීම අපේ ගායක ගායිකාවන් වැඩි දෙනකුගේ අසතුටට හේතුවක් වී අති අතර ඒ පිළිබඳ ඔවුන් කිහිප දෙනකු සමඟ ‘රසඳුන’ කළ කතා බහකි මේ...! මුලින් ම මේ සම්බන්ධයෙන් අප කතාබහට එක්වුණේ ප්‍රවීණ ගායන ශිල්පී ටී.එම්. ජයරත්න ය.ටී.එම්. ජයරත්න“ගී පද රචකයන් හෝ ස්වර රචකයින් හෝ චඔවුන්ගේ බුද්ධිමය දේපළ ඔවුන් අභිමත පරිදි භාවිතා කිරීම වැරදි නැහැ. එහෙත් කලාකරුවන් වශයෙන් අපි නිර්ලජ්ජි මිනිසුන් නොවිය යුතු යි. සමහර මිනිස්සු කලිසමට කැමැතියි. තවත් සමහරු සරමට කැමැතියි. ඔය අතර අමුඩයට කැමැති මිනිස්සුත් ඉන්නවා. ඒ වගේ ම නිරුවතින් ඉන්න කැමැති මිනිස්සුත් ඉන්නවා නේ. මම හිතන්නේ යම් ශිල්පියකු ගායනා කළ ගීතයක් මුල් ගායකයාගෙන් උදුරා ගෙන වෙනත් ගායකයකු හට තම තමන්ගේ බුද්ධිමය දේපළයි කියා විකුණන උදවියත් උපන් අයුරින් ම ඉන්න නිර්ලජ්ජි මිනිස්සු කියලයි.” “ඇත්තටම මොන තරම් ලැජ්ජා නැති ක්‍රියාවක් ද? අපි ගී පද රචනයක් ගැන හිතමු... එය මුලින් ලියූ අයුරින් තිබුණොත් පැදියක් හෝ ගැදියක් පමණයි. ඊට තනුවක් යෙදීමෙන් පසුත් එය සම්පූර්ණ ගීතයක් නොවේ. එය උචිත ගීතයක් වීමට නම් උචිත වූ හඬකින් ගායනය කරන්න ඕනේ. ගීතය ජීවය ලබා ඇවිදින්න පටන් ගන්නේ එවිටයි. තනුවේ ස්වර රටා හඳුනා ගත් ගායනා ශිල්පියකු ගායනයේ උපක්‍රම යොදා මිහිරට ගැයූ විට දී තමයි ජනතාවගේ පිළිගැනීම ඇතුව ගීතයක් පරිපූර්ණව ඉහළ මට්ටමට පැමිණෙන්නේ. සමහර හින්දි ගීතවලට අපි ආකර්ෂණය වෙන්නේ වචන නිසා නොවේ. ඒවායේ සිත් බැඳ ගන්නා හඬට එනම් ගැයුමටයි.”ගී පද රචකයාට සහ ස්වර රචකයාට හිමි සම අයිතිය ගායන ශිල්පියාටත් ලැබිය යුතු යි.ඇන්ජලින් ගුණතිලක“ප්‍රවීණ උගත් පුද්ගලයින් මේ වගේ දේවල් කිරීම තමයි වැඩිපුර ම දරාගන්න බැරි හේතුව. අපි ලවා ගායනා කරවා ගෙන ජනප්‍රිය කරවා ගෙන ඉන්පසු වෙන අයට විකුණනවා. මම ගායනා කළ ගීත වෙන අයට විකිණූ පුද්ගලයින්ට තිබුණේ මුලින් ම ඔවුන්ගේ බිරින්ඳෑවරුන් ලවා ඒ ගීත ගායනා කරවා ගෙන ජනප්‍රිය කරවා ඔය ආත්මාර්ථකාමී ක්‍රියාව කරන්න නේ.”අපේ මෙම කතාබහට ඇන්ජලින් ගුණතිලක එක්වූවේ එලෙස පවසමිනි. ඇන්ජලින් මේ පිළිබඳ කතා බහ කළේ කලකිරුණු ස්වරයකිනි.“අපි ජීවත් වෙන්නේ ගීත ගායනා කරලා. අපි ගායනා කළ ගීත තම තමන්ගේ බුද්ධිමය දේපළ යයි කිය කියා එකිනෙකා අපේ ගීත වෙන අයට විකුණාගෙන කෑවම එය සාධාරණ ද? වෙන මුකුත් නෙමේ, කළගුණ නොදන්නාකම.“ඔය කියන බුද්ධිමය දේපළවල හිමිකාරයෝ වගේ ම තමයි අනුන්ගේ ගීත ගායනා කරන අයත් ආත්මාර්ථකාමී මිනිස්සු. මම ජෝති සමඟ ගායනා කරපු ‘මා ප්‍රාර්ථනා’ සහ ‘සඳ මෝදු වෙලා’ වැනි ගීත තිස් දෙකක් පමණ ජෝති සමඟ ලතා ගී පටිවලට ගායනා කළා. අනුන් සතු දේ කවදාවත් ම ගන්න හොඳ නැහැ. අනුන්ට අයිති දේ ගන්නවා කියන්නේ ඔවුන් ගේ හැකියාව සහ ශ්‍රමය මංකොල්ල කනවාටයි. මම නම් කවදාවත් මුදල් නිසා අනුන්ගේ ගීත ගායනා කරන්නේ නැහැ.”“ඒ වගේමයි, මම මගේ ගීත මුදලට පාවා දෙන්නේ නැහැ. මුදලට මේ සංගීත ක්ෂේත්‍රයේ පාවා දීම් කරන, අයුතු දේවල් කරන කිසිවෙකු කලාකරුවකු හෝ කලාකාරියක කියලා මම පිළිගන්නේත් නැහැ. එවැනි අය හොර තක්කඩි මිසක කලාකරුවන් වෙන්නේ කොහොමද? එවැනි පුද්ගලයින්ට බුද්ධිමය දේපළ නීතියේ ම තිබෙන අණපනත් අනුව සිරගත කර දඬුවම් ලබා දිය යුතුයි.”එඩ්වඩ් ජයකොඩි“ගීතය සාමූහික නිර්මාණයක් බව මහගමසේකරයන් පැවසුවා. හරියට තුන් පාද කනප්පුවක් වගෙයි. එය නිසි පරිදි රඳවන්න පාද තුනම ඕනේ. ගීතය ජනතාව අතරට ගෙන යන්නේ ගායකයා විසිනුයි. ගී පද රචනයක් හෝ ස්වර රචනයක් ලියා තිබුණු පමණින් එය ගීතයක් වෙන්නේ නැහැ. මෙතැනදී ගායකයා තමයි වාහකයා වෙන්නේ. ගායනය නොකෙරී ගී පද රචනයක් හෝ ස්වර මාලාවක් ගීතයක් නොවේ” යයි පවසමින් අප සමඟ මෙම කතාබහට එක්වූ එඩ්වඩ් ජයකොඩි තවදුරටත් මෙසේ ද පැවසුවේ ය.“මම බුද්ධිමය දේපළ පිළිබඳ ජපානය සහ සිංගප්පූරුව යන රටවල පැවැති සම්මන්ත්‍රණ (එධ්ර්‍ථර්‍ණ) දෙකකට සහභාගි වී කරුණුවලින් දැනුම්වත් වී තිබෙනවා. ගීතය සාමූහික නිර්මාණයක්. තුලනාත්මකව නිර්මාණකරණය විය යුතුයි. ලෝකයේ නීති පොත්වල විවිධාකාර නීති තිබෙනවා. එහෙත් අපි අපේ සදාචාරාත්මක සාර ධර්ම නීතියට වඩා ඉස්මතු කර සැලකිය යුතු යුගයක් මේ. අපිට සදාචාරයක් තිබෙන්න ඕනේ. එමෙන් ම නිර්මාණයක වටිනාකමක් තිබෙන්නත් ඕනේ. අපේ වාද විවාදවලට වඩා රසිකයින්ට අවශ්‍ය ‘යහපත් ගී’ නිර්මාණ යි.පුන්සිරි සොයිසාමෙම කතා බහට පුන්සිරි සොයිසා එක්වෙමින් පැහැදිලිව ම පැවසුවේ ‘ගායකයාටත් බුද්ධිමය දේපළ පනතින් පළමු පෙළ අයිතිය හිමි විය යුතු” කියා ය.“මම මගේ දරු පවුල රකින්නේ ගීත ගායනයෙන් මුදල් හොයලා. ඒ මුදල් වෙන කාටවත් බෙදන්න මට බැහැ. ගී පද රචකයින්ට, සංගීතඥයින්ට ඔවුන් ඉල්ලන මුදල් ප්‍රමාණ ගෙවලයි මම ගීත ලබා ගත්තේ. එම වගකීම පළමුවර ගැයීමේ දී පමණක් නොව නැවත ඇල්බමයකට ගයද්දී වුවද මම නම් නිෂ්පාදකයින් ලවා ඉටු කරවනවා. ඉතින් මොකටද ඔවුන් අපි ගායනා කළ ගී තව කාටවත් විකුණන්නේ?”“ඒ නිසා මම නම් කියන්නේ ගායකයාටත් ගී පද රචකයින්ට සහ සංගීතඥයින්ට මෙන් සම අයිතිය හිමි වන අයුරින් බුද්ධිමය දේපළ පනත සංශෝධනය විය යුතුයි කියලයි.”කිත්සිරි ජයසේකර“ගී පද රචකයින් සහ සංගීත නිර්මාණකරුවන් ගීතය සිය බූදලය ලෙස සලකා විකුණා ගෙන කනවා නම් එය බරපතළ අසාධාරණයක්. කිසියම් ගීතයක් සඳහා ගායනයෙන් සිදු කෙරෙන දායකත්වය කිසිදු ආකාරයකින් වෙන් කළ නොහැකියි. කවුරුන් හරහා ද ගීතයක් ජනප්‍රිය වෙන්නේ? ගායනයෙන් තොරව ගීතයක් නිර්මාණය නොවෙනවා මෙන් ම ජනප්‍රිය වෙන්නේ ද නැහැ. එම නිසා ගායකයාටත් ගී පද රචකයාට සහ ස්වර (සංගීත) රචකයාට හිමි වන අයිතීන් ම ලබා දිය යුතුයි.එසේ නැතුව ගීතය එක එක්කෙනා තමන්ගේ බූදල් කර ගැනීම වැරදියි.” එසේ පවසමින් අප සමඟ කතා බහට එක් වූවේ කිත්සිරි ජයසේකර ය. “ගීතයක පද සමඟ ප්‍රස්තාර ලිඛිතයි. එහි වර්ණය තමයි කටහඬ එනම් ගායනය. එම නිසා ගායකයා ගීතයක සම කොටසක අයිතිකරුවකු වෙනවා. නිවේදනය කරන්නේ ගායකයායි.සේනානායක වේරලියද්දසේනානායක වේරලියද්ද අප සමඟ මෙම කතාබහට එක්වූවේ “ගීතයක අයිතිය රසිකයාගේ ය” යි පවසමින් ය. “පියෙකු හා මවක එකතු වී දරුවකු හදා වඩා විවාහ කර දෙනවා වගේ සාර්ථක කාර්ය භාරයක් තමයි ගීතයක් නිර්මාණය කිරීමේදී සිදු වෙන්නේ. ගී පද රචකයා, ස්වර රචකයා සහ ගායකයා ගීතය නිර්මාණය කරන්නේ රසිකයින්ට දෙන්නයි. අපි ඔවුන්ට දුන්නාට ඔවුන් එය භාවිතා නොකළොත් සිදු වන්නේ කුමක්ද? එවිට ගී පද රචනය කෙරුවේ කවුද, සංගීත නිර්මාණය කළේ කවුද කියා සොයන්නේ කවුරු ද? ගීතයක් නම් එය අහන්න ගයන්න ම ඕනේ. එම නිසා ගීතයක බලසම්පන්නම හිමිකරුවා ගායකයා යි.“සාධාරණව ජීවත්වෙන්න තුන් දෙනාටම ආර්ථික ප්‍රතිලාභ හිමි වුණාට කමක් නැහැ. හැබැයි කෙනකුට දීපු දේ උදුරා ගෙන තව කෙනකුට දීම අසාධාරණයි. මේ රටේ මොන යම් හෝ නීතියක් මේ සම්බන්ධයෙන් තිබෙනවා නම් එහි විධි විධානයන්ට අනුව ක්‍රියා කිරීම සුදුසුයි.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082114</link>
    <topic>Bollywood News</topic>
    <author>සුජීව තේවහෙට්ටිගේ</author>
    <content>Bollywood Newsශ්‍රී දේවි චිත්‍රපට ලෝකයෙන් බැහැර වෙනත් වැඩකට අතගහලා. ඇයට මේ අලුත් කටයුත්ත තවම ආගන්තුක ද දන්නෙ නැහැ. ඇගේ අලුත්ම කාර්යය තමයි ක්‍රිකට් පිලක අයිතිකාරිය වීම. බොලිවුඩ් සිනමාවේ ඇතැම් නළු නිළියන්ට මෙය අරුමයක් නොවෙයි. ඒත් ශ්‍රී දේවි නම් ක්‍රිකට් ලෝකයට පිවිසුණේ මේ ළඟදියි.ශ්‍රී දේවිගේ ක්‍රිකට් පිල ක්‍රීඩා කරන්නේ සෙලිබ්‍රිටි ක්‍රිකට් ලීගයටයි.(CCC). මේ ක්‍රිකට් තරගාවලිය වෙන්වන්නේ දකුණු ඉන්දීය සිනමා කර්මාන්තයේ තරු පිරිවර සඳහායි. පසුගිය වසරේ සොහේල් ඛාන් මුම්බායි හි ක්‍රිකට් පිලක් මිලට ගත්තායින් පසුවයි, ශ්‍රී දේවිටත් ඒ ගැන හිත යොමු කරන්න හිතුණේ.”ශ්‍රී දේවිගේ කණ්ඩායමේ නම බංග්ලා. මේ කණ්ඩායමට සව්රව් ගංගුලිවත් අරගන්නයි, ශ්‍රී දේවිත් එයාගෙ සැමියා (බොනී කපූර්)ත් උත්සාහ ගන්නේ. සමහර විට ගංගුලි මේ කණ්ඩායම වෙනුවෙන් ක්‍රීඩා කරයි. නැත්නම් උපදේශකයෙක් විදිහට ඉඳීවි.” කරුණු කාරණා දන්නා මුම්බායි වැසියකු එලෙස පැවසුවා.සන්ජේ දත් ගේ බිරිඳ, මන්යාටා ගේ උපන් දින සාදයේ දී සල්මන් ඛාන්, චිත්‍රපට නිෂ්පාදකවරයකු සමඟ උණුසුම් කතාබහක් ඇතිවූ බවත් එය ගුටිබැට හුවමාරුවකින් කෙළවර නොවී නැවතුණ බවත් ඔබ දන්නවා. මේ සිද්ධිය නිසා සල්මන් සහ සන්ජේ අතර අමනාපයක් හටගත් බව පසුව දැනගන්නට ලැබුණා.ඒ වුණත් දැන් නම් සන්ජේ සහ සල්මන් අතර කිසිම ප්‍රශ්නයක් නැහැ. දෙදෙනාගේ අමනාපකම් දුරුවෙලා. සන්ජේ සහ සල්මන් නැවතත් හිතවත් වුණේ ඉබේමද? නැහැ. ඒ හිතවත්කම ඇති කෙරුවේ කාන්තාවක්. ඇගේ නම රෙශ්මා ශෙට්ටි. ඇයත් බොලිවුඩ්පුරයේ නිළියක්. මේ රුවැත්තිය 2009 සිට අද දක්වා සල්මන් ගේ කළමනාකාරවරිය ලෙස සේවය කරමින් සිටිනවා.සල්මන් සහ සන්ජේ අතර අමනාපකමක් මතුවූ බව දැනගත් මොහොතේ සිටම ඇය උත්සාහ කළේ දෙදෙනා සමඟි කරවන්නයි. ඒ වන විට සන්ජේ දත් චිත්‍රපට රූපගත කිරීමකට බැංකොක් බලා පිටත්වන්නටත් කටයුතු සූදානම් කර තිබුණා. ඒ නිසා රෙශ්මා සියලු වැඩ පසෙක දමා සන්ජේ හමුවුණා. ඉන්පසුව සල්මන්ට කරුණු පැහැදිලි කළා. අන්තිමේ දී ඇගේ උත්සාහය සාර්ථක වුණා.බැංකොක් යන්නට පෙර සල්මන්ව මුණ ගැසුණු සන්ජේ, ඔහුව වැලඳගෙන අමනාපකම් දුරුකළා.මහිමා චෞධාරි, බොලිවුඩ් සිනමාවේ ජනප්‍රිය නිළියක්. මීට වසර පහකට පමණ පෙර ඇය විවාහ වූ පසුව චිත්‍රපටවල රඟපෑවේ නැහැ. දැන් නැවතත් ඇය සිනමා රංගනයට එක්වෙලා. ඇගේ විවාහ ජීවිතය දෙදරා යාමෙන් පසුවයි, ඇය මේ තීරණයට එළඹුණේ කොහොම වෙතත්, මහිමා කියා සිටින්නේ තමන් නැවතත් රඟපෑමට එනවාය කියන පුවතෙහි අලුත් දෙයක් නොමැති බවයි.”මම ආයෙමත් රඟපාන්න ඇවිත් නැහැ. කවුරු හරි චිත්‍රපට අධ්‍යක්ෂවරයෙක් අවුරුදු හතරකට විතර පස්සෙ චිත්‍රපටයක් හැදුවොත් ඒකත් නැවත පැමිණීමක් හැටියට සලකන්න පුළුවන්ද? බැහැ. ඒ විදිහටයි නළු නිළියන් ගැනත් කතාකරන්න ඕනෙ. මම චිත්‍රපටවල රඟපෑවා. ඉන්පස්සෙ මගේ පෞද්ගලික ජීවිතයේ වෙනසක් සිද්ධ වුණා. ඒ මිසක, සිනමාවෙන් ඈත්වුණේ නැහැ. ඒ නිසා මගේ ‘නැවත පැමිණීමක්’ ගැන කතාකරන්න බැහැ. මොකද, මම සිනමාව දාල ගියෙ නැති නිසා.” මහිමා පසුගිය සතියේ පැවැති ඉන්දීය ස්වර්ණාභරණ සතියට සහභාගි වූ අවස්ථාවේදී කියා සිටියා.ශිල්පා ශෙට්ටි බෞද්ධ භික්ෂුණියකගේ චරිතයක් මැවූ ‘ද ඩිසයර්’ චිත්‍රපටය රූපගත කිරීම ඇරඹුණේ මීට වසර කිහිපයකට පෙර. නමුත් මේ චිත්‍රපටය තිරගත කිරීම දිගින් දිගටම ප්‍රමාද වුණා. ඉන්දු – චීන නිෂ්පාදනයක් වූ මෙය අත්හැර දැමීමට ඔන්න මෙන්න කියා තිබෙද්දී එහි වගකීම් භාරගන්නට ශිල්පාගේ මව, සුනන්දා මහත්මිය තීරණය කළා.”එක්තරා වෙබ් අඩවියක් සඳහන් කරලා තිබුණා, මේ චිත්‍රපටයේ සම නිෂ්පාදක ට්‍රේසි ශියුම් කියලා. ඒක වැරදියි. ‘ඩිසයර්’ චිත්‍රපටයේ මුළු නිෂ්පාදන කටයුත්තම කළේ මමයි. මම මේ චිත්‍රපටය භාරගන්න කොට ඒක අභාග්‍ය සම්පන්න තත්ත්වයකට වැටිලා තිබුණා. රූපගත කිරීම් කිහිපයකුත් කරන්න තිබුණා. ඉතින් මට සිද්ධ වුණා, තවත් මාස හයක් ගතකරලා ඒ ටිකත් ඉවර කරන්න. මේ චිත්‍රපටයෙ ශිල්පා රඟපාන්නෙ එයා මෙතෙක් රඟපාලා නැති අන්දමේ චරිතයක්. චිත්‍රපටය සාර්ථකව තිරගත වේවි.”1. සම්පූර්ණ නම – අනුශ්කා ශර්මා2. උපන් දිනය – 1988 මැයි 013. උපත ලද ප්‍රදේශය – බැංගලෝරය4. මවගේ නම – අශිමා ශර්මා5. පියාගේ නම – කර්නල්, අජේ කුමාර් ශර්මා6. සහෝදර සහෝදරියන් – එක් සහෝදරයෙක් සිටියි (ක්‍රිකට් ක්‍රීඩක කානේශ්)7. ඉගෙන ලැබූ පාසල සහ වෙනත් අධ්‍යාපන ආයතන – බැංගලෝරයේ හමුදා පාසල සහමවුන්ට් කාමල් විදුහල8. අධ්‍යාපන සුදුසුකම් – කලා උපාධිය9. කලා ලොවට අවතීර්ණ වූයේ - මෝස්තර නිරූපණ ශිල්පිනියක ලෙස10. මුලින්ම රඟපෑ චිත්‍රපටය - ආදිත්‍ය චොප්රා ගේ ‘රබ්නෙ බනාඩිජෝඩි’ (2008)11. මෙතෙක් රඟපෑ චිත්‍රපට - 5යි12. ලැබූ සම්මාන - ‘රබ්නෙ බනාඩිජෝඩි’ චිත්‍රපටයේ රංගනය වෙනුවෙන් හොඳම නිළියට හිමිවනෆිල්ම් ෆෙයාර් සම්මානයට යෝජනා විය.2011 ‘අයිෆා’ සම්මාන උළෙලේ දී ‘බාන්ඩ් බාජා බරාත්’ චිත්‍රපටයේ රංගනයට හොඳම නිළිය ලෙස සම්මාන ලැබීම.2009 දී ‘රබ්නෙ බනාඩිජෝඩි’ චිත්‍රපටයේ රංගනය වෙනුවෙන් හොඳම නිළියට හිමිවන ‘අප්සරා’ සම්මානය ලැබීම2011 දී ‘බාන්ඩ් බාජාබාරාත්’ චිත්‍රපටයේ රංගනය වෙනුවෙන් ද එම සම්මානය ලැබීමසුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082115</link>
    <topic>ආසියානු විලාසිතා නිර්මාණ ශිල්පී 2011</topic>
    <author>ටානියා</author>
    <content>ආසියානු විලාසිතා නිර්මාණ ශිල්පී 2011මෝස්තර නිර්මාණ ශිල්පයේ වසර 20ක මනා පළපුරුද්දක් ඇති මෙරට ප්‍රධාන පෙළේ විලාසිතා නිර්මාණ ශිල්පිනියක වන ප්‍රින්සි බූටානි ඉදිරිපත් කරන ’Asian Fashion Designer 2011’ තරගාවලිය මේ වසරේ අවසානයේදී පැවැත්වීමට නියමිතය.මේ තරගාවලිය සඳහා අයදුම්පත් කැඳවීම මේ වන විට ආරම්භ වී ඇත. කාණ්ඩ හතක් ඔස්සේ පැවැත්වෙන මෙවර තරගාවලිය සඳහා සරල ඇඳුම් විලාසිතා (SmartCasual), සැඳෑ සමයට ඔබින විලාසිතා (Evening Glamour), පිහිනුම් ඇඳුම් විලාසිතා (Swim Wear), කාර්යාලීය විලාසිතා (Office Wear), සාරි විලාසිතා, ක්‍රීඩා ඇඳුම් විලාසිතා (Lingerie) යන කාණ්ඩවලට අදාළව තමන්ගේ විලාසිතා නිර්මාණ ඉදිරිපත් කළ හැකිය.මෙම තරගාවලිය මෙරට මෙන්ම ආසියානු කලාපයේ විලාසිතා නිර්මාණ ක්ෂේත්‍රයේ නියැළෙන ඕනෑම විලාසිතා නිර්මාණ කරුවකුටම අයදුම් කළ හැකි අතර පුවත්පත්වල පලවන කූපනය පුරවා තරගයට අයදුම් කළ හැකි වේ. අයදුම් පත්‍ර බාර ගැනීම 2011 සැප්තැම්බර් මස 30 වැනිදායින් අවසන් වේ.අයදුම් පත්‍ර බාර ගැනීමෙන් අනතුරුව ප්‍රවීණ සහ පළපුරුදු විනිශ්චය මණ්ඩලයක් විසින් තෝරා ගනු ලබන අයදුම්කරුවන් සඳහා සම්මුඛ පරීක්ෂණයක් පැවැත්වෙන අතර එහිදී ඔවුන් තම තමන්ගේ විලාසිතා කාණ්ඩයට අදාළව තමන් ඉදිරිපත් කිරීමට සූදානම් වන මෝස්තරයේ දළ රූප සටහන් විනිශ්චය මණ්ඩලයට ඉදිරිපත් කළ යුතුය. එක් තරගකරුවකුට සහභාගී විය හැක්කේ සහ ඔහුගේ හෝ ඇයගේ නිර්මාණය ඉදිරිපත් කළ හැක්කේ එක් විලාසිතා කාණ්ඩයකට පමණි.සම්මුඛ පරීක්ෂණයෙන් තේරී පත්වන ජයග්‍රාහකයන් සඳහා පිරිනමනු ලබන සම්මාන සහ තෑගි වසර අවසානයේදී පැවැත්වෙන උත්සවයේදී ප්‍රදානය කෙරෙන අතර මෙම තරගයේ ජයග්‍රහණය කරනු ලබන ශිල්පීන් සහ ශිල්පිනියන් හට ජාත්‍යන්තර විලාසිතා ප්‍රදර්ශන සඳහා සහභාගී වීමට ද අවස්ථාව උදාකර දී ඇත.මෙම තරගාවලියට අදාළ වැඩි විස්තර සඳහා පහත සඳහන් විද්‍යුත් ලිපිනයෙන් සහ දුරකතන අංක මඟින් දැනගත හැකිය.isaj@dialogsl.net 077-3527093, 077-8127960, 078-7402448ටානියාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082116</link>
    <topic>කෙසෙල් මුව වඩේ</topic>
    <author/>
    <content>කෙසෙල් මුව වඩේසති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්කෙසෙල් මුව ව්‍යාංජනය නැතිනම් කෙසෙල් මුව තෙල් දැමුම අපේ ගැමි ගෘහිණියන් අතින් නිතරම පිළියෙල වන ආහාරයක්. රසය මෙන් ම පෝෂණීය ගුණය අතින් ද ඉතා ඉහළ කෙසෙල් මුව වෙනස්ම ආකාරයකට පිළියෙල කරගත හැකි අන්දම අද රසඳුන සති අන්තය රසවත් කරන කෑම බීම විශේෂාංගයෙන් ගෙන එනවා.ප්‍රවීණ සූපවේදී ඩොන් ෂර්මන් ගෙනෙන මේ ආහාර වට්ටෝරුව කෙසෙල් මුව වඩේ සාදා ගන්නා අන්දමයි.මේ ද්‍රව්‍ය ළං කරගන්නකෙසෙල් මුව 1 යි උම්බලකඩ ටිකක් මිරිස් කරල් 2 ක් 3 ක් රතු ලූනු කරපිංචා පරිප්පු ග්‍රෑම් 200 ක් පොල් තෙල් (බැදීමට අවශ්‍ය පමණ) ලුණු අවශ්‍ය පදමටසාදාගන්නේ මෙහෙමයිකෙසෙල් මුවය හොඳින් සෝදා ඉතා සිහින්ව ලියා උතුරන වතුරට දමා විනාඩි 5 ක් පමණ තම්බා ගන්න. පරිප්පු ටික හොඳින් සෝදා මඳක් පෙඟුණු පසු අඹරා ගන්න. තැම්බූ කෙසෙල් මුව ටිකත් එසේ ම අඹරා ගත යුතුයි. (වංගෙඩියක, මිරිස් ගලක හෝ ග්‍රයින්ඩර් එකක ආධාරයෙන්)ඉන්පසු රතුලූනු කරපිංචා අමු මිරිස් සියල්ල සිහින්ව ලියා ගෙන අඹරාගත් පරිප්පු හා කෙසෙල් මුව සමඟින් අවශ්‍ය පමණ ලුණු ද එක්කර හොඳින් මිශ්‍ර කරමින් අනා ගන්න.මිශ්‍රණය ටික ටික ගෙන ගුලි කර, පැතලි කර අවශ්‍ය ප්‍රමාණයට රවුම් සාදා ගන්න. තාච්චියක් ළිප තබා පොල් තෙල් දමා හොඳින් රත්වූ පසු සාදාගත් වඩේ දමා ගැඹුරු තෙලේ රන්වන් පාට වනතුරු බැදගන්න.එවෙලේ ම උණුවෙන් ආහාරයට ගැනීමට හෝ සති අන්තයේ විනෝද චාරිකාවක දී ආහාරයට ගැනීමට කදිමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082117</link>
    <topic>සිව්වැනි පරම්පරාවේ සිරස සුපිරි තරුව කවුද?</topic>
    <author>වසන්ත ජයසිංහ ආරච්චි</author>
    <content>සිව්වැනි පරම්පරාවේ සිරස සුපිරි තරුව කවුද?තිසර උදිත 26දා තරගබිමේසුපර් ස්ටාර්කරණය රටට හඳුන්වාදුන් ‘සිරස’ සිය සිව්වැනි කඩඉම ජෙනරේෂන් 4 සමඟ මීට මාස කිහිපයකට ඉහතදී ආරම්භ කළේ එකම කිරුළකට තරගවදින්නට පෙළගැසුණු එක්ලක්ෂ හතළිස් හත්දහසකට අධික තරගකරුවන් සමඟින්. අදියර කිහිපයක් ඔස්සේ තරග වැදුණු මෙම සිව්වැනි පරම්පරාවේ අංකුර ගායක ගායිකාවන් කඩඉමෙන් කඩඉම අවසානයක් කරා ළඟා වුණේ මේ සිහින කිරුළ යථාර්ථයක් කරගැනීමේ අරමුණින්.කොහොම වුණත් ‘සිරස සුපර්ස්ටාර් ජෙනරේෂන් 4’ මේ වනවිට අවසානය කරා ළඟා වෙලා. මේ මස 26 දා රත්මලාන සිරස මැදිරි සංකීර්ණයේදී දැවැන්ත අවසන් මහා තරගයේ සුපිරි කිරුළට තරගවදින්න දෙදෙනකු සූදානමින්. ඒ ගම්පහ ප්‍රදේශයෙන් තරග කළ ‘තිසර චානක විතානගෙත්’ මොරටුව කටුකුරුන්දේ උපන් ‘උදිත සංජයත්’.”ගම්පහ බණ්ඩාරනායක විද්‍යාලයෙන් සිප් සතර හදාළ තිසර විවිධ ගීත ශෛලීන් හඳුනා ගනිමින් සිය ගායන පරාසය සුපිරි තරු වේදිකාවේ මුදා හළ යෞවනයෙක්. සරත් සඳේ, උකුලට නාවත්, ලියතඹරා, සිකුරුලියා, සෙනෙහස දෙවොලකි වැනි ගීත මෙන්ම බටහිර හා හින්දි ගී ගායනයේ හැකියාවක් ඇති තිසර 26 දින අවසන් තරගයට මුහුණදෙන්න සූදානමින්.”ඇත්තටම මේතාක් දුර එන්න මට හැකියාවක් ලැබෙයි කියා මා හිතුවේ නැහැ. නමුත් හැම තරගයකදීම මගේ උපරිමය ලබාදෙන්න මම උත්සාහ කළා. මේ ජෙනරේෂන් හතර තරගය සඳහා මා වෙනුවෙන් ඉල්ලුම් කළේ මගේ ඥාති සොයුරියක්. ඉන් අනතුරුව මටත් උත්සහයක් තිබුණ මේ තරගයට අවතීර්ණ වෙන්න. ඒ සඳහා ලොකුම මහන්සිය වුණේ මගේ අම්මා. අද මම අවසන් දෙදෙනා දක්වාම ඇවිත්. මේ තරගය අපි දෙන්නටම විවෘතයි. නමුත් ජය පරාජය මා කුඩා කළ පටන්ම ලබපු දෙයක්.ඒ නිසා මේ ජයග්‍රහණය අපි දෙදෙනාගෙන් කාට ලැබුණත් කමක් නැහැ කියන තැන මම ඉන්නේ. ඇත්තටම මේ තාක් දුර එන්න වාසනාව තියෙන්නත් ඕන. ඒ වගේම මගේ අම්මා, මගේ යහළුවෝ, නෑදෑයෝ, ගම්පහ ජනතාව, විශේෂයෙන් සිරස ආයතනය, ඔස්මන්ඩ් ගුණසේකර, උදේනි ධම්මිකා, හිෂාන්ත කුමාර, ඈන් අම්මා ඇතුළු මගේ රටේ සියලු ජනතාවට මම ස්තුතිවන්ත වෙනවා මාව මෙතෙක් දුර රැගෙන ආවට.හැම ගීතයකටම නව අරුතක් දෙමින් තමාට ආවේණික ගීත ශෛලියක් නිර්මාණය කරගනිමින් ගායනා ඉදිරිපත් කළ තවත් යොවුන් තරුවක් උදිත සංජය. රොක්, වෙස්ටන්, ක්ලැසිකල්, හින්දි විවිධ ගීත ගායනා හැකියාවක් ඇති උදිත මොරටුව වේල්ස් කුමර විද්‍යාලයෙන් අධ්‍යාපනය ලබන්නට වාසනාව ලැබුවා වගේම මෙම සුපිරි ගායන තරගයේ අවසන් දෙදෙනා නියෝජනය කරන්නට ද වාසනාව හිමිකර ගත්තා.’සිරස ජෙනරේෂන් 4’ තරගයට මම ඉල්ලුම් කරන විටම මේ වේදිකාවේ වෙනසක් කරන්න විශාල වුවමනාවක් මට තිබුණා. මම ඒ දේ කළ නිසයි අවසන් දෙදෙනා අතරට එක්වෙන්න මට පුළුවන් වුණේ. විශේෂයෙන් ශ්‍රී බෝධි දහම් පාසලෙන් මම ලබපු ගායන ආභාසය මේ සඳහා මට ඉවහල් වුණා කියලයි හිතෙන්නේ. ඒ වගේම විවිධ ශෛලියේ ගීත ගායනා කරන්න මට පුළුවන්.බටහිර, හින්දි ගීත අතරට රන් සමනලයෝ, මල්වරුසාවේ, පෙරදිනයක මා, නාතාෂා, නිම් හිම් සෙව්වා, අංජලිකා, මගේ නාමලී වැනි ගීත මම මේ තරගයේ ගායනා කළේ. අපිත් සමඟ තරග කළ මෙම එක් ලක්ෂ ගාණම තරග වැදුණේ මේ කිරුළට කැමැත්තෙන් ආසාවෙන්. ඒ නිසා අපි දෙදෙනාටම ඒ කැමැත්ත තියෙනවා.අවසන් තරගයදා මගේ උපරිමය ගායනා කරන්න ලොකු බලාපොරොත්තුවක් මට තියෙනවා. ඉතිං මේ තාක් දුර එන්න ඒ වාසනාව උදාකළ සිරස ආයතනය, මගේ අම්මා, යහළුවන්, නෑදෑයින්, මොරටු ජනතාව ඇතුළු සියලු රටවැසියන්ට ස්තුතිවන්ත වෙන්න ඕන.26 දා රාත්‍රිය තිසරටත් උදිතටත් විවෘත රාත්‍රියක් වේවි. මේ සිරස සුපිරි තරු මාවතේ සුපිරි කිරුළ මේ දෙදෙනාගෙන් කාට හිමිවේවිදැයි අපි බලා සිටින්නෙමු.වසන්ත ජයසිංහ ආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082118</link>
    <topic>යළි එන්න සුවඳක්ව ඒ සිහිනයේ හමුවන්න බැරි ඇයි ද ගං නිම්නයේ</topic>
    <author>ජෝජ් රොබ්සන් ද සිල්වා</author>
    <content>යළි එන්න සුවඳක්ව ඒ සිහිනයේ හමුවන්න බැරි ඇයි ද ගං නිම්නයේගිම්හානේ කාලේ සුදු වැලිතලා ගං දෑල මානේ සිත තනි කළා කාලය ඉගිල්ලී අතීතය සොයා ඔබ එනතුරා මං තව ඉන්නවා ඔබ එනතුරා මං මඟ ඉන්නවාකවුරුන් ද මුමුණන්නේ ඒ ඔබමදෝ දිය බිඳෙන හඬ වෙන්න බෑ ඒ කාලයේ අපගේ පැතුම් සැඟවෙන්නෙ නෑ මතක ගං නිම්නයේ හමුවන්න බැරි ඇයි ද ඒ සිහිනයේකාලයට පවසන්න වෙනදා වගේ සරසන්න ලිය ගොමු මලින් ඉඳුවර නෙතින් පෑ සෙනෙහසින් යළි ඉන්න සුවඳක්ව ඒ සිහිනයේ හමුවන්න බැරි ඇයි ද ගං නිම්නයේපද රචනය - රොඩ්නි විදානපතිරණසංගීතය - සුනිල් ධර්මසේනගායනය – එඩ්වඩ් ජයකොඩිරොඩ්නි විදානපතිරණ”ගීතය නිර්මාණ ශිල්පීන් තිදෙනකුගේ කුසලතා එකතුවකින් සුසැදි නිර්මාණයක්. එම නිසා ගුවන්විදුලි, රූපවාහිනී ප්‍රචාරයට සහ ගායන ශිල්පීන් ප්‍රසංග වේදිකාවලදී ගායනයට ආදී වශයෙන් ගීත යොදා ගන්නා අවස්ථාවන්හිදීත් ගායකයාට මෙන්ම සිය බුද්ධිමය දේපළ උදෙසා ගී පද රචකයාටත්, ස්වර (සංගීත) රචකයාටත් කිසියම් ආර්ථික ප්‍රතිලාභයක් හිමි වෙනවා නම් එය සදාචාරාත්මකයි. එහෙත් වර්තමානයේ එලෙස සිදු නොවීම කනගාටුවට කරුණක්.”එලෙස පවසමින් “ගී මිහිර” මෙවර ‘රසඳුන’ පාඨක ඔබට ගෙනෙන්නට අප සමඟ එක්වන්නේ ජනප්‍රිය මාධ්‍යවේදියකු, ටෙලිනාට්‍ය අධ්‍යක්ෂවරයකු සහ ගී පද රචකයකු ද වන රොඩ්නි විදානපතිරණයි. අපේ පත්තර මිතුරකු ද වන රොඩ්නි චිත්‍රපට දෙබස් රචකයකු මෙන්ම ග්‍රන්ථ කතුවරයෙක් ද වේ. ගීතලෝලී සිත් මිහිරෙන් පුබුදුවන”ගිම්හාන කාලේ” ගී පද රචනය සිය සංකල්පනා අතරට එක්වූ අයුරු සිහිපත් කරන රොඩ්නි සමඟ අපි දැන් එක්වෙමු.”මේ ගීතයේ තනුව නිර්මාණය කළ සුනිලුයි මමයි එකතු වී මීට පෙරද බොහෝ නිර්මාණ කර තිබුණා. සුනිල්ගේ තනුව අනුව පද රචනය කිරීමටයි මට පැවරුණේ. මුලින්ම තනුව ඇසුවාම ගිලිහුණු සතුටක බලාපොරොත්තුවක් පිළිබඳ හැඟීමක් මට දැනුණා. මගේ මනසේ රැඳී තිබුණු මා දුටුව මහවැලි ගඟේ දසුන් ඇඳෙන්න වුණා. එමෙන්ම ලස්සන මහවැලිය ගිම්හානේ සමහර දාට දිය හිඳී වේලී සුදු වැලි තලා මතුවෙලා දිස්වෙනවා. ‘මහවැලියේ දිය බිඳෙන හඬ ඇගේ දෝ, නැහැ වෙන්න බැහැ’ කියා මම හිතුවා.හරියටම මහවැලියේ ඒ මතක සිතුවම් පෙළ ඉටු කරගන්න නොහැකි වූ හීනයක් වගේ. ඒත් තවමත් ඒ අතීත මතක අතරමැද බලාපොරොත්තුවේ සුවඳ රැඳිලා. ‘ඔබ එනතුරා මං තව ඉන්නවා’ පද පෙළින් පැවසුවේ ඒ වගයි. මේ ගං නිම්නයේ දී ඇයි හමුවන්න බැරි අපිට කියා මට හිතුණා.””සරල වචන මෙම සංකල්පනාව රචනයේදී යොදා ගත්තේ මේ අත්දැකීම අසන්නාට ඉක්මනින් සමීප කරවන්න හැකි තනුවක් සුනිල්ගෙන් ලැබුණු නිසයි. එඩ්වඩ්ගේ ගායන විලාසය නිසාත් මේ ගීතය රසිකයින්ට හුඟක් සමීප වෙලා දැන්. සාර්ථක නිර්මාණයකට දායකවීමට හැකිවීමේ තෘප්තිය මේ ගී පද රචනයෙන් මට ලැබුණා.””කඳුකරයේ” (සනත් නන්දසිරි), “සාගර තරංගා” (ජගත් වික්‍රමසිංහ), “කරඹ යායේ” – (විජය කුමාරතුංග) සහ “ප්‍රේම මායා දැලේ” (නිමල් ගුණසේකර) වැනි සිත්ගත් ගී රැසකම පදරචනා හිමිකරුවා වන රොඩ්නි වෘත්තියෙන් දිනපතා “ලංකාදීප” පුවත්පතේ (විධායක පුවත්පත් කලාවේදී) සේවය කරන අතර වසර විසි තුනක කාලයක් “තරුණයා” පත්‍රයේ කර්තෘවරයා ලෙස ද කටයුතු කළේ ය.ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082119</link>
    <topic>ඔයා දැන් ඉස්සර හිටපු කුසුම් නෙවෙයි</topic>
    <author/>
    <content>ඔයා දැන් ඉස්සර හිටපු කුසුම් නෙවෙයිලියන්නේ නිව්ටන් ගුණසේකර අඳින්නේ හර්ෂ ගුණවර්ධනසේරා නිවෙස හැරගොස් තුන්වැනි දිනයට ද එළඹෙමින් තිබිණ. මේ ගැන ගෙදර ඇත්තන්ගේ සිත් සතන් තුළ රැඳී තිබුණේ දුක සන්තාපය පමණි. මෙතෙක් කාලයක් මේ සුවිසල් මන්දිරය තුළ රැඳී තිබුණ සතුට හා උද්දාමය කොහේදෝ සැඟව ගොස් තිබිණ.ඩග්ලස් පසුවූයේ කොයි මොහොතේ හෝ සේරා සියල්ල අමතක කොට නිවෙසට සැපත්වනු ඇත යන විශ්වාසයෙනි.හාපුරා කියා නිෂ්පාදනය කළ ‘ගිනිසිළුව‘ චිත්‍රපටය සම්පූර්ණයෙන්ම අසාර්ථක වීම නිසා ඩග්ලස් දැරණියගලට සිදුවූ පාඩුව අතිවිශාල විය. එහෙත් ඒ තුළින් කුසුම්රානි නමැති සුරූපී නිළිය දැන හඳුනාගෙන ඇය සමඟ සමීප ඇසුරක් ගොඩනඟා ගැනීමට හැකිවීම ගැන ඔහු සෑහීමට පත්ව සිටියේය. නැතිවූ මුදලට වඩා හිමිවූ “සතුට” ඔහුට මහමෙරක් සේ විය. එහෙත් දින කීපයක සිට කුසුම්රානි කෙරෙන් පළවූ අමුතු වෙනස ඩග්ලස්ගේ අවුල් වූ සිත තවත් ව්‍යාකූල කළේය. බොහෝ අවස්ථාවල ඇය වුවමනාවෙන්ම සිය ජංගම දුරකථනය විසන්ධිකොට ගෙන සිටියාය. කතාකිරීමට ඉඩ ලැබුණ අවස්ථාවලදී පවා ඇය වෙනදා මෙන් ප්‍රිය ආදර තෙපුලෙන් කතාකළේ නැත. එය ඩග්ලස්ගේ හිතට මහත් අසහනයක් ගෙන දුන්නේය.”මං මේ දවස්වල හරිම හිතේ අමාරුවෙන් ඉන්නෙ කුසුම්. මං හිතුවෙ නැහැ සේරා මේ වගේ දැඩි පියවරක් ගනියි කියලා. .. ඔයත් මේ වෙලාවෙ මාව මඟ අරින්න හදනවා.. ඒක හරිද?””මට දැන් හරි වැරදි ගැන කතා කර කර ඉන්න වෙලාවක් නැහැ ඩගී.. අනිත් එක සේරා තරහවෙලා ගිය එකට මට දොස් කියන්න එපා.. ඇයි ඒකට මේ අහක ඉන්න මාව ගාව ගන්නෙ?””මට අද හෙටම ඔයාව මීට් වෙන්න ඕනෑ කුසුම්””මේ දවස්වල නම් මං දිගටම අලුත් ෆිල්ම් එහෙක ෂූටිංවලට හිරවෙලා. .. හුස්මක් කටක් ගන්නවත් වෙලාවක් නැහැ..”බොරු කියන්න එපා කුසුම්””මට කාටවත් බොරු කියන්න වුවමනාවක් නැහැ ඩගී..””ඔයා දැන් ඉස්සර හිටපු කුසුම් නෙවෙයි.. කෝ දැන් ඉස්සර කටේ තිබිච්චි ආදර පිය තෙපුල්...? මං එකක් කියන්නම්.. මාව ගොනාට අන්දන්න විතරක් හදන්න එපා.. තේරුණාද?” ඩග්ලස්ගේ මුවින් ඒ වචන ටික පිටවෙත්ම කුසුම්රානි දඩාස් ගා රිසීවරය තැබුවාය.ඩග්ලස් හිතට දැනුණු පීඩනය දරාගෙන දුර්මුඛව ඉවත බලාගෙන සිටියේය. කුසුම්රානි කෙරෙන් මෙබඳු ප්‍රතිචාරයක් ඔහු අපේක්ෂා කළේම නැත. ඇය දැන් බතලගොඩ ඇමැතිතුමාගේ “හය්ය” හිතට අරගෙන ඇතැයි යන සිතුවිල්ල ඔහුගේ යටිසිතින් උඩට මතුවූයේ ඉබේටමය. චිත්‍රපට නැතිව සිටි කාලයක ඇයව චිත්‍රපට ලෝකයේ ඉහළින් ඔසවා තබන්නට ඇයට අත හිත දුන්නේ තමා නොවේදැයි යන හැඟුම ඔහුගේ සිතේ ඒ මේ අතට දෝලනය වන අයුරු ඩග්ලස්ට දැනෙන්නට විය.”එයාට දැන් මට වඩා ලොකුවෙලා ඇත්තෙ බතලගොඩ ඇමැතිතුමාව... ඒකයි එයාගෙ ඔය ගෑස්? මහ ගුණමකු ගෑනියක්..” ඩග්ලස් පුටු ඇන්දට හිස තබාගෙන සිතින් කෙඳුරුවේය.අනතුරුව ඔහු නිකමට මෙන් බතලගොඩ ඇමැතිතුමාගේ දුරකථන අංකය කැරකුවේය. ඇමතුම ගත්තේ ඇමැතිතුමාගේ පෞද්ගලික සහකාරවරයා වූ සෝමදාසය.”ඔය මිස්ටර් දැරණියගල නේද? මං වොයිස් එකෙන්ම අඳුනගත්තා..””කෝ ඇමැතිතුමා නැද්ද?””නැහැනෙ බොස් .. ඇමැතිතුමා හෙට හවස සිංගප්පූර් යනවනෙ. ඒ හින්දා මේ දවස් ටිකේ හරිම බිසී.. අද මිනිස්ට්‍රියට ආවෙත් නැහැ.. මොනවද කෙරෙන්න ඕනෑ?””නැහැ මං නිකමට වාගෙ කතාකළේ? ඇමැතිතුමා කවදා තරමෙද ආපහු එන්නෙ?””සතියක ටුවර් එකක්. අපේ ඇමැතිතුමාගෙ මිනිස්ට්‍රියෙන් වාර්තා චිත්‍රපටයක් හදනවනෙ.. සිංගප්පූරුවෙ ෂූටින් තියෙන්නෙ.. කුසුම්රානි තමා මේන් ඇක්ට්‍රස්..” සෝමදාස දිගු හෑල්ලක් කියාගෙන ගියේය.එකවරම ඩග්ලස්ගේ ඉහමොළ රත්වීය. කිසිවක් කියාගන්නට බැරිව මෙන් උගුර කට වියළී ගියේය. ඔහු රිසීවරය තැබුවේ අවසිහියෙන් මෙනි. සෝමදාසගේ කතාබහෙන් පසු ඔහු බොහෝ දෑ තේරුම් ගත්තේය. බතලගොඩ ඇමැතිතුමාගේ උප්පරවැට්ටිය වී ඇත්තේ “දඹුලු ගොස් තලගොයකුත් මරාගන්නටය”කුසුම්රානිගේ මේ සිංගප්පූරු ගමන කෙසේ හෝ වැළැක්විය යුතු යැයි ඔහුගේ යටි හිත මොරගාන්නට විය. බතලගොඩ කෙරෙහි ඇතිවූ සියුම් ඊර්ෂ්‍යාවකින් ඔහුගේ මුළු ගත සිතම වෙව්ලුම් කෑවේය.ඉරිදා දිවා ආහාරයෙන් පසුව කුසුම්රානි මුළු කාලයම ගතකළේ සිංගප්පූරු චාරිකාව යාම සඳහා ලක ලැහැස්ති වීමටය. දෙවැනි වරටත් හොඳින් ඇඟපත සෝදාගත් ඇය විසල් කැඩපත ඉදිරියේ වාඩිවී මුහුණට අවශ්‍ය “සාත්තුසප්පායම්” කළාය. දෙකන් පෙතිවලටත්, ළැමදටත් සුවඳ විලවුන් ඉසගත් ඇය ලිප්ස්ටික් කූරෙන් තොල්පෙති රතුපැහැ ගැන්වූවාය. රතු ටීෂර්ටයකින් සහ ඩෙනිම් කලිසමකින් සැරසුන ඇය කෙරෙන් දිස්වූයේ යොවුන් තරුණියකගේ බඳු පෙනුමකි. කැඩපත ඉදිරියේ ඇය එහාට මෙහාට හැරෙමින් රූසිරිය නරඹද්දී මොටෝරියක් ගෙවත්තට ඇතුළු වෙන හඬ ඇයට පැහැදිලිව ඇසිණ. ඒ වනවිට වේලාව සවස හතරට ආසන්න වෙමින් තිබිණ. පැමිණ ඇත්තේ අමාත්‍යාංශයේ වාහනය බව වටහාගත් කුසුම්රානි අඩියට දෙකට කාමරයෙන් පිටතට දිව ආවාය.එහෙත් ඇගේ සිතුවිල්ල උඩු යටිකුරු වී ගියේ එකවරමය. ගෙවත්තට ඇතුළුවෙමින් තිබූ ඩග්ලස්ගේ ‘මොන්ටෙරෝ’ වාහනය ඇය වහා හඳුනාගත්තාය. ඔහු දඩාස් ගා රිය නතර කොට ඉන් බිමට බැස්සේ මුහුණ කළුකරගෙනය. ඔහු එන්නේ හොඳකට නොවන වග කුසුම්රානිට ඉවෙන් මෙන් දැණුනාය.”තමුසෙ එහෙනම් මටත් කොලේ වහලා ඇමැතියත් එක්ක රට පනින්නයි හදන්නෙ... හිතුවද මට ආරංචි වෙන එකක් නැහැයි කියලා?”ඩග්ලස් සිය කෝපය පුපුරුවා හරිමින් කුසුම්රානි වෙතට කඩා පැන්නේය.”මං යන්නෙ ෆිල්ම් එහෙක ෂූටින්වලට. ඔයාට බැහැ ඒක නවත්වන්න ඩගී?””ඇයි මට ඒක වහං කළේ.. ඇයි ඔය ගමන මට හොරෙන් යන්න හැදුවෙ? උඹ මහ ගුණමකු ගෑනියෙක් කුසුම්.. උඹට පයගහලා නැඟිටින්න අත දුන්නෙ මමයි.””අනේ ඒ හරිය විතරක් කියන්න එපා. කාගෙ කාගෙත් කෙරුවාවල් මං දන්නවා””මං මොකක්ද ගෑනියෙ උඹට කරපු වැරැද්ද? . මගෙ ගෑනිත් මට නැති කළේ උඹයි කුසුම්.. උඹ මාව විනාශ කළා””ඒකට මන්ද පළි?... ඇමැතිතුමාට මාව පාවලා දුන්නෙ කව්ද? ඒ සේරම කළේ තමන්ගෙ වාසියට.. දැන් මෙතන එනවා සුද්දවන්තයා වෙන්න.. මට යන්න ඉඩදීපන්.. මගෙ නිදහසට බාධා කරන්න එන්න එපා.. මොකක්ද මේකෙ තේරුම?””තේරුම මගෙන්ද අහන්නෙ?”එකවරම “ඇනෙක්සිය” දෙසින් නැගුණ මේ ගෝරනාඩුව ඇසී ගෙහිමි වනිගසේකර මහතා ඔහුගේ බිරිඳද ඒ දෙසට දුව ආහ.”මොකක්ද මේ කලබලේ. වයි ආර් යූ ෂවුටින්.. වට් හැපන්ඩ් කුසුම්?””බලන්නකො මිස්ටර් වනිගසේකර .. මේ මනුස්සයා මට තර්ජනය කරනවනෙ..”””ඇයි ඒ ළමයට මෙහෙම හැරස්ට් කරන්නෙ?.. වට්ස් ද ප්‍රොබ්ලම්?””මේක අපේ පෞද්ගලික ප්‍රශ්නයක්.. ඔහේ කට පියාගෙන හිටියොත් හොඳයි..””ඔයාට බැහැ මගේ කට වහන්න. මේක මගේ රෙසිඩන්ස් එක. මං රිටයර්ඩ් පොලිස් ඔෆිසර් කෙනෙක්. අයි නෝ ද ලෝ .. කරුණාකරලා මිස්ටර් මෙතනින් ගියොත් හොඳයි. නැත්නම් මම පොලීසියට ෆෝන් කරනවා””මං යන්නෙ මේ ගෑනිවත් අරගෙන” නැවත කුසුම්රානි වෙතට කඩා පනිමින් ඩග්ලස් කොටියකු සේ ගෙරෙව්වේය.ඒ සමඟම වාගේ ගෙවත්තට පිඹගෙන ආවේ බතලගොඩගේ අමාත්‍යාංශයට අයත් සුපිරි වාහනයකි. කුසුම්රානිගේ ඇඟට ලේ ඉනුවේ ඒ වාහනය දුටුවිටය. වාහනයෙන් බට අමාත්‍යාංශ නිලධාරියා හා ආරක්ෂකයෙක් ඇනෙක්සිය දෙසට අඩියට දෙකට දුව ආහ.”ඇයි මැඩම්.. මොකද මේ බිරන්තට්ටුවෙලා වාගෙ. ප්ලයිට් එකට තව පැය දෙකකට වඩා නැහැ.. අපි ඉක්මනට යන්න ඕනෑ””එයාට එහෙම යන්ඩ දෙන්න බැහැ මිස්ටර්?.. ඇමැතිතුමාට මෙයාව හඳුන්වා දුන්නෙ මමයි. මෙයා මෙහෙම ටුවර් එකක් යනවා කියලා මට හැංගුවා..””අපිට ඒවයින් වැඩක් නැහැ හලෝ. අපි වැඩ කරන්නෙ ඇමැතිතුමාගෙ ඕඩර්ස්වලට. තේරුණාද? අපිට බාධා කරන්න හදන්න එපා. එහෙම කළොත් වැඩ වරදියි.””මොකක්ද තමුසෙ කිව්වෙ?”නිලධාරියාගේ කමිසයේ කර පටියෙන් අල්ලාගත් ඩග්ලස් කෝපයෙන් දත්මිටි කෑවේය. ඒ අසල සිටි හැඩි දැඩි ආරක්ෂකයා වහා ඉදිරියට පැන ඩග්ලස්ගේ බෙල්ලෙන් අල්ලා ඉවතට තල්ලු කළේය.”අපි යමු මැඩම්” කුසුම්රානිව ආරක්ෂා සහිතව පෙරටු කරගත් නිලධාරියා ඇය පසුපසින් ආවේ ආරක්ෂක තරුණයා අත ඇගේ ගමන් බෑගය රැඳී තිබිණ. තිදෙනාම වාහනයට ගොඩවූයේ එක විනාඩියක්වත් අපතේ නොයවමිනි. වාහනය සුරුස් ගා ඉගිලී ගියේය.කරකියා ගන්නට දෙයක් නොමැතිව මෙන් ඩග්ලස් පරාජිතයකු සේ බලා සිටියේය. ඔහුගේ හිතට මහා වේදනාවක් මෙන්ම දැඩි කලකිරීමක් ද දැනිණ. මෙවැනි අමිහිරි අවස්ථාවකට මුහුණදීමට සිදුවෙනු ඇතැයි ඔහුට තුන් සිතකින්වත් හිතුණේ නැත.සුපිරි වාහන දෙක තුනක් පිරිවරාගෙන කටුනායක ගුවන් තොටුපළට ගමන් කරමින් සිටි බතලගොඩ ඇමැතිතුමා මේ සිද්ධිය සැළලවූ වහාම කුළු මීමෙකු සේ කිපුණේය. අමාත්‍යාංශ නිලධාරියා සිද්ධිය වාර්තා කළේ ඊට තව තවත් ‘පලිප්පු’ දමමිනි.”මිනිහා සර්ටත් මහ කැත විදියට බැන්නා සර්””මං ඔය මිනිහට හොඳ පාඩමක් උගන්නලයි නවතින්නෙ. ඒකා දන්නෙ නැහැ මං කව්ද කියලා” ඔහු ඒ මොහොතේම කොළඹ දිසාව බාර නියෝජ්‍ය පොලිස්පතිවරයාට දුරකථනයෙන් කතා කළේය.”මිනිහා කරල තියෙන්නෙ මහ බරපතළ වරදක්. මේ ඩොකියුමෙන්ට්‍රි ෆිල්ම් එක අපේ අමාත්‍යාංශයේ ප්‍රොජෙක්ට් එකක්. රාජකාරියට බාධා කරන්න කාටවත් ඉඩදෙන්න බැහැ. කුසුම්රානි කියන්නෙ මේ රටේ ඉන්න ජනප්‍රිය නම්බුකාර නිළියක්. ඔය මිනිහව දැන්මම ඇරෙස්ට් කරන්න ඕනෑ ඩී.අයි.ජී.””ඕ.කේ. සර්. මං දැන්ම දෙහිවල පොලිසියේ ඕ.අයි.සී.ට කතාකරන්නම් ඇමැතිතුමා.ඩග්ලස් තටු සිඳගත්තෙකු සේ මොටෝරිය දෙසට පා එසවූවේය. ඔහුගේ සිතට දැනුණේ තියුණු සන්තාපයකි. දෙනෝදාහක් මැද නිරුවත් වූවාක් බඳු ලජ්ජාසහගත හැඟීමකින් ඔහුගේ මුහුණේ මස්පිඬු නැටුවේය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082120</link>
    <topic>හින්දි තිරයේ දැඟලිලි පෙම්වතා සමුගනී</topic>
    <author>කුමාර සිරිවර්ධන</author>
    <content>හින්දි තිරයේ දැඟලිලි පෙම්වතා සමුගනී50 දශකය අග භාගයේත් 60 දශකයේත් ප්‍රේමවන්තයා ගේ චරිතයට පණ පොවමින් හින්දි චිත්‍රපට රසිකයන් අමන්දානන්දයට පත් කළ තරුවක් පසුගිය ඉරිදා (14) අලුයම බොම්බායේ රෝහලකදී නිවී ගියේය. ඔහු ශම්මි කපූර්ය.බොලිවුඩ් සිනමාවේ මුල්ම කපූර් සලකුණ තැබුවේ ඔහු ගේ පියා වූ ප්‍රිත් විරාජ් කපූර්ය. එම සිනමාවේ වාණිජ හැඩතල මනාව ඔපමට්ටම් කරමින් හින්දි සිනමාවට වඩා හොඳ විදේශීය වෙළෙඳ පොළක් සකසා දුන් රාජ් කපූර් ඔහුගේ වැඩිමල් සොහොයුරාය. චිත්‍රපට රැසක රඟපාමින් බොලිවුඩයේ ප්‍රේමවන්තයකු වූ ශෂී ඔහුගේ බාල සොහොයුරාය.1931 ඔක්තෝබර් 21 දා මෙලොව එළියදුටු ශම්මි ගේ උප්පැන්න සහතිකයේ නම ලෙස සඳහන් වන්නේ ශම්ෂර් රාජ් කපූර් යන්නයි. අධ්‍යාපනය ලැබීමෙන් පසු සිය පියාගේ ප්‍රිත්වි තියටර්ස් සමාගමේ රැකියාව කළ ඔහු ඒ සමඟම සිනමාවේ විවිධ අංශ පිළිබඳ හැදෑරීම් කළේය.1953 දී ඔහු මහේෂ් කෞල් ගේ ‘ජීවන් ජෝති’ චිත්‍රපටය හරහා නළුවකු ලෙස දොරට වැඩියේ ශම්මි කපූර් යන නමිනි. ශම්ෂර් යන නම තිරයට නොගැළපීමත් රාජ් කපූර් යන නමින් තම වැඩිමල් සොහොයුරා ඒ වන විට වඩාත් ජනප්‍රියත්වයට පත්ව සිටීමත් නිසා ඔහු ශම්මි යන නම තෝරාගන්නට ඇත.’තුම්සා නහීන් දේකා’, ‘අමීනා වැනි චිත්‍රපටවලට මතක හිටින රංගන එක් කළ ශම්මි ජනප්‍රියත්වයේ ඉහළටම නැඟුණේ 1959 දී තිරගත වූ ‘දිල් දෙක දේකෝ’ චිත්‍රපටයේ රංගනය හරහාය. සැහැල්ලු හදවතක් සහිත සෙල්ලක්කාරයකුගේ චරිතය ඔහු රිදී තිරයේ මැවීය.ඔහුගේ රංග විලාසය තම පියා වූ ප්‍රිත්වි ගේත් වැඩිමල් සොහොයුරු වූ රාජ් කපූර්ගේත් රංග විලාසයන්ට වඩා වෙනස් වූයේය. උස සිරුරැති, කොළ පැහැ දෑසක් සහිත මේ කඩවසම් නළුවාට ඉක්මනින්ම බොලිවුඩ් සිනමාවේ සිහින කුමරුවකු වීමේ හැකියාව ලැබිණි.ඒ වන විට ද ඔහු විවාහ වී සිටියේය. 1955 දී ‘රන්ගීන් රාතන්’ චිත්‍රපටයේ රූගත කිරීම් සිදුවන අතරතුර ඔහුට තමාට වඩා වසරකින් වැඩිමහල් ගීතා බාලි මුණගැසිණි. දෙදෙනා පෙමින් බැඳිණි. ඔහු එම චිත්‍රපටයේ ප්‍රධාන චරිතය රඟ පෑ අතර ගීතා එහි රඟපෑවේ සුළු චරිතයකි.ඇය ඔහුට වඩා වැඩිමල් වීමත් තම පියා හා වැඩිමල් සොහොයුරා සමඟ රඟපා තිබීමත් නිසා තම ප්‍රේමයට ඔවුන්ගේ විරෝධතා එල්ල වේ යැයි සිතූ ශම්මි – ගීතා යුවළ පළමු හමුවෙන් සිවු මසකට පසු බොම්බායේ බන්ගානා කෝවිලේ දී විවාහ වූයේ හොර රහසේය.ශම්මි – ගීතා යුග දිවිය සාර්ථක එකක් වූයේය. ගීතා 1956 දී ආදිත්‍ය රාජ් කපූර් පුතුට උපත ලබා දුන්නාය. ඊට වසර පහකට පසු 1961 දී ශම්මි – ගීතා යුවළ කන්චන් දියණියගේ සුරතල් බැලුවාය.කෙසේ වෙතත් ශම්මිට ගීතා ගේ සෙනෙහස අත්විඳින්නට ලැබුණේ දස වසරක කෙටි කාලයකට පමණි. 1965 දී ගීතා වසූරිය රෝගයට ගොදුරුව මෙලොව හැර ගියාය.ශෝකයෙන් පීඩාවට පත්ව සිටියත් ශම්මි දිගින් දිගටම රංගනයේ යෙදුණේය. මුම්ටාස් සමඟ ඔහු ප්‍රධාන චරිත රඟපෑ ‘බ්‍රහ්මචාරී’ බොක්ස් ඔෆිස් වාර්තා පිහිටුවූවා පමණක් නොව 1968 වසරේ හොඳම නළුවා සඳහා වූ ෆිල්ම් ෆෙයාර් සම්මානය ද ශම්මිට හිමි කර දුන්නේය.කෙසේ වෙතත් 70 දශකය මුලදී ශම්මි අනෙක් බොහෝ නළුවන් මෙන් නොව පහසුවෙන් යථාර්ථය අවබෝධ කරගත්තේය. ඒ වනවිට ඔහු 40 හැවිරිදිව සිටි අතර සිරුර ද තර වෙමින් තිබිණි. තමා තවදුරටත් ප්‍රේමවන්තයාගේ චරිතය රඟපෑමට නුසුදුසු බව ප්‍රකාශ කළ ඔහු වැඩිහිටි චරිත රංගනයට පිවිසියේය. 1971 දී තිරගත වූ ‘අන්දාස්’ ශම්මිගේ අවසාන බොක්ස් ඔෆිස් වාර්තා සහිත චිත්‍රපටය ලෙස නම් කිරීමට පුළුවන.1969 දී ශම්මි දෙවැනි වතාවට විවාහ වූයේය. එවර ඔහුගේ සහකාරිය වූයේ ගුජරාටයේ භවන්ගාර් රජ පවුලේ සාමාජිකාවක වූ නීලා දේවී ගෝහිල් ය.අධ්‍යක්ෂණ කාර්යයට අතගැසූ ශම්මි ‘මනෝරංජන්’ (1974) හා ‘බන්දල්බාස්’ (1976) යන චිත්‍රපට නිර්මාණය කළේය. එහෙත් ඒවා ආදායම් අතින් සාර්ථක වූයේ නැත. චිත්‍රපට අධ්‍යක්ෂණය තමාට නොගැළපෙන බව වටහාගත් ශම්මි එයින් පසු සිනමා රංගනයට පමණක් ම සිත යොමු කළේය. 1982 ‘විධාතා’ චිත්‍රපයෙන් ඔහු ඉදිරිපත් කළ විශිෂ්ට රංගන කුසලතා සඳහා ඔහුට එම වසරේ හොඳම සහාය නළුවා සඳහා වූ ෆිල්ම් ෆෙයාර් සම්මානය පිරිනැමිනි.දශක පහක් තිස්සේ රංගනයේ නියැලුණ මේ රංගවේදියා අවසන් වරට රඟපෑවේ 2006 දී තිරගත වූ ‘සැන්ඩ්විච්’ චිත්‍රපටයේය.හින්දි සිනමාව වෙනුවෙන් ශම්මි වෙතින් ඉටුවූ කාර්යභාරය ඇගැයුණේ වතාවක් දෙවතාවක් නොවේ. ෆිල්ම් ෆෙයාර් (1995) ස්ටාර් ස්ක්‍රීන් (2001), ආනනද්ලෝක් (2001), අයිෆා (2002) යන සිනමා සම්මාන උළෙලවලදී ඔහුට යාවජීව කර්තව්‍ය සම්මාන පිරිනැමිණි. 2008 වසරේ පැවැති පූනේ ජාත්‍යන්තර සිනමා සම්මාන උළෙලේදී ද ඔහුගේ සේවය අගයා විශේෂ සම්මානයක් පිරිනැමුණු අතර 2009 දී දාදා පාල්කේ ආයතනය ඔහුට ‘පාල්කේ යුගයේ නළුවා’ සම්මානය පිරිනැමුවේය.හෘදයේ ආසාදන තත්ත්වයකට ගොදුරුව පසුගිය 14 ඉරිදා අලුයම අවසන් සුසුම් හෙළූ ශම්මිගේ සිත්හි ඉටුකර ගත නොහැකි වූ එක් ප්‍රාර්ථනයක් පමණක් තිබිණි. කපූර් පරපුරේ වර්තමාන පුරුක වූ රන්බීර් කපූර් සමඟ ඉමිටියාස් අලීගේ අලුත්ම චිත්‍රපටයේ රඟපෑමට ශම්මි පෙරුම් පුරමින් සිටියේය. එහෙත් අකාරුණික වූ දෛවය ඔහුට එම අපේක්ෂාව සපුරා ගන්නට ඉඩ තැබුවේ නැත.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082121</link>
    <topic>ඡායාරූප ශිල්පියකුගේ එළිය සහ අඳුර</topic>
    <author/>
    <content>ඡායාරූප ශිල්පියකුගේ එළිය සහ අඳුරප්‍රවෘත්ති දෙපාර්තමේන්තුව යටතේ පැවැති පොල්හේන්ගොඩ රජයේ චිත්‍රපට අංශයට 1973 දී කැමරා, සංස්කරණ, ශබ්ද හා රසනායනාගාර යන අංශ සඳහා 15 දෙනකුගෙන් යුත් තරුණ පිරිසක් පුහුණුව ලබාදීම සඳහා බඳවා ගැනිණි. ඉන් කැමරා අංශයට සම්බන්ධ වූයේ ලාල් වික්‍රමාරච්චි, එම්.ඩී.මහින්දපාල සහ චන්ද්‍ර දිසානායක යන අයයි.කලක් රජයේ චිත්‍රපට අංශයේ කැමරා ශිල්පීන් ලෙස සේවය කළ ඔවුහු පසු කලෙක ඉන් ඉවත් වූහ. ලාල් සහ මහින්දපාල පසු කලෙක වෘත්තාන්ත සිනමා ක්ෂේත්‍රයට අවතීර්ණ වූ අතර, චන්ද්‍ර දිසානායක විශ්‍රාම යන විට ශ්‍රීී ලංකා රූපවාහිනී සංස්ථාවේ කැමරා අංශය භාරව සිටි ප්‍රධානියා විය. රජයේ චිත්‍රපට අංශයේ දී ඔවුන් පුහුණුව ලැබූයේ එවකට වසර කීපයක් සඳහා රජයේ චිත්‍රපට අංශයට එක්ව සිටි ජර්මන් ජාතික වාර්තා චිත්‍රපට කරුවකු වූ පෝල් සිල්ස් යටතේය.පසුගිය 05 වැනිදා ලාල් වික්‍රමාරච්චි හදිසි හෘදයාබාධයකින් මිය යන විට 62 වැනි වියේ පසුවිය.ලාල් රජයේ චිත්‍රපට අංශයෙන් බිහිවූ විශිෂ්ට සිනමා ඡායාරූප ශිල්පියෙකි. ඊට අනුයුක්තව සිටියදී “මාතෘ ප්‍රසාදිනී”, “වැවයි දාගැබයි” (TheLand Reborn) ඔහු අතින් කැමරාවට නැගුණ ආචාර්ය තිස්ස අබේසේකර අධ්‍යක්ෂණය කරන ලද “මංමුලා වැල්” චිත්‍රපටය ලාල් කැමරා ශිල්පියා වශයෙන් කටයුතු කළ ප්‍රථම වෘත්තාන්ත චිත්‍රපටය විය. නමුත් ජාතිවාදී අරගලයට බිලිවූ එය සහමුලින්ම විනාශ වන්නට ඇතැයි විශ්වාස කෙරේ. ඉන්පසු තිස්ස අබේසේකර ගේ ‘විරාගය’ චිත්‍රපටයේ කැමරා ශිල්පියා වූයේ ද ලාල්ය.1987 වර්ෂයේ තිරගත වූ ශ්‍රී ලාංකේය වෘත්තාන්ත චිත්‍රපට සඳහා පැවැති කතෝලික සිනමා පර්ෂදයේ (OCIC) උත්තමාචාර උළෙලේ දී නිර්මාණශීලී කැමරාකරණය සඳහා ‘විරාගය’ චිත්‍රපටය වෙනුවෙන් සම්මානය හිමිවූයේ ලාල් වික්‍රමාරච්චිටය. ‘විරාගය’ තිස්ස අබේසේකරට මෙන්ම ලාල් වික්‍රමාරච්චිට ද දුෂ්කර අභියෝගයක් විය. නමුත් ‘විරාගයෙන්’ නිරූපිත චරිත අන්තරාවර්ති චරිත වීම නිසා ලාල් වික්‍රමාරච්චි හමුවේ තිබූ ගැටලු රාශියක් විය. එහෙත් වර්ණය, අඳුර හා එළිය නිර්මාණාත්මකව භාවිතා කිරීමෙන් ඔහු එය ජය ගනු ලැබීය. කෙසේ වුවද ලාල් ගේ මෙන්ම තිස්ස ගේ ද සිනමා ජීවිතයේ කූට ප්‍රාප්තිය ‘විරාගය’ ලෙස හැඳින්විය හැකිය.අශෝක හඳගම ගේ ප්‍රථම වෘත්තාන්ත චිත්‍රපටය වූ “චන්ද කින්නරී” ලාල් විසින් ඡායාරූපගත කරන ලද අතර එය 1998 පැවැති උත්තමාචාර උළෙලේ දී ඡායාරූපකරණය සඳහා වන ස්වර්ණ සම්මානයෙන් පිදුම් ලැබූවේය.සරත් ගුණරත්න, සාලින්ද පෙරේරා, ටිකිරි රත්නායක යන අයගේ ප්‍රථම සිනමා නිර්මාණ වූ පිළිවෙළින් “වත්සලා අක්කා”, මෙතෙක් තිරගත නොවූ “ධීවරී”, “පුරසක්මන” යන කෘතින්ගේ කැමරා අධ්‍යක්ෂ වූයේ ද ලාල් වික්‍රමාරච්චිය. ධර්මසේන පතිරාජ ගේ “මතු යම් දවස” සිනමා කෘතිය සහ “කඩුල්ල” සහ “ඇල්ලෙ ළඟ වලව්ව“ වැනි ටෙලි වෘත්තාන්ත ද ලාල් අතින් ඡායාරූප ගතවිණ. ධර්මසිරි බණ්ඩාරනායක ගේ ඉතා දීර්ඝ ධාවන කාලයකින් යුතු වෘත්තාන්ත චිත්‍රපට දෙකක් වූ “භව දුක” හා “භව කර්ම” ලාල්ගේ නිසග ප්‍රතිභාවට නිදසුන් සපයයි.පෝල් සිල්ස් ශ්‍රී ලංකාවේදී තැනූ චිත්‍රපට ඉතා විශිෂ්ට ඒවා නොවූව ද Time and the Nation සහ Training for Progress වැනි අර්ධ වෘත්තාන්තමය ස්වරූපයක් ගත් වාර්තා චිත්‍රපට මෙම තරුණයන්ට මනා ශිල්පීය පුහුණුවක් ලබාදුන්නේ යැයි විශ්වාස කළ හැකිය.ඇමෙරිකාවේ කැලිෆෝනියා හි ලොස් ඇන්ජලීස් සරසවියෙන් දර්ශනවේදී උපාධිය ලබා ගත් රාණි සවරිමුත්තු එහි අධ්‍යාපන කටයුතු හමාර කොට එවකට ශ්‍රී ලංකාවට පැමිණ සිටියාය. ඇය දර්ශනවේදී උපාධිය සඳහා ඉදිරිපත් කරන ලද නිබන්ධය වූයේ Development of Sinhala Cinema යන්නය. මෙය පසුකලෙක කෘතියක් ලෙස OCIC ආයතනය විසින් පළ කරන ලදී.රජයේ චිත්‍රපට අංශයට සම්බන්ධව සිටි ඇය මෙම තරුණයන්ට චිත්‍රයට රසාස්වාදනය ද, සිනමා භාෂාව හා වියරණය පිළිබඳ ඉගැන්වීමේ නිරත වූවාය. විශේෂයෙන්ම ලාල් හා මහින්දපාල වෘත්තාන්ත සිනමා ක්‍ෂේත්‍රයට අවතීර්ණ වූයේ හුදෙක් තාක්ෂණික දැනුමෙන් පමණක් සන්නද්ධ වූ ඡායාරූප ශිල්පීන් ලෙස පමණක් නොවේ. සිනමාව කලා මාධ්‍යයක් ලෙස ප්‍රගුණ කිරීමෙන් ද පසුවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=av11082122</link>
    <topic>සොමී ඓශ්ට දෙහි කපයි</topic>
    <author>සුජීව තේවහෙට්ටිගේ</author>
    <content>සොමී ඓශ්ට දෙහි කපයිරසික පරපුරේ ආදරය දිනාගත් යුවළ අභිෂේක් භච්චන් ඓශ්චර්යා රායි. මේ යුවළ විවාහ වී මේ වනවිට වසර තුනක් ගෙවිලා. හෙට අනිද්දා වනවිට අභි - ඓශ් කැදැල්ලට පුංචි අමුත්තකු හෝ අමුත්කියක පැමිණේවි. ඒ දිනය උදාවනතුරු මේ දෙදෙනා විතරක් නොවෙයි. දෙපාර්ශ්වයේ ම මවුපියන්, නෑදෑයින් නො ඉවසිල්ලෙන් බලා සිටිනවා.එවන් වූ ප්‍රීතිමත් කාලයක සිටින ඓශ්චර්යාට වෙනත් පාර්ශ්වයකින් චෝදනාවක් එල්ල වෙලා. ඒ, සොමි ආලි නම් වූ නිළියගෙන්. ඇය කවුරුන් දැයි ඔබ හොඳින් දන්නවා ඇති. සුපිරි නළු සල්මන් ඛාන් සමඟ මීට කලකට පෙර හාද වී සිටියේ ඇයයි. ඇය ඓශ්චර්යාට චෝදනා කරමින් පවසන්නේ තමන්ගෙන් සල්මන්ව උදුරා ගත්තේ ඓශ්චර්යා කියලයි. ඇය එසේ කියන්නේ ඇයි දැයි කවුරුත් දන්නවා.සල්මන්, සොමි ආලිගෙන් වෙන් වී ඉන්පසුව ළං වුණේ ඓශ්චර්යා වෙතටයි. ඒ වනවිට ඓශ්චර්යා, බොලිවුඩ් සිනමා ලොවට පා තැබූවා පමණයි. සල්මන් - ඓයිශ්චර්යා පෙම් කතාව ටික කාලයක් ඇදී ගියා. ඒත් නොසිතූ මොහොතකදී සල්මන්ගෙන් වෙන්වූ ඓශ්චර්යා, අභිෂේක්ගේ පෙම්වතිය වුණා. මේ අතීතය තවමත් සොමි ආලිගේ හදවත රිදුම් දෙන කාරණයක් වී ඇති. ඒ නිසයි ඇය චෝදනා එල්ල කරන්නේ.වයස අවුරුදු 7 දී තම දෙමවුපියන් සමඟ ඇමෙරිකාවේ ෆ්ලොරිඩා ප්‍රාන්තයට ගිය සොමි, එහිදී වැඩිදුර අධ්‍යාපනය ලැබුවා. ඉන් පසුව යොවුන් වියේදී නැවතත් මුම්බායි නුවරට පැමිණි ඇය නිරූපණ කලාවට යොමු වුණා. ඇය බොලිවුඩ් සිනමාවට එක් වුණේ 1992 දී යි. තමන් මුම්බායි වෙතට පැමිණියේ සල්මන් මුණ ගැසීමේ ඕනෑකමින් බවත් ඔහු වෙත ආදරය පුද කිරීමේ පිවිතුරු සිතින් බවත් වරෙක ඇය පවසා තිබුණා.කෙසේ හෝ සල්මන්ගේ පෙම්වතිය වූ මේ රුවැත්තිය ඔහුගේ ලොවේ කිරුළු පැලඳි රැජන බවට පත් වුණා. අනූව දශකයේ දී සල්මන් සොමි ආදර කතාව නිදහසේ ගලා ගියා. නමුත් මේ ආදරය ඇණ හිටියේ සොමි නැවතත් ඇමරිකාවට ගිය පසුවයි. ඒ වුණත් ඇය සල්මන්ව අමතක කළේ නැහැ. සමහරු පවසන්නේ සල්මන්, ඓශ්චර්යා අතර ප්‍රේමයක් තිබුණත්, සොමි - සල්මන් අතර විරසකයක් නොතිබුණු බවයි. නමුත් ඇය ඓශ්චර්යාට කරන චෝදනාවෙන් බැහැර වන්නේ නම් නැහැ.“මගේ මුල් ම පෙම්වතා සල්මන්. මට එයාව හමුවෙද්දී මගේ වයස අවුරුදු 15 යි. මම සල්මන් නිසා පිස්සු වැටුණා. මේ නිසයි, මම ෆ්ලොරිඩාවලින් ඉන්දියාවට ආවෙ. මට ඒ කාලෙ ජීවිතය ගැන දැනීමක් තිබුණෙ නැහැ. ඒ නිසා වෙන්න ඇති අවුරුදු 15 ක වගේ වයසකදී ඒ වගේ පිස්සුවක් හැදුණෙ” සොමි දැන් පසුතැවෙමින් පවසනවා.“සල්මනුයි මායි අතරට ඓශ්චර්යා ආපු නිසයි, සල්මන් මගෙන් ඈත් වුණේ. වැරදිකාරිය ඓශ්චර්යා. ඒත් මම එයාට වෛර කරන්නෙ නැහැ. මොකද, එහෙම කුඩුකේඩුකම් කළොත් ඒක මගේ පෞද්ගලිකත්වයට, මගේ අනාගතයට හොඳ නැති නිසා” සොමි එලෙස පවසන්නේ උපේක්ෂාවෙන්.සොමිට මෑතකදී සල්මන්ව මුණ ගැසුණු බවටත් ආරංචි පැතිරී ගියා. ඒ ‘රෙඩි’ චිත්‍රපටයේ රූපගත කිරීම් බැංකොක් නුවර දී සිදුවෙද්දීයි. සමහරු පවසන්නේ ඒ දිනවලදී සල්මන්, සොමි සමඟ සාප්පු සවාරියේ ද ගිය බවයි.බොලිවුඩ්පුරයේ දිගු කලක් පෙමින් වෙළී සිටි යුවළක් සිටියා. ඒ තමයි, බිපාෂා බාසු සහ ජෝන් ඒබ්‍රහම්. විවාහ වෙන්නත් ආසන්නව සිටිද්දී දෙදෙනා විරසක වුණා. ඉන් පස්සෙ සුපුරුදු පරිදි කටකතා පැතිරුණා. වැඩියෙන් ම කට කතා හැදුණේ බිපාෂාටයි. ඇගේ නම බොලිවුඩයේ කඩවසම් නළුවන්ට ඇඳුණා. ජෝන් නිශ්ශබ්දව සිටියා. බිපාෂා ගැන කිසිවක් ප්‍රසිද්ධියේ කියා සිටියේ නැහැ. දෙදෙනා අතර කිසිදු ගනුදෙනුවක් ඇති වුණෙත් නැහැ.ඔය අතරේදී බිපාෂා - ජෝන් දෙදෙනා අහම්බෙන් මුණ ගැසුණා. ඒ කාය වර්ධන (ජිම් එකකදී) මධ්‍යස්ථානයකදීයි. බන්ද්‍රා ප්‍රදේශයේ තිබෙන මේ කාය වර්ධන මධ්‍යස්ථානයට දෙදෙනා යන්න එන්න පටන් ගත්තේ පෙම්වතුන් වී සිටිද්දීයි.පසුගිය සතියේ අඟහරුවාදා සන්ධ්‍යාවේ දී බිපාෂා එතැනට තම මෝටර් රථයෙන් පැමිණියේ ව්‍යායාම් කරන්නටයි. ඇය මෝටර් රථයෙන් බසිනවාත් සමඟම දුටුවේ ජෝන් ද ඔහුගේ මෝටර් රථයෙන් බැස තමන් ඉදිරියට එන ආකාරයයි. නොසිතූ මොහොතක සිදුවූ මේ හමුවේදී දෙදෙනාගේ ඇස් එකිනෙක ගැටුණා. ජෝන් විස්මයට පත්වුණා. බිපාෂාත් එහෙමයි. ඒ අසල රැඳී සිටි අයකු සිද්ධිය මෙලෙස විස්තර කළා.“දෙන්නම මූණට මූණ බලාගත්තේ පුදුමයෙන්. ඒ තත්පර දෙක තුනකට විතරයි. ඊට පස්සෙ අහක බලාගෙන ජිම් එක ඇතුළට ගියා. බිපාෂාටත් ජෝන්ටත් ව්‍යායාම් පුහුණු කරන්න ඉන්නෙ දෙන්නෙක්. වෙන වෙනම පුහුණුවීම් කරන නිසා ප්‍රශ්නයක් වුණේ නැහැ. දෙන්නා ජිම් එකේ තැන් දෙකකට ගියා.”ජෝන්ගේත් බිපාෂාගේත් සමීප හිතවතකු පැවසුවේ දෙදෙනා අමනාප වූ පසුව පසුගිය මාස 8 තිස්සේ කිසිදු කතා බහක් හෝ හමුවීමක් සිදු නොවුණු බවයි. බිපාෂා සහභාගි වන උත්සවවලට ජෝන් ද, ඔහු සහභාගි වන උත්සවවලට බිපාෂා ද සහභාගි නොවූ බවත් ඔහු පැවසුවා.ඒ, තම තමන්ට මුහුණ දෙන්නට සිදුවිය හැකි අපහසුතාවන් මඟහරවා ගන්නට වෙන්න ඇති. කායවර්ධන මධ්‍යස්ථානයේදී ව්‍යායාම් කළ පසුව ජෝන් සහ බිපාෂා එයින් පිටතට පැමිණියේත් එකම වේලාවටයි.දෙදෙනාම මෙහි ව්‍යායාම් කරන්නට පැමිණි බව ආරංචි වූ මාධ්‍යවේදීන් දෙතුන් දෙනෙකු ද ඒ අසලට පැමිණියා. හොරගල් අහුලමින් සිටින මේ අය දුටු බිපාෂා තමන්ගේ මෝටර් රථයට ඉක්මනින් දිව අවුත් ඊට ගොඩවෙන්නට උත්සාහ කළා. නමුත් මාධ්‍යවේදීන්ගෙන් ගැලවීමක් ලැබුණේ නැහැ. ඔවුන් දිගට හරහට ප්‍රශ්න අසන්නට පටන් ගත්තා. “මම මොනව කියන්නද? මේ මම හැමදාම එන ජිම් එක. එච්චරයි.” බිපාෂා නුරුස්නා ලීලාවෙන් කීවා. ඊට මඳක් නුදුරින් තම මෝටර් රථයට හනිකට ගොඩවෙන්නට උත්සාහ කළ ජෝන්ටත් ගැලවීමක් තිබුණේ නැහැ.“ඔය ගොල්ල අහන්න හදන දේවල් ගැන මම ගණන් ගන්නෙ නැහැ” ජෝන් නම් ඒ වචන තුන හතර කීවේ මඳක් සිනාසෙමින්.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=am1108211</link>
    <topic>දියවැඩියාවද...?</topic>
    <author>කේ.සී.ජේ.රත්නායක</author>
    <content>දියවැඩියාවද...?දියවැඩියා වෙන් පෙළෙන රෝගියෙකුට දිය හැකි හොඳ ම ආහාර පාන අතරින් බාර්ලි සුවිශේෂයි. එය තන්තුමය ගුණයෙන් පොහොසත්. අනෙක් අතින් දිරවීමට කල්ගත වන ආහාරයක්. ඒ කාරණා දෙක ම දියවැඩියාවෙන් පෙළෙන රෝගියකු ගේ ආයු කාලය දිගු කරන අතර ම ඔහුගේ සිරුරට තවත් අමතර ප්‍රතිලාභ ගණනාවක් ලබාදෙනවා.ප්‍රමේහ ගණයට වැටෙන රෝගවලදී බාර්ලි තරම් ගුණදායක පානයක් නැති බව චරක වැනි ඍෂිවරුන් පවා සඳහන් කළ කරුණක්. බාර්ලි පානය කරන අතරේ ඇට ද ආහාරයක් වශයෙන් ගැනීම ඉතා ම ගුණදායකයි.”මුදවපු කිරිවලට කොයි කවුරුත් ප්‍රියයි. ඒත් දියවැඩියාව හා කොලෙස්ට්‍රෝල් ආශ්‍රිත රෝගවලින් පෙළෙන අයට මුදවපු කිරි අගුණයි. මගේ පෞද්ගලික උපදේශය නම් ඒ රෝගවලින් පෙළෙන අය මුදවපු කිරිවලට අතවත් නොතැබිය යුතුයි.”“අද වැඩිහිටියන් අතරේ විතරක් නෙවෙයි. බාල පරම්පරාව අතරේත් දියවැඩියාව දකින්න ලැබෙනවා. ආහාර රටාව සහ ඇවතුම් පැවතුම්වල පවතින දොස් නිසයි මේ කනගාටුදායක තත්ත්වය දකින්න ලැබෙන්නේ. මේකට තවත් හේතුවක් බලපානවා. රත කල්කය පුරාණයේ සිට අපට උරුම වුණ ඖෂධීය දායාදයක්. ඒ කාලයේ මේ කාලයේ වගේ පුංචි ළමයින් අතර පවා දියවැඩියා රෝගය දකින්න ලැබුණේ නෑ. ආයුර්වේදයේ සඳහන් වන හැටියට රස හයක් දකින්න ලැබෙනවා.මධුර, අමිල, ලවණ, කටුක, තිත්ත, කෂාය හැටියටයි. මධුර - පැණි රස, අමිල - ඇඹුල් රසය, ලවණ රසය,- ලුණු රසය, කටුක - දැවිල්ල, තිත්ත - තිත්ත රසය, කෂාය - කහට රසය හැටියට මිනිස් දිවේ මේ රස හය සංවේදනය වෙන ප්‍රදේශ හයක් පිහිටා තිබෙනවා.දැන් අපි රත කල්කය ගත්තොත් එතන මේ රස හයම අඩංගුයි. කුඩා කාලේ දී රත කල්කය දෙන විට දිවේ රස කලාප හයම උත්තේජනය වෙනවා විතරක් නෙවෙයි, ඒ ඒ රසයන්ට ළමයා හුරු වෙනවා. නමුත් දැන් වෙලා තියෙන්නේ මොකක්ද? කුඩා කාලයේ පටන්ම ළමයින් ගේ දිව හුරු කරලා තියෙන්නේ මධුර හෙවත් පැණි රසයට ම විතරයි. නිදසුනකට බෙහෙත්ම ගනිමු.පැරසිටමෝල් පැණියේ සිට අනෙක් බටහිර ඖෂධ හැම එකකම පාහේ තවරලා තියෙන්නේ පැණි රස, මෙහෙම ළමයෙකුට තිත්ත රසය ඇති බෙහෙතක් වත් පොවා ගන්න හරි අමාරුයි. පැණි රසයට ම හුරු වුණ ළමයා දිගටම ඉල්ලන්නේ ඒ රසයමයි.ළමා දියවැඩියාවට මේක එක හේතුවක් හැටියටයි මම දකින්නේ. අනෙක් අතින් රත කල්කය කියන්නේ. රත්හඳුන්, සුදු හඳුන්, වද කහ, කොල්ලු, සහ වැල්මී යන ඖෂධ වර්ග පහේ සංයෝගයක්, මේ ඖෂධය ළමයාගේ ප්‍රතිශක්තිකරණ පද්ධතිය ශක්තිමත් කරවන ප්‍රත්‍යක්ෂ ඖෂධයක්. දියවැඩියාවට බලපාන තවත් හේතුවක් නම් ප්‍රතිශක්තිකරණය හීන වීමයි. දැන් මේ ප්‍රකාශය දුටු ගමන් කෙනෙක් හිතුමතයට ළමයින්ට රත කල්කය දෙන්න යන්න ඕනේ නෑ. මේ ගැන වෛද්‍යවරුන් හා සෞඛ්‍ය බලධාරීන් අතර එකඟතාවක් ඇති කැර ගත යුතු බවයි මා අවධාරණය කරන්නේ.”“රුධිරයේ සීනි මට්ටම පාලනය කරන ප්‍රබල ඖෂධ වර්ග ආයුර්වේදයේ සඳහන් වෙනවා. ඒත් ඒ ඖෂධ සංයෝග කළ යුත්තේ ඉතා පරෙස්සමෙන්. සමහරුන් කාගෙන් හරි අහගෙන කරවිල යුෂ බොනවා. තවත් අය කොතල හිඹුටු තම්බලා බොනවා. මේ වගේ අනිසි ඖෂධ භාවිතය නිසා ඇත්තටම දියවැඩියාව සුව වෙන්නේ නෑ. සිදුවෙන්නේ වකුගඩු වගේ අභ්‍යන්තර ඉන්ද්‍රියයන්වලට බරපතළ හානි සිදුවීම විතරයි. ඒ නිසා මම ඉතාම වගකීමෙන් අවධාරණය කරන්න කැමැතියි කිසි ලෙසකින් වත් කරවිල යුෂ වගේ දේවල් නිසි වෛද්‍ය උපදේශයකින් තොරව භාවිතා කරන්න එපා කියලා.කෙනෙකුට එකවර වෛද්‍ය වරයා සහ රෝගියා බවට පත් වෙන්න බැහැ. කරවිල යුෂ තනිකර ආහාරයට ගැනීම නිසා ශරීරයට බරපතළ හානි සිදු වෙන්න පුළුවන්.“මේ කාරණයට මා වෙනත් ආකාරයේ නිදසුනක් දෙන්නම්.සම්බා සහල්වලින් කළ බත දියවැඩියා රෝගීන්ට ඉතා අගුණයි. තවත් විදිහකට කීවොත් අධික කාබෝහයිඩ්‍රේට් අඩංගු ආහාර දියවැඩියා රෝගියාට වස. නමුත් අපි ඒ අයට කියනවා නිවුඩ්ඩ සහිත රතු සහලින් කළ බත ආහාරයට ගන්න කියලා. ඒකට හේතු ගණනාවක් තියෙනවා.කාබෝහයිඩ්‍රේට් දිරවන්න විටමින් බී අත්‍යවශ්‍යයි. ඔබ දන්නවද නිවුඩ්ඩ සහිත රතු සහල්වල විටමින් බී බහුලයි. ඒ නිසා ආහාරය ඉතා පහසුවෙන් ජීර්ණය වෙනවා.”මේ අදහස් පළ කරන්නේ දේශීය පාරම්පරික වෙද පරපුරකින් පැවත එන කොළඹ විශ්වවිද්‍යලයේ දේශීය වෛද්‍ය ආයතනයේ ආයුර්වේද උපාධිධාරි වෛද්‍යවරයෙකි. ඔහු නමින් බී.ඒ. රත්නපාල ය. ඉන්සියුලින් ප්‍රතිකාර ලබමින් සිටි රෝගීන් 422 ක් තෝරාගෙන ඔවුන් වෙනුවෙන් කළ විශේෂ චිකිත්සාව මඟින් එම රෝගීන් සුවපත් වූ බව වෛද්‍ය රත්නපාල පවසයි.”මධුමේහය සුවකිරිම දුෂ්කරයි. මෙහිදී සිරුරේ ගම්භීර ධාතු දූෂණය වෙලා සප්තධාතු ක්‍රියාකාරීත්වය විකෘති වෙනවා. ඒ තත්ත්වය එක එල්ලේම හෘදය වස්තුවේ ක්‍රියාකාරිත්වයට බරපතළ අනතුරක් ඇති කරනවා. ඒ හැරෙන්නට වකුගඩු, ඇස් යනාදී ඉන්ද්‍රියයන් ගේ සිට සිරුරේ සෑම සෛලයකටම හානි විපත් ඇති කරනවා. එය මාරාන්තික තත්ත්වයක්. රුධිරයේ සීනි මට්ටම අධිකව ඉහළ ගොස් ඇති අවස්ථාවක ඉන්සියුලීන් ප්‍රතිකාරය ලබාදීම වැදගත්. එය හදිසි හා ක්ෂණික අවශ්‍යතාවක්. එහෙත් දිනපතාම දිගුකාලීනව ඉන්සියුලින් ලබාදීම යෝග්‍ය ප්‍රතිකාරයක් බව මම පිළිගන්නේ නෑ. ඇත්තෙන්ම දිගුකාලීනව ඉන්සියුලින් ලබාදිය යුතු මට්ටමේ රෝගීන් සිටින්නේ 5%ක් විතරයි.අනෙක් අතට ඉන්සියුලීන් ඇතුළුව ලබා දෙන අනෙක් ඖෂධ නිසා සංකූලතා මතුවෙන බවත් අද පොදුවේ පිළිගන්නවා. අවශ්‍ය නම් මට ඒ පිළිබඳව විද්‍යාත්මක සාක්ෂි සාධක ඇතුළුව විශ්ලේෂණයක් ඉදිරිපත් කරන්නත් පුළුවන්. ඉන්සියුලීන් ප්‍රතිකාරය දිගුකාලීනව ලබන රෝගීන් ගේ සිරුරේ ප්‍රෝටීන නිෂ්පාදනය අධිකව දක්නට ලැබෙනවා. දෙවැන්න සිරුරේ අහිතකර මේද කොටස් වැඩිවීම, තෙවැන්න රුධිර පට්ටිකාවල දුබලතා හටගැනීම, සිරුරේ ප්‍රෝටීන නිෂ්පාදනය පමණට වඩා ඉහළ යාමේ එක් ප්‍රතිවිපාකයක් වන්නේ ඇසේ සුද මතුවීමයි. කාලයක් යත්දී එය වකුගඩුවලටත් බලපෑම් ඇති කරවනවා.අනවශ්‍ය මේදය තැන්පත් වීම ඉහළ යන විට එය හෘදයවස්තුවේ ක්‍රියාකාරිත්වයට එක එල්ලේ බලපානවා. මේ තත්ත්වය බටහිර වෛද්‍ය විශේෂඥයින් පවා පිළිගන්නවා.ඒත් ඔවුනට ඉන්සියුලීන් හැරෙන්න වෙනත් විකල්පයක් නෑ. බටහිර වෙදකමේ එකම හා අවසාන බෙහෙත ඉන්සියුලීන්. මේ ප්‍රතිකාරය කෙනකුගේ ජීවිතය ආරක්ෂා කර දෙන මහඟු ඖෂධයක්. මගේ ඇඟේ වුණත් අධිකව රුධිරගත සීනි මට්ටම ඉහළ ගිහින් තිබුණොත් ජීවිතේ බේරගන්න ඉන්සියුලීන් විදගන්න වෙනවා.නමුත් මම පෙන්වා දෙන්නේ ඉන්සියුලීන් යනු දිගුකාලීනව ගත යුතු ඖෂධයක් නොවේය කියන කාරණයයි. මම එතනදී අදහස් කරන්නේ දියවැඩියාවට ඉන්සියුලීන් ඇතුළු ආශ්‍රිත ඖෂධ දිනපතා ගන්නා රෝගීන් ඒ ප්‍රතිකාර වහාම නතර කළ යුතු බව නොවේ. ඒ ප්‍රතිකාර ගන්න අතරතුර විකල්පයක් දෙසට යොමුවීම වැදගත් බවයි මා කියන්නේ... මොකද ඉන්සියුලීන් වලින් කැරෙන්නේ රුධිරගත සීනි මට්ටම පාලනය කිරීමයි. එය ඉතා වැදගත්. නමුත් ඒක අවසන් ප්‍රතිකාරය නොවෙයි.””මා මෙහිදී යොදා ගන්නේ ‘බලම්’ හෙවත් බල චිකිත්සාවයි. එයින් මූලිකව සිදු කැරෙන්නේ සිරුරේ ප්‍රතිශක්තිය වැඩිදියුණු කිරීමයි. ඒ සඳහා යොදා ගන්නේ තන්තුමය ආහාරයක්. ජඨරාග්නිය කියන්නේ සිරුරේ තිබෙන දිරවීමේ බලයයි. අන්න ඒ තත්ත්වය ප්‍රකෘති තත්ත්වයට පත් කරන්න ඕනේ. මන්දාග්නිය හා තීක්ෂණාග්නිය යන තත්ත්ව දෙකම සිරුරට අයෝග්‍යයි. තිබිය යුත්තේ සම අග්නියයි. සමාග්නිය ඇති සිරුරක කාබොහයිඩ්‍රේට්, මේදය යනාදිය හොඳින් ජීර්ණය වෙනවා. බල චිකිත්සාවෙන් කෙරෙන්නේ ඒ කටයුත්තයි. අනෙක් පැත්තෙන් අපේක්ෂා කරන්නේ සිරුරේ ස්වභාවික ඉන්සියුලීන් නිෂ්පාදනය යථා තත්ත්වයට ගෙන ඒමයි..”ආයුර්වේදයේ පුරාණ සෘෂි මතය අනුව ප්‍රමේහ රෝග ගණනාවක් දකින්න පුළුවන්. කඵ නම් මූල ධාතුව නිසා හටගන්නා ප්‍රමේහ රෝග ගණන 10යි. පිත නම් මූල ධාතුව ආශ්‍රිතව ප්‍රමේහ රෝග 06ක් දකින්න ලැබෙනවා. වාතය නම් මූල ධාතුව ඇසුරු කොට ගෙන ප්‍රමේහ රෝග 4ක් හටගන්නවා. මේ ප්‍රමේහ රෝග හතර සුව කළ නොහැකියි. මධුමේහය කියන්නේ ඒ හතරෙන් එකක්. මා පුන පුනා අවධාරණය කරන්නේ දියවැඩියා තත්ත්වය සුව කළ හැකියි.”නිසි කලට ආහාර පාන ගත යුතුයි. නොකල් හී කෑම බීම වර්ජනය කළ යුතුයි. ව්‍යායාම්, වැඩපළවල යෙදීමෙන් සිරුරේ ක්‍රියාකාරිත්වය පවත්වා ගත යුතුයි. සමබල ආහාර ඉතා වැදගත්. පුරුද්දක් ලෙස දහවල් කාලයේ නිදාගන්නා අය නොදැනුවත්ව දියවැඩියාවට ළඟා වෙනවා. අධික පිටි, සීනි ආහාර ගැනීම, ව්‍යායාම් රහිත වීම යනාදියත් ඊට හේතුවක්. දියවැඩියාවෙන් පෙළෙනා රෝගියෙක් නම් ඔහුට රාත්‍රියේ කාබොහයිඩ්‍රේට් හා මේදය අධික ආහාර ගැනීම නුසුදුසුයි. රාත්‍රියට ආහාර ගත යුතුම නම් මා නිර්දේශකරන්නේ එළවුළු තම්බා ආහාර ලෙස ගැනීම ඉතා ප්‍රශස්ථ බවය. ආහාර රටාව, ඇවතුම් – පැවතුම්වල වැරදි නිසා බොහෝ දෙනෙක් දියවැඩියාවට ගොදුරු වෙනවා.එහෙත් දියවැඩියාවෙන් මිදෙන්න සියයට 95කට හැකියාව තියෙනවා. මොකද ජානගත තත්ත්වයක් නිසා රෝගයට ගොදුරු වන්නේ 5%ක් තරම් ඉතා සුළු ප්‍රතිශතයක් විතරයි. එහෙනම්, 95%ක් වැනි අති බහුතරය දියවැඩියාවෙන් දුක් විඳින්නේ තමන්ගේ නොදැනුවත්කම හා නොසැලකිල්ල නිසා බව ඔප්පු වෙනවා නේද? කෙසේ හෝ දියවැඩියාවට ගොදුරු වුණ කෙනෙක් ඒ තත්ත්වය නිසි අවස්ථාවේ සුවකර ගන්න ප්‍රමාද වුණොත් ඔහු ගොදුරු වෙන්නේ මාරාන්තික මධුමේහය කියන රෝගී තත්ත්වයටයි. මා අවසන් වශයෙන් අවධාරණය කරන්නේ දියවැඩියාව සුවකළ හැකියි. ඒත් මධුමේහයට ඉඩ දෙන්න එපා කියලයි.”කේ.සී.ජේ.රත්නායකඡායාරූපය - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=am1108212</link>
    <topic>ගිරිය යටින් නිතරම කෑගසන ළමයින්ගේ කට හඬ ගොරෝසු වෙනවා</topic>
    <author>සාගරිකා දිසානායක ජයසිංහ</author>
    <content>ගිරිය යටින් නිතරම කෑගසන ළමයින්ගේ කට හඬ ගොරෝසු වෙනවාකොළඹ රිජ්වේ ආර්යා ළමා රෝහලේඋගුර කන නාසය පිළිබඳ විශේෂඥ වෛද්‍යසමන් යසවර්ධනපෙනහලු තුළින් ප්‍රශ්වාසය කරන වාතය ස්වර තන්තු හරහා ගමන් කරන විට ස්වර තන්තු කම්පනය වීමෙන් ශබ්දය නිකුත් වේ. එසේ නැගෙන ශබ්දය මුඛයෙන් හා නාසයෙන් පිට වන විට දිව සහ තොල්වල සෙලවීම මගින් වචන උච්චාරණය සිදුවේ.කට හඬෙහි රළු බවක් ඇති වන්නේ ස්වර තන්ත්‍රවල කම්පනයෙහි ඇතිවන ප්‍රශ්නයක් නිසා ය. මෙයට හේතු කිහිපයකි. සාමාන්‍යයෙන් සෙම්ප්‍රතික්ශ්‍යාවක් ඇති වුවහොත් වෛරස ආසාදනයකින් ස්වර තන්තු ප්‍රදාහයක් ඇති විය හැකිය. එවිට සෙම්ප්‍රතික්ශ්‍යාව සමඟ කටහඬ ගොරෝසු වීම ඇති වේ. මේ තත්ත්වය සාමාන්‍යයෙන් දින කිහිපයකදී සුව වී යයි. මෙවැනි තත්ත්වයක් ඇති වූ විට තදින් කෑ නොගසා විවේකයෙන් පසු වීම වැදගත් ය. මෙවැනි තත්ත්වයක් තිබියදී දරුවන් මහ හඬින් කෑ ගැසූ විට ස්වර තන්තුවලට ස්ථිර හානියක් සිදුවිය හැකි ය.කුඩා ළමයින් අතර සුලභව ඇතිවන රෝග තත්ත්වයක් වනුයේ කටහඬ ගොරෝසු වීම ය. කටහඬ ගොරෝසු වීමට ප්‍රධාන හේතුව වන්නේ කටහඬ අධික ලෙස ශබ්ද කිරීම ය. නිතරම ගිරිය යටින් කෑ ගැසීම සහ හැඬීම නිසා ස්වර තන්තු දෙක එකට බැඳී ස්වර තන්තුවල කුඩා ගැට ඇතිවීමට ඉඩ තිබේ.නිවසේ පරිසරය දැඩි ඝෝෂාකාරී වූවක් නම් එහි වෙසෙන ළමුන් ද වැඩිහිටියන් ද ඒ පරිසරයේ පවතින හඬ අභිබවා යන පරිදි ශබ්ද නගා කතා කිරීමට, හැඬීමට හෝ කෑ ගැසීමට හුරු වෙති. මෙසේ දිගින් දිගටම කෑගැසීම හේතුවෙන් ස්වර තන්තු ගැට ඇති වී ළමයාගේ කටහඬ වෙනස් වේ. මේ තත්ත්වය වළක්වා ගැනීමට ඇති හොඳම පිළියම වන්නේ ශබ්ද නැඟීම පාලනය කිරීම ය. ඒ සඳහා වැඩිහිටියන් ද සිය කටහඬ පාලනය කළ යුතු ය.නිවසේ ගුවන් විදුලි, කැසට් යන්ත්‍ර, රූපවාහිනි යන්ත්‍ර ක්‍රියා කරවීමේදී ඒවා කනට ඇසෙන තරමට පාලනයකින් යුතුව ක්‍රියාත්මක කළ යුතු ය. අවට පරිසරයේ නිහඬ බව සුරකීමෙන් දරුවා ද සිය කටහඬ පාලනය කර ගැනීමට හුරු වෙයි.පාසල් දරුවන් පමණට වඩා පාසලේදී කෑ ගැසීම නිසා ද එවැනි තත්ත්වයක් ඇති විය හැකි ය. ක්‍රීඩා කිරීම වැනි විශේෂ අවස්ථාවලදී ඇතැම් ශිෂ්‍ය ශිෂ්‍යාවන්ට හඬ නඟා කෑගැසීමට සිදුවේ. එවැනි අවස්ථාවල දී ද හැකි තරම් එය සීමා කළ යුතු ය. මෑතදී දක්නට ලැබුණු අනුවණතාවක් වන්නේ විවිධ ගායනා තරග සඳහා ඉදිරිපත් වන කුඩා දරුවන් තමාගේ වයසට නොගැළපෙන තරම් වූ ඉහළ ස්වර පරාසවල ගීත ගායනා කිරීමට උත්සාහ කිරීමත්, තමාගේ ස්වර පරාසය කුමක්දැයි නිශ්චිතව නොදැන අධික ලෙස ගැයුම් පුහුණු වීමේ දී සියුම් ස්වර තන්තුවලට හානි සිදුවීමෙන් කටහඬ වෙනස් වෙයි.ළමයින් ගායනා තරගවලට ඉදිරිපත් කළ යුත්තේ ඒ ඒ ළමයාට ගායනා කළ හැකි ස්වර පරාසයන් හඳුනා ගන්නට තරම් සුදුසු ගුරුවරයකු ලවා ළමයා ගේ හැකියාව හඳුනා ගෙන ඒ අනුව පමණි. ළමයිනට නුසුදුසු ස්වර පරාසවල ගීත මහා හඬින් ගායනා කරවීමෙන් ළමයාගේ කටහඬට සිදුවන හානිය බොහෝ විට නැවත සකස් කළ හැකි එකක් නොවන්නට ද ඉඩ තිබේ.ස්වර තන්තුවල තුවාලයක් හෝ ගෙඩියක් ඇති වුවහොත් ද කටහඬෙහි වෙනසක් ඇතිවේ. අවුරුදු 1 - 3 දක්වා වූ දරුවන්ට දිගු කාලීනව කිසියම් ආකාරයකින් කටහඬ වෙනස් වුවහොත් ඒ වෛද්‍යවරයකුට පෙන්විය යුතු තත්ත්වයකි.ස්වර තන්තුවල කුඩා ඉන්නන් ඇතිවීමෙන් ද ළමයින් ගේ කට හඬ වෙනස් වේ. මෙම ඉන්නන් වෛරසයක් හේතු කොට ගෙන ඇතිවේ. එම ඉන්නන් ලොකු වීම නිසා කටහඬ වෙනස් වනවා පමණක් නොව ඇතැම් විට ස්වාශනාලය අවහිර වීමෙන් හුස්ම ගැනීමට අපහසු වීමට ද ඉඩ තිබේ.එම වෛරසය ගැබ් ගෙල පිළිකාව හා සම්බන්ධ වෛරසයකි. ඇතැම් විට ගැබිනි සමයේ මව ගැබ් ගෙල පිළිකාවක පූර්ව ලක්ෂණ සහිත ව සිටියා නම් දරුවාගේ උපතේදී මෙම වෛරසය දරුවාගේ ශරීරයට ඇතුළුවීමට හැකියාවක් තිබේ. එහෙයින් එවැනි රෝග තත්ත්වයක් සහිත දරුවකු හමුවූ විට මවගේ සෞඛ්‍ය තත්ත්වය ද පරීක්ෂාකර බලා ප්‍රතිකාර කළ යුතු ය. එහෙයින් දිගු කාලීනව (සති 2ක් 3 ක්) ළමයකුගේ කටහඬ වෙනස් වී තිබේ නම් උගුර කණ නාසය පිළිබඳ විශේෂඥ වෛද්‍යවරයකුට පෙන්වා උපදෙස් ලබා ගැනීම වැදගත් වේ.මොළයේ සිට ස්වර තන්තුවලට සංඥා සපයන ස්නායුවට කිසියම් හානියක් සිදුවුවහොත් ස්වර තන්තුවල චලනයට හානි සිදුවිය හැකි ය. එවිට ස්වර තන්තු අක්‍රිය වෙයි. එවැනි අවස්ථාවක කටහඬ වෙනස් වේ. ඇතැම් විට කට හඬ නෑසී යයි. මෙම තත්ත්වය බොහෝ විට වෛරස් ආසාදනයක් නිසා හෝ බෙල්ලේ හෝ පපුවේ වම් පැත්තෙහි සිදු කරන ලද සැත්කමකින් පසුව ද ඇතිවිය හැකි ය. වෛරස ආසාදනයක් නම් දින කිහිපයකට පසුව කටහඬ සාමාන්‍ය තත්ත්වයට පත් වේ. ස්වර තන්තුවලින් එකක් අධික ලෙස ක්‍රියාත්මක වී කලක් යන විට අනෙක ද යථා තත්ත්වයට පත් විය හැකි බැවිනි.තෛරොයිඩ් ග්‍රන්ථියේ ක්‍රියාකාරිත්වය අඩු වීමෙන් ද කටහඬහි රළු බවක් ඇති වේ. එවැනි රෝගීනට තෛරොක්සින් ලබා දීමෙන් කටහඬ යථා තත්ත්වයට පත් කළ හැකි ය.ඉතා කලාතුරකින් සෙම් ගෙඩි වල කුඩා ගැටිති සහ පිළිකා ඇති විය හැකි ය. කුඩා ළමයකු ගේ කටහඬ දිගු කාලීනව රළු බවක් ඇත්නම් මවුපියන් ඒ ගැන සැලකිලිිිමත් විය යුතු ය. කටහඬ පාලනය කිරීමෙන් දරුවාගේ කට හඬ යථා තත්ත්වයට පත් වේ දැයි පරීක්ෂා කර බැලිය යුතු ය. එසේ යථා තත්ත්වයට පත් නොවේ නම් උගුර කන නාසය පිළිබඳ වෛද්‍යවරයකුට පෙන්වීම වඩාත් සුදුසු ය.පරීක්ෂණයකින් රෝගය හඳුනා ගත් විට ගෙඩියක් හෝ ඉන්නකු වැන්නක් ඉවත් කළ හැකි ය. අධික ශබ්දය නිසා ස්වර තන්තුවල ගැට ඇති වූ රෝගීන් භාෂා සහ කථන චිකිත්සකයන් වෙත යොමු කළ යුතු ය. ව්‍යායාම මගින් යළිත් කථනය යථා තත්ත්වයට පත් කර ගැනීමට හැකිවේ. ගායනය හෝ කෑ ගැසීමෙන් අධික ලෙස වෙහෙසට පත්වන්නන් ගේ කටහඬ ද කථන චිකිත්සකයන්ගේ උපදෙස් අනුව යථා තත්ත්වයට පත් කර ගත හැකි වේ.උපතේ පටන් ම දරුවකු ගේ කට හඬ ප්‍රමාණවත් පරිදි නො ඇසේ නම් හෝ කට හඬෙහි රළු බවක් වේ නම් එය අනිවාර්යයෙන් ම පරීක්ෂාවට ලක් කළ යුතු තත්ත්වයකි. ස්වර තන්තු දෙක ඇලී තිබීම හෝ ගැට හටගෙන තිබීම මේ තත්ත්වයට හේතු විය හැකි ය. මෙවැනි රෝගයක් හඳුනා ගත හැක්කේ එන්ඩොස්කොපි පරීක්ෂණයකින් පමණි. එවැන්නක් හඳුනා ගතහොත් වහාම ශල්‍යකර්මයක් සිදු කිරීමෙන් දරුවාගේ කටහඬ යථා තත්ත්වයට පත් කළ හැකි වේ.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=ay1108211</link>
    <topic>කල්පිටියේ දූපත් අතරේ මැවෙන සංචාරක පුරේ</topic>
    <author>සාගරිකා දිසානායක ජයසිංහ</author>
    <content>හාත්පස සිසාරා හමා යන උණුසුම් පවන් රැල් දහවල දාහය නිවාලන්නේ යන්තමිනි. ඇසට අසුවෙන මානයේ අනන්තය දක්වා විහිද යන තාර පාරේ කෙළවරින් මිරිඟුවක සේයාවක් මතු වෙයි. මඟ දෙපස සැතැපුම් ගණනාවක් දුරට විහිදුණු සුදෝ සුදු වැලි තලාවට ඔබ්බෙහි ඇති වගුරු බිම් වසා පැතිරුණු විවිධාකාර කඩොලාන විශේෂ දෙනෙත් සුවපත් කරවයි.මඟ දෙපස පිහිටි තණ බිම්වල වියළි තණපත් උලා කන ගවයන් හා එළුවන් කෙරෙන් වෙනදා අප නොදකින විශේෂත්වයක් දිස්වෙයි. ගෝනුන් ගේ අං තට්ටුවට තරමක් සමාන වූ දැව දඬු කිහිපයක් ගැට ගසා තනන ලද මද්දක් වැනි යමක් උන් ගේ ගෙල වට රඳවා තිබේ. අනුන්ගේ බවබෝග හානි කරමින් වැට පනින්නට නොහැකි වන පරිදි අයිතිකරුවන් විසින් අටවන ලද කටු ඔනුන්නකි ඒ. ඔවුන් අතර ගැවසෙමින් තණ බුදින බූරුවන් පරිසරයට අමුත්තක් එක්කරයි.ප්‍රතාපවත් ලෙස අහස දෙසට හිස ඔසොවා නැඟි සිටින නොරොච්චෝලේ බලාගාරය දුරින් දිස්වෙයි. ආලංකුªඩාව ලුණු ලේවායෙහි පිළිවෙළකට කපන ලද ලියැදිවල සුදෝ සුදට කැටි වන ලුණු කැටි මතට දහවල හිරු රැස් වැටී දිළිසෙයි.මඟ දෙපස අටවන ලද මැසි මත ඉදුණු පේර, පැණි කොමඩු, අඹ මෙන්ම රතට රතේ දිළිසෙන අලුත්ම රතුලූනු හා රටකජු ගොඩවල් කඳු ගසා ඇති අයුරු පෙනේ. අවට සිරි නරඹමින් අගනුවර සිට කල්පිටිය දක්වා වූ කිලෝමීටර 170 ගෙවා ගන්නට අපේ නඩයට පැය හතරකට ආසන්න කාලයක් ගත වී තිබිණි.විවිධ පුවත්පත්, රූපවාහිනී සහ ගුවන්විදුලි සේවාවන් නියෝජනය කරමින් මාධ්‍යවේදීන් මාධ්‍යවේදිනියන් පහළොස් දෙනකුගෙන් පමණ සමන්විත වූ අපේ නඩය පසුගියදා කල්පිටිය බලා ගමන් ගත්තේ ශ්‍රී ලංකා සංචාරක ප්‍රවර්ධන අධිකාරියෙහි ඇරියුමින් කල්පිටියේ ඉදිකැරෙන කල්පිටිය ඒකාබද්ධ සංචාරක සංවර්ධන ව්‍යාපෘතියෙහි ප්‍රගතිය සොයා බැලීම සඳහා සංචාරක කටයුතු සහ ආර්ථික ප්‍රවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා විසින් කරන ලද නිරීක්ෂණ චාරිකාවට සහභාගි වෙමිනි.ඒ පිළිබඳ ප්‍රගති සමාලෝචන රැස්වීම එදින කල්පිටිය ප්‍රාදේශීය සභා ශ්‍රවණාගාරයේදී පැවැත්විණි. පුත්තලම මන්ත්‍රී වික්ටර් ඇන්තනි, පුත්තලම දිස්ත්‍රික් ලේකම් කිංග්ස්ලි ප්‍රනාන්දු, කල්පිටිය සංචාරක කලාප ව්‍යාපෘතියේ අතිරේක අධ්‍යක්ෂ තිස්ස සූරියගොඩ, ප්‍රාදේශීය සභා මන්ත්‍රීවරුන්, ආයෝජකයන් පරිසර අමාත්‍යාංශ නිලධාරීන් විදුලි බල මණ්ඩලය, මාර්ග සංවර්ධන අධිකාරිය, නාගරික සංවර්ධන අධිකාරිය, වෙරළ සංරක්ෂණ දෙපාර්තමේන්තුව, ශ්‍රී ලංකා නාවික හමුදාව, පොලිසිය නියෝජනය කරන නිලධාරීන් ග්‍රාම සේවා නිලධාරීන් කල්පිටිය ප්‍රදේශයේ හා දූපත්වාසී ජනතා නියෝජනයන්, ධීවරයන් ඇතුළු විශාල පිරිසක් එම රැස්වීමට සහභාගි වූහ.කල්පිටිය යෝජිත ආර්ථික සංචාරක කලාපය ඉදිකිරීමේ ප්‍රගතිය සොයා බැලීම මෙන්ම ඒ හේතුවෙන් ප්‍රදේශවාසී ජනතාවට ඇතිවන යම් ගැටලු විමසා විසඳුම් ලබාදීම මෙන්ම ආයෝජකයන්ට ඇතිවන ගැටලු හඳුනාගෙන ඒවාට කඩිනම් විසඳුම් ලබා දීමත් මෙම රැස්වීමෙහි මූලික අරමුණ විය.කල්පිටිය ලංකාවේ ස්වභාව සෞන්දර්යයෙන් අනූන අතිශය රමණීය පරිසරයකින් යුත් ප්‍රදේශයකි. එය මෙතෙක් දෙස් විදෙස් සංචාරකයන්ගේ විශේෂ අවධානයට යොමු වූවක් නොවේ. මහින්ද චින්තනය අනුව සංවර්ධන ඉලක්ක සපුරා ගැනීමේදී සංචාරක ව්‍යාපාරය ලංකාවේ ප්‍රධානතම ආදායම් මාර්ගයක් බවට පත් කරගැනීමට සැලැසුම් කොට තිබේ. එම ඉලක්කය සපුරා ගන්නට නම් මෙතෙක් මේ රටේ පැවැති සම්ප්‍රදායික සංචාරක කේන්ද්‍රස්ථානවලට අමතරව අලුතින් සංචාරක ආකර්ෂණ ස්ථාන හඳුනා ගත යුතුය.යුද්ධය නිමාවීමත් සමඟ ඇති වූ සාමකාමී වාතාවරණය හේතුවෙන් වෙන කිසිදා නොවු විරූ තරමින් සංචාරක කර්මාන්තයෙහි පිබිදීමක් ඇති වී තිබේ.වසර 2016 දී සංචාරකයන් ලක්ෂ 25 ක් ආකර්ෂණය කර ගැනීමේ ඉලක්කය සපුරා ගැනීමට නම් සංචාරකයන්ගේ අවශ්‍යතා හඳුනාගෙන ඔවුන්ට අවශ්‍ය සියලු පහසුකම් කඩිනමින් සපුරාලිය යුතුව තිබේ. දැනට පවතින සංචාරක හෝටල් කාමර සංඛ්‍යාව 22,735 කි. වසර 2016 දී අපේක්ෂිත ඉලක්කය සපුරා ගන්නට නම් සංචාරක හෝටල් කාමර සංඛ්‍යාව 45,000 දක්වා වැඩි කරගත යුතුය.එම ඉලක්කය සපුරා ගැනීම සඳහා අගනුවර ද, උතුරු නැඟෙනහිර මෙන්ම වයඹ ද මහා පරිමාණයේ සුපිරි පන්තියේ හෝටල් රැසක් ඉදි කිරීමට සැලැසුම් කර ඇතැයි ඇමැතිවරයා පවසයි.කල්පිටිය වැනි මෙතෙක් බාහිර ලෝකයාගේ විශේෂ අවධානයට පාත්‍ර නොවූ ප්‍රදේශයක් ආර්ථික සංචාරක කලාපයක් බවට පත් කිරීමේදී මෙතෙක් තමන්ගේ පාඩුවේ කිසිවකුට හිරිහැරයක් නොවන සේ ජීවත් වූ බහුතර ධීවර ජනතාවට ස්වකීය රැකියාවල යෙදෙන්නට, ආගම දහම අදහා ගන්නට හෝ සුපුරුදු ජීවන රටාවට කවර ආකාරයකින්වත් බාධාවක් හෝ හානියක් සිදු නොවන්නට වග බලා ගන්නා බවට ඇමැතිවරයා එහිදී ප්‍රතිඥා දුන්නේය.කල්පිටිය ප්‍රදේශය සංචාරකයන්ගේ සිත් ඇදගන්නා සුලු කරුණු රාශියක්ම තිබේ. ඉන් පළමුවැන්න කල්පිටිය කටුනායක අන්තර්ජාතික ගුවන් තොටුපළෙහි සිට පැය 1 1/2 ක් වැනි කෙටි කාලයකින් ළඟා විය හැකි තරම් සමීපයෙන් පිහිටා තිබීමයි. වසරේ වැඩි කාලයක් වර්ෂාවෙන් තොර වුවත් යුරෝපීය සංචාරකයනට වුවද දරා ගත හැකි තරමේ දේශගුණයක් වසරේ වැඩි කාලයක් පුරාම පවතී. මෙතෙක් දෙස් විදෙස් සංචාරකයන්ගේ දෙපා පහස නොලත් නොඉඳුල් සුන්දර වෙරළ තීරයකින් එය සමන්විතය. ලංකාවේ විශාලතම කලපුවලින් එකක් වන කල්පිටි කලපුවට අයත් දූපත් රාශියකි.දුර්ලභ ගණයේ ස්වභාවික කොරල් පරයකින් සුසැදි අලංකාර මුහුදු තීරයකින් හෙබි කල්පිටි මුහුදේ නොගැඹුරු දියෙහි සරනා ඩොල්ෆින් මසුන්, මුහුදු ඌරන් මෙන්ම ගැඹුරු දියෙහි සැතැපුම් හතරක් පහක් යාත්‍රා කළ විට තල්මසුන් ද පහසුවෙන්ම නැරැඹිය හැකිය.ශීත කාලයට උණුසුම සොයාගෙන ඝර්ම කලාපීය රටවල සිට ඇදී එන සංචාරක පක්ෂීන් මුලින්ම ලංකාවට ගොඩ බසින්නේ පුත්තලම් කලපුවෙනි. පුත්තලම් කලපු තීරයේ පවතින කඩොලාන විශේෂ නැරැඹීම හා ඒ පිළිබඳ අධ්‍යයනය කිරීම පරිසර හිතකාමී සංචාරකයනට මහඟු අවස්ථාවක් වනු නිසැකය. සුළං ඔරු පැදීම සඳහා හොඳම මුහුදු තීරයක් ලෙස ද කල්පිටි මුහුදු තීරය සැලැකේ.ශ්‍රී ලංකාවේ වැවෙන හොඳම පලතුරු එළවළු අලුත්ම මුහුදු මාළුවල රස විඳින්නට එහි එන සංචාරකයනට අවස්ථාව ලැබේ. යාල, විල්පත්තු, ආනවිලුන්දාව මුන්දලම වැනි වනෝද්‍යාන නැරැඹීමට මෙන්ම දඹුල්ල, සීගිරිය, අනුරාධපුර, පොලොන්නරුව වැනි පැරැණි නටබුන් නගර වෙත ළඟා වීමට ද කල්පිටිය කදිම මධ්‍යස්ථානයකි. සංචාරයේ අරමුණ නිදහස විවේකය සොබාසිරි විඳ ගැනීම හා සංස්කෘතීන් හඳුනා ගැනීම නම් කල්පිටිය ඒ සඳහා කදිම තෝතැන්නක් වනු නිසැකය.කල්පිටිය සංචාරක කලාපයෙහි ඉදිකැරෙන හෝටල සාමාන්‍යයෙන් වෙනත් ප්‍රදේශවල පවතින හෝටලවලට වෙනස් වූ ඒවාය. මාලදිවයින, තායිලන්තයේ පීනෑං, පුකට් වැනි දූපත්, බාලි දූපත් හෝ ෂී සෙල්ස් දූපත් වැනි ස්ථානවල පිහිටි ආකාරයේ වෙන් වෙන් වූ හෝටල් ඒකක වශයෙන් මේවා ඉදිකැරේ. දූපත් සංචරණය රිසි පරිසර සිරි නැරැඹීමට සංචාරය සඳහා ලොව ඉහළම මිලක් වැය කරන උසස් පන්තියේ සංචාරකයන් ඉලක්ක කරගෙන මෙම හෝටල් කාමර ඉදි කැරෙයි.කල්පිටිය අවට දූපත් දාහතරක අක්කර 5000 කට හෝටල් කාමර 5000 ක් ප්‍රථම අදියර යටතේ ඉදිකැරේ. අක්කරයකට එක හෝටලයක් බැගිනි. ඇතැම් විට එක සංචාරකයකු විසින් සිය පවුලම සඳහා මාසයක් හෝ දෙකක් වැනි දිගු කාලයකට එම හෝටලයක් වෙන්කර ගැනීමට ඉඩ තිබේ. බාහිර පරිසරයෙන් හුදෙකලාව අලුත්ම දේශයක අලුත්ම මිනිසුන් කොටසකගේ ජීවන අත්දැකීම්, පරිසරය, ආහාරපාන හා ආගන්තුක සත්කාර විඳ ගනිමින් සම්ප්‍රදායෙන් ඔබ්බට ගිය සංචාරක අත්දැකීමක් එහි සංචාරකයනට ලබාදීමට මෙහි අරමුණයි.දෙස් විදෙස් හවුල් ව්‍යාපාර වශයෙන් ඇරැඹෙන මේ හෝටල් ඉදිකිරීම සඳහා දැනටමත් ආයෝජකයෝ එකොළොස් දෙනෙක් ඉදිරිපත් වී සිටිති. ඉන්දීය හා මාලදිවයින් ආයෝජකයන් මෙන්ම ලාංකිකයන් සමඟ ස්විට්සර්ලන්ත ආයෝජකයන් ඒකාබද්ධ ව්‍යාපෘති ලෙස ද මේවා ඉදිකැරේ.මේ වන විට එහි දූපත් දොළහක් රජයට පවරාගෙන සංචාරක සංවර්ධන අධිකාරිය මඟින් එහි දූපත් කිහිපයක් වසර තිහක බද්දට අක්කරයක් මිලියන දෙක බැගින් බදු දී තිබේ. ඒ අතරින් ඉප්පත්තිව් හා වෙල්ලෙයි හා ඩච් බේ දූපත්වල ඉදිකිරීම් දැනටමත් අරඹා තිබේ. යෝජිත ඉදිකිරීම් අතර විශාලතම හෝටල් ව්‍යාපෘතියේ හිමිකරුවාත් එහිදී අපට හමු විණි.ඔහු වත්තල පදිංචි නීල් ද සිල්වා. හෝටල් ක්ෂේත්‍රයේ සුළු පරිමාණ රැකියාවකින් ජීවිකාව ඇරැඹු නීල් වසර විස්සක්ම රැකියාව කළේ බහරේනයේය. එහිදී රැකියාවෙන් උපයා ගත් මුදලින් මෙම සංචාරක නිකේතනය ඉදිකිරීමට ඔහු අපේක්ෂා කරයි. නීල් ගේ හෝටලය සුපුරුදු සම්ප්‍රදායික සංචාරක හෝටලයකින් වෙනස් වූවකි. ඔහු සිය හෝටලයෙහි ගැනුම්කරුවන් ලෙස ඉලක්ක කරන්නේ ලෝකයේ සුපිරිම සංචාරකයෝය. ඔහුගේ ප්‍රධාන අරමුණ එංගලන්තයේ ඔටුන්න හිමි කුමරා සිය හෝටලයට පැමිණෙන ප්‍රධාන අමුත්තකු බවට පත් කර ගැනීමය. ඩච් බේ දූපතෙහි ඉදිකැරෙන මේ හෝටලය වෙන් වෙන්වූ ස්වාධීන නිවාස ලෙස ඉදි වේ.ඩච් බේ දිවයිනේ අක්කර 184 ක් ඔහු නිත්‍යානුකූලව තිස් අවුරුදු බද්දකට මිලදී ගෙන ඇත්තේ 1994 දී. අක්කරයකට එක නිවසක් බැගින් නිවාස 150 ක් ඉදිකිරීමට ඔහු අපේක්ෂා කරයි.“2011 දෙසැම්බර් මාසයේ තිස් එක් වැනිදා වන විට අඩුම වශයෙන් නිවාස 15 - 17 ක් ඉදිකර නිම කරන්නටයි උත්සාහ කරන්නේ. මේ සංචාරක නිකේතනය සඳහා ඇමරිකන් ඩොලර් මිලියන නවයක් ආයෝජනය කරන්නට බලාපොරොත්තු වෙනවා. ප්‍රථම අදියර සඳහා ඩොලර් මිලියන තුනහමාරක් දැනටමත් වැය කළා” නීල් කියයි. සංචාරක හෝටල් ඉදිකිරීම් සඳහා අවශ්‍ය විදුලිය, ජලය වැනි සම්පත් ආයෝජකයන් විසින්ම සපයා ගත යුතුය.කල්පිටි කලපුවත් මූදු තීරයත් අතර පිහිටි මේ දූපත්වලට යන්නට බෝට්ටු හැරුණු විට අන් මගක් නැත. ආහාරපාන ඇතුළු සියලුම භාණ්ඩ ලබා ගත යුත්තේ කල්පිටිය නගරයෙනි. දූපත්වල ජලය බීමට සුදුසු නැත. ඩීසල් යන්ත්‍ර ආධාරයෙන් ජලය ලීටරයක් නිෂ්පාදනය කරගන්නට ආයෝජකයකුට රුපියල් 20 - 25 ත් අතර මුදලක් වැය වෙයි.“ඉදිකිරීම් සඳහා අවශ්‍ය භාණ්ඩ බෝට්ටු මඟින් ප්‍රවාහනය කරගන්නටත්, කසල කළමනාකරණය සඳහා ක්‍රමවේද තමා විසින්ම හඳුනා ගන්නත් ඔවුන්ට සිදු වෙනවා. මේ සියලු අභියෝග ජයගෙන කල්පිටියේ ආයෝජනය කරන්නට එන දෙස් විදෙස් ආයෝජකයින් දිරිගන්වන්නට රජය සම්පූර්ණ සහයෝගය දෙනවා. ආයෝජකයන් දිරි ගන්වනවා මෙන්ම මෙම ව්‍යාපෘතිය හේතුවෙන් තමා මෙතෙක් ජීවත්වූ භූමිය අහිමි වන පිරිස් වේ නම් ඔවුනට රජයෙන් අක්කර කාලක බිම් කොටසක් නිත්‍යානුකූලව ඔප්පු මඟින් පවරා දී රජයේ මුදලින් එහි නිවසක් ද ඉදිකර දෙනවා” යැයි ලක්ෂ්මන් යාපා ඇමැතිවරයා කියයි.“බීමට පිරිසිදු ජලය ලබා ගැනීම දූපත්වාසී ජනතාව මුහුණ දෙන ප්‍රධාන ගැටලුවකි. ඔවුන් තවමත් ජීවත් වන්නේ අඳුරේ. පළාතේ මංමාවත් බොහොම අබලන්. කල්පිටි සංචාරක සංවර්ධන කලාපයේ ඉදිකිරීම් සමඟම ජනතාවට ජලය, විදුලිය, මං මාවත් මෙන්ම රෝහල් පාසල් හා සන්නිවේදන සේවා වැනි පහසුකම් සියල්ල කඩිනමින් සපයා දෙන්නට පියවර ගන්නට ඒ සඳහා ව්‍යාපෘතියේ ආයෝජකයන්ගේ සහාය ලබා ගැනීමට අපේක්ෂා කරන බව කල්පිටිය ඒකාබද්ධ සංචාරක ව්‍යාපෘතියේ අතිරේක අධ්‍යක්ෂ තිස්ස සූරියගොඩ මහතා කියයි.හෝටල් ඉදිකිරීමේ පටන් ඒවායෙහි ව්‍යාපාර කටයුතු ඇරැඹීම දක්වා වූ ක්‍රියාදාමයේදී ප්‍රදේශයේ ජනතාවට හැකි තරම් රැකියා අවස්ථා ලබාදීමට උපදෙස් දී ඇතැයි ද සූරියගොඩ මහතා කියයි. ප්‍රදේශයේ ජනතාවගේ කිරි බිත්තර හාල් පොල් මාළු හා කරවල පලතුරු එළවළු ඇතුළු නිෂ්පාදන මේ හෝටල් වෙත අලෙවි කරගැනීමෙන් ඔවුන් ගේ ජීවන තත්ත්වය නඟා සිටුවන්නට ද රජය අපේක්ෂා කරයි.කල්පිටිය අවට දූපත්වල දැනට පවුල් 800 ක් ජීවත්වෙති. බත්තලංගුණ්ඩුව වැඩිම ජනතාවක් වෙසෙන දූපතය. බත්තලංගුණ්ඩුවේ වසර ගණනාවක් මුළුල්ලේ ජීවත්වන ස්ථිර පවුල් සංඛ්‍යාව 1200 ක්. එහි ජීවත්වන මුළු පවුල් සංඛ්‍යාව 3000 ක්. මෙහි විශේෂත්වය වන්නේ ඔවුන් අතරින් අඩකටත් වැඩි දෙනකු තාවකාලික පදිංචිකරුවන් වීමයි.වසරේ මාස හයක් පමණ කාලයක් මසුන් අල්ලන්නට බත්තලංගුණ්ඩුවට පැමිණෙන මේ ධීවරයෝ වාරකන් කාලයට පවුල් පිටින්ම ආපහු උපන් ගම් බිම් බලා යති. පමුණුගම, ජාඇල, මීගමු වැනි ප්‍රදේශවලින් ධීවර රස්සාවට එන පිරිස බත්තලංගුණ්ඩුවේ වැඩිපුරම ජීවත් වෙති. තාවකාලිකව පදිංචි වුණත් ස්ථිරවම පදිංචි වුණත් බත්තලංගුණ්ඩුවේ වැසියන්ට මේ රටේ අනෙක් ප්‍රදේශවල ජනතාවට රජයෙන් හිමිවන කිසිම පහසුකමක් නොලැබේ.රජයේ ප්‍රථමික පාසලක් තිබුණත් එහි උගන්වන්නේ රාජ්‍ය නොවන සංවිධානයකින් පත්කළ ගුරුවරියන් දෙන්නෙකි. කිසිම ලෙඩකට බේතක් හේතක් ගන්න රෝහලක් තබා බේත් සාප්පුවක්වත් එහි නැත. වෛද්‍යවරුන් හෙදියන් පී එච් අයි මහත්තුරු තියා වින්නඹු අම්මා කෙනෙක්වත් කවදාවත් බත්තලංගුණ්ඩුවට ගොඩ වදින්නේ නැත.පොල් අතු කූඩාරම් හැර ගෙවල් එහි නැත. බොන්නට පිරිසිදු වතුරවත් වැසිකිළි කැසිකිළි පහසුකම්වත් නැත.වැල්ලේ අඩියක් විතර යටට හාරපු වළකට උනන වතුර පොල් කට්ටකට එකතු කර බීමට ගනිති. බත්තලංගුණ්ඩුවේ වැසියන්ගේ දුකට සැපට හැම දේටම පිහිට වන්නේ ශ්‍රී ලංකා නාවුක හමුදාවය. කල්පිටියේ විජය නාවුක කඳවුර යටතේ පවතින නාවුක හමුදා අණු කණ්ඩයක් බත්තලංගුණ්ඩුවේ පිහිටුවා තිබේ. බත්තලංගුණ්ඩුවේ වැසියකු හදිසියේ රෝගාතුර වුවත් බේත් හේත් කරන්නේ නාවික හමුදාවය.හොඳ සරු අස්වැන්නක් ලැබුණු දාට එක් ධීවරයකුට රුපියල් ලක්ෂ එකහමාරක් පමණ උපයා ගන්නට හැකි බවයි එහි තාවකාලික ධීවරයකු වන ජීසස් කියයි. 31 හැවිරිදි ජීසස් ගේ ගම මීගමුවේය. ඔහුගේ දරුවෝ මීගමුවේ හොඳම පාසල්වල ඉගෙනුම ලබති. මාළු රස්සාවට එන විට නිවාඩු කාලෙ නම් ඔහු දරු පවුල පිටින්ම බත්තලංගුණ්ඩුවට රැගෙන එයි. “එදිනෙදා නෙළා ගන්නා මාළු අස්වැන්න බිම දැල් එළා රෑ දවල් දෙකේ වේළා ගන්නවා. අලුත්ම අලුත් කීරමින් කරවල කිලෝවක් විකුණාගන්නේ රුපියල් 150 ට. ” ජීසස් කියයි.ජීසස් වැනි තාවකාලික පදිංචිකරුවන්ගේ අතමිට සරු වුණාට පරම්පරා ගාණක් පුරා ස්ථිරවම එහි පදිංචිව සිටින මරිය ක්ලෝතියා, එම් සුසන්තා වැනි අයගේ කතාව බොහොම දුක්බරයි. ඔවුන්ගේ රැකියාව ධීවරයන් ගේ දැල් පන්න අලුත්වැඩියාව, මාළු වේළිම, තේරිම වැනි කටයුතුය.ඉන්න හිටින්නට නීතියෙන් හිමිකමක් නැති, බොන්න වතුර නැති, බේතක් හේතක් තියා වැසිකිළි පහසුකම්වත් නැති ඔවුන් ගේ කතාව දුක්මුසුය. මේ ධීවරයන්ගේ ප්‍රශ්නවලට හැකි ඉක්මනින් විසඳුමක් ලබා දෙන මෙන් බත්තලංගුණ්ඩුව ධීවර සංගමයේ සභාපති ජෝශප් ෆොන්සේකා එහිදී ඇමැතිවරයාගෙන් ඉල්ලා සිටියේය.කල්පිටි කලපුවෙන් පටන්ගෙන උච්චමුණි දූපතටත් එතැනින් ඉප්පන්තිව් දූපතටත් එතැන් සිට බත්තලංගුණ්ඩුවටත් නාවුක හමුදාවේ වෙරළ ආරක්ෂණ යාත්‍රා දෙකකින් ගමන් කළ ඇමැතිවරයා ඇතුළු පිරිසත් අපත් යළිත් කල්පිටි විජය හමුදා කඳවුරට ළඟා වුණේ නාවුක සැතපුම් 38 කටත් ටිකක් වැඩියෙන් දියඹේ යාත්‍රා කරමිනි. පැයකට නාවුක සැතපුම් 38 ක වේගෙන් යාත්‍රාව පැදවූ සුළු නිලධාරී කුමාර සහ ක්‍රිෂාන්ත සුරක්ෂිතව අප ගොඩබිම වෙත රැගෙන ආවේ ඉර අවරට ගිහිනුත් හෝරා දෙකකට විතර පසුවය.දිවා ආහාරයවත් නොගෙන යාත්‍රාවට ගොඩවූ අපේ නඩයේ කට්ටියට දැනුණ කුසගින්නත් වෙහෙසත් නිවාලන්නට විජය නාවුක හමුදා කණ්ඩයේ සහෝදර නිලධාරීහු හැකි තරමින් උත්සාහ කළහ. දීර්ඝ වූත් වෙහෙසකර වූත් ගමනක අවසානයේදී ඈතින් ඈතට අඳුරේ මැකී යන දූපත්වල වෙසෙන ජනතාවගේ ජීවිතවලට කල්පිටිය සංචාරක ව්‍යාපෘතියෙන් සැබැවින්ම ආලෝකයක් උදා වේ ය යන බලාපොරොත්තුවෙන් සිත පිරී යනු දැනිණි.සාගරිකා දිසානායක ජයසිංහඡායාරූප ප්‍රසාද් පූර්ණමාල්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=ay1108212</link>
    <topic>“PETHTHO BATH KAAWADA”</topic>
    <author>කරුණාදාස සූරියආරච්චි</author>
    <content>රවුම” කියා සටහනක් ලියන්ඩ පටන් ගත්තට පස්සෙ කවදාවත් නොලැබුණු ප්‍රතිචාරත් ලැබෙන්ඩ පටන් අරගෙනය.එහෙම වැකියකින් මේ සටහන පටන්ගත්තෙ අමුතු දෙයක් ලියන්ඩ හිතාගෙන නෙමේය. පහුගිය අවුරුදු තිහකටත් වැඩි කාලයක් තිස්සේ පත්තරවලට ලියාපු දේවල් ගැන විවිධ මට්ටමේ ප්‍රතිචාර ලැබිලා තියෙනවා. ඒත් “ජෝතිගේ පීචං” ලිපියට අමුතුම වර්ගයේ ප්‍රතිචාර කිහිපයක් ද ලැබුණාය. ඒ වෙන මොනවාවත් නෙමේය. “එස්.එම්.එස්” ප්‍රතිචාර කිහිපයක්ය.ඉංග්‍රීසි අකුරු තිබුණාට ඒවා සිංහල වචන පේළියකි. ජංගම දුරකථන ආවට පස්සෙ ඉංග්‍රීසි අකුරුවලින් සිංහල ලියන භාෂාවකුත් හැදිලා තියෙනවාය. ඒ වැඩෙත් නරකම නැත. ඕකට නිකං “භාෂාත්මක බද්ධය” වගේ ටිකක් ලොකු වචනයක් පාවිච්චි කළා නම් “තාක්ෂණයේ වර්ධනය සහ සංස්කෘතියේ විකාශය” වගේ පර්යේෂණ කෘතියක් ලියාගන්ඩත් බැරිකමක් නැත. ඒකත් අර භාෂාවෙන්ම ලියන්ඩත් පුළුවන්ය.අපි ඉස්සෙල්ලාම ... අපි කියන්නේ මං.. ඉස්සෙල්ලාම මොබයිල් ෆෝන් එකක් හෙවත් ජංගම දුරකථනයක් දැක්කේ මට හිතෙන හැටියට එක්දාස් නවසිය අසූගණන්වලය. ඒ දිවයින කන්තෝරුවේදීය.ඒ කාලයේ දිවයිනේ මැනේජිං ඩිරැක්ටර් පදවිය ඉසිලූ ලෙස්ලි ධර්මරත්න මහත්තයා එහෙම එකක් ගෙනාවේය. ඒකට කියන්නේ ගඩොල් බාගය කියලාය. ඒ කාලයේ ඒකෙන් කෝල් එකක් ගත්තත් සල්ලිය. ආවත් සල්ලිය. ලේසි පාසු ගණනක් නෙමේය. එක මිනිත්තුවකට රුපියල් හැත්තෑවක් අසූවක් විතර කියලා ආරංචියක් පැතිර තිබුණේය. ඒක හරියටම ඇත්තද කියා දැනගන්නට නොලැබුණු නමුත් ලොකු මුදලක් අයකරන බව නම් දැන සිටියෙමු. ගඩොල් බාගය අල්ලා බලන්නට අපටත් ආසාවක් ඇතිවුණු නමුත් ඒකට චාන්ස් එකක් නම් ලැබුණේ නැතුවාය. ඒ මැනේජිං ඩිරැක්ටර් සහ අප අතර ලොකු පරතරයක් තිබුණු හින්දාය.කෙසේ වුවද ධර්මරත්න මහත්තයා ළඟ සිටි සේවකයකු ගඩොල් බාගය ද රැගෙන ඒ මහත්මයා පසුපසින් ගමන්ගත් අයුරු මට තාමත් මතකය.”හුඟක් බරද?””බරයි””කොච්චර විතර?””හුඟක්”ඒ සේවකයා ද දුන්නේ එවැනි උජාරු පිළිතුරුය. ඒක හින්දා ගඩොල් බාගය ගැන ඊට වැඩි තොරතුරු ලියන්ඩ දන්නේ නැත. කොහොම වුණත් කාට හරි කතාකරනවාට අමතරව අණ්ඩෙන් අල්ලා කාටහරි ඔළුව පැළෙන්ඩ ගහන්ඩ වුණත් පුළුවන්ය කියලා අදහසක් ඒ කාලයේ අප අතර පැතිර තිබුණේය.හැබැයි ගඩොල් බාගයේ එස්.එම්.එස්. සෙල්ලම් තිබුණේ නැත. දැන් මොබයිල් ෆෝන්වල නැති දෙයක් නැත. ගඩොල් බාගය වෙනුවට සෙන්ටි මීටර්වලින් දිග මැනිය යුතු ෆෝන් ද තිබේ. හිතන කොට ... හිතන කොට ... පුදුමත් හිතෙනවාය. ජංගම දුරකථනය තරම් වේගයෙන් දියුණු වූ වෙනත් ආම්පන්නයක් නැති තතරම්ය.එකල ගඩොල් බාගය තිබුණේ මහා ලොකු සල්ලිකාරයෙක් ගාවය. එහෙමත් නැත්නම් මහා ලොකු ඔපිසර කෙනෙක් ගාවය. දැන් නම් පොල් කඩන්නට එන අය අත ද මේවා තිබේ.”වලු දෙකම කඩනවාදැ”යි අසන්නේ ෆෝන් එකෙන්ය. ඒ ගහ උඩ ඉඳගෙනය.ඒ වාගේම බරක් ඔබාමා එංගලන්තයේ කැමරන්ට කතා කරන්නේ ද ඒකෙන්මය. දැන් ඒක කාබන් පෑනක් වගේම පොදු ආම්පන්නයක් බවට පත්ව තිබේ. එක අතකට බලාගෙන ගියාම හොඳ දෙයකි. දියුණුව හැම දෙනා අතරම සමසේ බෙදී යා යුතුය. එහෙම කිව්වාට රුපියල් දහයේ කාබන් පෑන් වගේම රුපියල් දහස් ගණන්වල කාබන් පෑන් ද තිබෙනවාය. තාක්ෂණය සම වුණාට ඒ පරතරය නම් අම්ම මුත්තා ආවත් වෙනස් වෙන්නේ නැත.ඊට පස්සේ දිවයින පත්තරේ තවත් කිහිප දෙනෙකුට මොබයිල් ෆෝන් ලැබුණේය. එතකොට ගඩොල් බාග නැත. බඩුව පොඩිය. හැබැයි පොඩියට අණ්ඩක් නම් තිබුණේය. එහෙම මොබයිල් කල්ලියක් ඒ කාලයේ දිවයින පත්තරේ ද සිටියෝය. ඔවුන් මොබයිල් විහිළු කරනු අපි බලා සිටියෙමු.කෙනකුගේ මොබයිල් අංකයේ බොත්තම් තදකොට මොබයිල් එක හඬවන්නට පටන්ගත් පසු නැවත “ඕෆ්” කිරීම එවැනි විහිළුවකි. එතකොට ඒ එක්කෙනා බොරු තරහක් ගෙන හුරතල් හිනා පානවාය. එහෙම ආතල් ගත්තු කාලයකුත් තිබුණේය.එක එක ෆෝන්වල එක එක හඬවල්ය. එක එක්කෙනා ගේ රුචිකත්වය අනුව ඒ හඬවල් තෝරාගෙන ඇත.”මොබයිල් ෆෝන් එකෙන් හෙළිදරව්වන මානසිකයේ හැඩරුව“එවැනි බරපතළ පැළැන්තියේ ගවේෂණාත්මක විශේෂාංගයක් වුණත් රචනා කරන්න බැරිකමක් නැත. පසුගිය දවසක සම්මන්ත්‍රණයක් අසන්නට ගොස් සිටියෙමි. සභාව නිහඬ වූ මොහොතේ සිට තැනින් තැනින් මොබයිල් මියුසික් ඇසෙන්නට පටන් ගත්තේය. පළමුව කරදරයක් වූ එය පසුව විකාරයක් බවට පත්විය. අවසානයේ එය අපූරු විහිළුවක් බවට ද පත්විය. ඒ මොබයිල් කාරයන් තම තමන්ගේ ‘බඩු’ නිහඬ කරගත්තේ එසේ විහිළුවක් වූවාට පසුවය.ශාලාවේ මොබයිල් හඬක් නැෙඟන වාරයක් පාසා දේශකයා තම කතාව අත්හිටවූයේය. ඒ හැම වාරයකදීම සභාතොමෝ උස් හ¼ඩින් සිනාසුණාහ. අන්තිමේදී මොබයිල් කාරයෝ තම “ෆැන්ටසි බඩු” හකුලා ගත්හ.ඇතැම් ආරාධනාපත්වල “කරුණාකර දේශන පවත්වන කාලය තුළ ජංගම දුරකථන නිහඬ කරන්න” යනුවෙන් උපදෙසක් ද මුද්‍රණය කොට තිබේ. එසේ නැතහොත් සම්මන්ත්‍රණය ආරම්භයේ දී නිවේදකයා විසින් ඒ උපදේශය ලබාදෙයි.මින් පැහැදිලි වන්නේ “මොබයිල් එකටත්” සංස්කෘතියක් තිබිය යුතුª බවය.පසුගිය පෝය දවසේ අත්තනායක එම්.හේරත් මහත්තයා ද “මොබයිල් සංස්කෘතිය” ගැන දේශනා කරනු අසා සිටියෙමි. තමන්ට එකම නොම්බරයෙන් 193 වාරයක් රිං කට් ආ බවත් අවසානයේ දී එයට ප්‍රතිචාර දැක්වූ විට කිසිම වැඩකට නැති ප්‍රශ්නයක් ඇසූ බවත් ඔහු කීවේය.දිවයිනේ මාත් සමඟ සිටි සමීපතම මිත්‍රයකු මෙන්ම අදටත් පුවත්පත් ක්‍ෂේත්‍රයේ සිටින අතිශූර විශේෂාංග ලේඛකයකු වූ චන්ද්‍රසිරි දොඩන්ගොඩ නිතර පවසන දෙයක් තිබේ.එනම් පාසල් වියේ සංවේදී පෙම්හසුන් ලිවීමෙන් අනාගත විශේෂාංග ලේඛකයකු බවට පත්වීමේ නියත විවරණ ලබන බවය.එහෙත් ඒ අපූරු අත්දැකීම වර්තමාන ශිෂ්‍යයන්ට හෝ ශිෂ්‍යාවන්ට නැත. ඔවුන් පෙම්හසුන් කියා දෙයක් නොදන්නා බැවිනි. එස්.එම්.එස්. දැන් ඒ කාර්යය ඉටු කරයි. එයද ඉංග්‍රීසි අකුරුවලිනි. ඒ හින්දා සිංහල භාෂාවේ ඒ සුන්දර අත්දැකීම ඔවුන්ට නොලැබී යයි.කවුරු මොනවා කිව්වත් මේ මොබයිල් රැල්ලට එරෙහිව පීනා යා නොහැකිය. ඒ බව හොඳින් දැක බලා ගැනීමට ඒ තරම් වෙහෙස වෙන්නට ඕනෑ කරන්නේ නැත.පාරක් අයිනට වී විනාඩි දෙකතුනක් බලා සිටියහොත් තමන් ඉදිරිපිටින් එහාටත් මෙහාටත් ගමන් කරන වැඩිදෙනෙක් මොබයිල් ෆෝන් එක කනට හේත්තුකොට ගෙනම ගමන් කරන අයුරු දැක බලා ගන්ඩ පුළුවන්ය. එහෙම ෆෝන් එක කනට හේත්තුකර ගෙන දුම්රිය පාරක් හරහා ගමන් ගත් හිරිමල් වියේ යුවතියක් දුම්රියට හසුවී මියගිය පුවත ඒ දවස්වල පුවත්පත්වල දකින්නට ලැබුණාය.එහෙම වුණා කියලා ඒවාගේ වැඩ නැවතී නැත. අදටත් ඒක එසේමය. උදේට දවාලට කෑමට තිබෙන සල්ලිවලින් හරි මොබයිල් එක රීලෝඩ් කරගනිති. ජීවිතයේ සුමිතුරා මොබයිල් එකය.මොබයිල් ෆෝන් එකේ සම්ප්‍රාප්තියත් සමඟම ජන වහරට එක්වූ යෙදුම් කිහිපයක් ද වෙයි. “මිස් කෝල්” එස්.එම්.එස්., රීලෝඩ්, රිං කට්, ආදී වශයෙන්ය.ඇත්තටම මේ පාර රවුම ලියන්නට පටන්ගත්තේ මොබයිල් ෆෝන් ගැන මෙහෙම දේවල් ලියන්නට නම් නෙමේය. එහෙම දේවල් ලියන්නට මට ඕනෑකමක් තිබුණේ ද නැත. මට ඕනෑ කළේ මට එස්.එම්.එස්. ප්‍රතිචාරයක් ලැබුණාය කියා ලියන්නටය. ඒ ජෝතිගේ “පීචං” ලිපියටය. ඒ වුණාට ලියැවුණේ මොබයිල් ගැනය. ඒ ගැන කලබල වෙන්ඩ හෝ කරදර වෙන්ඩ වුවමනා නැත. “රවුම” කියන්නේ එහෙම දෙයක් තමයි. රවුම යි සරල රේඛාවයි අතර තිබෙන වෙනසත් ඒකම තමාය.ජෝතිගේ පීචං ලිපියට ලැබුණ ප්‍රතිචාරවලට අමතරව එක්තරා සුවිශේෂ ටෙලිෆෝන් කතාබහක් ද ඇතිවිය.”කසුරි මහත්තයද කතා කරන්නේ?””ඔව්”ඉන්පසු කතාව නැවතුණේය. එහා පැත්තෙන් ඉකිගසන හඬක් ඇසෙන්නට පටන්ගත්තේය. පිරිමි කටහඬකි. ඒත් මට එක්වරම හඳුනාගත නොහැකි විය.”ඔව් .. කතාකරන්න”මම එසේ පැවසුවෙමි. එහෙත් ඉකිගැසීම මිසක කතාවක් නැත.”මං අහගෙන ඉන්නෙ.. කියන්න. එවර ඉකිගැසීම අඩුවී ගිය නමුත් නැතිවී ගියේම නැත.”මං ගාමිණී මෙන්ඩිස් .. අනේ මහත්තයො මට සනීප නෑ.. එක්තැන්වෙලා... කකුල් දෙකම පණ නෑ... බේත් කරනවා.. සිංහල බේත්.. තාම සනීපයක් නෑ...”ඊට පස්සෙ ආයිමත් ඉකිගසන්නට පටන් ගත්තේය.”ඔව්... ගාමිණී කියන්ඩ... මං මේ කිසි දෙයක් දන්නෙ නෑ..””අනේ කසුරි මහත්තයො දැන් යාළුවො කවුරුවත් කතාකරන්නෙ නෑ.. චන්ද්‍රසිරි වීරසිංහ විතරක් ඉඳහිට කෝල් එකක් දෙනවා.. පුෂ්පා ඉලංගන්තිලක මාව බලන්ඩ ආවා.. එච්චරයි..””කොච්චර යාළුවො හිටියත් බැරිවුණාම කවුරුවත් නෑ..”ගාමිණී එහෙම කිව්වේ නම් නැත. ඒත් ඒ ඉකිගැසුම තවරාගෙන එන ශෝකී හඬ එහෙම දෙයක් මට කිව්වේය.ගාමිණී මෙන්ඩිස් කියන්නේ මට පාර පෙන්වමින් ජෝති හමුවන්නට මාලිගාවත්තේ ෆ්ලැට් එකට ගිය ජෝතිගේ ඡායාරූප ගත් මිත්‍රයාය. ඒ කාලයේ ඔය සිනමා නළු නිළියනට කලාකාරයන්ට ගාමිණී මෙන්ඩිස් ඉටු දෙවියකු වාගේ ය. ඔය සමහර නළු නිළියන් කරළියට ගෙන එන්නට ගාමිණීලා දුන් දායකත්වය මහ විශාලය. එහෙත් දැන් ගාමිණී එක්තැන් වෙලාය. තනිවෙලාය. ඒ යාළු මිත්තරයන් නැත. “සංසාරේ... සංසාරේ...” කියනවා හැරෙන්නට වෙනත් වචනයක් ඉතිරිවී නැතුවාය.”කසුරි මහත්තයො මං ජෝතිගේ ලිපිය කියෙව්වා. මං කඳුළු පෙර පෙරා කියෙව්වා.. මට ආපහු ජීවිතයක් ලැබුණා මහත්තයෝ.. අනේ අපි කොච්චර දේවල් කළාද?”ගාමිණී නැවතත් ඉකිගසන්නට පටන්ගත්තේය.අනෙක් අතට හැමදාමත් හැම කෙනාටම අනෙක් අය ගැන බල බලා ඉන්ඩ බැරි එකත් ඇත්තය. වගකීම් අඩු තරුණ කාලය වගේ නෙමේය. එක එක වැඩ යෙදෙනවාය. මොනවා වුණත් කියන්ඩ තියෙන්නේ අර වචනය විතරමය. “සංසාරේ... සංසාරේ...”ජෝතිගේ ලිපියට කිසිම සම්බන්ධයක් නැති ටෙලිෆෝන් පණිවුඩයක් ද පසුගිය දවසක ලැබුණේය. ඒ හරියටම ගාමිණීගේ පණිවුඩය ලැබී දවස් දෙකකට පසුවය.”ගාලාවේ ධම්මරතන හාමුදුරුවො මතකද?””ඔව්.. මතකයි.. බදුල්ලේ.. හීල්පැන්කඳුර පන්සලේ””අන්න හරි... හාමුදුරුවො එක්තැන්වෙලා.. මහත්තයට කියන්ඩ කිව්වා..”ආනන්ද නම් මා නොහඳුනන මහත්මයකු මට ලබාදුන් පණිවුඩය එහෙම එකක්ය.ගාලාවේ ධම්මරතන හාමුදුරුවන් ගැන මම මීට පෙර ද එක එක විශේෂාංග ලිපිවලදී වරින් වර සඳහන් කර ඇත්තෙමි.දිවයිනේ ඉන්න කාලයේ ඒ කිව්වේ අසූවේ දශකයේ අග බාගයේ මාත්, කටුදෙණියත්, තිස්ස වීරසේකරත් ඓතිහාසික පාගමනක් ගියෙමු. ඒ බදුල්ලේ සිට නුවර දක්වාය. අප්‍රකට පාරක්ය. කවියෙන් මඟ සලකුණු ලියා තිබුණේය. පොතේ නමත් මඟ සලකුණුය. ඒ කාලයේ විරාජමානව සිටි කුමාරසිංහ යුවරජතුමා නුවර සිට ඌවට පැමිණ ඇත්තේ ඒ කියන්නා වූ පාර ඔස්සේ අශ්වයා පිටින්ය.එංගලන්තයේ කෞතුකාගාරයක තිබූ පුස්තකයක කවි සටහන් කරගෙන ශ්‍රී ලංකාවට රැගෙන ඇවිත් තිබුණේ එඩ්මන්ඩ් පීරිස් බිෂොප් උන්නාන්සේය.ඩේවිඩ් විජේරත්න නම් මහතකු විසින් කවි දෙසිය ගණනක් මුද්‍රණය කොට තිබුණේය. ඒ කාලයේ දිවයින ප්‍රධාන කර්තෘව සිටි එඩ්මන්ඩ් රණසිංහ මහත්තයාට මේ පොත ලැබිලා තිබුණාය. ඒ මහත්තයා අපට දුන්නේය.”ගිහින් බලන්ඩ”අපි ගියෙමු. දවස් එකොළහක් තිස්සේ පාර හොයාගෙන ගියෙමු. ඒ ගිය ගමනේදී අප රාත්‍රියට නවාතැන් ගත්තේ ඒ වෙලාවට හම්බවෙන තැනකය.හීල්පැන්කඳුර පන්සලේ නැවතුණේ අන්න එහෙම රාත්‍රියකය. පන්සලේ වැඩ හිටියේ ධම්මරතන හාමුදුරුවන් විතරමය. උස කෙට්ටු පනස් විය ඉක්මවූ හාමුදුරු කෙනෙක්ය.ඉටිකොළ ගහපු ශාලාවක්ය. අප තුන්දෙනා නිඳාගත්තේ බිම පැදුරක් එළාගෙනය.මහ රාත්තිරියේ “සුස්... සූස්..” ගාන සද්දයක් ඇසුණේය. ධම්මරතන හාමුදුරුවෝ ගිනිකබලක් සකස් කොට අප අසලින් තබා ඒකට පිඹිනවාය.අපි නැඟී සිටියෙමු.”හාමුදුරුවනේ..””බිම හීතලයි. හුළඟත් හීතලයි. මං ගිනිකබලක් ගැහුවා.”ඒ කීයට විතරදැයි හරියට මතකක් නැතුවාය. කොහොම වුණත් පාන්දර දෙකට තුනට විතර ඇතිය. එතැන් පටන් අපි හතරදෙනා එක එක දේවල් ගැන කතාකරමින් හිමිදිරිය පහන් කෙළෙමු.හිමිදිරියේම දායකයෙක් ඇවිත් කිරිබත් පිඟානක් දීලා ගියේය. එහි තිබුණේ කිරිබත් කෑලි තුනකි.”මහත්තුරු කන්ඩ.. මං කෑවා” පහළ හීල් පැන් කඳුරට ගොස් මුහුණකට සෝදාගෙන පැමිණි අපට ධම්මරතන හාමුදුරුවෝ කීහ.එහෙත් කිරිබත් කෑලි තුන එහෙමම තිබුණාය.”හාමුදුරුවො වළඳල නෑ. මං හෙමිහිට එහෙම කිව්වා මතකය.අපි දෙකක් කෑවෙමු. එකක් ඉතිරි කෙළෙමු. අප පන්සලෙන් පිටවී යනු පිණිස උන්වහන්සේගේ පාද නමස්කාර කරනවිට පොඩි දරුවකු මෙන් ඉකිගසා හඬා වැටුණාහ.නගරවල එක එක ජාතියේ අසපු හදාගෙන සුර සැප විඳින හාමුදුරුවරු ගැන ආරංචි වෙනවිට වියළුව ආසනයේ හීල්පැන්කඳුර පන්සලේ ධම්මරතන හාමුදුරුවෝ මොන තරම් අව්‍යාජ බුද්ධපුත්‍රයෙක්දැයි මට සිහිපත් වුණේ වරක් දෙවරක් නෙමේය. උන්වහන්සේ ගැන මීට පෙර ද සටහන්කර ඇත්තෙමි.”බදුල්ලට පල්ලම් බැහැල පන්සලක නැවතිලා ඉන්ඩත් පුළුවන්. ගෝලයෝ එහෙමත් කිව්වා. ඒත් මහත්තයෝ .. එතකොට මේ ගමේ අහිංසක මිනිස්සුන්ට පාංශුකූලයක් දෙන්ඩවත් හාමුදුරුනමක් නෑ නෙව. ඉටිකොළ ගහගෙන හරි ඉන්නෙ ඒකයි”එදා හිමිදිරියේ උන්වහන්සේ පැවසූ වචන හත අටක් මට සිහිපත් වෙයි.ආනන්ද මහත්තයා දුන් නොම්බරයට මම කතා කෙළෙමි.”අනේ මහත්තයෝ කතාකරපු එක කොච්චර දෙයක්ද.. මං දැන් එක්තැන් වෙලා.. වැටිල... ඇට කෝටුවක් පුපුරලා..”ඉන්පසු උන්වහන්සේ තරමක සතුටකින් ද කතාකළහ.”දැන් පන්සල ටිකක් දියුණුයි. දැන් මේ පාරෙ බස් එකක් යනවා. මහත්තේලගේ විස්තරෙන් තමයි ඇහැඇරුණේ. ඒකට නම් පින්.. මායි ගෝල නමයි ඉන්නවා. දැන් වයස අසූ පහක්නේ..”මම උන්වහන්සේ සමඟ බොහෝ වේලාවක් කතා කෙළෙමි. සැබෑ බුද්ධපුත්‍රයකුගේ හඬ මට අසන්නට ලැබුණේ ය.කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=ay1108213</link>
    <topic>ප්‍රාථමික නිකුතුවෙන් ලබාගන්නා කොටස් වෙළෙඳ පොළේදී පහළට</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ මන්දගාමී ස්වභාවය මඟ හැරී ගොස් තිබුණ ද වෙළෙඳ පොළ මිල ඉහළ යාම මන්දගාමී ස්වභාවයෙන් සිදු විය.මෑතක සිට කොටස් වෙළෙඳ පොළේ දක්නට ලැබුණු විශේෂම සිදුවීම වූයේ ප්‍රාථමික වෙළෙඳ පොළෙන් මිලදී ගන්නා කොටස් වෙළෙඳ පොළේදී වෙළෙඳ අගය පහළ යාමට පත්වීමය. මීට ප්‍රධාන හේතුව ලෙස තැරැව්කාර සමාගම් පෙන්වා දෙන්නේ එක්තරා ප්‍රසිද්ධ සමාගමක කොටස් මහජන නිකුතුවේදී දුන් මුදලට හතර ගුණයකටත් වඩා අඩු මුදලකට ආයතනයේ අභ්‍යන්තරයෙන් අලෙවි කර ඇති බවයි.මේ නිසා එසේ කොටස් මිලදී ගත් පිරිස තමන් මිලදී ගත් මුදලට වඩා තුන් ගුණයකින් පමණ වෙළෙඳ පොළේ කොටස් අලෙවි කිරීම නිසා බහුතර ආයෝජකයන් කොටස් මිලදී ගත් මුදලට වඩා අඩු අගයකින් වෙළෙඳ පොළේ කොටස් අලෙවි විය. මේ තත්ත්වය තවමත් වෙළෙඳ පොළේ ගනුදෙනු සඳහා බලපෑ අතර පසුගිය මාස දෙක තුන ඇතුළත වෙළෙඳ පොළට පැමිණි සියලු සමාගම්හි මිල සඳහා එම ක්‍රියාදාමය බල පැවැත්වුණි.පසුගිය සඳුදා (15) මිලියනය ඉක්මවා කොටස් අලෙවි වූ සමාගම් 14 ක් තිබු අතර මිල ඉහළ යාම් අතරින් මුල් තැනක් ගත්තේ ඊස්ටර්න් මර්චන්ට් සමාගමය. පෙර දින රුපියල් 2506.70 කට අලෙවි වූ අතර එදින කොටසක මිල රුපියල් 2690.00 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 183.30 ක ඉහළ යාමකි. මිල ඉහළ ගිය සෙසු සමාගම් අතර කළම්ඹු ලෑන්ඩ්, කොලෝනියල් මෝටර්ස්, කොන්ෆිෆි හොටෙල් සමාගම් විය. මිල පහළ යාම් අතුරින් කළම්ඹු ෆාමසි, ඉන්ඩස්ට්‍රියල් ඒ එස් පී එම්, සින්ග්ලංකා සමාගම් විය.අඟහරුවාදා දින සමාගම් 23 ක කොටස් මිලියනය ඉක්මවා අලෙවි වූ අතර බ්ලු ඩයමන්ඩ් (ඡන්ද බලය රහිත) සමාගමේ කොටස් 18465900 ක් අලෙවි වීම එදින කැපී පෙනුණි.මොරිසන්ස් සමාගමේ කොටසක මිල රුපියල් 3775 සිට 3998 ක් දක්වා ඉහළ යාම දිනයේ වැඩිම ඉහළ යාම විය. එසේම කළම්ඹු ෆාමසි කොටසක මිල ද රුපියල් 1760.00 සිට රුපියල් 2000 ක් දක්වා එදින වැඩි විය. දිනය නිමා වන විට ද සමාගමේ කොටසක මිල රුපියල් 1976.50 ක් ලෙසින් පැවතුණි. මිල ඉහළ ගිය සෙසු සමාගම් අතර බුකිට් ඩරා, කන්වෙන්සන් ෆුඩ්, ඊස්ටර්න් මර්චන්ට්, රේණුකා සිටි හොටෙල් ද විය.මිල පහළ ගිය සමාගම් අතර කැපී පෙනුණේ ලංකා අශෝක් ලේලන්ඩ් සමාගමය. පෙර දින රුපියල් 4675.00 කට අලෙවි වූ සමාගමේ කොටසක මිල එදින රුපියල් 3190 ක් දක්වා පහළ ගියේය. ඒ පෙර දිනට සාපේක්ෂව රුපියල් 965 ක පහළ යාමකි. මිල පහළ ගිය සෙසු සමාගම් අතර සී ඩී අයි සී, නුවරඑළිය, යුනියන් කෙමිකල්ස් විය.සමස්ත කොටස් මිල දර්ශකය පෙර සතියේ සිකුරාදා (12) පැවැතියේ ඒකක 6833.06 ක් ලෙසින් වන අතර සතිය ආරම්භ වූයේ එය ඒකක 6836.53 ක් ලෙසට ඉහළ යමිනි. එම අගය අඟහරුවාදා දැක්වුයේ ඒකක 7050.74 ක් ලෙසය. මිලංකා මිල දර්ශකය පෙර සතිය අවසානයේදී ඒකක 6186.71 ක් ලෙස පැවතුණු අතර මේ සතිය ආරම්භයේදී (15) එය ඒකක 6199.59 ක් දක්වා ඉහළ ගියේය. අඟහරුවාදා දින එම අගය ඒකක 6427.19 ක් දක්වාම ඉහළ ගියේය.පෙර සතිය අවසානයේ ගනුදෙනු 25510 ක් සිදු වුවද මේ සතිය ආරම්භ වූයේ ගනුදෙනු සංඛ්‍යාව 18767 ක් දක්වා පහළ යමිනි. එහෙත් අඟහරුවාදා එම සංඛ්‍යාව 36043 ක් දක්වා ඉහළ ගියේය. ගෙස්ටෙට්නර් ඔෆ් සිලෝන් පළමු හා අවසාන ලාභාංශ ලෙසින් කොටසකට රුපියල් 1.50 ක් බැගින් ගෙවනු ලබන බවත් සියෙරා කේබල්ස් කොටසකට ශත 10 ක් බැගින් ලාභාංශ ගෙවනු ලබන බවත් දන්වා තිබුණි. වෙළෙඳ පොළ මේ අයුරින් සංසරණය වෙද්දී ආයෝජකයන් ද එතරම් උනන්දුවකින් කොටස් මිලදී ගැනීම් සඳහා යොමු නොවුණත් වරින් වර ශීඝ්‍ර ලෙසින් කොටස් මිලදී ගන්නා පිරිස වැඩ වන බව පෙනේ.මේ අතර සෙන්ට්‍රල් ඉන්වෙස්ට්මන්ට් ෆිනෑන්ස් ලිමිටඩ් ආයතනයේ ප්‍රාථමික කොටස් ද වෙළෙඳ පොළට පැමිණ නොතිබුණ අතර වෙළෙඳ අගය මෙන්ම නාමික අගය ද රුපියල් 10 බැගින් එම කොටස් වෙළෙඳ පොළට පැමිණීමට නියමිතය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108211</link>
    <topic>කතරගම පාසල් සිසු සිසුවියන්ට ස්වදේශී කොහොඹ සත්කාරය</topic>
    <author/>
    <content>කතරගම පාසල් සිසු සිසුවියන්ට ස්වදේශී කොහොඹ සත්කාරයකළමනාකාර අධ්‍යක්ෂප්‍රධාන විධායක නිලධාරිමහේෂ් නානායක්කාර2011 / 2012 මූල්‍ය වර්ෂය සඳහා ශක්තිමත් ආරම්භයක් සනිටුහන් කරමින් සිටිසන්ස් ඩිවලොප්මන්ට් බිස්නස් ෆිනෑන්ස් ආයතනය ප්‍රථම කාර්තුවේ මූල්‍ය ප්‍රතිඵල අතින් කැපී පෙනෙන වර්ධනයක් පෙන්නුම් කර තිබේ.ඒ අදාල කාර්තුවට රු. මිලියන 80 ක බදු සඳහා වෙන් කිරීමෙන් පසු ලාබයක් වාර්තා කිරීමෙනි. කොළඹ කොටස් වෙළෙඳපොළ වෙත නිකුත් කරන ලද මීට අනුරූප පූර්ව කාර්තුවෙ හි ප්‍රතිඵල හා සසඳා බලන කල මෙය 132% ක වර්ධනයකි.පූර්ව කාර්තුව හා සංසන්දනයේ දී මේ කාර්තුවේ ආදායම රු. බිලියන භාගය ඉක්මවයි. එනම් රු. මිලියන 573 කි. එය 37% ක වර්ධනයකි. අදාළ කාලයේ දී ශුද්ධ ණය පොළී ආදායම රු. මිලියන 260 ක් වන අතර එහි වර්ධනය 60% කි. තවද 2011 / 2012 ප්‍රථම කාර්තුවේ සමාගමේ වත්කම් පදනම 9.16% කින් ඉහළ ගොස් රු. බිලියන 11 සීමාව ඉක්මවා තිබේ.ඉදිකරමින් තිබෙන නිවසේ හෝ ඉදිකර අවසන් වූ නිවසේ ඕනෑම ඉදිකිරීම් ගැටලුවකට නොමිලේ ඉංජිනේරු උපදෙස් දීමේ සේවාවක් රිලවුල්ල කඳානේ සන්රේ හෝම්ස් අරඹා තිබේ.කළමනාකාර අධ්‍යක්ෂ සුමේධ පෙරේරා0718203199 අංකයෙන් පැය 24 පුරාම එම උපදේශන සේවාව ලබාගත හැකිය.සන්රේ හෝම්ස් මඟින් නිවස ඉදිකරගන්නා අයට ගිනි රක්ෂණයක් ද කෑම මේ ස කට්ටලයක් ද නොමිලේ හිමි වේ.නිවාස සැලසුම, ප්‍රාදේශීය සභා අනුමැතිය බැංකු ණය කටයුතුª ද ඔබට වදයක් නොවන පරිදි ආයතනය විසින්ම සිදුකර දෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108212</link>
    <topic>LS ඉලෙක්ට්‍රිකල්ස් සිස්ටම්ස් මෙටාසෝල් හඳුන්වා දෙයි</topic>
    <author/>
    <content>LS ඉලෙක්ට්‍රිකල්ස් සිස්ටම්ස් මෙටාසෝල් හඳුන්වා දෙයිLS ඉලෙක්ට්‍රිකල්ස් පුද්ගලික සමාගම ඔවුන්ගේ නව නිෂ්පාදන වෙළෙඳ නාමය මෙටාසෝල් වෙළෙඳපළට හඳුන්වා දෙයි.LS ඉලෙක්ට්‍රිකල්ස් හි ලොව පිළිගත් නිෂ්පාදන ව්‍යාපෘතියක් මඟින් සුප්‍රසිද්ධ වෙළෙඳ නාමයක් වන “මෙටාසෝල්” වැඩි දියුණු කරනු ලැබුවේ බලශක්ති ක්ෂේත්‍රයේ ක්‍රියාවලියන් ඉහළ නංවාලනු පිණිසය.අඩු වෝල්ටීයතා ස්විච් පියර්ස්, කන්ටැක්ටර්ස් ඕවර්ලෝඩ් රිලේ, MCCB හා ACB සඳහා මෙම “මෙටාසෝල්” නිෂ්පාදනය නව සංකල්පයකි.තත්ත්වය පළමුව යන මූලධර්මය පෙරදැරිව සමාගම ඔවුන්ගේම තාක්ෂණයන් උපයෝගී කරගනිමින් නිපදවනු ලැබූ මෙය පරිසර හිතකාමී විසඳුම්වල අවශ්‍යතාවය ද සම්පූර්ණ කරයි. එය වඩාත් උසස් තාක්ෂණයක් වන අතර එහි සංයුක්ත ප්‍රමාණය හා පහසුවෙන් සම්බන්ධ කළ හැකි වීම විශිෂ්ට මෙන්ම වාසිදායක විසඳුම් ලබාදීමත් බාහිර උපකරණවල ආරක්ෂාව තහවුරු කිරීමත් සිදු කරයි. එසේම එය පරිසර හිතකාමී නිෂ්පාදනයක් වන අතර ROHS  ජාත්‍යන්තර පරිසර ප්‍රමිතීන්ට ද අනුකූලය.අක්ලාන් ඉන්ටර්නැෂනල් පුද්ගලික සමාගමේ කළමනාකාර අධ්‍යක්ෂ / ප්‍රධාන විධායක නිලධාරි රවී රූපසිංහ, කොරියාවේඹ්ඉ ඉන්ඩස්ට්‍රියල් සිස්ටම්ස් හි අලෙවි කළමනාකරු ටී.එස්.ජුන් නිෂ්පාදන කළමනාකරු ජී.එච්.චෝ සමාගමේ උපදේශක එම්.ඩී.රියු මහත්වරු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108213</link>
    <topic>පාසල් ළමයින් ප්‍රවාහන සංගමයට අයිෂර් බස්රථ</topic>
    <author/>
    <content>පාසල් ළමයින් ප්‍රවාහන සංගමයට අයිෂර් බස්රථඇසෝසියේටට් මෝටර්වේසස් පෞද්ගලික සමාගමේ (AMW) “අයිෂර්” රථ වාහන අංශය සමස්ත ලංකා පාසල් ළමයින් ප්‍රවාහන සංගමයට අයිෂර් පාසල් බස් රථ පසුගියදා හඳුන්වා දුන්නේය. එම සංගමයේ වාර්ෂික රැස්වීම පසුගියදා පැවැති අවස්ථාවේ, AMW සමාගමේ අලෙවි කළමනාකරු මහේන්ද්‍ර රාජපක්ෂ, සාමාන්‍යාධිකාරී සුනෙත් සුදසිංහ යන මහත්වරුන්ගේ ප්‍රධානත්වයෙන් මෙම හඳුන්වාදීම සිදු කෙරිණි.රථ වාහන නිෂ්පාදනය කරන ලෝක ප්‍රසිද්ධ ස්වීඩනයේ වොල්වෝ සමාගමේ සහ ඉන්දියාවේ අයිෂර් මෝටර් සමාගමේ තාක්ෂණ සහයෝගීතාවයෙන් එළි දකින නවීනතම අයිෂර් ට්‍රක් සහ බස් රථ ශ්‍රී ලංකාවට ගෙන්වා බෙදා හරින්නේ AMW සමාගම යි.AMW සමාගම පාසල් ළමයින් ප්‍රවාහනය කිරීම සඳහාම විශේෂයෙන් නිෂ්පාදනය කළ අයිෂර් බස් රථයක් වෙළෙඳපොළට හඳුන්වා දී ඇති අතර සමස්ත ලංකා පාසල් ළමයින් ප්‍රවාහන සංගමයට හඳුන්වා දුන්නේ එම බස් රථයයි.එම හඳුන්වාදීමේ දී අලෙවි කළමනාකරු මහේන්ද්‍ර රාජපක්ෂ මහතා මෙසේ කියයි. “මෙය පාසල් ළමයින් ප්‍රවාහනය කරන්නම විශේෂයෙන් නිෂ්පාදනය කළ ආසන 26 බස් රථයක්. ආරක්ෂිත ජනෙල් කවුළු, පාසල් බෑග් රැඳවීමට විශේෂ ඉඩකඩ, පාසල් ළමයින් සඳහා ආරක්ෂාකාරී ආසන සැලැස්ම, පුළුල් වින්ඩ්ක්‍රීනය, ස්පීඩ් එලාම්, පවර් ස්ටීරියන් අයිෂර් බස් රථයේ ඇති විශේෂතායි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108214</link>
    <topic>අඩු ආදායම්ලාභී කතුන්ට මොබිටෙල් අතහිත</topic>
    <author/>
    <content>අඩු ආදායම්ලාභී කතුන්ට මොබිටෙල් අතහිතශ්‍රී ලංකා ටෙලිකොම් මොබිටෙල් සමාගම අඩු ආදායම් ලාභී කාන්තාවන්ගේ ජීවන තත්ත්වය නඟා සිටුවීම උදෙසා GSMA සංවර්ධන අරමුදල මඟින් සංවිධානය කරන ලද “mWomen” වැඩපිළිවෙළ කෙරෙහි තම කැපවීම තවදුරටත් සනිටුහන් කරමින් මෙරට අඩු ආදායම් ලාභී කාන්තාවන් සඳහා නව ආදායම් මාර්ගයක් හඳුන්වාදීමේ නව වැඩපිළිවෙළක් පසුගියදා හඳුන්වා දුන්නේය.ඒ අනුව දක්ෂිණ ශ්‍රී ලංකාවේ ජන ජීවිත නඟාසිටුවීම උදෙසා කටයුතු කරන රුහුණ ආර්ථික සංවර්ධන නියෝජිතායතනයේ සහයෝගයෙන් තෝරාගනු ලබන කාන්තාවන් වෙත මොබිටෙල් වනිතා සන්නිවේදන ප්‍රවර්ධකයන් වශයෙන් කටයුතු කිරීමට අවස්ථාව උදා වනු ඇත.තෝරාගනු ලබන කාන්තාවන් වෙත නව ආර්ථික හැකියාවක් උදාකර දෙමින් මොබිටෙල් අලෙවි පුහුණු වැඩසටහනක් මඟින් විශේෂ පුහුණුවක් ද ලබාදීමට නියමිතය.මීට අමතරව මොබිටෙල් ජංගම දුරකථනයක් හරහා සවන් දිය හැකි විශේෂ අධ්‍යාපනික පෝටලයක් හරහා කාන්තාවන් වෙත වැඩිදුර උපදෙස් ලබා දෙමින් කරනු ලබන අධ්‍යාපනික කටයුතු මඟින් අවසානයේදී ආර්ථික අතින් ශක්තිමත් කාන්තාවන් පිරිසක් බිහිකිරීම මේ වැඩපිළිවෙළේ අරමුණ වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108215</link>
    <topic>කැස්පර්ස්කයි නව වෛරස් ආරක්ෂණ පද්ධතිය මෙරටට</topic>
    <author/>
    <content>කැස්පර්ස්කයි නව වෛරස් ආරක්ෂණ පද්ධතිය මෙරටටපරිගණක ආරක්ෂණ මෘදුකාංග විසඳුම් පිළිබඳ ලොව ප්‍රමුඛ සමාගමක් වන කැස්පර්ස්කයි ලැබ් සහ එහි දේශීය හවුල්කරු වන ඒවියන් ටෙක්නොලොජීස් සමඟ එක්ව ඔවුන්ගේ නවතම පරිගණක ආරක්ෂණ විසඳුම් ශ්‍රී ලංකාවට හඳුන්වා දෙයි. මේ අනුව ගෘහස්ථ පාරිභෝගිකයන් සඳහා වන කැස්පර්ස්කයි වෛරස් ආරක්ෂණ 2012 සහ කැස්පර්ස්කයි අන්තර්ජාල ආරක්ෂණ 2012 යන නිෂ්පාදන හඳුන්වා දෙනු ලැබීය.මෙම නිෂ්පාදන දෙකම අන්තර්ජාලය භාවිත කරන්නන්ට උපරීම ආරක්ෂාව සහ පහසුව සැලසීම සඳහා සැකසූ පරිගණක ආරක්ෂණ මෘදුකාංග වේ. ඒවියන් ටෙක්නොලොජීස් සමාගමේ නිර්මාතෘ සහ අධ්‍යක්ෂ රනිල් ෆ‍්‍රැන්සිස්කෝ මහතා, “2007 වසරේ මුලින්ම කැස්පර්ස්කයි නිෂ්පාදන ශ්‍රී ලංකාව තුළ හඳුන්වා දෙන විට අපට තිබු අභියෝගය වූයේ අව්‍යාජ සහ නියම වෛරස් ආරක්ෂණ මෘදුකාංග මිලදී ගන්නා ලෙස මෙරට පරිගණක භාවිත කරන්නන් පෙලැඹවීමයි.අද අප මෙරට වෛරස් ආරක්ෂණ මෘදුකාංග වෙළෙඳපොළ ජය ගෙන ඇති තත්ත්වයක් තුළ අපගේ මූලිකම අභිප්‍රාය වන්නේ ලෝකයේ නවීනතම තාක්ෂණය පාරිභෝගිකයාට දැරිය හැකි අවම මිලට ලබා දීමයි.  නව ආරක්ෂණ පද්ධතිය ඩිලාන් පෙරේරා අමාත්‍යවරයාට පිළිගැන්වූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108216</link>
    <topic>කොමර්ෂල් බැංකුවට තවත් ජගත් සම්මානයක්</topic>
    <author/>
    <content>කොමර්ෂල් බැංකුවට තවත් ජගත් සම්මානයක්මුල් පෙළේ මූල්‍ය වෙළෙඳපොළ සඟරාවක් වන ‘යුරෝමනී’ විසින් ශ්‍රී ලංකාවේ විශිෂ්ටතම වාණිජ බැංකුව ලෙස කොමර්ෂල් බැංකුව නම් කර ඇත.පසුගිය මාස කිහිපය තුළ ලැබු ජාත්‍යන්තර සම්මාන එකතුවට තවත් සම්මානයක් එකතු කරමින් යුරෝමනී මූල්‍ය සඟරාව විසින් ලංකාවේ විශිෂ්ටතම වාණිජ බැංකුව ලෙසට කොමර්ෂල් බැංකුව තෝරා ගනු ලැබුවේ ගනුදෙනුකරුවන් ආකර්ෂණය කිරීම සහ බැංකු සේවා සැපයීමේ ශක්තිමත් ක්‍රමවේද, නව්‍ය වූ මූල්‍ය සේවා සංවර්ධනය, වත්කම්වල වර්ධනය සහ ව්‍යාපාරික සබඳතා යන නිර්ණායකයන් හඳුනා ගනිමින්ය.  කොමර්ෂල් බැංකුවේ ප්‍රධාන මෙහෙයුම් නිලධාරී රවි ඩයස් මහතා යුරෝමනී සම්මානය අතැතිව. යුරෝමනී සඟරාවෙහි ආසියානු කලාපයේ කර්තෘ ලෝරන්ස් වයිට් සහ කර්තෘ ක්ලයිව් හෝර්වුඩ් මහත්වරු ද මෙහි සිටිති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108217</link>
    <topic>ලිට්රෝ ගෑස් - සිංගර් අත්වැල් බැඳගනී</topic>
    <author/>
    <content>ලිට්රෝ ගෑස් - සිංගර් අත්වැල් බැඳගනී“මුළුතැන්ගෙයි බලාපොරොත්තු දල්වන විශිෂ්ටත්වයේ විශ්වාසය” ලිට්රෝ ගෑස්, සිංගර් සමඟ අත්වැල් බැඳ ගනී.මේ සහයෝගීතාවයේ මූලික අරමුණු වනුයේ දර, දැලි, දුම් කරදරයෙන් තොරව සුව පහසු ලෙස ආහාර පිසීමේ අවස්ථාව ශ්‍රී ලාංකික ගෘහණියන්ට ලබා දීමයි.කළමනාකාර වෙළෙඳ සිංගර් ශ්‍රී ලංකා - පියුම් ජයතිලක, කළමනාකාර මූල්‍ය - පි‍්‍රයත් සල්ගාදු, අධ්‍යක්ෂ වෙළෙඳ හා විකුණුම් - කුමාර සමරසිංහ, ප්‍රධාන විධායක නිලධාරී - අසෝක පීරිස්, ප්‍රධාන විධායක නිලධාරී සහ කළමනාකාර අධ්‍යක්ෂ ලිට්රෝ ගෑස් - පී. කුඩා බාලගේ, අධ්‍යක්ෂ වෙළෙඳ හා විකුණුම් - රදේශ් දළුවත්ත, කළමනාකාර වෙළෙඳ සැලසුම් - නිල්මිනී ෆර්ඩිනෑන්ඩෝ මහත්ම මහත්මීහු  හෙල්ත්ගාර්ඩ් ෆාමසි ලිමිටඩ් සමාගමේ 16 වැනි අලෙවි සල පසුගියදා වත්තලදී විවෘත විය.එම අවස්ථාවට එක්වූ හෙල්ත්ගාර්ඩ් ෆාමසි ලිමිටඩ් මෙහෙයුම් අධ්‍යක්ෂක උපසේන දිසානායක මහතා, මිලදී ගැනීම් කළමනාකාරිනි ඉරේෂා ගුණතිලක, යුනිලීවර් සමාගමේ නව සැපයුම් මාර්ග ප්‍රධානී ජී.ඩී.යූ. සරත්චන්ද්‍ර, යුනිලීවර් සභාපති අමල් කබ්රාල්, සන්ෂයින් හෝල්ඩිංග්ස් සමූහ කළමනාකාර අධ්‍යක්ෂක විෂ් ගෝවින්දස්වාමි මහත්ම මහත්මීහු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>21</day>
    </date>
    <link>http://www.silumina.lk/2011/08/21/_art.asp?fn=aj1108218</link>
    <topic>Ceylon Travel Bureau ගෝල්ෆේස් හෝටලයේදී</topic>
    <author/>
    <content>Ceylon Travel Bureau ගෝල්ෆේස් හෝටලයේදීදේශීය හා විදේශීය සංචාරකයන් වෙනුවෙන් දිවයින පුරා සංචාරයන් සූදානම් කරගැනීම සඳහා උපකාරී වන ’The Ceylon travel bureau’ පසුගියදා ගොල්ෆේස් හෝටලයේදී විවෘත විය. මෙම අංශය මඟින් ගෝල්ෆේස් සමූහ ව්‍යාපාරයට අයත් හෝටල් හා අවන්හල් මෙන්ම අනෙකුත් ප්‍රදේශයන්වල ද සංචාරයන්ට අවශ්‍ය පහසුකම් සලසා ගත හැකිය.විවෘත කිරීමේ අවස්ථාවට එක්වූ ගෝල්ෆේස් සමූහ ව්‍යාපාරයේ සභාපති සංජීව් ගාඩ්නර්, ජ්‍යෙෂ්ඨ උප සභාපති චන්ද්‍ර මොහොට්ටි, හෝටල් සංස්ථාවේ සභාපති ලක්ෂ්මන් සමරසිංහ, සාමාන්‍යාධිකාරි ජේසන් කූලි, මහජන සබඳතා කළමනාකාරිනි ඔනිතා ගුරුගල්ල මහත්ම මහත්මීහු මෙහි වෙති.ඔරකල් අධ්‍යාපන පදනම විසින් මෙහෙයවනු ලැබූ ඔරකල් Think Quest 2011 තරගාවලියේදී ශ්‍රී ලංකාව නියෝජනය කරමින් තරගයට සහභාගි වූ සිසුහු විශිෂ්ට දස්කම් දක්වමින් ජය ලැබූහ. රටවල් 52 ක් අතරින් වයස අවුරුදු 19 න් පහළ වයස් කාණ්ඩයේ ‘මෘදුකාංග නිර්මාණ’ අංශයේ ප්‍රථම ස්ථානය කොළඹ නාලන්දා විද්‍යාලයේ Hope කණ්ඩායම දිනාගත් අතර අමාල් ජාත්‍යන්තර විද්‍යාලයේ සිසුන් කණ්ඩායම ඩිජිටල් මීඩියා අංශයේ 02 වන ස්ථානය දිනා ගත්තේ ය.Think Quest වෙබ්අඩවිය හා සම්බන්ධවන ලොව පුරා පාසල් සිසුන් හට එම වෙබ් අඩවියේ සහයෝගය ඇතිව තමන් කැමති ආකාරයේ ව්‍යාපෘතින් ආරම්භ කළ හැකි වන අතර එම ව්‍යාපෘතීන්හි අරමුණ වන්නේ නිර්මාණශීලිත්වය, සන්නිවේදනය හා තාක්ෂණ දක්ෂතා ඇසුරෙන් ලෝකයේ සැබෑ ලෙසටම පවතින ප්‍රශ්නයකට විසඳුමක් ලබා දීමයි. සිය ව්‍යාපෘතින් සම්පූර්ණ කරන සිසුන් හට සෑම වසරකම පැවැත්වෙනThink Quest ජාත්‍යන්තර තරගය සඳහා එම ව්‍යාපෘතින් ඉදිරිපත් කළ හැකි ය.ශ්‍රී ලංකාවේ භාණ්ඩ ප්‍රවාහන කර්මාන්තයේ පළමු වරට දුම්රිය ප්‍රවාහන සේවාව ඵලදායි ප්‍රවාහන සේවාවක් බවට පත් කරමින්, නව සංකල්පයක් හඳුන්වාදීමට යූනියන් කාගො ලොජිස්ටික් සමාගම නොබෝදා සමත් විය. ඒ ඔවුන් මෑතකදී ත්‍රිකුණාමලයේ සිට කොළඹ වරාය දක්වා ප්‍රීමා පිටි කන්ටේනර් දුම්රියෙන් ප්‍රවාහන කිරීමට පියවර ගැනීමත් සමඟිනි. සමාගමේ වෙළෙඳ සහ අලෙවි කළමනාකරු සජිත ද මැල් මහතා පළමු පිටි තොගය ප්‍රවාහනය කළ අවස්ථාවේ.එලයින්ස් ෆිනෑන්ස් සමාගම සිය සමාජ සත්කාරක සේවා රත්මලාන අඳ ගොළු බිහිරි පාසලටත්, හැඳල පී‍්‍රතිපුර ළමා නිවාසයටත් ව්‍යාප්ත කළේය.එලයින්ස් ෆිනෑන්ස් කළමනාකාරිත්වය සහ සේවක සේවිකාවෝ පී‍්‍රතිපුර ළමා නිවාසයේදීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108281</link>
    <topic>ශ්‍රී ලංකා ජනපතිට ලොව දස දෙසින් ප්‍රසාදය</topic>
    <author>දයා ඩී. ෆොන්සේකා / සුනිල් දයා අල්විස්</author>
    <content>හදිසි නීතිය ඉවත් කිරීම පිළිබඳවදයා ඩී. ෆොන්සේකා / සුනිල් දයා අල්විස්හදිසි නීතිය ඉවත් කිරීමට මහින්ද රාජපක්ෂ ජනාධිපතිතුමා ගත් තීරණය පිළිබඳව ජාතිකව හා අන්තර්ජාතිකව මහත් ප්‍රසාදයක් ගොඩ නැඟෙමින් පවතින බැව් අනාවරණය වෙයි.බ්‍රිතාන්‍යය, ඇමෙරිකාව ඇතුළු විදෙස් රටවල් රැසක් මේ පිළිබඳව ප්‍රසාදය පළ කැර ඇති අතර විදෙස් මාධ්‍ය මඟින් ද ඒ සඳහා පුළුල් ප්‍රචාරයක් ලබා දී තිබිණ. හදිසි නීතිය ඉවත් කිරීම මඟින් මෙරට ජනතාවගේ පූර්ණ ප්‍රජාතන්ත්‍රවාදී අයිතීන් සුරක්ෂිත කැරෙන අතරම ශ්‍රී ලංකාවට එරෙහිව ඇතැම් දුෂ්ට බලවේග විසින් මතු කරනු ලබන ඊනියා මානව හිමිකම් කඩකිරීම් වැනි චෝදනා මින් මතුවට ඉදිරිපත් කළ නොහැකි වාතාවරණයක් ගොඩ නැඟෙන බවත් ජාතික හා අන්තර්ජාතික දේශපාලන විචාරකයෝ පෙන්වා දෙයි.මේ සමඟම මහින්ද චින්තනයෙන් මහජනතාවට ලබා දුන් පොරොන්දු පරිදි පූර්ණ ප්‍රජාතන්ත්‍රවාදය, සහ සෞභාග්‍යයේ දොරටු විවර වීම අනිවාර්ය බවත් ඔවුන් පෙන්වා දී තිබේ.දශක ගණනාවක් පැවැති හදිසි නීතිය ඉවත් කිරීමට හැකි වූයේ එල්ටීටීඊ ත්‍රස්තවාදය සහමුලින් පරාජය කිරීමට ශ්‍රී ලංකා ජනාධිපතිතුමාට ලැබුණු හැකියාව නිසා බව පෙන්වා දෙන විදෙස් මාධ්‍යය තවදුරටත් අනාවරණය කරන්නේ හදිසි නීතිය ඉවත් කිරීම හේතුවෙන් ශ්‍රී ලංකාව පිළිබඳ අන්තර්ජාතික ප්‍රතිරූපය ඉහළ නැඟුණු අතර එහි සෘජු ප්‍රතිඵල වශයෙන් විදෙස් ආයෝජන, සංචාරක, අපනයන, විදෙස් රැකියා යනාදී ක්ෂේත්‍රයන්වල කැපී පෙනෙන ප්‍රගතියක් අත්වන බවයි.ලෝකයේ සුරක්ෂිතම රටවල් කිහිපය අතරට ශ්‍රී ලංකාව ද එක්ව සිටින අතර හදිසි නීතිය ඉවත් කිරීමත් සමඟම ශ්‍රී ලංකාව පිළිබඳව අන්තර්ජාතික ප්‍රතිරූපය තවදුරටත් ශක්තිමත් වනු ඇති බවත් පැවැසෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108282</link>
    <topic>කොළඹ අසිරියට සියලු දෙනා පෙළ ගැසෙන්න</topic>
    <author/>
    <content>ජනපතිකොළඹ ආශ්චර්යවත් නගරයක් කිරීමට සියලු දෙනාම එකමුතුව කටයුතු කරන්න යැයි මහින්ද රාජපක්ෂ ජනාධිපතිතුමා ඉල්ලා සිටියේය.ජනාධිපතිතුමා මේ ඉල්ලීම කළේ කොළඹ මහ නගර සභාව වෙනුවෙන් තරග කිරීමට එක්සත් ජනතා නිදහස් සන්ධානයෙන් ඉදිරිපත් වන අපේක්ෂකයන් 59 දෙනකු අරලියගහ මන්දිරයේ දී මහින්ද රාජපක්ෂ ජනධිපතිතුමා ඉදිරියේ ඔවුන්ගේ අපේක්ෂකත්වය වෙනුවෙන් ප්‍රතිඥා දීමට එක් වූ අවස්ථාවේ දී ය.ඉතිහාසය විසින් කළ නොහැකි යැයි සනාථ කර තිබු බොහෝ දෑ වෙනස් කළ බවත් එහෙයින් මෙවර කොළඹ මහ නගර සභාව ජයග්‍රහණය කිරීම අභියෝගයක් නොවන බවත් සඳහන් කළේ ය.ජනාධිපතිතුමා එහිදී මෙසේ ද පැවැසීය.කොළඹ නගරයේ කසළ ඉවත් කිරීමේ ප්‍රශ්නය විසඳීමට මෙතෙක් පැවැති කිසිදු රජයකට නොහැකි විය. නමුත් අප අද ඒ අභියෝගය ද ජයගෙන තිබේ. කොළඹ නගරය ආශ්චර්යවත් කිරීමේ දී පැල්පත්වාසීන් නගරයෙන් ඉවත් කිරීමට රජය ක්‍රියා කරන බව ඇතැම් අය පැවැසුව ද කිසි ලෙසකින් පැල්පත්වාසීන් කොළඹින් ඉවත් නොකරන බව ජනාධිපතිතුමා පැවැසීය. කොළඹ නගරයේ අලංකාරය වෙනුවෙන් පැල්පත් ඉවත් කරන නමුත්, එම පැල්පත්වාසීන්ට කොළඹ නගරයේම ඒ වෙනුවෙන් වඩා පහසුකම් සහිත නිවාස ඉදිකර දෙන බවත්, දැනටමත් එවැනි ඉදිකිරීම්වල පැල්පත්වාසීන් පදිංචි කොට ඇති බවත් ජනාධිපතිතුමා සඳහන් කළේය. පදික වේදිකාවෙන් වෙළෙඳුන් ඉවත් කළ ද, ඔවුන්ගේ රැකියාවට පහසු වන පරිදි වඩා සුදුසු ස්ථානයක් රජය ඔවුන්ට සලස්වා ඇති බැවින් එවැනි ප්‍රචාරවලට කිසිසේත් බිය නොවන ලෙස ජනාධිපතිතුමා කීය.මැතිවරණ ප්‍රචාරණ කටයුතු සිදු කිරිමේ දී කොළඹ නගරය අපවිත්‍ර නොකොට පවතින නීතිමය රාමුව යටතේ ප්‍රචාරණ කටයුතු සිදු කරන ලෙස ද ජනාධිපතිතුමා අපේක්ෂකයින් වෙත දැනුම් දුන්නේ ය.එමෙන්ම මැතිවරණ ජයග්‍රහණය සඳහා සියලු අපේක්ෂකයින් ගෙයින් ගෙට ගොස් තම ඡන්දදායකයින් දැනුවත් කරන ලෙසත් වැඩිදුරටත් අදහස් දක්වමින් ජනාධිපතිතුමා අපේක්ෂකයන් වෙත උපදෙස් ලබා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108283</link>
    <topic>විනිසුරුවරු ජනපතිට අවනඩුවක් ගැන කියති</topic>
    <author/>
    <content>1999 - 2009 කාල වකවානුව තුළ හිටපු අග විනිසුරු සරත් නන්ද සිල්වා මහතාගේ ධූර කාලයේ අසාධාරණ අන්දමින් තම සේවය අහිමි කරන ලද හිටපු අධිකරණ විනිසුරුවරු පිරිසක් අරලිය ගහ මන්දිරයේ දී මහින්ද රාජපක්ෂ ජනාධිපතිතුමා හමුවී තමන්ට සිදුවූ අසාධාරණය පිළිබඳ දුක් ගැනවිලි ඉදිරිපත් කළහ.මේ කාලසීමාව තුළ ගෞරවනීය ලෙස සේවය කළ විනිසුරුවරු 42 දෙනකු අසාධාරණයට ලක්වූ බවත් ඇතැමුන් මේ හේතුව නිසා ම සිය දිවි හානිකර ගත් බවත්, තවත් පිරිසක් ඇති වූ කම්පනය හේතුවෙන් රෝගී වී ඇති බවත් මෙහිදී එම විනිසුරුවරු පෙන්වා දුන්හ.මේ සම්බන්ධයෙන් සොයා බලා තමන්ට සාධාරණයක් ඉටු කරන ලෙස ඔවුහු එහිදී ජනාධිපතිතුමාගෙන් ඉල්ලා සිටියහ.මේ අවස්ථාවට සම්බන්ධ වූ පාර්ලිමේන්තු මන්ත්‍රී ජානක බණ්ඩාර මහතා එක්තරා සතිපතා පුවත්පතක හිටපු අග විනිසුරු සරත් නන්ද සිල්වා මහතා සම්බන්ධයෙන් පළවූ ලිපියක් ද ජනාධිපතිතුමා වෙත ඉදිරිපත් කළේ ය. එම ලිපියේ සඳහන් කරුණු හා හිටපු අග විනිසුරුවරයා සම්බන්ධයෙන් පවත්නා අනෙකුත් චෝදනා ද විමර්ශනය කිරීමේ අවශ්‍යතාව මෙහිදී මන්ත්‍රීවරයා අවධාරණය කළේ ය.මේ අවස්ථාවට විදේශ කටයුතු අමාත්‍ය මහාචාර්ය ජී.එල්.පීරිස්, ජනාධිපති ලේකම් ලලිත් වීරතුංග යන මහත්වරු ද එක්ව සිටියහ. අසාධාරණයට පත් හිටපු විනිසුරුවරුන් 14 දෙනෙක් දුක්ගැනවිලි ඉදිරිපත් කිරීම සඳහා පැමිණ සිටියහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108284</link>
    <topic>හොර ඔප්පු හොර මුද්‍රා හොර අස්සන්! මහා පරිමාණ ඉඩම් වංචාවක්</topic>
    <author>විජයානි එදිරිසිංහ</author>
    <content>විජයානි එදිරිසිංහපාතාලය සහ ඉඩම් වංචාකරුවන් විසින් කොළඹ හා තදාසන්න ප්‍රදේශ ඇතුළු රටේ බොහෝ ප්‍රදේශවල ඉඩම්වලට හොර ඔප්පු සකසා විකුණා රුපියල් කෝටි පණහකට අධික වංචාවක් සිදුකර ඇති බව රහස් පොලීසිය අනාවරණය කැර ගෙන තිබේ.මේ සම්බන්ධ පැමිණිලි විශාල ගණනක් රහස් පොලීසිය වෙත ලැබී තිබේ. එම පැමිණිලි පිළිබඳව මෙතෙක් සිදුකළ පරීක්ෂණවලට අදාළව අත්අඩංගුවට පත්ව සිටින සැකකරුවන් ගණන තිස් දෙනෙක් පමණ වේ.දැනට රහස් පොලීසිය සිදුකර ඇති පරීක්ෂණවලින් අනාවරණය වී ඇත්තේ පාතාලයේ ඇතුළු අපරාධකරුවන් සහ ඉඩම් වංචාකරුවන් විසින් මෙම ජාවාරම කාලයක සිට සිදුකරගෙන ගොස් ඇති බවයි.මීට වසර දහයකට පමණ ඉහතදී ඉඩම් සහ ගොඩනැගිලිවලට හොර ඔප්පු ලියා විකුණා ඇති සිදුවීම් කිහිපයක් ද වාර්තා වෙයි. එම වංචාවන් වැඩි ප්‍රමාණයක් සිදුවී තිබෙන්නේ කොළඹ හා ඒ අවට ඇති ඉඩම් සහ ගොඩනැගිලි ආශි‍්‍රතවය. නුගේගොඩ ප්‍රදේශයේ කෝටි පහකට වඩා වැඩි වටිනාකමකින්යුත් ඉඩමකට හොර ඔප්පු සාදා විකුණා තිබේ. එම ඉඩමේ නියම හිමිකරු ඉහළ පෙළේ නීතිඥවරයකුගේ පුත්‍රයෙකි. එවැනි පුද්ගලයන්ගේ පවා ඇස් වසා මෙවැනි මහා පරිමාණ වංචා සිදුකොට තිබේ.තම ඉඩකඩම් පිළිබඳව සොයා නොබලා විදේශගතව සිටින පුද්ගලයන් රැසක් ද මෙම වංචාවට හසු වී තිබේ.හොර ඔප්පු හොර අස්සන්, නිල මුද්‍රා යොදා ඉඩම් ලියාපදිංචි කර ඇත. මෙම ඉඩම් වංචාවන් පිළිබඳ ඇති පැමිණිලි රහස් පොලිසිය වෙත ඉදිරිපත් කිරීමටත් අවශ්‍ය උපදෙස් ලබා ගැනීමත් රහස් පොලිසිය දුරකතන අංක දෙකක් ද හඳුන්වා දී තිබේ.දුරකතන අංක 0112320141 - 4 දක්වාත්, 0112422176 අංකයටත් එම පැමිණිලි ඉදිරිපත් කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108285</link>
    <topic>මහැදුරු රෝහණධීරයෝ දැයෙන් සමුගනිති</topic>
    <author/>
    <content>අභාවප්‍රාප්ත මහාචාර්ය මැන්දිස් රෝහණධීරයන් ගේ අවසන් කටයුතු මේ බදාදා (31) බොරැල්ල සුසාන භූමියේ දී සිදු කැරෙයි.දේහය බත්තරමුල්ල සුභූති පුර ‘අශෝක වටරවුම’ පාර නිවසේ තැන්පත් කර ඇත.1931 දී මුල්කිරිගල පල්ලත්තර ගමේ උපන් මහාචාර්ය මැන්දිස් රෝහණධීර මහතා පල්ලත්තර පාසලින් මූලික අධ්‍යාපනය ලැබීය.පාසල් ගුරවරයකු ලෙස සිය වෘත්තීය ජීවිතය ආරම්භ කළ එතුමා 1952 කළුබෝවිල බුද්ධඝෝෂ විදුහලේ මුල්ම පත්වීම ලැබූ ගුරුවරුන් අතරින් අයෙක් විය.1961 දී විද්‍යෝදය විශ්වවිද්‍යාලයේ ඉතිහාස අධ්‍යයන අංශයේ සහාය කථිකාචාර්යවරයකු ලෙස පත්වීම් ලැබූ රෝහණධීරයෝ 1970 දී ජ්‍යෙෂ්ඨ කථිකාචාර්ය පදවියට ද, 1978 දී සහය මහාචාර්ය පදවියට ද, 1989 මහාචාර්ය පදවියට ද 1995 දී ජ්‍යෙෂ්ඨ මහාචාර්ය පදවියට පත් වූහ. ඔහු විද්‍යෝදය විශ්වවිද්‍යාලයේ ඉතිහාසය හා පුරාවිද්‍යා අධ්‍යයන අංශයේ ආරම්භයේ සිට වසර 35ක් සේවය කළේය. අන්තර්ජාතික ඉතිහාසය හා පුරාවිද්‍යා සම්මේලන ගණනාවකට ඒ මහතා ඉදිරිපත් කළ පර්යේෂණ වාර්තා දෙස් විදෙස් ප්‍රකාශනවල පළවිය. ලංකා ඉතිහාසයේ සැඟවූ තොරතුරු රැසක් හෙළිකළ අස්ගිරි තල්පත ද, තායිලන්තයේ හත්වන සියවසේ සෙල්ලිපියක උපුටා දක්වා ඇති තෙල කටාහ ගාථා කාව්‍යයේ නමස්කාර ගාථා ද ගවේෂණය කොට ප්‍රථම වරට ලෝකයට හඳුන්වා දෙමින් මෙරට ඉතිහාසයේ නිම්වළලු පුළුල් කළ වියතෙකි.ශ්‍රේෂ්ඨාධිකරණ නීතිඥ හරිගුප්තා රෝහණධීර ඇතුළු දරුවන් සිවුදෙනකුගේ පියෙකු වන ඒ මහතා පදුමා රෝහණධීර මහත්මියගේ ස්වාමිපුරුෂයාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108286</link>
    <topic>පුංචි ඡන්දයේ ප්‍රචාරක වැඩ ඇරඹෙයි</topic>
    <author/>
    <content>එක්සත් ජනතා නිදහස් සන්ධානය හා එක්සත් ජාතික පක්ෂය ද සෙසු දේශපාලන පක්ෂ ද ස්වාධීන කණ්ඩායම් ඔක්තෝබර් 8 දා පැවැත්වෙන පළාත් පාලන ඡන්ද විමසීම වෙනුවෙන් ප්‍රචාරක වැඩසටහන ආරම්භ කිරීමට පියවර ගෙන ඇත.තම පක්ෂවලින් පළාත්පාලන ආයතනවලට ඉදිරිපත් වී සිටින අපේක්ෂකයන් වෙනුවෙන් ප්‍රචාරක රැස්වීම් පැවැත්වීම පිළිබඳව ප්‍රධාන දේශපාලන පක්ෂ මේ සති අන්තයේ සහ ලබන සතියේ වැඩසටහන් සකස් කර ඒවා මෙහෙය වන්නට පක්ෂ ප්‍රබලයන් පත් කිරීමට ද පියවර ගෙන තිබේ.එක්සත් ජනතා නිදහස් සන්ධානයට අයත් ශ්‍රී.ල.නි.ප ඇතුළු සියලු පක්ෂ ප්‍රචාරක රැස්වීම් පැවැත්විය යුතු ආකාරය පිළිබඳව මේ සති අන්තයේ සහ එළැඹෙන සතියේ දී සාකච්ඡා කර තීරණය කරනු ඇතැයි ශ්‍රී.ල.නි.ප. පක්ෂයේ මූලස්ථානයේ ප්‍රකාශකයකු පැවසීය.ප්‍රධාන රැස්වීම් ඇතුළු අදාළ පළාත් වෙනුවෙන් රැස්වීම් රැසක් ද පැවැත්වෙයි.මැතිවරණයට අදාළ ඒ ඒ පළාත් බල ප්‍රදේශවල මැතිවරණ ප්‍රචාරක කටයුතු මෙහෙයවීමට මැති ඇමැතිවරු ද පළාත් මහ ඇමැතිවරු ද පත් කෙරේ.එක්සත් ජාතික පක්ෂයේ ප්‍රචාරක රැස්වීම් සිකුරාදා (26) සිට ම ආරම්භ කළ බව එ.ජා.ප මහ ලේකම් පාර්ලිමේන්තු මන්ත්‍රී තිස්ස අත්තනායක මහතා පැවසීය.අදියර කිහිපයකින් තම මැතිවරණ ප්‍රචාරක කටයුතු පළාත් පාලන මැතිවරණයට අදාළ බල ප්‍රදේශය තුළ ක්‍රියාත්මක කරන බව ද කාර්යාල පිහිටුවීම ගෙයින් ගෙට යාම ජනතාව දැනුවත් කිරීම, කුඩා රැස්වීම් ද පවත්වමින් අවසාන දින කිහිපයේ දී ප්‍රසිද්ධ රැස්වීම් කිහිපයක් පක්ෂයේ නායක විපක්ෂ නායක රනිල් වික්‍රමසිංහ මහතාගේ ප්‍රධානත්වයෙන් පවත්වන බව ද ඔහු පැවසීය.කොළඹ මහ නගර සභාවට තරග කරන පක්ෂයේ අපේක්ෂකයන් වෙනුවෙන් සාකච්ඡාවක් පක්ෂයේ නායක රනිල් වික්‍රමසිංහ මහතා විසින් සිකුරාදා (26) පවත්වා තිබේ.ජනතා විමුක්ති පෙරමුණේ ද මැතිවරණ ප්‍රචාරක කටයුතු මෙම මැතිවරණය පවත්වන ප්‍රදේශවල අවසන් රැස්වීම් දින දක්වා අඛණ්ඩව පැවැත්වීමට ද පියවර ගෙන ඇතැයි එහි ප්‍රකාශකයකු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108287</link>
    <topic>හිටපු නිළමේ ඇවිත් මහනුවර අලි කලබල</topic>
    <author>ඉන්දික පොල්කොටුව</author>
    <content>ඉන්දික පොල්කොටුවඑක්සත් ජාතික පක්ෂයේ විනය මේ වන විට මුළුමණින්ම බිඳ වැටී ඇතැයි ද පක්ෂයේ ඉහළ නායකයින් විනය කඩ කරද්දී පහළම මට්ටමේ පළාත් පාලන නියෝජිතයන්ට පවා එරෙහිව විනය පරීක්ෂණයක්වත් පැවැත්වීමට නොහැකි වී ඇතැයි ද මාතලේ දිස්ත්‍රික් එජාප පාර්ලිමේන්තු මන්ත්‍රී වසන්ත අළුවිහාරේ මහතා පවසයි.රනිල්, කරු, සජිත් හෝ වෙනයම් අයකු පක්ෂයේ නායකත්වයට පත්වුවද පක්ෂයට විනයක් තිබීම අත්‍යවශ්‍ය යැයි ද ඒ මහතා කීය.මේ අතර මහනුවර මහ නගර සභාව සඳහා එජාප පුරපති අපේක්ෂකයා ලෙස ශ්‍රී දළදා මාලිගාවේ හිටපු දියවඩන නිළමේවරයකු වන නෙරංජන් විජයරත්න මහතා පත් කිරීම එම අපේක්ෂක කණ්ඩායමේ දැඩි විරෝධයට හේතු වී ඇත.හිටපු පුරපතිවරුන්වන කේසර සේනානායක, රාජ පුෂ්පකුමාර හා වැඩ බලන පුරපතිවරයකු ලෙස ක්‍රියා කළ සුමින්ද වික්‍රමසිංහ යන මහත්වරුන් සිටියදී විජයරත්න මහතාට පුරපති අපේක්ෂකත්වය ලබාදීම මෙම දැඩි විරෝධයට හේතු වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108288</link>
    <topic>මැති ඇමැතිවරු රෝහල්වලට යති</topic>
    <author>සාගරිකා දිසානායක</author>
    <content>සාගරිකා දිසානායකසෞඛ්‍ය අමාත්‍යාංශය විසින් ජාතික සෞඛ්‍ය සතියක් ප්‍රකාශයට පත් කරනු ලැබ තිබේ. ඔක්තෝබර් 7 සිට 10 දක්වා ක්‍රියාත්මක මේ ජාතික සෞඛ්‍ය සතියේදී මැතිවරණ කොට්ඨාස මට්ටමින් රෝහල් සහ සෞඛ්‍ය ආයතන නිරීක්ෂණය කොට පවතින අඩුපාඩු පිළිබඳව පුළුල් විමර්ශනයක් සිදු කැරේ.මේ සඳහා එකී ආසන නියෝජනය කරනු ලබන මැති ඇමැතිවරුන් ඇතුළු මහජන නියෝජිතයන් සහභාගිකර ගැනීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa1108289</link>
    <topic>රක්ෂණ භාරයෙන් අලුත් වැඩක්</topic>
    <author>රමණී සුබසිංහ</author>
    <content>සංවත්සර උළෙල අදරමණී සුබසිංහජාතික රක්ෂණ භාර අරමුදල මඟින් රාජ්‍ය සේවකයන් සඳහා ක්‍රියාත්මක කරන අග්‍රහාර රක්ෂණයේදී බිල්පත් ඉදිරිපත් කර මුදල් ලබා ගැනීම වෙනුවට රෝහල්වලට මුදල් නොගෙවා ප්‍රතිකාර ලබාගත හැකි විද්යුත් සෞඛ්‍ය රක්ෂණ කාඩ්පතක් හඳුන්වා දීම සහ මාධ්‍යවේදින් සඳහා ‘ඉඳුරවි’ සෞඛ්‍ය රක්ෂණය හඳුන්වා දීම ග්‍රෑන්ඩ් ඔරියන්ටල් හෝටලයේ දී අද (ඉරිදා) පස්වරු 5.00 ට අගමැති දි. මු. ජයරත්න හා කතානායක චමල් රාජපක්ෂ යන මහත්වරුන් ගේ ප්‍රධානත්වයෙන් සිදු කැරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa11082810</link>
    <topic>‘ දිවි නැඟුම’ දෙවැනි අදියර ලබන මස සිට ඇරැඹේ</topic>
    <author>නිහාල් පී. අබේසිංහ</author>
    <content>පුද්ගලයන් ලක්ෂ 60කට සෙතනිහාල් පී. අබේසිංහමෙරට කෘෂිකර්ම ක්ෂේත්‍රයේ හා ගෘහ ආර්ථික ක්ෂේත්‍රයේ විප්ලවීය සංවර්ධනයක් ඇති කළ ආර්ථික සංවර්ධන අමාත්‍යාංශය මෙහෙය වන ‘දිවි නැ¼ගුම’ වැඩසටහන ලබන මස සිට සිය දෙවැනි අදියර ආරම්භ කරයි.දිවි නැගුම නව දෙවැනි අදියර යටතේ ග්‍රාම නිලධාරි වසම් 14000 ක පුද්ගලයන් ලක්ෂ 60 ක පිරිසකට සෙත සැලසෙන බව ආර්ථික සංවර්ධන අමාත්‍යාංශය පවසයි.වැඩසටහනට නායකත්වය දෙන ආර්ථික සංවර්ධන ඇමැති බැසිල් රාජපක්ෂ මහතා පවසන පරිදි මහින්ද රාජපක්ෂ ජනාධිපතිතුමාගේ උපදෙස් මත 2011 මාර්තු 12 වැනිදා ආරම්භ වූ දිවි නැගුමට වැඩසටහනේ ප්‍රථම අදියර ඉහළම සාර්ථකත්වයක් දක්වයි. මාස 5 ක් ක්‍රියාත්මක වූ ප්‍රථම අදියර මගින් රටේ ග්‍රාමීය හා නාගරික ප්‍රදේශවල මුඩු බිම් රැසක් ගොවි බිම් බවට පත්ව ඇති බවත් ඉදිරි මහ කන්නය ආරම්භයත් සමඟ දිවි නැගුම දෙවැනි අදියර ලබන මාසයේ ආරම්භ කරන බවත් ඇමැති බැසිල් රාජපක්ෂ මහතා පවසයි.ඒ සඳහා පවුල ලක්ෂ 15 කට බීජ කට්ටල ලක්ෂ 15 ක් ලබාදීමට කටයුතු කරන බව ඇමැතිවරයා පසුගියදා, මාතලේ දී පැවැති ප්‍රගති සමාලෝචන රැස්වීමේදී අනාවරණය කළේ ය.දෙවැනි අදියර යටතේ රටේ ග්‍රාම නිලධාරි වසම් 14000 එම එක් වසමකට පවුල් 150 ක් බැගින් මේ වැඩසටහනට එක්කර ගන්නා බවත් මේ අනුව රටේ පවුල් ලක්ෂ 21 ක සාමාජික සාමාජිකාවන් ලක්ෂ 60 කට අධික පිරිසකට මින් සෙත සැලසෙන බවත් ආර්ථික සංවර්ධන අමාත්‍යාංශයේ අතිරේක ලේකම් ආර්.ඒ.ඒ.කේ. රණවක මහතා පවසයි.ඉසුරුමත් නිවහනක් අසිරිමත් මවු බිමක් යන තේමාව යටතේ ඇරැඹි මේ වැඩසටහනෙන් රටේ ග්‍රාමීය මෙන් ම නාගරික ප්‍රදේශවල ද නොවූ විරූ කෘෂිකාර්මික සංවර්ධනයක් ඇති විය. දෙවැනි අදියරේ දී පශු සම්පත් ධීවර හා සුළු අපනයන බෝග ක්ෂේත්‍ර කෙරෙහි වැඩි අවධානයක් යොමු කෙරේ. ඒ අනුව මේ වසරේ ඉදිරි මාස සඳහා රුපියල් දස ලක්ෂ 4400 ක් දිවි නැගුම වැඩසටහන සඳහා වෙන්කර තිබෙන බව ද අතිරේක ලේකම් රණවක මහතා කීය.දිවි නැඟුම ප්‍රථම අදියරේ ඉලක්කය වූයේ ගෘහ ආර්ථික ඒකක ලක්ෂ 10 ක් ස්ථාපනය කිරීමයි. ඒත් දැනට රටපුරා ගෘහ ආර්ථික ඒකක ලක්ෂ 14 ක් පමණ පිහිටුවා තිබෙන බවත් ඊට අමතරව රටේ රාජ්‍ය ආයතන නිල නිවාස හා ප්‍රසිද්ධ ස්ථාන පවා මේ දිවි නැගුමට එක් වී ඇති බවත් අතිරේක ලේකම් රණවක මහතා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa11082811</link>
    <topic>“හදිසි නීතිය ඉවත් කිරීමෙන් සහන රැසක් සැලසෙනවා”</topic>
    <author/>
    <content>ඇමැති වාසුදේවශ්‍රී ලංකාව ඇතුළත සාමාන්‍ය නීතිය යටතේ පාලන කටයුතු සිදු කිරීමට හදිසි නීතිය ඉවත් කිරීමෙන් අවස්ථාව සැලසී තිබෙන බව ජාතික භාෂා හා සමාජ ඒකාබද්ධතා ඇමැති ප්‍රජාතන්ත්‍රවාදී වාමාංශික පෙරමුණේ ලේකම් වාසුදේව නානායක්කාර මහතා පවසයි.එසේම හදිසි නීතිය ඉවත් කිරීමෙන් කඳවුරුවල සිටින 6000 පමණ පිරිසකට නිදහස් වීමට ඉඩකඩ ලැබී තිබෙන බවත් රට තුළ නොයෙක් ආකාරයෙන් හා නාටක ස්වරූපයෙන් උතුරු නැඟෙනහිර ජනතාව බිය වද්දමින් සැරි සැරූ ග්‍රීස් යකුන් හා භූතයන් මේ තත්ත්වයෙන් අභාවයට යාම අපේක්ෂා කළ හැකි බව ද නානායක්කාර මහතා පෙන්වා දෙයි.අධිරාජ්‍යවාදී බලවේග එල්ල කරන ඝෝෂාවන් ද මෙයින් තුරන් වන බවද මේ පිළිබඳව ප්‍රජාතන්ත්‍රවාදී වාමාංශික පෙරමුණ එහි ලේකම් ඇමැති වාසුදේව නානායක්කාර මහතාගේ අත්සනින් නිකුත් කර ඇති නිවේදනයේ මේ කරුණු සඳහන් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aa11082812</link>
    <topic>පිහිටවන්න</topic>
    <author/>
    <content>අංක 352/8/2, ගාලු පාර, තල්පිටිය දකුණ, වාද්දුව ලිපිනයේ විතුන් රන්නෙත් කරන්නාගොඩ නම් තෙහැවිරිදි දරුවා දරුණු ශ්‍රවණාබාධයකින් පෙළෙයි. ඔහුට කොක්ලියර් නම් ශ්‍රවණ උපකරණයක් බද්ධ කළ යුතු බව වෛද්‍ය විශේෂඥයෝ කියති. මේ සඳහා රුපියල් ලක්ෂ 40ක පමණ මුදලක් වැය වන අතර මෙතරම් විශාල මුදලක් ඒ සඳහා සපයාගැනීම අසීරු හෙයින් ඔහුගේ දෙමවුපියෝ මහජන ආධාර පතති. හැටන් නැෂනල් බැංකුවේ තිස්සමහාරාමය ශාඛාවේ 090020142611 ගිණුමට මූල්‍යාධාර බැර කළ හැක. 0382284223 හෝ 0773648787 දුරකතන අංකවලට ඇමතීමෙන් වැඩි විස්තර ලබාගත හැක.මාතර, පඹුරන, පොල්හේන පාරේ කේ.ජී. සෝමතිලක මහතා වකුගඩු රෝගයකින් පෙළෙන බැවින් ඔහුට වකුගඩුවක් බද්ධ කළ යුතු අතර ඒ සඳහා ‘ඕ’ පොසිටිව් වර්ගයේ වකුගඩුවක් පරිත්‍යාග කළ හැකි අයකු වෙත්නම් දුරකතන අංක 0718116536, 0776560766 හෝ 0772206789 න් විමසන ලෙස ඉල්ලීමක් කෙරේ.මව්බිමේ ඒකීයත්වය වෙනුවෙන් අනභිභවනීය සේවාවක් ඉටුකළ විශ්‍රාමික යුද හමුදා ජෙනරාල්වරයකු හදිසියේ අසනීප තත්ත්වයට පත්ව සිටියි. ඔහුගේ ජීවිතය බේරාගැනීම සඳහා ඉතා කඩිනමින් වකුගඩුවක් බද්ධ කළ යුතු බව වෛද්‍ය උපදේශයයි. ඒ සඳහා පරිත්‍යාගශීලී අයකු වෙතොත් ”ඒපොසිටිව්” වර්ගයේ වකුගඩුවක් ලබාදීමට ඉදිරිපත් වන ලෙස හෙතෙම මහජනතාවගෙන් ඉල්ලීමක් කර සිටියි. මේ සඳහා ඉදිරිපත් වන අයකු වෙතොත් පහත සඳහන් දුරකථන අංක ඔස්සේ රාජ්‍ය ආරක්ෂක අමාත්‍යාංශයේ හමුදා සම්බන්ධීකරණ නිලධාරි මේජර් ජෙනරාල් පාලිත ප්‍රනාන්දු මහතා සම්බන්ධ කරගන්නා ලෙස වැඩිදුරටත් ඉල්ලා සිටිමි. දුරකථන අංක – 0112436019 / 0773243032මාදිවෙල, බෝධිය පාර, මූර්ති මාවතේ 62/15බී ලිපිනයේ ජී.ජී.ගුණතිලක දරුණු වකුගඩු රෝගයකින් පෙළෙයි. ඔහුට ‘ඒ’ හෝ ‘ඕ’ පොසිටිව් රුධිර කාණ්ඩයේ වකුගඩුවක් බද්ධ කළ යුතු බව මහරෝහලේ වෛද්‍ය විශේෂඥයෝ පවසති. වකුගඩු පරිත්‍යාගශීලියකුට ඉහත ලිපිනයෙන් හෝ 071-8993079, 0716315107 දුරකතන අංකවලට ඇමැතීමෙන් වැඩි විස්තර ලබාගත හැක.කොළඹ මහ නගර සභාවේ ව්‍යාපෘති අංශයේ සේවය කරන 177/11 මල්කෝණ වත්ත, පෙතියාගොඩ, ගම්පහ පදිංචි එම්. එල්. සුමනරත්න මහත්මා වකුගඩු දෙකම අක්‍රියව විශාල මුදලක් වැය කර සතියකට වරක් රුධිර පාරවිලයනයකට (Dialise) ලක් කරමින් ප්‍රතිකාර ලබයි. ඔහුට  O+, O-, B+, B- වර්ගයේ වකුගඩුවක් ඉතා ඉක්මනින් බද්ධ කළ යුතු බව කොළඹ මහ රෝහලේ වෛද්‍යවරු කියති. ඔහුට සිය ජීවිතය බේරා ගැනීම සඳහා ඉහත වර්ගයේ වකුගඩුවක් පරිත්‍යාගශීලී අයෙකුගෙන් අපේක්ෂා කරමි.0112678426 හා 0772003518 මඟින් විස්තර දැනගත හැකිය.රාගම, කැන්දලියැද්දපාළුවේ අංක 658 දරන නිවසේ පදිංචිව සිටින එච්. ඩී. දීපානි දුෂ්මන්තා (49) දැනට මාස 09 ක පමණ කාලයක සිට පාදවල ස්නායු මැරි යාමේ රෝගයක් වැලඳී ඇවිදීමට නොහැකිව එක්තැන් වී සිටින්නීය. මෙම රෝගය සඳහා වෛද්‍ය ප්‍රතිකාර ලබා ගැනීමට මසකට රුපියල් 25000 ක පමණ මුදලක් වැය කිරීමට සිදුවන බව ඇයට ප්‍රතිකාර කරන වෛද්‍යවරු පවසති. එබැවින් පින්වත් මහජනතාවගේ ආධාරය ඇය බලාරොත්තු වේ.සියලුම ආධාර බොරැල්ල මහජන බැංකුවේ නගර ශාඛාවේ ගිණුම් අංක 320- 2-001-5-3577496 අංකයට යොමු කරන ලෙස ඉල්ලීමක් කෙරේ.ගනේමුල්ල බුළුගහගොඩ අංක 110/ඒ පදිංචි ජී. ඩී. සිරියාවතී උකුල් ඇට බද්ධ කිරීම කිරීමට රු. 210000 මුදලක් වැයවන බව පවසයි. දරුවන් දෙදෙනකුගේ මවක් වන ඇයගේ ස්වාමිපුරුෂයා රැකියාවක් නොකරයි. අසරණ තත්ත්වයෙන් ජීවිතය ගතකරන මොහුට උපකාර කිරීමට යම් අයෙක් සිටීනම්, පහත සඳහන් ගිණුමට මුදල් බැර කරන මෙන් කරුණාවෙන් ඉල්ලා සිටිමි.ගනේමුල්ල මහජන බැංකුව, ගිණුම් අංක 332200132122321.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108283</link>
    <topic>බොරු ආර්ථික විද්‍යාඥයෝ රටේ සංවර්ධනයට අකුල් හෙළනවා</topic>
    <author>සාකච්ඡා කෙළේ නිහාල් පී. අබේසිංහ</author>
    <content>කැලණිය විශ්ව විද්‍යාලයේ ආර්ථික විද්‍යා අංශයේ ජ්‍යෙෂ්ඨ මහාචාර්ය උපාලි හෙට්ටිආරච්චිමුලින්ම ප්‍රංශ සමාගමකුත් පසුව රුසියානු සමාගමකුත් තෙල් ගවේෂණය කළා. ඒත් තෙල් හොයාගන්න ලැබුණේ නැහැ. 1972 න්පසු තෙල් ගවේෂණ අපේ රටේ කළේ නැහැ.තෙල් ගවේෂණය ඉතා අවදානම් සහිත ආයෝජනයක්. 1972 දී අපේ තෙල් ගවේෂණ කටයුතු ආරම්භ කර නතර කළ ද ඉන් පසු අවුරුදු 39 ක කාල පරිච්ඡේදය තුළ අපට තෙල් ගවේෂණ කටයුතු සඳහා කිසිදු ආයෝජකයෙක් සොයා ගැනීමට නොහැකි වුණා. එහි අවදානම ඉතා ඉහළ මට්ටමක පවතිනවා. තෙල් ගවේෂණ කටයුතු සඳහා ශ්‍රී ලංකා රජයට හෝ රටේ පෞද්ගලික අංශයට ඉදිරිපත් විය නොහැක්කේ ඒ සඳහා අවශ්‍ය කෙරෙන විශාල මුදල් ප්‍රමාණය යෙදවීමට රජයට නොහැකි වීමත්, අපේ රටේ පෞද්ගලික අංශයේ කිසිම ආයතනයක් එවැනි අවදානමක් දැරීමට ඉදිරිපත් නොවීමත් හේතුවෙන් බව කිව යුතුයි.අපේ තෙල් ගවේෂණ කරන්නේ ඉන්දියාවේ ගොඩබිමත් තෙල් සොයාගත්ත සමාගමක්කෙසේ වුවද මෑතකදී ශ්‍රී ලංකා රජයට තෙල් ගවේෂණ කටයුතු සඳහා විදේශ ආයෝජකයන් කීප දෙනෙකු සොයා ගැනීමට හැකිවුණා. මන්නාරම් ද්‍රෝණියේ තෙල් ගවේෂණ කටයුතු සඳහා ඉදිරිපත් වූ ඉන්දියාවේ කෙයාන් සමාගම ඉන් එකක්. මෙම සමාගම 2008 වසරේදී ශ්‍රී ලංකා රජය සමඟ තෙල් ගවේෂණ කටයුතු සඳහා ගිවිසුමක් අස්සන් කළා. 2009 සහ 2010 වසරවල මූලික දත්ත එක්රැස් කිරීමේ කටයුතුවල යෙදුණු එම සමාගම මේ වසරේදී එම ද්‍රෝණියේ ඛනිජ තෙල් නිධිවල ස්වභාවය තේරුම් ගැනීම සඳහා වූ අධ්‍යයනය කටයුතු ආරම්භ කිරීමටත්, ගවේෂණාත්මකව කැණීම් ආරම්භ කිරීමටත් සූදානම් වී සිටිනවා.මේ සමාගම තෝරා ගැනීමට කටයුතු කළේ 2008 වකවානුවේදී. ඒ කාලේ ඛනිජ තෙල් සංවර්ධන ඇමැති ලෙස හිටියේ ෆවුසි මහත්තයා. මේ සමාගම තෝරා ගැනීමේදී ඛනිජ තෙල් සම්පත් පනත අනුව විධිමත් අයුරින් පත්කළ විද්වත් කමිටුවක් මඟින් මේ සමාගම තෝරා ගැනීම නිර්දේශ කර තිබෙනවා. මේ පනත අනුමත කරලා තිබෙන්නේ 2003 දී.මේ කෙයාන් ඉන්දියා සමාගම මහාරාෂ්ඨවල තියෙන්නේ. ඉන්දියාවේ රාජස්ථාන්වල ගොඩබිමේ ඛනිජ තෙල් සොයා ගැනීමත් සමඟම මේ කෙයාන් ඉන්දියා සමාගම හොඳම වෙළෙඳ නාමයක් ලෙස ඉන්දියාවෙත් - ලෝකයේත් ප්‍රසිද්ධ වුණා. එහි ශ්‍රී ලංකා නියෝජිතයා වන්නේ සීමාසහිත කෙයාන් ශ්‍රී ලංකා පෞද්ගලික සමාගමයි. ඒ අය අපේ තෙල් නිධි ගවේෂණය කිරීමට අපේක්ෂා කරන්නේ දියුණුම තාක්ෂණයට අනුවයි. පරිසරයට බලපෑම් අවම කරලයි. ඒක පිරිවැය අධිකයි. එක පැත්තකින් එහි ලාභ ප්‍රයෝජන පිළිබඳව ස්ථිරවම කියන්න බැහැ.මේ නිසා මෙවැනි ලොව සුවිශේෂ සමාගම් අපේ රටේ ආයෝජනය කිරීමටයම් දිරිගැන්වීමක් අප කළ යුතුයි. එමෙන්ම මේ සඳහා අදාළ සමාගම මන්නාරමේ ගැඹුරු මුහුදේ මීටර් 1000 ක් පමණ ගැඹුරට විශාල තෙල් ළිං කැණිය යුතුයි. ඊට වියදම රුපියල් කෝටි 1660 ක් විතර වෙනවා. මේ සතයක්වත් අපි දෙන්නේ නැහැ. ඒ සමාගමයි දරන්නේ.අද ලෝකයේ නව ආර්ථික ප්‍රවණතා අනුවත් ලංකාවේ තත්ත්වය අනුවත් අපට සුදුසු මෙවන් අලුත් විෂයයකට සම්බන්ධ නව ව්‍යාපෘති සඳහා ලොව ප්‍රසිද්ධ ජගත් පෞද්ගලික ආයතනවල ආයෝජන ලබාගැනීමයි. ඒ න්‍යාය අනුවයි මේ ගිවිසුම් අස්සන් කරලා තිබෙන්නේ.අද අපේ රට වසරකට පිටරටින් තෙල් ගේන්න රුපියල් කෝටි 32000 කට වඩා වැය කරනවා. අපේ තෙල් ගවේෂණවලින් තෙල් ලැබුණොත් ඒ මුදල අපිට ඉතුරු වෙනවා. රටේ වෙනත් ව්‍යාපෘති අපට ඒ මුදලින් කරන්න පුළුවන්. කොළඹ - මාතර වගේ අධිවේගී මාර්ග 4 ක් රටේ හදන්න පුළුවන්.මීට අමතරව මේ ගිවිසුම් අනුව අපේ රටට විශාල මුදල් ප්‍රමාණයක් ලාභ හා ලාභාංශ කොටස් ලෙස මෙන්ම ගිවිසුම් ප්‍රකාරව ලැබිය යුතු කොටස් ද ලැබෙනවා. අනෙක් එක ගවේෂණයෙන් තෙල් ලැබුණොත් ඒවායේ වටිනාකම අනුවත් රට යවන ප්‍රමාණය අනුවත් රජයට බදු ගෙවිය යුතුයි.මේ ගිවිසුම අස්සන් කරන අවස්ථාවේ හිමිවූ ප්‍රසාද දීමනා හා නිෂ්පාදනය මත රජයට හිමිවන ප්‍රසාද දීමනාව පමණක් රුපියල් දසලක්ෂ 5500 ක් රජයට ලැබෙනවා. තෙල් පිටරට යවන රටක් ලෙස අපට අභිමානයක් ඇති වෙනවා.ඊට අමතරව මෙම ව්‍යාපෘතිය සඳහා දේශීය සමාගම් විශාල ප්‍රමාණයකට භාණ්ඩ හා සේවා සැපයීමේ අවස්ථාව උදා වෙනවා. ඒ අනුව අදාළ සමාගමේ මුදල් අපේ රට ඇතුළතට ද ක්‍රමයෙන් ගලා එනවා.මේ කථාව අසත්‍යයක්. මේ තෙල් ගවේෂණවලට ඒ සමාගම කර ඇති ආයෝජනය දෙස බැලු විට ඒ සමාගමට ලබා දී ඇති සහන ප්‍රමාණය ප්‍රමාණවත්දැයි සිතෙනවා. ඒ සමාගමට රජය පාර්ලිමේන්තුවේ පූර්ණ අනුමැතිය ඇතිව යම් යම් බදු සහන ලබා දී තිබෙනවා. එය ලබා දී ඇත්තේ 2008 අංක 14 දරන ක්‍රමෝපායික සංවර්ධන ව්‍යාපෘති පනතේ විධි විධාන අනුව පමණයි. ඊට පිට කිසිම බදු සහනයක් ලබා දීලා නැහැ. මේ බදු සහනවලට මුළු පාර්ලිමේන්තුවම අනුමැතිය දී තිබෙනවා. මේ බදු සහන ලබා දී තිබෙන්නේ තෙල් ගවේෂණ කටයුතු කරන කාලයටම පමණයි. ඒ සම්බන්ධ කටයුතු සඳහා පමණයි. තෙල් සොයා ගත් විට රටේ නීතිය අනුව සියලු බදු ඒ සමාගමෙන් අය කරනවා.මේ පිළිබඳව රටේ සංවර්ධනයට බාධා කරන ‘බොරු ආර්ථික විද්‍යාඥයෝ’ විවිධ මත පළ කරනවා. මේ අකුල් හෙළීම් නිසා රටට වැදගත් ව්‍යාපෘතිවලට ජගත් සමාගම් අදිමදි කරන්නත් පුළුවන්.මෙවැනි රටට වැදගත් ගවේෂණ කටයුත්තකදී මෙවැනි ලොව සුවිශේෂී සමාගමකට සහන ලබාදීමට කටයුතු කිරීමට හේතු සාධක ගණනාවක් තිබෙනවාඅඛණ්ඩව ඉහළ යන ලෝක තෙල් මිල ගණන් සහ ලංකාවට අවශ්‍ය තෙල් ආනයනය කිරීමේදී දැරීමට සිදුවන අධික විදේශ විනිමය වියදම සැලකිල්ලට ගත් විට මෙවැනි ඛනිජ තෙල් නිධි පවතිතැයි අපේක්ෂිත ප්‍රදේශවල ඒවා ගවේෂණය කිරීම ලංකාවට වාසිදායකයි.මෙවැනි ගවේෂණයන් සඳහා ලොව පිළිගත් ප්‍රමිතියකට දියුණු තාක්ෂණය යොදා ගැනීමට සිදු වනවා. එය පිරිවැය අධික ව්‍යාපෘතියක් වෙනවා. මෙවැනි ව්‍යාපෘතියකින් ලබාගත හැකි ලාභ ප්‍රයෝජන පිළිබඳ ස්ථාවර නිගමනයක් කරන්න බැහැ. ඒ නිසා ක්‍රමෝපාය සංවර්ධන පනත යටතේ ඉහත සඳහන් කරන ලද ව්‍යාපෘතිය සඳහා ආයෝජනය කරන සමාගමට හා නියෝජිත සමාගමට අනුමත බදු සහන ලබාදීම සුදුසුයි. එහෙත් එම සමාගම වාණිජ වශයෙන් තම බිම් කොටසේ ඛනිජ තෙල් හෝ ස්වාභාවික ගෑස් සොයා ගතහොත් නිෂ්පාදන ක්‍රියාවලියේදී සියලු බදුවලට යටත් වෙනවා.මේ ව්‍යාපෘතියට හුඟක් මුදල් ඕනෑ. නවීනතම තාක්ෂණය ඕනෑ. අලුත්ම විෂයයක ඉංජිනේරුවෝ ඕනෑ. තාක්ෂණ ශිල්පීන් ඕනෑ. ඒ අනුව අපේ රජයේ ආයතනයකට මේක කරන්න අමාරුයි.අපි දැනටමත් අපේ රටේ මෙරට ඉතිහාසයේ වැඩිම මහා පරිමාණ සංවර්ධන ව්‍යාපෘති ගණනක් ක්‍රියාත්මක කරනවා. ඒවාට පිටරටවලින් ණයත් අරන් තිබෙනවා. ඒ අනුව තවත් ණය අරන් මෙවැනි ව්‍යාපෘති කරනවාට වඩා අපට වාසි පිටරට සමාගමකට ඒ ආයෝජනය ලබාදීමයි. ඒ ගිවිසුම් අනුව ඒ ව්‍යාපෘති ඉදිකර ක්‍රියාත්මක කර එහි ලාභය අපට ලබා දෙනවා. පසුව වසර ගණනකට පසු මුළු ව්‍යාපෘතියම රජයට පවරාවි. මෙය ඕර්‍ණඊ ක්‍රමය ලෙස දක්වනවා.මේ අනුව අපේ රජය ආයතනයකට මේ වෙලාවේ මෙවැනි තෙල් කැණීම් වැනි මහා පරිමාණ ව්‍යාපෘති ආරම්භ කරන්න අමාරුයි. නවීනතම තාක්ෂණයත් අපි ගාව නැහැ. පෞද්ගලික අංශයටත් එච්චර මුදල් නැහැ. තාක්ෂණය නැහැ. එහෙම කවුරුවත් ඉදිරිපත් වුණෙත් නැහැ.රටේ ආයෝජන සම්බන්ධයෙන් ඉතා සතුටුදායක තත්ත්වයක් ඇතිකර ගැනීමට අවුරුදු තිහක බලපෑමකින් පසු අපට හැකි වී තිබෙනවා. ඛනිජ තෙල් ගවේෂණය මඟින් සාර්ථක ප්‍රතිඵල අත්කර ගැනීමට හැකිවුවහොත් ශ්‍රී ලංකාව ලෝකයේ ප්‍රබල රටක් බවට පත්වෙනවා.ශ්‍රී ලංකාවේ ආයෝජන සම්බන්ධයෙන් විනිවිදභාවය, වගවීම සහ වගකීම තහවුරු කිරීම් සඳහායි 2008 වසරේදී අංක 14 දරන ක්‍රමෝපායික සංවර්ධන ව්‍යාපෘති පනත සම්මත කරගත්තේ. එය ආයෝජන සම්බන්ධයෙන් රජය ගත් ඉතා වැදගත් පියවරක්. ක්‍රමෝපායික වශයෙන් වැදගත් වන ආයෝජන සඳහා බදු සහන සැලසීමේදී අනුගමනය කළ යුතු ක්‍රියා මාර්ග එම පනතේ සඳහන් කරනවා. ශ්‍රී ලංකා ආයෝජන මණ්ඩලය විසින් කිසියම් ආයෝජනයක් රටේ ආර්ථික සංවර්ධනය සම්බන්ධයෙන් ඉතා වැදගත් යැයි තීරණය කළ විට ආයෝජන කටයුතු භාර ඇමැතිවරයා විසින් අදාළ ආයෝජන පිළිබඳ විස්තර සහ ලබා දෙන බදු සහන ගැසට් පත්‍රයේ පළ කළ යුතුයි. ඉන් දින 30 කට පසු එය කැබිනට් මණ්ඩලයට ඉදිරිපත් කර අනුමැතිය ලබාගත යුතුයි. ඉන් පසු එම තොරතුරු නැවත ගැසට් පත්‍රයේ පළ කළ යුතු අතර, එසේ පළ කර මාස තුනක් යාමට පෙර එය පාර්ලිමේන්තුවට ඉදිරිපත් කර අනුමැතිය ලබාගත යුතු වෙනවා. ශ්‍රී ලංකාව බ්‍රිතාන්‍ය යුගයේ සිටම රටේ ආයෝජනය සඳහා විදේශිකයන්ට ඉඩ සලසා දුන්නා. ඒත් මේ ආකාරයේ විවෘත භාවයකින් සහ මහජනතාවටත්, පාර්ලිමේන්තුවටත් වග කියන අයුරින් ආයෝජන කටයුතු පවත්වාගෙන යාම සඳහා කටයුතු කර ඇත්තේ ප්‍රථම වතාවටයි. මෑතක සිට රජය විසින් අනුමත කරනු ලබන ආයෝජන සම්බන්ධයෙන් මෙම පිළිවෙත අනුගමනය කිරීම ආරම්භ කර තිබෙනවා.මේ ආකාරයේ විනිවිද ස්වරූපයකින් කටයුතු කිරීම සඳහා රජය විසින්ම මෙවැනි ක්‍රමවේදයක් සකසා දීම ඉතා වැදගත්. මහජනතාවට මෙන්ම පාර්ලිමේන්තුවට වග කියන අන්දමින් මෙන්ම සෑම ආයෝජනයකටම පාර්ලිමේන්තු අනුමැතිය ලබාගැනීමට සිදුවන ආකාරයේ කටයුතු සැලසීම රටේ ආයෝජන සම්බන්ධයෙන් ඉතා සුවිශේෂ තීරණයක්. රජය විසින් මෑතක සිට අනුමත කර ඇති ආයෝජන සම්බන්ධයෙන් මේ ආකාරයට මහජනතාව අතර ප්‍රසිද්ධ කිරීමටත් පාර්ලිමේන්තු අනුමැතිය ලබාගැනීමටත් කටයුතු කර තිබෙනවා. 1977 දී නිදහස් ආර්ථික ප්‍රතිපත්ති හඳුන්වා දීමෙන් පසුව මේ රටට අති විශාල වශයෙන් විදේශ ආයෝජන ඇදී ආවා. ලබා දුන් බදු සහන යටතේ කර්මාන්තවල පමණක් නොව බැංකු, රක්ෂණ, විදුලි සන්දේශ සේවා ආදි ඉතා වැදගත් ආර්ථික අංශවල විශාල අරමුදල් ප්‍රමාණයෙන් ආයෝජනය වුණා. එහෙත් මෙම එකදු ආයෝජනයක් පිළිබඳව පාර්ලිමේන්තු අනුමැතිය ලබාගැනීම කෙසේ වෙතත් පාර්ලිමේන්තුවට දැනුම් දීමක් හෝ සිදුවූයේ නැහැ.මේ අනුව රජය දැන් ආයෝජන පිළිබඳව විනිවිද බවකින් යුක්තව කටයුතු කරනවා. එපමණක් නොවේ රජය යම් ආයෝජකයකුට මේ රටට එන්න දෙන්නේ ඒ ආයෝජන සමාගමේ පැටිකිරිය ද සොයා බැලීමෙන් අනතුරුවයි. මෙහිදී විශේෂයෙන් අපේ රටේ පරිසරය අපේ රටේ සංස්කෘතිය, සාරධර්ම ආගමික සහජීවනයට බාධා පමුණුවන සමාගම්වලට රජය මෙහි ආයෝජන කිරීමට ඉඩ දෙන්නේ නැති බවයි පෙනෙන්නේ. යුද්ධය අවසන් වී මුළු රටේම සාමය උදාවී ඇති මේ කාලයේ ලංකාවේ විදේශ ආයෝජකයන් ආකර්ෂණය කරන රටක් වී තිබෙනවා. ඒ අයට ඉඩ දීමට දැනට මේ ආයෝජන දිරි ගන්වන ක්‍රම ඉතා වැදගත් බව කියන්න පුළුවන්.ඛනිජ තෙල් ගවේෂණය සහ ඒ කටයුතුවල ආයෝජනය සම්බන්ධයෙන් ශ්‍රී ලංකාව විසින් ඉතාම ප්‍රවේශම්කාරී වූත් උපායමාර්ගික වූත් ක්‍රියා පිළිවෙතක් පවත්වාගෙන යා යුතුව තිබෙනවා. යුද්ධයෙන් පසු අපි රටේ ආයෝජන ප්‍රමාණය ඉහළ නංවා ආර්ථික වර්ධනය වේගවත් කර ගැනීම සඳහා විවිධ සංවර්ධන ක්‍රමෝපායන් සහ සංවර්ධන ප්‍රතිපත්ති අනුගමනය කරමින් සිටිනවා. එහෙත් ඛනිජ තෙල් ගවේෂණය පිළිබඳව අප අවධානය යොමුකළ යුත්තේ හුදෙක් තවත් එක් ආයෝජනයක් වශයෙන් සලකා නොවෙයි. රටේ ආර්ථික ගමන්මඟ එක්වරම මහා තල්ලුවකින් ඉදිරියට ගෙන යා හැකි යෝධ බලවේගයක් වශයෙන්. මේ ගිවිසුම හා ව්‍යාපෘතිය අනුව අපට තෙල් ලැබුණොත් අපේ ආර්ථිකය ඉහළටම යනවා.තෙල් ගවේෂණ, වරාය ව්‍යාපෘතිය වගේ අපේ රටේ ක්‍රියාත්මක සියලු ව්‍යාපෘති රටට ජනතාවට ඉතා ඵලදායකයි. මේවා තිරසර ලෙස ව්‍යවස්ථානුකූලව නිත්‍යානුකූලව ක්‍රියාත්මක වෙනවා. මේවා පිටරට ආධාර හා ආයෝජන ඇතිව කරන්නේ. ඒ පිළිබඳව බොරු විවේචන එල්ල කිරීම නිසා ඒ රටවල් ඉදිරියේදී අපේ ආයෝජනවලදී අදිමදි කරන්න පුළුවන්. මේ තත්ත්වය රටේ ආර්ථිකයට මරු පහරක්.රටේ ආයෝජන ගැන හරියට නොදන්න රටට අහිතවත්, බලයට කෑදර අය විවිධ බොළඳ ප්‍රකාශ පළ කරනවා. එය රටේ ඉදිරි ගමන කඩාකප්පල් කිරීමක්. ඒ ගැන මත පළ කිරීමට පෙර රට ගැන සිතිය යුතුයි. රටේ ආර්ථිකය කඩා වැටුණොත් ඔය කෑගසන අයටත් ඉන්න හිටින්න දේශපාලනය කරන්න හොඳ රටක් නැති වේවි.සාකච්ඡා කෙළේ නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108285</link>
    <topic>දැන් “හදිසියක්” නැත එහෙත් වගකීමක් ඇත</topic>
    <author>සරත් පෙරේරා</author>
    <content>විගණකාධිපති එච්.ඒ.එස්.සමරවීරනීති රීති තිබෙන්නේ කඩන්න නොවන නමුත් රාජ්‍ය නිලධාරීන්ට හදිසි අවශ්‍යතාවයන් අනුව සාධාරණ තීරණ විනිවිදභාවයෙන් යුතුව ගෙන ක්‍රියාත්මක කිරීමටත් ඉඩක් තිබෙන බව නව විගණකාධිපති එච්.ඒ.එස්.සමරවීර මහතා පවසයි.සිළුමිණ සමඟ විගණකාධිපති ධූරයේ කාර්යභාරය පිළිබඳ විශේෂ සම්මුඛ සාකච්ඡාවකට එක්වෙමින් විගණකාධිපතිවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට සමරවීර මහතා දුන් පිළිතුරු මෙසේය.අපේ වාර්තාවලින් අපට තියන සීමිත සම්පත් ප්‍රමාණය අනුව විගණන කටයුතු ආවරණය කරල පාර්ලිමේන්තුවට වාර්තා කරල තියනවා. හුඟක් දේවල් ඒවයින් අනාවරණය කරලත් තියනවා. කිසිවක් වෙලා නැහැයි කියන්න බැහැ. එක නිදසුනක් ගත්තොත් ක්‍රිකට් පාලක මණ්ඩලයේ ප්‍රශ්න අපි වාර්තා කරල තියනවා. ඒක පාර්ලිමේන්තුවේ විවාදයටත් ගත්තා. හැම ආයතනයකම අඩුපාඩු ප්‍රශ්න අපි ඒ වාර්තාවලින් මතු කරල තියනවා.හැබැයි අපේ එක එල්ලේ තියන අරමුණක් නෙමෙයි වංචා හා දූෂණ වැළැක්වීම හරි ඇල්ලීම හරි.නමුත් පරික්ෂා කරනකොට මතුවන කරුණු ගැන අපි දිගටම ගිහිල්ලා විමර්ශනය කරල ඒ දේවල් වාර්තා කරල තියනවා. වැට්, බදු වංචාවත් ඒ වගේ හොයාගත්තු කරුණක්.අපි කරන්නේ අඛණ්ඩ විගණනයක්. මේක මරණ පරීක්ෂණයක් නෙවෙයි. අපි කරන්නේ මහජන සම්පත් යොදාගැනීමේදී ආර්ථිකමයභාවය, කාර්යක්ෂමතාව, ඵලදායිත්වය, පරිසරය හා සංවර්ධනය යන කාරණා හතර යටතේ මූල්‍ය ගිණුම් කටයුතු පරීක්ෂාවක්.වංචා හා දූෂණ ඇල්ලීම අපේ ප්‍රධාන අරමුණක් නෙවෙයි. ඒක ප්‍රාසාංගික අරමුණක්. දෙවන අරමුණක්. ආයතනයක ක්‍රියාකාරිත්වය පරීක්ෂා කරන කොට අදාළ පද්ධතිවල ක්‍රියාකාරිත්වය විශ්ලේෂණය කරන කොට වංචා දූෂණ කරල තියනව නම් හෙළිදරව් කරගන්න පුළුවන් වෙනවා.මහජන මුදල් උපරිම ලෙස පාවිච්චියට ගන්නවද කියන ප්‍රශ්නය මේ රටෙත් එදා ඉඳලම තියනවා. ආණ්ඩුවේ විවේචකයන් පාරවල් හැදීමේදී කෙරෙනවාය කියන කොමිස් ගසාකෑම් ගැන කතාකරනවා. මේව ඔබේ වාර්තාවලට හසුවෙනවාද?සමහර අවස්ථාවල මේ වගේ දේවල් අපි වාර්තා කරලත් තියනවා. දක්ෂිණ සංවර්ධන අධිකාරිය ගත්තම ඒකේ ගාල්ල සිට මාතර දක්වා මිලියන දෙදහස් ගණනක් වියදම් කරපු පාරක් අතහැරල දාල තියනවා. ප්‍රතිඵලයක් දකින්න නැහැ. හෙජින් ගිවිසුම් ගැන පරීක්ෂා කළා.අපේ වාර්තාවල නොයෙකුත් ස්වරූපයෙන් අක්‍රමිකතා ගැන සඳහන් වෙනවා.විගණනය මිනිස්සුන්ට තේරෙන භාෂාවෙන් කිව්වොත් ‘ගණන් සෝදිසිය’ එය මුල් කාලේ රජ කාලේ ඉඳලම වැදගත්කොට සලකපු දෙයක්. මේ දෙපාර්තමේන්තුව එක පැත්තකින් රටේ පිහිටුවා තිබෙන පැරණිම දෙපාර්තමේන්තුව කියන්න පුළුවන්. 1799 සුදු ආණ්ඩු කාලේ මුලින්ම වාගේ පිහිටුවලා තියෙන්නේ. ඊට අවුරුදු 211 ක ඉතිහාසයක් තියනවා. මේ තරම් දීර්ඝ ඉතිහාසයක් තියන තවත් දෙපාර්තමේන්තුවක් මේ රටේ තියනවද කියල මම දන්නේ නැහැ.විගණනය පිළිබඳව දසවන ශතවර්ෂයේදී හතර වැනි මහින්ද රජ්ජුරුවන්ගේ කාලේ මිහින්තලේ දි කරවපු සෙල්ලිපියක සඳහන් වෙනවා විගණනය ගැන දීර්ඝ විස්තරයක්. “එකතුවන ආදායමින් මහා පාය පවත්වාගෙන යාම සහ ප්‍රතිසංස්කරණ කටයුතු සඳහා දිනපතා දරනු ලබන වියදම් ලේඛන ගත කළ යුතුයි. මේ ප්‍රකාශන අගුල් සහිත කරඬුවල තැන්පත් කළ යුතුය. මාසිකව ගිණුම් ප්‍රකාශ සකස් කර වාර්ෂිකව සෑම වර්ෂයක් අවසානයේ දීම ශේෂ පත්‍රයක් සකස්කර එය මහ සඟරුවන ඉදිරිපිට දී ප්‍රසිද්ධියේ කියවිය යුතුය” කියල ඔය සෙල්ලිපියේ තියනවා. මෙම නියමයන් කඩකරන සියලුම සේවකයන් දඩවලට යටත් කළ යුතු අතර ඔවුන් සේවයෙන් ද නෙරපිය යුතුය කියලත් එහි සඳහන් වෙනවා.විගණකාධිපතිවරයාට රාජ්‍ය ආයතන විගණනය කර වාර්තා ඉදිරිපත් කරන්න පූර්ණ ස්වාධීනතාවය තියනවා.නමුත් පරිපාලනය හා මූල්‍ය ස්වාධීනත්වයක් දැනට විගණකාධිපතිවරයාට නැහැ. විගණකාධිපති දෙපාර්තමේන්තුවටත් මුදල් වෙන්කරන්නේ වෙන දෙපාර්තමේන්තුවලට මුදල් වෙන්කරන විදියටමයි.වෙන රටවල විගණකාධිපති දෙපාර්තමේන්තුවට මුදල් වෙන් කරන්නේ පාර්ලිමේන්තුවේ තියන වෙනම කොමිසමක් මඟින් ව්‍යවස්ථාපිත සභාවක් මඟින්. ඉන්දියාව, එංගලන්තය, කැනඩාව, ඕස්ට්‍රේලියාව වගේ ගොඩක් රටවල මේ ස්වාධීනතාවය තියනවා.සේවක පරිපාලනයට රාජ්‍ය සේවා කොමිසන් සභාව ජනාධිපති ලේකම් කාර්යාලය, රාජ්‍ය පරිපාලන අමාත්‍යාංශය මහා භාණ්ඩාගාරය මේ හැම ආයතනයකම බලපෑම තියනවා. වෙන රටවල මේක විශේෂ සේවයක් විදියට වෙනම තියෙන්නේ. මේ නිසා විවිධ වෘත්තීය දක්ෂතා ඇති අය දෙපාර්තමේන්තුවට බඳවා ගන්න බැරිවෙනවා. රජයේ පොදු වැටුප් තලයම තමයි මේ අයටත් ගෙවන්න වෙන්නේ. විශේෂ සේවයක් වශයෙන් මේක සලකන්නේ නැහැ.ඉන්න සමහර අය රාජ්‍ය පරිපාලන සේවය, ගණකාධිකාරී සේවය, බැංකු සේවය වගේ තැන්වල වැඩි වැටුප් සොයා යනවා. ලංකාවේ විගණන කණ්ඩායම්වල ඉන්නේ විගණනය හා ගණකාධිකරණ විභාග සමත්වුණ අය පමණයි. නමුත් පිටරටවල විගණන කණ්ඩායම්වල ඉන්නව විවිධ වෘත්තීය දක්ෂතා ඇති අය. ඉංජිනේරුවෝ ඉන්නවා. දොස්තරල ඉන්නවා. පරිසරවේදීන් ඉන්නවා.විගණකාධිපතිවරයාට මේ වගේ දක්ෂතා ඇති අයගේ සේවය බාහිරින් ලබාගැනීමේ බලයකුත් ලංකාවේ තියනවා. නමුත් වෙනම බඳවාගැනීමක් තවම වෙලා නැහැ. දැන් අපි ගොඩනැඟිල්ලක් පරීක්ෂා කරන්න යනව නම් ගණකාධිකරණ දැනුම විගණන දැනුම පමණක් තිබිල ඒ වැඩේ කරන්න බැහැනේ. ඉංජිනේරු දැනුම තියෙන්න ඕන. පරිසරය, ජලය වැනි දේවලදිත් ඒ පිළිබඳ විශේෂඥ දැනුම අවශ්‍ය කරනවා.සමාගම් පනත යටතේ ලියාපදිංචි කරල තියන රාජ්‍ය සමාගම්වල ගිණුම් විගණනය කරන්න අපට බලයක් නැහැ. මේවයේ බහුතර අයිතිය තියෙන්නේ රජයට. මේ රාජ්‍ය සමාගම් තවත් රාජ්‍ය සමාගම් පිහිටුවලා තියනවා.මෙහෙම ආයතන 93ක් තියනවා. එතකොට රාජ්‍ය විගණනයෙන් ආවරණය නොවන රාජ්‍ය අංශත් තියනවා. ශ්‍රී ලන්කන්, මිහින් එයාර්, ටෙලිකොම්, ඉන්ෂුවරන්ස් වගේ ඒව අපි විගණනය කරන්නේ නැහැ.ඔව්. සමාගම් පනත යටතේ ලියාපදිංචි කළ රාජ්‍ය සමාගම් අපි විගණනය කරන්නේ නැතත් ලේක්හවුසිය අපි විගණනය කරනවා - මොකද ලේක්හවුස් එකේ මහා සභා රැස්වීමේදී අධ්‍යක්ෂ මණ්ඩලය තීරණය කරනවා එහි විගණනය විගණන දෙපාර්තමේන්තුව විසින් කළ යුතුය කියලා. එම කටයුත්ත අපි දීර්ඝ කාලයක් කරල තියනවා.අපි කරන විගණනයෙන් රාජ්‍ය ආයතනවලට ගොඩක් ප්‍රතිඵල ලැබෙනවා. ඒ ආයතනවල කළමනාකරණ පද්ධති දියුණු වෙනවා. හොරකම් වැළැක්වෙනවා. විගණන බලපෑම ගණන් බලන්නේ නැහැ. ඒක ගණන් බලන්න ක්‍රමයක් තවම නැහැ. විදේශ රටවල එහෙම ගණන් බැලීමක් කරනවා. එහෙම මැනීමක් කරන්න ක්‍රමයක් හඳුන්වාදෙන්න මා බලාපොරොත්තු වෙනවා. ආසියාවේ ලොකුම වැට් බදු වංචාව වන රුපියල් බිලියන හතරක වංචාව අල්ලා ගත්තේ අපේ දෙපාර්තමේන්තුවනේ. මේ විදියට අපි කරන විගණන පරීක්ෂාවන් නිසා ක්‍රමෝපාය පද්ධති දියුණුවෙලා දූෂණයට, වංචාවට තියන ඉඩකඩ අහෝසි වෙනවා.අපට තිබෙන සීමාවන් හා සියලු අඩුපාඩු හදාගන්න ජාතික විගණන පනතක් කෙටුම්පත් කරල තියනවා. මේ පනත් කෙටුම්පත හදල කාලයක් ගතවෙලා තිබුණත් තවමත් පාර්ලිමේන්තුවෙන් අනුමැතිය ලැබිල නැහැ.පැහැදිලිව ඔබේ ගනුදෙනුව තියෙන්නේ මේ රටේ මහජන මුදල් හරියට පරිහරණය කරනවාද කියන එක ගැන මේ රටේ මහජනයා සමඟ මහජනයා එක්ක මේ රටේ ව්‍යවස්ථාව අනුව. ඒ අනුව තමයි ඔබේ වාර්තා හැම එකක්ම පාර්ලිමේන්තුවට ඉදිරිපත් කරන්නේ. එයින් බලාපොරොත්තු වෙන්නේ මහජනයා වෙනුවෙන් මහජන නියෝජිතයන් දැනුවත් කිරීම විය යුතුයි. නමුත් ලෝකයම ගමක් වෙමින් තිබෙන මේ යුගයේ ඔබගේ වාර්තාවත් ඊට හිමි විය යුතු මහජන අවධානය යොමු නොවී පරණ වාර්තා අතරට එකතු වෙන ස්වරූපයක නොවේද තිබෙන්නේ?මම ඔබේ කතාව සම්පූර්ණයෙන් බැහැර කරන්නේ නැහැ. ඒකෙ යම් ඇත්තකුත් තියනවා. මම නව විගණකාධිපතිවරයා විදියට මේ තත්ත්වයේ වෙනසක් කරන්න බලාපොරොත්තු වෙනවා. දැනටමත් අන්තර්ජාලයේ අපේ වෙබ් අඩවියක් තිබෙනවා. මම ඒක නවීකරණය කරන්න බලාපොරොත්තු වෙනවා ලෝක බැංකු ආධාර ව්‍යාපෘතිය යටතේ. අපේ වාර්තා සියල්ල පාර්ලිමේන්තුවේ සභාගත කළාට පස්සේ ඒව ඔක්කොම වෙබ් අඩවියට ඇතුළත් කරන්න බලාපොරොත්තු වෙනවා. දැනටත් එහි පරණ ඒව කීපයක් තිබුණත් ඒක යාවත්කාලීන වෙලා නැති බව මම පිළිගන්නවා. රජයේ ප්‍රකාශ දෙපාර්තමේන්තුවෙනුත් මේව මිලදී ගන්න පුළුවන් ඒ පිළිබඳ උනන්දු වන අයට. ඔක්කොම නෙවෙයි දැනට ටික ටික අපි නිකුත් කරන්නේ.ඔව් කාලයක් රජයේ ප්‍රකාශ දෙපාර්තමේන්තුවෙන් නිකුත් කරල ඒක නැවතිලා තිබුණේ. මම විගණකාධිපතිවරයා ලෙස අවුරුද්දක කාලයක් වැඩ බැලුවා. එතනදි දෙපාර්තමේන්තුවේ තියන අඩුපාඩු පරීක්ෂා කරගෙන යනකොට මේකත් මට අසුවුණා.මගේ කල්පනාව මහජන ආණ්ඩුවක උත්සාහය සහ අධිෂ්ඨානය ඔය තත්ත්වය ඇති කරගැනීම තමයි.ඒ පිළිබඳ යම් යම් අඩුපාඩු තියනවා. අඩුපාඩු තිබීම ස්වාභාවිකයි. තියන අඩුපාඩු කළමනාකරිත්වයන් සමඟ සාකච්ඡා කරල සංවර්ධනයට දායක වන විදියට අපතේ යාම් දූෂණ වැළැක්වෙන විදියේ කළමනාකරණ පද්ධතිවල දියුණුවක් කරන්න බලාපොරොත්තු වෙනවා.අපි පසුගියදා ජල සම්පාදන මණ්ඩලයේ නිලධාරීන් ගෙන්වා මේ විදියේ සාකච්ඡාවක් තිබ්බා. එතන ප්‍රශ්න ගොඩක් තියන තැනක්. අපි ඒ වගේ තැන්වල උපදෙස් දීල ගිණුම් කටයුතුභාවය නැතිනම් ගණන් දීමේ වගකීම වැඩිදියුණු කරන්න කටයුතු කරනවා.පාර්ලිමේන්තුව තුළ අපේ වාර්තාවන් දැන් පරීක්ෂාවට ලක් වෙනවා වැඩියි. පසුගිය අවුරුද්දේ ඉඳල පස්ගුණයක් වැඩියෙන් විමර්ශනයට ලක්වෙනවා කිව්වට වරදක් නැහැ.පොදු ව්‍යාපාර කාරක සභාව අද තවත් කමිටු තුනකට බෙදා තිබෙනවා. එක කමිටුවක කරු ජයසූරිය මන්ත්‍රීවරයාත් අනෙක් කමිටු දෙකේ සුසිල් ප්‍රේමජයන්ත හා ලසන්ත අලගියවන්න ඇමැතිවරු සභාපතිවරු ලෙස කටයුතුª කරනවා. ප්‍රධාන කමිටුවේ සභාපති ලෙස ඩිව් ගුණසේකර ඇමැතිවරයා කටයුතු කරනවා.රාජ්‍ය ගිණුම් කාරක සභාවේ සභාපති ලෙස සරත් අමුණුගම ඇමැතිවරයා කටයුතු කරනවා. එතකොට කලින් පාර්ලිමේන්තු කමිටු දෙකකින් කළ පරීක්ෂාව දැන් කමිටු පහකින් කරමින් තිබෙනවා.නීතිරීති සමුදායක් තියෙන්නේ ක්‍රියාත්මක කරන්න තමයි. එහෙම බැරිවෙන අවස්ථාත් තිබෙනවා. එහෙම කරන්න ගියාම ඇතිවෙන ප්‍රායෝගික ප්‍රශ්න මාත් දන්නවා. ගංවතුරක් ආව නම් මුදල් ගන්න පුළුවන් මෙච්චරයි කියල නීතියක් තිබුණත් එහෙම කටයුතු කරන්න බැහැ. අවශ්‍යතාව පරිදි කටයුතු කරන්න වෙනවා.නීතිරීති වගේම ඒ ආයතනවල කළමනාකරණ මණ්ඩල ඉන්නවා. ඒ ආයතනවල ප්‍රධානීන් ඉන්නවා. ඔවුන්ට ඒ කරන වියදම සාධාරණීකරණය කරන්න පුළුවන් නම් තීරණ ගන්න පුළුවන් වෙන්න ඕන ප්‍රධානීන්ට.අපි නීති රීති පෙන්නල දුන්නත් යම් වියදමක් කළේ සාධාරණ හිතින් විනිවිදභාවයෙන් යුතුව කියල පේනව නම් අපි ඒක පිළිගන්නවා. එයින් සෑහීමට පත්වෙනවා. වාර්තාවෙන් ඒක අයින් කරනවා.අපට එවැනි බලයක් නැහැ.අනුමැතිය දෙන්න යන්නේ නෑ. කරපු දේ සාධාරණ නම් ඒක පිළිඅරන් වාර්තාවෙන් අයින් කරනවා. අවශ්‍ය විමසීම් කරල තමයි අපි එවැනි නිගමනයකට එන්නේ.නීති කැඩීමට අපි අවස්තාවක් දෙන්නේ නෑ. මොකද අපි නෙමේනෙ ඔය නීති හදන්නේ. ආණ්ඩුක්‍රම ව්‍යවස්ථාවේ 154 වගන්තිය අනුව අප කටයුතු කරන්නේ. රාජ්‍ය සංස්ථා, දෙපාර්තමේන්තු අමාත්‍යාංශ, විදේශ මූල්‍යකරණය වූ ව්‍යාපෘති අරමුදල්, අගමැති කාර්යාලය, ජනාධිපති කාර්යාලය පාර්ලිමේන්තු මහ ලේකම් කාර්යාලය ඇතුළු ආයතනවල රාජ්‍ය විගණන බලතල අපට තියනවා.රජයේ මුදල් ලබාගැනීම වියදම් කිරීමේදී අරපිරිමැසුම් සහිතව ඵලදායීව කාර්යක්ෂමව යොදාගැනීම ගැන අප සොයා බලනවා.අපි සුබවාදී ඇසකින් බලන්න උත්සාහ කරන්නේ. රජයේ හමුදාව යුද, ගුවන්, නාවික හමුදා මේ රටේ යුද්ධයට යෙදුවේ. දැන් ඒ හමුදාවම යොදවල තියනවා, සංවර්ධන කටයුතුවලට. මේකෙන් විශාල ප්‍රගතියක් රටේ ජාතික ආදායමට එකතුවෙමින් තිබෙනවා. අමුතු ගෙවීමක් නැතත් ඔවුන්ට කොහොමත් පඩි ගෙවනවනේ. එතකොට මේ කරන සංවර්ධනය මැනීමක් කරනවද ගිණුම්ගත වෙනවද කියන ප්‍රශ්නයක් තියනවා.දැන් අපේ හමුදාව ලොකු පාරවල් හදනව. අන්තර්ජාතික ක්‍රීඩා පිට්ටනි හදනවා. පාලම් හදනවා.එක පැත්තකින් විදේශවලට ඇදිල යන්න තිබුණ සල්ලි ඉතුරු වෙනවා. තව පැත්තකින් ආරක්ෂක හමුදා භටයන් එක්සත් ජාතීන්ගේ සාමසාධක හමුදාවල සාමාජිකයන් ලෙස එතෙර රටවලට ගිහින් ඉපැයීම් කරනවා.මේ ආරක්ෂක හමුදා වලින් රටේ දියුණුවට කරපු වැඩ කොටස විතරක් රුපියල් බිලියන 4 – 5 ක් වන බව ගණන් බලා තියනවා. ශ්‍රීපාදෙ සියලුම ගල්පඩි බැඳල තියෙන්නේ හමුදාවේ ඉංජිනේරු බළකාය. තව හුඟක් දේ ඔවුන් කරලා හෝ ඉටු කරමින් සිටිනවා.සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108281</link>
    <topic>කොළඹ මහ නගර සභාවේ ජය කාට ද?</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>ඔක්තෝබර් අට වැනිදා පැවැත්වීමට නියමිත කොළඹ මහ නගර සභාව ඇතුළු ඉතුරු පළාත් පාලන ආයතන 23 සඳහා නාමයෝජනා පත්‍ර ලබා දීම පසුගියදා අවසන් විය. දැන් දැන් ඡන්ද උණුසුම වැඩිවෙමින් පවතියි. ඒ අතර විශේෂ අවධානයක් කොළඹ මහ නගර සභාව වෙත යොමු වී ඇත.ප්‍රධාන පක්ෂ දෙක නියෝජනය කරමින් මෙවර කඩුල්ලෙන් කතාබහට ලක්වන්නේ ඉදිරියේදී පැවැත්වීමට නියමිත ඉතුරු පළාත් පාලන ආයතන විසිතුනේ ඡන්ද විමසීම් කටයුතු පිළිබඳවය.දැන් ජාතිවාදීදේශපාලනයක් නෑනාගරික කටයුතු පිළිබඳ ජ්‍යෙෂ්ඨ ඇමැතිඒ.එච්.එම්.ෆවුසිකොළඹ මහනගර සභා ඡන්දය මේ වර ඉතිහාසයේ රන් අකුරෙන් ලියැවෙන ආකාරයට සන්ධානය ජයග්‍රහණය කරන බවට කිසිදු සැකයක් නැහැ. එයට ප්‍රධාන හේතුව මහින්ද රාජපක්ෂ ජනාධිපතිතුමා සියලු ජාතීන්ට සමානව සාධාරණව සැලකීමයි. විශේෂයෙන් මුස්ලිම් ජනතාවට ජනාධිපතිතුමාගේ අවධානය යොමු වී තිබෙනවා. මුස්ලිම් ජනතාවගේ ප්‍රශ්නවලට ඒ වගේම අවශ්‍යතාවලට ඉතා හොඳින් ඇහුම්කන් දී විසඳුම් ලබාදෙන නායකයෙක් ලෙස මහින්ද රාජපක්ෂ මහතා හඳුන්වන්න පුළුවන්. ඒ නිසා අනෙක් සියලු ජනයා වගේම මුස්ලිම් ජනතාවත් දන්නවා ජනාධිපතිතුමා සමඟ එක්ව සිටීම මේ අවස්ථාවේ සිදුවිය යුතුයි කියලා.දැන් මේ රටේ කෙරෙන්නේ ජාතිවාදී දේශපාලනයක් නෙවෙයි. ඒ නිසා ඉදිරිපත්වෙන අපේක්ෂකයාගේ ජාතිය, ආගම වගේ දේවල් දැන් ඡන්දයට බලපාන්නේ නැහැ. කොළඹින් මම සුළු ජාතිකයෙක් හැටියට සිංහල අපේක්ෂකයින් 23 දෙනකු සමඟ තරග කරලා පළමුවැනියා වුණා. සිංහල බෞද්ධ ජනතාවත් එවර ඡන්දය දුන්නෙ මටයි. ඒ නිසා කොළඹ නගර සභාවේ ඉන්න ජනතාවට අවශ්‍ය වැඩ කරන කෙනෙක් මිස ජාතිවාදයක් නෙවෙයි. ඒ කොහොම වුණත් මෙවර ඡන්දෙට කවුරු ඉදිරිපත් වුණත් දිනන්නේ බුලත් කොළයයි.කොළඹ දියුණු වෙන්න ඕනෑ. ඒ දියුණුව සම්පූර්ණ කරන්න නම් රජය සමඟ එකට වැඩ කළ හැකි නගර සභාවක් තිබෙන්නත් ඕනෑ. කොළඹ පරිසරය පිරිසුදු කරගන්න, කාණු පද්ධතිය හදාගන්න, වැසිකිළි පද්ධති ආදිය අලුත්වැඩියා කරන්න, පාරවල් හදන්න සිද්ධ වෙන්නේ නගර සභාවට. ඒ කටයුතු ජනතාවට අවශ්‍ය පරිදි ඉටු කර ගන්න නම් ආණ්ඩුවට පක්ෂ අපේක්ෂකයන්ට ඡන්දය දීම නුවණට හුරු බව ජනතාව දන්නවා. අනෙක ආරක්ෂක ලේකම් තුමා කොළඹ නගරයේ දියුණුව තකා කරගෙන යන සංවර්ධන වැඩපිළිවෙළ ගැනත් ජනතාවගේ විශාල පැහැදීමක් තිබෙනවා. ඒ නිසාත් මෙවර දිනන්නේ එක්සත් ජනතා නිදහස් සන්ධානයයි.ඒ හැම දේම අතර ජනාධිපතිතුමාගේ දුරදිග බලා කටයුතු කළ හැකි දර්ශනය, මහින්ද චින්තනය, පිළිබඳ ජනතාව විශ්වාස කරනවා. රට ශක්තිමත් කරන්න ගෙන යන වැඩපිළිවෙලට කොළඹ දායක විය යුතුයි. ඒ සඳහා වැඩ කරන, වැඩ කරන්න දක්ෂතාව තිබෙන නගර සභාවක් බිහිවිය යුතුයි. ඒ නිසා මෙවර කොළඹ ඓතිහාසික ජයග්‍රහණයක් බුලත් කොළයට ලැබෙන්නේ මා දකින විදිහට සියයට 80ක පමණ ජනතා කැමැත්තක් එක්කරමින්.ඇහැට පෙනෙනසංවර්ධනයටජනතාව කළගුණ සලකාවිආර්ථික සංවර්ධන නියෝජ්‍ය ඇමැතිලක්ෂ්මන් යාපා අබේවර්ධනපළාත් පාලන ආයතන 23ක ඡන්දය මෙවර පැවැත්වෙනවා. ඒ සියලුම පළාත් පාලන ආයතන ජය ගන්නේ එක්සත් ජනතා නිදහස් සන්ධානයයි. විශේෂයෙන් කොළඹ සහ මහනුවර වැනි එ.ජා.ප.යට නතුව තිබුණු ප්‍රදේශ පවා මෙවර පැහැදිලිවම දිනන්නේ බුලත් කොළයයි.රටේ ඉතා දැවැන්ත සංවර්ධනයක් සිදුවෙනවා. ඒ සංවර්ධනය ජනතාවට පෙනෙනවා. කොළඹ ගෝඨාභය රාජපක්ෂ මහතාගේ මූලිකත්වයෙන් කෙරෙන සංවර්ධනයත් ජනතාවට පෙනෙනවා. නගරයට පමණක් සීමා නොවුණු ග්‍රාමීය සංවර්ධන වැඩ පිළිවෙළ මඟින් ජනතාවට අත්වී තිබෙන විවිධ ප්‍රතිලාභ ඔවුන් අද අත්විඳිනවා.ඒ වගේම එ.ජ.නි.සන්ධානයෙන් අපි සෑම පළාත් පාලන ආයතනයකටම අලුත් කණ්ඩායම් යෙදවූවා. ඔවුන් ඒ ඒ ප්‍රදේශවල ජනතා අපේක්ෂාවන් මොනවද කියා හොඳින් හඳුනන ඒවා ඉටු කිරීමට හැකියාවක් ඇති අයයි. උදාහරණයක් ලෙස කොළඹ ගත්තොත් ආරක්ෂක ලේකම්තුමාගේ දර්ශනය අනුව කොළඹ ඉතා හොඳ සංවර්ධනයක් සිදුවෙමින් පවතිනවා. ඒ වගේම සන්ධානය ඉහළ මට්ටමේ ජයක් ලැබිය හැකි අපේක්ෂකයන් ඉදිරිපත් කර තිබෙනවා. ජාති ආගම් භේදයෙන් තොරව ඒ අපේක්ෂකයන් ඉදිරිපත් වන්නේ. උදාහරණයක් ලෙස එ.ජා.ප.යේ හිටපු භාණ්ඩාගාරික ගනේෂලිංගම් මහතාගේ බිරිඳ ඉල්ලන්නේ සන්ධානයෙන්. හිටපු නගරාධිපති සිරිසේන කුරේ මහතාගේ පුතා මෙවර අපේ අපේක්ෂකයෙකු ලෙස ඉදිරිපත් වුණා.ජාතික වශයෙන් ජවයක් තිබෙන අය අපි සියලු පළාත් පාලන ආයතනවලට යොදා තිබෙන්නේ. ඒ නිසා ආයතන 23 ගැනම කිසිම සැකයක් තබා ගන්න අවශ්‍ය නැහැ.කවුරුහරි කියනවා නම් විටින් විට ඡන්දය තැබීමට තීරණය කළේ වාසි උදෙසා කියලා ඒ අයට මම කියන්න කැමැතියි ඒ වගේ ඡන්දය තිබූ අවස්ථාවල එ.ජා.ප.යත් දිනූ වාර තිබෙනවා.ඉතිහාසය අරගෙන බැලුවොත් දැදිගම වගේ ආසන එ.ජා.ප.ය දිනුවේ ප්‍රබලව ආණ්ඩු පක්ෂය තිබියදීයි. අනෙක ආණ්ඩු බලය තිබිය දී විරුද්ධ පක්ෂය කිසිම ගැටලුවක් නැතිව දිනූ අවස්ථා ඉතිහාසයේ තිබෙනවා. ජනතා විරෝධය ඇතිවන පක්ෂය තමයි පරාජය වන්නේ. ඒක සාමාන්‍ය සිදුවීමක්. ඒ නිසා පක්ෂය තුනට හතරට කැඩිලා තිබෙන එ.ජා.ප.යට ඡන්දය දිනාගන්න බැරිවීම ඡන්දය පැවැත්වීමේ ක්‍රමයේ වරදක් නොවේ. ජනතාව විශ්වාසය තබන්නේ ශක්තිමත් පක්ෂයක අපේක්ෂකයන්ටයි. ඒ නිසා කිසිදු අවස්ථාවක මේ ඡන්දය පවත්වන ආකාරය නිසා කිසි විශේෂත්වයක් ඇතිවන්නේ නෑ. නමුත් රටපුරාම ඉතිරි ආයතන 23ම බුලත් කොළය ජයගන්නේ ඒ සඳහා සුදුසු ශක්තිමත් පිරිසක් ඉදිරිපත් කර තිබීම හා රජයේ වැඩපිළිවෙළට ජනතාව කැමැති නිසයි.මොන අභියෝග ආවත්අපි ජයග්‍රහණය කරනවා  එජාප මහලේකම් තිස්ස අත්තනායකකොළඹ මහ නගර සභාව එක්සත් ජාතික පක්ෂයට දේශපාලනමය වශයෙන් ඉතා වැදගත් නගර සභාවක්. එයට හේතුව තමයි පසුගිය කාලසීමාව තුළ කොළඹ නගර සභාවේ පාලනය සම්පූර්ණයෙන්ම ගිලිහි ගොස් තිබීම. පසුගිය වාරයේ නාමයෝජනා පත්‍රය ප්‍රතික්ෂේප වීම නිසා එක්සත් ජාතික පක්ෂයේ සහයෝගය ඇතිව ඉදිරිපත් කළ කණ්ණාඩිය ලකුණ පවා ජයග්‍රහණය කරවා කොළඹ ජනතාව එක්සත් ජාතික පක්ෂය කෙරේ තිබූ විශ්වාසය නැවතත් තහවුරු කළා.ආණ්ඩුව මෙවර කොයිතරම් බලය පාවිච්චි කරන්නට උත්සාහ කළත් ජයග්‍රහණය කරන්නේ එ. ජා. පක්ෂය බව ඉතා පැහැදිලියි. කොළඹ නගර සභා ප්‍රදේශය තුළ ප්‍රධාන ආසන 5 ක් තිබෙනවා. මැද කොළඹ, බටහිර කොළඹ, නැගෙනහිර කොළඹ, බොරැල්ල හා උතුරු කොළඹයි. මේ ආසන පහේම බහුතර බලය තිබෙන්නේ එක්සත් ජාතික පක්ෂයට. එය මුළු රටම දන්නවා. එම නිසායි ආණ්ඩුව මේ නගර සභා ඡන්දය දවසින් දවස කල්දමා කොමසාරිස් වරයෙක් යටතේ පාලනය කරන්න උත්සාහ ගත්තේ.ප්‍රජාතන්ත්‍රවාදී පාලන ක්‍රමයක ලක්ෂණය නම් මහජනතාව විසින් තෝරා ගන්නා ලද නායකයකුට පාලනය බාර දීමයි. නමුත් ආණ්ඩුව මේ අධිකාරිය කඩන්න දිගින් දිගටම උපක්‍රම යෙදුවා. මන්ද ඡන්දයෙන් තමන් පරාජයට පත්වන බව දන්නා නිසා. මෙවරත් ආණ්ඩුව කුමනාකාරයේ අභියෝග කළත් ජයග්‍රහණය එක්සත් ජාතික පක්ෂයට බව පැහැදිලියි. අපි මේ වන විටත් එම මැතිවරණ ව්‍යාපාර කටයුතු සූදානම් කර අවසන්. අපි කොළඹ නගර සභාව වෙනුවෙන් වෙනමම මැතිවරණ ව්‍යාපාරයක් සූදානම් කරගෙන යනවා.මේ ගැන සඳහනක් කළොත් කොළඹ නගර සභාව මැතිවරණය කරන්නේ සෙසු නගර සභාවලට වඩා වෙනස් ආකාරයෙන්. අද කොළඹ තියෙන ප්‍රධාන ප්‍රශ්නය තමයි ගෙවල් කඩලා ඉවත් කිරීම. පැල්පත් කඩා ඉවත් කර ඒ වටිනා ඉඩම් ආණ්ඩුවේ හිතවතුන්ට බෙදන්නට සූදානම් වෙනවා. පාරවල් ලොකුවට හදා සංවර්ධනයක් පෙන්වුවාට කොළඹ අභ්‍යන්තරයේ පැල්පත්, මුඩුක්කු ආදියේ කිසිම වෙනසක් වෙලා නැහැ. විශේෂයෙන්ම පැල්පත්, වතු හා අර්ධ නාගරික ප්‍රදේශවල තියෙන්නේ ඉතාමත් අඩු පහසුකම්. අපි අවධාරණයෙන් කියනවා කොළඹ නගර සභාවේ කිසි අයකුගේ ගෙවල් ඉවත් කරන්නවත්, ඒවා කාටවත් අත්පත් කරගන්නවත් ඉඩ දෙන්නෙ නැහැ කියා.අපි ජනතාවට කියන්නේ මේවායේ පහසුකම් වැඩි දියුණු කර සංවර්ධනය කරන වැඩ සටහනකට යන බවයි. අද කොළඹ නගර සභාවේ දරිද්‍රතාව ඉතා ඉහළයි. විශේෂයෙන්ම එදිනෙදා ජීවත්වන ජීවන රටාවකුයි තියෙන්නේ. මේ අයගේ ආදායම් සම්බන්ධයෙන් නගර සභාව මැදිහත් වූ වැඩ පිළිවෙළකට යා යුතුයි. අපි එක පැත්තකින් කොළඹ නගරය සංවර්ධනය කළ යුතුයි. මේ සඳහා අපිට කළ යුතු වැඩ රාශියක් තිබෙනවා. අපි කළ යුතු වැඩ කොටස එක පංතියකට පමණක් සීමා කරන්නැහැ. උදේට ටොරිංටන්වල ඇවිදින පංතියේ වගේම පැල්පත් වාසීන්ගේ, වතුකරයේ වාසීන්ගේ, මුඩුක්කු වාසීන්ගේ ප්‍රශ්න වලටත් අපි විසඳුම් සෙවිය යුතුයි. මේ තත්ත්වය ඇති කරන්න පුළුවන් එක්සත් ජාතික පක්ෂයට කියලා ජනතාවට පැහැදිලි විශ්වාසයක් තියෙනවා. මොනතරම් අභියෝග ආවත් කොළඹ මහ නගර සභාවේ ඡන්ද ප්‍රතිශතය හැම වතාවෙම අපිට ආරක්ෂා කර දුන්නා. මේ වතාවේ අපිට කොළඹ මහ නගර සභාවෙන් පමණක් වැඩි ඡන්ද ලක්ෂයකට වැඩිය ගෙන ජයග්‍රහණය කරන්නට හැකියාව තිබෙනවා.කොළඹ මහ නගර සභාවේ නගරාධිපති අපේක්ෂක තනතුර සඳහා 6 දෙනෙක් ඉල්ලුම් කර තිබුණා. එම්. එච්. එම්. මහරුෆ්, හිටපු බස්නාහිර පළාත් සභා මන්ත්‍රී ඒ. ජේ. එම්. මුසාමිල්, බස්නාහිර පළාත් සභා මන්ත්‍රී සී. පී. වයි. රාම්, ආචාර්ය කරුණාසේන කොඩිතුවක්කු, ෂාවුල් හමීඩ් මොහොමඩ්, නීතිඥ අජිත් පතිරණ යන අය ඉල්ලීම් කර තිබුණා. මේ අයගෙන් නගරාධිපති අපේක්ෂකත්වය දිය යුත්තේ කාට ද යන්න දීර්ඝ වාද විවාද මතු වුණා. නාම යෝජනා මණ්ඩලය මේ නගරාධිපති අපේක්ෂක පත්වීම පිළිබඳව තම තමන්ගේ මතය වෙන වෙනම ප්‍රකාශ කළා. රහසිගතව සිදුකළ නගරාධිපති අපේක්ෂක මත විමසුමට අනුව කොළඹ නගරාධිපති අපේක්ෂකයා ලෙස එම්. ජේ. එම්. මුසාමිල් මහතා පත්වුණා. මෙය අපේ තනි හෝ පෞද්ගලික තීන්දුවක් නොවේ. මෙය නාමයෝජනා මණ්ඩලයේ සාමාජිකයන්ගේ තීන්දුවක්.සියලු මතභේද පසෙකලාඑජාපයේ ජය වෙනුවෙන් කැප වෙනවාඑජාප මාධ්‍ය ප්‍රකාශකගයන්ත කරුණාතිලකඅපේ රටේ නගර සභා, මහ නගර සභා සංකල්පය මතුවූ දවස්වල සිටන්ම මහ නගර සභා, නගර සභා ජයග්‍රහණය කළේ එක්සත් ජාතික පක්ෂයයි. හැම විටම නාගරික ජනතාව, නවීන සංකල්ප එකතු කළ එක්සත් ජාතික පක්ෂය සමඟ බද්ධ වී සිටියා. එම නිසා යුද ජයග්‍රහණ පෙන්වා ආසියාවේ ආශ්චර්යය උදාකරන බව පවසා, සුබ අනාගතයක් උදා කරන බව කියමින් ආණ්ඩුව ජනතාවගේ හාස්‍යයට ලක්වුණා.ඒ වගේම විවිධ හේතු පෙන්වමින් පළාත් පාලන ඡන්ද කඩින්කඩ තියන්නටත් ආණ්ඩුව කටයුතු කළා. ඔවුන් විවිධ උප්පරවැට්ටි යොදමින් මහ නගර සභා, නගර සභා ඡන්දය කල් දැම්මේ ඉතිහාසය ගැන හොඳින් දන්නා නිසයි. රජය බලාපොරොත්තු වුණා කඩින්කඩ පළාත් පාලන ඡන්ද පැවැත්වීමෙන් ජයග්‍රහණයක් ලබන්නට. ඔවුන් රාජ්‍ය බලය යොදවා ප්‍රාදේශීය සභා ජයග්‍රහණය කරන්නට විවිධ උත්සාහ ගත්තා. ඉතා නින්දිත ලෙස රජය විසින් සියලු මැතිවරණ නීති උල්ලංඝනය කළා, රාජ්‍ය මාධ්‍ය, රාජ්‍ය දේපළ භාවිත කරමින් රාජ්‍ය බලය අයුතු ලෙස යොදා ගත්තා.ඉතිහාසය පුරාම මහ නගර සභා, නගර සභා බලය එක්සත් ජාතික පක්ෂයට ලැබුණා. නාගරික ජනතාව, සුළු ව්‍යාපාරික ජනතාව සැම විටම එක්සත් ජාතික පක්ෂයේ ප්‍රතිපත්ති අගය කරන පිරිසක්. මොනතරම් කඩින්කඩ මැතිවරණ පැවැත්වුවත්, රාජ්‍ය බලය අයුතු ලෙස යොදා ගනිමින් මැතිවරණ දිනා ගැනීමට උත්සාහ ගත්තත් රජයේ අදූරදර්ෂි දූෂිත ක්‍රියා ගැන ජනතාව ඉන්නේ නිසි අවබෝධයෙන්. අද බාල සිමෙන්ති, බාල පෙට්රල්. බාල ඖෂධ වගේම කැලෑ නීතිය නිසා ජනතාව ඉන්නේ රජය ගැන කලකිරීමෙන්. මේ නිසා කොළඹ ඇතුළු නගර සභා මහ නගර සභා එක්සත් ජාතික පක්ෂය ජයග්‍රහණය කරන බවට අපිට විශ්වාසයි.මේ වන විටත් සියලුම පළාත් පාලන ආයතන සඳහා නාමයෝජනා ලබා දී අවසන්. අපේ අපේක්ෂකයන් හා එක්සත් ජාතික පක්ෂයේ නායකයන් ඇතුළු සියලු දෙනාම එකතු වී සියලු මතභේද අමතක කොට පාක්ෂිකයන්ගේ ජයග්‍රහණය වෙනුවෙන් කටයුතු කිරීමට තීරණය කොට තිබෙනවා.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108282</link>
    <topic>තුන්වැනි සිතිවිල්ල</topic>
    <author>රංජිත් සියඹලාපිටිය</author>
    <content>ජනාධිපතිතුමා පසුගිය දිනෙක නිදහසේ සත්‍යය ලිවීමට නොපැකිලෙන ලෙස රජයට සම්බන්ධ මාධ්‍ය ආයතනයන්ගෙන් ඉල්ලීමක් කර තිබිණි. ඇත්තෙන් ම බැලුවොත් අපේ රටේ මාධ්‍ය අතරින් රජය සතු වන්නේ පුවත්පත් ආයතන 1 කුත්, රූපවාහිනී ආයතන 2 කුත්, ගුවන් විදුලි ආයතන 2 කුත් ඇතුළුව මාධ්‍ය ආයතන 5ක් පමණි. පෞද්ගලික අංශය සතුව මේ වන විට පුවත්පත් 137 ක්, රූපවාහිනී ආයතන 21 ක්, ගුවන්විදුලි ආයතන 11 ක් ඇතුළුව මාධ්‍ය ආයතන 169 ක් ක්‍රියාත්මක වෙයි. රජය මෙම කිසිදු ආයතනයකට මුකවාඩම් දමා නැත. පුවත් වාරණය කරන්නට බලධාරීන් පත්කර නොමැත. සයිබර් අවකාශයේ ඇතිතරම් පුවත් එළිදක්වන්නට ඉඩ ප්‍රස්තාව විවර කර දී තිබේ.සමහර පෞද්ගලික මාධ්‍ය ආයතන හිමිකරුවන්ගේ මතවාදය අනුව, මාධ්‍යකරුවන්ගේ දැක්ම අනුව, දේශපාලන මත වාද අනුව, එක් එක් කාල වකවානුවල ඔවුනට බලපාන න්‍යාය පත්‍ර අනුව, සමහර විට තරහා මරහා අනුව පවා ප්‍රවෘත්ති පළ කරනු දැකිය හැක. මෙතරම් නිදහස් මාධ්‍යයක් අප රටේ නම් කොයිම වකවානුවකවත් තිබුණේ දැයි විමසා බැලිය යුතුය.රිචඩ් ද සොයිසා යුගය, ප්‍රේම කීර්ති ද අල්විස් යුගය දෙස ආපසු හැරී බැලුවහොත් අද මාධ්‍ය නිදහස පිළිබඳව කිඹුල් කඳුළු හෙළන බොහෝ දෙනෙකුගේ කෙරුවාවල් එළියට එනු ඇත. කොටුව දුම්රිය පොළ අසලදී කැමරා උපකරණ පොඩිවන තුරු මාධ්‍යවේදීන්ට පහර දී එය ජනතාවගේ වැඩක් යැයි කියූ අය ද සිටියහ. මේවා සමඟ බලන විට අද ඇත්තේ අසීමිත නිදහසකි.කුගනාදන් සිද්ධිය සමඟ බලන විට මාධ්‍ය නිදහස පිළිබඳ රජයේ විනිවිදභාවයෙන් යුත් පිළිවෙතත් විවිධ කණ්ඩායම් රජයට මඩ ගැසීමට යොදා ගන්නා මාධ්‍ය නිදහස පිළිබඳ උපක්‍රමත්, පැහැදිලි වේ. කුගනාදන් මහතාට පහර දීම ගැන සමහර මාධ්‍ය පමණක් නොව අපේ ගමන නොරිස්සන ජාත්‍යන්තරයේ සමහරුන් පවා දැඩි වෙහෙසක් ගත්තේ එය රජය මත පැටවීමටය. ඊට තීන්දු තීරණ ද දී තිබුණි. රටේ අතීත සිද්ධි සහ ලොවේ සමහර වර්තමාන සිද්ධි දෙස බැලීමේදී ඒ වැරැදි මතය පිළිබඳ විශ්වාසයක් ලබා දීම ද අපහසු නොවීය. නමුත් වාසනාවට දැන් ඉතා පැහැදිලිවම සිද්ධියේ යථාර්ථය හෙළිවී ඇත.මාධ්‍ය නිදහස ඉදිරියට යන සමාජයකට ඉතාමත් වැදගත්ය. ජාතියක ගමන් මඟ වෙනස් කිරීමට මෙන්ම ජාතියකට පණ දීමට ද මාධ්‍යයට හැකිය. පසුගිය ත්‍රස්තවාදය පරාජය කිරීමේ මහ සටනේ දී මේ රටේ බහුතරයක් මාධ්‍ය ආයතන අවංකවම ඒ සඳහා කළ කැපවීම උදාහරණයක් ලෙස අපට සිහිපත් කළ හැකිය.එහි තවත් පැතිකඩක් ද තිබේ. විකල්ප යැයි කියාගන්නා එක්තරා පුවත්පතක වංහුං තීරුවක තිබූ තොරතුරක් පසුගිය දා මිතුරෙක් මට පෙන්නුවේය. එහි මා ගැන සඳහනක් කිබුණි. එම කරුණ පිළිබඳ මාගේ මතකය අවදිකර හැම පැත්තකටම හිතා බැලුවෙමි. ඒ කියන සතියේ සිද්ධීන් ද එක එක ගෙන බැලුවෙමි. මට වඩා මා ගැන දන්නා කෙනෙක් නැත. එහි සඳහන් තොරතුරු පදනමක් නැති සම්පූර්ණ අසත්‍යයකි. ගින්නක් නැතුව දුමක් නඟින්නේ නැතැයි කියමනක් තිබේ. මේවා නම් ගින්නක් තබා දිරා ගිය ගිනිකූරු කැබැල්ලක්වත් නොමැතිව නිර්මාණය කරන දුම් බෝම්බ වේ.කුමන අරමුණක සිටියත් මේ මහා සමාජ ශෝධක ව්‍යාපාරය එවැනි තැනකට ලඝු කළ යුතු නොවේ. පන්හිඳට මුවහත තිබිය යුතුය. ඒ පටු න්‍යාය පත්‍ර දිනවීම සඳහා නොවේ. පොදු යහපත සඳහා ය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108284</link>
    <topic>හදිසි නීති රෙගුලාසි ඉවත් කිරීම</topic>
    <author>සංවාදය අරුණි මුතුමලී</author>
    <content>දශක කිහිපයක් පුරා මෙරට ක්‍රියාත්මක වූ හදිසි නීතිය ඉවත් කිරීමේ යෝජනාව පසුගියදා මහින්ද රාජපක්ෂ ජනාධිපතිතුමා විසින් පාර්ලිමේන්තුවට ඉදිරිපත් කළේය. හදිසි නීති රෙගුලාසි ඉවත් කිරීම සම්බන්ධව අදහස් දක්වන්නේ විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා හා එක්සත් ජාතික පක්ෂ නියෝජ්‍ය මහ ලේකම් දොස්තර ජයලත් ජයවර්ධන යන මහත්වරුය.විදේශ රැකියා ප්‍රවර්ධන හා සුබසාධන ඇමැතිඩිලාන් පෙරේරාහදිසි නීතිය අහෝසි කිරිම රජයක් ලෙස එක්සත් ජනතා නිදහස් සන්ධානය පමණක් නොව සමස්ත ජනතාවම ලැබූ ජයක් ලෙස හඳුන්වන්න පුළුවන්. වසර තිහකට ආසන්න කාලයක් යුද්ධයක් තිබුණු රටක් ලෙස ඒ කාලයේ බහුතරයක් දේ පාලනය වුණේ හදිසි නීතිය යටතෙයි. එසේ සිදුවන්නේ රටක් සාමාන්‍ය තත්ත්වය යටතේ සාමාන්‍ය නීතිය අනුව පාලනය කිරීමට නොහැකි නිසයි. හමුදා පාලනය තිබෙන ඇතැම් රටවල මෙය ‘මාර්ෂල් ලෝ’ ලෙස හඳුන්වනවා.මේ යෝජනාව ජනාධිපතිතුමා පාර්ලිමේන්තුවට පැමිණ ප්‍රකාශ කිරීම ඉතාම වැදගත් සන්ධිස්ථානයක්. මොකද රට මුදාගත් ආදරණීය නායකයාට තරම් මේ යෝජනාව ඉදිරිපත් කිරීමේ අයිතිය වෙන කාටවත් නැති නිසා.මීට පෙරත් විවිධ පක්ෂවල අය විවිධ උත්සාහයන් ගත්තා ත්‍රස්තවාදයට තිත තබන්න. එල්.ටී.ටී.ඊ.ය නැති කරන්න. හදිසි නිතිය අහෝසි කරන්න. නමුත් ඒ කිසි අවස්ථාවක් සාර්ථක වුණේ නැහැ. ඒ නිසා මේ ලබාගත්තේ සුවිශේෂී ජයක්. රටක ජනතාව බලාපොරොත්තු වන්නේ මෙවැනි නිදහසක් තමයි.සමහර රටවල් බලාගෙන ඉන්නවා මේ රටේ පවතින මේ නිදහසට අත පොවන්න. ත්‍රස්තවාදයට උදවු දෙන රටවල් තේරුම් ගත යුතුයි ඔවුන් අප දෙසට එක ඇඟිල්ලක් දිගු කරන විට තවත් ඇඟිලි තුනක් තමන්ගේ පැත්තට හැරී තිබෙන බව. අනර්තර්ජාතික ත්‍රස්තවාදයට උදව් කරන රටවල්වල සමහර තැන්වලත් ක්‍රියාත්මක වන්නේත් හදිසි නීතියයි. ඇතැම් රටවල් තම රටේ ත්‍රස්වාදය මැඬගන්න බැරිව සිටිද්දී ලෝකයට කළ නොහැකි බවට කියූ එල්.ටී.ටී.ඊ.ය පරාජය කර ශ්‍රී ලංකාව අද අත්විඳින නිදහස, හදිසි නීතියක් නොමැතිව සාමාන්‍ය නීතිය යටතේ ජනතාවට ලැබෙන සහනය ආදිය උදාහරණයට ගෙන ඒ රටවල් ද කටයුතු කරනවා නම් හොඳයි.හදිසි නීතිය ඉවත් වීමත් සමඟ සාමාන්‍ය නීතිය බල පැවැත්වීම ඇරඹෙද්දී පොලිසියට අවශ්‍ය ලෙස දින 90 හෝ 180 ගණන් රඳවා තබා ගැනීම් ආදිය අවලංගු වෙනවා. සාමාන්‍ය නීතියේදී පැය 24ට වඩා පොලිසියක රඳවා ගන්න නම් මහෙස්ත්‍රාත්වරයකුට ඉදිරිපත් කළ යුතුයි. ඒත් දින 14 සඳහා පමණයි. ඒ කාලය දීර්ඝ කරන්න නම් යළි මහෙස්ත්‍රාත්වරයාට ඉදිරිපත් කරන්න ඕනා. ඒ වගේම හදිසි නීතිය යටතේ උසාවියක නඩු විභාගයකදී පොලිසියට දුන් කටඋත්තර පවා සාක්ෂ්‍ය ලෙස ඉදිරිපත් කළ හැකියි. නමුත් සාමාන්‍ය නීතිය යටතේ එහෙම බෑ. ඒ නිසා බලහත්කාරයෙන් කටඋත්තර ගැනීම ආදී වශයෙන් එල්ල වන චෝදනා සිදුවන එකක් නැහැ. හදිසි නීතියේදීත් සාමාන්‍ය නීතියේදීත් බොහෝ දේ සිදුවන ආකාරය අහසට පොළොව වගේ වෙනස්.අලුතෙන් මනඞකල්පිත යකුන් මවා ගන්න සමහර පිරිස් උත්සාහ කරනවා. නමුත් මේ රටට හිටිය එකම යකා ත්‍රස්තවාදයයි. එය මැඬගන්න පාර්ලිමේන්තුවේ මාසයක් පාසා දීර්ඝ කිරීමට මින් ඉදිරියට අවශ්‍ය වන්නේ නෑ.වසර 30ට ආසන්න කාලයක් හදිසි නීතිය යටතේ ජීවත් වූ ජනතාවට මෙය ඇඟට දැනෙන්න තවම කාලය මදි. තව සති දෙකක් තුනක් ගත වන විට මේ ලැබූ නිදහසේ උපරිම සහනය ජනතාවට අත්විඳින්නට හැකි වෙයි.සංවාදය අරුණි මුතුමලීඑ.ජා.ප. නියෝජ්‍ය මහ ලේකම් පාර්ලිමේන්තු මන්ත්‍රීදොස්තර ජයලත් ජයවර්ධනපසුගිය 25 දා මහින්ද රාජපක්ෂ ජනාධිපතිතුමා පාර්ලිමේන්තුවේදී හදිසි නීති රෙගුලාසි ඉවත් කරන බවට ප්‍රකාශයක් කළා. මේ පිළිබඳව අපේ පක්ෂයේ ස්ථාවරය ගැන විපක්ෂ නායක හා එ.ජා.ප. නායක රනිල් වික්‍රමසිංහ මහතා ප්‍රකාශයක් කළා. මේ අවස්ථාවේදී විපක්ෂ නායකතුමා හදිසි නීතිය ඉවත් කිරීම සම්බන්ධව ජනාධිපතිතුමාට සිය කෘතවේදිත්වය ප්‍රකාශ කර සිටියා. හදිසි නීති රෙගුලාසි ඉවත් කිරීම සම්බන්ධව එ.ජා.ප. නියෝජ්‍ය මහලේකම්වරයා ලෙස මමත් පක්ෂය වෙනුවෙන් ජනාධිපතිතුමාට කෘතවේදිත්වය ප්‍රකාශ කරනවා. වගකිවයුතු විපක්ෂයක් ලෙස හදිසි නීතිය ඉවත් කිරීමට රජය ගත් තීන්දුව, තීන්දුවක් පමණක්ම නොවිය යුතුයි. එය දෙවුන්දර තුඩුවේ සිට පේදුරුතුඩුව දක්වා ප්‍රායෝගිකව ශ්‍රී ලංකාව පුරාම එකසේ ක්‍රියාත්මක වනු ඇතැයි අපි අපේක්ෂා කරනවා. විශේෂයෙන්ම රාජ්‍ය බලය, රාජ්‍ය සම්පත්, රාජ්‍ය අනුග්‍රහය අයථා ලෙස ඳන් ඉදිරියට භාවිත නොකරාවි කියා අපි විශ්වාස කරනවා.රාජ්‍ය ත්‍රස්තවාදයත් ඇතිවීමට ඉඩ නොතබාවී යන බලාපොරොත්තුව අප තුළ තිබෙනවා. ඒ වගේම රට තුළ ස්වාධීන, නිදහස් මාධ්‍ය සංසදයක් ගොඩනැඟීම සඳහා අවශ්‍ය පරිසරය මින් ඉදිරියටවත් වගකිවයුතු රජයක් ලෙස ඇතිකරන ආකාරය අපි උපේක්ෂාවෙන් බලා සිටිනවා. පාර්ලිමේන්තු ප්‍රජාතන්ත්‍රවාදය ක්‍රියාත්මක වන රටක් ලෙස විපක්ෂයේ වගකීම වන්නේ මුර බල්ලන් ලෙස රජයේ යම් යම් අඩුපාඩු, වැරැදි පෙන්වා දීමයි. එය අපේ පරම වගකීමක් මෙන් ම යුතුකමක්. රටේ ජනතාවත් බලාපොරොත්තු වන්නේ එයයි.මම රටේ ජනතාවට මතක් කරන්න කැමැතියි මේ රටේ ප්‍රජාතන්ත්‍රවාදය ආරක්ෂා කිරීම වෙනුවෙන් අපේ වගකීම නොපිරිහෙලා ඉටු කරන්නට අපි සූදානම් බවයි.ප්‍රජාතන්ත්‍රවාදය ඇතිකරවන ගමන්ම දුරාචාරය නැතිකර සදාචාරය ඇතිකර බලගතු පිරිසකගේ අතකොළුවක් බවට පත්ව තිබූ නීතිය නියමාකාරයෙන් ක්‍රියාත්මක කර රාජ්‍ය සේවයේ නිලධාරීන්ට ආත්ම අභිමානයෙන් හා ආත්ම ගරුත්වයකින් කටයුතු කරන්නට ඉඩ ලැබෙන පරිසරයක් මින් ඉදිරියටත් ඇතිවේවායි එක්සත් ජාතික පක්ෂය අපේක්ෂා කරනවා.එක්සත් ජාතික පක්ෂය පසුගිය කාලසීමාව පුරාම මේ හදිසි නීතිය ඉවත් කරන මෙන් දිගින් දිගටම ඉල්ලීම් කළා. රජයට විවිධ බලපෑම් කළා. නිතරම ඒ පිළිබඳව අපි කරුණු ඉදිරිපත් කළා. හදිසි නීතිය ඉවත් කිරීම වෙනුවෙන් පෙනී සිටි වගකිවයුතු ප්‍රජාතන්ත්‍රවාදී විපක්ෂයක් ලෙස මේ තත්ත්වය ගැන අපි අවංකවම සතුටු වෙනවා. හදිසි නීතිය ඉවත් කළ පසු ඇතිවන තත්ත්වය පිළිබඳවයි අපි විශේෂයෙන් සැලකිලිමත් වන්නේ. හදිසි නීතිය ඉවත් කිරීමට ගත් තීන්දුව පමණක්ම ප්‍රමාණවත් නොවන බව අපි අවධාරණය කරන්න කැමැතියි.එය තීන්දුව ප්‍රකාරවම හරියාකාරයෙන් ක්‍රියාත්මක විය යුතු බවයි අපේ අදහස, අපේ ස්ථාවරය.හදිසි නීතිය ඉවත් කිරීම ළඟ එන මහ නගර සභා, නගර සභා මැතිවරණයට හොඳ පෙරහුරුවක්.ජනතාව තුළ හදිසි නීතිය නිසා සිත්වල රජකළ භීතිය, අසහනය මෙන්ම මර්දනය මින් ඉදිරියට නැතිවිය යුතුයි.සංවාදය සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108286</link>
    <topic>ප්‍රශ්න 5</topic>
    <author>සංවාද සටහන සුමේධා නවරත්න</author>
    <content>කම්කරු හා කම්කරු සබඳතා ඇමැති ගාමිණී ලොකුගේමහරුෆ් කියන්නෙ පක්ෂය වෙනුවෙන් අවංකව කැපවුණ පක්ෂයට ලොකු සේවයක් කළ දේශපාලනඥයෙක්. එහෙත් පල නොකියා පලා බෙදද්දී එතුමා වෙන විකල්පයක් සොයා ගත්තා.ඔහුට ඕනෑවෙලා තිබුණා යුද ජයග්‍රහණයත් සමඟ ජනාධිපතිතුමාගේ වැඩපිළිවෙළට උදව් කරන්න.එහෙත් පක්ෂයට පිටුපාන්න බැරි නිසා ඔහු පක්ෂය අතැර ආවේ නැහැ. ඒත් එතුමාට තේරුම් ගියා සුළු ජාතීන්ට සලකන එකම නායකයා ජනාධිපතිතුමා බව. ඒ නිසා ඔහු ශ්‍රී.ල.නි.ප.යට එකතු වුණා.අනූ හතරේදි එ.ජා.ප.ය පරාජය කරන්න මුල් වූ මංගල සමරවීර, රවී කරුණානායක වැනි අය තමයි අදත් ඒ වෙනුවෙන් කටයුතුª කරන්නෙ. අද එ.ජා.ප.ය විනාශ වෙලා ඉවරයි. එ.ජා.ප.ය අද රටට සේවයක් නොකරන තත්ත්වයට වැටිලා ඉවරයි.අපි කියූ ලෙස එ.ජා.ප.ය රට වෙනුවෙන් ආණ්ඩුවට උදව් කළා නම් මෙවැනි සෝදා පාළුවක් නැහැ.ඔවුන් කළේ අන්තර්ජාතික ප්‍රජාවට උදව් කරමින් රටට ද්‍රෝහි වීමයි.රටට අවශ්‍ය වැඩදායී ඕනෑම පුද්ගලයකුට අත දෙන්න ජනාධිපතිතුමා පැකිළෙන්නෙ නැහැ. මහරුෆ් මහතා වටා විශාල මුස්ලිම් ජනතාවක් සිටිනවා. ඔහු මඟින් ඒ ජනතාවට සේවය කරන්න ජනාධිපතිතුමාට හැකි වෙනවා.එ.ජා.ප.යේ නායකයා එපා කියලා දැන් ජනතාව වීදි බැහැලා. තමන්ගේ පක්ෂ නායකයා එපා කියලා මේ විදියට සටන් වදින රටක් දැකලා තියෙනවද? රනිල් වික්‍රමසිංහ පක්ෂ පාලනය කරන්නෙ හරියට කොම්පැනියක සභාපති කෙනෙක් වගේ. ජනතාව එපා කියනවා නම් ඔහු මොකටද පක්ෂයේ ඉන්නෙ.දැන් බලන්න එ.ජා.ප. නගරාධිපති අපේක්ෂකයා දිහා. පාර්ලිමේන්තු මැතිවරණයවත් දිනාගන්න බැරිවුණ මුසම්මිල් මහතා තමයි නගරාධිපති තනතුරට ඉදිරිපත් කරලා තියෙන්නෙ.ඒත් මිලින්ද මොරගොඩ මහතා උත්සහයක් කරලා බලයි දිනන්න පුළුවන්ද කියලා. කොහොම වුණත් එතුමා කොළඹින් විශාල ඡන්ද ගණනක් ගත්තා.ඒ වගේම ඔහුට අන්තර්ජාතික සම්බන්ධතා හා පිළිගැනීම තිබෙනවා.කොළඹ දිස්ත්‍රික් එ.ජා.ප. පාර්ලිමේන්තු මන්ත්‍රී සුජීව සේනසිංහහරි පාලනයක් නැති නිසයි එහෙම වෙන්නෙ. එතුමාට නගරාධිපති ධූර අපේක්ෂකත්වය දෙන බව පොරොන්දු වුණා නම් ඒ පොරොන්දු ඉටු කරන්න තිබුණා.ඒත් මේ තනතුරට සුදුසුම පුද්ගලයා ඉම්තියාස් බාකීර් මාකාර් මහතා.ඉතාම අවාසනාවන්ත තත්ත්වයක්. ඒ කෙසේ වෙතත් මේ තනතුරට සුදුස්සා ඉම්තියාස් මහතායි. ඉම්තියාස් බාකීර් මාකාර් කියන්නෙත් පක්ෂයට මහා සේවයක් කළ දේශපාලනඥයෙක්. ඔහුට හොඳ ඉතිහාසයක් තියෙනවා. ආනන්ද විද්‍යාලයේ සිසවකු විදියට, උපාධිධරයකු ලෙස, නීතිඥවරයකු, මැති ඇමැතිකම් දැරූ දක්ෂ දේශපාලනඥයකු ලෙස ඔහු නමක් තබා තිබෙනවා.සිංහල දෙමළ ඉංල‍්‍රීසි භාෂා චතුර ලෙස හැසිරවීමේ හැකියාව ඇති අයකු මෙන්ම සිංහල, දෙමළ, මුස්ලිම් ජනතාවගේ ආදරය දිනාගත් අයකු ලෙස එතුමා ඉතා වැදගත්. අනෙක පක්ෂය අතැර නොගොස් පක්ෂය වෙනුවෙන් කැපකිරීම් කරන මෙවැනි දේශපාලනඥයකුට මේ අවස්ථාව ලබා නොදීම පක්ෂයටත් කරන හතුරුකමක්.මම එහෙම කිව්වෙ නැහැ. එහෙම කියන්නෙ ඔබයි. මේ අපේක්ෂකයො කවුරු පත් කළාද කව්රු මේ තීන්දු ගත්තද කියලා අපි දන්නෙ නැහැ. ඉදිරියේදී ඒ ගැන සොයා බලා ප්‍රශ්න කිරීම් කළ යුතුයි.සම්බන්ධීකරණයක් නැහැ තමයි. පසුගිය දිනක පැවැත්වීමට නියමිතව තිබූ පාර්ලිමේන්තු කණ්ඩායම් රැස්වීමත් අවලංගු කර තිබුණා. ඒ නිසා මේ ගැන ප්‍රශ්න කිරිමක් පවා කරන්න බැරි වුණා.ඒ වගේම මාතර විපක්ෂ නායකයා පවා මංගල සමරවීර මන්ත්‍රීවරයාගෙ මැදිහත්වීමකින් ඉවත්කර තිබුණා. එවැනි අත්තනෝමතික තීන්දු ගැන අපි ඉදිරියේදී ප්‍රශ්න කරනවා.කොළඹ ජයග්‍රහණය ගැන නම් දෙවරක් සිතන්න දෙයක් නැහැ. අනිවාර්යයෙන්ම අපි දිනනවා. හැබැයි ඉම්තියාස් මහතා ඉදිරිපත් කළා නම් විශාල ජයක් ලබන්න තිබුණා. අනෙක් නගර සභාත් අපි දිනනවා. අවශ්‍ය වන්නේ ඒවාට වැඩි අවධානයක් යොමු කිරිමයි.අනෙක මොන ප්‍රශ්න තිබුණත් අපි මේ මැතිවරණ ජයග්‍රහණය වෙනුවෙන් වැඩ කරනවා. හැබැයි එහි වගකීම නායකතුමා බාර ගත යුතුයි.කොහොම වුණත් රනිල් වික්‍රමසිංහ මහත්තයා රකින්න ආණ්ඩුවේ මාධ්‍ය ගන්න උත්සාහයට වැඩිකල් ආයුෂ නැහැ. මේ සැරේ සටනෙ ඉන්නෙ කවදාවත් පක්ෂය අතැර නොයන පිරිසක්.සංවාද සටහන සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ab1108287</link>
    <topic>හදිසි නීතිය ඉවත් කරද්දී දෙපක්ෂයේම අය අත් පොළසන් දෙති</topic>
    <author>චන්දන බණ්ඩාර</author>
    <content>ගිය සතියේ ජනාධිපතිතුමා දින දෙකක් පාර්ලිමේන්තුවට පැමිණියේය. ඒ ආරක්ෂක අමාත්‍යාංශයේ උපදේශක කාරක සභාව හා මුදල් අමාත්‍යාංශයේ උපදේශක කාරක සභාවන්ට සහභාගි වීමටය. ජනාධිපතිතුමා එම කාරක සභාවන් මෙහෙයවූයේ ඉතා සැහැල්ලුවෙන් යුතුවය.පාර්ලිමේන්තු රැස්වීමට සහභාගි වීමට ජනාධිපතිවරයා සූදානම් වෙද්දී අමාත්‍යවරුන් කීප දෙනකු කීවේ “සර්! තවම කථානායක තුමා ආසනයට පැමිණ නැති බවයි” ඊට පිළිතුරු දෙමින් ජනාධිපතිතුමා කීවේ, එහෙම හොඳ නෑ කථානායක තුමා එන්න කලින් අපි ගිහින් සභාවේ වාඩිවෙලා ඉන්න ඕන. පාර්ලිමේන්තුවට ගරු කරනව නම් ඒවත් පිළිපදින්න ඕනෑ” කියාය.ජනාධිපතිතුමා සභා ගර්භයට ගොස් වාඩි වී වටපිට බැලුවේ මන්ත්‍රීවරුන්ගේ සහභාගිත්වය ගැනය. ආණ්ඩු පක්ෂයේ මන්ත්‍රීවරුන් සෑහෙන පිරිසක් හිටියත් විපක්ෂයේ පුටු හිස්ව තිබුණ බව ජනාධිපතිතුමාට පෙනී ගියේය.ජනාධිපතිතුමා පාර්ලිමේන්තු රැස්වීමට සහභාගි වී ඉක්මනින් ම පැමිණියේ මුදල් අමාත්‍යාංශයේ උපදේශක කාරක සභාවට සහභාගිවීමටය.“මොන පැත්තෙ හිටියත් මන්ත්‍රීවරුන් පාර්ලිමේන්තු සැහැල්ලුවට ලක්කරන්න හොඳ නෑ. ජනතාව මේවා බලන් ඉන්නවා.” ජනාධිපතිතුමා කීවේ දැඩි හැඟීමකින් යුතුවය.“අපි නම් සර්! හැකි හැම වේලාවෙම එනවා. මැතිවරණ නිසා මේ කාලේ ටිකක් මන්ත්‍රීවරුන්ගේ ඒම නම් අඩුයි තමයි” කීවේ මහින්දානන්ද අලුත්ගමගේ ඇමැතිවරයාය.“සර්! ආණ්ඩුවෙ පැත්තෙ මන්ත්‍රීතුමන්ලාගේ සහභාගිත්වය අඩුවෙන්න තවත් කාරණයක් තමයි විපක්ෂයේ අසුන් හිස්ව තිබීම. බොහෝ වේලාවට සිද්ධ වෙන්නෙ ඒක. ඒ දිහා බලා ඉඳල අපේ මන්ත්‍රීතුමාලත් ටිකක් වෙලා ඉඳල යන්න යනවා” කීවේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ය.“ඕව හරි හේතු වෙන්ඩ පුළුවන්. මං කියන්නෙ ජනතාව මේවා දිහා හොඳින් බලන් ඉන්නව කියලයි. ඒ අයට අපි ගරු කරන්න ඕන කියලයි. ජනාධිපතිවරයා එසේ කීවේ තමන් මන්ත්‍රීවරයකුව සිටියදී හැම අවස්ථාවකම ජනතාව වෙනුවෙන් පෙනී සිටින බව සිහිපත් කරමිනි”උපදේශක කාරක සභා රැස්වීම අවසන් වීමෙන් පසු එජාප මන්ත්‍රී ජෝන් අමරතුංග ජනාධිපතිවරයා ළඟට පැමිණියේ “මට ඔබතුමා හමුවෙන්න ඕන” කියාය. ඒ සමඟම ජනාධිපතිතුමාත්, අමරතුංග මන්ත්‍රීවරයාත් පාර්ලිමේන්තුවේ ජනාධිපති කාර්යාලයේ දී ටික වේලාවක් කතාබහක යෙදී සිටියහ.ආරක්ෂක ලේකම් ගෝඨාභය රාජපක්ෂ මහතා සහ පවිත්‍රා වන්නිආරච්චි, සුමේධා ජයසේන, පි‍්‍රයංකර ජයරත්න, දයාශි‍්‍රත තිසේරා යන මැති ඇමැතිවරුන් සමඟ සුහද කතාබහක යෙදී සිටිද්දී එතැනට ජනාධිපතිතුමා පැමිණියේ මොනවද අලුත් තොරතුරු කියමින් අසමිනි.“සර් ජනාධිපති පදවියට පත්වෙන්න ආපු ගමනෙ යටගිය සිද්ධි ගැනයි මේ අපි කතා කළේ” ඇමැතිනි පවිත්‍රා වන්නිආරච්චි කීවාය.“ඒ ගමනෙ සමහර සිද්ධි දන්නෙ ඉතා සුළු පිරිසයි. සමහර දේවල් කියන්නත් බෑ. ලියන්නත් බෑ. සමහර දේවල් ජනාධිපතිතුමා දන්නෙත් නෑ” කුමාරසිරි හෙට්ටිගේ කීවේය.“මං ඔය කිසි දෙයක් ගණන් ගන්නෙ නෑ. මම හිටියෙ විපක්ෂයත්, ජනතාවත් එක්ක. අපේම අයත් මට සහයෝගය නොදෙද්දි මං ඒවා කිසි දෙයක් ගණන් ගත්තෙ නෑ” ජනාධිපතිතුමා කීවේය.නියෝජ්‍ය කතානායක චන්දිම වීරක්කොඩි මහතා කීවේ “ තවම නොකියූ දේවල් අපි ළඟ තියෙනවා” කියාය.“අන්න ඒවා ටිකක් අපිත් දැනගන්න ආසයි” සුමේධා ජයසේන ඇමැතිනිය කීවාය.“මට දවසක් ජනාධිපතිතුමා විපක්ෂ නායක කාලේ කිව්වා ‘මල්ලි මේ දවස්වල ජනාධිපතිතුමිය වටේ ටිකක් කැරකි කැරකි හිටියනම් සංවිධායකකමක් ෂුවර් කියලා’ ඒ විදියට ම මං ගියා. දවස් කීපයයි ගියේ ඇත්තටම සංවිධායකකමක් ලැබුණා.” කියද්දි හැමෝටම සිනා ගියහ.ගිය සතියේදී පාර්ලිමේන්තුව දෙස කාගේත් අවධානය යොමු වී තිබිණි. ඒ ජනාධිපතිතුමා විසින් හදිසි නීතිය සම්පූර්ණයෙන්ම ඉවත් කිරීමට පියවර ගැනීමය. රටේ පාලන කටයුතු සඳහා හදිසි නීතියක අවශ්‍යතාවක් නැති බවට තමා සෑහීමට පත්ව ඇති නිසා හදිසි නීතිය ඉවත් කිරීමේ යෝජනාව පාර්ලිමේන්තුවට ගෙන එන බව ජනාධිපතිතුමා කියා සිටියේය.එම ප්‍රකාශය ජනාධිපතිතුමා පාර්ලිමේන්තුවට ඉදිරිපත් කිරීමත් සමඟම ආණ්ඩු පක්ෂයේ සහ විපක්ෂයේ මන්ත්‍රීවරු සිය මේසවලට තට්ටු කරමින් සිය ප්‍රසාදය පළ කර සිටියහ.නීතිය යටතේ රටේ සාමය හා නීතිය රැකීමට රජයට හැකිවී තිබීම ගැන තමා ආඩම්බර වෙන බව ද ජනාධිපතිතුමා කියා සිටියේය. “2009 වසරේ මැයි මාසයේදී ත්‍රස්තවාදී ක්‍රියා අවසන් කළ පසුව මනඞකල්පිත ගී‍්‍රස් යකා හැර කිසිම ත්‍රස්තවාදී ක්‍රියාවක් වාර්තා වී නැහැ. එම කාලයේදී මැතිවරණ රැසක් පවත්වමින් රට ප්‍රජාතන්ත්‍රවාදී ප්‍රවේශයට ගමන්කොට තිබෙනවා” ජනාධිපතිතුමා කියා සිටියේය.කථානායක චමල් රාජපක්ෂ මහතාගේ ප්‍රධානත්වයෙන් පාර්ලිමේන්තුව ඊයේ පස්වරු 1.00 ට රැස්වීය. කථානායකවරයා සභා ගැබට පිවිසීමත් සමඟම ජනාධිපතිතුමා ආණ්ඩු පක්ෂ මන්ත්‍රීවරුන්ගේ අත්පොළසන් මැද සභා ගැබට පැමිණියේය.අණ්ඩුක්‍රම ව්‍යවස්ථාවට අනුව ජනාධිපතිතුමා පාර්ලිමේන්තුව අමතන බව කථානායකවරයා කීවේය. ඉන් අනතුරුව ආණ්ඩු පක්ෂ මන්ත්‍රීවරුන්ගේ අත්පොළසන් හඬ මධ්‍යයේ ජනාධිපතිතුමා හදිසි නීතිය ඉවත් කිරීමේ යෝජනාව පාර්ලිමේන්තුවට ඉදිරිපත් කළේය.ජනාධිපතිතුමා සිය ප්‍රකාශය පස්වරු 1.20 ට පමණ නිමා කිරීමෙන් අනතුරුව සභා ගැබෙන් නික්ම යද්දී ආණ්ඩු පක්ෂ මන්ත්‍රීවරු නැගී සිට සිය ගෞරවය පිරි නැමූහ.මෙවර කොළඹ එ.ජා.ප. පුරපති අපේක්ෂකත්වය හිමිවූයේ එම්.ජේ.මුසාමිල්ටය. මේ අතරතුර කොළඹ මහ නගර සභාවට තම අපේක්ෂකයකු යොදා ගැනීමට නොහැකි වූ බව කියමින් නියෝජ්‍ය නායක සජිත් ප්‍රේමදාස එ.ජා.ප. මහ ලේකම්වරයාට දෝෂාරෝපණය කොට තිබිණි.ඊට එ.ජා.ප. මහ ලේකම්වරයා දී තිබුණේ කදිම පිළිතුරකි. “ඔබතුමා කියනවා ඔබතුමාගේ කෙනකුට අපේක්ෂකත්වය ලබා දෙන්ඩ බැරි වුණා කියලා. එහෙම පක්ෂයේ ඉන්න ප්‍රධාන නායකයෝ තමන්ගේ අපේක්ෂකයෝ දාගන්ඩ ගියොත් මොකද වෙන්නේ. කරු ජයසූරිය නියෝජ්‍ය නායකතුමා, රවි කරුණානායක සහ මගේ අපේක්ෂකයෙක් දාගන්න කියලා සටන් වැදුණොත් වෙන්නේ කොළඹ ඉන්න ආසන සංවිධායකරුන්ට තමන්ගේ අපේක්ෂකයෝ දාගන්ඩ බැරි වෙනවානේ.” තිස්ස අත්තනායක සජිත් ප්‍රේමදාසට කියා තිබිණි.මෙවර පළාත් පාලන මැතිවරණය පැවැත්වෙන පළාත් පාලන ආයතන අතුරෙන් කොළඹ මහ නගර සභා ඡන්දය එක්සත් ජාතික පක්ෂයට තීරණාත්මකය. කරු පසුගිය 19 වැනිදා සිට 24 වැනිදා දක්වා දිවා රෑ නොතකා මෙකී පළාත් පාලන ආයතනවල නාමයෝජනා ලැයිස්තු සකස් කිරීමේ කටයුතුවල නියැළී සිටියේය.මෙයට කලින් පැවැති ආන්දෝලනයට ලක් වූ එජාප පාර්ලිමේන්තු මන්ත්‍රී කණ්ඩායම් රැස්වීමේදීත්, එක්සත් ජාතික පක්ෂ කෘත්‍යාධිකාරී මණ්ඩල රැස්වීමේදීත් කරු අවධාරණය කළ මූලික කාරණාවක් වූයේ පක්ෂයේ විවිධ පාර්ශ්ව අතර වූ මත ගැටුම්, වාද විවාද සියල්ල එකිනෙකා විසින් අමතක කර එකිනෙකාට සමාව දී සමඟි වෙමු ය යන්නය.එහෙත් මෙවර නාමයෝජනා සකස් කිරීමේ කටයුතුවලදී කරුට දුක් ගන්නාරාල කෙනකු ලෙස කටයුතු කිරීමට ද සිදු විණි. විශේෂයෙන්ම කෝට්ටේ නාමයෝජනා ලැයිස්තුව සම්බන්ධයෙන් ඇති වී තිබුණේ විශාල මත ගැටුමකි. එහි දී කෝට්ටේ එක්සත් ජාතික පක්ෂ සංවිධායක ශිරාල් ලක්තිලකගේ සමීපතම ආධාරකරුවන් කිහිප දෙනකුගේ නම් අවසන් මොහොතේ දී නාමයෝජනා ලැයිස්තුවෙන් කැපී ගොස් තිබුණේය. එවැනි සිදුවීම් ගණනාවක් මෙවර පළාත් පාලන මැතිවරණය පැවැත්වෙන ආයතන ගණනාවක් සම්බන්ධව වාර්තා විය. “අපි සිදුවීම් අමතක කර එකිනෙකාට සමාව දෙන්නේ නැති නම්, ගැටලු අර්බුද දක්වා වර්ධනය වීමේ අවදානමක් ඇති වෙයි කරු කීවේය.කෙසේ වෙතත්, පසුගිය පළාත් පාලන මැතිවරණවලදී සේම මෙවර ද කොළඹ මහ නගර සභාව ඇතුළුව පළාත් පාලන ආයතන ගණනාවකට පැවැත්වෙන ඡන්ද විමසීමේදීත් එක්සත් ජාතික පක්ෂයේ මැතිවරණ ව්‍යාපාරය ඉදිරියට ගෙන යාමේදී කමිටු සභාපතිත්වය ලැබී ඇත්තේ කරුටය. ඒ අනුව මෙවර මැතිවරණ ව්‍යාපාරය තුළ පක්ෂයේ සියලු පාර්ශ්ව, කණ්ඩායම්, එකම වේදිකාවකට ගෙන ඒමේ ක්‍රියාදාමය සැලසුම් කිරීමේ කටයුතුවල කරු දැන් යෙදී සිටී.පසුගිය දා පැවැති ආර්ථික සංවර්ධන අමාත්‍යාංශයේ උපදේශක කාරක සභාවේදී කළුතර දිස්ත්‍රික් පාර්ලිමේන්තු මන්ත්‍රී අර්ජුන රණතුංග ප්‍රකාශ කර සිටියේ සෝමාවතිය පුදබිමට අයත් අක්කර 3000 ක් විදේශ සමාගමකට බදු දී ඇතැයි කියන කතාව සම්බන්ධයෙන් රජය විසින් කරුණු පැහැදිලි කිරීමක් කළ යුතු බවයි. එදින සමහර පුවත් පත්වල ප්‍රධාන සිරස්තලය යටතේ ද එය පළ වී ඇති බව මන්ත්‍රීවරයා පෙන්වා දුන්නේය.ඇමැති බැසිල් රාජපක්ෂ මහතා ක්ෂණිකවම එම ප්‍රශ්නයට පිළිතුරු දුන්නේය. සෑම සංවර්ධන ව්‍යාපෘතියක් ආශ්‍රයෙන්ම මේ වගේ වැරැදි තොරතුරු ප්‍රචාරය කර ගැනීම අද සිරිතක් බවට පත් වෙලා. සෝමාවතිය පුදබිම ළඟ ඉඩම් විදේශිකයන්ට ලබාදීලා කියලා සමහරු ප්‍රකාශ කරනවා. අද සමහර පුවත්පත්වල ප්‍රකාශ කර තිබෙන්නේ තවදුරටත් පරිහරණයට නොගත් වනාන්තර මේ විදිහට බදු දී තිබෙන බව.මේ සියල්ලම අමූලික බොරු. කන්දකාඩුව ගොවිපළ එල්ටීටීඊ තර්ජන නිසා පසුගිය කාලය තුළ අතහැර දමලයි තිබුණේ. එයට අයත් ඉඩම් ඒ කාලය තුළම වල් වැදිලයි තිබුණේ. මේ ගොවිපළ කාන්දකාඩු ෆාම් එක විදිහට නම් කරලා තිබුණත් සාමාන්‍ය ජනතාව හැඳින්වූවේ කිරිමුට්ටිය ෆාම් එක විදිහට. ඒ ගොවිපළට අයත්ව තිබුණ ඉඩම් වගා කිරීම සඳහා ආයෝජකයකුට ලබා දී තිබෙනවා. අතහැර දැමු ගොවිපළක ඉඩම් වගා කිරීම සඳහා ලබාදීමයි සිදු වෙලා තියෙන්නේ.එජාප පාර්ලිමේන්තු මන්ත්‍රී අනෝමා ගමගේ ද අමාත්‍යවරයාගේ කතාව අතරතුර ප්‍රකාශ කළේ තමන් කුඩා කළ එම ගොවිපළ නැරැඹීමට ගොස් තිබෙනවා බවයි.අර්ජුන රණතුංග මන්ත්‍රීවරයා ප්‍රකාශ කළේ එසේ නම් නියම තත්ත්වය පිළිබඳව රජය විසින් මහජනතාවට ප්‍රකාශ කළ යුතු බවයි. එවිට එස්. එම්. චන්ද්‍රසේන අමාත්‍යවරයා ප්‍රකාශ කළේ “මම මාධ්‍යවේදින් එම ප්‍රදේශයට එකතු කරගෙන ගොස් එය පෙන්වා දුන්නා. ඒත් ඒ පිළිබඳ විස්තර ප්‍රචාරය වූයේ නැහැ.”එවිට බැසිල් අමාත්‍යවරයා ප්‍රකාශ කළේ “සෑම සංවර්ධන ව්‍යාපෘතියක්ම සම්බන්ධවම මෙවැනි අසත්‍ය ප්‍රචාර ගෙනයාම පුරුද්දක් වෙලා. එහෙත් එම ව්‍යාපෘතිවල ප්‍රතිඵල ලැබෙන විට මහජනතාව නියම තත්ත්වය තේරුම් ගන්නවා. ඒ නිසා අප කලබල විය යුතු නැහැ” යනුවෙනි.වෘත්තිය පුහුණු අධිකාරිය විසින් පසුගියදා මාතර දී මාධ්‍යවේදීන් සඳහා වැඩමුළුවක් සංවිධානය කොට තිබිණි. එම වැඩමුළුව පැවැතියේ යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුමගේ උපදෙස් පරිදිය. එහි දේශකයන් ලෙස සහභාගි වූයේ ප්‍රවීණ නිවේදක මාධ්‍යවේදි සීලරත්න සෙනරත් හා නිලාර් එම්. කාසිම් සහ සුදත් සමරසිංහ ඇතුළු පිරිසකි.මාධ්‍යවේදින්ගේ වැඩමුළුවට මාතර දිසාවේ මාධ්‍යවේදිහු අනු දෙදෙනෙක් සහභාගි වී සිටියහ. එම වැඩමුළුව ආරම්භ වන වේලාව ලෙස සඳහන් කොට තිබුණේ පෙරවරු 8.30 ය. එදින තරුණ කටයුතු ඇමැති ඩලස් අලහප්පෙරුම පෙරවරු 8.29 වන විට වැඩමුළුව පැවැති ස්ථානයට පැමිණ සිටියේය.උදෑසන තේ විවේකය ලබා දුන්නේ පෙරවරු 10.30 ට පමණය. මාධ්‍යවේදිහු පෝලිමක් සෑදි තේ මේසය වෙත ගියහ. ඇමැති ඩලස් අලහප්පෙරුමට වෙනම ස්ථානයක තේ මේසයක් සකස් කොට තිබුණත් ඇමැති ඩලස් ද මාධ්‍යවේදින් සමඟ පෝලිමට එක් විය.ඉන් පසුව යළිත් දේශනය ඇරැඹිණි. එදින දිවා ආහාරය ගැනීමට ද මාධ්‍යවේදිහු පෝලිමේ ගියහ. ඒ මොහොතේ ද ඇමැති ඩලස් අලහප්පෙරුම ආහාර බෙදා ගැනීමට විනාඩි 15 ක් පමණ පෝලිමේ සිටගෙන සිටීමට සිදුවිය.“මාධ්‍යවේදියකු ලෙස අතීතයේ වැඩ කරපු ඩලස් මහත්තයා මොනවා වුණත් තාමත් අතීතය අමතක කරලා නැහැ. එතුමා ළඟ ඇමැතිකමේ රස්නය නැහැ. තියෙන්නේ පොළොවේ පය ගහලා ඇවිදලා යන මනුස්සකම විතරයි” මේ මාධ්‍ය වැඩමුළුවට පැමිණ සිටි මාධ්‍යවේදිහු බොහෝ දෙනා ඇමැති ඩලස් ගැන කතා කළේ එලෙසිනි.ගිය සතියේදී පාර්ලිමේන්තු මන්ත්‍රී නාමල් රාජපක්ෂ උතුරු පළාතේ සංචාරයක නිරත වූයේය. මන්ත්‍රී නාමල් මුලින්ම අනුරාධපුරයට ගොස් උතුරුමැද ආණ්ඩුකාර කරුණාරත්න දිවුල්ගනේ තම නිල රථයට නංවාගෙන මුලින්ම ගියේ වැලිඔය ප්‍රදේශයටය.වැලිඔය සිංහල ගම්මානය අයත් මැතිවරණ කොට්ඨාසය වන්නේ මුලතිව් දිස්ත්‍රික්කයයි. එහෙත් එය අයත් පරිපාලන දිස්ත්‍රික්කය වන්නේ අනුරාධපුර දිස්ත්‍රික්කයයි.එහිදී මන්ත්‍රී නාමල් රාජපක්ෂ මුලින්ම ගියේ වැලිඔය ඇතාවැටුණ වැව විද්‍යාලයටය. එම විද්‍යාලය අයත් ප්‍රදේශයේ ජනතාව මන්ත්‍රී නාමල්ගේ පැමිණිම බලාපොරොත්තුව සිටියේ මහත් නොඉවසිල්ලෙනි. එම විද්‍යාලයේ පැවැති උත්සවයේදී එම ගම්මානයේ විහාරාධිපති හිමියෝ මන්ත්‍රී නාමල් රාජපක්ෂ හමුවේ විශේෂ අදහස් දැක්වීමක් කළහ. “අපේ ගමට විදුලිය නෑ. වතුර නැහැ. සමහර වැව් අමුණු පිළිසකර කර නැහැ. අපේ ගමට අවුරුදු 28 කට විතර පස්සේ මන්ත්‍රීවරයෙක් ආවේ” විහාරාධිපති හිමියෝ කියා සිටියහ.අනතුරුව මන්ත්‍රී නාමල් ගියේ නිකවැව විහාරස්ථානයටය. එහිදී මන්ත්‍රී නාමල් වැලිඔය ප්‍රදේශය ගැන තම මතකය අවදි කළේය. “මට හොඳට මතකයි 2005 ජනාධිපතිවරණයේදී වැලිඔය ජනාධිපතිතුමා ජය ගත්තා. රනිල් වික්‍රමසිංහ එජාප නායකතුමාට ඡන්ද 7 ක් තිබුණා. නමුත් එවකට මහින්ද රාජපක්ෂ ජනාධිපතිතුමාට ඡන්ද 10 ක් ලැබී තිබුණා. එදා එල්ටීටීඊය මේ පළාතේ ඡන්දය බලෙන් වර්ජනය කෙරෙව්වා” මන්ත්‍රී නාමල් රාජපක්ෂ කියා සිටියේය.මන්ත්‍රී නාමල් රාජපක්ෂ වැලිඔය ප්‍රදේශයට සහ ඇතාවැටුණ වැව ගම්මානයට විශේෂයෙන් ගොස් තිබුණේ ඇතාවැටුණ වැව විද්‍යාලයේ ගුරුවරයකු කළ ඉල්ලීමකට අනුවය. ඒ එම ගුරුවරයා අරලියගහ මන්දිරයට පැමිණි අවස්ථාවකදී කළ ඉල්ලීමක් අනුවය.මේ අතර ඇතාවැටුණ වැව ගම්මානය ගැන තොරතුරු ජනාධිපතිතුමාට ද එදිනම දැනගන්නට ලැබී තිබිණි. ඒ අනුව ජනාධිපතිතුමා උතුරුමැද පළාත් ආණ්ඩුකාර කරුණාරත්න දිවුල්ගනේට උපදෙස් දී තිබුණේ වහාම එම ගම්මානය ගැන වාර්තාවක් ලබා දෙන ලෙසටය.මේ අතර ගිය සතියේදී කිලිනොච්චිය දිස්ත්‍රික්කයේ ශ්‍රීලනිප ශාඛා සමිති 95 ක් පිහිටුවීමේ වැඩසටහන ආරම්භ විය. ඒ පාර්ලිමේන්තු මන්ත්‍රී නාමල් රාජපක්ෂගේ ප්‍රධානත්වයෙනි.ගිය ඉරිදා දිනයට එජාප මාධ්‍ය ප්‍රකාශක ගයන්ත කරුණාතිලකගේ උපන් දිනය යෙදී තිබිණි. එදින මන්ත්‍රී ගයන්ත සිටියේ කතරගම කිරි වෙහෙර වැඳ පුදා ගනිමිනි. ඒ උදෑසන 6.30 ට පමණය. ඒ මොහොතේ මන්ත්‍රී ගයන්තට ජනාධිපති ලේකම් කාර්යාලයෙන් දුරකථන පණිවිඩයක් ලැබිණි. “සුබ උපන් දිනයක් වේවා ගයන්ත මන්ත්‍රී තුමා” මන්ත්‍රී ගයන්තට මුල්ම උපන්දින සුබ පැතුම පිරිනමමින් ජනාධිපතිතුමා කියා සිටියේය.“බොහොම ස්තුතියි ජනාධිපතිතුමනි. ඔබතුමා තමයි මට මුලින්ම සුබ පැතුවේ” මන්ත්‍රී ගයන්ත තම ස්තුතිය ජනාධිපතිතුමාට ප්‍රකාශ කළේය.ඉන් අනතුරුව ජනාධිපතිතුමා මන්ත්‍රී ගයන්තගෙන් විමසා සිටියේ මොකද දැන් එජාපයට වෙන්නේ කියාය. ඉන් පසුව ජනාධිපතිතුමා කතා කළේ විවිධ කාලවලදී විවිධ දේශපාලන පක්ෂවල හටගත් දේශපාලන අර්බුද ගැනය.“ජනාධිපතිතුමනි ඔබතුමාලාගේ පක්ෂයේත් අතීතයේ විවිධ කාලවල විවිධ දේශපාලන අර්බුද ඇතිවුණා නේද?” මන්ත්‍රී ගයන්ත විමසා සිටියේය.“ඒක තමයි ගයන්ත පක්ෂයක් වුණාම නියම පියවර නියම වෙලාවට ගන්ඩ ඕනේ. විශේෂයෙන්ම දේශපාලන පක්ෂවල විනය රැකෙන්ඩ ඕනේ. පක්ෂවල ඉන්න නායකයෝ, නායකයෝ වෙන්ඩ ඉන්න උදවිය සහ හැම තරාතිරමක අයම කටයුතු කළ යුතු ආකාරයක් තියෙනවා. ඒ නිසා පක්ෂයකට නියම ඉදිරියක් තියෙන්නේ එතකොටයි” ජනාධිපතිතුමා මන්ත්‍රී ගයන්තට කියා සිටියේය.“ඒක ඇත්ත ජනාධිපතිතුමනි ඔබතුමා පක්ෂයේ ඉන්න කොටත් එදා පක්ෂය පරාද වෙලා හිටිය කාලේ අර්බුද ඇතිවුණා. ඊළඟට ඔබතුමා පක්ෂ නායකයා වෙන්ඩ යනකොටත් පක්ෂයේ අර්බුද තිබුණා. ඔබතුමා පක්ෂ නායකයා වුණාට පස්සෙත් අර්බුද ඇති වුණා.” ඒ හැම වෙලාවකදීම ඔබතුමා නිවැරැදි විදියට වැඩ කළා” මන්ත්‍රී ගයන්ත ජනාධිපතිතුමාට කියා සිටියේය.ඉන් පසුව මන්ත්‍රී ගයන්ත නැවතත් ජනාධිපතිතුමාට කියා සිටියේ හැමදාමත් වගේ මගේ උපන්දිනයට මුලින්ම කතා කරලා සුබ පතන්නේ ඔබතුමා ඒ ගැන ස්තුතියි” මන්ත්‍රී ගයන්ත කියා සිටියේය.ඉන් අනතුරුව මන්ත්‍රී ගයන්ත කිරි වෙහෙර වැඳ පුදා ගත්තේය. ඉන් අනතුරුව මන්ත්‍රී ගයන්තගේ දුරකථනයට කතා කළේ එජාප නායක රනිල් වික්‍රමසිංහය. “සුබ උපන් දිනයක් ගයන්ත. දැන් ඉතින් ගයන්තගේ වයස එහෙම කොහොම ද?” එජාප නායකයා විමසා සිටියේය.“සර් දැන්නම් හොඳම වයස තමයි එජාප ආණ්ඩුවක් හදලා ඇමැතිකමක් කරන්ඩ.” මන්ත්‍රී ගයන්ත එජාප නායකයාට කියා සිටියේය. ඒ කතාවට එජාප නායකයාට එක්වරම සිනහ ගියේය. “ආ ඒක කවදාහරි වෙයිනේ” එජාප නායකයා එසේ කියමින් ජංගම දුරකථන ඇමැතුම විසන්ධි කළේය.ලංකා සම සමාජ පක්ෂයේ නායක ආචාර්ය ඇන්. ඇම්. පෙරේරාගේ 32 වන ගුණ සමරුව ගිය සතියේ යෙදී තිබිණි. ඒ වෙනුවෙන් සමරු උත්සව රැසක් පැවැත්විණි. ඒ දි. මු. ජයරත්න අගමැතිතුමාගේ ප්‍රධානත්වයෙනි. ඒ අනුව කරවනැල්ල සිට යටියන්තොට දක්වා වූ මාර්ගය ආචාර්ය ඇන්. ඇම්. පෙරේරා මාවත ලෙස නම් කෙරිණි.ඊට අමතරව යටියන්තොට මධ්‍ය මහා විද්‍යාලය ආචාර්ය ඇන්. ඇම්. පෙරේරා මධ්‍ය මහා විද්‍යාලය ලෙස නම් කිරීම සිදු විය. ඉන් අනතුරුව සිදුවූයේ යටියන්තොට නගරයේදී ඇන්. ඇම්. පෙරේරා පිළිරුවක් සඳහා මුල්ගල තැබීමය.මේ සියලුම සමරු උත්සව සිදුවූයේ දි. මු. ජයරත්න අගමැතිතුමා අතිනි. සමසමාජ පක්ෂයේ නායක ජ්‍යෙෂ්ඨ ඇමැති තිස්ස විතාරණ, ජාතික සංවිධායක පාර්ලිමේන්තු මන්ත්‍රී වයි. ජී. පද්මසිරි, මධ්‍යම කාරක සභික සනත් පතිරණ ඇතුළු පිරිසක් එම අවස්ථාවට එක්ව සිටියහ.යටියන්තොට ඇන්. ඇම්. පෙරේරා මධ්‍ය මහා විද්‍යාලය ලෙස නම් කිරීමෙන් අනතුරුව අධ්‍යාපන ඇමැති බන්දුල ගුණවර්ධන එම උත්සව සභාව ඇමැතුවේය.“ආචාර්ය ඇන්. ඇම්. පෙරේරා මැතිතුමා නිදහස් අධ්‍යාපන පනත සඳහා තම උපරීම දායකත්වය ලබා දී තිබෙනවා. කන්නන්ගර මැතිතුමාට නිදහස් අධ්‍යාපන පනත ගෙනඑන්න ඇන්. ඇම්. පෙරේරාගේ සහයෝගයත් ලැබී තිබෙනවා” ඇමැති බන්දුල ගුණවර්ධන කියා සිටියේය.ඇමැති බන්දුල එහිදී සමසමාජ පක්ෂය ගැන ද අදහස් දැක්වූයේය. සමසමාජය කියන්නේ හිතනවාට වඩා යමක් කරන, කියනවාට වඩා යමක් දකින නායකයන් සිටි පක්ෂයක්. සමාජයට හොඳ පූර්වාදර්ශ කාවැද්දිය හැකි පක්ෂයක්” ඇමැති බන්දුල ගුණවර්ධන කියා සිටියේය.ජාතිත නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ගෙවී ගිය සතියේ දී මහියංගණ ප්‍රදේශයේ සංචාරයක නිරත විය.මේ සංචාරයේ එක් අරමුණක් වූයේ මහියංගණ නගර ප්‍රතිසංවර්ධන සැලැස්ම කඩිනමින් ක්‍රියාවට නැඟීමයි.මහියංගණ නගර ප්‍රතිසංවර්ධනය පිළිබඳ විශේෂ සාකච්ඡාවක් එහිදී ඇමැතිවරයා විසින් කැඳවා තිබූ අතර ඊට බදුල්ල දිස්ත්‍රික් එ.ජ.නි.ස. පාර්ලිමේන්තු මන්ත්‍රී තේනුක විදානගේ, බදුල්ල දිස්ත්‍රික් ලේකම් රෝහණ දිසානායක සහ භෞතික සැලසුම් දෙපාර්තමේන්තුවේ ඉහළ නිලධාරීහු සහභාගි වූහ.මහියංගණ රජ මහා විහාරස්ථානයේ දී පැවැති මේ විශේෂ සාකච්ඡාවට විශේෂ ආරාධිතයකු ලෙස සහභාගි වූයේ මහියංගණ රජ මහා විහාරාධිපති අස්ගිරි පාර්ශ්වයේ ජ්‍යෙෂ්ඨ කාරක සංඝ සභික පූජ්‍ය උරුලෑවත්තේ ධම්මරක්ඛිත නායක ස්වාමීන් වහන්සේය.”ශ්‍රී ලංකාවේ ප්‍රථම ඓතිහාසික නගරය වශයෙන් සැලකෙන්නේ මහියංගණයයි. මේ නිසා මහියංගණ පූජා භූමියේත්, නගරයේත් සංවර්ධනය පිළිබඳ වැඩි අවධානයක් යොමු විය යුතුව තිබුණා. ඒ නිසයි මා මහියංගණ නගර ප්‍රතිසංවර්ධන සැලැස්ම සඳහා කඩිනමින් කැබිනට් අනුමැතිය ලබාගත්තේ. මහින්ද රාජපක්ෂ ජනාධිපතිකුමාගේ පූර්ණ ආශිර්වාදය මේ සඳහා ලැබී තිබෙනවා.” සාකච්ඡාව අරඹමින් ඇමැති විමල් වීරවංශ පෙන්වා දුන්නේය.බුද්ධ ප්‍රතිමා වහන්සේ ජනාධිපතිතුමන්ගේ ප්‍රධානත්වයෙන් විවෘත කිරීමට නියමිතයි. ඒ සඳහා විමල් වීරවංශ ඇමැතිතුමාටත් ඇරැයුම් කිරීමට මා මේ අවස්ථාව යොදා ගන්නවා.” පූජ්‍ය උරුලෑවත්තේ ධම්මරක්ඛිත නායක ස්වාමීන්වහන්සේ පැවසූහ.”කාගෙත් අවධානයට යොමු නොවූ ප්‍රදේශ අද ජනාධිපතිතුමන්ගේ උපදෙස් මත කඩිනම් සංවර්ධනයකට ලක් කෙරෙනවා. මහියංගනයත් එසේ සැලසුම් සහගතව සංවර්ධනය කිරීම සඳහා ජනපතිතුමන්ගේ ආශිර්වාදය ලැබී තිබෙනවා. 2030 දී මහියංගනය ශ්‍රී ලංකාවේ මධ්‍යම නැඟෙනහිර සංස්කෘතික හා සංචාරක මධ්‍යස්ථානය ලෙස ගොඩනැඟීම අරමුණු කර ගෙනයි ජාතික භෞතික සැලසුම් දෙපාර්තමේන්තුව කටයුතු කරන්නේ.” විමල් වීරවංශ ඇමැතිවරයා සඳහන් කළේය.එදින සවස් වරුවේ ඇමැති විමල් වීරවංශ දඹානට ගොස් ආදිවාසී නායක ඌරුවරිගේ වන්නියැලැත්තෝ සහ දඹාන, හේනානිගල, දළුකාන, රතුගල, වාකරේ, පොල්ලෙබැද්ද යන ආදිවාසී ගම්මාන 06හි නායකයන් හමු වී ඔවුන්ගේ නිවාස ප්‍රශ්නයට පිළියම් යෙදීම සොයා බැලීය.දඹාන ආදිවාසී ගම්මානය වෙත පැමිණි ඇමැතිවරයා අත්දෙකින්ම අල්ලා ඉතාමත් උණුසුම් අන්දමින් පිළිගනු ලැබුවේ ආදිවාසී නායක, ඌරුවරිගේ වන්නියලැත්තන් විසිනි.ඉන්පසුව ආදිවාසී නායක පිරිස තම වැදගත්ම රැස්වීම් පවත්වන ස්ථානය වූ වරිග සභා ශාලාව වෙත ඇමැතිවරයා ඇතුළු නිලධාරීන් කැඳවා ගෙන ආහ.”අපූරු ස්ථානයක්.. වායු සමීකරණයකින් ලබාගත නොහැකි ස්වාභාවික සිසිලකින් ගතසිත පිරී යනවා.” විමල් වීරවංශ පැවසුවේ ඔහුට විශාල ගස්වලින් වට වූ ලී බංකුවලින් සමන්විත ඒ වරිග සභා ශාලාව තදින්ම හිතට ඇල්ලූ නිසාය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108281</link>
    <topic>සඳුනිල් පුතේ රටට ඕනෑ ඔයා වගේ ළමයි!</topic>
    <author>සුභද්‍රා දේශපි‍්‍රය</author>
    <content>තලවිල ශාන්ත ආනා දේවස්ථානය වාර්ෂික මංගල්‍යයට සූදානම් වෙමින් තිබිණි. බැතිමතුන් විශාල පිරිසක් ඒ සඳහා සහභාගි වන නිසා පුත්තලම හලාවත දුම්රිය මාර්ගයේ සුපුරුදු දුම්රියට අමතරව විශේෂ දුම්රිය කිහිපයක් යෙදවීමට දුම්රිය දෙපාර්තමේන්තුව කටයුතු යොදා තිබිණි. හලාවත පුත්තලම දුම්රිය මාර්ගයේ සාමාන්‍යයෙන් ධාවනය වන්නේ දුම්රිය දහයක් පමණි. උදේ දුම්රිය පහක් ද සවස දුම්රිය පහක් ද වශයෙන් දුම්රිය ධාවනය කැරෙන අතර ඉඳ හිට ඉන්ධන ප්‍රවාහනය කරන හෝ බඩු බාහිරාදිය ප්‍රවාහනය කරන දුම්රියක් ද ධාවනය කෙරිණි.බංගදෙණිය ආනමඩුව මාර්ගයේ මුක්කන්දොළුව ප්‍රදේශයේ දුම්රිය හරස් මාර්ගය ආසන්නයේ පුංචි සඳුනිල් ගේ නිවෙස පිහිටා ඇත. උදේ හවස යන එන දුම්රිය වේලාවන් පිළිබඳව සඳුනිල් හරියටම දැන සිටියේ ය.අනතුර වළක්වමින් පහතට හෙළූ රේල් ගේට්ටුව අසල සඳුනිල්වේලාව සවස හයයි හතළිස් පහ පමණ වී තිබිණි. බිම් කළුවර වැටී ගෙන එන නිසා පුංචි අම්මා සඳුනිල් කැටුව කඩයට යෑමට දුම්රිය හරස් මාර්ගය අසලට ම පැමිණ සිටියා ය. එක වර දුටු දෙයින් සඳුනිල් විමතියට පත් විය. මේ වේලාවට දුම්රියක් ධාවනය නොවන බව සඳුනිල් දැන සිටියේ ය.“පුංචි අම්මේ කෝච්චියක් එනවා” කියමින් ඔහු දුම්රිය මාර්ගය අසලට දිව ගියේ ය. ගේට්ටුව පහතට දමන්නට ගේට්ටුකරුවා පේන තෙක් මානයේ නොවීය. සඳුනිල්ට තවත් සිතමින් සිටින්නට වේලාවක් නොවිය ඔහු හීයක වේගයෙන් දුම්රිය හරස් කපොල්ල අසලට දිව ගියේ ය. උඩට ඔසවා තිබූ කපොල්ල ඇල්ලීමට තරම් සඳුනිල්ට උස මදි විය. ඔහු එකවර උඩ පැන එය පහතට ඇද දැමුවේ ය.බංගදෙණිය පැත්තට පිහිටා ඇති ගේට්ටුව තවමත් විවෘත ව ඇත. සඳුනිල් ඇසිල්ලකින් දුම්රිය පාර හරහා පැන්නේ ය. පුංචි අම්මා තම සොයුරියගේ පුතුට අනතුරක් වේ යැයි බියෙන් මහා හඬින් කෑ ගැසුවා ය.ඇය කියන දෙයට ඇහුම්කන් දීමට තරම් සඳුනිල්ට කාලයක් නොවීය. ඔහු අනෙක් පස තිබූ යකඩ කපොල්ලේ එල්ලී වැරෙන් එය පහතට දැමුවේ ය. සේවය නිමවා එන ඇඟලුම් සේවිකාවන් රැගත් බස් රථය පිරී ඉතිරී තිබිණි. සඳුනිල් ගේට්ටු කපොල්ල පහතට දැමීමත් සමඟ බස් රථයේ තිරිංග මහ හඬින් නතර විය.පුංචි අම්මා කෑගසමින් නිවෙසට දිව ගියා ය. ඇගේ හඬින් ද දුම්රියේ සහ එක පේළියට නතර කර තිබෙන වාහන පේළිය ඇසූ දුටු සියලු දෙනා දුම්රියපරිසරය පිළිබඳ අවධානයෙන් සිටීම මෙවැනි සිදුවීම් සම්බන්ධව සංවේදී වී සිටීම අවුරුදු දහයක් වයසැති දරුවකු විසින් කළ මෙම වීර ක්‍රියාව රටටම ආදර්ශයක් සපයනවා. මෙවැනි දරුවන් මුළු සමාජයේ ම ඇගැයීමට ලක් විය යුතුයි. මෙවැනි දරුවන් මුළු රටට ම ආදර්ශයක්. පරිසරය පිළිබඳවත් දරුවන්ට වන අතවර ශිෂ්‍යාවන් පිළිබඳවත් දරුවන් සංවේදී විය යුතු බවත් ඒ පිළිබඳව දැනුවත් වී සිටිය යුතුයි.මාර්ගය අසලට දිව ආහ. පුංචි සඳුනිල්ට අනතුරක් වී ඇතැයි සියල්ලෝ ම සිතූ හ. දුම්රිය මුක්කන්දොළුව පසුකරමින් ඉදිරියට ඇදෙන්නට විය. පසෙකට වී හතිලමින් සඳුනිල් ඈත යන දුම්රිය දෙස බලා සිටියේ ය. සඳුනිල්ගේ මවත් සෙනඟ අතරට එක් වී සිටියා ය. ඇය තම පුතු දුටු සැනින් කඳුළු සලන්නට වූවා ය.සිදුවීමට ගිය විශාල අනතුරක් වැළැක්වූ සඳුනිල්ට වැඩිහිටි කාගේත් ගෞරවය හිමි විය. තමන්ගේ ජීවිත බේරීමට සඳුනිල් විසින් පහතට හෙළූ කපොල්ල විවෘත නොකර ජනතාව විරෝධතාවයක යෙදුණහ. එහි සේවය සඳහා යොදවා තිබූ ගේට්ටු කරු තවමත් එතැනට පැමිණ සිටියේ නැත. මිනිස්සු එයින් කුපිත වූහ. වහා පොලිසියට පැමිණිලි කළ ඔවුහු ගේට්ටුකරුට එරෙහිව විරෝධතාව පළ කළහ.පසුදින උදෑසන වන තුරු ඔහු පැමිණියේ නැත. පොලිසියෙන් පැමිණ විරෝධතාව සමනය කොට එදින රාත්‍රියේ දුම්රිය හරස් මාර්ගයේ කටයුතු පොලිස් නිලධාරීන් දෙදෙනකුට පැවරිණි. පසුදින ගේට්ටුකරු අත්අඩංගුවට ගත් අතර රාජකාරිය පැහැර හැරීමේ චෝදනාව මත ඔහු අධිකරණයට ඉදිරිපත් කිරීමෙන් අනතුරුව රක්ෂිත බන්ධනාගාර ගත කෙරිණි.බංගදෙණිය මුක්කන්දොළුවේ වනසිංහ ආරච්චිගේ දොන් දමින්ද සාගර වෘත්තියෙන් පෙදරේරුවෙකි. සඳුනිල් සංකල්ප ඔහුගේ වැඩිමල් පුතු ය. ඩබ්ලිව්.ඒ. චන්ද්‍රලතා සඳුනිල් ගේ මවයි. සිදුවීමට ගිය විශාල අනතුර වැළැක්වූ සඳුනිල් බංගදෙණිය මහා විද්‍යාලයේ පහ වසරේ ඉගෙනුම ලබන අතර ඔහු මෙවර ශිෂ්‍යයන්ව විභාගයට ද පෙනී සිටියේ ය. මේ වීර ක්‍රියාව කළ සඳුනිල් සොයා අපි බංගදෙණියේ ඔහුගේ නිවෙසට ගියෙමු.බංගදෙණිය ආනමඩුව මාර්ගයේ වාහන අතොරක් නැතිව ඒ මේ අත ගමන් කරනු පෙනිණි. දුම්රිය මාර්ගය අසලට සඳුනිල් ගේ නිවෙස පිහිටා තිබිණි. සඳුනිල් පුතු දුම්රිය යන එන වේලාවත් හරියට ම දැන සිටියේ ය. කෙතරම් දුම්රිය දැක තිබුණත් දුම්රියක් දුටු විට සඳුනිල්ගේ මව තවම දුම්රියට බිය බව ඇය අප සමඟ කීවා ය. පුතු කළ වීර ක්‍රියාව පිළිබඳ ඇය අප සමඟ පැවසුවේ මෙසේ ය.“එදා හවස මගේ නංගිගේ තනියට ලොකු පුතාත් ගියා. ඒ වෙන කොට වේලාව හවස 6.45 විතර ඇති. ඒ වෙලාවට කෝච්චි යන්නේ නැති බව පුතා දන්නවා. ඒත් තලවිල පල්ලියේ මංගල්‍යයට විශේෂ දුම්රිය යොදවලයි තිබුණේ. පුතා එක පාරට දුම්රියක් එන බව දැකලා නංගිට කෑගහලා කියලා තියෙනවා දුම්රියක් එනව කියලා. ඒත් නංගි හිතලා නැහැ පුතා රේල් ගේට්ටුව පහතට දාන්න යයි කියලා පුතා දුවලා ගිහින් ගේට්ටුව පහළට දාලා තියෙන්නේ ගේට්ටුවේ එල්ලිලා ඊට පස්සේ පුතා හයියෙන් දුවලා රේල් පාරෙන් එහා පැත්තට නංගි බයවෙලා එපා කියලා කෑ ගැහුවත් පුතා අහලා නැහැ. මම පුතාගෙන් ඇහුවා ඇයි එහෙම අවදානම් වැඩක් කළේ කියලා. පුතා කිව්වා “අම්මේ මම එහෙම නොකළා නම් ගාමන්ට් බස් එකයි ත්‍රීවීල් මාමා කෙනෙකුයි ;කීච්චියට හැප්පෙනවා කියලා. “මම තාමත් හිතන්නේ මගේ පුතා කෝච්චි පාර පනිද්දී කකුල පැටලිලා වැටුණා.” ඇය අප සමඟ පැවසුවාය.මව චන්ද්‍රලතා මල්ලී හේෂාන් සමගසැබෑ වීරයකු වන සඳුනිල් එදා සිදුවීම පිළිබඳව අප සමඟ කීවෙ මෙහෙම.සඳුනිල්ගේ පියා දමින්ද සාගර“හවස 6.45 ට මමයි පුංචියි කඩේ යනකොට මම දැක්කා කෝච්චියක් එනවා. අනිත් කෝච්චි වගේ නෙමෙයි ඒ කෝච්චියේ සද්දයක් තිබුණේ නැහැ. අපි රේල් ගේට්ටුව ළඟමයි හිටියේ පුංචාට මම කිව්වා පුංචා කෝච්චියක් එනවා කියලා ඊට පස්සේ ත්‍රිවිල් මාමා කෙනෙක් අපි හිටපු පැත්තෙන් ඉදිරියට ගියා. රේල් පාරෙන් එහා ගාමන්ට් බස් එක එනවා. ගේට්ටුව වහන මාමා හිටියේ නැහැ. එයා හුඟක් වෙලාවට එන්නේ කෝච්චිය වහන වෙලාවට විතරයි. මම දුවලා ගිහින් ගේට්ටුවේ එල්ලුණා.රේල් පාරෙන් එහා පැත්තේ බස් එක ළඟම එනවා මම දැක්කා. මම හයියෙන් දුවලා ගිහින් ඒ ගේට්ටුවෙත් එල්ලුණා. ගාමන්ට් බස් එක ළඟටම ඇවිත් නතර කළා. වාහන පේළියක් දෙපැත්තෙන් ම නතර කරලා තිබුණා. පුංචා බය වෙලා ගෙදර දුවලා අම්මත් බය වෙලා දුවගෙන ආවා. හැමෝ ම වට වුණා. කෝච්චිය ගියා. මම බය වුණේ නැහැ. ඒ වෙලාවේ ගේට්ටුව වැහුවේ නැත්නම් බස් එකේ මාමයි, ත්‍රිවිල් මාමයි රේල් පාර මාරු වෙනවා.මට හරි සතුටුයි එයාලා බේරා ගන්න ලැබුණ එකට. මම අනිත් හැම කෙනකුගෙන් ම ඉල්ලන්නේ කරදරයක් වෙනවා නම් අහක බලාගෙන ඉන්න එපා කියලා. ගේට්ටුව වහන්න ඉන්න මාමාල වගේ මාමලාගෙන් ඉල්ලන්නේ වගකීමක් නැතුව වැඩ කරන්න එපා කියලා. එදා ඒ මාමා හිටියේ නැහැ. හුඟක් දවස්වලට වේලාවට විතරයි ඉන්නේ කියලා මිනිස්සු කියනවා. ලොකු අය පුංචි අපිට ආදර්ශයක් වෙන්න ඕන. මට හැමෝම හොඳ පුතා කිව්වා. ත්‍රිවිල් එකේයි බස් එකෙයි මාමා මට ස්තුති කළා. මට ඒ අය බේර ගන්න ලැබුණ එක හරිම සතුටක්.පරිසරය පිළිබඳ අවධානයෙන් සිටීම මෙවැනි සිදුවීම් සම්බන්ධව සංවේදී වී සිටීම අවුරුදු දහයක් වයසැති දරුවකු විසින් කළ මෙම වීර ක්‍රියාව රටටම ආදර්ශයක් සපයනවා. මෙවැනි දරුවන් මුළු සමාජයේ ම ඇගැයීමට ලක් විය යුතුයි.පසුගිය දා සඳුනිල් සංකල්පට පරිවාස හා ළමාරක්ෂක දෙපාර්තමේන්තුව මගින් රුපියල් හැට දහසක් වටිනා ශිෂ්‍යත්ව ආධාරයක් සෙවණ සරණ කැපකරු මාපිය ක්‍රමය යටතේ ලබා දී තිබිණි. එමෙන් ම බැංකු ගිණුමට රුපියල් විසි පන්දහසක ස්ථාවර තැන්පතුවක් ද ලබා දී තිබිණි.“මෙවැනි දරුවන් මුළු රටට ම ආදර්ශයක්. පරිසරය පිළිබඳවත් දරුවන්ට වන අතවර ශිෂ්‍යාවන් පිළිබඳවත් දරුවන් සංවේදී විය යුතු බවත් ඒ පිළිබඳව දැනුවත් වී සිටිය යුතු බවත් පරිවාස කොමසාරිස් සරත් අබේගුණවර්ධන මහතා පැවැසීය. මෙවැනි දරුවන් ඇගැයීමට ලක්විය යුතු බවත් සමාජයට ආදර්ශයක් සපයන මෙවැනි දරුවන්ට වැඩිහිටියන් කෘතගුණ සැලකිය යුතු බවත් ඔහු කීය.ජීවිත හතළිහක් බේරාගත් සඳුනිල් පුතු කළ වීර ක්‍රියාව අපට මුදලෙන් තක්සේරුවකට පැමිණිය නොහැකි ය. සැබැවින් ම සඳුනිල් මේ රටට ම ලබාදුන්නේ ආදර්ශයක්. මෙවැනි පුතුන් සමාජයේ ඉදිරියට ගෙන ඒම අපි සියලු දෙනාගේ වගකීමකි.සඳුනිල් පුතුගේ අනාගත පැතුම හමුදා සෙබළෙකු වීම යැයි පසුව අපට දැන ගන්නට ලැබිණි.පුංචි සඳුනිල් පුතේ! මේ රට හෙට දිනේ භාර නුඹටයි. මේ රට රකින්න නුඹ වැනි වීර පුතුන්ගේ පැතුම එලෙසින් ම සපල වේවා යැයි අපි ප්‍රාර්ථනා කරමු.සුභද්‍රා දේශපි‍්‍රයඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108282</link>
    <topic>විපක්ෂය වැඩකට නැති ගල් කතාවක් කර උඩ තියාගෙන ඉන්නවා</topic>
    <author>සාකච්ඡා කෙළේ සුභාෂිණි ජයරත්න</author>
    <content>ශ්‍රී ලංකා වරාය අධිකාරියේ සභාපති ආචාර්ය පි‍්‍රයත් බී. වික්‍රමහම්බන්තොට වරායේ කැනීම් කටයුතු කරන ආරම්භක අවස්ථාවේදීම අපි ගලක් තියෙන බව දැනගෙන හිටියා. වරාය හාරද්දි එහි තට්ටු 3 ක් තිබුණා. තද නැති මඩ තට්ටුවක්, ඊළඟට පස් තට්ටුවක් හා එයට යටින් ගල් තට්ටුවක්. අපි මේ පිළිබඳව අධ්‍යයනය කර ඇස්තමේන්තු ගත කළා තිබෙන ගල්, මඩ, පස් තට්ටු ගැන. මේ හැම දේම පොළොව යට තිබෙන දේවල්. නමුත් වැඩ කරගෙන යන විට සමහර තැන්වල පස් තට්ටුව වැඩිවුණා. සමහර තැන්වල ගල් තට්ටුව වැඩිවුණා. නමුත් අපි අපේක්ෂා නොකළ පරිදි ගල් තට්ටුව වැඩිවුණා විතරක් නෙමෙයි තැන් කිහිපයකදී මේ ගල ඉහළට එසැවී තිබුණා. එදා මේ කතා කරන ගලත් ඒ ගල් ගොඩේම තිබුණා. නමුත් අපි කඩන්න ඕන ගල් ප්‍රමාණයෙන් විශාල ප්‍රමාණයක් දැන් කඩා අවසන්. ඉතාම සුළු ප්‍රමාණයක් තව ඉතිරි වී තියෙනවා. අපි වරායට වතුර පුරවන්න කලින් වරායත් මුහුදත් අතර කුඩා භූමියක් ඉතුරු කර තිබුණා. එදා මෙය සම්පූර්ණයෙන්ම කඩා ඉවත් කරන්න පුළුවන් වුණේ නැහැ. තටාකයට වතුර පුරවා අවසන් වූ පසුයි කැඩිය යුතු වුණේ. ඒ ඉතුරු වූ කොටසේයි මේ කුඩා ගල් කොටස තියෙන්නේ.ප්‍රවේශ මාර්ගයේ තමයි මේ ගල තිබුණේ. නමුත් දැන් ඉන් විශාල කොටසක් කඩා අවසන් කර තිබෙනවා. මේ වන විටත් නැව් වරායට ඇවිත් තියෙනවා. නෞකා එන්නෙ නැහැ, අවදානමක් තියෙනවනම්. නැව් එන්න කිසිම බාධාවක් නැති බව මෙයින් පෙනෙනවා.දැනට කඩන්න ඉතුරු වී තිබෙන ගලේ යට ප්‍රමාණය පළලින් මීටර් 50 ක් හා දිගින් මීටර් 75 ක් වෙනවා. එය ත්‍රිකෝණයක ආකාරයෙන් තියෙන්නේ. උඩට එන විට අඩු වෙනවා. නැව් ප්‍රවිශ්ඨ මාර්ගයේ අඩියේ පළල මීටර් 210. උඩ පළල මීටර් 400 යි. බැලු බැල්මට ගල පේන්නෙ නැහැ. ඉතිරිව ඇති කුඩා ප්‍රමාණය පමණයි අපිට දැන් කඩන්න තියෙන්නේ. එයින් වරායට එන නැව් වලට බාධාවක් නැහැ. නමුත් මේ දිනවල මුහුදේ වාරකන් නිසා ගල කඩන්නෙ නැහැ. එයට හේතුව මුහුද රළු වූ පසු ගල් කඩන යන්ත්‍ර වලට හානි වන නිසා. සැප්තැම්බර් මස අවසන් වන විට වාරකන් කාලය අවසන් වෙනවා. ඊට පසු සති 6 ක් වැනි කෙටි කාලය තුළ මේ ගල් කොටස කඩා අවසන් කරනවා.අපි කොයි වෙලාවකවත් මේ ගල කඩන්න රුපියල් බිලියන 9 ක් අවශ්‍යයයි කියා නැහැ. කොන්ත්‍රාත්කරු ඉල්ලීමක් කර තිබුණා රුපියල් බිලියන 4 ක් වැඩිපුර අවශ්‍යයි කියා. ඒ මේ ගල කඩන්න පමණක් නොවෙයි, වැඩිවුණු ගල් සියල්ලම කඩන්න. අපි මේ මොහොත වන විටත් ඒ සමාගම සමඟ සාකච්ඡා කරගෙන යනවා. අපි එකඟ නැහැ මේ සමස්ත මුදල ගෙවන්න. අපි හිතනවා ඊට වඩා අඩු මුදලක් මේ සඳහා ගෙවන්න ලැබෙයි කියලා. මම වගකීමෙන් කියනවා මේ ගල කඩන්න රුපියල් බිලියන 9 ක් අපි කොහෙන්වත් ඉල්ලා නැහැ කියලා.ඇත්තටම වරායට වතුර පුරවන්න කලින් ගල කඩන්න පුළුවන් ද බැරි ද කියා මට පෙන්වන්න පුළුවන් රූප සටහන් වලින්. අපිට එකපාරටම මෙය පුපුරුවා හැර කඩන්න තිබුණා. අපි එකපාරටම මේ ගල කැඩුවොත් අතිවිශාල ජලස්කන්ධයක් එකපාරටම ගොඩබිමට එනවා. සුනාමිය වේලාවේදී අඩි 30 ක් උස රළ රට ඇතුළට කිලෝ මීටර් ගණනක් ආවා. එතකොට හිතන්න අඩි 50 ක් විතර උස මුහුදු රළ රට තුළට ආවොත් වෙන විනාශය ගැන. අපි එහෙම කළානම් සූරියවැව ටවුමත් යට වෙන්න තිබුණා. අපිට මේ වගේ වැඩ කරද්දි වගකීමක් තියෙනවා. එදා අපි වතුර නැතුව උපරීමයට හෑරුවා. බැරිවූ ප්‍රමාණය පමණයි ඉතුරු කළේ.කිසිම බාධාවක් නැහැ. අපි පුපුරවා හැරීම් කරන්නේ ඊයේ පෙරේදා සිට නොවේ. වසර 3 ක් තිස්සේම පුපුරුවා හැරීම් කළා. එදා අපි භාවිත කළ තාක්ෂණයමයි අදටත් භාවිත වන්නේ. අපි කොළඹ වරාය හදද්දි ගල් පරයක් තිබුණා. මෙය පුපුරවා හරින්න අවශ්‍ය නිසා වටපිටාවේ ගොඩනැගිලි සැලකිල්ලට ගෙන යන්ත්‍ර සූත්‍ර රාශියක් සවි කළා, නමුත් පුපුරවා හරින වේලාව කාටවත් නොකියා සද්දයක් නැතිව පුපුරුවා හැරියා. අන්තිමට ගොඩබිමේ සිටින කිසිම කෙනෙක් දැනගෙන හිටියේ නැහැ පුපුරුවා හැරීමක් සිදුවුණා ද කියලාවත්. අද ඒ එතරම් තාක්ෂණය දියුණුයි. කොළඹ වරායේ සියල්ල ඉදිකළ පසු එහි ගැඹුර වැඩි කළා. පර්යන්ත ආසන්නයේ ගල් කැඩුවා. නමුත් කවමදාවත් හානියක් වුණේ නැහැ. අපි අද හම්බන්තොට හදා තිබෙන පර්යන්ත ඊට වඩා ශක්තිමත්. එම නිසා හම්බන්තොට වරායේ පර්යන්තවලට කොළඹට වඩා දරා ගැනීමේ හැකියාව වැඩියි. ඒ නිසා මම වගකීමෙන් කියනවා මේ පුපුරුවා හැරීම් නිසා ගොඩනැගිලි වලටත්, පර්යන්ත වලටත් කිසිම හානියක් සිදු නොවන බව. මේ ආසන්නයේ තිබෙන තට්ටු 15 ක ගොඩනැගිල්ලටත් හානියක් වී නැත්නම් තවත් කවර කතා ද?කිසිම ගැටලුවක් නැහැ. අද කොළඹ වරායේ ගැඹුර මීටර් 15 යි. කොළඹ වරායට ගෙනෙන්න පුළුවන් මීටර් 14.2 ක් ගැඹුරට යා හැකි නැව් පමණයි. හම්බන්තොට වරායේ පිවිසුම් මාර්ගයේ ගැඹුර දැනට මීටර් 16 ක් තියෙනවා. ඒ නිසා කොළඹට වඩා ලොකු නැව් හම්බන්තොටට ගෙනෙන්න පුළුවන්. ප්‍රවේශ මාර්ගයේ ගල නැව් එන්න පුළුවන් ප්‍රමාණයට අපි ඉවත් කරලා. නමුත් අනාගතයේ හැදෙන ලොකු නැව් එන්න කලින් මේ ගල කඩා ඉවත් කළ යුතුයි. මම වගකීමෙන් කියනවා ඉතුරු ගල් කොටස තිබීම නැව් ඒමට කිසිදු බාධාවක් නොවන බව. විශාල නැව් තවම ඩොක්යාර්ඩ්වල හදනවා. ලංකාවට ඒමට තව වසර 4 - 5 යනවා. මේ වරාය හදලා තියෙන්නේ වසර ගණනාවක් ඉදිරියට සැලැසුම් කරලා. වසර 25 කට පසු වුවත් අපිට අවශ්‍යනම් ගැඹුර වැඩි කළ හැකියි. කොළඹ වරායේ එහෙම කරන්න බැහැ. අපිට මේ ගල කඩන්න වාරකන් කාලය ඉවර වී උපරීම සති 6 ක් ගත වේවි.එහෙම අනතුරු ඇඟවීමක් කර නැහැ. 2001 සිටි රජය ලැව්ලින්(ඉව්ඛ් ඹ්චමචතඪද) කියන සමාගම යොදාගෙන ශක්‍යතා අධ්‍යයන වාර්තාවක් සකස් කර තියෙනවා. එය ඉතාම ප්‍රාථමික අධ්‍යයනයක්. එයින් ද මෙහි වරාය හදන්න නිර්දේශ කර තියෙනවා, නමුත් හදන ක්‍රමය වෙනස්. ඔවුන් සූදානම් වුණේ මෙය පෞද්ගලික අංශයට දීලා හදන්න. නමුත් වැඩි මුදලක් රජය දැමිය යුතු වුණා. ඒ වාර්තාව මගේ ළඟ තියෙනවා.එහි බලය දීලා තියනවා මේ ශක්‍යතා වාර්තාව සකස් කළ අයටම වරාය හදන්න කෙනෙක් සොයා ගැනීමට. රජය වෙනස් වූ නිසා මෙය නැවතුණා. එසේ නොවුණා නම් අද මේ වරාය පෞද්ගලික අංශයට අයිති එකක් වෙනවා. රටේ වාසනාවටයි එහෙම වුණේ. අද ඔය හදන්න බැහැ කියන අය එදා එහෙම කීවේ නැහැ. මේ වාර්තාවේ කොහේවත් කියා නැහැ මෙය කරන්න බැහැ කියා. මුලින් ඔවුන් මෙය හදන්න සැලැසුම් කළේ බහාලුම් මෙහෙයවන වරායක් ලෙස. නමුත් අපි එහෙම සැලැසුම් කළේ නැහැ. අපි කොළඹත් ආරක්ෂා කරගෙනම හම්බන්තොට වරාය සංවර්ධනය කළා. එදා ඒ අයගේ භූමි සැලැස්මයි අද සැලැස්මයි අතරේ තියෙන්නේ ඉතා සුළු වෙනසක්. එදා හඳුනාගත් දේමයි අපි අද කරලා තියෙන්නේ. 2003 පළමු අදියර සඳහා ඇස්තමේන්තු කළේ ඩොලර් මිලියන 645 ක්. අවුරුදු 8 කට පසුව සියලු වැඩිවීම් සමඟ පළමු අදියරේ සමස්තය නිම කරන්න අපිට ගියේ ඩොලර් මිලියන 500 කට වඩා අඩුවෙනුයි. එදා ඒ අය ඩොලර් මිලියන 645 ක් යොදා හදන්න හැදු වරාය විශාලත්වයෙන්, හා ගැඹුරින් වැඩි වරායක් ඩොලර් මිලියන 500 කටත් වඩා අඩුවෙන් හදන්න අපිට හැකිවුණා. සාමාන්‍ය වශයෙන් සිදුවන්නේ එදාට වඩා අද දෙගුණයක් පමණ වැඩියෙන් වියදම් වීමයි. නමුත් එහෙම වුණේ නැහැ. කවුරුත් මේ වාර්තාව ගැන කිව්වට එය දැක නැහැ. මම බොහෝම වගකීමෙන් මේ වාර්තාව අතේ තියාගෙනයි මෙහෙම ප්‍රකාශ කරන්නේ.ලැවලින් වාර්තාවට වඩා සවිස්තර වාර්තාවක් තමයි අපි කළ මේ ඩෙන්මාර්ක් වාර්තාව. මෙම වාර්තාව රැම්බෝල්(අචථඡධතත) වාර්තාවයි. මේ වාර්තා දෙක දෙස බලන විට සවිස්තරාත්මක වාර්තාව කුමක්දැයි හොඳට පෙනෙනවා. ලැවලින් වාර්තාවේ පිටු 100 ක් පමණ ඇති. රැම්බෝල් වාර්තාවේ පිටු 1000 ක් පමණ තියෙනවා. 2004 / 2005 මෙය කළේ. මෙය ශක්‍යතා අධ්‍යයනයක් ලෙස ඉතා පුළුල්ව සිදුකරන ලද්දක්. මේ අයගේ වියදමත් අර වාර්තාව හා සමානයි. මේ වාර්තා දෙකටම අනුව අපිට ගිහින් තියෙන්නේ අඩු වියදමක්. එයට හේතුව අපි දේශීය ඉංජිනේරුවන්, දේශීය තාක්ෂණය හා දේශීය අමුද්‍රව්‍ය යොදාගැනීමයි.අපි වියදම අඩු කළ හැකි උපරීම ක්‍රමවේද යොදාගත්තා. 2001 කොළඹ වරායේ ගැඹුර වැඩි කරන්න ගල් කඩන විට කියුබ් එකකට ගෙව්වේ රුපියල් 11450. හම්බන්තොට වරාය 2007 දී කියුබ් එකකට ගෙව්වේ රුපියල් 5493 යි. ඉතාම අඩුවෙන් අපි මුහුද යට ගල කැඩුවා. ගොඩබිමේ ගල කඩන්න කියුබ් එකකට රුපියල් 840 යි ගෙවන්නේ ඉව්ඛ් ලැවලින් සමාගම ඒ කාලයේ ඇස්තමේන්තු කර තියෙනවා රුපියල් 1100 ක්. බලන්න කොතරම් අඩුවෙන් ද අපි මේ දේවල් කළේ.බේඩ් රොක් කියන්නේ පොළොව යට තිබෙන ගලටයි. මේවා තැනින් තැන එක එක ප්‍රමාණවලින් අහු වෙනවා. එය කඩන්නේ අවශ්‍ය ප්‍රමාණයටයි. ලොව කොයි වරායක් හැදුවත් ගල් කඩන එක කරනවාමයි.මේ වෙනතුරු මේ වරායට වැලි ඇටයක්වත් පිරී නැහැ. අපි දියකඩන දෙක හදා අවුරුදු 2 1/2 ක් වෙනවා. නමුත් ලෝකයේ ඕනෑම වරායක් යම් මට්ටමකින් වැලි පිරෙනවා. අපි කොළඹ වරායේ කැනීම් යන්ත්‍ර දෙකක් දමා නිතරම පිරෙන වැලි මඩ ඉවත් කරනවා. නමුත් දැනට හම්බන්තොට වරායේ අපිට එහෙම අවශ්‍යතාවක් පැන නැඟී නැහැ.ඉතාම වගකීමෙන් මම කියනවා හම්බන්තොට වරායේ කොළඹ වරායටත් වඩා ඉහළ ප්‍රමිතියක් තිබෙන බව. සමහරු කියනවා රක්ෂණයක් නැහැ. එම නිසා නැව්වලට එන්න බැහැ කියා. නමුත් කොළඹ වරායටත් රක්ෂණයක් නැහැ. අපි කවදාවත් රක්ෂණයක් ගෙන නැහැ. එහෙම ගැනීමේ අනිවාර්යය අවශ්‍යතාවකුත් නැහැ. ඒ නිසා හම්බන්තොටට අපි ගන්නෙත් නැහැ. එය එන නෞකාවලට බලපාන්නේ නැහැ. නමුත් සියලු භෞතික සම්පත් අන්තර්ජාතික මට්ටමින් පිළිගත් විශිෂ්ට තත්ත්වයකින් තිබෙනවා. එය කොළඹටත් වඩා ඉහළයි.අපි දැනට අරගෙන තියෙන්නේ ඩොලර් මිලියන 302. තව ඩොලර් මිලියන 130 ක් පමණ ගන්න ඉල්ලුම් කර තියෙනවා. වරායක් හදපු දවසේ සිටම නැව් එන්නෙ නැහැ. ඉන්දියාව කියන්නේ භාණ්ඩ නිෂ්පාදනය කරන රටක්. අපි භාණ්ඩ ප්‍රති අපනයනය කරන රටක්. එහෙම තියෙද්දිත් ඉන්දියාවේ වල්ලපඩම් වරායට බැරිවුණා පටන්ගෙන කාලයක් යනකම් එකම නැවක්වත් ගෙන එන්න. දැන් තමයි නැවක් දෙකක් යන්නේ. ඒ ඉන්දියාවේ භාණ්ඩ තිබිලත්. නමුත් හම්බන්තොට වරාය හදලා තියෙන්නේ මුකුත් නොතිබූ තැනක. ඒ වගේ වරායක් සක්‍රීය තත්ත්වයට එන්න වසර 2 ක් පමණ යනවා. ඒත් දැන් හොඳයි. කොළඹ වරාය අද මේ තැනට ඇවිත් තියෙන්නේ වසර 120 ක් තිස්සේ. මේ ණය ආධාර අවුරුදු 15 කින් ගෙවිය යුතුයි. කිසිම ගැටලුවක් නැතුව අපිට මේ ණය ගෙවන්න පුළුවන්.එතුමා දන්නෙ නැහැ කොළඹ වරායේ දැනට ගැඹුර මීටර් 15 ක් බව. විදේශ නෞකා එන්න වරායක ගැඹුර මීටර් 35 ක් වෙන්න අවශ්‍ය නැහැ. මීටර් 35 ගැඹුර වෙන්නේ ස්වාභාවික වරායක මිස කෘත්‍රීම වරායක නොවේ. එතුමා කොළඹ වරායේ ගැඹුරවත් හම්බන්තොට වරායේ ගැඹුරවත් දැනගෙන නෙමේ මේ ප්‍රකාශය කරලා තියෙන්නේ. මේ ප්‍රකාශය මම වගකීමෙන් යුක්තව ප්‍රතික්ෂේප කරනවා.වරායක් කියන්නේ අද විවෘත කළාම හෙට බිස්නස් කරන්න පුළුවන් තැනක් නෙමේ. මේවා දීර්ඝ කාලීන ආයෝජන. කොළඹ වරාය සැබෑ ප්‍රතිලාභ ගන්නේ අද. හැදුවේ 1985 දී. අපි අද හදන වරායේ සැබෑ ප්‍රතිඵල ලැබෙන්නේ තව වසර 5 කින් 10 කින් පමණ.මේ වන විට විශාල ආයෝජකයෝ පිරිසක් ආයෝජනයට ඇවිත් තියනවා. ඇමරිකානු ඩොලර් බිලියනයක් ඒ අය ආයෝජනය කරනවා.පෞද්ගලික අංශය රුපියලක් හෝ ආයෝජනය කරයි ද තමන්ට ලැබෙන ප්‍රතිලාභ ගැන නොසිතා. වර්ෂයකට ඇමෙරිකන් ඩොලර් මිලියන 20 ක් පමණ මේ අයගෙන් ලබන වසරේ සිට ලැබෙනවා. තවත් විශාල ආයෝජකයෝ පිරිසක් අපෙන් ඉල්ලීම් කරලා තියෙනවා. දැනට සේවකයන්ගේ අවශ්‍යතාවක් නැහැ. අපි දැනට නැව් එන විට කොළඹින් අවශ්‍ය කාර්ය මණ්ඩලය ගෙන ගොස් මෙහෙයවනවා. අපිට සෙනඟ අරගෙන බොරුවට පාඩු සිදු කරන්න අවශ්‍ය නැහැ. මෙහෙයුම් ලැබෙන ප්‍රමාණයට තමයි අපි සේවකයන් බඳවා ගන්නේ. බුරුතු පිටින් සෙනඟ ගොඩ ගහලා වරාය දුවන්න බැරි තැනකට පත් කරන්න කිසිදු සැලැස්මක් නැහැ.සාකච්ඡා කෙළේ සුභාෂිණි ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108283</link>
    <topic>කුඩු හින්දා ඔක්කොම දේවල් නැතිවුණා</topic>
    <author>බුද්ධිකා බ්‍රාහ්මණගේ</author>
    <content>බස් නැවතුමේ ඒ වනවිට සිටියේ කිහිප දෙනෙක් පමණි. පිටුපසින් කිසිවකු උස් හඬින් කෑගසනු ඇසිණි. “මට කීයක් හරි ඕන දුන්නෙ නැත්නම් ඔය එන බස් එකට හරි පනිනවා” තරුණයා වියපත් කාන්තාවකට තර්ජනය කරයි. දෝතම හිස මත තබාගත් ඇය, “අනේ බුදු පුතේ මගේ අතේ කීයක්වත් නෑ” කියමින් හඬා වැලපෙයි.... “කීයක්වත් නැත්නම් ඔය කරාබු දෙක හරි ඕන’ කන්දෙක දෑතින් ම අල්ලාගත් ඇය එතැනින් හැරී අඩියක් දෙකක් ඉදිරියට ආවේ ඔහු අසලින් ඉවත් වන්නට, නමුත් ඔහු පැන ඇගේ අත වැරෙන් අල්ලා ගත්තේ “දෙන්නයි කීවේ කරාබු දෙක” යයි ගර්ජනය කරමිනි.දැන් අවට සිටින සැම ඒ දෙස බලා සිටිති. “කරාබු දෙක විගසින් ගළවා අතට ගත් ඇය එය ඔහු අත තබා එතැනින් යන්නට හැරිණ තවත් මොන මොනවදෝ මුමුණමින් ඔහු එතැනින් අඩියට දෙකට ඉවත්ව ගියේ ය. හෙමින් සීරුවේ මා ඇය පසු පස ගියේ ඇයට මුහුණ පෑ සිදුවීම මා හද රිදවූ බැවිණි. “අම්මේ මොකක්ද ඒ සිද්ධ වුණේ...? එයා කවුද අම්මගේ? යි මම ඇයගෙන් ඇසීමි. ඒ මගේ ලොකු පුතා එයා මත් කුඩු වලට ඇබ්බැහි වෙලා ඔහොම තමා ගෙදර හරියේ කිසි බඩුවක් මුට්ටුවක් තියාගන්න බෑ. හැමදේම විකුණලා කුඩු බොනවා...”මේ අත්දැකීම මා හා විස්තර කළේ අජිත් ශාන්තප්‍රිය දේවගැති තුමායි. දිවුලපිටියේ පිහිටි ‘අඳුරින් ආලෝකයට’ මතට ඇබ්බැහිවූවන් පුනරුත්ථාපනය කරන මධ්‍යස්ථානයේ නිර්මාතෘවරයා එතුමා ය. දැනට අවුරුදු 20 කට පමණ පෙර මීගමුව ප්‍රදේශයේ බස් නැවතුමකදී දක්නට ලැබුණු මේ සිද්ධිය හේතුවෙන් මත්ද්‍රව්‍ය නිසා ජීවිත විනාශයට පත් කරගත් තරුණයින්ට උපකාර කිරීම සඳහා මධ්‍යස්ථානයක් ඇති කිරීමට අදහස් කළ බව කීය.විෂ මත්ද්‍රව්‍ය මෙරටට ප්‍රවේශ වූයේ 1983 දී පමණි. විවෘත ආර්ථිකයේ අනිටු ඵලයක් ලෙස සැලකෙන මෙය විදේශ ජාවාරමක් මෙන් ම ඉතා පහසුවෙන් මුදල් උපයන මාර්ගයක් බවට ද පත්වී ඇත. මේ නිසා ම මේ නීති විරෝධී වෙළෙඳාම් පිටුපස, මහා ධන කුවේරයින්, කෝටි පතියන්, පිටතට දානපතියන් ලෙස පෙනී සිටිනවුන් මෙන් ම නීතිය ක්‍රියාත්මක කිරීමට බැඳී සිටින ඇතැම් නිලධාරීන් මෙන් ම දේශපාලනයට ගෑවුණු අය ද සිටින බවට කරුණු අනාවරණය වූ අවස්ථා බොහෝ ය.“අඳුරින් ආලෝකයට” මධ්‍යස්ථානයේදී හමුවූ එක් තරුණයකු ගේ කතාව මත්ද්‍රව්‍ය නිසා සිදුවන ජීවිත විනාශයේ එක් පැතිකඩක් පමණි.අපි ඔහුට සුමේධ යයි කියමු. තවමත් තිස් දෙවැනි වියේ පසුවන ඔහු කලක් ජාතික මට්ටමේ ක්‍රීඩකයකුව සිටි කෙනෙකි. ජාතික මෙන් ම අන්තර්ජාතික මට්ටමේ තරග ගණනාවකට සහභාගි වෙමින් ශ්‍රී ලංකාවට නියෝජනය කර ඇති ඔහු ජයග්‍රහණ රැසකට දායක වූවෙකි.“සල්ලි තියෙන කොට කුඩු ඉරීම එතරම් ප්‍රශ්නයක් වුණේ නෑ. ඒත් කුඩු නිසා මුලින් ම නැති වුණේ සල්ලි. ඊළඟට අඳින්න ඇඳුමක් නැති ගානට වැටුණා. ඊළඟට නැති වුණේ යාළුවෝ. හොඳ යාළුවෝ මුලින් ම මේ අපායෙන් ගොඩ ගන්න උත්සාහ කළා. හදාගන්න බැරි තැන ඔවුන් මා අත් හැරියා. ඊළඟට නැතිවුණේ නෑදෑයෝ අන්තිමට ඉන්න හිටින්න තැනක් නැති වුණා ම මම පාරටම වැටුණා. ක්‍රීඩාව නිසා ම සුමේධට ආරක්ෂක අංශයට සම්බන්ධ රැකියාවක් ලැබී තිබුණා. මහනුවර ප්‍රධාන පාසලක ආදි ශිෂ්‍යයකු වූ ඔහු දැනටත් මනා පෙනුමකින් යුතු තරුණයෙක්.“මට හැමෝම ආදරෙන් හිටියා, ගමේ අය රැකියාව කළ තැන අය සමහර විට පාරෙ හම්බවෙන තරුණ ළමයි මඟ නතරවෙලා මාත් එක්ක වචනයක් දෙකක් කතා කළේ හරිම ආශාවෙන්. ඒත් ඒ හැමෝ ම මගෙ කුඩු ඉරීම පුරුද්ද නිසාම මාව මඟ හැරියා. මුල් කාලේ කුඩු උරන අතරේ කු‍්‍රීඩා පුහුණුවීම් කළා. ඒත් පස්සේ කුඩු නැතිදාට පුහුණුවීම් වලට යන්නත් බෑ. ඇඟ ඒකට හුරුවෙලා. මේ විදිහට අන්තිමේදී රස්සාවත් නැති වුණා. ක්‍රීඩා කරන්නත් බැරිව ගියා.’“මම මේ පුනරුත්ථාපන මධ්‍යස්ථානයට ආවේ දෙවැනි වතාවට. මේ පාර මෙතැනට ආවේ කොහොමද කියල දන්නෙ නෑ. මට මතක විදිහට මෙතනට එනකොට දවස් තුනකින් මොනවත් කාලා තිබුණේ නැහැ. අන්තිමේදී මට ‘යන්න එන්න වත්’ තැනක් තිබුණෙ නෑ. එකම බස් නැවතුමක මම දවස් කීපයක් වැටිලා ඉඳලා. මගේ වෙලාවට මාව මෙතැනට එක්ක ඇවිත් තියෙන්නේ.”සුමේධ වැනි සුවිශේෂි දක්ෂතාවයෙන් යුතු තරුණයකු එතරම් අගාධයකට ඇද වැටුණේ කෙසේ ද? මා සුමේධගේ කතාවේ අහුමුළු පිරිස්සමින් ඒ ගැන තොරතුරු සොයා ගැනීමට වෙහෙසුනෙමි.“මට වැඩිහිටි සහෝදර සහෝදරියන් කීපදෙනෙක්ම ඉන්නවා. ඉන් කීප දෙනෙක් අම්මගේ පළමු කසාදේ දරුවෝ. ඒත් අපි කාලයක් හොඳින් හිටියා. පස්සේ තාත්තයි අම්මයි විරසක වුණා. තාත්තා වෙනත් විවාහයක් කරගත්තා දැන් අම්ම ඉන්නෙ අක්ක ළඟ මට අම්මා ළඟට යන්න බෑ. ඒක අක්කගෙ විවාහ ජීවිතේට කරදරයක් වන නිසා ම මට තාත්ත ළඟට යන්නත් බෑ. එයාගෙ ජීවිතේට බාධාවක් වෙන්න මම කැමැති නෑ.” කෙසේ වෙතත් මෙවර පුනරුත්ථාපන කඳවුර වෙත සුමේධ භාරදී ඇත්තේ ඔහුගේ පියායි. සුමේධ ගැන සොයා බලන්නෙත් ඔහුයි. සුමේධ පිළිබඳව ලියන විට ඔහු පුන පුනා කියූ එක් දෙයක් නිතැතින් ම සිහිපත් වෙයි.“මම ආයෙ නම් ඒ කරුම ජීවිතේට ඇබ්බැහි වෙන්නෙ නෑ. ඒත් මට බයයි ආයෙත් තනි වෙන්න මට අම්ම ළඟට යන්නත් බෑ. තාත්ත ළඟට යන්නත් බෑ. මම ආදරය කළ කෙනාත් මා රැවටුවා.” “මට ආයෙත් ක්‍රීඩා කරන්න නම් හිතන්නෙවත් නෑ. මට මෙහෙම වුණේ ක්‍රීඩාව නිසා නම් නෙමෙයි. ක්‍රීඩා කරන කොට මාත් එක්ක හිටිය හැමෝ ම උත්සාහ කළේ. මාව මේකෙන් බේර ගත්ත. මම හිටිය තත්ත්වයත් එක්ක මට ආයෙත් ඒ සමාජයට යන්න බෑ.”සුමේධට මත්කුඩු හඳුන්වා දී තිබුණේ ඔහු ගේ නවාතැන අසල ඇසුරු කළ පස මිතුරන් ය. සුමේධ ගේ අතීත ආවර්ජනය අතරේ ඔහුට සිටි අපූරු මිතුරෙක් පිළිබඳව සඳහන් විණි. “ඒ දවස්වල සල්ලි ටිකක් හොයාගත්තෙ ගමන් යන්නෙ තොටළඟ යාළුවගෙ පොට් එකට අතේ තියන සල්ලි ටික ඉවර වෙනකම් බීලා යන්න එන්න තැනක් නැති නිසා ඒ ගෙදරම නිදා ගන්නවා. එක ලෑලි වට කරපු තනි කාමරයක් ඒ මනුස්සයාගේ දරුවොත් ගෑණිත් ඉන්නෙ එතැනමයි. අතේ තියන සල්ලි ඉවර උණාම ඔරලෝසුව ෆෝන් එක තියාගෙනත් කුඩු දෙනවා. ඒ හැම දේම ඉවර වුණාම දවසකට දෙකකට වඩා තියා ගන්නෙ නෑ පන්න ගන්නවා.”සුමේධට තොටළඟදී කුඩු විකුණන මේ පසමිතුරා සැබෑ කුඩු ජාවාරම් කරුවා නොවේ ඔහු ඒ ව්‍යාපාරයේ පතුලේ ම සිටින තැනැත්තායි.“මිනිස්සු කියනවා ත්‍රස්තවාදය පරාජය කළා නම් කුඩු නවත්වන්න බැරි ද කියලා. මේක නවත්වන්න පුළුවන්. ඒත් ඒක ඉතාමත් පරෙස්සමින් කරන්න ඕන වැඩක්” යනුවෙන් මා හා පැවසුවේ පොලිස් මත්ද්‍රව්‍ය කාර්යාංශයේ උසස් නිලධාරියෙකි.“මේ ව්‍යාපාරය ඇතුළේ සල්ලි මිලියන ගණනින් හුවමාරු වෙනවා. ඒ නිසා ම ඇතැම් කෙනෙක් නොදැනුවත්වම ජාවාරම් කරුවන්ගේ සාක්කුවට වැටෙනවා. මේ නිසා පහළ නිලධාරීන්ට රාජකාරි කිරීමේ බාධා ඇති වෙන්නත් පුළුවන්. ඒ කොහොම වුණත් රාජකාරිය හරියට ඉටු කරන කෙනාට කිසි බාධාවක් නෑ.”විෂ මත්ද්‍රව්‍ය පිළිබඳ සත්‍ය නම් ඒවා මෙරට නිෂ්පාදනය නොකරන බවයි. රට පුරා ඉතා රහසිගතව සැරිසරන මේවා මෙරටට පැමිණෙන්නේ ගුවන් මඟින් හෝ මුහුදු මාර්ග ඔස්සේයි.පසුගිය දිනෙක මෙරටට ගෙන්වූ වැඩිම බරකින් යුතු හෙරොයින් ප්‍රමාණය වන කිලෝ පනහක ප්‍රමාණය මෙරටට ගෙන්වා තිබුණේ පාකිස්ථාන ජාතිකයකු විසිනි.අර්තාපල් ටොන් 13000 ක් අතරේ සඟවා තිබූ අර්තාපල් ගෙඩි 384 ඇතුළේ මේ හෙරොයින් සඟවා තිබුණා.මේවා අත්අඩංගුවට ගැනීමට මෙන් ම වැරදිකරුවන් හඳුනා ගැනීමට හැකියාව ලැබුණේ ඒ පිළිබඳව ලැබුණ ඔත්තුවක් නිසා ය.පාකිස්ථානුවන් මෙරටට මත්කුඩු ගෙන්වන ප්‍රධානතම ක්‍රමය වී ඇත්තේ උපත් පාලන කොපුවල බහාලූ මත්කුඩු ගුලි ගිල ලංකාවට පැමිණ ඒවා විරේක මඟින් පිටතට ගැනීම බව පොලිසිය පවසයි.මේ පාකිස්ථාන ජාතිකයන් ඉන් අනතුරුව ඒවා ලබාදෙන්නේ මේ ව්‍යාපාරයේ නියලි මූලික ගැනුම් කරුවෙකුටයි. ඔහු ඇතැම් විට වැලිකඩ බන්ධනාගාරයේ දඬුවම් විඳින පාතාල අපරාධකරුවකු වන්නට පිළිවන. නැතිනම් වෙනත් අන්දමේ ව්‍යාපාරවල ද නියුතු ව්‍යාපාරිකයකු විය හැකි ය.මෙරටට මත්කුඩු ගෙන එන රටවල් අතර ඉන්දියාව, මෙන් ම සිංගප්පූරුව ද වෙයි. කුඩු ජාවාරම් කරුවන් නාගදීපය ඔස්සේ කන්‍යකුමාරි ප්‍රදේශයට ගොස් කුඩු තොග පිටින් ගෙන එන්නේ ධීවරයන් මෙන් වෙස්වලාගෙන ය.එසේ මන්නාරම සිට දෙවුන්දර දක්වා වෙරළ තීරය ද මෙරටට මත්කුඩු ගෙන්වීමේ ප්‍රධාන ස්ථාන බවට පත්වී ඇති බව පොලිස් පරීක්ෂණ මඟින් තහවුරු වී ඇත.මෙසේ ගෙන්වන මත්කුඩු මුදලට හරවා ගැනීමේදී කිසිදු වෙනසකින් තොරව සමාජයේ දුර්වල තැන් හරහා ව්‍යාප්තවෙයි. ඒ සඳහා වැඩි වශයෙන් ගොදුරුවන්නේ කුතුහලයෙන් පිරි යෞවනයයි.කිසිදු දිගක් පළලක් නොදන්නා සුමේධලා වැනි රටට දැයට වැඩ ඇති තරුණයන් ද ඒ අතර වෙයි. එවැන්නන් ගොදුරු බවට පත්වීම වැළැක්විය හැක්කේ මේ දැවැන්ත ව්‍යාපාරය වැනසීමෙන් පමණි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108284</link>
    <topic>නීතිය කාටත් එකයි</topic>
    <author>කීර්ති මෙන්ඩිස්</author>
    <content>දිනය - 2009 අගෝස්තු මස 12 වැනිදාය.ස්ථානය - මොරටුව අඟුලාන පොලිස් ස්ථානයවේලාව - රාත්‍රි දහයයි තිහට පමණතරුණ කාන්තාවක් පැමිණිල්ලක් කිරීම සඳහා ත්‍රිවිලරයකින් පොලිසියට පැමිණ තිබුණාය. ඇයට අමතරව ඇය සමඟ තවත් කාන්තාවක් හා පිරිමියෙක් ද වූහ. තරුණ කාන්තාව අඬා වැළපෙන්නට වූවාය.“අපේ ගේ ගාව පිරිමි ළමයි දෙන්නෙක් බීලා කරදර කරනවා... දැන්ම ගියොත් ඒ අය අල්ලගන්න පුළුවන්...”උප සේවා රාජකාරියේ යෙදුණු කොස්තාපල් ගයාන්ට ඇය කීවාය. ගයාන් එදින අඟුලාන පොලිසියේ ගේට්ටුවේ රාජකාරියේ නියැළුණේය. ගයානගේ දැනුම් දීම මත පොලිසියට ආවේ වෙනත් රාලහාමි කෙනෙකි. ඔහු එතැන රැඳුණු කාන්තාවගේ විස්තර විමසුවේය. ඔහු මේ බව ඕ. අයි. සී. මහතාට දැනුම් දුන්නේය. ඔහු සිටියේ ඊට නිවාස හතරකට පහකට ඈතින් පිහිටි නිවෙසක සාදයකට සහභාගි වෙමින්ය. ඕ. අයි. සී. ගේ නියෝගය අනුව රාළහාමිලා දෙන්නෙක් සිද්ධිය කියන ස්ථානයට ගියේ පැමිණිලිකාරිය පොලිසියට පැමිණි ත්‍රිවිලරයෙන්මය. කාන්තාව පොලිසියේ නතර වූවාය. ඇගේ පැමිණිල්ල ලියාගන්නට කොස්තාපල් පියවර ගත්තේය.පොලීසියට එරෙහිව එදාසැකකාර තරුණයන් දෙදෙනා පොලිසිය ඉදිරිපිටින් යන අයුරු පැමිණිලිකාරිය දකින්නේ මේ අතරය. ඇය මේ බව පොලිස් රාළහාමිට කීවාය. ඔහු වහා ඒ කී තරුණයන් දෙදෙනා පොලිසියට කැඳවීය.පැමිණිලිකාරිය ඕ. අයි. සී. හමුවන්නේ ඉන් පසුවය. ඕ. අයි. සී. මහතා ඇගෙන් කරුණු කාරණා විමසුවේය.ඇය එහිදී පවසා ඇත්තේ තම ස්වාමිපුරුෂයා නැන්දම්මා සහ දරුවා සමඟ නිවසේ නිදාගෙන සිටියදී පැමිණි දෙදෙනා සිගරැට් එකක් පත්තු කරන්න කියා සැමියාගෙන් ගිනි පෙට්ටියක් ඉල්ලු බවත් ගිනි පෙට්ටියෙක් නැතැයි කියා කී විට ඔවුන් පිටව ගොස් යළි පැමිණ තමන් යුද හමුදාවේ කොප්රල්ලා බවත් ;ලාකු මහත්තයාගේ නියෝග මත නිවෙස පරීක්ෂා කළ යුතු බව පැවසූ බවත්ය. එලෙස පිටතට ගත් ඇයට අනිත් අය අතවර කිරීමට උත්සාහ කළ බව ද ඒ අවස්ථාවේ සැමියාගේ පැමිණීම නිසා ඔවුන් පලා ගිය බවත් ඇය පොලීසියට පවසා ඇත.සැකකාර තරුණයන් දෙදෙනා ඕ. අයි. සී. හමුවට පමුණුවන්නේ ඉන් අනතුරුවය.“උඹලා කොහේ ආමි එකෙන් ද?” ස්ථානාධිපති විමසුවේය.“අපි ආමි නෙමේ... සර්”මෙහිදී සියලු සිදුවීම දුටු බව කියන ගයාන් නඩු විභාගයේදී මෙසේ කියූ බව සඳහන් වෙයි.“එතකොට ඕ. අයි. සී. මහත්තයා ඒ අයට ගැහුවා. එක්කෙනෙකුට ගහද්දි මහත්තයාගේ අත මේසයට වැදුණා. මුන්ට අතින් පයින් ගහලා හරි යන්නේ නැහැ පොල්ලක් ගෙනෙන් කියලා මහත්තයා දෙපාරක් කෑ ගැහැවුවා. එක්කෙනෙකුට කීවා ගිහින් ත්‍රිවීලර් එකක රබර් පටියක් අරන් එන්න කියලා... ඒ අනුව රබර් පටිය ගෙනාවා... දෙපාරක් විතර රබර් පටියෙන් ඒ දෙන්නට ගහලා අනිත් අයට කීවා එයාලටත් ගහන්න කියලා...”දඬුවම් ලැබූ විත්තිකරුවන් බන්ධනාගාරය වෙත ගෙනයමින්තරුණයන්ට හොඳහැටි පහර දෙනු ලැබිණ. ඔවුන්ට කිසිත් කරකියා ගත නොහැකි වූයේ දෙදෙනාගේම අත්වලට “මාංචු” දමා තිබීම නිසාය. ටික මොහොතකින් තරුණයන් ඕ. අයි. සී. ගේ කාමරයේම දණ ගැස්සවිණ.‘මාංචු’ දමා සිටි තරුණයන් දෙදෙනා පොලිස් ජීප් රියෙන් පිටතට රැගෙන යන්නේ ඉන් පසුවය. තරුණයන් දෙදෙනාගේ ඔළුවලට පොලිතින් උර දමා තිබුණි. ස්ථානාධිපතිවරයා සමඟ සෙසු නිලධාරීහු පොලිස් ජීප් රියේ නැග පිටත් වූහ. ඕ. අයි. සී. ජීප් රියේ ඉදිරිපස අසුනේ සිටි අතර ජීප් රිය මොරටුව සිට අඟුලාන දෙසට ධාවනය විය.විනාඩි තිහකට පමණ පසු ජීප් රිය යළි අඟුලාන පොලීසියට පැමිණය ද තරුණයන් දෙදෙනා එහි නොවූහ. ඉන් බැසගත් ස්ථානාධිපතිවරයා ඇතුළු කණ්ඩායම දෙස කොස්තාපල් ගයාන් බලා සිටියේය.“කට්ටිය ආවා... ඒත් අර කොල්ලෝ දෙන්නා නැහැනේ...” ගයාන්ට මෙය ප්‍රශ්නයක් විය. ඔහු එතැන සිටි සැරයන්ගෙන් මේ බව විමසුවේය.“කොල්ලෝ දෙන්නා මගින් දාලා ආවා... උන් අහිංසකයෝ දෙන්නෙක්...”පසුදාට පහන්වන්නේ ඉන් අනතුරුවය. කොස්තාපල් ගයාන් උප සේවා රාජකාරිය වෙනත් අයකුට බාර දී නින්දට ගොස් සිටියේය.“නින්දට ගිහින් විනාඩි 45 ක් විතර ගියා විතරයි පොලිසිය ඇතුළේ විශාල සද්දයක් ආවා... මම ඇහැරිලා බැලුවා. පොලිසියේ හැමතැනම සෙනඟ පිරිලා... මොකක්ද කියලා එතනදි තමයි දැනගත්තේ... පොලිසියෙන් ඇරෙස්ට් කරපු කොල්ලෝ දෙන්නා මුහුදු වෙරළේ මරා දාලා කියලා..” කොස්තාපල් ගයාන් තොටවත්ත අඟුලාන ද්විත්ව ඝාතන නඩුව හමුවේදී සාක්කි දෙමින් එසේ කීවේය.තත්ත්වය දරුණු වන්නේ ඉන් පසුවය.දේවිකා මරා දැමුණු එක් තරුණයකුගේ මවකි. උදයකාන්ත ඇගේ සැමියාය. දරුවන් හතර දෙනකුගෙන් යුත් පවුලක දෙවැන්නා ධනුෂ්කය. ඔහුගේ මළසිරුර ඒ වන විටත් සොයාගෙන තිබුණි.“පුතා නිදාගෙන හිටියේ... මම එයා ඇහැරලා කිව්ව ඉක්මනට කාලා ඉවරවෙලා සල්ලි අරගෙන ගිහින් කොම්පියුටරය හදාගන්න බඩු ගේන්න කියලා... එතකොට තමයි එයා ගෙදරින් ගියේ...”“පස්සේ තමයි මං දැනගත්තේ ධනුෂ්ක පුතාවත් අක්කාගේ පුතා දිනේෂ්වත් පොලිසියෙන් අරගෙන ගිහින් තියෙන්නෙ කියලා... ඒ බව දැනගත්ත ගමන් අපි අඟුලාන පොලිසියට පාන්දරින්ම ආවා... අපි ගෙනාවේ නැහැ ගිහින් ගල්කිස්සේ බලන්න කියලා ඒ අය කිව්වා. ගල්කිස්ස පොලීසියට යන්න යනකොටම තමයි මස්සිනා දුවගෙන ඇවිත් කිව්වේ අපේ ළමයින් මරලා දාලා කියලා...” යැයි අඟුලාන මහජන මාවතේ පදිංචි දේවිකා ප්‍රනාන්දු මහත්මිය කීවේ හැඬු කඳුළෙනි.හඬා වැළපෙන මියගිය තරුණයකුගේ මවක්ප්‍රශ්නය තව තවත් උග්‍ර වූයේ තරුණයන් දෙදෙනාගේ සිරුරු සොයා ගැනීමෙන් පසුවය. තරංගගේ සිරුර මොරටුව ලුනාව පාලම අසල තිබියදීත් උදයංගගේ සිරුර මුහුදු වෙරළේ තිබියදී ප්‍රදේශවාසීහු සොයා ගත්හ.තම දරුවන්ගේ සිරුරු සොයා ගැනීමත් සමඟ ඔවුන් පමණක් නොව ලුනාව අඟුලාන ප්‍රදේශවාසීහු දැඩි කම්පනයටත් නොසන්සුන්තාවටත් පත්වූහ. ඔවුහු මරණ ගැන පොලිසියට චෝදනා එල්ල කළහ. තම දරුවන් පහර දී වෙඩි තබා මරා දමා ඇතැයි කියමින් කෑකෝ ගසන්නට පටන් ගත්හ.ඉන් පසුව ඇතිවූයේ කළහකාරී තත්ත්වයකි. කුපිත වූ ප්‍රදේශවාසීහු පොලිසියට ගල්මුල් ප්‍රහාර එල්ල කළහ. පොලිසිය වට කළ ඔවුහු අඟුලාන පොලීසියේ එක් නිලධාරියෙකුටවත් ඉන් පිටතට යන්නට ඉඩ නොදුන්හ.සිදුවීම ඉහළ බලධාරීන්ට දැනගන්නට ලැබිණි. ගල්කිස්ස කොට්ඨාස බාර ජ්‍යෙෂ්ඨ පොලිස් අධිකාරිවරයා ඇතුළු කණ්ඩායමක් ද කැරලි මර්දන ඒකක ද අඟුලාන පොලිසියට පැමිණියහ. එහෙත් ඔවුන්ට කිසිදු රාජකාරියක නියැළිම අපහසු විය. කුපිත වූ පිරිස ඔවුන්ට ද ඔවුන් පැමිණි වාහනවලට ද ප්‍රහාර එල්ල කරමින් කෑකෝ ගසන්නට වූහ. යුද හමුදාව පැමිණියේ ඉන් අනතුරුවය. අඟුලාන පොලිස් නිලධාරීහු සිය ජීවිත ආරක්ෂා කරගැනීමට දැඩි උත්සාහයක් ගත්හ.ඉහළ පොලිස් නිලධාරින්ගේ අවශ්‍යතාව වූයේ අඟුලාන පොලිසිය තුළ ;කාටු වී සිටි නිලධාරීන් පිරිස බේරා ගැනීමය. ඔවුන්ගේ උත්සාහය සාර්ථක විය. ගල්මුල් ප්‍රහාර හා කෑකෝ ගැසීම් මැද පොලිස් භූමියට පැමිණි පොලිස් වාහනවල නැඟගත් අඟුලානේ නිලධාරීන් ආරක්ෂා සහිතව නිරුපද්‍රිතව එතැනින් පිටමං කරනු දක්නට ලැබිණ.පරීක්ෂණ ආරම්භ විය. ජ්‍යෙෂ්ඨ පොලිස් අධිකාරිවරයාගේ උපදෙස් මත අඟුලාන පොලිසියේ පොත්පත් බාර ගැනීම සඳහා සැරයන් විජේසිංහ පැමිණ සිටියේය. රාජකාරි ලේඛනය, රඳවා තබා ගැනීමේ ලේඛනය, නියෝග පොත් ඔහු විසින් සිය බාරයට රැගෙන ගල්කිස්ස පොලිසිය වෙත ගෙන ගියේය. ඉන් අනතුරුව ඉහළ නිලධාරීන්ගේ උපදෙස් මත අඟුලාන පොලිසියේ තිබූ ටී පනස් හය ගිනිඅවි 12 ක් හා හිස් පතොරම් කොපු 126 ක්ද ඔහුගේ බාරයට පත්විය.එහෙත් අඟුලාන පොලීසියේ තිබී බාරයට ගන්නා ලද ගිනිඅවි අතර අංක 1555668 දරන ගිනි අවිය නොතිබුණේය. එහෙත් පරීක්ෂණ දිගටම සිදුවිය.සිදුවීම මුළු රට පුරාම නොසන්සුන්තාවයක් ඇති කරලීමට සමත් විය. අඟුලාන පොලීසිය කෙරෙහි ඇතිවූ අප්‍රසාදය නිසා දින ගණනක් යනතුරු සිද්ධිය යටපත් නොවීය. වෙඩි තබා මරා දමා තිබු දරු දෙදෙනාගේ මරණවලට සාධාරණත්වයක් ඉටුකර දෙන මෙන් මවුපියෝ සහ ඥාතිහු ඉහළ බලධාරීන්ගෙන් ඉල්ලා සිටියහ. ඔවුන් ප්‍රදේශයේ පොලිසිය කෙරෙහි විශ්වාසයක් තැබුවේ නැත.පොලිස්පතිවරයාගේ නියමය පරිදි රහස් පොලිසිය පරීක්ෂණ ඇරැඹුවේය. ඒ අනුව යළි අඟුලානට ගිය රහස් පොලිස් කණ්ඩායම සිද්ධිය පිළිබඳ එකින් එක විමර්ශනය පැවැත්වීය. අතුරුදන් වූ බව කිව් ගිනිඅවිය කොස්තාපල්වරුන්ගේ නිල නිවෙසේ ඇඳක් යට තිබි සොයා ගැනිණ. පොත්පත් සටහන්, සියල්ල දැඩි පරීක්ෂාවට ලක් කෙරිණ. සිද්ධිය වන අවස්ථාවේ පොලිසියේ රැඳුණු සියල්ලන්ගෙන්ම යළි ප්‍රකාශ ලබා ගැනිණ.සිද්ධිය සම්බන්ධයෙන් පරීක්ෂණ පැවැත්වූ රහස් පොලිසිය තරුණයන් දෙදෙනාගේ ඝාතනය සම්බන්ධව අඟුලාන ස්ථානාධිපතිවරයා ඇතුළු හය දෙනෙක් අත්අඩංගුවට ගෙන අධිකරණය වෙත ඉදිරිපත් කළහ. පසුව ඔවුන් රිමාන්ඩ් භාරයට පත් කෙරිණ. ඉන් පසුව ඉන් දෙදෙනකු සාක්කිකරුවන් ලෙස නඩුවට ඉදිරිපත් කෙරිණ.අඟුලාන ද්විත්ව ඝාතනයේ නඩු විභාගය ඇරැඹුණේ 2010 අගෝස්තු මස 19 වැනිදාය. ඒ අනුව ඉතිරි පොලිස් නිලධාරීන් සතර දෙනකුට එරෙහිව නඩුව විභාග කිරීම සඳහා අගවිනිසුරු අශෝක ද සිල්වා මහතා විසින් ත්‍රිපුද්ගල විනිසුරු මඩුල්ලක් පත් කළේය. කොළඹ මහාධිකරණ විනිසුරු දීපාලී විජේසුන්දර මහත්මිය එහි සභාපතිනිය විය. ඩබ්ලිව්. ටී. එම්. බී. බී. වරාවැව හා කුමුදුනී වික්‍රමසිංහ යන මහත්ම මහත්මියන් සෙසු සාමාජිකයෝ වූහ. 2009 අගෝස්තු 19 වැනිදා අත්අඩංගුවට ගන්නා ලද දිනේෂ් චතුරංග හා ධනුෂ්ක උදයංග යන තරුණයන් දෙදෙනා මරා දැමීම සඳහා අන් අය සමඟ කුමන්ත්‍රණ කිරීම, මරා දැමීම සඳහා ඔවුන් පොලිස් අත්අඩංගුවට ගැනීම පැහැරගෙන යෑම සහ වෙඩි තබා මරා දැමීම යන චෝදනා මත විත්තිකරුවන්ට එරෙහිව නීතිපතිවරයා චෝදනා එල්ල කොට තිබුණේය.අඟුලාන පොලිස් ස්ථානාධිපති ටී. වී. නිව්ටන්, ඉන්ද්‍රවංශ, කුමාරසිරි, නිහාල් ජයරත්න හා ජනපි‍්‍රය සේනාරත්න නඩුවේ විතිත්කරුවෝ වූහ. ඒ වන විට අඟුලාන පොලිසියේ සේවය කළ සියලුම නිලධාරීන්ට ස්ථාන මාරු ලබා දී තිබු අතර නඩුව අධිකරණයේ කැඳවන අවස්ථාවේ පැමිණිල්ලේ විත්තිකරුවෝ 23 දෙනාම උසාවිය හමුවේ පෙනී සිටියහ.මහේස්ත්‍රාත් අධිකරණය හමුවේ මේ නඩුව කැඳවන අවස්ථාවේදී සාක්කිකරුවකු වූ ගයාන් තොටවත්ත නමැත්තා අධිකරණය හමුවේ පාපොච්චාරණයක් කිරීමෙන් පසු ඔහු පැමිණිල්ලේ සාක්කිකරු කරනු ලැබීම සුවිශේෂ සිදුවීමක් විය.නඩුව දිගින් දිගටම පවත්වාගෙන ගිය අතර සාක්කි විමසීම දෙපාර්ශ්වයෙන්ම සිදු කෙරිණ. ඊට අමතරව වරෙක රහස් පොලිසිය අධිකරණයට කරුණු වාර්තා කළේය. රජයේ රස පරීක්ෂකවරයා ද නඩු විභාගයේදී සාක්කි දුන්නේය.“ඝාතන නඩුවේ පැය 12 ලෙස නම් කොට ඇති තොරතුරු සටහන් පොතින් අංක 225 හා 226 යන පිටු වෙනත් තොරතුරු පොතකින් ගලවා එයට සම්බන්ධ කොට ඇති බවට ද කරුණු හෙළිදරව් විය. සිදුකළ තාක්ෂණික පරීක්ෂණ අනුව පෙනී යන්නේ එලෙස බව රස පරීක්ෂක දෙපාර්තමේන්තුවේ සැක කටයුතු ලේඛන පිළිබඳ හිටපු රස පරීක්ෂක දේශපි‍්‍රය කළුපහන මහතා ද සාක්කි විභාගයේදී සාක්කි දෙමින් කීවේය.දැඩි මහජන කැලඹීමක් ඇතිවූ මේ ද්විත්ව ඝාතන සිද්ධිය සම්බන්ධයෙන් සැකපිට අත්අඩංගුවට ගත් විත්තිකාර පොලිස් නිලධාරීන් හතර දෙනා ඇප මත මුදා නොහැර වසර 2 කට අධික කාලයක් රිමාන්ඩ් බාරයේ තබමින් නඩු විභාගය පැවතුණේය.ඒ අනුව අඟුලාන ද්විත්ව ඝාතනයේ නඩු තීන්දුව දීර්ඝ නඩු විභාගයකින් පසුව පසුගිය අගෝස්තු මස 25 දා ප්‍රකාශයට පත් කෙරිණ.විත්තිකරුවන් වරදකරුවන් බවට එල්ල වූ චෝදනා පැමිණිල්ල විසින් සැකයකින් තොරව ඔප්පු කොට ඇතැයි ද ත්‍රිපුද්ගල කමිටුව නිගමනය කර තිබුණේය. නඩු තීන්දුවේ සඳහන් වන පරිදි විත්තිකාර පොලිස් ස්ථානාධිපතිවරයාගේ නියෝග මත විත්තිකරුවන් විසින් ටී 56 වර්ගයේ ගිනි අවි රැගෙන පොලීසියේ පොත්වල කිසිදු සටහනක් නොදමා තරුණයන් දෙදෙනා ජීප් රථයේ නංවාගෙන යෑමත් එලෙස ගෙන ගිය ඔවුන් නොමැතිව විත්තිකරුවන් සහිත ජීප් රිය යළි පැමිණීමත් නිසා ගෙන ගිය තරුණයන් දෙදෙනාට යම් අනතුරක් සිදුවී ඇති බව පැමිණිල්ලේ සාක්කිවලින්ම තහවුරු වන්නේ යැයි ද නඩු තීන්දුවේ සඳහන් විය.තරුණයන් දෙදෙනා ජීප් රියේ නංවා ගන්නවාත් එලෙස නංවාගත් ඔවුහු ජීප් රියෙන් පිටව යනවාත් සාක්කිවලින් තහවුරු වන බවත් එහෙත් තරුණයන්ට වෙඩි තබා මරා දමනු දුටු සාක්කිකරුවන් කිසිවෙකු නැතත් එම තරුණයන් දෙදෙනා මරා දැමුවේ වෙන කවුරුවත් නොව විත්තිකරුවන් විසින්ම බව ඔප්පු වී ඇති බව ද තීන්දුවේ සඳහන් විය.ඒ අනුව ත්‍රි පුද්ගල විනිසුරු මඩුල්ල ඒකමතිකව නිගමනය කොට චෝදනා අටටම විත්තිකරුවන් වරදකරුවන් බවට අධිකරණය තීන්දු කර ඇති බැවින් දඬුවම් නියම කිරීමට පෙර යමක් කීමට ඇත්දැයි විත්තිකරුවන්ගෙන් විමසු අවස්ථාවේ ඔවුහු තම තමන්ට අසාධාරණයක් සිදුවූ බවත් මේ සම්බන්ධව අභියාචනා ඉදිරිපත් කරන බවත් කීහ.ඉන් අනතුරුව විත්තිකරුවන්ට මරණීය දණ්ඩනය නියම කිරීම සඳහා අධිකරණයේ සියලු දෙනාම නැගී සිට නිහඬව සිටින ලෙස දෙනු ලබන නියෝග මත මරණ දඬුවම් තීන්දුව ප්‍රකාශයට පත්කරනු ලැබීය. ඊට අමතරව චූදිතයන් එකී තරුණයන් දෙදෙනා පැහැරගෙන යාමට කුමන්ත්‍රණය කිරීම, සහ ඝාතනය කිරීමට කුමන්ත්‍රණය කිරීම යන චෝදනාවලට ද වරදකරුවන් බවට තීන්දු කරමින් චූදිතයන්ට වසර 40 ක් බැගින් සිර දඬුවම් සහ රුපියල් ලක්ෂයක් බැගින් දඩයක් ද ගෙවීමට තීන්දු කළේය.එකී දඩය නොගෙවන්නේ නම් තවත් වසර දෙක බැගින් සිර දඬුවම් ලබාදීමට ද විනිසුරු මඩුල්ල නියම කළේය. නඩු තීන්දුව පිටු 124 කින් සමන්විත විය.නියම කරන දිනයක වේලාවක වැලිකඩ බන්ධනාගාරය තුළදී ප්‍රාණය නිරුද්ධ වනතුරු විත්තිකරුවන් එල්ලා තැබීමට නියම කළ විනිසුරු මඩුල්ල එම දඬුවමට අත්සන් තැබු පෑන් කඩා දැමුමේ ඉන් අනතුරුවය.පළපුරුදු හා දක්ෂ පොලිස් නිලධාරියකු වූ ශානි අබේසේකර මහතාගේ මෙහෙයවීම යටතේ පර්යේෂණ සාක්කිවලින් පරීක්ෂණ සිදු කෙරිණ.පොලිස්පතිවරයාගේ හා නියෝජ්‍ය පොලිස්පතිවරුන් වූ රවී වෛද්‍යලංකාර, නන්දන මුණසිංහ, විජය අමරසිංහ යන මහත්වරුන්ගේ උපදෙස් මත සහකාර පොලිස් අධිකාරී ශානි අබේසේකර, ප්‍රමුඛ පොලිස් පරීක්ෂක රංජිත් මුණසිංහ, පොලිස් පරීක්ෂක ජයසිංහ, උපපරීක්ෂක මොහොමඩ්, සහ සැරයන්වරුන් වූ උපාලි හා පේ‍්‍රමකුමාර යන නිලධාරීහු මෙම සිද්ධිය පිළිබඳව පරික්ෂණ සිදු කළහ.කීර්ති මෙන්ඩිස්පිංතූර - නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108285</link>
    <topic>වැව්ගම ආදර්ශය</topic>
    <author>රූපාන්ති බුලත්සිංහල</author>
    <content>සුදු ඇඳුම දුඹුරු පැහැවීය. ඒ මඩ තැවැරී නොවේ. ගෙවී ගිය රබර් සෙරෙප්පු දෙක කකුල්වලට ලොකුය. අන්තිම තෙක්ම ලියූ පැන්සල් කොටය අතින් ඇල්ලිය නොහැකිය. දහවලට අම්මා සාදා දෙන කුමන කෑමකින් වුවද සෑහීමකට පත් වීමට සිදු වේ. බාධක කරදර ආව ද ඇල්මෙන් අකුරු කිරීමට සිත හදාගත්තේ සතුටින්ය. අඟ හිඟකම් අහස උසටය. සුවපහසු කාමර ඔවුන්ට තිබුණේ නැහැ. ගස් සෙවණෙහි තිබූ ලෑලි බංකුව උඩ සිට කවියක් තාලයට ගයන විට සිතට දැනුණේ සතුටකි, සැනසීමකි. අව්ව වැස්ස කොහොමත් එකය. කාසි මුදල්වලට හැමදේම තීන්දු විය. එහෙත් ඕනෑකම ඒ එකකින්වත් මිල කිරීමට නොහැකිය. මුදල් හදල් නැති වුණත්, දරුවන්ට ඕනෙකම ඕනෙවටත් වඩා තිබුණි.අපේ පාසල, අපේ ගුරුවරු කොච්චර නැති බැරිකම් තිබුණත්, වෙනත් පාසලකට යන්න හීනෙන්වත් හිතන්න දරුවන් කැමැති වුණේ නැහැ. හති ඇර ඇර ටියුෂන් පන්ති ගානෙ දුවන නගරේ දරුවන්ට තියෙන මහන්සිය වැව්ගම ඉස්කෝලෙ දරුවන්ට තිබුණෙ නැහැ.උදේට ඉස්කෝලෙ දවල්ට ගෙදර වැඩ, හවසට හේනෙ කුඹුරෙ වැඩ, හැමදේම කලට වේලාවට, මොන වැඩේ තිබුණත් ඉස්කෝලෙ වැඩ අතපසු කෙළේ නැහැ. කැළැ මල්වල සුවඳ කැළැවට විතරක් නෙවෙයි.ඈත කොළොම්පුරේටම විහිදුණා. ඒ වෙන මුකුත් නිසා නෙවෙයි වැව්ගම ඉස්කෝලෙ දරුවන්ගෙ හැකියාව නිසා දිස්ත්‍රික්ක පළාත් තරග වලින් ඔවුන් ජය ලැබුවා. නෑ, බෑ කියන අකුරු දෙක හදවතින් ඉවත් කරලා තියෙන විදිහට හැමදේම ඉගෙන ගත්තා.මේ අපි ලබා උපන් හැටි, මේ අපේ කරුමෙ, පවට පිං දෙන්න බෑ, කියන වචන අසරණ වුණ වෙලාවට ඉබේම මනුස්ස මුවින් පිටවෙනවා. ඒත් මේ දරුවන්ට නම් ඒ වගේ වගක්ව තිබුණේ නැහැ. අපිට මේ දේ, හොඳයි පුංචි ඉඩකින් ලොකු ප්‍රයෝජන ගන්න පුළුවන්. මේ හැම දෙයක්ම ප්‍රශ්න නෙවෙයි. හැබැයි ඉතින් ප්‍රශ්නයක් කරගත්තොත් තමයි කෙඳිරි ගාන්න වෙන්නෙ. ඉඩ පහසුකම්වල තිබුණ අවමය නිසාම, සංගීත කාමරයත්, පුස්තකාලයත්, ගුරු විවේකාගාරයත් එකම කාමරයක පවත්වාගෙන යන්න වැව්ගම විදුහලට සිදුවුණා.මේ මොන දේ තිබුණත් දරුවන්ට හොඳ ඉවසීමක් තිබුණා උගන්නලා ඉවර වෙලා විවේක ගන්න ගුරු විවේකාගාරයට එන්න වුණොත්, ඒක ලොකු ගැටලුවක්. ඒත් ඉතින් කේන්ති අරගෙන වැඩක් නැහැ. සමහර වෙලාවට පුස්තකාලයට ඇවිල්ලා පොතක් දෙකක් බලලා හැරිලා යන්න වුණා. මොකද සංගීත පංතියට ළමයි ඇවිල්ලා. මේ කාරණා ත්‍රිත්වයම එකම පුංචි කාමරයක සිදුකරන්න වෙන එක ඒ තරම් ලේසි නැහැ. ඒත් ඉතින් මොනවා කරන්න ද?සංගීතය, ඉගෙන ගන්න කොච්චර දක්ෂ සිසුන් හිටියත් සංගීත භාණ්ඩවල ප්‍රශ්නයක් තිබුණා. ගුරුවරු පුළුවන් විදිහට දරුවන්ට සහයෝගය දුන්නා. ඇතැම් දිනවලට සංගීත භාණ්ඩ ගෙදරින් ගෙනැල්ලා හරි ඉගැන්නුවා. හැම දෙයක්ම සමගියෙන් බෙදා හදාගෙන කළා. කවදාවත් ආරවුලක් ඇති කරගත්තෙ නැහැ. දරුවන්ගේ ඇස් දෙක පාදනවා කියන්නේ එසේ මෙසේ පින්කමක් නෙවෙයි. ගුරුවරු හිතුවේ එහෙමයි.ගුරු මව්වරු, ගුරු පියවරු කියලා කියන්නේ ඒ වගේ අයටයි. පඩියට වඩා සේවයට ගුරුවරයෙක් කැප වෙනවා. පුරවැසියෙක් මුළුමනින්ම නිර්මාණය කරන්න ගුරුවරයෙක්. හරියට ලබාගත් දැනුම වඩාත් වැදගත් වෙන්නෙ දරුවෙක් වැඩිහිටියෙක් වෙනකොටයි. පාසලේ නමින් වැඩක් නැහැ දරුවන්ගේ කල්ක්‍රියාවයි වැදගත් වෙන්න ඕන. හොඳ කල්ක්‍රියා ඇති දරුවන් තමන්ගේ ඉස්කෝලෙ නම ඉබේම හදලා දෙනවා. පුංචි ඇටේ පැළවෙනාපුංචි පැළේ ගස වෙනාපුංචි පුංචි දැනුමෙනාපුංචි ළමයි පඬි වෙනාපුංචි කාලේ උගත් කවියක් මට සිහිපත් වේ. දරුවන් පුංචි කාලේ කුමන ආකාරයෙන් හෝ දැනුම එකතු කරයි. මෙහිදී දරුවන්ට ස්ථානය වැදගත් නොවේ. අවශ්‍ය දැනුම ලබාගන්නා මාර්ගයයි. අනලස්ව තිබෙන සම්පත්වලින් අකුරු කරන දෙහිඅත්තකණ්ඩිය වැව්ගම දරුවන් හැමට ආදර්ශයකි.ඇල්මෙන් අකුරු කරවන ඔවුන්ගේ පාසලට කුමන අයුරින් හෝ දායක වීමට ඔබට හැකිනම් එය ඔබ කරගන්නා මහඟු පින්කමකි. එයින් පුංචි පොඩිත්තන්ට දිරියක් වීමට ඔබට හැකි වේවි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108288</link>
    <topic>මහාචාර්ය මැන්දිස් රෝහණධීර</topic>
    <author>ජැක්සන් ඇන්තනී</author>
    <content>අපෙන් සමුගත් ගිරුවාවේ ප්‍රාඥයාමහාචාර්ය මැන්දිස් රෝහණධීරයන් වසර 80 ක් ආයු වළඳා අභාවප්‍රාප්ත වූ පුවත ඇසු සැණින් සකළ ශ්‍රී ලාංකිකයන් තුළ ම ඇති වූ කම්පාව මා තුළ ද පහළ වූවේය. එහෙත් සුසුම් ලා දුක තුනී කර ගන්නට, විලාප නඟා හඬන්නට පමණක් මේ කාලය වැය කිරීම ප්‍රමාණවත් නැත.අතීතයේ අපේ රටේ ජීවත් වූ ධර්මධර භික්ෂුන් වහන්සේලාගේ ස්මෘති ශක්තිය පිළිබඳ අප අදත් පුදුමයට පත් වන්නෙමු. වළගම්බා රාජ සමයේ දී අළු ලෙනේ ත්‍රිපිටකය ග්‍රන්ථාරූඪ වන විට වසර 500 ක් පුරා මේ මහානුභාව සම්පන්න ධර්ම ග්‍රන්ථ සියල්ල තිබුණේ මහා විහාරික භික්ෂු පරම්පරාවේ මතක ගබඩා තුළ ය. අභිධර්මවාදී ගැඹුරු අරුත් සහිත කෝටියක් ධර්ම පාඨ අධ්‍යාත්ම පුස්තකාලයේ තැන්පත් කොට ගෙන ස්මෘති චින්තනයෙන් ශ්‍රද්ධා භාවිතාවක සිටි උන්වහන්සේලාගේ මතක ගැබ පිළිබඳ අප තුළ තිබු විශ්මය වර්තමාන සමාජය තුළ සාධාරණීකරණය කර ගැන්මට අපට සිටි හොඳ ම සජීවී සාක්ෂිය මහාචාර්ය මැන්දිස් රෝහණධීරයන් ය.මහාවංශය, දීපවංශය, ථූපවංශය, පූජාවලිය ඈ ශාස්ත්‍රීය ඉතිහාස මූලාශ්‍ර පිළිබඳ එතුමන්ට තිබූ මතක ධාරිතාව පුදුම එලවන සුළු වේ. ඉතිහාසයේ කවර මූලාශ්‍රයක් හරහා, කොයි මොහොතේ, කොතැනින් ප්‍රශ්නයක් ඇසූවත් එතුමන්ට ඒ සඳහා දිය හැකි හොඳම පිළිතුර දිය හැකිව තිබුණි. මා කිසිදු බියක් සැකක් නැතිව ඉතිහාස ප්‍රාඥයින් 18 දෙනකු පැය 240 ක් පුරා ප්‍රශ්න කරනු ලැබුවේ මහාචාර්ය මැන්දිස් රෝහණධීරයන්ගේ මඟ පෙන්වීමට පින්සිද්ධ වන්නට ය.ඉතිහාසය වනාහී නියතියක් හෝ න්‍යායක් හෝ ආගමක් හෝ පරම සත්‍යයක් නොවන බවත් එය සාක්ෂි සාධක සහිත වූ විධග්ධ සාකච්ඡා මණ්ඩපයක් බවත් එතුමෝ දැන සිටියහ.තමා ගරු කරන හෝ තමා අවබෝධ කොට ගෙන සිටින සත්‍යය පරම සත්‍යයක් නොවන බවත් ඊට ඉහළින් හමුවන ඊළඟ සාක්ෂි සාධකයේදී මුල් මතය වෙනස් විය හැකි බවත් එතුමෝ දැඩි ලෙස විශ්වාස කළහ. එහෙයින් ම එතුමන් පැරණි මතයට ගෞරව කරමින් ඒ මතම සිට ගනිමින්, ඒ ඔස්සේ නව සොයා ගැනීම් සිදු කරන්නට තරම් යාවත්කාලීන වූවේය. තම මතයට එරෙහි වූ අනුන්ගේ පැහැදිලි කිරිම් ඉවසීමේ නිවැරැදි ක්‍රමවේදයට එතුමන් අපූරු සාක්ෂියකි.අස්ගිරිතල්පත වනාහී එතුමන්ගේ අභිනව කියැවීමයි. විහාර තුඩ පතක් ලෙස බැහැර කර තිබු අස්ගිරි තල්පත සාපේක්ෂ අරුතින් මහනුවර අඳුරු ඉතිහාස යුගය ආලෝකවත් කරන්නට භාවිත කළ හැකි බව එතුමෝ නිර්භයව පැහැදිලි කළහ. මේ රටේ මහාසාමි සංඝරාජ පිළිවෙත පිළිබඳ ඉතා ඉහළම පර්යේෂණය කරනු ලැබුවේ ද එතුමන් ය.මා විශ්වාස කරන පරිදි තත් කාලීන ලංකා සමාජයේ රාජ්‍යත්ව දේශපාලනය හා සමාන්තරව පැවත ආ බල සහිත සමාජ කාරණාව වන්නේ මහාසාමී සංඝරාජ ධූරාවලියයි.මිහිඳු මහ රහතන් වහන්සේගෙන් ප්‍රනීතව මහා විහාරික භික්ෂුන් වහන්සේලාගේ මැදිහත් කමින් ආරම්භව පොළොන්නරු යුගයේදී නාමධාරී වී මහනුවර යුගය දක්වා ම විවිධ විදේශ ප්‍රතිරෝධකයන් හමුවේ අවිච්ඡින්නව පැවත ආ මෙරට මහාසාමි සංඝරාජ තානාන්තරය අපේ රටේ දේශපාලන ඉතිහාසය තුළ කොතෙක් ප්‍රබල වේ ද යන ප්‍රායෝගිකය එතුමන් පර්යේෂණ කෘති දෙකක් හරහා ඒත්තු ගන්වා ඇත.පරංගියා ගාලු ගියා” බඳු ශාස්ත්‍රීය කෘතියක ඇති අලුත් ඉතිහාස සොයා ගැනීම් ඉතිහාස විෂයධාරී වියතුන්ට පමණක් නොව පොදු පාඨකයාට පවා රසවත් අත්දැකීමක් බවට පත් කරන්නට එතුමන්ගේ විචිත්‍ර ඉදිරිපත් කිරීමේ නිර්මාණ හැකියාව බලපා තිබේ.නිශ්ශංකමල්ල රජ්ජුරුවන් පිළිබඳ විශාලතම පැහැදිලි කිරීම කරනු ලැබුවේ ද එතුමන් විසින් ම ය. වසර 80 ක් ආයු වැළඳුව ද හදිසියේ අභාවප්‍රාප්ත වූ 2011 අගෝස්තු 25 වන දා රාත්‍රිය වන තුරුත් එතුමෝ ශාස්ත්‍රෝද්ග්‍රහණයේ යෙදී සිටියෝය. එතුමන් දැනට වසර ගණනාවක් පුරා විවිධ රෝග පීඩා වලට ලක් වෙමින් ද අත් නොහළ අලුත් ම ශාස්ත්‍ර කාරණාව වනාහී මුල් පාලි මහාවංශය එහි තිබු විරිත් ආකාරයෙන් ම සිංහල කවියට නැඟීමයි.මහාචාර්ය තුමන්ගේ කවි හැකියාව සහ ඉතිහාස ඤාණය පිළිබඳ හොඳ ම නිදර්ශනය එය විය හැක. එහෙත් අපේ අනාගත පරම්පරාවක අවාසනාවක මහත! ඒ ශාස්ත්‍ර නිර්මාණය තවමත් අවසන් වී නොමැත.මහාචාර්ය මැන්දිස් රෝහණධීරයන්ගේ ලියන මේසය මත තවමත් හමාර නො කළ ශාස්ත්‍රීය කාරණා බොහොමයක් තිබේ.ඒවා පරිසමාප්තියට පත් කළ හැකි ප්‍රාමාණික ශාස්ත්‍රවන්තයෙක් නිර්මාණශීලී කුසලතාවයෙන් යුතුව අපට හමු වන්නේ නැත. ඉතිහාසයේ මූලාශ්‍ර ග්‍රන්ථ පිළිබඳ එතුමන් සතු පුදුම එලවන සුලු මතක ඤාණයට අමතරව එතුමෝ නිර්මාණශීලී කවි කල්පනාවක නිමග්නව සිටියහ.මේ නිර්මාණ හැකියාව එතුමන්ට ලැබුණේ සේකර ඇසුරෙන් යැයි මට විටෙක සිතේ. ශිෂ්‍ය අවදියේ සිට ම එතුමන් මහගම සේකරයන් සමඟ සමීප කිළි සගයාව විසුවේ ය. ඒ දෙදෙනා අතර තිබූ මිත්‍රකමේ රසමුසු තැන් බොහෝමයක් මම මහාචාර්ය තුමාගෙන් ම අසා දැනගෙන ඇත්තෙමි. ඔවුන් එක ම කාමරයේ වාසය කළ යුගයේ එක්තරා රාත්‍රියක සේකරයන් පහන් නිවා නින්දට නොගොස් ජනෙල් කවුලුව හැර ලියන මේසය අසළ සිටගෙන භාවනායෝගීව අහස දෙස බලා සිටියේලු. පසු දා අලුයමින් ම අවදි විය යුතු නිසා රෝහණධීර තරුණයා ඇඳේ ඇල වූවාට පහන් නො නිවා ඇති නිසා ඔහුට නින්ද නො යයි. නුරුස්නා සිතැති ඔහු තම මිතුරාට බැණ වැදුණේ ය. පහන් නිවා නිදා ගන්නැයි ඇවිටිලි කළේය. සේකරයන් කවුලුවෙන් ඈත අහස දෙස බලා හෙමිහිටි මුමුණයි.“රෝහණ බලපං අර තාරකාව.ඒක මේ පැත්තට එනවාඅර බලපං...”මිතුරාගේ ගති සිරිත් හොඳින් හඳුනන කිළි සගයා රෙද්ද ඉහ සිට පොරවා පහන් එළිය මුවා කොට නිදා ගත්තේ ය.සුපුරුදු ලෙස අලුයමින් අවදි වී බැලු කල සේකරට ද සයනයේ අනික් කෙළවර නින්ද ගොස් සිටියේ ය. රෝහණධීරයන් නැගිට ලියන මේසයේ හිඳ ගත්තේ තම කටයුතු ඇරැඹීම සඳහා ය. ඊයේ රාත්‍රියේ මිත්‍රයා දොඩවමින් සිටි කවුලුව තවමත් විවරව තිබේ. එයින් කුටියට එන මිහිරි උදා සුළං රැල්ලට මේසය මත වූ පත් ඉරුවක් සෙලවෙයි. මිත්‍රයා එය රැගෙන කියැවී ය. ඊයේ නිදි වර්ජිත රාත්‍රියේ සේකරයන් එය මෙසේ ලියා තිබුණි. පාළු අඳුරු නිල් අහස මමයිඈත දිලෙන තනි තරුව ඇයයියුගයෙන් යුගයට හදවත් ඉල්ලනබලාපොරොත්තුවෙ පැතුම ඇයයිමෙ රටේ ඉතිහාස විෂයෙන් කම්මැලිකම ඉවත් කළ මහාචාර්ය රෝහණධීරයන්ට ගෞරව පිණිස මා මහා සිංහලේ වැඩසටහන පුරා එතුමන් හැඳින්වූයේ “ගිරුවාවේ ප්‍රාඥයා” කියා ය. අතීත ගිරුවාපත්තුව පිළිබඳ එතුමන් සතු සොයා ගැනීම් බොහෝමයක් තිබුණි.වර්තමාන ගිරුවාපත්තුව වනාහී අතීත ගිරිපාද ජනපදය යැයි සාක්ෂි සහිතව එතුමන් ඔප්පු කරයි. ගැමුණු කුමරුන් වසර දොළහේදී රුහුණු මාගම්පුර ගිරිපාද ජනපදයට ගොස් එහි සිටි තම අභය නම් මාමා සමඟ ඇති කරගත් තර්කය පිළිබඳ ධාතුවංශයේ ඇති කථා ප්‍රවෘත්තිය ගිරුවාපත්තුවට අනුකූලව යළි කියැවීමක එතුමන් නියැලී සිටියේ ය.ගිරුවාපත්තුවේ දේශපාලන නායකත්වයේ බිහි දොර පිළිබඳව ද මේ ප්‍රාඥයා සහභාගි නිරීක්ෂකයෙකි.එතුමන් ශාස්ත්‍රීය කෘතියකට මේ වනතුරුත් ඇතුළත් නො කොට සිටිය ද තම පෞද්ගලික ජීවිතය තුළ සිදු වී ඇති බොහෝ සිදුවීම් මේ රටේ මහාවංශ අනාගත ලියැවීමකට බෙහෙවින් වටින්නේ ය. තම තරුණ කාලයේ එතුමන් ඉතාම ගෞරවයෙන් ඇසුරු කළ ගිරුවාවේ දේශපාලන නායකයා වන්නේ ඩී. ඒ. රාජපක්ෂයන් ය. ඩී. ඒ. රාජපක්ෂ නම් දේශපාලනඥයාගේ සමාජ සහභාගිත්ව සහ අනාගත සැලසුම් අතර පැවැත්වූ බොහෝ ප්‍රතිපත්ති සාකච්ඡා අතර මැන්දිස් රෝහණධීර නම් තරුණයා සිටියේ ය. වරක් ඩී. ඒ. රාජපක්ෂ සිරිමතාණන් රෝහණධීර තරුණයාට කතා කොට ;මවැන්නක් කියා ඇති බව අප ඉතිහාසයේ ලියා තැබිය යුතු වේ.“රෝහණ, මේ දරුවන් දේශපාලනයට ගොඩනැඟෙන ලකුණු පෙනෙනවා. දන්නවනේ මේ දේශපාලනයේ තියෙන අනතුරු. ඉතිං ටිකක් ඇහැ ගහගෙන ඉන්න ඕනෙ.”ඩී. ඒ. රාජපක්ෂයන්ගේ උත්තම දේශපාලන අරමුණු අනාගතයේදී තම දරුවන් හරහා සමාජයට දායාද කරන්නට එතුමෝ සැලසුම් සකස් කොට තිබූ බවට එය මහඟු සාක්ෂියකි. මේ කථාව ඇසූ මට සිහියට ආවේ ද මහාවංශ කථාවක්මයි.වරක් කාවන්තිස්ස රජ්ජුරුවන් ස්වාමින් වහන්සේලා බනවා කියා ඇත්තේද මෙබඳු කථාවකි.මගේ දරුවන් මේ රටේ අනාගත සුබ සිද්ධිය සඳහා රාජ්‍ය පාලනය භාර ගනිවී. ඔබ වහන්සේලා ඒ පිළිබඳ අධීක්ෂණය දරන්න යැයි කාවන්තිස්ස රජතුමා ගැමුණු කුමරුන් හා සද්ධාතිස්ස කුමරුන් අරභයා ගරුතර සංඝරත්නයට පැවරූ වගකීම ම ඩී. ඒ. රාජපක්ෂයෝ ගිරුවාවේ ශාස්ත්‍රවන්තයෙකුට පැවරූහ. මහාචාර්ය රෝහණධීරයින් තම අවසාන සුසුම වා තලයට එක් කළ පියවි සිහි තත්පරය දක්වාම ඒ ගෞරවනීය වගකීමේ ඇති සමාජ සුබවාදී අර්ථය හඳුනාගෙන සිටියේය.උත්තම රෝහණයට ධිර ශක්තිය ලබාදුන් සමාජ, දේශපාලන, ශාස්ත්‍රීය සහ නිර්මාණාත්මක ප්‍රඥා බවින් අගතැන්පත් මහාචාර්ය මැන්දිස් රෝහණධීරයෝ වර්තමාන මාගම් පුරයේ ගිරුවාපත්තුව ඒකාලෝක කළ පරිපූර්ණ විශ්වකෝෂය ම වන්නේ ය.ජැක්සන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af1108289</link>
    <topic>වාහන ‘බඩ්’ කරපු පන්නිපිටියේ සෙල්ලම</topic>
    <author/>
    <content>වාහන අලෙවි කිරීමට බලාපොරොත්තුව සිටි හිමිකරුවන් සොයා ගිය ඔහු ගැනුම්කරුවන්ට එම වාහන ලබා දී වාහනයේ හිමිකරුගෙන් හා ගැනුම්කරු යන දෙදෙනාගෙන්ම ‘බ්‍රෝකර්’ ගාස්තුවක් ලබා ගත්තේය.කල් යාමේදී වාහන ගැන ඔහුට හොඳ පළපුරුද්දක් ලැබුණි. වාහන ‘බ්‍රෝකර්’ වැඩේට වඩා ලාභදායි ව්‍යාපාරයක් ගැන ඔහු කල්පනා කෙළේය.ඒ අනුව එතෙරින් ගෙන්වනු ලබන වාහන කොටස් මෙරටදී එකලස් කර අලෙවි කිරීම සුදුසුම ක්‍රමය බව ඔහුට වැටහුණි.ඒ සඳහා සුදුසු ස්ථානයක් සොයා ගත් ඔහු තම අලුත් ව්‍යාපාරය ක්‍රියාවට නැංවීය. ඒ ඔහු සොයා ගත් හෝමාගම - පන්නිපිටිය විශාල ගරාජ් භූමියක් තුළය.එතෙරදී කොටස් වශයෙන් මෙරටට ගෙන්වනු ලබන වාහන කොටස් මෙතෙරදී යළි එකලස් කිරිම යනු රජයට හිමි විය යුතු බදු වංචා කරනු ලබන නීති විරෝධි මෙරට විශාල මූල්‍ය වංචා ගණයට අයත් වන්නකි.එය දැන දැනත් මේ වංචාකාරී ක්‍රියාවට ඔහු අත ගැසුවේය. ‘ජපනා’ට සිතා ගැනීමටවත් නොහැකි වන සේ ඔහු වාහන එකලස් කිරීම අපූරුවට ක්‍රියාවට නැංවීය.එක් කන්ටේනරයක වාහනයක ඉදිරි කොටස (Face cut) ගෙන එනු ලබන අතර තවත් කන්ටේනරයක පසුපස කොටස (Back cut) මෙරටට පැමිණෙයි. ඇතැම් විට මෝටර් රථයක කොටස් එන්නේ කන්ටේනර් තුන හතරකය. ඒවා ජපානයේදී නිපැයූ අලුත්ම වාහනයක් සේ පන්නිපිටිය ගරාජයේදී එකලස් වෙයි. ටික දිනකින් අපූරු වාහනයක් පාරට එයි. මෙරට නීතිය අනුව ලියාපදිංචි අංක නොමැතිව මාර්ගයේ ගමන් කිරීමට අවසර නැත. එසේනම් මේ වාහන පාරේ ධාවනය කෙළේ කෙසේ ද? ඒ සඳහා ක්‍රියාමාර්ග දෙකක් භාවිත කෙළේය.එක් ක්‍රියාමාර්ගයක් වූයේ වෙන්දේසිවලින් මිලදී ගන්නා අබලි වාහනවල අංක නීති විරෝධීව එකලස් කරනු ලබන වාහනවලට යෙදීමය. එම අබලි වාහනවල ලියාපදිංචි සහතිකය (CR) නව වාහනයේ ලියාපදිංචි සහතිකය ලෙස තබාගනී. වෙන්දේසියේදී මිලදී ගත් වාහනයේ චැසි අංකය එකලස් කළ වාහනයට ව්‍යාජ ලෙසින් යොදනු ලැබේ. බොහෝ විට සිදු කරනුයේ අබලි වාහනයේ චැසි අංකය සහිත කොටස කපා ව්‍යාජ වාහනයට බද්ධ කිරීමයි.අනිත් ක්‍රමය වන්නේ බරපතළ අනතුරුවලට ලක්ව භාවිතයෙන් ඉවත් කරනු ලබන වාහන (Condemn Vehicle) මිලදී ගෙන එම වාහනයේ අංක ව්‍යාජ වාහනයට යෙදීමයි.මෙම නීති විරෝධී වාහන කම්හල හොඳින් දියුණුවට පත්විය. ක්‍රමයෙන් ආදායම ඉහළ ගිය නිසා සේවකයන් වැඩි පිරිසක් යොදා මෙම ගරාජය පවත්වාගෙන යාමට මහ මොළකරු ක්‍රියා කෙළේය.බක ජාතකයෙන් අප උගෙන ඇත්තේ වංචාවෙන් හැමදාම ජීවත්විය නොහැකි බවයි. මෙම නීති විරෝධී වාහන එකලස් කිරීමට ද වූයේ එම ධර්මතාවයයි. පොලිස් විශේෂ කාර්ය බළකායට විශ්වාස කටයුතු ආරංචි මාර්ගයෙන් තොරතුරක් ලැබුණි. ඒ පන්නිපිටියේ ගරාජයක් මුවාවෙන් පවත්වාගෙන යනු ලබන ස්ථානයක නීති විරෝධිව වාහන එකලස් කරනු ලබන බවයි.පොලිස් විශේෂ කාර්ය බළකායේ බුද්ධි අංශය වහාම ක්‍රියාත්මක විය.පන්නිපිටිය ප්‍රදේශයේ වාහන අලුත්වැඩියා කරනු ලබන මධ්‍යස්ථානයක් ලෙස පවත්වාගෙන ගිය ව්‍යාජ වාහන එකලස් කිරීමේ මධ්‍යස්ථානය හරියටම සොයා ගත්තේය. විශේෂ කාර්ය බළකායේ ජ්‍යෙෂ්ඨ නිලධාරීන් හා අනෙකුත් නිලධාරීන් සූක්ෂම ලෙස මෙම ස්ථානය සම්බන්ධව දිගින් දිගටම රහසිගත ලෙසින් පරීක්ෂණ මෙහෙයවීය.ගරාජයේ සේවකයන් හා මිත්‍ර වී අභ්‍යන්තරික තොරතුරු එකින් එක අනාවරණය කර ගැන්මට බුද්ධි අංශ නිලධාරීන් සමත් විය.ව්‍යාජ චැසි අංක යෙදු වාහන සම්බන්ධව මෝටර් රථ ප්‍රවාහන දෙපාර්තමේන්තුවෙන් ද අදාළ විස්තර රහසිගතව ලබා ගන්නා ලදී. සියලු විස්තර නිසියාකාරව අනාවරණය කර ගැනීමෙන් පසු විශේෂ කාර්ය බළකායේ ‘විශේෂ අවි හා උපක්‍රම ඒකකයේ’ නිලධාරීන්ට සියලු විස්තර ලබා දී සැකකරුවන් අත්අඩංගුවට ගැනීමට මාර්ගය පාදා දීමට විශේෂ කාර්ය බළකායේ බුද්ධි අංශය සමත් විය.පසුගිය 19 වැනිදා සිකුරාදා වැටලීම සාර්ථකව සිදු කිරීමට විශේෂ කාර්ය බළකාය සමත් විය. පන්නිපිටිය, මාකුඹුර, ප්‍රදේශයේ පවත්වාගෙන ගිය මෙම නීති විරෝධි වාහන එකලස් කිරීමේ ආයතනය නීති විරෝධිව එකලස් කළ හා එකලස් කරමින් පැවතුණු වාහනත් ඒ සඳහා යොදාගත් සියලු උපකරණත් පුද්ගලයන් හය දෙනකුත් අත්අඩංගුවට ගන්නා ලදි.අත්අඩංගුවට ගත් පුද්ගලයන් හයදෙනා හෝමාගම පොලිසියට අධිකරණ කටයුතු සඳහා බාර දී ඇති අතර අත්අඩංගුවට ගත් වාහන ද හෝමාගම පොලීසියට බාර දී ඇත. මේ සම්බන්ධව රස පරීක්ෂණ වාර්තා ලබා ගැනීම සහ අධිකරණ කටයුතු හෝමාගම පොලිසිය මඟින් සිදු කරනු ලබන අතර සැකකරුවන් ද රක්ෂිත බන්ධනාගාර ගත කර ඇත. මේ සම්බන්ධව අදහස් දැක්වූ විශේෂ කාර්ය බළකායේ බුද්ධි අංශයේ ජ්‍යෙෂ්ඨ නිලධාරියෙක් සිළුමිණට පැවැසුවේ මෙම ආයතනය වසර 15 ක පමණ කාලයක සිට පවත්වාගෙන යන්නක් බවයි. ජපානයෙන් සහ සිංගප්පූරුවෙන් වාහන අමතර කොටස් ආනයනය කරන මුවාවෙන් මෙරටට ආනයනය කරනු ලබන වාහන කොටස් පන්නිපිටියේදී සම්පූර්ණ වාහන බවට (බට් කිරීම්) හරවනු ලබන බව ද එම නිලධාරියා පැවැසුවේය.ඇතැම් වාහන කොටස් 5 කට කපා ගෙන්වා මෙරට දී එකලස් කර ඇති බව ද ඔහු පෙන්වා දුන්නේය.‘අපට ලැබිච්ච තොරතුරක් මත සියල්ල අනාවරණය කර ගෙනයි වැටලීම් සඳහා මාර්ගය සකසා දුන්නේ.බඩුත් එක්කම හරියටම හොරු අල්ලගන්න මාර්ගය සපයාදීම බුද්ධි අංශයේ කාර්යයක්. එහෙම නැතිව සැකකරුවන් අත්අඩංගුවට අරගෙන පසුව පරීක්ෂණ මෙහෙයවන ස්වභාවයක් අපි ළඟ නැහැ. මේ ව්‍යාජ වාහන එකලස් කිරීමේ මධ්‍යස්ථානය ගැනත් අපි දින ගණනාවක් තිස්සේ රහසිගතව සොයා බලා සියලු විස්තර අනාවරණය කර ගැනීමෙන් පසුවයි වැටලීමට අවශ්‍ය කටයුකු සකස් කෙළේ.මේ ස්ථානය අවුරුදු 15 ක් 16 ක් පමණ කාලයක් නීති විරෝධීව වාහන එකලස් කර තිබෙනවා. බම්බලපිටියෙ කෝටිපති ව්‍යාපාරිකයෙක් මේ පිටුපස සිටින බවට තොරතුරු ලැබී තිබෙනවා. ඔහු අත්අඩංගුවට ගැනීමට අවශ්‍ය පියවර ගනිමින් සිටිනවා. මේ තැනැත්තා කෝටිපතියකු බවට පත්ව ඇත්තේ මේ නීතිවිරෝධී ව්‍යාපාරය නිසයි. ටොයොටා ඇලියොන් වර්ගයේ මෝටර් රථයක් කොටස් දෙකක් එකලස් කරමින් තිබෙන විටම අත්අඩංගුවට ගැනීමට අපට හැකිවුණා. ඒ වගේම ව්‍යාජ අංක යෙදූ සෆාරි ජීප් රථයක් හා කොටස් 5කට කපා මෙරට දී එකලස් කරමින් තිබූ ප්‍රාඩෝ රථයක් ද අත්අඩංගුවට ගැනුණා. පැරැණි චැසියකට ප්‍රාඩෝ රථයේ උඩ කොටස සවිකිරීමට සැලසුම් කර තිබුණා. එහි වටිනාකම රුපියල් කෝටියක් පමණ වනවා. එම රථයෙන් පමණක් රජයට ලක්ෂ 70ක පමණ බදු මුදලක් අහිමි වනවා.මේ වාහන එකලස් කර තීන්ත ගැල්වීමෙන් පසු කිසිදු අයෙකුට එම වාහන මෙරට දී එකලස් කළ වාහන බවට සොයා ගැනීමට හැකියාවක් නැහැ. සැක කළ හැකි එකම කරුණ වන්නේ වාහනයේ අංකය පමණයි. පැරැණි අංකයක් නවීන වාහනයකට යොදා ඇති විට ඒ ගැන සැක කිරීම හැරෙන්නට වෙනත් කිසිදු ලකුණක් මේ වාහනවලින් සොයා ගැනීමට බැහැ. එතරම් සූක්ෂ්ම විදිහටයි මේ වංචනික ව්‍යාපාරය සිදුකර තිබෙන්නේ.සැක සහිත වූ වාහනවල අදාළ අංක පරීක්ෂා කිරීම අපි මෝටර් රථ ප්‍රවාහන දෙපාර්තමේන්තුව හරහා සිදු කරනවා. අපිට ඒ දෙපාර්තමේන්තුවෙන් විශාල සහායක් ලැබෙනවා. කොමසාරිස්තුමාත්, නියෝජ්‍ය කොමසාරිස්වරු ඇතුළු අදාළ අංශවල සියලු පිරිස් කඩිනමින් එම තොරතුරු ලබා දෙනවා. අපි ඒ කාර්යය ඉතාම අගය කරනවා. රටට අහිමි වන විශාල මුදලක් සම්බන්ධව කෙරෙන මෙම වැටලීම් සඳහා කවුරුත් ඒ සහාය ලබා දිය යුතුයි.මෙම ආයතනය මඟින් මේ වන විට ව්‍යාජ වාහන 300ක් පමණ එකලස් කර අලෙවි කර තිබෙනවා. විශේෂ කාර්ය බළකාය මඟින් වාහන එකලස් කරමින් තිබූ වාහන 6ක් ඇතුළු වර්ගීකරණ භාණ්ඩ 47ක් අත්අඩංගුවට ගෙන ඇත. ඒ අතර වාහන දොර, එන්ජින් ගියර් පෙට්ටි ඇතුළු අංගෝපාංග රැසක් තිබී ඇත.මෙම ආයතනය මඟින් එකලස් කරනු ලබන වාහනවලට අදාළව පැරැණි වාහන අංක යොදා ලියාපදිංචි සහතික සකස් කිරීම බම්බලපිටිය ව්‍යාපාරිකයා විසින් සිදුකර ඇති අතර ඔහු අත්අඩංගුවට ගැනීමෙන් පසු තවත් තොරතුරු අනාවරණය කර ගැනීමට විශේෂ කාර්යබළකාය බලාපොරොත්තු වේ.”ඔත්තුවක් - තොරතුරක් ලැබුණු පමණින් අපි සැකකරු හඹා යන්නේ නෑ. ඒක නිසා අපිට ලැබෙන තොරතුරු ප්‍රමාණයත් වැඩියි. පරිසරයට හානිවන, රටට මුදල් අහිමි වන වංචා සම්බන්ධව අපි වැඩි අවධානයක් යොමු කරනවා. අපට ලැබෙන තොරතුරුවල රහස්‍යභාවය රකින්න අපි නිරතුරුවම සූදානමින් ඉන්නවා. ඒ වගේම එවැනි ඕනෑම මහා පරිමාණ වංචාවක්, මහා පරිමාණ නීති විරෝධී මත්පැන් නිෂ්පාදනාගාර, අනවසර වැලි ගොඩ දැමීම් මේ ඕනෑම සිදුවීමක් දුරකතන අංක 0112586363 ඔස්ස් දැනුම් දීමට පුළුවන්. ඒක රටට කරන ලොකු සේවයක්. පපන්නිපිටියේ වගේ මහා පරිමාණව සිදු කරනු ලබන බදු මුදල් වංචා ඉදිරියේදී වළක්වා ගැනීමට මහජන සහාය වැඩියෙන් අවශ්‍යයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af11082810</link>
    <topic>මිසයිල් මාලිංග</topic>
    <author>ලාස්ට් මෑන්</author>
    <content>අපේ ක්‍රිකට් ක්‍රීඩකයන්ට අපූරු නම් පටබැඳිලා තියෙනවා. අර්ජුනට කිව්වේ “කැප්ටන් කූල්” කියලා. මොනම වේලාවකදිවත් කලබල වෙන්නෙ නැතුව කණ්ඩායම මෙහෙයවපු නිසා වෙන්ඩ ඇති එහෙම නමක් හැදුණේ.සනත්ට කිව්වෙ “මාස්ටර් බ්ලාස්ටර්” කියලා. කළුට කිව්වෙ “ලිට්ල් කළු” කියලා. ඒ නම් හැදුණේ 1996 ලෝක කුසලාන තරග කාලෙදි. ඒ කාලෙ සනත් - කළු ආරම්භක පිතිකරු යුගලය මුළු ක්‍රිකට් ලෝකයම කණපිට හැරෙව්වා.සීමිත ඕවර් තරගවලදී පළමු ඕවර 15 දී රවුමෙන් පිට ඉන්ඩ පුළුවන් පන්දු රකින්නන් දෙන්නෙකුට විතරයි. ඉතුරු අය ඔක්කොම ඇතුළේ. “ඒක හින්ද ඔළුවට උඩින් හතරක් ගහන එක සිම්පල් වැඩක්. ඒ වුණත් හුඟාක් රටවල් සෙල්ලම් කෙරුවේ පරණ විදියට. සනත් - කළු තමයි ඔළුවට උඩින් ගැහුවේ. ඒක හින්ද පළමු පන්දු ඕවර 15 දී ලකුණු සීයක් දාන එක සනත් - කළු යුගලයට සිම්පල් වැඩක් වුණා.පන්දු යවන්නෝ - පන්දු රකින්නෝ අන්ද-මන්ද වුණා. කැප්ටන්ලට කරකියා ගන්ඩ දෙයක් නැතුව ගියා. ටෝනි ග්‍රේග් මාස්ටර් බ්ලාස්ටර් ගැනත් ලිට්ල් කළු ගැනත් අපූරු දේවල් කිව්වා. මුරලිට කිව්වේ “භයානක අඹරන්නා” කියලා. හතරෙ ලණුව වටේ ඉඳගෙන කඩල ගොට්ටක් හරි අන්නාසි කෑල්ලක් හරි කකා මැච් බලපු පොදුජන පේ‍්‍රක්ෂකයෝ කෑ ගැහුවේ “අඹරපං මුරලි” කියලා. මුරලිත් අඹරන එක ඇඹරුවා ලෝක වාර්තා කුඩු පට්ටම් වෙන්ඩ. මේ සම්මත් ජාතියෙ කඩන්ඩ බැරි වාර්තාවක් ඉතුරු කරලා මුරලි ක්‍රිකට් පිටියෙන් සමුගත්තා.දැන් කාගේත් අවධානය යොමුවෙලා තියෙන්නෙ... කාගෙත් කිව්වෙ මුළු ක්‍රිකට් ලෝකයේම අවධානය යොමු වෙලා තියෙන්නෙ ලසිත් මාලිංගට. ඒ මිසයිල් යෝකර් එක හින්ද...වර්තමාන ක්‍රිකට් ලෝකයේ දකින්නට ලැබෙන භයානකම යෝකර් එක තියෙන්නෙ මාලිංගගේ අතේ. දැම්මොත් බඩුම තමයි. දැන් මුළු ලෝකෙම ඉන්න හයිරංකාර ප්‍රහාරකයින්ගේ එකම අභියෝගය මාලිංගට ෆේස් කරන්නෙ කොහොමද කියන එක. විශේෂයෙන් මාලිංගගෙ යෝකර් එකෙන් පොලු කඩාගන්නෙ නැතුව බේරෙන්නෙ කොහොමද කියන එක.මුරලිගෙ විකට් හත්සීයෙ වාර්තාව බිඳින්ඩ අමාරු වගේම මාලිංගගේ “ත්‍රිත්ව ත්‍රිත්වය” බිඳින එකත් ලේසි පාසු නෑ... ත්‍රිත්ව දෙකක් අරගෙන තියෙන්නෙත් තුන්දෙනයි. ත්‍රිත්ව ත්‍රිත්වයක් අරගත්තු පළමුවැනියා මාලිංග...විචාරකයො කියන්නෙ වකාර්ගෙත් අක්‍රම්ගෙත් යෝකර් වලට වඩා මාලිංගගෙ යෝකර් එක භයානකයි කියලා... ඒක එන්නෙ පැත්තෙන්... සහ පහතින්... ඒක හින්ද කකුල් දෙකත් බේරගෙන... විකට් පොලුත් බේරගන්න එක බොහොම අමාරු වැඩක්... මාලිංග ගැන මාර කතාවක් කිව්වේ ඕස්ට්‍රේලියානු නායක ක්ලාක්...“මාලිංග ටෙස්ට් තරග වලට එන්නෙ නැති එක ගැන අපේ කොල්ලො සමහර අය සතුටු වෙනවා. මට හිතෙන විදියට මාලිංග වගේ පන්දු යවන්නෙක් මේ ලෝකෙ කොහෙවත් නෑ... ඔහුගේ “රිවර්ස් ස්විං” පන්දුවට මූණ දෙන එක හරිම අමාරුයි.”පසුගිය කාලයේ ඉන්දියා නායක දෝනිත් කියලා තිබුණා “මාලිංග වගේ වේග පන්දු යවන්නෙක් ඉන්දියාවටත් හිටියනම්” කියලා. මෙච්චර පුංචි ජනගහනයක් ඉන්න රටකින් මාලිංග වගේ පන්දු යවන්නෙක් හොයාගත්ත නම් මෙච්චර විශාල ජනගහනයක් තිබෙන විශාල රටෙන් ඇයි ඒ වගේ පන්දු යවන්නෙක් හොයාගන්ඩ බැරි කියලා ඉන්දීය පුවත්පත් අහලා තිබුණා.අයි. පී. එල්. තරගාවලියේදී මාලිංගගේ මිසයිල් පන්දුවල භයානකත්ව අපූරුවට පෙනුණා. ඒ තරගාවලියේ වැඩිම කඩුළු ලාභියා ඔහු...එහෙම බලනකොට අයි. පී. එල්. තරගාවලියේ වටිනාම ප්‍රහාරකයා ඉන්දියාවේ දෝනි නම් වටිනාම පන්දු යවන්නා අපේ මාලිංග...ශ්‍රී ලංකා කැප්ටන් ඩිල්ෂාන් තම සුපර් ක්ලාස් පන්දු යවන්නා ගැන කිව්වෙ මෙහෙමයි.“ඕනැම වේලාවක... ඕනැම පිට්ටනියක... ඕනැම කණ්ඩායමකින් විකට් එකක් ගන්ඩ ඕනැනම් මාලිංගට පන්දුව බාර දුන්නාම හරි”ඩිල්ෂාන් ගේ ප්‍රකාශය හරියටම හරි බව හොඳට ම ඔප්පු වුණේ ඕස්ට්‍රේලියානු තරගයේදී. ඒක පේ‍්‍රක්ෂකයො දන්නවා. ඒක තමයි මාලිංගට පන්දුව බාර දෙන කොට හතර වටින් ඔල්වරසන් හඬ පැතිරෙන්ඩ පටන් ගන්නෙ. එහෙම අප්පුඩියක් ලංකාවේ නෙමෙයි ලෝකෙ මොනම රටකවත් පන්දු යවන්නෙකුට නෑ... පේ‍්‍රක්ෂකයො දන්නවා “බඩු ෂුවර්” කියලා.“මං පන්දු යවන්නෙක් විතරයි” මාලිංග නිහතමානීව කියනවා. ටෙනිස් බෝලෙන් පටන් ගත්තු මාලිංග මේ ආපු දුර විස්මිතයි...ලාස්ට් මෑන්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=af11082811</link>
    <topic>දුප්පත්කමට ඩෑෂ් පහර ගැසූ කැන්දේපොළ ඉස්කෝලේ බටුගෙඩි කෙල්ලන්ගේ කතන්දරය</topic>
    <author>සුනිල් ලීලානන්ද පෙරේරා</author>
    <content>දල සිවුරු පොරවන උන්වහන්සේගේ පෙනුම බැලූ බැල්මට රළු පරළුය. වදන් ද මුදු මොලොක් නොවේ. උන්වහන්සේ නමින් පුස්සැල්ලේ ප්‍රඥාතිලක හිමිපාණන්ය.පසුගියදා අවසන් වූ සමස්ත ලංකා පාසල් වොලිබෝල් ක්‍රීඩා තරගාවලියේ වයස අවුරුදු 12 සහ 14න් පහළ බාලිකා ශූරතාවය සබරගමුවේ හද්දා පිටිසර පාසලක් දිනාගැනීම පසුපස යෝධ වෙර වීර්යය උන්වහන්සේය.කැලණිය විශ්වවිද්‍යාලයේ ශාස්ත්‍රවේදී උපාධිධරයකු වන උන්වහන්සේ රක්වාන උභයතිලකාරාමාධිපති ධූරය ද හොබවති.මෙරට පාසල් වොලිබෝල් ක්‍රීඩා ක්‍ෂේත්‍රය උඩු යටිකුරු කරමින් රක්වානේ හද්දා පිටිසරක පිහිටි කැන්දේපොළ විද්‍යාලයේ දූ දරුවන් එම සමස්ත ශූරතාවය දිනාගත් කතාව වෙනත් ආකාරයකින් කිවහොත් බුද්ධ පුත්‍රයාණන් වහන්සේ නමකගේ පාරමී දම් පිරුමක් හා සමානය.රත්නපුර කතරගම මාර්ගයේ ගොඩකවෙල කඩපොළෙන් හැරී රක්වාන දෙසට දිවෙන මාර්ගය වංගගිරියකි. එමඟ දිගේ සැතපුම් කීපයක් ගිය පසු හමුවන අලවත්තැන්න ගම්මුන්ට නම් කඩමණ්ඩියකි. එහෙත් එහි ඇත්තේ එකම එක කඩ පොඩ්ඩක් පමණි.එතැන් සිට කැන්දේපොල විද්‍යාලය දක්වා පා ගමන සැබැවින්ම දුෂ්කර ක්‍රියාවකි. ගලින් ගලට පැන ඇලෙන් දොළෙන් එතෙරව කුඩා බැදි පසුකර යා යුතු එමඟ අවසන් වනතුරු ගසින් ගස පැන අප පිටුපස හැලි වඳුරු රංචුවක් ද ගමනට එක්වූහ.අවසන එක් ගොඩනැඟිල්ලකින් සමන්විත කැන්දේපොල විද්‍යාලය අප නෙත ගැටිණි. සුගතදාස ක්‍රීඩාංගණයේදීවසර අසූවකට පෙර ආරම්භ වූ කැන්දේපොල විද්‍යාලයේ දූ දරුවන් අනූ දෙදෙනකු ඉගෙනුම ලබති.විදුහල්පති ඩබ්.පී.ඉඹුලේගම මහතා ඇතුළු තවත් ගුරු මහත්ම මහත්මීන් අට දෙනකු එහි සේවය කරති. සිංහරාජයට නෑකම් කියන අප්‍රමාණ පරිවාර කඳු සහ වන තීරු පෙනෙන නොපෙනෙන මානයේ පිහිටි මේ පුංචි පාසල පසුගියදා එක පැහැර ලෝකයාගේ අවධානයට ලක් වූයේ එහි දැරියන් පාසල් වොලිබෝල් පිටියේ එක පිට එක පෑ සුරුවිරුකම් නිසාය.2009 පටන් පුරා වසර තුනක් අවුරුදු 12න් පහළ සමස්ත ලංකා පාසල් බාලිකා ශූරතාවය දිනාගත් ඔවුන් මෙවර වයස අවුරුදු 14න් පහළ බාලිකා ශූරතාව ද දිනා ගත්හ.එමෙන්ම මෙවර ක්‍රීඩා තරගාවලියේ ශූරතම ක්‍රීඩිකාවන් සිවු දෙනාගෙන් දෙදෙනෙක් ම කැන්දේපොළ විද්‍යාලයේ දැරියෝය. ඒ පියුමී අප්සරා සහ මහේෂිකා මධුවන්තිය. දොළහෙන් පහළ කණ්ඩායමේ උදේෂිකා මනෝහාරි ද අවසන් තරගයේ දී එසේම හොඳම ක්‍රීඩිකාවන් අතරට වැටිණි.ඉදින් මේ ජය නගරයේ පාසලක විණි නම් එය හත් දා මඟුල් කෑමට ප්‍රමාණවත් නිමිත්තකි. එහෙත් කැන්දේපොළ විද්‍යාලයේ දූ දරුවෝ රිදී හැඳි මුවින් ගෙන නූපන් බැවින් මෙවන් හපන්කම් ඇගැයෙන්නේ ඉඳහිට යලට මහටය.කෙසේ වෙතත් ඔවුන්ගේ ජයග්‍රහණ උණුසුම නිවී යන්නටත් පෙර සබරගමුව මහ ඇමැති මහීපාල හේරත් මහතා පසුගිය දිනක හිමිදිරි උදෑසන කැන්දේපොළ විද්‍යාලයට පැමිණියේ තම පළාතට ඉමහත් කීර්තියක් උපයා දුන් මේ දිරිමත් දූ දරුවන්ට තෑගි බෝගත් රැගෙනය.මහ ඇමැතිවරයාගේ පැමිණීම කනින් කොනින් අසා දැනගත් ගැමියන් අඩිපාර ලඳුපාර දිගේ පාසල් බිමට පැමිණියෙන් සුළු මොහොතකින් පාසල කුඩා රැස්වීම් පොළක් බවට පත්වීය. මහ ඇමැතිතුමා සමඟඔවුන් මේ සාමීචිය අතරතුර මහ ඇමැතිවරයා පාසලට ගෙනවිත් ඇත්තේ කවරක්දැයි විපරම් කිරීමට ද අමතක නොකළහ.වොලිබෝල් ක්‍රීඩාව සඳහා අවැසි නොයෙකුත් උපකරණ අඩුම කුඩුම සහිත පෙට්ටි දෙස බලමින් ගම්වාසීන් ඒවා තක්සේරු කළේ එකිනෙකා දෑසින් විමතිය හුවමාරු කර ගනිමිනි.දුප්පත්කම දෝරේ ගලන මේ දුෂ්කර ගම්මානයේ එදා වේල දුක සේ සරිකර ගන්නා මවුපියන්ගේ දූදරු ජීවිත උඩු යටිකුරු වූයේ ඩබ්.පී.ඉඹුලේගම මහතා 2007 වසරේ එම පාසලේ විදුහල්පති ධූරයට පත්වීමත් සමඟය.අදටත් ඔහු වැඩ බලන විදුහල්පතිවරයාය. ඔහු මේ සමස්ත ජයග්‍රහණය හැඳින්වූයේ අපේ හාමුදුරුවන්ගේත් දූ දරුවන්ගේත් මවුපියන්ගේත් පාසලේ ගුරුවරුන්ගේත් සාමූහික උත්සාහයක ප්‍රතිඵලයක් ලෙසය.”මේ පාසල ආරම්භ කර අවුරුදු 80ක් වෙනවා. ඒත් ඔබතුමා ගිය අවුරුද්දේ ලබා දුන් කැසිකිළ්ි වැසිකිලිවලින් සමන්විත සනීපාරක්ෂක පහසුකම් ලැබෙන තුරු මෙහි තිබුණේ වළ වැසිකිළියක්. අර පේන ගොඩනැඟිල්ල එදා මඩුවක්. වැලි මැක්කොයි කිනිතුල්ලොයි විනාශ කරලා ඒක මනුස්ස වාසයක් බවට පත්කරන්න සෑහෙන වෙහෙසක් ගන්න වුණා” විදුහල්පතිවරයාගේ සඳහන අපට ගුරු ගීතයේ දුෂේන් සිහිපත් කරයි.ඔය අස්සෙ තමයි අපේ හාමුදුරුවෝ මේ ඉස්කෝලෙට එන්නෙ. අපිට හරිහමන් පිට්ටනියක් නැහැ. ඒ වෙනකොට කිසිම ක්‍රීඩා උපකරණයක් තිබුණෙ නැහැ. මිල මුදලින් දුප්පත් වුණත් මේ දූ දරුවන් ඉගෙනීම ඇතුළු කුසලතාවන්ගෙන් පොහොසත්.මම දරුවන්ට වොලිබෝල් පුහුණු කිරීමේ කටයුත්ත අපේ හාමුදුරුවන්ට පැවරුවේ උන්වහන්සේ සතු සැබෑ ගුරු භූමිකාව පිළිබඳ මට වැටහීමක් තිබුණු හින්දයි.හැබැයි ඒක රතු පලස් මත ඇවිදන් ගිය ගමනක් නෙවෙයි. විදුහල්පතිවරයාගේ හඬ හැඟුම්බරය. එහෙත් එහි නිවටකමක් අඳෝනාවක් හෝ පශ්චාත්තාපයක් නොවිනි.අපේ ඉස්කෝලෙට ලොකු බෝඩ් එකක් නැහැ. ඒත් මේ රටේ පාසලකට අදාළව ලොකුම බෝඩ් එක අපි දැන් ගහල තියෙනවා. දුෂ්කර ගමනක දිනූ ජයග්‍රහණය විදුහල්පතිවරයා විග්‍රහ කළේ එසේය.මේ කරුණු කාරණා අතරතුර මහ ඇමැතිවරයාගේ දුරකතනයට සුවිශේෂ පුද්ගලයකුගෙන් ඇමතුමක් ලැබිණි. දහසකුත් එකක් වැඩ රාජකාරි මැද ඒ සුවිශේෂ පුද්ගලයාට කන්දේපොළ විද්‍යාලයේ දූ දරුවන්ගේ ජයග්‍රහණ පමණක් නොව ඔවුන්ගේ දුෂ්කරතා ද අවශ්‍යතා ද සොයා බැලීමේ උවමනාව ද විය.ගරු සරු ඇතිව දුරකතනයට පිළිතුරු දෙමින් මහ ඇමැතිවරයා සඳහන් කළේ ජනාධිපතිතුමා දුරකතනයෙන් කතාකරනවා කියාය.ඉස්කෝලෙට යන පාරඔන්න ජනාධිපතිතුමා ඔක්කෝටම සුබ පැතුවා ඉස්කෝලෙට ඕනෑ කරන අඩුපාඩු ලබා දෙන්නත් කිව්වා. මේ ජයග්‍රහණය වඩාත් වටින්නේ දුෂ්කරතා මැද ලබාගත්තක් නිසා. ජනාධිපතිතුමාගේ දුරකතන ඇමතුම අවසානයේ එය විසන්ධි නොකර හාමුදුරුවන් වහන්සේ අත තබමින් මහ ඇමැතිවරයා පිරිසට කීය.දුරකතනයට පිළිතුරු දෙන අතරතුර හාමුදුරුවන්ගේ මුවට නැඟි සිනහව සහ ලිහිල් පිළිතුරු මෙන්ම ඇවතුම් පැවතුම් හමුවේ කාටත් හැඟී ගියේ හාමුදුරුවෝ සහ ජනාධිපතිතුමා අතිශය කුළුපග මිතුරන් බවය.ඔන්න අපි හැමෝටම ජනාධිපතිතුමා අරලියගහ මන්දිරයට එන්න කියල ආරාධනා කළා. දුරකතනය විසන්ධි කරමින් හාමුදුරුවන් කළ සඳහනත් සමඟ විදුහල් බිමට රැස්ව සිටි දරු දැරියන් පමණක් නොව වැඩිහිටියෝ ද අත්පොළසන් දෙන්නට විය.අපිට පිට්ටනියක් තිබුණේ නැහැ. ක්‍රීඩා පාවහන් තිබුණේ නැහැ. දනිස් ආරක්ෂාව සඳහා භාවිතා කරන නීගාඩ් අහලවත් තිබුණේ නැහැ. ඒත් ඒ නැතිබැරිකම් එකක්වත් අපි ප්‍රශ්න කර ගත්තෙත් නැහැ. හාමුදුරුවන් වහන්සේගේ හඬ පුරා පිටාර ගලන්නේ මේ දුප්පත් ගමේ දිරියෙන් පොහොසත් දුවා දරුවන් පිළිබඳ කිසියම් සාඩම්බර හැඟුමකි.මහ ඇමැතිතුමෝ මම පන්සලේ දානෙට ලැබෙන අඩුම කුඩුමත් අරගෙනයි උදේට පාසලට එන්නේ. ඒ මට නෙමේ මේගොල්ලන්ට. හුඟක් දරුවෝ ඉස්කෝලෙට එන්නේ හිස් බඩ.හැන්දෑවෙ හතර හමාර වෙනකල් පුහුණුව අවසන් කරලා මම බස් එකට ගොඩ වෙනකොට චීවරය අඳනකඩය දහඩියෙන් පෙඟිලා. සමහරුන්ට ඒකත් ප්‍රශ්නයක් වුණා.උන්වහන්සේට එවර බාධා කළේ මහීපාල හේරත් මහ ඇමැතිවරයාය.හාමුදුරුවනේ මිහිඳු හාමුදුරුවෝ මේ රටට ආ දා ඉඳලා මේ ජාතියට ගුරුවරයාගේ භූමිකාව ඉෂ්ට කළේ ඔබවහන්සේලා වැනි හාමුදුරුවරු. ඔබවහන්සේ මේ වෙනත් ආකාරයකින් ඉෂ්ට කරන්නේත් අපේ යති පරපුරේ ඒ උරුමයයි වගකීමයි. මිහිඳු හාමුදුරුවෝ තමයි අපිට අභියෝග දිනන්නේ කොහොමදැයි අපේ ලෙයට ඒ පන්නරය ලබා දුන්නේ. මහ ඇමැතිවරයා කීය.මට තිබුණු ලොකුම ප්‍රශ්නෙ 14න් පහළ කණ්ඩායමට ප්‍රමාණවත් දරු පිරිසක් සොයා ගැනීම, කණ්ඩායමකට 6 දෙනෙක් ඕනැ. ඊට අමතරව අතිරේක ක්‍රීඩකයින් ඕනෑ. ඒත් ඔය කියන වයස් කාණ්ඩයට ගැළපෙන 8 වසරෙම හිටියෙ ළමයි හයදෙනයි.මම මේ හය දෙනා අතුරු ආබාධයකට ලක් වේවි කියලා බොහොම පරිස්සම් කළා. මම ඔවුන්ට කියලා තිබුණේ ළමයිනේ අඩු ගානේ උඹලා ලූණු ගෙඩියක්වත් ලියන්න යන්න එපා. ඇඟිල්ලක් කැපුණත් අපිට අතිරේක ක්‍රීඩිකාවක් නැහැ.මේ ලිහිල් කතා බහ අතරතුර හාමුදුරුවෝ සඳහන් කළේ එහි සිටි අප හැමගේ බඩ පපු දා යන තවත් කතන්දරයකි.මේ ළමයින්ගේ අම්මලා තාත්තලාට හරි හමන් රස්සාවක් නැහැ. ගෙයක් දොරක් නැහැ. හොඳ ආහාර වේලක් තියා අඩු තරමින් මේ දරුවන්ගෙන් වැඩි දෙනකුට රෑට ඉහ තියන්න කොට්ටයක් පැදුරක් නැති උදවිය.පසුගිය සෙනසුරාදා රටම තැති ගන්වමින් තෝරු මෝරුන් සමඟ හරි හරියේ සුගතදාස ක්‍රීඩාංගණයේ පොර බැදුවේ සමහර රාත්‍රියක කුසේ බත් හැන්දක් නැති මේ බටු කෙලි නඩයනොවේ දැයි දුක නොව අභිමානය උන්වහන්සේගේ අභිමන් හඬෙහි විය.ඒත් අවසන් තරගයට ඉස්සෙල්ලා සබරගමුව පළාත් මහ ඇමැතිවරයා හැටියට ඔබතුමා මේ ළමයින්ට රත්නපුර නව නගරයේ ගෘහස්ත ක්‍රීඩාගාරය පුහුණුවට ලබා දුන්නා. පළාත් සභා පුහුණු මධ්‍යස්ථානයේ නේවාසික පහසුකම් ලබා දුන්නා.එතැනදි ක්‍රීඩා පුහුණුව විතරක් නෙවෙයි විධිමත් ඇවතුම් පැවතුම් ගැනත් අපේ දරුවන්ට හොඳ අත්දැකීමක් අවබෝධයක් ලැබුණා. දැන් මොවුන්ට කොළඹ ඔය ඕනම කොලීජියක ඕනෑම හපනෙක් හපනියක් එක්ක කරට කර නෙවෙයි ඊටත් ඉදිරියෙන් ඉන්න හොඳ පන්නරයක් තිබෙනවා. මොවුන්ගේ මතු දවස ඔබතුමාට භාරයි. හැඟුම්බර මේ කථා බහ අතර උන්වහන්සේගේ නෙතට නැඟුණු කඳුළු හොර රහසේම සිවුරු පොටෙන් පිසලයි.රටේ ප්‍රධාන පුරවැසියගේ පටන් මුළු රටක අවධානය එක රැයකින් තම පුංචි පාසලටත් පුංචි ගමටත් දිනාදුන් බටු ගෙඩි තරම් කොලු කෙලි රොත්ත මේ බරසාර කතාබහ අතරතුර උන්ගේ පාඩුවේ ළමා කෙළිකවටකම් වලය.ඔය ළමයි මොනවද ඉල්ලන්නේ පළාත් සභාවට දෙන්න පුළුවන් හැම දෙයක්ම මම මේ දරුවන්ට දෙනවා.දැනටමත් අලුත් පාසල් ගොඩනැඟිල්ලක්, විද්‍යාගාරයක්, පුස්තකාලයක් සහ තොරතුරු තාක්ෂණ ඒකකයක් කැන්දපොළ ඉස්කෝලෙට ලබා දෙන්න පළාත් සභාව තීරණය කරලා අවසන්. මේ එකක්වත් අපි දෙන දේවල් නෙවෙයි.මේ ඉස්කෝලේ මේ පුංචි දරු දැරියෝ රටක් පරද්දලා දිනාගත් දායාද.අපේ ජනාධිපතිතුමා මට කතාකරල කීවෙත් ඕගොල්ලො ගැන ඕගොල්ලන්ගේ ඉස්කෝලෙ ගැන පරිපූර්ණ සංවර්ධන සැලැස්මක් සකස් කරලා ඒක ක්‍රියාත්මක කරන්න කියලයි.මහ නගරයක සුපිරි පාසලකට වඩා මේ පුංචි පාසලේ දූ දරුවෝ මේ වගේ ජයග්‍රහණයක් ලබා ගැනීම අපේ ජනාධිපතිතුමාට ලොකු සතුටක්.එතුමා කොච්චරවත් කියන අපේ රට ආසියාවේ ආශ්චර්ය බවට පත්කිරීමේ සිහිනය මල්ඵල ගැනෙන බවට මේ දිනුමත් එක පෙරමඟ ලකුණක්. මොකද මේ රටේ සිය ගණනක් පාසල් පරදවා කන්දේපොල දරුවෝ මෙවන් ජයග්‍රහණයක් ලැබීමත් ආශ්චර්යමත් සිද්ධියක්. මහීපාල හේරත් මහතා සඳහන් කළේ දරුවන් තුළ මතු බලාපොරොත්තු ඇති කරමිනි.කන්දෙන් ලන්දෙන් පැන ආ පසු මහ පාරට එනතුරු අප යටි සිතේ විටෙක මතු වෙමින් ද විටෙක යටපත් වෙමින් ද කන්දෙපොළ සාඩම්බර දරු දැරියන්ගේ සිනා පොද මතුවිය. එහෙත් ඒ සිනහවේ යටි පත්ලේ කිසියම් ශෝක සංකාවක් ද විණැයි මට සිතේ.සුනිල් ලීලානන්ද පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=as1108281</link>
    <topic>ආදි වාසීන් වෙනුවෙන් යොවුන් පාර්ලිමේන්තු ගිය ඌරුවරිගේ ගීතා</topic>
    <author>(දඹානේ සංචාරයකින් පසු)</author>
    <content>ආදි වාසීන් වෙනුවෙන් යොවුන් පාර්ලිමේන්තු ගිය ඌරුවරිගේ ගීතාගීතා පුෂ්පරානිමහියංගන අම්පාර පාරේ ගිය අපි දඹාන හන්දියෙන් හැරි ඉදිරියට ගියෙමු. වළගොඩැලි සහිත පාරේ වාහනය සෙමෙන් ඉදිරියට ඇදෙයි. අවට වියළි ගහකොළ දුහුවිල්ලෙන් වැසී ගොස්ය.‘කොයි හරියෙද දන්නෑ ගෙවල් තියෙන්නෙ?’ අපි අපිම විමසුවෙමු.‘බලමු කාගෙන් හරි අහලා.’ අපට මඟ පෙන්වීමට ගිය ආරියපාල මහතා වටපිට බලමින් පවසයි.රියදුරු රත්නසිරි හිටි අඩියේම නතර වෙයි.‘හෝව්... හෝව්...’ පාරට පැන්නේ කොලු කුරුට්ටෝ දෙතුන් දෙනෙකි.“ඔහෙන් ගිහිල්ලා හරියන්නේ නැහැ. මං කියන්නම් පාර...”අපි කියන්නටත් පෙර කරදඬු උස් වූ කොලුවෙක් වාහනයට ගොඩ වූයේය.“උඹලා පලයල්ලා... මං මේ ඈයෝ එක්ක එන්නම්” ඔහු හරිබරි ගැහි වාහනය ඇතුළේ වාඩි වූයේය.“නායක ඇත්තන්ගේ ගෙදරට යන්නේ ආන්න අතනින්. කෞතුකාගාරයට යන්න ඕන අර පාරෙන්.” කොලුවා අපිට එකින් එක පාරවල් පෙන්වයි.“අපිට ඕන ගීතලාගේ ගෙදරට යන්න.” ආරියපාල මහතා පවසයි.ඒවා පස්සේ බැරියැ. මං වැදි ගීයක් කියන්නම්. අපෙන් අනුමැතිය ලැබීමටත් පෙර කොලුවා ගැයුම ඇරැඹුවේය. ඔහු විනාඩි ගණනාවක් එක දිගටම ගැයුවේය.ආදිවාසී නායක වන්නිලැඇත්තෝ හා  ඔහුගේ පුතුසරමක් හැඳ උඩුකය නිරාවරණය කරගෙන සිටින කොලුවාගේ කොණ්ඩය උරහිස දක්වා වැවී ඇත.“වයස කීය ද?”“දාහතරයි”අපි එකිනෙකා මුහුණට මුහුණ බලා ගතිමු.“නම මොකක්ද?”“කදිරා”“කදිරා... ඉස්කෝලේ යන්නේ නැද්ද?”“ගියා... තුනට විතර ගිහිල්ලා නතර වුණා. ඉස්කෝලෙදි මට කිව්වේ සරත් කුමාර” කියලා.“මොන නමට ද වැඩිය කැමැති”“මං කැමැතියි කදිරා කියනවට”ගීතාගේ මව සහ පියාකදිරා බුලත් කහට බැඳි දත් පෙන්නා හිනැහෙමින් පවසන්නේය.ඔහු වයස අවුරුදු දාහතරට වඩා පෙනුමය. හැඩි දැඩිය. කොලු නඩය සමඟ එකතු වී ගමට එන්නවුන්ට පාර පෙන්වීම ඔහුගේ පුරුද්දය.‘කදිරා’ අපට හමුවූයේ අහම්බෙනි. ඒ ඉකුත් දා දඹාන කොටබකිනියට ගිය ගමනේදීය. අපි එහි ගියේ මෙවර යොවුන් පාර්ලිමේන්තුවේ මන්ත්‍රීවරියක ලෙස තේරී පත් වූ ඌරුවරිගේ ගීතා පුෂ්පරානි සොයා ය.ඇය පදිංචිව සිටින්නේ ගුරුකුඹුර ගමේය. ගුරුකුඹුර කනිෂ්ඨ විද්‍යාලයට යන පාරේ මඳ දුරක් ගිය විට ඇයගේ නිවස හමුවේ.ගීතා අප ඉදිරියට ඒමට මැලි වූවාය. ලේන්සුවකින් මුහුණ වසාගෙන සිටි ඇය අවසානයේ අපේ පෙරැත්තයටම එළියට ආවාය.“පින්තූර ගන්න නම් බැහැ. මගෙ ඇහැයි මුහුණයි ඉදිමිලා තියෙන්නෙ. දඬුවැල් මැස්සෙක් විදලා. මං හරිම අමාරුවෙන් ඉන්නේ”ඇය ලේන්සුව ඉවත්කර මුහුණ පෙන්නුවාය.“ඊයේ හැන්දෑවේ මේක වුණේ. නායකතුමා බෙහෙත් කළා. පුවක් පැණිත් දැම්මා. තාම ඉදිමුම තියෙනවා. වේදනාව මොහොතකට අමතක කර ගීතා අප හා කතා කළා ය.“දැන් මගේ වයස අවුරුදු විසි එකයි. මම මුලින්ම ඉගෙන ගත්තේ දඹාන කනිෂ්ඨ විද්‍යාලයේ. ඊට පස්සේ ඔරුබැදි වැව ඉස්කෝලේ ඉගෙන ගත්තා. සාමාන්‍ය පෙළ විභාගයෙන් විෂයන් හතරකට සම්මාන ඇතිව පාස් වුණා. මම පාසලෙන් පස්සේ ගමේ යෞවන සමාජය සමඟ කටයුතු කළා. ගුරුකුඹුර කැකුළුමල් යෞවන සමාජයේ ලේකම් තනතුර දරන්නේ මම. මෙවර යොවුන්කදිරාපාර්ලිමේන්තුවට මම තේරී පත්වුණේ ජාතික ලැයිස්තුවෙන්. අපේ අම්මයි තාත්තයි ගොවිතැන් කරන්නේ.” විටින් විට මතුවන වේදනාව ද නොතකා ඇය විස්තර කියන්නීය.“මම කවදාවත් හිතුවේ නැහැ. මට මෙවැනි තනතුරක් ලැබේවී කියලා. තරුණ සේවා යෞවන සමාජයෙන් අපට හොඳ පුහුණුවක් ලැබී තිබෙනවා එකිනෙකා සමගියෙන් සාමූහිකව වැඩ කරන්නේ කොහොමද කියලා. මම මහියංගනය ප්‍රාදේශීය බල මණ්ඩලය නියෝජනය කරනු ලබනවා. මම යොවුන් පාර්ලිමේන්තුවේ මන්ත්‍රීවරියක ලෙස කථානායක චමල් රාජපක්ෂ මහතා ඉදිරිපිට දිවුරුම් දුන්නේ. මට එය මගෙ ජීවිතයට විශේෂ අවස්ථාවක්.”යොවුන් පාර්ලිමේන්තුවේදී ඔබට මොන වගේ හැඟීමක් ද ඇතිවුණේ?“මුලින්ම නම් මට ටිකක් බයක් වගෙ දැනුණා. එතැන හිටපු අනිත් අයගෙ ඇඳුම් දිහා බැලුවම මට චකිතයක් දැනුණා. මම ඇන්දෙ රෙද්දයි හැට්ටයයි. ඒක අපේ අනන්‍යතාවය. ඒත් ටිකක් වෙලා ගියාට පස්සේ මට ඒක සාමාන්‍ය දෙයක් වගේ වුණා. මම කිසිම විටෙක ලැජ්ජා වෙන්නේ නැහැ මම වැදි රැහේ එකියක් කියන්න. අපි ‘ආදිවාසියෝ’ කියලා හඳුන්වා දීම මට ආඩම්බරයක්. මම ඉදිරියටත් අපේ වරිගෙ වෙනුවෙන් පෙනි සිටිනවා මට පුළුවන් හැම විටම.”කැලේ පිපි මල් කැලේම පරව යා යුතු යැයි යන හැඟීම බැහැර කරමින් බැද්දෙන් සිදාදියට එන්නට පෙර ගීතා වැදි නායක ඌරුවරිගේ වන්නිලැඇත්තන් ද හමු වූවාය. ඇය ඔහුගේ ආශිර්වාදය ලැබුවාය.“අපේ නායක වන්නිලැඇත්තෝ හමුවන්න ගිය ගමනෙදි එතුමා මට කිව්වේ අපේ අනන්‍යතාවයට නොගැලපෙන කිසිම දෙයක් කරන්න එපා කියලා. මම හැමදාම එතුමට ගරු කරනවා. අපි ජීවත් වෙන්නේ මාදුරුඔය රක්ෂිතයට මායිම්ව. අපිට අද ප්‍රශ්න ගොඩක් තියෙනවා. ආදි කාලේ වගේ අපිට අද කැලය අයිති නැහැ. ඉස්සර අපි ජීවත් වුණේ කැලයෙන්. ඒත් අද අපිට ජීවත් වෙන්න වෙලා තියෙන්නේ ගොවිතැන් කරගෙන. ගොවිතැන් කරන්නත් අපිට ජලය නැහැ.”කිරිඳි ඇටයෙන් කරන ලද නිර්මාණඇය ඇතුළු දඹානේ ඇත්තෝ බොහෝ දුෂ්කරතා මධ්‍යයේ දිවි ගෙවති.දෙදහස් අට වසරේ කළ සංගණනයකට අනුව දඹාන ගම්මානයේ ආදිවාසි පවුල් 350 ක් පමණ විය. ඌරුවරිගේ, උනාපාන වරිගේ, ඇඹල වරිගේ, ..... වරිගේ, තලා වරිගේ, කිරෝ වරිගේ හා මොරාණ වරිගේ ආදි වශයෙන් වරිග ගණනාවක් තිබුණ ද මේ වන විට එම වරිග සංඛ්‍යාව ද අඩු වී ඇත.කොතරම් අඩුපාඩුකම් තිබුණ ද දඹානේ ඇතැම් පවුල්වල දරුවෝ පාසල් යති. ඇතැමෙක් පාසල් ගමන අතරමඟ නවතති. තවකෙක් සාමාන්‍ය පෙළ උසස් පෙළ දක්වාම ඉගෙනුම ලබති. මේ වන විට දඹාන ගම්මානයේ පාසල් ගුරුවරු අට දෙනෙක් පමණ සිටිති. දඹානෙන් කොළඹ විශ්ව විද්‍යාලයට පැමිණ නැවතත් දඹානටම ගිය දඹානේ ගුණවර්ධන අදටත් ගුරුකමේ නියැළේ.“මගේ වෘත්තිය උදේ හතහමාරට පටන් අරගෙන හවස දෙකට ඉවර වෙන එකක් නෙමෙයි. මං ඕනෑ වෙලාවක වැඩ කරනවා. මුලින්නම් පත්තරවලටත් ලිව්වා. දැන් මම හැම දේකින්ම අයින් වෙලා ගුරුකමයි වගාවයි කරගෙන ඉන්නවා.”ගිය ගමනේදී හමු නොවුණද පසුව දුරකථනයෙන් අප ඇමතු ගුණවර්ධන පැවැසුවේය.මාස ගණනාවක් එක දිගට නොවැස්ස විට දඹානේ ඇත්තන්ට වගාවක් කරගත නොහැක. ඔවුන්ට සුළු ආදායමක් හෝ ලැබෙන්නේ දේශීය විදේශිය සංචාරකයන්ගේ පැමිණීමෙනි.පාසල් අත්හැර ගිය තරුණ පිරිසට මීට කලකට පෙර ආරම්භ කරන ලද රෙදි විවිමේ ඉස්කෝලය මේ වන විට වැසි ගොස් තිබේ. ඇතැම් තරුණියන් ඒ පිළිබඳව කතා කරන්නේ තැවුලිනි.“අපි රෙදි වියන්න ඉගෙන ගත්තා. සමහරු එන්න කම්මැලියි. දැන් ගුරුවරු ගමට එන්නෙත් නැහැ.”වසා දමා ඇති රෙදි ඉස්කෝලයේ මැෂින් දෙස බලා ඔවුහු පවසති.වසාදමා ඇති රෙදි ඉස්කෝලේකැලයේ ගොස් ගෙනෙන මීපැණි බඹර පැණිත් ගෝන අංවලින් සාදන ලද මුදු ආදියත්, කිරිදය ඇට අමුණා සාදන ලද මල් වට්ටි, මල් පෝච්චි හා මාල සංචාරකයන්ට විකිණීමෙන් යම් මුදලක් ලබා ගනිති. ඇතැමෙක් දෙහි දොඩම් සියඹලා විකුණති.සංචාරකයෝ පැමිණීම ඔවුන්ට එක් අතකින් වාසිය. එහෙත් ඒ වාසිය පිටුපස ඇති ඛේදවාචකය පිළිබඳව වැදි නායක ඌරුවරිගෙ වන්නිලැඇත්තෝ පවසන්නේ රිදුණු සිතිනි.“මං රාත්‍රියේ නිදි නැතිව කල්පනා කරනවා. අපේ ජනතාවට මොකද වෙන්නේ කියලා. ඉස්කෝලේ තිබෙනවා. සමහර ළමයි යන්න කැමැති නෑ. අම්මලා ඒ අය ඉස්කෝලේ යවන්න හුඟාක් මහන්සි වෙන්න ඕනැ. උදේට කතා දමලා කතා දමලා ඇහැරවලා තමයි යවන්නේ. අපේ දරුවෝ අතර උගත් අය ඉන්නවා.යොවුන් පාර්ලිමේන්තුවට දැරියක් තේරීම සතුටට කරුණක්. ගුරුවරු ඉන්නවා. මේවා අපේ සතුටට කරුණක්. ගමට තිබුණ රෙදි ඉස්කෝලේ ආයෙමත් පටන්ගන්න හදන්නේ. මේ කර්මාන්තේ අපිට අලුත් එකක් නෙමෙයි. මේ ඇත්තන්නේ කිරි අම්මා ඒ කියන්නේ කුවේණිය කළෙත් රෙදි වියන එක. දැන් ඉන්න ඈයෝ එකතැන රැඳිල මේ දේවල් කරන්න කැමති නැහැ. ගමට නොයෙක් අය එනවා. ඒ එන එක හොඳයි. අනෙක් අතින් ඒ අයගේ පැමිණීම හානිදායකයි.කොළඹ ඇත්තෝ ආවහම අපි ඒ අයට කියනවා පැලට එද්දි සපත්තු සෙරෙප්පු ගලවලා එන්න කියලා.ඒ අය අපෙන් අහන්නේ මේක පන්සල ද දේවාලය ද කියලා. අද අපේ දරු පැටව් ඒ අයගෙ භාෂාව හුරු වෙලා. අම්මිලැඇත්තෝ අප්පිලැඇත්තෝ කියන්නේ නෑ. සමහර වේලාවට කනට ඇනෙ මමී ඩැඩි වචන කියනවා. ඒ අයගේ සිරිත් විරිත් හුරු වෙලා. මේවා මතක් වෙනකොට මයෙ හිතට වේදනාවයි. වැදි රැහේ නායකකම යන්නේ තාත්තගෙන් පුතාට. මේ ඉන්නේ මගෙන් පස්සේ නායකකම ලැබෙන පුතා. ගුණබණ්ඩිලැත්තෝ. එයැයිගේ කාලේ වෙනකොට රැහේ මොනවා වෙලා තියේදෝ මන්දා.වැදි නායකයා පවසන්නේ බිඳි ගිය හඬිනි. තම වරිගෙ රැකගන්නට උත්සාහ දරණා ඔවුන්ගේ අනාගතය කෙබඳු වේදැයි යන්න ඔවුන්ටම සිතාගත නොහැකිය. ගම ක්‍රමයෙන් නවිකරණය වෙමින් පවතී. වරිච්චි බිත්ති බැඳ ඉලුක් හෙවිල්ලු ගෙවල්වලට අමතරව ඉදිවන්නේ සිමෙන්ති ගලින් බැඳි උළු හෙවිල්ලු ගෙවල්ය. නිවෙස් අසලටම විදුලිය ලැබී ඇත. මේ දියුණුව දැක සතුටු විය හැකි වුවද සාම්ප්‍රදාය, අනන්‍යතාවය දවසක බිඳී වෙන්වී යාවි යැයි සිතා දඹාන කොටබකිනියේ වැඩිහිටි ඇත්තෝ සුසුම්ලති.(දඹානේ සංචාරයකින් පසු)ඉනෝකා සමරවික්‍රමඡායාරූප - රංජිත් අසංකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=as1108282</link>
    <topic>දරුවාට දඬුවම් කළ යුත්තේ ඔහුගේ ගති පැවතුම් හොඳින් තේරුම් ගෙනය</topic>
    <author>සාකච්ඡා කෙළේ -රමණී සුබසිංහ</author>
    <content>දරුවාට දඬුවම් කළ යුත්තේ ඔහුගේ ගති පැවතුම් හොඳින් තේරුම් ගෙනයනව යොවුන් දරුවන් ගේ, තරුණ දූ පුතුන් ගේ ජීවිත සාර්ථක කර ගන්නට ඉතා වටිනා උපදේශයක් මේ ගාථා රත්නයෙන් විස්තර කැරේ. යමක් කරන්නට කියන්නට පෙර, ඒ ගැන සිතා බැලීමේ පුරුද්දක් නොමැතිවීම, හොඳ නරක අවබෝධ කරගත හැකි වියේ පසුවන දරුවා ගේ පටන් වැඩිහිටියා දක්වාම දකින්නට ලැබෙන විශාල දුර්වලතාවයකි.අප අතර ම වෙසෙන බෙහෝ දෙනා හැඬූ කඳුළෙන්, පසුතැවීමෙන් ජීවිතය විඳවන ආකාරය, ජීවිතය අවුල් ජාලයක් බවට පත් කරගෙන ඇති ආකාරය අපි දකිමු. ඒ අනුන් නිසා නොව තමන් විසින් ම කළ කී දෙයින් ගෙන දුන් විපත් නිසා ය. සිතෙන දේ කරනවා වෙනුවට, සිතෙන දේ කියනවා වෙනුවට සිහි බුද්ධියෙන් සිතා බල එයින් වන යහපත අයහපත දැන කටයුතු කරනවා නම් එසේ ජීවිත අඳුරට යන්නේ නැත.‘පනින්න පෙර සිතා බලනු’ යන ජනප්‍රිය ආප්තෝපදේශය ජනවහරට එක් වී ඇත්තේ ද යමක් පිළිබඳ සිතා බලා කටයුතු නොකිරීමෙන් වන අනර්ථය මහත් නිසා ය.අප කරන්නා වූ යම් දෙයක අවසාන ප්‍රතිඵලය දුක් සහගත නම්, අවුල් ජාලයක්, කරදරයක්, විපතක් ඇති කරන්නේ නම්, අවසානයේ කඳුළක් ඉතිරි කරන්නේ නම් අප ඒ ක්‍රියාවන් පසු පසම හඹා යන්නේ ඇයි? මුලාව නිසා ය. සිහි බුද්ධියක් නොමැතිකම නිසා ය. ජීවිතය පිළිබඳ අරමුණක්, සැලැස්මක් නොමැති කම නිසා ය.සත්‍යය වටහා ගන්නා කල විය යුතු සියල්ල සිදුවී අවසන් ය. ‘මා මේ කරන දෙයින්, කියන දෙයින් කුමක් සිදුවේ ද? මට අනතුරක්, අපවාදයක් ;ව්ද? එසේත් නැතිනම් වෙනත් කෙනකුට විපතක්, අපකීර්තියක් සිදුවේ ද? මෙසේ සිතන්නට සුළු මොහොතක් වෙන් කළා නම් ඔබට හෝ ඔබ නිසා වෙනයම් කෙනකුට හෝ දුක් කරදරවලට මුහුණ දෙන්නට සිදුවන්නේ නැත.විශේෂයෙන් ජීවිතය ගැන අවම අත්දැකීම් ඇති තරුණ දූ දරුවන් හිතුමතයේ සෙල්ලක්කාරකම් කරන්නට ගොස් ජීවිතයෙන් පවා වන්දි ගෙවන ආකාරය අද දුලබ පුවත් නොවේ. අවදානම් සහගත බව දක්වා ඇති දැන්වීම් පුවරු ඇති තැන්වල පවා දිය නාන්නට ගොස් ගඟට මුහුදට ජීවිතය බිලිදුන් අවස්ථා අප කොතෙකුත් අසා දැක ඇත්තෙමු. ජලයේ ගැඹුර නොදන්නා තැනක, දැනුම් දී ඇති පුවරු තිබිය දී පවා නොසැලකිල්ලෙන් විනෝද වන්නට ගොස් මේ දරුවන් සිය ජීවිතය විනාශ කර ගන්නේ අප්‍රමාණ දුක් පීඩා විඳිමින් තමන් උස් මහත් කළ මව්පියන්ට ද මුළු ජීවිත කාලයටම වේදනා බර කඳුළක් පමණක් ඉතිරි කරමිනි.දුවේ, පුතේ! සතුට, විනෝදය ඔබට අකැප නොවේ. ඉක්මන්කාරී බව, හදිසිය ඔබගේ අනාගතයම අඳුරු කරන්නට පුළුවන්. සමහර විට ඔබගේ අම්මට, තාත්තට වඩා ඔබ ඇලුම් කරන යෙහෙළිය ගේ, යහළුවා ගේ කීම් ඔබට විපත් ගෙන එන්නට පුළුවන්. මිතුරු ඇසුර අයහපත් දෙයක් නොවේ. එහෙත් ඔවුන් සමඟ කරන කියන දේ පිළිබඳ ඔබට හොඳ අවබෝධයක් තිබිය යුතුයි. සුදුසු කල, සුදුසු දේ පමණක් තෝරා බේරා ගෙන කළ යුතුයි. තමන් කරන ක්‍රියාවේ දුර්විපාක මොනවාද? යහපත් විපාක මොනවාද? යි සිතා බැලිය යුතුයි. ජීවිතය සම්පූර්ණ වන්නේ, සර්ව සම්පූර්ණ මිනිසෙක් ලෙස අනාගතය ජයගත හැකි වන්නේ එවිට යි.දරුවන් තමන්ගේ වැඩ කටයුතු ගැන සිතා බලනවා වගේ ම මව්පියන් ද දරුවන්ගේ වැඩ ගැන විපරමින් සිටිය යුතුවේ. කවා පොවා උස් මහත් කරනවා සේ ම, උසස් පාසලකට යවා හොඳ අධ්‍යාපනයක් ලබා දෙන්නට උනන්දු වනවා වගේ ම දරුවන් ගැන නිරන්තරයෙන් සොයා බලන්නට ද අමතක නොකළ යුතු ය. ඔවුන් මහ මඟ යන එන ආකාරය, ඇසුරු කරන අය ගැන විමසිය යුතුය.විශේෂයෙන් දුම්රියේ ගමන් බිමන් යන අයට එහි ගමන් ගන්නා පාසල් දරුවන් නුපුරුදු දසුනක් නොවේ. මේ අතරින් වැඩි පිරිසක් පිරිමි දරුවන් ගමන් ගන්නේ දුම්රිය මැදිරිය තුළ නොව එහි පාපුවරුවේ එල්ලීගෙන බව මව්පියන් නොදන්නවා විය යුතුයි.යම් හෙයකින් පය ලිස්සා, අතේ ග්‍රහණය ගිලිහී ඇද වැටුණේ නම් වන විපත ගැන අමුතුවෙන් කිව යුතු නොවේ. එවැනි අවස්ථාවන්ට මුහුණ දුන් අය ද විරල නොවේ. දරුවන් මෙසේ පාපුවරුවේ එල්ලීගෙන යන්නේ දුම්රියේ ඉඩ මදකම නිසා නොව වයසේ වැරැද්ද නිසා ය. අවුරුදු 15 - 16 වයස්වල පිරිමි දරුවන්ට අවධානම ගැන අවධානයක් ඇත්තේ ම නැත. ඔවුන් ඒ අවදානම්වලින් බේරා ගන්නට වැඩිහිටියන් නිරතුරුව ම අවධානයෙන් සිටීම වැදගත් ය.බුදුරජාණන් වහන්සේ භික්ෂු සංඝයා වහන්සේ හමුවූ අවස්ථාවන් හි නිරන්තරයෙන් ම උන්වහන්සේ ගේ සුව දුක් විචාළහ.“ශ්‍රාවකයිනි! ඔබ සුවෙන් සිටී ද? නිසි ලෙස ආහාර පාන බේත් හේත් ලැබේ ද? සිනහවෙන් සිටී ද? සමගියෙන් සතුටින් වාසය කරන්නේ ද? එකිනෙකා සමඟ කලකෝළාහල නොකර සිටින්නේ ද? ඔවුනොවුන් කෙරෙහි ප්‍රිය ඇසින් බලන්නේ ද? කිරිත් ජලයත් සේ එකට බැඳී සිටින්නේ ද?” ආදී වශයෙනි.“එසේ ය, භාග්‍යවතුන් වහන්ස, අපි එකිනෙකා කෙරෙහි මෛත්‍රියෙන් පසුවෙමු. ආදරයෙන් කරුණාවෙන් කල් හරිමු.” භික්ෂුන් වහන්සේ පිළිතුරු දුන්හ.පිරිසක් එකට ජීවත්වන තැනෙක ගැටුම් ඇතිවීම සාමාන්‍යය. සිතුම්, පැතුම්, ආකල්ප එකිනෙකාගෙන් එකිනෙකාට වෙනස් නිසා ය. එහෙත් තථාගතයන් වහන්සේ දේශනා කොට වදාළ ශ්‍රී සද්ධර්ම මාර්ගයට පිළිපන් සමාජයේ එවන් ගැටුම් උද්ගත වන්නේ නැත.භික්ෂු සමාජයට පමණක් නොව ගිහි සමාජයට ද මෙය ඉතා වැදගත් ය. නිවෙසකට අවශ්‍ය වන්නේ ද මෙවැනි පසු බිමකි.“අප ලස්සනට ජීවත් විය යුතු යි. එකිනෙකාට ආදරයෙන් සිටිය යුතුයි. ප්‍රශ්න දුක් කරදර ආවත් සමගියෙන් ඒවා විසඳා ගත යුතුයි. එකිනෙකාට ගරු කළ යුතුයි. එකිනෙකා ගේ ඕනෑ එපාකම් ගැන සිතිවිලි ගැන තේරුම් ගත යුතුයි. එහෙම නොවුණොත් අප ගේ පවුල බිඳී විසිරී යයි. අහිංසක දරුවන් ගේ අනාගතය අඳුරු වෙයි?” නිවෙසක අම්මා තාත්තා මේ විදිහට සිතා කටයුතු කරනවා නම් ඒ පවුල කිසි දිනෙක බිඳී විසිරී යන්නේ නැත.ඒ පවුලේ දරුවන් ගේ ජීවිත අයාලේ යන්නේ නැත. බෞද්ධ දර්ශනයෙන් පෝෂණය වුණු පැරැණි ජන සමාජයේ නිවෙස්වල මෙවැනි සාමකාමී පරිසරයක් නිරන්තරයෙන් දැක ගත හැකි වුණි. මදක් සිතන්න. අද මැදි වයසේ පසුවන ඔබගේ අම්මා තාත්තා එකල මොන තරම් ආදරයකින් බැඳී සිටියේ ද? එකිනෙකාට මොන තරම් ගරු කළා ද? ඔවුන් අතර වූ යම් මත ගැටුමක් පවා විසඳා ගත්තේ මොන තරම් ඉවසීමෙන් ද? එහෙත් වත්මන් පවුල් පරිසරයෙන් මේ පසුබිම දුරස් වී යන ස්වභාවයක් පෙනේ. උසාවියේ විභාග වන නඩුවලින් සියයට 20 ක් පමණ ම ඇත්තේ දික්කසාද නඩුය. බෞද්ධ සමාජයක මෙවැනි තත්ත්වයක් කිසිසේත් ම අපේක්ෂා නොකළ යුතු ය. දරුවන් ගැන පවා නොසිතා මෙසේ වෙන් වී යන්නට හේතුව ඇතැම් විට සුළු කරුණක් වීමට පුළුවන.පුංචි ප්‍රශ්නයක් පවා මෙසේ දුරදිග යන්නේ ඇයි? මුළු ජීවිත කාලයම පසුතැවීමෙන් විඳවමින් ගෙවන්නට සිදුවන්නේ ඇයි? සිතා නොබලා කටයුතු කිරීම නිසා ය.මව් පියන් තම තරුණ දරුවන් ගේ ප්‍රේම සම්බන්ධතාවලට විරුද්ධ වීම සාමාන්‍ය දෙයකි. ජීවිතයේ බොහෝ අත්දැකීම් ඇති මවුපියන්ට බොහෝ දුර පෙනේ. විවාහය ජීවිතයේ සුවිශේෂී කඩ ඉමකි. එතැන වැරදුණේ නම් ජීවිතයම වරදී. මේ නිසා මවුපියන් උත්සාහ කරන්නේ සෑම අතින් ම ගැලපෙන දෙදෙනකු විවාහ කරවීමට ය. එහෙත් බොහෝ දරුවන්ට එය තේරුම් ගන්නට ශක්තියක් නැත. ඒ ගැන සිතා බලන්නේ ද නැත. මව්පියන් ගේ බස් සිහියට නැෙඟන්නේ ජීවිතය වැරදුණ තැනදී ය. පවුලේ සාමාජිකයින් අතර ඇතිවන ඕනෑම ගැටලුවක් විසඳා ගැනීමේ ශක්තිය එහි සාමාජිකයන්ට වේ නම් අර්බුද අවම ය. දරුවන් වරදක් කල තැන ඔවුන් නිවැරැදි කරන ආකාරය ගැන හොඳ අවබෝධයක් මවුපියන් සතු නම් ගැටලු නිරාකරණය අපහසු නැත.වරදක දී දඬුවම් පැමිණ විය යුතු වන්නේ දරුවා කවරාකාර ගති පැවතුම්වලින් යුතු අයකු ද වන බව තේරුම් ගෙන ය. ඔහු දරදඬු ද, සංවේදී ද, නම්‍යශීලී ද ආදී ගති ලක්ෂණ නොවිමසා දඬුවම් දුන්නේ නම් ප්‍රතිඵලය දුක්ඛ දායක වීමට පුළුවන.තරුණ දරුවන් අනුකරණයට ආකර්ෂණීයය. බෞද්ධ ධර්මයෙන් පෝෂණය වූ සමාජයක ජීවත්වන අපට වටිනා සංස්කෘතියක් උරුම වී තිබේ. දකින දකින විලාසිතා, බටහිර සංස්කෘතීන් තම ජීවිතයට වැද්ද ගැනීමට පෙර දරුවන් එය තේරුම් ගත යුතු ය. මෙහිදී මාධ්‍යවලට ද විශාල වගකීමක් පැවරේ. විශේෂයෙන් බොහෝ විද්‍යුත් මාධ්‍ය ඔස්සේ තරුණ පරපුරට ලබාදෙන පණිවුඩ මේ සමාජයේ යහපත් ප්‍රගමනයකට නම් හේතු වන්නේ නැත.අඩ නිරුවත් ගැහැනු පිරිමි, සහිත විකාර රූපී වැඩසටහන්, ඉංගිරිසිත් සිංහලත් මුසු වූ අවිනීත බස විශේෂයෙන් ළමා හා තරුණ පරපුරේ සිතිවිලි, හැසිරීම් උඩු යටිකුරු කරන්නට හේතු වන බව මාධ්‍ය මෙහෙයවන්නත් අවබෝධ කරගත යුතු ය. කුමක් හෝ වැඩසටහනක් කරනවා වෙනුවට සමාජයට යහපත් පණිවුඩයක් දෙන යමක් කිරීම තම වගකීම වන බව තේරුම් ගත යුතු ය. අද ඔබ සමාජයට අහිතකර යමක් දායාද කළේ එහි ආදිනව හෙට දිනයේ ඔබ ගේ ම දරුවාටත් විඳින්නට සිදුවන බව අමතක නොකළ යුතු ය. එවිට හඬා දොඩා වැළපීමෙන් ප්‍රයෝජනයක් නැත.අප උත්සාහ කළ යුතු වන්නේ ළමා පරපුර, තරුණ දරුවන් චිත්තයක් ඇති පිරිසක් බවට පත් කිරීමට ය. එහිදී දහම් පාසලට, පාසලට, ස්වේච්ඡා සංවිධානවලට විශාල වගකීමක් පැවරේ. දරුවාට හිතන්නට පුරුදු කළේ නම් ඔහුට තම හැසිරීම්වල යහපත අයහපත තෝරා බේරා ගැනීම අපහසු වන්නේ නැත. යහපත, අයහපත, හොඳ නරක තෝරා බේරා ගෙන කටයුතු කළ හැකි නම් අනාගතය අවාසනාවන්ත වන්නේ නැත. කඳුළ පසුතැවීම ඉතිරි වන්නේ නැත.කුඩා දරුවා ගේ සිට වැඩිහිටියා දක්වා ම තමන් ගේ ජීවිතයට යම් සැලසුමක් නිර්මාණය කර ගන්නට උත්සාහ කළ යුතු ය. නින්දට යාමට පෙර හෙට දවසේ වැඩ ගැන සැලැස්මක් සාදා ගන්න. හෙට දිනයේ මා කරන කිසිදු ක්‍රියාවකින් මට හෝ වෙන කවරකුට හෝ අයහපතක් නොවේ වා. මාගේ සියලු කටයුතු සිහියෙන් ඉටු කරමි. ප්‍රාර්ථනා කරගන්න. ජීවිතය සතුටින් ගෙවීමට එය මහත් රුකුලක් වනු ඇත.සාකච්ඡා කෙළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=as1108283</link>
    <topic> වසර 25 කට පසු දළදා පෙරහර පැවැත්වූ මඩුකන්ද දළදා විහාරය</topic>
    <author>නිහාල් පී. අබේසිංහ</author>
    <content> වසර 25 කට පසු දළදා පෙරහර පැවැත්වූ මඩුකන්ද දළදා විහාරයපෙරහරේ අවස්ථාවක්අපේ අතීත ශ්‍රී විභූතිය පෞඪත්වය මෙන්ම ඓතිහාසික හා පෞරාණික බව පිළිබඳව සාධක උතුරු පළාතෙන් බහුලව හමුවේ. එසේ වුවත් පසුගිය වසර 30 කට පමණ කාලයක් ඇතුළත උතුරේ පැතිරි ගිය කොටි ත්‍රස්තවාදී ප්‍රශ්නය නිසා ඒ ස්ථානවලට යාමට ඒමට අපේ දකුණේ සිංහල බෞද්ධ ජනතාවට අවස්ථාව ලැබුණේ නැත.එසේ වුවත් සාමය උදාවීමත් සමඟ ඒ ස්ථානවලට යාමට දැන් දකුණේ උතුරේ නැගෙනහිර බටහිර හැමටම අවස්ථාව ලැබී ඇත.එවැනි උතුරේ ඇති වව්නියාවේ කැබිතිගොල්ලෑව පාරේ කිලෝමීටර් තුනක් පමණ ගිය කල පාර අද්දරම පිහිටි එවන් සුවිශේෂ පෞරාණික වැදගත්කමකින් යුත් පුරාණ රජමහා විහාරස්ථානයකට යාමට පසුගියදා අපට හැකි විය.ඒ විහාරය මඩුකන්ද ශ්‍රී දළදා විහාරයයි. ශ්‍රී දළදා වහන්සේ අනුරාධපුරය තෙක් මහ පෙරහරින් වැඩම කරගෙන යද්දි මඩුකන්ද නමින් වූ මෙම ග්‍රාමයේ ඉදිකළ මන්දිරයක සුරැකිව තබා තිබූ බව ජනප්‍රවාදයේ දැක්වේ. කීර්ති ශ්‍රී මේඝවර්ණ රජතුමාගේ කාලයේ කළ මෙම ශාසනික ක්‍රියාව හේතු කොට ගෙන සිරිලක බෞද්ධ වංශ කතාවට එක්වූ මඩුකන්ද රජමහා විහාරයේ ඇති නටබුන් රැසකි.ශ්‍රී දළදා මාලිගාව, සිරි පතුල් ගල, රන් ආලේපිත ප්‍රතිමා, මුරගල්, ගල් කුලුනු යනාදියත් පුරාණ ගඩොල් ප්‍රාකාරත් පොකුණත් දැකගත හැකිය. මේ අනුව මඩුකන්ද රජමහා විහාරය යුග කීපයක් පසුකරන ඓතිහාසික පුරාණ විහාරස්ථානයකි.විහාරයේ පිවිසුම් දොරටුවමෙහි විහාරාධිපති ලෙස පසුගිය කාලයේ ත්‍රස්තවාදී තර්ජන හමුවේ පවා ප්‍රදේශයේ සෑම සිංහල බෞද්ධ ජනතාවටම සෙත සැදුවේ උතුරු නැගෙනහිර දෙපළාතේ අධිකරණ සංඝනායක කුරුඳුගොඩ රතනසාර හිමිපාණෝය. උන්වහන්සේ දැනට ගිලන් තත්ත්වයේ වැඩ වසති. අපට මඩුකන්ද පන්සලේදී හමුවූ එහි පරිවේණාධිපති මුවඇටගම සුමනසාර හිමි මඩුකන්ද පෞරාණික විහාරස්ථානයේ සුවිශේෂ වැදගත්කම අපට පැවසුවේ මෙය මෙරට ප්‍රථම දළදා මාලිගාව බව ද පෙන්වා දෙමිනි.“මේ ස්ථානය දළදා හාමුදුරුවෝ තැන්පත් කරලා පුද පූජා ලබපු ස්ථානයක්. දළදා හාමුදුරුවෝ වැඩම කරගෙන එන විට අතරමැද මෙම ස්ථානයේ දළදා හාමුදුරුවෝ තැන්පත් කර තිබෙනවා. දළදා මාලිගාවේ නටබුන් මෙහේ තිබෙනවා.පෞරාණික ප්‍රතිමා, අභිෂේක ශාලාවක් තිබෙනවා. මේ විහාරස්ථානය පෞරාණික ඓතිහාසික විහාරස්ථානයකි. මෙහි අතීතය කිත්සිරි මෙවන් රජ දවස දක්වා තිබේ.උතුරු පළාතේ සිට උතුරුමැදට දළදා වහන්සේ වැඩමවා ගෙන යන විට මේ ස්ථානයේ දළදා වහන්සේ තැන්පත් කර තිබෙනවා. ඒ අනුව මේ මඩුකන්ද පන්සල මේ ප්‍රදේශයේ ප්‍රමුඛතම පුරා විද්‍යාත්මක වටිනාකමකින් යුත් පන්සලක් වෙලා.පැරැණි දළදා මාලිගාවේ නටබුන්මේ පන්සලේ අතීතය පිළිබඳව තෝනිගල සෙල් ලිපියේ තිබෙනවා. ඒ සෙල් ලිපියෙන් කියනවා අරියවංශ දේශනාව කරපු ස්ථානය තමයි මේක කියලා. මුල්ම කැලේ තිබුණු නටබුන් තමයි මේ තිබෙන්නේ. කුට්ටම් පොකුණක නටබුන් තිබෙනවා.නාන කාමරය, වැසිකිළිය තිබෙනවා. ස්වාභාවිකව වායු සමිකරණය කළ කාමරයක් තිබෙනවා. මෙහි හාමුදුරුවෝ වැඩි පිරිසක් වැඩ සිට තිබෙනවා. පිරිවෙනක් තිබු බවට සාක්ෂ්‍ය තිබෙනවා. වටේ ගම්වලට පසුගිය කාලේ කොටි ගැහැවුවා. ඒත් මෙතනට කවුරුවත් ගැහැව්වේ නැහැ. හමුදාවේ උදව් ඇතිව මෙහෙම ගම්වල ජනතාව ඇවිත් ආරක්ෂිත ලෙස ජීවත්වුණා. ලොකු හාමුදුරුවෝ ප්‍රදේශය සුරැකීමට නායකත්වය දුන්නා.අද ප්‍රදේශයේ තත්ත්වය හොඳයි. මේ පැත්තට වන්දනා කරුවන් බහුලව එනවා. ප්‍රදේශයේ අය අපට උදව් කරනවා. ළඟදි දි. මු. ජයරත්න අගමැතිතුමාත් ආවා.අපි මේ වසරේ අවුරුදු 25 කට පස්සේ පසුගිය 20 වැනිදා මඩුකන්ද දළදා මාලිගාවේ පෙරහර අපි පැවැත්වූවා. ඒ සමඟම මඩුකන්ද විහාරය ප්‍රදේශය පූජා භූමියක් කරලයි තිබෙන්නේ. මෙය අවට ගම්මාන 7 ක ආගමික කේන්ද්‍රස්ථානය ලෙස කටයුතු කරනවා. මුවඇටගම සුමනසාර හිමිපාණෝ පැවසූහ.නිහාල් පී. අබේසිංහසේයාරුව -සරත් වීරසිංහබන්ධුල සෙනෙවිරත්න(වව්නියාව උතුර සමූහ)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=as1108284</link>
    <topic>මගේ අම්මා මරණය දක්වාම අනන්ත දුක් විඳි ගැහැනියක්</topic>
    <author>උපාලි සමරසිංහ</author>
    <content>මගේ අම්මා මරණය දක්වාම අනන්ත දුක් විඳි ගැහැනියක්සංගීත විශාරද ආචාර්ය වික්ටර් රත්නායකආදරයේ උල්පත වූ අම්මා - මා ඔබගේ පුතු ඔබ මතු බුදුවන දවසේ - මා රාහුල කුමරුන්සේ සෙවණ පතා අද මෙන් පැමිණෙන්නම් සුළැඟිල්ලේ එල්ලීසුභාවිත මධුර ගීයේ අම්මාවරුන් පිළිබඳ නැළවිලි ස්වරයෙන් තනුවක් ගැයු සිංහලයේ මහා ගායකයා විශාරද වික්ටර් රත්නායකයන්ය. මීට වඩා සාරවත් ගේය පද කොතෙකුත් අම්මාවරුන් ගැන ලියා තිබුණ ද ඒවා මියුරුසරින් ගයා තිබුණ ද මෙවැනි මෝහනීය තනුවක් හෝ කන්කලු හඬක් මින් පෙර අප අසා නැතැයි කීම අතිශයෝක්තියක් නොවේ. එය අම්මාවරුන් පිළිබඳ අපේ හෘද ස්පන්දය යැයි මොහොතකට සිතමි.කඩුගන්නාවේ ඩී. වී. නමින් උඩරට ජය දද නැංවූ දොන් වික්ටර් නම් මේ ගායකයා සප්ත ස්වරයේ සිටුවරයෙකි. අපේකම, සිංහල ඌරුව, ජන නාද රටාව ඒ හඬේ ආවේණික හඬ පෞරුෂයයි. පුරා දශක ගණනාවක් සම්මා ගී සරයෙන් අප පිනවූ පෙම්මා වචන මේ සොඳුරු රසවතා අම්මා පිළිබඳ කතා කරන්නට අද අපේ සාමීචියට පැමිණෙයි.අම්මගෙ ගම ගම්පහ උඩතුත්තිරිපිටිය. අබේකෝන් මායාදුන්නලාගේ සුමනාවතී නමින් නම්වර ලද්දා. පියා රත්නායක ආරච්චිලාගේ දොන් ජේම්ස්. වෘත්තියෙන් ඖෂධ සංයෝජකයෙක්. සිංහල නිපන් වචනයෙන් කියනවානම් ඔසඳ වටුවෙක්. අපේ පවුලෙ ඔක්කොම දරුවො 11 දෙනෙක්. එක් නිවුන් දරුවෙක් නැති වෙලා. මං පවුලෙ තුන්වැන්නා. තාත්තට ගමේ මිනිස්සු කීවේ රත්නායක වෙද මහත්මයා කියලයි. අපි උඩරට නොවේ. සියනෑ කෝරළයේ. තාත්තත් ගම්පහ පිළිකුත්තුවෙ. ඒත් කඩුගන්නාව අපට ගම වගේ ම වුණා.1942 පෙබරවාරි 19 දා මා ඉපදුණේ. පහුවදාම එක් දිනක් වයසැති බිලිදා අරන් අම්මයි තාත්තයි පළාතේ ප්‍රසිද්ධ දෛවඥයා ළඟට ගියා. උපන් වෙලාව බලලා එතුමා කියා තිබෙන්නේ ‘බොහොම වාසනාවන්ත දරුවෙක්. මුළු ලංකාවෙම ප්‍රසිද්ධ වෙනවා. ආයෙ දෙකක් නෑ’ කියලයි. අම්මා නැකැත් කේන්දර එතරම් පිළිගන්නෙ නැති වුණත් මේ කතාවට නම් ඇය බොහොම සතුටු වුණා.නගර සභා පොළ අසල පුංචි කඩ කාමරයක් වගෙ ගෙයක් අපට තිබුණෙ. ඒකත් කුලියට. මං හිතන්නෙ කුලිය රුපියල් 5 යි. මාව මුලකුරට යැව්වෙ කඩුගන්නාවෙ කනිෂ්ඨෙට. 5 න් පස්සෙ කඩුගන්නාව මහා විද්‍යාලයයට ගියා. ඉරිදාට මේ නගර සභා පිටිය හරිම කාර්යබහුලයි. “පොඩි පුතේ වරෙන් මාත් එක්ක පොළට යන්න” අම්මාගේ ඒ ඇමතුම ලැබෙනතුරු මා බලා සිටියෙ නොඉවසිල්ලෙන්. ඒ පොළේ ඉන්න යාචකයන්ගේ ගී රස විඳින්නත් එක්ක.පන් මල්ල අතට අරන් අම්මා පසුපස යන මේ ගමනේදී අම්මා එළවළු තෝරද්දි මං යාචකයො කියන ඒ ගී රස විඳිනවා. එක්කො කෙනෙක් ගීත ගයන්නෙ ජපන් මැන්ඩලීනයක් වයමින්. නැත්නම් ඩෝලයක් කකුලට යටින් දමාගෙන තාල අල්ලමින්. “පාන්දර ජාමේ කුකුළා හඬන්නා” “සිළුමිණ සෑය වඳිම්” “අකිය මිලාකේ” “අබතේරශිවා කෝන මෙරා ක්‍රිෂ්ණ කන්නයියා” මේ වගේ සිංහල හින්දි දෙමළ ගීත ඒ අය කීවා.මාත් “අකිය මිලාකේ” මිමිණුවා. තාලය අහුවුණා වගේ. මට රටක් රාජ්‍යයක්. ඊළඟට ආයිත් අම්මා කැඳවන හඬ. මං පන් මල්ලත් අරන් අම්මා ළඟට දුවනවා. තාත්තා හීන් අඩියක් ගහලා රසවත් වන කෙනෙක්. අපි පොළේ ගිහින් එන විට තරමක් සප්පායම්ව තාත්තා නූර්ති ගීයක් කියමින් ගෙතුළ ඉන්නා හැටි දකිනවා.තාත්තාට ලැබුණු පඩිය සොච්චමයි. ඒකෙන් දරුවන් දහදොළොස් දෙනෙකුගේ රාජකාරි කරන්ඩ බෑ. ඒ නිසා අම්මා පවුලේ බර කර තියලා ඇද්දා. කවරදාවත් මගෙ අම්මා සැපක් වින්දේ නෑ. දරුවන් වෙනුවෙන්ම කැප වුණා මිසක. අම්මා උදේ රැයින් නැගිට්ටා. ආප්ප පිච්චුවා. ඉඳියාප්ප හැදුවා. පිට්ටු හැදුවා. ලැවරියා හා තවත් නොයෙක් දේවල්.පාසල් යන්ඩ ඉස්සරින් මායි අක්කයි තමයි හිරු නැගෙන්නටත් පෙර මේවා අරන් යන්නෙ. මට එතකොට අවුරුදු හතක් විතර ඇති. අම්මගෙ මහන්සියට අපේ පුංචි සවියත් එකතු කරන්නට ලැබීම මට අදත් සතුටක්. ඇඳ ඇතිරිලි, වට්ටි පෙට්ටි රටා පැදුරු අම්මට ලස්සනට වියන්ට පුළුවන්. මේවාත් ඇය ආදායමක් හොයන්ඩ කරනවා.ඒ කාලෙ හිටි ගමන් මාස තුනෙන් තුනට වගේ නගර සභා පිට්ටනියේ කූඩාරම් ගහලා චිත්‍රපට පෙන්වීමේ වැඩපිළිවෙළක් තියෙනවා. “ටෙන්ට්” කීවාමයි කට්ටිය දන්නෙ. මේ ‘ටෙන්ට්’ එකේ වාදනය වන සියලුම ගීත නිරතුරුව අසන්නට ලැබීම නිසා මට ඒ ගීත පාඩම් හිටියා. ‘අකිය මිලාකේ’ ගීය යාචක ගායකයා පොළේ ගයනවාට වඩා මනමෝහනීය බව මට මුල්වරට ඇහුණා. මෙහි ‘අනාරි’ ‘බාබුල්’ වැනි හින්දි චිත්‍රපට වගේම නීල මළේ තිරුඩම් “පාලුම් බලවුම්” වගේ ද්‍රවිඩ චිත්‍රපටත් පෙන්වූවා මතකයි. ඊටත් පස්සෙ ‘සීදේවි’ ‘අම්මා’ චිත්‍රපට.සමහර දාට හීන් අඩියක් ගහලා තාත්තා ඉන්න වෙලාවට මා ඒ ගී කට පාඩමින් මුමුණද්දි විල්ප්‍රඩ් අයියා ලැක්ටෝජන් ටින් එකකට ඩෝල් ගැහුවා. අම්මා මේවා උපේක්ෂාවෙන් බලා හිටියා මිසක් ඇඟට කඩා පැන්නෙ නෑ. සමහර විට මේ චිත්‍රපටි බලන්ඩ තාත්තා අපට සල්ලි දෙනවා. අපි ඉතින් යන්නෙ කුරුල්ලො මිටින් හැරියා වගේ.මේ සින්දු ඇහිල්ල ගැන අම්මා නිතර කීවාම තාත්තා ගෙදරට ග්‍රැමෆෝනයක් ගෙනාවා. එතකොට මට අවුරුදු 12 ක් විතර. අපේ ගම වටේට කුඹුරු. කමත, කුඹුර, වෙල, ඉපනැල්ල අපට හුරු පුරුදුයි. රත්නායක වෙද මහත්මයාගේ පුතා කීවාම ගමේ තැනක් තිබුණු නිසා ආසාවට මායි විල්ප්‍රඩ් අයියයි ගිහින් වෙල් කොටනවා. කමතෙ වැඩ කරනවා. මීහරක් නඟුල ඇදන් යනකොට ඒකෙ නැඟිලා රවුම් ගහනවා. ගොයම් පාගන ගමන් දැතිගොයියාගෙන් පිදුරු එකතු කරනවා. මේවාට අම්මා ඉඩ දුන්නත් ඇය හැම වෙලාවෙම අප වෙනුවෙන් ඇස් ඇරගෙන ඉන්නෙ. විල්ප්‍රඩ් ගෝරිකාරයා. මොන වෙලාවෙ කරදරයක් කරගනීද කියලා බයකුත් ඇයට තිබුණා.අපේ තාත්තා අපට අතිශයින්ම ආදරය කළා වගේම ගොරෝසු තද ඇවතුම් පැවතුම් තිබුණු ගෙදර අණසක එයාගෙ විතරක්ම කියලා හිතපු කෙනෙක්. අම්මා ඉතා නම්‍යශීලිව හිටියා. ඒත් දෙන්නා අතර අඹු සැමි පේ‍්‍රමය ඉතාම ඉහළයි.අපේ හැකියාවන් හා නැමියාව තේරුම් ගත් නිසා අම්මාගේ ඇවිටිල්ලත් එක්ක තාත්තා සර්පිනාවක් හා විල්ප්‍රඩ්ට තබ්ලා කුට්ටමක් ගෙනැවිත් දුන්නා. අපි ඉතින්! හැම තිස්සෙම අභ්‍යාසයේ.“ඉදා මේ මුද්ද සුන්දරියේ දමාපන් දකුණු සුළැඟිල්ලේ” නැතිනම් රා...ම බීපල්ලා කොල්ලනේ රා...ම බීපල්ලා වැනි පැරැණි ගීයක් ගයමින් පදම වැඩිවී යාළුවකු වත්තන් කරගෙන ආ මොහොතකට මා ලවා ගීත ගායනා කරවන්නත් අයියා ලවා තබ්ලා වාදනය කරන්නත් සූදානම් වූ දිනයන් තියෙනවා.මේ අනුව මගේ හා අයියගෙ ප්‍රථම රසිකයො අම්මයි තාත්තයි. මං පුංචි කාලෙ මහ දඟමල්ලක්. ගුටි කනවා තොරක් නෑ. අවුරුදු හතේදී අටේදි මහ දරුණු උණ සන්නිපාතයක් හැදුණා. ඒ වගේ අසනීපවලට ඒ කාලෙ දියුණු ප්‍රතිකාර ක්‍රමත් නෑ. තාත්තයි අම්මයි මගෙ ඇඳ ළඟම හිටියා. නිදි වරාගෙන අම්මා ඇඳ ඉහත්තාවෙ හිටියා. මං අම්මගෙන් 2 පන්තියෙදිත් කිරි බිව්වා මතකයි. අනෙත් දරුවා ලැබෙන්නේ අවුරුදු 5 කින් විතර නිසා මට අවස්ථාව වැඩි වුණා.දෙන්නා අතර ඉතා හොඳ සමගියක් තිබුණත් සමහර විට පුංචි පුංචි මතබේද ඇති වෙනවා. දවසක් අම්මා තාත්තගෙ මහගෙදර එන්ඩ (තාත්තත් එක්ක තරමක් අමනාපව) එළියට බැහැලා. එතකොට මං පුංචි එකා. මට උඩින් හිටි අනිත් දරුවො ලොකුයි.අම්මා මේ කිරි දරුවා වඩාගෙන ගම්පහ ඉඳන් නෙළුම්දෙණියට ගිහින් තියෙනවා. මා හිතන්නෙ ඉතාම දුෂ්කර ව්‍යායාමයක් කරලා ඇවිත්. ඒ කාලෙ ප්‍රවාහන පහසුකම් අඩුයි. මා හිතන්නෙ පයින්ම ගියා වෙන්ටැති. මේක හිතෙනකොට මගෙ දෑස නොදැනීම තෙත් වෙනවා.ඒ කාලෙ දැන් වගේ නොවේ. වැසිකිළි තිබුණෙ. ගෙදරින් තරමක් ඈත. කුස්සියෙ ජනේලයෙන් වැසිකිළිය තිබෙන තැන පේනවා. මං වතුර බාල්දියක් අරන් ඒකට යනවා අම්මා දැකලා තියෙනවා. මා එහෙම ඉන්නා ගමන් ආසා කරන බෙග් මහත්මයාගේ ගීයක් මිමිණුවා. “පාන පත්තු නොකෙරුවාට - ගෙදර එළිය වැටෙයි රෑට - හොඳ නාඹර තැඹිලි පාට - රූපය මට ලැබුණා දාට - මේ ගීය මා තාල අල්ලනකොට ලිපේ තිබුණු හොද්ද හැඳි ගගා හිටි අම්මට ඇහුණා.අම්මා ඒ පැත්ත බලනකොට මෙන්න වැසිකිළියෙ පුංචි ජනේලයෙන් අහසට දුමක් නඟිනවා. අම්මා සද්ද නැතිව ඉපල් දෙක තුනක් බැඳගෙන කක්කුස්සියේ දොරකඩ හිටියා මා එනතුරු. හිටපිය නුඹට පාන පත්තු කරන්ඩ කිය කියා එළියට ආ ගමන් මට ඉපල් මිටිය කැඩෙනකම් ගැහුවා. මා ඒ කාලෙ තිබුණු සොක්කලාල් කියන බීඩියක් බි බී හිටියෙ. එදායින් මෙදා සිගරට් සුරුට්ටු නම් බීවෙ නෑ.අලුත් අවුරුද්දට අම්මා නැකැත් ටික හරියටම අල්ලනවා. පන්සල් යනවා. දරුවන්වත් යොමුකරවනවා. ඒත් සතර පෝයට සිල් ගත්තෙ නෑ. ඇගේ ශීලය වුණේ දරුවන් රැකීම වැඩීම. ගුණ ගරුක කිරීම. කඩුගන්නාවෙ සිතුමිණ පොත් සාප්පුවෙ ලියන මහත්මයා සිංහල අවුරුද්දට අපේ ගෙදරයි එන්නෙ.ඒ තාත්තා සමඟ ගනුදෙනුවට. වරක් ලියන මහත්තයා ‘සප්පායම්’ වෙලා ගෙදර ආවා. තාත්තා එදා ගෙදර නෑ. ඒ බව කීවත් මිනිහා යන්නෙ නැතිව වෙරිමරගාතෙ ඉස්සරහ තිබුණු පුටුවකට බර වෙලා මොනවාදෝ කියව කියවා හිටියා. ලියන මහත්තයගෙන් ගෙදර අයට කරදරයි. අම්මගෙ වැඩ ටිකත් අවුල්’ මං හීන්සැරයෙ තුන්හුලස් රතිඤ්ඤාවක් පත්තු කරලා ලියන මහත්මයා ඉඳගෙන ඉන්නා පුටුව යටට දැම්මා. වෙරිත් හිඳිලා ලියන මහත්මයා රෝද නැතිව වේගයෙන් දිව්වා. ආයෙම ආවෙ ඊළඟ සිංහල අලුත් අවුරුද්දට.වැඩිහිටියන්ට මේ වගේ දේවල් කරනවාට අම්මා කැමැති නෑ. ඒ අම්මලාගේ ස්වභාවය. සමහර දවසක තාත්තා ඇවිත් විල්ප්‍රඩ්ගෙන් මගෙන් ප්‍රශ්න අහන්ඩ පටන් ගන්නවා. කියාපං බලන්ඩ ගණදෙවි හෑල්ලෙ කවියක්. මං ඉතින් ටිකක් කියනවා. අම්මත් මේවාට කැමැතියි. රියෝද ජැනීරෝ මොන රටේ අගනුවර ද? ඒ වතාවෙ විල්ප්‍රඩ්ට ප්‍රශ්නයක්. ජිබ්‍රෝල්ටා සමුද්‍ර සන්ධිය තියෙන්නෙ මොන මුහුදෙ ද? මේ වගේ ප්‍රශ්න වැලක්. ඇත්තෙන්ම මේ අවස්ථා හරිම සුන්දරයි. “කියාපං බලන්ඩ මානාභරණයෙන් පස්සෙ රජ වුණේ කවුද? හීන් අඩියක් ගැහුවත් අහන ප්‍රශ්න ගැන ඈ හරිම කැමැතියි.මගෙ ගීත හැකියාව දැකලා වයස 14 දී පමණ මඟුල් ගෙවල්වල සාජ්ජවල සින්දු කියන්ඩ එක්ක යනවා. මගෙ සර්පිනාවයි, අයියගෙ තබ්ලා පෝඩුවයි උපජීවගේ ඩොල්කියයි පටවගෙන අපි මේ විදියට සාජ්ජවලට ගියා. දවසක් මඩොල්කැලේ පැත්තේ සාජ්ජයකදී මං කී ද්‍රවිඩ ගීයක් අසා සිටි රසිකයො මගෙ දෙසට සල්ලි වීසි කළා. මගෙ පළමුවැනි සර්පිනා ගුරුතුමා ධර්මදාස අයියා. පස්සෙ කාලෙක මං මහනුවර එම්. ජී. පී. කලායතනයට ඇතුළු කළේ තාත්තා.සිරිල් පෙරේරා මහත්මයා මට උපකාර කළා. අම්මාත් යෝධ ශක්තියක්ව අපව මෙහෙයැවුවා. ජන්ම හැකියාව තිබුණට මදි. ශාස්ත්‍රිය දැනුම අවශ්‍ය බව තේරුණේ එතැනදි. කරුණාරත්න අබේසේකරයන් මෙහෙයවපු ‘එයාර් ෂිප් නම් ගුවන්විදුලි වැඩසටහනක් තිබ්බා. ඒකෙන් පළමු තැන ලැබුණේ නන්දා මාලිනියට. මා දෙවැනි තැනට තේරුණා. මා චිත්‍රාත් එක්ක හාදකමක් ඇතිවුණේ මේ කාලෙදිමයි. චිත්‍රාගේ තාත්තා පොලිස් උප පරීක්ෂකවරයෙක්. එතුමා මාව සින්දු කියන්ඩ ගෙන්වා ගත්තට දුව දෙන්ඩ කැමැත්තක් තිබුණේ නෑ. ඒත් චිත්‍රා එක වචනයෙම හිටියා. මට මුල්ම සංගීත ගුරු පත්වීම බණ්ඩාරවෙල ඇත්තලපිටියෙ පාසලකට ලැබුණෙ. ඊට පස්සෙ මා චිත්‍රා කසාද බැන්දා.අපෙ අම්මා මේවා ගැන දරන්නෙ හරිම නිදහස් ආකල්ප. කිසිම විදියක බරපතළ විරෝධතා නෑ. කඩුගන්නාවේ හෝනාවල ගෙදරට මුලින්ම චිත්‍රාව ගෙනාවා. ඇය තාත්තාගේ කටයුතුවලටත් අම්මාගේ කටයුතුවලටත් උදව් කළා. අම්මටත් තිබුණෙ චිත්‍රා ගැන ප්‍රසන්න හැඟීමක්.මා 1973 දී ‘ස’ ප්‍රසංගය අරඹන වෙලාවෙත් අම්මගෙ තාත්තගෙ ආශිර්වාදයෙන් වැඩේට අත ගැහුවා. යාපනය වීරසිංහම් ශාලාවෙ පවත්වපු ප්‍රසංගයටත් එදා දෙමළ ව්‍යාපාරිකයො උදව් කළා. අම්මා ළඟ තිබුණු සාමය සහජීවන කැමැත්ත මටත් එලෙසම තිබුණා. ඇය මගේ ජීවන තක්සලාවේ ගුරුවරිය. මා නොවැයු නොගැයු එකම කවිය අම්මා. යාපනයේ එදා ඒ දර්ශන දෙකම බැලුවෙ ද්‍රවිඩ ජාතිකයෝ 99% ක්. ශ්‍රී ලංකාවේ ඒක පුද්ගල ප්‍රසංගයක් පළමු වරට හා අවසාන වරට යාපනයේ වේදිකා ගතවුණේ 1976 ජූලි 3 වැනිදා.මං ජීවිතයේ නැඟිගෙන ඉහළට යනකොට අම්මා අනෙත් මල්ලිලා නංගිලා හදන්ඩ ගෙදර වෙලා තවත් දුක් වින්දා. තාත්තා බටහිර වෛද්‍ය කර්මය පිළිගන්නා කෙනෙක්. අම්මගෙ බෙල්ලෙ රිදුමක් ගැන පුංචි සන්දියේ ඉඳන් කියනවා මට මතකයි. දවසින් දවස, සතියෙන් සතිය, මාසයෙන් මාසය, අවුරුද්දෙන් අවුරුද්ද මේ රත්තරං අම්මගෙ බෙල්ලෙ වායුගෙඩිය ලොකු වෙනවා මා දැක්කා. තාත්තා අම්මට කතා කළා ගෙඩිය ඔපරේෂන් කරන්න. අම්මා කැපුම් කෙටුම්වලට බයයි.ඇය කීවා සියල්ල හරියාවි කියලා. ඒත් සියල්ල හරි ගියේ නෑ. මේ අතර ඇය මගේ බෞද්ධ ගී ආරට බොහොම ඇලුම් කළා. ඇය කීවේ ‘පුතේ පුළුවන් තරම් බෞද්ධ ගී ගයන්න’ කියලයි. පන්සලේදී පෝයට ගස්බැඳ තිබෙන ශබ්ද විකාශන යන්ත්‍රවලින් ඇසෙන මගේ ගී හඬ අහලා ඇය කඳුළු පුරවාගෙන ඇවිත් දවසක් මෙහෙම කීවා මට මතකයි.පොඩි පුතේ, නුඹ ගයන මේ ගී හරිම ලස්සනයි. අහන්ඩ ආසයි. පුතා වැදු පින මට සංසාර ගමන කෙටි කරාවි... මේ වචන කියලා ඇය ටික දුරයි ජීවන ගීතය ගැයුවෙ. ඇගේ බෙල්ලෙ වායුගෙඩිය දිගින් දිගටම රිදුම් දෙන තත්ත්වයට මෝදු වුණා. අම්මයි තාත්තයි මේ අන්තිම කාලෙ හිටියෙ මගෙ නාවින්නෙ ගෙදර.ඇය නිකමට වචන පාවිච්චි කරන ගැහැනියක් නොවේ. කෙනෙකුට කරදරයක් නැතිව ස්වාධීනව නැගී සිටීමට කැමැති කෙනෙක්. ඒත් මරණය දක්වාම දුක දරා සිටි මාතාවක්. “පුතේ, මට කෙළ ගිලින්න බෑ” අම්මා දවසක් අමාරුවෙන් ගොත ගසමින් කීවා.අම්මගෙ මේ වචන මගේ සවනට යවුල් අනින්නා වගේ රිදුම් දුන්නා. මං ඇහුවේ නෑ. අම්මා අපි පුංචි සන්දියේ ඉඳන් මේකට ඔපරේෂන් කරන්ඩ කීවා නේද? කියලා. එහෙම කියුවානම් ඒ සමනල සිත තවත් රිදේවි. මං ඇයව ඩර්ඩන්ස් රෝහලට ඇතුළු කළා. ඔපරේෂන් කළා. ඒත් අපට වඩා දෛවය අකාරුණිකයි. අම්මගෙ වායු ගෙඩියට යටින් පිළිකාවක් පපුවෙ ඇතුළට විහිදිලා තිබුණා. එතකොට අම්මට වයස 70 ක් විතර. ඒ පිළිකාව ගැන ඇය කම්පා වුණේනම් නෑ. ඇය පුදුමාකාර ආත්ම ශක්තියකින් මරණය වැලඳ ගත්තා.අම්මගෙ කලේබරය මැද සාලෙ තබා තිබෙනු දුටු තාත්තා අම්මා වළලලා හත්දොහේ දානේ දෙන දවසෙ අම්මා වගේම අපෙන් වෙන් වුණා. ඒ දෙන්නා සසරේ පතා ආ හැටි. අම්මාගේ වියෝව තාත්තටත් දරාගන්ඩ බැරි වුණා. අම්මා තාත්තා නැතිවුණේ 1984 දී. ඊටත් පස්සෙ මං බොහෝ නිර්මාණ කළා. ඒවයේ සුවඳ විඳගන්න ඒ අය නැතිවීම කනගාටුවක්.බුදු හාමුදුරුවෝ අපිත් දකින්නැති - බණත් අහන්නැති ඒ කාලෙ නිවන් දකින්නට - පින්මදි වෙන්නැති ඒකයි තවමත් සංසාරේ ඈත ඉඳන් අපි ආවේ නාමල් පූජා කරන්න - දළදා හාමුදුරුවනේ පහත මාලයට වඩින්න...මේ ගීත අම්මත් ඇහුවානම් කියලා හිතෙනවා. ඇත්තටම මගෙ අම්මා බුදු වෙනවානම් මා රාහුල කුමරුන් වගේ ඇගේ සුළැඟිල්ලේ එල්ලීගෙන නිවන් පුරට යනවා.උපාලි සමරසිංහඡායාරූපය -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=as1108285</link>
    <topic>නෙළුම් විල</topic>
    <author/>
    <content>නෙළුම් විලඒනිවාසාන්තර ක්‍රීඩා තරග මාලාවක මුල් දිනය විය.එක දිගට ම තරග දෙකකට සහභාගි වී වෙහෙසට පත්ව සිටි සිසුවියකට ඊළඟ ධාවන තරගයට ද ඉදිරිපත්වීමට සිදුවී තිබිණ. තරගය ඇරඹිණ.පළමු වටයේ දී වට භාගයක තරම් පරතරයක් තබා ගෙන ඉදිරියෙන් දිව ගිය සිසුවිය දෙවන වටයේ දී එක්වරම පසු බසින්නට වූවා ය. එසේ වුවද ඇය මහත් ආයාසයෙන් දුව ගොස් තරගයේ දෙවන තැන දිනා ගත්තා ය.එහෙත් ඒ මොහොතේ ඇය සිටියේ හුස්ම හිරවීමට තරම් ආසන්න තත්ත්වයක ය.‘අන්න! අන්න! අර අපේ ළමය වැටෙන්න යනවා! අල්ල ගන්න! අල්ල ගන්න!’ නිවාසය භාර ගුරුවරු කෑ ගසන්නට වූහ.‘අනේ අර අර එයාව වැටෙන්න යනව. දුවන්න දුවන්න දුවල ගිහින් අල්ල ගන්න!’කිහිප දෙනකු දිව යන විටත් වෙනත් නිවාසයක ක්‍රීඩිකාවක් පැමිණ ඇය බිම ඇද වැටීමෙන් වළක්වා ගත්තා ය. සහෝදර ශිෂ්‍යාවක ගේ දෑතෙහි පරඬලාවක් සේ රැඳුණ ඇය වෙහෙස දරා ගත නොහැකි ව නොනවත්වාම හති දමන්නට වූවා ය. අදාළ නිවාසයේ සිසු දරු දැරියෝ ඇය ඔසවා ගෙන තම නිවාසය වෙත ගෙන ආහ.ඔ වුන් ගේ මුහුණු ද අසරණ වී තිබිණ.‘අනේ මිස්! අනේ සර්! මෙයාට අමාරුයි!’‘මෙයාව කොහෙ හරි ගෙනියන්න වෙයි! අනේ කවුරුවත් නැද්ද?’මේ යාදින්න ගුරුවරයකු ගේ හිත තදින් පෑරුවේ ය. ඔහු වහා ම තරග සංවිධායක කුටිය වෙත දිව ගියේ ය.‘නිවාසෙක ළමේක් මැරෙන්න ළඟයි! ඉක්මනට කොහෙ හරි ගෙනියමු!’ ඔහු කෑගසුවේ ය.‘ත්‍රීවීලරයක් ගෙන්නගෙන එයාව යවන්න!’මේ කලබලය දැනුණු අලුත් ගුරුවරයෙක් එහි ආයේ ය.‘ඇයි සර්? මොකද කලබලේ?’‘අනේ සර් අපේ ළමේකුට අමාරුයි! මැරෙන්න තරම් අමාරුයි! හතිය වගේ’‘යමු මගේ කාර් එකට! අරන් එන්න ඉක්මනට!’වහා ආපහු දිව ගිය ගුරුවරයා සිසුවිය වහා ම රිය කරා ගෙන යන්නැයි කෑගැසුවේ ය. ගුරුවරු ද ළමයි ද ඇය ඔසවා ගෙන ගොස් රියට පැටවූහ. රිය පාරේ වාහන තදබදයට හසුවිය.‘අපි ළඟම තැනකට ගෙනියමු. දැන් හැටියට ඉස්පිරිතාලෙකට යන්න වෙලාවක් නෑ’රිය පෞද්ගලික රෝහලක් ඉදිරියෙහි නැවතිණ. කාර්ය මණ්ඩලයෙ අය වහා පැමිණ රෝගී සිසුවිය වෛද්‍යවරයා වෙත ගෙන ගියහ.‘ඇම්බියුලන්ස් එකක් සූදානමින් තියන්න!’ තරුණ වෛද්‍යවරයා රෝගී ශිෂ්‍යාව පිරික්සන්නට වූයේය. පිරික්සීම ද තාවකාලික ප්‍රතිකර්ම යෙදීම ද කඩිනමින් සිදුවිය. ගෙවී ගිය හැම තත්පරයක් ම රන්වලටත් වඩා අගනේ විය.‘හොඳ වෙලාවට ඔයාල ඉක්මනට මෙයාව ගෙනාවෙ නැත්නම්... ඒත් බය වෙන්න එපා! දැන් හරියයි’ගතවූයේ මොහොතකි. සිසුවියගේ දෑස කෙමෙන් විවර විය.සිහින් අහිංසක හිනාවක් මතු විය.ගුරු සිසු දෙපිරිස ගේ ඇඟට ලේ පොදක් ඉනුවේ ය.‘රෝහල් කාර්ය මණ්ඩලයේ කිසිවෙක් පිරිස අතරට ආයේ ය.‘සර්ලගෙන් කවුද බිල ගෙවන්නෙ?’‘කීයද බිල?’‘රුපියල් හයදාහයි’කවුරු කවුරුත් තම මුදල් පසුම්බි පිරික්සන්නට වූහ.‘සර්ල බයවෙන්න එපා! මෙන්න මගෙ බැංකු කාඩ් එක. ඒකෙන් සල්ලි ගන්න.’ විදුහලට පැමිණ සිටි අලුත් ගුරුතුමිය ගේ හඬ කාටත් සැනසීම ගෙන දුන්නේ ය.යමු සර්, ඕනැම බැංකුවකින් සල්ලි ගන්න පුළුවන්. බැරි වුණොත් මගෙ බැංකු පොත තියනවා. ඒකෙන් හරි ගම්මු!’පිරිස යළි රියට නැගුණහ. එය වේගයෙන් ඇදී ගියේ ය. එය ආපහු ආයේ මුදල් ද රැගෙන ය.බිල ගෙවිණ.‘දැන් අපි මේ ළමයව එයාගෙ ගෙදරට ඇරලවමු.’ රියෙහි හිමිකාර ගුරු භවතා යෝජනා කළේය.‘එපා සර්, සර් කරපු උදව්ව හොඳටම ඇති. අපි මෙයාව දෙමව්පියන්ට බාර දෙන්නම්. සර් යන්න. සර්ගෙ දුව ඉස්කෝලෙ ළඟ තනිවෙලා බලාගෙන ඇති. සර් යන්න!’ සෙසු ගුරුවරු ඔහු නිදහස් කළහ.අසාධ්‍යව සිටි සිසුවිය පෞද්ගලික රෝහලකට හෝ ගෙන ගොස් ඇගේ ජීවිතය බේරා ගත් ගුරුවරුනට එරෙහිව පහුවදා නැඟුණේ චෝදනාවකි.‘ඇයි අසනීප ළමයව ප්‍රයිවෙට් හොස්පිට්ල් එකකට ගෙනිච්චෙ? ආණ්ඩුවෙ ඉස්පිරිතාලෙට ගෙනිච්ච නම් සතයක්වත් ගෙවන්න ඕනැ නෑ.’දෙදිනක් ගෙවිණ.බැංකු කාඩ්පතින් බිල ගෙවූ අලුත් ගුරුතුමිය නිවාස බාර ගුරුවරුන් හමුවට ආවා ය.‘සර්, මට අර සල්ලි ඔක්කොම දුන්න!’‘කවුද?’‘අර, අපිව කාර් එකේ එක්කගෙන ගිය සර්! හැබැයි මේ සල්ලි ඒ සර්ගෙ පෞද්ගලික මුදල්නං මට එපා! පුළුවන් දවසක ගම්මු! බැරි වුණත් කමක් නෑ. කාගෙ වුණත් දරුවකුගෙ වුවමනාවකටනෙ.’ඒ වචන ටිකින් චෝදනාකරුවන් ගේ මුව වැසිණ.පසුව ඒ මුදල නිවාසය භාර ගුරු භවතුන් ගේ එකතුවෙන් ගෙවිණි.සිසුවියගේ ජීවිතය බේරා ගැනීමට උර දුන් උතුම් ගුරු භවතුනි, දූ දරුවනි ඔබ සැමට යහපත සැලසේවා!  සේන වත්තේගෙදර මහතා විසින් යොමු කරන ලද ලිපියක් ඇසුරිනි.නිර්මාල් කඩවසම් තරුණයෙකි. පියා ගේ ව්‍යාපාරයට සම්බන්ධ ව කටයුතු කළ ඔහු ගේ අත මිට සරුව තිබිණ. මේ නිසා ඔහුට මිතුරෝ ද බොහෝ වූහ.‘මෙදා සැරේ අපි දන්සැලක් දෙමු!’‘අන්න වැඩේ! දෙමු අපිත් දන්සැලක්!’පිරිස යෝජනා ස්ථිර කර ගත්හ.ත්‍රිරෝද රථ, යතුරු පැදි දූවිල්ල කපාගෙන ගම පුරා දිව ගියේ ය. සියල්ල හොඳින් සංවිධානය විණි.පෝදා පහන් විය. කැවිලි දන්සල ඇරඹිණ.වැල නොකැඩී සෙනඟ ද එහි ආහ.උදවුවට ගමේ බොහෝ අය ද පැමිණියහ.මදාරා ද ඒ අතර වූවා ය.වැඩට පළට හුරු මදාරා දන්සලේ කැපී පෙනුණා ය.දවල් බත් දන්සල ද කාගේත් උදවුවෙන් සිදු කැරිණ.කාගේත් සිත් පහන් වී තිබිණ. කවුරුත් සහයෝගයෙන් වැඩ කළහ. පරණ හිතවත්කම් අලුත් විය. ‘නිර්මාල්ගෙ යාළුවො ටික කොච්චර හොඳ ද?’ මදාරාට ද එලෙස සිතිණ.හැම වැඩක්ම මනාව කළමනාකරණය කළ මදාරාට මුල් තැන පැවරිණ. ඇය සිටියේ හොඳ සෝදිසියකිනි.‘ඔන්න ඔහෙ රෑ බතත් දීල දාමු!’ යෝජනා ස්ථිර විය.නොනැවතීම බත ඉදිණ. නොනැවතීම එය බෙදිණ.හැන්දෑවේ මදාරා ගේ හිත වෙනස් විය.දන්සල පිටුපස කුකුළන් තිදෙනකු සිටි අයුරු මදාරාට හොඳින් මතක තිබිණ. හැන්දෑවේ ඒ අසල වූයේ පිහාටු පමණි. ඇගේ හිත කීරි ගැසී ගියේ ය. ඇය අවට සෝදිසි කළා ය. මත්පැන් බෝතල කිහිපයකුත් දුම්වැටි පැකට් රැසකුත් ඇගේ ඇස ගැසිණ.මදාරා නොකියා ම යන්න ගියා ය.‘කෝ මදාරා?’ නිර්මාල් ද මිතුරෝ ද මදාරා සෙවූහ.පෝදා සඳ බැබළිණ. එහෙත් දන්සලේ සඳ බැස ගොස් තිබිණ.රෑ වන විට දන්සල තුළ දිස්වූයේ කාන්සිය හා මාන්සිය පමණි.රෑ දන්සල මන්දගාමීව ඉදිරියට ඇදිණ. අවසානයේ නැවතිණ.පහුවදා දන්සලට ලිපියක් ලැබිණ.“ජීවිතයේ හරය හඳුනාගෙන තාරුණ්‍යයේ මිහිර අත් විඳින්න! හිතන්න! දැන් ඔයාල ඉන්නෙ පන්සලේ උසම තැනක වාඩිවෙලා. බෝපත් අතරින් සඳ වතුර ගලාගෙන එනව. අහසෙ තරු. පහන් වැටිවලින් පිරිච්ච බිමත් තරු. මල් සුවඳ හඳුන්කූරු සුවඳ සිල් සුවඳ මුසු වුණු අමා සුවඳ විඳින්න. කොත් කැරැල්ල උඩින් පෙනෙන අහස දෙස බලන්න. පාවෙන ඒ පුළුන් වලාකුළු මැදින් තමයි මහ රහතුන් වඩින්න ඇත්තෙ. මේ පින්බර සුන්දරත්වය විඳින්න නම් පෝදාක පන්සල් යන්නම ඕනැ.නැගිටල එන්න බුදු ගෙට. බලන්න බුදු රුව දෙස. වඳින්න දණ ගහල. කියන්න හඬ නගල පළමුවැනි සිල් පදය. පස් වැනි සිල් පදය. තරුණයන් ගෙන් බිදෙන්නෙ බොහෝ විට ඒ සිල්පද දෙක විතරයි.- මේ මදාරාඇඹිලිපිටියේ, ගඟේ යායේ, ලේඛා ලේකම්ගේ මෙණෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=as1108286</link>
    <topic>තුන්වැනි විසඳුම</topic>
    <author>ජැක්සන් ඇන්තනී</author>
    <content>තුන්වැනි විසඳුමකුඹුක්කන් ඔය ඉවුරේ සුදු වැලි තලාවට දවස පුරාම ගොම්මං හෙවණක් ගෙන එන්නේ නිම්නය පුරා වැඩී ඇති ඓතිහාසික කුඹුක් ගස් ගොල්ලෙන් ය. පානම සිට කුමන හරහා බාගුරේ හෙළ පසු කරමින් කතරගම වන්දනාවේ යන මම කුඹුක්කං ඔය නිම්නයට සපැමිණ සිටියෙමි. මේ වනවිට දින 05ක් පුරා මහා මූකලානේ කරක් ගසා සිටි මගේ නඩය බොහෝ සෙයින් විඩාබර ය. අපි එදින රාත්‍රිය කුඹුක් ගං ඉවුරේ වාඩි ලා ගතිමු.පාද යාත්‍රාවේ කතරගම යන දමිළ වන්දනාකරුවන් කුඹුක්කන් ඔය තරණය කරන්නේ කැබිලිත්ත කුඩා දේවාලය අසලින් ය. මම ඔවුන් සමඟ අලුයම තේවාවට සහභාගි වී දේවාලය තුළ ඔවුන් පිසූ සාමූහික පැණි කිරිබතින් දානය ලැබ බඩ කට පුරා සප්පායම් වී සිටියෙමි. කැබිලිත්ත කුඩා දේවාලය ඉදි වී ඇත්තේ කුඹුක්කන් ඔය ඉවුරේ පිහිටි තවත් සාර සම්පන්න කුඹුක් ගොල්ලක යි.මෙය කැබිලිත්ත මහ දේවාලයේ කුඩා ශාඛාවක් බඳු යැයි ඔවුහු විශ්වාස කරති. කැබිලිත්ත මහ දේවාලය වඳින්නට නම් මෙතැන් සිට කුඹුක්කන් ඔයේ උඩුගං බලා ඉහළට කිලෝ මීටර 10ක් පමණ ගොස් යාල මහ වනයේ ගැඹුරට ගමන් කළ යුතුය.“වැඩහිටි කන්දට කතරගම බෝධිය හොඳට පේනවා”අපට මේ කිලෝ මීටර් 10 ගෙවා දමන්නට පැය දෙකක්වත් ගත නොවූයේ කුඹුක් හෙවණේ සුදු වැලි තලය හරහා උඩුගං බලා ඇවිදීම වෙහෙස නො දැනෙන සොඳුරු සැරිසරක් වූ නිසා ය.කැබිලිත්ත මහා දේවාලය හඳුන්වනු ලබන්නේ සියඹලාව දේවාලය කියා ය. කුඹුක්කන් ඉවුරේ තිබූ රූස්ස ගසක “සියඹලාව“ කියා අතින් ලියූ බෝඩ් ලෑල්ලක් තිබුණි. අද වන විට චිර ප්‍රසිද්ධව බැතිමතුන්ගෙන් පිරී පවතින සියඹලාව දේවාලය වෙත මා සංචාරය කළේ 2005 වර්ෂයේ ජූලි දී ය. ඒ වන විට යාල වන උද්‍යානය ත්‍රස්ත ප්‍රහාරයන්ට පවා නතු වී තිබුණි..L.T.T.E. ත්‍රස්තවාදීන් යාල වනාන්තරයේ සිටී යැයි තිබූ ප්‍රත්‍යක්ෂය නිසා කිසිවෙක්වත් මේ ප්‍රදේශවල සංචාරය නොකරති.මා සියඹලාවට කරුණා කරන විට එහි වන්දනා කරුවකු, කපුරාල කෙනකු තබා ආවතේවකාරයෙක් හෝ වෙනත් කිසි ම මනුස්ස ප්‍රාණියෙක් හෝ එහි නො සිටියහ. පෞරාණික සියඹලා ගස කඩා වැටී අලුතින් ලියලන දලු පැළයක් ළඟ මල් ආසනයක් තිබුණේ ය. මට මඟ කියා දෙන්නට පැමිණි වනජීවී නියාමක ගුණසිංහ සහ මා පළමුවෙන් ම සිදු කළේ බෝධියට හේත්තු කොට තිබූ ඉදල් දෙක ගෙන පුජා භූමිය ඇමදීමයි.අපි මල් පැලේ පහන් දල්වා පන්දලමට ඉපල් ගසා සියඹලාවේ කතරගම දෙවියන් යැද්දෙමු. දේවාලයක් නැත. පහන් පැල පමණි. දේව රූපයක්, ;ද්වාභරණයක්, සඳුන් කූඩමක් ආදී වන්දනා නිමිත්තක් නැත.එහෙත් සියඹලාව හාස්කම් සහ අනුහස් සහිත දේව සංහිඳයකි. දේව සංහිඳයක ඇති ගුප්ත සාංකාව මා මීට පෙර කියවා තිබුණේ විමලරත්න කුමාරගම කවියාගේ පද්‍ය රචනාවකින් ය. ගඟ දිගේ යන අතරවාරයේත් කැලෑගත වූ බොහෝ අවස්ථාවලදීත් සැදැහැවතුන් බාරහාර බැඳ අතු රිකිලි එල්ලා තිබූ රූස්ස ගස් සහ මහා පර්වත කුහර ඕනෑ තරම් දැක තිබේ. එහෙත් ඒ හැම සංහිඳයකටම වඩා සියඹලාව සංහිඳේ මට බර සාරව පෙනුණේ ඇයිදැයි මම මෙනෙහි කළෙමි.ජන ශූන්‍ය වනාන්තරයක දේව සංහිඳයක් පිහිටි මේ ස්වභාවධර්මය ජනාධිගෘහිත නාගරික දේවාලයක පැවැත්මට වඩා භාව පූර්ණය. දෙවියන් යනු මේ මහා ස්වභාවධර්මයේ ම පිළිබිඹුවකැයි මම අදහමි. “දෙවියන් විසින් මිනිසා මවන ලදී” යැයි කියන දේව වාක්‍යයට වඩා =මිනිසා විසින් දෙවියන් තනන ලදැ”යි කියවෙන මනුස්ස විශ්වාසය මගේ ඇදහිල්ලයි. දෙවියන් පිළිබඳ ඇති ආසියාතික විශ්වාසය ඒ.එල්.බෂාම් නම් ප්‍රකට ඉන්දීය ඉතිහාසඥයා තම “අසිරිමත් ඉන්දියාව“ (THE WONDER THAT WAS INDIA) කෘතියේ ගෙන හැර දක්වයි.බෂාම් මහතාගේ අදහසට අනුව බටහිරයා විශ්වාස කරන්නේ දෙවියන් විසින් මිනිසා මවන ලද බව නම්, ආසියාතිකයා අදහන්නේ එහි අනෙක් අන්තයයි. ඉර, හඳ, තාරකා පමණක් නොව උදෑසන හිරු, මන්ද මාරුතය, ගින්න, සුළඟ, ගස්, වැල්, කඳු ආදිය දේවත්වයට පත් කරමින් ආසියාතික වූ අපි දෙවියන් නිර්මාණය කර ගත්තෙමු.සියඹලාව සංහිඳේ වැඩ වාසය කරන්නේ කතරගම දෙවියන් ය. කතරගම මහා දේවාලයට අනුබද්ධිත කැලෑ දේවාලය වන්නේ සියඹලාවයි. කතරගම දෙවියන් වැඩ වාසය කරන්නේ මහා දේවාලයේ නොව සියඹලාව දේව සංහිඳේය යැයි ප්‍රචාරය වූ කට කථාවක් හේතුකොට ගෙන මෑතකදී මහා දේවාලයට අර්බුද පවා මතුවිය.කිරි වෙහෙරේ අලුත්වැව සෝරත නායක හාමුදුරුවෝ මේ දේව ඕපාදූපයට විරුද්ධව උන්වහන්සේගේ ධර්ම ඥානය යොදා විපිරියාසයක් වන්නට නොදී කතරගම දෙවියන් ආරක්ෂාකර ගත්තෝ ය.මා සියඹලාව සොයා වනගත වූ 2005 වර්ෂයේ මේ සංහිඳේ වඳින්නට බැතිමතුන් නො ආවේ හරි හමන් පාරක් තොටක්වත් ඒ වන විට යෙදී නො තිබුණු නිසා ය. කුඹුක්කන් ඔය වම් ඉවුර දිගේ උඩුගං බලා ආ අපට මුලින් ම හමු වන්නේ විශාල බෝධියකි. මුලින් ම බෝධිය වැඳ ඉන් පසු ඔය තරණය කොට දකුණු ඉවුරට ගොඩ විය යුතුය. දකුණු ඉවුරේ සියඹලාවට කලින්ද තවත් බෝධියක් හමුවෙයි. මේ බෝධීන් වහන්සේ ඉතා පෞරාණික ය.දේවානම්පියතිස්ස යුගයේ මහාබෝධි මංගල්‍යයට ආරාධනා ලද කජරගාමයේ ක්‍ෂත්‍රීයයින්ට ලැබුණු අෂ්ඨඵලරුහ බෝධිය වනාහී මෙය විය හැකියැයි ද සමහරක්හු තර්ක කරති. එහෙත් ගැමුණු පුරාවෘත්තයට අනුව ගත්ත ද වැඩහිටි කන්දට පෙනෙන ප්‍රමාණයේ දුරකින් අෂ්ඨඵලරුහ බෝධිය වඩා හිඳවිය යුතුවේ. එහෙයින් මේ බෝධීන් වහන්සේ කතරගම දෙවොල ඉදි කිරීමට විෂයය වූ අෂ්ඨඵලරුහ බෝධිය නොව මාගම් රාජධානියේ වෙනත් පෞරාණික බෝධියක් විය හැකිය යන්න පොදු පිළිගැනීමයි.වන්දනාමාන කටයුතු අවසන් කළ අප යළිත් දකුණු ඉවුර දිගේ ම ගඟ පහළට පැමිණ එදින රාත්‍රිය කුඹුක්කන් ඔය ඉවුරේ වාඩිලා ගැනීමට තීරණය කළෙමු. පාද යාත්‍රාවේ නිමග්නව සිටින දෙමළ වන්දනාකරුවන්ගේ හරෝහරාව ඇසෙන ඉවුරක අපි රාත්‍රිය ගත කළෙමු.එදා රාත්‍රියේ අරුමයක් සිදුවිය. ගුණසිංහ මහතා කල් ඇතුව මේ අනතුර අපට දැනුම් දී තිබුණි. කුඹුක්කන් ඔය වනාහී හිටි අඩියේ ජල මට්ටම වෙනස් වන සුලු දිය දහරාවකි. ශ්‍රී ලංකාවේ මධ්‍ය කඳුකරයේ දකුණු මොහොර බෑවුම්වලින් ආරම්භ වන නිසා කඳුකරයේ සිදුවන හදිසි වර්ෂාපතනයෙන් ගඟේ ජල මට්ටම ක්ෂණිකව ඉහල් කරන්නේ ය.පාද යාත්‍රාවේ භක්ති අභ්‍යාසයඑය එසේ ම ය. අපි ගං ඉවුරේ කූඩාරම් බැඳ නින්දට ගොස් සිටියෙමු. වතුරෙන් නෑවී හදිසියේ මා අවදි වූවේ ක්ෂණිකව ගඟ පිරී ඉවුරු පිටාර ගිය හේතුවෙන් ය. ඇට කළුවර රැයක, කුඹුක් ගොල්ලක, පිටාර වැලි තලයක අපේ බඩුමුට්ටු සැඬ පහරින් බේරා ගැනීමට අපි ඔබ මොබ දිව්වෙමු. ගුණසිංහගේ අනතුරු ඇඟවීමට අනුව කැමරා උපකරණ උස් ගොඩැල්ලක රඳවා තැබූ හේතුවෙන් අපට වැඩි පාඩුවක් සිදු නොවුණි. අපි එළිවෙන පාන්දරින් ගමනට පිටත්වීමු.ඒ අලුයම් කාලයේ වන්දනා පිරිසකට තවත් අකරතැබ්බයකට මුහුණ දීමට සිදුවී තිබුණි. පාන්දර ජාමයේ කාන්තාවක එළිබසින්නට බැද්දට රිංගා ඇත. ඇය පිටුපසින් පැමිණ තිබූ පත වල් ඌරු නාම්බෙක් ඇගේ ගාතයට බරපතල තුවාල සිදුවෙන සේ පහර දී තිබුණි.කුඹුක්කන් ඔයේ කැබිලිත්තේ සිට කටගමුවට එන අතරවාරයේ පවා අපි විශාල ලෙස දුටුවේ අතීත මාගම් රාජධානියේ සරුසාර කෘෂි ගම්මානය. හාල්පාං ඔය ගලන්නේ ඇස පෙනෙන මානයේ ඇති විශාල තැනි බිමක් හරහායි. මේ තැනි බිම පුරා ම අතීත කුඹුරුවල නියරවල් පෙනේ. අද යාල කැලයට යට වී ඇති අතීත මාගම් රාජධානියේ විශාල කුඹුරු යාය නැවත වගාබිම් බවට පත් වුවහොත් රට සහලෙන් පුරවන්නට වෙනත් මඟක් නුවුවමනා බව බැලූ බැලූ අතින් ඔප්පු වී පෙනෙන්නේ ය.කටගමුවට කිට්ටු වෙද්දී යළිත් වන්දනාකරුවන් තැන තැන ගිමන් හරිනු පෙනෙන්නට පටන් ගනී. ඒ මැණික් ගං ඉවුරයි. ගඟ පෙනෙන තෙක් මානයේ අපි තවත් ඛේදවාචකයක් දැක ගත්තෙමු. වන්දනාකරුවන් පෙළ සැදී ඈතින් ගමන් කරද්දී මාර්ගයෙන් එපිට ගොඩැල්ලක් හෙලි පෙහෙළි කොට එහි මහලු කාන්තාවක් වාඩි ලා සිටියා ය. ඇය ඉදිරිපිට සුදු රෙද්දකින් වසා \බූ මෘත ශරීරය ඇගේ ස්වාමිපුරුෂයාගේ ය. හේ ස්වාභාවික මරණයට පත්ව සිටී. අක්කරේයිපත්තුව පළාතේ ද්‍රවිඩ ගම්මානයක සිට පැමිණ ඇති මේ මැදිවිය දෙන්නා දෙමාල්ලන්ගෙන් ස්වාමියා හෘද රෝගයක් සහිතව ම මේ වන්දනාගමනට පැමිණ ඇත.රෝගය කරණකොට ඇති වූ බාරයක් සඳහා කතරගම් පැමිණි ඔහු දෙවියන් විසින් සිය දේව අඩවියේ දී ම තමා වෙත කැඳවාගත්තේ යැයි ඇය විශ්වාස කරයි. මැදිවිය ඉක්මවූ ඇය දරා සිටීමේ ශක්තිය සහ දෙදරා නොයන දේව විශ්වාසය පිළිබඳ මම පුදුමයට පත්වීමි.මේ මරණයේ ඇති ඊළඟ දෛවෝපගත සිදුවීම නම් වන්දනාකරුවන් කිසිවෙකුත් තම සගයාගේ අවමංගල්‍යයට ගෞරව කිරිම සඳහා මෘත ශරීරය අසලට නො යෑමයි. මේ වන විට වනාන්තරයේ දින 05ක් ගෙවා පැමිණ සිටි ඔවුහු එදින සවස් භාගයේ කතරගම මහ දේවාලයට ඇතුළු වීමට අරමුණු කරගෙන සිටිති. මරණයකට සහභාගිවී කිලි සහිතව දෙවියන් දැකීම අකැප කාරණාවකි. එහෙයින් තම වන්දනා සගයාගේ මෘත ශරීරය සුදු වස්ත්‍රයකින් වසා බුහුමන් කළ ඔවුහු භාර්යාව තනියට තබා දෙවියන් සොයා යති.පාදයාත්‍රා වන්දනාවේ ඇති නිශ්චිත භක්ති අභ්‍යාසය පිළිබඳ මා මීට පෙර ද මගේ සංචාරක සටහනට කරුණු ඇතුළත් කලෙමි. පාද යාත්‍රාවේ ආරම්භක දෙවැනි දිනයේදී පොළඟකු සපා කනු ලැබූ තරුණයා මා දෙස බලාගත් වන ම මිය ගියේය.කාලෙකින් කවුරුවත් නො පැමිණි - සියඹලාවකුඹුක්කන් ඔය ඉවුරේ දී කාන්තාවකට වල් ඌරෙක් පහර දී තුවාල සිදු කළේ ය. ඇතෙකු විසින් පන්නා එනු ලැබ ගසක් අසල දී දළ දෙකින් ඇන්න ද ශරීරය දෙපසින් දළ දෙක ගොස් සීරීම් කැළලකුදු නැතිව බේරුණු තරුණ කාන්තාවක දැඩි කම්පනයට පත්ව සිටිනු මට දැක ගත හැකි විය. සතර වෙනුව කටගමුව ආසන්නයේ මැණික් ගං ඉවුරෙහි ස්වාමියා මළ බැවින් අසරණ වූ කාන්තාවක මෘත ශරීරය අසල භාවනානුයෝගීව සිටිනු මම දැක ගත්තෙමි.අප කටගමුව පොලිස් ආරක්ෂක මුරපොල වෙත එන විටත් මරණ පරීක්ෂණය සඳහා නිලධාරීන් පිටත්ව ගොස් සිටියේ නැත. කරුණු විමසා බැලූ මට ඔවුන් දැනුම් දුන්නේ නිලධාරීන්ට අදාළ ස්ථානය වෙත යෑම සඳහා අවශ්‍ය වාහනයක් තවමත් ලැබී නැති බවයි. අවසානයේ අක්කරේපත්තුවට ආරංචිය ගොස් එහි සිට මරණකරුගේ ඥාතීන් පොතුවිල්, ලාහුගල, සියඹලාන්ඩුව, බුත්තල හරහා ගල්ගේ පාරෙන් කතරගම ආ වෑන් රියේ ම රිංගාගත් කටකමුවේ නිලධාරීහු අදාළ ස්ථානය කරා වාර්තා කළෝ ය.2005 වසරේ ජූලි මාසයේ දී මා අත් දුටු මෙම අත්දැකීම් අරබයා එදින මැණික් ගං ඉවුරේ සිට කැමරාව වෙත කරුණු දැක්වූ මම මෙසේ මගේ කථාව අවසන් කෙරුවෙමි.”යුද්ධයෙන් තොර රටක ජාතික සමඟිය අරබයා අප විසින් යොදා ගන්නා වූ පිළියම් දෙවර්ගයක් තියෙනවා. එක - දේශපාලන විසඳුම. දෙක – යුදමය ෂසඳුම. මට හිතෙනවා තුන් වැනි විසඳුමක් යෝජනා කරන්න. ඒ තමයි සංස්කෘතික විසඳුම. මෙන්න ජාතික සමඟියේ සංස්කෘතික විසඳුම ආරම්භ කරන්න තියෙන හොඳ ම තැන. උතුරු නැඟෙනහිර සිට පානමට පැමිණ පානම සිට දින 05ක් පුරා කිලෝ මීටර් 86ක් දුර ගෙවා පයින් වන්දනාවේ එන මේ දමිළ සහෝදරවරුන් මැණික් ගං ඉවුරේ කටගමුවේ දී දකුණේ අපි සාදරයෙන් පිළිගනිමු. ඔවුන් ආපසු තම ගම්බිම්වලට යද්දී හොඳ පණිවුඩයක් අරං යාවි.”සිංහල මිනිස්සු හරි හොඳයි අප්පා” කියලා.ලබන සතියේ - මවු බිමට යටින්ජැක්සන් ඇන්තනීwww.jacksonanthony.com ඡායාරූප – දිනේෂ් ලක්දුසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108282</link>
    <topic>යාත්‍රා</topic>
    <author>හිරුණි</author>
    <content>යාත්‍රාමහින්දාගමනය අධ්‍යක්ෂ සනත් අබේසේකර පසුගිය දිනෙක රසඳුනට ගොඩ වැදුණා. ඔහු කීවේ තව නොබෝ දිනකින් මහින්දාගමනය දින 100 පසු කරන බවයි.“ජාතික චිත්‍රපට සංස්ථාවේ වාර්තාවන්ට අනුව මහින්දාගමනය චිත්‍රපටය දින 100 ට ආදායම කෝට් එකොළහක් ලබලා තිබෙනවා. තවමත් මේ චිත්‍රපටය සාර්ථක අන්දමින් තිරගත වෙනවා. ජාතික චිත්‍රපට සංස්ථාවේ රිද්මා මණ්ඩලයේ කළමනාකාර මහතා පැවසුවේ රිද්මා මණ්ඩලයේ සිනමා ශාලාවක චිත්‍රපටයක් දින 100 තිරගත වූ ප්‍රථම අවස්ථාව මෙය බවයි.ඒ එක්කම සිලෝන් තියටර්ස් සමාගමේ කළමනාකාර අධ්‍යක්ෂ තුසිත ද අල්විස් කිව්වේ ලංකාවේ සිනමා ශාලාවක ලැබුණු ඉහළම ආදායම ලැබුණේ මහින්දාගමනය චිත්‍රපටය වෙනුවෙන් නුවර රීගල් සිනමා ශාලාවේ කියලයි. දින 100 ට ලක්ෂ 75 ක් හොයලා තිබෙන අතර ප්‍රේක්ෂකයෝ හැත්තෑ දාස් දොළහක් නරඹලා තිබෙනවා. දින 100 ට මුළු ලංකාවේ ප්‍රේක්ෂකයෝ දාහතර ලක්ෂ හතළිස් දෙදාහක් නරඹලා තිබෙනවා.අධ්‍යක්ෂවරයා හැටියට මේ ගැන මට නිහතමානී සතුටක් තිබෙනවා. මගේ පළමු වැනි නිර්මාණය මෙසේ වාර්තා තබන විට. මේ වෙලාවේ මේ සඳහා උදව් කළ ජනාධිපතිතුමා ඇතුළු සියලු ම දෙනාටත් මම ස්තුතිවන්ත වෙනවා. ඒ අතර ම කියන්න ඕන ඊළඟ නිර්මාණයට මම සූදානම් වෙනවා. ඒ සඳහා ජාතික චිත්‍රපට සංස්ථාවෙන් ලක්ෂ 100 ක මුදලක් මට අනුමත වෙලා තිබෙනවා.”ගුවන් විදුලි හා රූපවාහිනි මාධ්‍යයේ නිදහස් මාධ්‍යවේදියකු ලෙස කටයුතු කරමින් සිටින ප්‍රවීණ නිෂ්පාදක හර්ෂ වික්‍රමසිංහගේ හඬ පසුගිය කාලයේ නිතර නිතර ස්වාධීන රූපවාහිනියෙන් ඇහෙන්න ගත්තා. ඒ මේ දිනවල විකාශය වන බර්ට්‍රම් නිහාල් ගේ ‘අමරපුරය’ ටෙලිනාට්‍යය වෙනුවෙන් නිර්මාණය වූ පූර්ව ප්‍රචාරක පටයෙන්. ඒ ගැන ඔහු ‘රසඳුන’ට මෙහෙම කිව්වා.“ජනගහනයටත් වඩා නිවේදකයන් බහුලව සිටින රටක බර්ට්‍රම් නිහාල් නමැති ප්‍රවීණ නිර්මාණකරුවා ඔහුගේ නවතම ටෙලි නිර්මාණයේ හඳුන්වාදීමේ වැඩසටහන ඇතුළු ‘අමරපුරය’ ටෙලිනාට්‍යයේ සියලුම පූර්ව ප්‍රචාරක පට සඳහා මගේ කටහඬ යොදා ගැනීම ගැන මා ඉතා නිහතමානීව ආඩම්බර වෙනවා. ඇත්තෙන් ම ඔහුට කාටහරි කියලා තමන්ගේ වැඩේ කරගන්න අවශ්‍ය වුණා නම්, අඩු මුදලට සිංහල නිර්මාණවලට දායක වන ඉංග්‍රීසි මාධ්‍ය නිවේදනයේ ඕන තරම් අපේ රටේ ඉන්නවා. නමුත් එහෙම කෙනෙක් ළඟට නොගිහින් වැඩක් කරන්න කලින් ගාන අඩු කරන්න බැරි ද කියලා අහන නිර්මාණකරුවන් ඉන්නා රටක බර්ට්‍රම් නිහාල් වැනි අපේ වෘත්තිය තත්ත්වය බාල්දු නොකරන සැබෑ නිර්මාණකරුවන් ඉඳහිට හෝ හමුවීම ගැන මා සතුටු වෙනවා.”ප්‍රවීණ මාධ්‍යවේදියකු වන හේම නලින් කරුණාරත්න පසුගිය කාලය පුරා ම හෙරිටේජ් රූපවාහිනි නාලිකාවත් සමඟ කාර්ය බහුල දිවි පෙවෙතක් ගත කළා.මාධ්‍ය ලෝකයේ බොහෝ ඇසූ පිරූ තැන් ඇති ඔහු සිය මාධ්‍ය ජීවිතයේ ලැබූ අත්දැකීම - දැනුම් සම්භාරය අනාගත පරපුර වෙනුවෙන් තිළිණ කරන්නට මේ දිනවල සූදානම් වෙනවා.රූපවාහිනි වැඩසටහන් නිෂ්පාදනය, නිවේදනය, කැමරාකරණය, සංස්කරණය වැනි විෂයයන් පිළිබඳ වඩා දැනුම්වත් පරිපූර්ණ මාධ්‍යවේදීන් පිරිසක් බිහි කිරීම ඔහුගේ මේ ප්‍රයත්නයේ අරමුණයි. දක්ෂතාවන් දක්වන ආධුනිකයින්ට ඔවුන්ගේ ම ආයතනයේ රැකියා අවස්ථා හිමිකර දෙන්නටත් සූදානමක් තිබෙනවා. ඒ සමඟම හෙරිටේජ් රූපවාහිනිය මේ දිනවල උතුර ආශ්‍රිත විශේෂ වැඩ සටහන් රැසක් නිෂ්පාදනය කර තිබෙන අතර ඉදිරියේදී මේවා නැරඹීමට ප්‍රේක්ෂකයින්ට අවස්ථාව උදාවන බව ද පැවසුවා.මීට කලකට ඉහත දී රූපවාහිනී ප්‍රේක්ෂකයින් ආකර්ෂණය කළ ‘සුසීමා’ ටෙලිනාට්‍යය ඔබට මතක ඇති. මෙහි රඟ පෑ නළු නිළියන් සේම, එහි අඩංගු වූ ගීත ද අදත් අපේ ප්‍රේක්ෂක මනසේ නිදන්ගතව ඇත.’සුසීමා’ යළිත් වරක් අපේ ප්‍රේක්ෂකයින්ට තිළිණ කරමින් රීදී තිරයට එක්වන බව අලුත් ආරංචියක්.මෙවර ‘සුසීමා’ වීමේ වරම හිමි වූයේ අපේ ජනප්‍රිය රංගන ශිල්පිණියක් වන පබෝදා සංදීපනීටයි. එදා සුසීමා ටෙලිනාට්‍යයේ ‘සුසීමා’ ගේ චරිතය නිරූපණය කළේ ප්‍රවීණ නිළි මැණික් කුරුකුලසූරිය විසින්ය. එදා ජැක්සන් ඇන්තනීගේ චරිතය මෙදා නිරූපණය කරනුයේ සාරංග දිසාසේකර විසිනි. ’සුසීමා’ ගේ චරිතය රිදී තිරයේ නිරූපණය කරන්නට ලැබීම ඇත්තටම සතුටක් යැයි පබෝදා පැවසුවාය. ‘සුසීමා’ චිත්‍රපටය අධ්‍යක්ෂණය කළේ රොහාන් වැලිවිටයි.කුසුම් රේණු මේ දිනවල රජ බිසවක් වෙලා කියලා පහුගිය දිනක අපට ආරංචි වුණා. කතා කරල බලනකොට කතාව ඇත්ත.කුසුම් රජ බිසව වෙලා තියෙන්නේ කුස -පබා චිත්‍රපටයේ. පබාවතී ගේ මවගේ චරිතය වන මධුරාජ බිසවගේ චරිතය රඟපාන්නේ කුසුම් රේණු.ඇත්තට මේ චරිතය මට ලැබුණම ලොකු සතුටක් ඇතිවුණා. මධුරාජ බිසව වශයෙන් මට රඟපාන්න තිබෙන්නේ පාලිත සිල්වා සමඟ.ඔහු තමයි මගේ සැමියා මධු රජු විදියට රඟපාන්නේ. මීට කලින් මාව ජයන්ත චන්ද්‍රසිරි ‘දුටුගැමුණු’ චිත්‍රපටය කරත්දි විහාර මහා දේවියගේ චරිතයට තෝරාගෙන හිටියා. ඇත්තටම ඒ චරිතය රඟපාන්නත් මම පුදුම තරමේ ආසාවකින් කැපවීමකින් හිටියේ. නමුත් ඒක මඟදි නතර වුණා. මට හිතෙන්නේ ඒ චරිතය මට නැති වුණේ මගේ අවාසනාවකට කියලා. ඒ දුකත් මට මේ චරිතය නිසා සමනය වුණා.කුස - පබා නිෂ්පාදනය අතිශය දැවැන්ත නිෂ්පාදනයක්. සාමූහික ක්‍රියාදාමයක ප්‍රතිඵලයක් විදියට එළිදකින මෙවැනි නිර්මාණයට සම්බන්ධ වීමට ලැබීමත් සතුටක්.මධු මාධව අරවින්දගේ ජීවිතය අලුත්ම පැත්තකට යොමුවෙන්න යනවා කියලා පහුගිය දිනක ආරංචි වුණා. ඔහු දේශපාලනයට යොමුවෙලා. ඒ ගැන ඔහු ‘රසඳුන’ට මෙහෙම කිව්වා. “මම එක්සත් ජනතා නිදහස් සන්ධානය යටතේ කොළඹ මහ නගර සභාවට අපේක්ෂකයෙක් විදියට ඉදිරිපත් වෙන්නට තීරණය කළා.ජනාධිපතිතුමා ගෙනියන මේ වැඩපිළිවෙළට මම කැමැතියි. ඒ නිසා මම හිතුවා එතුමාට සහයෝගය දක්වන්න. පහුගිය කාලයේ කට කතාවක් ගියා මම දේශපාලනයට එනවා කියලා. ඒ වෙලාවේ මගෙන් බොහෝ දෙනෙක් ඒ ගැන අහද්දි මම මුනිවත රැක්කා. නමුත් මම නාම යෝජනා බාර දෙනවා.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108283</link>
    <topic>හිනා කතා</topic>
    <author/>
    <content>හිනා කතාඅවුසදහාමි ගොවි මහතා තම එළදෙනගෙන් කිරි දොවමින් සිටියදී කුලප්පු වූ හරකෙක් පිඹිමින් ඒ දෙසට දුවගෙන ආවේය. හේ කිසිදු කලබලයකින් තොරව කිරි දොවමින් සිටිනු දුටු ඔහුගේ බිරිය අගිදහාමි කෑ ගසා මෙසේ කීවාය.”ඔය හරකා කුලප්පු වෙලා. ඉක්මනට ගෙට වරෙල්ලා””බයවෙන්ඩ එපා හාමිනේ. මේ එළදෙන ඉන්න පළාතකටවත් ඔය හරකා එන්නෙ නැහැ.” අවුසදහාමි කිරි දොවන ගමන්ම බාගෙට හිනාවෙමින් කීවේය.”ඇයි ඒ මොකද?” අගිදහාමි විමතියෙන් විමසුවාය.”මේකි උගෙ නැන්දම්මා” අවුසදහාමි කීවේය.”මට පොඩ්ඩක්වත් මතක නැහැ, මම තමුසෙගෙන් රුපියල් 500ක් ණයට ගත්තයි කියල.” නසාර් කීවේ තමාගෙන් මාසයකට පෙර ණයට ගත් රු.500 පිළිබඳව වීරකෝන් මතක් කළ අවස්ථාවේදීය.”තමුසෙ ඒ වෙලේ හොඳටම බීලා හිටියෙ” වීරකෝන් කීවේ කෝපයෙනි.”හරි.. දැන් මට මතක්වුණා., මං ඒක තමුසෙට ආපසු දුන්නා” නසාර් හිස වනමින් කීවේය.”මොනවා...? ඒ කවදද? එහෙම එකක් වුණේ නැහැ” වීරකෝන් දත් සපමින් කීවේය.”මොකෝ නැත්තෙ? ඒ වෙලේ තමුසෙ හොඳටම බීලා හිටියෙ” නසාර් ගණනකට නැතිව කීවේය.”අපෙ ගෑනි මහ බොරු කාරියෙක් බං” බස් රථයේදී හමුවූ ගුණතිලක තම මිතුරු ගුරුසිංහ සමඟ කීවේය.”ඒ මොකද?” ගුරුසිංහ ඇසුවේ පුදුමයෙනි.”ඊයෙ රෑ එයා ගෙදර ආවේ මම ඇවිල්ලත් පැය භාගයක් විතර ගියාට පස්සෙ. මං ඇහැව්වා මෙච්චර රෑ වෙනකම් තමුසෙ කොහෙ ගියාද කියල. එයා කියපි, එයා රෑ වෙනකම් හිටියෙ කුමාරිත් එක්ක කියල” ගුණතිලක කෝපයෙන් කීවේය.”ඉතින් ඒක ඇත්ත වෙන්ඩ බැරිද?” ගුරුසිංහ ඇසීය.”ඇත්ත වෙන්නෙ කොහොමද? මම හවස් වරුවෙම හිටියෙ කුමාරි එක්කනෙ” ගුණතිලක කීවේය.නාට්‍ය නිෂ්පාදකවරයෙක් කල්යල් බලා අලුත් නාට්‍යයක් නිෂ්පාදනය කොට වේදිකා ගත කළේය. මංගල දර්ශනය සඳහා ආරාධනා ලැබූ විකල්ප පුවත්පතක කලා පිටුව සැකසූ මාධ්‍යවේදියකු නාට්‍ය දර්ශනය අවසන් වීමෙන් පසු නිෂ්පාදකවරයා හමුවී මෙවැනි අවර ගණයේ නාට්‍යයක් නිපදවූයේ මන්දැයි විමසුවේ නාට්‍යය ඉතා තියුණු ලෙස විවේචනය කරමිනි.”ඔයා ඔහොම කිව්වට කිසිම ප්‍රේක්ෂකයෙක් අපේ නාට්‍යයට හූ කිව්වේ නැහැනෙ.” ඔහුගේ විවේචනය පිළිගැනීමට අකැමැති වූ නිෂ්පාදකවරයා වමතින් නිකට අතගාමින් කීවේය.”ඈනුම් අරින ගමන් හූ කියන්න බැහැනෙ” මාධ්‍යවේදියා පිළිතුරු දුන්නේය.කළුවර රාත්‍රියක, පාළු පාරක මනෝ හුදෙකලාව තම රථයේ ගමන් කරමින් සිටියදී ඔහුගේ රියේ ඉදිරිපස ලාම්පු හදිස්සියේම ක්‍රියාවිරහිත විය. කුමක් කරන්නේදැයි මොහොතක් කල්පනා කරමින් සිටි හෙතෙම තමා පසුකොට ඉදිරියට ඇදෙන රියක පිටුපස රතු එළිය හදිසියේම දුටුවේය. ඔහු වහා ක්‍රියාත්මකව එම රථය පිටුපසින් තම රිය පදවාගෙන ගියේය.ටික වේලාවක් එසේ පදවාගෙන ගිය ඉදිරිපස රථය කිසිදු සංඥාවකින් තොරව එක්වරම නතර කළේය. මනෝ එවැන්නක් කිසිසේත්ම බලාපොරොත්තු නොවූ බැවින් ඔහුගේ රිය දඩාස් ගා ඉදිරිපස රියේ ගැටුණි.”සිග්නල් නොදා මහපාරක ඔහොම එක පාරටම වාහන නවත්වන්නෙ මොන බූරුවද ඕයි!” ඔහු තම රියෙන් හිස පොවා ඉදිරිපස රියේ රියැදුරාට බැණවැදුණේය.”මගෙ ගරාජ් එකේ මගෙ කාර්එක නවත්වන්නෙ මට සිග්නල් මොකටද ඕයි?” දොර හැර ගෙන මනෝ වෙත ආ ඉදිරිපස රිය පැදවූ තැනැත්තා ඇසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108284</link>
    <topic>ලොකු ගමනක් යන්න මගේ බලාපොරොත්තුවක් නෑ</topic>
    <author>ගාමිණී සුසන්ත</author>
    <content>ලොකු ගමනක් යන්න මගේ බලාපොරොත්තුවක් නෑප්‍රතිභා හෙට්ටිආරච්චිප්‍රතිභා හෙට්ටිආරච්චි දක්ෂ යෞවන රංගන ශිල්පිනියකි. ‘සිහින පුරය’ ටෙලිනාට්‍යයේ හිමාෂි ඇයයි. ‘සැණකෙළියයි මායා’ හි වින්දි වූයේ ඇයයි.‘කදා වළලු’ වේදිකා නාට්‍යයේ සිටු දියණිය ද ඇයයි. ප්‍රතිභා වෘත්තිමය වශයෙන් පරිගණක ක්ෂේත්‍රයට සම්බන්ධව සිටියද රංගන ක්ෂේත්‍රය තුළ මේ වනවිටත් කිසියම් සලකුණක් තැබීමට ඇයට හැකි වී ඇත. ඇය ප්‍රවීණ රංග ශිල්පී ගාමිණී හෙට්ටිආරච්චිගේ දියණියයි.ප්‍රතිභා මොනවද මේ දවස්වල කරන්නෙ?සිරස රූපවාහිනිය ‘සිහින පුරය’, රුවන් මාලිගා’ සම්පත් රෝෂන්ගේ ‘හඳුනාගත්තොත් ඔබ මා’,, නාලක විතානගේ ගේ ‘මුතුකුඩයක් යට’ කියන ටෙලිනාට්‍යවල රූපගත කිරීම්වලට මේ දවස්වල සහභාගි වෙනවා. ඒ වගේ ම ආචාර්ය එදිරිවීර සරච්චන්ද්‍රයන්ගේ ‘කදා වළලු’ වේදිකා නාට්‍ය සමගත් සම්බන්ධවෙලා ඉන්නව. එම වේදිකා නාට්‍යයේ මම නිරූපණය කරන්නේ සිටු දියණියගේ චරිතය. ඒ කලා කටයුතු වලට අමතරව මගෙ අධ්‍යාපනික කටයුතු වලත් රැකියාවේ කටයුතු වලත් නිරත වෙලා ඉන්නව.කුමක්ද ඔබේ රැකියාව?පරිගණක උපදේශකවරියන් හැටියට මාලඹේ තොරතුරු තාක්ෂණ විශ්ව විද්‍යාලයේ මම රැකියාව කරනවා. එම විශ්ව විද්‍යාලයෙන් ම තොරතුරු තාක්ෂණය පිළිබඳ උපාධිය මම හිමි කරගත්තෙ පසුගිය අවුරුද්දෙ. මට එහිම රැකියාවක් ලැබුණා. තොරතුරු තාක්ෂණය පැත්තෙන් ඉදිරියට යාමයි මගේ අරමුණ. ඒ නිසා මම මේ දවස්වල Msc එකට මොරටු විශ්ව විද්‍යාලයේ ඉගෙන ගන්නව.කලාව සහ තාක්ෂණය යනු විෂයන් දෙකේ එකවර නිරත වීම ඔබට ගැටලුවක් නෙමෙයි ද?නැහැ. ඒක මට ඉතා ම වාසිදායක දෙයක් මොකද තොරතුරු තාක්ෂණය කියන්නෙ තරමක් බැරෑරුම් විෂයයක්. මොළය, මනස නිතර වෙහෙස විය යුතු විෂයයක්. පරිගණක සමඟ බොහෝ වේලාවක් ගත කිරීම නිසා මානසිකව වෙහෙසට පත්වෙන අවස්ථාවක් ඕනෑ තරම් තියෙනවා. එවැනි අවස්ථාවල ටෙලිනාට්‍ය සහ වේදිකා නාට්‍ය වලට සම්බන්ධවීම මගින් මගේ මානසික වෙහෙස අඩු කරගන්න පුළුවන්. ඒ නිසා මම කලා කටයුතු වලට සම්බන්ධ වෙන්නෙ හරිම කැමැත්තෙන්. මට විතරක් නෙමෙයි ඕනෑම වෙහෙසකාරි කටයුත්තක නිරතවෙලා ඉන්න අයකුට කලා කටයුත්තක නිරතවීම ඉතාම ප්‍රයෝජනවත් කියලයි මට හිතෙන්නෙ.කලා ක්ෂේත්‍රයට සම්බන්ධ වෙන්න කුඩා කල පටන් ඔබට ආශාවක් තිබුණ ද?”නැහැ. එහෙම ලොකු ආශාවක් මට තිබුණෙ නැහැ. මගෙ තාත්ත ගාමිණී හෙට්ටිආරච්චි. අම්මා සුභාෂිණී හෙට්ටිආරච්චි. ඔවුන් දෙන්නම රටේ ජනප්‍රිය කලා කරුවන්. ඔවුන් වේදිකා නාට්‍ය ගණනාවකට ම සම්බන්ධ වුණු අය. ඒ නිසා මටයි මගෙ අයියටයි පුංචි කාලෙ ඉඳලම වේදිකා නාට්‍ය නරඹන්න අවස්ථාව ලැබුණා. එදිරිවීර සරච්චන්ද්‍රයන්ගේ ‘සිංහබාහු’ වේදිකා නාට්‍යය මම නැරඹුවේ පුංචි කාලෙ. නාට්‍ය පිළිබඳව ඒ කාලෙ වැඩි අවබෝධයක් තිබුණෙත් නෑ. සින්දු විතරයි මතක හිටියෙ. ඒ වුණත් වේදිකා නාට්‍ය නරඹන්න මම හරිම ආසයි. වේදිකා නාට්‍යයක රඟපාන්නත් මට පුංචි ආශාවක් ඒ දවස්වල තිබුණා.විශාකා විද්‍යාලයේ ඉගෙන ගන්න කාලෙ මම වේදිකා නාට්‍යයක් නිර්මාණය කළා. ඒකට සම්මාන 5 ක් හිමි වුණා. ඒ නාට්‍යයේ මම වයස අවුරුදු 80 ක පමණ කාන්තාවකගේ චරිතයක් නිරූපණය කළේ. මට රංගනයක කිසියම් හැකියාවක් තිබෙන බව මගෙ තාත්තට අවබෝධ වුණේ මම නිර්මාණය කළ එම නාට්‍ය නැරඹුවාට පසුව. මටත් ආශාවක් ඇති වුණා රංගනයට. ඉන්පසුව මම එදිරිවීර සරච්චන්ද්‍ර නාට්‍ය කණ්ඩායමට ඇතුළත් වුණා. ‘කදා වළලු’ වේදිකා නාට්‍යයට සම්බන්ධ වුණේ. ඒ විදියට. ඉන්පසුව මම ටෙලිනාට්‍යවලටත් සම්බන්ධ වුණා. මේ වනවිට මම ටෙලිනාට්‍ය 7 ක රඟපාල තියෙනව.කලාවට සම්බන්ධ වෙන්න ඔබට මව්පියන් උනන්දු කළා ද?මගෙ අම්ම විශේෂයෙන් ම මාව උනන්දු කළේ අධ්‍යාපනික කටයුතුවලට. මම උසස් පෙළට කළේ සංයුක්ත ගණිතය. මම උසස් පෙළ අවසන් කරන තෙක් ම අම්මල කැමැති වුණේ නෑ මම කලාවට එනවට. ඒත් දැන් ඔවුන් හරිම කැමැතියි මම කලා කටයුතුවලට සම්බන්ධ වී කටයුතු කිරීම ගැන.කලාව ඔබේ විනෝදාංශය ද?නැහැ කලාව විනෝදාංශය හැටියට මම සලකන්නෙ නෑ. ඒ මට එයින් කිසියම් ආදායමක් ලැබෙන නිසා. ඒ වගේ ම මම අනාගතයේදී වෘත්තීමය වශයෙන් කලාවේ රැඳෙන්න බලාපොරොත්තුවක් නෑ.ඔබ හිතන්නෙ ලංකාව තුළ වෘත්තිමය වශයෙන් කලාවේ යෙදෙන්න අපහසුයි කියලද?වෘත්තිමය වශයෙන් කලාවේ යෙදිල ඉන්න කලාකරුවන් අපේ රටේ ඕන තරම් ඉන්නව. එහෙම නැති අයත් ඉන්නව. මගෙ තාත්තා කලාවේ හිටියට ඔහු රැකියාව කරන්නෙ දුම්රිය දෙපාර්තමේන්තුවේ. මගෙ අම්ම සුභාෂිණී හෙට්ටිආරච්චි. ශාන්ත පාවුළු විද්‍යාලයේ නාට්‍ය හා රංග කලාව උගන්වන ගුරුවරියක්. මම හිතන්නෙ ලංකාව තුළ කලා කටයුතුවල නිරත වෙන ගමන් රැකියාවක් කිරීම සුදුසුයි කියලයි. ඒ මොකද අපේ රටේ කලාවෙන් ම ජීවත් වෙන්න අමාරුයි.මොනවද ඔබගේ පවුලේ තොරතුරු?අම්මයි තාත්තයි අයියයි මමයි තමයි අපේ පවුලෙ ඉන්නෙ. මගෙ අයිය ශක්ති හෙට්ටිආරච්චි. ඔහු රූපවාහිනි වැඩසටහන් නිෂ්පාදක වරයෙක්. ඒ වගේ ම ගීත රචකයෙක්. අපේ පවුලම කලාවට සම්බන්ධ නිසා කලා ක්ෂේත්‍රය ගැන හොඳ අවබෝධයක් අපිට තියෙනව.ප්‍රවීණ ශිල්පීන්ගෙන් ලැබෙන සහයෝගය පිළිබඳව ඔබ සතුටු ද?ඇත්තෙන් ම ඔව්. මම ප්‍රවීණ ශිල්පීන්ට ශිල්පිනියන්ට විශාල ගෞරවයක් දක්වනව. ඒ වගේ ම ඔවුන්ගෙ සහයෝගය ආශිර්වාදය මට හැමවිට ම ලැබෙනවා.ඔබේ පවුලේ උදවිය ගෙන් ඔබේ රංගන දිවියට ලැබෙන සහයෝගය...?මම රඟපාන ටෙලිනාට්‍ය ගැන තීරණය කරන්නෙ අම්මයි තාත්තයි අයියයි. ටෙලිනාට්‍ය විකාශය වුණා ම එහි අඩු පාඩු මට කියල දෙන්නෙ මගෙ අයිය. ඔවුන් මගෙ අඩුපාඩු හදාගන්න ගොඩක් උදව් කරනව.‘සැණකෙළියයි මායා’ හි වින්දි ට ලැබෙන ප්‍රතිචාර...?මා තුළ කිසියම් රංගන හැකියාවක් තිබුණා නම් ඒක එළියට ආවෙ ‘ සැණකෙළියයි මායා’ ටෙලිනාට්‍යයෙන්. ඒ ගෞරවය හිමිවෙන්න ඕන අධ්‍යක්ෂවරයාට සහ ඒ ටෙලිනාට්‍යයට සහභාගි වුණු ප්‍රවීණ ශිල්පීන්ට. වින්දි ගේ චරිතය ගැන ගොඩක් දෙනෙක් කතා කළා. මගෙ රඟපෑම අගය කළා. ඒ ගැන මට හරිම සතුටුයි.ඔබ පෙම්වතියක් ද?නැහැ. මම තවම පෙම්වතියක් නෙමෙයි.විලාසිතාවලට ඔබ ප්‍රිය ද?ඕනෑම තරුණියක් විලාසිතා වලට කැමැතියිනෙ. මමත් එහෙමයි. හැබැයි මම විලාසිතා කරන්නෙ මගෙ හිතට සහ අවස්ථාවට ගැළපෙන ආකාරයට.මොනවගේ අනාගත බලාපොරොත්තු ද ඔබට තියෙන්නෙ.අධ්‍යාපනය පැත්තෙන් මගෙ එකම බලාපොරොත්තුව තොරතුරු තාක්ෂණය පිළිබඳ Msc උපාධිය සම්පූර්ණ කිරීම සහ තවදුරටත් ඒ විෂය හැදෑරීම. කලා ක්ෂේත්‍රයේ ලොකු ගමනක් යන්න මගෙ බලාපොරොත්තුවක් නෑ. ඒත් හොඳ නිර්මාණයක් ලැබුණොත් දායක වෙනවා. මගෙ ලොකුම බලාපොරොත්තුව මා ඉගෙන ගත් දෙයින් ප්‍රයෝජනයක් ගැනීම.ගාමිණී සුසන්තඡායාරූපය - බර්නාඩ් ෂෝ ප්‍රේමසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108285</link>
    <topic>ජීවිත 22ක් බේරාගත් ගඟේ වීරයා</topic>
    <author>වසන්ත ජයසිංහ ආරච්චි</author>
    <content>ජීවිත 22ක් බේරාගත් ගඟේ වීරයාචන්ද්‍රරත්න නොහොත් පොඩිමල්ලීසමහරු මේ ලෝකේ අරුම පුදුම දේවල් කරනවා. ඒ ගිනස් පොතට යන්නත් වාර්තා තියන්නත් වෙන්න ඇති. හැබැයි ඉතින් ඒ මොන දේ කරන්නත් හිතේ ධෛර්යය තියෙන්න ඕන කියලයි අපිට හිතෙන්නේ. ඒ අය ජීවිතේ එක්ක එහෙම කැප කිරීමක් කරන්නේ කීයක් හරි හොයාගෙන ජීවිතේ ගැටගසා ගන්න වෙන්නත් පුළුවන්. එහෙමත් නැත්නම් තමන් වීරයෙක් කියලා කියන්නත් වෙන්න පුළුවන්.පිළිගන්නවද සමහරු මේ ලෝකේ ඉන්නවා එහෙම තමන්ගේ ජීවිතේ පෙරට තියලා අනුන් වෙනුවෙන් වෙහෙසෙන උදවිය. මේ ලෝකේ කොහේ හිටියත් එහෙම මිනිස්සු අපි කාට කාටත් රත්තරන්. දැරණියගල කා අතරත් නමක් තියාගෙන ඉන්න එම්.ඩබ්ලිව්.චන්ද්‍රරත්න නැතිනම් පොඩිමල්ලිත් ඒ වගේ රත්තරන් මනුෂ්‍යයෙක්. හැබැයි බොහොම අහිංසකව ජීවිතේ ගෙවන චන්ද්‍රරත්න මේ සෙල්ලම කරන්නේ ඔහු වෙනුවෙන් නෙමෙයි. ඔබ අපි වෙනුවෙන්. ඒත් අහිංසකකමට ඔහුගෙන් උදව් පදව් ලබාගත්තත් තාම නම් කිසිම කෙනෙක් ඔහු දෙස ඇහැක් ඇරලා බලලා නැහැ. ඒත් මේ පොඩි මල්ලීගේ හිත මොනතරම් නම් ශක්තිමත් ද කියනවා නම් තමන්ට මොන දේ නොලැබුණත් එදා වගේම අදත් හෙටත් ඔහු මේ ජීවිතේ ඔබ අපි වෙනුවෙන් පෙරට තියනවා.”දැන් මට අවුරුදු හතළිස් එකක්. පුංචි සන්ධියේ ඉඳලම මම සීතාවක ගඟ ආශ්‍රිතව හැදුණේ වැඩුණේ. දැරණියගල සමන් සුරිඳු කියන ගම්මානයේ අපි ජීවත්වුණේ. මගේ අම්මට හොඳට මේ ගඟේ පීනන්න පුළුවන්. ඉතිං පුංචි කාලේ ඉඳලම මටත් ගඟ ජීවිතේට ගොඩක් සමීපයි. නාන්න පීනන්න ඕන දෙයක් මට හුරු කළේ මේ ගඟ විතරයි. එදා වගේම මේ ගඟට අපි හරිම ආදරෙයි. ඒත් සමහරු එනවා ගඟේ නාලා විනෝද වෙලා යන්න. ඒ එන අයගේ සීමා පනිනවා. එහෙම වෙලාවට ඒ අයට වන්දි ගෙවන්න වෙන්නෙත් තමන්ගේ ජීවිතයෙන්. එහෙම සෙල්ලම් දාන්න බැහැ මහත්තයෝ මේක දෙයියන්ගේ අඩවිය.”මට මතක විදිහට අවුරුදු 21ක් විතර මට ඇති. එදා මම ගඟේ නාන්න ඇවිත් ඉන්දෙද්දි කුඩා දරුවෙක් ගඟේ ගිලෙන්න ගියා. එදා මට උන්හිටිතැන් අමතක වුණා. මට හොඳට මේ ගඟ හුරු නිසා මම පැනලා ඒ දරුවා බේරාගත්තා. ඒ තමයි මම බේරාගත්ත පළමු ජීවිතය. ඔය වගේම දවසක මහත්තයෝ එදත් මම ගඟ ළඟමයි උන්නේ. මම දැක්කා ස්කෝලේ යන දරුවෝ ටිකක් ඔරුවෙන් ගඟෙන් එගොඩ වෙනවා. ගැහැනු පිරිමි දෙගොල්ලම හිටියා. ටික වෙලාවකින් මට ඇහුණා කෑ ගසන ශබ්දයක්. එතකොටයි දැක්කේ ඔරුව පෙරළිලා මේ ළමයි ටික වතුරේ ගිලෙන්න යනවා. එදා මහත්තයෝ ඒ ශක්තිය මට කොහොම ආවද දන්නෑ. එක පාර ළමයි හයදෙනෙක් ඇදගෙන මම ගොඩට පීනුවා. පීනන්න පුළුවන් දරුවෝ දෙන්නෙක් ඉඳලා ඒ ළමයි ගොඩට ආවා. ඔය 93 අවුරුද්දේ විතර.දැරණියගල සිරිසමන් මධ්‍ය මහා විද්‍යාලයේ මේ දරුවෝ ටික එහා ඉවුරේ මළගෙදරකට යන්නයි ඒ ගිහින් තිබුණේ. ඔය වගේ සිදුවීම් ගණනාවක් මගේ මතකයේ තියෙනවා. එදා ඉඳලා මම අද වෙනකම් මේ සීතාවක ගං පතුළේ සැඟවෙන්න ගිය ජීවිත 22කටත් එහා බේරාගෙන තියෙනවා.මේ පොඩිමල්ලි සීතාවක ගඟේ කරන එක් වික්‍රමයක්. සංසාර පුරුද්දට ඔහු පින් රැස් කරනවා ඇති. ඒත් ඊට එහා ගිය තවත් බිහිසුණු අත්දැකීම් ගණනාවක් පොඩිමල්ලි තමන්ගේ ජීවිතයට එක්කරන්නේ සත්තකින්ම ඔබ අපි වෙනුවෙන්මයි. මේ සීතාවක ගං පතුලේ සැඟවෙන්නට ගිය ජීවිත බේරා ගන්නවා වගේම සැඟව ගිය ජීවිතත් සොයා ඥාති හිතමිත්‍රාදීන්ට ඔහු ලබාදෙන්නෙත් පුදුමාකාර පිනකින්.”ඇත්තටම මම මේ ගඟට බිලිවුණ ජීවිත විශාල ප්‍රමාණයක් ගොඩට අරන් තියෙනවා. 2001 අවුරුද්දෙයි මුල්ම වතාවට මම එහෙම දෙයක් කළේ. ගඟේ පාවෙලා යන මළ සිරුරු විශාල ප්‍රමාණයක් ගොඩට අරන් තිබුණත් වතුරේ කිමිදිලා මම මළ සිරුරු ගොඩට අරන් තිබුණේ නැහැ. ඔය සිද්ධිය වුණේ කොළඹ දාස මුදලාලිගේ පුතාටයි යාළුවකුටයි. දෙන්නම වතුරේ ගිළිලා. ගොඩට ගන්න පුළුවන්කම තිබුණේ නැහැ. එතන විශාල වළක් තිබුණේ. අඩි 50ක් විතර ඇති. මගේ හිතට බයක් දැනුණේ නැහැ.ගඟේ ඒ වගේ විශාල වළකට යන්න කිමිදුම් කට්ටලයක්වත් තිබුණේ නැහැ. කොහොම හරි මම පළමුවැනි පාර ගිහින් බලලා උඩට ආවා. ඒ වෙලාවේ පන්සීයක් විතර සෙනඟ පිරිලා හිටියා. දෙවැනි පාර මම කිමිදිලා මළ සිරුරු දෙකම අරගෙන ආවා. ඒ යන්නෙත් ඇස් දෙක ඇරගෙනමයි. මොකද මුල්, ගල් තියෙන්න පුළුවන් හන්දා. ඇත්තටම ඔය වළ ඇතුළට ගිහින් එන්න මට විනාඩි දෙකක් විතර යනවා. ඒ තමයි පළමු අත්දැකීම. ඊට පස්සේ ඔය වළෙන් මළසිරුරු පහක් මම ගොඩට අරන් තියෙනවා.තවත් වතාවකදී ත්‍රීවීල් එකක් ගඟෙන් පහළට පෙරළිලා අම්මයි තාත්තයි ත්‍රීවීල් එකේ එල්ලිලා හිටියා. දරුවෝ තුන්දෙනයි රියැදුරයි ගහගෙන ගියා. එදා හොඳටම වැහැලා ගඟ සැරයි. පොලිසියෙන් පවා මාව හොයාගෙන ආවේ. පැය හයකට පස්සේ අම්මයි තාත්තයි අනතුරක් නැතුව බේරාගත්තා. මම ලනු දාලා ගෙඟ් බැහැගෙන අඩි විසිපහක් තිහක් විතර තියෙන වළවල්වල බැහැලා මේ මළසිරුර හතර හොයාගත්තේ. නාවික හමුදාවටත් බැරිවුණා හොයාගන්න. ඔය සිද්ධිය වුණ තැන ඉඳලා කිලෝමීටර් හය හතක් එහාට මම ගඟේ පීනගෙන ලණුවල එල්ලිලා ගිහින් හොයාගත්තේ.ඔය විදිහට මේ සීතාවක ගඟට බිලිවුණු මළ සිරුරු 19ක් විතර මම කිමිදිලා ගොඩට අරන් තියෙනවා. එහෙම අවස්ථාවල මහත්තයෝ මගේ ජීවිතේ අවදානම් වුණු අවස්ථා තිබුණා. මට වතුර පෙවුණු අවස්ථා, මගේ කනෙන් ලේ ආව අවස්ථා තිබුණා. ඒ වතුරේ පීඩනය දරාගන්න බැරිව. අද වෙනකොට මම දෙදරු පියෙක්. දුවයි පුතයි ස්කෝලේ යනවා. ඉතිං මගේ බිරිඳ ඇත්තටම කැමැති නැහැ මම මෙහෙම දේවල් කරනවට. එයාට බයයි මගේ ජීවිතේට මොනවා හරි වෙයි කියලා. ඒත් මට ඒ දේ නොකර ඉන්න බැහැ.”සමහර අවස්ථාවල මට ගොඩගන්න වුණේ මගේ දරුවෝ දෙන්නගේ වගේ ජීවිත. ඒ වෙලාවට මටත් දරාගන්න බැරිවුණ අවස්ථා තිබුණා මහත්තයෝ. අන්තිම වතාවට මම ගොඩ ගත්ත දරුවට අවුරුදු 17යි. මේ පසුගිය 07දා හතරලියැද්ද ගමේ දරුවෙක් මම ගොඩගත්තේ. ගඟේ තිබුණ ඒ වළ අඩි 20ක් විතර ඇති. ඒත් එදා බොර වතුර නිසා කිසිම දෙයක් පේන්නේ නැහැ. මම වතුරේ සිය පාරක් විතර උඩට යටට ගිහින් පැය එකහමාරකට පස්සෙයි ඒ සිරුර ගොඩගත්තේ. මම ඔය සියලු දේ කරන්නේ මිනිසුන්ගේ යහපත වෙනුවෙන්.”වෘත්තියෙන් දැරණියගල දිසා රෝහලේ සේවය කරන චන්ද්‍රරත්න තමන්ගේ ජීවිතේට අභියෝග කරන්නේ ඔබේ අපේ යහපත වෙනුවෙන්. එහෙත් අද පොඩිමල්ලී කියන්නේ තමන්ට කිමිදුම් කට්ටලයක් කවුරුන් හෝ ලබාදෙනවා නම් මීට වඩා සේවයක් තමන්ට කළ හැකි බවයි. ඒ අහිංසක ඉල්ලීම ඇරෙන්න ඔහු කරන සේවය වෙනුවෙන් කිසිදු දෙයක් ඔහුට මේ වන තෙක් ලැබී නැහැ. පින් සිත් ඇති මිනිසුනි, චන්ද්‍රරත්න රත්තරන් මනුෂ්‍යයෙක්. ඔහු කරනා මේ සේවයට කළගුණ සලකන්න අපිට පුළුවන්නම් ඒකත් ලොකු පිනක්. නැතිනම් හැකි විදිහට කිමිදුම් කට්ටලයක් හෝ ලබාදෙන්න. චන්ද්‍රරත්න සීතාවක ගං කොමළිය අබියස කරන මෙහෙය - වික්‍රමය මේ පත්ඉරුවට ගොනුකළ නොහැකි බව අපි දන්නවා. ඒත් ඔබ උතුම් මිනිසෙක් බව රටත් ලෝකයත් දැනගනීවි. පොඩි මල්ලී ඔබට සමන් දෙවිඳුන්ගේ පිහිටයි.ලිපිනය - සමන්සුරිඳුගම, දැරණියගල.දුරකතනය – 0726-281261වසන්ත ජයසිංහ ආරච්චිඡායාරූප – දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108286</link>
    <topic>‘මල් වැහි පොද’ මල් වැනි මිනිසුන්ට කෙරෙන දයාබර ඇරියුමක්</topic>
    <author>ජෝජ් රොබ්සන් ද සිල්වා</author>
    <content>‘මල් වැහි පොද’ මල් වැනි මිනිසුන්ට කෙරෙන දයාබර ඇරියුමක්සුනිල් එදිරිසිංහප්‍රවීණ ගායන ශිල්පී සුනිල් එදිරිසිංහ ගී ගැයු නවතම ගී ඇල්බමය වන “මල් වැහි පොද” සැප්තැම්බර් පළවැනිදා හවස 4.00 ට කොළඹ මහජන පුස්තකාලයීය ශ්‍රවණාගාරයේ දී එළි දැක්වීම නිමිත්තෙනි!මල් වැහි පොදට ආරාධනා ඉවරයි අසනි හෙණ ගර්ජනා නිල් දෙරණ මල් යහනක් කරන්නට මල්වලට ආරාධනා...!(පද - රත්න ශ්‍රී විජේසිංහ)“මගේ අලුත්ම ගී ඇල්බමයේ තේමා ගීතය මා ගැයුවේ මල් වලට එනම් මල් බඳු මිනිසුන් හට අර්ථවත් ආරාධනාවක් කරන්නයි. අසනි හෙණ ගර්ජනා වැනි බිහිසුණු සිදුවීම් වලින් ගහණ වූ යුදමය වාතාවරණය දැන් අවසානයි. යුද්ධයෙන් විනාශ වුණු මේ රට මේ පොළොව මල් යහනාවක් කරන්නට නම් ජාතින් වශයෙන් නොබෙදී මේ රටේ මිනිසුන් එකමුතු විය යුතුයි.”සිය සෞන්දර්ය චාරිකාවේදී සුභාවිත ගීතය කාලානුරූපීව උපයෝගී කරගනිමින් ජීවිතය කියා දෙන්නට වගබලා ගන්නා සුනිල් එදිරිසිංහ මෙවර “ස්වර වර්ණ” වර්ණ ගන්වන්නට අප සමඟ එක්වූයේ එලෙසින් ය. යුද ගිනි ඇවිලී දැවි ගිය ලක් දෙරණ නිවාලන ගී මල් වැහි පොදක් වී වහින්නට සැරසෙන සුනිල් සිය නවතම ගී එකතුව වන “මල් වැහි පොද” සහෘද ගීතලෝලීන් වෙනුවෙන් එළිදැක්වීමට දැන් සූදානම් ය.“අවුරුදු හතරකට පසුවයි මේ වගේ ගී ඇල්බමයක් නිකුත් කෙරෙන්නේ. කවදත් මා සමඟ ගී නිර්මාණයේ නියැළෙන සුපුරුදු ගී පද රචකයින් සහ සංගීතවේදින් මෙන් ම දක්ෂ තරුණ නිර්මාණ ශිල්පීන් කිහිප දෙනකු ද මෙම ඇල්බමයට දායක වී සිටිනවා.”අපේ කතා බහට සුදුසු විශේෂතාවන් කීපයක්ම “මල් වැහි පොද” ගී ඇල්බමයේ වූ හෙයින් සුනිල් එම විශේෂත්වයන් පිළිබඳව හෙළිදරව් කිරීමට වැඩි කැමැත්තක් දැක්විය. අපි සුනිල්ට ඉඩ දෙමු.“මෙරට සංස්කෘතික ක්ෂේත්‍රය සෝදා පාළු වී යන අර්බුදකාරී තත්ත්වයක් පසුගිය දශක කීපයේ පැවතුණු ව්‍යසනකාරී වාතාවරණය හරහා උද්ගත වූ බැව් සැබෑවකි. එහෙත් ආධ්‍යාත්මික සෞන්දර්යට අභියෝග කරන්නට තරම් බරපතළ තත්ත්වයන් හමුවේදීත් සුභාවිත රසිකත්වය රැක ගනිමින් රසඥතා උන්නතිය ප්‍රාර්ථනා කළ සහෘද ජන සමාජයට අප කෘතඥතා පූර්වක විය යුතුයි. ඒ සඳහා ඇප කැප වෙමින් නිර්මාණ මෙහෙවරෙහි නියැළීීමට ‘ශංඛන’ නමින් සමාජ ක්‍රියාවලියක් ඇරැඹී තියෙනවා. එහි පළමු පියවර ලෙසින් තමයි මගේ ‘මල් වැහි පොද’ ගීත ඇල්බමය එළි දකින්නේ.”“මුලින්ම කියන්න ඕනේ, ශංකන වෙනුවෙන් මෙම ඇල්බමය නිෂ්පාදනය කිරීමට ඉදිරිපත් වූ හිරූන් බුද්ධසිරි අතහිත නොදුන්නා නම් මෙබඳු ගී එකතුවක් පිළිබඳව හිතා ගන්නවත් නොහැකි වෙනවා. සුභාවිත ගීතයට උත්තේජනයක් සැපයීමට හිරූන් කරන කැපවීම සුවිශේෂයි. එමෙන්ම සම්බන්ධීකරණ කටයුතු කරන කුමාර ලියනගේ මහඟු මෙහෙවරක යෙදෙනවා.”“මල් වැහි පොද” ඇල්බමයේ ඇතුළත් ගී නිර්මාණ අතරට කුමාරතුංග මුනිදාස සූරීන් විසින් රචිත ගීතයක් ද එක් වී තිබීම සුවිශේෂිත කරුණකි. කුමාරතුංග සූරීන්ගේ පුතා වන ගෙවිඳු කුමාරතුංග වෙතින් අවසර ලබා ගෙන සුනිල් ගයා ඇති මෙම ගීතය පළමුව කවියකි. සුනිල් ඒ පිළිබඳව හෙළි කළේ මෙසේය.“කුමාරතුංග මුනිදාස සූරීන්ගේ ‘කුමර ගී ඇතුළු ළමා පැදි’ පොතේ එන ‘අකුරු මහිමය’ නම් කවි පන්තිය එක්තරා දේශනයක දී අමරහේවා මද්දුම විසින් සඳහන් කරනවා මම අහගෙන උන්නා. එදා එම සංකල්පනාවට මගේ හිතේ ආසාවක් ඇති වුණා. පසුව සදාචාර සම්පන්න ලෙස කුමාරතුංග සූරීන්ගේ පුතා ගෙවිඳුගෙන් අවසර ලබා ගෙන මෙම ගීතය ගායනා කළා. මෙම ගීතයේ තනුව සහ සංගීතය මගේමයි. (මීට ඉහත සුනිල් ‘පුර පෝය හඳට’, ‘නිල් කටරොළු මල් ගොමුවේ’, ‘ලක් වැසියන්’ සහ ‘ශිල්ප සොඳින්’ වැනි ගීත සඳහා ද තනු නිර්මාණය කර ගත්තේය.) ශිල්ප හැදෑරීමේ වටිනාකම පිළිබඳව දරුවන්ට දෙන ඔවදනක් තමයි මෙහි සංකල්පනාව වී ඇත්තේ. වර්තමානයේදී ළමයින්ට එවැනි හොඳ ගීත ඇහෙනවා මදි. බස පිළිබඳව ඉගෙන ගැනීමත් අද කාලීන අවශ්‍යතාවක් වෙලා තියෙනවා.“මේ ඇල්බමයේ එන ‘නන්දිකඩාල් කළපු දියේ’ ගීතය පද රචනය අපේ ප්‍රවීණ ගී පද රචකයකුව සිටි ඩෝල්ටන් අල්විස්ගේ පුතා වන ගයා රම්‍ය ද අල්විස් විසුනියි. අපිට ජාතින් වශයෙන් නොබෙදී ජීවිතය විඳින්න හැකි අයුරු කියා දෙන ගීතයක් මෙය. සංකල්පනාව ඉස්මතු වන අයුරු අසේල බණ්ඩාර ස්වර රචනය කර තිබීමත් විශේෂිතයි.”“මගේ ගායන දිවියේ දී මට බොහෝ ගී ලියා ඇති කුමරදාස සපුතන්ත්‍රි මෙම ඇල්බමයටත් ගී පද රචනයෙන් දායක වී සිටිනවා. ඔහුගේ පද රචනය ආදරය සම්බන්ධ අත්දැකීමක්. ‘දමා ගිය මඟ සොයා ආ ඔබ - කොහේ දෝ සිට ළං වෙමින්’ යනුවෙන් ගැයෙන මෙම ගීතයත් ගීත ලෝලීන්ගේ සිත් ගන්නා ගීතයක් වේවි කියා මම විශ්වාස කරනවා.”“එමෙන්ම දැනටමත් ඔබ ශ්‍රවණය කර ඇති ‘මේ තරම් සියුමැලි ද කළු ගල්’ ගීතයත් මේ ඇල්බමයේ ඇතුළත් වෙනවා. තරුණ පරම්පරාවේ නිර්මාණ ශිල්පීන් දෙදෙනකු වන ගී පද රචක රජී වෙල්ගම සංගීත ශිල්පී දර්ශන රුවන් දිසානායකගේ නිර්මාණ දායකත්වය මෙම ගීතයට ලැබී තිබීම විශේෂයි. තරුණ නිර්මාණකරුවන් නිර්මාණශිලී බැව් මෙම ගීතය ශ්‍රවණය කරද්දී මනාව පැහැදිලි වීම මෙහි විශේෂයයි.”“තවත් විශේෂිත ගීතයක් පිළිබඳව කිව යුතුයි. මේ දිනවල බරපතළ ලෙස රෝගීව වකුගඩු සැත්කමකට සූදානම් වී සිටින ආනන්ද පෙරේරා හැදූ ගීතයක් තියෙනවා - ‘දවුලක් ගෙන සබයට එන’ යනුවෙන් ඇරැඹෙන ආනන්ද අසනීප වීමට පෙර මෙම ගීතය නිර්මාණය කෙරුවේ. මෙය සංගීතවත් කරද්දී සංගීත භාණ්ඩ පහළොවක්ම ඔහු තනියමයි වාදනය කෙරුවේ. ඔහුගේ හැකියාවෙන් ඔප වූ අපූර්ව ගීතයක් ලෙස මෙය හැඳින්විය හැකියි. එමෙන්ම ආනන්ද ගැන සඳහන් කළ මේ අවස්ථාවේ දී අපි ඔහුට සුවසෙත ද ප්‍රාර්ථනා කරමු.”“මගේ ‘මල් වැහි පොද’ ඇල්බමයේ ආචාර්ය ප්‍රශාන්ත පෙරේරා විසින් රචිත ගීතයක් ද තිබෙනවා. එයට නිර්මාණාත්මක තනුවක් රෝහණ වීරසිංහ විසින් කර ඇති අතර රෝහණගේ තනු නිර්මාණ වැඩි ගණනක් මෙහි අඩංගුයි. එසේම එච්. එම්. ජයවර්ධන, නවරත්න ගමගේ, සුනිල් දයානන්ද කෝණාර, ආනන්ද ගමගේ, කරුණාරත්න විජේවර්ධන, වී. හේමපාල පෙරේරා, ආනන්ද පෙරේරා, නාලක අංජන කුමාර, මහානාම වික්‍රමසිංහ, දර්ශන රුවන් දිසානායක, අසේල බණ්ඩාර සහ මනෝරි උග්ගලගේ නිර්මාණය කළ මධුර තනු රැසක්ම මෙම ගීත සඳහා යොදා ගනු ලැබුවා.”“ගී පද රචනයෙන් රත්න ශ්‍රී විජේසිංහ, කුමාරදාස සපුතන්ත්‍රි, බන්දුල නානායක්කාරවසම්, කිරඹ සුමංගල හිමි, කරුණාරත්න ජයතිලක, රංජිත් රූපසිංහ, යමුනා මාලනී පෙරේරා, ගයා රම්‍ය ද අල්විස්, රජී වෙල්ගම, කේ. එම්. අයි. ස්වර්ණසිංහ, සුනිල් ජේ. සේමසිංහ, සමුද්‍ර වෙත්තසිංහ, නෙල්සන් දේමුණි, පමිත ආර්. ලියනගේ, තිලක් තලගුණේ, ජනිත ප්‍රදීප් හේවාවසම් ආදීන් දායක කරගනු ලැබුවා. මට මෙම ඇල්බමයේ යුග ගී ගායනයෙන් සහාය වූවේ ප්‍රදීපා ධර්මදාස හා රශ්මි සංගීතා ගායන ශිල්පිනියන් දෙදෙනායි.”මේ දිනවල සංගීත ක්ෂේත්‍රයේ කතා බහට ලක් වී ඇති බුද්ධිමය දේපළ නීතිය යටතේ ගීතයේ අයිතිය ගී පද රචකයා සහ සංගීතවේදියා සතු වීම පිළිබඳව ද සුනිල් අප සමඟ සිය අදහස් බිඳක් පවසන්නට අමතක නොකළේ ය. සුනිල් සිතන අයුරු ගීතය හොඳ සෙවණ දෙන වෘක්ෂයකි.“ගීතය සෙවණ දෙන අතු ඉති මල් වලින් සපිරුණු හොඳ වෘක්ෂයක් වගෙයි. ගී පද රචකයා, ස්වර රචකයා සහ ගායකයා ඒ වෘක්ෂයේ අතු ඉති හා සමානයි. ඉතින් නීතිමය පැත්තෙන් මොනවා වුණත් අපි ඒ වෘක්ෂයේ අතු ඉති සිඳ දමන එක හරි නැහැ. අපේ සාරධර්ම අනුව කොහෙත්ම සදාචාරාත්මක නැහැ එවැනි ක්‍රියාදාමයන්ට එකඟ වීම. ගීතයක ප්‍රතිභාව තුන්ඈඳුතු ශක්තියක්. ඉතින් දෙදෙනකුගේ ප්‍රතිභාවට පමණක් සලකනවා නම් එය සදාචාරාත්මක ද?”අපේ කතා බහ අවසානයේ දී “මල් වැහි පොද” ගී ඇල්බමය එළි දක්වන සැප්තැම්බර් පළමුවැනිදා තමා සමඟ එක්වන්නට කොළඹ මහජන පුස්තකාලීය ශ්‍රවණාගාරයට එන ලෙස සිය සහෘද ගීත ලෝලීන්ට ආරාධනා කළ සුනිල් “මේ ගීත එකතුව මා ආ ගී මඟ වෙනස් කරන නැවුම් කඩඉමක් වෙයි කියා මම හිතනවා” යි පැවසුවේ බලාපොරොත්තු පිරුණු සිතින් ය.මේ තරම් සියුමැලි ද කළු ගල් හිතන්නටවත් බැරි නිසා මම ගියා අවුකන බුදුන්ටත් දෑස දුන් මිනිසා සොයා...!(පද - රජී වෙල්ගම)ජෝජ් රොබ්සන් ද සිල්වාචන්ද්‍රසේන පෙරේරාගේතුන්වැනි ඡායාරූප දැක්ම අදත්ප්‍රවීණ ඡායාරූප ශිල්පි චන්ද්‍රසේන පෙරේරාගේ තුන්වැනි ඒකපුද්ගල ඡායාරූප ප්‍රදර්ශනය අදත් (28) කොළඹ ලයනල් වෙන්ඩ්ට් කලාගාරයේ හැරල්ඩ් පීරිස් ශාලාවේ පැවැත්වෙයි.ජනආරණ්‍ය - සැප්තැම්බර් 03 දා රූපවාහිනියේසත්‍යජිත් රායිගේ ‘ජනආරණ්‍ය’ හින්දි චිත්‍රපටය සැප්තැම්බර් මස 3 වැනිදා රාත්‍රි 10.20ට ජාතික රූපවාහිනියෙන් විකාශය වේ. මෙම චිත්‍රපටයේ සත්‍යා බැනර්ජි, අහාර්ට් බහාචර්යා හා ගෞතම් චක්‍රබෝටි ඇතුළු නළු නිළියෝ චරිත මවති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108287</link>
    <topic>මම මිණිබිරියන්ගෙ දරුවන්ගේත් දරු සුරතල් බලනවා</topic>
    <author>ඉනෝකා පෙරේරා බණ්ඩාර</author>
    <content>මම මිණිබිරියන්ගෙ දරුවන්ගේත් දරු සුරතල් බලනවාමිලිනා සුමතිපාලඅද ඉරිදා. හොඳ දවසකි.සතියක් පුරා දරාගත නොහැකි වූ මේ පාළුව අකා මකා යන්නේ අද බව ඈ දනී.මොන රාජකාරිය තිබුණ ද ඒ සියල්ල පසෙක ලූ පවුල් පහක් අද දවල් කෑමට මෙහි එනු ඇත.ඒ මිලිනා සුමතිපාල අම්මාගේ දරු හත් දෙනාගෙන් පස් දෙනෙකි.උද්‍යා, ජගත්, තිලංග, අනූෂා සහ ශානිකාගේ දූ දරුවන් ඇතුළු පවුලේ කට්ටිය එකතු වූ කල 25කට එහා ජනකායකි.ඕස්ට්‍රේලියාවේ පදිංචි සන්ධ්‍යා ලොකු දූ සහ අනෝජා දූත් මෙහි සිටියානම් ඒ පවුල් දෙකත් නොවැරැදීම අද පුංචි බොරැල්ලේ පිහිටි අම්මාගේ ගෙදරය.සිනහව - කතාව - කෑකෝ ගැසීම් අද නම් අඩු නැත. වෙනදා එළවුළු පමණක් බතට ඉදෙන මේ ගෙදර අද රස මසවුළු සුවඳ හමයි.දරුවන්ටත් වඩා මුණුබුරු කැළ ප්‍රිය කරන කෑම පිසින්නට ආච්චි අම්මා යුහුසුළු වෙයි..මොන දේ තිබුණ ද සියලු සහෝදරයන් ඉරිදා දිනවල ගතකළ යුත්තේ අම්මා සමඟය. ඒ අම්මාගේ නීතියයි. නීතිය පුරුද්දකට ගොස් දැන් එය පවුලේ චාරිත්‍රයක් බවට පත්ව තිබේ.”අම්මේ අද කෑම හදාගෙන එන්නද..” අම්මාට නොහැකි යැයි හැඟෙන ඇතැම් ඉරිදාවක තිලංග විමසයි.ගෙවල් පහෙන් කරි දහයකි. සියල්ල එකම කෑම මේසයකය. පවුලේ ප්‍රශ්න – ආගිය තොරතුරු - අනාගත අභිවෘද්ධියට අදාළ තීරණ සියල්ල අම්මා මූලික කොට සාකච්ඡා වෙයි.දරුවන්ටත් දරුවන් සිටිය ද සියල්ලෝම අම්මාට කීකරුය. ඒ අතින් ඈ වාසනාවන්තය.සැනසිල්ලේ ගලා යන ජීවිතය පිළිබඳ ඈ මෙහොතක් නැවති හැරී බලන්නේ මා ඉල්ලීමටය. ඒ අවුරුදු 32කට එහා මතකයකි.”මහත්තයා නැතිවෙනකොට ලොකු පුතා ජගත්ට අවුරුදු 19යි. තිලංගට අවුරුදු 14යි. බාලයට 8යි. විවාහවෙලා හිටියෙ ලොකු දූයි උද්‍යා දූයි විතරයි. එදා උද්‍යාගෙ ‘හෝම් කමින්’ දවස. රෑ උත්සවේ. දවල් 1.45ට විතර කාලා බීලා ඇඳේ හේත්තුවෙලා හිටිද්දීයි,අමාරුවෙලා මහත්තයා නැතිවුණේ.මඟුල් ගේ මළ ගෙයක් වුණා. මට හිතාගන්න බැරිවුණා එතැනින් එහාට මං මොකද කරන්නෙ කියලවත්. අවුරුදු 20දි මං විවාහ වුණේ. හරියටම අවුරුදු 23යි මට එයා එක්ක ගත කරන්න ලැබුණේ.දරු හත්දෙනෙක් එක්ක කොහොමද මං ජීවත් වෙන්නෙ... අමාරුවෙන් ගොඩනඟා ගත්තු ව්‍යාපාර පවත්වාගෙන යන්නෙ කොහොමද... ඊටත් වඩා එයා නැතිව හිස්වුණේ මගේ ජීවිතේ. නෑදෑයො හැමෝම පිටවෙලා ගියාට පස්සෙ මං ඇඬුවා. කල්පනා කළා.මගේ අම්මයි, මල්ලියි නංගිල තුන්දෙනයි මට දිරි දුන්නා. ඒ අය මා එක්කම හිටියා. උසස් අධ්‍යාපනයට ලොකු පුතාව එංගලන්තෙ යැවුවා. තිලංගට 17 වෙද්දි එයාවත් යැවුවා. තිලංග කොහොමටත් මුද්‍රණ ක්‍ෂේත්‍රය ගැන උනන්දුවකින් හිටියෙ.එයා උපාධිය සම්පූර්ණ කරල එනකොට අසෝකා හෝල් එක ළඟ ඉඩම අරගෙන මං ‘ප්‍රෙස්’ එක දාලා තිබුණෙ. තිලංග ‘ලක්බිම’ පටන් ගත්තා. ඉතාම හොඳින් එයා ඒක කරගෙන යනව.ලොකු පුතයි තිලංගයි හොඳ අයිය මලෝ දෙන්නෙක්. හැමදේම කතාකරනවා. කවදාවත් සිගරට් එකක – අරක්කු උගුරක රහ නොබැලුව දරුවො. ඒ දෙන්නා තමයි මේ හැම දේම දියුණු කළේ. නංගිලව විවාහ කරල දුන්නෙ.මං දරුවො හත් දෙනාටම ගෙවල් හතක් හදල දුන්නා. හැම දුවෙක්වම මං වගේම අවුරුදු 20දි විවාහ කරල දුන්නා. ඒ අය හොඳින් ඉන්නව. පවුලෙ සමඟිය තමයි ලොකුම දේ. මොන තරම් වස්තුව තිබුණත් මොකටද දරුවො හරියට නොහැදුණා නම්”මේ සා විශාල මන්දිරයක හුදෙකලාව විසීමේ පාළුව ඇයට නොදැනෙනවා නොවේ. එහෙත් බෞද්ධ සම්මේලනයේ වැඩ, අසරණ සරණ කුලඟන සමිතියේ වැඩ, හෙළ උදාව නම් ජාතික ව්‍යාපාරයේ වැඩ කටයුතු සහ තවත් සමාජ සේවා කටයුතු රැසක් නිසා ඒ පාලුව මැකී යයි.”අවුරුදු 4ක් මං සමස්ත ලංකා බෞද්ධ සම්මේලනයේ සභාපතිනිය වෙලා හිටියා. මගෙන් පස්සෙ දැන් ජගත් පුතා ඒ රාජකාරිය කරනවා. නමුත් ඒ වැඩවලට මං තවම දායක වෙනව.මේ සියලු දේ උදෙසා උදෑසන 6.00 වෙද්දී ඈ ඇඳෙන් බසියි.ගෙවී යන්නේ 76 වැනි විය වුව ද ඇයට එහි වගක් නැත.අඩුම තරමේ විනාඩි 10ක් වත් භාවනා කර මුව කට දොවා, බුදුන් වඳින්නට බුදු මැදුර වෙත යයි. බේත් හේත් කෑම් බීම් සියල්ල ඉන් ඉක්බිතිවය.”මේ වත්තෙ මං පලා වර්ග 11 ක් වවල තියෙනව. ඒ හින්ද හැමදාමත් මගේ බතට කලවම් මැල්ලුමක් වරදින් නෑ. කිරි රහට හදන පතෝල, වැටකොළු ඇතුළු එළවුළු 4ක් මේ ගෙදර දවල් කෑමට ඉදෙනවාමයි.උයාගන්න බැරි වුණොත් දරුවන්ගෙ ගෙවල්වලින් කෑම එවනව. දරුවො හත් දෙනකුට මහා බත් මුට්ටියක් ඉදුණු ගෙදර අද හාල් හුණ්ඩුවත් වැඩියි. ඒ තනි මං නිසා.” ජීවිතේ හැටි එහෙමය.සියල්ල ඈ පිළිගනී.බුදුන්ට පුදනා සමන් පිච්ච මල් පිරිසුදු වතුරට දමා සතියට දවසක් හෝ දෑස් සෝදන පුරුද්දට දෝ 76 වැනි විය ගෙවූව ද, ඇගේ දෑස් නීරෝගීය. සැප සම්පත් අඩු නැති මේ ජීවිතය ද කවදා හෝ දමා යා යුතු බව ඈ පිළිගනී. මිලිනා ඊට සූදානම්ය.”මහත්තයා නැති වුණු දුක හැරෙන්නට ජීවිතයේ මෙතෙක් මට දුකක් කියල දෙයක් දැනුණෙ නෑ. අද මට මුණුපුරු මුණුපිරියො 21ක් ඉන්නවා. මං එයින් විඳිනා සතුට හරි රස හරි තනියම නේද කියල හිතෙන්නෙ මහත්තයා මතක් වෙනකොට.කොහොම වුණත් එයා මට ඉතිරි කරල ගිය දරු හත්දෙනා මට ලෝකයක්. ජීවිතේ සුන්දරයි කියල හිතෙන්නෙ ඒ අය ජීවත්වෙන දිහා බලලා. මිණිබිරියගෙත් දරුවෙක් දැකපු මුත්තාච්චියෙක් මං. ඊට වැඩිය මොන සතුටක්ද...”මේ සංසාරයේ යළි නූපදීවා යන්න එකම පැතුම වුව යළි ආත්මයක් ලැබේ නම් එය මව් පදවියක්ම වන්නටත්, තම සැමියා සුමතිපාලයන් ඒ දරුවන්ගේ තාත්තාම වන්නටත් මිලිනා පැතුම් පතයි.ඒ, මේ ජීවිතයේ ලද සෑම සුන්දරත්වයක් ම ලබා දුන්නේ ඔහු බව සෑම මොහොතකම ඈ අදහන හෙයිනි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av1108289</link>
    <topic>ජෝති ගී සුරේන්ද්‍ර ගැයීම හොඳ ද? නරක ද?</topic>
    <author/>
    <content>ජෝති ගී සුරේන්ද්‍ර ගැයීම හොඳ ද? නරක ද?77 ජේ. ආර්ලගෙ විවෘත ආර්ථිකෙන් පස්සෙ මේ රටේ බොහොමයක් කලාකරුවන්ගෙ ගුණධර්ම, සාරධර්ම, මනුස්සකම් සහ ප්‍රතිපත්ති දියවෙලා ගියා. විශේෂයෙන් මුදල් ඉදිරියේ කබරගොයත් තලගොයා කරගන්න මිනිසුන් ටිකක් ඉතිරි වුණා.කෙසේ වෙතත් ජෝතිගෙ ගීතයක් ගයන්න උත්සාහ කිරීමම ඔහුට කරන සුවිශාල අපහාසයක් ඒ වගේම ඒ ඡායා පිටපතට ජෝති එක්ක හැරෙන්නවත් බැරි බව පෙන්වන අවස්ථාවක්. ඉතිං අපි ඉවසගෙන ඉමු. පහුගිය කාලෙ ජෝතිගෙ ගීත උලා කාපු ඡායා පිටපත් වලට සිදු වෙච්ච දේ මේ පිටපතටත් නොවේවි කියල කාටද කියන්න පුළුවන්.අවසාන වශයෙන් ජෝතිගෙ ගීත සුරේන්ද්‍ර ගැයීම වරදක් ද? ඔව්! එය සමාව ගත යුතු වරදක්!  මාතර සුජීව පි‍්‍රයශාන්ත ඒකනායකසියලු නළුවන්ට ගැළපෙන එකම කටහඬ වූ ජෝතිගේ වියෝව නිසා ඇති වූ හිඩැස පියවීමේ බරපතළ ප්‍රශ්නයට සිංහල සිනමාව මෑත කාලයේ මුහුණ පෑවේය.ප්‍රකට සංගීත අධ්‍යක්ෂවරයකු වූ සරත් දසනායක එවකට ජෝතිගේ හඬ අනුකරණය කරමින් ගීත ගැයුවා වූ එච්. ආර්. සොයිසා ඇතුළු නවක ගායකයන් රැසක් පරීක්ෂණයකට ලක් කළේය. ඔහු කරන ලද පරීක්ෂණය නම් අලුත් සින්දුවක් ලියා එය ජෝතිගේ කට හඬින් ගයන ලෙස මෙම අනුකාරකයින්ට ආරාධනා කිරීමයි. පරීක්ෂණයට පැමිණි කිසිම කෙනෙකුට එසේ කිරිමට නොහැකි වූ බව සරත් දසනායක ගේ නිගමනය විය. ඒ නිසා ඉදිරි චිත්‍රපටි සඳහා ජෝති වෙනුවට වෙනත් ගායකයකු යොදා ගැනීම ව්‍යවර්ථ විය.ඉන් අනතුරුව මහාචාර්ය ආරියරත්න ඇතුගල මහතා රූපවාහිනී සංස්ථාවේ සභාපති ධුරයේ සිටියදී ජෝති කටහඬ ඇති අයගෙන් අයදුම්පත් කැඳවූ විට අයදුම්පත් 4000 ක් ලැබුණු අතර එයින් තෝරා ගත් අවසාන 12 දෙනා යන්තම් ස්වර අත පත ගා ගීත ගැයුවා මිස සාර්ථකව ජෝති ගී ගැයුවේ නැත.මෑත කාලයේදී ජෝති ගී වඩාත් කිට්ටුවට ගායනා කළේ සුරේන්ද්‍ර පෙරේරා බව පැවැසේ.ජෝති ගීත සංගත තැටියක් මඟින් එළි දැක්වීමේදී වූ බරපතළ සදාචාර විරෝධි ක්‍රියාව නම් එහි පෙර ගායනය එච්. ආර්. ජෝතිපාල කළ බව සඳහන් නොකිරීමය. එසේ සඳහන් නොකළ විට අවුරුදු 25 ක් පහළ ළාබාල, ලද බොළඳ තරුණ පිරිස රවටා ගැනීම පහසු වන බව ජෝති රසිකයන්ගේ අදහසයි.  ලාල් රංජිත් ඕපාතඅතුරුගිරියජීවත්ව සිටි කාලය පමණක් නොව මියගොස් වසර 24 ක් යනතුරු ජෝතිපාලගේ ගී හඬින් ඇසුණු, අදටත් අසන්නට පුළුවන්, ඔහුගේ හඬින් තිබෙන ගීවලට රසික ආදරය කොතරම් ද යන්න කිව යුතු නැත. එහෙයින් ජෝතිගේ ගී හඬ රසික සිත් සතන් තුළ අමරණීයයි. කාගේ හඬින් ඒ ගී හඬ ඇසුණත් එදා ජෝතිට තිබුණු රසික ආදරය අදත් එසේමයි.අනුන්ගේ ගීතවලින් සංගත තැටි නිකුත් කිරීම රසික අප වෙනුවෙන් යයි කීම අනුමත කිරීමට නොහැකියි. ඒ විතරක් නෙමේ, කවුරු කළත්, අනුන්ගේ ගීතවලින් ජනපි‍්‍රය වුවත් ඒ ගීත තමන්ගේ ගීත ලෙස එළිදැක්වීම සදාචාරාත්මක වන්නේ නැති බව මගේ ද හැඟීමයි.අනුන්ගේ ගීත ගයා සංගත තැටි කරනවාට වඩා, තමන් ලද ජනපි‍්‍රයත්වය තවදුරටත් රැකගැනීමට නව නිර්මාණ රසිකයන්ට ඉදිරිපත් කරන ලෙස සුරේන්ද්‍ර ගෙන් විතරක් නෙමේ සියලුම සුපර් ස්ටාර් ගායක ගායිකාවන්ගෙන් අපි ආදරයෙන් ඉල්ලමු.  මාතලේ ධර්මා ඒකනායකසුරේන්ද්‍ර ඔබ සහජ කුසලතා ඇති දක්ෂ ගායකයකු බව අපි දනිමු. එහෙත්... අසහාය ගායක ජෝතිපාලයාණන්ගෙ ගීත ඔබගේ කරගනිමින් නිකුත් කළ ගීත සමුච්චය පිළිබඳ අප්‍රසාදය පළකරමු. ඒ මන්දයත් කොවුලාගේ ගීත කොවුල් හඬින් මිස කපුටු හඩින් ඇසීමට අපට අවශ්‍ය නොමැත.ජෝතිපාල යනු එදත් අදත් ඉදිරියටත් එක්කෙනෙකි. ඩුප්ලිකේට් ජෝතිපාල අපට එපා. ජෝතිට මෙම අසාධාරණය කළේ ඔබ පමණක් නොවේ. දැන දැන ඔබත් ඒ වරදම කිරීම පාපයකි. ඔබ ඇඟ බේරා ගැනීම සඳහා පවසන්නේ රසිකන්ගේ ඉල්ලීම මත එය කළ බවයි. මුදලට වහල් වී රසිකයන් පාවා දෙන්න එපා. ඔබ පසුගියදා රසඳුනට පවසා තිබුණා රසිකයන් ඉල්ලුවොත් නැවතත් ජෝති ගීත නිකුත් කරන බව. බුද්ධිමත් රසිකයා තැම්බීමට ඔබට නොහැකිය. ඔවුන් කිසිදා එවැනි දේවල් ඉල්ලන්නේ නැත. සුරේන්ද්‍ර මෙවැනි පාපකර්ම ක්‍රියා නොකර ස්වතන්ත්‍ර ගීත නිර්මාණ තුළින් අනාගතය ගොඩනඟා ගන්න. ගැයුවට ඉමිහිරි පද උපුටා - කොවුලෙකු වෙනවද කළු කපුටා - අපට පැවසීමට ඇත්තේ එයයි.උඩ පැන්නොත් බිම වැටෙන්න වෙයි - සිතා මතා මේ කියන්නෙ මං  ඉහළ තල්දූවේ ආනන්ද වික්‍රමආරච්චිඅපේ අමරණීය ගායක එච්.ආර්.ජෝතිපාලගේ ගීත සංගත තැටියකට ගායනා කිරීම ගැන බොහෝ රසිකයන් සුරේන්ද්‍ර පෙරේරාට බැණවදිනු මම අසා ඇත්තෙමි. ඔහු පමණක් බැණුම් ඇසීම ප්‍රමාණවත් නැති බව අපේ අදහසයි. එසේ වන්නේ ඔහුට ගීත විකුණු රචකයන් මෙන්ම සංගීතඥයන් ද, ඇතැම් රචකයන් හා සංගීතඥයන්ගේ භාර්යාවන් හා දරුවන් ද මේ ගීත විකුණාගෙන කෑමේ ජාවාරමට වගකිව යුතු නිසාය.මෙහිදී අජන්තා රණසිංහ ද මේ පාපකර්මයට ප්‍රබල ලෙස හවුල් වී ඇති බව පැහැදිලිය. ආචාර්ය පණ්ඩිත් අමරදේවයන්ගේ ගීත ඩබ්ලිව්.ඩී.ආරියසිංහට විකුණූ අජන්තාට ජෝතිපාල මොකෙද්ද?අනේ අජන්තා! බුද්ධිමය දේපළ පනත යටතේ ඔබේ ගී පදමාලා ඔබට අයිති වුණත් ඒවා විකුණාගෙන කන්න එපා. මගේ හරකා මට අයිතියි කියා ඌ මස්කඩයට විකුණන්න එපා. එහෙම ගියොත් ඔබ ලියූ ආචාර්ය පණ්ඩිත් අමරදේව ගයන ‘සිහල කලාකරුවාණනේ’, මහාචාර්ය සනත් නන්දසිරි ගයන ‘නිර්වාණ ස්වර්ණ ද්වාරයෙන්’ වැනි ගීතත් ඔබ ඉර්ඉ ගායකයන්ට විකුණාවි.ඉතිං අජන්තා රණසිංහ මහත්තයෝ ඔබත් සිහල කලාකරුවෙක් නොවේද? ඔබ නිගාදෙවන්නේ ඒ සිහල කලාකරුවන්ට නොවේද?  මීගමුව මහහුණුපිටියේ, මහිමගොඩැල්ලවත්තේයොහාන් කුමාර් ද සිල්වාරටක් නළවා රටක් සනසා - රටම හඬවා දැයෙන් සමුගත් ශ්‍රී ලංකාවේ අති උත්තරීතර මහා ගායක එච්. ආර්. ජෝතිපාල නොහොත් ‘හදවත රත්තරන් ජෝතිපාල’ගේ මධුර මනෝහර ගීත කිසිම හිරිකිතයකින් තොරව අද සුරේන්ද්‍ර ගායනා කිරීම කිසිසේත්ම අනුමත නොකරන නුසුදුසු අමන ක්‍රියාවකි. කිසිම දිනක මොනම විදියකින්වත් සුරේන්ද්‍රට ජෝතිපාල වෙන්න බැරිය.හරියටම 1988 පෙබරවාරි මස 12 වැනි දින මරදාන ටවර් රඟහලේදී විජය කුමාරතුංගයන් කීවේ මේ රටේ සිටියේ එක ජෝතිපාලයි. තව ජෝතිපාලලා අවශ්‍ය නැත. මතුවට උපදින්නේවත් නැත. ජෝති නාමය සදා රැකගමු කියාය.සුරේන්ද්‍ර අද මෙම ගීත ගැයීම මතු පරපුරට කරන ද්‍රෝහි ක්‍රියාවකි. මන්ද මතු පරපුර දැනගත යුතුය එච්. ආර්. ජෝතිපාල කියා අමරණිය හඬක් තිබු ගායකයකු අතීතයේ මෙම ලක් දෙරණේ සිටිය බව. සුරේන්ද්‍ර ලංකාවේ හොඳ ගීත රචකයන් සිටිනා බව ඔබ නොදන්නෙහි ද? නොදන්නවානම් ඔවුන් සොයාගෙන ගොස් ඔවුන් ලවා හොඳ ගීත රචනා කරගෙන ගීත ගසා රසික ජනතාව අතර නමක් තබාගන්න උත්සාහවන්ත වන්න. සුරේන්ද්‍ර කියා තිබුණා රසිකයන් ඉල්ලන නිසා ජෝතිගේ ගීත ගායනා කරනවා කියා. එය ඔහුගේ මන්ද බුද්ධික කතාවකි. එම වචනයෙන්ම ඔප්පු කර තිබෙනවා තමුන්ට රසික ජනතාව අතර නමක් තබා ගැනීමට බැරි බව.සුරේන්ද්‍ර ඔබ ජෝතිපාලගේ ගීතවලට නිගරු නොකොට තමන්ගේම ගීත ගයා නමක් තබා ගන්න උත්සාහවන්ත වන්න.සසර - සැරි සරනා තුරා, ආත්මයෙන් - ආත්මය, බවයෙන් බවය ආදරණිය ජෝතිපාලගේ අමරණීය ගීත රාවය රාව ප්‍රතිරාව නැංවේවා.ජෝති නාමය සදා කල්හිම රැකගමු.  පතිරාජ වීරසිංහසර්පන්ටයින් පාර,බොරැල්ලතවත් පාඨක ලිපි ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082810</link>
    <topic>කෑම මේසයට වෙනසක් දෙන පොලොස් කට්ලට්</topic>
    <author/>
    <content>කෑම මේසයට වෙනසක් දෙන පොලොස් කට්ලට්ව්‍යංජනයක් ලෙස රසවත්ව පිළියෙල කරගත හැකි පෝෂණීය ගුණය අතින් ඉතා ඉහළ පොලොස්වලින් සාදාගත හැකි තවත් රසවත් අලුත්ම ආහාරයක් මේ. කෑම මේසයට අලුත් බවක් එක් කර ගැනීමට පොලොස් වලින් සකස් කරගත හැකි කට්ලට් අද ‘රසඳුන’ කැම බීම විශේෂාංගය තුළින් ගෙන එනවා.සති අන්තය රසවත් කරන කෑම බීම - උපදෙස් ප්‍රවීණ සූපවේදී ඩොන් ෂර්මන්අවශ්‍ය ද්‍රව්‍යපොලොස් ගැට (ඉතා ළපටි) 1යි මාළු හෝ සැමන් 250 ග්‍රෑම් රතුලූනු ගෙඩි කිහිපයක් සුදුලූනු බික් කිහිපයක් ගම්මිරිස් කුඩු තේ හැඳී 1යි ලුණු කුඩු අමුමිරිස් කරල් කිහිපයක් දෙහිගෙඩි 1යි කරපිංචා ටිකක් කරඳමුංගු, කුරුඳු පොතු කුඩු ටිකක් බිත්තර 2යි පාන්පිටි 250යි ග්‍රෑම් පාන්කුඩු (බිස්කට් කුඩු) 250 ග්‍රෑම් බැදීමට අවශ්‍ය පමණ තෙල්සාදන ක්‍රමයපොලොස් ගෙඩියේ පොත්ත ඉවත් කර කුඩා කැබැලි කපා ලුණු දමා තම්බා පෙරා ගන්න. මාළු නම් තම්බා හෝ සැමන් ගෙන හොඳින් පොඩි කර ගන්න. ඉන්පසු රතුලූනු, සුදුලූනු, අමුමිරිස් සිහින්ව ලියා මාළු හා පොලොස් සමඟ මිශ්‍ර කරගන්න. දැන් එයටම ගම්මිරිස්, ලුණු, කරඳමුංගු, කුරුඳු කුඩු හා දෙහි ඇඹුල් ද එක්කරමින් හොඳින් අනාගන්න.ඉන්පසු තෙල් ටිකක් රත්වෙන්න හැර කරපිංචා කොළ කිහිපයක් පළමුව තෙලට දමා ඉන්පසු මිශ්‍රණය ද දමා හොඳින් තෙම්පරාදු කරගන්න. එම මිශ්‍රණය නිවෙන්නට හැර කුඩා බෝල සාදා බිත්තර සාරුවල පොඟවා පාන් පිටිවලින් බැටරයක් සාදා (පාන් පිටි උකුවට ජලයේ දියකර) එහි ගිල්ලා පාන් කුඩුවල තවරා ගැඹුරු තෙළේ බැදගන්න.උණු උණුවේම මේසයට යැවීමෙන් වඩාත් රසවත්ව කෑමට ගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082811</link>
    <topic>ළමා ඔත්තුකරුවන්ගේ සිවුවැනි වික්‍රමය</topic>
    <author>කුමාර</author>
    <content>ළමා ඔත්තුකරුවන්ගේ සිවුවැනි වික්‍රමයසිනමා ප්‍රේක්ෂකයන් අතර විශේෂයෙන්ම කුඩා ළමයින් අතර සෑහෙන ජනප්‍රියත්වයක් අත් කරගත් රොබට් රොඩ්‍රිගස් ගේ ’ස්පයි කිඩ්ස්’ චිත්‍රපට පෙළේ සිව්වැන්න ’ඕල් ද ටයිම් ඉන් ද වර්ල්ඩ්’ දැන් මෙරට ප්‍රදර්ශනය වෙමින් තිබේ.ස්පයි කිඩ්ස් චිත්‍රපට පෙළේ පළමුවැන්න තිරගත වූයේ 2001 වසරේදී ය. එහි දෙවැන්න 2002 වසරේදී තිරගත වුයේ ‘දි අයිලන්ඩ් ඔෆ් ලොස්ට් ඩ්‍රීම්ස්’ යන නමිනි. තෙවැන්න ‘ගේම් ඕවර්’ 2003 වසරේදී තිරගත විය. ඉන් වසර අටකට පසු ප්‍රදර්ශනය ඇරඹූ ‘ස්පයි කිඩ්ස් 4’ හි ප්‍රධාන චරිත රඟපාන්නේ රෝවන් බ්ලැන්ඩාඩ් සහ මේසන් කුක් ය.රෙබෙකා සහ සිසිල් නමැති නිවුන් සොහොයුරු සොහොයුරියන් දෙදෙනෙක් වූ ඔවුන් තම කුඩම්මා කෙරේ කිසිම ආදරයක් ගෞරවයක් දැක්වූයේ නැත. කුඩම්මා වූ මරීසා විල්සන් (ජෙසිකා අල්බා) රහස් පරීක්ෂකවරියක ලෙස කටයුතු කළ අයකු බව රෙබෙකා සහ සිසිල් දන්නේ නැත. මරීසා රහස් පරීක්ෂණ කටයුතු පිළිබඳ වාර්තාකරුවකු වන විල්බර් විල්සන් (ජොයෙල් මැක්හේල්) ගේ බිරිය ද වන්නීය.පෘථිවියට තර්ජන එල්ල වන්නේ ‘ටයිම් කීපර්’ (ජෙරම් පිවෙන්) යන අන්වර්ථ නාමයෙන් හැඳින්වෙන අති දක්ෂ අපරාධකරුවාගේ සංවිධානයෙනි.ඒ අතර තුර මරීසා නැවත ඇය සේවය කළ ඕ.එස්.එස්. රහස් පරීක්ෂක සංවිධානයේ සේවයට කැඳවනු ලබයි. ඇයට පැවරෙන්නේ රෙබෙකා අත ඇති රතු මැණික් මාලය ආරක්ෂා කිරීමය.මරීසා නොදැන සිටියත් එය ටයිම් කීපර් ගේ සැලැස්මේම කොටසකි. එම සැලැස්මට අනුව රෙබෙකා වෙතින් රතු මැණික් මාලය පැහැර ගැනෙයි. මෙහිදී සිසිල්ට හා රෙබෙකාට සිදුවන්නේ අකැමැත්තෙන් වුව තම කුඩම්මා වූ මරීසාට මාලය නැවත සොයාගනු පිණිස උපකාර කරන්නටය.ඔවුන් ගේ සහායට ‘ස්පයි කිඩ්ස්’ පළමු චිත්‍රපට තුනේ සිටි ළමා ඔත්තුකරුවන් වූ දැන් යෞවනයට පා තබා සිටින කාමන් සහ ජූහි (අලෙක්සා වේගා සහ ඩැරිල් සබාරා) ද පැමිණති. ඒ සමඟම ටයිම් කීපර් ගේ සංවිධානයට එරෙහි ඔවුන්ගේ යුද්ධය ඇරඹෙයි.රොබට් රොඩ්‍රිගස් ගේ නිෂ්පාදනයෙන් හා අධ්‍යක්ෂණයෙන් යුත් ‘ස්පයි කිඩ්ස් 4’ හි තිර රචනය ලියා ඇත්තේ මැතිව් වොට්ස් ය. ඇමෙරිකානු ඩොලර් ලක්ෂ 40ක වියදමෙන් නවීන සිනමා තාක්ෂණයන් උපයෝගී කොටගෙන ඬර්මාණය වූ ‘ස්පයි කිඩ්ස් -4’ ලොව පුරා ප්‍රදර්ශනය වීම ඇරඹුවේ පසුගිය 19 දාය.කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082812</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමාකන්දන සෝමසිරි සෝමරත්නප්‍රශ්නය - ගායිකා කල්හාරි ජයසේකර එස්. ඩී. එස්. ජයසේකරගේ කවුද?පිළිතුර - දියණිය.පස්යාල නඳුන් හෙට්ටිගේප්‍රශ්නය - චිත්‍රපට නළු ඩග්ලස් රණසිංහගේ රඟපෑම් පිළිබඳ ඔබේ අදහස් දක්වන්න?පිළිතුර - ඔහු කිසිම චිත්‍රපටයක පේ‍්‍රක්ෂකයන්ට මතක හිටින චරිතයක් රඟපා නැති බවයි මගේ අදහස. තරමක් හෝ මතක හිටින්නේ ‘විරාගයේ’ සිරිදාස ලෙස කළ රංගනය පමණයි. ඩග්ලස් සීමාසහිතකම් ඇති නළුවෙක් ලෙස හඳුන්වා දෙන්ට මං කැමැතියි.බදුල්ලේ ජෙරල් පෙරේරාප්‍රශ්නය - හින්දි සිනමාවේ මහා නළු දිලිප් කුමාර්ගේ ලිපිනය සොයා දෙන්න?පිළිතුර - 34 B, PALI HILL, NARGIS DUTT ROAD, BANDRA (W) MUMBAI - 50නැදුන්ගමුවේ අසේල කුරුප්පුප්‍රශ්නය - පහත නම් සඳහන් නිළියන්ගේ වයස සඳහන් කරන්න? නදිකා ගුණසේකර, වසන්ති චතුරාණි, චන්දි රසිකා, ගීතා කාන්ති ජයකොඩි.පිළිතුර - ‘ශ්‍රී ලාංකේය සිනමා වංශය’ පොතේ දැක්වෙන ආකාරයට නදීකා (වයස 53), වසන්ති (52), චන්දි (54) ගීතා කාන්ති (54)පැපිලියානේ සමන්ලතා ගමගේප්‍රශ්නය - ස්වර්ණවාහිනියේ වඩාත්ම ජනපි‍්‍රය වැඩසටහන මොකද්ද?පිළිතුර - ජ්‍යෙෂ්ඨ මාධ්‍යවේදි බන්දුල පද්මකුමාර ඉදිරිපත් කරන ‘මුල් පිටුව‘.ඉහළ තල්දූවේ ආනන්ද වික්‍රමආරච්චිප්‍රශ්නය - ‘ගැහැනු ළමයි’ චිත්‍රපටයේ විජයලතාගේ චරිතය රඟපෑ නිළිය කවුද?පිළිතුර - ප්‍රවීණ ගායිකා දමයන්ති ජයසූරිය.උඩුගම්පොළ ක්‍රිශාන්ත කරුණාරත්නප්‍රශ්නය - ගායක මර්වින් මිහිඳුකුල ඔබේ සොහොයුරෙක් ද?පිළිතුර - නැහැ. මම මීගමුවේ. මර්වින් හිටියේ හලාවත.මීගමුවේ යොහාන් කුමාර් ද සිල්වාප්‍රශ්නය - නළු නිළියන්ගේ රංගන හැකියාව ජාන මඟින් ඔවුන්ගේ දූ දරුවන්ට එන බව කියන්නේ ඇත්ත ද?පිළිතුර - ඒක වෙන්නත් පුළුවන් නොවෙන්නත් පුළුවන්. දැන් බලන්න ගාමිණි ෆොන්සේකා ශ්‍රේෂ්ඨ නළුවෙක් වුණත් ඔහුගේ පුතාට ඒ හැකියාවෙන් දශමයක්වත් තියෙනවා ද? නැහැනේ.කපුගොඩ මාළිඳ සරත් රණසිංහප්‍රශ්නය - ඔබ ලියු මුල්ම චිත්‍රපට විචාරය කුමක් ද?පිළිතුර - ‘ඉන්දුට මල් මිටක්’ චිත්‍රපටය ගැන. එය පළවුණේ ලංකාදීප පත්‍රයේ ඒ 1981 දී විතර. එය පළකර දුන්නේ ප්‍රවීණ මාධ්‍යවේදියකු වන එසේම මගේ ගුරුවරයකු වන රෝහණ වෙත්තසිංහ.වාද්දුවේ සුරේශ් ප්‍රදීප් කුමාරප්‍රශ්නය - අමරසිරි පීරිස්, කසුන් කල්හාර ජයසේකර යන ගායකයන් දෙදෙනාගේ ලිපින සඳහන් කරන්න?පිළිතුර - අමරසිරි පීරිස් 44/2, ගඟබඩ පාර, වෑවල, පිළියන්දල. කසුන් කල්හාර, 26, ‘සංගීත් භවන්’, මාදින්නාගොඩ, රාජගිරිය.කුලියපිටියේ කපිල ජයවිලාල් හේරත්ප්‍රශ්නය - උපාලි විජේවර්ධන අතුරුදන්වීම බටහිර රටක නම් හොඳ චිත්‍රපටයකට අමු ද්‍රව්‍යයක් නේද?පිළිතුර - ඔව් කපිල. වරක් චන්ද්‍රන් රත්නම් සේපාල ඒකනායකගේ කතාව නම් චිත්‍රපටගත කරන්න සූදානම් වුණා.මේ සතියේ පහත නම් සඳහන් අයත් ප්‍රශ්න එවා තිබුණා. දෙහිවල ඒ. ප්‍රනාන්දු, කඩවත සුජාතා ගුණවර්ධන, පොල්ගහවෙල චිත්‍රානන්ද සමරතුංග, කුරුණෑගල දමයන්ති, ගාමිණි කරුණාරත්න, කුසුම් හා ධර්මරත්න, ඒ. යූ. ගුණවර්ධන, නාරම්මල ඩබ්ලිව්. එම්. ආර්. ලක්මාලි, කුලියපිටියේ පැට්රික් එම්. නානායක්කාර, මීරිගම ඊ. ඒ. ඩී. දේවින්ද, ගල්කිස්සේ නදී කරුණාරත්න, රඹුක්කන සරත් විජයානන්ද, බණ්ඩාරවෙල පේ‍්‍රමසිරි ලියනආරච්චි.ඔබේ ප්‍රශ්න පහත ලිපිනයට යොමු කරන්න. ‘සු.මිගෙන් අහන්න’ රසඳුන - සිළුමිණ ලේක්හවුස් කොළඹ 10කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082813</link>
    <topic>පරිසර අසිරිය විඳිමින් බතලේගල කන්දට ගමනක්</topic>
    <author>කේ.එස්. විජයවර්ධන</author>
    <content>පරිසර අසිරිය විඳිමින් බතලේගල කන්දට ගමනක්සබරගමු පළාතට අයත් කෑගලු දිසාව කඳුවැටි, පර්වත පිරිවරාගත් සුන්දර පෙදෙසකි. මෙහි කඳු ගැට අතර වඩාත් කැපී පෙනෙන්නේ පුංචි සීගිරියක් මෙන් ඈතට දිස්වන බතලේගල ය.ඉංග්‍රීසින් මෙම කඳු වැටියට බයිබල් රොක් යයි නම් කළේ ඈතට බයිබල් පොත මෙන් දිස්වන හෙයිනි. නිදහස් දිනයට අලගල්ල කන්ද තරණය කරනා හතර කෝරලේ වැසියෝ, වෙසක් දිනයට බතලේගල කන්ද නැඟීමට රුචියක් දක්වති.කොළඹ සිට පැමිණ දිනකින් තරණය කර අපූරු සංචාරක අත්දැකීමක් ලබාගත හැකි, ඉසව්වක් වශයෙන් බතලේගල නම් කළ හැකි ය. මාවනැල්ලේ සිට බතලේගල නමින් බස් රථයක් ද ධාවනය වන බැවින් පොදු ප්‍රවාහන සේවයෙන් ද මෙම චාරිකාවට අවශ්‍ය ප්‍රවාහන පහසුකම් ලබාගත හැකි ය.මාවනැල්ල ගැවිලිපිටිය හරහා කි.මී. 13 ක් දුරකින් පිහිටි හත්ගම්පලට පැමිණ එහි සිට පා ගමනින් කඳු තරණය කළ යුතු ය. මෙහි සිට කඳු මුදුනට කි.මී. 2.5 ක් පමණ ගමන් කළ යුතු ය. ජීප් රථයකට නම් තවත් කි.මී. 1 ක් පමණ දුෂ්කර මාර්ගයක ගමන් කිරීමට පුළුවන.පහත නිම්නයේ පැතිරුණු කෙත් යායන් ගෙන් ද විවිධ උස් මට්ටම්වලින් යුත් පර්වත කූට සහ කඳුගැට වලින් ද වටවුණු හත්ගම්පල ඉතා සුන්දර ගම්මානයකි.කඳු බෑවුම්වල පවා හෙල්මළු ක්‍රමයට සැකසූ කුඹුරු ය. කඳු ඔස්සේ උපත ලබා පැමිණෙන දොළ පහරවලින් ඒවාට ජලය ලබාගෙන ඇත. අපි ක්‍රමයෙන් දැඩි බෑවුමකින් යුත් මාර්ගයේ කඳු තරණය කරන්නට වූයෙමු. මාර්ගය බොහෝ ස්ථානවලින් සේදී ගොස් ඇති නිසා පා ගමන දුෂ්කර ය.පාර දෙපස දක්නට ලැබෙන ගෙවතුවල පොල්, තැඹිලි, පුවක්, ගොරක, කිතුල්, නුග, සපු වැනි ශාක දක්නට ලැබේ. අඹ, කෝපි, කරාබු නැටි, ජම්බු, උගුරැස්ස, දොඩම්, දෙහි, මැංගුස්, කෙහෙල් වැනි විවිධ භෝග වර්ග ද ඒ අතර පැතිර තිබේ.කරාබු නැටි සාරවත්ව වැවෙන හෙයින් ඒවා බහුලව වගා කර ඇත. ඉන් හොඳ ආදායමක් ද මේ ගැමියන්ට ලැබේ. හතර කෝරලේ ගල්බොඩ කෝරලේට අයත් බතලේගල කන්ද පාරිසරිකව ඉතා සුන්දර කඳු ගැටයකි. එහි ඓතිහාසික සාධක නැතත් පාරිසරික අලංකාරත්වය නරඹන්නන්ගේ සිත් ආකර්ෂණය කරයි.මෙහි උස අඩි 2616 කි. ඈතට හතරැස් ආකාරයට දිස්වන මේ කන්ද එහි පාමුලට දිස් වන්නේ ඉදිරියට නෙරා ආ ත්‍රිකෝණාකාර පර්වත කූ®ටයක් ලෙසිනි. කන්දේ ඉහළ පිහිටි මහා ගල් පර්වතය ආසන්නයට යන තෙක් ම ජනාවාස පැතිර තිබේ.මේ නිවෙස්වල දිවි ගෙවන ගැමියෝ දුෂ්කර පරිසරය ජයගෙන ජීවිත සටනට උරදී සිටිති. කඳු තරණයේ වෙහෙස අපගේ සිරුරට දැනේ. එහෙත් මේ ගැමියෝ දිනපතා කඩපළට යාමටත් දරුවෝ පාසලට යාමටත් මේ කන්ද තරණය කරති.බතලේගල පිළිබඳව සඳහන් ජන කවි කිහිපයක් ම අපට අසන්නට ලැබුණි. මේ ඉන් එක කවියකි.“මමත් දනිමි සකි නුඹ කියන මාරුවා තලේගලට නයිනන් කෑව අමාරුවා හෙලගලේ කෙළ කෙළ ඉන්න සීරුවා මෙතුන මැද නොවෙද සති පරණකූරුවාඅතීතයේ මේ කඳු වැටියම වසාගෙන මහා වනාන්තරයක් පවතින්නට ඇත. එහෙත් අද වනවිට ක්‍රමයෙන් වනපෙත විනාශ වී ගොස් කඳු මුදුනේ කුඩා බැද්දක් පමණක් ඉතිරිව තිබේ. පර්වතය පාමුල පිහිටි වනරොද හරහා ගමන් කරන අපට වනයේ සිසිලස දැනේ. කරඳ, බැදිදෙල්, හික්, පිහිඹිය, මිල්ල, දියපර, කැන්ද, ගොඩපර, නා, කිතුල්, කටුකිතුල් වැනි ශාක මෙහි පැතිර තිබේ.යටි රෝපණයේ දැකගත හැක්කේ අංකෙන්ද, කුරුඳු, වල්ල, කැබැල්ල, මල් කැරැල්ල, රත්මල්, දං, මාදං, ඉඳි වැනි ශාක ය. මේ ගස් අතර එතෙමින් වේවැල්, මාවේවැල්, පුස්වැල් වැනි වැල් වර්ග ලතා මණ්ඩප නිර්මාණය කර ඇත.බැද්ද යටින් කඳු තරණය කරමින් පියගැට ඉහළට ඇදී යයි. ලේනුන්ගේ සහ පක්ෂීන්ගේ නාදය සුළං හඬ පරදවමින් අප සවන්පත්හි වැටේ. වඳුරෝ කිහිප දෙනෙක් බුකුං බුකුං හඬ නංවමින් ගස් අතර සැරිසරති. වනපෙත නිමා වන්නේ කළුගල් පර්වතය පාමුලිනි. එහි සිට පර්වතය හරහා කුඩා පියගැට කොටා ඇත.ඈතින් පවා එන මහා සුළං ධාරාව නිසා පර්වතය තරණය කළ යුත්තේ පරිස්සමිනි. ක්‍රමයෙන් අප ඉදිරියේ දිග හැරෙනා හතර කෝරලේ කඳු වැටිවල අලංකාර දසුන ගතෙහි වෙහෙස පලවා හරී. ආකාසයේ කැරකෙනා උකුස්සන් කිහිප දෙනකු සුළඟට හසුව ගසාගෙන යනු පෙනේ. සුළං පහර කපාගෙන නැවතත් ඉහළ නගින්නට උන් උත්සාහ කරති.පර්වත මස්තකය අක්කර 5 ක පමණ විශාලත්වයකින් යුක්තය. එහි වනපෙතක් දැකගත නොහැකි අතර, මානා, ඉලුක් වැනි තෘණ පැතිර තිබේ. බතලේගල වටකරගත් කඳු වැටි අතේ දුරින් ඇති සෙයක් අපට පෙනේ. ඌරාකන්ද එක් පසෙකින් ඉහළ නැග සිටී. පුරාණ විහාරයක් සහිත දෙවනගල පර්වතය පහළින් දිස්වේ. ඒ මත පිහිටි දාගැබ කුඩා තිතක් මෙන් දැකගත හැකි ය.අලගල්ල, උතුවන්කන්ද, කඩුගන්නාව හා මහනුවර ප්‍රදේශයේ කඳු ද තිස්කුමාර කන්ද, රහලගල, රාස්සව කන්ද ඇතුළත් දොලොස් බාගේ කඳු ද ක්ෂිතිජය වසා සිටින්නේ හරිත ප්‍රාකාර අයුරිනි. රාස්සව කන්දෙන් කඩා හැලෙන අසුපිනි ඇල්ල මේ දසුනේ සුන්දරත්වය ඉහළ නංවයි.අප වසර කිහිපයකට පෙර බතලේගල නගින විට මෙහි කුඩා භික්ෂු ආවාසයක භික්ෂුන් වහන්සේලා වැඩ සිටි අතර විහාරයක් ඉදි කිරීමේ කටයුතු ආරම්භව තිබුණි. එහෙත් දැන් යළිත් එම විහාරය කැලෑ වැදී තිබේ.භික්ෂුන් වහන්සේලා ද කඳු මුදුන අත්හැර හෙයිනි. දිය සෙවෙළ බැඳුණු කුඩා දාගැබක් පමණක් අව් වැසි සුළං විඳ ගනිමින් බුදු දහමේ අනිත්‍ය බව අපට පසක් කරවයි.තලේගල හා අවට පරිසරයේ සුන්දරත්වය විඳ ගැනීමටත් ගැමි සමාජයේ අත්දැකීමක් ලබා ගැනීමටත් ඔබටත් පුළුවන. එහිදී මේ පරිසරය විනාශ නොකිරීමටත් ඔබ සිහිතබාගත යුතු ය.කේ.එස්. විජයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082814</link>
    <topic>මගේ හිත අදටත් නතර වෙන තැන කැනඩාවේ වැන්කුවර්</topic>
    <author>තුෂාරි වික්‍රමසිංහ</author>
    <content>මගේ හිත අදටත් නතර වෙන තැන කැනඩාවේ වැන්කුවර්රෝහණ වීරසිංහහදවතින් ඈත් කරන්නට බැරි තරමටම, සමහර වෙලාවට ජීවිතේ පුරාම රැඳිල පවතින අමරණීය සිහිවටන, මතක හැම කෙනෙක් ළඟම තිබෙනවා. නමුත් දෙස් විදෙස් සංචාරයන්හි හිතු හිතූ ලෙස නියැළෙන්නට නම් සැමට වරම් ලැබෙන්නේ නැහැ. එය ඉතාම සුවිශේෂී අතළොස්සක් දෙනා ලබන වාසනාවක් කිව්වොත් නිවැරැදියි. මේ ප්‍රවීණ සංගීතවේදියාටත් ඒ වාසනාව නොමඳවම පිහිටලා තිබෙනවා.කලාකාරයකු ලෙස කිරුළු පැළැඳි රෝහණ වීරසිංහයන් පිළිබඳ අමුතුවෙන් කිසිවෙකුට හඳුන්වාදිය යුතු නැහැ. ඔහුගේ නිර්මාණ එතරම්ම සොඳුරුයි, හෘදයාංගමයි. එලෙසින්ම අරුත්බරයි. සංගීත කලා කටයුතු සමඟ නිරන්තරවම බැඳුණු රෝහණ වීරසිංහයන් නිතර නිතර දෙස් විදෙස් සංචාරයන්හි නියැලෙන්නෙක්.කිසි දිනෙක මතකයෙන් ගිලිහී නොයෙන, හදවතේ ලැගුම් ගත් සොඳුරුතම ස්ථාන බොහොමයක් ඔහුගේ සිතේත් පවතිනවා. ඒ නිසාම මේ ගැන කතා කරන ‘හිත ගිය තැන’ විශේෂාංගයට එකතු වෙන්න මෙවර ආරාධනා කළේ රෝහණ වීරසිංහයන්ටයි.“කලාකරුවෙක් ලෙස ලංකාව ඇරුණහම ලෝකයේ විවිධ රටවල් රැසක සංචාරය කරන්නට මට අවස්ථාව ලැබිල තිබෙනවා. 1979 වසරේ පටන් මේ දක්වාම ලෝකයේ විවිධ රටවල් 50 කට 60 කට අධික සංඛ්‍යාවකට මට සංචාරය කරන්නට ලැබුණා. දේශීය හා විදේශීය වශයෙන් සංචාරය කර තිබෙන රටවල් හා නගර පිළිබඳ කතා කරන විට මගේ හිත අදටත් නතර වෙන රට තමයි කැනඩාව. කැනඩාවේ වැන්කුවර් (Vancouver) නගරයට මම හුඟාක්ම ඇලුම් කරනවා.එය ලෝකයේ තිබෙන ඉතාම සුන්දර නගර අතුරින් එකක් ලෙසයි මම දකින්නේ. ඇත්තටම වැන්කුවර් නගරය ගත්තම එය පැසිපික් සාගරයෙන් සහ වෙරළ පුරා පැතිරී ගිය කඳුවැටි පෙළකින් වට වී ඉතාම අලංකාරව පිහිටා තිබෙනවා. මෙය කැනඩාවේ තිබෙන නගර අතරින් අටවන විශාලතම නගරය ලෙස පිළිගැනෙනවා.කැනඩාවේ තිබෙන අතිශය සැලැසුම් සහගත, සුන්දරත්වයෙන් පිරිපුන් නගරයක් ලෙසත් එක අතකට එය හඳුන්වන්න පුළුවන්. මම මේ නගරයේ සංචාරය කළේ මීට වසර කීපයකට පෙර.ඒත් ඒ නගරයේ පැවැති වටපිටාව පරිසරය, මිනිසුන්ගේ යහපත් සංහිඳියාව ඔවුන්ගේ ක්‍රමානුකූල බව, නිහඬ බව, සැලැසුම් සහගත බව තුළ තිබුණු ඒ සොඳුරු බව අදටත් මගේ හිත පුරාම රැඳිල තිබෙනවා.මම එහි ගියේ නන්දා මාලිනිය ගේ සංගීත ප්‍රසංගයකට සහභාගි වෙන්න. වැන්කුවර් ප්‍රදේශය තුළ පවතින සුන්දරත්වය, පිරිසුදු බව ඒ පරිසරයේ තිබෙන නිස්කලංක බව අපි ඉතාම හොඳින් රස වින්දා.වැන්කුවර් නගරයේ ලක්ෂ හයකට ආසන්න ජනතාවක් ජීවත් වෙනවා. මා මේ නගරය තුළ දුටු විශේෂත්වය තමයි ඉතාම සිත් ඇදගන්නා සුලු, විවිධත්වයෙන් යුතු ස්ථාන රාශියක් දැකගැන්මට ලැබීම. වැන්කුවර් නගරයේ සුන්දර උද්‍යාන දෙසීයකට වැඩි ප්‍රමාණයක් තිබෙනවා.ඒ අතුරින් හුඟාක්ම ජනපි‍්‍රය සුන්දරම, විශාලතම උද්‍යානය තමයි ස්ටැන්ලි පාර්ක් එක. එය ලෝකයේ විශාලතම උද්‍යාන අතුරින් එකක් ලෙසට හැඳින්වෙනවා.ඒ වගේම මෙහි පෞරාණික වටිනාකමකින් යුක්ත ‘ෆර්’ ගස් සහ ‘ෆයින්’ ගස්වලින් සැදුම්ලත් අක්කර දහසකට වැඩි පෞරාණික කැලයක් හමු වෙනවා. ඒ වගේම අත්‍යාලංකාර මත්ස්‍ය ජල තටාකයක් සහ නාවික පර්යේෂණ මධ්‍යස්ථානයක් ද සංචාරකයන්ට දැකගන්නට පුළුවන්. ඒ දේවල් දැකගන්න පුළුවන් වුණාම ඇත්තටම හිතට හුඟාක් ලොකු සතුටක් දැනුණා.මට ඒ මොහොතේ හිතුණේ කලාකරුවන් විදිහට ලෝකෙ වටේ සංචාරය කරලා මේ තරම් සතුටක් ලබන්නට අපි මොනතරම් වාසනාවන්ත ද කියලා. ඇත්තෙන්ම මේ හැම දෙයක්ම අද මගේ ජීවිතයේ අතිශය සොඳුරු සිහිවටන බවට පත්වෙලා තිබෙනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082815</link>
    <topic>තරුවක වගතුග</topic>
    <author/>
    <content>තරුවක වගතුග1. සම්පූර්ණ නම - අමීෂා අමිට් පටේල්2. උපන් දිනය - 1975 ජූනි 93. මවගේ නම - ආශා පටේල්4. පියාගේ නම - අමිට් පටේල්5. සහෝදර සහෝදරියන් - අශ්මිට් පටේල් (බාල සොහොයුරු)6. අධ්‍යාපනය ලද පාසල් - මුම්බායි හි කැතිඩ්‍රාල් ඇන්ඩ් ජෝන්කොනන් පාසල7. උසස් අධ්‍යාපන ලද ආයතන - මැසචුසෙට්ෂ් හි ටෆ්ට් විශ්ව විද්‍යාලය (ආර්ථික විද්‍යා උපාධියක් ලබා ඇත)8. මුලින් ම කළ රැකියාව - උපාධිය ලැබීමෙන් පසුව ඛාන්ද්වාලා ආරක්ෂක ආයතනයේ ආර්ථික විශ්ලේෂකවරියක ලෙස.9. රංගනයට මුලින් ම පිවිසි අයුරු - 1999 දී ‘නීලම්’ නම් වූ උර්දු වේදිකා නාට්‍යයක රඟපෑමෙන්10. මුලින් ම රඟපෑ බොලිවුඩ් චිත්‍රපටය - ‘කහො නා ප්්‍යාර්හේ’11. මෙතෙක් රඟපා ඇති චිත්‍රපට සංඛ්‍යාව - 3512. මුලින් ම ලැබූ සිනමා සම්මානය - 2001 දී තිරගත වූ ‘ගදාර්: ඒක් ප්‍රේම් කතා’ චිත්‍රපටයේ රංගනය වෙනුවෙන් ෆිල්ම් ෆෙයාර් විශේෂ සම්මානයක් ලැබීම.13. චිත්‍රපට නිෂ්පාදනයට යොමු වූයේ - 2011 අප්‍රේල් 23 දා අමිෂා පටේල් ප්‍රඩක්ෂන් යනුවෙන් චිත්‍රපට සමාගමක් ආරම්භ කිරීමෙනි.14. සමාජ සේවා කටයුතු - 2004 දී පෙටා සංවිධානයට එක්වීම. මෙය සතුන් රැක ගැනීමට කටයුතු කරන ස්වේච්ඡා සංවිධානයකි.2004 දී සිදුවූ සුනාමි ඛේදවාචකයෙන් විපතට පත්වූවන්ට සහන සැලසීමට ‘හෙල්ප්’ නමින් පැවැත්වූ ප්‍රසංගයට දායක වීම.‘ප්ලැනට් රීඩ්’ නම් වූ රාජ්‍ය නොවන සංවිධානයට 2006 දී එක්වී ඉන්දියාවේසිටින ලිවීමට, කියැවීමට නොහැකි ජනතාවගේ සාක්ෂරතාව නැංවීමට කටයුතු කිරීම.15. ලිපිනය - 51, Sahakar Building; Opp Sydenham College B - Rd, Churchgate, Mumbai 400 020, India.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082816</link>
    <topic>  bollywood news</topic>
    <author>සුජීව තේවහෙට්ටිගේ</author>
    <content>  bollywood newsදීපිකා පදුකෝන් රඟපෑමට විතරක් නොවෙයි බැඩ්මින්ටන් ක්‍රීඩාවටත් දක්ෂයි. (ඇගේ පියා වන ප්‍රකාශ් පදුකෝන් ජාත්‍යන්තර මට්ටමේ බැඩ්මින්ටන් ක්‍රීඩකයෙක්) මෑතකදී දීපිකාගේ මේ ක්‍රීඩා කුසලතාව නැවතත් ප්‍රදර්ශනය වුණා. බැඩ්මින්ටන් තරගයකදී නම් නොවෙයි. චිත්‍රපට රූපගත කිරීමකදීයි.තවමත් නමක් යොදා නොමැති මේ චිත්‍රපටය අධ්‍යක්ෂණය කරන්නේ ඩේවිඩ් ධාවාන්. ආක්ෂේ කුමාර් සහ ජෝන් ඒබ්‍රහම් ප්‍රධාන චරිත රඟන මේ චිත්‍රපටයේ රූපගත කිරීම් කිහිපයක් මෑතකදී ලන්ඩන් නුවර දී සිදු කෙරුණා. රූපගත කිරීම් අතරතුර ලැබුණු විරාමයක දී ආක්ෂේ සහ ජෝන් තවත් කිහිප දෙනකු එකතු කරගෙන ක්‍රිකට් ක්‍රීඩා කරන්නට පටන් ගත්තා.ඒත් දීපිකාට ක්‍රිකට් ක්‍රීඩා කරන්න දන්නේ නැහැ. ඒ නිසා ඇය කෙසේ හෝ බැඩ්මින්ටන් ක්‍රීඩාවට අවශ්‍ය ක්‍රීඩා භාණ්ඩ ගෙන්වා ගත්තා. චිත්‍රපට කණ්ඩායමේ සිටි තරුණියන් දෙතුන් දෙනෙකු ද එකතු කරගෙන බැඩ්මින්ටන් ක්‍රීඩා කරන්නට පටන් ගත්තා.ටික වෙලාවක් යද්දී ‘අර ක්‍රිකට් ක්‍රීඩකයන්’ (ආක්ෂේ සහ ජෝන්) ද දීපිකාගේ බැඩ්මින්ටන් හරඹය දැක්කා. ඔවුන් දෙදෙනා සිය සගයින් ද කැටුව ඒ දෙසට පැමිණියේ ක්‍රිකට් පිති පැත්තකට දමලයි.”අපිත් එන්නම් බැඩ්මින්ටන් ගහන්න” එලෙස පැවසූ ක්‍රිකට් ක්‍රීඩකයන් බැඩ්මින්ටන් ක්‍රීඩාවට එකතු වුණා.ශිල්පා ශෙට්ටිගේ නැඟණිය, ශාමිතා ශෙට්ටි. ඇය ද ජනප්‍රිය බොලිවුඩ් තරුවක්. දැන් ශාමිතාත් බලාපොරොත්තු වන්නේ තම වැඩිමහලු සොහොයුරිය මෙන් විවාහ ජීවිතයට ඇතුළත් වෙන්නයි. මේ නිසා ශිල්පා ඇගේ සැමියා රාජ් සමඟ දැන් යුහුසුලු වී සිටින්නේ ශාමිතාට සුදුසු තරුණයකු සොයා දෙන්නයි.”ශාමිතාත් කවදහරි බඳින්න ඕනෙ. අපි දෙන්නම ඒ ගැන නිතරම උනන්දු වෙනවා. ඒත් තාමත් එයාට ගැළපෙන කෙනෙක් හම්බවුණේ් නැහැ. අපි වැඩියෙන්ම කැමැති එයාම කවුරුහරි හොයාගන්නවා නම් තමයි. මොකද, අපි හොයල දෙනවට වඩා එයා කැමැති කෙනෙක් එක්ක යාළුවෙලා බැන්දොත් ඒ විවාහය සාර්ථක වේවි. නමට විතරක් සැමියයි බිරිඳයි වෙලා වැඩක් නැහැ. යාළුවො වගේ ජීවත් වෙන්න ඕනෙ. ඒ වුණත් අපි බල කරන්නෙ නැහැ කාව හරි හොයාගන්නම කියල. මේ දවස්වල කෙරෙන විවාහ අතරමඟදී බිඳ වැටෙන හැටි දැක්කාම බයත් හිතනවා. ඒ නිසා ශාමිතා ගේ විවාහය මෙන්න මේ කාලෙදි සිදුවෙන්න ඕනෙ කියලා හදිස්සි කරන්න මං කැමැති නැහැ.”ශිල්පා, ශාමිතා ගේ අනාගතය ගැන සිතමින් පැවසුවා.ප්‍රවීණ සංගීතඥ ඒ.ආර්.රහ්මාන්ට ජගත් සම්මානයක් පිරිනැමීමට යෝජනා වී තිබෙනවා. මෙලෙස යෝජිතව තිබෙන්නේ ලෝක සංගීත ඇකඩමි සම්මානය (World – Soundtrack Acadamy Award) සඳහායි. ඒ, ‘127 අවර්ස්’ නම් වූ ඉංග්‍රීසි චිත්‍රපටය වෙනුවෙන් ඔහු නිර්මාණය කළ ‘ඉෆ් අයි රයිස්’ ගීතයටයි. ‘127 අවර්ස්’ චිත්‍රපටය තිරගත වූයේ පසුගිය වසරේදී. ‘ඉෆ් අයි රයිස්’ ගීතයට සම්මාන පිදීමට එම ගීතය සම්මාන උළෙලේ ඇතුළත්ව තිබෙන්නේ වසරේ හොඳම ගීතය යන අංශයටයි.ලෝක සංගීත ඇකඩමි සම්මාන උළෙල පැවැත්වෙන්නේ ලබන ඔක්තෝබර් 22 දා බෙල්ජියම් හිදීයි. මෙම සම්මාන උළෙල 2001 සිට වසරක් පාසා පැවැත්වුණා. රහ්මාන් ගේ සංගීත නිර්මාණය තරග වදින්නේ ගිය වසරේදී තිරගත වූ ‘ටෝයි ස්ටෝරි – 3’, ‘ටැන්ග්ලඩ්’ වැනි ජනප්‍රිය චිත්‍රපටවල ඇතුළත් වන සංගීත නිර්මාණ සමඟයි.බොලිවුඩ්පුරයේ බොහෝදෙනා පතන්නේ රහ්මාන්ට මේ උළෙලේ දී ජය හිමිවේවාය කියලයි.ප්‍රීටි සින්ටාගේ සමීපතම මිතුරියක් තමයි ඉෂා කොප්පිකර්. ඇයත් බොලිවුඩ් තිරයේ ජනප්‍රිය නිළියක්. ඉෂා විවාහ වුණේ 2009 දී ඇයගේ දීර්ඝ කාලීන පෙම්වතා වූ රෝහිත් නාරාන් සමඟයි. මුම්බායි හි හෝටල් ව්‍යාපාරිකයෙකු වන රෝහිත් ව ඉෂාට මුණගැස්වූයේ ප්‍රීටියි. පසුගියදා පැවැති කෙටි සම්මුඛ සාකච්ඡාවකදී ඉෂා පැවසුවේ ප්‍රීටි ද දැන් විවාහ විය යුතු නිසා තමන් ඇයට සුදුසු සහකාරයෙකු සොයා දෙන බවයි.”රෝහිත් ව මට හොයල දුන්නේ ප්‍රීටියි. එයාටත් දැන් මම ඒ විදිහෙ උපකාරයක් කරන්න ඕනෙ. මගේ සැමියාටවත් කියල එයාට ගැළපෙන කෙනෙක් හොයල දෙන එක යුතුකමක්.” ඉෂා පැවසුවා. ඇය තවදුරටත් පවසන්නේ තම ජීවිතයට ගැළපෙනම පුද්ගලයා රෝහිත් බවයි. “රෝහිත් වගේ සැමියෙක් ලබන්න තරම් මම වාසනාවන්තියක් වුණා. ඉතින් එයා ගැනයි, අපේ ගෙදර දොර වැඩකටයුතු ගැනයි දැන් මට හොයල බලන්න වෙනවා. ඒ නිසා ටික කාලයක් යනතුරු සිනමාව ගැන අවධානය යොමු කරන්නත් බැරි වේවි.” ඉෂා සුපුරුදු ප්‍රබෝධමත් බවින් යුතුව කියා සිටියා.බොලිවුඩ් චිත්‍රපට ලෝකයට මුලින්ම එක්වූ සුපිරි වීරයා ලෙස සැලකෙන්නේ ‘ක්‍රිෂ්’. මේ චරිතය ඇතුළත් ‘ක්‍රිෂ්’ චිත්‍රපටයේ සුපිරි වීරයා වුණේ රිතික් රෝෂන්. 2006 දී තිරගත වූ මේ චිත්‍රපටය අධ්‍යක්ෂණය කළේ රාකේෂ් රෝෂන්.නැවතත් මෙහි දෙවැනි කොටස ‘ක්‍රිෂ් -2’ නමින් රූපගත කරන්නට අධ්‍යක්ෂ රාකේෂ් රෝෂන් සූදානම් වෙනවා. මුල් චිත්‍රපටයේ ක්‍රිස් ගේ පෙම්වතිය වුණේ් ප්‍රියංකා චොප්රායි. නමුත් ‘ක්‍රිෂ් -2’ වෙනුවෙන් ප්‍රියංකා වෙනුවට ජනප්‍රිය නිළියක වන චිත්‍රන්ගදා සිං ව තෝරාගන්නට අධ්‍යක්ෂවරයා තීරණය කළා. ඒ වෙනුවෙන් ගිවිසුම් පවා අස්සන් කෙරුණා.නමුත් ‘මර්ඩර් –2’ චිත්‍රපටය නැරඹූ පසුව අධ්‍යක්ෂවරයා තම අදහස වෙනස් කරලා ‘මර්ඩර් –2’හි ප්‍රධාන චරිතයක් රඟන ජැකලින් ෆර්නැන්ඩස් ‘ක්‍රිෂ්-2’ චිත්‍රපටයේ ප්‍රධාන නිළිය ලෙස එක්කර ගන්නයි දැන් අධ්‍යක්ෂවරයා තීරණය කර ඇත්තේ. මේ වනවිට ද චිත්‍රන්ගදා ‘ක්‍රිෂ් -2’ චිත්‍රපටයෙන් ඉවත් කර ඇතැයි ද පැවසෙනවා. පසුගියදා රිතික් රෝෂන් සහ ඔහුගේ් පියා රාකේෂ් රෝෂන්, ජැකලින්ව මුණගැසී ඇයට මේ බව දැනුම් දී ඇය සමඟ සාකච්ඡා කළ බවත් දැනගන්නට ලැබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082817</link>
    <topic>මට අකැමැත්තෙන් හරි ඔයාව අත් අඩංගුවට ගන්න සිද්ධ වෙනව</topic>
    <author/>
    <content>මට අකැමැත්තෙන් හරි ඔයාව අත් අඩංගුවට ගන්න සිද්ධ වෙනවඔහු මොටෝරියට ගොඩවී සුක්කානමට අත තිබ්බේ අව සිහියෙන් මෙනි. බිරියගේ සිතට පවා දුක් වේදනා ගෙන දෙමින් තමා කුසුම්රානිට ආසක්ත වූයේ ඇය ගුණයහපත් ළඳක සේ විශ්වාස කරමිනි. එහෙත් අන්තිමේදී ඇය තමාට අකාරුණික ලෙස පිටුපෑවාය. ඇය මෙසේ තමාව පිටුදකින විට උපදින දුක්ඛ වේදනා ලේ මස් ඇට නහර විනිවිද යන්නේ මුළු ඇගපතම හිරිවට්ටමිනි. මෙය එක්තරා විදිහක පුද්ගල ඛේදවාචකයක් විය නොහැකිද? තමා දැන් කළ යුත්තේ මේ සියලු දුක්ඛ දෝමනස්සයන් සිතින් අමතක කොට දියණියට දීප්තිමත් අනාගතයක් උරුම කරදීමය. දයාබර පියකු වශයෙන් දැන් තමන්ට සිදුකිරීමට ඉතිරිව ඇති එකම යුතුකම හා වගකීම එය පමණි.ඩග්ලස් මොටෝරිය පදවාගෙන ආවේ තෝන්තුවාවෙන් මෙනි. සමාජය හමුවේ බොරුවට සුදු ඇඳුමින් සිය සිරුර වසාගත් බොහෝ සාන්තුවරයින්ට වඩා තමාගේ ද කිසිදු වෙනසක් නැතැයි යන සිතුවිල්ල ඔහුගේ හද පතුලෙන් උඩට නැඟ ආවේ එකවරටය. මෙම සිදුවීම මේ වනවිටත් බතලගොඩ ඇමැතිතුමාට සැළවී ඇතිවාට සැකයක් නැත. ඔහු මේ සම්බන්ධයෙන් කුමන ප්‍රතිචාරයක් දක්වාවිද කියා කිව නොහැකිය.හිරිපොද වැස්සකින් පාර තෙත්ව තිබූ බැවින් ඩග්ලස් මොටෝරිය පැදවූයේ තරමක පරිස්සමිනි. විවිධාකාර සිතුවිලිවලින් ඔහුගේ හිත පිරී බරවී තිබිණ. අඳුරු හද අභ්‍යන්තරය තුළ අත්තටු ගැසූ සිතුවිලි ඔහු අකාමකා දමන්නට උත්සාහ කළත් එය පහසු නොවීය. තව වැඩි වේලාවක් යන්නට මත්තෙන් කුසුම්රානි දුර අහසේ පියාසලන කිරිල්ලියක සේ ගුවන්යානයක පාවෙනු ඇතැයි ඔහුට සිතුණේය.නිවෙසට යාමට මත්තෙන් ඔහු සිය ‘අවන්හලට’ ගොඩවූයේ ‘පුංචි අඩියක්’ ගසා යාමේ චේතනාවෙනි. අවුල් ජාලාවෙන් ඔද්දල් වූ හිත මොහොතකට හෝ සැහැල්ලු කිරීමේ බලයක් “මීවිතකට” ඇති බව ඔහු අත්දැකීමෙන් දැන සිටියේය.සේරා පුංචි නිවෙස හැර ගියදා සිට අප්පච්චි කාලය ගෙවන්නේ වියරු වැටුණකු ලෙසිනි යැයි තිසරුට සිතුණ වාර අනන්තය. ඇය ඒ ගැන සඳුන් සමඟ ද දුරකථනයෙන් කතාබහ කළේ දෑසට කදුළු පුරවාගෙනය.”මට දැන් මේ පාළුගෙදර තනියම ඉඳලා තිත්තවෙලා සඳුන්... පුංචිත් එක්ක මං ගැටුණ එක ඇත්ත.. ඒත් එයා ඉන්නකොට මට මේ තරම් තනිකමක් දැනුණෙ නැහැ රත්තරන්””ඔයා මේ සිද්ධ වෙච්ච දේවල් ගැන කම්පාවෙලා හිත දුර්වල කරගන්න එපා තිසරු.. කව්රු නැතත් මං ඔයා ළඟින් ඉන්නවා කියලා හිතන්න තිසරු. මිනිස්සුන්ට මේ වගේ ප්‍රශ්න එනවා. ඒවාට මුහුණ දෙන එකටයි ජීවිතේ් කියන්නෙ?”ගෙඋයන දෙසට වේගයෙන් වාහනයක් එන හඬ ඇසුනෙන් තිසරු ජනෙල් කවුළුවෙන් පිටත බැලුවාය. පියාගේ මොටෝරිය අඳුනාගන්නට ඇයට වැඩි අපහසුවක් වූයේ නැත.ඩග්ලස් දැරණියගල නිවෙසට ගොඩවූයේ තරමක වෙරි මත ගතියකිනි. රූපවාහිනිය නරඹමින් සිටි තිසරු දෙස හිස හරවා බැලූ ඔහු පියගැට පෙළ දිගේ උඩුමහලට නැංගේ කෙඩෙත්තු වූ ඇඟපතින් යුතුවය. ඇඟපත සෝදාගෙන ඉක්මනින් යහනේ ඇලවෙන්ඩ ඔහුට අවශ්‍ය වී තිබිණ. එහෙත් ඊට ඉඩක් නොලැබුණේ ඒ සමඟම වාගේ නිවෙස දෙසට පිඹගෙන පොලිස් ජීප් රථයක් ආ බැවිනි. පෝටිකෝව යට සුරුස් ගා නතර වූ ජීප් රියෙන් බිමට බැස්සේ පොලිස් පරීක්ෂක කපිල මානවඩුය. රියේ පිටුපස සිටි පොලිස් භටයින් දෙදෙනෙක් ද ඔහු සමඟම එළියට බටහ.සඳලුතලයේ සිටි ඩග්ලස් මේ දසුන හොඳින් නිරීක්ෂණය කළේය. පොලීසිය ඇවිත් ඇත්තේ හොඳකට නොවන වග ඔහු තේරුම් ගත්තේය. එහෙත් හිතට ඒ තරම්ම බියක් නොදැනුණේ පැමිණි පොලිස් පරීක්ෂකවරයා ඔහු දැන හඳුනාගෙන සිටි අයකු වීමය. ඔහු අඩියට දෙකට උඩමහලේ සිට පහළට බැස්සේය.”හලෝ.. ඉන්ස්පෙක්ටර් වාඩිවෙන්න.. සිට්.. සිට්..” කිසිවක් නොදන්නා තාලෙට කතාකළ ඩග්ලස්, පොලිස් පරීක්ෂකවරයා සමඟ කටපුරා සිනාසුණේය.”අද හවස දෙහිවල චැපල් ලේන් එකේ බරපතළ සිද්ධියක් වෙලා තියෙනවනෙ ඩගී. .. ඒ ගැන ඔයාට විරුද්ධව පැමිණිල්ලක් තියෙනවා..?” අසල පුටුවක වාඩි ගනිමින් ඉන්ස්පෙක්ටර් මානවඩු දෙබැම රැළි කළේය.ඩග්ලස් හැක.. හැක ගා උස්හඬින් සිනාසුණේය.”ඩගී මේක හිනාවෙන්න ඕනැ කාරණයක් නෙවෙයි. . ඔයා මේකෙ බරපතළකම දන්නෙ නැහැ.. ඇයි අර කුසුම්රානි කියන නිළියට මේ ටුවර් එක යන්න ඉඩ නොදී මරණ තර්ජන කළේ.. ඇයි බතලගොඩ ඇමැතිතුමාට අසභ්‍ය වචනවලින් බැණවැදුණෙ...?”මේ චෝදනා බොහොම බරපතළයි ඩගී. .. අනිත් එක මේවා ඔප්පු කරන්න පුළුවන් පැහැදිලි සාක්කිත් තියෙනවා..”හුළං ගිය බැලුම් බෝලයක් මෙන් ඩග්ලස් ගේ මුහුණ හැකිලී ගියේ බලා සිටියදීමය.”මං මේක හිතාමතා කරපු දෙයක් නෙවෙයි ඉන්ස්පෙක්ටර්.. මට එවේලේ පුදුම විදිහට තරහ ගියා.. ඔය කුසුම්රානි කියන වල් ගෑනිව ඇමැතිතුමාට ‘ඉන්ට්‍රඩියුස්’ කරලා දුන්නෙත් මමයි..””දැන් ඔය කතාවලින් ප්‍රයෝජනයක් නැහැනෙ ඩගී.. මට අකමැත්තෙන් හරි ඔයාව අත්අඩංගුවට ගන්න සිද්ධ වෙනවා..” ඇයි ඇම් වෙරි සොරි..””අපි පොඩ්ඩක් උඩට ගිහින් මේ ගැන කතා කරමුද ඉන්ස්පෙක්ටර්””දැන් කතා කරන්න කිසිම දෙයක් ඉතුරුවෙලා නැහැ ඩගී..””එහෙම කියන්න එපා ඉන්ස්පෙක්ටර්.. එන්නකො අපි පොඩ්ඩක් උඩට යන්න.. මට ප්‍රයිවේට් එකේ ඔයාට කතා කරන්න ඕනැ මිස්ටර් මානවඩු..”ඔහුගේ ඉල්ලීම එකවර ප්‍රතික්ෂේප කරන්නට තරම් දැඩි හිතක් පොලිස් පරීක්ෂකවරයා වෙත තිබුණේ නැත. ඩග්ලස් මේ ඇරයුම කරන්නේ වෙනත් යටි අරමුණක් සිත යට සඟවාගෙන බව ඔහුට ඉවෙන් මෙන් හැඟුණේය.”පී.සී.. ඔය දෙන්නා ජීප් එකට වෙලා ඉන්න. මං ඉක්මනට එන්නම්” පොලිස් භටයින් දෙදෙනාව ආපසු හරවා යැවූ ඉන්ස්පෙක්ටර් මානවඩු සෙමින් සෙමින් පියගැට පෙළ දිගේ ඉහළට නැග්ගේය.”අපි ගමු පොඩි ඩ්‍රින්ක් එකක්.. මිස්ටර් මානවඩු..”වීදුරු කැබිනෙට්ටුව තුළ විවිධ වර්ගවල රටබීම බෝතල් රැසක්ම විය. ඩග්ලස් එළියට ගත්තේ ‘ස්කොච් විස්කි” බෝතලයකි. අනතුරුව ශීතකරණය විවෘත කොට වීදුරු දෙකක් ද සෝඩා බෝතලයක් ද ගෙන ඔප දැමූ මේසය මත තැබුවේය.”මේ ප්‍රශ්නෙ මේ තරම් දුරදිග යයි කියලා මං හිතුවෙ නැහැ ඉන්ස්පෙක්ටර්..””බතලගොඩ කියන්නෙ මහ පොළඟා වාගෙ මිනිහෙක් ඩගී.. එයා ඔය කුසුම්රානි කියන නිළියට දැන් පිස්සු වැටිලයි ඉන්නෙ.. මිනිහා එයාර්පෝර්ට් එකට යන ගමන් තමයි ඩී.අයි.ජී.ට ෆෝන් කරලා මේක ටක්කෙටම තදකරලා තියෙන්නෙ.””දැන් මට ගැලවෙන්න විදියක්ම නැද්ද?””දැනට මං පොඩි ඇඩ්වයිස් එකක් දෙන්නම්.. ඩගී ටික දවසකට කොහේ හරි දුර පළාතකට ගිහින් ඉන්න. ඔයා ගෙදර හිටියෙ නැහැ කියලා මං රිපෝර්ට් කරන්නම්.. ඊට වඩා නම් මට කරන්න පුළුවන් උදව්වක් නැහැ. හැබැයි ඉතින් මේවා නිකම්ම කරන්නත් බැහැ ඩගී..” වෙලාවේ හැටියට එයත් සහනයකැයි ඩග්ලස්ට සිතුණේය. ඔහු මේස ලාච්චුව විවෘත කොට අලුත්ම සල්ලි කොළ මිටියක් එළියට ගත්තේය.”දැනට මේක තියාගන්න ඉන්ස්පෙක්ටර්.. මෙතන රුපියල් පනස්දාහක් තියෙනවා. .. මේ දවස්වල මට සල්ලිවලිනුත් ටිකක් කරදරයි. මගෙ ෆිල්ම් එකත් අසාර්ථක වුණානෙ..””අද කාලෙ චිත්‍රපටි කරලා සල්ලි හොයන්න ලේසි නැහැ ඩගී..””ඒක ඇත්ත.. මටත් පස්සෙයි තේරුණේ..””එහෙනම් මං ගිහින් එන්නම් ඩගී. අද රෑටම ගෙදරින් පිටවෙන එක නුවණට හුරුයි..” ඉන්ස්පෙක්ටර් මානවඩු පුටුවෙන් නැගිට්ටේ සල්ලි මිටිය පිටුපස සාක්කුවේ රුවා ගනිමිනි.ටොක්.. ටොක් ගා ඔහුගේ සපත්තු හඬ මැකී යත්ම මුළු නිවසම පාළු නිහැ¼ඩියාවක ගිලුණේය. ඩග්ලස් පුටු ඇන්දට හිස තබා ගනිමින් දෑස් පියාගත්තේය. මහ මොකක්දෝ අසුබ සිදුවීමක පෙර නිමිත්තක සේයාවක් තමා වටා දැවටෙන අයුරක් ඔහුගේ හිතට දැනෙන්නට විය.”අප්පච්චි..?”අඩ සිහියෙන් මෙන් දෑස් පියාගෙන සිටි ඩග්ලස් වහා හිස ඔසවා අවට බැලුවේ තෝන්තුවාවෙන් මෙනි. තමා ඉදිරිපිට සිටගෙන සිටින තිසරුව ඔහු දුටුවේ අඳුරු සේයාවක් ලෙසිනි.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082818</link>
    <topic>කිසිදා නොපිපෙන කඩදාසි මල</topic>
    <author/>
    <content>කිසිදා නොපිපෙන කඩදාසි මලබංගලාදේශ සිනමා කර්මාන්තයේ හා සිනමා ලේඛනයේ නියුතු වූවන්ටත්, ආසියාතික සිනමාව පිළිබඳ අවදි මනසකින් පසුවන්නන්ටත් හද කම්පා කරවන පුවතක් පසුගිය 13 වනදා දැනගන්නට ලැබිණ. නව බංගලාදේශ් සිනමාවේ පුරෝගාමිකයෙකු වූ තරෙක් මසුද් (Taraque Masuf) ඔහුගේ අලුත්ම චිත්‍රපටය වන Kagojer Phool (The Paper Flower/ කඩදාසි මල) සඳහා සුදුසු එළිමහන් දර්ශන තල තෝරන්නට ගොස් මනික්ගාන්ජ් සිට ඩකා නගරයට එන අතරමඟ ඔහු ගමන්ගත් වාහනය ඉදිරියට පැමිණි මඟී බස් රථයක් හා ගැටීමෙන් තරෙක් මසූද් එතැනම මිය ගිය පුවතයි. ඔහු සමඟ ගමන් ගත් ඔහුගේ දීර්ඝකාලීන ඡායාරූප ශිල්පී සගයා වූ මිෂුක් මුනීර් (Mishuk Munier) ද එම අනතුරින් මිය ගිය අතර තරෙක් ගේ ඇමෙරිකානු ජාතික බිරිඳ වූ කැතරින් මසුද් තුවාල ලබා රෝහල් ගත කරන ලදී.බංග්ලාදේශය ඉන්දියාව මෙන් විශිෂ්ට සිනමාකරුවන් රාශියක් සිටින රටක් නොවේ. අතළොස්සක් වැනි නිර්මාණාත්මක සිනමාකරුවන් අතර තරෙක් මසුද් පෙරමුණේ සිටියෙකි. එබැවින් ඔහුගේ් මේ හදිසි වියෝව බංග්ලාදේශයට පමණක් නොව ආසියාතික සිනමාවට ද නොපිරවිය හැකි අවකාශයක් නිර්මාණය කරනු ඇත.තරෙක් මසුද් 1956 දෙසැම්බර් මස 06 වැනිදා බංග්ලාදේශයේ ෆරීද්පූර්හි උපත ලැබුවේය. කුඩා අවධියේ දී ඔහු ඉස්ලාමීය ජීවන මූලධර්ම පුහුණු කරන සෙමනේරියකට ඇතුළත් කෙරිණි. පකිස්ථානයට එරෙහි බංග්ලාදේශ් විමුක්ති අරගලය 1971 දී ආරම්භ වීමත් සමඟ ඉස්ලාමීය දෙව්සත්හලේ අධ්‍යාපනය නිමාවට පත්විය. යුද්ධයෙන් පසු සාමාන්‍ය අධ්‍යාපනික කටයුතු නිම කළ ඔහු ඩකා විශ්වවිද්‍යාලයෙන් ඉතිහාසය පිළිබඳ දර්ශන විශාරද උපාධිය ලබා ගත්තේය.කැතරින් මසූද් ඇමෙරිකාවේ චිකාගෝ නගරයේ උපත ලැබුවාය. ආර්ථික විද්‍යාවට උපාධි ලැබූ ඇය ඉන්පසු ලලිත කලා හා චිත්‍රපට නිෂ්පාදනය සඳහා පශ්චාත් උපාධි ලබා 1986 දී බංග්ලාදේශයට පැමිණියාය. ඇය තරෙක් හමුවූ පසු ඔහු හා විවාහ වූ අතර ඔවුන් දෙදෙනා මේ වන තෙක්ම එකට සිනමාකරණයේ නියුතු වූ අතර බොහෝ චිත්‍රපට සංස්කරණය කරන ලද්දේ ඇය විසිනි. තරෙක් හා කැතරින් එක්ව නිර්මාණය කළ අතිශය වැදගත් වාර්තා චිත්‍රපටයක් වූයේ Muktir Gaan (The Song of Freedom / 1996)ය. 1971 බංග්ලාදේශ් විමුක්ති අරගල සමයේ ගීතයෙන් හා රංගනයෙන් විමුක්ති අරගලයේ යෙදුණු භටයන් හා ජනතාව දිරිමත් කරමින් යුද කලාප හා සරණාගත කඳවුරු හරහා ගමන් කළ සංස්කෘතික කණ්ඩායමක් පිළිබඳ ඇමෙරිකානු ජාතික ලියර් ලෙවින් පැය විස්සක පමණ කාලයක් රූප ගත කර තිබූ නමුත් චිත්‍රපටය නිම කර නොතිබිණ. 1990 වර්ෂයේ දී ලෙවින් ගේ නිවෙසේ බිම් මහලින් මෙම රූ ගත කළ දර්ශන සොයා ගත් තරෙක් හා කැතරින් වසර පහක දැඩි වෙහෙසකින් චිත්‍රපටය නිම කළහ. බංග්ලාදේශ් විමුක්ති අරගලය පිළිබඳ ඓතිහාසික සිද්ධීන් ගේ සමස්ත චිත්‍රයක් ලොවට උරුම කර දුන්නා පමණක් නොව එය බංග්ලාදේශ් චිත්‍රපට ඉතිහාසයේ නොමැකෙන මං සලකුණක් ද වේ. මෙම ලියුම්කරු විසින් සම්බන්ධීකරණය කරන ලද 1999 කොළඹ දී පැවැති 1 වන සාර්ක් සිනමා උළෙලේ දී බංග්ලාදේශය නියෝජනය කරමින් මෙම චිත්‍රපටය තිරගත විය.ජගත් අවධානයට ලක්වූ තරෙක් ගේ වෘත්තාන්ත සිනමා පටයක් වූයේ, The Clay Bird  (මැටි කුරුල්ලා - 2002) ය. 1960 ගණන්වල බංග්ලාදේශය විමුක්ති අරගලයේ නිරතව සිටි කාලය තුළ දැඩි ආගමික විශ්වාසයන්ට එළඹ සිටි පහළ මධ්‍යම පන්තික පවුලක් වටා ගෙතුණකි. එය බොහෝ දුරට තරෙක් ගේ ළමා කාලය පසුබිම් කර ගත්තකි. ඔහු මෙම චිත්‍රපටය හරහා දැඩි ඉස්ලාමීය මතවාද තියුණු විග්‍රහයකට භාජනය කරයි.මෙම කෘතිය 2002 කාන් සිනමා උලෙළේ ජගත් සිනමා විචාරක සම්මානය දිනාගත් අතර කාන් උලෙළේ දී සම්මානයක් දීපු ප්‍රථම බංග්ලාදේශ් චිත්‍රපටය විය. ඔහුගේ කෘති අතර තවත් වැදගත් කෘතියක් වූයේ Ontorjatra (Home – Land/2006) ය. එය බංග්ලාදේශයේ නිෂ්පාදනය වූ ප්‍රථම ඩිජිටල් චිත්‍රපටයයි. තරෙක් හා කැතරින් ලන්ඩනයේ වාසය කරන බංග්ලාදේශ් ඩයස්පෝරාව මෙයට විෂය කරගනී. සිය බංග්ලාදේශ් සැමියා ගෙන් දික්කසාද වූ ලන්ඩනයේ වාසය කරන බංග්ලාදේශ් බිරිඳ වසර 15කට පසු සිය පුතා සමඟ නිජබිමට පැමිණ දික්කසාද වූ සැමියාගේ පශ්චාත් අවමංගල්‍ය කටයුතු සඳහා සහභාගි වේ. දරුවාට එය හුදු චාරිකාවකි. මවට එය තම නිජබිම, සංස්කෘතිය, ඇය එහි ගත කළ තරුණ කාලය පිළිබඳ සම්මිශ්‍රිත හැඟීම් සමුදායකි.තරෙක් මසුද් අති සුවිශේෂී හා හෘදයාංගම චරිතයකි. මෙම ලියුම්කරුට ඔහු හා කැතරින් දෙවරක් ඩකා නගරයේදී ද, වරක් නවදිල්ලියේ දී ද හමුවී ඇත. තරෙක් ගේ මෙම හදිසි වියෝව බංග්ලාදේශයට පමණක් නොව ආසියාතික සිනමාවට ද පිරිමසාලිය නොහැකි පාඩුවකි. ඔහුගේ හදිසි වියෝව නිසා කම්පනයට පත් දහස් සංඛ්‍යාත බංග්ලාදේශ ජනතාව සිය අවසාන ගෞරවය පසුගිය 14 වැනිදා ඔහුට පිරිනැමූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082819</link>
    <topic> පුංචි රෝසමලට පෙම් කළ වියපත් බඹරා ධම්මිකද?</topic>
    <author>තුෂාරි වික්‍රමසිංහ</author>
    <content> පුංචි රෝසමලට පෙම් කළ වියපත් බඹරා ධම්මිකද?ගුරුවරයකු ලෙස තම වෘත්තීමය ජීවිතය ඇරැඹු ධම්මික බණ්ඩාර අද වඩාත් ජනපි‍්‍රයත්වයට පත්ව ඇත්තේ ගීත රචකයකු, ගීත විචාරකයකු ලෙසයි. ‘මගේ පුංචි රෝස මලේ...’, ‘හන්තානෙට පායන සඳ...’, වැනි ඔහු ලියූ ජනපි‍්‍රය ගීත ගොන්න ඔස්සේ සහෘද හදවත් තුළ තමාටම වූ ඉඩක් වෙන්කරවා ගැන්මට ඔහු අද වන විට සමත්ව සිටියි. ධම්මිකගේ ‘මගේ පුංචි රෝස මලේ...’ ගීත සමුච්චය සමග ‘විඳවමින් වින්දෙමි’ ගීත විචාර එකතුව සහ ගී මියැසිය දොරට වැඩුම මේ මස 30 වැනිදා සවස 3.30 ට කොළඹ ලුම්බිණි රඟහලේදී පැවැත්වේ.මේ කතාබහ ඒ වෙනුවෙනි.ඔබේ නිර්මාණ චාරිකාවේ ඇරැඹුමෙන්ම අපේ කතාබහ පටන් ගනිමු.මම මූලික අධ්‍යාපනය ලැබුවේ නික/ පොන්නිලව විද්‍යාලයෙන්. පසුව ශිෂ්‍යත්වය සමත් වෙලා කොළඹ ආනන්ද විදුහලට ඇතුළත් වුණා. මම පාසල් කාලයේ දී හැදෑරුවේ විද්‍යා විෂයන්. මගේ මවත් පියාත් දෙදෙනාම ගුරුවරු. පවුලේ එකම දරුවා විදිහට ඔවුන්ට වුවමනා වුණේ මාව වෛද්‍යවරයෙක් කරන්නයි. නමුත් එය ඉටුවුණේ නැහැ. මොකද පාසල් අවදියේ මම දක්ෂ වුණේ ක්‍රීඩාවට. අඩුම තරමේ කිසිම නිර්මාණ හැකියාවක් මට තිබුණේ නැහැ.ඒ කියන්නේ, ඔබ කලාවට පිවිසෙන්නේ අහඹු විදිහට ද?එහෙම කිව්වොත් හරි. අපේ, භෞතික විද්‍යාව පන්තියේ ලස්සන ගැහැනු ළමයෙක් හිටියා. ඇය කෙරෙහි මගේ හිතේ ආදරයක් ඇතිවුණා. ඇයට මගේ අදහස කියන්න ඕන කියලා මට හිතුණා. මේකට මගේ මිතුරකුගෙන් උපදෙසුත් ගත්තා. මම යාළුවත් එක්ක ඉස්කෝලෙ කට් කරලා විහාරමහාදේවී උද්‍යානයට ගිහිල්ල මගේ යාළුවා ලව්වා මේ ගැහැනු ළමයට පෙම් හසුනක් ලියෙව්වා. මම හිතුවේ යාළුවාම ගිහින් මගේ අදහස කියලා ගැහැනු ළමයට පෙම් හසුන දෙයි කියලා. නමුත් ඒක මටම දෙන්න සිද්ධ වුණා. මම ලියමන දෙනකොට මගේ වටේට යාළුවො පස් හය දෙනෙකුත් හිටියා. ගැහැනු ළමයා ලියුම ගත්තා.ඇගෙන් ඔබට හොඳ ප්‍රතිචාරයක් ලැබෙන්න ඇති?ඉතාම හොඳ ප්‍රතිචාරයක් ලැබුණා. ඇය ලියුම බලලා ඉරල ඉරල විසි කරලා දැම්මා. එය හිනා යන සිද්ධියක් වුණාට මට එය හරියට බලපෑවා. පහුවදා මට පන්තියට යන්න බැහැ. හිතේ වේදනාව, ලැජ්ජාව මේ හැමදේම එක්ක මම පුස්තකාලයට ගිහින් පොතක් බලන්න ගත්තා. එය කවි පොතක්. මම නිකමට ඉඳගෙන ඒ පොත කියෙව්වා. කවිපොත බලන කොට මට පේනවා මගේ මානසික වේදනාවට ගැළපෙන කවි මේ පොතේ තිබෙනවා. මම කවි පොතෙන් කවියක් කොළයක ලියාගත්තා. පොත කියවලා ඉවර වෙලා මේ කවියා කවුද කියලා බලනකොට මහගමසේකර. ඊට පස්සෙ සේකරගෙ පොත් හොය හොයා මම කියවන්න ගත්තා.සේකරගේ පොත් කියෙව්වහම ඔබට ඇතිවුණේ මොන වගේ සිතුවිලි ද?කොටින්ම කියනවානම් මට විද්‍යාව ඉගෙන ගැනීම එපා වුණා. මම ලයනල් රංවල සර්ගෙ නාට්‍ය බලන්න පටන් ගත්තා. විද්‍යාව පන්ති කට් කරලා නාට්‍යවලට යනවා. මේ අතර විද්‍යා අංශයෙන් උසස් පෙළ විභාගය ලියනවා.ඔබ උසස් පෙළ හොඳින් සමත් වුණා ද?උසස් පෙළ වැඩ හතරම ෆේල්.ඊට පස්සෙ මොකද වුණේ?මම කල්පනා කළා. මේක හරියන්නෙ නැහැ කියල හිතුණා. ආපහු ගමට ඇවිත් හිතුවක්කාරකමට කලා අංශයෙන් උසස් පෙළ කළා. කොළඹ විශ්ව විද්‍යාලයට ඇතුළත් වුණා. කැම්පස් එකේ මොනවා හරි සාහිත්‍ය තරගයක් තිබුණානම් එක, දෙක, තුන ස්ථාන අතරේ මගේ නමත් රැඳිල තිබුණා.මම විශ්ව විද්‍යාලයේදී වසර 3 ක් හොඳම ගීත රචකයා විදිහට සම්මාන ලැබුවා. මගේ නිර්මාණකරණය වැඩි දියුණු වෙන්නේ මේ අවධියේයි.මම රචනා කරන ගීත අරගෙන ගායකයන් ගාවට ගිය යුගයක් තිබුණා.ඒ දවස්වල ජනපි‍්‍රය ගායකයො අපේ සින්දු සත පහකට ගණන් ගත්තෙ නැහැ. ඔවුන් හිතුවේ අපි කරදරකාරයන් විදිහටයි. පස්සේ, මම සින්දු ලිව්වා. නමුත් කාටවත් දෙන්නේ නැහැ. තියාගෙන ඉන්නවා.මගේ ගීත නිර්මාණ කලාවට අත දුන්නු මිත්‍රයෙක් හිටියා. ඒ තමයි උපුල් ශාන්ත සන්නස්ගල. ඔහු තමයි ගායකයො ගාවට යන්න මට පාරවල් පෙන්වන්නේ. මම කවි පොතක් මේ කාලයේ දී එළිදැක්වූවා. ‘අහෝ මිත්‍රවරුනි’ නමින්. එය ඇගයීමකට ලක්වුණා. සන්නස්ගලගේ ප්‍රථම නවකතාවයි මගේ පළමු කවි පොතයි ජෝන් ද සිල්වා සමරු රඟහලේ දී එළිදැක්වූවේ එකටමයි.අද වන විට ඔබ ගුරුවරයෙක් ලෙසත් කටයුතු කරනවා.ඔව්. මම නාත්තන්ඩිය ධම්මිසරයේ ගුරුවරයෙක් ලෙස සේවය කරනවා. මම විශ්ව විද්‍යාලයෙන් අයින් වුණාට පස්සේ, ගමට ගිහිල්ලා ගුරු වෘත්තියේ නියැළුණා. ඒ කාලේ දී මම මගේ වියදමින්, මගේ ගීත රචනා ඇතුළත් ප්‍රථම සී ඩී පටය ‘සඳ සංවරයි’ නිකුත් කළා. එහි බණ්ඩාර ආතාවුද, ආචාර්ය වික්ටර් රත්නායක, මර්වින් පෙරේරා වැනි ජනපි‍්‍රය ගායකයන් ගීත ගායනා කළා. නමුත් ඒ ගීත ගුවන්විදුලි නාලිකාවල, මාධ්‍යවල ප්‍රචාරය කරගන්න නොහැකි වුණා. සමහර චැනල්වලින් ගීත ප්‍රචාරය කරන්න මුදල් ඉල්ලුවා. එයින් මට සී ඩී කිරීමත් එපා වුණා. කොහොමහරි 2002 වසරේ දී මම කලින් කළ සී ඩී එක රස විඳපු මිත්‍රයෙක් හිටියා. ඔහු ඉංජිනේරුවරයෙක් වන කීර්ති ධර්මසිරි. ඔහුගේ යෝජනාවකට අනුව නැවතත් මම ලියු ගීත ඔස්සේ ‘මිණිකැට වැස්ස’ නමින් සී ඩී තැටියක් නිර්මාණය කළා. අමරසිරි පීරිස් ගායනා කරන මගේ පුංචි රෝස මලේ..., හන්තානෙට පායන සඳ... වැනි ජනපි‍්‍රය ගීත මෙහි අන්තර්ගත වුණා. ලක්හඬ ගුවන්විදුලිය ස්වේච්ඡාවෙන්ම මේ ගීත ප්‍රචාරය කළා. රසිකයන් අතර මේ ගීත බොහොම ජනපි‍්‍රය වුණා. ඉන් පසුව මේ ගීත ගැන පත්තරවල ලිපි, විචාර පළ වුණා. මාධ්‍ය ඔස්සේ කතාබහ කරන්න පෙලඹුණා. අද වෙනකොට මට අතහිත දෙන්න බොහෝ නිෂ්පාදක පිරිසක් ඉන්නවා. ඒ ගැන සතුටුයි.ඔබගේ, මගේ පුංචි රෝස මලේ ගී එකතුව සහ ‘විඳවමින් වින් දෙමි’ ගීත විචාර එකතුව දොරට වැඩුම පිළිබඳවත් කතා බහ කරමු.ඇත්තටම මෙවැනි දෙයක් කිරීම තුළින් මම බලාපොරොත්තු වන්නේ් ප්‍රතිලාභ ලැබීම නෙවෙයි. සින්දු ලිවීම කියන දෙයින් ලැබෙන සතුට විග්‍රහ කරන්න අමාරුයි. මම හැම විටම මගේ ගීතවලට කලින් අනෙක් අයගේ ගීත අගය කරනවා. ඒ අය කරපු නිර්මාණ අපිව හැදෙන්න බලපාන නිසා. මම වින්ද දේ, මට දැනුණු දේ අනෙක් මිනිස්සුන්ටත් ලබා දෙන්න තමයි ‘විඳවමින් වින්දෙමි’ හරහා මම උත්සාහ කරන්නේ. මෙහි මුලසුන රත්න ශ්‍රී විජේසිංහයන් ද ප්‍රධාන දෙසුම පරාක්‍රම කොඩිතුවක්කු විසින් ද පවත්වනු ලබනවා. අමරසිරි පීරිස්, මහාචාර්ය සනත් නන්දසිරි වැනි ප්‍රවීණ ගායක ගායිකාවන් පිරිසක් මා ලියු ගීත ගයමින් උළෙල රසවත් කරනවා.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082820</link>
    <topic>සායිෆ්ට කරීනාට ඡ්‍යොතිෂ අනාවැකියක්</topic>
    <author>සුජීව තේවහෙට්ටිගේ</author>
    <content>සායිෆ්ට කරීනාට ඡ්‍යොතිෂ අනාවැකියක්“මම නම් කියන්නෙ මේ දෙන්නගෙ කසාදය ලබන අවුරුද්දෙදි නැත්නම් ඊළඟ අවුරුද්දෙදිවත් කෙරෙන්න ඕනෙම කියලයි. අඩුගානෙ මේ අවුරුද්ද ඉවර වෙන්න කලින් දෙන්නගෙ එන්ගේජ්මන්ට් එකවත් තියන්න ඕනෙ. ලබන අවුරුද්දෙ සැප්තැම්බර් මාසෙ ඉඳල 2013 අගෝස්තු මාසය අතර කාලය ඇතුළතදි වෙඩින් එක තියන්නත් හොඳයි. ඒ කාලය ඉතාම සුබයි. දෙන්නගෙ විවාහ ජීවිතය සාර්ථක වේවි. මම මේ කියන කාලය තුළදී ඒවා නොකෙරුණොත් මේ දෙන්නා කවදාවත් කසාද බඳින එකක් නැහැ. දිගටම යාළුවො දෙන්නෙක් වගේ ආශ්‍රය කරාවි.”මේ, අනාවැකියක්. ඉන්දියාවේ වෙසෙන ප්‍රවීණ ඡ්‍යොතිෂවේදියකු වන භාවික් සන්ග්වි තමයි මේ අනාවැකිය ප්‍රකාශ කර තිබුණේ. කවුරුන් වෙනුවෙන් ද? ඔබ හොඳින් දන්නා බොලිවුඩ්පුරයේ පෙම් යුවළක් වෙනුවෙන්. ජනප්‍රියත්වයේ කිරුළු පැලඳූ සායිෆ් අලි ඛාන් සහ කරීනා කපූර් දෙදෙනාටයි මේ වැදගත් අනාවැකිය පැවසුණේ.සායිෆ් – කරීනා පෙම් පුවත ඇරඹුණු දා පටන් මුළු ලොවම රසික රසිකාවියන් උනන්දුවක් දැක්වූයේ දෙදෙනා ගේ විවාහය ගැන දැනගන්නයි. විශේෂයෙන්ම කාගේත් අවධානය දිනාගත්තේ සායිෆ්. හේතුව ඔහු තම බිරිඳගෙන්, දරු දෙදෙනාගෙන් වෙන්වී කරීනා වැනි යුවතියකට පෙම් කිරීමයි.මේ ගැන බොහෝ දෙනෙකු කතා කළේ පහන් හැගුම්වලින් නොවෙයි. කොහොම වෙතත් බිරිඳ අම්රිතා සිං ගෙන් 2004 දී වෙන්වූ සායිෆ් නැවතත් ඇය හෝ දරුවන් සමඟ ජීවත්වන්නට ගියේ නැහැ. දැන් ඔහුගේ ලෝකය කරීනායි. එහි හොඳ නරක මොනවා වුණත් දැන් ඔහුගේත් කරීනාගේත් බලාපොරොත්තුව විවාහ වී අනාගතයට මුහුණදීමයි. මේ නිසා රසික රසිකාවියන් නිතරම විමසන්නේ විවාහය සිදුවන්නේ කවදාද කියලයි. සායිෆ් – කරීනා ළඟදීම විවාහ වන බවට ආරංචි දස අත පැතිරී ගියේ මේ විමසීම්වලට පිළිතුරු හැටියටයි. ඒත් එවැනි විවාහයක් සිදුවුණේ නැහැ.පසුගියදාක කරීනාගේ වැඩිමහලු සහෝදරිය වන කරිස්මා කපූර් පැවසුවේ කරීනා සහ සායිෆ් ළඟදීම විවාහ නොවන බවයි. “කරීනා ළඟදී විවාහ වෙන එකක් නැහැ. සමහර විට 2012 දී විතර විවාහය සිදුවේවි”. කරිස්මාගේ මේ ප්‍රකාශයත් ඉන්දීය ඡ්‍යොතිෂවේදී භාවික් සන්ග්වි ගේ අනාවැකියත් අතර සම්බන්ධයක් තිබෙන බව පෙනී යනවා. ඡ්‍යොතිෂවේදියා පැවසූ සුදුසු කාල වකවානු කපූර් පවුලේ සැලකිල්ලට යොමුවී ඇති බවකුත් මෙයින් හැඟෙනවා.මේ කාරණා මේ අයුරින් දිග හැරෙද්දී සායිෆ් ගේ 41 වැනි උපන් දිනය අගෝස්තු 16දාට යෙදී තිබුණා. මේ උපන් දිනය සමරන්නට දෝ සායිෆ්, කරීනාත් සමඟ දින පහක නිවාඩුවක් ගතකරන්නට ලන්ඩන් නුවරට පිටත්ව ගොස් තිබුණා. මේ සංචාරය බොහෝ දෙනකුගේ් විවේචනයටත් ලක්වුණා. විශේෂයෙන්ම කරීනා ගේ මාමා කෙනෙකු වූ ප්‍රවීණ රංගන ශිල්පී ශම්මි කපූර් ගේ අභාවය සිදුවූ මොහොතක ඇය මෙලෙස විනෝද සවාරියක යෙදීම බොහෝ දෙනාගේ දෝෂදර්ශනයට ලක්වුණා. ඒ විතරක් නොවෙයි. දෙදෙනාටම චිත්‍රපට රූපගත කිරීම් කටයුතු ගොඩගැසී තිබුණා. මේ කිසිවක් නොතකායි ලන්ඩන් සවාරියකට ඔවුන් පිටත්ව ගොස් තිබුණේ.”ගිය සතියේ ‘ඒජන්ට් විනෝද්’ චිත්‍රපටයේ රූපගත කිරීම් යොදාගෙන තිබුණා. නමුත් කවුරුවත් දැනගෙන හිටියෙ නැහැ, සායිෆ්ගෙ කරීනාගෙ වැඩ කටයුතු මොනවද කියලා. මේ දෙන්නා පිටරට යනවයි කියල කලින් කියල තිබුණෙත් නැහැ. එයාලගෙ පවුලෙ උදවියවත් මේ රට සවාරි ගැන හාංකවිසියක්වත් දන්නෙ නැහැ. මං හිතන්නෙ මේ සංචාරය රහසක් විදිහට තියාගන්න දෙන්නාම කතාකරගෙන ඉන්න ඇති. අපිට පස්සෙයි ආරංචි වුණේ කරීනා ලන්ඩන්වල ක්ලැරිජ් හොටෙල් එක බුක් කරගත්තාය කියලා.”මේ කතාව කීවේ සයිෆ්ගේත් කරීනාගේත් ළඟම හිතවතෙක්. ඔහු පැවසූ ලන්ඩන් නුවර පිහිටි ක්ලැරිජ් හෝටලය ලෝක ප්‍රකට තරු පහේ හෝටලයක්. මෙය සායිෆ් සහ කරීනා ලන්ඩන් පැමිණි විට නවාතැන් ගන්නා සුපිරි හෝටලයක්. සායිෆ්ගේ උපන් දිනය යෙදී තිබුණු අගෝස්තු 16 දා රාත්‍රියේ දී මේ හෝටලයේ දී කරීනා රාත්‍රී භෝජන සංග්‍රහයක් පැවැත්වූ බවත් මේ වනවිට දැනගන්නට ලැබී තිබෙනවා.කරීනාට අවශ්‍ය වී තිබුණේ මේ වසරේ යෙදෙන සායිෆ් ගේ උපන් දිනය වෙනුවෙන් තවත් විශේෂ සාදයක් පවත්වන්නටයි.2010 දී කරීනා, සායිෆ්ගේ උපන් දිනය සැමරුවේ ලැට්වියාවේදීයි. ඒ, ‘ඒජන්ට් විනෝද්’ චිත්‍රපටයේ රූපගත කිරීම් කිහිපයක් එම දිනවල ලැට්වියාවේදී සිදුකළ නිසයි. 2009 දී සායිෆ් ගේ උපන් දින සාදය පැවැත්වුණේ චිකාගෝ නුවර කිසිවෙකුට හෝ හෙළි නොකළ ස්ථානයකදීයි. 2008 දීත් කරීනාගෙන් සායිෆ්ට උපන්දින සංග්‍රහයක් ලැබුණා. එය පැවැත්වුණේ මුම්බායි නුවර අවන්හලකදීයි.මේ මොනවා වුණත් සායිෆ්ගේත් කරීනාගේත් දෙපාර්ශවයේ දෙමව්පියන් ප්‍රාර්ථනා කරන්නේ දෙදෙනාගේ විවාහය ඉතාම ඉක්මනින්ම සිදුවේවාය කියලයි. ඒ පැතුම් ඉටුකරලන්නට සායිෆ් හෝ කරීනා තුළ උනන්දුවක් තිබේදැයි කිසිවකු දන්නේ නැහැ. උන්දුවක් නොවුණොත් සිදුවන්නේ ඡ්‍යොතිෂවේදියා ප්‍රකාශ කළ හැටියට යහළු - යෙහෙළි කම් පවත්වාගෙන ජීවිතය ගත කරන්නට පමණයි.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082821</link>
    <topic>‘සෙල්වම්’ රූපගත කරද්දී යාපනයේ ජනයා පුදුමාකාර සහයෝගයක් දුන්නා</topic>
    <author>ඡායාරූපය - ටෙනිසන් එදිරිසිංහ</author>
    <content>‘සෙල්වම්’ රූපගත කරද්දී යාපනයේ ජනයා පුදුමාකාර සහයෝගයක් දුන්නාඅධ්‍යක්ෂ සංජය ලීලාරත්න‘සෙල්වම්’, අපට අලුත් කතාන්දරයක ඇරැඹුම අරන් එනවා. යුද බියෙන් තැති ගැන්වුණු ජාතියකට පුරා වසර තිස් ගණනකට පසු සාමයේ අරුණලු වැටෙනවා.උතුරේ මිනිසුන්ට දකුණත්, දකුණේ මිනිස්සුන්ට උතුරත් ආගන්තුක වෙලා තිබුණු යුගය දැන් ඉවරයි. උතුර – දකුණ යා කරමින් සාමයේ පාලම් ඉදිවුණු මේ යුගය සිංහල දෙමළ ආදරණීය බැඳීම්වලින් හදවත් උණුසුම් කරනවා. ඒ ආදරණීය බැඳීම් උතුරටත් දකුණටත් මෙන්ම මුළු මහත් ලෝකයටම රැගෙන යන්නට දැන් ‘සෙල්වම්’ සූදානම්.තව නොබෝ දිනකින් සිංහල සිනමාවට එක්වන නවතම සිනමා පටය ‘සෙල්වම්’ ප්‍රවීණ නළුවකු තිරකතා රචකයකු මෙන්ම ටෙලි නාට්‍ය අධ්‍යක්ෂවරයකු ද වන සංජය ලීලාරත්නගේ කුලුඳුල් සිනමා අධ්‍යක්ෂණය. අපි සංජය හොයාගෙන ගියා, සම්පූර්ණයෙන්ම යාපනය අර්ධද්වීපයේ රූගත කළ ‘සෙල්වම්’ ගැන අහන්නට. මේ කතා බොහොමයක් ඔබට අපට අලුත් අත්දැකීම් රැගෙන ඒවි.”සෙල්වම් මගේ කුලුඳුල් සිනමා අධ්‍යක්ෂණය. වගේම 17 වැනි තිරනාටකය. මේ චිත්‍රපටය කිරීමේ මූලික අරමුණ වුණේ් පුරා වසර තිස් ගණනක් අපේ මිනිස්සුන්ට අහිමිවුණු ආදරය සෙනෙහස සේම නිදහස ඔවුන්ට තිබෙනවාය ඔවුන්ට ලැබෙනවාය කියන දේ පෙන්නුම් කරන්න.”සංජය අපිත් එක්ක කතාවට මුල පුරනවා. තිර නාටක රචකයෙක් වශයෙන් ඔහුට තිබෙන්නේ බොහෝ දුර ගිය අතීතයක්.සංජය ඉස් ඉස්සරම තිර නාටකයක් ලිව්වේ ‘හිතට දුකක් නැති මිනිහා’ චිත්‍රපටයට. ඊට පස්සේ ‘පාරාදීසය’, ‘දොමීදර පාලම’, ‘නොහඬන් කුමරියේ’, ‘සංසාර ප්‍රාර්ථනා’, ‘මල්සර දෝනි’, ‘අභිෂේකා’, ‘අරගලය’, ‘බලවේගය’, ‘සුදු අක්කා’ ඇතුළු රාශියක් මේ ලැයිස්තුවට එකතු වෙනවා.ඔහු තිරනාටක රචකයකු වීමත් අහඹු සිදුවීමක්. ඒ කාලේ සංජයට ඕන වුණේ නළුවෙක් වෙන්න. සුළු චරිතයක් ඉල්ලගෙන එක්තරා චිත්‍රපට අධ්‍යක්ෂවරයෙක් ළඟට සංජය ගියාම ඔහුව එළවගෙන තිබෙනවා. ඊට පස්සෙ කතාව සංජයගෙන්ම ඇහුවොත් තමයි වඩා හොඳ.”ඒ චිත්‍රපට අධ්‍යක්ෂවරයා මාව එළවගන්නකොට එතන හිටියා චිත්‍රපට අධ්‍යක්ෂ දිනේෂ් ප්‍රියසාද් මහත්මයා. පස්සෙ දවසක ඔහු මුණගැසුණාම ඔහු චිත්‍රපටයක් කරන්න යනවා, එහි ප්‍රධාන චරිත දෙකක් තිබෙනවා. ඉන් එකක් මට දෙනවා කියලා කිව්වා.මාව මේ චිත්‍රපටයට තෝරාගෙන රූගත කිරීම් කළා. මට තිබුණේ පෙම්වතාගේ චරිතය. නමුත් අතරමඟදි නිෂ්පාදක මැරුණා. ඒ නිසා චිත්‍රපටය අතරමඟ නැවතුණා. නමුත් දිනේෂ්ගෙයි මගෙයි මිතුරුකම දිගටම පැවතුණා.එක දවසක් නුගේගොඩ හන්දියේ ඉන්නකොට දැකපු දෙයකින් මගේ හිතේ කතාවක් ගොඩනැඟුණා. මේ කතාව මම දිනේෂ්ට කිව්වා. දිනේෂ් මේක අහල කිව්වා සොමි රත්නායක චිත්‍රපටයක් කරන්න හදනවා. අපි මේ කතාව සොමීට කියමු කියලා. සොමීට කතාව මම හැඩ වැඩ දාලා කටින් කිව්වා.ඔහු කිව්වා මටම තිරකතාව ලියන්න කියලා. මම කවදාවත් තිරකතාවක් ලියලා නැති නිසා දිනේෂ්ට මම කිව්වා මේක කතාවක් විදියට මම ලියන්නම් කියලා. දිනේෂ් මට මීට කලින් ලියපු තිර පිටපතක් ගෙනත් දුන්නා අධ්‍යයනය කරන්න. ඒක කියවල ස්ටයිල් එක අඳුරගෙන තමයි මම තිර කතාව ලියන්න ගත්තේ. ‘හිතට දුකක් නැති මිනිහා’ තිර පිටපත බිහිවුණේ එහෙමයි. ඊට පස්සෙ මට දිගින් දිගටම තිර පිටපත් ලියන්නට ආරාධනා ලැබුණා.සංජය ලිව්ව ‘හිතට දුකක් නැති මිනිහා’ චිත්‍රපටය ඒ වසරේ වැඩිම ආදායම් වාර්තා තැබූ චිත්‍රපටය බවට පත්වුණා. සිනමා තිර රචනා 16ක් ලියූ ඔහු ඉන්පසු කාලය වැඩිපුරම වැය කළේ ටෙලි නාට්‍ය රංගනයට. ඒ නිසාම තිර රචනය කිරීමට අවස්ථාව ඔහුගෙන් බොහෝ විට ගිලිහී ගියා.”ඒ කාලය ඇතුළත මම ටෙලිනාට්‍ය 43ක රඟපෑවා. ඒ නිසා තිර රචනා ලිවීමට මට කාලය මදිවුණා. ඊට පස්සේ ටෙලිනාට්‍ය 6ක් අධ්‍යක්ෂණය කළා. මේ කාර්යබහුලත්වය ලේඛනයෙන් මාව ඈත් කළා. ඒ අතරම ඔය කාලය ඇතුළත චිත්‍රපටයක් අධ්‍යක්ෂණය කරන්න මට නොයෙක් අයගෙන් ආරාධනා ලැබුණා. නමුත් මම දැනගෙන හිටියා ඒක ලේසි පහසු කාර්යයක් නොවන බව. අධ්‍යක්ෂණය කල් දදා ඉන්න අතරතුර මට අදහසක් ආවා චිත්‍රපටයක් කරන්න ඕන කියලා. යුද්ධයේ ජයග්‍රහණයත් එක්ක වසර ගණනාවකින් යාපනයේ චිත්‍රපටයක් කරලා තිබුණේ් නෑ. මේ ගැන හිතනකොට බොහෝ දෙනෙක් විවිධ ප්‍රශ්න නැඟුවා. සමහරු කිව්වා එල්.ටී.ටී.ඊ. තර්ජන තවමත් තියෙයි කියලා. සමහරු කිව්වා බිම් බෝම්බ තවම තියනව කියලා. මම චිත්‍රපට කතාව හිතලා මගේ නිෂ්පාදකවරයා මොහොමඩ් මුජාහිඩ්ට කිව්වම එයා තිර කතාවට කැමැති වුණා. ඒ වගේම මට නිළි රැජන මාලිනී ෆොන්සේකා, චන්දික නානායක්කාර වගේ අය ධෛර්යය දුන්නා.’සෙල්වම්’ චිත්‍රපටයේ ගුරුවරිය ලෙසින් රඟපානුයේ නිළි රැජන මාලිනී ෆොන්සේකාය. එහි ප්‍රධාන නළු චරිතය වන පුෂ්පරාජා ගේ චරිතය රඟපානුයේ නවක නළුවෙකි. මේ නවක නළුවා සොයාගැනීම ද අපූරු කතාවකි.තිරනාටකය ලියද්දිම ගුරුවරියගේ චරිතයට මගේ හිතේ මැවුණේ් මාලිනී ෆොන්සේකාව. පුෂ්පරාජා කියන චරිතයට පුනරුත්ථාපනය වුණු එල්.ටී.ටී.ඊ. තරුණයකු සම්බන්ධ කරගත්තා. ඔහුව සොයාගන්න මේජර් ජගත්, බ්‍රිගේඩියර් සුදන්ත රණසිංහ සහ කර්නල් මංජුල බෙහෙවින් උපකාර කළා.මේ තරුණයාගේ නම ශාන්තලිංගම් ගෝකුලන්. අපි එදා පුනරුත්ථාපන කඳවුරට යන දවසේ ඔවුන්ගේ විසිර යාමේ උත්සවය තිබුණා. එදා ගෝකුලන්ලා නැටුමක් ඉදිරිපත් කළා. ඒ කණ්ඩායමේ හොඳටම නැටුවේ ගෝකුලන්. මට හිතුණා මගේ චිත්‍රපටයේ පුෂ්පරාජාගේ චරිතයට ඔහු ගැළපෙනව කියලා. ඔහුට මේ බව දැනුම් දුන්නම ඔහු පිළිගත්තේ නෑ. ඒ බව ඒ තරමට ඔහුට අදහගන්න බැරි වුණා.ගෝකුලන් වැනි පුනරුත්ථාපනය වූ එල්.ටී.ටී.ඊ. තරුණයකු චිත්‍රපටයේ රූගත කිරීම්වලට යොදාගැනීම එක් පැත්තකින් සංජයට අභියෝගයක්. තුවක්කුවලට ආයුධවලට හුරුවෙලා පුරා අවුරුදු ගණනාවක් ජීවිතේ ගෙවපු එවැනි තරුණයකුගෙන් කැමරාවක් ඉදිරිපිට විශිෂ්ට රංගනයක් ලබාගැනීම එක් පැත්තකින් අධ්‍යක්ෂවරයාගේ දක්ෂතාව.ගෝකුලන් පුංචි කාලේ චිත්‍රපට බලලා තිබුණා. ඔහු ඉස්කෝලෙ ගිහින් එනකොට තමයි ඹ්ඊඊඡ් එකෙන් අල්ලගෙන ගිහින් තිබුණේ. ඔහුව කැමරාවට පුරුදු කරගන්න විශාල කාලයක් කැපකරන්න සිද්ධ වුණා. ඔහුට ප්‍රේම ජවනිකා රඟපාන්න තිබුණා. එවැනි හැඟීම් දැනීම් ඔහුගෙන් ගන්න සෑහෙන්න අමාරු වුණා. ගෝකුලන්ගේ සමහර දර්ශන අපට ෂූට් කරන්න සිද්ධ වුණේ දවසටම එකයි. දින 28ක් අපි ෂූට් කළා. අන්තිම දවස් පහ හය වෙනකොට තමයි ඔහු දියුණුවෙලා ආවේ.දශක තුනකට අධික කාලයකට පසු ඉස් ඉස්සරලම යාපනයට ගිය චිත්‍රපට කණ්ඩායම ‘සෙල්වම්’ කණ්ඩායම. සංජය කිව්වේ යාපනේ ජනතාව පුදුම තරමේ උනන්දුවකින් ආසාවකින් මේ සඳහා සහයෝගය ලබා දුන්න බවයි. කොළඹින් ගිය නළු නිළි කණ්ඩායමට අමතරව අනෙක් සෙසු නළු නිළියන් සියල්ල යාපනයේ වැසියන්. ඔවුන් බොහොමත්ම ආදරයෙන් ආගන්තුක සත්කාර දැක්වූ බව ද සංජය පැවසුවා.”අද ‘චැනල් 04’ සිද්ධියට එරෙහිව අපට පෙන්නන්න පුළුවන් හොඳම උදාහරණයක් තමයි ‘සෙල්වම්’ චිත්‍රපටය. මේ චිත්‍රපටය යුද්ධයට එරෙහිව ගොඩනැඟුණක්. යාපනේ ජනතාව ඊට ඉතාම සුබදායී ප්‍රතිචාර දැක්වූවා. ඔවුන් බලාපොරොත්තුවෙන් ඉන්නේ ඉතාම ඉක්මනින් මේක නරඹන්න. එල්.ටී.ටී.ඊ. නායක වේලුපිල්ලේ ප්‍රභාකරන්ගේ උපන් ගම වූ වැල්වැටිතුරේ වගේම ඔහු මූලික අධ්‍යාපනය ලැබූ පාසලේ පවා අපි රූගත කිරීම් කළා. මේ විද්‍යාලයේ විදුහල්පතිවරයා පවා ඉල්ලීමක් කළා ඔහුටත් මේ චිත්‍රපටයේ රඟපාන්න අවස්ථාව දෙන්න කියලා.මේ චිත්‍රපටයේ අඩංගු එක දෙමළ ගීතයක් තිබෙනවා. මේ ගීතය අහපු එක් පුද්ගලයෙක් ඛ්ච් එක අරගෙන දුවන්න ගත්තා. බොහොම අමාරුවෙන් අල්ලගෙන ඇයි ගත්තේ ඇහුවම ඒක ඒ තරමටම ලස්සන ගීතයක්. ඉල්ලන ගානක් දෙන්නම් ඒ ඛ්ච් එක දෙන්න කියා ඉල්ලීමක් කළා.”’සෙල්වම්’ එක්ක ගොඩනැඟුණු තවත් කතා බොහොමයක් තිබෙනවා. මේ සියල්ල දෑසින්ම දැක ගන්න තව ඔබට බොහොම ටික දවසයි ඉවසන්න වෙන්නේ. දෙමළ උප සිරැසි සහිතව යාපනය ජනතාවගේත් දකුණේ සියලු ජනතාවගේත් හදවත්වලට ආදරය, සෙනෙහස කැන්දමින් සාමයේ ආශ්චර්යය කෙතරම්දැයි කියන්නට ‘සෙල්වම්’ පැමිණෙනු ඇත. එතෙක් අපි බලාපොරොත්තුවේ දෑස් දල්වා සිටිමු.ඡායාරූපය - ටෙනිසන් එදිරිසිංහහේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=av11082822</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමශ්‍රී ලංකාවෙ මියුසික් ෆීල්ඩ් එකේ සැමදාම වගේ මොකක් හරි අප්සෙට් සීන් එකක් තියෙනව කියල විජේ මල්ලිට විතරක් නෙවි ඔයගොල්ලන්ටත් හිතෙනව ඇති මේ දවස්වල ෆීල්ඩ් එකේ නිව්ස් කියවන කොට. පහුවෙච්ච දවස් ටිකේ හොටස්ට්ම නිව්ස් එක වුණේ ජෝතිපාල සීන් එක. ඩුප්ලිකේට් ජෝතිල ඉන්නවලු වෙන්ට ජෝතිල ඉන්නවලු, විජේ මල්ලිට මේවායෙ ආතක් පාතක් තේරෙන්නෙ නෑ. වීක්එන්ඩ් පේපර්ස් සිනමා කලා පිටු කපල පුරවල ලියුම් කියුම් ජෝතිව බෙදාගන්න බැරුව.විජේ මල්ලිටත් ඔය ජෝතිගෙසින්දුත් ඇහෙනවා ඩුප්ලිකේට් ජෝතිලගෙ සින්දුත් ඇහෙනව. ඒත් ඕව ගැන වැඩිය ඔළුව කලබල කරගන්නෙ නැතුව සින්දු අහන එකයි විජේ මල්ලි නම් කරන්නෙ. ඔය මොන ජාතියෙ සුපර් ස්ටාර්ස්ල ජෝතිගෙ සින්දු කිව්වත්, ඒ මෑන්ස්ලට කියන්න අයිතිය දීල තියනව නම්, ජෝතිගෙ උරුමක්කාරයො, පැත්තක ඉන්න අපි මොකට අනුන්ගෙ සීනි කිරන්න යනවද කියල විජේ මල්ලිට කල්පනා වෙනව. විජේ මල්ලිට තාමත් ජෝතිව අඳුනගන්නත් පුළුවන් ඩුප්ලිකේට් ජෝතිගෙ වොයිස් එක අඳුනගන්නත් පුළුවන්. කාටහරි කියන්න පුළුවන්ද ජෝතිගෙ පැත්ත පළාතකවත් මේ සුපර් ස්ටාර්ස්ල නෑ කියල. ඒකෙ අනිත් පැත්තකුත් තියෙනවා.ඔය සුපර්ස්ටාර්ස්ල වුණත් ජෝතිගෙ සින්දු සින්ග් කරනව නියමෙට තිතට. ඒත් ඒ ගොල්ලො ජෝති නෙවි බව ජෝති ෆෑන්ස්ල ඉවෙන් වගේ දන්නව. මොනව වුණත් මේ කචල් බචල් වලින් විජේ මල්ලිට පේන්නෙ ජෝති කියන්නෙ අමරණීය ගායකයෙක් කියල. මෑන්ස් මැරුණට මෑන්ස්ගෙ සින්දු මැරෙන්නෙ නෑ. මැරිලත් නෑ. ඔය ස්ටාර්ස්ල ජෝතිව මාකට් කරගෙන සම්තින්ග් එකක් සොයා ගත්තත්, ඒ ගොල්ලො කවදාවත් ජෝතිගෙ සයිස් එකට මතක තියෙන්නෙ නෑ කාටවත්.ජෝති මාකට් කරන එක ගැන කතාකරන කොටයි විජේ මල්ලිට මතක් වුණේ ලාස්ට් වීක් එකේ ‘රසඳුනේ’ ගිය ෆෝරම් එක. සින්දුවක අයිතිය කාගෙද? බුද්ධිමය දේපළ පනතයි, අරකයි, මේකයි ගැන මතක් කර කර මියුසික් ඔස්තාද්ල ඉන්ටර්වීව්ස් දීල තිබුණෙ ඒගොල්ලො නැතුව සින්දු නෑ කියලා. විජේ මල්ලි ෆුල් හොල්මන් මේ කතාවලින්. කවුරුහරි මේ ජාතියෙ ප්‍රශ්නයක් දැම්මොත්? පොඩ්ඩක් හෝව් ජයරත්න ලොක්කා, ඔයාල සින්ගර්ස්ල වුණේ ජාතක කතාවලට, එහෙම නැත්නම් රොමියෝ ජුලියට් ඩ්‍රාමා එකේ දෙබස්වලට මෙලඩිදාලා මියුසික් කරල ද නැත්නම් ලිරික්ස් රයිටර් කෙනෙක් මෑන්ගෙ ටැලන්ට් එක පාවිච්චි කරල ලියන සින්දුවක් තෝරාගෙන කිව්වට පස්සෙ ද කියල නිකමට කෝචොක් එකට ඇහුවොත් ගම කෑව නේද?අපි නිකමට කල්පනා කරමුකො පොත් ලියන ලේඛකයෙක් ගැන. මෑන්ස්ගෙ පොත් පාඨකයන්ට යන්න නම් ඒව ප්‍රින්ට් කරල රට පුරා බෙදන්න ඕන. එතකොට පොතේ නිර්මාණකාරය, පොත ප්‍රින්ට් කරන ප්‍රෙස් එකට අයිති වෙනවද නැත්නම් පබ්ලිෂර්ට අයිති වෙනවද කියල, කියල දෙමුකො ජයකොඩි ළමයා. විජේ මල්ලිට නම් මේ සීන්ස් ෆුල්ම ෆුල් අවුල්.අයිතිය බෙදාගන්න බැරි සීන් එකක් නේ දැන් තියෙන්නෙ. ලිරික්ස් ලියපු එක්කෙනාගෙ ද සින්ග් කරපු කෙනාගෙ ද මියුසික් ඩිරෙක්ටර්ගෙ ද සින්දුවෙ අයිතිය තියෙන්නෙ කියන එක හොයන්න ජනාධිපති කොමිසමක් දාන්න තරම් වැඩේ සිරා වෙලා වගෙයි විජේ මල්ලිට පේන්නෙ. ඔය සින්ග් කරන නෝනල මහත්තුරුන්ට ඩිංගක් කල්පනා කරල බලන්න තිබුණනේ මේ වාද පිටියට ජොයින් වෙන්න කලින්. සින්දු අහන කට්ටිය ඔය සිංගර්ස්ලගෙ හඬ මතක තියාගත්තෙ නෑනේ. ඒගොල්ලො මතක තියා ගන්නෙ හොඳ ලිරික් එකක් විතරයි. හන්තානට පායන සඳ ලිව්වෙ නැත්නම් පීරිස් ලොක්කා සින්ග් කරන්නෙ ඊයෙ පෙරේදා ආපහු කරපු ස්පේස් ට්‍රැවල් එක ගැන ද කියල හොයල බලන්න වටිනව.නිර්මාණයක් නම් ඒක ඉතින් ටීම් වර්ක් තමයි. ලිරික්ස් රයිටර් නැතුව කට්ටියට සින්ග් කරන්න දෙයක් නැතිවෙනවා. හොඳ වොයිසස් නැතුව කොච්චර ලස්සන ලිරික් එකක් ලිව්වත් වැඩක් තියෙනවද? අන්තිමට ඕඩියන්ස් එක අහගෙන ඉන්නෙවොයිස් එකයි ඒකට ඇඩ් වෙච්ච ලිරික් එකේ කොලිටි එක විතරයි. කට්ටිය ඔහොම යං කියල එහෙනම් කිව්වා ඕන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=am1108281</link>
    <topic>ආතරයිටිස් රෝගයට ගොදුරු වූ දරුවාගේ පෝෂණය ගැන වැඩි අවධානයක් ඕනෑ</topic>
    <author>ගාමිණී සුසන්ත</author>
    <content>ආතරයිටිස් රෝගයට ගොදුරු වූ දරුවාගේ පෝෂණය ගැන වැඩි අවධානයක් ඕනෑආතරයිටිස් යනු සන්ධි ආශි‍්‍රතව ඇතිවන රෝගී තත්ත්වයකි. මෙය ඉතා වේදනාකාරීය. බොහෝ විට අපට අසන්නට ලැබෙන්නේ ආතරයිටිස් රෝගයට ගොදුරු වූ වැඩිහිටියන් පිළිබඳවය. එහෙත් කුඩා දරුවන්ට ද ආතරයිටිස් ඇති වන බව ඔබ දන්නවා ද? කුඩා දරුවන් ඊට ගොදුරු වූ විට අධික ලෙස වේදනාවට පත්වනු දැකගත හැකිය. එබැවින් කුඩා දරුවන් ආතරයිටිස් රෝගයට ගොදුරු වීම වළක්වා ගැනීම සඳහාත්, රෝගයට ගොදුරු වී ඇති දරුවන් ඉන් මුදා ගැනීම සඳහාත් කුඩා ළමයින්ගේ ආතරයිටිස් ගැන මවුපියන් දැනුවත් වීම ඉතා වැදගත් ය.දරුවකු ආතරයිටිස් රෝගයට ගොදුරු වී ඇතැයි දැනගත හැක්කේ එම දරුවා වෙතින් පෙන්නුම් කෙරෙන රෝග ලක්ෂණවලිනි. එවැනි රෝග ලක්ෂණ ගණනාවක්ම ඇත.ප්‍රධානම රෝග ලක්ෂණයක් වන්නේ දින කීපයක් හෝ කාලයක් තිස්සේ පවතින උණ සමඟ ශරීරයේ සන්ධි කැක්කුම ඇතිවීම සහ එම සන්ධි ඉදිමීමය. එලෙස සන්ධි ඉදිමීම ශරීරයේ එක් සන්ධියක හෝ ප්‍රධාන සන්ධි කීපයක හෝ ශරීරයේ සන්ධි ගණනාවක හෝ සිදුවිය හැකිය. ඒ ආතරයිටිස් රෝගයේ ප්‍රධානම රෝග ලක්ෂණයයි.ඊට අමතරව තවත් රෝග ලක්ෂණ ගණනාවක් මඟින් දරුවාට ආතරයිටිස් රෝගය සෑදී ඇතැයි අනුමාන කළ හැකිය. රෝගය මඟින් ශරීරයේ ක්‍රියාකාරිත්වය දුර්වල කිරීම නිසා ඇවිදීම හිඳගෙන සිට නැගිටීම වැනි අවස්ථාවලදී ඇතිවන අපහසුව, ශරීරයේ විවිධ ස්ථානවල කුෂ්ඨයක් ඇතිවීම, කොන්ද, පපුව ආශි‍්‍රත ප්‍රදේශවල වේදනාව ඇතිවීම ද ආතරයිටිස් රෝගයට ගොදුරු වූ දරුවකු වෙතින් පෙන්නුම් කළ හැකිය. එවැනි රෝග ලක්ෂණ තම දරුවා වෙතින් පෙන්නුම් කෙරෙයි නම් වහා වෛද්‍ය උපදෙස් පැතිය යුතුය.එම රෝග ලක්ෂණ ප්‍රධාන වශයෙන්ම ආතරයිටිස් රෝගය නිසා ඇති වුවද වෙනත් රෝගාබාධ නිසා ද පෙන්නුම් කළ හැකිය. කිසියම් විෂබීජයක් ශරීරගත වී කලක් තිස්සේ පැවතීම නිසා ද, ස්නායු පද්ධතිය ආශි‍්‍රතව ඇතිවන කිසියම් ආබාධයක් නිසා ද ශරීරයේ තයිරොක්සින් හෝමෝනය අඩුවීම නිසා ද, උදරයේ ඇතිවන ආබාධයක් නිසාද පේෂිවල ඇතිවන වේදනාවක් නිසා ද ඉහතින් දැක්වූ රෝග ලක්ෂණ දරුවකු වෙතින් පෙන්නුම් කළ හැකිය.ආතරයිටිස් රෝගයේ ප්‍රභේද ගණනාවක් ඇත. දරුවනට ප්‍රධාන වශයෙන්ම ඇතිවන්නේ Juvenile Rumotoide Arthritis නම් රෝගී තත්ත්වයයි. එය බොහෝ විට ඇතිවන්නේ වයස අවුරුදු 16 ට අඩු දරුවනටය.ආතරයිටිස් රෝගයේදී සන්ධිවල ඉදිමීමක් සිදුවන අතර එම සන්ධිවල කිසියම් තරලයක්, ශ්‍රාවයක් එක්රැස් වීමක් ද සිදුවේ. එසේම ආතරයිටිස් රෝගයට ගොදුරු වූ සන්ධිවල යම් පමණක රස්නය ස්වභාවයක් දැනෙයි. එම රෝග ලක්ෂණ කිසියම් දරුවකු වෙතින් සති 6 කට වැඩි කාලයක් තිස්සේ පෙන්නුම් කෙරෙයි නම් එම දරුවා Juvenile Rumotoide Arthritis රෝගයට ගොදුරු වී ඇතැයි නිගමනය කළ හැකිය.දරුවන් අතර පවතින ආතරයිටිස් රෝගී තත්ත්වය දරුවන් ලක්ෂයකින් 14 දෙනකුට ඇති බව පර්යේෂණ මඟින් තහවුරු වී ඇත.කුඩා දරුවන් ආතරයිටිස් රෝගයට ගොදුරු වීමට හේතු කීපයක්ම බලපායි. එයින් ප්‍රධානම කරුණ වන්නේ වෛරස් ආසාදනයයි. ඊට අමතරව ක්ෂරෝග විෂබීජය ශරීරගත වීම නිසා ද දරුවන් කෙරෙන් ආතරයිටිස් රෝගය මතුවීමේ හැකියාව ඇත.කිසියම් දරුණු රෝගයක් දරුවකුට වැලඳී ඇතිදැයි හඳුනා ගැනීම අසීරු කටයුත්තකි. එයට හේතුව දරුවාට ඒ පිළිබඳව පැහැදිලි කිරීමට අපහසු වීමය.එහෙත් දරුවාගේ හැසිරීම් රටාව පිළිබඳව සුපරීක්ෂාකාරී වුවහොත් මවුපියන් හට තම දරුවා කිසියම් රෝගයකට ගොදුරු වී ඇතිදැයි ඉතා පහසුවෙන් හඳුනාගත හැකිය. කිසියම් දරුවකු පාසල් ගොස් පැමිණි පසුව එම දරුවාගේ සාමාන්‍ය ස්වභාවයට වඩා කම්මැළි අලස ස්වභාවයක් පෙන්නුම් කරයි නම්, දවසේ සවස් භාගය වන විට සන්ධිවල වේදනාවක් ඇති බව පවසයි නම්, එම දරුවාට ආතරයිටිස් රෝගය වැලඳී ඇතැයි අනුමාන කළ හැකිය.ආතරයිටිස් රෝගයට ගොදුරු වූ දරුවකු හට නිසි ප්‍රතිකාර ලබාදීමෙන් මෙම රෝගයෙන් සම්පූර්ණයෙන්ම මිදීමේ හැකියාවක් ඇත. එසේ නැතිනම් සාමාන්‍ය දරුවකු මෙන් යහපත් පාසල් ජීවිතයක්, ගෙදරදොර ජීවිතයක් ගතකිරීමේ හැකියාව ඇත. ඒ සඳහා මවුපියන් තම දරුවා ආතරයිටිස් රෝගයට ගොදුරු වී ඇතිදැයි පළමුව හඳුනාගත යුතුය.ඉහත සඳහන් කළ දරුවාගේ වෙනස් වූ හැසිරීම් රටාවන්ගෙන් එය පහසුවෙන්ම කළ හැකිය. ආතරයිටිස් රෝගයට ගොදුරු වූ දරුවකුට නිසි ප්‍රතිකාර නොලැබුණහොත්, දරුවාට අහිතකර ප්‍රතිඵල ගණනාවකටම මුහුණ දීමට සිදු වෙයි. ශරීරයේ සන්ධිවල සහ අස්ථිවල විකෘතිතා ඇතිවී මුහුණේ අත්පාවල හැඩයේ වෙනස්කම් සිදුවීම ඉන් ප්‍රධානය. අත්පා ඇඟිලි ඇද වී විකෘති වීම ද මෙහිදී සිදුවිය හැකිය. ඇතැම් දරුවන්ගේ මුඛයේ හෝ ගෙලෙහි අස්ථි සන්ධිවලට ආතරයිටිස් රෝගය බලපෑම නිසා කට ඇරීමේ අපහසුව ගෙල නැවීමේ අපහසුව ඇතිවිය හැකිය.ආතරයිටිස් රෝගය දරුවන්ගේ ශරීරයේ විවිධ සන්ධිවලට බලපෑම් ඇතිකරනවා සේම සුසුම්නාව, හෘදය, පෙනහැල්ල, වැනි ප්‍රධාන ඉන්ද්‍රියයන් සහ අවයවවලට ද විශාල ලෙස බලපෑම් කළ හැකිය. මීට කලකට පෙර ආතරයිටිස් රෝගයට ගොදුරු වූ දරුවන් සාමාන්‍ය ජීවිතයෙන් ඉවත් වී ඇඳටම වීම සාමාන්‍ය තත්ත්වයක්ව පැවතිණි. එහෙත් අද එසේ විය යුතු නැත.රෝගයට අවශ්‍ය නිසි ප්‍රතිකාර දරුවාට ලබාදීමෙන් දරුවා රෝගයෙන් මුදා ගැනීමේ හැකියාව ඇත; එසේම දරුවාට සාමාන්‍ය පාසල් දිවියක් ගත කිරීමේ හැකියාව ද ලබාගත හැකිය. එහෙත් ආතරයිටිස් රෝගයට ගොදුරු වූ දරුවකුට නිසි ප්‍රතිකාර නොලැබුණහොත් උරුම වන්නේ ඇඳය.කිසියම් දරුවකුට ආතරයිටිස් රෝගය ඇතැයි තහවුරු කරගත් විට විශේෂ ක්‍රමයක් අනුගමනය කරමින් ප්‍රතිකාර කිරීම වැදගත්ය. ඒ; කණ්ඩායමක් ලෙස එක්වී දරුවාට ප්‍රතිකාර කිරීමය. මෙම කණ්ඩායම රෝගී දරුවාගේ මවුපියන් පවුලේ උදවිය මෙන්ම තවත් විශේෂිත පිරිසක් අවශ්‍යය.ළමා රෝග විශේෂඥ වෛද්‍යවරයෙක්, අස්ථි රෝග විශේෂඥ වෛද්‍යවරයෙක්, ශල්‍ය වෛද්‍ය වරයෙක්, දන්ත වෛද්‍යවරයෙක්, මානසික රෝග පිළිබඳ වෛද්‍ය වරයෙක්, හෙදියක්, පෝෂණවේදියෙක් සහ භෞත චිකිත්සකවරයෙක් මෙම කණ්ඩායමට ඇතුළත්ය. මෙහිදී බලාපොරොත්තු වන්නේ ඉහත කී කණ්ඩායමේ අධීක්ෂණය යටතේ දීර්ඝ කාලයක් දරුවාට ප්‍රතිකාර කිරීමය.ළමා රෝග පිළිබඳ විශේෂඥ වෛද්‍යදීපාල් පෙරේරාප්‍රතිකාර මඟින් රෝගය යම් තරමකට සුව අතට හැරුණු විට පෝෂණවේදියකුගේ සහ භෞත චිකිත්සකවරයකුගේ සේවය ලබාගැනීම අත්‍යවශ්‍යය. ආතරයිටිස් රෝගයට ගොදුරු වූ දරුවකුගේ පෝෂණය පිළිබඳව විශේෂයෙන් සැලකිලිමත් විය යුතුය. දරුවාගේ පෝෂණය අවශ්‍ය පමණට වඩා වැඩි වුවහොත් දරුවා ස්ථුල වී රෝගී වූ අස්ථි පද්ධතියට ශරීරයේ බර දරාගැනීමට නොහැකි වනු ඇත. එසේම දරුවාට නිසි පෝෂණයක් නොලැබුණහොත් අස්ථි පද්ධතියේ වර්ධනයට එය සෘජුවම බලපානු ඇත. අස්ථි පද්ධතිය ශක්තිමත් වීමට භෞත චිකිත්සක ප්‍රතිකාර සහ ව්‍යායාම අත්‍යවශ්‍ය වේ.භෞත චිකිත්සකවරයා නියම කරනු ලබන ව්‍යායාම නිවසේදී නිසි පරිදි කිරිම රෝගයෙන් මිදීමට අනිවාර්ය වේ.කිසියම් දරුවකුට ආතරයිටිස් රෝගයට ප්‍රතිකාර කිරීමේදී දරුවාගේ පවුලේ උදවිය රෝගය සහ රෝගයට කරනු ලබන ප්‍රතිකාර පිළිබඳව නිසි ලෙස දැනුවත් වීම ඉතා වැදගත්ය. ඒ; දරුවාගේ ශාරීරික ක්‍රියාකාරිත්වය සහ මානසික තත්ත්වය ද යහපත් අතට පත්කිරීම සඳහාය.ආතරයිටිස් රෝගයට ගොදුරු වූ දරුවකුට ඇතිවන ක්‍රීඩා කිරීමේ සහ ඇවිදීමේ අපහසුව නිසා සම වයසේ අනෙක් දරුවන්ගෙන් වෙන්ව සිටීමට පෙලඹීම ස්වභාවිකය. එම තත්ත්වය මවුපියන් මෙන්ම ගුරුවරුන් ද හොඳින් වටහාගත යුතුය. එහිදී රෝගී දරුවාට උදව් උපකාර කළ හැකි මිතුරන් හඳුන්වාදීම මවුපියන්ගේ මෙන්ම ගුරුවරුන්ගේ ද වගකීමකි. කිසි විටෙකත් එවැනි රෝගයකට ගොදුරු වූ දරුවකු කොන් නොකළ යුතුය.ආතරයිටිස් රෝගයට ප්‍රතිකාර කිරීමේදී දීර්ඝ කාලයක් ප්‍රතිකාර කිරීමට සිදුවීම ප්‍රධාන ලක්ෂණයකි. එසේ ප්‍රතිකාර කර සුව වුවද කලක් ගත වූ පසුව නැවත රෝගය මතුවීමේ හැකියාව ඇත. එවිට ද වෛද්‍ය උපදෙස් අනුව නිවැරැදි ලෙස ප්‍රතිකාර කිරීමෙන් දරුවා සම්පූර්ණයෙන්ම ආතරයිටිස් රෝගයෙන් මුදාගත හැකිය.මෙහිදී ලබා දෙන වේදනානාශක ඖෂධ ලබාගත යුත්තේ ආහාර ගැනීමෙන් පසුවය. එසේ නොවුණහොත් දරුවාට ගැස්ට්‍රයිටිස් රෝගය ඇතිවීමේ හැකියාව ඇත. ආතරයිටිස් රෝගය නිසා දරුවා අධික ලෙස වේදනාවෙන් පෙළෙන්නේ නම්, ස්ටිරොයිඩ් ඖෂධ කෙළින්ම සන්ධිය වෙතටම එන්නත් කෙරේ. සාමාන්‍ය ඖෂධීය ප්‍රතිකාරවලින් සුවයක් නොලැබුණහොත් ලබා දෙන්නේ එම එන්නත් ය. එවිට පැය කීපයක් ඇතුළත වේදනාව ඉවත් වේ. රෝගය නිසා අස්ථිවල යම් විකෘතිතා සිදුවුවහොත් අස්ථි සහ සන්ධිවලට ශල්‍යකර්ම සිදුකළ හැකිය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=am1108282</link>
    <topic>බියට නොබියව මුහුණ දෙමු</topic>
    <author/>
    <content>බියට නොබියව මුහුණ දෙමුඔබට ජීවිතයේ කිසියම් හෝ අවස්ථාවක “බය” දැනී තිබේ ද?ඇත්තෙන්ම කෙදිනක වත් සිතට බයක් නොදැනුණ කෙනෙක් සොයා ගැනීමට අපහසුය. බය එතරම්ම අපගේ ජීවිතය සමඟ බැඳී පවතින්නකි. විවිධ පුද්ගලයෝ විවිධ දේට බයක් දක්වති. උදාහරණ වශයෙන් තමාට යම් අනතුරක් සිදුවේ ය, තමා දුකට පත්වේ ය, තමා ලෙඩට පත්වේ ය ආදී වශයෙන් විවිධ දේ සිතමින් බයට පත්වෙති.බයට වයස් භේදයක් නැත. පුද්ගල භේදයක් ද නැත. තරාතිරමක් ද නැත.බය ආරම්භ වන්නේ ළදරු කාලයේදීම බව හඳුනාගෙන ඇත. ළදරුවෙකුට “තමා” යැයි වෙනම ජීවියෙකු සිටින බව අවබෝධ වූ විට තමාගේ අනාරක්ෂිත භාවය ගැන බියක් ඇතිවෙයි. ඔහු නිතරම අන් අයගේ අවධානය ලබාගන්නේ ඒ නිසාය. එසේ ආරම්භ වූ බය ජීවිතයේ අවසානය දක්වාම ගමන් කරයි. මිනිසාගේ ලොකුම බය කුමක් ද? යැයි ඇසුවහොත් ඔබගේ පිළිතුර කුමක් ද? වැඩිදෙනෙකු පවසන්නේ මරණ බය කියාය. එබැවින් ජීවිතයේ ආරම්භයේ සිට අවසානය දක්වාම බය අප සමඟ සැරිසරයි.“මම යකෙකුට වත් බය නැහැ” යැයි ඇතැම් අය ප්‍රකාශ කරති. ඔබට එසේ පැවසිය හැක්කේ අවංකවම නම් ඔබ බොහෝ සැහැල්ලුවෙන් සහ සැනසීමෙන් ජීවත්වන අයකු විය යුතුය.“බය කියන දෙය නරක දෙයක් ද? ඔබ එයට අකමති ද? යැයි මම එක්තරා පුද්ගලයකුගෙන් ඇසුවෙමි. ඔහු ප්‍රකාශ කළේ සමහර වේලාවට බය ඇතැම් විට අපට අවශ්‍ය වන බවය.සැබැවින්ම එම කතාවේ ඇත්තක් තිබේ.මිනිසෙකුට ලැජ්ජා - බය යන දෙක තිබිය යුතුය. එය ඔහුගේ ජීවිතයේ යහපැවැත්මට උපකාර වෙයි. මිනිසුන් වැරැදි වැඩ කිරීමට, පවු කිරීමට බිය විය යුතුය. එය කුඩා කල සිටම ඇතිවිය යුත්තකි. හොඳ මිනිසෙකුට ලෝකයේ ඇති යහපත්, ගුණවත් දේ මෙන්ම යහපත් ගුණවත් පුද්ගලයන් කෙරෙහි ගෞරව සම්ප්‍රයුක්ත බයක් තිබිය යුතුය.බය සම්බන්ධ තවත් වැදගත් කරුණක් තිබේ. මිනිසුන් විඳින රසයන් අතරින් “බය” ද එක්තරා රසයක් ලෙස හඳුන්වනු ලැබේ. එබැවින් මිනිසුන් බය වීමට කැමතිය. ඔබ මුදල් ගෙවා ත්‍රාසය, භීතිය මුසු චිත්‍රපටයක් නරඹන්නේ ඒ නිසාය. හොල්මන් මන්දිර නැරැඹීම සඳහා යන්නේ ද ඒ නිසාය.මෙහිදී ඉතා වැදගත් කරුණක් වන්නේ ඇතැම් මිනිසුන් බය නිසා තමාගේ ජීවිත අවුල් කරගෙන සිටීමයි. ඇතැම් අය බය නිසා කායික - මානසික රෝගීන් බවට පත්වී සිටිති. එසේ ජීවිත අවුල් කරන බය දුරු කළ යුතු බවට වාදයක් නැත. එය සිදුකළ හැක්කේ කෙසේ ද?“බය” නැමති තත්ත්වය වෛද්‍ය විද්‍යාවේ හැඳින්වෙන්නේ ෆෝබියා යන නමිනි. විවිධ මිනිසුන්ගේ බයවල් විවිධාකාරය. උදාහරණ වශයෙන්, උස ස්ථානයකට නැඟීම සහ එහි සිට පහළ බැලීම, කළුවර ස්ථානවල ගැවසීම, කෘමීන් වැනි කුඩා සතුන් දැකීම, එන්නත් කටුවලට නිරාවරණය වීම, සමාජයට මුහුණ දීම, කෙනෙකුගේ මුහුණ දෙස බැලීම හෝ කතා කිරීම, වාහනවල ගමන් කිරීම, විභාග බය සහ විවිධ ලෙඩ රෝග ඇතිවේ ය යන බිය දැක්විය හැකිය.මිනිස්සු ස්වභාවයෙන්ම අමනුෂ්‍යයන්ට බිය වෙති. ඇතැම් සතුන්ට ද බිය වෙති. සතුන් ද මිනිසුන් හපා කන්නේ එම බිය සතුන් තුළ ද පවතින නිසාය. මුදල් නැති අය තමාගේ අනාගතය ගැන බිය වෙති. මුදල් හදල් යහමින් ඇති අය ඒවා ආරක්ෂා කරගැනීමට අපහසුවේ යැයි සිතා බිය වෙති.වසර ගණනාවක් උතුරු ප්‍රදේශයේ යුද පෙරමුණේ සටන් වැදි සිටි රණවිරුවෙකු මට හමුවිය. ඔහු කීප වරක් දරුණු ලෙස තුවාල ලැබුව ද අවසාන සටන දක්වා පෙරමුණට ගිය අයෙකි. එබැවින් ඔහුගේ නිර්භීත භාවය පිළිබඳව තවත් සාක්ෂි අවශ්‍ය නැත. ඔහු මරණයටවත් බය ඇති කෙනෙක් නොවීය. ඒත් ඔහු සුළු බයකින් නිතරම පීඩා වින්දේය. ඒ කෙනකුගේ මුහුණ දෙස බලා කතා කිරීමට ඇති බයය.ඉහත ආකාරයට විවිධ පුද්ගලයන් තුළ පවතින බයවල් දුරුකර ගන්නේ කෙසේ ද? එම ප්‍රශ්නයට පිළිතුරු නැත්තේ නොවේ.බය. දුරුකර ගැනීමට ඇති ඉතාම නිවැරැදි ක්‍රමය නම් එම බය සහ බය ඇතිවීමට හේතු පිළිබඳව ඇතිකරගන්නා නිවැරැදි අවබෝධයයි. බය ඇතිවීමට මූලික හේතුව එවැනි විවිධ දේවලින් අපට අනතුරක් ඇතිවේ ය යන වැරැදි අවබෝධය අප තුළ පැවතීමයි. බයක් ඇතිවූ විගස ඒ බව හඳුනාගෙන එයට හේතු වූ කරුණු එකින් එක විග්‍රහ කර බැලිය යුතුය.මහනුවර මහ රෝහලේහදිසි ප්‍රතිකාර ඒකකයේ ප්‍රධානීසායනික මෝහන වෛද්‍යඑච්. දමිත් හෙට්ටිආරච්චිබොහෝ දෙනෙකු උත්සාහ කරන්නේ එම බය හෝ එයට බලපෑ සිදුවීම මඟ හැර, එය අමතකකර දමන්නටය. නමුත් එය සාර්ථක ක්‍රමයක් නොවේ. අප යම් කිසි දෙයකට බියවී එය මඟ හරින්නට උත්සාහ කරන විට එය නැවත නැවත සිතට පැමිණෙයි. එය සිතේ ස්වභාවයයි. එබැවින් ඒ දෙය මඟ හැරීම වෙනුවට එයට මුහුණ දීම කළ යුතුය. යම් අයකු තමා බයක් දක්වන දෙයට නිරාවරණය වන තරමට, ඒ පිළිබඳව අවබෝධය වැඩි වන තරමට එම බය ක්‍රම ක්‍රමයෙන් දුරු වී යයි. එය මනෝ වෛද්‍ය විද්‍යාවේ එක් සිද්ධාන්තයකි.බය සඳහා ඖෂධීය ප්‍රතිකාර සිදුකරන අවස්ථා ද තිබේ. බය ඇතිවන්නේ මොළයේ රසායන ද්‍රව්‍ය වල වෙනස්වීමකින් ඇතිවන මානසික රෝගයක් නිසා නම් එයට ඖෂධ ප්‍රතිකාර සිදුකළ යුතුය. නමුත් බය ඇතිවන්නේ ස්නායුවල නොව සිතේ පවතින ගැටලුවක් නිසා නම් එයට ඖෂධ භාවිතයෙන් සුවයක් ලැබේ යැයි සිතිය නොහැකිය. සිත සහ සිරුරු යනු එකක් නොව දෙකකි. ඒවා එකිනෙකට සම්බන්ධ බව සැබෑය. නමුත් සිතේ ඇතිවන විවිධ බය වලට ඖෂධ භාවිතයට වඩා මෝහනය වැනි මනෝ චිකිත්සක ක්‍රමයක් යොදා ගැනීම වඩා සුදුසුය.මෝහනය මඟින් පුද්ගලයකුගේ යටි සිතෙහි පවතින විවිධ බියවල් සාර්ථකව ඉවත් කළ හැකිය. අප කුඩා කාලයේ, තරුණ කාලයේ හෝ යම් අවස්ථාවක ජීවිතයේ විවිධ සිදුවීම් වලට මුහුණ දීමේදී අපගේ යටි සිතට එවැනි විවිධ බයවල් ඇතුළුවිය හැකිය. ඒවා යටි සිතෙන් ඉවත් නොකළහොත් දිගින් දිගටම ගමන්කර ඒ පුද්ගලයාගේ ජීවිතය අවුල් කරයි.මෛත්‍රී භාවනාව නිතර හුරු කිරීමෙන් ද බය පහවී යන බව පිළිගත හැකිය. මෛත්‍රිය යනු මිත්‍රත්වයයි. අප අවට සියලුම දෙනා වෙත මිත්‍රත්වය බෙදා හැරීමෙන් ඔවුන් සියලු දෙනාම අපගේ මිත්‍රයන් බවට පත්කරගත හැකිය. එවිට අප සිටින්නේ අපගේ හිත මිත්‍රයන් අතර බැවින් අපට බයක් දැනීමට හේතුවක් නැත.ඇතැම් අය යන්ත්‍ර, මන්ත්‍ර ගුරුකම් වැනි දෙයට ද යොමු වෙති. මොන දේ කළ ද අවසාන වශයෙන් සිදු කරන්නේ එම පුද්ගලයාගේ සිත සුවපත් කර ශක්තිමත් කිරීමය. එයට හේතුව සියලු බයවල් ඇතිවන්නේ ද, ඒවා නැතිවන්නේ ද තමාගේ සිතෙන්ම වීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ay1108281</link>
    <topic>මල්ලි මල්වර වුණේ කවදද?</topic>
    <author>කරුණාදාස සූරියආරච්චි</author>
    <content>මොකද ඔය ගෑනු වගේ ඇවිදින්නෙ. අතපය ගසා බසාදාලා පිරිමියෙක් වගේ ඇවිදින්ඩ බැරිද”පුංචි සන්දියේ මට එහෙම උපදේශයක් දුන්නේ ජෝන් මාමා ය. එකල මං සිටියේ ජෝන් මාමාගේ සෙවණේය. ඒ කියන්නේ ඔහුගේ ගෙදරය.ජෝන් මාමා අපේ ගම් පළාතේ සිටි පැරණි රජයේ සේවකයා ය. ඔහු පී.ඩබ්ලිව්.ඩී. එකේ පියුං කෙනෙක්ය. හැබැයි ඔහුට ගමේ ඉළන්දාරියෙක් රස්සාවකට දාගන්නට තරම් පුළුවන්කමක් තිබුණාය.පියදාස මාමා ද, ජේමිස් මාමා ද පී.ඩබ්ලිව්.ඩී. එකේ වැඩට ගිහින් තියෙන්නේ ඒ විදියට බව අසා ඇත්තෙමි. පියදාස මාමා ඩ්‍රැයිවර් කෙනෙකි. ජේමිස් මාමා පියුං කෙනෙකි. අවසාන කාලයේදී ජෝන් මාමාට පී.ඩබ්ලිව්.ඩී. එකේ “ආරච්චි” කමක් හම්බ වුණාය. ඒ තානාන්තරයේ වග විස්තර නම් කියන්නට මා නොදන්නවාය. එහෙම වුණත් ඒ තානාන්තරය හම්බවුණු දවස්වල ගෙදර පාටියක් දැමූ බව නම් මට මතකය. පී.ඩබ්ලිව්.ඩී. එකේ කට්ටිය විතරක් නෙමේය. කන්තෝරු කෝච්චියේ යාළුවෝ ද එදා පාටියට ආවෝය. මතට තිතක් කියලා දෙයක් ඒ කාලයේ තිබුණේ නැති නිසා කට්ටිය හිතේ හැටියට පදම් වුණාය.ඒ කාලයේ කන්තෝරු කෝච්චියක් කියා දෙයක් තිබුණාය. ඒක හරියටම වේලාවට ඒ කියන්නේ මගේ සිහිකල්පනාවේ හැටියට උදේ හතයි දොළහට විතර ගම්පහ ඉස්ටේසමට එනවාය. පරණ තාලයේ කෝච්චි පෙට්ටිවල කාට කාටත් ඉඳගෙන යන්ඩ පුළුවන් හින්දා ගම්පහින් නම් හිටගෙන යන්ඩ වුවමනාවක් නැතුවාය. ඒ වුණත් සීට් එකේ කොනක් අල්ලාගෙන බෙල්ල එළියට දැමීම නම් හොඳ නැති බව මට කියා දුන්නේ ද ජෝන් මාමාය. ඒක ඉස්කෝල නිවාඩුවේ දවසක්ය. මාමා අපත් කන්තෝරු එක්කරගෙන ගියේය. අප කිව්වේ මාත් මාමලාගේ නංගීත්ය.එහෙම ඔළුව එළියට දමන්ඩ එපා කිව්වේ වෙන මොකක්වත් හින්දා නෙමේය.ගල් අඟුරු කෑලි ඇහැට යන්ඩ පුළුවන් හින්දාය. ඒක ගල් අඟුරු කෝච්චියක්. දුමත් එක්ක පුංචි වැලිකැට වාගේ ගල්අඟුරු කැට පාවී එනවාය. මගේ ජීවිතයේ ඉස් ඉස්සෙල්ලාම ටැලිපෝනයකින් කතා කෙළේ එදාය.පී.ඩබ්ලිව්.ඩී. කන්තෝරුවට ගියාට පස්සේ කවුදෝ මහත්තයෙක් අපට ටැලිපෝනයෙන් කතා කෙරුවාය. ඒ මහත්තයා කොහේ හිටියා ද කියලා අප නොදන්නවාය.ඒ වුණාට ඒ කන්තෝරු බිල්ඩිමේම කොහේ හරි තැනක ඉඳලා බව නම් අපට තේරුණේය. අප දෙන්නාගෙන්ම පස්සේ ටැලිපෝනය අතට ගත් ජෝන් මාමා “තැන්කිව් සර්” කියලා කිව්වාය.ජෝන් මාමා ඉංගිරිස් වචන කියනවා ඉස් ඉස්සෙල්ලාම ඇසුවේ ද ඒ දවසේය.දැන් ඒ ජාතියේ ටෙලිපෝන් ද නැත. ඔෆිස් ට්‍රේන්ස් මිසක කන්තෝරු කෝච්චි ද නැත. තියෙන කෙහෙල්මලක් වේලාවට එන්නේ ද නැත. වේලාවට යන්නේ ද නැත. ඉස්ටේසන් ද වැඩිය. නවත්තනවා ද වැඩිය. අතර මඟ ද නවත්වනවාය.කොටින්ම ඔෆිස්, බෑන්ක්ස් මිසක කන්තෝරු ද නැතුවාය. ජෝන් මාමා ද නැත. මිය පරලොව ගොස් අවුරුදු ගණනාවක් වෙනවාය. ජෝන් මාමා පමණක් නොව ජෝන් මාමාගේ කන්තෝරුව ද නැතුවාය. ඒක රතුපාට බිල්ඩිමකි. දැන් එතන තියෙන්නේ කොටුවේ පොලිසියයි.පී.ඩබ්ලිව්.ඩී. එක කියන්නේ ප්‍රසිද්ධ වැඩ දෙපාර්තමේන්තුවටය. එස්.එම්.එස්. භාෂාවෙන් ලිව්වත් P.W.D. කියන එකේ වැරැද්දක් නැතිය. ඒ වුණාට පී.ඩබ්ලිව්.ඩී. එක කියන්නේ Public WorksDepartment කියන එකටය. පාරවල් පාලම් හැදුවේ ඒකෙන්ය. ඒකේ වැඩිපුර සිටියේ ඉන්ජිනේරු මහත්වරුය.“පිරිමි ගමන” ගැන කියන්ඩ ගිහිල්ලා පී.ඩබ්ලිව්.ඩී. එක ගැන මහා වැල්වටාරමක් ලිව්වාට කනගාටුව ප්‍රකාශ කරන්ඩ ඕනෑකමක් නැතිය. රවුමේ හැටි එහෙම තමාය.ඔය අතපය ගසාබසා දාලා යන පිරිමිකම ගැන මේ ළඟකදී අපූරු කතාවක් අසන්නට ලැබුණාය. ඒ අපේ ධම්ම දිසානායක කථිකාචාර්ය තුමාගෙන්ය. ඒ සිළුමිණේ උපාලි සමරසිංහ සම්පාදනය කළ “මගේ අම්මා” ග්‍රන්ථය එළිදැක්වූ අවස්ථාවේය. අම්මාවරුන්ගේ දවසේය.“මගෙ අප්පච්චිත් හේන් ගොවියෙක්. හේනක් දෙකක් නෙමෙයි හේන් යායක් වුණත් කොටන්ඩ පුළුවන්. අප්පච්චිට දිග කොණ්ඩයක් තිබුණා. ගමේ ළමිස්සියො අප්පච්චි වැවේ බැහැල නාන දිහා බලාගෙන හිටියලු. අප්පච්චි හේන කොටාපු ඉසව්වෙ තවත් හේනක් තිබිල තියෙනවා.ඒකෙ කුරුල්ලො එළවන්ඩ කෙළි පොඩ්ඩක් ඇවිල්ල තියෙනවා.අප්පච්චිත් කුරහන් කපන කාලෙදි ගිහින් උදව් වුණාලු. අන්තිමේදි මේ කෙලිපොඩ්ඩ උස්මහත් වෙනකල්ම බලාගෙන හිටියලු පෙළවහක් කරගන්ඩ. ඒ කෙලිපොඩ්ඩ තමයි මගේ අම්මා.අම්මට දරුවො දහදෙනයි. මේ දහදෙනාම ඉපදිලා තියෙන්නෙ අප්පච්චිගේ දෝතට. අප්පච්චි තමයි කුරහන් පිහියෙන් පෙකණි වැලවල් දහයම කපලා තියෙන්නෙ.මේ දහදෙනාගෙන් අටදෙනෙකුගේ බුරියවල් මං දැකල තියෙනවා. කිසිම පිම්බිල්ලක් නෑ. හරි අපූරුවට හේම වෙලා තියෙනවා.දැන් අලුත් විලාසිතාවක් ඇවිල්ලනේ බිරියට දරුව ලැබෙන කොට මහත්තයටත් සූතිකාගාරයේ ඉන්ඩ පුළුවන් කියල.මේවා ආරංචි වෙනකොට අපේ අප්පච්චි කොහෙන් හිනාවෙනවද කියලා හිතාගන්ඩ බෑ..”ඒ, ඒ කාලයේ පිරිමිකමය. පෙළවහක් කරගන්ඩ නම් හේනක් කොටන්ඩ ඕනෑය. ගෙයක් පැලක් හදාගන්ඩ ඕනෑය.“සෝමපාල දන්නවාද කාරියක් මාගරට්ගෙ කොණ්ඩෙ කපල බාගයක්”එහෙම උපහාස කවියක් ද කලකට පෙර ජනවහරේ තිබුණාය. ඒත් පිරිමිකම කියන්නේ කොණ්ඩයම නෙමේය. ගමන බිමන ද නෙමේය. පිරිමින්ට හොඳ ආත්ම ශක්තියක් ද තිබෙනවාය.ධම්මලාගේ අප්පච්චි දරුවන් දහදෙනක්ම ජාතක කෙරුවේ ඒ හින්දාය. එතරම් දරු රොත්තකගේ වුවද බඩ කට පුරවන්නට තරම් ආත්ම ශක්තියක් සහ විශ්වාසයක් ඒ අප්පච්චිලාට තිබෙන්නට ඇතිය.එහෙම බලනකොට දැන් ඉන්න අප්පච්චිලාට ඒ පිරිමිකම නැතුවා වත් දැයි කෙනෙකුට සිතෙන්නට පුළුවන්ය. ඒක ඉතින් දැන් ඉන්න අප්පච්චිලාගේ වැරැද්දක් නෙමේය. ආර්ථිකයේ හෙවත් ඉකොනමි එකේ පුරස්නයක් නෙව කියලා හිතාගත්තාට කිසිම වැරැද්දක් නැතුවාය.මාර්ටින් වික්‍රමසිංහගේ “අපේගමේ” මවා පාන බබානිස් ද හොඳ හතර රියන් පුරුෂයෙක් වෙන්ඩ ඇති කියලා හිතෙනවාය. බබානිස් බිලී පිත්තත් රැගෙන මාළු බාන්නට යන්නේ නියම පිරිමියකු වාගේ ය. මුහුණ පුරා රැවුල තිබීම, ඇඟපුරාම රෝම තිබීම, පිරිමියෙකුගේ ලකුණ විදහාපායි. බෝසතුන්ට මෙන් දෙතිස් මහා පුරුෂ ලක්ෂණ නැතත් ඔය කියන්නාවූ පුරුෂ ලක්ෂණවලින් තුන හතරක්වත් තිබිය යුත්තේය.පිරිමි කටහඬ කියලා දෙයකුත් තිබෙනවාය. පොතේ භාෂාවෙන් ගෑනු දරුවන් මල්වර වූ පසු, ගමේ භාෂාවෙන් “ලොකු” වූ පසු ඒ දරුවාගේ ඇඟේපතේ වෙනස්කම් ඇති වෙනවාය. ඒ කියන්නේ පාටවැටෙනවාය. පපුව උස්වෙනවාය. අත් පා ගොබ පිරෙනවාය. කොටින්ම මෙන්න මෙහෙම වෙනවාය.“සිසිවන වුවන ඉඟ සුඟ ගත හැකි මිටින නිසි පුළුලුකුළ රියසක මෙනි තිසර තන”(කොච්චර විප්ලවවාදී භාෂා විශාරදයෙක් වුණත් “ණ” ලියන්ඩ නම් එපාය)රාහුල හාමුදුරුවන් කිව්වේ එහෙමය.ඒ ඔක්කොම අස්සේ කටහඬ ද වෙනස් වෙනවාය. ගෑනු දරුවන් මල්වරවීම ගැන බොහොම දේවල් කියන්නට ඇතත් පිරිමින්ගේ මල්වරවීමක් හෝ එහෙම දෙයක් ගැන නම් කතා බහක් නැතුවාය.ඒත් කොල්ලන්ගේ කටහඬ එකපාරට ගොරෝසු වෙයි. උගුරු ඇටය පහත් වෙයි. ගෑනු දරුවන් මෙන්ම කීචි බීචි ගාපු කොල්ලෝ මහා ගැඹුරු හඬකින් කතාකරන්නට පටන්ගන්නවාය.විජේ මාමා සහ ගුණසේකර මාමා අපේ ගමේ සිටි හොඳ පිරිමි දෙන්නෙක්ය. අයියා සහ මල්ලී ය. දෙන්නාටම හොඳට හූ කියන්නට පුළුවන්ය. හොඳට හුස්මක් අල්ලා එහා ගමටත් ඇහෙන්නට හූ කියන්නට පුළුවන් නියම පිරිමියෙකුට විතරයි.ගමේ ගෙදරක පොල් අතු බඳින දවසේ වහලය උඩට නැඟ ගුණසේකර මාමා පිටකරන හූව එහා ගමේ කෙළවරටත් ඇසෙන තරම්ය. ඒ කාලයේ අපේ ගමේ අවුරුදු උත්සවයේදී හූ කීමේ තරගයක් ද තිබුණාය. ඒකෙන් හුඟක් වෙලාවට ජයගත්තේ එක්කෝ විජේ මාමාය. නැතිනම් මෙතියෙස් මාමාය. සරසවි කොල්ලන් කොච්චර හූ කිව්වත් මෙතියස් මාමාව පරාද කරන්ඩ බැරි බව මට නම් සක්සුදක් සේ පැහැදිලිය. මොකද කියනවා නම් ඒ මේ හූ දෙවර්ගයම මං අසා ඇති හින්දාය. නරි හූ සහ පිරිමි හූ අතර ලොකු වෙනසක් තිබෙන හින්දාය. පිරිමි හූවෙන් පිරිමිකම හෙළිදරව් වෙනවාය. නරි හූවෙන් නරිකම හෙළිදරව් වෙනවාය.මෙහෙම දේවල් කියන කොට ලියනකොට සමහර ළාබාල පඩිවරුන් කියන්නේ අතීතකාමයෙන් ඔත්පළ වෙලා කියලාය. අතීත කාමයෙන් ඔත්පළ වෙන එක නෂ්ටකාමයෙන් ඔත්පළ වෙනවාට වඩා හොඳය.ඉතින් දැන් මේ කියාගෙන ආවේ පිරිමි කටහඬ ගැනය.“අතපය ගසා බසා දාලා පිරිමියෙක් වගේ ඇවිදින්ඩ බැරිද?”රවුම පටන්ගත්තේ ජෝන් මාමාගේ ඒ ප්‍රශ්නයෙන්ය. ඊට පස්සේ එක එක දේවල් ලිව්වා තමාය. ඒත් අන්තිමට කෙළවර වූයේ පිරිමි කටහඬ කියන එකෙන් නොවැ.“අමා ශාන්තියේ සෙවණැල්ලේ දන මන නැහැවූ පේ‍්‍රම ජලේ”මොහිදින් බෙග්ට තිබුණේ එහෙම ගරු ගාම්භීර නියම පිරිමි කටහඬකි. කටහඬ ආවේ තිරය පළාගෙනය.“සිහින දෙව්දුවේ - ඔබට තුන්ලොවේ එකම නමයි මා දන්නේ...”මිල්ටන් පෙරේරා වී ඇටයක් සයිස් ය. ඒ වුණාට කටහඬ පොල් ගෙඩියක් සයිස් ය. අද සිටින සමහර ගායක මල්ලිලා බැලු බැල්මට පොල් ගෙඩි සයිස් ය. ඒ වුණාට කටහඬ වී ඇට සයිස් ය.මොහිදින් බෙග්ට හොඳ පිරිමි කටහඬක් තිබුණාය. මොහොමඩ් රාෆි, එස්.ඩී.බර්මන්ටත් ඒ වගේම පිරිමි කටහඬක් තිබුණේය. ආනන්ද සමරකෝන්, සුනිල් ශාන්ත, අමරදේව, වික්ටර්, සනත්, කපුගේ ආදී මහා පිරිසකට තිබුණේ පිරිමි කටහඬවල්ය.ඒ වුණාට අලුත් පරම්පරාවේ සමහර ගායකයන්ට තිබෙන්නේ පිරිමි කටහඬවල් නෙමේය. එස්.එම්.එස්.භාෂාවෙන් ලියනවා නම් “P” කටහඬවල්ය.ධම්මලාගේ අප්පච්චිලා ගේ තරමට නැතත් කොණ්ඩෙත් තිබෙනවා තමාය. හැබැයි කටහඬ නම් පිරිමි නැත.මේ රෝගය මින් ටික කලකට පෙර නම් අසාධ්‍ය තත්ත්වයෙන් තිබුණාය. දැන් නම් ටිකක් අඩුය. ඒත් ඉඳහිට ඇසෙනවාය. මේ මල්ලිලාගෙන් අහන්ඩ තිබෙන්නේ එකම ප්‍රශ්නයක් විතරය.“මල්ලි සප්ත ස්වර හදාරලා තියෙනවද?”“මල්ලි රාගධාරි සංගීතයේ ‘ස’ යන්නවත් කියවල නැද්ද?”“මල්ලිගෙ අවසාන අභිප්‍රාය මොකක්ද?”මේ එකක්වත් නෙමේය. අම්මාපල්ල ඇත්තටම අර ප්‍රශ්නය අහන්ඩ හිතෙනවාය.“ගායක මල්ලියෙ කවදද ඔයා ලොකු වුණේ?”කරුණාදාස සූරියආරච්චිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ay1108282</link>
    <topic>අම්මගේ මල්ලෙන් සත දහයක් අරන් බණ්ඩව කඩේ යවලා හොඳ ගුටියක් කෑවා</topic>
    <author>සාගරිකා දිසානායක ජයසිංහ</author>
    <content>මෙවර අපේ කතා නායකයා අපේ රටේ හිටපු ප්‍රවීණ පරිපාලන නිලධාරියකු සහ ග්‍රන්ථ කර්තෘ වරයකු වන අසෝක මාලිමගේ මහතා. කොළඹ විශ්ව විද්‍යාලයේ ශාස්ත්‍රවේදී සහ දර්ශනවේදී උපාධිධරයකු වන ඒ මහතා රජයේ ආහාර දෙපාර්තමේන්තුවේ ලිපිකරුවකු ලෙස රජයේ සේවයට එක් විය.ශ්‍රී ලංකා පරිපාලන සේවා විභාගය සමත් වී රජයේ ආහාර දෙපාර්තමේන්තුවේම සහකාර ආහාර පාලකවරයකු ලෙස පරිපාලන සේවයට එක්වූ ඒ මහතා මුදල් අමාත්‍යාංශයේ සහකාර අධ්‍යක්ෂ වරයකු දේශීය වෛද්‍ය අමාත්‍යාංශයේ ලේකම්වරයකු, ස්වාධීන රූපවාහිනී සේවයේ පළමුවන සාමාන්‍යාධිකාරීවරයා, ජාතික රූපවාහිනියේ අධ්‍යක්ෂවරයකු මෙන්ම සිරිමාවෝ බණ්ඩාරනායක අගමැතිතුමියගේ ජ්‍යෙෂ්ඨ සහකාර ලේකම්වරයා ලෙස ද කටයුතු කළේය.මෙරට විවිධ අමාත්‍යාංශ රැසක ඉහළම නිලතල රාශියක් ඉසිලූ මාලිමගේ මහතා ආගමික, සංස්කෘතික හා ඓතිහාසික ග්‍රන්ථ තිස් දෙකක කතුවරයා ද වෙයි.නවසිය පනස් එකේ මැයි මාසේ දාසය වැනිදා ඔහු මෙලොව එළිය දුටුවේ ගාල්ල දිස්ත්‍රික්කයේ දොඩන්දූව ගමේදී. විදුහල්පතිවරයකු වූ මාලිමගේ පීටර් ද සිල්වා සහ විදුහල්පතිවරියක වූ මාවානිහේවා සුමනාවතී යුවළ ගේ කුළුදුල් දරුවා මෙන්ම එකම දරුවා ද වූ මේ පින්වත් පුත් කුමරුවාට ඔවුන් අසෝක මාලිමගේ යන නම තිව්වා. අසෝක ඉපැදිලා බොහොම සුළු කාලෙකින් ඔවුන් ගෝනාපීනුවල තාත්තාගේ මහ ගෙදර පදිංචියට ගියා. අසෝක පවුලෙ එකම දරුවා වූ නිසා ඔහුට පවුලේ කාගෙත් ආදරය සැලකිල්ල නොඅඩුව ලැබුණා.ඒ වගේම ආත්තම්මා ආතා ඇතුළු නෑදෑයන්ගේ රැකවරණයත් හොඳටම ලැබුණා. අම්මා තාත්තා පුංචි අසෝක ඇහැ වගේ රැක බලාගත්තා. ගමේ ඇළ දොළ කුඹුරු වතුපිටි කොතෙක් තිබුණත් අසෝකට හිතුමතේට තනියම ගම් තුලානේ ඇවිදින්න, ඇළේ දොළේ නාන්න ගෙදරින් අවසර ලැබුණේ නෑ. ඒ නිසා පුංචි කාලේ අසෝක ගත කළේ තරමක් හුදෙකලා දිවියක්. ඒත් ඒ ලොකු අඩුවක් ලෙස ඔහුට නොදැනුණේ ඔහු අම්මා තාත්තාට වගේම පොත පතටත් බොහෝම සමීප වූ නිසා.අසෝක මුලින්ම අකුරු කරන්නට ගියේ දොඩන්දූව බෞද්ධ බාලිකා විද්‍යාලයට. ඒක ලංකාවෙ මුලින්ම අරඹාපු බෞද්ධ බාලිකා විද්‍යාලය. ඒ වන විට අසෝකගේ අම්මාත් ඒ පාසලේ සේවය කළා. අසෝක වඩාත් සමීප වුණේ අම්මාට. තාත්තා තරමක් සැරයි. අම්මාගේ සුරතලය වගේම දිරි දීමත් අසෝකගේ අධ්‍යාපන කටයුතුවලට විශාල පිටුවහලක් වුණා.දොඩන්දූව පාසලේ හතරවැනි ශ්‍රේණිය දක්වා ඉගෙන ගත්තාට පස්සේ අම්මටත් තාත්තටත් යටියන්තොටට මාරුවක් ලැබුණා. පවුලම යටියන්තොට පදිංචියට ගියා. දකුණු පළාතේ ඉපැදිලා ඒ පළාතෙම හැදුණු වැඩුණු අසෝක යටියන්තොට ගියාම දැනුණේ ලොකු වෙනසක්. දකුණේ පරිසරයට වඩා හාත්පසින්ම වෙනස්. ගහකොළ සතා සීපාවා ඇළ දොළ ගංගා තේ වතු කුඹුරු. මේ සියල්ලෙන් සපිරි සුන්දර පරිසරයක්. කතාබහ සිරිත් විරිත් කෑම බීම දකුණට වඩා සපුරා වෙනස් ලෝකයක්. යටියන්තොටදී අසෝකට තරමක නිදහසක් ලැබුණා. ගමේ ළමයින් එක්ක සෙල්ලම් කරන්න. වී ඔයේ නාන්න යන්න. යටියන්තොටදි අසෝකගේ හොඳම යාළුවා රන්ජිත්. රන්ජිත් එක්ක එකතුවෙලා ගංවතුර ගලපු දාට බලන්ඩ යන්ඩත් ඔහුට අවසර ලැබුණා.යටියන්තොට සිරිවර්ධන විද්‍යාලෙ ඉගෙන ගත්ත කාලෙ ඔහුගේ ජීවිතේ සුන්දර මතකයක් බව අද මාලිමගේ මහත්තයා කියනවා. “තාත්තා කුමාරතුංග මුනිදාස මහත්තයාගේ ගෝලයෙක්. රැයිපියල් තෙන්නකෝන් වගේ කවීන්ගේ පොත පතෙහි ඇසුර නොඅඩුව ලැබුණේ තාත්තා නිසා. කතන්දර, කවි, සාහිත්‍ය සඟරා රාශියක්ම ගෙදර තිබුණා. අම්මා තාත්තාගේ ආභාසය නිසා මමත් පොතපතට ඉබේටම නැඹුරු වුණා.යටියන්තොට පාසලේදී අම්මා තාත්තා විදුහල්පතිවරුන් වූ නිසා ගමේ හැමෝගෙම ගරු සැලකිලි ඔවුන්ට ලැබුණා. අවුරුදු කාලෙට ගමේ හැමෝම බුලත් දුංකළ අරගෙන එනවා අම්මා තාත්තාට දීලා වඳින්න. බුලත් මුල්ලක ගොඩ ගැහෙනවා. තාත්තා ඒ බුලත් කඩයකට විකුණලා ලැබෙන මුදල් පාසලේ අවශ්‍යතාවකට යොදවනවා.අලුත් අවුරුද්දට අසෝකට අලුත්ම ටී ෂර්ට් එකක් ලැබෙනවා. ඒක අඳින්න අසෝක හරිම ආසයි. ඒ කාලේ ඇඳුම් මහන්නේ ගෙවල්වල. පාසල් ඇදුමත් මහන්නේ අම්මා. චීත්ත කලිසම් කමිස ඇඳලා ඇඳලා කඩෙන් ගන්න ටී ෂර්ට්, කමිස කලිසම් අඳින්න අසෝක ආසාවෙන් හිටියා. අවුරුද්දට නැකැතට අනුව චාරිත්‍ර වාරිත්‍ර සියල්ලම අම්මා තාත්තා ඉටුකළා. ආගම දහම ගැන සිංහල සිරිත් විරිත් වගේම සරල ජීවන රටාවකට හුරු වෙන්නත් ඔහු ඉගෙන ගත්තේ අම්මා තාත්තා ගෙන්.ගමේ ළමයින් සමඟත්, මා තනිවමත් ක්‍රීඩා කළා. 1961 දී මම රුවන්වැල්ල මධ්‍ය මහා විද්‍යාලෙට ඇතුළත් වුණා. 1962 දී කොළඹ රාජකීය විද්‍යාලෙට සිසුන් ඇතුළත් කරගැනීමේ තරග විභාගයක් පැවැත්වුණා. ලංකාවේ හතර දිග්භාගයෙන්ම පැමිණි සිසුන් 900 ක් විභාගයට පෙනී සිටියා. සමත් වුණේ එයින් 35 ක් පමණයි. මමත් ඒ 35 දෙනා අතර සිටියා” මාලිමගේ මහත්තයා කියනවා.“යටියන්තොට පාසලට ආවේ බොහොම අඩු ආදායම්ලාභී ගොවීන්ගේ කම්කරුවන්ගේ දරුවන්. ඒ ළමයින් සමඟ ගත කරන විට ජීවිතේ දුක කඳුළ හඳුනාගන්න මට අවස්ථාව උදා වුණා. ඇතැම් විට මමත් හැකි තරමින් පැන්සලක්, පොතක් පතක් ලබාදීමෙන් ඔවුන්ට උපකාර කළා. ඇතැම් විට අම්මා ගමේ දුප්පත් දරුවකුගේ නිවෙසකට මා සමඟ යනවා. ඔවුන්ට ඇඳුම් පැලඳුම් පොත්පත් ඇරන් දෙනවා.රාජකීය විද්‍යාලෙ පරිසරය ඊට හාත්පසින්ම වෙනස්. ආශ්‍රය කරන්නට ලැබුණේ රටේ උසස්ම ප්‍රභුවරුන්ගේ දරුවන්. කතාබහ ඉංගී‍්‍රසියෙන්, කන්නෙ බොන්නෙ හැඳි ගෑරප්පුවලින්. ඒත් අද අපි දකින ධනවතුන්ගේ දරුවන්ට වඩා එදා හිටපු ධනවතුන්ගේ දරුවන් වෙනස්. ඔවුන් ගමෙන් ආපු ළමයින්ට ඉංගි‍්‍රසි බෑ කියලා කොන් කළේ නෑ. අපිට ඉංගී‍්‍රසි හදාගන්න උදව් කළා. රනිල් වික්‍රමසිංහ, අනුර බණ්ඩාරනායක, දිනේෂ් ගුණවර්ධන යනසිසුන් අපට වඩා තරමක් ඉහළ පන්තිවල හිටියේ. බද්යුද්දීන් මහමුද්, ඕමාර් කාමිල්, අනුර බැස්ටියන් වගේම කෝබට් ජයවර්ධන වැනි අය අපේ සමකාලීන ශිෂ්‍යයන්. ඔවුන් ඉහළ පන්තියේ ධනවතුන් ගේ දරුවන් වුණාට ගමෙන් ආපු දක්ෂ දරුවන් කොන් කළේ නෑ. ඒක එදා සමාජයේ අප අත්විඳි හොඳ අත්දැකීමක්.රාජකීය විද්‍යාලේ නේවාසිකාගාරේ නැවතීම මගේ ජීවිතේට බොහෝ අත්දැකීම් ලබා දෙන්නට සමත් වුණා. තනියම වැඩ කටයුතු කරගන්න පාඩම් කරගන්නට වගේම ඇති තරම් ක්‍රීඩා කරන්නටත් අවස්ථාව උදා වුණා. පිහිනීම, ක්‍රිකට්, බොක්සින්, බාස්කට් බෝල් වැනි හැම ක්‍රීඩාවක්ම කළා. සිංහල විවාද කණ්ඩායමේ නායකයා. මේ සියලු දේ අතරේ හැමදාම පන්තියේ පළවැනියා වුණා.1966 දී සාමාන්‍ය පෙළ විභාගෙන් හොඳම ප්‍රතිඵල ලබා ගන්නට මා සමත් වුණා. මම කලා විෂය ධාරාව තෝරා ගත්තේ එක්තරා කාරණාවක් නිසා. අපිට ජ්‍යාමිතිය උගන්වාපු ගුරුතුමා ඒ හැටි අප උනන්දු වන ආකාරයෙන් කටයුතු නොකළ නිසා උසස් පෙළට ගණිතය වැන්නක් තෝරා ගන්නට මා බිය වුණා. සිංහල, ඉතිහාසය, භූගෝලය සහ ආර්ථික විද්‍යාව යන විෂයයන් මා උසස් පෙළ සඳහා තෝරා ගත්තා.“අපේ තාත්තා හොඳ වාමාංශිකයෙක්. ඇන්. ඇම්. පෙරේරා, පීටර් කෙනමන් වැනි වාමාංශික නායකයෝ ඒ කාලේ අපේ ගෙදරට ආවා ගියා. ඇන්. ඇම්. පෙරේරා මහත්තයා සුදු ටසෝ කමිසයක් ඇඳලා සුදු කලිසම ඇඳලා එනවා.“මගේ ඔළුව අතගාලා, හොඳට ඉගෙන ගන්න කියපු හැටි මට තවම මතකයි” මාලිමගේ මහත්තයා කියනවා.“හොඳට ඉංගී‍්‍රසි ඉගෙන ගන්න නම් ඇන්. ඇම්. ගේ කතා බර්නාඩ් සොයිසා මහත්තයාගේ කතා කියවන්න” කියලා ඒ කාලේ තාත්තා මට ආණ්ඩුවේ ගැසට් පත්‍රය ගෙනැවිත් දෙනවා. අපි ඒ කාලෙ ගමේ ගෙදරදි පාඩම් කළේ කුප්පි ලාම්පු එළියෙන්. නිදා ගත්තේ බූරු ඇඳන්වල. කාලෙ හැටියට අම්මා තාත්තාට යමක් කමක් තිබුණාට අපිව හුරු කළේ බොහොම චාම් සරල ජීවන රටාවකට. ඒ පුරුද්දට අදටත් අපිට සරලව ජීවිතේ විඳින්නට හැකියාව ලැබිලා තිබෙනවා. ආගම දහම පිළිබඳ නැඹුරුව මට ඇති වුණේ පුංචි කාලේ පටන්මයි. අම්මා තාත්තා එක්ක ගමේ විහාරයට නිතර ආවා ගියා. පෝයට සිල් සමාදන් වුණා. පස් පවින් වැළකෙන්නට නිතරම උත්සාහ කළා.දවසක් මම අම්මාගේ මල්ලෙන් සත දහයක් හොරෙන් ඇරන් අපේ ගෙදර වැඩ කළ බණ්ඩාට දීලා කඩේට යැව්වා. මේක දැනගත්තු තාත්තා වේවැලෙන් ගහපු පාර මට අදටත් දැනෙන තරම්. එතකොට මගේ වයස අවුරුදු හතක් විතර ඇති.එදා දෙමවුපියන් දරුවෝ හැදුවෙ එහෙමයි.”අසෝක 1969 කොළඹ විශ්ව විද්‍යාලයට තේරුණා. සිංහල ආර්ථික විද්‍යාව හා භූගෝලය විෂයයන් හැදෑරුවා. විශ්ව විද්‍යාලෙට එන්නට පෙර සිටම අසෝක පුවත්පත් සඟරාවලට ලිපි, කවි, කතා සපයනවා. විශ්ව විද්‍යාලෙට එන විට ඔහුගේ නම තරමක් ප්‍රසිද්ධයි. ලංකාදීප පත්තරේ පැදි නදියේ ඔහුගේ කවි නිතර පළ වුණා. අනඳපිය කුඩාතිහි මහත්තයා ඔහුගේ නිර්මාණ හැකියාව වර්ධනය කරගන්නට බොහෝ උපකාර වූ කෙනෙක්.කොළඹ විශ්ව විද්‍යාලෙදි අසෝක දේශපාලනේට යොමු වුණා. ඒ කාලෙ තරුණයො වැඩි දෙනෙකුගේ කැමැත්ත තිබුණේ වාමාංශික ව්‍යාපාරයට.මුළු ශිෂ්‍ය කණ්ඩායමම කොමියුනිස්ට් පක්ෂයට වැඩ කළා. ඒ කාලෙ ශිෂ්‍යයන් දේශපාලනය කළේ බොහෝ විට විනෝදයට. තරුණ කාලෙ එන ගැම්මට. රට පෙරලන්ඩ, රටේ දේපල හානි කරන්ඩ, අධ්‍යාපනය කඩාකප්පල් කරන්ඩ හදිසියක් ඒ කාලේ ශිෂ්‍යයන්ට තිබුණේ නෑ. 1970 දී ශිෂ්‍ය කණ්ඩායමක් හිටි අඩියෙම පාර්ලිමේන්තුවට කඩා වැදුණේ ආණ්ඩුව ශිෂ්‍යයන්ට හොඳින් සලකන්නේ නෑ කියලා ඊට විරෝධය පළ කරන්ඩ. ශිෂ්‍යයන් හමුවෙන්ඩ ආපු එස්. ඩී. බණ්ඩාරනායක මහත්තයා ශිෂ්‍යයන් වෙනුවෙන් ලොකු කතාවක් කළා. ශිෂ්‍යයන්ට ජය වේවා! කියලා ලොකු සහයෝගයක් පළ කළා. ආණ්ඩුව ශිෂ්‍ය ඉල්ලීම් ඉටු කළා.1971 දී අසෝක රජයේ ආහාර දෙපාර්තමේන්තුවේ ලිපිකරුවකු ලෙස රාජකාරි ඇරැඹුවේ ලිපිකාර විභාගෙ සමත් වෙලා. ඒ වන විටත් ඔහු විශ්ව විද්‍යාල ශිෂ්‍යයෙක්. 1972 දී ඔහු විශ්ව විද්‍යාලයෙන් පිට වුණේ ශාස්ත්‍රවේදී සහ දර්ශනවේදී යන උපාධි දෙකම හිමිකර ගනිමින්. 1971 දීම ඔහු ලංකා බැංකුවේ උප කළමනාකරුවකු ලෙස සේවයට එක් වුණා. 1976 දී ශ්‍රී ලංකා පරිපාලන සේවා විභාගයෙන් සමත් වෙලා ආහාර දෙපාර්තමේන්තුවේ සහකාර ආහාර පාලකවරයකු ලෙස රාජකාරි ඇරැඹුවා.1977 දී මුදල් අමාත්‍යාංශයේ ආර්ථික අංශයේ සහකාර අධ්‍යක්ෂවරයා ලෙස පත්ව ගියා. 1984 දී වි. ජ. මු. ලොකු බණ්ඩාර ඇමැතිතුමා දේශීය වෛද්‍ය ඇමැතිවරයා ලෙස පත්වුණාම එතුමාගේ ඇරැයුමින් දේශීය වෛද්‍ය අමාත්‍යාංශයේ සහකාර ලේකම් ලෙස කටයුතු ඇරැඹුවා. 1988 දී ස්වාධීන රූපවාහිනී සේවයේ පළමුවැනි සාමාන්‍යාධිකාරීවරයා ලෙස පත්වූ මාලිමගේ මහත්තයා. 1990 සිට 1993 දක්වා ජාතික රූපවාහිනී සේවයේ අධ්‍යක්ෂ ජනරාල්වරයා ලෙස කටයුතු කළා. 1993 දී මුදල් අමාත්‍යාංශයේ සහකාර ලේකම්වරයා ලෙස ටික කලක් සේවය කළ ඒ මහතා යෞවන කටයුතු අමාත්‍යාංශයේ වෘත්තීය පුහුණු කොමිසමේ ලේකම්වරයා ලෙස ද කටයුතු කළා.1994 දී සිරිමාවෝ බණ්ඩාරනායක මැතිනිය අගමැති ධුරයට පත් වූ අවස්ථාවේ අග්‍රාමාත්‍ය ජ්‍යෙෂ්ඨ සහකාර ලේකම්වරයා ලෙස රාජකාරී ඇරැඹු ඔහු වසර හයක් ඒ තනතුරේ කටයුතු කළා. අගමැතිනියගේ අභාවයත් සමඟම විදුලිබල අමාත්‍යාංශයටත්, එතැනින් යළිත් දේශීය වෛද්‍ය අමාත්‍යාංශයේ අතිරේක ලේකම්වරයා ලෙසත් පත්ව ගිය මාලිමගේ මහතා 2009 විශ්‍රාම ලබා ගන්නා තුරුම ඒ තනතුරෙහි කටයුතු කළා. 2010 දී ඇමරිකාව බලා ගිය මාලිමගේ මහත්තයා ලංකාවට ඇවිත් පූර්ණකාලීනව පොත්පත් ලේඛන කටයුතුවලත් ආගමික කටයුතුවලත් නියැලෙමින් සිටිනවා.මාලිමගේ මහත්තයා විවාහ දිවියට ඇතුළත් වුණේ 1972 දී. ඇය ශ්‍රී ලංකා මහ බැංකුවේදී දැන හඳුනාගත් මාතර අයිරින් රුවන්පතිරණ. මහ බැංකුවේ මුදල් අයකැමිවරියක ලෙස සේවය කළ අයිරින් දැන් සේවයෙන් විශ්‍රාම ගිහින්. ඔවුන්ගේ දියණිය අනුරාධා කප්රුක ඩොට් කොම් ආයතනයේ අධ්‍යක්ෂවරියක්. පුතා කලන ඇමරිකාවේ විශ්ව විද්‍යාලයක ගණකාධිකරණය හා තොරතුරු තාක්ෂණය පිළිබඳ පශ්චාද් උපාධියක් ලබා එහිම කථිකාචාර්යවරයකු ලෙස සේවය කරනවා. දරු දෙදෙනාම විවාපත් වෙලා. දියණියගේ දරුවන්ගේ සුරතලය විඳිමින් මාලිමගේ යුවළ සැනසෙනවා.නවකතා, කෙටිකතා, කාව්‍ය සංග්‍රහ, දේව හා රාජ කතා, මෙන්ම ආගමික හා සංස්කෘතිය පිළිබඳ පොත් තිස් දෙකක් ලියා පළ කොට ඇති මාලිමගේ මහතා තවමත් විවිධ විෂයයන් සම්බන්ධ පර්යේෂණ කිරීමත් පොත් පත් ලිවීමත් කරගෙන යනවා. ජීවිතයේ අධ්‍යාත්මික සුවය සොයා යන්නට වෙහෙසෙන මාලිමගේ මහත්තයා මේ දිනවල ඒ වෙනුවෙන් සිය කාලයෙන් වැඩි කොටසක් වැය කරනවා.සාගරිකා දිසානායක ජයසිංහඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ay1108283</link>
    <topic>හිටි පිනුම් ගැසූ ගුරුන්නාන්සේ</topic>
    <author>විශ්‍රාමලත් ආචාර්ය ඩී.එන්. දිසානායක</author>
    <content>එක් දහස් නවසිය හැටේ වර්ෂයේ ගාලු දිස්ත්‍රික්කයේ පිහිටි හේනවිල මහා විදුහල ළමයින් දෙදහස් පන්සියයකින් සමන්විත ප්‍රදේශයේ ඉතා දියුණු තත්ත්වයක පැවැති පාසලක් විය. එකී පාසලේ මුල් ගුරුන්නාන්සේ පියසිරි ගුරුන්නාන්සේ වූ අතර එහි ගුරු මණ්ඩලය එකසිය හැට දෙනෙක් පමණ වූහ. එහි උසස් පෙළ දක්වා පන්තිද පැවැත්විණි.විදුහලේ එතෙක් පැවැති විශාල අඩුපාඩුවක් පිරිමසා ලමින් නැටුම් ගුරුවරයෙක් ද අලුතින් පත්ව ආ අතර එකී පුංචි බණ්ඩේ නැටුම් ගුරුන්නාන්සේ උදෑසන රැස්වීමේදී මුල්ගුරුන්නාන්සේ විසින් ආචාර්ය මණ්ඩලයට හා සිසුනට හඳුන්වා දෙන ලදි. පුංචි බණ්ඩේ නැටුම් ගුරුන්නාන්සේ නුවර ප්‍රදේශයේ කෙනෙකු වූ අතර මුල්ගුරුන්නාන්සේ සෑම පන්තියකම නැටුම් ඉගෙනීමට කැමති සිසුන් ගෙන්වා පන්ති වශයෙන් නැටුම් ඉගැන්වීම ඔහුට බාර දෙන ලදි. මේ අතර පුංචිබණ්ඩේ නැටුම් ගුරුන්නාන්සේ තම පාසලේ ගුරු භවතුන් හා සිසුන් හමුවේ තමා නුවර පෙරහරවල්වල නැටුම් කරණම් හා හිටි පිනුම් ආදිය නිතර නිතර ගසා පෙන්වූ ආකාරය මහත් ආඩම්බරයෙන් හා පුරසාරම් කියා පෑමටද අමතක නොකළේය.පියසිරි මුල්ගුරුන්නාන්සේ ඉතා හොඳ බෞද්ධයෙක් විය. හැමවිටම ආගමික කටයුතු කෙරෙහි පාසලේ ළමයින් උනන්දු කරවීමටද පෝය දිනවල සිල් සමාදන් වීමටද ළමයින් හුරු පුරුදු කරවන ලද අතර එසේ නොකරන ළමයින්ට නිදහසට කරුණු විමසා දඬුවම් කිරීමටද හේ වගබලා ගත්තේය.මේ අතර එළඹෙන මාසයේ වෙසක් පොහොයට පාසලේ සතියක් පුරාවට නාට්‍ය සංදර්ශනයක් පැවැත්වීමට අදහස් කළ පියසිරි මුල්ගුරුන්නාන්සේ ඒ බව ගුරු දෙගුරු රැස්වීමේදී ප්‍රකාශ කරමින් ඒ සඳහා නාට්‍ය ඉදිරිපත් කිරීමට තම තමන්ගේ පන්තිවල සිසුන් උනන්දු කරවන ලෙසද ගුරු මණ්ඩලයට දැනුම් දුන්නේය.පාසලට අලුතින් පත්ව ආ පුංචි බණ්ඩේ ගුරුන්නාන්සේද මෙම වෙසක් නාට්‍ය පුහුණුවට එක්වෙමින් එම නාට්‍යවල නැටුම් ජවනිකා ආදිය පුරුදු පුහුණු කරවීය. ඔහුද මේ වෙසක් නාට්‍ය සංදර්ශනයට අලුත් අංගයක් ඉදිරිපත් කරමින් ඔහු ඉදිරිපත් කරන සුපුරුදු කරණම්, හිටි පිනුම් සංදර්ශනයක් ද මේ අතරට එක් කළේය.සංදර්ශනය පැවැත්වීම සඳහා පාසල් පිට්ටනියේ එක් කොනක විශාල වේදිකාවක් සකස් කරන ලදි. වේදිකාවේ පිටුපස එක් කොනක කෘෂිකර්මය ;වනුවෙන් ළමුන් විසින් සකස් කරන ලද විශාල කොහිල වළක්ද විය. ඊට යාබදව පැවැති කුඹුර නිසා කොහිලවළ නිතරම මඩ සහිත වතුරින් පිරී පැවතිණි.නාට්‍ය සංදර්ශනය නැරඹීමට විශාල සෙනඟක්ද පාසල් පිට්ටනියට ඇදී ආහ. සෑම නාට්‍යයක් අවසානයේදීම පුංචි බණ්ඩේ නැටුම් ගුරුන්නාන්සේ ඔහුගේ නැටුමක් හෝ හිටි පිනුම් සහිත කරණම් කිහිපයක්ද ගසා නරඹන්නන් පිනවීය. එසේ ඉදිරිපත් කළ වෙසක් නාට්‍ය මාලාවේ අවසන් දිනයේදී සංදර්ශනය නැරඹීමට අති විශාල ජනකායක් පැමිණ සිටියහ. වේදිකාවේ ඉදිරිපෙළ අසුන්ගෙන සිටියේ සම්භාවනීය පිරිසක් හා පාසලේ මුල්ගුරුන්නාන්සේ ඇතුළු ආචාර්ය මණ්ඩලයේ ගුරුමහත්ම, මහත්මීන්ය. පිටුපස පේළියේ අසුන්වල වෙනත් ආරාධිත අමුත්තන් සිටි අතර සෙසු ජනතාව හිටගෙන සංදර්ශනය නැරඹූහ.එදින නාට්‍ය මාලාවේ අවසන් දිනය වූ බැවින් සෑම නාට්‍යයක් අවසානයේම පුංචිබණ්ඩේ නැටුම් ගුරුන්නාන්සේ තමාගේ හපන්කම් නරඹන්නන්ට පෙන්වීමේ අදහසින් සැමගේම පී‍්‍රතිඝෝෂා හා අත් පොළසන් මැද හිටි පිනුම් කරණම් ගසන්නට විය. එදා ඔහු හිටි පිනුම් කිහිපයක්ද එකවරම ගසාගෙන ගියේ වේදිකාවේ කෙළවරද අමතක වෙමිනි. අවසාන පිම්මෙන් ඔහු එකවරම කෙළින්ම ඇද වැටුණේ කොහිලවලටය.ආචාර්ය මණ්ඩලයේ කිහිප දෙනෙකු විසින් කොහිල වළෙන් ගොඩගත් පුංචිබණ්ඩේ නැටුම් ගුරුන්නාන්සේ පාසලේ ළිඳ ළඟට ගෙන ගොස් මඩ සෝදා අනතුරුව කොහිල කටු ඇනී තුවාල වූ අත් පාවලට බෙහෙත් ගල්වා ප්‍රථමාධාර දෙන ලදී.විශ්‍රාමලත් ආචාර්ය ඩී.එන්. දිසානායකකොස්වත්ත – බිංගිරියහැත්තෑවේ දශකයේ මුල් භාගයේ දී මොනරාගල දිස්ත්‍රික්කයට අධ්‍යාපන පුනරුද කාලයක් විය. එනම් එහි පාසල්වලට තරුණ උගත් ගුරුවරුන් පත්ව ඒමය.ගුªරු විද්‍යාලවලින් පිටවන තරුණ ගුරුවරුන් ද, අලුත පත්වීම් ලබන උපාධිධාරීන්ද, නවක විද්‍යා ගණිත ගුරුවරුන්ද, අලුත බඳවා ගත් ඉංගී‍්‍රසි ගුරුවරුන්ද පත් කළ අතර පාසල් ප්‍රධානීන් වශයෙන් ශ්‍රේණි විභාගය සමත් විදුහල්පතිවරු ද පත් වූහ. මේ තරුණ ජවයත්, නවතම දැනුමත්, නාගරික සුපිරි පාසල්වල උගත් විද්‍යා ගණිත ගුරුවරුනුත් සිවු අවුරුදු දුෂ්කර සේවයට පත්වීම ලබා එහි ම නැවතී උගන්වන්නට වූහ.මා සේවය කළ ඔක්කම්පිටිය පාසලේ විද්‍යා ගුරුවරයා විද්‍යා සංගමයක් සංවිධානය කරන්නට අදහස් කළේය. අද කාලයේ නම් සංගම් කෙසේ වෙතත් ‘විද්‍යා දින’, ‘ගණිත දින’, ‘ඉංගී‍්‍රසි දින’, ‘වානිජ දින’, ‘භාෂා දින’ කොතෙකුත් ඇත. සැණකෙළියක් මෙන් නැටුම් ගැයුම් ඇති මේවායින් ඒ තරම් ම ප්‍රයෝජනයක් වේ දැයි සැකයකි. එහෙත් එදා විද්‍යා සංගම් මගින් මාසික රැස්වීම, විවාද, අධ්‍යාපන චාරිකා, උද්භිද විද්‍යා උද්‍යාන කාල ගුණ මධ්‍යස්ථාන වැනි දේ ඉටු විය. විවාද, සාකච්ඡා, තරග ද විය.විද්‍යා සංගමයේ අනුශාසක විද්‍යා ගුරුවරයා එහි අරමුණු කරන වැඩ ව්‍යවස්ථාව ගැන කරුණු ඉදිරිපත් කළේය. අනතුරුව විද්‍යා සංගමයේ නිලධාරින් පත් කළ යුතු බවත් ප්‍රධාන ලේකම් තනතුරට ළමයකුගේ නම යෝජනා කරන්නටත් දැන්වීය. කිසිදු කතාවක් නැත. අරයාගේ මුහුණ බලයි. මෙයාගේ මුහුණ බලයි. බිම බලයි. කිසිදු සාර්ථක ප්‍රතිචාරයක් නැත.විදුහල්පතිනිය නැගිට මෙහෙම කියන්නට විය.’ළමයි, කවුරු හරි ළමයෙක් නැගිටල, විද්‍යාල සංගමයේ ප්‍රධාන ලේකම් තනතුරට අසවලා සුදුසු යයි යෝජනා කරන්න.’එක්වරම නැගී සිටි බාලිකාවක් ‘අප සමිතියේ ප්‍රධාන ලේකම් තනතුරට අසවලා සුදුසු යයි මම යෝජනා කරනවා’ යයි කියත්ම තවත් ළමයෙක් නැගිට එම යෝජනාව ස්ථිර කළේය.විශ්‍රාමලත් විදුහල්පති ඩී.සී.ද. සිල්වාපිළියන්දලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=ay1108284</link>
    <topic>ආසිරි කොටස් අලෙවිය කෝටිය පනී</topic>
    <author>තාරක වික්‍රමසේකර</author>
    <content>කොටස් වෙළෙඳ පොළේ මන්දගාමී ස්වභාවය එලෙසම පැවතුණ ද සමාගම්හි මිල ඉහළ පහළ යාම තවදුරටත් එලෙසම පවතින ලකුණු පෙනෙන්නට ඇත.වෙළෙඳ පොළේ හොඳ පිබිදීමක් දක්නට ලැබුණේ 18 වැනිදා බ්‍රහස්පතින්දා සෙන්ට්‍රල් ඉන්වෙස්ට්මන්ට් ෆිනෑන්ස් ලිමිටඩ් ආයතනයේ කොටස් වෙළෙඳ පොළේ අලෙවිය ඇරැඹීමත් සමඟය. රුපියල් 10.00 ක අගයකින් මූලික කොටස් නිකුතුවෙන් ලබාගත් කොටස් එදින රුපියල් 13.90 ක් දක්වාම මිල ඉහළ ගියේය. පසු දින ද සමාගමේ කොටස් මිල මූලික අගයට (රුපියල් 10.00) වඩා ඉහළින් පැවතුණි.මේ සතිය ආරම්භයේදී එම සමාගමේ කොටස් මිල පහළ ගිය ද මූලික අගයෙන් පහළට නොවැටුණි. මීට පෙර ‘වැලිබල් වන්’ සමාගමේ හැරෙන්නට සෙසු සමාගම්හි මිල මූලික අගයට වඩා ඉහළ ගියේ නැත. බොහෝ විට මූලික කොටස් නිකුතුවේදී ගත් මිලටත් වඩා පහළ ගියේය.සෙන්ට්‍රල් ඉන්වෙස්ට්මන්ට් ෆිනෑන්ස් ලිමිටඩ් මෙසේ ඉහළ යාම හොඳ ප්‍රවණතාවක් බව වෙළෙඳ පොළ ආරංචි මාර්ග පෙන්වා දෙයි.පසුගිය සඳුදා එම් පී ඒ ෆුඩ්ස් සමාගමේ කොටස් 10910800 ක් අලෙවි වීම දිනයේ වැඩිම කොටස් අලෙවිය බව පෙන්නුම් කරන ලදි. සමාගමේ කොටසක මිල ද රුපියල් 36.10 සිට රුපියල් 39.70 ක් දක්වාම ඉහළ ගියේය.මිල ඉහළ යාම් අතින් දිනයේ කැපී පෙනුණේ මිරමාර් සමාගමයි. සමාගමේ කොටසක පෙර දින මිල වූ රුපියල් 265 රුපියල් 35 කින් ඉහළ ගොස් එය රුපියල් 300 ක් දක්වා ඉහළ ගියේය.පෙර දින රුපියල් 625 ක් වූ සෙලින්කෝ ඉන්ෂුවරන්ස් සමාගමේ කොටසක මිල එදින රුපියල් 650 ක් දක්වා ඉහළ ගියේය. ආසිරි සෙන්ට්‍රල් සමාගමේ හැර අනෙක් සමාගම්හි කැපී පෙනෙන මිල ඉහළ යාමක් දක්නට තිබුණේ නැත.මිල පහළ යාම් අතුරින් කැපී පෙනුණේ ඊ බී ක්‍රෙසි සමාගමයි. පෙර දින රුපියල් 2400 ක්වූ සමාගමේ කොටසක මිල එදින රුපියල් 2200 ක් දක්වා පහළ ගියේය. නුවරඑළිය හොටෙල් ද මිල පහළ යාම අතුරින් කැපී පෙනුණි. සමාගම් රැසක මිලියනය ඉක්මවා කොටස් අලෙවි වී තිබුණි. මිල පහළ ගිය ද ඊ බී ක්‍රෙසි සමාගමේ කොටසක් රුපියල් 2200 ට එදින අලෙවි වීම දිනයේ වැඩිම අගයකින් කොටස් අලෙවි වූ සමාගම විය. වෙළෙඳ පොළ නව වාර්තාවක් තබමින් පෙර සතියේ මෙරට දිනක සිදුවූ වැඩිම ගනුදෙනු සංඛ්‍යාව ද වාර්තා විය.පසුගිය අඟහරුවාදා (23) ආසිරි රෝහලේ කොටස් 12120000 ක් අලෙවි වීම කැපී පෙනුණි. පෙර දින රුපියල් 8.30 ක් වූ කොටසක් එදින රුපියල් 12.40 ක් දක්වා ඉහළ ගියේය. දිනය අවසන් වන විට එහි අගය රුපියල් 11.70 ක් දක්වා ඉහළ ගොස් තිබුණි. දිනයේ මිල ඉහළ යාම් අතුරින් ඊ බී ක්‍රෙසි සමාගම කැපී පෙනුණි. පෙර දින රුපියල් 2200 ක් වූ සමාගමේ කොටසක මිල එදින රුපියල් 2698 ක් දක්වා ඉහළ ගියේය. දිනය නිමා වන විට එහි අගය රුපියල් 2500 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 300 ක මිල ඉහළ යාමකි. ලංකා අශෝක් ලේලන්ඩ් සමාගමේ කොටසක මිල ද රුපියල් 190 කින් ඉහළ ගියේය.මිල පහළ යාම් අතුරින් ඊස්ටර්න් මර්චන්ට් සමාගම කැපී පෙනුණි. පෙර දින රුපියල් 2500 ක් වූ සමාගමේ කොටසක් දිනය නිමා වන විට රුපියල් 2308.70 ක් දක්වා පහළ ගියේය. ඒ පෙර දිනට සාපේක්ෂව රුපියල් 191.30 ක පහළ යාමකි.මිල පහළ යාම් අතුරින් කැපී පෙනුණ අනෙක් සමාගම් වූයේ ටී සර්විසස්, නුවරඑළිය හොටෙල් හා ගෙස්ටෙට්නර් සමාගම්ය.සඳුදා දින ගනුදෙනු 22740 ක් සිදුවූ නමුත් අඟහරුවාදා එය 20566 ක් දක්වා අඩු විය. සඳුදා මිලංකා මිල දර්ශකය ඒකක 6292.35 ක් ලෙස දැක්වුණ අතර එය අඟහරුවාදා එය දැක්වුණේ ඒකක 6219.03 ක් ලෙසිනි. සමස්ත කොටස් මිල දර්ශකය සඳුදා ඒකක 6998.03 ක් ලෙසින් දැක්වුණ අතර අඟහරුවාදා එය ඒකක 6861.73 ක් දක්වා අඩු විය.ආසිරි රෝහල් සමූහයේ කොටස් කෝටිය ඉක්මවා අලෙවි වූයේ කලකට පසුව වීම විශේෂ සිදුවීමකි. ඊස්ටර්න් මර්චන්ට් පී එල් සී වසරේ අවසාන ලාභාංශ ලෙසින් කොටසකට රුපියල් 3.00 ක් බැගින් ද ලංකා අශෝක් ලේලන්ඩ් සමාගම ප්‍රථම හා අවසන් ලාභාංශ ලෙසින් කොටසකට රුපියල් 30.00 ක් ද ලංකා ඇලුමිනියම් ඉන්ඩස්ට්‍රිස් පී එල් සී සමාගම ද ප්‍රථම හා අවසන් ලාභාංශ ලෙසින් කොටසකට ශත 50 ක් බැගින් ද ලාභාංශ ගෙවනු ලබන බව නිවේදනය කර තිබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108281</link>
    <topic>ශ්‍රී ලන්කන් ප්‍රෝ රළ පැදීමේ තරගයට මෙවර රටවල් 19ක්</topic>
    <author>ඡායාරූපය -සාලිය රූපසිංහ</author>
    <content>ශ්‍රී ලන්කන් ප්‍රෝ රළ පැදීමේ තරගයට මෙවර රටවල් 19ක්මෙවර රළ පැඳීමේ තරගය වෙනුවෙන් හඳුන්වාදෙන සමරු ටී ෂර්ටය ශ්‍රී ලන්කන් සභාපති සහ සංචාරක සංවර්ධන අධිකාරිය සභාපති නාලක ගොඩහේවා මහත්වරුන් මාධ්‍ය හමුවේදී එළිදැක්වූ අයුරු.ඡායාරූපය -සාලිය රූපසිංහඅරුගම්බේ වෙරළ තීරය රටවල් 19 කින් පැමිණෙන ලෝකයේ ඉහළ ම පෙළේ රළ පදින්නන් 96 දෙනෙකු පිළිගැනීමට සැරසෙයි. මේ 30 වැනි දින සිට සැප්තැම්බර් 4 වැනි දා දක්වා, ඕස්ට්‍රලසියාවේ වෘත්තිය රළ පදින්නන්ගේ සංගමය සමඟ හවුල්ව ශ්‍රී ලංකන් එයාර්ලයින්ස් ප්‍රෝ රළ පැදීමේ තරගය පැවැත්වේ.“මෙම වසරේ දී, රටවල් 19 කින් මෙහි සම්ප්‍රාප්ත වන ලෝක ප්‍රකට රළ පැදීමේ ශූරයන් පිළිගැනීමට අවස්ථාව උදා වීම ගැන ශ්‍රී ලංකන් බෙහෙවින් උද්දාමයට පත් වන අතර, මෙම ජගත් රළ පැදීමේ ශූරතා තරගාවලිය නැවත වරක් ශ්‍රී ලංකාවේ වෙරළ තීරයේ පැවැත්වීම සඳහා ඔස්ට්‍රලසියාවේ වෘත්තීය රළ පදින්නන්ගේ සංගමය සමඟ එක්වීමට ලැබීම ගැන අපි සතුටු වෙමු” යැයි ශ්‍රී ලංකන් එයාර්ලයින්ස් හි සභාපති නිශාන්ත වික්‍රමසිංහ මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108282</link>
    <topic>LOLC සමූහයේ වාර්ෂික වාර්තාව රන් තිළිණ දිනයි</topic>
    <author/>
    <content>LOLC සමූහයේ වාර්ෂික වාර්තාව රන් තිළිණ දිනයිLOLC  සමූහයේ සභාපතිනිය රෝහිණී නානායක්කාර මහත්මිය, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් වෙතින් රන් තිළිණය ලබාගනී. LOLC  සමූහයේ ප්‍රධාන මූල්‍ය නිලධාරිනී සංජීවනී කොටකදෙණිය, ස්මාර්ට් මීඩියා පුද්ගලික ආයතනයේ සභාපති ආචාර්ය විජිත් කන්නන්ගර සහ ස්මාර්ට් මීඩියා ආයතනයේ ප්‍රධාන නිර්මාණකරණ නිලධාරි ආනන්ද ජාගොඩ මහත්වරු ද මෙහි වෙති.”සාමයේ උදාවෙන් පසු ගතවූ පළමු පිරිපුන් වසර ... දැවැන්ත සමාගම් සමූහයක ගොඩනැඟීම” යන තේමාවෙන් යුක්ත වූ LOLC  සමූහයේ 2010/11 වාර්ෂික වාර්තාව, ඇමෙරිකානු සන්නිවේදන වෘත්තිකයන්ගේ ලීගයේ 2010 වසර සඳහා වන දර්ශන තිළිණ සම්මාන ප්‍රදානයේ, මවු සමාගම් හා දැවැන්ත සමූහ අංශයේ විශේෂිත රන් තිළිණය දිනා ගැනීමට සමත් විය.ඊට අමතරව LOLC  වාර්ෂික වාර්තාව ආසියා පැසිෆික් කලාපයේ හොඳම වාර්ෂික වාර්තා 50 අතර, 47 වන ස්ථානයේ වර්ගීකරණය කොට තිබේ.සමූහයේ ඉස්ලාමීය මූල්‍ය සේවා ඒකකය වන, අල්-ෆලා හි වාර්ෂික වාර්තාව, විවිධාංගීකෘත මූල්‍ය සේවා අංශයේ ලෝකඩ තිළිණයෙන් පිදුම් ලැබූ අතර, එය අල්-ෆලා මඟින් පිට පිට දෙවැනි වතාවට හිමිකරගත් ජයග්‍රහණයකි. 2009 වසරේදී ද එහි වාර්ෂික වාර්තාවට ඇමෙරිකානු සන්නිවේදන වෘත්තිකයන්ගේ ලීග සම්මාන ප්‍රදානයේ ලෝකඩ තිළිණය හිමිවිය.පසුගිය සතියේ කොළඹ පැවැති උත්සවයකදී සුප්‍රකට වාර්ෂික වාර්තා සමාගමක් වන, ‘ස්මාර්ට් –මීඩියා’ මඟින්, ඒ ඒ අංශයේ ශ්‍රී ලාංකික ජයග්‍රාහකයින්ට තිළිණ ලබාදෙමින් බුහුමන් දැක්වීය.LOLC සමූහයේ සභාපතිනි රෝහිණී නානායක්කාර මහත්මිය මෙසේ පැවසුවාය.විවිධාංගීකෘත දැවැන්ත සමූහයක් ලෙසින් මුල්වරට මේ වසරේදී එම රන් තිළිණය, ජයග්‍රහණය කිරීම ද සුවිශේෂී බව කිව යුතුයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108283</link>
    <topic>ජර්මනියේ RZB ඩීමෝ වෙතින්</topic>
    <author/>
    <content>ජර්මනියේ RZB ඩීමෝ වෙතින්වාස්තු විද්‍යාඥයන්, උපදේශකයන් සහ ඉංජිනේරුවන්ගේ සහභාගිත්වයෙන් පසුගියදා පවත්වන ලද ලොව පුරා ආලෝකකරණයේ නවතම සංවර්ධනයන් පිළිබඳ ඉදිරිපත් කිරීමකට සීමාසහිත ඩීසල් හා මෝටර් ඉංජිනේරු පොදු සමාගම (ඩීමෝ) විසින් සත්කාරකත්වය සපයන ලදී.ඩීමෝ ලයිටිංග් යටතේ ඩීමෝ විසින් සිය ආලෝකකරණ විසඳුම් ලබා දෙන අතර ලෝක ප්‍රසිද්ධ වෙළෙඳ නාමයන් වන Osram, Siteco, Vossloh Schwabe, Siemens හා ඩීමෝ සමඟ අලුතෙන් එකතු වූ ජර්මනියේ RZB එයට ඇතුළත් වේ. මෙම වැඩසටහනේ තේමාව වූයේ “ඩීමෝ ලයිටිංග් - අනාගතය ආලෝකවත් කරයි” යන්නයි.එහිදී අදහස් දක්වමින් වාස්තු විද්‍යාඥ අනුර රත්නවිභූෂණ මහතා, “ලෝක ප්‍රසිද්ධ ජර්මනියේ වෙළෙඳ නාමයන්ගේ ප්‍රධානීන් විසින් ඉදිරිපත් කළ මෙම තොරතුරු විග්‍රහය නවතම ආලෝකකරණයන් පිළිබඳ දැනුවත් වීමට මට ඉතාම ප්‍රයෝජනවත් වුණා” යනුවෙන් පැවසුවේය.බාර්ට්ලීට් ෆිනෑන්ස් සමාගමේ රත්නපුර ශාඛාව එම සමාගමේ උප සභාපති සුනිල් විජේසිංහ මහතාගේ ප්‍රධානත්වයෙන් පසුගියදා විවෘත විය. රත්නපුර කෙළින් වීදියේ අංක 172 දරන ස්ථානයේ විවෘත කෙරුණු මෙම නව ශාඛාව, බාර්ට්ලීට් ෆිනෑන්ස් සමාගමේ උතුරු නැගෙනහිර ඇතුළුව දිවයින පුරා නව ශාඛා ඇරැඹීමේ වැඩසටහනේ 17 වැන්න ද වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108284</link>
    <topic>මෙරට ප්‍රථම ජංගම අයකැමි සේවාව ඔඩෙල්හි</topic>
    <author>ඡායාරූපය - මහින්ද විතානච්චි.</author>
    <content>මෙරට ප්‍රථම ජංගම අයකැමි සේවාව ඔඩෙල්හිඔඩෙල් මානව සම්පත් හා මෙහෙයුම් ප්‍රධානි තිලංක කිරිපෝරුව, ප්‍රධාන විධායක නිලධාරිනි ඔටාරා ගුණවර්ධන සභාපති සංජය වීරවර්ණ මහත්ම මහත්මීන් නව අයකැමි සේවාව හඳුන්වා දුන් අවස්ථාවේ.ඡායාරූපය - මහින්ද විතානච්චි.ඔඩෙල් ආයතනය, ඇමෙරිකාවේ තොරතුරු තාක්ෂණ සේවා සපයන ඩබ්ලිව්. එස්. 02 ආයතනය හා එක්වී ලංකාවේ ප්‍රථම වතාවට ජංගම ඉලෙක්ට්‍රොනික අයකැමි සේවාවක් අරඹයි.ක්‍රෙඩිට් කාඩ් සහ ඩෙබිට්කාඩ්වලින් ගනුදෙනු කරන ඔඩෙල් පාරිභෝගිකයන්ට තම බිල්පත් ගෙවීම සඳහා ඔඩෙල්හි කොළඹ 7 ඇලෙක්සැන්ඩ්‍රා පෙදෙසේ ප්‍රධාන ශාඛා පරිශ්‍රයේ දී එම ජංගම අයකැමි සේවාව ලබාගත හැකි ය. දිගු පෝලිම්වල සිටීමෙන් ගතවන කාලය අවම කර ගැනීමට හඳුන්වා දුන් එම සේවාව දැනට ක්‍රියාත්මක ස්ථාවර අයකැමි සේවා ස්ථාන 26 ට විශාල පිටිවහලක් ලැබෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108285</link>
    <topic>මඩු දේවස්ථානයට අංග සම්පූර්ණ ආපිකෝ ජල ගබඩාකරණ පද්ධතියක්</topic>
    <author/>
    <content>මඩු දේවස්ථානයට අංග සම්පූර්ණ ආපිකෝ ජල ගබඩාකරණ පද්ධතියක්ආපිකෝ ජල සැපයුම් පද්ධතිය මඩු දේවස්ථානයට පරිත්‍යාග කළ අවස්ථාව. සමීර පෙරේරා (ප්‍රාදේශීය අලෙවි කළමනාකරු), අතුල වික්‍රමතිලක (ක්ෂේත්‍ර අලෙවි කළමනාකරු), ශාන්ත කුලරත්න (බෙදාහැරීම් අධ්‍යක්ෂ), සුනිල් ලියනගේ (කළමනාකාර අධ්‍යක්ෂ), මීසම බාර එමිල් පියතුමා, සුපුන් ප්‍රනාන්දු (බෙදාහැරීම් නියෝජිත), ඩෙරික් පෙරේරා (වෙළෙඳ කළමනාකරු), දුමින්ද පෙරේරා (අලෙවි ප්‍රධානී - හාර්ඩ්වෙයාර් අංශය) හා ප්‍රදීපන් (ප්‍රාදේශීය අලෙවි කළමනාකරු) මහත්වරු.රිචඩ් පීරිස් සමාගම තම ආයතනික සමාජ සත්කාරක වැඩසටහනක් ලෙසින් මඩු දේවස්ථානයට අංග සම්පූර්ණ ජලය ගබඩා කිරීමේ හා භාවිත කිරීමේ පහසුකම් පද්ධතියක් පසුගියදා පරිත්‍යාග කරනු ලැබීය. ලක්ෂ 7 කට අධික බැතිමතුන් සංඛ්‍යාවක් සහභාගිවූ වාර්ෂික මඩු මංගල්‍යය නිමිත්තෙන් පරිත්‍යාග කෙරුණු ආපිකෝ ජල ටැංකි උපයෝගී කරගෙන සැකසූ මෙම ආපිකෝ ස්ථිර ජල ගබඩාකරණ හා භාවිත පද්ධතිය, මෙරට අති පූජනීය සිද්ධස්ථාන සඳහා ජල ගබඩාකරණ හා භාවිත කිරීම් පද්ධති ලබාදෙන වැඩසටහනේ තවත් එක් පියවරකි.ඔරියන්ට් ඇකඩමි ආයතනය වැලිකන්ද ආරක්ෂක සේනා මූලස්ථානයේ දී නව ව්‍යාපෘතියකට මුල පිරුවේ ය.ඔරියන්ට් ඇකඩමි ආයතනයේ සමාජ සත්කාරක සේවාවේ කොටසක් ලෙස ඇරඹුණු මේ ව්‍යාපෘතිය යටතේ යුද හමුදාවේ සෙබළ සෙබළියන්ට මෙන් ම නිලධාරීන්ට ද සහන ගාස්තුවක් යටතේ තොරතුරු තාක්ෂණ (පරිගණක) දැනුම ලබාදීම සිදු කෙරෙන අතර දෙවන අදියරේ දී ඉංග්‍රීසි භාෂාව ද ඉගැන්වෙයි.ප්‍රථම පුහුණු කණ්ඩායම ඇමතූ බ්‍රිගේඩියර් ධනංජිත් කරුණාරත්න මහතා යුද්ධයෙන් පසු සංහිදියාවේ ගෙවෙන කාලය තුළ රණවිරුවා වෙනත් කුසලතා හා වෘත්තිය ශක්‍යතාවයන්ගෙන් පිරිපුන් මිනිසකු බවට පත් කිරීමේ ඇති වැදගත්කම පැහැදිලි කළේ ය. රණවිරුවන් දෙදහසකට අධික පිරිසක් මේ වනවිට වෘත්තීය මට්ටමෙන් පුහුණුකර අවසන් කිරීමට ඔරියන්ට් ඇකඩමිය සමත් වී තිබේ.ඒ අතර ආබාධිත සෙබළුන්ට ශිෂ්‍යත්ව ප්‍රදානය කඳවුරුවලට පරිගණක හා උපාංග පරිත්‍යාග කිරීම හා කඳවුරු තුළ ම පරිගණක විද්‍යාගාර ඉදිකිරීම සඳහා මූල්‍ය ප්‍රතිපාදන ලබාදීම ද සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108286</link>
    <topic>ඒෂියා කොමර්ස් සමාගම දිවැස ෆිනෑන්ස් නමින්</topic>
    <author>ඡායාරූපය - විමල් කරුණාතිලක</author>
    <content>ඒෂියා කොමර්ස් සමාගම දිවැස ෆිනෑන්ස් නමින්“ඒෂියා කොමර්ස් සමාගම” දිවැස ෆිනෑන්ස් නමින් නව මුහුණුවරකින් එළිදැක්වෙයි. ඊට සමගාමීව ගනුදෙනුකරුවන්ට වඩාත් කාර්යක්ෂම සේවාවක් සැලසීමේ අරමුණින් එහි ප්‍රධාන කාර්යාලය, වඩා ඉඩකඩ සහිත ගොඩනැගිල්ලක් හා රථගාලක් සහිත පරිශ්‍රයක් වන කොල්ලුපිටිය ස්ටේෂන් පාරේ පිහිටා තිබේ.නව වැඩපිළිවෙළ පිළිබඳව අදහස් දක්වමින් සමාගමේ අධ්‍යක්ෂ / ප්‍රධාන විධායක නිලධාරී ලක්ෂ්මන් උඩුවර මහතා මෙසේ පැවසීය. “අපි මූල්‍ය සමාගමක් ලෙස ශ්‍රී ලංකා මහ බැංකුවේ ලියාපදිංචි වෙලයි තියෙන්නේ. ඒ අනුව අපගේ ව්‍යාපාරික දැක්ම හා මෙහෙවර නව තත්ත්වයට ගැළපෙන අයුරින් සකස් කළ යුතුයි. එමෙන්ම ගනුදෙනුකරුවන්ට සලසන නව සේවාවන්ට අනුකූලව අප සමාගමේ ව්‍යාපාරික අනන්‍යතාව ද වෙනස් කළ යුතු වනවා.”මෝලිමිට් ආයතනය රුපියල් මිලියනයකට අධික මුදලක් වැයකර මහරගම පිළිකා ආයතනයේ අංක 13 වාට්ටුව නවීකරණය කරමින් එහි අඩුපාඩු සපුරා දුන්නේය.ඒ සම්බන්ධයෙන් පැවැති උත්සවයේදී මහරගම පිළිකා රෝහලේ අධ්‍යක්ෂ වෛද්‍ය කනිෂ්ක කරුණාරත්න මහතාට නෝලිමිට් ආයතනයේ සාමාන්‍යධිකාරී අම්ජාඩ් හසන් මහතා සුබ පැතු අයුරුයි. මෙහෙයුම් කළමනාකරු මොහමඩ් ජවුපාර්, හෙද නිලධාරිනි ඒ. එන්. අතාවුද, ආර්. ඒ. ඩී. එම්. රණවක හෙදි සොහොයුරිය ද මෙහි වෙති.ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108287</link>
    <topic>ව්‍යාපාරික ලෝකය ගැඹුරෙන් විමසන SLIIT ව්‍යාපාර පරිපාලන සිසු සමුළුව</topic>
    <author/>
    <content>ව්‍යාපාරික ලෝකය ගැඹුරෙන් විමසන SLIIT ව්‍යාපාර පරිපාලන සිසු සමුළුවසමුළුවට සහභාගි වූ ආරාධිත අමුත්තෝව්‍යාපාර පරිපාලන ක්ෂේත්‍රයේ ඇති ගැටලු පිළිබඳව ගැඹුරින් සාකච්ඡා කෙරුණු SLIIT ව්‍යාපාර පරිපාලන සිසු සමුළුව පසුගියදා පැවැති අතර SLIIT ව්‍යාපාර සහ තොරතුරු පරිපාලන අංශය විසින් එම සමුළුව වාර්ෂිකව සංවිධානය කරනු ලබයි.සමුළුවේ ප්‍රධාන ආරාධිතයා ලෙස සහභාගි වූයේ ෂෙව්රොන් සමාගමේ කළමනාකාර අධ්‍යක්ෂ සහ ප්‍රධාන විධායක නිලධාරි කිෂු ගෝමස් මහතා යි. ආරාධිත දේශනය පවත්වනු ලැබුවේ කොළඹ විශ්වවිද්‍යාලයේ ආර්ථික විද්‍යා අංශයේ ආචාර්ය රංජිත් බණ්ඩාර මහතායි. SLIITසභාපති මහාචාර්ය එස්. කරුණාරත්න ප්‍රධාන විධායක නිලධාරි මහාචාර්ය ලලිත් ගමගේ මහත්වරු ද ඊට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108288</link>
    <topic>සෙලින්කෝ ඉන්ෂුවරන්ස් සියයට 120 ක වර්ධනයක්</topic>
    <author>ඡායාරූපය - සුදම් ගුණසිංහ</author>
    <content>සෙලින්කෝ ඉන්ෂුවරන්ස් සියයට 120 ක වර්ධනයක්රක්ෂණ ක්ෂේත්‍රයේ ප්‍රමුඛයා වන සෙලින්කෝ ඉන්ෂුවරන්ස් සමාගම 2011 වසරේ මුල් මාස 6 සඳහා ඉතා සාර්ථක ප්‍රතිඵල පෙන්නුම් කරමින් තම ආයතනයේ ශක්තිමත් භාවය තව තවත් තහවුරු කරයි. මෙම සාර්ථකත්වය පිළිබඳව එම ආයතනයේ ප්‍රධාන විධායක නිලධාරී / කළමනාකාර අධ්‍යක්ෂ අජිත් ගුණවර්ධන මහතා පැවසුවේ “සමාගමේ 2011 වසරේ මුල් මාස 6 හි මුළු වාරික ආදායම රුපියල් බිලියන 9.6 ඉක්ම වූ අතර එයින් රුපියල් බිලියන 4.9 ක් සාමාන්‍ය රක්ෂණ අංශයෙන් හා රුපියල් බිලියන 4.7 ක් ජීවිත රක්ෂණ අංශයෙන් වාර්තා කර ඇති බවය.”මේ අනුව සෙලින්කෝ ඉන්ෂුවරන්ස් සමාගමේ 2011 වසරේ මුල් මාස 6 තුළ බදු ගෙවීමට පෙර ලාභය ලෙස රුපියල් මිලියන 268 ක් වාර්තා කර ඇත.ඒ පිළිබඳ පැවැති මාධ්‍ය හමුවට එක්වූ එම් බී එස් එල් කළමනාකාර අධ්‍යක්ෂ සිඩ්නි ගජනායක, අධ්‍යක්ෂ ආචාර්ය රංජිත් බණ්ඩාර, ඇල්ෆියා සභාපති ඩබ්ලිව්. එම්. පී. අපොන්සු, ලේකම් නෂීර් මාකීන්, භාණ්ඩාගාරික එම්. එස්. එම්. ජවුෆර්, උප සභාපති ඒ. එල්. එම්. උවයිස් යන මහත්වරු ද මෙහි වෙති.ඡායාරූපය - සුදම් ගුණසිංහවිදේශ රැකියා ඒජන්සි ආයතන මඟින් මැද පෙරදිග ඇතුළු වෙනත් විදේශ රටවලට රැකියා සඳහා යවන සෑම ශ්‍රී ලාංකිකයකුම රක්ෂණය කර විදේශගතවීමට අවකාශ සැලසීමේ වැඩපිළිවෙළක් විදේශ සේවා නියෝජිත ආයතන සංගමය (ඇල්ෆියා) අරඹා තිබේ. ලංකා බැංකුවට අනුබද්ධිත එම් බී එස් එල් රක්ෂණ සමාගම සමඟ මේ සඳහා ගිවිසුමකට ද එම සංගමය පසුගියදා එළැඹිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aj1108289</link>
    <topic>ජපානයේ හෝයා නිෂ්පාදන පොටෝ ටෙක්නිකා ප්‍රදර්ශනාගාරවල</topic>
    <author/>
    <content>ජපානයේ හෝයා නිෂ්පාදන පොටෝ ටෙක්නිකා ප්‍රදර්ශනාගාරවලපොටෝ ටෙක්නිකා සමාගමේ අලෙවි විධායක සුරංග නිරෝෂන්, ජපානයේ හෝයා සමාගමේ විදේශ අලෙවි කළමනාකරු මසහරු මොරිෂිටා, සාමාන්‍යාධිකාරී යූජි නකානෝ, පොටෝ ටෙක්නිකා සමාගමේ කළමනාකාර අධ්‍යක්ෂ හර්ෂ මල්වැන්න යන මහත්වරු.ජපානයේ හෝයා නිෂ්පාදන සඳහා ශ්‍රී ලංකාවේ එකම බලයලත් අලෙවි නියෝජිතයා ලෙස පොටෝ ටෙක්නිකා සමාගම පත්කර ඇත.හෝයා කැමරා ෆිල්ටර් ලෝකයේ කැමරා ෆිල්ටර් වෙළෙඳපොළේ ඉදිරියෙන්ම සිටී. හෝයා කැමරා ෆිල්ටර්, ඒවායේ දෘෂ්ටික ගුණාත්මක භාවය පිළිබඳ ලෝක ප්‍රසිද්ධය. හෝයා සමාගම කෙන්කෝ සහ කොකින් වෙළෙඳ නාම ද මෑතකදී අත්පත් කර ගත්තේය.කැමරා සහ කැමරා උපකරණ ආනයනය, අලෙවිය, අලුත්වැඩියා කිරිම, ඡායාරූප සකස් කිරීම, ඩිජිටල් වර්ණ ඡායාරූප මුද්‍රණය, ක්ෂණික ඡායාරූප සේවා සැපයීම යනාදී ක්ෂේත්‍ර ගණනාවක පොටෝ ටෙක්නිකා සමාගම ව්‍යාපාර කටයුතු කරගෙන යයි. නිකොන්, පෙන්ටෙක්ස්, යශිකා, ලෙයිකා යනාදි ලෝක ප්‍රසිද්ධ කැමරා සහ කැමරා උපකරණවල ශ්‍රී ලංකාවේ නිල නියෝජිතයා පොටෝ ටෙක්නිකා සමාගමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>08</month>
      <day>28</day>
    </date>
    <link>http://www.silumina.lk/2011/08/28/_art.asp?fn=aw110828</link>
    <topic>ආදරේට රිංගාගෙන පුතා ලෙඩෙක් වෙලා</topic>
    <author>මතුගම මහින්ද විජේතිලක</author>
    <content>මිනිස්සුන් ගේ ලෝකය පුදුමාකාර ය. පහළම දිව්‍ය ලෝකයේ දෙවියන්ගේ ආයුෂය ද මිනිස් ලොව අවුරුදු සියයක් එහි සත් දවසකි. ලෞකික සැප සම්පත් විඳීම් වශයෙන්, දෙව්, මිනිස් සැප විඳීම් වාසනා ශක්ති ලබා ගැනීමට මිනිස් ලොව කෙටි ආයුෂ කාලය තුළ පවා හැකියාව ඇති බැවින් මිනිස් ලොව උපත ද වාසනාවක් ලෙස දෙවියෝ ද සිතති. ආධ්‍යාත්මීය සුව වශයෙන් ධ්‍යාන භාවනා වඩා සසර ගමන කෙටිකැර ගැනීමට කුසල් රැස්කිරීමේ අවස්ථාව ද මෙහි දී උදා කැර ගත හැකිය.බුදුවරු පහළ වන්නේ ද මිනිස් ලොවම ය. එහෙත් මාර පාක්ෂික බලවේගයන් විසින් මෙහෙයවනු ලබන මිනිස් සමාජය, තණ්හාව විසින් පොළඹවනු ලබන මිනිස් සමාජය තව තවත් සසර ගමන දික් කැර ගැනීමට ම කටයුතු කිරීම ස්වභාවය කොට ගෙන සිටිති.මාලබේ පෙට්ටිගල ප්‍රදේශයේ භාවනා මධ්‍යස්ථානයක් පවත්වාගෙන යනු ලබති. සමාජය පිළිගත් උගත් බුද්ධිමත් කිහිප දෙනෙකු විසින් පවත්වා ගෙන යනු ලබන මෙම භාවනා මධ්‍යස්ථානයට පසුගිය දා තවත් කණ්ඩායමක් ගියේය. ඒ භෞතිකවාදී ආචාර්ය මහාචාර්යවරු ඇතුළු කීප දෙනෙකි.මේ පිරිස එහි ගියේ ආධ්‍යාත්මීය ශක්තියෙන් රටේ පවතින ප්‍රශ්නවලට විසැඳුම් ලබා ගැනීමට හැකි දැයි විමසා බැලීමට ය. වර්තමාන ශ්‍රී ලංකාවේ මිනිස් සමාජයට මේ තරම් ලෙඩ රෝග දුක් කරදර එළඹෙන්නේ ඇයිදැයි ඔවුන් ගේ පළමුවැනි ප්‍රශ්නය විය. එහි ප්‍රධාන යෝගී වරිය ගේ පිළිතුර වූයේ ලංකාවේ මිනිසා පරිභෝජනයට ගන්නා ධාන්‍ය, එළවුළු, පලතුරු ආදී ප්‍රධාන ආහාර ද්‍රව්‍යවලට ආසනික් විෂ මිශ්‍ර වී ඇති බව ය.මේ ලිපිය කියවන ඔබත් මමත් ඇතුළු සමස්ත සමාජය ම රෝගාබාධවලින් පෙළෙති. ඇතැම් ආහාර ද්‍රව්‍ය නිෂ්පාදකයෝ තමන්ගේ ලාභය ම පමණක් ම සිතීම නිසා සමස්ත සමාජයම රෝගීන් බවට පත් කරති.මේ හානිකර තත්ත්වය මිනිසාට පමණක් ම බලපාන දෙයක් යැයි සිතීම වැරදිය. සතා සීපාවාට ද අපට නොපෙනෙන ලෝකයේ දෙවියනට භූතයනට පවා බලපාන අහිතකර ක්‍රියාවලියකි. අද දෙවියන් මිනිස් ලොවෙන් ඈත් වීම නිසා යක්ෂ සේනාධිපතීහු සිය සේනාව මුදා හැර ඇත්තාහ. ඔව්හු ද මිනිසා ලෙඩ කරති.පෙරේරා යටිනුවර ප්‍රදේශයේ පදිංචි කරුවෙකි. වාහන අලුත්වැඩියා කිරීම රැකියාව කොට ගත් කාර්මිකයෙකි. ඔහුගේ බඩ ඉදිමෙන්නට විය. මේ අස්වාභාවික ඉදිමිම නිසා අපහසුතාවට හා වේදනාවට පත් ඔහු වෛද්‍ය ප්‍රතිකාර ලබා ගත්තේය. අවුරුදු පහක් තිස්සේ වෛද්‍ය ප්‍රතිකාර ගැනීමෙන් පසු අවසාන වෛද්‍ය නිගමනය වූයේ ඔහුගේ උදරයේ පිළිකාවක් හට ගෙන ඇති බව ය. රුපියල් ලක්ෂ ගණන් වටිනා බෙහෙත් එන්නත් (ඉන්ජෙක්ෂන්) කළ ද කිරණ ප්‍රතිකාර කළ ද සුවයක් නැති තැන, සුව කළ නොහැකි බව නිගමනය කොට රෝගියා ගෙදර එව්වේය.බටහිර දෙයට ම මුල් තැන දී තිබෙන සමාජයේ බටහිර දෙයින් ම විමුක්තිය සෙවීමට පෙළඹීම සිරිතකි. අපේ දේවල් ගැන අගයක් නැත. විදේශිකයන් විසින් අපේ පැරැන්නන්ට බලෙන් අකමැත්තෙන් හඳුන්වාදුන් තේ රබර් වගාවන් නිසා දේශීය ඖෂධ පැළෑටි දැන් නැත්තට ම නැති වී වඳ වී ගොස් ඇත. අද කැස්සට සෙමට කැඳ ටිකක් බොන්නට බටු ගසක් පවා නැත.බටු වෙනුවට බෙහෙත් කඩවල විකුණනු ලබන්නේ වම්බටු ගහේ කඳ කෑලිවලට කපා ඇති ඒවාය. ඒ වම්බටු ගස්වලට ද එළවුළු කොටුවේ දී වස විස බෙහෙත් යොදා ඇත.බටහිර ප්‍රතිකාරවලින් සහනයක් නොලැබූ පෙරේරා දේශීය ප්‍රතිකාර සොයන්නට විය. අපේ උදවියට දෙවියන් බුදුන් සිහිවන්නේ ආර්ථික වශයෙන් ද කායික වශයෙන් ද පස්ස බිම ඇනුණු විට ය. පෙරේරා ගුප්ත ගවේෂණ මධ්‍යස්ථානයට කැඳවාගෙන ආවේය. කෙළින් හිටගන්නට නොහැකි ඔහු එහි ඇතුළු වූයේ දෙපැත්තෙන් දෙදෙනකු විසින් වත්තම් කැර ගෙන ය.ඔහුගේ නාම – රූප (සිත – කය) දෙකෙන් රූපය හෙවත් ශරීරය අත්තීමට ම දුර්වල වී ඇත. එහෙත් සිතට ජීවත්වීමේ ආශාව, උවමනාව තවමත් තදින් ක්‍රියාත්මක වේ. එය වටහා ගත් ගවේෂක මහතා ඔහුගේ ශරීර වර්ධනය සඳහා හොඳින් සති දෙකක් පෝෂ්‍යදායී ආහාර ගෙන, ඒ දින දහහතර බෝධි පූජා පවත්වා, පිරිත් සූත්‍ර කීපයක් දිනපතා උදේ හවස සජ්ඣායනය කොට පැමිණෙන ලෙස නියම කළේය. ඒ අතර ඔහුට පිරිත් නූලක් ගැට ගසා පිරිත් පැන් බෝතලයක් ද දුන්නේ ය.මේ වැඩ කොටස හරිහැටි අකුරට ම සිදු කොට ආවොත් රෝගියා සුවකළ හැකි බවට ද බලාපොරොත්තු ඇති කළේය. යළිත් සති දෙකකින් ඔහු ප්‍රතිකාර සඳහා කැඳවාගෙන ආවේය. එහි දී රෝගියා වෙත ආධ්‍යාත්මීය ශක්ති කිරණ එල්ල කරන විට බඩ තව තවත් පිම්බී ආවේය. රෝගියා දිෂ්ටි වී ආවේය.”කව්ද මේ ශරීරයට රිංගා ගෙන ඉන්නේ?””මම””මම කියන්නේ කව්ද?””මේ පුතාගෙ අම්මා””ඇයි පුතාගේ ඇඟට රිංගුවේ?””ආදරේට””ආදරේට රිංගා ගත්තාම දැන් පුතා ලෙඩෙක් බවට පත්වෙලා බව දන්නවාද?””දන්නවා””දන්නවා නම් ඇයි එහෙම කරන්නේ?””මමත් ජීවත්වෙන්න වුවමනා නිසා පුතාගෙ ඇඟට රිංගා ගත්තා. පුතාගෙ මහ බඩවැල අල්ලාගෙන එහි යුෂ උරා බීලා තමයි මම ජීවත්වෙන්නේ””කොයි කාලෙ ද රිංගා ගත්තේ?””දැනට අවුරුදු තිහකට කලින්””මැරුණේ?””අවුරුදු තිස් දෙකකට කලින්””අම්මා පුතාගේ බඩට රිංගා ගත්තාම පුතාට දැනුණෙ නැද්ද?””ඇයි? නොදැනුණේ. පුතාගෙ බඩ දඟලන ගති අප්‍රියාව මෙයාට දැනුණා””ඉතින් පුතා මොනවද කළේ?””මේ මෝඩ දරුවා අරක්කු බිව්වා””ඇයි, තමුන් පුතාගෙ ඇඟට රිංගුවේ, පිටින් ඉඳගෙන ජීවත්වෙන්න බැරි වුණාද?””මහත්තයා අපි ජීවත්ව ඉන්දැද්දි පිරිසුදු ආහාර කාපු අය. පිරිසුදු එළවුළු පලතුරු ගෙවත්තෙම තිබුණා. දැන් අපේ ඉඩම්වල තේ වවලා. එළවුළු පලතුරු නෑ. පස හෝදාපාළු වෙලා පසේ සාරයක් නෑ. දැන් තේ වලට කැලේ වැවෙනවට වස බෙහෙත් ගහනවා. රටේම එළවුළු පලතුරුවලටත් ධන ධාන්‍යවලටත් වස බෙහෙත් ගහනවා. මේ ගස්වැල්වල මල්වල පොතුවල, මුල්වල, සුවඳින් යැපෙන බූමාටු දෙවිවරු ඉන්නවා.මේ වසවිෂ යෙදීම නිසා දැන් බූමාටු දෙවිවරු ඈත්වෙලා ගිහින්. අමනුෂ්‍යයෝ පොළව වහගෙන. ඒකයි දැන් අපේ මිනිස්සුන්ට ලෙඩක් හැදුණාම සනීප වෙන්නේ නැත්තේ. අමනුෂ්‍යයෝ මිනිස්සුන්ගෙ ශරීරවලට රිංගාගෙන රීරි යුෂ උරා බොනවා. ආදරේට රිංගා ගත්තත්, තරහට පළිගන්න රිංගා ගත්තත් යැපෙන්නේ ඒ ශරීරයේ ම යුෂවලින්. අමනුෂ්‍යයා යුෂ උරා බොන තැන සෛල මැරිල පිළිකා හටගන්නවා.””හොඳයි දැන් මේ තමුන්ගෙ ම පුතා ගැන කරුණාවෙන් ආදරයෙන් ඉන්නවා නම් දැන්වත් පුතාට ජීවත්වෙන්න ඉඩදීලා පිටවෙලා යන්න කැමතිද?””එතකොට මම ජීවත්වෙන්නෙ කොහොමද?””දැන් තමුන් ප්‍රේතියක්. ප්‍රේතියක් නිසා ඔය බඩවැලට වෙලා ලේ සැරව අසූචි අනුභව කරන්නේ. අපි තමුන්ට පිං දීලා දැන් ඉන්නවාට වඩා ඉහළ තත්ත්වයකට පත් කරවන්නම්.””ඒ කොහොමද?””තමුන් දැන් ඉන්නේ දුගතිගාමීව දුකේමයි. ඔය ආත්මයෙ හිටියොත් කල්ප ගණනක් දුක් විඳින්න වේවි. ඔය දුකෙන් නිදහස් වෙන්න හිතන්න. මෙහෙම ගිහින් හෙට අනිද්දා පුතා මැරිලා ගියොත් ඒ පාපයත් තමුන්ට මයි. එතකොට තවත් කල්ප ගණනක් දුක් විඳින්න වේවි. ඊට වඩා නරකද පින්දහම් කරන තැනකට ගිහින් ඒ වැඩවලට අත හිත දීලා දැක සතුටුවෙලා ඉහළ ආත්මයකට යන එක?””හොඳයි, හොඳයි එහෙම නම් පුතාගෙ ගෙදර අයට කියන්න මගේ කුඹුරේ වී හාල්වලින් දානයක් දෙන්න කියලා. මම හිටවපු ගස්වල පොල් ඒ දානෙට ගන්න කියන්න. හැබැයි ඒ දානයට මස් මාළු ගේන්න එපා කියන්න. මස් මාළු ගෙනාවොත් තවත් පෙරේතයෝ එතනට එනවා. උන් මම ඉහළට යනවාට ඉසරිසියාවයි. මිනිස්සු වගේ ම තමයි අපේ ලෝකෙත් තරහ මරහ ඉරිසියාව කුඩුකේඩුකම තියෙනවා. උන් මට ඉහළට යන්න දෙන එකක් නැහැ. ඒ නිසා මස් මාළු නැතුව පිරිසුදුවට දානය දෙන්න කියන්න. මගේ නම කියලා පින් අනුමෝදන් කරන්න කියන්න.”මොකක්ද තමුන්ගෙ නම?””විමලාවතී””ආ... විමලාවතී ජීවත්ව ඉන්දැද්දි දළදා වඳින්න ගියා නේද? මාලිගාවෙ දාන පිංකම්වලටත් සහභාගි වුණා නේද?””සාදු! සාදු!! මගේ කරුමෙට මට ඒවා අමතක වෙලයි තිබුණේ. දැන් මතකයි දැන් මතකයි. දැන් මගේ පින මතුවෙනවා. සාදු! සාදු! මහත්තයට පින්සිද්ධ වෙන්න ඕනෑ. මට මේ ජරා ගොඩේ ඉන්න බැහැ. ඉහළට යන්න ඕනෑ. අන්න අපේ අම්මත් ඉහළ ඉඳගෙන මට අඬ ගහනවා. අනේ! ඉක්මනට දානෙ දීලා මට පින්දෙන්න කියන්න. මම එතකම් පුතාගේ ශරීරෙන් ඉවත්වෙලා ඉන්නම්. එතකොට පුතාටත් සනීපවේවි. කොහොමත් දැන් පුතා බෝධි පූජා තියලා පිරිත් කියන කොට මට ඒ ශරීරයේ ඉන්න බැහැ.””දැන් තමුන්ගෙ අම්මා කොහෙද ඉන්නේ?””උන්දෑ හතර පෝයට සිල් සමාදන් වුණා. දන් පින් කළා. අර බලන්නකො ලස්සන. දිවසළු ඇඳලා අභරණවලින් සැරසිලා ඉන්න හැටි. අම්මා හිනාවෙලා මට අඬගහනවා. මම කරපු පින් සිහිපත් කළ ටිකටමත් මගේ තත්ත්වය ඉහළට ගියා. සාදු! සාදු!! මං යනවා. මං යනවා. හැබැයි දානේ දෙන්න කියන්න නොවරද්දා. වැරැද්දුවොත් මාව ආයෙත් පහළට වැටේවි. රැවැට්ටුවොත් ආයෙත් පහළට වැටුණොත් පුතයි කියල බලන්නේ නෑ. මරා ගෙන ම යනවා. අපි හොඳට හොඳයි. නරකට නරකයි.නියමිත පිළිවෙත් ඉටු කොට පෙරේරා සද්ධාවෙන් දානය දුන්නේය. දැන් ඔහුගේ රෝගී තත්ත්වය සමනය වී ඇතැයි පවසයි.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109041</link>
    <topic>එ. ජා. ප. නායකත්වයට එරෙහිව ගිය පෙරළිකාරයින්ට අපලයි</topic>
    <author>චන්දන බණ්ඩාර</author>
    <content>චන්දන බණ්ඩාරඑජාප නායක රනිල් වික්‍රමසිංහ මහතාට එරෙහිව කටයුතු කළ එම පක්ෂයේ පාර්ලිමේන්තු මන්ත්‍රීවරුන් පළාත් සභා හා පළාත් පාලන මන්ත්‍රීවරුන් ද, ආසන සංවිධායකවරුන් ද පක්ෂයෙන් නෙරපා හැර ඔවුන් දරන සියලු තනතුරු අහිමි කිරීමට එජාප නායකයා සූදානම් වන බව අනාවරණය වෙයි.ඒ අනුව ඉදිරියේදී පැවැත්වීමට නියමිත පළාත් පාලන මැතිවරණයට පසු එජාප නායකයාට එරෙහිව කටයුතු කළ පාර්ලිමේන්තු මන්ත්‍රීවරුන් සිව් දෙනකු එජාපයෙන් සහ පාර්ලිමේන්තු මන්ත්‍රී ධුරයන්ගෙන් නෙරපා හැරීමට නියමිත බව වාර්තා වෙයි.එජාපයේ කෘත්‍යාධිකාරී මණ්ඩලය ගත් තීරණයක් අනුව එජාප මන්ත්‍රීවරුන් වන සුජීව සේනසිංහ, රෝසි සේනානායක, බුද්ධික පතිරණ සහ දුනේෂ් ගන්කන්ද යන මන්ත්‍රීවරුන්ට විනය පරීක්ෂණ පැවැත්වීමට තීන්දු කොට තිබිණි. එම මන්ත්‍රීවරුන්ට ලිඛිතව විනය පරීක්ෂණ පිළිබඳ දන්වන බව එජාප මහ ලේකම් තිස්ස අත්තනායක මහතා පසුගියදා තහවුරු කෙළේය.කෙසේ වෙතත් විනය පරීක්ෂණ පිළිබඳ ලිඛිතව මෙතෙක් අදාළ මන්ත්‍රීවරු සිව්දෙනාට දන්වා නැති බව එම මන්ත්‍රීවරු පැවසූහ. එජාප නායකයාට හිතවත් දේශපාලන ආරංචි මාර්ගවලට අනුව ඉදිරි පළාත් පාලන මැතිවරණයට පසු අදාළ මන්ත්‍රීවරුන් සිව් දෙනාට ලිඛිතව විනය පරීක්ෂණ පිළිබඳ දැන්වීමට එජාප නායකයා සැලැසුම් කොට ඇතැයි අනාවරණය වෙයි. අදාළ මන්ත්‍රීවරුන්ට චෝදනා පත්‍ර බාර දීමෙන් අනතුරුව එජාප පක්ෂ සාමාජිකත්වය අත්හිටුවීමට නියමිතය. ඒ සමඟම එම මන්ත්‍රීවරුන් සිව් දෙනාගේ ආසන සංවිධායක ධූර අහිමි කිරීමට ද එජාප නායකත්වය තීරණය කොට ඇති බව වාර්තා වෙයි.එජාප ව්‍යවස්ථාව අනුව ගන්නා දැඩි තීන්දු අනුව අදාළ මන්ත්‍රීවරුන් සිව් දෙනාගේ පාර්ලිමේන්තු මන්ත්‍රී ධුරයන් අහිමි කිරීමට මේ වන විට එජාප නායකයා සැලැසුම් කොට ඇති බව එජාප අභ්‍යන්තර ආරංචි මාර්ග පවසයි.ඉන් අනතුරුව එජාප නායකයාට එරෙහිව කටයුතු කළ පළාත් සභා මන්ත්‍රීවරුන් පිරිසක් සහ ප්‍රාදේශීය සභා, නගර සභා විපක්ෂ නායකවරුන් පිරිසකට එරෙහිව ද විනය පරීක්ෂණ පවත්වා පක්ෂ සාමාජිකත්වය තහනම්කොට තනතුරුවලින් නෙරපීමට එජාප නායකයා මේ වන විට සැලසුම්කොට ඇතැයි අනාවරණය වෙයි. මේ සියලු ක්‍රියා මාර්ග ඔක්තෝබර් 08 වැනි දා පැවැත්වෙන පළාත් පාලන මැතිවරණයට පසු ක්‍රියාත්මක කෙරෙනු ඇතැයි එජාප අභ්‍යන්තර ආරංචි මාර්ග සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109042</link>
    <topic>අපේ දර්ශනය සමඟ ඕනෑම ජනකොටසකට එක්විය හැකිය</topic>
    <author>සුනිල් දයා අල්විස්</author>
    <content>ශ්‍රී.ල.නි.ප. 60 වැනි සංවත්සරයේදී ජනපති කියයිසුනිල් දයා අල්විස්ලෝකයේ ඕනෑම රටක පවතින දේශපාලන දර්ශනයකට වඩා පොහොසත් හා උසස් දැක්මක් ශ්‍රී ලංකා නිදහස් පක්ෂය සතුව පවතින බවත් සෑම ජාතියකට, ආගමකට හා සියලු ජන කණ්ඩායම්වලට එකතු විය හැකි ශක්තිමත් පදනමක් පක්ෂය සතුව පවතින බවත් මහින්ද රාජපක්ෂ ජනාධිපතිතුමා පවසයි.ජාතිකව හා අන්තර්ජාතිකව ශ්‍රී.ල.නි.ප.ය ඕනෑම රටක පවතින දේශපාලන පක්ෂයක් සමඟ උසස් ලෙස සැලකිය හැකි පොදු ජනතාවට යුක්තිය හා සාධාරණය ඉටු කළ දේශපාලන බලවේගයක් බවත් එතුමා සඳහන් කෙළේය.ජනාධිපතිතුමා මේ බව පැවසුවේ සිකුරාදා (2) පස්වරුවේ අරලියගහ මන්දිරයේදී පැවැති ශ්‍රී ලංකා නිදහස් පක්ෂයේ 60 වන මහ සංවත්සර සභාවේ දී ය.ජනාධිපතිතුමා මෙසේ ද පැවසීය.අපේ පක්ෂය ජනතාවට යුක්තිය ඉටු කරන පක්ෂයක් සිංහල ජනතාවට මෙන් ම දෙමළ සහ මුස්ලිම් ජනතාවටත් ඒ යුක්තිය ඉටුකර දෙන බවට විශ්වාසයක් ඇති කරදෙන්න ඕනෙ.ශ්‍රීලනිපය රට බෙදලා රට කඩලා රටෙන් බාගයක් දෙනවා නැතිනම් කප්පම් දෙනවා කියලා කවදාවත් කාටවත් කියන පක්ෂයක් නොවේ.ඉතිහාසයෙන් අපි මේ රටේ සෑම ජනතාවකටම නිදහස් උරුමය ලබා දී තිබෙනවා. හීනෙන්වත් රටට අහිතකර විනාශයක් ශ්‍රී.ල.නි.ප ය කරලා නැහැ. එසේ කරන්න හිතන්නෙත් නැහැ.ශ්‍රී.ල.නි.ප ය පිහිටුවූ දා සිට එදා මෙදා තුර කුමන්ත්‍රණ රැසකට මුහුණ දී තිබෙනවා. අනාගතයේ වුව ද පක්ෂය බිඳ වට්ටන්න හදන කුමන්ත්‍රණවලට මුහුණ දෙන්නට අපට ශක්තියක් තිබෙනවා.ජනතාව සමඟ අප සිටිනතාක් දේශීය හෝ විදේශීය වශයෙන් ඇතිවන කිසිදු කුමන්ත්‍රණයකට අපේ පක්ෂය වට්ටන්න බැහැ. ඒ අපි ශක්තිමත් නිසයි.ස්වයං විවේචනවලට අප බිය යුතු නැහැ. ජනතාවට පාක්ෂිකයන්ට විවේචනය කිරීමේ අයිතිය තියෙනවා. අපි ඒවාට විරුද්ධ විය යුතු නැහැ. පොඩි කතාවලින් විශාල පාඩුවක් ඇතිවෙන්න පුළුවන්.මේ රට අපි බාර ගත්තාට පසු යුද්ධය දිනා රටට කළ විශාල සේවා රැසක වාර්තා අපට තියෙනවා. පාරට බැස්සම කාට වුවත් ඇස් පනාපිට රටේ සංවර්ධනය දියුණුව පෙනෙන්නට තිබෙනවා.ප්‍රගතිශීලී කණ්ඩායම් එකතු කර සමඟි වූ අවස්ථාවකදී ම අපි ජයගත්තා. අපේ පක්ෂයේ ලේ තැවරී නැහැ. මිනිසුන් මරා බලය ගන්න කටයුතු කළ පක්ෂයක් ද නොවේ.ශ්‍රීලනිපය ජාතියකට ආගමකට සීමාවූ පක්ෂයක් නොවන බව සඳහන් කළ ජනාධිපතිතුමා සෑම දෙනකුටම පොදු පක්ෂයක් ලෙස හැඳින්විය හැකි අපේ පක්ෂයේ ශාඛා විදේශ රටවලත් පිහිටුවා තිබෙන බව වැඩිදුරටත් සඳහන් කෙළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109043</link>
    <topic>ශ්‍රීලනිප 60 වැනි සංවත්සරය අභිමානවත්ව....</topic>
    <author/>
    <content>රටේ සියලු පක්ෂවලට පරමාදර්ශයක් සපයා දෙමින් පොදු ජනතාවගේ බලාපොරොත්තු ඉටු කරන ලද පක්ෂයක් ලෙස අමරණීය නාමයක් වසර 60 ක් පුරා ජනතාවගේ හදවත් තුළ ළෙන්ගතුව සනිටුහන් කළ ශ්‍රී ලංකා නිදහස් පක්ෂයේ 60 වන සංවත්සරය අභිමානවත් ලෙස අරලියගහ මන්දිරයේදී සිකුරාදා (2) සවස පැවැත්විණි.ශ්‍රී.ල.නි.ප සභාපති සහ පොදුජන එක්සත් පෙරමුණේ නායක මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැති මෙම උත්සවයට රටේ සිවු දෙසින් පැමිණි පාක්ෂිකයන්ගෙන් ද අගමැතිතුමා මැති ඇමැතිවරු මහ ඇමැතිවරු පළාත් ඇමැතිවරු ආණ්ඩුකාරවරු සහ ප්‍රාදේශීය සභා මන්ත්‍රීවරු ගෙන් ද උත්සවය පැවැත්වූ ප්‍රධාන ශාලාව මෙන් ම ඉන් පිටත ද අතුරු සිදුරු නැතිව පිරී ගියේ ශ්‍රී.ල.නි.ප. ප්‍රබලත්වය පෙන්නුම් කරමිනි.සෙත් පිරිත් සජ්ඣායනා කර මහා සංඝරත්නය ආශිර්වාදය ලබා දීමෙන් පසු පක්ෂය වෙනුවෙන් දිවිදුන් සාමාජිකයන් මෙන් ම රට වෙනුවෙන් දිවි දුන් රණවිරුවන් සිහි පත් කර විනාඩියක නිශ්ශබ්දතාවයක් දැක්වීමෙන් පසු මේ අභිමානවත් සංවත්සර උත්සවය ආරම්භ විය. පොල් තෙල් පහන දැල්වීමට ජනාධිපතිතුමා අගමැතිතුමා සහ පක්ෂයේ ජ්‍යෙෂ්ඨයන් ද ශ්‍රී.ල.නි.ප සම්බන්ධ සෙසු සහෝදර පක්ෂ වෙනුවෙන් ම.එ.පෙ. නායක ඇමැති දිනේෂ් ගුණවර්ධන මහතා ද සහභාගි වූහ. පක්ෂයේ මහලේකම් ඇමැති මෛත්‍රිපාල සිරිසේන මහතා පිළිගැනීමේ කතාව පැවැත්වීය. සභාවම ඔද තෙද ගැන්වූ සමූහ බෙර වාදනයක් හා ගායනයක් ද පැවැත්විණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109044</link>
    <topic>ලෝකයේ හොඳම ‘සර්ෆිං’ ශ්‍රී ලංකාවේ අරුගම්බේ</topic>
    <author>සාගරිකා දිසානායක</author>
    <content>සාගරිකා දිසානායකරළ මත ලිස්සා යෑමේ අන්තර්ජාතික ක්‍රීඩා ඉසව්ව සඳහා ප්‍රථම වරට ශ්‍රී ලාංකිකයකු ද එක් වූ බැව් වාර්තා වෙයි. ඔහු හවායි දූපත නියෝජනය කරමින් ඉදිරිපත් වූ තරගකරු මූලික වටයේ දී පරාජය කොට ජයගැනීමට ද සමත් විය.අරුගම්බේ උපන් ධීවර කාර්මිකයකු වූ විසිහතර හැවිරිදි අන්ද්‍රාහැන්නදිගේ සිරිල් ප්‍රණීත් මේ දස්කම් පෑමට සමත් වූ ශ්‍රී ලාංකිකයාය.අන්තර්ජාතික රළ මත ලිස්සා යාමේ තරගාවලියේ පස්වැන්න මෙවර පොතුවිල් අරුගම්බේ වෙරළ තීරයේදී පැවැත්විණි. ඕස්ට්‍රේලියාවේ ජගත් සර්ෆිං සංගමය මඟින් සංවිධානය කරනු ලබන මෙම වාර්ෂික තරගාවලිය මෙවර ශ්‍රී ලංකාවේ පැවැත්වුණේ දෙවන වතාවටය. අගෝස්තු මස 30 දා සිට සැප්තැම්බර් මස 04 දක්වා අරුගම්බේ මුහුදු තීරයේදී පැවැත්වුණු මෙම ලෝක තරගාවලිය සඳහා රටවල් විසිඑකකින් ක්‍රීඩක ක්‍රීඩිකාවන් සියයකට අධික සංඛ්‍යාවක් සහභාගි වූහ.මෙවර තරගාවලියෙහි විශේෂත්වය වූයේ ආසියාව හා යුරෝපා රටවල් නියෝජනය කරමින් ක්‍රීඩිකාවන් හතළිස් පස්දෙනකු පමණ සහභාගි වීමය. එංගලන්තය, ඇමෙරිකාව, ප්‍රංසය, ඉතාලිය, ජර්මනිය, කැනඩාව, ස්විට්සර්ලන්තය, ජපානය, චීනය, තායිලන්තය හා ශ්‍රී ලංකාව ඇතුළු රටවලින් තරගකරුවන් හැටපස්දෙනකු පිරිමි අංශය සඳහා තරග කළහ. දැනට අරුගම්බේ පවතින හෝටල් කාමර සංඛ්‍යාව 850කි. ලබන වසර වන විට එම සංඛ්‍යාව 1500 දක්වා ඉහළ දැමීමට කටයුතු යොදා ඇතැයි ශ්‍රී ලංකා සංචාරක සංවර්ධන අධිකාරියෙහි ප්‍රමිති හා තත්ත්වාරක්ෂණ ප්‍රධානී දිලීප් මූදදෙනිය මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109045</link>
    <topic>කොළඹත් ඇතුළුව ඉතිරි 23ත් දිනනවා</topic>
    <author/>
    <content>සන්ධානයේ මහලේකම්ඡන්දය පැවැත්වීමට නියමිත පළාත් පාලන ආයතන 23ම එක්සත් ජනතා නිදහස් සන්ධානයට ජයගැනීමට හැකියාව තිබෙන බව එහි මහලේකම් ඇමැති සුසිල් ප්‍රේමජයන්ත මහතා පවසයි.එක්සත් ජාතික පක්ෂය සතුව තිබූ පළාත් පාලන ආයතන ද පළමු වටයේ සහ දෙවන වටයේ දී පැවැත්වූ ඡන්ද විමසිම්වලදී එක්සත් ජනතා නිදහස් සන්ධානය හිමිකරගත් බවත් මෙවර එ.ජා.ප. බල කොටුවක් යැයි කියන කොළඹ නගර සභාවේ බලය ද එක්සත් ජනතා නිදහස් සන්ධානය හිමිකර ගන්නා බවද හෙතෙම පැවැසීය.”පසුගිය අප්‍රේල් මාසයේ පැවැත්වූ පළාත් පාලන ඡන්ද විමසීමේ පළමු වටයේදී ආසන 234කින් ආසන 205 සන්ධානය ජයගත්තා. දෙවන වටයේ ජූලි මාසයේ පැවැති පළාත් පාලන ඡන්ද විමසීමේදී ආයතන 65කින් ආයතන 45ක්ම දිනාගත්තේ ද සන්ධානයයි. මේ අනුව ඔක්තෝබර් 8 වැනිදා පවත්වන පළාත් පාලන ආයතන 23 ම විශිෂ්ට ලෙස ජයග්‍රහණය කරන බවට කිසිම සැකයක් නෑ” යැයි ඇමැතිවරයා පෙන්වා දුන්නේය.කොළඹ නගරයේ පැල්පත්වාසීන් ඉවත් කරන බවට විරුද්ධ දේශපාලන පක්ෂ දේශපාලන වාසි තකා කරන ප්‍රචාරවලට නොරැවටෙන ලෙසත් පැල්පත් වෙනුවට නගර වැසියන්ට තට්ටු නිවාස ගොඩනඟා දී ඔවුන් ඒවායේ පදිංචි කිරීමට පියවර ගන්නා බවත් දැනටමත් මේ ක්‍රියා මාර්ගයට රජය අවතීර්ණ වී සිටින බවද ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109046</link>
    <topic>පුංචි ඡන්දය මැද සිරිකොතට වැටුප් නෑ:</topic>
    <author/>
    <content>එක්සත් ජාතික පක්ෂයේ මූලස්ථානය වන ‘සිරිකොත’ සේවය කරන කාර්ය මණ්ඩලයට වැටුප් ගෙවීමට නොහැකිවීම නිසා එම පක්ෂයේ මහලේකම්වරයා සහ භාණ්ඩාගාරිකවරයා අතර උග්‍ර මත ගැටුමක් හටගෙන ඇතැයි එ.ජා.ප. ආරංචි මාර්ග පවසයි.ණය මුදලක් ලබාගෙන 35 දෙනෙක් වන සේවකයන්ගේ වැටුප් ගෙවන ලෙස රනිල් වික්‍රමසිංහ මහතා එ.ජා.ප. මහලේකම්වරයාට උපදෙස් දී ඇති මුත් භාණ්ඩාගාරිකවරයා සහ ලේකම්වරයා අතර පවතින විරසකය හේතුවෙන් වැටුප් ගෙවීම දිනෙන් දින අතපසු වන බව සිරිකොත සේවකයෝ පවසති.විදේශ රටවල් කිහිපයකින් පක්ෂයට ලැබුණු ආධාර මඟින් මෙතෙක් සිරිකොත සේවකයන්ට වැටුප් ගෙවා ඇති බවත් මේ වන විට එම ආධාර මුදල් නොලැබෙන තත්ත්වයකට පත්ව ඇති හෙයින් වැටුප් ගෙවීම බරපතළ ගැටලුවක් වී ඇති බවත් අනාවරණය වෙයි. මේ තත්ත්වය මත එ.ජා.ප.යේ පළාත් පාලන ඡන්දයට අදාළ සංවිධාන කටයුතු ද අවුල් සහගත තත්ත්වයකට පත්ව ඇති බවත්, මැතිවරණයේ දී එ.ජා.ප. මූලස්ථානයෙන් ඉටුවිය යුතු සංවිධාන කටයුතු සියල්ල අඩපණවීම නොවැළැක්විය හැකි බවද ඔවුහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109047</link>
    <topic>කප්රුක පුරවර ඇරැඹේ</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලකප්රුක් පුරවර වැඩසටහන හෝමාගම සියඹලාගොඩින් ඇරැඹේ. ලෝක පොල් දිනය සහ ශ්‍රී ලංකා නිදහස් පක්ෂයට අවුරුදු 60 ක් පිරීමට සමගාමීව කප්රුක් පුරවර වැඩසටහන ආරම්භ කළ බව පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා පවසයි.පොල් පැළ සිටුවීමේ සිට ඒවාට වැළඳෙන රෝගවලට පිළියම් යෙදීමත්, පොල් ආශි‍්‍රත නිෂ්පාදන කටයුතුත් එම පොල් නිෂ්පාදනවලට හොඳ වෙළෙඳපොළක් සෑදීමේ කටයුතුත් කප්රුක් පුරවර වැඩසටහන මඟින් සිදුකරන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109048</link>
    <topic>විද්‍යෝදය සාහිත්‍යය සම්මානය කම්මැල්ලවීරට</topic>
    <author>සුමුදු චතුරාණි ජයවර්ධන</author>
    <content>සුමුදු චතුරාණි ජයවර්ධනශ්‍රී ජයවර්ධනපුර විශ්වවිද්‍යාලය මඟින් සංවිධානය කරනු ලැබූ විද්‍යෝදය සම්මාන උළෙල පසුගිය 1 වැනිදා පැවැත්වුණු අතර එහිදී හොඳම නවකතාවට හිමි සම්මානය දිනාගත්තේ ජයතිලක කම්මැල්ලවීරයන්ගේ ’චුම්බන කන්ද’ නවකතාවයි.හොඳම කෙටිකතා සංග්‍රහය වෙනුවෙන් ප්‍රභාත් ජයසිංහගේ ‘වයඹ දිග වැසියකුගේ දින සටහන්’ කෘතිය සම්මාන ලැබූ අතර, හොඳම පද්‍ය සංග්‍රහය වූයේ රත්න හ්‍රී විජේසිංහගේ ‘සන්ධ්‍යා තීර්තය’යි. මෙවර හොඳම පුවත්පත් ලිපි එකතුව වෙනුවෙන් සම සම්මාන දිනාගත්තේ සිළුමිණ පුන්කලසේ පළ වූ ලිපි එකතුවක් වන ඉන්ද්‍රානි රත්නසේකර ගේ ‘විශ්වසාහිත්‍යයේ ස්පාඤ්ඤ පිළිබිඹුව‘ කෘතිය හා විමලනාත් වීරරත්නගේ රාවයේ පළවූ ‘විමලෙගේ කොලම’ තීරු ලිපි එකතුවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa1109049</link>
    <topic>උතුරු මැද පළාතේ සංවර්ධනයට රුපියල් කෝටි 900ක්</topic>
    <author>නිහාල් පී. අබේසිංහ</author>
    <content>’දැයට කිරුළට පමණක් කෝටි 138 ක්නිහාල් පී. අබේසිංහඋතුරු මැද පළාතේ අනුරාධපුර හා පොළොන්නරු දිස්ත්‍රික්කවල ඉදිරි මාස 5ක සංවර්ධන කටයුතු සඳහාත් දැයට කිරුළ සංවර්ධන කටයුතු සඳහාත් ආර්ථික සංවර්ධන අමාත්‍යාංශය මඟින් රුපියල් කෝටි 900ක මුදලක් ලබාදී ඇත. ඉන් පුද්ගලයන් ලක්ෂ 13කට පමණ සෙත සැලසේ.ලබන වසරේ පෙබරවාරි මස අනුරාධපර දිස්ත්‍රික්කයේ දී පැවැත්වෙන දැයට කිරුළ ප්‍රදර්ශනය වෙනුවෙන් අනුරාධපුර දිස්ත්‍රික්කයේ ග්‍රාමසේවා වසම් 702ක සංවර්ධන වැඩ කටයුතු සඳහා රුපියල් ලක්ෂ 13,880ක් වෙන්කර ඇති අතර එයට අමතරව ඉදිරි මාස 5 ඇතුළත අනුරාධපුර දිස්ත්‍රික්කයේ සංවර්ධන කටයුතු සඳහා ආර්ථික සංවර්ධන අමාත්‍යාංශය මඟින් රුපියල් ලක්ෂ 46,937ක් (කෝටි 470) වෙන්කර ඇති බව ද ආර්ථික සංවර්ධන අමාත්‍ය බැසිල් රාජපක්ෂ මහතා පවසයි.අනුරාධපුර දිස්ත්‍රික් සම්බන්ධීකරණ කමිටු රැස්වීමේදී බැසිල් රාජපක්ෂ අමාත්‍යතුමා මෙම කරුණු අනාවරණය කළේය. මේ අනුව අනුරාධපුර දිස්ත්‍රික්කයේ මැදවච්චිය, හොරොව්පොතාන, මිහින්තලේ, කැකිරාව, කලාවැව, බටහිර සහ නැෙඟනහිර අනුරාධපුරය යන මැතිවරණ කොට්ඨාස 07ක සංවර්ධන කටයුතු පිළිබඳව කඩිනම් වැඩසටහනක් දැන් ආරම්භ වී ඇත.පවුල් 241,799ට අයත් 830,000ක ජනගහනයක් වාසය කරන අනුරාධපුර දිස්ත්‍රික්කය ප්‍රාදේශීය ලේකම් කොට්ඨාස 23කින් සමන්විතය. එහි ග්‍රාම නිලධාරි වසම් 702ක් තුළ ඇති ගම්මාන සංඛ්‍යාව 3005කි. ආර්ථික සංවර්ධන අමාත්‍යාංශය මඟින් අනුරාධපුර දිස්ත්‍රික්කයේ මාර්ග කාපට් කිරීම යටතේ ලක්ෂ 26,687ක් ද, දිවිනැඟුම වැඩසටහන් සඳහා ලක්ෂ 2,200ක් ද, සමෘද්ධි වැඩසටහන සඳහා ලක්ෂ 21,050ක් ද, ගම නැඟුම වැඩසටහන් සඳහා ලක්ෂ 6,600ක් ද වෙන්කළ බව ආර්ථික සංවර්ධන අමාත්‍ය බැසිල් රාජපක්ෂ මහතා ප්‍රකාශ කළේය. ලබන වසරේ පෙබරවාරි මස 04 සිට 11 වැනි දින දක්වා අනුරාධපුර මහවිලච්චිය ප්‍රාදේශීය ලේකම් කොට්ඨාසයේ ඔයාමඩුව ප්‍රදේශයේ පැවැත්වෙන දැයට කිරුළ ප්‍රදර්ශනය වෙනුවෙන් අනුරාධපුර දිස්ත්‍රික්කයේ ග්‍රාම සේවා වසම් 702 සංවර්ධනය කිරීමට මහින්ද රාජපක්ෂ ජනාධිපතිතුමා ගත් තීරණය අනුව එක් ග්‍රාම සේවා වසමකට ආර්ථික සංවර්ධන අමාත්‍යාංශය මඟින් ලක්ෂ 20ක මුදලක් වෙන්කර ඇතැයි ද ඒ අනුව දැයට කිරුළ සංවර්ධන කටයුතු සඳහා පමණක් දිස්ත්‍රික්කයේ සියලුම ග්‍රාම සේවා වසම් වෙත රුපියල් ලක්ෂ 13,880ක් ලබාදෙන බව ද අමාත්‍යතුමා මෙහි දී කියා සිටියේය.ඉදිරි මාස 5 ඇතුළත පොලොන්නරුව දිස්ත්‍රික්කයේ සංවර්ධන කටයුතු සඳහා රුපියල් කෝටි 281ක් වෙන්කර ඇති බව ආර්ථික සංවර්ධන අමාත්‍ය බැසිල් රාජපක්ෂ මහතා පොලොන්නරුව දිස්ත්‍රික් ලේකම් කාර්යාලයේ පැවැති රැස්වීමේදී ප්‍රකාශයට පත් කළේය. මේ අනුව පොලොන්නරුව දිස්‍්‍රතික්කයේ ආසන 3ක සංවර්ධන කටයුතු පිළිබඳව කඩිනම් වැඩසටහනක් දැන් ක්‍රියාත්මක වේ.ආර්ථික සංවර්ධන අමාත්‍ය බැසිල් රාජපක්ෂ මහතාගේ ප්‍රධානත්වයෙන් පොලොන්නරුව දිස්ත්‍රික් ලේකම් කාර්යාලයේදී පොලොන්නරුව දිස්ත්‍රික් ලේකම් නිමල් අබේසිරි මහතාගේ මෙහෙයවීමෙන් පැවැති මෙම දිස්ත්‍රික් සම්බන්ධීකරණ කමිටු රැස්වීමේදී ගන ුලැබූ මෙම තීරණය අනුව පොලොන්නරුව දිස්ත්‍රික්කයේ ප්‍රාදේශීය ලේකම් කොට්ඨාස 7කට අයත් ග්‍රාම සේවා වසම් 295ක පිහිටි ගම්මාන 657ක ජනතාවට සෙත සැලසෙනු ඇත. පවුල් 115,623කට අයත් 456,534ක ජන සංඛ්‍යාවකින් පොලොන්නරුව දිස්ත්‍රික්කය සමන්විතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa11090410</link>
    <topic>අලි ප්‍රතිඵල මෙන්න:</topic>
    <author/>
    <content>වන අලි 5879යිමෙරට ප්‍රථම දීප ව්‍යාප්ත වන අලි සංගණනය අනුව ශ්‍රී ලංකාවේ වනාන්තරවල අලි ඇතුන් 5879 සිටින බව හෙළිවෙයි.ඒ අනුව මෙරට වන අලි ඇතුන් වැඩිම සංඛ්‍යාවක් සිටින වනජීවී කලාපය වන්නේ මහවැලි වන ජීවී කලාපයේ බවත් එහි අලි ඇතුන් 1751 ක් සිටින බවත් ගොවිජන සේවා ඇමැති එස්.එම්. චන්ද්‍රසේන මහතා පවසයි. මෙම සංගණනය අනුව මෙරට දළ ඇතුන් 122 සිටින බවත් පැටව් සහ ළදරු අලි 1107 පමණ සිටින බවත් ඇමැතිවරයා පැවසීය.උතුරු පළාතේ අලි ඇතුන් 233 සිටි බවත් වයඹ කලාපයේ අලි ඇතුන් 1189 ක් සිටි බවත් මෙම සංගණනයෙන් හෙළි වී තිබේ.දකුණු වනජිවී කලාපයේ අලි ඇතුන් 1086 ක් සිටින බවත් මෙහිදී හෙළිවුණු බව වනජීවී අධ්‍යක්ෂ ජනරාල් එච්.ඩී. රත්නායක මහතා පැවසීය. මේ සංගණන ප්‍රතිඵල අනුව අලි මිනිස් ගැටුම වැළැක්වීමට තිරසාර වැඩ පිළිවෙළක් ඉදිරියේදී සකස් කරන බව ද සංගණනයට එක්වූ සැමට ස්තුති කරන බව ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=aa11090411</link>
    <topic>ඇමැති රාජිතට රුසියාවෙන් ආචාර්ය උපාධියක්</topic>
    <author/>
    <content>ධීවර හා ජලජ සම්පත් සංවර්ධන අමාත්‍ය වෛද්‍ය රාජිත සේනාරත්න මහතාට දේශපාලන විද්‍යාව පිළිබඳ ගෞරව සම්මාන Ph.D ආචාර්ය උපාධිය රුසියාවේ ශාන්ත පීටස්බර්ග් නුවර මූලික අධ්‍යයනය පිළිබඳ ජාත්‍යන්තර විශ්ව විද්‍යාලයෙන් පිරිනමා තිබේ. එහි උපකුලපතිතුමා ඇමැතිවරයාට එම සම්මානය පිරිනැමූ අවස්ථාවයි මේ.වෛද්‍ය රාජිත සේනාරත්න මහතා දේශපාලන ක්ෂේත්‍රයේ දක්වන ලද විචක්ෂණශීලභාවය සමඟ දූරදර්ශීභාවය මෙන් ම එතුමා සතු පිරිපුන් න්‍යාත්මක දැනුම මෙම ආචාර්ය උපාධිය පිරිනැමීමට හේතු වී තිබේ. මෙම විශ්ව විද්‍යාලයෙන් දේශපාලන විද්‍යාව ආශ්‍රිතව ආචාර්ය උපාධියක් ලත් එකම ශ්‍රී ලාංකිකයා ද වෛද්‍ය රාජිත සේනාරත්න මහතා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ab1109041</link>
    <topic>රටක්, ජනතාවක් සැනසූ “මහා නිල්දිය දහර”</topic>
    <author/>
    <content>ශ්‍රී ලංකා නිදහස් පක්ෂයේ මහ ලේකම් සෞඛ්‍ය ඇමැතිමෛත්‍රීපාල සිරිසේනශ්‍රී ලංකා නිදහස් පක්ෂයට 60 වසරක් පිරීම නිමිත්තෙනි.ශ්‍රී ලාංකීය දේශපාලන ධාරාවේ 60 වසක් සපුරන ප්‍රබුද්ධයා ලාංකීය ජන සන්ධානය තුළ සිය දැවැන්ත රූප කායෙන් යුතුව නැඟී සිටිමින් ජීවිතාවලෝකනයෙහි නිරත වෙයි. සැබැවින්ම 60 වසරක් යනු සක්‍රිය දේශපාලන පක්ෂයට සාඩම්බර විය හැකි කාල පරිච්ඡේදයකි. ඒ සැබෑ උරුමක්කරුවෝ මේ රටේ පොදු මහජනතාවගේ දරුවෝය.පසු කලෙක පනස්හයේ දරුවන් ලෙස ලාංකීය සමාජ ආර්ථික, සංස්කෘතික සහ දේශපාලන ක්ෂේත්‍රයේ දිදුළන තරු බවට පත්වන්නේ පනස්හයේ නිහඬ විප්ලවයෙන් පසු උසස් අධ්‍යාපනය ලබා රටේ පරිපාලන සහ ආර්ථික බල කේන්ද්‍රයන් හි සිය ආධිපත්‍ය පතුරන පීඩිත පන්තියේ දරුවෝය.පනහ දශකය ආරම්භයේ ශ්‍රී ලංකා නිදහස් පක්ෂයේ ජන්ම පත්‍රය සැකසෙන්නේ වර්තමානයේ මෙන් දේශපාලන පක්ෂයක් පිහිටුවීමේ හුදු සරල අරමුණු සහ පෞද්ගලික අභිමතාර්ථ සාධනය කර ගනු පිණිස නො වේ.ශ්‍රී ලංකා නිදහස් පක්ෂය වැනි ප්‍රගතිශීලී ජනතාවාදී පක්ෂයක් සඳහා වන පුළුල් රික්තයක් එකී වකවානුවේ ගොඩනැඟෙමින් තිබිණි. නිදහසින් පසු එළඹි තෙවැනි වසර වන විට පැවති දේශපාලන පසු තලයේ භූ කම්පනයක් හේතුවෙන් එකී අවශ්‍යතාව වඩාත් මුහුකුරා යන්නට වූයේය.ශ්‍රී ලංකා නිදහස් පක්ෂයේ සමාරම්භයට මෙකී සමාජ පෙළ ගැස්ම අනිවාර්ය සාධකයක් බවට පත්ව තිබුණේය. හැට වසරක කඩඉම සිට ආපසු හැරී බලන විට ශ්‍රී ලංකා නිදහස් පක්ෂය ආ ගමන් මඟ පුරා පැතිර තිබෙනුයේ සුවපහසු තැනිතලා ගමන් මාවතක් නොවේ. එහි ගිරි දුර්ග, ජල දුර්ග, වන දුර්ග සේම මර උගුල් ද අපමණය. කළ නොදැන සොහොන් කොත් ද මඟ දෙපස ඉදිව තිබේ. ශ්‍රී ලංකා නිදහස් පක්ෂය නිර්මාතෘ එස්.ඩබ්.ආර්.ඩී.බණ්ඩාරනායක ශ්‍රීමතාණන්ගේ ඝාතනයෙන් පසු ඉදි කරනු ලැබූ හොරගොල්ලේ බණ්ඩාරනායක සමාධිය පෙරටු කොට ගත් ප්‍රකට මෙන්ම අප්‍රකට පක්ෂ සාමාජික සාමාජිකාවන්ගේ සොහොන් කොත් මඟ දෙපස සීරුවේ නැඟීසිටිමින් උදාර පක්ෂයක් වෙනුවෙන් දිවි දුන් ආදරණීය පාක්ෂිකයන් පිළිබඳ මතකය අප සිත් තුළ නිබඳව ජීවමාන කරනු ලබන්නේය. හොරගොල්ල සමාධිය යනු බණ්ඩාරනායක වරුන්ගේ සොහොන් කොත පමණක් නොව පක්ෂය වෙනුවෙන් දිවි පිදූ සියලු පාක්ෂිකයෝ ද නියෝජනය වන්නකි.ජනතා අයිතියජනතා අයිතීන් වෙනුවෙන් වීදි බට වීර්යවන්ත පාක්ෂිකයන් මෙන්ම පොදුජන අයිතීන් වෙනුවෙන් අසූවේදී පාරට බැස වැඩ වර්ජනය කළ අභීත ජනතා පුත්‍රයෝ ද අසූඅට අසූනවය භීෂණයේදී නිදහස් පාක්ෂිකයන් වීමේ හේතුවෙන් නාඳුනන තුවක්කු කරුවන්ගේ මහා බිලි පූජාවට දිවි දුන් නිරායුධ අහිංසක පාක්ෂිකයින්ගේ ආත්මයන් ද හැට වසරක ගමන් මඟ අද්දර සමාදානයෙන් සැතපී සිටිත්. ඔවුන් හැම දිවිපිදුවේ ශ්‍රී ලංකා නිදහස් පක්ෂය නිසාය. ඔවුන්ගේ දරු පවුල් පාරට ඇද වැටුණේ ශ්‍රී ලංකා නිදහස් පක්ෂ සාමාජිකත්වය වෙනුවෙනි.ඔවුන් නොතකා හරවත් ඇද වැටීම් හා පසු බැසීම් අමතක කර ශ්‍රී ලංකා නිදහස් පක්ෂය වැනි ජනතාවට කෘතවේදී පක්ෂයකට 60 වසරක් පිළිබඳ උදම් ඇනීම කළ නොහැකිය.ඉර පායන මොහොතේත් ඉර බැස යන මොහොතේත් අප ඔවුන්ගේ උදාර ජීවිත පරිත්‍යාගයන් ද, කැප කිරීම් ද අති මහත් වූ කෘතවේදී ගුණයෙන් යුතුව සිහිපත් කරන්නෙමු.වර්තමානයේ දැවැන්ත වෘක්ෂයක් සේ දසත අතු පතර විහිදා ප්‍රෞඪ අභිමානයෙන් නැඟී සිටින ශ්‍රී ලංකා නිදහස් පක්ෂය පිහිටුවීමේ පළමු පියවර එසවෙන්නේ 1951 ජූලි 12 වැනිදා එස්.ඩබ්.ආර්.ඩී.බණ්ඩාරනායක ශ්‍රීමතාණන් එක්සත් ජාතික පක්ෂ රජයේ සෞඛ්‍ය හා පළාත් පාලන අමාත්‍ය පදවිය හා සභානායක පදවිය හැරදමා විපක්ෂයට පිය නැඟූ මොහොතේය.ශ්‍රී ලාංකේය දේශපාලන ගමන් මඟේ හැරවුම් ලක්ෂයක් තැබූ ඒ ඓතිහාසික සංක්‍රාන්තියේ දී බණ්ඩාරනායක ශ්‍රීමතාණන් සමඟ විපක්ෂයට පැමිණි පිරිස අතරේ එතුමාගේ සෙවනැල්ල සේ සිටියේ ඈත දකුණේ ගිරුවාපත්තුවේ බෙලිඅත්ත නියෝජනය කළ ප්‍රතිපත්ති ගරුක එඩිතර ජන නායකයකු වූ ඩී.ඒ.රාජපක්ෂ මැතිතුමාය. ඒ සමඟ ඒ.පී.ජයසූරිය, ජයවීර කුරුප්පු, ඩී.එස්.ගුණසේකර සහ ජෝර්ජ් ආර්. ද සිල්වා මහත්වරු ද වූහ.ශ්‍රී ලංකා නිදහස් පක්ෂයේ උත්පත්තිය සිදුවන්නේ එවන් අසමානනීය පරමාදර්ශී සැබෑ ශ්‍රී ලාංකීය පුත්‍රයින් රැසකගේ සාමූහික පරිත්‍යාගයේ අවංක කැපවීමේ ප්‍රතිඵලයක් ලෙසිනි.අදින් වසර හැටකට පෙර ශ්‍රී ලංකා නිදහස් පක්ෂය බිහිවන්නේ නිදහසින් පසු කළ යුතු එහෙත් වුවමනාවෙන්ම නොසලකා හැර තිබූ ආර්ථික සමාජයීය හා සංස්කෘතික පරිවර්තනයක් ඇති කිරීම පෙරදැරි කරගෙනය.හතළිස් හත් දෙනකුගෙන් සමන්විත පක්ෂයේ ආරම්භක කැඳවුම්කරුවන් අතර බර්නාඩ් අළුවිහාරේ, බද්උද්දීන් මහමුද්, සී.ආර්.බෙලිගම්මන, ඩී.ඒ.රාජපක්ෂ ආදී එවක දේශපාලන කරලියේ පතාක යෝධයින් සේ වැජඹුණු ප්‍රභූවරු රැසක් සිටියෝය. එකී හතළිස් හත් දෙනාගේ කණ්ඩායම විවිධ ජාතීන් නියෝජනය කළ උගතුන් වියතුන් ප්‍රාඥයින් සේම පරිණත දේශපාලකයින් සුසැදි සුපිරි බුද්ධිමතුන්ගේ ද දේශප්‍රේමීන්ගේ ද එකතුවක් විය.කැඳවුම්කරු1951 සැප්තැම්බර් 02 වැනිදා කොළඹ නගර ශාලාවේ පැවැති ශ්‍රී ලංකා නිදහස් පක්ෂ ආරම්භක රැස්වීමේදී මහනුවර සමාජවාදී පෙරමුණේ සභාපති පාර්ලිමේන්තු මන්ත්‍රී එච්.ශ්‍රී නිශ්ශංක මහතා නව පක්ෂය ආරම්භ කිරීමේ යෝජනාව සභාගත කළේය.අභිනවයෙන් පිහිටුවන ලද දේශපාලන පක්ෂය ශ්‍රී ලංකා නිදහස් පක්ෂය නමින් හැඳින්විය යුතු යැයි යෝජනා කරන ලද්දේ එවක කුරුණෑගල පාර්ලිමේන්තු මන්ත්‍රීවරයාව සිටි එච්.ශ්‍රී නිශ්ශංක මැතිතුමාය.ශ්‍රී ලංකා නිදහස් පක්ෂය සමඟ සදා කාලීනව බැඳි නාමයක් බවට එච්.ශ්‍රී නිශ්ශංක මැතිතුමාගේ නාමය ඉතිහාස ගත වන්නේ අපරාජිත මෙන්ම ශ්‍රී ලාංකීය ජන මතයේ තිරසාර ලෙස කැටපත් කෙරුණු නමක් මෙම උදාර පක්ෂයට ලබාදීම සහ ආර්ථික දුෂ්කර අවධියේ සුවිශේෂ කාර්ය භාරයක් එතුමාගෙන් ඉටු කෙරුණු නිසාය.ඒ උදාර මිනිසුන් ශ්‍රී ලාංකීය දේශපාලනයේ, චිරාගත, සම්ප්‍රදායික පිළිවෙත් සපුරා විප්ලවීකරණයට යොමු කළෝය. ඔවුන්ගේ කැපවීම හා පරිත්‍යාගය නොවන්නට බමුණු කුලය විසින් ශ්‍රී ලංකාව තවමත් යටත් විජිත කොළණියක් ලෙසින් පවත්වාගෙන යනු නිසැකය.නිර්මාණයශ්‍රී ලංකාවේ සිවුවන අග්‍රාමාත්‍යවරයා වශයෙන් එස්.ඩබ්.ආර්.ඩී.බණ්ඩාරනායක ශ්‍රීමතාණන් 1956 අප්‍රේල් 12 වැනිදා සිංහල අලුත් අවුරුද්ද එළැඹෙන්නට හෝරා කිහිපයක් තිබියදී දිවුරුම් දුන්නේ සිංහල සිරිතට විරිතට මුල් තැන දෙමිනි.එස්.ඩබ්.ආර්.ඩී.බණ්ඩාරනායක මහතා වැනි ප්‍රගතිශීලී අදහස් දරන වාමවාදී ජන නායකයකු අගමැතිවරයා වීම පිළිබඳව එදවස ලොව ප්‍රමුඛ බටහිර ජාතීන් සසල වූ බවට එවක පළවූ විදෙස් පුවත් සාක්ෂි දරයි.සමාජවාදී රටවල් අගමැතිවරයා කෙරෙහි දැක්වූ සුහදශීලී ආකල්පයකි.ආසියාවේ ජනතාවාදී ප්‍රගතිශීලී නායකයින් කෙරෙහි ධනවාදී රටවල් ප්‍රමුඛ බටහිර ජාතීන් එදා මෙදා තුර දක්වන සතුරු ආකල්පයේ ස්වරූපය අද දවසේ ද අංශු මාත්‍රයකින් වෙනස් වී නොමැති බව වත්මන් මහින්ද රාජපක්ෂ ජනාධිපතිතුමා කෙරෙහි දක්වන ක්‍රියා පිළිවෙත මඟින් සනාථ වෙයි.ඉතිහාසය නැවත නැවත නිර්මාණය වන්නේ යැයි යන සුප්‍රකට කියමන වර්තමානයේ ජාත්‍යන්තරය අප කෙරෙහි දක්වන වෛරී ආකල්පය මඟින් හෙළි වන සත්‍යයෙකි.දෝංකාරයශ්‍රී ලංකා නිදහස් පක්ෂ තරම් බිහිසුණු ඛේදවාචකයන්ට ගොදුරු වූ වෙනත් පක්ෂයක් නැති තරම්ය. 1959 දී බණ්ඩාරනායක ශ්‍රීමතාණන්ට එල්ල වූ කෘර වෙඩි පහරේ දෝංකාරයෙන් ඇරඹෙන ඝාතන රැල්ල සහ ලේ වැගිරෙන සංස්කෘතිය යාපනය දොරේ අප්පා ඝාතනයෙන් නතර නොවේ. එය 88 /89 භීෂණ සමයේ ගම්බද අහිංසක අසරණ නිරායුධ පක්ෂ සාමාජිකත්වය පවා සැහැසි ලෙස ගොදුරු කර ගත්තේය. ඉන්ද්‍රපාල අබේවීර, යාලේගම ඝාතන නිදසුන් කිහිපයක් පමණි.ශ්‍රී ලංකා නිදහස් පක්ෂය ප්‍රමුඛ රජයක් පවතින සමයක් තුළ පැවැති අප්‍රමාණ වැඩ වර්ජන සහ රාජ්‍ය කුමන්ත්‍රණ එදිනෙදා සිදුවන සාමාන්‍ය සිදුවීම් තරමටම සමාන්‍යකරණය වූයේය.1956 රජයට එරෙහි දැවැන්ත වැඩ වර්ජන රැල්ල, 1962 පොලිස් හමුදා කුමන්ත්‍රණය, 1964 ලේක්හවුස් පනතට එරෙහිව එක්සත් ජාතික පක්ෂය විසින් රජය පෙරළා දැමීම, 1971 කැරැල්ල, 1978 සමඟි පෙරමුණ, දෙදරා යාම 1980 දී මැතිනියගේ ප්‍රජා අයිතිය අහෝසි කිරීම, බණ්ඩාරනායක පවුලේ අවුල් වියවුල් නිසා බහු ජන පක්ෂය සහ මහජන පක්ෂය බිහිවීමත් නිසා පක්ෂය දුර්වල වීම 1999 චන්ද්‍රිකා බණ්ඩාරනායක මැතිනියට එල්ල වූ බෝම්බ ප්‍රහාරය වැනි සිදුවීම් ශ්‍රී ලංකා නිදහස් පක්ෂය 60 වසරක ඉතිහාසය තුළ අත්විඳි බරපතළ අභියෝගයන්ය.එසේම එකී තර්ජන එතකින් නිමා වූයේ නැත. 2005 මානුෂීය මෙහෙයුම මඟින් ත්‍රස්තවාදයට එරෙහි ප්‍රහාර සමඟ ජනාධිපති මහින්ද රාජපක්ෂ මැතිතුමාට එල්ල වූ මරණ තර්ජන අතිමහත්ය. අද ද එතුමාට සතුරු බලවේග ඉතා දැඩිය.ශ්‍රී ලංකා නිදහස් පක්ෂයේ ප්‍රබල සාමාජිකයන් වූ ද සන්ධාන රජයේ මැති ඇමැතිවරුන් වූ ද සියල්ලන් විෂයේ දී එල්ල වූ මරණ වරෙන්තුව එවක නිදැල්ලේ හැසුරුණේය. සී.වී.ගුණරත්න, කදිරගාමර්, ජෙයරාජ් ප්‍රනාන්දුපුල්ලේ, ද.මු.දසනායක වැනි වටිනා ජීවිත එල්.ටී.ටී.ඊ.යට බිලි වුණි. ඔවුන් ශ්‍රී ලංකා නිදහස් පක්ෂයේ සාමාජිකයන් වූ නිසාය. එහෙත් ශ්‍රී ලංකා නිදහස් පක්ෂය එවැනි අභියෝගයන්ගෙන් පැරද පසු බසින පක්ෂයක් නොවේ.සියලු විපත් මැඬගනිමින් ශ්‍රී ලංකා නිදහස් පක්ෂය අතීතයේත් වර්තමානයේත් එඩිතරව නැඟී සිටියේය. අනාගතයේත් එය එසේමය. මේ රටේ දුක් විඳින ජනතාවගේ හේතුවාසනා ගුණය හේතුවෙන් ශ්‍රී ලංකා නිදහස් පක්ෂය වළ දැමීම කිසිවකුට හෝ කිසිදු බලවේගයකට නොහැකිය.සංයුතියශ්‍රී ලංකා නිදහස් පක්ෂය වූ කලි ශ්‍රී ලාංකීය ජනසන්ධානයේ පිළිසිඳගත් උදාර පරමාර්ථ හා ජනතා අභිලාෂයන්ගේ සංයුතියෙන් ප්‍රතිසංධිය ලත් ජනතාවාදී පක්ෂයකි.එහි සවිමත් පදනම ගොඩනැඟුණේ සඟ, වෙද, ගුරු, ගොවි, කම්කරු පංච මහා බලවේගයන්ගේ එකතුව හා දේශප්‍රේමිත්වය මඟින් උපන් දේශයේ හැඟීම කේන්ද්‍ර කර ගනිමිනි. බටහිරෙන් නිරන්තරව හමා ආ චණ්ඩ මාරුත හමුවේ ශ්‍රී ලංකා නිදහස් පක්ෂය නම් දැවැන්ත ගිරි කුළ සසල නොවුයේ ශ්‍රී ලාංකිකත්වය නම් පොදු සාධකය එහි ගැඹුරට කාවද්දා ගොස් තිබු හෙයිනි. එය අඩපණ වූ සෑම අවස්ථාවකම යළි පෙරටත් වඩා ජව සම්පන්නව නැඟී සිටියේ මෙරට ප්‍රගතිශීලී ජනතාවගේ ලක්ෂ සංඛ්‍යාත දෑත් හැම විටම මහ පවුරක් සේ ශ්‍රී ලංකා නිදහස් පක්ෂය වටා නැඟී තිබූ නිසාය. ඒ 60 වසරක් ජනතාව සමඟ වූ පක්ෂයක් නිසාය.ශ්‍රී ලංකා නිදහස් පක්ෂයට වඩා වියපත් දැඩි ව්‍යවස්ථාමය රාමුවලින් බැඳී සිටි ඇතැම් පක්ෂ පිල් බෙදී කැබලිවලට කැඩී විසිරී යද්දී ඇතැම් පක්ෂ ඉතිහාසයට එක්වූ නාම මාත්‍රික පක්ෂ බවට පත්වෙද්දීත් ශ්‍රී ලංකා නිදහස් පක්ෂය අදටත් යාවත්කාලීන පක්ෂයක් ලෙසින් ජනතාව සමඟ හුස්ම ගන්නේ අති ප්‍රබල ජන්ම නැකතත්, පක්ෂය වෙනුවෙන් ජීවිත පරිත්‍යාගයෙන් කැපවන සාමාජිකත්වයකුත්, පක්ෂය විසින් උත්පත්ති උරුමයක් විසින් දිනා සිටින නිසාය.අතීතය දෙස හැරී බැලීමේදී කවරකුට වුවද ප්‍රත්‍යක්ෂ වන සත්‍ය නම් කවර අභියෝග තර්ජන පිල් බෙදීමේ කඩාකප්පල්කාරීන්ගේ සහ පාවාදෙන්නන්ගේ කුමන්ත්‍රණ හමුවේ වුව ද ශ්‍රී ලංකා නිදහස් පක්ෂය නම් නීල වර්ණ නදී තොමෝ සියලු අභියෝග අභික්‍රමණය කරමින් ඉදිරියට ගලා යන බවකි. ශ්‍රී ලංකා දේශපාලන භූ විෂමතාවයේ සියලු ගල් පර, ගිරිශිඛර, ගිරිදුර්ග සහ අවහිර මැඬලමින් ගලා යන ගඟ කිසිවකුට හෝ කිසිදු බලවේගයකට නතර කළ නොහේ.එය පැහැදිලි ලෙසින්ම අතීතය විසින් ද වර්තමානය විසින් ද මනාව සනාථ කොට තිබේ. අනාගතය විසින් ද එය නිසැක ලෙසම සහතික කරනු ඇත.ප්‍රගතිශීලී පියවරඇතැමුන් පවසන්නේ ශ්‍රී ලංකා නිදහස් පක්ෂය හා එක්සත් ජාතික පක්ෂය යනු එකම කාසියක දෙපැත්තක් බවය. නොඑසේනම් ධනවාදයේ දෙබිඩි ඵලයක් බවය. ශ්‍රී ලංකා නිදහස් පක්ෂයේ ක්‍රියාකාරිත්වය ප්‍රතිපත්ති මාලාව න්‍යාමිගත දැක්ම සහ ගමන්මඟ නිවැරැදිව නිරීක්ෂණය කරන කිසිවකු එකී මතවාද පිළිගන්නේ නැත. ශ්‍රී ලංකා නිදහස් පක්ෂය සහ එක්සත් ජාතික පක්ෂය අතර වෙනස්කම අහස පොළොව මෙනි.ශ්‍රී ලංකාවේ එදා මෙදා තුර ක්‍රියාත්මක සියලු ප්‍රගතිශීලී පියවර නොබියව, නිර්භයව, එඩිතරව ගෙන ඇත්තේ ශ්‍රී ලංකා නිදහස් පක්ෂය ප්‍රමුඛ රාජ්‍ය සමයන්හිදී බව පොදු ජනතාවගේ මෙන්ම බුද්ධිමත් දේශපාලන විචාරකයන්ගේ පිළිගැනීමය.දේශීය කර්මාන්ත සහ දේශීය කර්මාන්ත නඟාසිටුවීම, දේශීය ආර්ථිකය ශක්තිමත් කිරීම, ජනසතු ව්‍යාපාර ක්‍රියාත්මක කිරීම, මතට තිත, දේශීය චින්තනය පදනම් කරගත් ස්වයංපෝෂිත ආර්ථික රටාවක් ස්ථාපනය කිරීම, දැවැන්ත සංවර්ධන ව්‍යාපෘතීන් තුළින් දීර්ඝ කාලීන සංවර්ධනය සඳහා යොමු වීම, නව විෂයාත්මක හා ප්‍රායෝගික දැනුමෙන් සන්නද්ධ අධ්‍යාපන රටාවක් හඳුන්වා දීම සේම, නිවැරැදි විදේශ ප්‍රතිපත්තියක පිහිටීම වැනි පෙරටු ගාමී දැවැන්ත ආකල්ප සමාජගත කිරීම මෑත කාලීන මේ මහ පොළොව මත මහ ආශ්චර්යන්ය.කම්කරු අයිතීන්ට ප්‍රමුඛත්වය දෙමින් ඔවුන්ගේ සුබ සාධනය සඳහා ඓතිහාසික ප්‍රමුඛ මෙහෙවරක් ඉටු කරන ලද්දේ කවර යුගයන්හිදැයි මේ රටේ ජනතාව හොඳින් දනී.මේ සියල්ලට සාපේක්ෂව ශ්‍රී ලංකා නිදහස් පක්ෂය ශ්‍රී ලංකාවේ වර්තමානය සහ අනාගතය පුරා ලාංකීය ජන ආත්මය සමඟ අභියෝජනීය දැඩි බන්ධනයකින් ඒකාත්මික වන්නේ වසර කිහිපයක් පුරා යුද භීෂණයෙන් රටම ත්‍රස්ත කළ යුද්ධය නිමා කළේ ශ්‍රී ලංකා නිදහස් පක්ෂය ප්‍රමුඛ සන්ධාන රජය හේතුවෙනි.එකී විජයග්‍රහණය කිසිදා ලාංකීය ඉතිහාසයෙන් හෝ අද ජීවත් වන්නා වූද කිසිවකුගේ හෘද සාක්ෂියෙන් මකාලිය නොහැකිය. එය ඉතිහාසයේ අමරණීය සටහනකි.අතීතයේ විසුවා වූත් වර්තමානයේ වෙසෙන්නා වූත් අනාගතයේ බිහිවන්නා වූත් සියලු ශ්‍රී ලංකා නිදහස් පක්ෂ නායක කාරක සාමාජිකත්වය විෂයෙහි මහානිශංස වූ ඒ පින් සදාකල් අනුමෝදනා වනු නිසැකය. මහින්ද රාජපක්ෂ යුගය සමඟ ශ්‍රී ලංකා නිදහස් පක්ෂය මේ එළැඹ තිබෙන්නේ ශ්‍රී ලංකා නිදහස් පක්ෂයේ මතු නොව ශ්‍රී ලංකාවේ සමස්ත ධරණී තලයේ ස්වර්ණමය යුගයක් කරාය. එදා යුගයේ බණ්ඩාරනායක චින්තනය ලෙසින් පදනම් වූ ශ්‍රී ලංකා නිදහස් පක්ෂය 2005 සිට මහින්ද චින්තනයෙන් අලුත් ගමනක් ආරම්භ කර අලුත් රටක් ගොඩනැඟුවේය. ඒ අලුත් ගමන අප තවත් වේගවත් කළ යුතුය.වසර 60ක ඉතිහාසයේ ශ්‍රී ලංකා නිදහස් පක්ෂය අද තරම් ශක්තිමත් වූ අද තරම් බලසම්පන්න වූ යුගයක් එහි ඉතිහාසය තුළම නැත. ජනාධිපතිවරණය පාර්ලිමේන්තු මැතිවරණය සියලු පළාත් සභාවන්හි බලය පළාත් පාලන ආයතනයන්ගේ බහුතර බලය, මහින්ද රාජපක්ෂ යුගය තරම් ඉතිහාසයේ කිසි දිනක ජනතාවගේ ඡන්දයෙන් මේ තරම් ප්‍රජාතන්ත්‍රවාදී පදනම තුළ ශක්තිමත්ව, ප්‍රබලව ජයග්‍රහණය කළ අවස්ථාවක් අද දැක නැත. එසේ නමුදු රට වෙනුවෙන් අනාගත පරපුර වෙනුවෙන් ශ්‍රී ලංකා නිදහස් පක්ෂයට පැවරී ඇති ඓතිහාසික වගකීම් තවම සපුරා අවසන් නැත. 60 වසරක ශ්‍රී ලංකා නිදහස් පක්ෂයේ උදාර වූත් සම්භාවනීය වූත් අභියෝගාත්මක ගමන් මඟ පිළිබඳ නව පරපුර දැනුවත් කිරිම වහා සිදුවිය යුත ªªකටයුත්තකි.ශ්‍රී ලංකා නිදහස් පක්ෂයේ ප්‍රතිපත්ති මාලාව පිළිබඳව අද දේශපාලනයේ නිරත බොහෝ දෙනෙකුට න්‍යායාත්මක දැනුමත් හෝ අවබෝධයක් නැත. නව පරපුරකට අප විසින් එම දායාදය දිය යුතුය.ඇතැමුන්ගේ අවධානයට යොමු වනුයේ එදිනෙදා පැනනඟින ගැටලු සහ අභියෝග පමණකි. එසේම පක්ෂ ව්‍යවස්ථා මාලාවෙන් බැහැරට හිස යොමා පක්ෂය වෙනුවෙන් 60 වසරක් පුරා දර දිය ඇදි පක්ෂය වෙනුවෙන් අනන්ත දුක්වේදනා ගැහැට අත් විඳි සාමාජිකත්වය කෙරෙහි අපගේ දැඩි අවධානය සහ සැලකිල්ල යොමු විය යුතුය.අනාගත රට වෙනුවෙන් ශ්‍රී ලංකා නිදහස් පක්ෂයට ඉටු කරන්නට ඇති කාර්යභාරය අතිමහත්ය.60 වසරක ප්‍රෞඪත්වය රැක ගනිමින් නව සිය වසට ගැළපෙන නව චින්තනයෙන් ගැළපෙන රටක් සමඟ පෙරට යාමේ අභියෝගය ඔස්සේ අප අද ගමන ආරම්භ කර ඇත්තෙමු.මහින්ද චින්තනයෙන් ජනතාවට දුන් පොරොන්දු ඉටු කරමින් අපගේ ජාත්‍යන්තර ප්‍රතිරූපය එලෙසම රැක ගනිමින් ශ්‍රී ලංකා නිදහස් පක්ෂය නම් 60 හැවිරිදි මහ දේශපාලනික ප්‍රාඥයා ආසියාවේ ආශ්චර්ය මේ කුඩා පුණ්‍යවන්ත භූමියේ නිර්මාණය කරන අයුරු අප දෑස් අබියස යථාර්ථයක් වන දිනය වැඩි ඈතක නොවේ.එමඟ යන්නට අප හා අත්වැල් බැඳගන්නැයි මිලියන 20කට අධික සහෝදර ජනතාවට අප බෙහෙවින් ළෙන්ගතුව ආරාධනය කරමු.ශ්‍රී ලාංකේය ජනදිවිය ආඪ්‍ය කරමින් 60 වසරක් පුරා ගලා හැලෙනා ශ්‍රී ලංකා නිදහස් පක්ෂය නම් නිල් නදී දියවර පෙරටම ගලා යයි. මේ ගලා යන ගඟ කිසිවකුට කිසිදු බලවේයකට නතර කළ නොහැක. මහින්ද රාජපක්ෂ නම් යුග පුරුෂයා සමඟ නව රටක්, නව ගමනක්, නව ජවයකින් යමු.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ab11090410</link>
    <topic>“අවුරුදු 50ක් බලයේ හිටිය එජාපයට කොළඹ කුණු ටිකවත් ඉවත් කරගන්න බැරිවුණා”</topic>
    <author>චන්දන බණ්ඩාර</author>
    <content>ඇමැති බැසිල් කියයිඉදිරියේදී පැවැත්වීමට නියමිත පළාත් පාලන ආයතන මැතිවරණය සඳහා එක්සත් ජනතා නිදහස් සන්ධානයේ නාමයෝජනා ලැයිස්තු සඳහා අපේක්ෂකයන් අස්සන් තැබූයේ ජනාධිපති ලේකම් කාර්යාලයේදීය. එහිදී ඔවුනට ජනාධිපතිතුමා හමුවීමට ද අවස්ථාව ලැබිණි.දෙහිවල ගල්කිස්ස මහ නගර සභාවේ අපේක්ෂකයන් නාම යෝජනා ලැයිස්තු සඳහා අස්සන් තැබු පසුව ඔවුනට ද ජනාධිපතිතුමා හමුවීමට අවස්ථාව ලැබිණි. මේ අතරතුර දෙහිවල ගල්කිස්ස මහ නගර සභාවේ නගරාධිපති අපේක්ෂකයා නම් කොට තිබුණේ නැත. එවැනි තත්ත්වයක් නිසා හිටපු නගරාධිපතිවරයකු වන වත්මන් දෙහිවල ශ්‍රීලනිප සංවිධායක ධනසිරි අමරතුංග ජනාධිපතිතුමාගෙන් විමසා සිටියේ දෙහිවල ගල්කිස්ස මහ නගර සභාවේ එජනිස කණ්ඩායම් නායකත්වය පැවැරෙන්නේ කාට ද කියාය.“ධනසිරි ඔයා මා ගැන විශ්වාසය තියලා ආණ්ඩුවට ආ කෙනෙක්. ඔයා එදා එනකොට මගෙන් තනතුරු ඉල්ලුවේ නැහැ. ඉදිරියේදී නගරාධිපතිකම ගන්න උදව් කරන්න කියලා විතරයි මගෙන් ඉල්ලුවේ. ඔයා තමයි කණ්ඩායම් නායකයා. මොකද ඔයා කැපවීම් කළ කෙනෙක්.” ජනාධිපතිතුමා කියා සිටියේය.ඉන් අනතුරුව ගිය සතියට පෙර සතියේ සිකුරාදා නාමයෝජනා බාර දීම සිදු විය. කොළඹ දිස්ත්‍රික්කය සඳහා එජනිසයෙන් නාමයෝජනා බාර දීම සිදුවූයේ කොළඹ මහ නගර සභා පුරපති අපේක්ෂක මිලින්ද මොරගොඩ, දෙහිවල ගල්කිස්ස එජනිස කණ්ඩායම් නායක ධනසිරි අමරතුංග සහ එජනිස මහ ලේකම් ඇමැති සුසිල් පේ‍්‍රමජයන්ත යන තිදෙනාය. එජාපය වෙනුවෙන් එජාප මහ ලේකම් තිස්ස අත්තනායකගේ ප්‍රධානත්වයෙන් නාම යෝජනා බාර දීම සිදුවිය.ඒ අනුව නාමයෝජනා පිළිබඳ විරෝධතා දැක්වීමට සහ එම නාමයෝජනා මැතිවරණ තේරීම් භාර නිලධාරියාට පිළිගන්නා තුරු කොළඹ මැතිවරණ මහ ලේකම් කාර්යාලයේ රැඳී සිටීමට අපේක්ෂකයන්ට සහ පක්ෂ මහ ලේකම්වරුන්ට සිදු වීය.මේ අතර කොළඹ දිස්ත්‍රික් ලේකම් හපුආරච්චි විසින් සියලුම දේශපාලන පක්ෂවල ප්‍රධානීන්ට තේ පැන් සංග්‍රහයක් ද ලබා දුන්නේය. තේ පැන් සංග්‍රහය පැවැත්වෙද්දී එජනිස මහ ලේකම් සුසිල් පේ‍්‍රමජයන්ත සහ ධනසිරි අමරතුංග ආසන්නයේ පිහිටි ආසනයකට ආවේ එජාප මහ ලේකම් තිස්ස අත්තනායකය.“ආ ඔබතුමා තමයි මෙතැනට අපේ කණ්ඩායමට අඩු වෙලා තියෙන්නේ. දැන් ඔබතුමාත් අපේ පැත්තේ වගේ තමයි” එජනිස මහ ලේකම් ඇමැති සුසිල් කියා සිටියේ සිනාසෙමිනි.“අම්මෝ එහෙම කියන්ඩ එපා ඇමැතිතුමා හෙට උදේට මාත් කැපිලා යාවි. මටත් කියයි ආණ්ඩුවට යන්න හදනවා කියලා.” එජාප මහ ලේකම් තිස්ස අත්තනායක කියා සිටියේය.“අයියෝ මහ ලේකම්තුමා ඔබතුමා කැපුණොත් ඕන වේලාවක අපේ පැත්තට එන්ඩ. ඔබතුමාලා වගේ අය අපේ පැත්තට ආවට කමක් නැහැ. අපි හොඳට පිළිගන්නවා” ඇමැති සුසිල් පේ‍්‍රමජයන්ත එජාප මහ ලේකම්වරයාට කීවේ සිනාසෙමිනි.මේ අතර එජාප ජාතික සංවිධායක රවි කරුණානායක කොළඹ මැතිවරණ මහ ලේකම් කාර්යාලයට ඇතුළුවීමට උත්සාහ කළ ද ඊට අවස්ථාව නොලැබිණි. ඒ එජාපයේ බලයලත් නිලධාරියා ලෙස නම්කොට තිබුණේ තිස්ස අත්තනායක වීම නිසාය. මේ නිසා එජාප ජාතික සංවිධායකවරයා ආරක්ෂක අංශ නිලධාරින්ට දොස් කියමින් එම ස්ථානයෙන් පිටව ගියේය.ගල්කිස්ස සුගත ධර්මායතනයේ අධිකරණ සංඝනායක දොඩම්පහල අමරවංශ නාහිමියෝ ගිය සතියේ අපවත් වූහ. උන්වහන්සේගේ දේහයට අවසන් ගෞරව දැක්වීමට ජනාධිපතිතුමා ද එම විහාරස්ථානයට ගිය සතියේ ගියේය. මේ අතරතුර ජනාධිපතිතුමා එම ස්ථානයට යාමට පෙර දෙහිවල ශ්‍රීලනිප සංවිධායක ධනසිරි අමරතුංගට දැන්වූයේ එම විහාරස්ථානයට පැමිණෙන ලෙසටය.ජනාධිපතිතුමා විහාරාධිපති හිමියන්ගේ දේහයට අවසන් ගෞරව දක්වා ස්වාමින් වහන්සේ සමඟ සුහද කතාබහක යෙදෙමින් සිටියේය. ඒ සමඟම ජනාධිපතිතුමා දුටුවේ දෙහිවල ගල්කිස්ස මහ නගර සභාවේ විපක්ෂ නායකයාව සිටි කේසරලාල් ගුණසේකරය. ඉන් අනතුරුව කේසරලාල් ගුණසේකර සහ එජාපයේ හිටපු නගරාධිපති ධනසිරි අමරතුංග ද ජනාධිපතිතුමා තමා ආසන්නයට ගෙන්වා ගත්තේය.“ආ ධනසිරි කොහොමද කැම්පේන් එක” ජනාධිපතිතුමා එජනිස කණ්ඩායම් නායකයාගෙන් විමසා සිටියේය. “උපරීම හොඳයි සර්” ධනසිරි අමරතුංග කීවේය. ඉන් පසුව ජනාධිපතිතුමා දෙහිවල ගල්කිස්ස මහ නගර සභාවේ විපක්ෂ නායක වත්මන් එජනිස අපේක්ෂක කේසරලාල් ගුණසේකරගෙන් විමසා සිටියේ ද මැතිවරණ ව්‍යාපාරය ගැනය.“දෙන්නා රණ්ඩු නොවී වැඩ කරන්ඩ ඕනේ.” ජනාධිපතිතුමා කේසරලාල් ගුණසේකරගේ පිටට තට්ටුවක් දමමින් කීවේය. “නැහැ සර් අපිට වැඩ කරන්ඩ පුළුවන්. මට ප්‍රශ්නයක් නැහැ. හිටපු නගරාධිපතිතුමාට ඉදිරියට එන්ඩ පුළුවන්” කේසරලාල් ගුණසේකර කීවේය.“සර් කේසරලාල් හොඳ කෙනෙක්. ඒ නිසා අපි අතර ගැටුම් නැහැ” ධනසිරි අමරතුංග කීවේය.ඉන් අනතුරුව ජනාධිපතිතුමා තම නිල රථයට නැඟීමට විහාරස්ථානයෙන් පිට විය. ඒ සමඟම කුඩා දරුවෝ සියයක් පමණ පැමිණ ජනාධිපතිතුමාට දණ ගසමින් වඳින්නට පටන් ගත්හ. ජනාධිපතිතුමා ඒ හැම දරුවකුගේම හිස අත ගා ආශිර්වාද කිරීමට ද අමතක නොකළේය.මේ අතරතුර දෙහිවල ගල්කිස්ස මහ නගර සභාවේ එජනිස කණ්ඩායම් නායක ධනසිරි අමරතුංගගේ මැතිවරණ ව්‍යාපාරය ගිය සතියේ ආරම්භ විය.ඒ වෙනුවෙන් දැවැන්ත වාහන පෙළපාළියක් පැවැත්විණි. ඊට වාහන 500 ක් පමණ එක්කැර තිබිණි. උදේ 9.00 ට පමණ ඇරැඹි වාහන පෙළපාළිය නිමා වූයේ සවස 5.30 ට පමණය.එක්සත් ජනතා නිදහස් සන්ධානයේ කොළඹ නගරාධිපති අපේක්ෂක මිලින්ද මොරගොඩ පසුගිය සතියේ කිහිප විටක්ම ආර්ථික සංවර්ධන ඇමැති බැසිල් රාජපක්ෂ මහතා හමුවූයේ තමන්ගේ මැතිවරණ සටනේ උපාය මාර්ග සහ විවිධ අංශ පිළිබඳව අමාත්‍යවරයා සමඟ සාකච්ඡා කිරීමටය. මේ හමුවීම් බොහෝමයකට මොරගොඩ මහතාගේ ළඟම හිතවතකු වූ ආර්ථික සංවර්ධන නියෝජ්‍ය අමාත්‍ය ලක්ෂ්මන් යාපා අබේවර්ධන මහතා ද සහභාගි විය.කොළඹ එක්සත් ජාතික පක්ෂයේ බළ කොටුවක් ය කියන අය හංගන්න හදන බොහෝ දේ තියෙනවා. බලන්න 1994 ජනාධිපතිවරණය” යි කියමින් බැසිල් ඇමැතිවරයා තමන්ගේ සංඛ්‍යා ලේඛන ගොනුව ලක්ෂ්මන් යාපා නියෝජ්‍ය අමාත්‍යවරයාටත්, මිලින්ද මොරගොඩටත් පෙන්නුවේය.“1994 ජනාධිපතිවරණයේදී මැද කොළඹ, උතුරු කොළඹ, නැඟෙනහිර කොළඹ, බටහිර කොළඹ, බොරැල්ල යන කොළඹ නගර සභා ප්‍රදේශයේ ආසන පහම අපි ජය ගත්තා. මැද කොළඹ අපි ජය ගත්තේ වැඩි ඡන්ද 22395 කින්. ඒ ආසන 5 වැඩි ඡන්ද 57229 කින් අපි ජය ගත්තායි” යන්න ප්‍රකාශ කළේය.ලක්ෂ්මන් යාපා නියෝජ්‍ය අමාත්‍යවරයා ප්‍රකාශ කළේ “ජයගන්න බැරිය කියූ බොහෝ දේ මහින්ද රාජපක්ෂ ජනාධිපතිතුමා ජයගෙන තිබෙනවා. කොළඹ නගර සභාව ද මෙවර නියතයෙන්ම එතුමා දිනනවා” යනුවෙනි.“1956 න් පස්සෙ කොළඹ නගර සභාවෙන් එජාපය පරාජය කරන්න බැරිවුණා කියලා එම පක්ෂයේ අය උදම් අනනවා. අවුරුදු පනහකට ආසන්න කාලයක් කොළඹ නගරය එජාපයට හිමි වී තිබුණත් කොළඹ කුණු ටික ඉවත් කරගන්න ඒ අයට බැරි වුණා. ඒගොල්ල නගරය මැද්දෙ කුණු කඳු හැදුවා. ජනාධිපතිතුමාගේ නියෝගය මත ගෝඨාභය රාජපක්ෂ මහත්මයයි කුණු ප්‍රශ්නය විසඳුවේ. නගරය අලංකාර කළේ. කොළඹ ජනතාව ආයෙත් එජාපය බලයට ගෙනැල්ලා ඒ අපාය නැවත හදා ගනිවිද?” බැසිල් රාජපක්ෂ මහතා කීය.මෙහිදී මිලින්ද මොරගොඩ ප්‍රකාශ කළේ පැල්පත්වාසීන් ඉවත් කිරීමට යන බවට සහ ඉඩම් පවරා ගන්නා බවට ජනතාව නොමඟ යවනා ප්‍රචාර පතුරුවා හැර ප්‍රදේශවාසීන් අසහනයට පත් කිරීමේ ව්‍යාපෘති සෑම තැනම ආරම්භ කිරීමට විපක්ෂය කටයුතු කරමින් සිටින බවයි.“මහින්ද රාජපක්ෂ ජනාධිපතිතුමා පොදු ජනතාවගේ මිනිසෙක්. අපේ රටේ ගොවීන්, ධීවරයන්, කම්කරුවන් එතුමාට ආදරය කරන්නේ එතුමා ඔවුන් ආරක්ෂා කළ නිසා. ඒ නිසා කොළඹ නගරයේ ජීවත්වන සාමාන්‍ය ජනතාවට, පදිංචිය පිළිබඳව කිසිම වෙනසක් නොකර අද ඉන්නවාට වඩා ලස්සන ජීවිතයක් ළඟාකර දෙන බවත් ඔවුන් ආරක්ෂා කරන බවත් පැහැදිලි කර දෙන්න” යැයි බැසිල් ඇමතිවරයා මිලින්ද මොරගොඩට උපදෙස් දුන්නේය.මෙවර පළාත් පාලන ඡන්දය සඳහා එක්සත් ජාතික පක්ෂයෙන් විවිධ හේතුන් නිසා නාමයෝජනා ලබා ගැනීමට නොහැකි වූ බහුතරයක් දෙනා පසුගිය දිනවල කරුගේ අමරසේකර මාවතේ පිහිටි නිවෙසට පැමිණියේ තමන්ට වූ දේ පිළිබඳව නෝක්කාඩු කියන්නටය. ඔවුන්ගෙන් බොහෝ දෙනා කිවුවේ මින් මතු නම් යූඇන්පියත් එක්ක ගනුදෙනුවක් නැතැයි කියාය. එසේ කී අය අතුරෙන් වැඩි දෙනකුගේ අදහස් වෙනස් කර මෙවර මැතිවරණය සඳහාවත් එකට එක්වී කටයුතු කිරීමේ තැනකට ගෙන ඒමට කරු සමත් වූයේය.මේ අතරවාරයේ එජාප මැතිවරණ මෙහෙයුම් කමිටුව පසුගිය සඳුදා රැස්වූයේය. කරු, සජිත්, ජයවික්‍රම, තිස්ස, ජෝශප්, ජෝන් අමරතුංග, රවි කරුණානායක, මංගල, කබීර්, ඩී. එන්. ස්වාමිනාදන්, රුවන් ඇතුළු පිරිසක් මේ කමිටුවේ සාමාජිකයෝ වූහ. ඔවුන්ගෙන් වැඩි දෙනාගේ මතය වූයේ මේ මැතිවරණ සටනේදී රනිල්, කරු, සජිත් යන තිදෙනාම එකම වේදිකාවක දී එජාප පාක්ෂිකයන් ඇමතිය යුතු බවයි. කරු මෙහිදී මතක් කර දුන්නේ සියලු දෙනා එකට එක්වී කටයුතු කළේ නැතිනම් මෙවර මැතිවරණයේදීත් යළිත් වරක් පක්ෂය පරාජය වීමේ අනතුර මඟහැරීමට කිසිවකුටත් නොහැකි වන බවය. එසේම මේ මැතිවරණ කටයුතුවලට සහාය දෙන්නැයි සජිත් ඇතුළු සියලු දෙනාගෙන්ම කරු ඉල්ලීමක් කළේය. ඊට ඔවුන්ගේ එකඟතාව පළ විණි.”මේ මොහොතේදී සියලුම දෙනා සාකච්ඡා කරලා පක්ෂ නායකත්ව අරගලය අවසන් කළ යුතුයි” එ.ජා.ප. මන්ත්‍රී ලක්ෂ්මන් කිරිඇල්ල කියා සිටියේය.”එහෙම කතා කරන්ඩ එපා. පක්ෂයේ ගැටලු තියෙනවා. පක්ෂ නාමයෝජනා මණ්ඩලයේදී මට අඩු සැලකිලි ලැබුණේ. අපේ පක්ෂ ව්‍යවස්ථාව අනුව වැඩ කළා නම් එවැනි ගැටලු මතුවෙන්නේ නැහැ.” එ.ජා.ප. නියෝජ්‍ය නායක සජිත් ප්‍රේමදාස කියා සිටියේය.නාමයෝජනා මණ්ඩලයේ දී අපේ නායකතුමා පක්ෂග්‍රාහී ලෙස වැඩ කළ බවට චෝදනා කිරීම වැරැදියි. නායකයාගේ අඩුපාඩු තියෙන්න පුළුවන්. ඒත් ඒවා ප්‍රසිද්ධියේ විවේචනය කිරීම සුදුසු නැහැ.” එ.ජා.ප. උප සභාපති කබීර් හෂීම් කියා සිටියේය.අනතුරුව මන්ත්‍රී කබීර් හෂීම් තව දුරටත් නායකත්ව අර්බුදයක් ඇති වුවහොත් ගත යුතු ක්‍රියාමාර්ග ගැන කියා සිටියේය. ”මේ මොහොතේදී නායකත්ව අර්බුදයක් ඇතිවුවහොත් අපි මන්ත්‍රීවරු විදියට ගත යුතු ක්‍රියාමාර්ගයන් තිබෙනවා. ඒ තමයි අපේ පක්ෂයේ නායකයා සහ නියෝජ්‍ය නායකවරු දෙදෙනාට එරෙහිව කටයුතු කිරීමට පක්ෂය තීරණයක් ගත යුතුයි.” මන්ත්‍රී කබීර් හෂීම් මැතිවරණ මෙහෙයුම් කමිටුවේ දී කියා සිටියේය.අනතුරුව මන්ත්‍රී ගාමිණී ජයවික්‍රම පෙරේරා අපූරු යෝජනාවක් ගෙන ආවේය. “නරකද අපේ නායකතුමා සහ නියෝජ්‍ය නායකවරු දෙදෙනා එකතුවෙලා ප්‍රවෘත්ති සාකච්ඡාවක් පැවැත්වුවහොත්” ජයවික්‍රම පෙරේරා යෝජනා කළේය.”හොඳයි අපට ඒ ගැන සලකා බලන්ඩ පුළුවන්” එ.ජා.ප. නියෝජ්‍ය නායක සජිත් ප්‍රේමදාස ඊට සුබදායී පිළිතුරක් ලබාදුන්නේය.අනතුරුව මෙරට සිටි ප්‍රධාන පෙළේ ඉතිහාසඥයකු හා පඬිවරයකු වූ මහාචාර්ය මැන්දිස් රෝහණධීරයන්ගේ දේහයට අවසන් ගෞරව දැක්වීමට ද කරු ගියේය.කොළඹ මහ නගර සභාව ජය ගැනීම සඳහා අවශ්‍ය සැලසුම් සකස් කිරීමට දිනපතාම වාගේ පැවැත්වෙන සාකච්ඡා සඳහා රනිල් හා රවි කරුණානායක සමඟ සහභාගි වූ කරුට පසුගිය බදාදා දිවයිනෙන් බැහැරව යන්නට සිදු වූයේය. ඒ දැනට මාස කීපයකට කලින් වූ පොරොන්දුවක් ඉටු කිරීම සඳහාය. හොරණ හිටපු එජාප සංවිධායක හා කළුතර හිටපු එජාප දිස්ත්‍රික් කළමනාකරු මහාචාර්ය විමල් ගුණවර්ධනගේ පුතුගේ විවාහ මංගල්‍යය මැලේසියාවේදී පැවැත්වීමට දින යොදා තිබුණු අතර, එහිදී මනාලයාගේ පාර්ශ්වයේ සාක්ෂිකරු ලෙස අස්සන් කිරීමට කරු තම බිරිය ද සමඟ මැලේසියාවට ගියේ ඒ අනුවය.කොළඹ මහ නගර සභාවට එ.ජා.ප.යෙන් තරග කරන අපේක්ෂකයෝ 59 දෙනා ගිය සතියේදී එ.ජා.ප. නායකයා හමුවූහ. ඒ එ.ජා.ප. මූලස්ථානය වන සිරිකොතදීය. එම හමුව සිදුවූ අවස්ථාවට එ.ජා.ප. මැතිවරණ මෙහෙයුම් කමිටු සාමාජිකයෝ ද සහභාගි වූහ.මුලින්ම එ.ජා.ප. අපේක්ෂකයන්ට ඔවුන්ගේ කාර්යභාරය පැහැදිලි කළේ එ.ජා.ප. මහ ලේකම් තිස්ස අත්තනායකය. ඉන් අනතුරුව එ.ජා.ප. නායකයා අපේක්ෂකයන්ට උපදෙස් ලබා දුන්නේය. “මැද කොළඹ එ.ජා.ප. සංවිධායකයා ආණ්ඩුවට ගියාට කමක් නැහැ. මා මැදකොළඹ මැතිවරණ ව්‍යාපාරය මෙහෙයවන්නම්” එ.ජා.ප. නායකයා කියා සිටියේය.ජාතික නිදහස් පෙරමුණේ නායක ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ පසුගිය සතියේදී අනුරාධපුර දිස්ත්‍රික්කයේ සංචාරයක නිරත විය. එහිදී “ජන සෙවණ: ශ්‍රම සවිය” වැඩසටහන පිළිබඳව නිලධාරීන් හා ශිල්පීන් දැනුම්වත් කිරීමේ විශේෂ සාකච්ඡාවක් ද පැවැත්විණි. විශාල පිරිසක් දිස්ත්‍රික්කය නියෝජනය කරමින් සහභාගි වූ අතර රැස්වීම පැවැතියේ අනුරාධපුර යොවුන් නිකේතනයේදීය.එහිදී ග්‍රීස් යකා පිළිබඳව විමල් වීරවංශ ඇමැතිවරයා සිදු කළ දේශපාලන විග්‍රහය කාගෙත් සිත් තුළට ගැඹුරින්ම කිඳා බැස්සේය.”දේශපාලන වශයෙන් බංකොළොත් වී සිටින විරුද්ධ පක්ෂයේ කිහිපදෙනෙක් නීතිය අතට ගැනීමට ජනතාව උසි ගන්වනවා. ඔවුන් මේ සඳහා යොදා ගන්නේ ග්‍රීස් යකා සංකල්පය. විරුද්ධ පක්ෂයේ මේ ක්‍රියා කලාපයට බෙදුම්වාදය වෙනුවෙන් පෙනීසිටින කොටස් ද ඉතා කැමැතියි. ඔවුන් කැමැතියි “ග්‍රීස් යකාගෙන්” හරි කමක් නැහැ, මේ රට අස්ථාවර වෙනවාට” විමල් වීරවංශ එහිදී පෙන්වා දුන්නේය.”කහවත්තේ සිදුවූ ස්ත්‍රී ඝාතන කිහිපයක් සිදු කළ ඝාතකයන්ට මාධ්‍ය මඟින් ‘ග්‍රීස් යකා’ යන නම පටබැන්දා. විපක්ෂයේ ඇතැමුන් රට පුරාම ග්‍රීස් යක්කු ඉන්න බවට බොරු බියක් ජනතාව තුළ ජනිත කළා. ග්‍රීස් යක්කු එන්නේ හමුදා කඳවුරුවල ඉඳලයි කියලා කටකතා පැතුරුවා. අවසානයේදී ආරක්ෂක අංශ හා ජනතාව අතර ගැටුම් නිර්මාණය කළා. යාපනයේදී බුද්ධි අංශ නිලධාරීන්ට පහර දුන්නා. පොලිස් නිලධාරීන්ට පහර දී මරා දැම්මා. දැන් මේ මිථ්‍යා සංකල්පය පදනම් කරගෙන ගම්වාසීන් පිරිසක් ත්‍රිකුණාමලය නාවික හමුදා කඳවුරකට ද පහරදීමට සූදානම් වූ බව වාර්තා වූවා. බලන්න මේ තත්ත්වය කොතරම් කනගාටුදායකද?මේ රට කුරිරු බෙදුම්වාදයෙන් නිදහස් කරගත් වීරෝධාර රණවිරුවන්ට එරෙහිව ඉතාම කෙටි කාලයක් තුළදී මේ රටේ ඇතැම් ජනතාව ගල් මුල් අතට ගන්න තත්ත්වයට පත්වී තිබෙනවා. ඒ තත්ත්වය ඇතිකරන්න මේ රටට හතුරු පිරිස යොදා ගත්තේ ග්‍රීස් යකා යන මිථ්‍යා සංකල්පය.” විමල් වීරවංශ අමාත්‍යවරයාගේ එකී විග්‍රහයට රැස්ව සිටි කාගේත් දැඩි අවධානය යොමු විය.අනුරාධපුරයේදී 2012 දී පැවැත්වීමට නියමිත දැයට කිරුළ වැඩසටහන පිළිබඳ විශේෂ රැස්වීමක් පසුගියදා අනුරාධපුර දිස්ත්‍රික් ලේකම් කාර්යාලයේ දී පැවැති අතර එයට ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ ද එක්ව සිටියේ ඒ හා සමගාමීව ක්‍රියාත්මක කෙරෙන අනුරාධපුර දිස්ත්‍රික් නිවාස සංවර්ධන වැඩපිළිවෙළ පිළිබඳව එහිදී සාකච්ඡාවට බඳුන් වූ බැවිනි.මේ රැස්වීමට ‘දැයට කිරුළ’ ජාතික සංවිධායක ඇමැති රංජිත් සියඹලාපිටිය, අමාත්‍ය තිස්ස කරල්ලියද්ද, නියෝජ අමාත්‍යවරු වන ඩබ්ලිව්.බී.ඒකනායක, වීරකුමාර දිසානායක, ඇතුළු අනුරාධපුර දේශපාලන නායකත්වය දිස්ත්‍රික් ලේකම්තුමන් ඇතුළු ඉහළ රජයේ නිලධාරීන් ද එක්ව සිටියහ.එහිදී අනුරාධපුර දිස්ත්‍රික්කයට අදාළ නිවාස සංවර්ධන වැඩසටහන ජාතික නිවාස සංවර්ධන අධිකාරියේ අනුරාධපුර දිස්ත්‍රික් කළමනාකරු ඉදිරිපත් කළේය. එහිදී දිස්ත්‍රික්කයේ දේශපාලන නායකත්වය පෙන්වා දුන්නේ එදා කොටි කටේ සිටි අසරණ, ගම්වාසීන් අදටත් නිවාස අහිමිව සිටින බවය.”මේ පිළිබඳව ජනාධිපතිතුමන් ද මා දැනුම්වත් කළා. මේ තර්ජිත ගම්මානවල විසූ ජනතාව වෙනුවෙන්, ඔවුන් නිවාස ප්‍රශ්නය වෙනුවෙන් ලක්ෂ 250ක මුදලක් යෙදවීමට මා අදම නිලධාරීන්ට උපදෙස් දෙනවා.” විමල් වීරවංශ ඇමැතිවරයා පොරොන්දු වූවේය.”එදා ජනාධිපතිතුමා රට බේරා ගැනීමට යන ගමනේදී එක්තරා ආකාරයකට පෙර ගමන්කරුවන් අතර කැපීපෙනෙන අයකු වූයේ විමල් ඇමැතිතුමා, අද ජනාධිපතිතුමා රට සංවර්ධනය කිරීමට යන ගමනේදී ද විමල් ඇමැතිතුමා තම කාර්යභාරය ඉටු කරනවා.” ඇමැති රංජිත් සියඹලාපිටිය එම සාකච්ඡාවේදී කීවේය.එසේම දැයට කිරුළ ගැන විපක්ෂය කරන විවේචන ගැන සියඹලාපිටිය ඇමැතිවරයා එහිදී සඳහන් කළේය. එජාපයේ නායකත්ව අර්බුදය තවමත් නිමා වී නැත. නායකත්ව අර්බුදය අළු යට ගිනි මෙන් වරින්වර මතු වෙනු දැක ගත හැකිය. එජාපයේ නායකත්ව වෙනසක් ඉල්ලා සිටින මන්ත්‍රීවරුන්ගේ සටන මේ නිසා නිමා වී නැත. මේ අතර පසුගියදා එජාප මහ ලේකම්වරයා ප්‍රකාශ කොට තිබුණේ එජාප මන්ත්‍රීවරුන් හතර දෙනකු සඳහා විනය පරීක්ෂණ පැවැත්වීමට එජාප කෘත්‍යාධිකාරී මණ්ඩලය තීරණය කළ බවය. ඒ අනුව මන්ත්‍රීවරුන් වන සුජීව සේනසිංහ, රෝසි සේනානායක, බුද්ධික පතිරණ සහ දුනේෂ් ගන්කන්ද යන මන්ත්‍රීවරුන්ට එරෙහිව විනය පරීක්ෂණ පැවැත්වීමට නියමිතය.පසුගියදා එජාප මහ ලේකම්වරයා ප්‍රකාශ කොට තිබුණේ අදාළ මන්ත්‍රීවරුන්ට විනය පරීක්ෂණ පිළිබඳව ලිඛිතව දන්වන බවය. එහෙත් පසුගිය සතිය වෙන විට ද එජාප මන්ත්‍රීවරුන්ට විනය පරීක්ෂණ සඳහා වන ලිපි ලැබී තිබුණේ නැත.එජාප අභ්‍යන්තර ආරංචි මාර්ගවලට අනුව ලබන ඔක්තෝබර් 08 දා පැවැත්වෙන පළාත් පාලන මැතිවරණයට පසුව කෘත්‍යාධිකාරී මණ්ඩලය ගත් තීරණවලට අනුව එජාප මන්ත්‍රීවරුන්ට විනය ක්‍රියාමාර්ග ගැනීමට එජාප නායකයා සූදානමින් සිටින බව වාර්තා වෙයි. ඒ අනුව එම මන්ත්‍රීවරු සිව් දෙනාගේ පක්ෂ සාමාජිකත්වය ඉදිරියේදී තහනම් කිරීමට නියමිත බව ද වාර්තා වෙයි. ඉන් අනතුරුව එම මන්ත්‍රීවරුන්ට චෝදනා පත්‍ර ලබා දී පාර්ලිමේන්තු මන්ත්‍රී ධුර අහෝසි කිරීමට නියමිත බව ද වාර්තා වෙයි.එජාප නායක රනිල් වික්‍රමසිංහ පසුගියදා ප්‍රකාශ කොට තිබුණේ තම පක්ෂ නායකත්වයට අභියෝග කරන මන්ත්‍රීවරුන්ට එරෙහිව දැඩි තීන්දු ගැනීමට සිදු වෙන බවය. මේ අනුව මින් ඉදිරියට පක්ෂ නායකත්වයට අභියෝග කරන එජාප මන්ත්‍රීවරුන් එජාපයෙන් නෙරපා දැමීම එජාප නායකයාගේ අරමුණ වී තිබේ.ඒ අනුව එජාප නායකයාට හිතවත් මන්ත්‍රීවරු පිරිසක් පමණක් පක්ෂයේ තබා ගැනීම එජාප නායකයාගේ අරමුණ බව වාර්තා වෙයි.මේ අතරතුර එජාප නායකයාට හිතවත් තවත් ආරංචි මාර්ගයක් හෙළි කළේ එජාප මාතර දිසා මන්ත්‍රී බුද්ධික පතිරණ මන්ත්‍රී ධුරයෙන් නෙරපා හැරීමට එජාප නායකයාට තදබල අවශ්‍යතාවක් ඇති බවයි. ඉන් පසුව එජාප මාතර ලැයිස්තුවේ ඊළඟට සිටින එජාප අන්තර්ජාතික කමිටු ලේකම් සාගල රත්නායක පාර්ලිමේන්තු මන්ත්‍රී ධුරය ලබා දීම එජාප නායකයාගේ අරමුණ බව ද වාර්තා වෙයි.මාතර දිසා එජාප මන්ත්‍රී බුද්ධික පතිරණ සිටිනතුර මංගල සමරවීර මන්ත්‍රීවරයාට මාතර එජාප බලය ඇල්ලීමට නොහැකි නිසා බුද්ධික පතිරණ මන්ත්‍රීවරයා දේශපාලන වශයෙන් අනාථ කිරීම එජාප නායකයාගේ අරමුණ බව ද වාර්තා වෙයි.යම් හෙයකින් එජාප පළාත් සභා මන්ත්‍රීවරු සහ පාර්ලිමේන්තු මන්ත්‍රීවරු මන්ත්‍රීධුරවලින් ඉවත් කළහොත් ඔවුන් විකල්ප එජාපය නමින් පක්ෂයක් ගොඩ නැඟීමට සූදානමක් තිබෙන බව ද වාර්තා වෙයි.දෙහිවල ගල්කිස්ස මහ නගර සභාවේ එජාප පුරපති අපේක්ෂකත්වය හිස්ව තබන ලෙස ඉල්ලමින් පසුගිය දිනවල රත්මලාන එජාප සංවිධායක මොහාන් ලාල් ග්‍රේරු සටනක නිරතව සිටියේය. අවසානයේදී එම ගැටුම නිමාවට පත් වීය. ඒ එජාප නායකයාගේ ප්‍රධානත්වයෙන් පැවැති සාකච්ඡාවකින් අනතුරුවය. එජාප මහ ලේකම් තිස්ස අත්තනායක සහ මොහාන් ලාල් ග්‍රේරු මන්ත්‍රීවරයා ද එම සාකච්ඡාවට එක්ව සිටියහ.“දෙහිවල ගල්කිස්ස මහ නගර සභාවේදී රත්මලානට හැමදාම අඩු සැලකිලි ලැබුණේ. අපි දිනපු හැම වේලාවේදීම නගරාධිපති පත් වුණේ දෙහිවලින්. ඒ නිසා මේ තත්ත්වය වෙනස් විය යුතුයි.” රත්මලාන එජාප සංවිධායක මොහාන්ලාල් ග්‍රේරු කියා සිටියේය.ඊට පිළිතුරු දුන්නේ එජාප මහ ලේකම් තිස්ස අත්තනායකය. “මා ඒ බව පිළිගන්නවා. ඒ නිසා සියලුම බලතල සමඟ අපි දෙහිවල ගල්කිස්ස මහ නගර සභාව දිනුවොත් උප නගරාධිපතිකම රත්මලානට දෙන්නම්. ඒ ගැන ඔබේ තීරණය කියන්න” එජාප මහ ලේකම්වරයා රත්මලාන සංවිධායක මොහාන්ලාල් ග්‍රේරු ගෙන් විමසා සිටියේය.“ඒක ඉතාම හොඳ අදහසක්. ඒ නිසා ඒ ගැන සිතා බලන්න.” එජාප නායක රනිල් වික්‍රමසිංහ කියා සිටියේය. “මට පැය දෙකක් දෙන්න” මොහාන්ලාල් ග්‍රේරු කියා සිටියේය.ඉන් පසුව මොහාන්ලාල් ග්‍රේරු එජාප රත්මලාන අපේක්ෂකයන් හමුවී එජාප මහ ලේකම් තිස්ස අත්තනායකට තම සුබදායි පිළිතුර ලබා දුන්නේය. ඒ අනුව එජාප රත්මලාන ආසන සංවිධායක ධුරයෙන් ඉවත් වීමට තීරණය කොට සිටි මොහාන්ලාල් ග්‍රේරු එම තීරණය වෙනස් කරගත්තේය.මාතර දිසාවේ එජාපය පිරිහෙමින් පවතින අතරතුර මෙවර මාතර මහ නගර සභාවට එජාපය වෙනුවෙන් කණ්ඩායම් දෙකක් ඉදිරිපත් වී සිටී. එනම් සැබෑ එජාප පාක්ෂිකයන්ගේ කණ්ඩායම ලෙස කණ්ණාඩිය ලකුණෙන් තරග කරන ස්වාධින කණ්ඩායම සහ එජාප අපේක්ෂක කණ්ඩායමය.හිටපු එජාප පළාත් සභා මන්ත්‍රීවරයකු, හිටපු එජාප නගරාධිපතිවරයකු සහ හිටපු මාතර මහ නගර සභා එජාප විපක්ෂ නායකවරයා ඇතුළත් අපේක්ෂකයෝ පිරිසක් සැබෑ එජාප පාක්ෂිකයන්ගේ ස්වාධීන කණ්ඩායම නියෝජනය කරති.මේ අතරතුර මේ දිනවල එක්තරා පෞද්ගලික රූපවාහිනී නාළිකාවක ප්‍රවෘත්ති විකාශය අතරතුර විකාශය වෙන කොටළු කතා නම් විශේෂාංගය පිළිබඳව පසුගියදා පාර්ලිමේන්තු ආපන ශාලාවේදී මැති ඇමැතිවරු අතර කතාබහට ලක් විය.“ඇත්තටම කොටළු කතා කියන එකේ තේරුම මොකද්ද?” රජයේ එක්තරා මන්ත්‍රීවරයකු විමසා සිටියේ රජයේ ප්‍රබල ඇමැතිවරයකුගෙනි. එම ඇමැතිවරයා මෙවැනි දේශපාලන කථා රසවත් ලෙස පැහැදිලි කිරීමට දක්ෂ කථිකයෙකි.“මේකයි කොටළුවා කියන්නේ අශ්වයා හෝ බූරු දෙන එක්වීමෙන් උප්පත්තිය ලබන සතෙක්. එහෙමත් නැත්නම් බූරුවා හෝ වෙලඹ එක්වීමෙන් කොටළුවා උප්පත්තිය ලබනවා. හැබැයි කවදාවත් කොටළුවන්ට ගැහැනි පිරිමි සතුන් එක්වෙලා පැටව් බිහි කරන්න බැහැ. කොටළුවා කියන්නේ වඳ භාවය තියෙන සතෙක්” රජයේ ප්‍රබල ඇමැතිවරයා සඳහන් කළේය. පාර්ලිමේන්තු කැන්ටිමේ සිටි රජයේ සහ විපක්ෂයේ මැති ඇමැතිවරුන්ට කොටළු කතා ගැන තේරුම් ගියේ ඉන් අනතුරුවය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ab1109042</link>
    <topic>මගේ පක්ෂයටත් හැටයි මගේ දේශපාලනයටත් හැටයි</topic>
    <author>සිසිර විජේසිංහ, අග්‍රාමාත්‍ය මාධ්‍ය ලේකම්</author>
    <content>දි.මු. ජයරත්න අග්‍රාමාත්‍ය තුමාගේ දේශපාලන දිවියට 60 වසරක් පිරීම නිමිත්තෙනි.1951 සැප්තැම්බර් මස 02 දින වන විටත්, මහනුවර ගාන්ධි විද්‍යාලයේ ශිෂ්‍ය නායකයකු හා කීර්තිමත් ශිෂ්‍යයකු වූ, එක් ජවසම්පන්න තරුණයෙක්, එදින සිය අනාගතය පිළිබඳව තීරණාත්මක තීන්දුවකට එළැඹියේ ය.ඒ එවක, එක්සත් ජාතික පක්ෂ රජයේ සභානායකවරයා මෙන් ම සෞඛ්‍ය අමාත්‍යවරයා වශයෙන් ද කටයුතු කරමින් සිට ඒ සියලු තනතුරු අතහැර මහනුවර ටී.බී.එස්. ගොඩමුන්න මහතාගේ නිවෙසේ දී, ශ්‍රී ලංකා නිදහස් පක්ෂය නමින් නව දේශපාලන පක්ෂයක් ආරම්භ කළ එස්.ඩබ්.ආර්.ඩී. බණ්ඩාරනායක ශ්‍රීමතාණන් ගේ වාග් චාතුර්යයට මෙන් ම, දූරදර්ශී අනාගත වැඩපිළිවෙළ පිළිබඳව ඇති කරගත් පහන් හැඟීම නිසා ය.නව පක්ෂයේ සාමාජිකත්ව අංක පිළිවෙළ අනුව දි.මු. එහි දහතුන් වැන්නා ය. දහතුන ඔහු ලබා ගත්තේ ද පක්ෂ නායකයාගේ පෙරැත්තය නිසා ය.එසේ නොවන්නට සාමාජිකත්වයේ සියවැන්නා වුව ද දි.මු. ට හදිස්සියක් නොතිබුණි. පළමුවැන්නා ලෙස ඉස්සර වන්නට, කිසිවකු පරදා ජයග්‍රහණය ලබන්නට දි.මු. ට කවදාවත් හදිසියක් තිබුණේ නැත.තරුණ වියේදී1952 වර්ෂයේ, දෙයියන්නේවෙල, සුබසාධක සංගමයේ සාමාජික ඡන්දයෙන් එහි ලේකම්වරයා ලෙස දි.මු. ජයරත්න යව්වනයා තෝරාපත් කර ගැනීමත් සමඟ සිය දේශපාලන ගමන් මගේ මුල් පියවර තබන ඔහු, 1954 වර්ෂයේ මහනුවර සිංහල භාෂා පෙරමුණේ ලේකම්වරයා ලෙසත් 1955 වර්ෂයේ දොළුව උප තැපැල් ස්ථානාධිපතිවරයා ලෙසත්, 1959 කඳුකර පහළ කෝරළයේ ගම් සභා නියෝජිත, 1960 දොළුව ප්‍රගතිශීලී විරුවන්ගේ පෙරමුණේ සභාපති, 1961 ගම් සභාපති, 1964 මහනුවර දිස්ත්‍රික් ගම් සභාපති, 1968 සමස්ත ලංකා ගම් සභාපති හා 1970 වර්ෂයේ පාර්ලිමේන්තුව නියෝජනය කළ ගම්පොල මහජන මන්ත්‍රී දක්වා වූ ඒ ගමන්මග කිසිවිටෙකත් මල් ඇහිරී මාවතකින් සමන්විත නොවීය.1970 - 1977 සමගි පෙරමුණ පාර්ලිමේන්තුවේ ජනප්‍රියම තරුණයා වූයේ, ගම්පොළ ආසනය නියෝජනය කරමින් ප්‍රථම වරට පාර්ලිමේන්තු පැමිණි දිසානායක මුදියන්සේලාගේ ජයරත්න මන්ත්‍රීවරයා ය.1974 වසරේ දී කෘෂිකර්ම හා ඉඩම් අමාත්‍යවරයා වූ හෙක්ටර් කොබ්බෑකඩුව මහතා ඉදිරිපත් කළ ඉඩම් ජනසතු කිරීමේ හා ඉඩම් සීමා කිරීමේ පනත විවාදයට ගැනීමේ දී ;එතිහාසික සාධක හා තර්ක විතර්ක ඉදිරිපත් කරමින් නොකඩවා පැය පහමාරකට අධික කාලයක් කතා කරමින් හැන්සාඩ් වාර්තාවල සිය නාමය රන් අකුරින් සලකුණු කළ එක ම මන්ත්‍රීවරයා වූයේ ද දි.මු. තරුණයා ය.එම කතාවට සවන් දෙමින් අගමැතිනී සිරිමාවෝ බණ්ඩාරනායක මැතිනිය ද ‘ගම්පොළ එක්ස්ප්‍රස්’ නමින් විශේෂණයක් ඔහුට පටබැඳීය.ශ්‍රී ලංකා නිදහස් පක්ෂය පිටතින් මෙන් ම, ඇතුළතින් ද බිඳ වැටුණු සෑම අවස්ථාවකදීම, දි.මු. ඔහු පක්ෂය වෙනුවෙන් නොසැලී සිටියේ ය.1977 එක්සත් ජාතික පක්ෂ පාලනයට රට නතුවීමත් සමඟ, විරුද්ධ දේශපාලන මත දැරීම්, කෲර පාලනයට එරෙහිව ජනතාව ඒකරාශි කරවීම වැනි ප්‍රජාතන්ත්‍රීය ක්‍රියා හේතුවෙන්, දේශපාලන නඩු 49 ක් සඳහා ආණ්ඩු පක්ෂය විසින් උසාවි ගෙන්වූ එකම දේශපාලනඥයා වූයේ ද මේ නොසැලෙන අධිෂ්ඨාන ශක්තියෙන් පක්ෂයත්, පාක්ෂිකයිනුත් වෙනුවෙන් පෙනී සිටි දි.මු. ජයරත්නයන් ම ය.1994 වර්ෂයේ දී පොදු පෙරමුණු රජයක් පිහිටුවීමේ, පූර්ව නිමිති දකිමින් සිටි දි.මු. 1993 දකුණු පළාත් සභා මැතිවරණයේදී, අභීත නායකයකු ලෙස, ශ්‍රී ලංකා නිදහස් පක්ෂ ඉතිහාසයේ රන් අකුරින් සිය නාමය සනිටුහන් කරමින් සූරියවැව සටනට මුහුණ දුන් ආකාරය ශ්‍රී ලංකා නිදහස් පක්ෂයට අවංකව ආදරය කරන කිසිවකුටත් අමතක කළ නොහැකි ය.2001 වර්ෂයේ පැවැති මහ මැතිවරණයේ දී ඡන්දයකට මුහුණ නොදී ජාතික ලැයිස්තුවෙන් පාර්ලිමේන්තු යන ලෙස පක්ෂ නායකයින් ඉල්ලා සිටියදීත්, දි.මු. ජයරත්නයන් එය කාරුණිකව ප්‍රතික්ෂේප කළේ සැබෑ දේශපාලනඥයකුගේ ඉරණම තීරණය කළ යුත්තේ, ජනතාවගේ කතිරය මිස වෙනත් වරදාන නොවන බව අවධාරණය කරමිනි.දැඩි කැපවීමකින් හා අධිෂ්ඨානයකින් ජනතා සේවය ඉටු කළ දේශපාලකයකු ජනතාව විසින් කිසිවිටෙකත් ප්‍රතික්ෂේප නොකරන බව ඔහු තරයේ ඇදහීය.කෘෂිකර්ම ඉඩම් හා වන සම්පත්, කෘෂිකර්ම ආහාර හා සමුපකාර, තැපැල් හා සන්නිවේදන, තැපැල් විදුලි සංදේශ හා උඩරට සංවර්ධන, තැපැල් විදුලි සංදේශ හා ග්‍රාමීය ආර්ථික ප්‍රවර්ධන, වැවිලි කර්මාන්ත යන අමාත්‍ය ධූර හොබවමින් 1994 වර්ෂයේ සිට 2010 අප්‍රේල් මාසය දක්වා ශ්‍රී ලංකා මාතෘභූමියටත්, ජනතාවටත් දි.මු. කළ මෙහෙය අතිමහත් ය.“වගා ලංකා වගා සංග්‍රාමය” හඳුන්වා දෙමින්, දිවයිනේ සෑම මුඩු බිම් අඟලක් ම වගාකොට සංවර්ධනය කිරීම මෙන් ම ගෙවතු සංවර්ධනය ද ‘ගොවිසෙත ලොතරැයිය’ ආරම්භ කොට, එහි වැඩි ප්‍රතිලාභ ගොවි ජනතාව අතර බෙදී යෑමට ද ඔහු ක්‍රියා කළේ ය.දේශපාලන ගැටුමකින් පසු මහනුවර අධිකරණයේදී නිදහස ලබාකෘෂිකර්ම පර්යේෂණ නිෂ්පාදන සහකාර හා ගොවි නියාමකවරුන් බඳවා ගැනීම ද, “ගොවි විශ්‍රාම වැටුප්” ක්‍රමය, ගොවි සංවිධාන උදෙසා ම ප්‍රතිෂ්ඨාපනය කළ “ගොවි සෙවණ’ මධ්‍යස්ථානය ද ඔහු ගේ සංකල්පයන් ය.දිවයිනේ ගොවි රජවරුන් අතර, බෙහෙවින් ජනප්‍රිය වූ ‘වගා ළිං’ ඉදිකිරීම ද කෘෂිකාර්මික උපකරණ හා වගා බිම් රක්ෂණය ද, ඒ සඳහා ‘සහතික මිලක්’ නියම කිරීමේ ක්‍රමවේදය ද ගොවිරජ පරම්පරාවන්ගෙන් පැවත එන දි.මු. ජයරත්නයන්ගේ ම යෝජනා ය.වැවිලි අමාත්‍යවරයා වශයෙන් දි.මු. ඉටු කළ ප්‍රශංසනීය ම සේවාව ලෙස වතුකරයේ ජනතාව සඳහා පර්චස් 10 ස්ථිර ඉඩම් හිමිකමක් ලබාදීමට රජයේ අනුමැතිය තහවුරු කරවීම දැක්විය හැකි ය.දි.මු. ජයරත්න යනු පූර්වාදර්ශී දේශපාලන පීතෘවරයකු වශයෙන් මෙන් ම, පරිසරයට, ගහට කොළට, සොබාදහමට ආදරය කරන නිර්මාණශීලීයකු ලෙස හුවා දක්වතොත් එය ද අතිශයෝක්තියක් නොවන්නේ ය.ඒ, 2001 වර්ෂයේ දී එක්සත් ජාතීන්ගේ සංවිධානය විසින් ප්‍රකාශයට පත් කළ “ලෝකයේ දර්ශණීයතම කඳු මුදුන” වන ගම්පොල, අම්බුළුවාව සදාහරිත කඳු ශිඛරයේ නිර්මාපකයා ද මේ දි.මු. ජයරත්නයන් ම වන බැවිනි.නොසැලෙන අධිෂ්ඨාන ශක්තියකිනුත්, මනාව හික්මවන ලද පිරිපුන් මනසකිනුත් හෙබි, තරුණ දේශපාලනඥයන්ට මහා පුස්තකයක් බඳු දි.මු. වර්තමානයේ ශ්‍රී ලංකා ප්‍රජාතන්ත්‍රික සමාජවාදී ජනරජයේ අග්‍රාමාත්‍යවරයා ය.මහින්ද රාජපක්ෂ ජනාධිපතිතුමාගේ “සුදුස්සාට සුදුසු තැන දීමේ” ප්‍රඥාගෝචර තීන්දුව නොවන්නට, තමන්ට හිමි කිරුළ අන් හිසක විරාජමානවද්දීත් ඔහුගේ මුව සැරසෙන්නේ මන්දස්මිතයකිනි.එවකට මන්ත්‍රීවරයකු වූ නීතිඥ මහින්ද රාජපක්ෂ මැතිතුමා දි.මු. ජයරත්න මහතා වෙනුවෙන් ඇඹිලිපිටිය උසාවියට ගිය අවස්ථාවක්.බුදු දහම ප්‍රම්‍රඛ, සර්ව ආගම් හා ඇදහීම් පිළිබඳව ගරු කටයුතු දැක්මක් සහිත අග්‍රාමාත්‍ය දි.මු. ජයරත්නයන්ගේ මේ හැට වසරක දේශපාලන දිවිය තුළ, ඔහුට ඇත්තේ තවත් එක් බැතිබර පැතුමකි.ඒ, සියලු ආගම් හා දර්ශනයන්ගේ අධ්‍යාත්මික හරයන් තම ජීවිත තුළට බද්ධ කරගත්, ගුණ දහමින් පරිපූර්ණ සාර සමාජයක් මේ ධර්මද්වීපය තුළ නිර්මාණය වනු දැකීම ය.නාමිකව භක්තිමතුන් වන සියල්ලන්, තම තමන්ගේ ආගම් හී අධ්‍යාත්මික හර පද්ධතීන්ට අනුගතව ඇතුළතින් පස් පව් නොකරන ශික්ෂාකාමී සමාජයක් ලෙස, මානව බැඳීම් ආරක්ෂා කර ගනිමින් දිවි ගෙවනු දැකීම ය.කඳුකර පහළ කෝරළයේ ගම් සභාපතිවරයා ලෙස, 1961 වර්ෂයේ දීත්, ශ්‍රී ලංකාවේ අග්‍රාමාත්‍යවරයා ලෙස, 2011 වර්ෂයේ දීත් පත්වූ දි.මු. ජයරත්න යනු වචනයේ පරිසමාප්ත අර්ථයෙන් ම ජනතා සේවකයෙකි. හෙට දිනයේත් එහි කිසිදු වෙනසක් නොවන්නේම ය.සිසිර විජේසිංහ, අග්‍රාමාත්‍ය මාධ්‍ය ලේකම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ab1109043</link>
    <topic>කොළඹ මනරම් නගරයක් කළ හැක්කේ සන්ධානයට පමණයි</topic>
    <author>රංජිත් සියඹලාපිටිය</author>
    <content>ලංකාවේ පළවෙනි මහ නගර සභාව කොළඹ මහ නගර සභාවයි. එය පිහිටුවනු ලැබුවේ 1866 දීය. එවක කොළඹ නගරයේ ජනගහනය 80 දහසකට සීමා විය. මංගල සැසිය පැවැත්වූයේ 1866 ජනවාරි 16 වැනි දිනය. 1872 දී කොළඹ මහ නගර සභාවේ ආදායම ස්ටර්ලින් පවුම් 6429 ක් විය. එවක ලංකා මුදලින් රු. 296,494 කි. ඒ ආරම්භයේ තත්ත්වයයි. ඡන්දයෙන් තේරී පත් වූ පළමු නගරාධිපතිවරයා වූයේ ශ්‍රීමත් ආර්. සරවනමුත්තු මහතාය.ඉන්පසු පත් වූ නගරාධිපතිවරුන් අතරින් නම් දැරූ කීර්තිමත් පුද්ගලයින් රැසකි. ඔවුන් කොළඹ නගර සභාව ජාතික දේශපාලනයට පිවිසීමේ තක්සලාව බවට පත් කර ගත්තේය.එතැනදී ආචාර්ය එන්. එම්. පෙරේරා මැතිතුමා (1954 - 1956), ආචාර්ය කුමාරන් රත්නම් මැතිතුමා (1950), එම්. එච්. මොහොමඩ් මැතිතුමා (1960 - 1962), ඒ. එච්. එම්. ෆවුසි මතිතුමා (1974 - 1977), සිරිසේන කුරේ මැතිතුමා (1979 - 1989), කරු ජයසූරිය මැතිතුමා (1997 - 1999) අපට සිහිපත් කළ හැකිය. ගතවූ අඩ සියවසක කාලය තුළ කොළඹ මහ නගර සභාව පාලනය කළේ එක්සත් ජාතික පක්ෂයයි.වර්තමානයේ කොළඹ නගරයේ ජනගහනය ලක්ෂ 7 ක් පමණ වේ. සේවකයින් සංඛ්‍යාව 12000 කට වඩා සිටින කොළඹ නගර සභාව රටේ තිබෙන දැවැන්තම පළාත් පාලන ආයතනයයි.දැන් නැවතත් කොළඹ නගර සභාවේ බලය දෙන්නේ කා හට ද යන්න තීරණය කිරීමේ අවස්ථාව කොළඹ නාගරික ජනතාවට ඔක්තෝම්බර් 08 දිනට යෙදී තිබේ. මේ තීරණයේදී ඡන්ද දායකයාට පැවරෙන බරපතළ වගකීමකි. එය පක්ෂ දේශපාලනයට වඩා එහා ගිය ජාතික අවශ්‍යතාවකි. රට ඉලක්කගත දියුණුවක් කරා යාමට පිවිස ඇත. නගරයට ඉන් ඈත් විය නොහැක. නගර සභාවේ ආයු කාලයෙන් වැඩි ප්‍රමාණයක් පාලනය කළ දර්ශනය තුළින් රටේ හදවත බඳු කොළඹ ආඩම්බර විය හැකි තැනකට පැමිණ ඇත්දැයි කල්පනා කළ යුතුව ඇත.එජනිස සඳහා කොළඹ නගර සභාවට තරග වදින අපේක්ෂක ලැයිස්තුව තේරීමේ සම්මුඛ පරීක්ෂණ මණ්ඩලයේ සාමාජිකයකු ලෙස මට දැනෙන්නේ මිලින්ද මොරගොඩ මහතාගේ නායකත්වය යටතේ මැතිවරණ ඉතිහාසයේ ප්‍රබලතම සමතුලිත අපේක්ෂක කණ්ඩායම මෙවර අපගේ පක්ෂයෙන් මැතිවරණය සඳහා ඉදිරිපත් කර ඇති බවය. අනිත් කාරණය වන්නේ ඔවුන් ඡන්ද ව්‍යාපාරය ආරම්භ කළේ ජනාධිපතිතුමා ඉදිරියේ කොළඹ රම්‍ය නගරයක් බවට පත් කිරීමේ පොදු ප්‍රතිඥාව ද ලබා දෙමිනි. එය රටටම ආදර්ශයකි.කොළඹ බලය හිමි කරගෙන සිටි එජාපය මහ නගර සභාවට නාම යෝජනා ලැයිස්තුවවත් හරි හැටි සකසා ගැනීමට නොහැකිව කුලල් කා ගැනීමේ සිද්ධි පසුගිය දා මාධ්‍ය මඟින් ද වාර්තා විය. එයින් අපට පෙනී යන්නේ එජාපය වැටී සිටින දුර්වල අඩිය සහ පක්ෂයේ ඇතැමුන් අතර තිබෙන කඹ ඇඳීමයි.ඔක්තෝබර් 08 වැනි දින පැවැත්වෙන මැතිවරණයේදී කොළඹ ඡන්ද දායකයා පක්ෂ දේශපාලනයෙන් එහාට ගොස් ප්‍රශ්න කීපයකට පිළිතුරු ලබාදීමට සිදු වී ඇත.01. අවුරුදු 50 ක කොළඹ මහ නගර සභාවේ එක්සත් ජාතික පක්ෂ පාලනය දෙස හැරී බලන විට අපට සතුටු විය හැකි ද?02. අවශ්‍ය වන්නේ දුර්වල වූ පක්ෂයකට ප්‍රධාන පළාත් පාලන ආයතනයක් තුළ පක්ෂ කාර්යාලයක් තනා දීම ද?03. කොළඹ නගර සභාව රජය සමඟ කඹ අදින අකර්මන්‍ය පළාත් පාලන ආයතනයක් කළ යුතු ද?04. එසේ නැතිනම් අගනගරය ජාතියේ ඉදිරියට යන ශීඝ්‍රගාමී ගමනේ හදවත ලෙස ඊට බද්ධ කර සැමට ආඩම්බර විය හැකි පහසුකම් සහිත මනරම් නගරයක් බිහි කිරීම ද?රට තොට ගැන අවබෝධයක් ඇති කොළඹ නාගරික ඡන්ද දායකයා මෙවර වාර්තාගත ජාති හිතෛෂි තීන්දුවක් මේ ප්‍රශ්න සඳහා ලබා දෙනු ඇතැයි අපට විශ්වාසය.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ab1109044</link>
    <topic>ශ්‍රීලනිපයට වසර 60යි</topic>
    <author>සාකච්ඡාකෙළේ සුභාෂිණී ජයරත්න / අරුණි මුතුමලී</author>
    <content>නිදහසින් පසු මේ රට පාලනය කළ ප්‍රධාන පක්ෂ දෙකින් එකක් වන්නේ ශ්‍රී ලංකා නිදහස් පක්ෂයයි. 1951 එස්.ඩබ්ලිව්.ආර්.ඩී. බණ්ඩාරනායක මහතාගේ මූලිකත්වයෙන් සඟ, වෙද, ගුරු, ගොවි, කම්කරු ආදී සමාජ බලවේගවල එකමුතුවක් ලෙස බිහි වූ ශ්‍රී ලංකා නිදහස් පක්ෂයේ 60 වැනි සංවත්සරය පසුගිය 2 වැනිදාට යෙදී තිබිණි. එදා සිට අද දක්වා පක්ෂයේ ගමන් මඟ සහ රටේත් ජනතාවගේත් උන්නතියට කළ මෙහෙවර පිළිබඳ ශ්‍රී ලංකා නිදහස් පක්ෂයේ ජ්‍යෙෂ්ඨයෝ සතර දෙනෙක්මෙවර කඩුල්ලට අදහස් දක්වති. බස්නාහිර පළාත් ආණ්ඩුකාරඅල්හාජ් එස්. අලවි මවුලානාශ්‍රී ලංකා නිදහස් පක්ෂයේ ආරම්භක ජ්‍යෙෂ්ඨ සාමාජිකයෙක් ලෙස 60 වන සංවත්සරය සමරන මේ මොහොතේදී මට දැනෙන්නේ විශාල සතුටක්. මෙය ජිවිත පරිත්‍යාගයෙන් ගොඩ නැඟූ පක්ෂයක්. එදත්, අදත් සාමාන්‍ය ජනතාවට පක්ෂයක් තිබුණානම්, එය ශ්‍රී ලංකා නිදහස් පක්ෂයයි. එදා අපේ පක්ෂය කියලා මහජනතාව කිව්වේ අපේ ශ්‍රී ලංකා නිදහස් පක්ෂයටයි. මම මේ පක්ෂයත් සමඟ වසර 60 ක කාලයක් ගත කළා. මම නම් හිතන්නේ මේ වගේ පොඩි මිනිසාගේ පක්ෂයක් තිබුණෙත් නැහැ. නැවතත් මේ වගේ එකක් බිහි වෙන්නෙත් නැහැ කියලයි. එදා මේ පක්ෂයට මිනිස්සු ඒකරාශි වුණේ ශ්‍රී ලංකා නිදහස් පක්ෂය ආගමට, සංස්කෘතියට, සභ්‍යත්වයට දේශීයත්වයට ගරු කළ නිසයි. එස්. ඩබ්ලිව්. ආර්. ඩී. බණ්ඩාරනායක මහතාට ජීවිතය පවා පරිත්‍යාග කරන්න සිදුවුණා. ඒ ආත්මාර්ථකාමී පිරිසකගේ යම් යම් ක්‍රියා කලාපයන් නිසා. බණ්ඩාරනායක මහතා ඝාතනය වුණත් එතුමාගේ චින්තනය එදාට වඩා හොඳින් අද ක්‍රියාත්මක වෙනවා. ඩී. ඒ. රාජපක්ෂ මහතා පවා බණ්ඩාරනායක ප්‍රතිපත්ති ගරු කළා. එතුමාගේ පුත් මහින්ද රාජපක්ෂ ජනාධිපතිතුමා පවා ජාති කුල ආගම් භේදාදියෙන් තොරව මේ ප්‍රතිපත්තිවලින් පක්ෂය ඉදිරියට ගෙනාවා.වසර 60 ක් ගියත් සෙසු පක්ෂවල බෙදීම් කිසිවක් අදටත් අපේ පක්ෂයේ නැහැ. ඒ වගේම මෙය වසර 60 ක් ජීවිත පරිත්‍යාගයෙන් ගොඩ නැඟු පක්ෂයක්. ඒ ශක්තිය තවත් වසර 60 ක් නොව වසර 600 ක් ඉදිරියටත් පවතින බවයි මගේ විශ්වාසය.ශ්‍රී ලංකා නිදහස් පක්ෂය බණ්ඩාරනායක ප්‍රතිපත්ති ගරු කරන අතරම මහින්ද චින්තනයත් ඉදිරියට ගෙන යමින් තියෙනවා.පොඩි මිනිසාට නැඟී සිටින්නට අවස්ථාව උදාවුණේ 1956 න් පසුවයි. දේශීයත්වයට තැන ලැබුණේ මේ කාලයෙන් පසුවයි. 1956 ට පසුව පොඩි මිනිසාට පවා හඬක් නඟන්නට හැකියාව ලැබුණා.මේ වසර 60 ක කාලය තුළ මට අමතක නොවන සිදුවීමක් තමයි බණ්ඩාරනායක මහතා ගෙනගිය චින්තනය නවත්වන්නට ඇතුළෙන්ම ආ කැරැල්ල. මේ කුමන්ත්‍රණයෙන් තමයි එතුමා ඝාතනයට ලක්වුණේ. පක්ෂයේ පරණ පාක්ෂිකයන් ලෙස අපිට මේවා අමතක කරන්න බැරි සිදුවීම්. 1960 දී පක්ෂය ඇතුළෙන්ම හමුදා කුමන්ත්‍රණයක් මතු වුණා.මහින්ද රාජපක්ෂ ජනාධිපතිතුමා සිය පියා සේම මේ ගමන් මඟ ආ නිසා තමයි පක්ෂය මේ තාක් ඉදිරියට ආවේ. අද පක්ෂය ඉතා හොඳ ශක්තිමත් ස්ථාවරයක පවතිනවා. එසේ වුණේ ජනාධිපතිතුමාගේ වැඩ පිළිවෙළ නිසයි.යහපාලනය හා යටිතල පහසුකම් පිළිබඳ ජ්‍යෙෂ්ඨ ඇමැතිරත්නසිරි වික්‍රමනායකශ්‍රී ලංකා නිදහස් පක්ෂය කියන්නේ වෙනත් රටකින් ආනයනය කළ දර්ශනයක් හෝ න්‍යායක් සහිත පක්ෂයක් නොවේ. එය බිහි වුණේ ශ්‍රී ලංකාවේ තිබෙන සිරිත් විරිත්, සංස්කෘතිය, ජනතා සිතුම් පැතුම්, ආගමික පසුබිම ආදී සියල්ල සැළකිල්ලට ගෙනයි.විදේශ ප්‍රතිපත්තිය පිළිබඳ විශේෂයෙන් සඳහන් නොකළත් මූලිකවම අනුන්ගේ දේවලට ඇඟිලි නොගසා වෙනත් රටවලට බරක් නොවන ලෙස කටයුතු කිරීමත්, උදාවන නොයෙක් අවස්ථාවලට අනුව ප්‍රතිපත්ති වෙනස් නොකර කිසිවකු සමඟ තරහත් නොවන අයුරින් මිත්‍රත්වය තහවුරු වන පරිදි කටයුතු කරනවා.සෑම මොහොතේම දේශීයත්වය ස්වාධීනත්වය තහවුරු වන අයුරින් නොබෙදුණු රටක් ලෙස මේ භූමිය සදාකාලිකව තබා ගැනීමේ වැඩපිළිවෙළක් තමයි 60 වැනි සංවත්සරයේදීත් අප තහවුරු කළේ.ශ්‍රී ලංකා නිදහස් පක්ෂය සමඟ වෙනත් පක්ෂවලට එක්විය නොහැකි ය යයි මතයක් තිබුණා. හේතුව වශයෙන් ඔවුන් දැක්වූයේ ඒ පක්ෂවල ප්‍රබලත්වයට ශ්‍රීලනිප ය දිය වී යා හැකි ය කියායි. නමුත් මේ පක්ෂය කියන්නේ අරුම පුදුම වෙලාවක බිහි වූ පක්ෂයක්. එය ඉතිහාසය විසින් ඔප්පු කර තිබෙනවා. අපේ පක්ෂය තවමත් යට කරන්න බැහැ. කවුරු හෝ ඒ අදහසින් එක් වුණා නම් දිය වී යන්නේ ඒ පක්ෂයි. උදාහරණ ලෙස සම සමාජ පක්ෂය, කොමියුනිස්ට් පක්ෂය, ජනතා විමුක්ති පෙරමුණ වගේ ම ජාතික හෙළ උරුමයත් ඉබේම ජනතාව අතරින් අහෝසි වී ගියේ නිදහස් පක්ෂය පූර්ණ ශක්තිමත් පක්ෂයක් ලෙස තිබෙන නිසයි.ඒ නිසා අප මෙවර 60 වැනි සංවත්සරය සැමරුවේ ඉතා අභිමානයෙන්.අපේ ප්‍රතිපත්තිය දරුණු වමටත් දරුණු දකුණටත් නැති මධ්‍යම ප්‍රතිපදාවයි. ඒ මගින් රට පොදු සංවර්ධනයට යොමු වී තිබෙනවා.පෞද්ගලිකකරණය ඉවත් වී ගොසින්, ජනතාවගේ පැතුමත් එයයි. ඉලක්ක සහිතව රට සංවර්ධනය කරමින් ආර්ථික දියුණුව ළඟා කරගැනීම සඳහා යන ගමනක රට අද ඉන්නේ.එල්.ටී.ටී.ඊ ය පරාජය කරන්න ජනතාව ශක්තිය දුන්නා. එවන් ජනතා පෙළ ගැස්මක් මා මීට පෙර කවදාවත් දැකලා නැහැ.ඕනම රටක සංවර්ධනයට යටිතල පහසුකම් ඉතා අවශ්‍යයි. යුද්ධය පවතිද්දී පවා ඒ කටයුතු රජය කරගෙන ගියා. ඉදිරියටත් අඛණ්ඩ සංවර්ධනය සිදුවන බව අන්ධයකුට වුවත් පෙනෙනවා. මේ සියල්ල නිදහස් පක්ෂ නායකත්වයෙන් යුතු යුගවල සිදුවූ දේවල්.අපි සෑම වසරකම ශ්‍රී ලංකා නිදහස් පක්ෂ සංවත්සර සැමරුවා. විවිධ අවස්ථාවල විවිධ බාධක ආවා. 1971, 1988/ 89 උදාහරණ කීපයක් පමණයි. ඒ අවස්ථාවල තාවකාලික පසුබෑමකට ලක් වුවත් කිසිදු විටෙක පක්ෂයේ ගමන නතර වුණේ නෑ. වසරින් වසර ඉදිරියට ආවා. මේ හැට වැනි සංවත්සරයෙන් පවා තහවුරු කරන්නේ ඒ ගමන තවත් ශක්තිමත් ලෙස රටේ අනාගතය ගොඩ නැඟීමේ මහ¼ගු මෙහෙවරට උර දෙමින් ඉදිරියට ම යන බවයි.ඛණිජ තෙල් කර්මාන්ත ඇමැතිසුසිල් පේ‍්‍රමජයන්ත1951 සැප්තැම්බර් 02 දිනක තමයි ශ්‍රී ලංකා නිදහස් පක්ෂය පක්ෂයක් ලෙස වැඩ කටයුතු ආරම්භ කළේ. දිවංගත එස්. ඩබ්ලිව්. ආර්. ඩී. බණ්ඩාරනායක අගමැතිතුමා, මෙන්ම එදා ආණ්ඩු පක්ෂයේ සිට විපක්ෂයට ගිය ඩී. ඒ. රාජපක්ෂ මහතා ප්‍රමුඛ සිංහල, දෙමළ, මුස්ලිම් යන ජනවර්ග තුනේම නායකයන් එකතු වී තමයි එදා ශ්‍රී ලංකා නිදහස් පක්ෂය බිහි කළේ. එදා පීඩිතව සිටි විශාල ජනතාවක් මේ පක්ෂය වටා ඒකරාශි වුණා. සංඝයා වහන්සේ, වෛද්‍යවරු, ගුරුවරු, ගොවි, කම්කරුවන් ආදි පංච මහා බලවේග එදා පක්ෂය වටා ඒකරාශි වුණා. ලංකාව නිදහස් කරගෙන වසර දෙක තුනක් ගත වුවත් දේශීය චින්තනය අනුව යන පක්ෂයක අවශ්‍යතාව මේ කාලය වන විට මතු වුණා. ඒ අඩුව සම්පූර්ණ කරන්න තමයි එදා රෙද්ද බැනියම අඳින එස්. ඩබ්ලිව්. ආර්. ඩී. බණ්ඩාරනායක, ඩී. ඒ. රාජපක්ෂ යන මහත්වරු විසින් මේ පක්ෂය ගොඩනැඟුවේ. 1951 සිට 1956 වන විට ගතවූ වසර 4 ක් තුළදී විශාල ජන බලයක් ඒකරාශි කරගෙන ආණ්ඩු බලය ලබා ගන්නා තත්ත්වයට ඒමටත් හැකියාව ලැබුණා.වසර ගණනාවක් යටත් විජිතයන්ට යටත් ව, වරප්‍රසාද නැතුව සිටි ජනතාව මෙම පංචමහා බලවේගය වටා ඒකරාශි වී ශ්‍රී ලංකා නිදහස් පක්ෂයට පදනම සැපයූවා. මීට පසුව සිරිමාවෝ බණ්ඩාරනායක මැතිනිය වසර 40 කට වැඩි ප්‍රමාණයක් පක්ෂයට එල්ල වූ විවිධ හැල හැප්පීම් මැද පක්ෂය රැකගෙන ඉදිරියට ආවා.ජනාධිපති මහින්ද රාජපක්ෂ මැතිතුමා 2005 ජනාධිපතිවරණයෙන් පසුව ශ්‍රී ලංකා නිදහස් පක්ෂයේ නායකත්වයට පැමිණියා. එතුමා 2005 ජනාධිපතිවරණයට ඉදිරිපත් වන විටත් පක්ෂයේ නායකයා නොවේ. නමුත් ජනාධිපතිවරණයෙන් පසුව එතුමා පක්ෂ නායකත්වයට පත්වී වසර 6 ක් ගතවන මේ මොහොත වසර 60 ක ශ්‍රී ලංකා නිදහස් පක්ෂ ඉතිහාසයේ ස්වර්ණමය යුගයයි. මේ පක්ෂය වඩාත් ශක්තිමත් තත්ත්වයට පත්වූ අවස්ථාවයි.ශ්‍රී ලංකා නිදහස් පක්ෂය නියෝජනය කරන මන්ත්‍රීවරු 118 ක් පාර්ලිමේන්තුවේ ඉන්නවා. පළාත් සභා 8 ක පාලන බලය හිමිවෙලා තියෙනවා. මෙයින් සියයට 80 ක්ම ඉන්නේ ශ්‍රී ලංකා නිදහස් පක්ෂයේ මන්ත්‍රීවරු. අද වන විට පවත්වා ඇති පළාත් පාලන ආයතන 299 න් 249 ක් සන්ධානය ජයග්‍රහණය කරලා තියෙනවා. එයින් බහුතරයක් නියෝජනය කරන්නේ ශ්‍රී ලංකා නිදහස් පක්ෂයේ මන්ත්‍රීවරු.ජනාධිපති, පාර්ලිමේන්තුව, පළාත් සභා, පළාත් පාලන යන සියල්ලේම වැඩිම මහජන නියෝජිතයන් සංඛ්‍යාවක් ඉතිහාසයේ ප්‍රථම වතාවට ශ්‍රී ලංකා නිදහස් පක්ෂයෙන් නියෝජනය වෙලා තියෙනවා. එසේ වූයේ ජනාධිපතිතුමාගේ වැඩ පිළිවෙළ නිසායි. රටේ ප්‍රශ්න විසඳු අවස්ථාවක් පමණක් නොවෙයි, පක්ෂය ශක්තිමත් වූ අවස්ථාවක් වශයෙන් ද අපි 60 වන සංවත්සරය සමරනවා.මේ වසර 60 තුළ සමාජයේ ඇතිවී තිබෙන ආර්ථික, සමාජයීය, සංස්කෘතික වර්ධනයට පදනම සැපයූවේ ශ්‍රී ලංකා නිදහස් පක්ෂයයි. ශ්‍රී ලංකා නිදහස් පක්ෂය සෑම විටම ගමන් කළේ දේශීය සංස්කෘතියත් සමඟ යන ගමනකයි. විදේශ ප්‍රතිපත්තිය පැත්තෙන් ද අපි අනුගමනය කළේ නොබැඳි පිළිවෙතයි. මේ නිසයි අපිට දේශීය මෙන්ම විදේශීය අභියෝගයන්ට මුහුණ දිය හැකි පදනම සකස් වුණේ. අද ග්‍රාමීය පළාත් වලින් විශාල සහයෝගයක් පක්ෂයට ලැබී තියෙනවා. රටේ ආර්ථික සංවර්ධනයක් සිදුවෙද්දි ඒ සංවර්ධනය ගමට ගෙන ගියේ ශ්‍රී ලංකා නිදහස් පක්ෂයයි. ඒ වගේම රටේ ප්‍රජාතන්ත්‍රවාදයත් ආරක්ෂා කළේ ශ්‍රී ලංකා නිදහස් පක්ෂයයි. අද බොහෝ දෙනා ප්‍රජාතන්ත්‍රවාදය ස්ථාපිත කරන්න කියනවා. ප්‍රජාතන්ත්‍රවාදය රටේ ස්ථාපිත කරන්න මූලික වුණේ ජනාධිපතිතුමායි, ශ්‍රී ලංකා නිදහස් පක්ෂයයි. ඒ එල්ටීටීඊය පරාජය කිරීමෙන්. සමහරු කියනවා හදිසි නීතිය ඉවත් කළ පසු ප්‍රජාතන්ත්‍රවාදය ස්ථාපිත කරන්න කියලා. නමුත් ස්ථාපිත කරන්න දෙයක් නැහැ. එය එල්ටීටීඊය පරාජයත් සමඟ ස්ථාපිත වුණා. ශ්‍රී ලංකා නිදහස් පක්ෂයේ තිබෙන මූලිකාංග වලින් තමයි අද ආර්ථික සංවර්ධනයත්, ප්‍රජාතන්ත්‍රවාදයත් රටේ ස්ථාපිතව ඇත්තේ.බලන්න අද විපක්ෂයට වෙලා තියෙන දේ. එය දුර්වල වෙලා. ඔවුන් එදා අත්කරගත් ජයග්‍රහණ සියල්ල අද නොපිට පෙරළී තියෙනවා. ශ්‍රී ලංකා නිදහස් පක්ෂය ශක්තිමත් වෙලා ඉදිරියට යනකොට රටේ ජනතාවට තිබෙන සියලු ප්‍රශ්න විසඳීමටයි අපේ අරමුණ.පරිසර ඇමැති අනුර ප්‍රියදර්ශන යාපාශ්‍රී ලංකා නිදහස් පක්ෂය මේ රටේ බිහිවන්නේ යටත් විජිතවාදයෙන් දීර්ඝකාලයක් හෙම්බත්ව සිටීමට එරෙහිව හඬ නැඟූ ස්වදේශිකයන්ගේ අපේක්ෂාවන් මුදුන්පත් වීමක් ලෙසයි. 1951 දී ජාතික, සංස්කෘතික ආගමික උරුමය රැක ගැනීමේ අරමුණින් ඇති වූ මේ පක්ෂය සඳහා උර දුන්නේ එස්.ඩබ්ලිව්.ආර්.ඩී. බණ්ඩාරනායක මහතායි.පසුගිය හැට වසරක කාලයේදී විවිධ අංශවලින් මේ රටට ශ්‍රීලනිපය සේවය කර තිබෙනවා. රටේ විවිධ භාෂා කතා කරන අයට අවශ්‍ය අයිතිය ලබාදීමට, ආගම්වලට අවශ්‍ය තත්ත්වය පවත්වා ගැනීමට, ගැමියා ඉහළ මට්ටමකට ඔසොවා තැබීමට, ලෝකයේ විවිධ රටවල් සමඟ සුහද විදේශ ප්‍රතිපත්තියක් ඇති කර ගැනීමට මේ පක්ෂයේ සේවය ඉතා වැදගත් වුණා.ඉන්දියාව, චීනය, පාකිස්ථානය වැනි රටවල් සමඟ ඇති කරගත් සුහදතාව කෙතරම් ද යත් වරෙක ඒ රටවල ගැටුම් ඇති වූ අවස්ථාවලදී පවා එවක සිටි සිරිමාවෝ බණ්ඩාරනායක මැතිනියගේ මැදිහත් වීමෙන් සුහදව ඒ ගැටලු විසඳා දීමට හැකි වුණා.නොබැඳි ජාතීන්ගේ සමුළුවේ විශේෂ ස්ථානයක් හිමි කරගන්න අපේ රටට හැකි වුණේ නිදහස් පක්ෂ රජයක් පැවැති කාලයේයි. මැයි දිනය නීති ගත කළෙත් නිදහස් පක්ෂ යුගයකයි.ජාතික ආදායම වැඩි කරන්න මහා සේවයක් නිදහස් පක්ෂය කර තිබෙනවා. එදා මෙන් ම අදත් ඒ කටයුත්ත මේ පක්ෂයෙන් සිදුවෙනවා. වැඩ කරන ජනතාවට සේවක අර්ථසාධක අරමුදල් පිහිටුවීම, මහජන බැංකුව වැනි බැංකු, රක්ෂණ සංස්ථාව වැනි ආයතන ඇති කිරීම මඟින් සහන හා සේවා සලසන්න කටයුතු කළේ නිදහස් පක්ෂයයි.ජාතික නායකයන් විශාල පිරිසක් මෙන් ම වර්තමාන ජනාධිපතිතුමා ද රටට දායාද කළ පක්ෂය ලෙසත් අභිමානයක් අපේ පක්ෂය සතුයි.ලෝකයම පරාජය කිරීමට බැරි යැයි කියූ එල්.ටී.ටී.ඊ. ත්‍රස්තවාදය පවා පරාජය කිරීමට සමත් වූයේ නිදහස් පක්ෂය ප්‍රමුඛ රජයක් යටතේයි.රටේ ජනතාවට ආර්ථික නිදහස මෙන් ම සංවර්ධනය ඇති වී තිබෙන්නේ මහින්ද රාජපක්ෂ යුගයේ බව රහසක් නොවේ. ඒකපුද්ගල ආදායම දෙගුණවීම, කීර්තිමත් ජාතියක් ලෙස සමගියෙන් නැගී සිටීමට ආත්ම ශක්තිය ඇතිවීම, පක්ෂ විපක්ෂ භේදයෙන් තොරව, ජාති, ආගම් භේදයෙන් තොරව ජාතිකත්ව ගුණය වර්ධනය කර ගැනීමට අද හැකි වී තිබෙනවා.1970 දී ටත් වඩා තුනෙන් දෙකක විනිවිද පෙනෙන දේශපාලන බලයක් හිමි කර ගනිමින් ගමට රටට නිසි නායකත්වය දෙමින් දියුණු රටක් බවට අපේ උපන් බිම මෙහෙයවීමට පෙළ ගැසී සුබ ගමනකට සූදානම් වී සිටින මොහොතේ ශ්‍රී ලංකා නිදහස් පක්ෂය 60 වැනි සංවත්සරය සැමරුවේ ඉතා සතුටින්.වසර 26 ක් ශ්‍රී ලංකා නිදහස් පක්ෂයේ සාමාජිකයකු ලෙස මට මතකයි වරක් අපේ එක් සම්මේලනයක් තහනම් කළා. එ.ජා.ප යේ පාලන කාලයේදී එය පවත්වන්න සිදු වුණේ අපේ පක්ෂ කාර්යාලයේ දීයි. නමුත් 17 අවුරුදු එ.ජා.ප මර්දනයට හසුවුණු ඒ සංවත්සරය තහනම් වුණා. මුල්කිරිගල, අතුරු මැතිවරණයේදී ඡන්ද ප්‍රතිඵල ප්‍රකාශ කර එද්දී මහින්ද රාජපක්ෂ මහතාට බොරු චෝදනා එල්ල කර අත්අඩංගුවට ගැනීමට උත්සාහ කළා. නමුත් ඒ කිසිවකින් ධෛර්ය හීන නොවූ පකෂයක් ලෙස ඉදිරියට ආ ශ්‍රී ලංකා නිදහස් පක්ෂය විරුද්ධ පක්ෂවලට එහෙම කළේ නැහැ.එ.ජා.පය පමණක් නොවෙයි 88/89 කාලයේ ජේවීපී ය පවා නිදහස් පාක්ෂිකයකු වූ පමණින් හිරිහැර කරන තත්ත්වය පවා අප ඉවසුවා. ඒ අතර ප්‍රජාතන්ත්‍රවාදීව නැඟී සිටියේ සර්වජන ඡන්ද බලය පිළිබඳ අප පක්ෂය සාමාජිකයන් සතු වූ අකලංක විශ්වාසය නිසයි.වසර හැටක් තිස්සේ නිදහස් පක්ෂය වටා විශාල බලවේගයක් අද ගොඩ නැගී තිබෙනවා. දේශපාලන හා සමාජ ධාරාවට විශාල පිටිවහලක් අප පක්ෂයේ සිදුකර තිබෙනවා. ඉදිරියේදීත් ජනතාවට අවශ්‍ය මූලික අවශ්‍යතා සපුරමින් සැපවත් දිවි පෙවෙතක් ගත කිරීමටත්, ගුණවත් නැණවත් දරු පිරිසක් රටට බිහිකර, සියලු ජාතීන්ට එකට සමගියෙන් ජීවත්විය හැකි රටක් ලෙස සංවර්ධනය කරා ගෙන යෑමට ශ්‍රීලනිපය තවදුරටත් කැපවනවා.රටේ දේශීය අවශ්‍යතා නියමාකාරයෙන් තේරුම් ගෙන කටයුතු කළ නිසා කෙතරම් බාධක ආවත් ධෛර්යය නැති කර නොගෙන රට ඉහළටම නැංවීමට කැපවුණු ශ්‍රී ලංකා නිදහස් පක්ෂය මව මෙන් රැක ගැනීමට දායක වූ සියලු දෙනාට ස්තුතිය පළ කරන අතරම පක්ෂයේ ධජය ඉදිරියට ම රැගෙන යන්නට අනාගතයේදීත් එක සිතින් එක්වන ලෙස සියලු දෙනාගෙන් ඉල්ලා සිටිනවා.සාකච්ඡාකෙළේ සුභාෂිණී ජයරත්න / අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=ab1109045</link>
    <topic>හදිසි නීතිය ඉවත් කිරීම ත්‍රස්තවාදය පරාජය කිරීමේ තවත් වාසියක්</topic>
    <author>සරත් පෙරේරා</author>
    <content>ජ්‍යෙෂ්ඨ අධිනීතිඥ ගෝමින් දයාසිරිමේ රටට අවශ්‍යව ඇත්තේ අන්නා හසාරේ කෙනෙකු නොව වගකිවයුතු විපක්ෂයකැයි ද හදිසි නීතිය ඉවත් කළ ආකාරයටම ත්‍රස්තවාදය වැළැක්වීමේ පනතත් අහෝසි කරන්නැයි ඉල්ලන්නේ ත්‍රස්තවාදීන් පරාජය නොකර ඔවුන් සමඟ සාම කතාවලට යන්නැයි කී පිරිස්ම බව ද ජ්‍යෙෂ්ඨ අධිනීතිඥ ගෝමින් දයාසිරි මහතා පවසයි.සිළුමිණ සමඟ “හදිසි නීතිය ඉවත් කිරිම හා ඉදිරි අභියෝගවලට මුහුණදීම” පිළිබඳව විශේෂ සම්මුඛ සාකච්ඡාවකට එක්වෙමින් අධිනීතිඥවරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට ගෝමින් දයාසිරි මහතා දුන් පිළිතුරු මෙසේය.ත්‍රස්තවාදය වැළැක්වීමේ පනත ඉවත් කරන්නට කියන පිරිස කවුදැයි ප්‍රථමයෙන් හඳුනාගත යුතුය. එසේ ඉල්ලන පිරිස එදා ත්‍රස්තවාදීන් පරාජය නොකර ඔවුන් සමඟ සාම කතාවලට ඇතුළු වී ඔවුන්ගේ ඉල්ලීම් ලබා දෙන ලෙස කියා සිටි පිරිසම නොවේද? ඔවුන්ට කිසි දිනක ශ්‍රී ලංකාවේ ආරක්ෂාව වැදගත් නැත. ඔවුන්ට අවශ්‍යව තිබෙන්නේ ජාත්‍යන්තර බලවේගවල ඉත්තන් වශයෙන් වැඩකර වාසි ලබාගැනීමටයි. හදිසි නීතිය ඉවත්කර සෑහෙන කාලයකට පසු ත්‍රස්තවාදය සම්පූර්ණයෙන්ම තුරන්වී ඇති බව සාධාරණ සැකයකින් තොරව ඔප්පු වන්නේ නම් එවැනි අවදියක ත්‍රස්තවාදය වැළැක්වීමේ පනත අහෝසි කළ හැකියි.අද ප්‍රජාතන්ත්‍රවාදී සෑම රටකම එවැනි නීති මාලාවක් දිගටම පවත්වාගෙන යයි. ඇමෙරිකාවේ පේට්ට්‍රියොටික් පනත හා බ්‍රිතාන්‍යයේ ආරක්ෂක නීති මීටත් වැඩි දැඩි ස්වරූපයක් ගනී. ඒ නිසා මේ නීතිය ප්‍රජාතන්ත්‍ර විරෝධී යැයි බටහිර රටවලටත් චෝදනා කළ නොහැකිය.හදිසි නීතිය වසර ගණනාවක සිට බලපැවැත්වූ නමුත් විරුද්ධ පක්ෂවල දුර්වලකම නිසා එය ඉවත්කරවා ගැනීමට කිසියම්ම උනන්දුවක් දක්වා ක්‍රියා නොකිරීම නිසා රජයට කිසිම අපහසුතාවකින් තොරව ත්‍රස්තවාදීන්ට විරුද්ධ යුද ජයග්‍රහණයෙන් පසුවත් හදිසි නීතිය දීර්ඝ කරගැනීමට හැකිවුණා. ඒ සම්බන්ධයෙන් විරුද්ධතාවක් දැක්වූවේ දෙමළ ජාතික සන්ධානය පමණයි.මේ අවස්ථාවේ හදිසි නීතිය ඉවත් කිරීමේ විශේෂිත හේතුවක් ලෙස මා දකින්නේ මේ රටට එල්ල වී ඇති ජාත්‍යන්තර බලපෑමයි. සැප්තැම්බර් දෙවැනි සතියේ ජිනීවා නුවර දී පැවැත්වෙන මානව හිමිකම් කවුන්සිලයේ සභාවාරයට ප්‍රථමයෙන් හදිසි නීතිය ඉවත් කිරීමෙන් මේ කරුණ උඩ තවදුරටත් ශ්‍රී ලංකා රජය විවේචනය කිරීමට ජාත්‍යන්තර බලවේගවලට ඉඩක් ලැබෙන්නේ නැත.විශේෂයෙන් කිවයුත්තක් නම් දීර්ඝ කාලයක් මේ රටේ හදිසි නීතිය ක්‍රියාත්මක වුවත් එයින් ජනතාවටත් ඔවුන්ගේ එදිනෙදා ජීවිතයට එතරම් ප්‍රශ්නයක් පැනනැඟුණේ නැත. නමුත් එහි අවශ්‍යතාව වූයේ ත්‍රස්තවාදීන් තවදුරටත් තම භාරයේ සිටීමේදී හදිසි නීතිය එයට යොදා ගැනීමට හැකිවීමයි. නමුත් ත්‍රස්තවාදය වැළැක්වීමේ පනත ක්‍රියාත්මක හෙයින් ඔවුන් තවදුරටත් රඳවාගැනීම ජාතික අවශ්‍යතාවක් හා රටේ අභ්‍යන්තර ආරක්ෂාවට අවශ්‍ය අංගයක් වන හෙයින් එම නීතිය යටතේ ඔවුන් තවදුරටත් රඳවා තබාගැනීමට ප්‍රශ්නයක් පැනනඟින්නේ නැහැ.මෙතරම් කාලයක් හදිසි නීතිය පවත්වාගෙන යාමෙන් රජය සිදුකළේ රටේ සාමාන්‍ය නීතියට අමතරව වැඩි බලතල ආරක්ෂක අංශයට පැවරීමයි. මෙය ත්‍රස්තවාදය ක්‍රියාත්මක වන යුගයක අත්‍යවශ්‍ය වූවක්. නමුත් රටේ ත්‍රස්තවාදය නිමා කිරීමෙන් පසුව ද වසර දෙකක් වැනි දීර්ඝ කාලයක් පවත්වාගෙන යාම අනවශ්‍ය දීර්ඝ කිරීමක් ලෙස මම දකිමි. මක්නිසාද එමඟින් වැඩ වර්ජන හා ජනතාවගේ ප්‍රජාතන්ත්‍රවාදී අයිතිවාසිකම් අවශ්‍ය නම් මර්දනය කිරීමට හැකි වන ආකාරයේ නීති මාලාවක් පවත්වාගෙන යාමට හැකිවීමයි. එය ප්‍රජාතන්ත්‍රවාදයට හානිකරය. මේ හේතු උඩ මේ අවස්ථාවේ රජය විසින් හදිසි නීතිය ඉවත් කිරීම රටේ ගෞරවයට හා හොඳනමට අතදීමක් වශයෙන් සැලකිය හැකියි. ඒ කෙසේ වුවද හදිසි නීතිය ඉවත් කිරීමට රජය මේ අවස්ථාවේ ගත් මේ අලුත් පියවරෙන් ලැබෙන ලොකුම වාසිය වන්නේ යුද අපරාධ චෝදනාවලට ලක් කිරීමට අපේ හමුදා ගෙනයාමට තැත් කරන අවස්ථාවක මෙයින් එවැනි කුමන්ත්‍රණ කඩාකප්පල් කිරීමට රජය සමත් වී තිබීමයි.දැනට රටේ ක්‍රියාත්මක වන්නේ සමාන්‍ය නීතිය පමණයි. අද යුගයට අවශ්‍ය ආරක්ෂාව එම සාමාන්‍ය නීතියෙන් සැපයෙන නිසා හදිසි නීතිය මේ අවස්ථාවේ ඉවත් කිරීම ප්‍රශංසනීයයි.හදිසි නීතිය පවත්වාගෙන යාමට විරුද්ධව කිසිම ක්‍රියාකලාපයක් ගෙනයාමට විරුද්ධ පක්ෂය අසමත් වීමෙන් පෙන්වන්නේ ඔවුන්ගේ බංකොලොත්භාවයයි. විපක්ෂයේ යුතුකමක් වන්නේ ජනතාවගේ අයිතිවාසිකම් රජයෙන් ආරක්ෂා කිරීමයි. එම වගකීම ඔවුන් පැහැර හැරි හෙයින් රජයට මෙම නීතිය ත්‍රස්තවාදය නිමා කිරීමෙන් පසුවත් පවත්වාගෙන යාමට ඉඩකඩ සැලසුණි. රටේ ක්‍රියාත්මක ප්‍රජාතන්ත්‍රවාදයේ දුර්වලකමක් ඇත්නම් එය රජය හා විරුද්ධ පක්ෂය සම සමව බෙදාගත යුතුය.රජයට රටේ සාමය දිනාදීමේ ගෞරවය හිමිවන නිසා වර්ෂ ගණනාවකට පසුව හදිසි නීතිය ඉවත් කිරීමට සමත්වීමත් ත්‍රස්තවාදය පරාජය කිරීමේම තවත් වාසියක් ලෙස සැලකීමට ද හැකියි. ත්‍රස්තවාදය තවදුරටත් රටේ තිබුණා නම් දිගින් දිගටම හදිසි නීතිය පවත්වාගෙන යාමේ අවශ්‍යතාව ඇතිවෙනවා. එවිට සිදුවන්නේ ශ්‍රී ලංකාව අසාර්ථක රාජ්‍යක් බවට ජාත්‍යන්තරයෙන් නම් කිරීමයි. අද ආර්ථිකය ශක්තිමත් වෙමින් සාමය පවත්වාගෙන යාමෙනුත් ප්‍රජාතන්ත්‍රවාදය උතුරු නැඟෙනහිර ජනතාවටත් ප්‍රදානය කිරීමෙනුත් රට ලබාගෙන ඇති ජයග්‍රහණයන් සැප්තැම්බර් මාසයේ ජිනීවාහි දී පැවැත්වෙන මානව හිමිකම් කවුන්සිල සැසිවාරයේ දී රටේ විවේචකයන්ට විරුද්ධව අපට ඉදිරිපත් කළ හැකි ශක්තිමත් තර්කයක් වනු ඇත.හදිසි නීතිය නම් නිදහස ලැබූ දා සිට පැවතුණ මහජන ආරක්ෂක පනත යටතේ සාමාන්‍ය නීතියට අමතරව ආරක්ෂක අංශයට ප්‍රදානය කරනු ලබන විශේෂ බලතලත් සමඟ ජනතාවගේ ප්‍රජාතන්ත්‍රවාදී අයිතිවාසිකම් දුර්වල කිරීමේ රෙගුලාසි මාලාවක් ලෙස විස්තර කළ හැකියි. එසේ වුවද ප්‍රජාතන්ත්‍රවාදය ආරක්ෂා කරන සියලු රටවල මෙවැනි නීති පද්ධතියකුත් විශේෂ අවස්ථාවලදී මහජන සුබසෙත සඳහා පාවිච්චි කිරීමට බලපැවැත්වෙන බව පැවැසිය යුතුයි. එය දීර්ඝකාලීනව පවත්වාගෙන ගියහොත් සාමාන්‍ය නීතියක ස්වරූපය දක්වන අතර යමෙකුට රටේ හමුදා පාලනයක් ඇති කරගැනීමට ගන්නා තැතක් හා ඒකාධිපතිවාදය කරා යන ගමනක් බවටත් චෝදනා කළ හැක. මෙය ඉවත් කිරීමෙන් රජය මෙම චෝදනාවලින් නිදහස් වෙයි.ලංකාවේ සංවර්ධනය සමඟ දූෂණය එකට අත්වැල් බැඳගෙන යන හෙයින් මේ රටේ දූෂණය තුරන් කරන ක්‍රියාමාර්ගයකට යෑම රටේ ප්‍රතිරූපයට අවශ්‍යම අංගයක්. අලුතෙන් 18 ව්‍යවස්ථාවෙන් පත්කරන ලද කොමිසන් සභා බැලූ බැල්මටම ක්‍රියා විරහිත අසාර්ථක මුහුණුවරක් දක්වන්නේ ඔවුන් කිසිසේත් ක්‍රියාශීලී නොවන හෙයින්.මෙරටට දූෂණය නැතිකරන්න අවශ්‍ය වන්නේ ඉන්දියාවේ අන්නා හසාරේ වැනි පුද්ගලයන් නොවේ. මේ රටට අවශ්‍ය වන්නේ එම රාජකාරිය ඉටුකරන වගකිව යුතු විපක්ෂයක්. රජයට තුනෙන් දෙකක බලයක් ඇති අවස්ථාවක කොමිසන් සභා අසාර්ථක දැක්මක් ප්‍රදර්ශනය කරන හෙයින් දූෂණය මර්දනය කිරීමට ජනතාව යොමු කිරීමට මාධ්‍ය මුල් තැනක් ගෙන ක්‍රියාකරයි. අද රටේ සිටින බියක් නැතුව ක්‍රියා කරන පිරිසක් ලෙස මට පෙනෙන්නේ අපේ මාධ්‍ය කරුවන් පමණි. මෙහිදී නීතිඥයන් වෛද්‍යවරුන්, ගණකාධිකාරිවරුන් වැනි වෘත්තිකයන් ඒ කාර්ය කිසිසේත්ම ඉටු නොකරන අතර මාධ්‍යකරුවන් ඉදිරියෙන් සිටීම හොඳින් පෙන්නුම් කරනවා. එයින් අපට තවදුරටත් ප්‍රජාතන්ත්‍රවාදී අයිතිවාසිකමක් වන අදහස් ප්‍රකාශ කිරීමේ අයිතිය තහවුරු කෙරෙනවා. එම සාධාරණත්ව අයිතිය අධිකරණය විසින් ද රැකගත යුත්තේ මේ අවස්ථාවේදී ජාත්‍යන්තර ප්‍රසාදය දිනාගැනීම අප ඉදිරියේ ඇති රටට එරෙහිව ඇති චෝදනාවලට ද එය හොඳම පිළිතුර වන හෙයිනි.අනිවාර්යයෙන්ම ත්‍රස්තවාදය සම්පූර්ණයෙන්ම පරාජය කළත් අපි අමතක නොකළ යුතු කරුණක් වන්නේ එහි බලය ලබාගෙන ඇති දෙමළ ජාතික සන්ධානය එදා ත්‍රස්තවාදීන්ගේ හිත මිතුරන් ලෙස කටයුතු කළ බවයි. එදා උතුරේ සිටි බහුතරයක් රජයේ සේවකයන් ද ඔවුන්ට සහාය දැක්වූවා.මතුපිටින් ත්‍රස්තවාදය සම්පූර්ණයෙන් විනාශ කලත් දෙමළ ජාතික සන්ධානයවත් තවම පෙඩරල් වාදය අත් නොහැර ඇති තත්ත්වයක් තුළ ඔවුන් ඊළමය දෙස තවමත් නෙත් යොමුකර ඇති බව පෙනෙනවා. ඔවුන්ට උතුරේ රජයේ සේවකයන්ගේ ද සහාය ලැබෙන බවට සාධක තිබෙනවා. එමනිසා ආරක්ෂක අංශ තවදුරටත් අවදියෙන් සිටිය යුත්තේ නැවත වරක් ත්‍රස්තවාදී යුගයකට රට ගෙනයාමට කිසිසේත්ම ඉඩ නොතැබිය යුතු නිසයි.මෙයට හොඳම ප්‍රතිකර්මය වන්නේ එක්සත් ජනතා නිදහස් සන්ධානයටත් එක්සත් ජාතික පක්ෂයටත් උතුරු නැඟෙනහිර ආසන දිනාගත හැකි උතුරේ ජනතාවගේ පක්ෂපාතීත්වය ලබාගත හැකි දේශපාලන පසුබිමක් සකස් කරගැනීමයි. උතුරට හා නැෙඟනහිරට අවශ්‍ය වන්නේ ජාතික දේශපාලන පක්ෂ විනා පටු වාර්ගික දේශපාලන පක්ෂ නොවේ. රජයට දැනට සීයට 28-30ක ජනපදනමක් උතුරේ ඇත. එක්සත් ජාතික පක්ෂයට ඊටත් වඩා සුළු ජන පදනමක් ඇති හෙයින් ද මෙය වර්ධනය කර දෙමළ ජාතික සන්ධානයට තරගකාරීව සටන් කළ හැකි අත්තිවාරමක් සකසා දෙමළ ජනතාව වෙනුවෙන් ඔවුන්ගේ සාධාරණ දුක්ගැනවිලි වලට විසඳුම් සොයා යාම කළ යුතුª යයි මා සිතනවා.මෙතැනදි 13 වැනි සංශෝධනය තවත් බලසම්පන්න කිරීමට වෑයම් කළහොත් සිදුවන්නේ පෙඩරල්වාදය හරහා ඊළමකට පාර කැපීමයි. එවැනි ක්‍රියාමාර්ගයකින් දෙමළ ජාතික සන්ධානය නැවතත් බලවත් කර එමඟින් ත්‍රස්තවාදය නැවත පුනර්ජීවනය කිරීමක් ද අනිවාර්යයෙන්ම සිදුවෙනවා.මේ ප්‍රශ්නය ගැන කරුණු සොයන්නට පත්කළ උගත් පාඩම් හා සන්හිඳියා කොමිසමේ වාර්තාව තවමත් ඉදිරිපත් කර නැහැ. එහි අවසන් යෝජනා ඉදිරිපත් කළ විට රජය ඒවා ඉෂ්ට කිරීමට පියවර ගත යුතුයි. වර්ෂ 30ක ත්‍රස්තවාදයෙන් බැට කෑ දෙමළ ජනතාවට සාධාරණ දුක් ගැනවිලි රැසක් තිබෙනවා. ඒවා විසඳීම බහුතර සිංහල ජනතාව නියෝජනය කරන දේශපාලන පක්ෂවල යුතුකමයි.ප්‍රශ්නය විසඳීමේ දී බලය බෙදාදීමක් කළ යුත්තේ පළාත් සභාවලට නොව ජනතාවට යයි මා සිතනවා.සිංහල හා දෙමළ ජනතාවට ග්‍රාමීය සභා ක්‍රමයක් ඇතිකර ඔවුන්ට බලය පැවරීම කළොත් සිදුවන්නේ ජනතාවට බලය බෙදාදීමක් මිස දේශපාලකයන්ට බලය බෙදාදීමක් නොවේ. මෙයට දෙමළ සන්ධානය අකමැති වන්නේ ඔවුන්ට අවශ්‍ය වී ඇත්තේ පොලිස් හා ඉඩම් බලතල ඔවුන්ගේ අතට ගෙන ඒ මාර්ගයෙන් නැවත ඊළමක ප්‍රතිරූපයක් ගොඩනැංවීමට ඔවුන්ට අවශ්‍යව ඇති නිසයි. රජය මේ ගැන පුළුල් විමර්ශනයක් කර තීරණයක් දීම විනා පාර්ලිමේන්තු තේරීම් කාරක සභා මඟින් කිසිදා මෙයට විසඳුම් දීමට නොහැක්කේ පක්ෂ භේද නිසා එය ද අවසාන වන්නේ ප්‍රතිඵල රහිතව නිසාය. පාර්ලිමේන්තු තේරීම් කාරක සභාවකින් සිදුවන්නේ ප්‍රශ්නය විසඳීම නොව කල්ගතවීමෙන් ප්‍රශ්නය මීටත් වඩා දරුණු ලෙස නැවත හිස එසවීම විය හැකියි. අවශ්‍ය වන්නේ වේගවත් පිළිවෙතකි. අපට ජාත්‍යන්තරව දිය හැකි හොඳම පිළිතුර නම් දෙමළ ජනතාවගේ සාධාරණ අයිතිවාසිකම්වලට විසඳුම් දීම විනා ඉන්දියාවට අවශ්‍ය 13 වැනි සංශෝධනය තවත් තර කිරීමක් නොවේ.ඉන්දියාව ළඟම අසල්වැසියා වශයෙන් සිටින හෙයින් අප කළ යුත්තේ ඔවුන්ගේ හොඳ හිත දිනාගැනීමයි. මීට සුදුසුම මාර්ගය බෞද්ධ – හින්දු සබඳතාවයන් තර කිරීමයි. මේ රටේ පන්සල හා කෝවිල එකම භූමියක පිහිටන අතර එකට පූජා, පිංකම් පවත්වමු. අපගේ සිංහල, දෙමළ අවුරුදු නැකතේ සිට චාරිත්‍ර වාරිත්‍ර එකම පෙරදිග මුහුණුවරකින් සිදු කරමු. ඉතිහාසය දෙස බලන විට රජදරුවන්ගේ කාලයේ සිටම හින්දු හා බෞද්ධ ශිෂ්ටාචාරය එකටම ගමන් කළ බව පෙනේ. මෙවන් පිළිවෙතක් අනුගමනය කළහොත් හින්දු ආගමට ප්‍රධාන තැනක් දෙන ඉන්දියාවට ලංකාව සමඟ සහජීවනය වර්ධනය කිරීමට අනිවාර්යයෙන්ම සිදුවේ. සිංහල, දෙමළ ජනතාවගේ සමීපම කේන්ද්‍රස්ථානය වන්නේ බෞද්ධ හින්දු එකමුතුතාවයි. මෙවන් තුරුම්පුවක් රජය අතේ තබාගෙන එයින් ප්‍රයෝජන නොගන්නේ මන්ද යන්න මට ඇති ප්‍රශ්නයයි. මේ ජාතීන් දෙක අතර සමඟිය ගොඩනැඟීම දෙරට අතර සමඟිය ගොඩනැඟීමම වෙයි. බෞද්ධයන්ගේ පරම පූජනීය ස්ථාන ලෙස සැලකෙන්නේ ද ඉන්දියාවේ ඇති බෞද්ධ පූජ්‍යස්ථානයි. මෙම සංස්කෘතික හා ශිෂ්ටාචාරමය බැඳීම තවදුරටත් තරකිරීම ඉන්දියාව ද අප සමඟ සමීපව ඉන්දියානු සාගරයේ පැවතීම තහවුරු කරනු ඇත.මා කියාගෙන ආ ආකාරයට හින්දු - බෞද්ධ සබඳතාව තහවුරු කරන විට තමිල්නාඩුවට ද කළ හැක්කේ එයට ආධාර කිරීම පමණයි. තමිල්නාඩුවට ඇති ප්‍රශ්නය නම් එහි දේශපාලකයන්ට එහි සිටින ද්‍රවිඩ ජනතාව සතුටු කිරීමට සිදුවීමයි. ඔවුන්ගේ අභ්‍යන්තර ප්‍රශ්න විසඳාගැනීමට නොහැකි අවස්ථාවකදී බාහිර විදේශ ප්‍රතිපත්තියක් හරහා තම ඡන්දදායකයන් පිනවීමට ගන්නා වෑයමක් අද තමිල්නාඩුවේ දැකිය හැක්කේ.ජයලලිතා වූ කලී ඉන්දියාවේ ජාතික දේශපාලන ව්‍යූහයට එකතුවීමට කැමැති දේශපාලනඥයෙක්.කරුණානිධි මෙන් තමිල්නාඩුවට පමණක් සීමාවීමට කැමැති දේශපාලනඥයෙක් ලෙස ඇය සැලකිය නොහැකියි. එමනිසා ඉන්දියාවේ ආරක්ෂාව හා අසල්වැසියන් අතර ඇතිවන අන්‍යොන්‍ය සබඳතාවේ වැදගත්කම ජයලලිතාට වටහාගත හැකි වනු ඇත.ශ්‍රී ලංකාව ඉන්දියාවේ හතුරෙක් කරගතහොත් දේශසීමාවල සිටින එකම මිතුරා ද නැති වන බව සහතිකයි. අද පාකිස්තානය, චීනය, නේපාලය, භූතානය, බංග්ලාදේශය වැනි සියලු අසල්වැසි රටවල් සමඟ ඉන්දියාව නොයෙක් ප්‍රශ්න ඇතිකරගෙන තම දේශසීමා ආරක්ෂාව සඳහා විශාල ධනස්කන්ධයක් වැය කරන අතර දක්ෂිණ ඉන්දියාවේ සිටින ශ්‍රී ලංකාව ඉන්දියාවේ මිතුරෙක් හෙයින් එම දේශසීමාව ආරක්ෂා කිරීමේ කාර්ය ශ්‍රී ලංකාව සිදුකරන හෙයින් එම වාසිය අහිමි කරගැනීමට බුද්ධිමත් දේශපාලනඥයෙක් ලෙස ජයලලිතා අනවශ්‍ය ලෙස ක්‍රියා නොකරනු ඇතැයි විශ්වාසයි. අප කළ යුත්තේ දෙමළ ජනතාවට සාධාරණය ඉටුකරමින් එය තමිල්නාඩුවට ද අවබෝධ කරදී බෞද්ධ හින්දු සබඳතාව මත ශ්‍රී ලංකාව හා තමිල්නාඩුව අතර සංස්කෘතික සබඳතා තර කර ගැනීමයි.සරත් පෙරේරාඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109041</link>
    <topic>විභාගයෙන් පසු සිතට දැනෙන සැහැල්ලුව හරියට විඳ ගන්නේ මෙහෙමයි</topic>
    <author>සාකච්ඡා කෙළේ - ඉනෝකා සමරවික්‍රම</author>
    <content>කොහොමද විභාගය? දැන් ඉතින් මොනවද කරන්න කල්පනාව? පසුගියදා අවසන් වූ උසස් පෙළ විභාගයට විවිධ විෂය ධාරාවනට පිළිතුරු ලියා අවසන් කළ ශිෂ්‍ය ශිෂ්‍යාවන් කිහිප දෙනකුගෙන් අපි විමසුවෙමු. මේ ඔවුන් දුන් විවිධ උත්තරය.‘විභාගයට හොඳට පිළිතුරු ලිව්වා’ ‘අපෝ සමහර ප්‍රශ්න පත්‍ර හරිම අමාරුයි’ ‘හිතට දැනෙන්නේ පුදුම සැහැල්ලුවක්’ ටික කාලයක් ‘ජොලියේ’ ඉන්නයි කල්පනාව. “මම නම් මොනවා හරි අමතර දෙයක් ඉගෙන ගන්නවා.” දෙවසරකට වැඩි කාලයක් උසස් පෙළ විභාගය වෙනුවෙන් කැපවූ දූ දරුවන් තුළ ඇත්තේ මෙවැනි අදහස්ය.දහසකුත් එකක් බලාපොරොත්තු මතම රැඳෙමින් කටයුතු කළ උසස් පෙළ දරුවන්ට එය ලියා අවසන් කළ විට දැනෙන ‘සැහැල්ලුව‘ ඔවුන් විවිධ අයුරින් විඳ ගනිති. ඇතැම් විට මේ ‘සැහැල්ලුව‘ ගඟේ, මුහුදේ, දිය නෑමට යාම, නැතිනම් කණ්ඩායම් වශයෙන් වෙනත් කටයුතුවල නිරත වීම විශේෂයෙන්ම මත්ද්‍රව්‍ය භාවිත කරමින් සතුටු වීම, එසේත් නැත්නම් විනෝද චාරිකා යාම ද සිදුවේ. නැතිනම් වෙනත් ආකාරයේ සිතට සතුට ගෙන දෙන අංශ කරා යොමු වීම ද සිදුවේ.ඇතැමුන් අහිංසක සතුටක් ලැබීමට ගිය ද ඒ සතුට ජීවිතයට ‘මරු කැඳවූ’ අවස්ථා ද නැතුවාම නොවේ.විභාගය අවසන්, මේ දරුවන් ඔවුන්ගේ ජීවිත හරවත් මාවතකට යොමු කරගන්නේ කෙසේ ද? උසස් පෙළ ලියා අවසන් කිරීමත් සමඟ දැනෙන මහා නිදහසට කුමක් කරන්නේ ද?අධ්‍යාපනය, සාමාජයීය, මානසික, ආදි ක්ෂේත්‍ර නියෝජනය කරන විද්වත් කිහිප දෙනකුගෙන්ම අපි අදහස් විමසුවෙමු.කොළඹ විශ්ව විද්‍යාලයේසමාජ විද්‍යා අධ්‍යයන අංශයේජ්‍යෙෂ්ඨ මහාචාර්යඑස්. ටී. හෙට්ටිගේඅපේ අධ්‍යාපන ක්‍රමය අනුව පාසල් දරුවන්ට කඩඉම් දෙකක් තියෙනවා. එකක් සාමාන්‍ය පෙළ විභාගය, අනෙක උසස් පෙළ විභාගය. නමුත් අධ්‍යාපනය කියන්නේ ළමයි පාසල් කාලය තුළ ලබාගන්නා දැනුම, පරිචය, ආකල්ප, පරිසරයට හුරුවීම ආදි මේ සියල්ලමයි. නමුත් අද මේ හැමදේම මේ විභාග දෙක නිසා යටපත් වෙලා තියෙන්නේ. ජනමාධ්‍ය වලිනුත් අද කතාබහ කරන්නේ විභාග ගැන පමණයි. මේ නිසා මවුපියෝ දරුවෝ විශාල පීඩනයකට හසුව සිටින්නේ.ළමයි විභාගයට සීමා වනවා, ඒ සඳහාම සූදානම් වෙනවා හැරෙන්නට ඔවුන් තුළ වෙනත් දෙයක් ගැන අවබෝධයක් නැහැ. මේ නිසා විභාගයෙන් පසුව ලැබෙන ‘නිදහස’ ඔවුන් හිතුමතේ ගත කරන්න සූදානම් වෙනවා.ඔවුන් අරමුණක් නැතිව කටයුතු කිරීමට යාම නිසා අමාරුවේ වැටෙන අවස්ථා තිබෙනවා.අධ්‍යාපනයෙන් බලාපොරොත්තු වෙන්නේ විභාග සමත් වීම පමණක්ම නොවෙයි. රටේ නීති රීතිවලට ගරු කරන අනිත් අයට ගරු කරන පිරිසක් තමයි සමාජයට අවශ්‍ය. නමුත් අද එහෙම වෙනවද කියන ප්‍රශ්නය අපට තිබෙනවා. දරුවෝ විභාගය නැත්නම් අතරමං වන තත්ත්වයට පත්වෙලා. ඔවුන් තුළ ඇති වෙනත් හැකියාවන් ඔපමට්ටම් කරගන්නට නොහැකි වෙලා තියෙනවා. පාසල් අධ්‍යාපනය තුළ කුසලතා ආකල්ප වර්ධනයට මෙන්ම ජීවන කුසලතා, වෘත්තිය කුසලතා ආදියට මුල්තැන දිය යුතුයි.අපේ රටේ විනය ගරුකව තර්කානුකූලව කතා කරන්න පුළුවන් අය ඉන්නේ කී දෙනා ද? භාෂා දැනුම පවතින්නේ පහළ මට්ටමක. සබකෝලය ආදි දේ මෙන්ම වෙනත් වෘත්තීය කුසලතා නැතිකමින් රැකියාවක් සොයා ගිය විටත් මේ අය අතරමං වෙනවා. විභාගය අවසන්.දරුවන්ගේ ඉදිරි කාලය හරවත් යමකට යොමු කිරීමේ වගකීම තියෙන්නේ මවුපියන් අතේ. ඔවුන් දරුවන් සමඟම ගැවසිය යුතුයි. මේ අයට භාෂා වර්ධනය කර ගැනීම වෙනත් කුසලතා වර්ධනය කරගැනීම හෝ වෘත්තීය පුහුණුව ලබාදීම සඳහා යොමුකළ යුතුයි. නැතිනම් විභාගය අවසන් වීමත් සමඟ ලැබෙන නිදහසත් සමඟ ඔවුන් එය හිතුමතේ ගත කරන්න ගිහින් නැති කරදරවලට පත්වෙන්නට පුළුවන්.මීට ටික කලකට පෙර විභාග අවසන් වීමත් සමඟම ලැබෙන නිදහස මිතුරන් සමඟ ගත කිරීමට ගිය එක්තරා තරුණයකු මුහුදේ නෑමට ගොස් මරු තුරුලට ගියා.විභාග ප්‍රතිඵල ලැබු විට මවුපියන්ට දැනගන්නට ලැබුණේ ඔහු විද්‍යා අංශයෙන් ඉහළින්ම සමත් වී ඇති බවයි. අවාසනාවක මහත. රටට අහිමිව ගියේ අනාගත වෛද්‍යවරයකු වීමට සිටි තරුණයෙක්. මෙවැනි ඛේදජනක සිදුවීම් සිදුවන්නේ ඇයි අපි මේ කරුණු ගැන බැරැරුම් විදියට කල්පනා කරන්න ඕනැ.වෝහාරික මනෝ විද්‍යාඥනිමල් ලියනගේවිභාගයක් අවසන් වූවාට පසුව මවුපියෝ පාසලට ගිහිල්ලා දරුවා රැගෙන ඒම තමයි සුදුසුම දේ. විභාගයක් අවසන් වීමත් සමඟ දරුවන්ගේ චිත්ත වේගය විවිධ අන්දමට ක්‍රියාත්මක වෙනවා. ඔවුන්ට ලැබෙන අසීමිත නිදහස ඔවුන් විවිධ ලෙස ගත කරන්න බලනවා.“ජොලියට බොනවා, ජොලියට පාටි දානවා, ජොලියට ගඟේ මූදේ නාන්න යනවා. මේ වගේ දේවල් කරන්න යාමෙන් කණ්ඩායමක් සමඟ එකතු වූ විට ඒ සමාජයෙන් ලැබෙන ප්‍රතිචාර කොහොම වේවිද කියලා නොදන්න පීනන්න බැරි වුණත් වතුරට පනින තරුණයෝ ඉන්නවා. යහළුවන් ඉදිරියේ සමච්චලයට ලක්වෙයි කියලා ඇතැමෙක් බොනවා. මේ දේවල් කරන්න ගිහිල්ලා අවසානයේ අනතුරුවලට ලක්වෙන්නෙත් ඔවුන්මයි.විශේෂයෙන්ම මේ අයට අවබෝධ කරවන්න ඕනැ ඔවුන්ගේ ජීවිතවල වටිනාකම කුමක් ද කියලා. අධ්‍යාපනයේ අවසාන තීරණය තියෙන්නේ විභාග සමත්වීම පමණක් නොවෙයි. උසස් පෙළට පිළිතුරු ලියන දරුවා තුළ කාලයක් තිස්සේ එකතු කරගත් දැනුමක් තියෙනවා. ඒ දැනුම වටිනවා. දරුවන් වගේම මවුපියනුත් එය තේරුම් ගත යුතුයි.මේ ගැටලුවේදී මවුපියන්ට, ගුරුවරුන්ට, වැඩිහිටියන්ට විශේෂ යුතුකමක් තියෙනවා. විභාගය අවසන් වුණහම දරුවන්ට කල්ලි ගැසෙන්නට ඉඩ නොදී ඔවුන්ට නිවෙස්වලට යාමට කටයුතු කළ යුතුයි. පාරේ හරි, පාසල් දරුවෝ කල්ලි ගැහිලා ඉන්නව නම් පොලිසිය මේ අය විසුරුවා හැරිය යුතුයි. නැතිනම් මේ දරුවන්ගේ කල්ලි ගැසීම ඇතැම් විට ඔවුන්ට අනතුරක් ගෙන එන්නට පුළුවන්. හොඳම දේ තමයි විභාගයෙන් පසුව දැනෙන මහා නිදහසට ඔවුන් සමඟ එකතු වී මවුපියන් ඒ නිදහස ඔවුන්ට විඳගන්නට සැලැස්වීම.විභාගයෙන් ටික කාලයකට පසුව දරුවන්ගේ අනාගතය සැලැසුම් කළ යුතුයි. අනවශ්‍ය දේට නොවෙයි අවශ්‍ය දේට ඔවුන් යොමුකර හරවත් යමක් ඉගෙන ගන්නට සැලැස්විය යුතුයි. වෘත්තිය පුහුණුවක් ලබාදීමට කටයුතු කිරීම මෙන්ම දරුවාගේ අනාගතය ලැබෙන නිදහස හරවත් ලෙස යොදාගෙන කළමනාකරණය කිරීම දෙමවුපිය වැඩිහිටි සැමගේ යුතුකමක් වගකීමක්.ජාතික අධ්‍යාපන ආයතනයේහිටපු අධ්‍යක්ෂ ජෙනරාල්ආචාර්යතිලෝකසුන්දරී කාරියවසම්මවුපියෝ තම දරුවන් පිළිබඳව විශේෂ සෙවිල්ලෙන් සිටිය යුතු කාලයක්. උසස් පෙළ විභාගයට පෙනී සිටියාට පසුව මවුපියෝ දැන් දරුවන්ගේ කාලේ කියලා ඔවුන්ට ඕනැ දෙයක් කිරීමට කියා අතහැරිය යුතු නැහැ. කුඩා කාලයේ පටන්ම දරුවන් ගැන අවධානයෙන් සිටිය යුතුයි.ඔවුන් ආශ්‍රය කරන්නේ කවුරුන්ද යන එක ගැන අවධානයෙන් සිටිය යුතුයි. විභාගයේ අවසන් දවසට අම්මා තාත්තා ඒ දරුවෝ සමඟම රැඳී සිටිය යුතුයි. ඔවුන් යන්නේ එන්නේ කොහෙද, ආශ්‍රය කරන්නේ මොන වගේ යාළුවෝ ද කියන එක ගැන ඇස ගසාගෙන සිටිය යුතුයි.ඒ වගේම විනෝද වීමට ද ඔවුන් හා එක්විය යුතුයි. තනිවම විනෝද වීමට නොවෙයි ගෙදර උදවියත් ඔවුන් සමඟ විනෝදය බෙදා හදා ගත යුතුයි. එවිට දරුවන් යහළුවන් සමඟ එක්ව විනෝද වීමට ගොස් සිදුවන අනතුරුවලින් දරුවන් බේරා ගැනීමට පුළුවන්.මට මතකයි මගෙ දරුවෝ උසස් පෙළ සාමාන්‍ය පෙළ විභාගවලට පෙනී සිටි අවසන් දිනයේ මම දරුවන් සමඟයි හිටියේ. සතුටු වෙන්න ඕන නම් යාළුවන් ගෙදර කැඳවාගෙන එන්නැයි කීවා. ඔවුන්ගේ සතුටට අපිත් හවුල් වුණා. විශේෂයෙන්ම අම්මලා දරුවා කුඩා කාලයේ සිටම ඔවුන් ඇසුරු කරන අය පිළිබඳව අවධානයකින් සිටීම වැදගත් වෙනවා.කොළඹ ඩී. එස්. සේනානායක විද්‍යාලයාධිපතිඩී. එම්. බී. දිසානායකවිභාගය අවසන් වීමත් සමඟම සෑම දරුවකුටම පුදුමාකාර නිදහසක් මනසට දැනෙනවා. පාඩම් කටයුතුවලට ම වෙන්ව සිටි ඔවුන් තුළ තිබු පීඩනය නැතිවීමත් සමඟ දැනෙන නිදහස මේ අයගෙන් ඇතැම් අය වැරැදි විදිහට යොදා ගන්නවා. විශේෂයෙන්ම මේ දරුවෝ කණ්ඩායම් හැටියට එකතු වී විනෝද වෙන්න බලනවා. ඒ වගේම හිතුමතේ කණ්ඩායම් ගැහිලා ගඟේ මුහුදේ නාන්න යෑම නිසා ඇතැම් විට සමහරු මිය යනවා.අපි හැම විටම විභාගය අවසන් වූ දවසේ දරුවන් ගැන හොඳ සෙවිල්ලෙන් ඉන්නේ. ඔවුන්ට කණ්ඩායම් ගැහෙන්න ඉඩ දෙන්නේ නැහැ. ගෙදර යන්න කියා කියන්නේ. ඒ වගේම විභාගයට ඉදිරිපත් වීම සඳහා ප්‍රවේශපත් ලබා දෙන දවසේ ඔවුන්ට සෙත් පිරිත් කියලා ආශිර්වාද කරනවා. ඒ වගේම විභාගයට සූදානම් වීමත් විභාගය පැවැත්වෙන කාල සීමාවේ කටයුතු කළ යුතු ආකාරයත් පිළිබඳවත් වගේම විභාගයෙන් පසුව කටයුතු කරන්න ඕන පිළිවෙළ පිළිබඳව දරුවන් දැනුම්වත් කරනවා.මේ පිළිබඳව පොදුවේ කතාබහ කළොත් විභාගයෙන් පසුව මේ දරුවන්ට කරන්න පුළුවන් බොහෝ දේ තිබෙනවා. යම් දෙයක් පිළිබඳව වෘත්තිය පුහුණුව ලබන්න පුළුවන්,පරිගණක දැනුම හෝ ඉංගී‍්‍රසි දෙමළ හෝ වෙනත් භාෂාවක් පිළිබඳව වැඩිදුර ඉගෙන ගැනීමට පුළුවන්. විභාගයේදී දරුවන් සමඟ කටයුතු කළ මවුපියන් තුළත් විශාල පීඩනයක් තිබෙනවා. ඒ අද විභාග තරගයක් තිබෙන නිසා. විභාග ලියා අවසන් කිරීමෙන් පසුව මවුපියෝ සිතිය යුතු නැහැ දැන් දරුවා වගකීම් දරන්න පුළුවන් කෙනෙක්.එහෙම හිතලා ඔවුන්ට ඔවුන්ට රිසි අන්දමින් හැසිරීමට ඉඩ නොදිය යුතුයි. විශේෂයෙන්ම මවුපියෝ දරුවන්ගේ විභාග ගැන පමණක්ම නොවෙයි ඊට පසුවත් ඔවුන් ගැන සෙවිල්ලෙන් සිටිය යුතුමයි. වර්තමානයේ පහේ ශිෂ්‍යත්වය, සාමාන්‍ය පෙළ විභාගය, උසස් පෙළ විභාගය ආදි ප්‍රධාන විභාගයන් සඳහා මවුවරු පියවරු තුළ ඇත්තේ ද මහා පීඩනයක්. ඔවුන්ට අවශ්‍ය තරගකාරී විභාග ලෝකයේ දරුවා දිනවීම සඳහා උපරීම වශයෙන් කටයුතු කිරීමයි.සාකච්ඡා කෙළේ - ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109042</link>
    <topic>වෙන්වූ අතක් නැවත බද්ධ කරයි</topic>
    <author>සටහන සුනිල් දයා අල්විස්</author>
    <content>නවීන වෛද්‍ය විද්‍යාවේ හාස්කමක්කඩුගන්නාවේ පදිංචි 31 හැවිරිදි වසන්ත රත්නායක දෙදරු පියෙකි. ඔහුට තම දරුවන් පිළිබඳව හා පවුලේ අනාගතය පිළිබඳව තිබුණේ දහසකුත් එකක් බලාපොරොත්තුය.ශල්‍ය වෛද්‍ය අමිල ශසංකඔහු රැකියාව කෙළේ ද මේ බලාපොරොත්තු පොදි බැඳගෙන දියුණු වීමේ අරමුණ ඇතිවය. පොලිතින් නිෂ්පාදනය සම්බන්ධ ඇසුරුම් කම්හලක සේවය කළ ඔහු රැකියාවෙන් හරිහම්බ කෙළේ තම පවුලේ අනාගතය සරු කිරීමටය.දිනය පසුගිය 28 වැනිදාය. ඔහු රාත්‍රි සේවා මුරයකට පැමිණියේ සුපුරුදු පරිදිය. නමුත් එදින රාත්‍රියේ ඔහුට මුහුණ දෙන්නට සිදු වූයේ නොසිතූ ඇබැද්දියකටය.එදා රාත්‍රී අට පසු වෙනවා ඔහුට මතකය. ඔහු වැඩ කරන යන්ත්‍ර අසල රැඳෙමින් ඔහුගේ රාජකාරියේ යෙදෙමින් සිටියේය. ගත වූයේ මොහොතකි. ඔහු යන්ත්‍ර අසල ඇද වැටුණි. ක්‍රියාකාරීව තිබුණ යන්ත්‍රයේ ඔහු දෙවරක්ම රෝල් වී ගියේය.ඉවසිය නොහැකි වේදනාවක් දැනුණත් ඔහුට එම අවස්ථාවේ සිහි තිබුණේය. තම දකුණු අත උරහිසෙන් ගැලවී ගොස් තිබෙන බව ඔහුට දැනුණි. දෙකකුල් ද දැඩි සේ වේදනා ගෙන දුන්නේය. තුවාලවලින් නොකඩවා ගලන රුධිරයෙන් එම ස්ථානය ලේවලින් නැහැවී තිබිණි.යන්ත්‍රය නැවතුණි. වැඩ කරමින් සිටි සෙසු සගයෝ ද වැඩ නතර කර ඔහු වෙත දිව ආහ. මේ සියලු දෙනා එක්ව ඔහු රාගම මහ රෝහලට රැගෙන ආවේ වෙන්වූ අත ද සුරක්ෂිතව පොලිතින් උරයක බහාගෙනය. තමාට සිදුවූයේ කුමක්දැයි වසන්තට නිච්චියක් තිබුණේ නැත. දෙලොවක අතරමං වී වේදනාවෙන් ගත සිත පෙළද්දී ඔහු සිහිසුන් වී ගියේය. රාගම රෝහලෙන් ඔහුට අවශ්‍ය මූලික ප්‍රතිකාර ලැබිණ. එහෙත් එහි වෛද්‍යවරු ඔහුගේ ජීවිතය බේරා ගැනීමට වඩාත් සුරක්ෂිත ස්ථානය වූ කොළඹ ජාතික රෝහලේ හදිසි අනතුරු අංශය වෙත වහාම ඔහු ගිලන් රියකින් පිටත් කැර යැවූහ.ජාතික රෝහලේ හදිසි අනතුරු අංශයේ අධ්‍යක්ෂ වෛද්‍ය යූ. පී. ආරියවංශ මහතාට මේ සිද්ධිය ඒ වන විට වාර්තා වී තිබුණි. ඔහු අවශ්‍ය මූලික කටයුතු සිදු කරමින් ජාතික රෝහලේ ප්ලාස්ටික් වෛද්‍ය සැත්කම් අංශයේ ශල්‍ය වෛද්‍යවරුන්ට වසන්තගේ ජීවිතය බේරා ගැනීමේ ප්‍රතිකර්ම සිදු කිරීම බාර කෙළේ ඔහුගේ ජීවිතයේ ඒ වන විට පැවැති අවදානම් තත්ත්වය ද සැලකිල්ලට ගනිමිනි.අතක් අහිමි වීමත් ජීවිතය අවදානමක පැවතීමත් වසන්තට මේ වන විට කොතරම් අවාසනාවන්ත තත්ත්වයක් ද. සියල්ල ක්ෂණිකව පරීක්ෂාවට ලක්කළ ප්ලාස්ටික් ශල්‍ය වෛද්‍යවරු වසන්තගේ අත බද්ධ කළ හැකි බවත් පවතින ජීවිත අවදානම ද සැත්කමෙන් ගලවාගත හැකි බවත් තීරණයකට එළැඹ වහා සැත්කම සිදු කරන්නට අවශ්‍ය පියවර ගත්හ.තමාගේ අහිමි වන්නට තිබුණ දකුණු අත; දෙවිවරු බඳු ප්ලාස්ටික් ශල්‍ය වෛද්‍යවරු පිරිස බද්ධ කෙළේ නවීන වෛද්‍ය විද්‍යා තාක්ෂණය සැබෑවක් බවට පත් කරවමිනි.මේ වෛද්‍ය කණ්ඩායම වසන්තට අහිමි වන්නට ගිය අත බද්ධ කිරීම සඳහා සැත්කම ආරම්භ කෙළේ ශරීරයෙන් වෙන්වූ මෙවැනි අවයවයක් ශරීරයෙන් පිට උපරීමව තබා ගත හැකි කාලය අවසන් වන්නට මිනිත්තු දෙකක් වැනි සුළු කාලයක් ඉදිරියට තිබියදීය.උරහිසෙන් සම්පූර්ණයෙන් වෙන්වූ මෙවැනි සැත්කමක් ජාතික රෝහලේ ප්ලාස්ටික් ශල්‍ය වෛද්‍ය අංශයේ සිදුකළ ප්‍රථම අවස්ථාව ද මෙය වෙයි.මේ සැත්කම පැය පහකින් පමණ අවසන් කිරීමට හැකියාව තිබුණ ද පැය 7 කට වැඩි කාලයක් ගත වී තිබුණි. එයට හේතුව වී තිබුණේ ශල්‍යාගාරයේ පහසුකම් මදිපාඩු තිබුණ නිසාය.මෙහි විදුලි බලයෙන් ක්‍රියාත්මක කරන අස්ථි විදීමට ගන්නා විදින යන්ත්‍රය කැඩි ගොස් තිබුණි. ඒ සඳහා යොදා ගැනීමට සිදුවූයේ අතින් කරකවන විදින යන්ත්‍රයකි.වසන්තට තම දකුණ අත සාර්ථකව බද්ධ කිරීමට හැකි වූයේ වෙන්වී ගිය අත පිරිසිදු පොලිතින් උරයක බහා එවා තිබීමත් සේලයින් හෝ ජලය එහි තුළ නොතිබීමත් නිසාය.අත සහිත පොලිතින් උරය අයිස් කැට ඇතිරු බේසමක බහා තිබුණි. ජාතික රෝහලේ ප්ලාස්ටික් ශල්‍ය වෛද්‍ය අංශයේ විශේෂඥ වෛද්‍ය ධම්මික දිසානායක, එම අංශයේ ප්ලාස්ටික් ශල්‍ය විශේෂඥ වෛද්‍ය දුලිප් පෙරේරා යන වෛද්‍ය ප්‍රධානීන්ගේ මූලිකත්වයෙන් ප්ලාස්ටික් ශල්‍ය වෛද්‍ය අමිල ශසංක මහතා මෙම සැත්කම සිදුකළ අතර ඔහුගේ සහායක වශයෙන් කටයුතු කර තිබුණේ වෛද්‍ය මාලිංග අබේසේකර මහතාය.මේ සැත්කම සිදු කරමින් යන අවස්ථාවේදීම වසන්තගේ පාදවල සිදු වී තිබුණ අස්ථි ආබාධ හා තුවාල රුධිර නාල ප්‍රශ්න විකලාංග විශේෂඥ වෛද්‍ය නරේන්ද්‍ර පින්තු සුසුන් ද අල්මේදා සහ ජගත් මල්ලවආරච්චි යන වෛද්‍ය කණ්ඩායමේ සහාය ඇතිව සකස් කොට තිබේ. වසන්තට අහිමි වූ අත බද්ධ කිරීම ඉතා සංකීර්ණ හා බැරැරුම් ශල්‍යකර්මයකි. මෙහිදී ලේ නහර ස්නායු හා මාංශ පේශීන් නිසියාකාරව සකස් කරමින් සිදුකළ යුතු විය.ශල්‍ය වෛද්‍යවරයකුට මෙවැනි සැත්කමක් සාමාන්‍යයෙන් ලොකුම සැත්කමක් ලෙස සලකන්න සිදු වෙනවා. මේ අනුව මේ සැත්කමේදී ගතවූ සෑම තත්පරයක්ම වෛද්‍ය කණ්ඩායමට තීරණාත්මකයි.රෝගියාගේ නිර්වින්දන තත්ත්වය හොඳින් පවත්වාගෙන යාම ඔහු නොසෙල්වා ඒ ආකාරයෙන්ම රඳවා ගැනීම සැත්කමෙන් පසු රෝගියා අනතුරුදායක තත්ත්වයෙන් තොරව රැක ගැනීම රුධිර ධාවනය හොඳින් පවත්වාගෙන යාම වැනි කරුණු රැසක් මේ තීරණාත්මක කරුණුවලදී සැලකිල්ලට ගන්නට සිදුවීම ද වැදගත් කරුණු වූ බව වෛද්‍යවරු සඳහන් කරති.දැන් මේ රෝගියා අපේ වාට්ටුවේ සුවය ලබමින් සිටිනවා යැයි වෛද්‍ය අමිල ශසංක මහතා පැවසුවේ සැත්කම සිදු කිරීමේ සංකීර්ණ තත්ත්වය පැහැදිලි කරමිනි.මේ රෝගියාට බද්ධ කරන ලද අත සාමාන්‍ය තත්ත්වයට පත්වීමට මාස හයකට අධික කාලයක් ගත වනු ඇත. මේ අතින් බර ඉසිලීම ඔහුට සුදුසු නැත.දකුණු අත අහිමි වන්නට ගිය වසන්ත රත්නායක අද ඒ අත තවදුරටත් හිමිය. ඔහු යළි දිනෙක සිය දෑත් ඔසවා තමා සුවපත් කිරීමට තමාට උපකාර කළ ජාතික රෝහලේත් රාගම රෝහලේත් වෛද්‍යවරු ඇතුළු සියලු දෙනාට ආයුබෝවන් ඔබ සියලු දෙනාට ස්තුතියි කියා සිටිනුයේ හදවතින්ම නැඟෙන අවංක ප්‍රාර්ථනයෙනි.සටහන සුනිල් දයා අල්විස්ඡායාරූප විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109043</link>
    <topic>තුන්වැනි ශ්‍රේණියේ දරුවා කුඩු මුදලාලි කෙනකු කළ ත්‍රීවීල් මාමා</topic>
    <author>බුද්ධිකා බ්‍රාහ්මණගේ</author>
    <content>කොහොමද ටීචර් කවිශ්ක මේ තරම් දුර්වල වුණේ? මෙයා ගිය පාර හොඳට වැඩ කරල තිබුණනේ” දෙගුරු හමුවට පැමිණි කවිශ්කගේ මව ප්‍රනාන්දු මහත්මිය පංතිභාර ගුරුතුමියගෙන් ඇසුවේ කඳුළු පිරි දෙනෙත පිසගනිමිනි.”ඒකම තමයි මමත් ඔයාගෙන් අහන්න හිටියේ. මේ ළමයා සතියට දවස් කීයක් ඉස්කෝලේ එන්නෙ නැද්ද? දවස් කීයක් නම් කලින් ගිහින් තියෙනවද? ඉස්කෝලේ නෑවිත් කොහොමද විභාගවලින් ලකුණු ගන්නේ?”ගුරුතුමිය එසේ පිළිතුරු දුන්නේ නුරුස්සනා හැඟුමින් යුතුවය. කවිශ්ක ඉගෙන ගත්තේ කොළඹ ප්‍රධාන පෙළේ පාසලක තුන්වන ශ්‍රේණියේය. පියා නැවක සේවය කිරීම නිසා නිවෙසට එන්නේ මාස හයකට හෝ හතකට වතාවකි. දිනපතා කවිශ්ක පාසල් එන්නේත් ගෙදර යන්නේත් අම්මාත් සමඟ ත්‍රිරෝද රථයකය.”ඒක වෙන්න බෑනෙ ටීචර් මම හැමදාමත් ළමයා ඉස්කෝලෙට ගෙනාවනෙ” ගැටලුව මතුවන්නේ එතැනිණි. නාමලේඛනය ගෙන්වා ගත් ගුරුතුමිය ගෙවීගිය වාරයේ පැමිණීමේ ලේඛනය එකින් එක පෙරළමින් කවිශ්ක පාසලේ නොසිටි දින ගණන මෙන්ම පාසල් කාලයට අතරමඟදී බැහැර වූ අවස්ථා පෙන්වා සිටියාය.මවගේ අතේ එල්ලී සිටින කවිශ්කගේ වයස තවමත් අවුරුදු 8කි. එසේනම් මේ පුංචි පුතු පාසල් වේලාවේ පාසලින් බැහැරව ගියේ ඇයි? ඒ කෙසේ සිදුවීද?මව බලා සිටියදී දරුවා පාසලට ඇතුළුවන නිසාත් පාසලින් පිටතට එන නිසාත් මව සිතුවේ ගුරුතුමියට කිසියම් වරදක් සිදුවී ඇති බවයි.ගංජා සහ හෙරොයින් ප්‍රවාහනය පිළිබඳව අවදියෙන් පසුවන පොලිස් මත්ද්‍රව්‍ය නාශක අංශයට ලැබුණ තොරතුරකට අනුව ගංජා ප්‍රවාහනය කරමින් සිටින ත්‍රිරෝද රථයක් අත්අඩංගුවට ගත්තේ මේ අතරතුරය. කිලෝ කීපයක ගංජා මිටිය පාසල් බෑගයේ රුවාගන ත්‍රිරෝද රියේ පසුපස අසුනේ පුංචි කවිශ්ක වාඩිවී සිටියේය. ටොෆි, චොක්ලට්, අයිස්ක්‍රීම් තොගයක් දැමූ තවත් බෑගයක් කවිශ්කගේ අනෙක් අතෙහි විය. පාසල ඇතුළට නොගොස් වෙනත් ගේට්ටුවකින් පිටතට පැමිණෙන කවිශ්ක ත්‍රීවීල් මාමා සමඟ කොළඹ පුරා යමින් ටොෆි, චොකලට් කන්නට පුරුදු වී සිටියේය. ත්‍රීවීල් මාමාට වූ පොරොන්දුව අනුව පාසල අතරතුර පිටතට එන බව ඔහු කිසිවකුටත් පවසා නැත. කවිශ්කගේ පාසල් බෑගය අතට ගන්නා ත්‍රීවීල් මාමා ඊට දමන්නේ මොනවාදැයි කවිශ්ක කිසි දිනෙක දැන සිටියේ ද නැත.මාස කීපයක හැඳුනුම්කමකට පසුව කවිශ්කගේ මව දිනපතාම එකම ත්‍රිරෝද රියක් පාසල් යාමට යොදවාගත්තේ වැඩි විශ්වාසය නිසාය. නමුත් පිටතට අහිංසක පෙනුමකින් යුතු ත්‍රිරෝද රියදුරා කුඩු ජාවාරම් කරුවන්ගේ ප්‍රධාන හවුල්කරුවකු බව හෙළිවූයේ පසුවය. පාසල් ළමයකු වාඩිගෙන සිටින ත්‍රිරෝද රියක් පොලීසියේ පරීක්ෂාවට ලක්වන්නේ කලාතුරකිනි. එසේම හුරුබුහුටි කුඩා දරුවකුගේ පාසල් බෑගය පරීක්ෂා කිරීමට ඉදිරිපත් වන පොලිස් නිලධාරියකු නැති තරම්ය. නොදැනුවත්වම මේ පුංචි පුතු අපරාධයක හවුල්කරුවකු බවට පත්ව ඇත්තේ මවගේ දෑස්මානයේදී මය.යෞවනය පමණක් නොව මත්ද්‍රව්‍ය හේතුවෙන් අපගේ ළමා පරපුර ද විනාශයට තල්ලු කරමින් සිටින්නේ එලෙසය. නිල මෙන්ම නොනිල තොරතුරු අනුව හෙළිවන්නේ විෂ මත්ද්‍රව්‍ය හා සම්බන්ධ අන්තර්ජාතික මත්ද්‍රව්‍ය ප්‍රවාහන ජාලයක් ක්‍රියාත්මක වන බවයි. එම ජාලයේ ප්‍රධාන කොටස්කරුවන් ගණනාවක්ම නිදැල්ලේ සිටිමින් මෙන්ම මෙරට බන්ධනාගාරවල සිටිමින් ඔවුන්ගේ ව්‍යාපාරය මෙහෙයවයි. බන්ධනාගාරවල සිට අපරාධ මෙහෙයවන්නේ දුරකථන භාවිතා කරමිනි. මේ සඳහා වීඩියෝ කොන්ෆරන්ස් ක්‍රමය පවා භාවිතා වන බවට කරුණු හෙළිවෙමින් පවතී.ලෝකයේ දැනට මිල අධිකම මත්ද්‍රව්‍යයක් ලෙස සැලකෙන ‘මෙතැම්පිටමින්’(METHAMPHETAMINE) වර්තමානයේ ලංකාවේ රාත්‍රි සමාජ ශාලාවල සුලභ මත්ද්‍රව්‍යයක් බවට පත්වී ඇත. දිනකට සූදුව, සුරාව වෙනුවෙන් ලක්ෂ ගණනින් වියදම් කරන ඉහළ සමාජයේ භාවිතාවක් බවට පත්වී ඇති මේ මත්ද්‍රව්‍ය සඳහා ඇබ්බැහිවූ ප්‍රමුඛ පෙළේ සමහර දේශපාලකයින් ද ඔවුන්ගේ ළඟම ඥාතීන් ද සිටින බැව් තතු දන්නා අයට නම් නොරහසකි.පසුගිය වසරේ අත්අඩංගුවට පත් ඉරාන ජාතිකයන් සිවුදෙනෙකු ළඟ තිබී හමුවූ මෙතැම්පෙටමින් ප්‍රමාණය කිලෝ 16 ග්‍රෑම් 345කි. ඒවායේ වටිනාකම කෝටි 200ක් පමණ වේ.එම අත්අඩංගුවට ගැනීමත් සමඟ පොලීසිය මෙන්ම අන්තර්ජාතික පොලීසිය මේ මත්ද්‍රව්‍ය පිළිබඳව සැක කළේ ජපානය සහ යුරෝපීය රටවල මෙන්ම ඇමෙරිකාව, කැනඩාව වැනි ධනවත් රටවල මත්ලෝලීන් බහුලව භාවිතා කරන මේ මත්ද්‍රව්‍ය ශ්‍රී ලංකාවට ගෙන එන්නට ඇත්තේ වෙනත් යුරෝපීය රටකට ප්‍රවාහනය කිරීමේ අරමුණින් බවයි.රාත්‍රි සමාජශාලා මෙන්ම වෙරළාසන්න සාදවල වැඩි වශයෙන් භාවිතා වන මෙම මත්ද්‍රව්‍ය පිළිබඳව මුලින් පොලීසියට පැවැති සැකය මුසාවක් වී ඇත්තේ කෘත්‍රිම මත්ද්‍රව්‍ය භාවිතය ඉතා ඉහළ මට්ටමකින් මෙරට සිදුවන බවට සාධක හමුවීමත් සමඟය. විෂ මත්ද්‍රව්‍ය අප සමාජයේ ඉහළ සිට අන්ත දුගී මුඩුක්කුව තෙක් පැතිර ඇත්තේ ඒ ආකාරයෙනි.”බිග් මැච් එකට කලින් දවසෙ හැමෝම වගේ වාහනවල එල්ලිලා කොළඹ වටේ රවුමක් යන්නෙ හරිම උද්යෝගයෙන්. මම එතකොට හිටියේ අටේ පන්තියේ. එදා තමයි මම තනිවම එළියට ගිය මුල්ම දවස”පුනරුත්ථාපන කඳවුරකදී මාහට මුණගැසුණ හුසේන් කියන කතාව අසන්න.”ඒ දවස්වල අම්මයි තාත්තයි මල්ලියි පදිංචිවෙලා හිටියේ නිට්ටඹුවේ. මම ආච්චිලාගේ ගෙදර ඉඳලා පාසල් ගියේ. මම පුංචි කාලේ ඉඳලම ක්‍රීඩාවලට දක්ෂයි. එදා අපේ ‘හැට් කලෙක්ෂන්’ එකතු කරන්න යන්න තාත්තගේ ලොරි දෙකක්ම දුන්නා. ලොරියේ පිටිපස්සේ නැඟලා අපි බෙරගහමින් සින්දු කියමින් ගියා. ඒ අතරෙදි අපිත් එක්ක ලොරියේ ගිය අයියලා අපිට මොනවදෝ දුන්නා. මොකක්ද කියල බලන්න මමත් බිව්වා. මගෙත් එක්ක හිටිය අනිත් යාළුවෝ දෙන්නත් බිව්වා. ඊට පස්සේ මැච් තිබුණ දවස් දෙකේදීත් ඒ විදිහට අපි ඒවා බිව්වා.”මේ හුසේන් හෙළිකරනුයේ 1996 වසරේ ගෙවුණු එක්තරා දින කීපයක් පිළිබඳවයි. ඔහුගේ වයස අනුව ඒ වනවිට ඔහු 14 වියැති නව යොවුන් වියේ එළිපත්තේ සිටින දරුවෙකි.”පස්සේ හැමදාමත් අපි උදේ හතට විතර (බී.ආර්’සී.) ග්‍රවුන්ඩ් එකට යනවා. ග්‍රවුන්ඩ් එක පිටිපස්සේ ලකුණු පුවරුව ළඟ තිබුණ පොඩි හට් එකක්. ඒ හට් එක ඇතුළේ ඉඳල තමයි කුඩු උරන්නේ. ඊට පස්සේ පුහුණුවීම් කරලා අපි පාසලටත් යනවා. අපි හැමදාමත් හිටියේ පංතියේ අන්තිම පේළියේ. යාළුවෝ විහිලුවට කිව්වේ මල්බෙරි කණ්ඩායම කියලා. එයාලා හිතුවේ ක්‍රීඩාකරල මහන්සි නිසාම අපි නිදිමතින් වගේ ඉන්නවා කියලා.””ඒ දවස්වල මට ගෙදරින් වියදමට රුපියල් 200ක් දෙනවා. කැටයක් (කුඩු පැකට් එකක්) රුපියල් 40හයි. මේ විදිහට අවුරුදු පහක් විතර ගෙවුණට පස්සෙයි අම්මලා දැනගත්තෙ මම හෙරොයින් වලට පුරුදුවෙලා බව.”මළල ක්‍රීඩාවට මෙන්ම රග්බි ක්‍රීඩකයකු ලෙස ද දක්ෂතා පෙන්වා ඇති හුසේන් සාමාන්‍ය පෙළ දක්වා රජයේ පාසලකින් අධ්‍යාපනය ලැබූව ද උසස් පෙළ සඳහා පසුව ජාත්‍යන්තර පාසලකට ඇතුළත් කර ඇත්තේ ඔහු නිවැරැදි මඟකට ගැනීමට දෙමවුපියන් තුළ වූ උත්සාහය ද හේතුවෙනි.විවිධ ක්‍රියාමාර්ග මෙන්ම ඖෂධීය ප්‍රතිකාර ඔස්සේ හුසේන්ගේ මත් ඇබ්බැහිය මඟහැරීමට දෙමවුපියන් උත්සාහ ගත් බව ඔහුගේ අතීත ආවර්ජනය ඔස්සේ තහවුරු වෙයි. එක් අවස්ථාවක ඇපලෝ රෝහලේ රුධිරය මාරු කිරීමේ සැත්කමකට පවා හුසේන් ලක්කොට ඇත්තේ ඔහු තුළ වූ හෙරොයින් ඇබ්බැහි බව මඟ හැරවීමටයි.නමුත් හුසේන් අවුරුදු 29ක ජීවිතය තුළදී මුහුණදුන් සියලු කම්කටොලු බිඳවැටීම් සියල්ල ඔහු නිරන්තරයෙන් මුහුණ පෑ හුදකලා බවත්, ඔහුට ඇසුරු කිරීමට සිදුවූ සමාජයත් හේතුවෙන් අත්විඳින්නට සිදුවූ දේ බව නොකියාම බැරිය.”මල්ලී ඉපදුනාට පස්සෙ අම්මල මගෙන් ඈත්වුණා. ආච්චිලාගේ ගෙදර ඉඳලා ඉස්කෝලේ ගියත් ගෙදර ගියේ නිවාඩු කාලෙට විතරයි. මම යාළුවන්ට හුඟක් සමීප වුණේ අම්මලාගෙන් ඈත්වෙලා සිටි නිසා වෙන්න ඇති”යි හුසේන් පැවසුවේ ඔහුගේ ජීවිතය පුරාම පවතින හුදෙකලාවේ අංශු මාත්‍රයක් හෙළි කරමිනි.ලංකාවේ තියල මාව හැදෙන්නෙ නැති නිසා තාත්තා මාව රට යැව්වා. එහෙදී මගේ නෑන කෙනෙක් එක්ක පෙම් සබඳතාවක් ඇතිවුණා. අපි ලංකාවට ඇවිත් විවාහ වුණා. මගේ බිරිඳගේ දෙමවුපියන් දැඩි ඉස්ලාම් භක්තිකයෝ. ඒ අය මගේ රැකියාවටවත් මටවත් කැමැති වුණේ නෑ. මේ කාලයේ මම මුළුමනින්ම මත්ද්‍රව්‍යවලින් වැළකී හිටියේ අපි සතුටින් හිටියා. ඒත් ළමයා ලැබෙන්න එයා අම්මලා ළඟට එක්කරගෙන ගියා. එයා ගියාට පස්සෙ මම ආයෙත් ලංකාවේ තනිවුණා. ඒ වනවිට මගේ අම්මයි තාත්තයි මල්ලියි තුන්දෙනාම හිටියේ ඇමෙරිකාවේ. අදටත් ඔවුන් පදිංචිව සිටින්නේ ඇමෙරිකාවේ.”දරුවා ලැබුණට පස්සේ එයා නැවත ලංකාවට එව්වේ නෑ. මට එයා දකින්නවත් දුන්නේ නෑ. ඊට පස්සෙ මම නන්නත්තාර වුණා. රැකියා කීපයකටම ගියා. රටවල් කීපයකට ගියා. ඒත් මම ආයෙමත් මේ නරාවලටම වැටුණා. මගේ දරුව දැන් අවුරුදු පහක් විතර වෙනවා. ඒත් මට එයාට වචනයක්වත් කතා කරන්න ලැබිලා නෑ.”හුසේන්ව පුනරුත්ථාපන කඳවුර වෙත භාරදී තිබුණේ ඔහු මෑතකදී විවාහ කරගත් බිරිඳ විසිනි. හුසේන් පවසන අන්දමට ඔහුගේ දෙමවුපියෝ තවමත් ඔහු වෙනුවෙන් වියදම් එවති. නමුත් හෙරොයින් සමඟම දියවී ගිය ඔහුගේ යෞවනය හෙරොයින් ජාවාරමේ කොටසක් බවට පෙරලී ඇත්තේ ඔහුට ද නොදැනය.සාමාන්‍යයෙන් මත්ලෝලීන් කුඩු ජාවාරම් කොටසක් බවට පත්වන්නේ නොදැනුවත්වමය. එදිනෙදා අවශ්‍ය වියදම සොයාගැනීම සඳහා වෙනත් අයට කුඩු අලෙවිකර මුදල් සෙවීමට මොවුහු පෙලැඹෙති. හුසේන්ගේ අතට රුපියල් 170වකට ලැබෙන ‘කැටය’ හෙරොයින් පැකැට්ටුව ඔහු තවත් කෙනකුට දෙන්නේ රුපියල් 250කටය. එසේ කිරීමෙන් ලැබෙන සියලු මුදල් හුසේන් වැය කරන්නේ හෙරොයින් ඉරීම සඳහාය.හුසේන්ගේ ජීවිතය නිවැරැදි කරගැනීම සඳහා කොතෙකුත් අවස්ථා තිබූ බව ඔහුගේ කතාව පුරාම ඉස්මතු විය. ඔහුගේ සමාජ සබඳතා මෙන්ම සමාජ තත්ත්වය ද ජීවිතය නිවැරැදි කරගැනීම සඳහා අවස්ථාවන් බහුලව තිබූ බවට සාධකයකි. එහෙත් නැවත නැවතත් නැවත නැවතත් හුසේන් මත්ලෝලියකු වූයේ කුමන වරදකින්ද?”මෙතැනින් එළියට ගියාම මම ආයෙත් පුරුදු පරිසරයට නම් යන්නෙ නෑ. ඒක අපායක්. රැයක් නෑ, දවලාක් නෑ, නින්දක් නෑ බයේ ගැහි ගැහි ජීවත් වෙන්නෙ. කොයි මොහාතෙ පොලීසියට අහුවේද කියල බයෙන් ඉන්නෙ. ජීවිතයම පාරේ. ආයෙත් ඒ අපායට වැටුණොත් ජීවිතෙත් විශ්වාස නෑ. බිරිඳත් එක්ක පිටරටකට යන්නයි මම උත්සාහ කරන්නේ”යි හුසේන් පැවසුවේ බලාපොරෙත්තු සහගතවය. මත්කුඩු ව්‍යාපාරය රුපියල් කෝටි ගණනින් මුදල් උපයන ඉල්ලමකි. එක් පාර්සලයක් එක් තැනෙක සිට තවත් තැනකට ගෙනයාමට පමණක් ලැබෙන මුදල රුපියල් ලක්ෂ ගණනකි. මේ නිසා මීට දැන හෝ නොදැන සම්බන්ධ වන පිරිස බොහෝය. ඒ අතර නීතිය රැකීමට සම්බන්ධ නිලධාරීන් මෙන්ම දේශපාලනයට සම්බන්ධ ඇතැමුන් ද වෙති. ඉතා ඉක්මනින් පහසුවෙන් මුදල් ඉපැයීමට කැමැති අය මේ හා සම්බන්ධ වී සිටිති. මෙසේ අතලොස්සක් සුර සැප විඳීම සඳහා මුදල් උපයන්නේ අහිංසකයින්ගේ ජීවිත මුළුමනින්ම අපායක් බවට පත්කරමිනි.බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109044</link>
    <topic>දුක - සතුට බෙදා ගන්න මත්පැන් ඕනෑ නැහැ</topic>
    <author>සංවාද සටහන - අරුණි මුතුමලී</author>
    <content>දුම්කොළ හා මද්‍යසාර පිළිබඳ ජාතික අධිකාරියේ සහ ශ්‍රී ලංකා කලා මණ්ඩලයේ සභාපතිමහාචාර්ය කාලෝ ෆොන්සේකාරූපවාහිනී තිරයේ වැඩසටහනක් විකාශය වෙද්දී අතරමැදට පනින ‘කොටු’ ප්‍රේක්ෂක රසවින්දනයට මහත් බාධාවක් වූ බව සැබෑවකි. මේ මස 01 දා සිට ඔබේ රූපවාහිනි වැඩසටහන් අතරට යළි කොටු එන්නේ නැත. එසේ නම් දුම්වැටි හා මද්‍යසාර භාවිතවන දර්ශන පුංචි තිරයේ දිස් වුවහොත් කුමක් වෙයිද? මත්පැන් හා දුම්වැටි වලින් ජීවිතයට, සමාජයට, රටට ඇති අවදානම කෙතරම් ද? එය වළක්වා ගන්නේ කෙසේද? මේ සියලු කරුණු අප විමසන්නේ දුම්කොළ හා මද්‍යසාර පිළිබඳ ජාතික අධිකාරියේ සහ ශ්‍රී ලංකා කලා මණ්ඩලයේ සභාපති මහාචාර්ය කාලෝ ෆොන්සේකා මහතාගෙනි.මිනිසා නමැති සත්ත්වයා ජීවත්වීමේ උපරිම ආස්වාදය ලබන්නේ තමන්ගේ ඉන්ද්‍රියයන් ප්‍රකෘති අයුරින් ක්‍රියාත්මක වන විටයි. කායික විද්‍යාව පිළිබඳව වසර පනහක් පමණ ඉගැන්වීමෙන් හා අධ්‍යයනයෙන් මට එය තහවුරු වී තිබෙනවා. ජීවයේ රසායනික පදනම ඩී.එන්.ඒ හෙවත් ඩිඔක්සි රයිබෝ න්‍යුක්ලික් අම්ලයයි. සොබා දහමේ අවශ්‍යතාව ඒ ද්‍රව්‍යයේ අඛණ්ඩ පැවැත්මයි. එය තහවුරු කිරීමටයි ගැහැනු පිරිමි දෙවර්ගය එක්කර දරුවන් ඇති කිරීමේ ක්‍රියාවලියකට යොමු කරන්නේ. ඩී.එන්.ඒ. වලින් ආශාවන් තුනක් අප තුළ ජනිත කරනවා.1. ජීවත්වීමේ ආශාව2. ලිංගික කටයුතුවලට ඇති ආශාව3. දරුවන් ඇති දැඩි කිරීමේ ආශාවමෙයින් මිනිසා අර ඩී.එන්.ඒ වල පැවැත්ම තහවුරු කරන වාහකයකු බවට පත් කරනවා. පිිරිමි ගැහැනු ආකර්ශනය සොබා දහමින් ලබාදී තිබෙන්නේ ඒ එක්වීමේ උද්දාමය ප්‍රකෘති සිහියෙන් හිදීමේ දී උපරිම වශයෙන් ලැබෙන ආකාරයටයි. දුම්වැටි හා මද්‍යසාර නිසා සියල්ල අඩපණ කරන විට ඒ ආස්වාදය උපරිමයෙන් ලැබෙන්නේ කොහොමද?අනෙක දුම්වැටි හෝ මද්‍යසාර භාවිත කරන අය ළඟින් හමන දුර්ගන්ධයට කාන්තාවන් අප්‍රියයි. එනිසා කාන්තාවන් එවැන්නන්ව ප්‍රතික්ෂේප කරනවා. එවිට අවස්ථාව අහිමි වෙනවා.ඒ කායික වශයෙන්, නමුත් ප්‍රිය සම්භාෂණයකදී, ව්‍යාපාරික කටයුතුවලදී, මිතුරන් එක්වීමේ දී වගේ ම දුකක් කනගාටුවක් ඇති වූ විට දී වැනි ඕනෑම අවස්ථාවක මානසිකව යම් බලපෑමක් කිරීමට මේවා සමත් වනවා නේද?ඒ ප්‍රිය සම්භාෂණවලදී, මංගල අවස්ථාවලදී කාන්තාවන් ඊට වඩා ජවයෙන් නටනවා ප්‍රීතිවෙනවා. මරණ ගෙවල්වල දී දුක්වනවා වැළපෙනවා. ව්‍යාපාර හමුවලදී, රාජකාරී ගැටලුවලදී වගේ ම නොයෙක් පීඩා දරා ගන්නවා ඒත් බීලා ද? නෑ. මෙය සමාජය විසින් ඇති කරන ලද මිනිසා ඉපදුණු පසු බලෙන් පටවන ලද්දක්. ඒවාට කියන්නේ තත්ත්වාරෝපිත චර්යා රටා කියලයි.දුම්වැටි වල සංඝටක 4000 ක් පමණ තිබෙනවා. ඒ සමහර වර්ග කෘමිනාශකවලට පවා භාවිත වන දේවල්, ආසනික් වැනි ද්‍රව්‍ය. ඇතැම් කවීන් ගී පොතයි මීවිතයි ආදී වශයෙන් කීවත් ඇබ්බැහි වූ පසු ලක්ෂණ 2 ක් ඇති වෙනවා. පළමුවැන්න නැතිව බැරි තත්ත්වයට පත් වීම දෙවැන්න ඒ ද්‍රව්‍ය භාවිත නොකළොත් රෝග ලක්ෂණ ඇතිවීම. ඒ නිසා අවසානයේ මේවා ගන්නේ වින්දනයට නොවේ. නොගැනීමෙන් ඇතිවන අපහසුතා මඟහරවා ගැනීමටයි. ඒ නිසා අන්තිමට මෙය ශාරීරිකයි. දිවියේ දස්කම් විස්කම් පිරිහෙන්නේමල්වයසේ පෙම් රස නීරස වන්නේයුගදිවියේ සුරසැප වියැකී යන්නේඑය නොම දැන දෝ මත පසුපස යන්නේ?මනස ශක්තිමත් අවබෝධයක් ඇති අයට ඕනෑම මොහොතක දුම්වැටි මත්පැන් අතහරින්නට හැකියාව තිබෙනවා.ඇමෙරිකාවේ 2005 කළ සමීක්ෂණයකදී එළි වූ තොරතුරුවලින් මෙය තේරුම් කිරීම පහසුයි. 2005 ඇමෙරිකාවේ මිනිසුන් 438000 ක් දුම්කොළ භාවිතය නිසා ඇතිවන ලෙඩ රෝගවලින් මිය ගියා. ඒ සමීක්ෂණය කළ මාසයට පෙර මාසයේ තවත් බාල වයස්කාරයින් විසි හත් ලක්ෂයක් දුම්වැටිවලට ඇබ්බැහි වුණා. මෙවැනි දෙයක් වුණේ කොහොමද? ඒ වසරේ දුම්වැටි ප්‍රචාරක දැන්වීම් සඳහා කර ඇති වියදම ඩොලර් කෝටි 13500 ක්. මෙවැනි ප්‍රචාරාත්මක ක්‍රමවලින් තමයි ඔවුන් ළාබාල වයස්වල දරුවන් රවටන්නේ. ඒකයි අප කියන්නේ මත් වෙළෙඳුන්ගේ ආයුදේරැවටිල්ලයි පුතේහසුවනතුරු මත් දැලේයෙදෙයි මායමේඉන්පසු ඔබේ ජීවිතේමිනිස්කම මැකේබුද්ධිය මොට වී කය අඩපණ වීපිළිකුල හිමිවන්නේ...කාසි ගෙවා ඇයි ගඳයි ලෙඩයි ගන්නේ කියලා.මෑත කාලයේ දී දුම්කොළ හා මද්‍යසාර භාවිතය නිසා ශ්‍රී ලංකා වාසීන් 40,000 ක් පමණ වසරකට රෝගීවෙන බවට සාක්ෂි තිබෙනවා. ඒ වගේ ම දුම්කොළ හා මද්‍යසාර භාවිතය හෘදයාබාධ, අංශභාගය, පිළිකා, දියවැඩියාව, පෙනහලු රෝග ආදී බෝ නොවන රෝගවලට ප්‍රධාන හේතුව බව ලෝක සෞඛ්‍ය සංවිධානය පවා පිළිගෙන තිබෙනවා. එය විවිධ රටවල කෙරෙන පරීක්ෂණවලිනුත් සක්සුදක් සේ ඔප්පු වී හමාරයි.ඇත්ත. වසරකට මද්‍යසාර හා දුම්වැටි නිසා රජයට ලැබෙන ආදායම කෝටි 10000 ක් පමණ වෙනවා. ඉන් සියයට 40 ක් පමණ දුම්වැටිවලින් ඉතිරිය මද්‍යසාරවලින් ලෙසය ගණන් බලා තිබෙන්නේ. නමුත් සෞඛ්‍ය අමාත්‍යාංශයේ තොරතුරු අනුව ඒ ලැබෙන ආදායමට වඩා විශාල වියදමක් මේ ද්‍රව්‍ය භාවිත කර රෝගී වන අය සඳහා රජය මගින් වැය කරන්න සිදු වී තිබෙනවා. අවසානයේ ගත්විට මද්‍යසාර හා දුම් වැටි නිසා එතැනත් සිදුවන්නේ පාඩුවක්. අනෙක සිංහල ජනතාවගේ සංස්කෘතියේ මද්‍යසාරවලට ලැබෙන්නේ ඉතාම නීච ස්ථානයක්. සිංහලයන්ගේ ප්‍රධාන ආගම වන බෞද්ධ දර්ශනයෙන් පන්සිල් අතරින් එකක් වන්නේ මද්‍යසාරවලින් වැලකී සිටීම බව අප වැළඳගන්නේ මව් කිරිත් සමඟයි.මත් උවදුර නිසා අපේ ජනතාවට වන දරුණු හානිය පිළිබඳව සංවේදී වූ මහින්ද රාජපක්ෂ ජනාධිපතිතුමා 2005 වසරේ පළමුවැනි වරට ජනාධිපතිවරණයට ඉදිරිපත් වෙද්දී නිකුත් කළ මහින්ද චින්තන ප්‍රකාශයේ පළමු වැනි පරිච්ඡේදයෙන් ම මේ කරුණ කෙරෙහි අවධානය යොමු කර තිබෙනවා. ඒ අනුවයි මතට තිත නම් පරමාදර්ශී සංකල්පය යොදා ව්‍යාපාරයට එක් වුණේ. ජනාධිපති ධූරයට පත් වී වසරක් ගෙවීයාමටත් පෙර 2006 අගෝස්තු වන විට දුම්කොළ හා මද්‍යසාර පිළිබඳ ජාතික අධිකාරිය පනත පාර්ලිමේන්තුවේ සම්මත කරගත්තා. එම වසරේ දෙසැම්බර් මස 10 දා සිට ක්‍රියාත්මක පනතට අනුව දුම්කොළ හා මද්‍යසාර ප්‍රචාරණය ප්‍රවර්ධනය සපුරා තහනම්. ඊට අමතරව දුම්කොළ හා මද්‍යසාර කර්මාන්ත මඟින් විවිධ සමාජයීය කටයුතු සඳහා අනුග්‍රහය ලබාගැනීම තහනම් කර තිබෙනවා. වයස අවුරුදු 21 ට අඩු අයට දුම්කොළ හා මද්‍යසාර අඩංගු නිෂ්පාදන අලෙවි කිරීම තහනම්. ඒ වගේ ම ප්‍රසිද්ධ ස්ථානවල විශේෂයෙන් ම කොටු කළ ප්‍රසිද්ධ ස්ථානවල දුම් බීම තහනම්. ඒ සියල්ල දඬුවම් ලැබිය හැකි වරද බවට පත් කළා.පනත සම්මත කළ පසු දුම්කොළ හා මද්‍යසාර භාවිතය දිස්වන ජවනිකා රූපවාහිනි තිරයේ ප්‍රදර්ශනයක් නීති විරෝධී කටයුත්තක් යන මතය පොදුවේ පිළිගනු ලැබුවා.ඔව්. වසර හතරක් පමණ ඒ කොටු හෙවත් මොසැයික් ක්‍රමයට දර්ශන නොපෙනෙන අයුරින් නීතිය ක්‍රියාත්මක කිරීමට රූපවාහිනි මාධ්‍යායතන කටයුතු කළා. එයින් සිදුවූ වාසියක් ලෙස මා සලකන්නේ නව නිර්මාණ කරන කලාකරුවන් තම කෘතිවලට එවැනි දර්ශන ඇතුළත් නොකිරීමට යොමු වීමයි. මද්‍යසාර හා මත්ද්‍රව්‍ය තොරතුරු මධ්‍යස්ථානයේ ව්‍යාපෘතියකට අනුව මහාචාර්ය සුනිල් ආරියරත්න, සෝමවීර සේනානායක, සෝමරත්න දිසානායක උදයකාන්ත වර්ණසූරිය, ශ්‍රියන්ත මෙන්ඩිස් ඇතුළු ප්‍රමුඛ පෙළේ කලාකරුවන් රැසක් දුම්කොළ හා මද්‍යසාර භාවිතය ආකර්ශනය ලෙස දැක්වෙන දර්ශන සිය කෘතිවලට ඇතුළත් නොකිරීමට තීරණය කළා.ඔව්. ඉතා උසස් කෘති ලෙස විචාරකයින් ගේ ප්‍රසාදයට පත් වූ චිත්‍රපට රාශියක දුම්වැටි ඉරීම සහ මත්ද්‍රව්‍ය භාවිතය අඩංගු ජවනිකා තිබූ බැවින් තමයි ඒවා වසං කිරීමට මොසැයික් කොටු ද භාවිත කළේ. නමුත් එයින් ඒ නිර්මාණවල රසය ආස්වාදය කිරීමට බැරි තත්ත්වයක් උදා වූ බව බොහෝ දෙනකුගේ අත්දැකීම වුණා. නමුත් මේ කොටු දුම්වැටි හා මත්ද්‍රව්‍ය භාවිතය අඩු කිරීමට හේතු වුණා ද යන්නත් ප්‍රශ්නයක්. නමුත් බොහෝ දෙනෙකුගේ මතය වූයේ මේ කොටු නිසා පේ‍්‍රක්ෂකයන් ඒ පුරුද්දෙන් මිදුණු බවට හේතු සාධක නොමැති බවයි. තවත් අය කීවේ අනවශ්‍ය අවධානයක් ඒ කොටු නිසා ඇතිවිය හැකි බවයි.අපි මේ සියලු කරුණු පිළිබඳ විටින් විට සාකච්ඡා කළා. 2010 ඔක්තෝබර් 2 දා රටේ ප්‍රමුඛ පෙළේ ටෙලිනාට්‍ය නිෂ්පාදකයින් සියලු දෙනාම පාහේ එක්ව සියලු දෘෂ්ටිකෝණයකින් ම බලා අවසානයේ තීරණය කළේ කොටු දැමීම වෙනුවට විකල්ප ක්‍රමයක් භාවිත කළ යුතු බවයි.දුම්කොළ හා මද්‍යසාර පිළිබඳ ජාතික අධිකාරිය, ශ්‍රී ලංකා වෛද්‍ය සංගමය, මානසික සෞඛ්‍ය ඒකකය ආදී රාජ්‍ය හා රාජ්‍ය නොවන සංවිධාන සියල්ල එකඟ වූ පරිදි 2011 සැප්තැම්බර් 1 දා සිට රූපවාහිනී තිරයේ කොටු දමන්නේ නෑ.ජනමාධ්‍ය හා තොරතුරු අමාත්‍යාංශයේ ලේකම්ගේ අනුමැතිය ද ඇතිව දැනට පවතින රූපවාහිනී මාධ්‍යායතන 28 ක් සඳහා යම් පොදු ප්‍රමිතියක් ඇති කළ යුතු නිසා මුල් අවදියේ මෙය භාවිත කළ යුතු ආකාරය පිළිබඳව දැනුම්වත් කළා. ඒ අනුව දුම්වැටි හෝ මද්‍යසාර භාවිතය අන්තර්ගත වන ජවනිකා රහිත වැඩසටහන් විකාශය තමයි මූලික වන්නේ. කෙසේ වුවත් 2006 දෙසැම්බර් 1 දා ක්‍රියාත්මක වූ දුම්කොළ හා මද්‍යසාර පිළිබඳ ජාතික අධිකාරි පනතට පෙර නිපදවන නාම මාත්‍රිකව හෝ දුම්කොළ හා මද්‍යසාර පිළිබඳ අදහසක් සහිත ජවනිකා අඩංගු වැඩසටහන් ප්‍රචාරය කිරීමට සිදු වේ නම්, ඒවා ඉවත් කිරීම ප්‍රායෝගික නොවේ නම් වැඩසටහන පෙන්වීමට පූර්වාසන්න තත්පර 20 ක සම්පූර්ණ කාලය තුළ නාටා ආයතනය විසින් සපයා ඇති ආරම්භක පණිවිඩය බාධාවකින් තොරව ප්‍රදර්ශනය කළ යුතුයි. ඒ පණිවිඩය වන්නේ “ප්‍රවේශම් වන්න! දුම්කොළ භාවිතය හා මද්‍යසාර භාවිතය, හෘද රෝග, අංශභාගය, දියවැඩියාව, පිළිකා සහ පෙනහලු රෝගවල ප්‍රධාන හේතුකාරක වේ. ඒවායින් සිදුවන හානි වසං කරන දර්ශන හෝ දෙබස් හෝ මේ වැඩසටහනේ ඇතුළත් විය හැකි ය. කරුණාකර ඔබේ හය හතර නොදත් අහිංසක දරුවාට ඒ බව කියා දෙන්න” යන්නයි.දුම්වැටි පමණක් ඇතුළත් ජවනිකාවලදී දුම්කොළ විරෝධී පණිවිඩ වන1. දුම්බීම ලිංගික අප්‍රානිකත්වය ඇති කරයි2. දුම්බීම පිළිකා ඇති කරයි3. මෙවැනි දර්ශන දුම්කොළ කර්මාන්තය විසින් මුදල් ගෙවා ඇතුළු කර ඇති බවට සාක්ෂ්‍ය තිබේ.යන පණිවිඩ තුන ද මද්‍යසාර පමණක් ඇතුළත් දර්ශන ඇතිවිට මද්‍යසාර විරෝධී පණිවිඩ වන1. මද්‍යසාර දර්ශන දැකීමෙන් ඔබේ දරුවා මතට යොමු විය හැකි ය.2. මොනවා පෙන්නුවත් මද්‍යසාර ඔබේ සියල්ල අඩපණ කරයි.3. මද්‍යසාර රඟපෑම්වලට රැවටෙන්න එපා.යන පණිවිඩ තුනත් වරින්වර චක්‍රීය ආකාරයට ප්‍රදර්ශනය කළ යුතුයි.එයට රූපවාහිනි තිරයේ පහෙන් එකකට නොඅඩු ඉඩක් ලබාදිය යුතුයි. ජවනිකාව තත්පර 5 ට අඩු වුවත් පණිවිඩයේ අවම කාලය තත්පර 5 ක් විය යුතුයි. මේ පණිවිඩ නාටා ආයතනයට අවශ්‍ය පරිදි සුදුසු ආකාරයට වෙනස්වීම්වලට භාජනය විය හැකියි.නැහැ. අවසාන විසඳුම දුම්කොළ හා මද්‍යසාර පිළිබඳ කිසිදු දර්ශනයක් ජනමාධ්‍යවල ප්‍රදර්ශනය නොවීමයි. මොකද මෙවැනි ජවනිකා නරඹන සමහරු විශේෂයෙන් වැඩිහිටියන් අනුකරණයට නිරායාසයෙන් පෙලඹෙන හය හතර නොදන්නා දරුවන් මේවා භාවිතයට ගොදුරු වන නිසයි. මේ ව්‍යායාමය විශේෂයෙන් ම අපේ වටිනාම සම්පත වන දරු පරපුර මත් උවදුරු ව්‍යසනයෙන් මුදා ගැනීමටයි.මොකද 2008 මැයි 31 දා යෙදුණු ලෝක දුම්වැටි විරෝධී දිනයේ ජනාධිපතිතුමා කීවේ මෙය ත්‍රස්තවාදය මැඬලීමටත් වඩා විශාල අභියෝගයක් බවයි. ඊට වසරකට පසු 2009 මැයි වනවිට ත්‍රස්තවාදය මුලිනුපුටා දමන්න මේ රජයට හැකිවුණා.දැන් අප ඉදිරිපිට ඇති අභියෝගය මත් උවදුර ජය ගැනීමයි. සමාජයේ සියලු කොටස් ඒකරාශි වනවා නම් මෙය ද ජය ගැනීමට හැකි බව මා තරයේ විශ්වාස කරනවා.සංවාද සටහන - අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109045</link>
    <topic>තමන්ගේ තරම දැනගත යුතුයි</topic>
    <author>රූපාන්ති බුලත්සිංහල</author>
    <content>හැමදේම හිතුමතේ කරලා පුරුද්දක් තියෙන එක ජීවිතයට කරදරයක්. සමහරු යමක් කරන්න හිතුනහම ඒක කරලාම තමයි පස්ස බලන්නෙ. කවුරු මොනවා කිව්වත් ගානකුත් නැහැ. තමන්ගේ ආසාව සපුරාගන්නකම් දහඅතේ සිහින මවනවා. තමාට හොඳ මොකද්ද නරක මොකද්ද කියලා තේරුම් බේරුම් කරගන්න වුවමනාවක් නැහැ. ආසාවන්ට හැඟීම්වලට වහල් වෙලා.සමහර කාර්යයන් කරන්න හිතුන ගමන් බැහැ. ඒවට හොඳ පළපුරුද්දක් තියෙන්න ඕනෙ. නැත්නම් අනතුර සිදුවෙන්නෙ තමන්ට විතරක් නෙවෙයි අනුන්ටත් එක්ක. මේ ගැන මොහොතකට හරි හිතනවානම් සිදුවෙන අනතුරු ප්‍රමාණය අවම කරගන්න අපිට පුළුවන්. ඔබේ ආසාව, ඔබේ නොසැලකිල්ල තවත් අයෙකුට විපතක් ගෙන දුන්නොත්. එහි කිසිදු ඵලයක් නැහැ නේද?ගැටවර වයසට පා තබන කොට බොහෝ තරුණයන්ට තමන්ගේ ශක්තිය බලය පෙන්වන්න හිතෙනවා. ඒ නිසා තරුණකම පෙන්වන්න නොයෙක් ක්‍රියාකාරකම් කරනවා. මේ ගැන කිසිම ඇහිල්ලක් බැලිල්ලක් නැහැ. තමන්ගේ මට්ටම් තම්මට්ටන් කියලත් කතාවක් තියෙනවානේ. තරුණ කාලය කියන්නෙ නාහෙට අහන්නෙ නැති වයසක්නෙ. මේ නිසාම තමයි බොහෝ තරුණයෝ අමාරුවේ වැටෙන්නෙ, තරුණයෝ නම් විතරක්යැයි. ඔවුන්ගේ දෙමව්පියන්ටත් වන්දි ගෙවන්න සිදු වෙනවා.සමාජ අපකීර්තිය වේදනාව අන්තිමේදී මුළු ජීවිතේටම උරුම වෙනවා. මේ කතා ගොඩක් කිව්වේ දිනමිණ ලියු ප්‍රවෘත්තියක් නිසා. පළපුරුද්දක් නැති 17 හැවිරිදි තරුණයා රථය පැදවීමට ගොස් අහිංසක මල් කැකුළක් පොඩි කරලා දාලා.ඒ දරුවා ගෙනාව ආයුෂ එච්චරයි කියලා හිත හදාගන්න බැහැ. වෙච්ච වැරැද්දට සමාව ඉල්ලලා, වන්දි ගෙවලා කොහොමවත් හිත හදාගන්න බැහැ. අත්වැරැදීමක් කියලා කොහොම කියන්න ද? නිදහසට කාරණා දහසක් ගොනු කළත් ඒකේ කිසිම තේරුමක් නැහැ. අහිංසක ජීවිතයක් මේ ලෝකෙන් සදහටම තුරන් වෙලා ගිහිල්ලා. පවුලේ දෙකේම දෙමව්පියන්ට අත්වුණේ ගින්දර විඳින්න විතරයි.මුළු හලාවත ප්‍රදේශයම මේ සිද්ධියෙන් කම්පාවට පත්වුණා. වරද කාගේ වුණත් ඒක හදාගන්න බැරි වැරැද්දක්. තරුණයකුගේ තරුණකමට වන්දි ගෙවීමට සිදු වුණේ නොදරුවෙකුට විතරයි. හොඳ නරක කොච්චර පැහැදිලි කරලා දැන් වැඩක් නැහැ. ඇඟිල්ලෙන් ඇන ඇන මාර්ග නීති කියලා දුන්නත් වැඩක් නැහැ. තමන් තමන්ගේ ප්‍රමාණය දැනගෙන කටයුතු කරන්න අවශ්‍යයි. තරුණ දරුවෙක් ඉන්න මවුපියෝ විශේෂයෙන්ම සැලකිලිමත් වෙන්න අවශ්‍යයි. තමන්ගේ දරුවා මොනවද කරන්නෙ කියලා විමසා බලන්න අවශ්‍යයි. නැත්නම් වෙන විපත කොහෙන් කෙළවර වෙයි ද දන්නෙ නැහැ. මේ නිසා තරුණ වයසෙ දරුවො ඉන්න මව්පියෝ බොහොම කල්පනාකාරී වෙන්න ඕනෙ.ඒ වගේම පුංචිම පුංචි දූ දරුවෝ ඉන්න දෙමව්පියොත් දරුවෝ ගැන සැලකිලිමත් වෙන්න අවශ්‍යයි. ඉබාගාතේ හැදෙන ගහක් වගේ දරුවො හදන්න එපා. ගසකට පොහොර ජලය වගේම දරුවන්ටත් ගුරුහරුකම් අවශ්‍යයි. හැඳි නොගා හදන කිරි හොද්දෙ කිසිම රසක් නැති බව අහල තියෙනවනෙ. ඒ නිසා කටේ තියන්නවත් පුළුවන් ද? අප්පිරියාවෙ බැහැ නේද? පදම බල බලා හැඳි ගගා හදන කිරි හොද්ද කොච්චර රස ද? ඒ වගේ තමයි දරුවනුත්, ගුරු හරුකම් දුන්න තරමට හොඳ මාර්ගයේ ඉබේම ගමන් කරයි. තමන්ගේ වයසට පෑහෙන නොපෑහෙන වැඩ තමන්ම තේරුම් ගනියි. වාහනයක් පැදවීමට සිතීමේදී විතරක් නෙවෙයි, ඕනෑම වැඩක් සිහිනුවණින් කිරීමට පෙලඹේ...ඔබත් දරුවකුට හොඳ මාර්ගෝපදේශයක් ලබා දෙන මවක් හෝ පියෙක් වන්න. එවිට කිසිදා පසුතැවිල්ලක් ඔබට උරුම නොවනු ඇත.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109046</link>
    <topic>මහවැලියේ උපමාලිකාගේ රත්තරන් බලාපොරොත්තුව</topic>
    <author>සුනිල් අභයවර්ධන</author>
    <content>මේ දිනවල පැවැත්වෙන ලෝක ශූරතා මලල ක්‍රීඩා තරග නිසා, මලල ක්‍රීඩාව වැඩි දෙනෙකුගේ කතාබහට ලක්වී තිබෙන මාතෘකාවක්. ලෝක ශූරතා මලල ක්‍රීඩා තරග උලෙළේදී ශ්‍රී ලංකාවෙන් ඉදිරිපත් වූ ක්‍රිස්ටින් මෙරිල් ක්‍රීඩිකාවට, චමින්ද විජේකෝන් ක්‍රීඩකයාට සිදුවුණේ කුමක් ද යන්න ගැන බොහෝ දෙනෙක් විමසිලිමත් වී සිටිනවා. ඒ අතරතුර පසුගියදා පැවැති සිංගප්පූරු ආරාධිත මලල ක්‍රීඩා උලෙළේදී සහභාගිවූ පස් දෙනාගේ කණ්ඩායමේ සිටි එකම ක්‍රීඩිකාව වූ උපමාලිකා රත්න කුමාරි ක්‍රීඩිකාව මීටර් 400 ධාවනයට සහභාගි වී රන් පදක්කමක් දිනාගත් පුවතත් සිංගප්පූරුවේ සිට පැමිණ කටුනායකින් ගොඩ බැස පිටකොටුවේ සිට ඇගේ ගම් ප්‍රදේශය වන දඹුල්ල බුලාගල දක්වා ලංගම බස් රථයකින් ගෙදර ගිය පුවතත් අසන්නට ලැබුණා.ඊළඟ සතියේදී වැලිඔය ක්‍රීඩාංගණයේදී පැවැති 25 වැනි මහවැලි ක්‍රීඩා උලෙළේදී මීටර් 400 තරගය ජය ගනිමින් එම ක්‍රීඩා උලෙළේ දක්ෂතම ක්‍රීඩිකාව ලෙස හුරුලුවැව කලාපය නියෝජනය කළ උපමාලිකා රත්න කුමාරි කුසලාන දිනාගත් තොරතුරු අසන්ට ලැබුණා.උපමාලිකා මලල ක්‍රීඩා පිටියට හදිසියේම පිපුණු මලක් දැයි බොහෝ දෙනකුට ප්‍රශ්නයක් වුණා. කාලයක් මීටර් 400 ඉසව්වේ රැජින වූ දමයන්ති දර්ශාගෙන් පසුව මේනකා වික්‍රමසිංහ, පත්මකුමාර්, චන්ද්‍රිකා සුභාෂිණි යන නම අසන්නට ලැබුණේ ද ඒ අය අතුරින් වැඩි දෙනකුට වැඩි මතකයක් රැන්ද වීමට සමත් වූයේ චන්ද්‍රිකා සුභාෂිණි ක්‍රීඩිකාවයි. පසුගිය සාප් ක්‍රීඩා උලෙළේදී ශ්‍රී ලංකාවට පදක්කම් දිනා දුන් චන්ද්‍රිකා සුභාෂිණි දර්ශාගෙන් පසුව මීටර් 400 ඉසව්වේ රැජින බවට පත්වූවාය.සිංගප්පූරුවේදී පැවැති ආරාධිත මලල ක්‍රීඩා තරග උලෙළේදී තත්පර 54.71 ක කාලයකින් ඇගේ මෙතෙක් හොඳම වේගය ද වාර්තා කරමින් රන් පදක්කම දිනාගත්, 25 වැනි මහවැලි ක්‍රීඩා උලෙළේදී මීටර් 400 රන් පදක්කම දිනාගත් උපමාලිකා රත්න කුමාරි මහවැලි කලාපයේ උපන් දැරියක් වීම ද විශේෂත්වයක්.දඹුල්ලේ සිට කිලෝමීටර් දෙක හමාරක් පමණ දුරින් පිහිටි බුලාගල ග්‍රාමයේ උපත ලද උපමාලිකා මුලින්ම අකුරු කියන්නට ගියේ බුලාගල ප්‍රාථමික විදුහලට. දෛවයේ සරදමක් ලෙසින් ඇය කුඩා කාලයේදීම ඇගේ පියාගේ සෙනෙහස අහිමි වීමත් සමඟ උපමාලිකාගේ මව වූ ඉණා කුමාරි මහත්මිය මේ දරුවන් සිවුදෙනා ඇතිදැඩි කිරීමට, ආර්ථික සවිය ලබාගන්නට ජීවිතය සමඟ විවිධ අංශවලින් පොර බැඳුවා. ඒ මව අසල්වාසී හේන්වල කුලී වැඩට යමින් හැකි පමණින් ගොවිතැන් කිරීමෙන් කිරි හරකුන් බැලීමෙන් උපයා ගත් මුදලින් උපමාලිකා ඇතුළු අනෙත් දරුවන් ලොකු මහත් කළා.සිය ප්‍රාථමික අධ්‍යාපනයෙන් පසු කණ්ඩලම පල්ලේගම විදුහලට බැඳි ඉගෙන ගන්නා අවධියේ සිට ඇය මහවැලි ක්‍රීඩාවලට සහභාගි වුණා. හරි හැටි නියමාකාර පුහුණුවක් නැතිව ඒ දිනවල ඇය දිව්වේ මීටර් 1500 ඉසව්වයි.පාසල් යන වියේදී 2003 වසරේදී පැවැති සමස්ත ලංකා පාසල් ක්‍රීඩා, තරග උලෙළේදී මීටර් 1500 ඉසව්වට රන් පදක්කම පළාත් මට්ටමේ තරගවලදී, දිනාගන්නට හැකිවූ උපමාලිකා මුලින්ම ජාතික මහා ක්‍රීඩා උලෙළකට සහභාගිවී තියෙන්නේ 2009 වසරේ පොලොන්නරුවේ පැවැති ක්‍රීඩා උලෙළේදීය.එම ක්‍රීඩා උලෙළේදී මීටර් 400 ඉසව්වෙන් තෙවැනි ස්ථානය ලබා ජාතික මට්ටමේ ක්‍රීඩිකාවන් අතරට පිවිසි ඇයට හිමි තැන ලබා දෙන්නට ශ්‍රී ලංකාවේ ප්‍රවීණ ධාවන ශූරයකු පුහුණුකරුවකු ක්‍රීඩා නිලධාරියකු වූ රංජිත් අලුවිහාරේ මහතාට හැකි වුණා.ඒ වන විට ශ්‍රීලංකා යුද හමුදාවට එක්ව සිටි උපමාලිකා කොළඹදී පුහුණුව ලැබුවේ ප්‍රවීණ මලල ක්‍රීඩා උපදේශක ඩර්වින් පෙරේරා මහතා යටතේය. මාලිනි එදිරිසූරිය සහ ඩර්වින් පෙරේරා දෙපලගේ සහාය ද ඇතිව යුද හමුදාවට බැඳි තම ක්‍රීඩා පුහුණුවීම් කරමින් සිටිද්දී 2010 වසරේ බංග්ලාදේශයේ පැවැති සාග් ක්‍රීඩා උලෙළේ මීටර් 4 ය 400 සහාය දිවීමේ ඉසව්වට ද සහභාගිවීමට ද ඇයට අවස්ථාවක් ලැබුණා.පසුගියදා පැවැති කාන්තා මලල ක්‍රීඩා තරග උලෙළේදී සහ ලංකා ලයන්ස් ක්‍රීඩා උලෙළේදී ඇගේ මීටර් 400 ඉසව්වට ඇති ජවය පිළිබඳව නිරීක්ෂණය කළ ජාතික මලල ක්‍රීඩා තේරීම් කමිටුව සිංගප්පූරුවේ පැවැති ආරාධිත මලල ක්‍රීඩා උලෙළට සහභාගි වන්නට ඇයට අවස්ථාව ලබා දුන්නා.එම ක්‍රීඩා උලෙළේදී විදේශ රටවල ක්‍රීඩිකාවන් සමඟ තරග වැදුණු උපමාලිකා රත්න කුමාරි තත්පර 54.71 කින් තරගය ජයගත්තේ පැපුවා නිව්ගිනියා සහ තායිලන්තයේ ක්‍රීඩිකාවන් දෙපළ පරදවමිනි.“සිංගප්පූරු ක්‍රීඩා උලෙළ අවසන් වෙලා කටුනායක ගුවන් තොටින් බැස්සහම අනෙත් ක්‍රීඩකයන්ගේ මවුපියන් මිතුරන් ඔවුන්ව නිවෙස්වලට එක්ක යන්න වාහනවලින් ඇවිල්ල තිබුණා. උපමාලිකාට යන්නට තිබුණේ යුද හමුදාවෙන් එවා තිබුණ වාහනයක. ඒකත් කොළඹ පිටකොටුවට විතරයි.රන් පදක්කම තමාගේ ඇඳුම් බෑග් එකේ දමාගෙන උපමාලිකා දඹුල්ල බලා යන බස් රථයකට ගොඩ වුණේ රත්තරන්ම නොවුණත් තමාගේ ජීවිතයේ ලද එකම ජාත්‍යන්තර රන් පදක්කම බහාලු බෑග් එකත් තුරුලු කර ගනිමින්. ඇය අනාගතයේ දහසක් සිතිවිලි සමඟ බස් රථයේ තනිවී දඹුල්ල බලා ගමන් ඇරැඹුවා.දඹුල්ලෙන් බැහැලත් කිලෝමීටර් දෙකක් බුලාගලට යන්න තවත් බසයක යන්න තිබුණත් එහිදී ඇයට දැනගන්න ලැබුණා ඇයව පිළිගන්නට බුලාගල විද්‍යාලයේ උත්සවයක් සූදානම් කරල තිබුණ බව. බුලාගල ගමේ පිරිසක් දඹුල්ල නගරාධිපති තුමාත් සමඟ මේ උත්සවය ලෑස්ති කරල තිබුණා. අමාත්‍ය ජනක බණ්ඩාර තෙන්නකෝන් මහතාටත් මේ ආරංචිය සැලවී එම පිළිගැනීමේ උත්සවයට ඇවිත්, තිබුණා.“ජනක බණ්ඩාර ඇමැතිතුමා මට රුපියල් පනස්දාහක් පරිත්‍යාග කළා. අපි ඉන්න ගමට යන්න පාර හරි නැහැ. ඒ පාර හදල දෙන බවට දඹුල්ල නගරාධිපතිතුමා පොරොන්දු වුණා. අපේ ගමට විදුලිය ලබා දෙන බවට ඇමැතිතුමා පොරොන්දු වුණා. ඉතින් මට හරි සතුටක් දැනුණා. මං නිසා අපේ ගමට යන පාර හදා ගන්න, අපේ ගමට විදුලිය ලබාගන්න අවස්ථාවක් උදාවීම ගැන. මම සතුටු වෙනවා.”මම දැන් ශ්‍රී ලංකා යුද හමුදාවේ ලාන්ස් කෝප්‍රල්වරියක්. පුහුණුවීම් කටයුතු සඳහා යුද හමුදාවෙන් සියලු උදව් ලැබෙනවා. මට නිවාස අධිකාරියෙන් රුපියල් ලක්ෂ පහක් ලබා දෙනවා කිව්වා අපේ ගේ හදා ගන්න. ඉදිරියේදී ආසියාතික ක්‍රීඩා උලෙළකදී ශ්‍රී ලංකාව වෙනුවෙන් පදක්කමක් දිනා දෙන්න තමයි මගේ බලාපොරොත්තුව.” උපමාලිකා ඇගේ අනාගත සිතුවිලි එළිදැක්වූයේ එවැනි අහිංසක වදන් කීපයකින්.ශ්‍රී ලංකා ක්‍රිකට් කණ්ඩායමේ හිටපු නායකයා කුමාර් සංගක්කාර පිටියෙන් පිට සිට නැවත ලෝකයා අතරට පිවිසෙන දිනයක් ළඟදීම උදාවෙයි. ඒ ජගත් ක්‍රිකට් කවුන්සලය අටවැනි වසරටත් සංවිධානය කරන වාර්ෂික සම්මාන ප්‍රදාන උලෙළේදීය.එල් ජී අයි. සී. සී. ක්‍රිකට් සම්මාන ප්‍රදාන උලෙළ නමින් හැඳින්වෙන මේ සම්මාන උලෙළ මේ මස 12 වැනි දින ලන්ඩන් නුවර දී පැවැත්වෙයි.සුපිරි ක්‍රීඩකයෙක් වූ ක්ලයිව් ලොයිඩ් ගේ නායකත්වයෙන් යුත් විශේෂ කමිටුවක් මූලිකව සංවිධානය කරන එම සම්මාන උලෙළේදී 2010 වසරේ අගෝස්තු 10 වැනි දිනට සිට 2011 අගෝස්තු 3 වැනි දින දක්වා කාලය තුළදී ක්‍රිකට් ක්‍රීඩාවේ විවිධ අංශවලින් කුසලතා දැක්වූ ක්‍රිකට් තරු සඳහා සම්මාන ප්‍රදානය කිරීමට නියමිතය.වසරේ ජනපි‍්‍රයතම ක්‍රිකට් ක්‍රීඩකයා වෙනුවෙන් ශ්‍රීමත් ගාපිල්ඩ් සෝබර්ස් සම්මානය ඇතුළුව ගෙවී ගිය වසරේ දක්ෂතම ටෙස්ට් ක්‍රිකට් ක්‍රීඩකයා, වසරේ එක්දින ක්‍රිකට් ක්‍රීඩකයා, වසරේ ජනපි‍්‍රය ක්‍රිකට් ක්‍රීඩිකාව, වසරේ නැඟී එන ක්‍රීඩකයා, පන්දුවාර 20 යි 20 ක්‍රීඩකයා, හොඳම විනිසුරු ආදි අංශ කීපයකින් දක්ෂයින් තෝරා මේ මහා රාත්‍රියේදී එම විශ්ව සම්මාන ප්‍රදානය කිරීමට නියමිතය.මේ අතුරින් ‘එල්. ජි. ජනපි‍්‍රයතම ක්‍රිකට් ක්‍රීඩකයා’ සහ වසරේ එක්දින ක්‍රිකට් ක්‍රීඩකයා තේරීමේ නිර්දේශිත නාම ලේඛනවලට ශ්‍රී ලංකා සුපිරි ක්‍රීඩක කුමාර් සංගක්කාරගේ නම ද ඇතුළත් වී තිබේ. මෙවර අයි. සී. සී. ක්‍රිකට් සම්මාන උලෙළට ශ්‍රී ලංකාවෙන් තේරී ඇති එකම ක්‍රීඩකයා අපේ කුමාර් සංගක්කාරය.එසේ ලොව ක්‍රිකට් ක්ෂේත්‍රයේ පැවැත්වෙන උත්තරීතර සම්මාන ප්‍රදාන උලෙළේ ප්‍රධාන අංශ දෙකකට නාමයෝජනාවලට ලක්වී සිටින කුමාර් සංගක්කාර වත්මන් ජගත් ක්‍රිකට් ක්ෂේත්‍රයේ තවත් අද්විතීය තැනකට ද පත්වී සිටී. සංගාගේ දක්ෂතා හරහා හමා යන මේ ජනපි‍්‍රය රැල්ලේදී ජගත් ක්‍රිකට් කවුන්සලය නම් කරනු ලබන ‘ජගත් ක්‍රීඩක කණ්ඩායමේ’ නායකත්වය මෙවර පැවැරී ඇත්තේ ද කුමාර් සංගක්කාරටය.එම නායකත්වය ශ්‍රී ලංකාවේ ක්‍රිකට් ක්‍රීඩකයකු මෙතෙක් පිදුම් ලැබු ඉහළම තනතුරයි. ලෝකයේ සුපිරි ක්‍රිකට් ක්‍රීඩකයින් අතුරින් කණ්ඩායමේ නායකත්වය ශ්‍රී ලංකාවේ කුමාර් සංගක්කාරට පිරි නැමීම ශ්‍රී ලංකාව ගෞරවයට පාත්‍ර වූ අවස්ථාවක් ලෙස ද සැලකිය හැකිය.ජගත් ක්‍රිකට් සම්මේලනය වාර්ෂිකව සංවිධානය කරන මේ වාර්ෂික ක්‍රිකට් සම්මාන ප්‍රදානයේදී ජගත් ක්‍රිකට් කණ්ඩායමට ක්‍රීඩකයින් නම් කිරීම අනෙකුත් දක්ෂතා සඳහා ක්‍රීඩක ක්‍රීඩිකාවන්ගේ නාමයන් නිර්දේශ කිරීම මෙවර සිදුකර ඇත්තේ ජගත් ක්‍රීඩා තලයේ සුපිරි ක්‍රීඩකයන්ව සිටි ක්ලයිව් ලොයිඩ් ප්‍රමුඛව මයිකල් ඇතර්ටන් සහිර් අබ්බාස් සහ ඩැනි මොරිසන් ඇතුළු කමිටුවක් මඟිනි.එම කමිටුව විසින් වසරේ ජනපි‍්‍රයතම ක්‍රිකට් ක්‍රීඩකයා නම් කිරීමේ නිර්දේශිත ලැයිස්තුව සඳහා ශ්‍රී ලංකාවේ කුමාර් සංගක්කාර සමඟ දකුණු අපි‍්‍රකාවේ හෂීම් අම්ලා, ඉන්දියාවේ මහේන්ද්‍ර සිං දෝනි, බටහිර ඉන්දීය කොදෙව් පිලේ ක්‍රිස් ගේල් සහ එංගලන්තයේ ජොනතන් ට්‍රොට් යන නම් ද ඇතුළත් කර තිබේ.වසරේ එක්දින ක්‍රිකට් ක්‍රීඩකයා තේරීම සඳහා ශ්‍රී ලංකාවේ කුමාර් සංගක්කාර සමඟ දකුණු අපි‍්‍රකාවේ හෂීම් අම්ලා, ඉන්දියාවේ ගෞතම් ගාම්බීර්, සහ ඕස්ට්‍රේලියාවේ ශේන් වොට්සන්ගේ නම නිර්දේශ වී තිබේ.ශ්‍රී ලංකාව වෙනුවෙන් මේ ගෞරවනීය රාත්‍රියට පිවිසීමට වරම් ලබා ඇති කුමාර් සංගක්කාර මේ දිනවල ගාල්ලේ පැවැත්වෙන 98 වැනි ටෙස්ට් තරගයට සහභාගි වී සිටී. ටෙස්ට් ක්‍රිකට් ඉතිහාසයේ ලකුණු 8000 ක් වෙත ඉතා ඉක්මනින්ම ළංවූ ක්‍රීඩකයා ලෙස ද සංගා ජගත් ක්‍රිකට් තලයේ ඉදිරියෙන්ම සිටින අතර මේ දිනවල පැවැත්වෙන ගාල්ල ටෙස්ට් තරගයට පිවිසීමට පෙර සංගා ටෙස්ට් තරගවලදී රැස්කරගෙන තිබු ලකුණු සංඛ්‍යාව 8428 කි. ටෙස්ට් තරගවලදී පිතිකරුවන්ගේ ශ්‍රේණිගත කිරිම්වලදී සංගා දෙවැනි ස්ථානයේ පසුවන අතර එක්දින තරග ලැයිස්තුවේ සංගාට හිමි වී තිබෙන්නේ සිවුවැනි ස්ථානයය.සංගා නායකත්වය දෙන ලෝක ක්‍රිකට් කණ්ඩායමට ඇතුළත් අනෙකුත් ක්‍රීඩකයින් දෙස බලන විට ජගත් ක්‍රිකට් කවුන්සලය විසින් පිරිනැමිය හැකි ඉහළම ස්ථානය සංගාට පිරිනමා ඇති බව අභිමානයෙන් යුතුව සඳහන් කළ යුතුය.ලබන 12 වැනිදා ලන්ඩනයේ පැවැත්වෙන ජගත් ක්‍රිකට් තරු අභිෂේක කරවන එම උපහාර මංගල්‍යයේදී ශ්‍රී ලංකාවේ කුමාර් සංගක්කාර ලෝකයේ ජනපි‍්‍රයතම ක්‍රීඩකයා වේවායි අපිද ප්‍රාර්ථනය කරමු.මේ දිනවල කොරියාවේ ඩෙයිගු නගරයේදී පැවැත්වෙන 13 වැනි ලෝක ශූරතා මලල ක්‍රීඩා උලෙළේදී මෙවර දක්ෂ සහ ජනපි‍්‍රය ක්‍රීඩක ක්‍රීඩිකාවන් කීප දෙනකුටම බලාපොරොත්තු නොවූ අයුරින් පසු බසින්නට සිදුවී තිබීම, උලෙළ පුරාවටම දැකිය හැකි විශේෂත්වයකි. උලෙළේ පළමු දිනයේම මීටර් 100 ධාවනයට සහභාගිවූ එම ඉසව්වේ ලෝක වාර්තාව උසුලන ජැමෙයිකාවේ උසේන් බෝල්ට් තමන්ට පෙනි පෙනී තිබු රන් පදක්කම අහිමි කරගත්තේ, නීති විරෝධි ආරම්භයක් නිසාය.මෙම ක්‍රීඩා උලෙළේදී ජගත් මලල ක්‍රීඩා සංගමයේ නීති රීති අකුරටම ක්‍රියාත්මක වන අතර, තරග ඉසව්වක් ආරම්භයේදී සංඥාවට කලින් ආරම්භක රේඛාවෙන් මිදී යාම තරගයෙන් ඉවත් කිරීමට හේතුවක් වෙයි. මේ වරද නිසා මීටර් 100 ලෝක ශූර බෝල්ට්ට මීටර් 100 තරගයෙන් ඉවත්වීමට සිදුවුණේ ඔහු තුළ තිබු දහසක් බලාපොරොත්තු සිඳ ගනිමිනි.මෙවර ක්‍රීඩා උලෙළට සහභාගිවූ ජගත් මලල ක්‍රීඩා ශූර ශූරියන් කීප දෙනකුටම උසේන් බෝල්ට් මුහුණපෑ ඉරණමට ගොදුරු වීමට සිදුවීම කනගාටුදායක තත්ත්වයක් විය. මීටර් 100 ඉසව්වේ පූර්ව ආරම්භයකදී එංගලන්තයේ කෙටි ධාවන ශූරයා වන ඩ්වේන් චෙම්බර්ස්ට ද සංඥාවට කලින් පැනීම නිසා තරගයෙන් ඉවත් වීමට සිදුවූ අතර මීටර් 400 ධාවන ශූරියක වන ක්‍රිස්ටින් රෝගුට ද එම ඉරණමටම මුහුණපෑමට සිදු වූවාය.මේ අතර මෙවර ලෝක ශූරතා මලල ක්‍රීඩා තරග උලෙළේ තවත් විශේෂත්වයක් ගෙන දුන්නේ මීටර් 110 කඩුලු පැනීමේ තරගය ඉසව්වේදීය. එම තරගයේදී ලෝක ශූරයෙකු සහ ඔලිම්පික් ශූරයෙකු වූ චීන ජාතික ලියු සියැංග් පත්වූයේ තෙවැනි ස්ථානයටය. ඇමරිකානු කඩුලු පැනීමේ ශූර රිචඩ්සන් එහි දෙවැන්නා විය. එසේ වුවද ඉසව්ව අවසානයේ චීනයේ ලියු සියැංග් තීරක මඩුල්ලට පැමිණිලි කරන ලද්දේ ධාවනය අතරතුර තමාගේ අසලම ධාවන පථයේ සිටි තරගයේ ජයග්‍රාහක වෙරෙන් රොබොල්ස් හයවන කඩුල්ල අසලදී දෙවරක්ම තමාට වැලමිටෙන් ඇන බාධා කළ බවය. පටිගත වී ඇති වීඩියෝ තීරයේ දසුන් පරීක්ෂා කිරීමෙන් අනතුරුව තීරක කමිටුව රොබෙල්ස්ව තරගයේ ජයග්‍රාහී නාම ලේඛනයෙන් ඉවත්කර දෙවැන්නා වූ, ඇමෙරිකානු ක්‍රීඩක ජේසන්ට එම ඉසව්වේ රන් පදක්කම හිමි කරද්දි දෙවැනි තැනට, තෙවැන්නා වශයෙන් තරගය නිම කළ පැමිණිල්ල ඉදිරිපත් කළ චීනයේ ලියු සියැංග්ට රිදි පදක්කම ලබාදීමට කටයුතු යොදා තිබිණි.මෙවර මීටර් 400 ධාවන තරගයේදී ඇමරිකානුවන්ට හෝ ජැමෙයිකානුවන්ට එහි රන් පදක්කම දිනා ගැනීමේ අවස්ථාව අහිමි කරමින් ග්‍රෙනෙඩාව නියෝජනය කළ තිරානි ජෙම්ස් එහි රන් පදක්කම දිනා ගත්තේ තමාගේ 19 වැනි උපන් දිනය යෙදී තිබුණු ඉකුත් 30 වැනි දිනයේදී වීම තවත් විශේෂත්වයකි.රිටි පැනීමේ කාන්තා ඉසව්වට ලෝක ශූරිය ලෙස නම් දරා සිටි රුසියාවේ යෙලිනා ඉසිබේවාගේ බලාපොරොත්තු මෙවර ලෝක ශූරතා මලල ක්‍රීඩා උලෙළේදී මුළුමනින්ම බිඳී ගියේ අවාසනාවන්ත ලෙසිනි. මීටර් 5.05 ක් උසට පනිමින් තමාගේ රිටි පැනීමේ ලෝක වාර්තාව කීප වරක්ම අලුත් කළ යෙලිනා මෙවර එම ඉසව්වේදී පත්වූයේ හයවැනි ස්ථානයටය. තරගයේ ජයග්‍රාහිකාව වූ ජගත් ගෘහස්ථ රිටි පැනීමේ ශූරිය වූ බ්‍රසීලයේ පැබිපානා මුයියර් මීටර් 4.85 ක් පනිමින් මෙවර රිටි පැනීමේ ජයග්‍රාහිකාව වූ අතර යෙලිනාගේ උස ප්‍රමාණය වුණේ මීටර් 4.75 කි. මීටර් 100 කාන්තා තරගයේදී ද මීටර් 100 ජගත් පදක්කම් ලාභිනි ජැමෙයිකාවේ වෙරෝනිකා කැම්බල් දෙවැනි තැනට පත් කරවමින් (10.98) ඇමෙරිකාවේ තාමලිටා ජෙටර් එහි පළමු ස්ථානයට පත්වූයේ තත්පර 10.90 කින් ඉසව්ව අවසන් කරමිනි.මෙසේ තම ඉසව්වලට වසර කීපයක් තිස්සේ අරක්ගෙන සිටි ලෝක මලල ක්‍රීඩා ශූර ශූරියන් පසුබස්වමින් නව රැල්ලක්, රන් පදක්කම් බෙදා ගත් 13 වැනි ලෝක මලල ක්‍රීඩා ශූරතා තරගාවලියේදී ශ්‍රී ලංකාවෙන් සහභාගිවූ දෙදෙනාටම ජාත්‍යන්තර පළපුරුද්දක් ලබා ගැනීමේ අවස්ථාව එහිදී උදා විය.දැනට ඇමෙරිකාවේ පුහුණු වෙමින් සිටින ක්‍රිස්ටින් මෙරිල් මීටර් 400 කාන්තා කඩුලු පැනීමේ ඉසව්වේ මූලික තරගයේදී තත්පර 57.05 ක කාලයකින් තරගය නිම කරමින් හත්වැනි ස්ථානයට පත්වුවද එම වටයෙන් එහාට යාමට අවස්ථාවක් ඇයට නොලැබිණි.මීටර් 1500 තරගයට ශ්‍රී ලංකාව නියෝජනය කළ චමින්ද විජේකෝන් තමාගේ කෙන්යාවේදී වැඩිදුර ලැබු පුහුණුවීම් සඵලදායි බව සනාථ කරමින් පළමු පූර්ව තරගයේදී විනාඩි 3 තත්පර 39.61 කාලයක් ලබා නව ශ්‍රී ලංකා වාර්තාවක් සමඟ අවසන් පූර්ව තරග සඳහා සුදුසුකම් ලැබීය. එහෙත් අවසන් පූර්ව තරගවලදී විනාඩි 3 තත්පර 44.81 කාලයකින් තරගය නිම කළ ද තරගයේ මුල් දහදෙනා අතරට ඒමට හෝ ඔහුගේ කාලය ප්‍රමාණවත් නොවීම නිසා එම ඉසව්වේ අවසන් තරගයට පිවිසීමේ අවස්ථාව චමින්දට අහිමි විය.සුනිල් අභයවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109047</link>
    <topic>සිමෙන්ති සමාගම්වලට ඕනෑ වුණේ හිඟයක් මවාපාන්නයි</topic>
    <author>සංවාද සටහන</author>
    <content>සමූපකාර හා අභ්‍යන්තර වෙළෙඳ ඇමැතිජොන්ස්ටන් ප්‍රනාන්දුභාණ්ඩවල ප්‍රමිතිය පිළිබඳ විශාල අවධානයක් යොමු වූ යුගයකි මේ. ඉන් සිමෙන්තිවල ප්‍රමිතිය පිළිබඳව ඇති වූයේ මහත් අර්බුදකාරී තත්ත්වයකි. සංවර්ධනය කරා පියනඟන රටකට මෙවැනි ගැටලු දැඩි සේ බලපායි. සිමෙන්තිපමණක් නොව එළවුළු, පලතුරු, ආදී එදිනෙදා පරිභෝජනයට ගන්නා ද්‍රව්‍ය පවා නිසි ප්‍රමිතියෙන් යුතුව ලබාගැනීම පාරිභෝගිකයන්ගේ අභිලාෂයයි. නව තාක්ෂණය භාවිත වන ලෝකයේ මෙරට පාරිභෝගිකයන් ගේ අවශ්‍යතා නිසි පරිදි සපුරාලීමට සමූපකාර සහ අභ්‍යන්තර වෙළෙඳ අමාත්‍යාංශය පියවර ගෙන තිබේද? මේ පිළිබඳව අප විමසන්නේ ඇමැති ජොන්ස්ටන් ප්‍රනාන්දු මහතාගෙනි.සිමෙන්තිවල අර්බුදයක් ඇතිවුණා තමයි. නමුත් ඒ බව දැනගත් ගමන් අප අවබෝධ කරගත්තා මේ කරන්න යන්නේ කෘත්‍රිමව සිමෙන්ති හිඟයක් නිර්මාණය කිරීමයි කියලා. ඒ නිසා අප එයට ඉඩ දුන්නේ නැහැ. මේ තත්ත්වය ඇති කළේ මෙරට සමාගම් කීපයක් විසින්. ඔවුන්ට ඕනෑකර තිබුණේ මිල වැඩි කරගන්නයි. ඒ සඳහා ඔවුන් කළේ සිමෙන්තිවල තත්ත්වය බාලයි කියා පාරිභෝගිකයන් බිය ගන්වා රටේ සිමෙන්ති හිඟයක් ඇති කරන්න. එවිට අමාත්‍යාංශය ඔවුන් කියන දෙයක් කිරීමට තරම් අසරණ වෙනවා. එහෙම වෙලා සිමෙන්ති කොට්ටයක මිල රුපියල් 35/-න් වැඩි කළා නම් මසකට ලක්ෂ 3000ක ආදායමක් ඒ සමාගම්වලට ලැබෙනවා. එවැනි ආකාරයට පාරිභෝගිකයන් සූරා කන්න මට ඉඩදෙන්න බැහැ. ඒ නිසයි අපි මිල වැඩි කරන්නට අවසර දුන්නේ නැත්තේ. අනිත් කාරණය නම් ඒ සිමෙන්ති තත්ත්වයෙන් බාල නැහැ. ඒ බව දැන් ඔප්පු වී තිබෙනවා. ප්‍රධානම කාරණය සිමෙන්ති ගෙන්වන්නේ අමාත්‍යාංශයෙන් නොවෙයි. සමූපකාර මණ්ඩලයෙනුයි ඒ වගකීම දරන්නේ. ඒ නිසා මඩ ගැසීමේ චේතනාවෙන් කරන චෝදනා ගැන අපි කලබල වන්නේ නැහැ.සිමෙන්ති ටොන් ලක්ෂ 4ක් පමණ වසරකට අපට අවශ්‍ය වනවා. ත්‍රස්තවාදය පරාජය කිරීමෙන් පසු වසරකට සියයට 20 බැගින් වසර දෙක තුළදී සියයට 40කින් ඒ අවශ්‍යතාව වැඩි වී තිබෙනවා. සමස්ත සිමෙන්ති ඉල්ලුමෙන් මෙරට නිෂ්පාදනය කරන්නේ ටොන් 1.25ක් පමණයි. ඉතිරි 2.75ම පිටරටින් තොග වශයෙන් ගෙන්වා උරවල දමා වෙළෙඳපොළට නිකුත් කරනවා.පාකිස්තානයේ මේ දිනවල යුද තත්ත්වයක් පවතින නිසාත් අනෙක් රටවල තරම් සංවර්ධනයක් නොකෙරෙන නිසාත් සිමෙන්තිවල මිල අඩුයි. ඉන්දියාව ඉන්දුනීසියාව හා චීනය වැනි රටවලින් ආනයනය කරනවාට වඩා එය ලාබදායී නිසයි පාකිස්තානයෙන් වැඩිපුර ආනයනය කරන්නේ.පිළිගන්නවා. නමුත් මා මේ චෝදනාව ප්‍රමිති ආයතනයටයි එල්ල කරන්නේ. මොකද ප්‍රමිති ආයතනය මඟින් එම සමාගම අත්හිටවූ වහාම ඒ පිළිබඳව පාරිභෝගික අධිකාරියට වරාය හා රේගුව, ආනයන අපනයන පාලක ආදීන්ට දැන්විය යුතුයි. නමුත් එසේ කර තිබුණේ නැති නිසා 20 වැනිදා පැනවූ අත්හිටුවීම පිළිබඳ කිසිවකු දැන සිටියේ නැහැ. ඒ නිසාම සිමෙන්ති තොග 27 වැනිදා නිදහස් කර තිබෙන්නේ නිත්‍යානුකූලවයි. මෙතැනදී ආනයනකරුවන් අහිංසකයි. මොකද ඔවුන් මේ බව දන්නේ නැති නිසා. නමුත් තමන්ට අත්හිටුවීමේ තහනමක් පනවා තිබියදී භාණ්ඩ නැව්ගත කළා නම් ආයතනය වැරදියි. ඒ වගේම භාණ්ඩවල ප්‍රමිතිය අඩු නම් ඒ පිළිබඳව ප්‍රමිති ආයතනය කටයුතු කළ යුත්තේ අදාළ සමාගමට විරුද්ධවයි. නමුත් එවැනි කිසිවක් සිදුවුණේ නැහැ. ඒ නිසා මා අදාළ ඇමැතිතුමියගෙන් ඉල්ලා සිටිනවා ඒ නිලධාරීන්ට දඬුවම් කරන්න කියලා.අප ඒ අදාළ සිමෙන්ති ප්‍රමිති ආයතනයේ නිලධාරීන් ද සමඟ එක්ව එංගලන්තයේ පිළිගත් ප්‍රමිති ආයතනයකින් පරීක්ෂාවට ලක්කළා. එමඟින් තහවුරු වුණා ඒ සිමෙන්තිවල තත්ත්වය බාල නැති බව.මා මෙහිදී කිව යුතුයි මේ බාල සිමෙන්ති ප්‍රශ්නය ඇතිකළේ සිමෙන්ති කොට්ට 14000ක් ගෙන්වූ සමූපකාරයටයි. නමුත් එම සමාගමෙන්ම පෞද්ගලික අංශය ගෙන්වූ සිමෙන්ති කොට්ට සංඛ්‍යාව 348000ක්. මෙය තනිකරම සිදු කළේ කෘත්‍රිමව සිමෙන්ති හිඟයක් මවා තමන්ගේ සිමෙන්තිවල මිල වැඩිකර ගන්නයි. ඒ සඳහා උදව් කරන පිරිස් අපි හඳුනාගෙන තිබෙනවා.ඔව්. මේ සිමෙන්ති අර්බුදය මතු කරන්න ඉදිරිපත්වූ සමාගම් සමඟ ජනතා විමුක්ති පෙරමුණ සම්බන්ධයි. ඔවුන් ඒ සමාගම්වලින් මුදල් ලබාගෙන මේ ප්‍රශ්නය දිගටම ඇදගෙන යනවා.මේ සමාගම්වලට අවශ්‍ය වුණේ සිමෙන්ති හිඟයක් මවලා මිල වැඩි කරන මට්ටමට රජය අසරණ කරන්නයි. ඔවුන් මිල වැඩි කරන්න ඉල්ලීමක් කළා.නමුත් අපි එකඟ වුණේ නැහැ. යම් ආකාරයකට ලෝක වෙළෙඳපොළේ සිමෙන්ති මිල ඉහළ ගියොත් මිස එක එක සමාගම්වල අවශ්‍යතා මත සිමෙන්ති මිල ඉහළ නංවන්න දෙන්නේ නැහැ.පාකිස්තානයේ ශ්‍රී ලංකා තානාපතිනිය අප හමුවී ප්‍රශ්න කළා සිමෙන්තිවල ප්‍රමිතිය ගැන කියමින් ඔවුන්ගේ නිෂ්පාදනවල කීර්ති නාමයට හානි කරන්නේ ඇයි කියා. මේ ආයතනය ලොව ප්‍රධාන සිමෙන්ති සමාගම් 10න් එකක්. කවදාවත් බාල සිමෙන්ති විකුණන්න බැහැ. එය බාසුන්නැහේලා පවා හඳුනාගන්නවා. මේ සිමෙන්ති බාල වී තිබෙන්නේ ජ.වි.පෙ.ට පමණයි.ඇයි නැත්තේ. ගිය වසරෙත් මෙවැනිම ප්‍රශ්නයක් ඇති වෙලා මේ ආකාරයෙන්ම යළි පිළිගෙන තිබෙනවා. ප්‍රමිති ආයතනය කියනවා නම් නිෂ්පාදනයේ ප්‍රමිතිය ක්‍රමයෙන් බාල වනවා කියලා ඇයි දැන් පිළිගන්නේ ප්‍රමිතිය හොඳ බව. ප්‍රමිති විශේෂ කාරක සභා අනුමැතියක් ඇතිවයි අභියෝග කළ සිමෙන්ති වර්ගය ඔවුන්ගේ නියෝජිතයින් සමඟම එංගලන්තයට ගෙන ගියේ. ලංකාවේ සියලුම සිමෙන්තිවල තත්ත්වය පරීක්ෂා කරන ලෙස මම නියෝග කළා. පසුගිය වසරෙත් මෙවැනිම දෙයක් සිදු වීමෙන් පසු ප්‍රමිතිය නිවැරදි බව පිළිගැනීමෙන් පෙනෙන්නේ මෙතැන කුමක් හෝ වෙනත් දෙයක් සිදුවන බව නොවේද?හෙට සිට රුපියල් 35කින් වැඩි කරනවා නම් කිසිම හිඟයක් නැතිවේවි. ඒත් අප එසේ කරන්නේ නැහැ. පාරිභෝගිකයන් අපහසුතාවට පත් කරන්න අපට බැහැ. කොහොමත් දැන් අත්හිටුවීම ඉවර නිසා තව දින හයක් පමණ ගත වනවිට ඇතිවෙන්න සිමෙන්ති ගන්න පුළුවන්.අලවලට වගේම ලූනුවලට බද්දක් පැනෙව්වා තමයි. ඒත් එය ඉතාම සුළු ප්‍රමාණයක්. මොකද ගොවීන්ගේ නිෂ්පාදන වියදමට රැකෙන ආකාරයටයි. අප මිල තීරණය කළ යුත්තේ පාඩුවන ආකාරයෙන් එය සිදුවුණොත් ගොවීන් වගාකිරීම අතහැර දමාවි. අපේ රටේ තිබෙන්නේ සීමාසහිත බිම් ප්‍රමාණයක්. අල ගොවීන්ගේ සංඛ්‍යාව වගේ තුන් ගුණයක් පමණ සාමාජිකයන් ඒ ජීවිකාවෙන් රැකෙනවා. එනිසා ගොවියාටත් සාධාරණයක් ඉටුවිය යුතුයි.මේ පිළිබඳ අවධානය යොමු කළා. ගොවීන්ට සලකන රජයක් ලෙස අපි අල ලූනු එළවුළු පලතුරු කුකුළුමස් වගේම මාලු ගබඩා කිරීම සඳහා ශිතකරණ හා ගබඩා පහසුකම් ඇති කරන්න තීරණය කළා. මේ වනවිට කැබිනට් අනුමැතිය සඳහා යොමු කර තාක්ෂණික වාර්තාව ලැබී තිබෙනවා. මේ සඳහා භාණ්ඩාගාරයෙන් හෝ ආධාර මඟින් හෝ මුදල් යොදවා හැකි ඉක්මනින් මෙය ක්‍රියාත්මක කරනවා. මොකද පෞද්ගලික අංශය මේ වන විට ඒ වෙනුවෙන් ක්‍රියාත්මකයි. රජයක් ලෙස අපත් ඒ සඳහා කාර්යක්ෂමව පියවර ගත යුතුයි.ඔව්. සැප්තැම්බර් 1 දා සිට එය ක්‍රියාත්මකයි. අපි කූඩ ලක්ෂ 2ක් බෙදා දී තිබෙනවා. වසර හතරක පහක සිට මේ කටයුත්ත ක්‍රියාත්මක කරන්න උත්සාහ ගත්තත් සාර්ථක වුණේ නෑ. සමහරු මෙයට විරුද්ධ වුණේ රටේ දියුණුවට අකමැති නිසයි. අනෙක් අය දේශපාලන වාසි ලබාගන්නත් විරුද්ධ වුණා. වසරකට බිලියන 20ක් පමණ මේ ඇසුරුම් කූඩ ක්‍රමයක් නොමැතිවීම නිසා විනාශ වෙනවා. එළවුළු ගොවීන්ට පමණක් නොවේ ධීවරයන්ටත් මෙය හඳුන්වා දෙන විට ගැටලු ඇතිවුණා. මොකද ලොරියක පැටවිය හැකි ප්‍රමාණය අඩුවන බව කියමින්, ඒත් ඔහේ පටවාගෙන එනවිට සිදුවන අපතේ යාමේ පාඩුව හා සසඳන විට මෙය විශාල වාසියක්. තත්ත්වයෙන් උසස් භාණ්ඩ වෙළෙඳපොළට මේ ක්‍රමය නිසා ලැබෙනවා.කජු වැනි ද්‍රව්‍යවලට විශාල ඉල්ලුමක් තිබෙනවා. සමහරු නොදන්නවාට අපේ රටේ සහල් අතිරික්තයක් තිබෙන නිසා හාල් පවා අපනයනය කෙරෙනවා. මේ නිසා මිල තරමක් වැඩි වෙනවා නම් හොඳයි. මොකද ගොවීන්ට එය වාසියක්. එහෙම නැත්නම් ගොවීන් ඒ ගොවිතැන් අත්හරීවි. මිල අඩු කරන්න හොඳම ක්‍රමය තමයි නිෂ්පාදනය වැඩි කිරීම. ඒ සඳහා දියුණු කෘෂිකාර්මික ක්‍රම භාවිත කරන්න රජය කටයුතු යොදා තිබෙනවා. දිවි නැඟුම පොහොර සහනාධාර ආදිය ලබා දෙමින් ගොවීන් දිරිමත් කරන්නේ මේ නිෂ්පාදනය වැඩි කිරීම සඳහායි.ඔව්. විශේෂයෙන් ආර්ථික මධ්‍යස්ථානවල එළවුළු බිම දමා පාගන බවට, වැස්සට තෙමෙන බවට චෝදනා තිබෙනවා. මේ තත්ත්වය පාලනය කිරීමට ප්ලාස්ටික් වහලක් හදන්න අප තීරණය කළා. එයට ලක්ෂ 800ක් පමණ වැය වෙනවා. නමුත් එමඟින් වැසි ජලයට හා අව්වට හසුවීමෙන් තත්ත්වය බාල එළවුළු පාරිභෝගිකයන්ට ලැබීම වැළකෙනවා.ඔව්. අමාත්‍යාංශය මඟින් සියලු පරිපාලන හා ව්‍යාපාරික කටයුතු මෙන්ම වෙළෙඳ පොළවල කටයුතු නිරීක්ෂණය කරමින් අවශ්‍ය උපදෙස් ලබාදීමටත් අධීක්ෂණයටත් හැකි ආකාරයෙන් නව තාක්ෂණය භාවිත කර අන්තර්ජාල පහසුකම් ඔස්සේ තොරතුරු ලබාගැනීමට ක්‍රමවේදයක් සකසා තිබනෙවා.අදාළ ස්ථාන සම්බන්ධ කරමින් ඒවා කැමරා මඟින් නිරීක්ෂණය කිරීමේ ක්‍රමයක් මෙන්ම ආංකිත මිල ප්‍රදර්ශන පුවරු, ශබ්ද විකාශන යන්ත්‍ර ආදිය භාවිතයෙන් පාරිභෝගිකයන්ට මෙන්ම වෙළෙඳුන්ට වැඩි පහසුකම් යටතේ භාණ්ඩ මිලදී ගැනීමට හා විකිණීමට ක්‍රම දඹුල්ල, නුවරඑළිය, නාරාහේන්පිට, රත්මලාන හා මීගොඩ ආර්ථික මධ්‍යස්ථානවල ඇති කරන්න දැන් සූදානම්.සංවාද සටහනඅරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109048</link>
    <topic>වැදගත් වෘත්තීය සමිති ඔවුන් එක්ක නැහැ</topic>
    <author>සංවාද සටහන සුමේධා නවරත්න</author>
    <content>විදුලිබල හා බලශක්ති ඇමැති පාඨලී චම්පික රණවකවිදුලිබල මණ්ඩලය පැය විසිහතර පුරාම ජනතාවට විදුලිය සැපයීමට බැඳී සිටී. ඒ 2009 විදුලිබල පනතිනි. එහෙත් ඒ අභියෝගය ජයගන්නට ඔවුන්ට සිදුවී ඇත්තේ අර්බුද දෙකක් ද ජයගනිමිනි. ඉන් පළමුවැන්න වර්ෂාවේ හිඟකමය. දෙවැන්න විදුලිබල මණ්ඩල සේවකයන් ළඟදීම ඇරැඹීමට යන වැඩ වර්ජනයය. මේ ගැන විදුලිබල හා බලශක්ති ඇමැති චම්පික රණවක මහතා සිළුමිණට සිය අදහස් දැක්වූයේ මෙසේය.මේ වැඩ වර්ජන මෙහෙයවන්නෙ පූර්ණකාලීනව ඇතැම් දේශපාලන පක්ෂවලට කැප වෙලා වැඩකරන පිරිසක්. ඔවුන් විදුලිබල මණ්ඩලය වෙනුවෙන් එක දහඩිය බිඳක්වත් හෙළන්නෙ නැති උදවිය. කොටින්ම කියනවා නම් මේ වර්ජනය මෙහෙයවන්නෙ ජ.වි.පෙ. පූර්ණකාලීන සාමාජිකයො මිස මණ්ඩලයේ දියුණුවට මහන්සි වෙන වැඩකරන අය නොවේ.මේ ගැටලුව ඇතිවෙන්නෙ 2009 දි. මේ රටේ තිබුණ ත්‍රස්තවාදය අවසන් කිරීමේ යෝධ මෙහෙයුමක නිතරවී සිටි හමුදා භටයන් වෙනුවෙන් රජයේ ආයතන කීපයක් ගත් එක් පියවරක් තිබුණා. ඒ තමයි ඒ කාලය ඇතුළත වැටුප් වර්ධක තාවකාලිකව අත්හිටුවීම. විදුලිබල මණ්ඩලයත් මේ තීරණයට එළැඹුණ එක් ආයතනයක්. කෙසේ වුවත් මේ ගෙවීම් 2009 නොවැම්බර් මාසයේ සිට නැවත ලැබුණා.මේ හිඟ මුදල් ලබාදීම ගැන අප මුදල් අමාත්‍යාංශය සමඟ සාකච්ඡා කළා. එහෙත් තවම පිළිතුරක් ලැබී නැහැ. ඒ නිසා අපට ඒ ගැන පියවරක් ගන්න බැහැ.මොකද මේ මණ්ඩලය සියයට සියයක් ආණ්ඩුවේ ආයතනයක්. ආණ්ඩුවේ චක්‍රලේඛ, නියෝග නොතකා පෞද්ගලික අංශයේ වගේ සේවකයන් කියන වෙලාවට පඩි වැඩි කරන්න අපට බැහැ.ඇයි නැත්තෙ. තියෙනවා. අප මේ ගැන වැදගත් මධ්‍යස්ථ, පක්ෂ දේශපාලනයෙන් තොර සියලුම වෘත්තීය සමිති සමඟ සාකච්ඡා කළා. ඔවුන් අපට යෝජනා කීපයක් ඉදිරිපත් කරලා තියෙනවා.සේවකයො ලබා ගෙන ඇති ණය මුදල්වලට මේ හිඟය පියවන්න යන යෝජනාව එකක්. කොටස් වශයෙන් හෝ මේ හිඟ මුදල් සේවකයන්ට ලබාදීම තවත් යෝජනාවක්.මේ වෘත්තීය සමිති සමඟ තවදුරටත් සාකච්ඡා කරලා ලබන වසර මුලදී හොඳ ක්‍රමයකට මේ හිඟ මුදල් ගෙවීමට කටයුතු කරනවා. අනික මේ මුදල සේවකයන්ට ලැබීම සාධාරණයි කියන මතයේ අපිත් ඉන්නවා. ඒත් හිතුමතේට තීරණ ගන්න අපට බැහැ.ඒ වගේම වැටුප් වැඩිවීම සම්බන්ධයෙන් සේවකයන් හා මණ්ඩලය අතර සාමූහික ගිවිසුමක් නැහැ. වසර තුනෙන් තුනට වැටුප් වැඩිවීමේ සම්ප්‍රදායක් තිබෙනවා. ඒ සම්ප්‍රදායට ගරු කරමින් ලබන ජනවාරියේ සිට වැටුප් වැඩිවීම සිදු කරෙනවා.සාකච්ඡා කෙරුවනෙ. ඒත් වැඩක් වුණේ නැහැනෙ. ජ.වි.පෙ. මේ හදන්නෙ ඔක්තෝබර් මාසයේ මහා වැඩ වර්ජනයකට රට තල්ලු කරන්නයි. ඒ මෙහෙයුමේ එක් කොටසක් තමයි මේ. මැතිවරණ වලින් රට දිනන්න බැරි ඔවුන් රට විනාශ කරන්න, ආණ්ඩුව අස්ථාවර කරන්න ගන්න උත්සහයන් තමයි ඔය.ඔය කතාව සම්පූර්ණ අසත්‍යයක්. ජනාධිපතිතුමා ඔවැනි නියෝගයක් දී නැහැ. මේ අය හැමදාම කළේ රටට බොරු කියන එකනෙ.මිලියන 900ක් නොවේ ඊට වැඩිය සල්ලි මණ්ඩලයට තියෙනවා. ඒ කියන්නෙ රුපියල් මිලියන 10000ක් මාසිකව ආදායම ලැබෙනවා. හැබැයි රුපියල් මිලියන 15000ක වියදමකුත් තියෙනවා. මිලියන 4500ක් 5000ත් අතර මුදල් හැම මසකම පාඩු ලබනවා.කව්ද ඔය වෘත්තීය සමිති කියන්නෙ. එකම පුද්ගලයානෙ ඔය වෘත්තීය සමිති නාමයෙන් ප්‍රකාශ නිකුත් කරන්නෙ. ඔහු කඩුවෙල ප්‍රාදේශීය සභාවේ ජ.වි.පෙ. නියෝජන කරන මන්ත්‍රීවරයානෙ. ඔහුගේ දේශපාලන ඉතිහාසය ඉතිං කව්රුත් දන්නවනෙ.මණ්ඩලයේ අධ්‍යක්ෂ මණ්ඩලය දිහා බලන්න. සභාපති තනතුරේ සිට සියලුම තනතුරු දරන අයත් ඉතා ඉහළ මට්ටමේ වෘත්තිකයන්නේ. මහාචාර්ය ආචාර්යවරුන් අධිනීතිඥයන් ආර්ථික විශේෂඥයන් වැනි උසස් වෘත්තිකයන් තමයි මේ අධ්‍යක්ෂ මණ්ඩලයේ කටයුතු කරන්නෙ. මේ අයට ද මේ හෙළ උරුමයේ සාමාජිකයො කියන්නෙ. මෙතැන එක දේශපාලන හෙංචයියෙක්වත් නැහැ.ඔය කතා කරන ජ.වි.පෙ. පූර්ණකාලීන සාමාජිකයො එක් අයකුටවත් තියෙනවද මේ වගේ වෘත්තීය සුදුසුකම්. කොහොම වුණත් හෙළ උරුමය කියන්නෙ නම් වෘත්තිකයන්ගෙ පක්ෂයක් තමයි. ජ.වි.පෙ. වගේ මැරයන්ගෙ, ප්‍රචණ්ඩකාරීන්ගෙ, මිනීමරුවන්ගෙ පක්ෂය වගේ එකක් නොවේ අපේ පක්ෂය.බොරු ප්‍රකාශ පතුරවමින් ආණ්ඩුව විනාශ කරන්න හදන්නෙ හෙළ උරුමය ද ජ.වි.පෙ.ද කියන එක රටම දන්නවා.වෘත්තීය සමිති විසි හතරයි ඔවුන් සමඟ ඉන්නෙ. මණ්ඩලයේ වෘත්තීය සමිති 60ක් පමණ තිබෙනවා. වැදගත්, මධ්‍යස්ථ, පක්ෂ දේශපාලනයක් නැති සියලු වෘත්තීය සමිති ඔවුන් සමඟ නැහැ. විදුලි ඉංජිනේරුවරුන්ගේ සමිති දෙක සහ සහායක විදුලි ඉංජිනේරු සමිති තුන, අප සමඟ මේ ගැන සාකච්ඡා ආරම්භ කර තිබෙනවා. ඒ වගේ වැදගත් වෘත්තීය සමිති සමඟ සාකච්ඡා කරලා මේ ගැටලු විසඳා ගන්න පුළුවන්. ඔය වැඩ වර්ජනයෙ ඉන්නෙ ජ.වි.පෙ.යි එ.ජා.ප.යයි විතරයි.මා මුලින් පැවැසූ විදියට ලබන ජනවාරියේ සිට වැටුප් වැඩි කිරීමටත්, වෘත්තීය සමිති සාකච්ඡා එකඟතා මත හිඟ වැටුප් ගෙවීමටත් කටයුතු කරනවා. ඒ වගේම වැඩියෙන් වැඩ කරන අයට වැඩියෙන් ගෙවන ක්‍රමයක් ඇති කරනවා. මේ තත්ත්වයන් නොතකා වැඩ වර්ජනවලට ගියොත් දැඩිව නීතිය ක්‍රියාත්මක කිරීමටත් කටයුතු කරනවා. ජ.වි.පෙ.ට මේ සාකච්ඡාවලින් වැඩක් නැහැ. ඒවායින් ලැබෙන විසඳුම්වලින් වැඩකුත් නැහැ.අපි ජනතාවගෙනුත් ඉල්ලීමක් කරනවා මේ කඩාකප්පල්කාරී වැඩ ගැන අවධානයෙන් සිටින ලෙස. ග්‍රීස් යක්කු කියන්නෙ මිථ්‍යාවක්. මේ තමයි නියම දේශපාලන යක්කු.මේ තත්ත්වය විශාල ජලාශවලට ඒ කියන්නෙ විශේෂයෙන් ජූනි, ජූලි යන මාසවල ලැබිය යුතු මෝසම් වර්ෂාව මෙවර අපට ලැබුණෙ නැහැ. වසර පනහකට පසු අඩුම වර්ෂාපතනයක් ලැබුණෙ මේ වසරේ. විශාල ජලාශවලට, විශේෂයෙන් වික්ටෝරියා හා කොත්මලේ ජලාශවලට මේ තත්ත්වය දරුණු ලෙස බලපෑවා.මේ නිසා අද වන විට අපේ විදුලියෙන් සියයට අසූපහක් පමණ නිපදවන්නෙ ඩීසල් හා ගල් අඟුරු මඟින්. ඒ නිසා අපට දවසකට රුපියල් මිලියන 120ක් 150ත් අතර ප්‍රමාණයක පාඩුවක් දරන්න සිදුවෙලා තියෙනවා. මොකද තෙල්වලින් විදුලිය උත්පාදනය කළාම අපිට බිල වැඩි කරන්න බැහැනෙ. සමහරු වහින කාලෙට අහනවා දැන් බිල අඩු නොකරන්නෙ ඇයි කියලා. හැබැයි මේ කාලෙට කව්රුත් අහන්නෙ නැහැ බිල වැඩි නොකරන්නෙ ඇයි කියලා. කොහොම වුණත් බිල වැඩි කිරීමේ අදහසක් අපිට නැහැ. කොහොම වුණත් මෙතරම් දරුණු ජල හිඟයක් පවතින විටත් විදුලිය අඛණ්ඩව සැපයීමත් ජයග්‍රහණයක්.ඇත්තටම මේක අභියෝගයක්. අපි උපරිම ලෙස උත්සාහ කරනවා අඛණ්ඩව විදුලිය සැපයීමට. මෙන්න විදුලිය කපනවෝ කියලා සමහර සේවක කොටස් පුවත්පත් සාකච්ඡා කැඳවන අතරේ තවත් සේවක පිරිසක් පැය විසිහතරේම කෙසේ හෝ විදුලිය ලබා දෙන්න කටයුතු කරනවා. කැලණිතිස්ස බලාගාරයේ නැවත සෑදිය නොහැකි යැයි පැත්තකට දමා තිබූ බලාගාරයක් වැඩකරන තත්ත්වයට පත්කරන්න එහි ඉංජිනේරු හා සේවක මහතුන් කටයුතු කළා. මේ අවස්ථාවේ එය අපට විශාල ලෙස ප්‍රයෝජනවත් වුණා. ඔවුන්ට අපේ ස්තුතිය හිමි විය යුතුයි.මේ මඟින් විදුලිය ලබාගැනීම අරමුණු කරගෙන තිබුණෙ මේ වසරේ ජනවාරියෙ සිට. එහෙත් අලුත්ම බලාගාරයක පර්යේෂණ කාලයක් තිබෙනවා. ඒ නිසා ඒ කටයුතු වෙනුවෙන් මාස හයක් ගත වුණා. ජූලි මස සිට එහි විදුලිය රටේ විදුලි පද්ධතියට එකතු වී තිබෙනවා.2014 සිට මේ ගෙවීම් ඇරඹෙනවා. මුල් අදියරෙන් ඩොලර් මිලියන 450කුත් දෙවන අදියර යටතේ ඩොලර් මිලියන 891කුත් ගෙවිය යුතුයි. මේ බලාගාරයේ ආයු කාලය වසර 25යි. ඒ කාලය ඇතුළත මේ ණය ගෙවා හමාර කළ යුතුයි.ජනතාවට ඇත්ත කියන්න ඕනෙ. ලාබෙට විදුලිය ගත්ත කාලය ඉවරයි. මේ බලාගාරය හදන්න තිබුණෙ මීට වසර විස්සකට පෙර. අඩුම තරමේ 2000 වසරේ හෝ හැදුවා නම් ලාබ ගන්න තිබුණා.දැන් ගල්අඟුරු මිල දිහා බැලුවම අපට ලැබෙන ලාභයක් නැහැ.මේ බලාගාර ඒ කාලයේම ඉදි නොකිරීමට හේතුව ඇතැම් දේශපාලකයන් හා ඇතැම් ජනතාවගේ විරුද්ධවීමයි. ඒ නිසා අද ඇතිවී තිබෙන තත්ත්වයට මේ දෙගොල්ලම වග කියන්න ඕනෙ.සංවාද සටහන සුමේධා නවරත්නඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af1109049</link>
    <topic>අපෙන් සමුගත් ශ්‍රීපාදස්ථානයේ නායක හාමුදුරුවෝ</topic>
    <author>මහීපාල හේරත් සබරගමුව මහ ඇමැති</author>
    <content>සිංහල යතිවර ලකුණ වන් උන්වහන්සේ තවදුරටත් අප අතර නැත. එහෙත් ශ්‍රී පාදස්ථාන ධූරය පුරා 25 වසරක් උසුලමින් උන් වහන්සේ තබා ගිය ගුණ කඳ තව බොහෝ කලක් යනතුරු මෙරට දනන් තුඩ තුඩ පවතිනවාට කිසිදු සැකයක් නැත.හඳපාන්ගොඩ විමල නාහිමිපාණෝ කිරිඇල්ල නැදුන් රාජමහා විහාරාධිපති වූහ. එමෙන්ම බුදු පහසින් පාරිශුද්ධත්වයට පත් ශ්‍රී පාදස්ථානාධිපති ධූරය ද ඉසිලූහ.රත්නපුර නගරයේ සද්ධර්මෝධය ධර්මශාලා පිරිවෙනෙහි අධිපතිත්වය ඉසිලුවේ ද උන්වහන්සේය. එසේම සියම් නිකායේ මල්වතු පාර්ශ්වයේ සබරගමුව පළාතේ උප ප්‍රධාන සංඝනායක ධූරය ද උන් වහන්සේ හෙබවූහ.එහෙත් මේ සියලු බරසාර පදවි තානාන්තර උසුලන අතරතුර උන්වහන්සේ සබරගමුව දනන් තුඩ තුඩ වඩාත් ප්‍රචලිත වූයේ හඳපාන්ගොඩ විමල නාහිමිපාණන් වහන්සේ ලෙසය.පදවි තානාන්තර අතික්‍රමණය කළ දැවැන්ත පෞරුෂයක් අප නාහිමිපාණෝ සතු වූහ. 1930 උපත ලබා 1948 පැවිදි බිමට පත් උන් වහන්සේ කිරිඇල්ල නැදුන් රාජමහා විහාරාධිපති ධූරයට පත් වූයේ 1965 දීය.රැස් වළලු සහිතව වැඩ හිඳීමට එම සමාජ ආර්ථික හා දේශපාලන වටාපිටාව ඕනෑවටත් වඩා ප්‍රමාණවත් වුව උන්වහන්සේ සිය අනන්‍යතාවය සබරගමුව සිත් පතුළේ තැන්පත් කළේ අදීන අභිත ස්වාධින සංඝ පීතෘවරයාණන් වහන්සේ නමක ලෙසය. වත්මන් ශ්‍රී පාදස්ථානයේ නොයෙකුත් නවකම් පමණක් නොව ප්‍රවේශ මාර්ග, විදුලිය, පානීය ජලය ඇතුළු යටිතල පහසුකම් උන්වහන්සේගේ නොපසුබට උත්සාහයේ ප්‍රතිඵලයන්ය.සංවර්ධනයේ ප්‍රතිලාභ කෙතරම් වුව බුදු පහසින් පවිත්‍ර වූ ශ්‍රී පාද පුදබිමේ පූජනීයත්වය මෙන්ම ඊට ආවේණික පාරිසරික සාධක අකුරටම ආරක්ෂා කිරීම විමල නාහිමිගේ පිළිවෙතය. සිරිපා වන්දනා සමය අරඹමින් පැල්මඩුල්ල ගල්පොත්තාවල රාජමහා විහාරස්ථානයේ සිට උඩමළුව තෙක් ගමන් ගන්නා ශ්‍රී පාද පෙරහර මේ වන විට මේ රටේ විශිෂ්ටතම පූජෝපහාර පෙරහරක් සේ සැලැකේ. එම පෙරහර ඕපාපාතිකව බිහි වූවක් නොවේ.ශ්‍රී පලාබද්ගල මාර්ගය හරහා ස්වල්ප පිරිසකගේ සහභාගිත්වයෙන් පැවැති නමට පමණක් සීමා වූ සිරිපා පෙරහර හැටන් මාර්ගය ඔස්සේ දැවැන්ත මහ පෙරහරක් බවට පත් වූයේ 1970 දීය. ඒ විමල නාහිමි ශ්‍රී පාදස්ථානාධිපති ධූරයට පත් වීමෙන් පසු ගත් තීරණයකි. සබරගමු බස්නාහිර සහ මධ්‍යම යන පළාත් තුන හරහා රත්නපුර කොළඹ කෑගල්ල සහ නුවරඑළිය යන දිස්ත්‍රික් හතර ඔස්සේ උඩ මළුව තෙක් ගමන් ගන්නා වත්මන් සිරිපා පෙරහර විමල නාහිමිපාණන්ගේ සංවිධාන ශක්තිය කළමනාකරණ කුසලතාව පිළිබිඹු කෙරෙන කැඩපතක් වැන්න.ආගම මිනිසුන් දුරස්ථ කිරීමට නොව විවිධ වාර්ගිකයින් සමීප කිරීමට කෙතරම් බුහුටි ලෙස යොදා ගත හැකි ද යන්නට වත්මන් සිරිපා පෙරහර කදිම නිදසුනකි. සිංහල, දමිළ, මුස්ලිම්, බොදු කිතුනු ඉස්ලාම් හින්දු මේ සියලු වාර්ගික ආගමික කණ්ඩායම් ඒකමතිකභාවයට ගෙන ඒමට උන් වහන්සේ සිරිපා පෙරහර සංස්කෘතික මෙවලමක් ලෙස භාවිත කළහ.උන් වහන්සේ බැහැ දැකුමට ඓතිහාසික නැදුන් රාජමහා විහාරස්ථානයට යාමේ පුරුද්දක් අප තුළ විය. ගිලන්ව වැඩ සිටියදී පවා උන් වහන්සේ අප හා පිය තෙපුල් සතුටු සාමිචි නිමවා විහාරස්ථානයෙන් නික්ම යාමට මත්තෙන් අප උදෙසා සිංහල සිරිතට සැකසූ තේ පැනක ආහාර වේලක රස බැල්මට ඇරැයුම් කරන කාරුණික විලාසය මේ දැනුදු මට සිහිපත් වේ. උන් වහන්සේගේ රූප කාය බැලු බැල්මට පෙර රජ දවස මෙරට වැඩ විසූ දැවැන්ත යතිවර ප්‍රතිරූපය සිහිපත් කරයි.සිංහල යතිවර ලකුණ වන් හඳපාන්ගොඩ විමල හිමිපාණන් වහන්ස, මේ එළඹ ඇත්තේ ඔබ වන් සුවහසක් සංඝ පීතෘවරයාණන් වහන්සේලා තව තවත් අවැසිම යුගයකි.මහීපාල හේරත් සබරගමුව මහ ඇමැතිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=af11090410</link>
    <topic>පිබිදෙන්න වෙර දරන වැලිඔය</topic>
    <author/>
    <content>පිබිදෙන්නට වෙර දරන වැලිඔය ජනපදයට ඔබගේ සහාය අත්‍යවශ්‍ය යුගයකි මේ. සම්පත් නුවර ඉස්කෝලෙ දූ දරුවන්ට පොත්, පෑන්, පැන්සල් ටිකක්, ක්‍රීඩා උපකරණ ටිකක්, පුස්තකාලයට පොත් ටිකක් ලබා දුන්නොත් එය ඔබට මහත් පිනකි. වැලිඔය වෙල් යායේ පූදින ගොයමට තෙල් පොහොර අවශ්‍ය වන්නා සේම වැලිඔය දූ දරුවන්ට ලෝකය හා සම්බන්ධ වීමට ඔබගේ සහායත් ඉතා වැදගත්ය. රියද් අද්මිරාල් ආනන්ද පීරිස්අගනුවරින් ඈත මුලතිව් වනාන්තරයට මායිම්ව වැලිඔය ජනපදය 1984 වර්ෂයේදී ආරම්භ කරන ලදී. මහවැලි ‘එල්’ කලාපයට අයත් වැලිඔය ජනපදය පරිපාලන දිස්ත්‍රික්ක හතරකට අයත් වේ. නිකවැව වම හා දකුණ, ඇතාවැටුණු වැව, ගජබාපුර, මොණර වැව, කල්යාණපුර, හැටේ කෑල්ල යන ගම්මාන වන්නි දිස්ත්‍රික්කයට අයත් වේ. කෝන් වැව, වෙහෙර වැව, කම්ඹිලි වැව යන ගම්මාන අයත් වන්නේ අනුරාධපුර දිස්ත්‍රික්කයටය. ඇහැටුගස් වැව, පුංචි කිරිඉබ්බන් වැව, මහ කිරිඉබ්බන් වැව, ජනකපුර මුලතිව් දිස්ත්‍රික්කයට අයත් වේ. මෙහි ජනතාව හේන් ගොවිතැන් කරනු ලබන හැලඹ වැව දක්වා වූ ඉඩම් සියල්ල අයත් වන්නේ ත්‍රිකුණාමලය දිස්ත්‍රික්කයටය. වර්තමානයේ වැලිඔය ජනපදයේ සියලු පරිපාලන කටයුතු සිදු කරනු ලබන්නේ අනුරාධපුර දිස්ත්‍රික්කය මඟිනි.එල්ටීටීඊයේ ත්‍රස්තවාදය ආරම්භක යුගයේදී සිංහල ගම්මානවලට ප්‍රහාර එල්ල කිරීම සිදුවිය. වැලිඔය ජනපදය ආසන්නයේ පිහිටි කෙන්ට්ෆාම්, ඩොලර් ෆාම්, යන ගොවිපොළවලට කොටි ප්‍රහාර එල්ල විය. එහිදී 64 දෙනකු ජීවිතක්ෂයට පත්වූහ. මේ ප්‍රහාරයත් සමඟම වැලිඔය ජනපදවාසීන්ගේ මනසට බිය හා සැක ඇතුළුවිය. 89 වර්ෂයේදී කදුරුපොතු ගැළවීම සඳහා කැළයට ගිය 17 දෙනකු කපා කොටා ඝාතනය කිරීමත් සමඟම මේ ජනපදවාසීන්ට ත්‍රස්තවාදීන්ගෙන් එල්ල වන පීඩනය වැඩි විය. 1999 වසරේ එල්ල වූ ත්‍රස්ත ප්‍රහාරයෙන් තිදෙනකු මිය ගොස් තවත් පිරිසක් තුවාල ලැබූහ.කොටි ත්‍රස්තවාදීන්ගේ ප්‍රහාරයන්ට නිරතුරුවම ගොදුරු වෙමින්, ජීවිත අහිමි කැරගනිමින්, දුක වේදනාව පමණක් තමන්ට උරුම කරගත්ත ද, තම ගම්බිම් අත්හැර නොයාමට තරම් මෙම ජනපදවාසීහු එඩිතර වූහ. දහවල් කාලයට ගොවිතැන් කර රාත්‍රි කාලයට ඔවුහු ආරක්ෂක ස්ථානයන්ට ගොස් රැය පහන් කළහ.ගමේ තරුණ පිරිස් රාත්‍රි කාලයේ නිදි වරමින් තම ගම්බිම් ආරක්ෂා කිරීමට කටයුතු කළහ. ඒ වැලිඔය අතීතයයි.මා මුලින්ම වැලිඔය ජනපදයේ සංචාරයක නිරත වූයේ ත්‍රස්තවාදී කලබල පැවැති 2006 වසරේ මුල් භාගයේදීය. එවකට සර්වෝදය දිස්ත්‍රික් නිලධාරී ලෙස කටයුතු කළ මානෙල් රත්නායක ද අපගේ සහායට එක්විය.එවකට යුද හමුදාවේ බලසේනාධිපතිවරුන් ලෙස අභාවප්‍රාප්ත කර්නල් සුජීවත්, ලුතිනන් කර්නල් චන්න කොඩිතුවක්කු (වත්මන් බ්‍රිගේඩියර්) ත් එදා අපට ලබාදුන් සහයෝගය මහත්ය. කිරිඉබ්බන් වැව සිවිල් ආරක්ෂක බළකායේ පෙර පාසල නම්කර ඇත්තේ “මානෙල් පෙර පාසල” නමිනි. කැබිතිගොල්ලෑවේ සිට වැලිඔය දක්වා ප්‍රදේශවල ළමයින්ට සිඟිති හවුල්, යොවුන් හවුල් මඟින් ළමා ලෝකය විවෘත කරදීමට ඔහු ගත් උත්සාහය සාර්ථක වී ඇත. මීට පස් වසරකට පෙර ගමනේදී හමු වූ සුමනාවතී, සෝමරත්න, සේනාරත්න, ජයසිංහ, ආරියදාස, විජේසිංහ, සංජීව, ධම්මිකා හා දයානි ද දැන් අලුත් නිදහස උපරීම ලෙස භුක්ති විඳිති.වැලිඔය ප්‍රධාන නගරය සම්පත් නුවරයි. මෙවර මහවැලි ක්‍රීඩා උලෙළ පැවැත්වූයේ වැලිඔය දීය.වැලිඔය බහුතරයක් සිවිල් ආරක්ෂක දෙපාර්තමේන්තුවේ සේවය කරන භට පිරිස් වෙති. යුද්ධය පැවැති කාලයේදී ගම්මාන ආරක්ෂා කළ ඔවුහු අද වන විට රට සංවර්ධනය කිරීමට දායක වෙමින් සිටිති. “දිවි හිමියෙන් රට රකිමු” යන තේමාව යටතේ ජාතික ආර්ථිකය ශක්තිමත් කිරීමට ද දායක වී ඇත්තේ නිෂ්පාදන ක්‍රියාවලිය දියුණු කිරීම මඟිනි.සිවිල් ආරක්ෂක දෙපාර්තමේන්තුව මඟින් වැලිඔය ජන ජීවිතය නඟා සිටුවීමට ව්‍යාපෘති රාශියක් ක්‍රියාත්මක කැර ඇත. දරුවන්ගේ නැණස පෑදීම සඳහා පෙර පාසල් ව්‍යාපෘති ද, ගොවි ජනතාවගේ උපකරණ අවශ්‍යතා සඳහා කර්මාන්ත ව්‍යාපෘතියක් ද ක්‍රියාත්මකය. ආහාර අවශ්‍යතා සඳහා ගොවිපොළ ව්‍යාපෘති ද, නිවාස තැනීම සඳහා අවශ්‍ය ගඩොල් ලබාගැනීම සඳහා ගඩොල් ව්‍යාපෘති ද ඒ අතර වේ.ඊට අමතරව ප්‍රදේශයේ පාසල් සඳහා අවශ්‍ය ගුරුවරු අධ්‍යාපන දෙපාර්තමේන්තුව මඟින් ලබා දී ඇත. දෙපාර්තමේන්තුව මඟින් ක්‍රියාත්මක කරනු ලබන “හෙළ විරු ඇපරල්” ඇඟලුම් කම්හල මඟින් ප්‍රදේශයේ දිළිදු කාන්තාවන් සඳහා රැකියා ලබා දී ඇත.සිවිල් ආරක්ෂක බළකායේ අධීක්ෂණ නියාමක ජී. ඩබ්ලිව්. කුමුදු දිසානායක, “වැලිඔය කියන්නෙ ලංකාවෙ අති දුෂ්කර ගම්මානවලින් සෑදුණු ජනපදයක්. ත්‍රස්තවාදී ප්‍රහාර හේතුවෙන් අවුරුදු විස්සක් පමණ කිසිම සංවර්ධනයක් මේ ප්‍රදේශයට ඉටුවී නැහැ.පරිපාලන දිස්ත්‍රික්ක තුනකට මේ ප්‍රදේශයේ ජනතාව අයත් වෙනවා. වසර විස්සක් පමණ රජයේ ආයතන නිසි පරිදි මේ ප්‍රදේශයේ ක්‍රියාත්මක වූයේ නැහැ. බස් නැවතුම් පොළ, සති පොළ, මේ වන විට වල් බිහි වෙලා. ඉස්සර වවුනියා දිස්ත්‍රික්කය නැදුන්කර්නි හා මුලතිව් දිස්ත්‍රික්කයේ කුකුලෑවෙන් මෙහාට ජනතාව ආව.දැන් යුද්දෙ නැති නිසා ඒ මාර්ග යථා තත්ත්වයට පත්කැර දුන්නොත් වැලිඔය නැවත ජනාකීර්ණ තත්ත්වයට පත්වේවි.ඒ වගේම අපගේ දෙපාර්තමේන්තුවේ සහ රජයේ රැකියා කරන විශාල පිරිසක් වැලිඔය සිටිනව. ඒත් අපට රාජ්‍ය බැංකුවක් නැහැ. වැටුප් ගන්න පදවියට හෝ පරාක්‍රමපුරට යන්න ඕන. එහෙ ගියාම අවශ්‍ය බඩුබාහිරාදියත් අරන් එන්නෙ. එතකොට අපේ මුදල් වෙනත් නගරවලට යනව. අපේ ප්‍රදේශයට බැංකුවක් තිබුණා නම් අපේ මුදල් අපේ ගමේම සංසරණය වෙනව. යුද්දෙ කාලෙ අපි ඒ වෙනුවෙන් කැපවී කටයුතු කළා. වැලිඔයදී කොටි ත්‍රස්තවාදීන් 364 ක් මරා දැමුව. සම්පත් නුවර වෙල්යාය අසලදී සිවිල් ආරක්ෂක බළකායේ භටයින් විසින් ත්‍රස්තවාදීන් 44 ක් ඝාතනය කළා.ඉතිරි පිරිස කොක්කුතුඩුවායි හිදී මරා දැම්ම. උදේ අටයි තිහට පටන් අරගෙන නවයයි තිහ වෙනකොට සටන ඉවරයි. සාමාන්‍ය ජනතාව තමයි එදා අපට වතුර ගෙනත් දුන්නෙ. මැගසින් වලට පතුරම් පිරවූයෙත් ඔවුන් විසින්මයි. අපගේ ගම්වල තිබෙන මාර්ග හදල දුන්නොත් අපට දියුණු වෙන්න පුළුවනි.සිවිල් ආරක්ෂක බළකායේ වැලිඔය පළාත් අණදෙන නිලධාරී මේජර් ප්‍රසන්ජිත් වනිගසේකර, “වැලිඔය අපගේ භට පිරිස් 2300 ක් සිටිනවා. ඉන් 215 ක් කාන්තාවො. ශ්‍රීපුර, සම්පත් නුවර, පුල්මුඩේ යන දිස්ත්‍රික් කාර්යාල තුනක් යටතේ මේ පිරිස් පාලනය වෙනව. යුද්ධය පැවැති කාලයේදී මේ පිරිස් යුද හමුදාවෙ සහ පොලීසිය සමඟ රාජකාරි කටයුතු කළේ.සම්පූර්ණ සාමය ඇතිවුණාට පසුව මේ පිරිස් අපගේ දෙපාර්තමේන්තුවට අරගෙන ක්ෂේත්‍ර කටයුතු සඳහා යොදවා තිබෙනවා.අපගේ පිරිස් මේ වන විට ගොවිපොළ ව්‍යාපෘති සහ ගඩොල් ව්‍යාපෘති සඳහා යොදවා තිබෙන අතර ඊට අමතරව යුද හමුදාව සඳහා 160 ක භට පිරිසක් ලබා දී තියෙනවා. රජයේ ප්‍රතිපත්තිවලට අනුකූලව අප ක්‍රියා කරනව. ඒ සඳහා අධ්‍යක්ෂ ජෙනරාල්තුමා අපට උපදෙස් ලබා දෙනව.මේ ප්‍රදේශයේ වැඩි පිරිසක් ගොවිතැන් කිරීම මඟින් තමයි ජීවත්වෙන්නෙ. වී ගොවිතැන සහ හේන් ගොවිතැන මේ අතර ප්‍රධානයි. ඒ වගේම වනජීවි දෙපාර්තමේන්තුවට, උසාවියට, රජයේ ආයතනවලට සහායට අපගේ භට පිරිස් යොදවා තිබෙනව. අප දෙපාර්තමේන්තුවේ මියගිය භටයින්ගෙ පවුල්වල අයට නිවාස හදාගන්න අපගේ ශ්‍රම දායකත්වය ලබා දීම සිදු කරනව. පෙර පාසල් සඳහා අපගේ සාමාජිකාවන් ලබාදී තිබෙනව.ඒ අය තමයි පෙර පාසල් පවත්වාගෙන යන්නෙ. යුද්ධ කාලෙ මේ ප්‍රදේශයට ගුරුවරු නොපැමිණි නිසා සුදුසුකම් ලත් අපගේ අය ගුරු වෘත්තියට අනුයුක්ත කළා.මේ ප්‍රදේශයේ පාසල්වල තවමත් තිදෙනකු ඉගැන්වීම කරනව. රට දියුණු කරන්න උපරීම සහාය ලබා දීම අපගේ අරමුණයි.”සිවිල් ආරක්ෂක දෙපාර්තමේන්තුවේ අධ්‍යක්ෂ ජෙනරාල් රියද් අද්මිරාල් ආනන්ද පීරිස්, “වැලිඔය ප්‍රදේශය තර්ජිත ගම්මාන විශාල වශයෙන් පැවැති ප්‍රදේශයක්. ජනතාව නිවාසවල රාත්‍රිය ගත කළේ නැහැ. ත්‍රස්තවාදීන් කොයි මොහොතක ගමට පැනල ප්‍රහාර එල්ල කරයිදෝ යන සැකෙන් ඔවුන් ජීවත්වුණේ. ගමේ තරුණ තරුණියන් රෑට ගම ආරක්ෂා කළා. ත්‍රස්තවාදී ප්‍රශ්නය නිසා ගොවිතැන් කළ ප්‍රදේශ කැලෑ බවට පත්වුණා.මේ වන විට අපගේ භට පිරිස් ආරක්ෂාවට අමතරව ගොවිපොළ සහ ගඩොල් ව්‍යාපෘති සඳහා යොදවා තියෙනවා. අපට දැනට තිබෙන ඉඩම් ප්‍රමාණවත් නැහැ. මම ප්‍රාදේශීය ලේකම්වරුන්ගෙන් ඉල්ලා සිටිනව වගා නොකරන රජයේ ඉඩම් අප වෙත ලබා දෙන ලෙස. දැන් ලංකාවේ කොතනකවත් තර්ජිත ගම්මාන නැහැ. තියෙන්නෙ දුෂ්කර ගම්මාන පමණයි. අප අපගේ ගොවිපොළ සහ ව්‍යාපෘති කරන්නේ රජයෙන් මුදල් ලබාගෙන නොවෙයි. මේ වන විට දෙපාර්තමේන්තුවට රුපියල් ලක්ෂ 450 ක මුදලක් ව්‍යාපෘති මඟින් ලැබී තිබෙනවා. ළඟදීම ට්‍රැක්ටර් 20 ක් සහ අත්ට්‍රැක්ටර් 5 ක් ගොවිපොළ වෙත ලබාදීමට කටයුතු කරනවා.ඒ වගේම වැලිඔය ප්‍රදේශයේ අප දෙපාර්තමේන්තුවේ නිල ඇඳුම් මහන ඇඟලුම් කම්හලක් පවත්වාගෙන යනව. එම ප්‍රදේශයේ දිළිඳු පවුල්වල කාන්තාවන්ට එහි රැකියා ලබා දී තිබෙනවා. එක නිල ඇඳුමකට රුපියල් 650 ක මුදලක් ලබා දෙනව. දැනට එහි 45 දෙනෙක් සේවය කරනවා.ශ්‍රී ලංකා සිතියමෙන් තර්ජිත ගම්මාන ඉවත් කළා සේම දුෂ්කර ගම්මානත් ඉවත්කොට රට සංවර්ධනය කිරීම සඳහා අපගේ උපරීම සහයෝගය රජයට ලබාදීම අප දෙපාර්තමේන්තුවේ අරමුණයි.”පිබිදෙන්නට වෙර දරන වැලිඔය ජනපදයට ඔබගේ සහාය අත්‍යවශ්‍ය යුගයකි මේ.සම්පත් නුවර ඉස්කෝලෙ දූ දරුවන්ට පොත්, පෑන්, පැන්සල් ටිකක්, ක්‍රීඩා උපකරණ ටිකක්, පුස්තකාලයට පොත් ටිකක් ලබා දුන්නොත් එය ඔබට මහත් පිනකි. වැලිඔය වෙල් යායේ පූදින ගොයමට තෙල් පොහොර අවශ්‍ය වන්නා සේම වැලිඔය දූ දරුවන්ට ලෝකය හා සම්බන්ධ වීමට ඔබගේ සහායත් ඉතා වැදගත්ය.නැණැස දරුවන්ගේ පාදා ඔවුන් සමාජයේ යහපත් පුරවැසියන් බවට පත්කොට රට සංවර්ධනය කරා ගෙන යාමට ඔවුන්ගේ සහාය ද ලබාගැනීම ලංකාව ආශ්චර්යක් කිරීමේ පෙරමඟ සලකුණයි.ප්‍රසාද් වර්ණකුලඡායාරූපඉන්ද්‍රජිත් උඩුවගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=as1109041</link>
    <topic>ලෝකෙ ලස්සනම වචනය “මම” නොවෙයි “අපි” කියලා කියා දුන්නේ අම්මා</topic>
    <author>උපාලි සමරසිංහ</author>
    <content>ලෝකෙ ලස්සනම වචනය “මම” නොවෙයි “අපි” කියලා කියා දුන්නේ අම්මාකැලණි විශ්ව විද්‍යාලයේ පාලි හා බෞද්ධ අධ්‍යයන අංශයේ අධ්‍යක්ෂමහාචාර්ය සුමනපාල ගල්මංගොඩපාලි සකු වදන් ඒ හඬට ගෙන දුන් මාධුර්යය පුදුමය. ‘දොරමඬලාව‘ වැනි විද්‍යුත් මාධ්‍යයේ සරසවි පින්බිමකදී එතුමා සකු පාලි ස්තෝත්‍ර ගාථා ආදිය කීවේ අපේ මහා යතිවරයකුටවත් කිට්ටු වන්නට බැරි ගාණටය.“මානිවත්ත අභික්ඛම” ‘නොනැවතී ඉදිරියට යමු’ පාඨයෙන් දිවි මංපෙතේ ජය දද නැංවූ මේ විද්වතා කැලණිය විශ්ව විද්‍යාලයයේ පාලි හා බෞද්ධ අධ්‍යයන අංශයේ අධ්‍යක්ෂ මහාචාර්ය සුමනපාල ගල්මංගොඩ මහතාය.අපේකම, සිංහල සංස්කෘතිය, බෞද්ධ සංකල්ප, ආයුර්වේදය, ඡ්‍යොතිෂවේදය, ජාතිකත්වය, දේශවාත්සල්‍යය, භාෂාපේ‍්‍රමිත්වය මේ ආදි විවිධ විෂයයන් අරබයා පෘථුල දැනුමක් ඇති එතුමා එහිම ගුණ නුවණින් පිහිටියෙකි.“ඔවා දෙනු පරහට - තමා සම්මතයෙහි පිහිටා සිට - ඔවදන ඔහුට කියන්නට බැරිය. තමා ඉතා හොඳින් දනිතත් අනුනට කියාදීමේ, බිණීමේ ශක්තියක් නැති මහාචාර්යවරුනට මෙතුමා පූර්වාදර්ශයකි.ජීවිතය මේ යැයි පිඬු කොට දැක්විය හැකි බොහෝ කරුණු එතුමා සතුව පැවතියත් තමන් මේ තැනට ඔසවාලු ඒ දයාබර මෑණියන් ගැන කියන්නට පමණක් එතුමා මා සමඟ සම්මුඛ වීය. අප ඒ හඬට කන් දෙමු.අපි හද්දා පිටිසර මිනිස්සු. මං උපදින කාලේ අපේ ගම් තවත් දුෂ්කරයි. නමුත් කොන්ක්‍රීට් වනාන්තරයෙන් එපිට ගැමි සුවඳ වැගිරෙන නිල්ල පිපෙන, ගොයම් අස්වනු සාරවන, ඇළ දොළ ගංගා කඳු මිටියාවතින් පෝෂිත සුන්දර ගම් පියසක මාත් ඉපැදුණේ. නාරම්මල මීවැව අම්මගෙ ගම. මීවැව පොඩි නෝනා කියන්නෙ මගෙ රත්තරං අම්මා. තාත්තා ගොවි මහත්මයෙක්. ඒ වගේම පළාතේ ප්‍රසිද්ධ ඡ්‍යොතිෂඥයෙක්. වරලියානු නමින් එතුමා හැඳින්වුණා. ඒ කාලෙ ගුරුවරුන්වත්, ඡ්‍යොතිෂවේදීන්වත්, වෙද මහත්වරුන්වත් මුදලට තමන්ගේ සේවය ඉටු කළේ නෑ. මගේ තාත්තත් එහෙම කෙනෙක්.මිනිසකු පූර්ණත්වයට පත්කරන ප්‍රධාන කාරණා 2 ක් මා දකිනවා. එකක් බුද්ධිය. ජීවිතය සැලසුම් සහගතව පවත්වාගන්නට එය මහෝපකාරී වෙනවා. මා තාත්තගෙන් ලැබුවේ ඒ බුද්ධිමය ජීවිතයයි. ඒත් කෙතරම් බුද්ධිය තිබුණත් වැඩක් නෑ ඔහු හෝ ඇය තුළ හදවත පිහිටියේ නැතිනම්. ඒ හෘදයාංගම බව, දයාන්විත බව, කරුණාව ජීවිතය ගෙන යන්නට බලපානවා. ඒක නැත්නම් මිනිස්සු වල් වදින්න පුළුවන්. මං අම්මගෙන් තමයි ඒ හදවත (හෘදයාංගම) බව ලෝකයේ හොඳ නරක තෝරා ගැනීම කළේ. ගමේ තිබුණු දුප්පත්ම ගෙදර අපේ ගෙදර.පොල් අතු හෙවිල්ලපු කටු මැටි ගහපු පුංචි කාමර දෙකක ගෙයක් අපේ නිවස්නය වුණේ. පවුලේ හිටියෙ අයියයි මායි මල්ලියි නංගිලා තුන්දෙනයි. ඉතාම අල්පෙච්ඡ ජීවිත අප කුඩා සන්දියෙ ගත කෙළේ. ලැබෙන දේ පිරිමසාගෙන දරුවන්ට කවා පොවා උගන්වලා හොඳ පුරවැසියන් කරන්ට අම්මාත් තාත්තත් එක වගේම වෙහෙසුණා. බඩකට පිරෙන්න මොනවා හෝ කවන්න අම්මා පසුබට වුණේ නෑ. අපේ දිලිඳුකම තිබුණේ ගෙවල් දොරවල්වල මිස බත් මුට්ටියෙම නොවේ.වවා ගත් බත බුලත බෙදාහදාගෙන කෑමේ උතුම් පුරුද්ද අපේ ගමේ තවත් ගැමියන්ට වගේම අපේ අම්මටත් හොඳින්ම පිහිටලා තිබුණා. අපට අරුමෝසම් කෑම නෑ.ගෙදර දෙල් හා කොස් අටු කොස්, වේලපු මඤ්ඤොක්කා ආදිය පිරිලා තිබුණා. අම්මා ඒවයින් අතුරුපසට විවිධ රසවත් කෑම ජාති හැදුවා. ඒත් ගෙදරට නෑයෙක් හරි ඇවිත් කේක් ගෙඩියක් ලැබුණොත් අම්මා ඒවා තනියෙන් දරුවන්ට දීලා කාපු මවක් නොවේ. ඒකෙනුත් කෑල්ලෙන් කෑල්ල කපලා අසල්වැසියන්ටත් දීලා කාපු මවක්.අල්පෙච්ඡතාව, බෙදාහදා ගැනීම, පරිත්‍යාගය කියන දේවල්වල පළමු පාඩම අම්මා අපට ප්‍රායෝගිකව කියලා දුන්නේ එහෙමයි. ඒ හැඟීම අපේ හදවත සතුටු කළා.අනෙත් ගැමි දරුවන් වගේම ඇළේ දොළේ පීනලා, වෙලේ කමතේ නටලා මීහරක් පිටේ ගිහින් ලඳු කැලෑවල ඉදුණු හිඹුටු පේර මාදං කඩලා ගෙදර එනකොට අම්මා දන්නවා ගෙදර ආ හැටි. ඒ කාලෙ ටැලිෆෝන්, එස්. එම්. එස්. පණිවුඩ නැතිවුණත් ගැමියන් අතර පුදුමාකාර බැඳීමක්, සාමූහික හැඟීමක් තිබුණා. ඉතින්! කවුරුන් හරි දුටුවාම ගෙදරට පණිවුඩය යනවාමයි.පුදුමාකාර සහජීවනයක් අම්මා තාත්තා අතරත් තිබුණා. ගෙදර අඩුපාඩු තිබුණත් ඒවා දරුවන්ට දැනෙන්න ඉඩ තිබ්බෙ නෑ. අමාරුම දවසට පිං හාල් මුට්ටිය ගරලා ලිප තියලා හරි අපේ බඩ කට පිරෙව්වා.මං මුලින්ම අකුරට ගියෙ කළුගමුව කනිටු විදුහලට. පස්සෙ ඒකෙම මහා විදුහලට. උදේ පාන්දර නැගිටවලා කවලා පොවලා අම්මා අපව පිටත් කරනවා. කිලෝමීටර 1 1/2 ක් විතර පයින්ම යන්ඩ ඕනැ. ඒත් අපට ගස්ගල් වගේ හයි හත්තියයි. අපේ අධ්‍යාපනය අකුරට පමණක් සීමා වුණේ නෑ. අපි උදෙන්ම ගිහින් පි‍්‍රන්සිපල්ගේ කාරය හෝදනවා. ඒවා යහගුණ ලෙසයි අම්මා සැලකුවෙ. ඊළඟට අකුරු ටික වේලාවක් කරලා පාඩම් පොතත් කියවලා වතු වැඩ කරනවා. ළමයින්ට දවාලට දෙන්ට කිරි හදනවා. සමහර විට බනිස් ගේන්ඩ කිලෝ එකහමාරක් විතර ආයිත් පයින්ම බේකරිවලට යනවා.මේ අධ්‍යාපනයේදී ළමයා නිද්‍රාශීලී නෑ. හරිම ක්‍රියාශීලියි. අපේ අම්මා සතර පෝයට සිල් නොගත්තත් පන්සල් යන වෙලාවට දරුවන් කැටුවම යනවා. සාමාන්‍යයෙන් කුඹුරුවල වැඩ කරන්ට ඕනෑ පවුලෙ අයයි. ගමේ අයත් එනවා අත්තම් ක්‍රමයට. වෙල් නියර දිගේ ගිහින් අම්මලා ඇඹුල අරන් එනකම් මාත් කුඹුරු කොටනවා. කුඹුරක සියලු වැඩ මාත් දන්නවා. හත් පෝරු ගෑම, කොළ මැඩවීම වගේ දේ. හැම වැඩක්ම ඉගෙන ගන්ඩ ඕනෑ පිරිමි වුණාම. ඒක අම්මගෙත් තාත්තගෙත් නියමය. කුඹුරෙ වැඩ හෙට නම් අද පෝය වැටුණොත් අම්මා පන්සල් යන්නෙ නෑ. මටත් සාංසාරිකව ආපු පුරුද්දක් ද කොහේද මට පන්සල් යන්නෙ නැතිව ඉන්නම බෑ. විශේෂයෙන් පෝයටනම් සිල් ගන්ඩ යන්නම ඕනැ. අපි ගියේ මුදුන්ගේ පන්සලට. අපේ ගමේ හිටියා අප පවුලට ඉතාම කිට්ටු කිරි අම්මා කෙනෙක්. එතුමිය සතර පෝයට සිල් ගන්නවා. මං හැම පෝයටම කිරි අම්මා සමඟ තමයි සිල් ගන්ඩ යන්නෙ.දවසක් පහුවදා කුඹුරෙ වැඩ. ඒ වගේම පුර පෝය. අම්මා කලියෙන්ම කීවා, “පුතා ගුණදහම් අවශ්‍යයි. ඒත් ජීවත්වීමට කුඹුරෙ වැඩ කරගන්ටත් ඕනැනේ. බඩගින්නෙ හිටපු ගොවියකුට බණ අහන්ඩ පෙර බුදු හාමුදුරුවොත් ඉස්සෙල්ලාම කෑම දීලා ඉන්ඩ කීවනේ. ඒ නිසා මගෙ පුතා හෙට කුඹුරට යන්ඩ. ලබන පෝයට මාත් එක්කම සිල් ගනිමු” අම්මා දයාබරව මෙහෙම කීවත් මට සිල් ගන්නම ඕනෑ.මං රාත්‍රියෙ අම්මලා නින්දට ගියාම හෙමින් සීරුවේ (කිරි අම්මා) එංගො නැන්දලයි ගෙදරට පැන ගියා. කිරි අම්මා ඇහුවා ඇයි පුතේ මේ රාත්තිරියෙ. හෙට උදේම ආවනම් ඇතිනෙ’ කියලා. මා කීවා උදේට මට නින්ද යන්ට පුළුවන්නෙ කිරි අම්මෙ. ඒකයි සිල් ගන්ඩ වරදින්ට පුළුවන්නෙ කියලා. උන්දැත් මගෙ හිස අත ගාලා පැදුරක් දුන්නා නිදා ගන්ට.හැබැයි! සිල් අරගෙන දහවල් දානෙට ගෙදරට එනවා කියලා ගෙදරට පයිංඩයකුත් යැව්වා. දැන් දහවල් දානෙ වෙලාවට පහුවදා මං ගෙදර එනවා. තවම සිල් පවාරණය කරලත් නෑනෙ.අම්මා දානෙ බොහොම සැලකිල්ලෙන් බෙදලා ගෙදර හිටි කාටදෝ හෙමින් සැරේ කියනවා මට ඇහුණා. මොනවා කරන්න ද? දැන් සිල් අරගෙනනෙ ඉන්නෙ කියලා. අපෙ අම්මා කවි කියන්ඩ කතන්දර කියන්ඩ හරිම දක්ෂයි. නොයෙක් උදාහරණ උපහැරණ දාලා කතන්දර කියනවා. ඒවා අපේ හිත්වල කා වදිනවා. කුසල් අකුසල් පල දුන් හැටි කියන ජාතක කතන්දර එක්තරා විදියකට දාර්ශනිකයි. අපේ ජිවිත හැඩ කරනවා. ඇය හැම විටම අවවාදයට වඩා ආදර්ශය උතුම් කොට සැලකු කාන්තාවක්.දවසක් අම්මයි මායි පන්සල් යනකොට ඇය නොවරදවාම ගෙනයන පේරු දානය හා වෙනත් වට්ටි පෙට්ටි සියල්ල ගෙනයන්ඩ බැරිව ඒදණ්ඩක් ළඟදි මට කීවා, “පුතේ මේකෙන් එකක් ගනින්කො. මගෙ බර හෑල්ලු වෙන්ඩ” කියලා. මං ගත් කටටම ‘බෑ’ කියලා පන්සලට දුවගෙන ගියා. අම්මත් පන්සලට බර කරගහගෙන ආවා. දැන් පන්සලේ කටයුතු අහවර කරලා එනකොට මං ඉන්නවා මකර තොරණ ළඟ. ඒකෙ මහත කුඩා ළමයින් දෙන්නෙක් (බහිරව රූප) මකර තොරණ උස්සාගෙන අමාරුවෙන් ඉන්නා සිතුවමක් අඹලා තියෙන්නෙ. මං බැලුවා මේ මොකද? මේ ළමයින් මේ විදියට බර කරගහගෙන කියලා.අම්මා ළඟට ආවාම මං ඇහුවා ඇයි? අම්මෙ මේ ළමයින් මේ තොරණ අමාරුවෙන් කරගහගෙන ඉන්නෙ කියලා. “ඒක තමයි. අම්මලා බර කරට ගත්තාම ඒක ගණන් නොගෙන දුවපු ළමයිනට වෙන දේ තමයි ඔය” කියලා අම්මා කීවා.බලන්ඩ කොච්චර ලස්සනට මගේ පුංචි හිතට ඒ වරද කා වැද්දුවාද කියලා. තවත් පන්සලක් තියෙනවා ගමට උඩහින්. ඒකෙ අපාය නිර්මාණය කරලා තියෙනවා. කටු ඉඹුලේ නඟින මිනිස්සු. ලෝදිය බොන මිනිස්සු, හරහට තියලා කියතෙන් යමපල්ලො කපා දමන මිනිස්සු දැකලා අපි බීරන්තට්ටු වෙලා ඉන්නකොට අම්මා අකුසල් ගැන කියලා ඒවා කළාම මෙහෙම වෙනවා කියලා අපට කියලා දෙනවා.අපේ අම්මා දෙවියන් අදහනවා. විශේෂයෙන් අපේ ගැමි ගැහැනුන් තුළ පවත්නා අභිචාර විධි අපේ අම්මටත් තිබුණා. රත්නින්ද දේවාලයේ කටයුතුවලට ඇය නොවරදවාම යනවා. වී මලු, කෙසෙල්කන් ආදිය රැගෙන යන්නෙ. කිරි අම්මාගෙ දානය දීමටත් ඇය හරිම කැමැතියි.අපෙ ගමේ රජයේ වින්නඹු මාතාවන් හිටියේ නැති තරම්. අම්මා තමයි ගමේ ගැහැනුන්ට බොහොම වින්නඹුකම් කළේ. හරිම එඩිතරයි ඈ. අම්මා අපට කුඩා කාලේ හිට ඇන්දුවෙ සරම් කලිසම් නොවේ. ලොකු වෙලා ඉහළ අධ්‍යාපනයට එනකම් අපි ඇන්දෙ අමුඩ. කම්බි ලේන්සුව දාපු අමුඩ තමයි අප ගෙදරට ඇන්දෙ. පස්සෙ කාලෙක වුණත් මට තිබුණෙ එක කලිසමයි. එක කමීසයයි. ඒවා නියම වේලාවට හෝදාගෙන වේලාගන්න අම්මා අපට නියම කරලත් තිබුණා. අවුරුදු 13 පමණ කාලෙදි මං පන්සලේ පිරිවෙන් අධ්‍යාපනයට යොමු වුණා. මේ ගැන අම්මා හුඟාක් සතුටු වුණා.අම්මාගේ ආභාසය තමයි මාව ඒ තැනට ගෙන ගියේ. ඈ සමඟ පන්සල් ගිහින්ම මගේ ධර්මානුකූල හැඟීම් දියුණු වුණා. ගමේ විහාරයේ චෛත්‍යය හැදුවෙ අපේ ගමේ අම්මලා. අපේ අම්මත් ඇතුළුව. වැලි ගෙනැවිත් කුරහන් ගලේ අඹරලා ඒ චෛත්‍යය අපේ අම්මලා නිර්මාණය කළේ.ඒ පිරිවෙන් අධ්‍යාපනය මට ඒ තරම් හොඳින් කරගන්ඩ ලැබුණේ අම්මලගෙ මේ මහා ශ්‍රද්ධාව නිසාම වෙන්න ඇති. දැනට වුණත් මාස 2 කට වරක්වත් මට ශ්‍රී මහා බෝධිය හා රුවන්වැලි සෑය වන්දනා නොකැර ඉන්න බෑ. ‘කලාවැවේ නිල් දියවර අපේ අම්මා’ කීවා වගේම මාත් මොහොතක් හරි කලාවැව දිහාත් බලලයි එන්නෙ.අපේ ගෙවල්වල පිරිමැස්ම කොහොමද කියන්නෙ. නොවරදවාම ගල්ලැහැ වළක් තිබුණා. ඒවා කපලා වේලලා පැදුරු වියන්ට අම්මා දක්ෂයි. ඇය ස්වාධීනව දනක් පිනක් කරගත්තෙ එහෙම හොයපු සල්ලියකින්. පොල් අතු වළක් තිබුණා. ඒ පොල් අතු වියලා වික්කා. ඊටත් අමතරව මුගුණුවැන්න වළක්. කොහිල වළක්. අම්මා සකස් කැර තිබුණා. හරක් කීප දෙනකුත් අම්මා ඇති කළා අපට කිරි බොන්ඩ. මස් නම් අපේ ගෙදර උයන්ඩ බෑ. කවුරුවත්ම කන්නෙත් නෑ.අයියායි මායි උන්හිටි ගමන් කොලොප්පම් කරනවා. මල්ලි කේලමා. අම්මට පණිවුඩය යන්නෙ එයාගෙන්. දවසක් අප හේනක් අහලින් යනකොට මහා තඩි නයෙක් මැරිලා හිටියා. අප උගේ ඔළුවට තොණ්ඩුවක් දාලා ලණුවකින් ඇදගෙන ඇවිත් ගමට එන පොඩි පාරක අයිනෙ තිබුණු තුඹහට ඌව දැම්මා. දැන් ලණුව පාරෙ කෙළවර. තුඹහ ඇතුළෙ නයා. අයියයි - මායි හැංගිලා බලා ඉන්නවා ගමේ කවුරුන් හරි ඇවිත් මේක විපරම් කරනතුරු. බලනකොට කුඹුරෙ ඉඳන් තාත්තා උදැල්ලත් කර තියාන මේ පාරෙන් එනවා. තාත්තා මේ ලණු කෑල්ල ළඟ නැවතිලා වටපිට බැලුවා. මේ ලණුව ගිහින් තියෙන්නෙ තුඹහට. තාත්තා ලණුව ටිකක් ඇදලා බැලුවා. නයා ඇදලා ආවා තරමක් එළියට. අපි දෙන්නා මූකලානෙන් පැනලා දිව්වා. මල්ලි කේලමනේ. පණිවුඩය ගෙදරට ගියා. ඒත් තාත්තා ලජ්ජාවට ද කොහෙද ඒ ගැන කතා කළේ නෑ.අපේ අම්මලා දර කඩන්න යන්නෙ කැලෑවට. මෙහෙම මහ මූකලානේ ඈතට යනකොට මාවත් එක්ක යනවා. අම්මා දර කඩනකම් මං ඉතින් හිඹුටු මාදං ඉවර කරනවා. හැබැයි! එකක්වත් ගෙදර ගෙනයන්න හිතන්නෙ නෑ. ඔක්කොම කනවා. අම්මා කියනවා එතකොට පුතේ උඹ අහලා නැත්ද? කරඹ ගෙඩිය හත් දෙනෙක් කාලා ඉන් ටිකක් නංගිටත් ගෙනිච්චා කියලා කතාවක් තියෙනවා. ඇයි! උඹ උඹේ නංගිලාට නොගෙනියන්නේ කියලා මගෙන් ඇහුවා. මේ විදියට ප්‍රායෝගික ජීවිතයේදී අපේ ගුණධර්ම දියුණු කරන්න අම්මා ගත් මහන්සිය අපමණයි. කරඹ ගෙඩිය යන්න වෙරළු ගෙඩිය හරි අතකට කපාගෙන කෑවා කියන්නේ වැරැදි අර්ථකථනයක්.පන්සලේ “ටීටර්” නැටිලි නම් අම්මා බලන්ඩ ගියා. ඒ ඇර අම්මට විශේෂ විනෝදාංශ තිබුණේ නෑ. අම්මා සංවේදී නිසාමදෝ සමහරවිට ඇයට තරමක මායම් වන ගතියකුත් තිබුණා. හැම ක්‍රියාවකටම පටිසන් දීමක් තියෙනවා කියලා අම්මා හැම නිතරම කීවා. මං දවසක් අම්මගෙන් ඇහුවා පණ්ඩිත ප්‍රශ්නයක්.ප්‍රශ්නය දරුවො ලැබෙන්නෙ කොහොමද අම්මෙ කියලා. පවින් ඈත්කැර දරුවන් හැදීමයි මගෙ අම්මා කළේ. ඇය කීවෙ දරුවො අම්මලා කටින් වමනය කරන බවයි. දවසක් අයියයි මායි පොල් රවුම ළඟට යන්ඩ ගියාම ගමේ ඉතාම දුප්පත් ගෙයක ගැබිනියක් ඉන්නව දැක්කා. ඇය දරු ප්‍රසූතියට ආසන්නව හිටි වෙලාවක් බව පසුව හිතෙනකොට තේරුණා. ඒ පිරිමි මනුස්සයා ගෙදර හිටියෙත් නෑ. ඇය අපිව දැකපු ගමන් “ළමයිනේ කරෝල කෑල්ලක් බැදලා ගෙනෙල්ලකො බත් කන්ඩ” කීවා. බැලු බැල්මටම මේක ඈ වේදනාවට නන් දෙඩවිල්ලක් වගේ කියපු දෙයක්. අපි ගණන් ගත්තේ නෑ. පොල් රවුම ළඟට ගිහින් හනසු මිටියකුත් බැඳන් දැන් අපි එනවා.අර ගේ ඇතුළෙ මහා කෙඳිරිල්ලක්. ඇය බිම වැතිරී හිටියා. මාතෘත්වය කෙතරම් වටිනවා ද කියලා තේරුණේ එදා. ලෝකයේ ලොකුම වේදනාව ඇය විඳිමින් හිටියා. ඇය දරු ප්‍රසූතියට ආසන්නව හිටියා. ඊළඟට දරුවා හඬනවත් ඇහුණා.අපි ටිකක් කිට්ටු වෙලා බලන්ඩ හිතලා ආයිත් අම්මට මර හඬ දීලා අඬ ගැහුවා. අම්මා ඉගිලිලා ආවාද දන්නෙ නෑ. වතු හතරක් විතර තියෙනවා පහු කරන්ඩ. ඇය එනතුරු අප දන්නේ නෑ. විමසිලිමත්ව ඒ පැත්ත බලනවා. අම්මා ආපු ගමන් අපි දෙන්නට ගැහුවා “දුවපියව් ගෙදර” කියලා. අම්මා ගමේ ගැහැනුන් අඬගහගෙන අර මනුස්සයා බේරගන්ඩ වින්නඹුකම් කළා කියලා අද තේරෙනවා.අපේ අම්මා අහිංසකයන්ගෙ දුකෙහිදී වෙඬරු වගේ උණු වන හදවතක් ඇති උතුම් කාන්තාවක්බව මා දැනගත්තේ මේ සිද්ධියත් එක්කමයි. අපෙ අම්මා මට විහාර දේවියක්. ජීවිතය කියන්නෙ අනෙකා කෙරෙහි ළතෙත් වන බව කියා දුන්නේ අම්මා.එදා අම්මා පන්සලට උස්සාගෙන ගිය බර මං ගත්තෙ නෑ. ඒ පාපය නිසා අදත් අම්මා කෙනෙක් බර උස්සාගෙන යනවා දැක්කොත්, මට ඒක බලා ඉන්ඩ බෑ. මා ඇයව වාහනයේ නංවාගෙන ගෙදරට හරි ගිහින් ඇරලවනවා. ඇය මමංකාරය අත්හළ කෙනෙක්. ලෝකෙ ලස්සනම වචනය මම නොවෙයි අපි කියලා කියා දුන්නෙ අම්මා.උපාලි සමරසිංහඡායාරූපය විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=as1109042</link>
    <topic>මිතුරු වෙසින් ළඟ සිටින සැමදෙනාම සැබෑ මිතුරන් නොවේ</topic>
    <author>සාකච්ඡා කෙළේ රමණී සුබසිංහ</author>
    <content>මිතුරු වෙසින් ළඟ සිටින සැමදෙනාම සැබෑ මිතුරන් නොවේපසුබිම් කතාවධම්ම පදයේ පණ්ඩිත වග්ගයේ එන මුල්ම ගාථා රත්නය ඉහත දැක්වේ.. තථාගතයන් වහන්සේ දුගී තරුණ බමුණකු අරභයා දේශනා කොට වදාළ මේ ගාථා ධර්මයෙන් කෙනකු ගේ ජීවිතයට යහපත උදා කරන ඉතා වටිනා ආදර්ශයක් ලබා දේ.රාධ ගේ පියා විශාල ධනස්කන්ධයකට හිමිකම් කී පුද්ගලයෙකි. නිවැරැදි අවබෝධයෙන් තොරව ධනය පරිහරණය කළ නිසා හේ ක්‍රම ක්‍රමයෙන් පිරිහී ගියේ ය. දරුවන්ට පවා ඒ මහා ධනයෙන් ප්‍රයෝජනයක් හිමි වූයේ නැත. පියා ගේ අදූරදර්ශී පැවැත්ම නිසා රාධ තරුණ වියට පත්වන විට ඔහුට උරුම වී තිබුණේ දුගීකම පමණි.දුප්පත් වුවද රාධ උසස් ගුණ දහම් අගය කළ අයෙක් විය. කුඩා කල සිටම ඉගෙනුමට හපන්කම් පෙන්වූ නිසා දැන උගත්කමින් ද පොහොසත් විය. ජීවිතය පවත්වාගෙන යාමට තරම් සුදුසු රැකියාවක් නොලැබුණත් ඔහු සිය කුලයේ ගරුත්වයට හානි ගෙන දෙන ජීවිකාවක නියැළිමට කිසිසේත් ම කැමති නොවී ය. අනුන්ටත් කරදරයක් නොවන, පවුලටත් අගෞරවයක් නොවන රැකියාවක් පිළිබඳ හේ නිරතුරුව ම කල්පනා කෙළේය.රාධ ගේ නිවෙස ආසන්නයේ ම පිහිටි විහාරස්ථානයකි. භික්ෂුන් වහන්සේ බණ භාවනා කරමින්, ධර්ම දේශනා, දහම් සාකච්ඡා පවත්වමින් එහි වැඩ වෙසෙති. වෙහෙරට යන රාධ තරුණයා තෙරුවන් පුදමින්, භික්ෂුන් වහන්සේට ඇප උපස්ථාන කරන්නේ ය. දෛනිකව ලැබෙන දෙයකින් සරලව දිවි ගෙවන්නේ ය. කලක් ගතවනතුරු විහාරස්ථානයේ වතාවත් ඉටුකරන රාධ ගේ සිතේ පැවිදි වීමේ අපේක්ෂාව ඇතිවිය. ඒ ගැන ම සිතමින්, තෙරුවන් කෙරෙහි ශ්‍රද්ධාවෙන් කල් ගෙවීය.දිනක් වෙහෙරට වැඩම කළ බුදුරජාණන් වහන්සේ සංඝයා වහන්සේට වතාවත් කරන රාධ ගේ අසරණකමත්, අපේක්ෂාවත් වටහා ගත්හ. ඔහු සමඟින් කෙටි පිළිසඳරක යෙදුණු උන්වහන්සේ මෙසේ විමසූහ.“රාධ ඔබ මෙහි සිට කුමක් කරන්නේ ද?”“භාග්‍යවතුන් වහන්ස භික්ෂුන් වහන්සේට ඇප උපස්ථාන කරමින් සිටිමි.” රාධ පිළිතුරු දුන්නේ ය.තරුණ බමුණා ගේ අදහස දත් තථාගතයන් වහන්සේ ‘ඔබට පැවිදිවීමේ අදහසක් නැති ද?’ විචාළහ. උන්වහන්සේ ගේ පැනයෙන් පී‍්‍රතියෙන් ඉපිළ ගිය රාධ තෙමේ තමන්ගේ එකම අපේක්ෂාව පැවිදි වීම බව නොසඟවා ප්‍රකාශ කෙළේය.වෙහෙරට වී භික්ෂුන් වහන්සේ ගේ ඇප උපස්ථාන මනාව ඉටුකරමින් කලක් ගත වුණත් රාධ ගේ බලාපොරොත්තු ඉටු කරගැනීමට පමා වූයේ කුමක් නිසාදැයි තේරුම් ගත් බුදුරජාණන් වහන්සේ භික්ෂුන් අමතා මෙසේ විමසූහ.“මහණෙනි! මේ තරුණයාගෙන් ලැබුණු උපකාරයක් සිහිපත් කළ හැකි කෙනෙක් ඔබ වහන්සේ අතර සිටිත් ද?” අග්‍රශ්‍රාවක සැරියුත් මහරහතන් වහන්සේ බුදු හිමියන් ගේ පැනයට පිළිතුරු දීමට ඉදිරිපත් වූහ.“ස්වාමිනි භාග්‍යවතුන් වහන්ස! දිනක් පිඬු සිඟා වඩිමින් සිටිය දී මේ පින්වත් තරුණයා මට බත් හැන්දක් පූජා කළ වග මතකයි” සැරියුත් හිමියෝ පැවසූහ.“එසේනම් මේ ඔහුට පෙරළා උපකාරයක් කළ යුතු වේලාවයි. ඔහු පැවිදි කරන්න.”තථාගතයන් වහන්සේ ගේ අනුශාසනා පරිදි සැරියුත් මහ රහතන් වහන්සේ පළමුව රාධ තරුණයාට බණ දහම් ඉගැන්වූහ. පසුව සසුන්ගත කළහ. කාලයක් තිස්සේ තම සිත පැවති බලාපොරොත්තුව මුදුන් පමුණුවා ගත් මේ භික්ෂුන් වහන්සේ එහි උපරීම ඵල නෙළා ගන්නට උත්සාහ කළහ. නොපසුබස්නා වීර්යයෙන් විදසුන් වඩා නොබෝ කලෙකින් ම රහත් බව ලැබූහ.බුදුරජාණන් වහන්සේ පණ්ඩිත වග්ගයේ එන මතු සඳහන් ගාථා ධර්මය දේශනා කොට වදාළේ මේ සිදුවීම නිමිති කොට ගෙන ය. මේ වත්මන් සමාජයට දිය හැකි ඉතා අගනා ධර්මෝපදේශයකි. අතීත, අනාගත, වර්තමාන යන තුන් කාලයට ම පොදු සමාජ ධර්මතාවයකි. කළණ මිතුරන් ගේ ඇසුර පුද්ගලයා ගේ යහපතටම හේතු වන බව එහි දී සෘජුවම අවධාරණය කරයි. වචනයට පමණක් සීමා වූ වචී පරම මිතුරන් ගේ ඇසුර නිසා ජීවිතයට විනාශය ළඟා කරගත් අයටත්, තමන්ගේ ඇසුරට ළංකර ගන්නේ කවර ගුණාංගවලින් යුතු පුද්ගලයන් ද යන අවබෝධය නොමැති අයටත් මේ ඉතා මහඟු මඟ පෙන්වීමකි.සමාජ ජීවිතයේ මිතුරා යනු කිසිම ලෙසකින් අත්හළ නොහැකි පුද්ගලයෙකි. මවුපියන් ගේ සිට කෙනකු ගේ අනේකවිධ කටයුතුවලට සම්බන්ධ වන විවිධ තරාතිරම්වලට අයත් සියලු දෙනා ව්‍යවහාරික වශයෙන් මිතුරන් ය.මිතුරු ඇසුරින් තොරව ජිවිත කාලය පුරා නිරන්තරයෙන් මතුවන ගැටලු නිරාකරණය කර ගැනීම ඉතා අසීරු ය. හිත මිතුරන් ඇති පුද්ගලයාට නිවසින් බැහැර ගිය පසු ආහාරපාන, ඉඳුම් හිටුම් ආදියෙන් අඩුවක් නොවෙතැයි මිත්තානිසංස සූත්‍රයේ සඳහන් කළේ මේ කරුණයි.ජීවිතයක සාර්ථකත්වය හෝ අසාර්ථකත්වය හෝ සම්බන්ධයෙන් මිතුරන් ගේ වැදගත්කම කෙරෙහි බුදුරජාණන් වහන්සේ දැඩි අවධානය යොමු කළේ ඇයි ද යන්න රාධ වැනි පුද්ගලයන් ගේ කතා පුවත්වලින් වටහා ගැනීම අසීරු නොවේ. මෙහි දී අප අවබෝධ කර ගත යුතු වැදගත් කරුණක් වේ.මිතුරු වෙසින් අප ළඟ සිටින සියලු දෙනාම සැබෑ මිතුරන් නොවන බව ය. බුදුරජාණන් වහන්සේ මිතුරන් වර්ග වශයෙන් දක්වමින් සිඟාලක ගෘහපතියාට දීර්ඝ දේශනාවක් කළේ ඒ බව හැඟවීම පිණිසය.මේ ගාථා රත්නයෙන් පැහැදිලි කැරෙන්නේ ද ආශ්‍රයට ගත යුත්තේ කවර ගති ඇති මිතුරන් ද යන බවය. යම් මිතුරෙක් සිය මිතුරා ගේ ක්‍රියාවක හෝ චර්යා රටාවේ හානිකර බව දකින විට එහි ආදීනව ගැන මනාව පැහැදිලි කර දෙමින් ඔහු ඒ වරදින් මුදවා ගනී නම්, ඔහු ඵලදායි චර්යාවකට යොමු කරයි නම්, ඇසුරට ගත යුතු වන්නේ එවැනි මිතුරන් ය. එවන් මිතුරා නිධානයක් ඇති තැන නිවැරැදිව එළිදරව් කරන කෙනකු මෙනි.එය පරිත්‍යාගයත්, කරුණාවත් මුසු වූ ක්‍රියාවකි. ‘දුටු වරද කීමෙන් මෙත්තාවචී කර්මය පුරා...’ යනුවෙන් සාමණේර බණ දහම් පොතේ විස්තර වන්නේ මේ ක්‍රියාවයි. තම මිතුරා ගේ දුර්වලකම් හා වැරැදි කරුණාවෙන් හා අනුකම්පාවෙන් කියා දී ඔහු වරදින් මුදවා ගැනීම ද, යහපතෙහි පිහිටුවීම ද එවැනි උතුම් ක්‍රියාවන්ය.ඉහත කතා පුවතට අනුව රාධ පැවිදි වීමේ බලාපොරොත්තුවෙන් සිටියත් ඒ බව ප්‍රසිද්ධියේ ප්‍රකාශ නොකළේ ඊට සමාජයෙන් ලැබෙන ප්‍රතිචාරය පිළිබඳ අවිනිශ්චිත බව නිසා ය. ඔහු ගේ අපේක්ෂාව සැඟවී තිබෙන මහඟු නිධානයක් බඳු ය. ඒ බව පළමුවරට දුටුවෙත්, එය පෙන්වා දුන්නේත් මහා කාරුණික බුදු පියාණන් වහන්සේ ය. උන්වහන්සේගේ උපදේශය සසර දුකින් මිදී රහත් ඵලය ලැබීම දක්වා වූ මිල කළ නොහැකි සම්පතක් රාධට දායාද කළේ ය.රාධ නම් තරුණයා ගේ කතා පුවතින් හා ඊට සම්බන්ධ කොට බුදුරජාණන් වහන්සේ දේශනා කොට වදාළ මේ ගාථා ධර්මයෙන් විද්‍යාව හා තාක්ෂණය බෙහෙවින් දියුණු තත්ත්වයක පවත්නා වර්තමාන සමාජය තුළ ජීවත්වන අපට ද මිල කළ නොහැකි උපදෙස් රාශියක් ලබා ගත හැකි ය.එදා සමාජ ගැටලු අදට වඩා වෙනස් වූවත් මිනිස් සිත කවදත්, කොතැන දිත් සමාන ලෙස ක්‍රියාත්මක වන බව සිතා ගැනීමට මේ සිදුවීම අපට උපකාරී වේ. ධනය, බලය හෝ නිලය හමුවේ කෙනකු ගේ අගය මැනීම අද මෙන් ම එදා සමාජයේ ද ප්‍රතිපත්තියක් වූ බව මෙයින් පැහැදිලි වේ. ධනවතකු ගේ දරුවකු වුවද රාධ දිළිඳු ය. දුප්පත් වූ නිසා ඔහුට අනුකම්පාව ලැබුණේ අල්ප වශයෙනි. තමන්ට සරිලන ජීවිකාවක් සොයා ගැනීමට හේ අපොහොසත් වූයේ ඒ නිසා ය.අසරණ රාධ දුටු බුදුපියාණන් වහන්සේ ක්‍රියා කළේ විපතට පත් මිතුරකුට අනුකම්පාව දක්වන පරාර්ථකාමී උතුමකු ලෙසිනි. සැඟවී තිබු නිධානයක් මතු කර දෙන හිතවතකු ලෙසිනි. අගසව් සැරියුත් මහ රහතන් වහන්සේ ඒ අසරණයා සසුන්ගත කොට ජීවිතයට ආලෝකය ලබා දුන්නේ අනුකම්පාව නිසා ය.විපතකින් මිදීමෙහි ලා සත්පුරුෂ ආශ්‍රය කෙතෙක් වැදගත් වේ දැයි මෙයින් පැහැදිලි වේ. අසරණයා දුටු තැන ඔහු පෙළා තමන් ගේ උවමනාවන් ඉටු කර ගැනීම වත්මන් හි බොහෝ දෙනා ගේ පුරුද්ද වී තිබේ. අනේකවිධ කරදරවලින් කෙනෙක් පීඩා විඳිනු දැකීම ඔවුනට ඉමහත් පී‍්‍රතියකි. මෙවැනි අනර්ථකාරී පැවතුම් බුදු දහමේ විවරණය වන්නේ අපායගාමී ක්‍රියා ලෙස ය. කෙනකු පරිහානියට ඇදගෙන යන පුද්ගලයා වසලයකු වන බව බුදු දහමේ සඳහන් ය.බෞද්ධයන් ලෙස අප වර්ධනය කළ යුතු වන්නේ මෙත්තා, කරුණා, මුදිතා, උපේක්ඛා, යන සරත බ්‍රහ්ම විහරණයන්ය. මේවා පුද්ගලයාගේ අධ්‍යාත්මික සංවර්ධනයට මග එළි කරන උතුම් ගුණධර්ම වන බව දහමේ සඳහන් ය.අප පුරුදු පුහුණු විය යුතු වන්නේ කාගේත් ප්‍රශ්න, දුක් ගැහැට, සිතුම් පැතුම් එක සමාන බව වටහා ගෙන කරුණා පෙරදැරිව සියල්ලන් දෙසම බැලීමට ය. සෑම සමාජ අසාධාරණයක් ම පාහේ ඇරැඹෙන්නේත්, පැතිර යන්නේත් අකාරුණික ආත්මාර්ථකාමී ආකල්ප බලවත් වීම නිසා බව අප වටහා ගත යුතු ය. තමන් මෙන් ම අනුන් ද හිංසා පීඩා ආදියට නොකැමැති බව නිතර මෙනෙහි කළ යුතු ය යන බෞද්ධ ඉගැන්වීමෙන් අවධාරණය වන්නේ මේ කරුණයි. බුදුරජාණන් වහන්සේ රාධ ගැන සිතුවේ ද ඒ ආකාරයෙනි. අසරණ රාධ රහත් වීම වැනි උතුම් ජයග්‍රහණයක් ලැබුවේ බුදුරජාණන් වහන්සේ ගේත් සැරියුත් මහ රහතන් වහන්සේ ගේත් අනුශාසනා නිසා ය. සමන් මලකට නැඟ ගත් කුහුඹුවකු, ප්‍රභූවරයකු ගේ ගෙල පලඳින මල්දමකට පිවිසෙන්නා සේ උතුමන් ගේ ඇසුරට පත් අසරණයා ජීවිතයේ උත්තරීතර ස්ථාන කරා පහසුවෙන් ළඟා වේ. රාධගේ චරිතයෙන් ලැබෙන්නේ ඒ පූර්වාදර්ශයයි.ඇසුරු කරන්නේ නම් උතුම් ගුණ ඇති සත් පුරුෂයකුම තෝරා ගත යුතු බව මේ ගාථා ධර්මයේ ප්‍රධාන උපදේශයයි. ඒ උපදෙස් පිළිගන්නේ නම් කෙනකුට දෙලොව ජීවිතය සාර්ථක කර ගැනීම අපහසු නොවන්නේ ය.සාකච්ඡා කෙළේ රමණී සුබසිංහඡායාරූපය දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=as1109043</link>
    <topic>වැගිරූ දහදියට හිඟ කාසි ලැබු වතුකරයේ මීනච්චිලා</topic>
    <author>කතාව සහ ඡායාරූප</author>
    <content>වැගිරූ දහදියට හිඟ කාසි ලැබු වතුකරයේ මීනච්චිලාමීනච්චි දලු නෙළුවෙ ලූල් කදුරවත්තෙ... ජේම්ස් ටේලර් ලංකාවෙ මුල්ම තේ පැළය හිටවල තේ වගාව ආරම්භ කළෙත් ලූල් කදුරවත්තෙන්. ඒ අභිමානයත් මීනච්චිගේ හිතේ නොතිබුණා නොවෙයි. භද්‍ර යෞවනයේ රූබර බවත්, නිසා අහංකාර වූ ඇගේ ඇඟිලි තුඩු තේ දල්ලේම ගැටුණා මිස වෙනතක ගියේ නැත.දෙල්තොට බෝපිටිය වත්තේ සිට ලූල්කඳුරට වැඩි දුරක් තිබුණේ නැත. බෝපිටි වත්තේ හැඩකාරම කඩිසර තරුණයා වූ අරියවන් ලූල්කදුරට ගියේ හදිසි වැඩකටය.තේ කට්ටියෙ කොනක හිටිය මීනච්චිගේ අතේ තිබුණු දලු ටික ඇයට නොදැනීම බිමට වැටිණි. ඒ දහදියෙන් දිලිසුණු අරියවන්ගේ මුහුණ දැකීමෙනි. අහංකාර මීනච්චිගේ හිත අරියවන් ඉදිරියේ පරාජයට පත්විණි. ඒ තරමටම අරියවන්ගේ කාය රූපය මීනච්චිගේ සිත සොරා ගැනීමට සමත් විය.පෙරුමාල් පෙරිය මීනච්චි, එස්. අරියවන් සමඟ වතු කෝවිලේ සිරිතට දෑඟිලි පටලවා ගත්තේ එලෙසිනි.ලූල්කදුරවත්තට ආයුබෝවන් කියු මීනච්චි එදා පටන් බෝපිටි වත්තේ ලැයිම් කාමරය එළිය කළාය. අරියවන්ලාගේ දහදියත් මීනච්චිලාගේ උද්යෝගයත් නිසා බෝපිටි වත්ත වගේම වතුකරයම පෝෂණය විය. සිරිලක තේ දල්ලේ රස ලෝකයා තොල ගෑවේ ඒ නිසාමය.සුද්දා අපට තේ වගාව දුන් බව සැබෑවකි. නමුත් අපේ රටේ සාරයත් අරියවන්ලාගේ මීනච්චිලාගේ පරපුරේ දහදිය මහන්සියත් සූරා ගන්නට නොගත්ත උත්සාහයක් නැත.නමුත් මේ රටේ බිහිවූ වාමාංශික බලවේග මඟින් මේ මිනිසුන්ගේ අයිතිය තහවුරු කෙරිණි. පිටරට කොම්පැණි කාරයන්ට අපේ රටේ සාරය උරන්නට තිබු හැකියාවට වැට බැඳුණි. නමුත් මේවා රැකුණේ ටික කලකි.විවිධ පාලන කාල තුළ වත්ත බද්දට දී ඇස්සට දත නියවන්න පුරුදු වූ පාලකයෝ බිහි වූහ. ඔවුන්ගේ කෙරුවාවන් නිසා මුළු වතුකරයම දැවෙන්නට විය.වතු සේවකයාගේ අයිතිවාසිකම් කප්පාදු විය. පාරිතෝෂිකය නැති විය. වැටුප අහිමි විය. මේ අයුරින් දිනෙන් දින ගැටලු ලිහුණා වෙනුවට වතු සේවකයා අන්ත අසරණ වූයේය.“මහින්ද චින්තනය” උඩුගං බලා පීනන්නේ මේ වගේ පරිසරයක් තුළය. ලැයිම් කාමරය වෙනුවට නව නිවසක උරුමය ලැබිණි. රජයට හැකි පමණින් සොච්චම් වැටුපට වැටුප් වැඩිවීම් ද එකතු කෙරිණි. එපමණක් නොව වතු ක්ෂේත්‍රයේ සේවය කර මියගිය සේවකයන්ට හිමි හිඟ පාරිතෝෂික මුදල් ගෙවීමට ද රජය අමතක කර නැත.ඒ බව පසුගියදා රාජ්‍ය සම්පත් සහ ව්‍යවසාය සංවර්ධන අමාත්‍යාංශයේදී සනාථ කෙරිණි. ඒ පසුගිය වසර 3 ත් 8 ත් අතර කාලයේදී මියගිය වතු සේවක සේවිකාවන් 248 දෙනෙකු වෙත ලැබිය යුතුව තිබු හිඟ පාරිතෝෂික මුදල් ගෙවීම ආරම්භ කිරීමෙනි.රුපියල් ලක්ෂ සියයක් (100) මේ සඳහා රජය වෙන්කර තිබේ. ජනතා වතු සංවර්ධන මණ්ඩලය සතු වතු 17 ක සේවය කර මියගිය එකී සේවකයන් වෙනුවෙන් ඔවුන්ගේ භාර්යාවෝ, ස්වාමි පුරුෂයෝ සහ දරු දැරියෝ තම හිමිකම් එහිදී ලබා ගත්හ.පනස් හත් හැවිරිදි පෙරුමාල් පෙරිය මීනච්චි එහිදී තම මියගිය සැමියා වෙනුවෙන් ලැබිය යුතුව තිබු වන්දි මුදල ඇමැති දයාශි‍්‍රත තිසේරා, නියෝජ්‍ය ඇමැති සරත් කුමාර ගුණරත්න, අමාත්‍යාංශ ලේකම් ආචාර්ය විලී ගමගේ, ජනවසම සභාපති ධනසිරි දළුවත්ත යන මහත්වරු අතින් ලබාගනිද්දී අනෙකුත් පිරිස ද තම මියගිය ඥාතින්ට හිමි වන්දි ප්‍රදාන ලබා ගත්හ.මුදල් ලද සතුටත්, වියෝ වූ තම ඥාතින් සිහිපත් වීමත් නිසාම ඔවුන්ගේ නෙත් කෙවෙනි, කඳුළින් තෙත්ව තිබිණි.කතාව සහ ඡායාරූපජනපි‍්‍රය සමරදිවාකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=as1109045</link>
    <topic>උතුරේ මඟුලට ගිය දකුණේ යාළුවෝ</topic>
    <author>කරුණාතිලක හඳුන්පතිරණ</author>
    <content>උතුරේ මඟුලට ගිය දකුණේ යාළුවෝමන්නාරම මඩු අධ්‍යාපන කලාපයේ නියෝජිත පාසල් 10කින් ගුරු සිසු 120ක් ද කුලියාපිටිය අධ්‍යාපන කලාපයෙන් ද ගුරු සිසු 120ක් ද බිංගිරිය විද්‍යා පීඨයේ දී එක් ව 2010 උඳුවප් මාසයේ දී සත් දිනක “දෙනුවර මිතුරෝ” වැඩ සටහන සිදු කළහ.එහි යහපත් ප්‍රතිඵලයක් ලෙස 2011 අප්‍රේල් සිංහල දෙමළ අලුත් අවුරුදු වෙනුවෙන් දකුණෙන් උතුරට නෑගම් යාමේ වැඩසටහනක් ක්‍රියාත්මක විය. මෙය නම් කෙරුණේ “පොල් රුප්පාවෙන් තල් රුප්පාවට”, නමිනි. එදා මෙදා තුර උතුරු දකුණු මිතුදම් වැඩි දියුණු වී එක් මවකගේ දරු කැළක මෙන් සබඳතා වර්ධනය කර ගත්හ.මේ මිතුදමේ සංවේදී අවස්ථා පිළිබඳව සිළුමිණ සිත්මල්යාය අතිරේකයේ පළවීමත් සමඟ ඔවුන්ගේ හදවත් තවත් සංවේදී විය. ලිපිය හා විස්තර සිංහල බසින් වුවත් සන්නිවේදනයට එය බාධාවක් වූයේ නැත. එදා දැල්වුණු මිත්‍රත්වයේ පහන් නොනිවී තව තවත් දැල්වෙන බව ඔවුන්ට පසක් විය.වල්පොල සරණනායක හිමිමන්නාරම – අඩම්පන් මධ්‍ය මහා විද්‍යාලයේ නාට්‍ය හා රංග කලාව විෂය බාර ආචාරිනී යෝහමලර් ආබ්‍රහම් මෙනෙවියගේ විවාහ මංගල්‍යයට දින නියම කෙරුණේ මේ සිදුවීම් දාමයෙන් පසුවය. චාම් ලෙස වුවත් නියමිත සිරිත් විරිත් අනුව මංගල්‍යය සිදු කිරීමට මවටත් පියාටත් පවුලේ අයටත් අවශ්‍ය වූහ. යෝහමලර් ගේ සිත අලුත් මිත්‍රත්වයේ දහමක කිරුළ දරා තිබූ කාලවකවානුවයි.‘දෙනුවර මිතුරී’ හි දී මුළු හදවතින් ම බැඳී සිංහල ගුරුවරියන් කීප දෙනකු ඇයට අමතක කරන්නට බැරි විය. ඒ කුලියාපිටිය මැදි විදුහලේ ඩිලානි සේරසිංහ සහ රමණී යන දෙදෙනා ය. රමණී මිය දෙමළ උගත් ඉංග්‍රීසි උගන්වන සිංහල ගුරුවරියකි. එනිසා ඇයට දෙමළ මුස්ලිම් මිතුරු මිතුරියන් ඉක්මනින් සමීපවීම අපේක්ෂා කළ හැකිය. ඩිලානි මෙනෙවියගේ මිත්‍රත්වය ඊටත් වඩා දියුණු පවුණු වී තිබුණේ සත් දිනක් බිංගිරියේ දීත් තුන් දිනක් මන්නාරමේදීත් ලත් සමීප ඇසුර නිසා ය.කුලියාපිටිය මැදි විදුහලට ආරාධනා පත් ලැබුණේය. ඒ සමඟ දුරකථනයෙන් ද අමතා ඇරයුම් කරන්නට අමතක කළේ නැත. අප විදුහලේ මිත්‍රත්වය මෝරා වැඩුණේ එලෙස ය.මංගල උත්සවයේ පූජාව යෙදී තිබුණේ සෙනසුරාදා පෙ.ව. 10.30ට ය. ඒ මන්නාරම නරුවිල්කුලම් පෙන්තකොස්ත පල්ලියේදීය. අප ජීවිතවලට අලුත් අත්දැකීමක් වූ මේ මංගල්‍යය සඳහා අපේ ගුරු පවුල් හතරක නියෝජිතයින් නවදෙනකු ලෙස අපේ කණ්ඩායම සූදානම් කළෙමු. අලුයම දෙකට පමණ අපි ගමන් ආරම්භ කළේ අප මැදි විදුහල් පරිශ්‍රයේ සිට ය. යන අතරමඟ දී අපගේ ගමන් මඟ කෙසේ විය යුතු දැයි විමසූයෙන් යෝහමලර් කීවේ මුරුන්කන් පොලීසිය හෝ ඒ අසල පුරාණ විහාරයේ විහාරාධිපති ස්වාමීන් වහන්සේ හමුවන ලෙස ය. මුරුන්කන් පොලීසිය දැකගන්නට පෙර A 14 මාර්ගයේ වූ පුරාණ විහාරය හමුවිය. මගේ සංඥාවට සුනිල් ගේ වාහනය නැවතුණි. මා වහා වාහනයෙන් බැස ගත්තේ ඒ මහ මඟ අයිනේ ම වූකුඩා විහාරස්ථානයේ බෝමළුව අමදිමින් සිටි ස්වාමීන් වහන්සේ දුටු බැවිනි. වැඳ නමස්කාර කර අපි අපේ අවශ්‍යතාව උන්වහන්සේට කීවෙමු.සිංහල මිතුරියකට චාරිත්‍රානුකූලව පූජාවට ආරාධනා කරමින්”ආ.. ඔය කියන ගෑනු ළමයගෙ මංගල උත්සවේ පූජාවට මාත් යනව... මාත් එක්ක ගියෑකි.. හරි හොඳ ළමය... ඒ ඇත්තෝ අපිත් එක්ක හොඳ හිතවත්... පූජාව 10.30ට... මාව එක්කරගෙන යන්න පල්ලියෙ ස්වාමි මෙහෙට එනව...මේ පුංචි විහාරස්ථාන භූමියේ වූ බෝධිය එක් පසෙකින් බුදු පිළිම වහන්සේ නමක් සහිත කුඩා බුදු කුටියක් විය. අනෙක් පසෙහි වූයේ දෙමළ ඇදහිලි පුද පූජා සඳහා වූ කුඩා කෝවිලකි. මගේ පළමු ප්‍රශ්නය එය විය.”දෙමළ ඇත්තො ඔය කෝවිල ඈතට ගෙනියන්න හැදුව. මම ආවට පස්සෙ.. ඒත් මං කිව්ව එපා.. ඔහොම තිබුණාවෙ.. ඒ ඇත්තන්ට ඔහොම ම පුද පූජා කරන්න ඉඩ තියන්න කියල... දැන් කවුරුත් බේදයක් නෑ. බෞද්ධ ඇත්තො මේ විහාරයට එනව.. දෙමළ හින්දු ඒ ආගමේ ඇත්තො කෝවිලට එනව... අපි සමඟියෙන් ඉන්නව ...” උන්වහන්සේ කීහ.මේ අතර දුරකථන ඇමතුම් කීපයක් ම උන්වහන්සේ හා මා අතර කතාවට බාධා ගෙනාවේය.යෝගමලර් හා මනාලයා”දැන් බලන්න මහත්තය .. මේ කතාකළේ හමුදාවෙ කඳවුරෙන්... මට දැන් පණිවුඩ දෙකක් ම ආව... කව්ද අමුත්තො වගයක් පන්සල් භූමියෙ ඉන්නව කියල කෑම්ප් එකට තොරතුරු ලැබිල... ඒ අය හරි විමසිල්ලෙන් කව්රු ගැනත් ඉන්නවා ... කාටත් උදව් කරනව... දැන් බලන්න අර ... ඝණ්ටා කුලුන අලුතින් හදල විවෘත කළේ කර්නල් ජූඩ් ප්‍රනාන්දු මහත්තය... අර පුරාණ විහාරය කියල ලොකු බෝඩ් එක ලස්සන දැවවලින් හදවල සවි කරෙත් එයාමයි. එයා කතෝලික වුණාට අපට හරියට උදව් කරනවා...”මම උන්වහන්සේගෙන් දුරකථන අංකය විමසුවෙමි. උන්වහන්සේ පුංචි ලැගුම් ගෙට ගොස් රැගෙන ආ මුද්‍රිත කොල කෑල්ලක් මගේ අතේ තැබූහ. ඒ මාහිමියෝ මන්නාරම දිස්ත්‍රික් ලේඛකාධිකාරී, විහාරාධිපති පූජ්‍ය වල්පොල සරණ නායක හිමි බව මා හඳුනාගත්තේ එවිට ය.මංගල්‍ය උත්සවය පැවැත්වෙන මනාලියගේ නිවස සොයා ගැනීම දුෂ්කර කාර්යයක් බව තේරුම්ගත් උන්වහන්සේ අපගේ වාහනයෙන් ම ඒ සඳහා වැඩම කිරීමට කැමැති වූයේ අපේ පහසුවට යය. ඇත්තට ම ඒ අතිශයින් දුෂ්කර පරිසරයක වූ ගම්පියසකි. A 14 කාපට් මාර්ගයේ සිට කුඩා පටු පාරවල් ඔස්සේ අප ගෙවා ගිය දුර කි.මී. 8 – 10 පමණ වන්නට ඇත.අපට කියා තිබූ සලකුණු අනුව මංගල නිවසට ළඟාවීමු. එහෙත් ස්වාමීන් වහන්සේ වැඩම කළ යුතු වූයේ පෙන්තකොස්ත පල්ලියට බැවින් අපි උන්වහන්සේට ඒ සඳහා පහසුකම් සැපයීමු. ඉන්පසු අප ගොස් තිබුණේ වැරදීමකින් මනාලයාගේ නිවස ඉදිරිපිටට ය. එහි දී අපට ලැබුණු මඟපෙන්වන්නකු සමඟ අපි අපේ මනාලියගේ නිවස සොයා ගියෙමු.ඈතට විහිද ගිය හිස් වෙල්යාය තණපතක් වත් නොපෙනී යන්නට වියළී කරවී ගොස් තිබුණි. ඒ වෙල්යාය මැදින් වූ පටු ගුරුපාර දිගේ වෑන්රිය ප්‍රවේශමෙන් පැදවීමට පළපුරුදු සුනිල් මහතා වග බලා ගත්තේය.හිස් වෙල් යායේ වම් පසින් ඈතින් දිස් වූ පුංචි නිවෙස ඉදිරිපිට රැස්ව සිටි පිරිස හා එහි සැරසිලිවලින් ම අපට ඒ අපේ මඟුල් ගෙදර’ බව සිතිය හැකි විය.තිස් හතළිස් දෙනෙක් පමණ වූ ඒ පිරිස අප ළංවත් ම උද්දාමයට පත්වූ සෙයක් දක්නට ලැබුණි. වෙලාව පෙ.ව. 10 පමණ වූවත් අපට මධ්‍යාහ්නය තරම් අව් රශ්මියක් දැනුණි. වෑන්රියෙන් බැසගත් අප පිළිගන්නට මුලින් ම ආවේ රතුපාට ජටාවක් පැලඳී මනාලියගේ පියාය. අනතුරුව මව සහ පවුලේ ඥාතීහු ද වූහ.යෝගමලර් දෙනුවර මිතුරෝ වැඩසටහනට එක්ව සිටියදීගෙතුළට අපව කැඳවාගෙන යන්නට උත්සුක වූයේ මනාලියගේ බාල සහෝදරිය මනෝරම්‍යා ය. ඇය තරමක් ආයාසයෙන් නමුත් පැහැදිලි උච්චාරණයකින් සිංහල බස හසුරුවන්නට වූවා ය. අපි අලුත් මංගල්‍යයක අත්දැකීම් විඳගන්නට කුතුහලයෙන් සිටියෙමු. නිවසට ඇතුළුවන දොර උළුවස්ස මත තැබූ පුටුවක මනාලිය වාඩිවී සිටියාය.මුරුක්කු, වඩේ සහ තවත් විශේෂ කැවිලි වර්ග රැසකින් අපට සංග්‍රහ කෙරුණි. බෝතල් කළ පැණිබීම අපට පිළිගැන්විණි.සිංහල බස තරමක් කතාකරන්නට හැකි මනාලියගේ නැඟණිය වූ මනෝරම්‍යාගෙන් මම මංගල උත්සවයේ විශේෂ අවස්ථා හා සිරිත් විරිත් ගැන විමසුවෙමි. ඇය සිංහල බස කතා කරන්නට හා තේරුම් ගන්නට හුරුවෙමින් සිටින බව මට වැටහුණි. ඒ ඇය මෑතක දී ඇගේ මාමා කෙනකු මඟින් නිට්ටඹුව ප්‍රදේශයේ ඇඟලුම් කම්හලක සේවයට යෑම නිසාය. එහිදී ඇය රැකියාව කරන ස්ථානයේ ද, නවාතැනේ ද ඇය සමඟ සිටින්නේ සිංහල තරුණියන් ය. ඒ අය ඇසුරේ ඒ අය කතාකරන වචන මනෝරම්‍යාගේ අලුත් බස වී තිබේ. එය පොතපතින් පිළිවෙළට පන්ති ගොස් පාඩම් කර උගත් බසකට වඩා වෙනස් බව අමුතුවෙන් කිව යුතු නැත.”මනමාලය එන්නෙ කොයි වෙලාවේද?” මම ඇසුවෙමි.”නෑ නෑ.. දැන් කොල්ල එන්නෙ නෑ මෙහාට... කෙල්ල යනව පල්ලියට... කොල්ලත් එන්නෙ පල්ලියටයි... පල්ලියෙ තමයි ඔක්කෝම උත්සව තියනව ... පල්ලියෙ පූජාව තියනව. එතන වැඩ ගොඩයි... බලන්ඩකො ඇවිත්ල..” කියූ ඇය තල්වැට මාඉම දෙස බලමින්, ටිකක් ඉන්ඩ... අපේ ලොකු අක්ක එනව ඉන්දියාවෙ ඉඳල...” යැයි අප ළඟින් නැඟිට අමුත්තන් වෙත දිව ගියා ය.යුද සමයේ ඒ අක්කා ඉන්දියාවට පැනගත්තේ යුද්ධයෙන් බේරීමට ය. එහෙත් යුද තත්ත්වය හමාර වී වසර දෙකක් ගෙවුණත් ඇය මෙහි නොපැමිණ එහි ම වාසය කළ අතර මේ මංගල්‍යයට සහභාගිවීමට පැමිණියා ය.නෑදෑ පිරිස ලහි ලහියේ සූදානම් වූයේ ගමේ පල්ලියේ වූ පූජාවට යෑමටය. මනාලියගේ පියා රතුපැහැ ජටාවක් බැඳගෙන සිරිත් ප්‍රකාර මුලින් ම එළියට බැස්සේ ය. අනතුරුව මනමාලිය කැටුව මව සහ ඥාතීහු ද ඒ අනුගමනය කළහ. නිවසින් පිටත්වන සැමගේ නළලත කුංකුම ආලේපය තැබුවේ මනෝරම්‍යා ය. පූජාවට යන්නට කලින් එය සිරිතක් විය. කුඩා දැරියක් කෙසෙල් කඳේ පතුරු දෙකකට මැදිකර බැඳගත් මල්මාල දෙකක් ඹ;ගන ආවාය. ඒ මල්මාලා ගමේ පිපි සුවඳ මල් වර්ගවලින් සමන්විත විය. ඒවා කෙසෙල් පතුරුවල බහා තිබුණේ වියැළීමෙන් ආරක්ෂා කිරිමට ය.අපි ද මනමාලිය හා නෑදෑ පිරිස අනුගමනය කරමින් නරුවිල්කුලම් ගමේ පෙන්තකොස්ත පල්ලියට ගියෙමු. පල්ලිය ද චාම් ලෙස සරසා තිබුණි. අපේ ගරුතර ලේඛකාධිකාරී වල්පොල සරණ නායක හිමියෝ ද එහි පසෙක වූ අසුනක වැඩ හුන්හ. පූජකවරු දෙදෙනෙක් හා පූජකවරියෝ දෙදෙනෙක් ආශිර්වාද පූජාවට සැදී පැහැදී හුන්හ. ඒ වෙනුවෙන් ම සැරසුණු ගායිකාවෝ දෙදෙනෙක් ගීතිකා ගැයූහ. ඒවා අපේ අයට යම් රසාස්වාදයක් ගෙනෙන්නට ඇත. විශේෂයෙන් ම පුහුණුව ලබා සිටි ගායිකාවන් දෙදෙනා වරින් වර නැඟී සිට මිහිරි හා උස් හඬින් දෙමළ ගීතිකා ගැයූ අතර ඒ අනුව පල්ලියේ සිටි ඥාති මිත්‍රාදීන් ද ගයනු පෙනුණි.මුද්‍රිත පත්‍රිකාවක මනාල යුවළ පිළිබඳ ආසිරි ගී මුද්‍රණය කරවා තිබූ අතර ඒවා බලාගෙන ගායිකා කණ්ඩායමක ගායනා අනුගමනය කරමින් සැවොම එක්ව ගැයිය යුතු විය. මේ සියල්ලම ප්‍රේමය, ආදරය පිළිබඳව විග්‍රහ කරමින්, ප්‍රේමයේ අගය හැඟීම්බරව සිහිපත් කරන ගැයුම් හා ඉදිරිපත් කිරීම් ය. ප්‍රේමය ඉතා උතුම් දෙයක් බව ද, එය ජීවිතයට අදාළ කරගෙන අනාගත ජීවිතය සරුවට ගොඩනඟා ගන්නට කරන මතක් කිරීම් බව මනෝරම්‍යා මට පැහැදිලි කළාය.දෙනුවර මිතුරන් එක්ව සංග්‍රහ භුක්ති විඳිමින්මේ ආශිර්වාද පූජා කෙරෙන අතර උනුන් එකිනෙකා මුදු හුවමාරු කරගත් අතර මල්මාලා ද පැලඳවා ගනු ලැබිණ.පල්ලියේ දී මනමාලයා විසින් රතු සාරියක් හැට්ටයක් මනාලිය වෙත පිළිගැන්වූ අතර එය ඇය නිවසට රැගෙන යයි. තම නිවසේ දී යළිත් එය මනාලයා රැගෙන ඇයට එය අන්දවන බව හැඟවීමට ඇගේ හිසට හා උරහිසට පිටුපසින් අල්ලා පායි. අනතුරුව මනාලිය එය රැගෙන ගෙතුළ ඇගේ කාමරයට ගොස් එතෙක් හැඳ තිබූ සුදු සාරිය මාරුකර රතු සාරිය හැඳගෙන මංගල සභාවට පැමිණෙයි.අනතුරුව සභාවේ පිරිස සමඟ මනාල යුවළ කා බී ප්‍රීති වී මනාලයාගේ නිවසට ඇය කැන්දාගෙන යන්නේ සැන්දෑවේ ගොම්මන් වේලේ බව අපට කීවේ මනෝරම්‍යා ය. ඒ සමඟ මනාලියගේ පාර්ශ්වයේ අය ද යන අතර රාත්‍රි භෝජන සංග්‍රහය සියලු දෙනා වෙනුවෙන් පවත්වනුයේ මනාලයාගේ නිවසේ ය. මනාලයා වූයේ ජූඩ් සෙල්වරාජ් ය. ඔහු ද එම ගමේ ම ව්‍යාපාරිකයෙකි.සවස හතරට පමණ නරුවිල්කුලම් ගමේ අපගේ ශ්‍රී ලාංකික දෙමළ මිතුරියගේ මංගල්‍යයට සහභාගි වූ අපි ඔවුන්ගෙන් සමුගෙන එන්නට තීරණය කෙළෙමු. අපි එකිනෙකා ආචාර සමාචාර දක්වන්නට වීමු. අප කණ්ඩායමේ සියල්ලෝම මනාලියගේ මවට සහ පියාට වැඳ නමස්කාර කරන විට ඔවුන්ගේ දැස්වලට කඳුළු ඉනු බව අපට පෙනුණි. කුඩා දරුවෝ වැඩිහිටියනට නමස්කාර කළහ. මව හා පියා ඇතුළු පවුලේ සැම බොහෝ හැඟීම් ප්‍රකාශ කරන්නට බැරිව, ගොළුවතින් සිටියත් භාෂාව යම්තම් දත් මනෝරම්‍යා තරුණිය අවසාන මොහොත දක්වාත් අපට හැකි උපරිම අයුරින් ගරු සත්කාර කරන්නට වෙහෙස වුණාය. අප වෑන් රථයට නඟින විටත් එතැනට ද විත් ඔවුන් අපට සුබ පැතූ හැටි අපට මතක්වෙයි.මේ ලිපිය ලියමින් සිටින විට මනෝරම්‍යා මට දුරකථනයෙන් ඇමතුවේ නිට්ටඹුවේ සිට ය. “මගේ මංගල්‍යයත් මං ඔයාලට කියනව.. එන්න.. අපේ අම්මල ඉස්සර එච්චර කැමැති නෑ සිංහල අයට. ඒත් දැන් ඔයාල ඇවිත් ගියාම හරි සතුටුයි. අම්මල ආයෙත් ඔයාල එනව නම් හොඳයි කියනව...”යි කීවාය.”ඔයා දැන් බඳින්න කෙනෙක් හොයාගෙනද? සිංහල කොල්ලෙක් හම්බ වෙයිද?” මම ඇසුවෙමි.”සිංහල කොල්ලො හොඳයි. ඒත් භාෂාව දන්නෙ නැතුව අපේ අය එක්ක කොහොමද? අම්මල හොයල දෙයි... එහෙම වුණාම මම කියන්නම්...” මනෝරම්‍යා කීවා ය. අපේ ප්‍රධාන බාධකය මේ භාෂාව නොදත්කම බව ඇය අවබෝධ කරගත් බව පැහැදිලිය.කරුණාතිලක හඳුන්පතිරණඡායාරූප – කසුන් දීප්ත හඳුන්පතිරණ මැදිවිදුහල, කුලියාපිටිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2011</year>
      <month>09</month>
      <day>04</day>
    </date>
    <link>http://www.silumina.lk/2011/09/04/_art.asp?fn=as1109046</link>
    <topic>මවු බිමට යටින්</topic>
    <author>ඡායාරූප - දේවපි‍්‍රය ජයවර්ධන</author>
    <content>මවු බිමට යටින්මම මහවැලි ගඟ දිගේසංචාරය කොට ඇත්තෙමි. හෝර්ටන් තැන්නෙන් ආරම්භ වී ත්‍රිකුණාමලයෙන් මුහුදට වැටෙන සැතපුම් 206 ක් දිගැති මුල් මහවැලි ගඟේ පමණක් නොව එහි ඇති ප්‍රධාන අතු ගංගා සියල්ලක්ම තරණය කළ මම මගේ මවු පොළොවේ හදබිම (Heartland) පිළිබඳ විශාල අධ්‍යාපනයක් ලැබුවෙමි.මම හෙලිකොප්ටරයක නැගී මේ මවු පොළොවට උඩින් කටුනායක සිට බලන ධූර්ගයෙන්, කන්ද උඩරටින්, මාතලේ නිම්නයෙන්, අනුරාධපුරය ද පසුකොට බටහිරට හැරී මන්නාරම දෙසින් පුත්තලමෙන්, කටුනායකින්, කොළඹ හරහා යළිත් ගාල්ලට මාතරට උඩින්, හම්බන්තොට වීරවිල දක්වා ම පියාසර කෙරුවෙමි.‘මහා සංචාරය’ උදෙසා ඉතිහාසය හරහා ඇවිද යන මං තම්බපණ්ණියෙන්, කදම්බ නදියෙන්, උපතිස්ස නුවරින්, ගෝකණ්න තිත්තෙන් දඹකොළ පටුනෙන් අනුරාධපුරය පියමං කොට ගිරි රටින්, සෝම නුවරින්, දීඝ මණ්ඩලයෙන් මාගම් රාජධානිය දක්වා ගමන් කරමින් සිටිමි. ඊට අමතරව මම මේ මවුබිමේ බෙදී වෙන් වෙන්නට ඔන්න මෙන්න කියා පිඹුරුපත් සකස් කොටදී තිබු ව්‍යාජ ඊළාම් දේශ සීමාවේ ද ඇවිද යමින් තදාසන්න සිංහල දෙමළ සහ මුස්ලිම් මිනිසුන්ගේ අතීත දුක් අඳෙීනා ද එකතු කර ගනිමින් සිටිමි.තවදුරටත් මට මගේ මවුබිමේ සංචාරය කරන්නට බොහෝ තේමා තිබේ. මගේ අනාගත ජීවිතය මෙරට සංචාරය පි‍්‍රය හුදී ජනයන්ගේ පහන් සංවේගය පිණිස ම යෙදවීමට මම සූදානම් වෙමින් සිටිමි. එහෙත් මට තවමත් සපුරා ගත නො හැකි වූ සංචාරක දොළ දුකක් තිබේ. ඒ නම් මගේ මවු බිමේ සරු පොළොවට යටින් රිංගා යාමයි.දිය යටින් ගින්දර ගෙනයෑමට වුවත් සුදුසු කිමිදුම් තාක්ෂණයක් ලංකාවේදී අපට අද සපයා ගත හැකි ය. මම මගේ මවුබිම වටා ඇති මුහුදේ ස්ථාන කිහිපයකදී ම දිය යට කිමිදී ඇත්තෙමි. වරක් අඩි 30 පමණ ගැඹුරු මූදේ පතුලේ ඇති සුන්දරත්වය දෑසින් දකිමින් ඔකඳව කිමිදී ගිය මම තාක්ෂණික වරදක හිර වී ඔක්සිජන් හීනතාවකට ද පත් වී අනු නවයෙන් බේරී ගොඩ ආවෙමි. එහෙත් මවු පොළොව යටින් රිංගා යෑමේ ඇති සංචාරක දොළදුකට තවමත් ආයුෂ ඇත.මා මේ දිනවල “සංචාරේ” සටහන ලියන්නේ මගේ සුපුරුදු ලියන මේසයේ සිට නොවේ. මහාචාර්ය සුනිල් ආරියරත්නයන්ගේ “කුස පබා” සිනමා නිර්මාණයේ බෝධිසත්ව ‘කුස’ ගේ භූමිකාවට මම සමාරෝපය වී සිටිමි. රන්මිහිතැන්නේ පැවැත්වෙන රූගත කිරීම් අතරවාරයේ ලත් විවේක දිනයකදී මගේ සහායක ශිල්පී රුවන් පෙරේරාගේ ඇරැයුමෙන් සුන්දර සබරගමුවේ සිරිපා අඩවියේ ගිලීමලේ ගම් පියසේ මහ පොළොව යට ත්‍රාසජනක සංචාරයක නිමග්න වූවෙමි.ගිලීමලේ වනාහී රත්නපුර සිරිපා මාවතේ මල්වලට එපිටින්, පලාබද්දලට පෙර හමුවන සාරවත් කඳුකර භූමි භාගයකි. “ගිලීමලෙත් ඇත දත සුද්දෝ” යන ඉපැරණි කියමනේ පරිදි දැන් එහි බුලත් වගා සිදු නොවේ. ගිලීමලේ උපන් මගේ සහායකයා ද තවමත් “දත සුද්දෙකි” එහෙත් මම රුවන් පෙරේරාගේ සුන්දර මිත්තණිය එදා දුන් සාරවත් බුලත්විට කා මගේ දත රතු කර ගත්තෙමි. අදෝන්චිලාගේ සොපිනෝනා නම් ඒ පිංවන්ත ආච්චි අම්මාගේ අත් ගුණයෙන් රසවත් වන දුර්ලභ බත් වේල කන්නට මීට පෙර ද මා ගිලීමලේ පාරහේනට ගොස් ඇත්තෙමි. කලවං පළා, බර කොකු, ඌරු කං හතු, ලේන හතු, දියකුකුල් කරෝල, පුස් ඇට මාළුව ඇතුළු රස බතට මෙවර කැලෑ දෙල් ඇට වෑංජනයක් ද එක් වී තිබුණි. මා මේ බත් වේල පිළිබඳ පුරසාරම් දොඩමින් එය රස කර අනා බුදින අතර රුවන්ගේ පියා සීමන් පෙරේරා කියූ වදන මට කිසි දිනෙක අමතක නොවේ. “මහත්තයෝ බය නැතිව කන්ඩ, ඕවා එකක්වත් කඩෙන් ගෙනාපුවා නෙමෙයි”ඒ ගෙවත්ත පුරා වෑංජන එළවළු වැහි වැහැලා ය. රුවන්ගේ ආච්චි ඇතුල්පත ගෙන වත්ත වටේ කරකැවී කුස්සියට එන්නේ සාරවත් පිරිසිදු, සමබර ආහාර වේලක් ද අතැතිව යි.එදා රාත්‍රිය ගෙවා දමන්නට මා පාරහේනේ දී ඇඳට වැටුණේ හාත්පස තිබු නිහඬතාව පිළිබඳව ගිජු සිතින් තලුමරා වින්දනය කරන්නට ද සිතා ගෙනය ය. එහෙත් මට මතක ඇඳට වැටුණා පමණි’ පසු දා අලුයම අමුත්තන් පිළිගන්නට රුවන්ගේ අම්මා සාලයේ දොර අගුළු හරින හඬට ය මගේ එක හුස්මේ නින්ද කෙළවර වූයේ.පසුදින අපි මහ පොළොව යටින් රිංගා යෑමේ ත්‍රාසජනක සංචාරය සැලසුම් කොට තිබුණෙමු. කොළඹ සිට පැමිණ සිටි මගේ මාධ්‍ය නඩයට ගමේ හයිය හත්ති ඉලන්දාරි පිරිසක් ද එකතු වී බිංගෙය සොයා ලන්දට බැස්සෙමු.ගිලීමලේ එළුවා මළ ඇල්ල අසළ සුගත මුදලාලිගේ කඩය අසලින් අපි දිය කඩිත්තට අවතීර්ණ වූවෙමු. මේ වනාහී කළු ගඟට ගොස් වැටෙන එළුවා මළ ඇල්ල නම් කුඩා අතු ගංගාවකි. පොඳ පාසි සහිත ලිස්සන සුලු බෝල්ඩර ගල් පෙළක් අතරින් රිංගා යන මේ දියත්ත කිසියම් තැනකදී මහ පොළොව තුළට රිංගා යයි. එතනින් එහාට ගඟ ගලන්නේ කුඩාවට ය.මෙබඳු සවිරාම ජලවහන පද්ධති පිළිබඳ මම පාසලේ භූගෝල විද්‍යා පාඩමට ඉගෙන ගෙන ඇත්තෙමි. වරක් ඌව වෙල්ලස්ස සංචාරය කළ මා බිබිලේ සිට අම්පාර පාරේ නිල්ගල කැලයට රිංගා ගලඔය මහ පොළොවට රිංගන මකරෙ ද දැක ගෙන ඇත්තෙමි. එහෙත් ගඟ මකරෙට රිංගුව ද සංචාරයකුට ඒ භූගත ගඟ ;සායා මහ පොළොව යටට රිංගා යා නොහැක. යළි ගලඔය මතු වන්නේ ගල්ඔය සේනානායක සමුද්‍රයෙනි.එහෙත් ගිලීමලේ එළුවා මළ ඇල්ලේදී නැති වූ ගඟ සොයා මහ පොළොව තුළට රිංගා යාමේ අසීරු බිං ගෙයක් මේ ගමේ කොල්ලන් සොයාගෙන තිබුණි. ඔවුන් සමඟ එක් වූ මම මේ ත්‍රාසජනක සංචරක අත්දැකීමට පය ඉස්සර කෙරුවෙමි. ගයාන් ඉන්දික කෑලි පහේ ටෝච් එක ද ගෙන ඉතා කුඩා ගල් දෙබොක්කකින් බඩ ගා ගෙන පොළොව තුළට රිංගී ය. ඊළඟට මා රිංගූ කළ මගේ මුළු සිරුර පුරා ම මඩ තැවරණේ එය අඩියක්වත් පළලක් නැති කුඩා සිදුරක් වූ හෙයිනි. මට පිටුපසින් තවත් කිහිප දෙනෙක් ම සිදුරට රිංගූහ. තුෂාර, හර්ෂ, රුවන්, රුවන්ගේ සහෝදරයා අසංක සහ මා “කරාබුවා” යැයි නම් තැබු කඩිසර කොලු ගැටයා පමණක් නොව රුවන්ගේ බාල සහෝදර ගයාෂාන් ද දැන් ඉන්නේ මහ පොළොව යට ය.තවත් ගැඹුරට බඩ ගා ගිය කළ තරමක් ඉඩපාඩු ඇති අවකාශයක අපි සිට ගත්තෙමු. ටෝච් දෙකක් පමණ අප අතර තිබුණෙන් අවට පිරික්සිය හැකි වූවා මිස ඒවා නිකමට නිවා දැමු කළ මට දැනුණේ උපන් අන්ධයෙකුගේ සදාතනික අන්ධකාරයකි. අපි රූටමින් ගලෙන් ගලට ලිස්සා යමින් තව තවත් පොළොව යටට ම රිංගා ගියෙමු. එක් වරම මහා ව්‍යසනයක හඬ ඇසී මා බිය වීමට මත්තෙන් ගයාන් කාරණාව පැහැදිලි කළේ ය.“වවුල්ලු ඇවිස්සුණා, මූණු පරිස්සං කර ගන්න”දේවපි‍්‍රය ජයවර්ධන කොළඹ සිට රැගෙන ආ ඔහුගේ වටිනා කැමරාව පරෙස්සම් කර ගැනීම පසෙක තබා ඔහු මේ අන්ධකාරයට රිංගා නිශ්චල කැමරාව ක්‍රියාත්මක කළේය. එහෙත් ඇට අන්ධකාරය කැමරාගත කළ හැකි නූතන තාක්ෂණය දියුණු මෙවලම්වල පොහොසත්කම ඔහු සතු නොවූ හේතුවෙන් ඔහුගේ කැමරාවේ විදුලිය ක්‍රියාත්මක වී වවුලන් කැලඹුණා විය හැක. වවුල් හඬත්, වවුල් ගඳත්, පෞරාණික වවුල් බෙටිත් ඉවසිය හැක. එහෙත් භූගත සෙවෙල් ගල බදා සිටින මගේ ඇඟ පුරා කිරි වවුලන් පට පට ගා වදින හිරිකිතය නම් මා ඉවසා සිටියේ ඉතා අසීරුවෙන්ය.මට මේ වවුල් ගඳ හොඳින් හුරු ය. වනාන්තරේ ගල් අතරින් ඇවිද යන කළ මේ ගඳ දැනුණු විට අප පරිස්සම් විය යුතු බව මට යාල කැලේ ගුණසිංහ කියා දී තිබේ. මන්දයත් වවුල් ගඳත් වලස් ගඳත් බොහෝ දුරට එක සමාන වන නිසා ය. වරක් කොටාදැමු හෙළ පර්වත පන්තිය තරණය කරද්දී වවුල් ගඳ ගණන් නොගත් මා වෙත වලහෙක් කඩා පැන්නේ ය. ගුණසිංහගේ අනතුරු ඇඟවුම් කෑ ගැසීමට අහකට පැන්න හේතුවෙන් ඒ වලස් තඩියාට මා හසු වූයේ නැත.මා කොළොන්නා කෝරළයේදී වවුල්පනේ ගුහාවට ද රිංගා ඇත්තෙමි. එය අති විශාල හිරිගල් තුඹසක් ය. එදා දණිස් දෙක තෙක් එරෙන වවුල් බෙටි ;ගාඩේ ඇවිද ගිය අපට කෝටි ප්‍රකෝටි සංඛ්‍යාත මහා වවුල් ඕඝයක් පළමු වරට හදි ගැසුණේ ය.ගිලීමලේ ගල් ගුහාවේ සිටි කිරි වවුලන් හිරිකිත ය. කුඩා කල අපේ ගෙවල් පිටුපස රබර් වත්තේ සිටි ලක්ෂ සංඛ්‍යාත මා වවුලන් නම් අපිරිසිදු නැත. අපේ වත්තේ කුඩා පුහුලම් කන කේන්තිය හැර වෙනත් අරෝවක් උන් හා අප අතර නො තිබුණි’ එහෙත් අපි ගිලීමලේ දී කිරි වවුල් ආපදාව නො තකා මේ අන්ධකාර බිම්ගෙයි තව තවත් පොළෝ පතුලට ම රිංගා ගියෙමු. මැන්නේ වී නම් අප පොළෝ මට්ටමෙන් අඩි 30, 40 ක් ගැඹුරට රිංගා ගියා විය හැක. මේ ගල් ගුහාවේ විශාරදයින් වන ගිලීමලේ තරුණයින් මට දැනුම් දුන් අයුරට අප දැන් පොළොව පතුලෙන් සුගත මුදලාලිගේ කඩයත් පසුකොට ගෙන පලාබද්දල පාරට යටින් ගමන් කරමින් සිටිමු.නිකමට වාගේ ටෝච් එළි නිවා බැලු මට සිහියට ආවේ ඕස්ට්‍රේලියාවේදී මා රිංගූCaves හිරිගල් ගුහාවේ අන්ධකාරයයි. මා ඕස්ට්‍රේලියාවේදී මෙන්ම ලෙබනන් රටේ දී ද සංචාරය කර තිබු හිරිගල් ගුහාවල ඉතිහාසය පිරික්සද්දී ඒවා ද මුලින්හමුවෙන විට තිබී ඇත්තේ මෙ පරිදි ම හිරිකිත වවුල් ගුහා ලෙසටයි.අපේ රටේ තිබු තවත් සුන්දර හිරිගල් ගුහාවක් මහවැලි ව්‍යාපෘතියේදී තෙල්දෙණිය ජලාශයට යට වී ගියේ ය. මම මහවැලි බෝට්ටුවක නැගී තෙල්දෙණිය ජලාශය තරණය කොට ඒ ගල් ගුහාව තිබු ලකුණු සොයා ගත්තෙමි. එහෙත් හිරිගල්වල හුණු දිය වී ජලාශය අපවිත්‍ර විය හැකි නිසා ජලය පිරවීමට පෙර මේ දුර්ලභ ස්වාභාවික සම්පත තුළට කොංක්‍රීට් ස්පේ‍්‍ර කරන ලදැයි මට දැනගන්න ලැබුණි.ගිලීමලේ ගල් ගුහාවේ තවත් පතුලට බඩ ගෑ අපට විශාල ජලාශයක් හමු විය. මතුපිට දී පොළොව තුළට රිංගා ගිය අතු ගඟ දැන් ගලන්නේ පාතාලය දෙසටයි. එහෙත් ඒවා ඉතා පිරිසිදු වතුර බව අපට තේරුම් ගිය ද වවුල් බෙටි මේ ස්ථරයටත් වැටී ඇතැයි තිබූ බිය හේතුකොට ගෙන අපේ පිපාසයට මේ දියදහර පිළියමක් නො වූයේ ය.මවු බිමේ මහ පොළොව යටින් මට අත්දැකීම් බොහොමයක් තිබේ. ඇහැලියගොඩ ටෙරී ජයසිංහට පිං සිද්ධ වෙන්න මම මැණික් පතල් දෝනා කිහිපයකට ම බැස තිබුණෙමි. මගේ උසස් පෙළ පාසල් අවධියේදී වාසුදේව නානායක්කාර සහෝදරයාගේ සමාජවාදී දේශපාලන ප්‍රවාහයට උදව් දීම සඳහා මින්නාන, ගැටහැත්ත පැත්තේ ගෙන්ගෙට ගිය මට පතල් කම්කරුවන්ගේ ජීවිතය හොඳින් වැටහී ගියේය.“කඩුල්ල” ටෙලි නාටකයේ කුරතේරිස්ට මිණිරන් හමුවන ජවනිකාව රූ ගත කෙරුණේ මතුගම පැත්තේ සත්‍ය මිණිරන් පතලක ඇකිල්ල දිගේ ගැඹුරු දෝනාවකට බැසගෙන ය. “ගඟ දිගේ” කොත්මලේ පුරාවෘත්ත සොයා යද්දී මට කොත්තුනුගොඩ කොත් වළවල් හමු වී තිබේ. එක දිගට පිහිටා ඇති මේ කොත් වළවල් හතේ ම පතුලක් නැත. ඒ මහා බෙනයකට ගලක් අත හැරි කල තත්පර 30 කින් පමණ ඈත වළ ගැඹුරෙන් දුඹුක් හඬක් ඇසෙයි. කොත්තුනුගොඩ ගැමි ගෙදරක බල්ලෙකු මේ කොත් වළකට වැටී දින දෙකකට පසු බල්ලා කොත්මලේ ජලාශයෙන් මතු වී ගෙදර ආවේලු.කවදා හෝ දවසක ඩිස්කවරි වැඩසටහන්කරුවන්ට මෙන් මට ද තාක්ෂණික හා නිෂ්පාදන පොහොසත්කමක් ඇති වන්නේ නම් මවුබිමට යටින් ඇවිද යෑමට මා සතුව ඇති ගුහා සහ උමං අත්දැකීම් අනන්තය. එදවස නුදුරේ දී ම උදා වේවායි පතමින් මම ගිලීමලේ ගුහාවෙන් එළියට ආවෙමි. මේ භූගත ජල පාර දිගේ අපට තවදුරටත් ගමන් කරන්නට විශ්වාසයක් නැත. ගඟ ඉහළින් වතුර පාර වැඩි වුවහොත් අප සිටිනා බිං කුහරය ක්ෂණයෙන් පිරී යා හැක. භූගත ජල පහර තව තවත් ගල් කුහර තුළට රිංගා යයි. ඒ හරහා පීනා යන්නට නම් කිමිදුම් කට්ටල අවශ්‍ය කෙරේ. එහෙයින් මම අදට බිං ගෙයට ආයුබෝවන් කීවෙමි.ගත වෙහෙස නිවා ගන්නට සුගත මුදලාලිගේ නිවසෙන් වැලි තලප කා කහට බී ගත වැකුණු වවුල් බෙටි, පෙඳපාසි සහ මඩ සෝදා ගන්නට රුවන් අප එක්ක ගියේ ඉඳුරු ගඟ ඇල්ල නම් අති සුන්දර දිය ඇල්ල පාමුලටයි. මම මේ සුන්දර දිය ඇල්ලට රිංගා සිත් සේ ගත නාවා ගත්තෙමි. ගිලීමලේ පාරහේනේ ගෙදරින් දුක සේ සමු ගනිද්දී රුවන්ගේ කරුණාවන්ත අම්මා අප දෙස බලා සිටියේ මා පාසල් යද්දී මගේ අම්මා පොඩි වී කුඹුරේ අපේ ගෙදර සිට මා දෙස බලා සිටින්නා සේ යැයි මට සිතී ගියේය.ජැක්සන් ඇන්තනීwww.jacksonanthony.comඡායාරූප - දේවපි‍්‍රය ජයවර්ධනකර්තෘට ලියන්න | මුද්‍රණය සඳහා</content>
  </post></root>