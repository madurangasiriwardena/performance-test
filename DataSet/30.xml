<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n10120910</link>
    <topic>ප්‍රදේශ රැසකටඅදත් වැස්ස</topic>
    <author>ශීලා උඩුවර</author>
    <content>බෙංගාල බොක්ක ප්‍රදේශයේ පැවති අඩුපීඩන තත්ත්වයේ බලපෑම ශශ්‍රී ලංකාවෙන් ඉවත්ව ඉන්දියාවට ගොස් ඇතත් නිරිත දෙසින් හමන සුළං ප්‍රවාහය නිසා අදත් (09) ප්‍රදේශ රැසකට වැසි ඇතිවන බව කාලගුණ විද්‍යා දෙපාර්තමේන්තුව කියයි.බස්නාහිර, දකුණ, මධ්‍යම, වයඹ හා සබරගමුව යන පළාත්වලට විටින් විට වැසි ඇතිවන අතර අනිකුත් ප්‍රදේශවලට වැසි ඇතිවිය හැකි බව එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n10120911</link>
    <topic>හදිසි නීතිය වැඩිඡන්ද 130කින් සම්මතයි</topic>
    <author>දයා පෙරේරා , දුමින්ද ගුරුගේ සහ ස්වර්ණා විජේකෝන්</author>
    <content>හදිසි නීතිය මාසයකින් දීර්ඝ කිරීමේ යෝජනාව වැඩි ඡන්ද 130 කින් පාර්ලිමේන්තුවේදී ඊයේ (08) රාත්‍රියේ සම්මත විය.යෝජනාවට පක්‍ෂව ඡන්ද 145 ක් ද විපක්‍ෂව ඡන්ද 15ක් ද ලැබිණි. දෙමළ ජාතික සන්ධානය සමඟ එක්සත් ජාතික පක්‍ෂය හදිසි නීතිය මාසයකින් දීර්ඝ කිරීමේ යෝජනාවට විරුද්ධව ඡන්දය ලබා දුන්හ. ප්‍රජාතන්ත්‍රවාදී ජාතික සන්ධානයේ මන්ත්‍රීවරයෙක් ද විරුද්ධව ඡන්දය දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n10120912</link>
    <topic>එජාපයට පැනවූ වාරණයජනවාරි 11දා තෙක් දික් කරයි</topic>
    <author>රෝෂන් තුෂාර</author>
    <content>දහ අටවන ආණ්ඩුක්‍රම ව්‍යවස්ථාවට සහාය පළ කළ පරිසර නියෝජ්‍ය ඇමැති අබ්දුල් කාදර් මහතා සම්බන්ධව ඉදිරි විනය ක්‍රියාමාර්ග ගැනීම වළක්වමින් නිකුත් කර ඇති ‘වාරණ නියෝගය’ විසුරුවා හරින ලෙස එක්සත් ජාතික පක්ෂය කළ ඉල්ලීම ප්‍රතික්ෂේප කළ කොළඹ දිසා අධිකරණය එම වාරණය ජනවාරි 11 දින දක්වා යළි දීර්ඝ කිරීමට පෙරේදා නියෝග කළේ ය.එජාප නායක රනිල් වික්‍රමසිංහ මහතා ඇතුළු පක්ෂ කෘත්‍යාධිකාරී මණ්ඩලයට මෙම වාරණය නිකුත් කර තිබිණි.අබ්දුල් කාදර් මහතා සම්බන්ධව මොනයම් හෝ විනය පරීක්ෂණයක් පැවැත්වීම වළක්වමින් වාරණ නියෝගයක් නිකුත් කිරීම පක්ෂයට අගතිදායක බවත් ඒ අනුව එම වාරණය විසුරුවා හරින ලෙසත් එක්සත් ජාතික පක්ෂය නඩුවේ විරෝධතා ගොනු කරමින් අධිකරණයෙන් ඉල්ලා සිටියේය. රජයට සහාය පළකිරීම පදනම් කැර ගනිමින් විනය පරීක්ෂණයක් හෝ ඉදිරි ක්‍රියාමාර්ග ගැනීම. පක්ෂ සාමාජිකත්වය අහෝසිකිරීම තවදුරටත් වාරණය කළ කොළඹ දිසා අධිකරණය වාරණ නියෝගය කොන්දේසි සහිතව දීර්ඝ කරන බව දන්වා සිටියේ ය.කොළඹ ප්‍රධාන දිසා විනිසුරු රංජිත් එන්. වතුªපොළ මහතා මෙම නියෝගය නිකුත් කළේය.එක්සත් ජාතික පක්ෂය සිය මන්ත්‍රීවරුන්ගෙන් ලබාගෙන ඇති දින රහිත ලිපි භාවිතා කරමින් පක්ෂ සාමාජිකත්වය හා මන්ත්‍රීධූරය අහෝසි කිරීමට කටයුතු නොකරන බවට අධිකරණයට කරුණු ගොනු කර ඇති බවත්, ඒ අනුව කොන්දේසි සහිතව වාරණය දීර්ඝ කරන බවත් දිසා විනිසුරුවරයා සඳහන් කළේය.නියෝජ්‍ය ඇමැති අබ්දුල් කාදර් මහතා විසින් එක්සත් ජාතික පක්ෂය, රනිල් වික්‍රමසිංහ මහතා ඇතුළු පක්ෂ කෘත්‍යාධිකාරී මණ්ඩලය විත්තිකරුවන් කරමින් මෙම නඩුව පවරා තිබිණි.දහඅටවන ආණ්ඩුක්‍රම ව්‍යවස්ථා සංශෝධනයට සහාය පළ කළ එජාප මන්ත්‍රීවරුන්ගේ පක්ෂ සාමාජිකත්වය අහෝසි කිරීමට එජාප කෘත්‍යාධිකාරී මණ්ඩලය විසින් සැප්තැම්බර් 18 දින එළඹි තීරණය අභියෝගයට ලක් කරමින් ;මම නඩුව පැවරීය.එජාප කෘත්‍යාධිකාරී මණ්ඩලයේ එම තීරණය අනුව කටයුතු කිරීම ඉදිරි ක්‍රියාමාර්ග ගැනීම නීතිය ඉදිරියේ බල රහිත ක්‍රියාවක් බවට ප්‍රකාශයක් නිකුත් කරන ලෙසත්, නඩුව අසා තීරණයක් කරන තෙක් එම ක්‍රියාව තහනම් කරන ලෙසත් අධිකරණයෙන් ඉල්ලා තිබිණි.පැමිණිල්ල වෙනුවෙන් නීතිඥ චන්දන ලියනපටබැඳි මහතා පෙනී සිටි අතර විත්තිය වෙනුවෙන් නීතිඥ දයා පැල්පොළ මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=n10120913</link>
    <topic>කොටි ජාත්‍යන්තර ක්‍රියාකාරකම්වලට විරුද්ධව වෘත්තීය සමිති සමුළුවක් අද</topic>
    <author>අනුර ප්‍රේමලාල්</author>
    <content>ලක්රජය පරාජය කළ එල්. ටී. ටී. ඊ. සංවිධානය යළිත් ජාත්‍යන්තර වශයෙන් විවිධ ක්‍රියාකාරකම් දැක්වීමට එරෙහිව ඒකාබද්ධ වෘත්තීය සමිති සන්ධානය සංවිධානය කරනු ලබන විශේෂ නියෝජිත සමුළුවක් අද (9) සවස 2.00 ට මහජන පුස්තකාල ශ්‍රවණාගාරයේදී පැවැත්වේ.එම සන්ධානයේ සභාපති හා බස්නාහිර පළාත් ආණ්ඩුකාර අලවි මවුලානා මහතාගේ ප්‍රධානත්වයෙන් පැවැත්වෙන මෙම නියෝජිත සමුළුවට වෘත්තීය සමිති සම්මේලන ඇතුළු තවත්් සමිතිවල නියෝජිතයන් එකසිය පනහක් පමණ සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=r1012091</link>
    <topic>මඟී ජනතාවට පහසුකම් නැතිහෙම්මාතගම බස් නැවතුම් පොළ</topic>
    <author>අලුත්නුවර සමූහ ඒ. ඇම්. ටිකිරි බණ්ඩා</author>
    <content>මාවනැල්ල ආසනයේ දෙවැනි නගරය වශයෙන් සැලකෙන හෙම්මාතගම නගර මධ්‍යයේ පිහිටි ලංගම බස් නැවතුම් පළ දිනෙන්දිනම පිරිහෙමින් පවතී. මගී ආවරණය කැඩී බිඳී ටකරන් ගැලවී ඇත. ඒවායේ තිබූ ටකරන් තහඩු හා යකඩ ආදියද අතුරුදන් වී ඇත. අවට ප්‍රදේශය කැලෑවෙන් වැසී පවතී.ටයිම් කීපර් කුටිය කැඩී බිඳී ගොස් වහලයේ ටකරන් නොමැත. දොර අගුළු කැඩී බිඳී ඇත. ඇතුළත කුණු රොඩු පිරී ඇත. මදුරුවන්ගේ රජ දහනකි. මගී ආවරණය වැසිකිළිය සියල්ල කැලෑවෙන් වැසී ඇත.මේ බස් රථ නැවතුමෙන් දිනකට පෙරවරු 05.00 සිට රාත්‍රි 9.00 දක්වා ලංගම සහ පෞද්ගලික බස් රථ 150 කට අධික සංඛ්‍යාවක් ධාවනය කෙරේ.බස් නැවතුම් පළේ බස් රථ 06 ක් පමණ නවතා තැබිය හැක.අනෙක් සියලුම බස් රථ නවතා තබන්නේ මහා මාර්ගය දෙපසය. එම නිසා මාර්ගය අවහිර වීම්ද සිදුවේ.බස් රථ නැවතුම් පළට දිනපතා පැමිනෙන පාසල් සිසුන් ඇතුළු අනෙකුත් දහස් ගණන් මගී ජනතාවට බස් රථ එනතුරු අව්වට වේලෙමින් වැස්සට තෙමෙමින් කාලය ගත කිරීමට සිදුවී තිබේ.කාලයක් තිස්සේ වැසිකිළියත් කැසිකිළියක් නොතිබූ නිසා මාවනැල්ල ප්‍රාදේශීය සභාව විසින් අලුතින් වැසිකිළි කාමර දෙකක් ඉදි කරන ලදී. එහි නඩත්තුව සඳහා භාරදීමට ටෙන්ඩර් කර තිබුණත් භාරගැනීමට කෙනෙක් ඉදිරිපත් වී නොමැත.දොරවල් වසා තිබුණ වැසිකිළි කාමර දෙකේ මගී ජනතාව විසින් දොර විවෘත කර දැන් පාවිච්චියට ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=r1012092</link>
    <topic>වගාකරුවන්ට හොඳ පැළ ලබා දෙන්න දෙල්දූවතවාන සූදානම්</topic>
    <author>නාගොඩ විශේෂ - එන්. විජේරත්න</author>
    <content>පැළ අවශ්‍යතාව ඉටු කිරීම පමණක් මෙහි අරමුණ නොවන අතර වගාකරුවන්ට ඉතා හොඳ තත්ත්වයේ නීරෝගී පැළ වර්ග ලබාදීමත් මින් සිදුකරයි.සේවා ලංකා ආයතනය මඟින් පවත්වාගෙන යනු ලබන අපනයන කෘෂිකර්ම දෙපාර්තමේන්තුවට අයත් මේ දෙල්දූව පැළ තවාන තුළ මේ වන විට මහ කන්නයේ වගාවට අවශ්‍ය කුරුඳුපැළ 60000ක්ද, ගම්මිරිස් පැළ 3000 ක් ද, පුවක් පැළ 4000 ක් තවාන් කැර තිබේ.මේ වන විට නාගොඩ, මොරොන්තුඩුව සහ පාණදුර ගොවි ජන සේවා බල ප්‍රදේශ තුළ මේ අපනයන කෘෂි බෝග වගාවන් සිදුකිරීමට බලාපොරොත්තු වන වගාකරුවන්ගේ ඉල්ලුම්පත් පරීක්‍ෂා කිරීම සිදු කරන අතර මේ මාසයේ සිට ඔවුන්ට අවශ්‍ය පැළ දෙල්දූව තවානෙන් ලබා දීමට පියවර ගැනේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=r1012093</link>
    <topic>ජෝර්දානයේදී මියගිය දියණියගේමරණය සැකයි</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>ජෝර්දානයේ නිවසක ගෘහ සේවිකාවක් වශයෙන් සේවය කළ වරකාපොළ මාහේනගම එම්’වී. නිලූකා දමයන්ති නැමැති අවිවාහක තරුණිය තට්ටු හතක මහළකින් බිමට පැන සියදිවි හානි කරගත්යැයි කියන සිද්ධිය අනුමත කළ නොහැකි බව ඇයගේ මවුපියෝ පවසති.වසර තුනක් ඇය සවුදි ආරබියේද සේවය කර නැවත නිවසට පැමිණ ජෝර්දානයේ ගෘහසේවයට 2010 මාර්තු මාසයේ පිටත්ව ගියාය.මව වන ජී.පී. චන්ද්‍රාවතී මහත්මියඅපට තව ළමයි හතර දෙනෙක් ඉන්නවා. මියගියේ පවුලේ බාල දුවයි.අම්මා තාත්තා දුක් විඳිනවා බලන්න බැහැ. මම ණයවෙලා හරි මැද පෙරදිග ගිහින් අම්මාට තාත්තාට සලකනවා කියා සවුදි ගියා. එහෙ අවුරුදු තුනක් හිටියා. ගත්ත මුදලින් බඩු අරගෙන තිබුනා. අපටත් මුදල් එවලා තිබුනා. පසුව ජෝර්දානය හොඳයි හොඳ පඩියක් අරගෙන අම්මා තාත්තාටත් උදව් කරන්න පුළුවන් කියලා මීට මාස අටකට පෙර ජෝර්දානයට ගියා.ඒ ගිහින් මුල් මාසවල මුදල් එව්වා. මාස දෙකක සිට අපට කතා කළේ නැහැ මුදල් එවන්නෙත් නැහැ. ලියුම් දැම්මාට ඒවට පිළිතුරුත් නැහැ. එක දවසක් අපට කතා කළා පඩි නැහැ. පඩි ගත්තහම මුදල් එවන්නම් කියා.ඇය තට්ටු හතක් උඩ සිට බිමට පැන්නා කියා අපට ඒ රටින් කතා කර කීවා. තට්ටු හතකින් බිමට පැන්න නම් ඇයගේ කෑලිවත් ඉතිරිවෙන්නේ නැහැ. මේ මරණය නම් අපට සැකසහිතයි. මගේ දුව එහෙම ජීවිතය විනාශ කර ගන්න කෙනෙක් නෙවෙයි.පියාවන එම්.පී. ආරියදාස මහතාදුවගේ මළසිරුර ලංකාවට එවනවා කියලා ඒ රටින් කතා කරලා කීවා. රුපියල් දහදහසක් සහ විදේශ ගමන් බලපත්‍රයත් ලැබුණා. ඇයගේ බඩු පෙට්ටිය එවනවා කීවාට ඒක එව්වේ නෑ.ඇයගේ ශරීරයේ තුවාල කිසිවක් නැහැ. දකුණු අත පොඩ්ඩක් සීරිලා තිබෙනවා. මිනිය කපලා කොටස් නැහැ. මොලයේ කොටසක් නැහැ. අපට මේ හදිසි මරණය සැක සහිතයි. පරීක්ෂණයක් පවත්වන්න කියලයි රජයෙන් ඉල්ලා සිටින්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=r1012094</link>
    <topic>සල්ලි මාරු කරගන්න ආවාසනාවන්ත මහත්තයෙක්</topic>
    <author>කැලණිය විශේෂ – ලයනල් පී. පෙරේරා</author>
    <content>මාධ්‍යවේදියකු පසුගියදාක සේවාව නිමකර පිටකොටුවට පැමිණියේ අත්‍යවශ්‍ය භාණ්ඩ කීපයක් රැගෙනයාමටය. පැය 3ක් පමණ වේලාගතකර තමනට අවශ්‍ය භාණ්ඩ මිලදී ගත් හෙතෙම, ආපනශාලාවට ගොඩවී විඩාව නිමාකර ගැනීමට සිසිල් බීම බෝතලයක රස බැලීය.පසුව නිවෙස බලා යාමට බස්රථයකට ගොඩවීය. ප්‍රවේශපත්‍රයට අවශ්‍ය මුදල් ගැනීමට පසුම්බියට අතයැවූ ඔහුට අසුවූයේ රුපියල් දාහේ නෝට්ටුවකි. අතේ තිබූ සියලුම මාරු මුදල් වැයකර ඇති බැව් ඔහුට දැනුනේ එවිටය.දාහේ නෝට්ටුව අතට ගත් හෙතෙම පිටකොටුවේ කීපතැනකින් එය මාරුකර ගැනීමට යත්න දැරුවද එයද අසාර්ථක විය.දාහේ නෝට්ටුව දී කොන්දොස්තරවරයාගෙන් බැනුම් අසනවාට වඩා කෙසේ හෝ එය මාරුකර ගැනීමට ඔහු වෙහෙසිනි. ලොතරැයි කූඩුවකට ගිය හෙතෙම නෝට්ටුව ලොතරැයි අලෙවිකරුට දී බැගෑපත්ව මාරුකර දෙන ලෙස ඉල්ලා සිටියේය. එවිට අලෙවිකරු දාහේ නෝට්ටුව ගෙන නිවේදන කටයුතු කරමින්ම රුපියල් සියයේ නොට්ටු 10ක් ගණන් කර මාධ්‍යවේදියාට ඉදිරියෙන් එන ලෙස ඉල්ලීමක් කළේය.මයික්‍රොපෝනය මුවට තබා ශබ්ද නගමින් මෙන්න තවත් ජයග්‍රාහකයෙක්, එන්න මහත්මයා, මෙන්න ඔබේ සල්ලි, රුපියල් සියයි, දෙසීයයි, තුන්සීයයි යනුවෙන් දාහ දක්වා ගණන් කරමින් සියයේ නෝට්ටු 10ක් ඔහු අත තැබුවේ “වාසනාවන්ත මහත්තයා නැවත එන්න” යැයි ශබ්ද නගා පවසමින්ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=r1012095</link>
    <topic>මීරිගමට සංවර්ධනව්‍යාපෘති රැසක්</topic>
    <author>කල්එලිය සමූහ – එම්. මදනායක</author>
    <content>රුපියල් ලක්ෂ 62ක වියදමින් මීරිගම බස් නැවතුම් පොළෙහි ඉතිරි වැඩ රාජ්‍ය ඉංජිනේරු සමාගම මගින් සිදු කිරීමට ආර්ථික සංවර්ධන අමාත්‍යාංශය පියවර ගෙන ඇත.රුපියල් ලක්ෂ 18ක වියදමින් නව බස් නැවතුම් පළෙහි වැසිකිළි පද්ධතිය ඉදිකෙරෙන අතර එහි කටයුතු මීරිගම ප්‍රාදේශීය සභාවට පැවරී ඇත. රුපියල් ලක්ෂ 20ක වියදමින් සති පොළ භූමියේද වැසිකිළි පද්ධතියක් ඉදිකෙරේ.මේ සඳහා යෙදවෙන මුදල රුපියල් ලක්ෂ 100කි.ගම නැඟුම වැඩ සටහන යටතේ පැරණි බස් නැවතුම් පොළෙහි වැසිකිළි පද්ධතිය අලුතින් ඉදිකිකිරීමට ද නියමිතව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012091</link>
    <topic>අයහපත් කාලගුණය හේතුවෙන්තරගාවලිය කල් යන ලකුණු</topic>
    <author/>
    <content>මේ දිනවල දිවයිනේ නොනවත්වාම ඇදහැලෙන අධික වර්ෂාව හේතුවෙන් ශ්‍රී ලංකාව හා බටහිර ඉන්දීය කොදෙව් කණ්ඩායම අතර අද (9) හම්බන්තොට සූරියවැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ දී ආරම්භ වීමට නියමිතව තිබූ තරග 5 කින් යුත් දිවා රාත්‍රී එක් දින තරග මාලාව කල් දැමීමට දෙරටෙහි ක්‍රිකට් බලධාරිහූ පුවත්පත් මුද්‍රණයට යනවිටත් සාකච්ඡා පවත්වමින් සිටියහ.දෙපිල අතර පැවැත්වෙන මේ එක් දින තරගමාලාවේ පළමු තරග 2 සූරියවැව මහින්ද රාජපක්ෂ ජාත්‍යන්තර ක්‍රීඩාංගණයේ ද ඉතිරි තරග 3 කොළඹ ආර්. පේ‍්‍රමදාස ජාත්‍යන්තර ක්‍රීඩාංගණයේ ද පැවැත්වීමට නියමිතව තිබිණි.පළමු තරග 2 ට සහභාගිවීම සඳහා මීට දින 3 කට පෙර හම්බන්තොට ගිය කණ්ඩායම් දෙකටම අධික වර්ෂාව හේතුවෙන් එළිමහනේ පුහුණුවීම්වල පවා නිරතවීමට නොහැකි විය.දිගින් දිගටම ඇදහැලෙන අධික වර්ෂාව හේතුවෙන් එක්දින තරගාවලිය ලබන වසරේ ජනවාරි මාසයේ දී තරග 3 කින් යුත් එක්දින තරගාවලියක් ලෙස පැවැත්වීමට දෙරටෙහි ක්‍රිකට් බලධාරිහු පුවත්පත මුද්‍රණයට යන අවස්ථාව වනවිටත් සාකච්ඡා පවත්වමින් සිටියහ.දෙපිල අතර පැවැති ත්‍රිත්ව ටෙස්ට් තරග මාලාවටද නිරතුරුවම වර්ෂාවෙන් බාධා පැමිණි හෙයින් එය තරග 0 – 0 ක් ලෙස ජය පරාජයකින් තොරව පසුගිය ඉරිදා නිමාවට පත්විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012092</link>
    <topic>වසරේ පාපන්දු ක්‍රීඩකයා සම්මානයටතුන්කොන් සටනක්</topic>
    <author>පැරිස් (ඒ. එෆ්. පී.)</author>
    <content>ජාත්‍යන්තර පාපන්දු සම්මේලනයේ වසරේ ක්‍රීඩකයා සම්මානය සඳහා සුප්‍රකට බාසිලෝනා පාපන්දු පිලේ ඇන්ඩ්‍රීස් ඉනිස්ටා, ෂැවි සහ ලයනල් මෙසි අවසන් නිර්දේශිත නම් අතරට එක්වීමට සමත් වූහ.පසුගිය ලෝක කුසලාන තරගාවලියේ සූරතාව දිනූ ස්පාඤ්ඤ පිලේ සාමාජිකයන් අතර ඉනිස්ටා සහ ෂැවි සිටි අතර මෙසි ආර්ජන්ටිනාව නියෝජනය කළේය.වසරේ විශිෂ්ටතම පාපන්දු ක්‍රීඩකයා සම්මානය සඳහා පසුගිය ඔක්තෝබරයේ දී ජගත් පාපන්දු සම්මේලනය විසින් ක්‍රීඩකයන් 23 දෙනෙකු නිර්දේශ කළ අතර ජයග්‍රාහි ස්පාඤ්ඤ පිලේ තරගකරුවන් 7 දෙනෙකුම ඊට ඇතුළත් වී තිබිණි.පසුගිය වසරේ දී මේ සූරතාව හිමිකර ගැනීමට ලයනල් මෙසි සමත් විය. එකම පාපන්දු සමාජයකින් ක්‍රීඩකයින් තිදෙනෙකු මේ සම්මානය සඳහා සුදුසුකම් ලැබූ තෙවැනි අවස්ථාව මෙය වේ. මීට පෙර 1988 සහ 1989 ඒ. සී. මිලන් පාපන්දු පිලේ ක්‍රීඩකයන් තිදෙනෙකු වසරේ ක්‍රීඩකයා සඳහා වන අවසන් නිර්දේශ අතරට එක්වීමට සමත් වී තිබිණි. ලබන ජනවාරි 10 වැනිදා සූරිච් නුවරදී වසරේ විශිෂ්ටතම පාපන්දු ක්‍රීඩකයා තෝරා ගැනීමට නියමිත ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012093</link>
    <topic>ශ්‍රී ලංකාව හා ඔස්ට්‍රේලියාව අතරතරගයට වැඩි ඉල්ලුමක්</topic>
    <author/>
    <content>2011 අයි. සී. සී ලෝක කුසලාන තරගාවලියේ මාර්තු 5 වැනි දින දිවා රාත්‍රි තරගයක් ලෙස පැවැත්වීමට නියමිත ශ්‍රි ලංකාව හා ඔස්ට්‍රේලියාව අතර තරගයේ ප්‍රවේශ පත්‍ර ශීඝ්‍රයෙන් අලෙවි වන බව අයි. සී. සී ලේකම් කාර්යාලයෙන් වාර්තා වේ.එම තරගය ලෝක කුසලාන තරගාවලියේ 20 වැනි තරගය වන අතර ආර්. පේ‍්‍රමදාස ජාත්‍යන්තර ක්‍රිකට් ක්‍රීඩාංගණයේ දී පැවැත්වීමට නියමිතය.මේ තරගාවලියේ ශ්‍රි ලංකාවේ පැවැත්වෙන තරග සඳහා විශාල ඉල්ලුමක් පවතින අතර දේශීය වශයෙන් මෙන්ම විදේශීය ක්‍රීඩාලෝලීහුද ශ්‍රී ලංකාවේ පැවැත්වෙන තරග සඳහා ප්‍රවේශ පත්‍ර ලබා ගැනීමට දැඩි උනන්දුවක් දක්වන බව අයි. සී. සී ක්‍රිකට් තරගාවලියේ ශ්‍රී ලංකා තරගාවලි කළමනාකරු වන කපිල දන්දෙණිය මහතා ප්‍රකාශ කළ බව අයි. සී. සී ලෝක කුසලාන නිවේදනයක සඳහන් වේ.2011 පෙබරවාරි 19 වන දා ආරම්භ වන ලෝක කුසලාන තරගමාලාවේ තරග 12ක් ශ්‍රී ලංකාවේ පැවැත්වීමට නියමිතය. මේ යටතේ සූරිය වැව මහින්ද රාජපක්ෂ ජාත්‍යන්තර ක්‍රිකට් ක්‍රීඩාංගණයේ තරග 2ක්ද මහනුවර පල්ලේකැලේ ජාත්‍යන්තර ක්‍රිකට් ක්‍රීඩාංගණයේ තරග 3ක්ද ආර්. ප්‍රේමදාස ජාත්‍යන්තර ක්‍රිකට් ක්‍රීඩාංගණයේ තරග 7ක් ද පැවැත්වෙනු ඇත.තරගාවලියේ එක් අර්ධ අවසන් පූර්ව තරගයක් ද අවසන් පූර්ව තරගයක් ද ආර්. පේ‍්‍රමදාස ක්‍රීඩාංගණයේ දී පැවැත්වීමට නියමිතය. ශ්‍රී ලංකාවේ පැවැත්වෙන තරග 12 සඳහා ප්‍රවේශ පත් අලෙවි කිරීම දැන් ඇරැඹී ඇත. තරගාවලියේ සමාරම්භක උත්සවය එළඹෙන පෙබරවාරි 17 දා බංග්ලාදේශයේ ඩකා නුවරදී පැවැත්වේ.දින 43ක් තුළ තරග 49ක් පැවැත්වෙන මේ තරගාවලියේ දී නවීකරණය කරන ලද මුම්බායි හි වැන් කෝඩි ක්‍රීඩාංගණයේ දී අපේ‍්‍රල් 2දා පැවැත්වෙන අවසන් මහා තරගය ඇතුළු තරග 29ක් ඉන්දියාවේ දී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012094</link>
    <topic>යූසුෆ් පතාන් ඉන්දියාවට ජය ගෙනේබැංග්ලෝර්</topic>
    <author>(ඒ. එෆ්. පී)</author>
    <content>පන්දු 96 කදී නොදැවී ලකුණු 123ක් රැස් කළ ඉන්දියාවේ යූසුෆ් පතාන් සිය එක්දින තරග දිවියේ මංගල එක්දින ශතකය හා වැඩිම ලකුණු සංඛ්‍යාව වාර්තා කරමින් නවසීලන්තය සමඟ පැවැති සිවුවැනි එක්දින තරගයෙන් කඩුලු 5ක විශිෂ්ට ජයක් තම පිලට අත්කර දීමට සමත්විය. ප්‍රබල තුන්ඉරියව් ක්‍රීඩකයකු වන යූසුෆ් පතන්ගේ ශතකයට හතරේ පහර 7ක් සහ හයේ පහර 7ක් ඇතුළත් විය.එපමණක් නොව සෞරබ් තිවාරි සමඟ එක්වී හයවැනි කඩුල්ල සඳහා ලකුණු 133ක නොබිඳුනු සම්බන්ධතාවයක් ගොඩනැගීමට ද පතන් සමත්විය.තිවාරි නොදැවී ලකුණු 37ක් ලබා ගත්තේය. පළමුව පන්දුවට පහරදුන් නවසීලන්තය කඩුලු 7කට ලකුණු 315ක් රැස් කළ අතර, ජේම්ස් ෆ‍්‍රැන්ක්ලීන් පන්දු 69කදී නොදැවී ලකුණු 98ක් රැස් කිරීමට සමත්විය.මේ ජයග්‍රහණයත් සමඟ තරග 5කින් සමන්විත එක්දින තරගාවලිය 4 – 0 ලෙස ඉන්දියාව ඉදිරියෙන් සිටින අතර, අවසන් එක්දින තරගය හෙට (10) චෙන්නායි හිදී පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012095</link>
    <topic>දූෂණ වංචා විරෝධී ඒජන්සියඝානා පාපන්දු මූලස්ථානය වටලයි</topic>
    <author>ඝානා (ඒ. එෆ්. පී)</author>
    <content>තම සම්මේලනය මගින් එහි සාමාජික සංගම් සඳහා ලබාදුන් මුදල් පරිහරණය කිරීමේ විනිවිද භාවය පිළිබඳව පරීක්‍ෂණ පැවැත්වීම අදාළ රටෙහි රජය මගින් සිදුකළ යුතු බවට පසුගියදා ජගත් පාපන්දු සම්මේලනය තුළ ප්‍රකාශයට පිළිතුරක් වශයෙන් ඝානා රාජ්‍යයේ දූෂණ වංචා විරෝධී ඒජන්සිය එරට පාපන්දු මූලස්ථානය වැටලීමට පියවර ගත්තේය.උසාවි නියෝගයක් ලබාගැනීමෙන් අනතුරුව ඝානා රාජ්‍යයේ පාපන්දු සංගම් මූලස්ථානය වැටලූ එරට දූෂණ වංචා විරෝධී ඒකකයේ නිළධාරීහු කාර්යාලයේ තිබූ සියලු පරිඝනක සහ පාපන්දු බලධාරීන්ගේ ජංගම දුරකතන අත්අඩංගුවට ගත්හ.සංගමයේ ලියකියවිලි පරීක්‍ෂා කිරීමට ඔවුනට අවශ්‍ය වුණා” මේ වැටලීම පිළිබඳව එම සංගමයේ ප්‍රකාශක රැන්ඩි අබේ පැවැසීය.ඝානාව මේ වසරේ පැවැති ලෝක කුසලාන පාපන්දු තරගමාලාවේ අර්ධ අවසන් පූර්ව වටයට සුදුසුකම් ලැබූ එකම අපි‍්‍රකානු කණ්ඩායම ද වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012096</link>
    <topic>පැසිපන්දු සූරතා ත්‍රිත්ව හා උසස් බාලිකාවට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර උසස් බාලිකා විද්‍යාලය සහ මහනුවර ත්‍රිත්ව විදුහල පිළිවෙලින් මහනුවර පාසල් බාලිකා සහ බාලක පැසිපන්දු සූරතාවන් දිනා ගැනීමට පමත් විය.මහනුවර දිස්ත්‍රික්ක පැසිපන්දු සංගමය මේ තරගාවලියමෙහෙයවනු ලැබීය.ත්‍යාග ප්‍රදානය මධ්‍යම පළාත් ප්‍රධාන අමාත්‍ය සරත් ඒකනායක මහතා අතින් සිදු කෙරිණ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012097</link>
    <topic>2010 වර්ෂයේ නැගී එන ක්‍රීඩිකාව හා දක්ෂතම ක්‍රීඩිකාව</topic>
    <author>ඡායාරූපය : පානදුර මධ්‍යම සමූහ එම්. මුන්තසිර්</author>
    <content>2010 වර්ෂයේ නැගී එන ක්‍රීඩිකාව ලෙස බස්නාහිර පළාත් පාසල් වර්ණ දිනා ගත් කොළඹ විශාඛා විද්‍යාලයේ ආමිනි නිමේෂා ශිෂ්‍යාව හා දක්ෂතම ක්‍රීඩිකාව ලෙස වර්ණ දිනා ගත් බම්බලපිටිය ශුද්ධ වූ පවුලේ කන්‍යාරාමයේ අමිතා මුත්තයියා ශිෂ්‍යාව බස්නාහිර මහාමාත්‍යය ප්‍රසන්න රණතුංග මහතා අතින් සම්මාන ලබා ගත් අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012098</link>
    <topic>මධ්‍යම පළාත් රාජ්‍ය සේවා ක්‍රීඩා සූරතාව සොඛ්‍ය දෙපාර්තමේන්තුවට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මධ්‍යම පළාත් රාජ්‍ය සේවා ක්‍රීඩා තරගාවලියේ සමස්ත සූරතාව සෞඛ්‍ය දෙපාර්තමේන්තුව විසින් දිනාගනු ලැබීය.මහනුවර බෝගම්බර ක්‍රීඩා පිටියේ දී පැවැති මේ තරගාවලිය මධ්‍යම කර්මාන්ත අමාත්‍යාංශය හා ක්‍රීඩා අමාත්‍යාංශ ලේකම් ශිරාණි වීරකෝන් මහත්මියගේ උපදෙස් පරිදි මධ්‍යම පළාත් ක්‍රීඩා අධ්‍යක්ෂ එම්. ජී. ආරියරත්න මහතා ඇතුළු ක්‍රීඩා නිලධාරීන් විසින් සංවිධානය කරනු ලැබීය.මලල ක්‍රීඩා සූරතාව සෞඛ්‍ය දෙපාර්තමේන්තුව ද අනුසූරතාව අධ්‍යාපන දෙපාර්තමේන්තුවට ද තෙවන ස්ථානය කෘෂිකර්ම හා පළාත් පාලන දෙපාර්තමේන්තු සම සමව ද දිනා ගනු ලැබීය.නෙට්බෝල් සූරතාව සෞඛ්‍ය දෙපාර්තමේන්තුව ද වොලිබෝල් සූරතාව සෞඛ්‍ය දෙපාර්තමේන්තුව, අනුසූරතාව අධ්‍යාපන දෙපාර්තමේන්තුව ද එල්ලේ සූරතාව අධ්‍යාපන දෙපාර්තමේන්තුව ද අනු සූරතාව සෞඛ්‍ය දෙපාර්තමේන්තුව ද දිනා ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s1012099</link>
    <topic>මාතර සාන්ත තෝමස් විදුහලට ජය</topic>
    <author>මාතර මධ්‍යම ඒ. ඩබ්ලිව්. ගුණවර්ධන</author>
    <content>පාසල් ක්‍රිකට් සංගමය මෙහෙයවන අවුරුදු 13න් පහළ තුන්වන කාණ්ඩයේ තරගයකදී මාතර සාන්ත තෝමස් විදුහල ඉනිමක සහ ලකුණු 78 ජයක් වාර්තා කෙළේ ය. මෙහි දී පසිඳු නිශ්ශංක පිත්තෙන් සහ පන්දුවෙන් දස්කම් පෙන්වීමට සමත් විය.දෙවිනුවර මධ්‍යම මහා විදුහල පළමු ඉනිම - 40 ධනුක මධුසංක – 10, ශාන් මධුශංක 5, (පසිඳු නිශ්ශංක 9 /8, ඉෂාන් ජයවර්ධන 1/ 2)මාතර සාන්ත තෝමස් පළමු ඉනිම 137 / 6, - පසිඳු නිශ්ශංක 54 නොදැවී, සහන් රවිරංග 21 නොදැවී මලිශ සේරම් 10 (එල් සඳරුවන් 22/4, ඇම් පියුමාල් 42/2)දෙවැනි ඉනිම - දෙවිනුවර මධ්‍යම මහ විදුහල 19 - ටී. එස්. හෙන්දවිතාරණ 4, එල් සඳරුවන් 4, (ඉසුරු ලක්ෂණ 3/2, පසිඳු නිශ්ශංක 8/5, අයි. ජයවර්ධන 4/1).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s10120910</link>
    <topic>බ්‍රසීලයේ පාපන්දු ක්‍රීඩකයකුටවසර 4ක සිර දඬුවමක්</topic>
    <author>රියෝ ද ජැනයිරෝ (ඒ. එෆ්. පී.)</author>
    <content>සිය ගැබ්ගත් පෙම්වතිය පැහැරගෙන ගොස් පහරදීමේ චෝදනාවට හසුවූ බ්‍රසීලයේ ෆ්ලෙමින්ගෝ පාපන්දු සමාජයේ හිටපු සුපිරි දැල් රකින ක්‍රීඩක බෲනෝ ඩී සූසාට එරට අධිකරණය මගින් වසර 4 ක සිර දඬුවමක් පැනවීය.පසුගිය වසරේ ඔක්තෝබර් මස සිය 25 හැවිරිදි සමුඩියෝ නැමැති පෙම්වතිය පැහැරගෙන ගොස් පහරදී ගබ්සා පෙති පානය කිරීමට බල කිරීමේ හේතුවෙන් සූසාට මේ දඬුවම අත් විය. එමෙන්ම ඇය තම නිවසට රැගෙන ගොස් දරු උපත සිදුවීමෙන් පසුව ඇය අතුරුදන්කිරීමේ තවත් චෝදනාවක් ද සූසාට එල්ල වී තිබේ. සූසා විසින් සිය පෙම්වතිය දරු උපතෙන් පසුව ඝාතනය කොට ඇගේ සිරුර විනාශ කරන්නට ඇතැයි පොලිසිය සැක පහළ කරයි.අතුරුදන්වූ සමුඩිංග්ගේ දරුවා රැක බලා ගනිමින් සිටි සූසාගේ බිරිය ඇතුළු තවත් හත් දෙනකු පොලිසිය විසින් සැක පිට අත් අඩංගුවට ගනු ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s10120911</link>
    <topic>ලේක් හවුස් ක්‍රීඩා උළෙලේදී දක්ෂතම ක්‍රීඩිකාව චම්පා</topic>
    <author>ඡායාරූපය - සුසන්ත විජේගුණසේකර</author>
    <content>ලේක් හවුස් ක්‍රීඩා උළෙලේදී දක්ෂතම ක්‍රීඩිකාව වූ පත්‍ර බෙදාහැරීමේ අංශයේ පී. චම්පා විමලවර්ධන ද සිල්වා ලේක් හවුස් ක්‍රීඩක ක්‍රීඩිකාවන්ගේ සුහද හමුව හා වර්ණ රාත්‍රියේදී ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා අතින් සම්මාන ලබා ගත් අයුරු. මේ සුහද හමුව හා වර්ණ රාත්‍රිය පසුගියදා ගුවන් හමුදා ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s10120912</link>
    <topic>පාපන්දු ප්‍රවීණයන්ගේ මුල් පුටුව චන්ද්‍රදාසට</topic>
    <author/>
    <content>ශ්‍රී ලංකා පාපන්දු ප්‍රවීණයන්ගේ සංගමයේ නව සභාපති ධුරයට ශ්‍රී ලංකා පාපන්දු පිලේ හිටපු නායකයකු වන කේ. කේ. චන්ද්‍රදාස පෙරේරා මහතා නිතරගයෙන් පත් විය.පසුගියදා පැවැති සංගමයේ වාර්ෂික මහා සභා රැස්වීමේදී මේ නිලවරණය පැවැති අතර එහිදී ප්‍රධාන ලේකම් වශයෙන් ජේ. සී. එම්. ප්‍රනාන්දු, මුදල් පරිපාලක ලෙස ඇම්. මුණවීර ද උප සභාපතිවරුන් ලෙස සහකාර පොලිස් අධිකාරී නිහාල් රංජිත්, අමීර් මුක්තාර්, ටී. කේ. ඊ. සිල්වා, ඩෙස්මන් ජෝශප්, ජෝති මල්ලවආරච්චි යන මහත්වරු පත් වුහ.ඊ. ප්‍රේමදාස, කේ. බී. පීරිස්, ඇම්. ඇන්ටන් විජේසුන්දර, ඇම්. අයි. මුත්තාලිෆ්, ආර්. වැලන්ටයින්, එච්. ඇන්ටන් රොඩ්රිගු, ඒ. එච්. එම්. උවයිස්, සී. ඒ. පුරිසෝන්ගම්, කේ. රොහාන් වික්‍රමරත්න යන මහත්වරු විධායක කමිටුවට තේරී පත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=s10120913</link>
    <topic>අනුලා විදුහලෙන් කැරම් සූරියක්</topic>
    <author/>
    <content>නුගේගොඩ අනුලා විද්‍යාලයෙන් ශ්‍රී ලංකා කැරම් ක්‍රීඩාවට අවතීර්ණ වූ අරෝෂා කෞෂලි වික්‍රමසිංහ මෙවර සමස්ත ලංකා කනිෂ්ට කැරම් සූරතාවලියේ 17න් පහළ සූරතාව දිනා ගත්තා ය.පසුගිය වසරේ ද මේ කිරුළ දිනාගත් අරෝෂා ශ්‍රී ලංකා කැරම් ශ්‍රේණිගත කිරීම්වල 6 වැනි ස්ථානයේ පසු වන්නීය. 2007 වසරේ කැරම් ක්‍රීඩාවට පිවිසි අරෝෂා 15න් පහළ සමස්ත ලංකා කැරම් සූරතාවටද හිමිකම් කියන්නීය.2008 වසරේ ඉන්දියාවේ බැංගලෝර්හි පැවැති තුන්කොන් පාසල් කැරම් තරගාවලියේ දී ද ජයග්‍රහණ අත්පත් කර ගැනීමට ඇය සමත් වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=f1012091</link>
    <topic>වෙළෙඳාම අතින් කා හරක් බැලීමක් නොවන්නට</topic>
    <author>රාමන්</author>
    <content>රටක වෙළෙඳ පොළ තුළ වෙළෙන්දන්ට ඕනෑ විදියට ක්‍රියාත්මක වීමට ඉඩ දුන්නොත් බඩු මිලේ පාලනයක් ඇති වන්නේ නැහැ. එ’ මඟින් ලාභ තීරුව වැඩිකර ගැනීමට වෙහෙසෙන තොග වෙළෙඳුන් කීප දෙනෙකු අත බඩුමිල පාලනය රදා පැවැතීම අනිවාර්යයි. වෙළෙඳ ඒකාධිකාරීය පෞද්ගලික හෝ රජය යන අංශ දෙකෙන් කා අතේ පැවැතුනත් අනර්ථකාරියි. මේ නිසා වෙළෙඳාම තරගයක් ඇති කර බඩු මිල පාරිභෝගික ජනයාට ඔරොත්තු දෙන ආකාරයෙන් පවත්වා ගැනීම ප්‍රශස්ත ක්‍රමයයි.තොග, සිල්ලර වෙළෙඳාමට රජය මැදිහත් විය යුත්තේ මේ නිසායි. අපේ රටේ ද දිගින් දිගටම එම මැදිහත් වීම සිදු වී තිබෙනවා වෙළෙඳ හා පාරිභෝගික කටයුතු අමාත්‍යාංශය සමුපාකාර තොග වෙළෙඳ සංස්ථාව (ස. තො. ස) සමුපාකාර ව්‍යාපාරය වැනි රාජ්‍ය හා අර්ධ රාජ්‍ය ආයතන ස්ථාපිත වී තිබෙන්නේ ඒ නිසායි. මෙම ආයතන පවත්වාගෙන යාමට ද ප්‍රතිපාදන වෙන් වන්නේ ජනතාවගේ මුදලින්, එහි වරදක් නැහැ. පාරිභෝගික ජනතාව වෙළෙඳුන්ගේ ගසා කෑමට ලක් වෙනවා. දකින්න කිසිම රජයක් සූදානම් නැහැ.විශේෂයෙන්ම වත්මන් රජය වැනි ආණ්ඩු සූදානම් නැහැ. මේ නිසා වෙළෙඳාම හා පාරිභෝගිකයා අතර යම් සබරතාවක් ඇති විය යුතුයි. ජනතාවගේ මුදලින් වෙළෙඳාමට මැදිහත් වීමේ රාජ්‍ය අංශයක් නිර්මාණය වී තිබෙන්නේ ඒ සඳහායි. මේ අතර සමුපාකාර සමිතිවල ස්වභාවිකත්වය ලක්ෂ 71ක් පමණ වෙනවා. මේ ප්‍රමාණය රටේ ජනගහණයෙන් 1 / 3 කට සමානයි. රාජ්‍ය අංශයේ තොග හා සිල්ලර වෙළෙඳ ජාලය සැකසී තිබෙන්නේ මේ ආකාරයෙන්.රටේ දෛනික තොග හා සිල්ලර වෙළෙඳාම සිදු වන්නේ, දළ වශයෙන් වෙළෙඳ සල් 180,000ක පමණ ප්‍රමාණයකින් මෙසේ රාජ්‍ය හා පෞද්ගලික අංශයේ වෙළෙඳ ජාලයකින් සිදුවන සිල්ලර හා තොග වෙළෙඳාම ඇසුරින් මේ රටේ බඩු මිල අලෙවි කටයුතු සිදු වෙනවා. මේ සියලු අලෙවි කටයුතු සිදු වන්නේ ලාභය පදනම් කරගෙන. රටක වෙළෙඳාම යනු අතින් කා හරක් බලනවා වගේ් වැඩක් නොවෙයි.ඊට යම් ලාභ තීරුවක් ද එක් විය යුතුයි. නැතිනම් අලාභයට වෙළෙඳසල් පවත්වා ගෙන යන්න බැහැ. රාජ්‍ය අංශයේ සමුපකාරයක් හෝ ස. තො. ස ශාඛාවක් අලාභය පදනම් කර ගනිමින් පවත්වා ගෙන යන්නේ නම් එම අලාභය කොතැනකින් හෝ සම්පූර්ණ විය යුතුයි. නැතිනම් ආණ්ඩුව එම අලාභය සම්පූර්ණ කළ යුතුයි. ආණ්ඩුව සම්පූර්ණ කළ යුත්තේ මහජන මුදලින්.මේ නිසා අලාභයට වෙළෙඳාම තාවකාලිකයි. පෞද්ගලික අලෙවි සලක් ගත්තත් එය බංකොළොත් වී වසා දමන්න වෙනවා. ආණ්ඩුවේ කඩ ගත්තම නොවසා පවත්වා ගෙන යෑමට රජයෙන් මුදල් පොම්ප කිරීමට සිදු වෙනවා.මේ නිසා අලාභයට වෙළෙඳාම් කරන්න කියා කිසිම පාරිභෝගිකයෙක් වෙළෙඳාම් කරන අයට කියන්නේ නැහැ. එහෙත් බඩු මිල ජනතාවට දරා ගත හැකි මට්ටමක තිබිය යුතුයි. වෙළෙඳාම් දී තම ලාභ තීරුව අවම කරගෙන භාණ්ඩ අලෙවි කළ යුතුයි. එහෙත් එවන් සත්ගුණවත් වෙළෙඳුන් සාමාන්‍යයෙන් පාඩු වන්නේ මේ නිසා අලෙවියේ දී ඒකාධිකාරී තත්ත්වයකට ඉඩ නොතබා මිල සාධාරණ මට්ටමක පවත්වාගෙන යෑමටයි රජයේ මැදිහත් වීම සිදු විය යුත්තේ.තොග වෙළෙඳාමෙන් අධික ලාභයක් ලබන්නේ නම් ඊට මැදිහත් වීමටයි ස. තො. ස ආයතනය පිහිටුවා තිබෙන්නේ. ගමේ ගොඩේ සිල්ලර වෙළෙඳාමේ යම් සමබර මිල මට්ටමක් ඇති කරලීමටයි සමුපාකාර ප්‍රාදේශීකය ක්‍රියා කරන්නේ. මේ නිසා බඩු මිලේ සමබරතාවක් ඇති කිරීමට ස. තො. ස හා සමුපාකාරයේ මැදිහත් වීම දැනට පවත්වාගෙන යන මට්ටම ප්‍රමාණවත් නොවන්නේ නැහැ.මේ සියලු තත්ත්වයක් යටතේ වුවද අත්‍යවශ්‍ය පාරිභෝගික භාණ්ඩවල මිල වැඩියි. සාමාන්‍යයෙන් බඩු මිල වැඩි වීමේ වේගයක් තිබෙනවා. එය වැඩි විය යුත්තේ ජනතාවට දරා ගැනීමට හැකි වන විදියටයි. දැනට නම් දක්නට ලැබෙන්නේ විකෘති වැඩි වීමක්. උදාහරණයක් වශයෙන් රතු ලූණු කිලෝ එකක් රු. 200යි. බී ලූණු ඊට ආසන්නයි. මේ නිසා අත්‍යවශ්‍ය සමහර පාරිභෝගික භාණ්ඩවල මිලේ විකෘති වැඩි වීමක් දක්නට ලැබෙනවා.ප්‍රශ්නය, මිල වැඩි වීම නොවෙයි. එය සාමාන්‍ය ජනතාවට දරා ගත හැකි මට්ටමකට පවත්වා ගැනීමයි. නො එසේ නම් ඊට අදාළ බලධාරී රාජ්‍ය ආයතන මැදිහත් විය යුතුයි. 2010 වසරේ දී සමුපාකාර හා අභ්‍යන්තර වෙළෙඳ අමාත්‍යාංශය සඳහා අය වැය මගින් වෙන් කරන ලද මුදල රුපියල් බිලියන 1612ක් පමණ වෙනවා. මින් පාරිභෝගික අධිකාරියට රු. ද. ල 154.8ක් ද, සමුපාකාර දෙපාර්තමේන්තුවට රු. ද. ල. 508.8කට ආසන්න වූ මුදලක් වෙන් කර තිබෙනවා.දිවයින පුරා සමුපාකාර සමිති ජාලය සමිති 305කින් යුක්තයි. එමගින් සමුපකාර ප්‍රාදේශීක 11000කට ආසන්න වූ ප්‍රමාණයක් ක්‍රියාත්මකයි. මීට අමතරව ලක් ස. තො. ස 233ක් ද, මිනි කෝප් සිටි 1022ක් ද, කෝප් සිටි 374ක් ද දිවයින පුරා ක්‍රියාත්මකයි. උදාහරණයක් ලෙස ස. තො. ස වැනි තොග අලෙවියට බලපාන රාජ්‍ය ආයතන පිටකොටුවෙන් භාණ්ඩ මිලදී ගෙන එම මැදිහත් වීම කළ නොහැකියි.මිල වැඩි වෙමින් පැවතීමට භාණ්ඩ හිඟය එක් හේතුවක්. ඊට මැදිහත් විය යුත්තේ මිල අඩු රටවලින් භාණ්ඩ ආනයනය කිරීම මඟිනුයි. මේ සඳහා අදාළ රාජ්‍ය ආයතනවලට මුදල් අවශ්‍ය වෙනවා. එම මුදල් අවශ්‍ය වන්නේ අවශ්‍ය වෙලාවට මිස අනවශ්‍ය වෙලාවට නොවෙයි. අවශ්‍ය වෙලාවට අදාළ මුදල් නිකුත් නො වන්නේ නම් එම මැදිහත් වීම කළ නොහැකියි.රාජ්‍ය මැදිහත් වීම වෙලෙඳ පොළ යන්ත්‍රණයට තිබිය යුත්තේ විශේෂයෙන් ම භාණ්ඩ හිඟයක් පවතින විටයි. භාණ්ඩ හිඟයක් නොපවතින විට වෙළෙඳ පොළ ක්‍රියාකාරිත්වය විසින්ම භාණ්ඩ මිලේ යම් සමබරතාවයක් ඇති කරනු ලබනවා. ඒ සඳහා රාජ්‍ය මැදිහත් වීමක් අවශ්‍ය වන්නේ ද නැහැ. සාමාන්‍යයෙන් රාජ්‍ය මැදිහත් වීම හරහා සමුපාකාර ව්‍යපාරය හා ස. තො. ස දෛනික අලෙවියේ රැඳී සිටීම නිසාම සිදු වන වෙනස නිරතුරුවම පවතිනවා. උදාහරණ වශයෙන් සමුපකාර ප්‍රාදේශීකයේ අඩු මිලට භාණ්ඩ අලෙවි කරන විට වෙනත් සිල්ලර කඩවල මිල වැඩි කිරීම අපහසුයි.දැනට උදාවෙමින් පවතින්නේ ඊට වඩා සුවිශේෂී වාතාවරණයක්. පවතින විකෘති මිල යම් ස්ථාවර මට්ටමකට ගෙන යා යුතුයි. ඒ සඳහා ජාත්‍යන්තර වෙළෙඳ පොළට යමින් රජය මැදිහත් විය යුතු වෙනවා. නත්තල් සමයේ බඩු මිලේ වැඩි වීමක් සිදු වීමට ඉඩ නොතබන බව වෙළෙඳ හා පාරිභෝගික කටයුතු ඇමැතිවරයා සඳහන් කරනවා.ඇමැතිවරයාගේ සහතිකය සිල්ලර වෙළෙඳ පොළේ දී පාරිභෝගිකයාට තහවුරු විය යුතුයි. උදාහරණයක් වශයෙන් බී ලූණු මිලේ යම් වෙනසක් දක්නට ලැබෙනවා. එහෙත් රටේ හැම තැනම ස. තො. ස හා ආර්ථික මධ්‍යස්ථාන නැහැ. බඩු මිලේ වෙනස පෞද්ගලික සිල්ලර වෙළෙඳාම දක්වා ගමන් කළ යුතුයි. මේ සඳහා පිටකොටුවේ තොග වෙළෙඳුන් කෙරෙහි පමණක් විශ්වාසය නොතබා රාජ්‍ය මැදිහත් වීම සක්‍රීය කළ යුතුයි.මේ සියලු තත්ත්වයන් යටතේ වුව ද රජය රුපියල් බිලියන 207ක සහනාධාර පැකේජයක් මෙවර අයවැයෙන් ද යෝජනා කරන තිබෙනවා. ඊට අමතරව පාරිභෝගික භාණ්ඩ සඳහා සලාකයක් නිකුත් කිරීමට ද පියවර ගෙන තිබීම වැදගත්. එය රටේ දිළිඳුම ජනකොටස් වෙත බඩු මිලේ පීඩනය අඩු කර ගැනීමට රජය මඟින් ලබා දෙන විශේෂ සහනයක් වෙනවා. ඒ සඳහා අය වැය මඟින් රු. මිලියන 1000ක් වෙන් කර තිබෙනවා.රුපියල් බිලියන 207ක සහනාධාර පැකේජය සමඟ දිළිඳු සහන කාඩ්පත, සමෘද්ධි සහනාධාරය සමඟ වෙළෙඳ මිලට කළට වෙලාවට රජයට මැදිහත් විය හැකි නම් බඩු මිලේ ප්‍රශ්නයකට විසැඳුමක් ලබා ගැනීමට අපහසු වන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>09</day>
    </date>
    <link>http://www.dinamina.lk/2010/12/09/_art.asp?fn=f1012092</link>
    <topic>60 වැනි සංවත්සරයඅභිමානයෙන් සමරයි</topic>
    <author>සටහන චන්ද්‍රිකා පෙරේරා භක්ති ධර්මප්‍රිය මෙන්ඩිස් ඡායාරූප -නාවික හමුදා මාධ්‍ය ඒකකය</author>
    <content>ශ්‍රී ලංකා නාවික හමුදාව සිය 60 වන සංවත්සරය අද 09 වැනිදා අභිමානවත් අයුරින් සමරනු ලබයි.මාතෘ භූමියේ භෞමික අඛණ්ඩතාව හා ඒකීය භාවය රැක ගැනීමට කැප වෙමින් තිස් වසරකට අධික කාලයක් පැවැති ත්‍රස්තවාදය මුලිනුපුටා දැමීමට සිය ශක්තිය සැපයූ ශ්‍රී ලංකා නාවිකයෝ වර්තමානයේ දැයේ සංවර්ධනයට උර දෙති.පරාක්‍රමබාහු, විජයබාහු ආදී පැරැණි රජ දවස දේශ දේශාන්තරවලට යාත්‍රා කොට මෙරට නාවික හමුදාව විස්කම් පෑ බව ඉතිහාසයේ ලියැ වී ඇත.යටත් විජිතයක් බවට පත් වීමෙන් පසු පළමු වැනි ලෝක යුද සමයේ දී ශ්‍රී ලංකාවේ නාවික හමුදාවක් පිහිටුවීමට නැවත අඩිතාලම වැටිණි.ස්වේච්ඡා නාවිකයෝඑදා බිහි වූ ස්වේච්ඡා නාවික සේනාංකයේ විකාශනයෙන් රාජකීය ලංකා ස්වේච්ඡා නාවික උප සේවය හා රාජකීය ලංකා ස්වේච්ඡා නාවික හමුදාව බිහි වූ අතර මේ දෙකෙහි එකතුවෙන් 1950 දෙසැම්බර් 09දා රාජකීය ලංකා නාවික හමුදාව ස්ථාපිත විය. පළමු නාවික හමුදාපති ලෙස, කපිතාන් බෑන්ක්ස් පත් කෙරිණි. බ්‍රිතාන්‍ය රාජ්‍ය පරිත්‍යාගයක් ලෙස විජය නෞකාව ශ්‍රී ලංකාවට එදා හිමි වූ අතර නෞකාව අධිකාරියට පත් කිරීමේ නිල උත්සවය අගමැති ඩී. එස්. සේනානායක මහතාගේ ප්‍රධානත්වයෙන් පැවැත්විණි.රාජකීය ලංකා නාවික හමුදාවේ අවසාන යුරෝපීය නාවික හමුදාපතිවරයා වූයේ කපිතාන් වෙවාස් ය. ඔහු අතින් 1955 සැප්තැම්බර් 19දා ශ්‍රී ලාංකිකයෙකු වූ කපිතාන් රොයිස් ඩිමෙල් වෙත එම ධුරය හිමි විය.කුඩා නැව්දකුණු ඉන්දියාවෙන් අනවසර ලෙස පැමිණෙන්නන් හරහා හොර ජාවාරම් වැළැක්වීම රාජකීය ලංකා නාවික හමුදාවට පැවැරී තිබුණු කාර්යයන් ය. කරෙයිනගර් හමුදා කඳවුර පිහිටුවා “හංසයා” හා “ලිහිණියා” නැමැති කුඩා ප්‍රමාණයේ යාත්‍රා ලබා ගැනුණේ එම කටයුතු වෙනුවෙනි.1957 වර්ෂයේ දී එවකට අගමැති ධුරය හෙබවූ එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන් ත්‍රිකුණාමල යුද කඳවුර බ්‍රිතාන්‍යයන්ගේ පාලනයෙන් ඉවත් කැර පවරා ගන්නා ලදී. 1958 මහා වැඩ වර්ජනය සමඟ කොළඹ වරාය ආරක්ෂක රාජකාරි රාජකීය ලංකා නාවික හමුදාව වෙත පැවැරිණි.1960 දශකයේ දී “විජය” ‘’මහසෙන්”, “පරාක්‍රම” හා “ගජබාහු” නෞකා හිමි වූ අතර සමුද්‍ර යාන්ත්‍රික ශිල්පීය පුහුණුව හා උත්සව අවස්ථාවලට පමණක් ඒවා යොදා ගැනිණි.උතුරේ වර්ධනය වෙමින් තිබුණු ජාවාරම් මර්දනය සඳහා දකුණු ආසියාවේ වේගවත්ම යාත්‍රාව වූ “හයිඩ්‍රොෆයිල්” යාත්‍රාව නාවික හමුදාවට එක් වූයේ එම වකවානුවේදීමය. 1970 දශකයේ දී වාෂ්පයෙන් ධාවනය වු විජය, පරාක්‍රම මහසෙන් හා ගජබාහු නෞකා නාවික කටයුතුවලින් ඉවත් වූ අතර ඩීසල් බල උත්පාදිත නෞකා සමුද්‍ර තරණයට එක්කර ගැනීමට ආරම්භ විය.1972 මැයි 22දා ශ්‍රී ලංකාව ජනරජයක් වීමත් සමඟම රුසියානු හා චීන නෞකා නාවික හමුදාවට හිමි විය.ශිල්ප දැනුමමේ අයුරින් තාක්ෂණය හා ශිල්පීය ක්‍රම මෙන්ම ශ්‍රම බළකාය හා දැනුම මෙරට නාවිකයෝ වර්ධනය කර ගැනීම ආරම්භ කළහ.1985 වසරේ දී එල්. ටී. ටී. ඊ ත්‍රස්තවාදීන් “කඩල්පුරා” නමින් මුහුදු කොටින් ලෙස බළකායක් පිහිටුවීය. මොවුන් මැඩලීමේ මෙහෙයුම් සඳහා වේග ප්‍රහාරක මුර යාත්‍රා හෙවත් “ඩෝරා” යාත්‍රා ශ්‍රී ලංකා නාවික හමුදාවට එක්කර ගැනුනේ අසූව දශකයේ මැද භාගයේ දී ය. මේ සමඟම නාවික හමුදාවට විශාල ප්‍රමාණයේ නිරීක්ෂණ නෞකා කීපයක් ද එක්විණි.1990 දශකයේ මුල් කාලයේ දී යාපනය කළපුවේ ත්‍රස්තවාදීන්ට එරෙහි මෙහෙයුම් ක්‍රියාත්මක කෙරිණි. විශේෂ යාත්‍රා බළගනය මුහුදෙන්, ගොඩබිමෙන්, දිය යටින් හා ගුවනින් සටනට අවතීර්ණ වෙමින් ත්‍රස්තවාදය පරාජය කිරීමේ මෙහෙයුම් ආරම්භ කරන ලදී.ක්‍රියාන්විත ප්‍රදේශවල මෙහෙයුම් සඳහා භාණ්ඩ හා සෙබළුන් ප්‍රවාහනය සන්නද්ධ රථවලට ආරක්ෂාව සැපයීම, කඳවුරු අවට භූමිවලට ආරක්ෂාවමුහුදු රැකවලසැපයීම හා බලය පවත්වාගෙන යාම නාවිකයන් අතින් ඉටු වූ සුවිශේෂී කාර්යයන් විය. 1990 දශකයේ අග සිට උතුරේ සියලු දූපත්වල ත්‍රිකුණාමලය වරාය, උතුර, දකුණ වෙරළ තීරය, මන්නාරම් දූපත් ආරක්ෂාව ස්ථාපිත ;කරුණේ නාවිකයන් අතිනි. 2006 දී මානුෂික මෙහෙයුම සිට වර්තමානයේ ද වයඹදිග වෙරළ තීරයේ සිලාවතුර, මොල්ලිකුලම් ප්‍රදේශවල හා ගොඩබිම ආරක්ෂාව ද නාවික හමුදා සෙබළ බලමුළුවට පැවැරී ඇති රාජකාරී වේ.ත්‍රස්තවාදය මැඩලීමේ ක්‍රියාවලියේදී නාවික හමුදා බුද්ධි අංශය විසින් ප්‍රබල දායකත්වයක් දැරීය.නවතම මුහුදු සටන් ක්‍රමඑල්. ටී. ටී. ඊ. ය බිහිසුණු ත්‍රස්ත කණ්ඩායමක් බවට පත්වෙද්දී ශශ්‍රී ලංකා නාවික හමුදාව ඊට අනුරූපව තම යුද ශක්තිය වර්ධනය කර ගත්තේ ය. සම්ප්‍රදායික හා අසමතුලිත සටන්ක්‍රමවල සංකලනයක් ලෙස වේග ප්‍රහාරක මුර යාත්‍රා ප්‍රමුඛ කරගනිමින් නවතම මුහුදු සටන් ක්‍රමයක් බිහිකෙරුණේ මේ අයුරිනි. ඒ ඔස්සේ විශේෂ යාත්‍රා බලගනය හා එක්වුණු ක්ෂණික විහිදුම් යාත්‍රා සංකල්පය නාවික හමුදා ඉතිහාසයට එක්කළේ ලොවම මවිත කරමිනි. අද ලොව සිටින නාවික බලවතුන් අත්නොවිඳි සාගරික ත්‍රස්තවාදය මැඩපැවැත්වීමේ සුවිශේෂී ක්‍රමවේදය හා බැඳුණු අත්දැකීම් සහ දැනුම ශශ්‍රී ලංකා නාවික හමුදාව සතුය.සේනාධිනායක ජනාධිපති මහින්ද රාජපක්‍ෂ මහතා හා ආරක්ෂක ලේකම් ගෝඨාභය රාජපක්‍ෂ මහතාගේ් නායකත්වය හා මඟ පෙන්වීම යටතේ මානුෂික මෙහෙයුම ක්‍රියාත්මක වූ අවධියේ ගැඹුරු මුහුදේ දී කොටි පාවෙන අවි ගබඩා දහයක් මුහුදුබත් කිරීම ශශ්‍රී ලංකා නාවික ඉතිහාසයේ සුවිශේෂී සංධිස්ථානයකි.වරායා ආරක්ෂාව මරාගෙන මැරෙන ත්‍රස්තවාදීන් ට මුහුණ දී ශශ්‍රී ලංකා නාවිකයන් විසින්ම සොයා ගැනුණු දෑ තුළින් නිෂ්පාදිත වරාය ආරක්ෂක ක්‍රමවේදයන් අතිශය සුවිශේෂීවිය. කිලෝමීටර් දහස් ගණනක් ඈත මුහුදේ යාත්‍රාකොට සටන් කිරීමට තරම් විශ්වාසයකින් යුත් කුඩා යාත්‍රා ශශ්‍රී ලංකා නාවික ඉංජිනේරුවන් අතින් නිමැවිය. මේ කුසලතාවය ඉතිහාසයේ සනිටුහන් වීම නො අනුමානය.එවකට නාවික හමුදාපති සිටි අද්මිරාල් වසන්ත කරන්නාගොඩ මහතා මේ ක්‍රියාවලියට නායකත්වය දුන්නේ ය. වත්මන් නාවික හමුදාපති වයිස් අද්මිරාල් තිසර සමරසිංහ මහතා මානුෂික මෙහෙයුම සමයේ දී නාවික මෙහෙයුම් අධ්‍යක්ෂ ජෙනරාල් හා නැගෙනහිර හා උතුර ප්‍රදේශවල ආඥාපති ලෙස ක්‍රියා කරමින් විජයග්‍රහණයේ ගමනට එක්විය.මානුෂික මෙහෙයුම ක්‍රියාත්මක වන විට යුද මුක්ත කලාපයේ සිටි අහිංසක වැසියන්ට අත්‍යවශ්‍ය ද්‍රව්‍ය හා වෛද්‍යාධාර ප්‍රවාහනය කිරීමත් ත්‍රස්තවාදයෙන් මිදී මුහුදු මාර්ගයෙන් පලා ආ සිවිල් ජනතාව ත්‍රස්ත ප්‍රහාර මැඩපවත්වා මුදා ගැනීමත් නාවික හමුදාව අතින් සිදුවූ මහඟු කාර්යයන් අතර විය.උතුරේ ක්‍රියාන්විත රාජකාරියේ නියුතුව සිටි ත්‍රිවිධ හමුදා හා පොලිස් සාමාජිකයින්ට අවශ්‍ය සැපයුම් නාවික නෞකා හා වෙළඳ නෞකා මගින් නාවික හමුදාවේ ආරක්ෂාව යටතේ සැපයිනි.නව ජැටි හතරක්මරාගෙන මැරෙන ත්‍රස්ත ප්‍රහාර හා ස්වභාවික ව්‍යසනවලින් කන්කසන්තුරය වරාය රැකගනිමින් උතුරු වෙරළ තීරයේ තවත් නව ජැටි හතරක් නාවික හමුදා තාක්ෂණයෙන් හා ශ්‍රමයෙන් කඩිනමින් ඉදිකිරීමට පියවර ගැනුනේ එදා පැවැති මානුෂික මෙහෙයුමට ප්‍රබල අත්වැලක් සපයමිනි.අපේ අනාගතයට හිමි මෙරට වෙරළ තීරය හා භූමි ප්‍රමාණය මෙන් හත්ගුණයකින් විශාල වෙරළ තීරයට ඔබ්බෙන් ඇති අන්‍ය ආර්ථික කලාපයත් භූමි ප්‍රමාණයමෙන් 21 ක් ගුණයක් විශාල මහාද්වීපික කලාපයත් සාගර කලාපයත් ආරක්ෂා කිරීමට නාවික හමුදාව වර්තමානයේ කැපවී කටයුතු කරයි.මව්බිමේ භෞමික අඛණ්ඩතාව හා ස්වෛරීභාවය ආරක්ෂා කර ගැනීමට උදාර මෙහෙවරක් කළ ශ්‍රී ලංකා නාවික මුදාවට බැඳුනු දහස් ගණනක් තරුණ තරුණියන් විනයෙන් හා වෘත්තීය නිපුණත්වයෙන් පරිපූර්ණ කිරීමට ත්‍රිකුණාමලය නාවික හා සාගරික විද්‍යාපීඨය ප්‍රමුඛ දිවයින පුරා ක්‍රමයෙන් ඉදිවුන නාවික පුහුණු මධ්‍යස්ථාන ඉටු කළේත් ඉටු කරන්නේත් අතිප්‍රබල මෙහෙයකි. කැලණි විශ්වවිද්‍යාලයට අනුබද්ධිත නාවික හා සාගරික විද්‍යාපීඨයෙන් පුහුණුව ලබා විසිර යන ශිෂ්‍යභට නිලධාරීන් නාවික අධ්‍යනවේදී උපාධියට හිමිකම් කියන්නේත් නාවික හා සාගරික විද්‍යාපීඨය ISO 9001 සහ 2000 තත්ව සහතික ලැබූ ප්‍රථම හමුදා පුහුණු මධ්‍යස්ථානය බවට පත්වූයේත් නාවික හමුදා පුහුණුවේ ගුණාත්මකභාවය පිළිබඳ ප්‍රබල සාක්ෂියක් ගෙනහැර දක්වමින්ය.සුබ සාධනයනාවික හමුදා රණවිරුවන්ගේත් ඔවුන්ගේ පවුල්වලත් සුබ සාධනය උදෙසා ඔවුන්ගේ නොසැලෙන අත්වැල සේ නිබදව සිටිමින් මහඟු කාර්ය භාරයක් ඉටු කරන්නට නාවික හමුදා සේවා වනිතා ඒකකය ලබා දෙන අති ප්‍රබල දායකත්වය නාවික හමුදාවේ ඉදිරි ගමනට ශක්තියක් හා ධෛර්යකි.ගෙවා ආ 60 වසර තුළ ශ්‍රී ලංකා නාවික හමුදාව ක්‍රීඩා ක්‍ෂේත්‍රයේ ජය කෙහෙළි නංවන්නට සමත් විය. නාවික හමුදාව 2010 ජ්ඒ පාපන්දු කුසලානය දිනා ගැනීම මෙන්ම රග්බි ක්‍රීඩාවේ හිනිපෙන්තට නගිමින් 2009 වසරේ ජනප්‍රියම කණ්ඩායම වී ජනප්‍රියම රග්බි ක්‍රීඩකයා ලෙස එහි නායක උප ලුතිනන් යෝෂිත රාජපක්ෂ කිරුළ පැළදීමත් 2010 ක්ලිෆර්ඩ් අනුශූරතාවය දිනා ගැනීමත් නාවික හමුදාව මෑතකදී ක්‍රීඩා ක්‍ෂේත්‍රයේ ලැබූ සුවිශේෂි ජයග්‍රහණයන් වේ.නිමක් නොමැති අභියෝගාත්මක සයුර ජය ගනිමින් නාවිත හමුදාව නම් නෞකාව නිසි මග පදවන්නට අණ දුන් ඒ ප්‍රතාපවත් නියමුවන් වූ නාවික හමුදාපතිවරුන් අපි මෙසේ සිහි කරමු.1. කපිතාන් ඩබීර් බෑන්ක්ස් සීබීජී. ආර්. එන්. 50 / 12 / 09 – 51 / 11 / 252. කපිතාන් ජේ. ආර්. එස්. බ්‍රවුුන් ආර්. එන්. 51 / 11 / 26 / 53 / 06 / 143. කොමදෝරු ජී. එම්. ඩී. වැව සී. ඩී. එස්. සී., ආර්. එන්. 53 / 06 / 15 – 55 / 11 / 074. රියර් අද්මිරාල් ජේ. ආර්. එම්. ද මැල් ඩබ්. ඊ., ආර්. සී. එන්. 55 / 11 / 08 – 60 / 11 / 15. රියර් අද්මිරාල් ආර්. කදිරගාමර් එම්. ඩී. ඔ. ආර්. සී. එන්. 60 / 11 / 16 – 70 / 07 / 016. රියර් අද්මිරාල් ඩීවී හන්ටර් එස්. ඒ. එන්. 70 / 07 / 02 – 73 / 04 / 017. රියර් අද්මිරාල් ඩබ්ඩී ගුණසේකර එන්ඩීසී, පීඑස්සී, එස්ඒඑන් 73 / 04 / 01 – 79 / 05 / 318. රියර් අද්මිරාල් ඒඩබ්එච් පෙරේරා ඩීඑස්ඩී, එන්ඩීසී, ජීඑස්පී, එස්ඒඑන් 79 / 06 / 01 – 83 / 05 / 319. වයිස් අද්මිරාල් ඒඑච්ඒ ද සිල්වා විඑස්ඩී, එන්ඩීසී, පීඑස්සී, එස්ඒඑන් 83 / 06 / 01 – 86 / 10 / 3110. අද්මිරාල් එච්ඒ සිල්වා ඩීඑස්වී, එන්ඩීසී, එන්ඩීසී, ජීඑස්සී, එස්ඒඑන් 86 / 11 / 01 – 91 / 10 / 3111. අද්මිරාල් ඩබ්ඩබ්ඊසී ප්‍රනාන්දු එන්ඩීසී, පීඑස්වී, වීඑස්වී, එස්ඒඑන් 91 / 11 / 01 – 92 / 11 / 1612. අද්මිරාල් ඩීඒඑම්ආර් සමරසේකර ඩීඑස්වී, යුඑස්ජී, එන්ඩීසී, ජීඑස්සී, එස්ඒඑන් 92 / 11 / 16 – 97 / 01 / 2713. වයිස් අද්මිරාල් එච්සීඒසී තිසේරා ඩීඑස්වී, යුඑස්පී, එන්ඩීසී, එස්ඒඑන් 97 / 01 / 28 – 00 / 12 / 3014. අද්මිරාල් ඩීඑම්කේ සඳගිරි ඩීඑස්ඩී, යුඑස්පී, ආර්සීඩීඑස්, පීඑස්සී, එම්එස්වී (ඩීඑස්) එෆ්සීඑම්අයි (යූකේ) එම්එන්අයි (නේඩන්) ජේජී (මුලු දිවයිනටම) 01 / 01 / 01 – 05 / 09 / 0115. වයිස් අද්මිරාල් ඩබ්කේජේ කරන්නාගොඩ ආර්එස්පී, යුඒසජී, එන්ඩීසී, ජීඑස්සී, එම්එස්සී (ඩී සහ එස්එස්) එම්බීඒ, ඩීඅයිඑස්එස්, එම්ආර්අයිඑන්, එම්එන්අයි 05 / 09 / 02 – 09 / 07 / 1416. වයිස් අද්මිරාල් ටීඑස්ජී සමරසිංහ ආර්එස්පී, ඩීඑස්ජී, ඩීඑස්වී, එන්ඩීසී, ජීඑස්සී, එම්එන්අයි, (නේඩන්) 09 / 07 / 15 දින සිට මේ දක්වාත්‍රස්වාදය යළි කිසිදු දිනක ශ්‍රී ලංකාව තුළ හිස එසවීමට නොදීම සඳහා ශ්‍රී ලංකා නාවික හමුදාව දැනුමෙන් තාක්ෂණයෙන් හා පුහුණුවෙන් තවදුරටත් සන්නද්ධ වෙමින් ක්‍රියාත්මකව සිටී.ධීවරයාගේ ආරක්ෂාව සැලසීම ස්වභාවික විපත්වලදී මහජනයාට සේවය කිරීම නාවික හමුදාව අතින් සිදු කෙරෙයි.ජවය – දිරියයුද ජයග්‍රහණය සඳහා යොදාගත් සම්පත් අද වන විට නාවික හමුදාව රටේ සංවර්ධනය උදෙසා යොදවා තිබේ. ඒ අනුව යුද සමයේ සෙබළුන් හා සාමාන්‍ය වැසියන් ප්‍රවාහනයට යොදා ගත් ජෙට් ලයිනර් නෞකාව රටේ ආර්ථිකයට මුදල් උපයා දෙන ජාත්‍යන්තර මට්ටමේ සුඛෝපභෝගී මගී ප්‍රවාහන නෞකාවක් බවට පත් කර තිබේ.රණවිරුවන් වෙනුවෙන් නිවාස ඉදි කිරීම, ත්‍රස්තවාදීන් විනාශ කළ මාර්ග පිළිසකර කිරීම මොවුන්ගෙන් කෙරෙන සංවර්ධන කාර්යන් අතර ප්‍රධාන වේ. පුත්තලම මන්නාරම මාර්ගය අද විවෘත වී ඇත්තේ නාවික හමුදාවේ දායකත්වය හේතුවෙනි. කොළඹ නාගරික ප්‍රදේශයේ ඇති ඇළ මාර්ග පිරිසිදු කැර පරිසර හිතකාමී තත්ත්වයට පත් කරමින් මහජනතාවගේ ප්‍රවාහනයට යොදවා සංචාරක කර්මාන්තය හා විනෝදය සඳහා යෙවීමට වැඩපිළිවෙළක් ක්‍රියාවට නංවා තිබේ. මේ අනුව කොළඹ කිරුළපන ඇළ මාර්ගයේ බෝට්ටු සේවාවක් ආරම්භ කෙරිණි. මෙය කොළඹ අනෙකුත් ඇළ මාර්ගවලද ක්‍රියාවට නැංවෙයි.ඉදිරි දැක්මක්සාර්ථකත්වයේ ඉදිරි දැක්මක් පෙරදැරිව අවංකව විනයගරුක ලෙස නීතිගරුකව හා වෘත්තීමය නිපුණත්වයකින් පරිපූර්ණව පළමුව, දෙවනුව හා තෙවනුවත් මා ‘මගේ රට’ යන උදාර සංකල්පය සිත්හි තබා ගෙන මව්බිම රැක ගනිමින් නිල් මහ සයුරේ නිහඬ සේවය ශ්‍රී ලංකා නාවිකයෝ අභිමානනීය ලෙස 60 වන සංවත්සරය සමරති.දැයේ ආරක්ෂාව වෙනුවෙන් දිවි දෙවැනි කොට ක්‍රියා කළ විරුවනි ඔබට අපේ උපහාරය වේවා !.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012102</link>
    <topic>ඔක්ස්ෆර්ඩ් සිද්ධියේ වගකීමෙන් මිදීමට බ්‍රිතාන්‍ය රජයට බැහැ</topic>
    <author/>
    <content>ජනාධිපති මහින්ද රාජපක්ෂ මහතාගේ ඔක්ස්ෆර්ඩ් සරසවි දේශනය අත්හිටුවීමට සිදුවීම පිළිබඳ වගකීමෙන් මිදීමේ හැකියාවක් බ්‍රිතාන්‍ය රජයටද නැතැයි, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා අවධාරණය කරයි.ශ්‍රී ලංකා ජනාධිපතිවරයා මහා බ්‍රිතාන්‍යයට ගියේ අප රටේ රාජ්‍ය නායකයා වශයෙන් මිස වෙනත් අයකු වශයෙන් නොවන බවද ඇමැතිවරයා කියා සිටී.මෙයට පෙර ඊශ්‍රායල්  ආරක්ෂක ඇමැතිවරියද එම සරසවියේ දේශනයක් පවත්වා තිබෙන බව සඳහන් කරන ඇමැතිවරයා ශ්‍රී ලංකා ජනාධිපතිවරයාගේ දේශනය අවලංගු කිරීම සැලසුම් සහගතව සිදු කළ දෙයක් බවද පෙන්වා දෙයි.තරු පහේ ප්‍රජාතන්ත්‍රවාදය තිබෙන රටක් ලෙස ලෝකයේ ඉදිරියේ පෙනී සිටිමින් , ත්‍රස්තවාදීන්ට එරෙහිව ක්‍රියා කරන බවට ප්‍රකාශ කරමින් බ්‍රිතාන්‍යය රජය ක්‍රියා කරන සැබෑ පිළිවෙත මේ සිදුවීම තුළින් මනාව අවබෝධ වන්නේ යැයි ද කැබිනට් තීරණ දැනුම් දීමේ මාධ්‍ය හමුවට එක්වෙමින් ඇමැතිවරයා ඊයේ (09) පැවැසීය.ජනාධිපති මහින්ද රාජපක්ෂ මහතාට දේශනයක් පැවැත්වීමට ආරාධනා කළ ශිෂ්‍ය සංගමයේ සභාපතිවරයා මේ සිද්ධිය සිදු වූ දිනට පසුදින ඉල්ලා අස්වීමෙන් හා නැවත පත් වූ නව සභාපතිවරයා යළිත් එම දේශනය පැවැත්වීමට ජනාධිපතිවරයාට ආරාධනා කිරීමෙන් මේ ක්‍රියාදාමය සැලසුම් සහගතව ඔවුන් සිදු කළ ක්‍රියාදාමයක් බව පැහැදිලිව පෙනී යන බවද ඇමැතිවරයා සඳහන් කළේ ය.මේ මාධ්‍ය හමුවේදී ප්‍රශ්නයකට පිළිතුරු දුන් ඇමැතිවරයා වික්‍රමබාහු කරුණාරත්න මහා බ්‍රිතාන්‍යයේදී කර ඇති ප්‍රකාශයක් සම්බන්ධයෙන් ජයලත් ජයවර්ධන මන්ත්‍රීවරයා පාර්ලිමේන්තුවේදී කරුණු හෙළි කැර ඇතැයිද පැහැදිලි කළේ ය.මානුෂීය මෙහෙයුම සිදු කෙරෙන අවසන් අදියරේදී උතුරේ සිවිල් වැසියන් ලක්ෂයක් ඝාතනය වූ බවට වික්‍රමබාහු කරුණාරත්න මහතා මහා බ්‍රිතාන්‍යයේදී ප්‍රකාශ කළ බව ජයලත් ජයවර්ධන මන්ත්‍රීවරයා ප්‍රකාශ කළ බව ඇමැතිවරයා සඳහන් කළේ ය. එවැනි ප්‍රකාශ වලින් රටේ සිවිල් ජනතාව කැළඹීමට පත්වීමට ඉඩ තිබෙන බවද, එසේ කැළඹීමට පත්වෙන ජනතාවගේ විරෝධයට වික්‍රමබාහු කරුණාරත්න වැනි අය ලක්වීම වැළැක්විය නොහැකි බවද කීවේ ය.ශ්‍රී ලංකා ජනාධිපතිවරයා මහා බ්‍රිතාන්‍යයට ගිය අවස්ථාවේ කොටි ත්‍රස්තවාදීන්ට විරෝධතා දැක්වීමට ඉඩකඩ සලසා දුන්නා සේ අල් කයිඩා සංවිධානයටත් මෙසේ විරෝධතා දැක්වීමට බ්‍රිතාන්‍ය රජය ඉඩ සලසන්නේ දැයි ඔවුන්ගෙන් ප්‍රශ්න කරන බවද රඹුක්වැල්ල මහතා මෙහිදී කීවේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012103</link>
    <topic>ගුවන් තොටේදී මාධ්‍යවේදියකුට පහර දුන්නා නම් පැමිණිලි කරන්න</topic>
    <author/>
    <content>කටුනායක ගුවන් තොටුපළේදී යම් මාධ්‍යවේදියකුට පහරදීමක් සිදු වී තිබේ නම් ඒ පිළිබඳව ජනමාධ්‍ය හා ප්‍රවෘත්ති අමාත්‍යාංශයට පැමිණිලි කරන්නැයි ඇමැති කෙහෙළිය රඹුක්වැල්ල මහතා දැනුම් දෙයි.එසේ පැමිණිලි කළහොත් විධිමත් පරීක්‍ෂණයක් පැවැත්වීමට හැකි වන බව ඇමැතිවරයා පවසයි. කටුනායක ගුවන් තොටුපළේදී මාධ්‍යවේදීන් පිරිසකට පහරදීමක් සිදු වූ බවට ඊයේ (09) කැබිනට් තීරණ දැනුම්දීමේ මාධ්‍ය හමුවේදී මාධ්‍යවේදීහු කිහිප දෙනෙක් ඇමැතිවරයාට කරුණු ඉදිරිපත් කළහ.මෙහිදී තමන්ට පහර දුන් අය හඳුනා ගැනීමට හැකි බව එක් මාධ්‍යවේදියකු ඇමැතිවරයාට දැනුම් දීමෙන් අනතුරුව ඒ පිළිබඳව අදහස් දැක්වූ ඇමැතිවරයා අවශ්‍ය නම් හඳුනාගැනීමේ පෙරෙට්ටුවක් වුවත් පැවැත්වීමට රජය සූදානම් බවද සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012104</link>
    <topic>ඔක්ස්ෆර්ඩ් සිද්ධියටමඩකළපුවේත් විරෝධතා</topic>
    <author>මඩකළපු සමූහ වාර්තාකරු ජවුෆර් කාන්</author>
    <content>ජනාධිපති මහින්ද රාජපක්ෂ මහතාට ලන්ඩනයේදී කොටි හිතවාදීන් කළ බාධා කිරීම් හෙළා දකිමින් මඩකළපු නගරයේ ඊයේ උද්ඝෝෂණ පැවැත්විණ.මඩකළපු දිස්ත්‍රික් ශ්‍රී ලංකා නිදහස් පක්ෂ ශාඛා සංවිධාන එක්වී මෙම උද්ඝෝෂණය සංවිධානය කර තිබිණි.හින්දු විද්‍යාල ශාලාවෙන් ආරම්භ වූ විරෝධතා පෙළපාළියට හා උද්ඝෝෂණයට විශාල පිරිස් සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012105</link>
    <topic>මානුෂික මෙහෙයුමේ උදාර මෙහෙවරටනාවික හමුදා විරුවෝ ‘ජනපති වර්ණ’ දිනති</topic>
    <author>ධනුෂ්ක ගොඩකුඹුර</author>
    <content>“රටවට බැඳි රන් වැට” නම් ලත් ශ්‍රී ලංකා නාවික හමුදාව, මවුබිම ත්‍රස්තවාදයෙන් මුදා ගැනීමේ මානුෂීය මෙහෙයුමේ දී දැක් වූ මෙහෙවර අගයමින් ජනාධිපති මහින්ද රාජපක්ෂ මහතාගේ අතින් ඊයේ (09) ජනාධිපති වර්ණ ලබා ගත්තේ ය.ශ්‍රී ලංකා නාවික හමුදා ඉතිහාසයේ ප්‍රථම වතාවට දියත් විධානයට ජනාධිපති වර්ණ හිමි වූයේ ඊයේ ය. ඊට අමතරව, උතුරු විධානයට සහ නැඟෙනහිර විධානයට ද ජනපති වර්ණ හිමි වීම ඊයේ සිදු වූ සුවිශේෂිම සිද්ධියකි.නාවික හමුදාවේ 60 වැනි සංවත්සරයට සමගාමීව කොළඹ, ප්‍රදීපාගාර පරිශ්‍රයේ ඊයේ පැවැති අභිමානවත් උත්සවයේ දී මෙම වර්ණ පිරිනැමිණි.සන්නද්ධ හමුදාවකට ලැබිය හැකි ඉහළම ගෞරව සම්මානය “ජනාධිපති වර්ණ” වන අතර නාවික හමුදාව මීට ඉහත දෙවතාවකදී ජනාධිපති වර්ණ ලබා තිබේ. වසර 25ක අමිල මෙහෙවර අගයමින් ප්‍රථම වරට 1975 වසරේ දී නාවික හමුදාව ජනාධිපති වර්ණ පිරිනැමුණු අතර නාවික නිලධාරින්, නැවියන් විනයෙන් දැනුමෙන් අගතැන්පත් කිරීම වෙනුවෙන් 2003 වසරේ දී දෙවැනි වරට ජනාධිපති වර්ණ පිරිනැමිණි.කොළඹ ප්‍රදීපාගාර පරිශ්‍රය අසළ දී උදෑසන අටට ජාතික ධජය ඉහළට ඔසවමින් මේ අභිමානවත් උළෙල ආරම්භ කරන ලදී. කමාන්ඩර් රාජාප්‍රිය සේරසිංහ අණ දුන් නාවික හමුදා ආචාර පෙළ පාළිය ස්ථානගත කිරීමෙන් අනතුරුව උදෑසන 8.35ට සේනාධිනායක, ජනාධිපති මහින්ද රාජපක්ෂ මහතාගේ සම්ප්‍රාප්තිය සනිටුහන් කෙරිණි.නාවික හමුදා පොලිස් රථ පෙරටු කොට ගෙන සපැමිණි ජනාධිපතිවරයා නාවික හමුදාපති වයිස් අද්මිරාල් තිසර සමරසිංහ මහතා විසින් පිළිගැනීමෙන් අනතුරුව නාවික හමුදා ආචාර වෙඩි මුර 21ක් පිරිනැමිණි. ජනාධිපති වර්ණ ලබා ගැනීම සඳහා ආචාර පෙළපාළිය ස්ථානගත වීමෙන් අනතුරුව ජනාධිපති වර්ණ පිළිගැන්වීම ආරම්භ කරන ලදී.ශ්‍රී ලංකා නාවික හමුදාවේ සියලුම නෞකා සහ යාත්‍රා නියෝජනය කරන “දියත් විධානය” වෙනුවෙන් වර්ණ නිලධාරී උප ලුතිනන් යෝෂිත රාජපක්ෂ ම¼ගුල් බෙර හඬ මධ්‍යයේ ජනාධිපතිවරයා අතින් සිය විධානයේ ජනාධිපති වර්ණ ලබා ගත්තේ ය.උතුරු විධානය වෙනුවෙන් වර්ණ නිලධාරී ලුතිනන් ජයවර්ධන සහ නැඟෙනහිර විධානය වෙනුවෙන් වර්ණ නිලධාරී එම්. ටී. සී. වයි. ද සිල්වා ජනාධිපතිවරයා අතින් ජනාධිපති වර්ණ ලැබූහ.ජනාධිපති මහින්ද රාජපක්ෂ මහතා වෙත ජනාධිපති උත්තමාචාර පිළිගැන්වීමෙන් පසු මේ අභිමානවත් උළෙල නිමාවට පත් කෙරිණි. ඉන්දියාව, පාකිස්තානය, ඉරානය, බංගලාදේශය, මාලදිවයින, ඔස්ට්‍රේලියාව යන රටවල් හයේ හමුදාපතිවරුන් සහ තවත් රටවල් 21ක නාවික හමුදා නියෝජිතයන් මේ උළෙලට සහභාගි වී සිටීම විශේෂත්වයකි.මහා සංඝරත්නය ප්‍රමුඛ සර්වාගමික පූජ්‍ය පක්ෂයත් ජනාධිපති ආර්යා ශිරන්ති රාජපක්ෂ මහත්මිය සහ ආරක්ෂක ලේකම් ගෝඨාභය රාජපක්ෂ, ආරක්ෂක මාණ්ඩලික ප්‍රධානී, ගුවන් හමුදාපති එයාර් චීෆ් මාෂල් රොෂාන් ගුණතිලක, යුද හමුදාපති ලුතිනන් ජෙනරාල් ජගත් ජයසූරිය මහත්වරුද මැති ඇමැතිවරුන් ඇතුළු පිරිසක් ද මේ අවස්ථාවට එක් වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012106</link>
    <topic>ශ්‍රී ලාංකිය නැවියන් 13ක් නිදහස්</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන්ගේ අත්අඩංගුවේ සිටි ශ්‍රී ලාංකික නැවියන් 13 දෙනා නිදහස් කළ බව ශ්‍රී ලංකා විදේශ කටයුතු අමාත්‍යාංශය පවසයි.ශ්‍රී ලාංකික නැවියන්ට අමතරව ගී‍්‍රක ජාතික නැවියකුද නිදහස ලබා තිබෙන අතර මොවුන් නිදහස් කර ගැනීම වෙනුවෙන් සෝමාලියානු මුහුදු කොල්ලකරුවන් සමඟ පැවැති සාකච්ඡා බෙහෙවින්ම සාර්ථක වීම හේතුවෙන් මෙලෙස නිදහස් කිරීමට පියවර ගෙන ඇතැයි විදේශ කටයුතු අමාත්‍යාංශයේ ජ්‍යෙෂ්ඨ ප්‍රකාශිකාවක් “ දිනමිණ “ ට පැවැසුවාය.සෞදි අරාබියාවට අයත් “ අල් හිසර් අල් සෞදි “ භාණ්ඩ නෞකාව ජපානයේ සිට ජෙඩා දක්වා ගමන් කරමින් සිටියදී පසුගිය මාර්තු මාසයේ දී සෝමාලියානු මුහුදු කොල්ලකරුවන්ගේ පැහැර ගැනීමට ලක් වූ අතර ඉන් පසුව ශ්‍රී ලංකා විදේශ කටයුතු අමාත්‍යාංශයේ මැදිහත් වීම මත තානාපති කාර්යාල හා නැව අයත් සමාගම විසින් අවස්ථා කිහිපයකදී මුහුදු කොල්ලකරුවන් සමඟ සාකච්ඡා කර ඇත.කෙසේ වුවද මේ නැවියන් හා නෞකාව නිදහස් කිරීමට නම් අමෙරිකානු ඩොලර් මිලියන 20ක කප්පම් මුදලක් ඉල්ලා සිටි මුහුදු කොල්කරුවන් සමඟ පැවැති සාකච්ඡා සාර්ථක වීම හේතුවෙන් නැවියන් හා අල් නිසාර් අල් සෞදි නෞකාවද නිදහස් කිරීමට ඔවුන් තීරණය කළ බව විදේශ කටයුතු අමාත්‍යාංශය කියයි.තවද නෞකාවේ කාර්ය මණ්ඩලයේ සියලු දෙනා ආරක්ෂිතව සිටින බවට තොරතුරු ලැබී තිබෙන බවද එම ප්‍රකාශිකාව සඳහන් කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012107</link>
    <topic>නාවලපිටිය නගරයේ මහ කොල්ලයක්</topic>
    <author>ගම්පළ සමූහ එස්. එන්. ගොඩමුන්න සහ නාවලපිටිය සමූහ</author>
    <content>නාවලපිටිය නගරාධිපති නිශාන්ත රණසිංහ මහතාගේ බිරිය ඊයේ (9) සවස බැංකුවෙන් ලබාගත් රුපියල් ලක්‍ෂ 12ක මුදලක් නාඳුනන පුද්ගලයකු විසින් කොල්ලකා තිබේ. රණසිංහ මහත්මිය බැංකුව අසල මෝටර් රථයක සිටියදී එහි පැමිණි අයෙකු මුදල් සහිත අත්බෑගය කොල්ලකා පලා ගොස් ඇත.නගරාධිපති වරයාගේ බිරිය සිය රියදුරු සමඟ ලංකා බැංකුව වෙත ගොස් මෙම මුදල රැගෙන නිවස වෙත යමින් සිටියදී බැංකුවේ වෙනත් ගිණුමක් සඳහා රුපියල් දසදහසක් දැමීමට අවශ්‍යය බව සිහිවී නැවත ත්‍රීරෝද රිය හරවා විත් බැංකුව අසල නවතා රියැදුරු එම කාර්ය සඳහා බැංකුව වෙත යවා ත්‍රිරෝද රථයේ ඇය තනියම සිටියදී මේ කොල්ල කෑම සිදු වී තිබේ.සිද්ධියත් සමග නාවලපිටිය පොලිසිය මංකොල්ලකරු අල්ලා ගැනීම සඳහා විශේෂ පරීක්‍ෂණ අරඹා ඇති අතර ස්ථාන කීපයක දැඩි රැකවල්ද තර කර තිබේ.මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, නියෝජ්‍ය පොලිස්පති ජයන්ත ගම්මන්පිල ගම්පළ කොට්ඨාසභාර ජ්‍යෙෂ්ඨ පොලිස් අධිකාරි රොෂාන් ප්‍රනාන්දු, පොලිස් අධිකාරි එම් විමලදාස මහත්වරුන්ගේ උපදෙස් මත නාවලපිටිය පොලිස් ස්ථානාධිපති උදය වික්‍රමසේකර මහතා ඇතුළු පොලිස් කණ්ඩායමක් පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012108</link>
    <topic>ශ්‍රී ලංකාව ආකර්ෂණියසංචාරක රටක්</topic>
    <author/>
    <content>ලොව ප්‍රසිද්ධ අමෙරිකන් සංචාරක යාත්‍රා සමාගමක් වන සෙග්ග්‍රම් එක්ස්පිඩිෂන්ස් ‘ඛඥඨපචඩථ ඡ්යනඥඤඪබඪධදඵ සමාගම 2011 සංචාරක ලයිස්තුවට ශ්‍රී ලංකාවද ආකර්ෂණීය ස්ථානයක් ලෙස ඇතුළත් කර තිබේ.මේ සමාගම 20 වසරක සිය සංචාරක ඉතිහාසයේ ප්‍රථම වතාවට සිය සංචාරක ගමන් මාර්ගයට මෙසේ ශ්‍රී ලංකාව ඇතුළත් කර ගෙන තිබේ.ශ්‍රී ලංකාවේ නිවර්ථන කලාපීය වනාන්තර, මනරම් මුහුදු වෙරළ, ජෛව විවිධත්වය, සංස්කෘතික වැදගත් කමින් යුතු ස්ථාන ආදිය දැක බලා ගැනීමට මෙහිදී ඉඩ සැලසෙන බව එම සමාගම දන්වා සිටී.එමෙන්ම මේ යාත්‍රා සමාගම විසින් ශ්‍රී ලංකාවට පැමිණි සංචාරකයින්ට මහනුවර නගරයේ නවාතැන් ගැනීමට ද කටයුතු යොදා තිබීම විශේෂත්වයකි. 2011 දී මෙම සමාගම සතු සංචාරක යාත්‍රා 4 ක් ශ්‍රී ලංකාවට පැමිණීමට නියමිතය. එසේ පැමිණෙන සංචාරකයෝ දින 02ක් ශ්‍රී ලංකාව තුළ ගත කරති.මෙවැනි සංචාරක නැව් සමාගම් ආකර්ෂණය කර ගැනීම සඳහා කොළඹ, හම්බන්තොට වරායවල් මෙන්ම ඉදිරියේදී ගාලු වරායද සංවර්ධනය කර වැඩි දියුණු කිරීමට රජය අපේක්‍ෂා කෙරේ. එසේම මේ සඳහා කොළඹ නගරයේ දැනට පවතින පහසුකම් වැඩි දියුණු කර සංචාරක ආකර්ෂණය වැඩි කිරීමට කටයුතු කළ යුතු බව ක්‍ෂේත්‍රයේ විශ්ලේෂකයෝ පෙන්වා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n1012109</link>
    <topic>සහල් පාලන මිලට</topic>
    <author>වෙල්ලස්සේ බණ්ඩාර සහ නුවන් කොඩිකාර</author>
    <content>වහාම ක්‍රියාත්මක වන පරිදි ඊයේ (9) සිට සහල් සඳහා පාලන මිලක් නියම කර ඇත.මේ අනුව ගල් වැලි ඉවත් කරන ලද සහ පිරිසිදු කරන ලද (කීරි සම්බා සහ සූදුරු සම්බා හැර) කිලෝග්‍රෑම් එකක උපරිම සිල්ලර මිල රුපියල් 70/– කි. නාඩු සහල්, රතු කැකුළු සහල් හා සුදු කැකුළු සහල් කිලෝග්‍රෑම් එකක් සඳහා උපරිම සිල්ලර මිල රුපියල් 60/- කි.සහල් මිල ඉහළ යෑමේ ප්‍රවණතාවක් නිරීක්‍ෂණය වුවහොත් පැය 24 ක් ඇතුළත සහල් මිල පාලනයට ගෙන එන බව අමාත්‍ය ජොන්ස්ටන් ප්‍රනාන්දු මහතා ඉකුත්දා (2010-12-06) සමුපකාර හා අභ්‍යන්තර වෙළඳ අමාත්‍යාංශයේදී පැවැති මාධ්‍ය හමුවකදී පැවසූ පරිදි සහල් මිල පාලනය ඊයේ සිට ක්‍රියාත්මක කෙරේ.සහල් මිල පාලනය ඉවත් කළේ තමාගේ තනි තීරණයකින් නොවන බවත්, මෙය ආහාර සුරක්‍ෂිතතාව හා ජීවන වියදම් පාලන කමිටුවේදී සාමුහිකව ගත් තීරණයක් බවද ඇමැතිවරයා සඳහන් කළේය.උත්සව සමයේදී අනවශ්‍ය ලෙස අයුතු ලාභ ලබමින් පාරිභෝගිකයන් අපහසුතාවයට පත්කිරීමට කිසි විටකත් ඉඩ නොදෙන බවද අමාත්‍ය ජොන්ස්ටන් ප්‍රනාන්දු මහතා අවධාරණය කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121010</link>
    <topic>රු. 24,000ක රන් මාලයක්කොල්ලකා මාස 18 හිරේට</topic>
    <author>ගම්පහ සංචාරක</author>
    <content>ගම්පහ ජාඇළ පාර පහළගම ප්‍රදේශයේදී කාන්තාවක් සතු රුපියල් 24,000/- ක් වටිනා රන් මාලයක් කොල්ලකෑම, එම භාණ්ඩය ළඟ තබාගැනීම චෝදනා මත ගම්පහ අධිකරණයට ඉදිරිපත් කර තිබූ පුද්ගලයෙකුට එක් එක් චෝදනාවට රුපියල් 1500/- බැගින් රුපියල් 3000/- ක දඩයක් ද, එක් එක් චෝදනාවට මාස 09 බැගින් බරපතළ වැඩ සහිත මාස 18 ක සිරදඬුවමක් ද නියම කළ ගම්පහ ප්‍රධාන මහේස්ත්‍රාත් මැකී මොහොමඩ් මහතා වරද පිළිගත් පුද්ගලයාට නියම කළ සිරදඬුවම වසර 10 කට අත්හිටුවීමට ද නියෝග කළේය.පැමිණිල්ල ගම්පහ පොලිසියේ උ. පො. ප. මුදන්නායක මහතා ඉදිරිපත් කළ අතර දඬුවම් නියම වූවේ ඉරෝෂන් සංජීව නැමැත්තෙකුටය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121011</link>
    <topic>පැන ගිය විත්තිකරුඅධිකරණයේදීම අල්ලාගෙන</topic>
    <author/>
    <content>නඩු විභාගයක් සඳහා කොළඹ මහාධිකරණය වෙත ඊයේ (08) ගෙනවිත් තිබූ විත්තිකරුවකු පැන යාමට තැත්කිරීමේදී ඔහු හඹා ගිය පොලිස් සහ බන්ධනාගාර නිලධාරීන් විසින් අධිකරණ භූමිය තුළදීම අල්ලා ගනු ලැබිණි.මේ විත්තිකරු මීට පෙර හෙරොයින් ළඟ තබාගැනීමේ චෝදනාවකට වරදකරු වී ජීවිතාන්තය දක්වා සිරදඬුවම් ලැබ සිටි අයෙකි. තුවක්කුවක් පෙන්වා රුපියල් ලක්‍ෂ විස්සකට අධික මුදලක් 2003 මැයි 24 දා දෙමටගොඩ දී කොල්ලකෑම සම්බන්ධයෙන් මෙම විත්තිකරු ඇතුළු පස්දෙනෙකුට එරෙහිව නීතිපතිවරයා විසින් නඩු පවරා තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121012</link>
    <topic>පෞද්ගලික බස් රියැදුරකුට ලංගම පිරිසක් පහර දීලා</topic>
    <author>රත්නපුර දිසා විශේෂ – නිරෝෂණ පෙරේරා</author>
    <content>පෞද්ගලික බස්රථ රියැදුරකුට ලංගම සේවකයන් පිරිසක් පහරදුන්නේ යැයි පවසමින් රක්වාන පෞද්ගලික බස් රථ වර්ජනය කර එම රියැදුරෝ හා රියැදුරු සහායකයෝ ඊයේ (09) විරෝධතාවක නිරත වූහ.පෞද්ගලික බස් රියැදුරකුට පහරදුන් සැකකරුවන් අත්අඩංගුවට ගන්නා ලෙස ඔවුහු ඉල්ලා සිටිති.කොලොන්න සිට කොළඹ දක්වා ධාවනය වෙමින් තිබූ පෞද්ගලික බස්රථයක රියැදුරුට හා කොන්දොස්තරට රත්නපුරේ දී ප්‍රහාරයක් එල්ල වූ බව විරෝධතා කරුවෝ පවසති. රත්නපුර දිස්ත්‍රික් පෞද්ගලික බස්රථ හිමියන්ගේ සංගමයේ සභාපති ජේ. එම්. ජයවීර මහතා පැවසුවේ රත්නපුර ලංගම ඩිපෝවේ සේවකයන් පිරිසක් මේ ප්‍රහාරය එල්ල කිරීම නිසා පෞද්ගලික බස්රථ රියදුරු රෝහල් ගත කළ බවයි. ලංගම බසයකින් පැමිණි පිරිසක් මේ පහරදීම සිදුකර ඇතැයි ද ඔහු කීවේය.සැකකරුවන් අත්අඩංගුවට නොගත හොත් අද (10) සිට රත්නපුර දිස්ත්‍රික්කයේ සියලුම මාර්ගවල පෞද්ගලික බස්රථ වර්ජනය කරන බවද ඔහු පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121013</link>
    <topic>මෙරටට හොරෙන් ගෙනා ලක්‍ෂ 11ක කරඳමුංගු දැලේ</topic>
    <author>සුභාෂිනී සේනානායක</author>
    <content>නීතිවිරෝධීව මෙරටට රැගෙන එන ලද රුපියල් ලක්‍ෂ 11ක් වටිනා කරඳමුංගු තොගයක් පෙරේදා (08) දහවල් කටුනායක ජාත්‍යන්තර ගුවන්තොටුපලේදී අත්අඩගුවට ගනු ලැබිනි.  මෙම කරඳමුංගු තොගය ගී‍්‍රන් චැනල් හි රැගෙන පැමිණි බෑග් තුළ අසුරා තිබියදී අත්අඩංගුවට ගෙන ඇති අතර කරඳමුංගු තොගය ජෙඩා සිට එන්. වී. 784 ගුවන්යානයේ පැමිණි මුස්ලිම් ජාතික මගින් තිදෙනෙකු හා එක් කාන්තාවක් අත්අඩංගුවට ගෙන තිබේ.තුරුලතා ආරක්‍ෂණ පනත යටතේ කරඳමුංගු ආනයනය තහනම් කර ඇත්තේ මෙරට වගාවන් සඳහා ලෙඩ රෝග බෝවීමේ අවධානම නිසා බව ප්‍රකාශ කළ නියෝජ්‍ය රේගු අධිකාරි ලාලිත වීරසිංහ මහතා තහනම් කළ ද්‍රව්‍යයක් රැගෙන ඒම හේතුනේ එම කරඳමුංගු තොගය රාජසන්තක කළ බව පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121014</link>
    <topic>හෙරොයින් දියකර එන්නත් කරගත්ස්වීඩන් ජාතිකයෙක් අත්අඩංගුවට</topic>
    <author>චන්ද්‍රිකා පෙරේරා</author>
    <content>හෙරොයින් දියකර සිරින්ජරයකින් ශරීරයට විදගනිමින් සිටි ස්වීඩන් ජාතිකයකු හා හෙරොයින් බෙදා හරින්නන් දෙදෙනකු ඇතුළු පුද්ගලයන් සිව්දෙනකු මත්කුඩු තොගයක් සමඟ පෙරේදා (08) බොරැල්ල පොලිසිය විසින් අත්අඩංගුවට ගෙන තිබේ.මෙසේ අත්අඩංගුවට පත්වූවන්ගෙන් දෙදෙනෙක් ව්‍යාපාරිකයන් වන අතර එක් අයෙක් ජලා පවහන මණ්ඩලයේ සේවය කරන බවට හෙළිව ඇතැයි පොලිසිය කීය.අත්අඩංගුවට පත් 33 හැවිරිදි ස්වීඩන් ජාතිකයා බොරැල්ල වනාත මැගසින් පාරේ නිවසකදී හෙරොයින් දියරය ශරීරයට විදගනිමින් සිටියදී අත්අඩංගුවට ගෙන ඇත.එම නිවෙස් හිමියා මත්කුඩු පැකැට්ටුව හා පාවිච්චියට ලබාදුන් කාමරය වෙනුවෙන් ස්වීඩන් ජාතිකයාගෙන් රුපියල් 700ක මුදලක් අයකර ගෙන ඇති බව පොලිසිය පවසයි.සැකකරු පලතුරු වෙළදාමේ යෙදෙන ව්‍යාපාරිකයකු වන අතර නිවෙස් හිමියා කුඩු පැකැට්ටුව වෙනත් ස්ථානයකින් රැගෙනවිත් මොහුට ලබාදෙන බවද ඉන්පසු තවත් රසායනික ද්‍රව්‍යයක එම හෙරොයින් දියකර සිරින්ජරයකින් අතට විදගන්නා බවද සැකකරු හෙළිකැර ඇත. මොහු දියරය ශරීරයට ඇතුළුකර ගන්නා තෙක් නිවෙස් හිමියා නිවසින් බැහැරවී සිටින බව හෙළිව ඇත.නිවෙස් හිමියාද සැකකරු සමඟ අත්අඩංගුවට ගෙන තිබේ.මේ අතර යතුරු පැදියකින් ප්‍රවාහනය කරමින් හෙරොයින් සිල්ලරට විකුණු පුද්ගලයන් දෙදෙනෙක් හෙරොයින් මිලි ග්‍රෑම් එකොළහක් සමඟ අත්අඩංගුවට ගෙන තිබේ. මේ සැකකරුවන් දෙදෙනා ගම්පහ සහ වනාත ප්‍රදේශවල පදිංචි අය වන අතර ඉන් එක් අයකු ජලාපවාහන මණ්ඩලයේ සේවය කරන්නෙකු බව හෙළිව ඇතැයි පොලිසිය කීය. අනෙකා වෙළඳසැල් කීපයක් පවත්වාගෙන යන බවටද හෙළිවී තිබේ.සැකකරුවන් සිව්දෙනා මත්ද්‍රව්‍ය තොගය හා අත්අඩංගුවට පත් යතුරුපැදිය අධිකරණය වෙත ඉදිරිපත් කිරීමට නියමිතය. සිද්ධිය පිළිබඳ බොරැල්ල පොලිසියේ ස්ථානාධිපති ප්‍රධාන පොලිස් පරීක්‍ෂක අනුර ගුණතිලක මහතාගේ උපදෙස් මත එහි දූෂණ වැටලීම් අංශය මගින් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121015</link>
    <topic>ඇසුරුම්වලින් පාන් ඉවත් කරවැඩි මිලට විකුණා කොටු වෙයි</topic>
    <author>ගම්පහ සමූහ</author>
    <content>ඇසුරුම්වලින් පාන් ඉවත් කර මිල ගණන් වෙනස් කර වැඩි මිලට පාන් විකිණීමේ චෝදනාවට වරද පිළිගත් විත්තිකරුවකුට ගම්පහ අතිරේක මහේස්ත්‍රාත් සහ අතිරේක දිසා විනිසුරු ඉන්දික අත්තනායක මහතා රුපියල් 20,000ක දඩයක් පැනවීය.මෙසේ දඬුවම් නියම වූයේ ජයවීර බණ්ඩාර නමැති විත්තිකරුට ය. පාරිභෝගික අධිකාරියේ විමර්ශන නිලධාරීන් වන ශාන් යාපාරත්න සහ ඩබ්ලිව්. ජී. සී. ප්‍රසාද් මහත්වරු පැමිණිල්ල ඉදිරිපත් කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121016</link>
    <topic>අම්බුළුවාව නැරඹීමට පැමිණසීතල දරාගත නොහැකිව රෝහලට</topic>
    <author>එස්. එන්. ගොඩමුල්ල – ගම්පොළ සමූහ</author>
    <content>ගම්පොළ අම්බුළුවාව ජෛව විවිධත්ව සංකීර්ණය නැරඹීමට පැමිණ ඇති පිරිසක් අධික සීතලට ලක්ව සිහිසුන්ව ගම්පොළ ශික්ෂණ රෝහලට ඊයේ (9) සවස ඇතුළත් කර තිබේ.ඇඹිලිපිටිය හා වලස්මුල්ල ප්‍රදේශවල ඇති පුද්ගලික උපකාරක පන්තිවල ඉගෙනුම ලබන සිසුන් 78 ක් රැගත් බස් රථයක් ගම්පොල අම්බුළුවාවට පැමිණ ඇති අතර ඔවුන්ගෙන් 10 දෙනෙකු රෝගීව ඇත.කඳු මුදුනේ ඇති අධික සීතල දරාගත නොහැකිව ඔවුන් මේ තත්ත්වයට පත්ව ඇති බව සහයට පැමිණ සිටි ගම්පොළ පොලිසිය පවසයි.ගම්පොළ පොලිස් ස්ථානාධිපති ජාලිය හින්දකෙන්ද මහතා ඇතුළු පොලිස් කණ්ඩායම් එම කණ්ඩායම ගැන සොයා බලා අවශ්‍ය සහය ලබා දී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121017</link>
    <topic>බන්ධනාගාරයට හෙරොයින් ගෙනගිය 18 වියැති සැකකරුවෙක් අත්අඩංගුවට</topic>
    <author>ඉන්දික පොල්කොටුව</author>
    <content>අනුරාධපුර බන්ධනාගාරය තුළ සිර දඬුවම්විදින රැදවියකුගේ මෙහෙයවීමෙන් ඔහුගේ දහඅටහැවිරිදි සොහොයුරා බෝගම්බර බන්ධනාගාරය තුළට හෙරොයින් රැගෙන ඒමේදී ග්රෑම් 15ක හෙරොයින් තොගයක් සමග අදාළ සැකකරු බන්ධනාගාරය අසළදී ඊයේ (09) අත්අඩගුවට ගැනීමට මහනුවර මූලස්ථාන පොලිසිය සමත් විය.මහනුවර පොලිස් දුෂණ මර්දන ඒකකයට ලද තොරතුරක් මත බන්ධනාගාරයට ඉතාමත් සමීපයේදී සැකකරු පොලිස් අත්අඩංගුවට ගෙන තිබේ.කොල්ලකෑම් , පැහැරගැනීම්, හෙරොයින් ජාවාරම වැනි දරුණු ගනයේ අපරාධ රැසක් සම්බන්ධයෙන් බෝගම්බර බන්ධනාගාරයේ බන්ධනාගාරගතව සිටින ‘ පි‍්‍රයාස් ‘ නැමති අපරාධකරුවකුට ලබාදීමට සැකකරු මෙම හෙරොයින් තොගය මීගමුව ප්‍රදේශයේ පුද්ගලයකුගෙන් රැගෙන මහනුවරට රැගෙන විත් ඇති බවට පොලිසියට තොරතුරු ලැබී ඇත.බන්ධනාගාරය තුළ මෙම හෙරොයින් තොගයෙන් පැකට් දෙදහසකට අධික ප්‍රමාණයක් සකස් කැරගතහැකි බවට පොලිසිය තොරතුරු අනාවරණය කැරගෙන තිබේ.මහනුවර කොට්ඨාස භාර ජ්‍යෙෂ්ඨ පොලිස් අධිකාරි රංජිත් කස්තුරිරත්න මහතාගේ උපදෙස් මත මහනුවර මූලස්ථාන ප්‍රධාන පොලිස් පරීක්ෂක අනුරුද්ධ බණ්ඩාරනායක මහතාගේ මෙහෙයවීමෙන් දුෂණ මර්දන ඒකකයේ ස්ථානාධිපති ප්‍රධාන පොලිස් පරීක්ෂක පි‍්‍රයන්ත කුලසේකර මහතා ඇතුළු නිලධාරීහු පිරිසක් මෙහි පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121018</link>
    <topic>දියේ ගිලුණු 104කගේ දිවිජීවිතාරක්ෂකයෝ ගලවා ගනිති</topic>
    <author>සකුන්තලා ජයසිංහ</author>
    <content>ගෙවීගිය වසර තුළ මුහුදේ දිය නෑමට ගොස් දියේ ගිලී අනතුරට පත් ජීවිත 104ක් බේරා ගැනීමට ශ්‍රී ලංකා ජීවිතාරක්ෂක සංගමය සමත් වෙයි. මෙසේ මුහුදේ නෑමට ගොස් අනතුරට පත්වූවන් අතර වැඩි පිරිසක් පාසල් ළමයින් බැව් ශ්‍රී ලංකා ජීවිතාරක්ෂක සංගමයේ ප්‍රධාන පරීක්ෂක හා ප්‍රධාන උපදේශක පී.කේ. එදිරිසිංහ මහතා පවසයි. ගල්කිස්ස,, මොරටුව, වැල්ලවත්ත, ගෝල්ෆේස්, මීගමුව යන ප්‍රදේශයන්හි අනාරක්ෂිත ස්ථානවලදී දිය නෑමට යාමේදී මේ අනතුරු බොහොමයක් සිදු වී තිබේ. තවද මෙම බේරාගත් ජීවිත අතර දිවි නසා ගැනීමට උත්සාහ දැරූ පිරිස් ද වෙති.වැව්, දිය ඇළි, ගංගා සහ වෙනත් ජලාශ්‍රිතව ලංකාව පුරා සිදු වී ඇති අනතුරු සහ මරණ සංඛ්‍යාව විධිමත්ව හඳුනාගැනීම සඳහා තොරතුැ ගොනුවක් මෙතෙක් කිසිදු ආයතනයක් සතුව නොමැතිවීම බරපතළ අඩුවක් බැව් ශ්‍රී ලංකා ජීවිතාරක්ෂක සංගමය පෙන්වා දෙයි.දිය අනතුරු සම්බන්ධයෙන් ජනතාව දැනුවත් කිරීමේදී සියලුම ආකාරයේ දිය අනතුරු සහ මරණ පිළිබඳ සත්‍ය වාර්තාවක් සැපයීමට නොහැකි වීම ගැටලුවක් බැව් පී.කේ. එදිරිසිංහ මහතා වැඩිදුරටත් පවසයි.මුහුදේ නෑෑමට ගොස් අනතුරට පත්වන්නන් බේරාගැනීම සඳහා ශ්‍රී ලංකා ජීවිතාරක්ෂක සංගමය, වෙරළාරක්ෂක ජීවිතාරක්ෂක සංගමය සුවිශේෂී කාර්යභාරයක් ඉටුකරයි. මෙහි සාමාජිකයන් අතර මනාව පුහුණු කර පාසල් ජීවිතාරක්ෂක සාමාජිකයන් ඉටුකරන මෙහෙවර වඩාත් ප්‍රශංසනීය වේ.මේ දිනවල දිය අනතුරු වඩාත් බහුලව සිදුවන ආරුගම්බේ සහ දඹුල්ල ඉබ්බන්කටුව වැව ආශ්‍රිතව ශ්‍රී ලංකා ජීවිතාරක්ෂක සංගමය මගින් සාමාජිකයන් යොදවා ඇතැයිද ඒ මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121019</link>
    <topic>අසභ්‍ය වීඩියෝ දර්ශන නැරැඹූකතක් සමඟ 4ක් දැලේ</topic>
    <author>වයඹ පළාත් සංචාරක සේන එදිරිසිංහ</author>
    <content>අසභ්‍ය වීඩියෝ දර්ශන නැරඹූ සැකකාර පුද්ගලයන් හතර දෙනෙකු සමඟ කාන්තාවක් පොතුහැර පොලිසිය මඟින් අත්අඩංගුවට ගෙන ඇත. ඉකුත් (08) වැනිදා රාත්‍රි කාලයේ පොතුහැර පොලිස් වසමේ හිරිපත්ඇල්ල ප්‍රදේශයේ නිවසක් තුළදී පුද්ගලයන් කාන්තාව සමඟ අශෝභන වීඩියෝ දර්ශන බලමින් සිටිය දී පොතුහැර පොලිසියට ලැබුණු තොරතුරක් මත අත්අඩංගුවට ගෙන තිබේ.පොතුහැර පොලිස් ස්ථානාධිපති පොලිස් පරීක්ෂක සම්පත් ජයසිංහ මහතාගේ උපදෙස් මත පරීක්ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121020</link>
    <topic>කළුතර දිසාවෙන්ජීව විද්‍යා අංශයෙන් පළමු තැනට</topic>
    <author>හොරණ විශේෂ – එම්. ඩී. වී. විජයනාථ</author>
    <content>මෙවර අ. පො. ස. උසස් පෙළ විභාගයෙන් ජීව විද්‍යා අංශයෙන් කළුතර දිස්ත්‍රික්කයෙන් ප්‍රථම ස්ථානය හිමිකර ගැනීමට හොරණ තක්‍ෂිලා මධ්‍ය විදුහලේ එම්. ඩී. දිලංකා චාමරී සිසුවිය සමත් වී ඇත.පොල්ගස්ඕවිට වෑතර කනිටු විදුහලෙන් ප්‍රාථමික අධ්‍යාපනය හදාරා පහ වසර ශිෂ්‍යත්ව විභාගයෙන් ජය ලැබ අනතුරුව ඇය තක්‍ෂිලා විදුහල වෙත ඇතුළත් වී ඇත. අ. පො. ස. සා. පෙළ විභාගයේදී ද ඇය කළුතර දිසාවෙන් පළමු ස්ථානය හිමිකර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121021</link>
    <topic>හැඳුනුම්පතක් නැත්නම් විදුහල්පතිගෙන් ලිපියක්</topic>
    <author/>
    <content>අධ්‍යයන පොදු සහතිකපත්‍ර (සාමාන්‍ය පෙළ ) විභාගයට පෙනී සිටීම සඳහා මේ වනවිටත් කිසියම් අනන්‍යතා පත්‍රයක් නොමැති අයදුම්කරුවන් විදුහල්පතිවරයාගේ ලිපියක් ද සමඟ විභාග පළමු දිනයේදීම ශාලාධිපතිවරයා හමුවිය යුතු බව විභාග කොමසාරිස් ජනරාල් අනුර එදිරිසිංහ මහතා පවසයි.වයස අවුරුදු 16 සම්පූර්ණ නොවූ අයදුම්කරුවන් පමණක් ජාතික හැඳුනුම්පත වෙනුවට පොස්ට් මාස්ටර් ජනරාල් විසින් නිකුත් කළ තැපැල් හැඳුනුම්පත විභාගයේදී භාවිතා කළ හැකි බව ද හෙතෙම දැනුම් දෙයි.මේ වනවිටත් සමහර වයස සම්පූර්ණ වූ අයදුම්කරුවන් ජාතික හැඳුනුම්පත් ලබා ගැනීමට කටයුතු කර නැතැයි පවසන එදිරිසිංහ මහතා, ඉදිරි දින කීපය තුළ ජාතික හැඳුනුම්පත් ලබා ගැනීම උදෙසා කිසිදු අයදුම්කරුවකු පුද්ගලයින් ලියාපදිංචි කිරීමේ දෙපාර්තමේන්තුවට නොයැවිය යුතු බව සියලු විදුහල්පතිවරුන්ට දන්වා සිටි බවද පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121022</link>
    <topic>දමිළ භාෂා පුහුණුව ලැබූපොලිස් නිලධාරීහු 96ක් විසිර යති</topic>
    <author>ජයසිරි මුණසිංහ,ආරියපාල වංශතිලක කුරුණෑගල මධ්‍යම විශේෂ</author>
    <content>දමිළ භාෂා පුහුණුව ලැබූ පොලිස් නිලධාරීන් 96 දෙනෙකුගේ විසිර යෑමේ උත්සවයක් වයඹ නියෝජ්‍ය පොලිස්පති ජගත් අබේසිරි ගුණවර්ධන මහතාගේ ප්‍රධානත්වයෙන් වැහැර රංදෙණිය පොලිස් සේවාස්ථ පුහුණු ආයතනයේ දී ඊයේ පැවැත්විණි.ජනාධිපති මහින්ද රාජපක්ෂ මහතාගේ සංකල්පයකට අනුව මෙවැනි පුහුණුවීම් පොලිස් දෙපාර්තමේන්තුවට ලබාදීමට කටයුතුª සම්පාදනය කොට ඇත.වයඹ සහ බස්නාහිර දෙපළාතේ පොලිස් නිලධාරීන් වෙනුවෙන් මෙම දෙමළ භාෂා පුහුණු පාඨමාලා මධ්‍යස්ථානය ආරම්භ කරන ලදී. මෙම විසිර යෑමේ උත්සවයයේ ආරාධිත අමුත්තා වශයෙන් සහභාගිවූ නියෝජ්‍ය පොලිස්පති ජගත් අබේසිරි ගුණවර්ධන මහතා පොලිස් නිලධාරින් දැනුවත් කරමින් පොලිස් දෙපාර්තමේන්තුවේ දැක්ම විය යුත්තේ මනා පොලිස් සේවයක් සඳහා මිත්‍රශීලී හා කාර්යක්ෂම සේවයක් ඉටු කිරිම බවත් එසේ නොවුන හොත් ජනතාව පොලිස් නිලධාරීන් කෙරෙහි විශ්වාසයක් නොතබන බවත් කීය.ජ්‍යෙෂ්ඨ පොලිස් අධිකාරි වාස් ගුණවර්ධන මහතාකතා කරමින් ඉතාමත් දක්ෂ පොලිස් නිලධාරීන් කණ්ඩායමක් යටතේ දෙමළ භාෂාව පිළිබඳව 6 මසක පුහුණුවක් ලබා විසිර යන නිලධාරීන්ගෙන් අවංක සේවයක් පොලිස් දෙපාර්තමේන්තුව බලාපොරොත්තු වෙන බවත් මෙම නිලධාරීන්ට දිවයිනේ ඕනෑම පොලිස් ස්ථානයක රාජකාරී කිරීමේ හැකියාවක් තිබෙන බවත් කීය. මෙම විසිර යාමේ උත්සවය සංවිධාන කොට තිබුණේ කුරුණෑගල පුහුණු ආයතනයේ ස්ථානාධිපති ප්‍රධාන පොලිස් පරීක්ෂක කුමාරසිංහ මහතා විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=n10121023</link>
    <topic>අධික වර්ෂාවෙන්පවුල් 34334ක් අනාථයි</topic>
    <author>වෙල්ලස්සේ බණ්ඩාර උපාලි කරුණාරත්න</author>
    <content>දින ගණනාවක් තිස්සේ පවතින අධික වර්ෂාව හේතුවෙන් ඊයේ (09) වන විට පවුල් 34334 ක පුද්ගලයන් 135290 ක් විපතට පත්ව ඇත. මේ හේතුවෙන් දිස්ත්‍රික්ක 05 ක පුද්ගලයන් 5 දෙනෙකු මියගොස් ඇති අතර තවත් අයෙකු අතුරුදහන්ව ඇතැයි ආපදා කළමනාකරණ මධ්‍යස්ථානය සඳහන් කරයි.වැඩිම පිරිසක් විපතට පත්ව ඇත්තේ මන්නාරම දිස්ත්‍රික්කයේය. පවුල් 9693 ක පුද්ගලයන් 40074 ක් විපතට පත්ව සිටින බවත්, යාපනය දිස්ත්‍රික්කයේ පවුල් 8356 ක පුද්ගලයන් 30452 ක් විපතට පත්ව සිටිති.කිලිනොච්චි දිස්ත්‍රික්කයේ විපතට පත්ව සිටින පවුල් සංඛ්‍යාව 5628 ක් වන අතර පුද්ගලයන් 21664 ක් එම දිස්ත්‍රික්කයේ පීඩාවට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012101</link>
    <topic>කොළඹ මහනගර සභාවේ ඇතැම් ප්‍රජාශාලා - ක්‍රීඩාපිටි නමට පමණයි</topic>
    <author>උතුරුකොළඹ සමූහ ඒ මදුරවීරන්</author>
    <content>කොළඹ මහ නගර සභා මුදල්වලින් ඉදිකර නගර වැසියන්ගේ පරිහරණයට යොදා ඇති ප්‍රජාශාලා හා ක්‍රීඩා භූමි බොහොමයක් ම පොදු පහසුකම් ඉතා අඩුව ගරා වැටෙන තත්වයකට පත්ව තිබේ.ඇතැම් ප්‍රජාශාලා ගව ගාල්වලටත් අන්තය. මෙනිසා උත්සවයක් හෝ මංගල සාදයක් සඳහා මේවා තෝරා ගැනීමට නගර වැසියෝ මැලි වෙති. මෙයින් නගර සභාවට සිදුවන පාඩුව සුළු පටු නොවේ.කුඩා පිට්ටනිවල මණ්ඩප තිබුණත් ඒවා බොහොමයක්ම ගොඩනැගිලිවලට පමණක් සීමා වී ඇති බැව් කිවහොත් එය අතිශයෝක්තියක් නොවන්නේය. මෙයින් බොහොමයක්ම අඩුපාඩුවලින් සමන්විතය. ඇතැම් ස්ථානවල විදුලි පංකා ක්‍රියාවිරහිතව තිබෙනු දක්නට ලැබේ. නාන කාමර හා වැසිකිළි ඉතා අබලන් තත්ත්වයක පවතී. ඇතැම් වැසිකිළිවල දොරවල් නැත.ඇතැම් ප්‍රජා ශාලාවල පාලකයන් හෝ මුරකරුවන් සිටින බවක් පෙනෙන්ට නොමැත.සමහර ප්‍රජාශාලාවල පුස්තකාල තිබෙන නමුදු පුවත්පතක් කියවන්න ලැබෙන්නේ කලාතුරකිනි. ඇතැමුන් ඒවා ඔවුන්ගේ නිවෙස්වලට රැගෙන යන බැව් පැවසේ.කොළඹ මහනගර සභාවේ විනෝදාංශ හා ක්‍රීඩා භූමි දෙපාර්තමේන්තුවේ පාලනය සඳහා වසරක් පාසා අය වැය මඟින් රුපියල් මිලියන ගණන් වෙන්කෙරේ. පාලනය නිසියාකාර සිදු නොවීම නිසා අද එය සුදු අලියකු බවට පත්ව ඇත.මේවායේ නඩත්තුව ලියකියවිලිවලට පමණක් සීමාවී තිබීම නිසා තම දූ දරුවනට ක්‍රීඩා කිරීම සඳහා සුදුසු තැනක් නොමැති බවට නගරයේ බදු ගෙවන ජනතාව මැසිවිලි නගති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012102</link>
    <topic>නාරම්මල ව්‍යාපෘති 5ක වැඩ මේ වසරේ දී නිමයි</topic>
    <author>නාරම්මල සමූහ චමින්ද විදානගේ</author>
    <content>නාරම්මල ප්‍රාදේශීය ලේකම් කොට්ඨාස සංවර්ධන ව්‍යාපෘති පහක වැඩකටයුතු මේ වසර තුළ නිම කිරීමට කටයුතු යොදා තිබේ.ආර්ථික සංවර්ධන අමාත්‍යාංශය මඟින් මේ සඳහා ලබා දී ඇති මුදල රුපියල් හතළිස් ලක්ෂ පනස් දහසකි.මෙලෙස වැඩ කටයුතු අවසන් කිරීමට නියමිත ව්‍යාපෘති වනුයේ, මුතුගල රජමහා විහාරස්ථාන මාර්ගය සංවර්ධනය කිරීම, කඩහපොළ පාසල අසල මාර්ගය ප්‍රතිසංස්කරණය කිරීම, දම්පෑලැස්ස පිරිවෙණේ අඩක් නිමකර ඇති බහු කාර්යය ගොඩනැඟිල්ලේ වැඩ අවසන් කිරීම, නාරම්මල මයුරපාද මධ්‍ය විද්‍යාලයීය ක්‍රීඩාංගණයේ කාණු පද්ධතිය සංවර්ධනය කිරීම සහ නාරම්මල ප්‍රජා ශාලාව පිළිසකර කිරීමත් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012103</link>
    <topic>මහජන ආධාර ලබන අයටසිංහ සමාජයෙන් අත-හිත</topic>
    <author>මතුගම සංචාරක</author>
    <content>මතුගම ප්‍රධාන තැපැල් කාර්යාලයෙන් මහජන ආධාර ලබන වැඩිහිටියන් සඳහා ප්‍රජා සත්කාර වැඩපිළිවෙළක් එම තැපැල් කාර්යාලයෙන් ක්‍රියාත්මක කැරේ.පසුගිය දින එම ප්‍රජා සත්කාරක වැඩසටහන මතුගම ලියෝ හා සිංහ සමාජවල සාමාජිකාවෝ ද දායක වූහ.ඔවුහු වැඩිහිටියන් ගේ උදෑසන ආහාර වේල පිළියෙළ කර බෙදා දුන්හ.ඔවුන් පිරිස තැපැල් කාර්යාලයට පැමිණි පසු තම වාරය එනතුරු රැදී සිටීමට අවශ්‍ය පැදුරු තොගයක් ප්‍රදානය කළහ.මේ සත්කාරක වැඩසටහන හැම මාසයකම පැවැත්වෙන නිසා අවශ්‍ය මුළුතැන්ගෙයි උපකරණ තොගයක් ද ඔවුහු ප්‍රදානය කළහ.තැපැල් ස්ථානාධිපති එස්. විට්ටහච්චි මහතා ඇතුළු තැපැල් කාර්යාලයේ කාර්ය මණ්ඩලය මේ සඳහා දැඩි කැපවීමෙන් කටයුතු කරයි.කළුතර සිංහ සමාජයේ නියෝජ්‍ය භාණ්ඩාගාරික ඩී. ඩී. එන්. කලුආරච්චි, කැබිනට් නිලධාරී කමල් කලුආරච්චි, ලේකම් උපාලි මල්ලිකාරච්චි, සභාපති චන්න මුණසිංහ, මංජුල ගුණවර්ධන, ලියෝ සභාපති රුචිර මල්ලිකාරච්චි යන මහත්වරු ද මේ අවස්ථාවට සහභාගි වූහ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012104</link>
    <topic>දියවන්නා ඔයේ අතු ඇළවලසැල්වීනියා ඉවත් කරයි</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>ශ්‍රී ජයවර්ධනපුර කෝට්ටේ මැතිවරණ බල ප්‍රදේශය පුරා විහිදී ඇති දියවන්නා ඔයේ හා අතු ඇළ මාර්ගවල පිරී තිබූ සැල්වීනියා ශාකය ඉවත්කිරීමේ කටයුතු මේ දිනවල සම්පූර්ණයෙන් ම නිමවී තිබේ.ආරක්ෂක අමාත්‍යාංශයේ ලේකම් ගෝඨාභය රාජපක්ෂ මහතාගේ උපදෙස් මත නාවික හමුදා අංශය යන්ත්‍ර උපකරණ භාවිතයෙන් ශාකය ඉවත් කිරීමට සමත්වී තිබේ.මෙතෙක් කලක් අපද්‍රව්‍ය හා රොන්මඩවලින් වැසී තිබූ රාජගිරිය ආයුර්වේද රෝහල අසලින් ගලා බසින ඇළ මාර්ගයද දැන් සම්පූර්ණයෙන්ම පිරිසුදුය. පහත්බිම් ගොඩකිරීමේ සංස්ථාවද මේ කටයුතු කරගෙන යෑමට දායකත්වය සපයා ඇත.කොබ්බෑකඩුව මාවත හරහා ගලායන දියවන්නා අතු ඇළ හරහා තිබූ පරණ පාලමද කඩාදැමීමේ කටයුතු මේ දිනවල සිදු කැරේ. මේ නිසා කරදගස්කුඹුර ප්‍රදේශයේ නිරතුරුම රැදෙන වැසිජලයද පහසුවෙන් ගලායෑමට ඉඩසැලැසේ.මේ ඇළ මාර්ග ඔස්සේ බෝට්ටු සේවයක් ඇරඹීමටද නියමිතය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012105</link>
    <topic>කළුතර නගොඩ මහ රෝහලේඅඩුපාඩු රැසක් සපිරීමට පියවර</topic>
    <author>කළුතර දකුණ සමූහ උපාලි බටුවත්ත</author>
    <content>කළුතර මහ රෝහලේ ච් ශල්‍යාගාරය දීර්ඝ කිරීම සඳහා නව ගොඩනැඟිල්ලකට මුල්ගල තබන ලදී. රජය විසින් මේ සඳහා මිලියන 21 ක් ඇස්තමේන්තු කර ඇති අතර 2010 - 2011 මුදල් වර්ෂය අනුව මූල්‍ය ප්‍රතිපාදන යෙදවීමට නියමිතය. කළුතර රෝහලේ වැඩ බලන නියෝජ්‍ය අධ්‍යක්‍ෂිකා වෛද්‍ය ලක්‍ෂ්මි කුමාරතිලක , වැඩ බලන අධ්‍යක්‍ෂ වෛද්‍ය මදුර ඩයස්, විකලාංග ශල්‍ය විශේෂඥ වෛද්‍ය සුනිල් විජේසිංහ, නිර්වින්දන විශේෂඥ වෛද්‍ය හේමන්ත රාජපක්‍ෂ යන මහත්ම මහත්මීන්ගේ සුරතින් මුල්ගල තැබීම සිදුකැරිණි.තවද 1969 ආරම්භ කරන ලද ගොඩනැගිල්ලේ මාතෘ සායන වාට්ටු 4 ක් සහ සූතිකාගාර 2 ක් අවුරුදු 40 කට පසු සම්පූර්ණයෙන් අලුත්වැඩියා කිරීම මේ දිනවලදී ආරම්භ කර ඇත. මේ සඳහා වැයවන මුළු මුදල මිලියන 19.7 කි. මෙම සූතිකාගාර දෙකේ සහ වාට්ටු හතර ඇඳන් 80කින් සමන්විත වේ.දැනට මාතෘ සායනයට දිනකට ඇතුළත්වන රෝගීන් සංඛ්‍යාව අධිකවීම හේතුවෙන් ඉඩකඩ ප්‍රමාණවත් නොවන බවත් මාසයට දරුවන් 900 - 1000 ත් අතර සංඛ්‍යාවක් මේ රෝහලෙන් මෙලොව එළිය දකින බවත්, රෝහල් අධ්‍යක්‍ෂ පැවැසීය. ජනාධිපති පදවි ප්‍රාප්තිය වෙනුවෙන් ආශිර්වාද බොධි පූජා පින්කමක් සහ රුක්රෝපන වැඩසටහනක් ද පැවැත්විණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012106</link>
    <topic>කෙටවල අමුණ අවටමත්ලෝලීන්ගේ පාරාදීසයක්</topic>
    <author>නිට්ටඹුව - සමූහ, ජෙනට් ජයසිංහ</author>
    <content>අත්තනගලු ඔය හරහා බැද ඇති ගම්පහ කෙටවල අමුණ ගොවීන් 850කට වැඩි පිරිසකට අයත් කුඹුරු අක්කර 1500කට අධික ප්‍රමාණයක් යල මහ දෙකෙහි ම අස්වැද්දීමට ජලය සපයයි.එහෙත් අමුණ අවට ප්‍රදේශය, බේබද්දන්ගේ මත්ද්‍රව්‍ය අලෙවි කරන්නන්ගේ සහ අයාලේ යන පෙම්වතුන්ගේ පාරාදීසයක් වීම නිසා ගොවීන්ට මෙන්ම අවට ප්‍රදේශවාසීන්ටද ඉමහත් හිසරදයක් වී තිබේ.කේ.ඒ. නන්දසේන කෙටවලඅවුරුද්ද පුරාම මෙතනට විවිධ පිරිස් එනවා. කොළඹ වගේ ඈත පළාත්වල පාසල් යන වයසෙ ළමයිනුත් පාසල මග හැරලා රංචු පිටින් මෙතනට ඇවිදින් අරක්කු බොනවා. ගංජා වගේ මත්ද්‍රව්‍ය භාවිතා කරනවා. අශෝභන ලෙස හැසිරෙනවා සමහරු අසිහියෙන් නාන්නා දියට පැනලා දියේ ගිලෙනවා. මම ජීවිත විසිපහකට වැඩිය බේරලා තියෙනවා. ගිය අයගෙ දෙමාපියො නෑදෑයො ඇවිදින් හඬන වැලපෙන හැටි නිතරම දකින විට ඇහෙනවිට අපිටත් විශාල කම්පනයක් ඇති වෙනවා.ගම්පහ -ඉහළගම ගොවි සමිතියේ ලේකම් ඒ. අජිත් බාලසූරිය මහතාමෙතනට ඇවිත් අරක්කු බොන සමහර අය බෝතල් වලින් ගහගෙන තුවාල කර ගන්නවා. බිදෙන බෝතල් කටු සිලි උර ඔක්කොම ළග තියෙන කුඹුරුවලට විසිකරනවා. ගොවීන්ට කුඹුරුවලට බහින්ඩ බැහැ බෝතල් කටු නිසා සමහරු දබර කරගෙන දුවන්න ගිහින් එක සැරේ දෙන්නා තුන්දෙනා රේල්ලුවට යටවෙනවා. දියේ ගිලිලා මැරෙනවා. කුඹුරු වැඩට ගෙනයන වාහනවලට අලාභහානි කරනවා. මේ පිළිබඳව බලධාරීන්ට අපි ලිඛිතව හා වාචිකව කියා තිබෙනවා.ගම්පහ ඉහළගම ගොවියකු වූ එල්.කේ. විජයවර්ධන මහතාකුඹුරු වැඩ කරන අපිට කෑමටික වතුර ටික අරගෙන එන කාන්තාවන්ට අමුණ පහුකරලා එන්න බැහැ. බීගෙන නිරුවතින් හැසිරෙන සමහරු උසුළු විසුළු කරනවා. අනිසි යෝජනා කරනවා. හැමදාම මෙම අවිනීත පිරිස් මෙතන ඉවක් බවක් නැතිව හැසිරෙන නිසා දිය නා ගන්න හරකෙක් නාවා ගන්න, ට්‍රැක්ටරයක් සෝදාගන්න හැටියක් නැහැ. මේ තත්වය අපේ කුඹුරු ගොවිතැනට විතරක් නොවෙයි පෞද්ගලික ජන ජීවිතවලටත් විශාල බාධාවක් වෙලා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012107</link>
    <topic>කටුගස්තොටපොදු වැසිකිළියක් නෑ</topic>
    <author>මහනුවර සංචාරක – ගාමිණි සමරනායක</author>
    <content>මහනුවර – කටුගස්තොට නගරය සඳහා පොදු වැසිකිළියක් නොමැතිවීම ගැටලුවක් වී ඇතැයි මහජනතාව පවසති. දිනකට දහස් ගණනක් ජනතාවක් මේ නගරය කරා පැමිණියත් ඔවුන්ට හදිසි අවශ්‍යතාවයකට යාමට තැනක් නොමැතිවීම නිසා ඇතැමුන් නගරය අසලින් ගලා බස්නා මහවැලි ගඟ හා පිඟාඔය භාවිතයට පෙළඹී සිටිති. මේ නිසා මෙහි උග්‍ර පරිසර දූෂණයක් සිදුවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012108</link>
    <topic>කළුඅග්ගල ශාන්ත බොස්කෝ විදුහල් භූමිය නායයෑමේ අවදානමක</topic>
    <author>ලබුගම සමූහ - නිරෝෂා ශ්‍යාමලී විදාන</author>
    <content>කළුඅග්ගල ශාන්ත ජෝන් බොස්කෝ විද්‍යාලයේ ප්‍රාථමික අංශය පිහිටි භූමියේ පස් තට්ටු කොළඹ – අවිස්සාවේල්ල හයිලෙවල් මාර්ගයට කඩාවැටෙමින් පැවතීම නිසා ප්‍රාථමික අංශයේ සිසුන්ගේ ජීවිත දැඩි අවදානම් තත්ත්වයකට පත්ව ඇත.ඒ පිළිබඳව අදාළ බලධාරීන් දැනුවත් කර ඇතත් ඒ සඳහා කිසිදු ක්‍රියාමාර්ගයක් මෙතෙක් ගෙන නොමැති බවට විද්‍යාලයීය ආදි ශිෂ්‍ය සංගමයේ උප සභාපති අජිත් බණ්ඩාර මහතා පවසයි.හංවැල්ල ප්‍රාදේශීය ලේකම් ටී. ඩී. එස්. විජේරත්න මහතාද අදාළ අංශ දැනුවත් කර ඇතත් මෙතෙක් විසඳුම් ලැබී නැත. ප්‍රාථමික අංශයේ ගොඩනැගිල්ලක් භාවිතයෙන් ඉවත් කර වසර ගණනාවක් ගතව ඇත. ප්‍රාථමික අංශයේ වැසිකිළි පද්ධතිය එම වැසිකිළි භාවිත කරයි. අවදානම් ස්ථානයට පිවිසීම වැළැක්වීමට උණ බම්බු සහ ලීවලින් තාවකාලික වැටක් ඉදිකර ඇතත්, එය අවදානම වැළැක්වීමට කිසිසේත් ප්‍රමාණවත් නැත. මෙම ස්ථානයෙන් කිසිවකු හෝ පහළට ඇද වැටුණහොත් අධික රථවාහන ගමනාගමනයක් පවතින හයිලෙවල් මාර්ගයට වැටේ.අවදානම් තත්ත්වයකට පත්ව ඇති විද්‍යාල භූමිය ආරක්ෂා කර එහි පස් තට්ටු කඩා වැටීම වැළැක්වීමට සුදුසු ගල් බැම්මක් ඉදිකර තම දරුවන්ගේ ජීවිත ආරක්ෂා කර දෙන ලෙසට අදාළ බලධාරීන්ගෙන් මවුපියෝ ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r1012109</link>
    <topic>බලතොට ප්‍රධාන ඇළසුළු වැස්සකටත් පිටාර ගලනවා</topic>
    <author/>
    <content>පාතදුම්බර ප්‍රාදේශීය සභා බල ප්‍රදේශය ඇතුළත පිහිටි මඩවල නගරය මැදින් බැස යන බලතොට ප්‍රධාන ඇළ ඉතා සුළු වර්ෂාවකදී පවා පිටාර ගලන බැවින් එම ඇළ දෑලේ පදිංචිකරුවෝ දැඩි දුෂ්කරතාවට මුහුණ දෙති.තම නිවෙස් ඇතුළට වැසි ජලය ගලා ගෙන එන බවත් නිවෙස් වලට පිවිසීමට එන මාර්ග සෝදා පාලුවට ලක්වෙන බවත් තම වතු පිටි එම ඇළට ඛාදනය වන බවත් ඔවුහු කියති. ඉකුත්දා මේ ඇළ මාර්ගය පිටාර ගැලීම නිසා මඩවල කටුගස්තොට මාර්ගයේ ස්ථාන කීපයකටත් මඩවල ජාතික පාසල් භූමියටත් අලාභ හානි සිදු වුණි.මඩවල පදිංචි එච්. ඒ. සකූර් මහතා මේ ඇළ පිටාර ගලන්න එක හේතුවක් තමයි කැළි කසළවලින් ඇළ අවිරවීම. අනිත් එක තමයි ඇතැමුන් කරන අනවසර ඉදිකිරීම් නිසා ඇළ උතුරා යනවා. ඇළේ සහ අසල ඇති නිවාසවල ආරක්ෂාවට බැමි කීපයක් බැදිය යුතුයි. අවශ්‍ය තැන්වල ආරක්ෂාවට බැමි බැඳීමට බලධාරීන් තීරණය කළා. එහෙත් එය අතරමග නැවතුණා. ඒ ගැන අදාළ බලධාරීන් යළි සලකා බලා ජනතාවගේ ආරක්ෂාවට හැකි දෙයක් කළ යුතුයි. එසේම ඇළට කැළි කසළ දැමීම වහාම නතර කිරීමට පියවර ගත යුතුයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r10121010</link>
    <topic>කෝවිල්ගොඩ වැව පිළිසකර කරන්නනිලධාරින්ගේ රෙගුලාසි බාධාවක් වෙලා</topic>
    <author>සටහන හා ඡායාරූප මඩුල්ල සමූහ චන්දන අත්තනායක</author>
    <content>මොනරාගල මඩුල්ල ප්‍රාදේශීය ලේකම් කොට්ඨාසයේ කටුපැලැල්ල වසමේ කෝවිල්ගොඩ වැවේ ප්‍රතිසංස්කරණ කටයුතු අඩපණ වීම හේතුවෙන් ප්‍රදේශයේ ගොවීහු දැඩි දුෂ්කරතාවට පත්ව සිටිති.ගමට එන සෑම දේශපාලනඥයකුගෙන්ම ඔවුහු ඉල්ලා සිටියේ වැව සකස් කර දෙන ලෙසය. ඔවුන්ගේ සානුකම්පිත ඉල්ලීමට එක් ආයතනයක් ඉදිරිපත් විය. ඒ සඳහා මුදල් ද වෙන් කර දුන්නේය. එහෙත් අවාසනාවකට නිලධාරීන්ගේ නොයෙක් රෙගුලාසි හරස් වී තිබේ. මේ පිළිබඳව ගොවීහු මෙසේ කීය.ඩබ්ලිව්. එම්. ගාමිණි සිසිර කුමාර මහතා ගමේ බොහෝ දෙනෙක් ජීවත් වන්නේ ගොවිතැන් කරලා. හේන් ගොවිතැනයි, කුඹුරු ගොවිතැනයි කරන්නේ. කෝවිල්ගොඩ වැව යටතේ පවුල් 79ක් සෘජු වශයෙන් කුඹුරු වගාවේ නිරත වෙනවා. වක්‍ර ආකාරයට තවත් පවුල් 50 ත් 60 ත් විතර වගා කටයුතුවල යෙදී සිටිනවා. වැව ගොඩ වෙලා. ප්‍රමාණවත් ජලය නැහැ. එම නිසා කණ්ඩිය තවත් උස් කර බැඳ ප්‍රතිසංස්කරණය කරන්න අපි විවිධ ආයතනවලින් ඉල්ලීම් කළා. ඒ අනුව එක් ආයතනයක් ඉදිරිපත් වෙලා. මුදල් ද වෙන් කර දුන්නා. කොහොම නමුත් ශ්‍රම දායකත්වය සමග ලක්ෂ 19 1 / 2 කට ආසන්නය.වැවේ ඉදිකිරීම් කටයුතු ආරම්භ කිරීමට යාමේදී ගැටලුවක් මතු වුණා. ප්‍රාදේශීය ලේකම් කාර්යාලයට ගියාම කියනවා අඩවි වන නිලධාරී කාර්යාලයෙන් අවසර ගන්නැයි කියා. දිසා වන නිලධාරී ළඟට ගියාම කියනවා ප්‍රාදේශීය ලේකම්තුමා සමග කථා කොට විසඳා ගන්නැයි කියා. කිහිප වතාවක්ම මේ ආයතන වලට ගියා කාගෙන්වත් විසඳුමක් ලැබුණේ නැහැ.මේ වසරේ මුදල් ටික ආපසු යනවා. රටේ ආර්ථික සංවර්ධනයට සෘජුවම දායක වන මෙවන් පොදු සංවර්ධන කටයුතු කරන්න ගියත් ඇති වෙන ගැටලු නිසා අසරණ අපි දැඩි දුෂ්කරතාවට පත් වෙනවා.අගෝස්තු සැප්තැම්බර් මාසවල ඇතිවෙන දැඩි ඉඩෝරයෙන් නාන්න බොන්න වතුර නොමැතිව අපි දැඩි දුෂ්කරතා විඳීනවා.ඩී. එම්. ගුණපාල මහතා වැව යටතේ තමයි අපි වගා කටයුතු කරන්නේ. බොහෝ අමාරුවෙන් තමයි වැවේ වැඩ කටයුතුවලට මුදල් වෙන් කර ගන්නේ. වැව හැදුවා නම් කන්න දෙකම කිසිදු ගැටලුවක් නොමැතිව වැඩ කර ගන්න හැකි වෙනවා. වැවට යන මාර්ගය දෙපස පවුල් විශාල සංඛ්‍යාවක් පදිංචි වී සිටිනවා. විදුලිය ගොස් ඇත්තේ කෙටි දුරක් පමණයි. තව මීටර් 600 ක් දුර දිගුවක් තිබෙනවා.ලක්ෂ 70 ක ඇස්තමේන්තුවක්ද සකස් කර තිබෙනවා. එම මුදල ලබාදීමට කවුරුවත් ඉදිරිපත් වෙලා නැහැ. වැවේ කටයුතු වගේම විදුලියත් දිගු කර දෙන්නේ නම් ලොකු පිනක්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r10121011</link>
    <topic>අක්මීමන - තල්ගස්යාය ගමේඅඩුපාඩු එමටයි</topic>
    <author>සටහන හා ඡායාරූප පෝද්දල සමුහ ජයන්ත කල්‍යානන්ද</author>
    <content>ගාල්ල අක්මීමන තල්ගස්යාය ගම්මානය අඩුපාඩු රැසකින් පිරී පවතී. මාර්ග, විදුලිය මෙන්ම ගමට ප්‍රජා ශාලාවක් නොමැතිවීම ද අඩුපාඩු අතර වේ. මේ තල්ගස්යාය ගම්වාසීන් ගමේ අඩුපාඩු ගැන කියන කතාවකි.කේ. එච්. ප්‍රියන්ත මහතා - මේ ගමේ පාරවල් අතර පුවක්ගස්හේන පාර විශාල වශයෙන් අබලන් වෙලා. වාහනයකින් තියා පයින්වත් යන්න බැහැ. අවුරුදු දහයකින් මෙහා මේ පාරට තාර දැම්මෙ නැහැ. මඟ නැඟුම යටතේ හරි පාර හදනවා නම් හොඳයි.පණ්ඩිත මතුගම ගුණරතන නායක හිමි - මේ ගමට ප්‍රජා ශාලාවක් නැති එකත් ලොකු අඩුවක්. සෑම පොදු සමිතියකම රැස්වීම් ශාලාව පන්සලේ ධර්ම ශාලාව තමයි. හදන්න ගිය ප්‍රජා ශාලාවත් කඩා වැටුණා. කිසිම සාධාරණයක් ඉටු නොවුණු ගමක් විදියට අපේ ගම හඳුන්වන්න පුළුවන්.කේ. පී. හේමසිරි මහතා - අඩුම තරමින් පුවක්ගස්හේන පාර හදනව නම් ලොකු දෙයක්. ජයන්ති හන්දියට පල්ලිගොඩට යන කෙටි පාර මේකයි. රාත්‍රියක නම් මේ වළවල්වල වැටි වැටී යන්න තමයි වෙන්නේ.කේ. සෝමවතී මහත්මිය - මේ පාර හදලා දෙනවානම් මොනතරම් හොඳද? ලෙඩෙක් කරාපිටියට ගෙනියන්න වුණොත් අපට තියෙන කෙටිම මාර්ගය මේ පාර තමයි. මොනවා හරි කර්මාන්ත ශාලාවක් අපේ ගමට දෙන්න කියලා මම ඉල්ලනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=r10121012</link>
    <topic>වැලිගොල්ලෑව ප්‍රජා ජල ව්‍යාපෘතියටැංකියට පමණක් සීමා වෙලා</topic>
    <author>සටහන හා ඡායාරූපය ගලෙන්බිඳුණුවැව තිනකරන් සුල්තාන් එම්.මහරුෆ්</author>
    <content>කහටගස්දිගිලිය ප්‍රාදේශීය ලේකම් කාර්යාලයට අයත් වැලිගොල්ලෑව ගම්මානයේ ජීවත්වන ජනතාවට පානීය ජලය ලබාදීමේ අරමුණින් මීට අවුරුදු පහකට පෙර ඉදිකරන ලද ජල ටැංකිය ගොඩනැඟිල්ලට පමණක් සීමාවී ඇති බව ගම්වාසීහු පවසති.ග්‍රාම නිලධාරී වසම් අංක 218 වැලිගොල්ලෑව යටතේ ඇති ගම්මාන තුනක් සඳහා ජලය ලබාදීම පිණිස ඉදිකරන ලද ජල ටැංකි ව්‍යාපෘතිය නිසි සැලැස්මකින් තොරව ගොඩනැගීම නිසා මේ තත්ත්වය උදාවී ඇති බවත් ප්‍රදේශවාසීහු චෝදනා කරති.වැලිගොල්ලෑව, ඉහළ හල්මිල්ලෑව හා පුංචි හල්මිල්ලෑව ගම්මානවල පදිංචි පවුල් 400කට වැඩි ජනතාවට පානීය ජලය ලබාදීම සඳහා 2005 වර්ෂයේ දී මේ ජල ටැංකිය ඉදිකිරීමේ කටයුතු ආරම්භ කෙරිණි. ඉහත ගම්වැසියන්ගේ මුදල් හා ශ්‍රම දායකත්වයෙන් ගොඩනගන ලද මේ ව්‍යාපෘතිය සඳහා වෙන්කළ මුදල හතළිස් දෙලක්ෂ හැට පන්දහසකි.    වැලිගොල්ලෑව “සම්සම්” ප්‍රජා මූල මණ්ඩලය විසින් ඉදිකරන ලද ජල ටැංකිය පිරවීම සඳහා ප්‍රමාණවත් ජලය නොමැතිවීම මෙයට හේතුවී ඇති බව ගම්වාසීහු පවසති.ඉහළ හල්මිල්ලෑව පදිංචි එම්.අන්සාර් මහතා අපි බොහොම දුප්පත් මිනිස්සු. ගොවිතැනයි අපේ ප්‍රධාන ජීවනෝපාය මාර්ගය. අපි ළිංවලින් තමයි ජලය අරගෙන බිව්වේ. පසුගිය කාලයේ අපේ ගමෙන්ම කිහිප දෙනෙක් වකුගඩු රෝගයෙන් මැරුණා.පිරිසුදු පානීය ජලය ලබාගෙන ජීවත්වීමේ අරමුණින් අපි කුලී වැඩ කරලා රු:5000ක් ප්‍රජා මූල මණ්ඩලයට ලබාදුන්නා, පමණක් නොව සාමාජිකයන් වන අපි දින 10කටත් වැඩි කාලයක් අපේ ශ්‍රමය ලබාදීලා තියනවා. නමුත් අපේ රුපියල් පන්දාහට පැය 25ක් වත් අපට ජලය ලබා දුන්නේ නෑ.පුංචි හල්මිල්ලෑව පදිංචි උපාලි මහතා අපි විටින් විට ප්‍රජා මූල මණ්ඩලයෙන් මෙම ජලය පිළිබඳව අහනවා. එයාලා කියන්නේ අදාල අමාත්‍යාංශයට දැනුම් දී ඇති බවයි. කොහොම හරි දැන් අපට ජලයත් නෑ. මුදලුත් නෑ.ප්‍රජා මූල මණ්ඩලයේ සභාපති ඒ.එම්. අසීර් මහතා මේ ජල ටැංකියට ජලය පිරවීම සඳහා ඉදිකළ නළ ළිඳෙන් ප්‍රමාණවත් ජලය ලැබෙන්නේ නැහැ. මේ පිළිබඳව මේ ජල ටැංකිය අධීක්ෂණය කළ රජයේ ජල පාලන මණ්ඩලයට අපි කිව්වා. එයාලා කියන්නේ විශාල ළිඳක් මගින් ජලය ලබාදීමට නම් රු: ලක්ෂයක් බැංකුවේ තැන්පත් කරන ලෙසයි. අපි එවැනි විශාල මුදල් කොහෙන් සොයාගන්නද ?.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012101</link>
    <topic>වැස්සට ඉඩදී කොදෙව්වෝ යති තරගාවලිය යළි ජනවාරියේ</topic>
    <author>ප්‍රින්ස් ගුණසේකර</author>
    <content>ධාරානිපාත වර්ෂාවෙන් දිගින් දිගටම එල්ලවූ බාධා හමුවේ බටහිර ඉන්දීය ක්‍රිකට් ක්‍රීඩකයෝ එක්දින තරගාවලිය කල්දමා කොදෙව් දූපත් බලා පිටත්වීමට තීරණය කළහ.හම්බන්තොට සූරියවැය අන්තර්ජාතික ක්‍රිකට් ක්‍රීඩාංගණයේදී ඊයේ ප්‍රථම එක්දින තරගයට සහභාගිවීමේ අපේක්ෂාවෙන් සිටි ශ්‍රී ලංකා බටහිර ඉන්දීය කොදෙව් ක්‍රීඩකයන්ට එම අවස්ථාව අහිමි කළේය. එහෙයින් දෙරටේ ක්‍රිකට් බලධාරීහු ඒකමතිකව එක්දින තරගාවලිය ලබන ජනවාරි දක්වා කල් දැමීමට එකඟවුහ.ඒ අනුව ජනවාරි 28 වැනිදා බටහිර ඉන්දීය කොදෙව් පිල නැවත ජනවාරි 28 දා ශ්‍රී ලංකාවට පැමිණ එක්දින තරග 3 ක් ක්‍රීඩා කරනු ඇත. ජනවාරි 31 දා ප්‍රථම තරගයත් පෙබරවාරි 2 හා 5 දිනවලදී අනෙක් තරග 2 ත් පැවැත්වේ. එහෙත් එම තරග පැවැත්වෙන ක්‍රීඩාංගණ ස්ථිරව ප්‍රකාශ කළ නොහැකි බව ශ්‍රී ලංකා ක්‍රිකට් සභාපති ඩී.එස්. ද සිල්වා මහතා ‘දිනමිණ’ට පැවැසීය. ඉදිරි දින කිහිපයේ දී තරග පවත්වන ක්‍රීඩංගණ පිළිබඳ තීරණය ප්‍රකාශ කරන බවද ඒ මහතා පැවැසීය.තරගාවලියට වර්ෂාව හරස්වීමෙන් නරඹන්නන්ට හොඳ තරග දැකබලා ගැනීමට නොහැකි වුණා. මුල්‍යමය පාඩුවක් අපට සිදුවන්නේ නෑ. කොදෙව් පිල ලබන වසරේ ශ්‍රී ලංකාවට පැමිණීමට කැමැත්ත දීම ගැන සතුටුයි. සිල්වා මහතා වැඩිදුරටත් පැවැසීය.බටහිර ඉන්දීය කොදෙව් ක්‍රිකට් ක්‍රීඩකයෝ හෙට පිටත්වීමට නියමිතය.ශ්‍රී ලංකාව හා බටහිර ඉන්දීය කොදෙව් පිල අතර ටෙස්ට් තරගාවලියට ද වර්ෂාවෙන් බාධා සිදුවූ අතර තරග තුනම ජය පරාජයෙන් තොරව නිමාවට පත්විය. මේ තත්ත්වය මත ශ්‍රී ලංකාව ටෙස්ට් කණ්ඩායම් ශ්‍රේණිගත කිරීමේදී තෙවැනි ස්ථානයේ සිට පස්වැනි ස්ථානය දක්වා පහළට වැටුණි.ලබන වසරේ පෙබරවාරි මාසයේ දී ලෝක කුසලාන ක්‍රිකට් තරගාවලිය ආරම්භවන අතර එයට පෙර ශ්‍රී ලංකාවට ඇති එක්දින තරගාවලිය ද කොදෙව් දූපත් පිල සමග පමණි.එහෙයින් දෙපිලටම මේ එක්දින ක්‍රිකට් තරගාවලිය වැදගත් එකකි.ලෝක කුසලාන ක්‍රිකට් තරගාවලිය වෙනුවෙන්ම ඉදිකළ හම්බන්තොට සූරියවැව ක්‍රිකට් ක්‍රීඩාංගණයේ ඊයේ පැවැත්වීමට නියමිත වූයේ පළමු ජාත්‍යන්තර තරගය වීමද විශේෂත්වයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012102</link>
    <topic>මංජු වන්නිආරච්චිගේ චෝදනාවේඅවසන් පරීක්ෂණය ජනවාරියේ</topic>
    <author>ප්‍රින්ස් ගුණසේකර</author>
    <content>පොදු රාජ්‍ය මණ්ඩලීය ක්‍රීඩා උළෙලේ දී බොක්සිං රන් පදක්කම දිනා ගත් මංජු වන්නිආරච්චිට එරෙහි තහනම් උත්තේජක චෝදනාවේ අවසන් තීන්දුව ප්‍රකාශ කෙරෙන පරීක්ෂණය ලබන වසරේ ජනවාරි අග සතියේ දී ජැමෙයිකාවේ දී පැවැත්වීමට කටයුතු සැලසුම් කොට ඇත.මේ පිළිබඳව බොක්සිං ක්‍රීඩක මංජු වන්නිආරච්චිට ලිඛිතව දැනුම් දී ඇතැයි වාර්තාවේ.මේ පරීක්ෂණය පොදු රාජ්‍ය මණ්ඩලීය ක්‍රීඩා සම්මේලනයේ තහනම් උත්තේජක කමිටුව මගින් නම් කරන ලද පුද්ගලයින් පිරිසක් ඉදිරියේ දී පැවැත්වීමට නියමිතය. මෙහි දී මංජු වන්නිආරච්චිගේ නිර්දෝෂිභාවය සනාථ කිරීම උදෙසා කරුණු ඉදිරිපත් කිරීමට තවත් අවස්ථාවක් උදාවනු ඇත.පොදු රාජ්‍ය මණ්ඩලීය ක්‍රීඩා උළෙලේ දී කිලෝ ග්‍රෑම් 56 බැන්ටම් වේට් බොක්සිං රන් පදක්කම දිනාගත් පසුව ලබාගත් මංජු වන්නිආරච්චිගේ මුත්‍රා සාම්පලයේ තහනම් උත්තේජක සංඝටක අඩංගු බවට චෝදනා එල්ල වූව ද ක්‍රීඩකයා එය ප්‍රතික්ෂේප කළේය.පසුව ‘බී’ මුත්‍රා සාම්පල පරීක්ෂාවක් ද සිදුකළ අතර ප්‍රතිඵලය එක හා සමාන විය. මේ සියලු වාර්තා පදනම්කොට ගෙන ජැමෙයිකාවේ දී තීන්දුව ප්‍රකාශ කිරීමේ අවසන් පරීක්ෂණය පැවැත්වේ.කෙසේ වුව ද නවදිල්ලි පොදු රාජ්‍ය මණ්ඩලීය ක්‍රීඩා උළෙලේ දී තහනම් උත්තේජන පරීක්ෂා කළ ආකාරය හා දත්ත ගබඩා කළ ආකාරය ගැටළු සහගත බවට සංවිධායක කමිටුවට චෝදනා එල්ල වී තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012103</link>
    <topic>සැම්ප්‍රාස්ගේකුසලාන අතුරුදන්</topic>
    <author/>
    <content>තම ටෙනිස් දිවියේ දිනාගත් සූරතා විශාල සංඛ්‍යාවක් සොරකම් කරනු ලැබ ඇතැයි ග්‍රැන්ඩ් ස්ලෑම් සූරතා 14 ක් ජයගත් ටෙනිස් පිටියේ හිටපු විශිෂ්ට ක්‍රීඩකයකුවන පෙට් සැම්ප්‍රාස් ලොස් ඇන්ජලීස් ටයිම්ස් පුවත්පතට ප්‍රකාශ කළේය.ඩේවිස් කුසලාන 2ක්, ජගත් ශ්‍රේණිගත කිරීම් වල අංක 1 ස්ථානයට පැමිණීමෙන් ලැබු කුසලාන සහ ඔලිම්පික් ජයග්‍රහණයකින් ඔහුට ලැබුණු මුද්දක් සොරකමට ලක්වී ඇත.ඔහු ජයගත් ග්‍රෑන්ඩ් ස්ලෑම් 14 න් 13 ක් ඔහු සතු වුවද ඔහු විසින් දිනාගනු ලැබූ ඔස්ටේ‍්‍රලියානු විවෘත ටෙනිස් සූරතාවද මෙසේ සොරකමට ලක්වී ඇත. “මේ සූරතා අහිමි වීම මගේ ටෙනිස් ජීවිතයම උදුරා ගත්තා වගේ” සැම්ප්‍රාස් ප්‍රකාශ කළේය.“සූරතා ගැන තණ්හාවක් මට නැහැ. නමුත් මට ඒ සූරතා කුසලාන මගේ දරුවන්ට පෙන්නීමට ඕන කළා. එයාල කවදාවත් මම ක්‍රීඩා කරනවා දැකලා නෑ” ඔහු වැඩිදුරටත් ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012104</link>
    <topic>ෂේන් වෝන් ආපසු එයි</topic>
    <author>ලන්ඩන් (ඒ. එෆ්. පී.)</author>
    <content>මේ දිනවල පැවැත්වෙන අළු බඳුන ටෙස්ට් තරග මාලාව අතරතුරදී ඔස්ට්‍රේලියාවේ හිටපු ශ්‍රේෂ්ඨ දඟ පන්දු යවන්නා වන ෂේන් වෝන් හදිසියේම ටෙස්ට් ක්‍රිකට් ක්‍රීඩාවට අවතීර්ණ වීමේ සූදානමක් තිබේද යන්න පිළිබඳව එංගලන්ත සහ ඔaස්ටේ‍්‍රලියානු ක්‍රීඩා ලෝලීන්ට කුතුහලයක් ඇතිවී තිබේ.මීට හේතු වූයේ පසුගියදා එංගලන්තයේ ප්‍රවර්ධන සංචාරයක නිරතවූ ෂේන් වෝන් ගෙන් මාධ්‍යවේදීන් යළි ටෙස්ට් ක්‍රීඩාවට අවතීර්ණ වීමට ඔහු තුළ අදහසක් තිබේද යන්න විමසා සිටි නිසාය.මේ ප්‍රශ්නයට වෝන් නිශ්චිත පිළිතුරක් නොදීමෙන් එංගලන්ත හා ඔස්ට්‍රේලියානු ක්‍රීඩාලෝලීන් තුළ කුතුහලයක් ඇතිවී තිබේ. “රිකී පොන්ටිං පැමිණ මගෙන් ඇසුවහොත් යාළුවා අපිට මේ වෙලාවේ ඔයාගේ උදව් අවශ්‍යයයි කියා. එවිට මට ඒ ගැන සලකා බැලිය හැකියි” ෂේන් වෝන් පැවසීය.මෙහිදී මතුවන තවත් පැනයක් වන්නේ වෝන් ටෙස්ට් ක්‍රීඩාවට යළි අවතීර්ණ වුවද කණ්ඩායමට ඇතුළත්වීමට ඔහුට අවස්ථාවක් ලැබේද යන්නය.පසුගියදා නිමාවට පත්වූ අළු බඳුන ටෙස්ට් තරගාවලියේ දෙවන ටෙස්ට් තරගයෙන් ඔස්ට්‍රේලියාව ඉනිමකින් සහ ලකුණු 71 කින් එංගලන්තයට පරාජය විය.41 හැවිරිදි ෂේන් වෝන් ටෙස්ට් ක්‍රීඩාවෙන් සමුගෙන වසර 4 කට ආසන්න වුවද ඔහු තවමත් දස්කම් අතර සිටින ක්‍රීඩකයෙකි.“මම කැමතියි ෂේන් වෝන් නැවතත් ටෙස්ට් ක්‍රීඩාවට එනවා නම්, එංගලන්තයේ හිටපු තුන්ඉරියව් ක්‍රීඩක ඇන්ඩෲ පිලින්ටොෆ් මෙල්බොන් හැරල්ඩ් “සන්” පුවත්පතට එසේ ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012105</link>
    <topic>මෝර්න් මෝකල් හා ඩේල් ස්ටයින් ලෝක කුසලානය සමඟින්.</topic>
    <author/>
    <content>එළඹෙන ලෝක කුසලානයට තව ඇත්තේ දින 70ක් පමණි. දකුණු අපි‍්‍රකානු ක්‍රිකට් ක්‍රීඩකයින් වන මෝර්න් මෝකල් හා ඩේල් ස්ටයින් ඩුබායි හි මින් මැදුර හා වතුර යට සත්ත්වෝද්‍යානයේ දී පසුගියදා ලෝක කුසලානය සමඟින්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012106</link>
    <topic>ජනසතු සේවා ටේබල් ටෙනිස් ත්‍යාග ප්‍රදානය අද</topic>
    <author/>
    <content>ජනසතු සේවා ටේබර් ටෙනිස් සංගමයේ ත්‍යාග ප්‍රදානෝත්සවය අද (10) ප. ව. 6.30 ට කොළඹ සී විව් හෝටලයේ දී පැවැත්වීමට කටයුතු යොදා ඇත.ජාතික ඉතිරි කිරීමේ බැංකුවේ ප්‍රධාන විධායක නිලධාරී / සාමාන්‍යාධිකාරී එච්. එම්. හෙන්නායක බණ්ඩාර මහතාගේ ප්‍රධානත්වයෙන් පැවැත්වෙන මේ ත්‍යාග ප්‍රදානයේ විශේෂ ආරාධිත අමුත්තා ලෙස මහජන බැංකුවේ නියෝජ්‍ය සාමාන්‍යාධිකාරී (මානව සම්පත්) ලයනල් චන්ද්‍රසිරි මහතා සහභාගිවීමට නියමිතව ඇත.ජනසතු සේවා ටේබල් ටෙනිස් සංගමය 2009 සහ 2010 වසරවලදී සංවිධානය කරන ලද තරගාවලි 07 ක ජයග්‍රාහක ජයග්‍රාහිකාවන්ට ත්‍යාග ප්‍රදානය මෙදින සිදු කෙරේ. මේ ත්‍යාග ප්‍රදාන රාත්‍රිය සඳහා ජාතික ඉතිරිකිරීමේ බැංකුව සහ මහජන බැංකුව ප්‍රධාන අනුග්‍රාහකයන් ලෙස කටයුතු කරන අතර තවත් අනුග්‍රාහක ආයතන කිහිපයකත් සහයෝගය මේ සඳහා ලැබී ඇති බව ජනසතු සේවා ටේබල් ටෙනිස් සංගමය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012107</link>
    <topic>මහජන බැංකු ක්‍රීඩා සමාජයේ වර්ණ රාත්‍රිය හෙට</topic>
    <author/>
    <content>දිවයිනේ පුමුඛතම ක්‍රීඩා සමාජයක් වන මහජන බැංකු ක්‍රීඩා සමාජයේ 11 වන වර්ණ රාත්‍රිය 2010 දෙසැම්බර් 11 වන සෙනසුරාදා රාත්‍රියේ කොළඹ “තාජ් සමුද්‍ර” හෝටලයේදී පැවැත්වීමට කටයුතු යොදා ඇත.මහජන බැංකුවේ සභාපති ඩබ්ලිව්. කරුණාජීව මහතාගේ ප්‍රධානත්වයෙන් සහ මහජන බැංකුවේ ප්‍රධාන විධායක නිලධාරී / සාමාන්‍යාධිකාරී එච්.එස්.ධර්මසිරි මහතා ඇතුළු ආයතනික කළමනාකාරිත්වයේ සහභාගිත්වයෙන් පැවැත්වෙන මෙම වර්ණ රාත්‍රියේදී 2009 සහ 2010 වර්ෂවලදී ජනසතු සේවා, අන්තර් බැංකු සහ ජාතික මට්ටමේ තරග සඳහා මහජන බැංකුව නියෝජනය කර ජයග්‍රහණ හිමිකරගත් මහජන බැංකු සේවක මණ්ඩල සාමාජික සාමාජිකාවන් 122 දෙනකු වෙත වර්ණ ප්‍රදානය සිදු කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012108</link>
    <topic>කරාතේ රන් පදක්කම දිනූගිහාන් ජීවන්ත</topic>
    <author>ජගත් ගුණවර්ධන</author>
    <content>කුලියාපිටිය, පන්නල, ඇලබඩගම සිංහල මහා විද්‍යාලයේ 10 වැනි වසරේ ඉගෙනුම ලබන ඩී.ගිහාන් ජීවන්ත ද සිල්වා පසුගියදා ඉන්දියාවේ තමිල්නාඩු නුවරදී පැවැති ඔකිනාවන් කොභූදෝ ජාත්‍යන්තර කරාතේ තරාගාවලියේදී කිලෝ ග්‍රෑම් 45 - 50 කාණ්ඩයේ කාතා අංශයේ ප්‍රථම ස්ථානය හා ෆයිටිං අංශයේ තුන්වන ස්ථානය දිනා ගනිමින් මව්බිමට කීර්තියක් අත්කර දුන්නේ ය.දංකොටුව ධම්මික කරාතේ දෝ කායිතාන් ක්‍රීඩා සමාජය නියෝජනය කරන ගිහාන් අවුරුදු 15න් පහළ රත්නපුර හා කුරුණෑගලදී පැවැති ඔකිනාවෝ තරගාවලියේදී ජයග්‍රහණ රැසක් හිමිකර ගත් දක්ෂ ක්‍රීඩකයෙකි.වසර 6ක් තිස්සේ කරාතේ ක්‍රීඩාවට යොමු වී සිටින ගිහාන් සිසිර කුමාර මහතා යටතේ පුහුණුවීම් කටයුතු කරන අතර නිමල් වික්‍රමසිංහ මහතා ප්‍රධාන උපදේශක ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s1012109</link>
    <topic>හිල්ටන් කලම්බෝ රෙසිඩන්ස්නත්තල් විනෝද දිවීම 19දා</topic>
    <author>වර්නන් ගුණසේකර</author>
    <content>හිල්ටන් කලම්බෝ රෙසිඩන්ස් විසින් වාර්ෂිකව සංවිධානය කරන විනෝද දිවීම මෙවර පිට පිට 8 වැනි වසරටත් ලබන 19 වැනි දින පැවැත්වේ.‘නත්තල් විනෝද දිවීම 2010’ ලෙසින් නම් කොට ඇති මේ විනෝද දිවීම සඳහා ශ්‍රී ලංකා ටෙලිකොම් මොබිටෙල් ආයතනය පිට පිට හයවැනි වසරටත් නිල අනුග්‍රාහකත්වය දක්වයි. ඒ. වී. අයි. ආයතනය හා තායි ගුවන් සේවය ද මේ සඳහා අනුග්‍රාහකත්වයෙන් දායක වෙති.දෙසැම්බර් 19 වැනි ඉරු දින පෙරවරු 9.00 ට කොළඹ 02 යුනියන් පෙදෙසේ හිල්ටන් කලම්බෝ රෙසිඩන්ස්ට යාබදව තිබෙන ස්ටේපල් වීදියෙන් ඇරැඹෙන මේ විනෝද දිවීම කොම්පඤ්ඤ විදිය, මැලේ වීදිය, රයිෆල් පාර, ඔස්සේ පැමිණ ලේක් හවුස් වට රවුමෙන් ඩී. ආර්. විජේවර්ධන මාවතට පිවිස ඩාලි පාරේ හයිඩ් පාක් මංසන්ධිය දක්වා පැමිණ යළි ආරම්භක ස්ථානයට පැමිණ අවසන් වේ.පිරිමි විවෘත, කාන්තා විවෘත, පිරිමි අවුරුදු 45 න් ඉහළ, කාන්තා අවුරුදු 45 න් ඉහළ සහ බාලක අවුරුදු 16 න් පහළ, බාලිකා අවුරුදු 16 න් පහළ වශයෙන් මේ විනෝද දිවීම පැවැත්වේ.විවෘත ඉසව්වලට දුර ප්‍රමාණය කිලෝමීටර හයක් වන අතර බාලක බාලිකා ඉසව් වල දුර කිලෝ මීටර තුනකි. විවෘත ඉසව් වල පළමුතිදෙනාට පිළිවෙළින් රුපියල් 25000 ක්, 15000 ක් හා 10000 ක් වශයෙන් ත්‍යාග මුදල් පිරිනැමෙන අතර බාලක බාලිකා ජයග්‍රාහකයිනට කුසලතා ප්‍රදානය කෙරෙනු ඇත.ක්‍රීඩා වෛද්‍ය ඒකකයේ සහායද මේ විනෝද දිවීමට ලැබෙනු ඇත.මේ සඳහා අයදුම්පත් බාර ගැනීම දෙසැම්බර් 17 වැනි දින පස්වරු 6.30 න් අවසන් වේ’ හිල්ටන් කලම්බෝ රෙසිඩන්ස් ගොඩනැගිල්ලේ තෙවැනි මහලේ පිහිටි ක්‍රීඩා මධ්‍යස්ථානයෙන් අයැදුම්පත් ලබා ගත හැකි යැයි සංවිධායකයෝ දන්වා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=s10121010</link>
    <topic>ජී. ඇම්. එච්. අපෝන්සු මහතාට සමරු තිළිණයක් පිරිනැමූ අවස්ථාව.</topic>
    <author>ඡායාරූපය ගීත් ද මැල්</author>
    <content>ලේක් හවුස් ආයතනයේ වසර 50ක අඛණ්ඩ සේවා කාලයක් නිම කළ ජී. ඇම්. එච්. අපෝන්සු මහතාට ලේක් හවුස් ක්‍රීඩක ක්‍රීඩිකාවන්ගේ සුහද හමුව හා වර්ණ රාත්‍රියේ දී ආයතනයේ සභාපති ජ්‍යෙෂ්ඨ මාධ්‍යවේදී බන්දුල පද්ම කුමාර මහතා සමරු තිළිණයක් පිරිනැමූ අවස්ථාව..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=f1012102</link>
    <topic>දේශපාලනයයි සහෝදරකමයි පටලවා ගත්තේ නැහැ</topic>
    <author>සංලාපය අමල් යශෝමන් ජයසිංහ ඡායාරූප රක්ෂණ ශ්‍රීයන්ත</author>
    <content>මෙවර අලුත් මුහුණු විශේෂාංගය සඳහා එක්වන්නේ ප්‍රකට දේශපාලන පරපුරක් නියෝජනය කරමින් වර්තමාන පාර්ලිමේන්තුවේ ආණ්ඩු පක්‍ෂය නියෝජනය කරන රුවන් රණතුංග මන්ත්‍රීවරයා ය. මේ ඔහු තමන්ගේ පුද්ගලික ජීවිතයේ සැඟවුණු තැන් පිළිබඳව අප සමඟ සිදුකළ සංවාදයකි.* ඔබේ සම්පූර්ණ නම :-රුවන් රණතුංග.* උපන් දිනය :-1971 – ඔක්තෝම්බර් - 20* ඉගෙනුම ලැබූ පාසල :-කොළඹ අශෝක කනිෂ්ඨ විද්‍යාලය සහ කොළඹ ආනන්දය.* මවුපියන් :-මගේ අම්මා නයනා නන්දනී ගුණසේකර (රණතුංග) උපාධිධාරි ගුරුවරියක්, මගේ තාත්තා හිටපු ජ්‍යෙෂ්ඨ ඇමතිවරයෙක්. ශ්‍රීලනිපයට උර දුන් කෙනෙක්. ඔහු රෙජී රණතුංග.* සහෝදර සහෝදරියන් ?අයියලා පස්දෙනයි. මං පවුලේ බාලයානේ.* දේශපාලනයට පෙර රැකියාවක් කළාද?ඔව්. ව්‍යාපාර කටයුතු කළා.* දේශපාලනයට පිවිසෙන්නේ?දේශපාලනයට එන්නට මගේ කොහෙත්ම අදහසක් තිබුණේ නැහැ. කුඩාවියේ සිටම තාත්තාගේ, පසුව අයියලාගේ කටයුතුවලදී මාත් උදව් කළා. ඡන්දයකට ඉදිරිපත්වන්නට හිතක් තිබුණේම නැහැ. ජනතාව සමඟ ලඟින් ඉන්නට මට අවස්ථාව ලැබුණා. තාත්තාට, අයියලාට කියන්න තිබෙන දෙයක් එයාලා මා හරහා තමයි කරගත්තෙ. මගේ තාත්තාගෙ අභාවයෙන් පස්සෙ තාත්තා වෙනුවෙන් ජනතාවට සේවය කරන්නට ඇතිවූ උවමනාව තමයි ඡන්දයකට ඉදිරිපත් වන්නට හේතු වුණේ.* ඔබ මන්ත්‍රීවරයෙකු හැටියට හා පුරා කියා පාර්ලිමේන්තුවට පා තබද්දි ඇති වූ හැඟීම කෙබඳු ද කීවොත්?ලොකු චකිතයක් තිබුණ. ඇත්තම කියනවානම් බියකුත් දැනුණ. අයියලාගේ මැතිවරණ ව්‍යාපාරවලදී කොතරම් කතා කර තිබුණත් පාර්ලිමේන්තුවේදී කතා කරන කොට මහ මොකක්දෝ ගැස්මක් ඇතිවුණා.* ඔබ විවාහකද?අපොයි ඔව්. මගේ දෙවැනි අම්මා හිරෝමි රණසිංහ රණවක. ඈ දෙනියායෙ.* පේ‍්‍රම සම්බන්ධතාවක්ද?ඔව්.* එතකොට දූ දරුවන් එහෙම?පුතාලම දෙන්නයි. ලොකු පුතා උදාන්ත රණතුංග. වයස 13යි. දෙවැනි පුතාට 11යි. ඉඳුවර රණතුංග. එයා නම් අර්ජුන අයියා වගේම තමයි. පුතාලා දෙන්නාම ආනන්දයේ ඉගෙන ගන්නවා.* ඔබේ ලග්නය?මීන* ඔබ කැමතිම ආහාරය?පොල් සම්බෝලය. ආප්ප, කිරිබත්, අල දමාපු හාල්මැස්සන් හොද්ද.* ඔබ ඔබව දකින්නේ කොහොමද?මමත් සාමාන්‍ය පුද්ගලයෙක් කියලා. මන්ත්‍රීතුමා කියල කියනවටවත් මං ආස නැහැ. අපේ ගම්වල අය නම් මට කතා කළේ ‘රුවන් බබී’ කියලා. සමහරුන් රුවන් මහත්තයා කියල කිව්වා. මුලදී මන්ත්‍රීතුමා කියල ඇහෙන කොට මට ලැජ්ජාවකුත් හිතුණා. කතාවට වඩා මා කැමති සවන් දෙන්නටයි.* ජීවිතය දකින්නේ කොහොමද?ම්... ම්... ජීවිතය සුන්දරයි. ඒත් අපේ මිනිසුන් ආර්ථීක බරින් මහා අපහසුතා මැද්දෙ ජීවිතය ගැටගහගන්න විඳින දුක් ගැහැට දැක්කාම මට දුකක් ඇතිවෙනවා. ඒ වේලාවට ජීවිතය සුන්දරයි කියල හිතන්නවත් හිත ඉඩ දෙන්නෙ නැහැ.* ඔබේ පවුලේ අය එහෙම?තාත්තා, අයියලා දේශපාලනයේ - මගේ අර්ජුන අයියාටත් මා ගරු කරනවා. එයාගෙ අදහස් සුබවාදීයි. රටට ගැලපෙන අදහස් තියෙන්නේ. කිවයුත්ත කෙළින්ම කියල දානවා. අපේ මුළු පවුලම එකමුතුයි. මගේ ජීවිතය ඉහළට ගන්න අපේ සමගියත් බලපෑවා.* ඔබේ පාසල් ජීවිතය සිහිපත් කළොත්? මගේ පාසල් ජීවිතය හරිම දුක්බරයි.*ඒ ඇයි කියල මං ඇසුවොත්?77 දී අපේ ගේදොර ගිනි තිබ්බා. අපේ දේපළ විනාශ කර දැම්මා, අපි පවුලම අන්ත අසරණ තත්ත්වයකට ඇදවැටුණා. එතකොට මට වයස අවුරුදු 6යි. මොන්ටිසෝරියෙ. ඒ කාලය මට හොඳට මතකයි. අපේ රත්තරන් අම්මාගේ වැටුපයි, දහිරියයි එක්ක අඩු පහසුකම් මැද්දෙ අපට ඉගෙන ගන්නත් ලැබුණේ. විශ්වාස කරන්න, පාසල් නිල ඇඳුමක් මට ම කියල මහල අඳින්න ලැබුනෙ 11 වැනි පන්තියේ දී. ඒ වෙනකම් අයියලාගෙ ඇඳුම් ඇන්දේ. ඒත් මං කවදාවත් මට ඇඳුමක් මහල දෙන්න කියල අම්මා, තාත්තාට කිව්වෙ නැහැ. මගේ තාත්තා දුක් විඳින හැටි මගේ ඇස් දෙකින්ම දැක්කා. පාසලේ දී අමිහිරි සිදුවීම්වලටත් මේ නිසා මට මුහුණ දෙන්නට සිදුවුණා.* ඒ කිව්වෙ?දවසක් මගේ කළිසම කොටයි කියල මාව අල්ලා ගත්තා - ඒ කළිසමේ වාටියත් නැති තරමට දික් කරල තිබුණත් කොටයි. ඒත් මං අම්මට, තාත්තාට කිව්වෙ නැහැ. දවසක් ට්‍රිප් එකක් යන්න ළමුන්ගෙන් රුපියල් 150 ගානේ එක්කහු කළා. මට දෙන්න පුලුවන්කමක් නැහැනෙ. හෙට - හෙට දෙන්නම් කිය කියා මං මගඇරියා. ට්‍රිප් එක යන දවසෙදි මං ගෙදර නැවතුණා. පසුදා සර් මට ගැහුවා. මට දුක හිතුණා. පි‍්‍රන්සිපල් ගාවට ගිහින් මං ඇත්තම කිව්වාම සර්ව ගෙන්වල මගේ කතාව කිව්වා. සර්ටත් දුක හිතෙන්න ඇති. මගෙන් ඇහුව ඇයි ඒ වගක් නොකීවෙ කියලා. ලැජ්ජාවටයි මං නොකිව්වෙ කියල මං සර්ට කිව්වා.* කොහොමද ඔබේ කලා හැකියාවන් එහෙම?මට සින්දු කියන්න බැහැ. සින්දු අහනවා. නන්දා මාලිනිය, ඉන්ද්‍රානි, මිල්ටන්, ක්ලැරන්ස්ගෙ සින්දු අපි නිතරම අහනවා.* ක්‍රීඩා කුසලතා?අයියා තරම් දක්‍ෂ ක්‍රිකට් ක්‍රීඩකයෙක් නෙවි. 15න් පහළ 17න් පහළ, දෙවන පෙළ කණ්ඩායමට ක්‍රිකට් ක්‍රීඩාව කළා. ක්‍රිකට්වලට අඩුම අත්දැකීම් තිබෙන්නේ මටයි. කුඩා කාලෙදි අපේ මුළු ගෙදරම ක්‍රීඩාපිටිය වගේ. දොර, ජනේලවල වීදුරු පිට පිට බිඳෙනවා. බිඳෙන ගානෙ තාත්තා අලුත් වීදුරු සවිකලා. පස්සෙ තාත්තා කඩදාසි ඇලෙව්වා. බේරාගන්න බැරිම තැනදි තාත්තා ඒකත් අත්හැර දැමුවා.* තාත්තා ඔබට දඬුවම් කරල ඇති?අනේ එහෙම නැහැ. තාත්තා හරිම තැන්පත්. කිසිම දේකට කලබල වෙන්නේ නැහැ. එක දවසක් සංජීව අයියත් එක්ක මම ගල්වලින් ගහගත්තු දවසක තාත්තාගෙන් එදාම විතරයි මං ගුටි කෑවේ.* ඔබ ඉතාම සංවේදී අයෙක් යැයි අසන්ට ලැබුණ?ඔව්. මගේ ජීවිතේ දඩබ්බරකම් නැහැ. මගේ තාත්තා බොහොම සංවේදීයි. ඒ සංවේදී ගුණය මටත් පිහිටා තිබෙනවා කියල මං හිතන්නෙ. මනුෂ්‍ය හදවත, මනුෂ්‍ය ගුණයනෙ වටින්නෙ නේද?* ඔබ සතුව සරල දිවි පැවැත්මක් ඇතැයි කීවොත්?ලොකු දේවල් කියා දෙයක් නැහැ. මුල් අවධියේදි මගේ ව්‍යාපාරය දියුණු කරගන්න මහ පාන්දර ගෙදරින් ගිහින් මහ රෑ ගෙට එන්නේ. බොහොම දුකින් ව්‍යාපාරය දියුණු කරගත්තේ. අදටත් මගේ බිරිඳ හදල දෙන කෑම එක අරන් ගිහින් කන්නෙ. ලොකු හෝටල්වලට ගිහින් කන පුරුදු නැහැ. ජීවිතේටම යාළුවෙක් එක්ක නයිට් ක්ලබ් එකක් බලන්න ගියේ එකම දවසයි, මොකද්ද නයිට් ක්ලබ් කියන්නෙ කියා බලාගන්න.* අනාගත බලාපොරොත්තු? -පුළුවන් තරම් හරිදේ කරන්න. හරිදේ පිරිසිදුයි. මවුපියන් අහිමි දරුවන් වෙනුවෙන් අධ්‍යාපනය ලබාදීමේ ලොකු උවමනාවක් තිබෙනවා. රැකියා ලබාදීමට අපහසු නිසා අපේ ඇමතිවරු ගාවට ගිහින් නැති බැරි අයට උවමනා දෙයක් ඉල්ලා රැගෙන දීම මගේ ලොකුම උවමනාවක්. අපේ මිනිසුන් විඳින දුක් ගැහැට දුටුවාම සසර කළකිරෙනවා. අඩු තරමින් ෂීට් 10ක වහළයක් ඇති කුඩා නිවසක් මසකට එකක් ගානෙ හදලා වසරකට 12ක් තනාදෙන්න කටයුතු කරනවා. දරුවන්ට අවශ්‍ය පාසල් උපකරණ, පහසුකම් ලබාදීමට කටයුතු කරගෙන යනවා. ඉන් අපි වචනයෙන් කියන්නට බැරි තෘප්තියක් ලබන්න කැමැතියි. එක් අතකින් කුසලයක්.* දැනට ඒ වැඩ කටයුතු ක්‍රියාත්මකද?මගේ මන්ත්‍රී වැටුප මා ගන්නේ නැහැ. මගේ තාත්තාත් කිසිමදාක වැටුප් ගත්තේ නැහැ. මම ඉතාම දුක් මහන්සියෙන් ගොඩනඟාගත්ත මගේ ව්‍යාපාරයෙන් තමයි අපි ජීවත් වෙන්නේ. රෙජී රණතුංග පදනමේ රණරුවන් ප්‍රජා සත්කාර වැඩසටහන අප ආරම්භ කළා. මගේ බිරිඳ අතින් ඒ වැඩ කටයුතුවල කළමනාකාරිත්වය සිදු කෙරෙන්නේ. ඇයත් හිත උණුවෙන සැබෑ ගැහැණියක් හැටියට මා දකින්නේ. හිත උණුවීම හින්දා හොරුන්ටත් උදව් උපකාර කරල එයා පාඩුත් ලබා තිබෙනවා. මේ ටිකත් කියන්න ඕනෑ. කවුරු හරි ඉදිරිපත් වෙලා නැති බැරි දහසකට රැකියා ලබා දෙනවා නම් ඒ වෙනුවෙන් කැමැත්තෙන් මම මගේ මන්ත්‍රීධූරය වුවත් පරිත්‍යාග කරන්න සූදානම්.* දේශපාලනයට ඔබගේ බිරිඳ අකමැති බවක් තිබුණ කියන්නේ ඇත්තක්ද?ඇත්ත – මුලදී ඈ තදින්ම විරුද්ධ වුණා. තාත්තාගේ දේශපාලන කටයුතුවලදී 2001 දී අපි නිරතව සිටියදී භයානක දෙයක් සිද්ධ වුණා. ඒ වෙලාවෙ අපි ආරක්ෂක හේතූන් මත වාහන මාරු කරගෙන ගමන් කළේ. මාබෝදර ඡන්ද බූත් එක ළඟදි අපට බෝම්බ ගැහුවා. මා ගිය වාහනයට බරපතල හානි සිද්ධ වුණා. මගේ අතකට සුළු තුවාල සිදුවුණා. එදා ඒ සිද්ධියේ කම්පනය මගේ (බිරිඳ)ට තවමත් තියෙනවා. මට අනතුරක් සිද්ධ වේවි කියල එයා හරිම බයයි. සමාජ ප්‍රජා සත්කාර ක්‍රියාවලියේදී දැන් ඈ ඉතා කැපවීමෙන් ක්‍රියා කරනවා.* තරුණ විවාහකයෙකු හැටියට ඔබ දරන අදහස් ගැන සඳහන් කළොත්?දරුවන්ට ඕනෑවට වඩා සැප දෙන්න මම සූදානම් නැහැ. දරුවන්ටත් දුක කියන්නෙ කුමක්ද කියල දැනෙන්න, තේරෙන්න හැරිය යුතුයි. කාටවත් කරදරයක් නැතිව ජීවත් වෙන්නට දරුවන්ට කියා දෙන්න ඕනෑ.* ඔබේ දේශපාලන ජීවිතයේ ගුරුවරයෙකු සිටිනවාද?ඔව්. ඒ මගේ තාත්තා. තාත්තාගේ වියෝව අපට තදින්ම දැනෙනවා. තාත්තාට ආදරේ කරපු සෑම කෙනෙකුටම ඒ දුක තවම දැනෙනවා. තාත්තාගෙන් බොහෝ දේ මා ඉගෙන ගත්තා. මිනිසුන්ට කතා කරන විදිහ, සළකන විදිහ, තාත්තා සමීපයේ සිටියදී ඉගෙන ගත් මිනිස්කම නිසාදෝ මට ඉතාම අඩු වියදමකින් මැතිවරණ සටන ජයග්‍රහණය කරන්න හැකිවුණා. තාත්තා නැති වූ දවසේ මුකුත් කර කියාගන්න බැරි උදවිය පවා තමන්ට හැකි තරමින් කුමකින් හෝ කළගුණය දක්වන්නට ආවා.* ඔබ වඩාත්ම ආදරය කරන්නේ?මගේ අම්මා, තාත්තාට. මගේ සහෝදරයන්ට, මගේ අම්මාට (බිරිඳ) දරු දෙන්නාට, තාත්තා, අම්මා, සහෝදරයන් නැතිනම් මේ තත්ත්වයක නැහැ. මුලින් අපි හිටියේ ප්ලැට් එකක. බිමක් ඇති ගෙයක ඉන්න දිරි ගන්වමින් ජීවිතය ජයගන්න අත හිත දුන්නේ මගේම අයයි. අපේ පවුලේ අය හරිම එකමුතුයි. ඒ සමගිය මටත් බලපෑවා. ප්‍රසන්න අයියත් එහෙමයි.* ඔබට අමනාප අයත් ඉන්නවාද?මා කිසිවකු සමඟ අමනාපයක් නැහැ. මගෙත් එක්කත් කවුරුවත් අමනාපත් නැහැ. මං කාටවත් නිග්‍රහ කරන්නෙ නැහැ. පහත් කොට සළකන්නෙ නැහැ. පක්ෂ පාට දෙයක් මා ළඟ නැහැ. මා ළඟට ඇවිත් කුමක් හෝ පිහිටක් ඉල්ලන්නෙ විශ්වාසයකින්නෙ. මට හැකි තරමින් උදව් උපකාර කරනවා. වැරදි කරන අයටත් උදව් කරනවා. මා කරන උදව්වකදී ඉන් තවත් අයෙකුට අගතියක් සිදුවෙනවා නම් මා ඒ උදව්ව නම් කරන්නේම නැහැ.* ආගම දහම පිළිබඳව?මම බෞද්ධයෙක්. නිතර පන්සල් නම් යන්නේ නැහැ. ඒත් පින්කම් කරනවා.* දේශපාලන අරමුණු මොනවාද?විශේෂයෙන් කියන්න ඕනෑ අපේ සදාදරණීය නායක ජනාධිපතිතුමා ගතවූ වකවානුවේදි අප රට ගොඩදැමුවේ නැතිනම් රට මහා අඳුරු අගාධයකට ඇද වැටෙනවාට කිසිම සැකයක් නැහැ. එතුමාට රටට ගැලපෙන දර්ශනයක් දැක්මක් තිබෙනවා. මා වුණත් දේශපාලනයට එන්නට එතුමාගේ සැබෑ ජනතා හිතවාදී දර්ශනය සිත් ගත්තා. තනතුරුවලට මා විරුද්ධයි. තනතුරු වරප්‍රසාද නොව වගකීම් පැවරිය යුතුයි. සේවය කරන්නට තනතුරු වැදගත් නැහැ. විරුද්ධ පක්ෂවල අයත් පක්ෂවලට වඩා වටින්නේ තම රට කියාාසිතනවා නම් වඩා වැදගත්. ජනාධිපතිතුමාට පමණක් මේ සුබවාදී සංවර්ධන ක්‍රියාවලිය තුළින් රට ඔසවා තබන්නට බැහැ. ඊට සෑම දෙනාගේ ද මනා කැපවීම, අවංක සේවය අත්‍යවශ්‍ය වෙනවා.* විපක්ෂය ගැන ඔබේ අදහස?අපට විපක්ෂයක් කියා දෙයක් අද නැහැ කියන දෙයයි මට දැනෙන්නෙ. තිබුණත් ඒක දියාරු විපක්ෂයක් පමණයි. රටකට, ආණ්ඩුවකට ප්‍රබල විපක්ෂයක් තිබිය යුතුමයි කියා මගේ විශ්වාසය. මන්ද? එවිටයි අඩුපාඩු, විවේචන ලැබෙන්නේ. එවිටයි කරන කියන ජනතා සේවාවන් නිසි අයුරින් ඉටුකර ඔසවා තැබිය හැක්කේ. ආණ්ඩුවට අභියෝග පිළිගෙන ඒවා ජයගත හැකිවන්නේ සාධාරණව පෙන්වා දෙන ප්‍රබල විපක්ෂයක් තිබෙන විටදීයි.* මාධ්‍ය පිළිබඳ ඔබේ මතය සඳහන් කළොත්?ඇත්තම කියනවා නම් මා සිදුකරන ප්‍රජා සේවා කටයුතු මාධ්‍යයට දැනුම්දීලා කරන්නේම නැහැ හිතවත් මාධ්‍යවේදීන් ඒ ගැන නොසතුටත් පළ කර තියෙනවා. මාධ්‍ය ගැන මගේ අදහස නම් නිදහස් මාධ්‍යයක් අපට තිබිය යුතුයි. ඇත්ත ඇති සැටියෙන් පෙන්වා දිය යුතුයි. මධ්‍යස්ථ මාධ්‍යයට වැඩි ඉල්ලුමක් තිබෙනවා. රජයේ හෝ වේවා විපක්ෂය හෝ වේවා පවතින අඩුපාඩු පෙන්විය යුතුයි. එයයි මගේ අදහස.* ඡ්‍යොතිෂය පිළිබඳ ඔබේ පිළිගැනීම කෙබඳුද?සාමාන්‍ය විශ්වාසයක් තිබෙන්නේ. ඊට වඩා හෘද සාක්ෂිය මුල්තැනෙහිලා සළකන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=f1012103</link>
    <topic/>
    <author>චන්දන ජයවීර ඡායාරූප මාලන් කරුණාරත්න</author>
    <content>සුනිල් අරුණ වීරසිරි මේ දිනවල සාර්ථකව තිරගතවන “ටිකිරි සුවඳ” චිත්‍රපටයේ අධ්‍යක්ෂවරයාය. ඔහු සිනමාව පිළිබඳ දැක්වූ අදහස් මෙසේ ය.* නිෂ්පාදකවරයෙක් ලෙස සිනමාවට සම්බන්ධ වූ ඔබ අධ්‍යක්ෂකවරයෙක් ලෙස තවදුරටත් ක්ෂේත්‍රයේ ඉදිරි ගමනක් යාමට බලපෑ විශේෂ හේතුවක් තිබෙනවා ද?චිත්‍රපට කර්මාන්තයට මගේ පිවිසීම නිෂ්පාදනය හරහා සිදුවූවත් කුඩා කාලයේ සිටම මා තුළ පැලපදියම්ව තිබුණු උවමනාව අනුව පසුකාලීනව මම චිත්‍රපට විෂය අධ්‍යනය කළා. චිත්‍රපටයක් අධ්‍යක්ෂණය කිරීමට මා පෙළඹුණේ ඒ අනුවයි.මෙම චිත්‍රපටයේ තිර රචකයා වන ලාල් පාගොඩ ආරච්චි මට මුණගස්වා මෙම අධ්‍යක්ෂක කාර්යයට මා යොමු කළේ සිනමා පුවත්පත් කලාවේදීන් දෙපලක් වන චන්දන දයා සිරිවර්ධන හා චන්ද්‍රසිරි ලියනආරච්චියි.* ඔබ නිෂ්පාදනය කළ “සැපට දුකට සනී” හා “ක්ලීන් අවුට්” චිත්‍රපට තුළ සිනමාව හරහා කීමට අදහස් කළ දෙය අන්තර්ගතව තිබෙනවා. ද ?මම නිෂ්පාදකයෙක් හැටියට එම නිර්මාණ යුගලයේ දී කිසිවිටකත් අධ්‍යක්ෂවරයාට බලපෑම් කිරීමට ගියේ නැහැ. ඒ නිසා එම නිර්මාණ ද්විත්වය තුළ තිබෙන්නේ එම චිත්‍රපටය අධ්‍යක්ෂණය කළ රෝයිද සිල්වා මහතාගේ මතවාදයයි. ඔහු දක්ෂ අධ්‍යක්ෂවරයෙක්. මම කිසිවිටෙකත් හාස්‍ය පාදක කරගත් සිනමාව අඩුකොට සළකන්නේ නැහැ. ඇත්තටම මම එයට ප්‍රිය කරනවා. නමුත් මම චිත්‍රපටය තුළදී හාස්‍ය භාවිතා කරන්නේ එයට වෙනස්වයි.* “ටිකිරි සුවඳ“ තවත් එක් ළමා චිත්‍රපටයක් ද?මේ චිත්‍රපටය ළමයින් වෙනුවෙන් පමණක් කළ නිර්මාණයක් නොවෙයි. බොහෝ දෙනෙක් එසේ සිතන්නට පෙළඹෙන්නේ චිත්‍රපටයේ නම අනුව කල්පනා කිරීමෙනුයි.මෙම සිනමා කෘතියට වස්තු බීජය වූයේ දෙමව්පියන් අහිමිවූ ටිකිරි නම් දරුවෙක් මාමාගේ රැකවරණයට පත්වන ආකාරයත් අවසානයේ දී එයද නොලැබුණු තැන ගමේ පන්සලේ භික්ෂූන් වහන්සේගේ මඟ පෙන්වීම මත යහමඟට පිවිසෙන ආකාරයයි. එතැනදි කුඩා දරුවෙකුගේ කතා තේමාවක් ආශ්‍රයෙන් වැඩිහිටියන්ට මනුෂ්‍යත්වය පිළිබඳව පණිවුඩයක් ලබාදීම මම මේ චිත්‍රපටය හරහා උත්සාහ කළා.* මෙම චිත්‍රපටය හරහා ඔබ ප්‍රේක්ෂකයන්ට පණිවුඩයක් ලබාදීමට උත්සාහ කළාද ?චිත්‍රපටයක් තුළින් එය නරඹන ප්‍රේක්ෂකයන්ට දැනුමක් හා පණිවුඩයක් ලබාදිය යුතුයි. නමුත් ඒ පරමාර්ථය මතම චිත්‍රපටයක් කිරීමට උත්සාහ කිරීමෙන් නරඹන ප්‍රේක්ෂකයන්ට නීරස අත්දැකීමක් ලබාදෙනවා. ඒ නිසා මා උත්සාහ කළේ කුතුහලය, හාස්‍යය වැනි සිනමාත්මක අංග ඇතුළු කරමින් සුන්දර අත්දැකීමක් හරහා හිතන්නට යමක් ඉතිරි කිරීමටයි.චිත්‍රපටය නැරඹීම සඳහා සිනමා ශාලාවකට පැමිණෙන්නේ ඒ වෙනුවෙන්ම වෙන්වුණු ප්‍රේක්ෂකයින් පිරිසක්. ඔවුන් සිනමා කෘතිය වෙනුවෙන් කැප කරන පැය දෙකතුළදී ඔවුනට සතුටු විය හැකි යමක් ප්‍රදානය කිරීම සිනමාකරුවාගේ වගකීමක්.* බොහොමයක් නිර්මාණකරුවන් කරන්නාක් මෙන් ඔබ ප්‍රථමයෙන් ටෙලි නාට්‍ය කර්මාන්තයට ඇතුළු වී පසුව සිනමා කර්මාන්තයට ප්‍රවේශ නොවුයේ ඇයි ?පුළුල් තිරය හරහා ජනතාවට දෙන පණිවුඩය වින්දනාත්මක බවින් වැඩියි. ටෙලි නිර්මාණ හරහා මතකයේ හිටින යමක් කියන්නට බැහැ. දශක තුනක් තුළදී මේ දක්වා බිහිවී ඇති දහස් ගණනක් වූ ටෙලි නිර්මාණ සමඟ සසඳන විට අසාර්ථක වූ චිත්‍රපට පවා තවමත් ජනතාවගේ මතකය තුළ තැන්පත්ව තිබෙනවා. සතියෙන් දෙකෙන් අමතක වන නිර්මාණයක් කරනවාට වඩා මතකයේ රැඳෙන නිර්මාණයක් කිරීම හොඳයි.* සිනමා කර්මාන්තයට බොහෝ දෙනෙක් සම්බන්ධ නොවන්නේ එය අසාර්ථක කර්මාන්තයක් බවට ගොඩනැඟී ඇති මතවාද නිසයි. ඔබ සිනමාවට සම්බන්ධ වන්නේ අධ්‍යක්ෂකවරයෙක් ලෙස බැවින් එහි මුල්‍ය පක්ෂය පිළිබඳවත් යමක් දැන ගැනීමට කැමැතියි.ඕනෑම කෙනෙක් සිනමා කර්මාන්තය තුළ තහවුරුවීමට උත්සාහ කරන්නේ දෙවෙනුවයි. මුලින්ම නිර්මාණයක් හරහා බලාපොරොත්තු වන්නේ තමන්ගේ තෘප්තියයි. ඉන් කර්මාන්තයටත් යහපතක් ඇතිවිය යුතුයි. සිනමාකරුවෙකුට තමන් තෘප්තිමත් විය හැකි නිර්මාණයක් ඉදිරිපත් කළ හැක්කේ එය සාර්ථක කෘතියක් බවට පත් කිරීමෙනුයි.අපට සංස්කෘතියක් ඉතිරිව තිබෙන්නේ කලාවක්ද තිබෙන නිසයි.එය පවත්වාගෙන යාමට දිරිදීම සෑම දෙනාගේම යුතුකමක්. අපි රජයට වත් සංස්ථාවටත් දොස් කියන්නේ නැහැ. හැම දෙනාම තමන්ට කළ හැකි කොටස කළහොත් අපිට සිනමාව රැකගත හැකියි. නිෂ්පාදකයෙක් චිත්‍රපටයක් නිපදවීමට අතිවිශාල මුදලක් වැය කරනවා. නමුත් එය රසවිඳින ප්‍රේක්ෂකයාට වැය වන්නේ ඉතා සුළු මුදලක්. සිනමාව හා බැඳුණු ප්‍රේක්ෂකයන් පිරිසක් සිටින නිසා තමයි සිනමාව තවදුරටත් ඉතිරිව තිබෙන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=f1012104</link>
    <topic/>
    <author>චන්දන ඡායාරූපය අනිල් ලසත් පෙරේරා</author>
    <content>රන්ජන් ප්‍රසන්න 16 වසරක් තිස්සේ වේදිකා නාට්‍යය ශිල්පියෙක් හා ටෙලි නාට්‍යය නර්තන ශිල්පියෙක් හා සහය අධ්‍යක්‍ෂවරයෙක් මෙන්ම චිත්‍රපට සහාය අධ්‍යක්‍ෂවරයෙක් වශයෙන් ද අත්දැකීම් සම්භාරයක් ලබා ඇති කුසලතාපූර්ණ තරුණයෙකි. ඔහු විසින් ජනපි‍්‍රය නවකතාකරු උපාලි වනිගසූරිය මහතාගේ ”නොහඬන් සූරිය කාන්තා” නවකතාව ආශ්‍රයෙන් නිර්මාණය කරන ලද “දුටිමි හිරු අමාවක” නිර්මාණය ඉදිරියේදී ප්‍රදර්ශනය වීමට නියමිතය. මේ ඔහු ටෙලි නාට්‍ය කර්මාන්තය පිළිබඳව හා ඉදිරි නිර්මාණ පිළිබඳ දැක්වූ අදහස් ය.* ජනපි‍්‍රය නවකතා, ටෙලි නාට්‍යය බවට පත්වීම මේ වන විට බහුලව සිදුවන දෙයක්. ඔබේ නිර්මාණය සඳහා නවකතාවක් තෝරා ගත්තේ ඒ පසුබිම මත ද?උපාලි වනිගසූරිය මහතාගේ “නොහඬන් සූරිය කාන්තා” නවකතාව පාදක කරගත්තේ, එම නවකතාව තුළ සම්ප්‍රදායික නොවන සුන්දර ආදර කතාවක් ගැබ්වී තිබුණ නිසයි. ඒවගේම නවකතාව ලිවීමේදී රචකයා අනුගමනය කර තිබුණෙත් සම්ප්‍රදායික මුල මැද අග සහිත කතා රීතියෙන් බැහැරවූ වෙනස් ආකෘතියක්. එම ආකෘතිය ටෙලි නාට්‍යයක් සඳහා වඩාත් හොඳින් ගැලපෙනවා.* ඔබේ නිර්මාණය සඳහා පාදක වූ නිර්මාණය දැනටමත් බොහෝ දෙනෙක් කියවා තිබෙන නිසා ඔබ මෙම නිර්මාණය හරහා ගොඩනඟන දෘශ්‍ය රූපය හා ඔවුන් ගොඩනඟාගෙන තිබෙන මනස් සිතුවම අතර පරස්පරයක් මතුවිය හැකි නොවේද?ටෙලි නිර්මාණය නවකතාවෙන් පරිබාහිර ස්වාධීන කලා මාධ්‍යයක්. මම මෙතැනදී උත්සාහ කරන්නේ නවකතාවට හානියක් නොවන පරිදි නිර්මාණයක් කරන්නයි. එතැනදී මම පිටපත ඉක්මවා යන දෙයක් කිරීමට උත්සාහ කරනවා. එය නාට්‍යයේ පළමු කොටසේ සිටම ප්‍රේක්‍ෂකයන්ට දැකගත හැකිවේවි.* ඔබ මුලින් සඳහන් කළ පරිදි මෙම නවකතාව සම්ප්‍රදායික කතා තේමාවෙන් බැහැර නිර්මාණයක් නිසා ඔබ ගෙන එන නිර්මාණයත් සම්ප්‍රදායික නොවන නිර්මාණයක්ද?අපිට සිනමාව තුළ කළ හැකි දේවල් රූපවාහිනිය තුළදී කරන්න බැහැ. අද අප දකින ටෙලි නාට්‍ය බිහිවී ඇත්තේ බටහිර “සෝප් ඔපෙරාව“ ආශ්‍රයෙනුයි. අපිට එම පසුබිම ඉවත දමා ගැඹුරු නිර්මාණයක් කරන්න බැහැ. අද ටෙලි නාට්‍යය බලන ප්‍රේක්‍ෂකයා හෙට නාට්‍ය නොබලා අනිද්දාට විකාශනය වන කාටස නැරඹිය හැකියි. අපි ලොකු ආකෘතිකමය හරඹ කරන්න ගියහොත් ඔවුන්ට නාට්‍යය හා සම්බන්ධවෙන්නට තැනක් නැතිව යනවා. මට අවශ්‍ය ප්‍රේක්‍ෂකයා ඇද බැඳ තබා ගන්නා නිර්මාණයක් කිරීමටයි.* ඔබට වේදිකා හා ටෙලි නාට්‍යය ක්ෂේත්‍රයේ දීර්ඝ කාලයක පැතිරුණු අත්දැකීම් සම්භාරයක් තිබෙනවා. එවැනි පසුබිමක් තිබියදී මාලා නාටකයක් කිරීමට මෙපමණ කාලයක් ගියේ ඇයි?මම පවුල් පසුබිම තුළින් කලාවට සම්බන්ධ වූ ශිල්පියෙක් නොවෙයි. මේ ක්ෂේත්‍රයට සම්බන්ධවීමට මට උදව් කළේ ජයලාල් රෝහණ, මංගල ප්‍රනාන්දු හා දුමින්ද ඩී. මඩවල යන කලාකරුවන් විසිනුයි. මම මේ ක්ෂේත්‍රයේ හැම තනතුරකම සේවය කර තිබෙනවා. ඒ නිසා මට ටෙලිනාට්‍ය කර්මාන්තය පිළිබඳව ප්‍රමාණවත් අවබෝධයක් තිබෙනවා.මෙයට පෙර මම පෝය දින ටෙලි නාට්‍යයක් හා රිදි සිත්තම් නමින් ඒකාංගික නාට්‍යයක් අධ්‍යක්‍ෂණය කර තිබෙනවා. ඒවගේම වාර්තා වැඩසටහන් කිහිපයක්ම අධ්‍යක්‍ෂණය කර තිබෙනවා. මාලා ටෙලි නාට්‍යයක් අධ්‍යක්‍ෂණය කිරීමට ආරාධනා ලැබුණත් එය මෙතෙක් කලක් ප්‍රමාද වූයේ හොඳ නිර්මාණයකින් අධ්‍යක්‍ෂක කටයුත්ත ආරම්භ කිරීමට තිබුණු උවමනාව නිසයි.* ඔබගේ ඉදිරි බලාපොරොත්තුව කෙසේද?නිර්මාණකරුවෙක් ලෙස සතුටු විය හැකි අත්දැකීම් සම්භාරයක් මට තිබෙනවා. මට පෙර පරම්පරා දෙකක් සමඟ හා මට පසු පරම්පරා දෙකක් සමඟ මම නිර්මාණ කටයුතුවලට සම්බන්ධ වී තිබෙනවා. එය කෙනෙකුට ජීවිත කාලය තුළදී ලැබිය හැකි විරල අවස්ථාවක්.සෙලියුලයිඩ් පටවලින් රූගත කරන චිත්‍රපටවල සිට නවීන ඩිජිටල් තාක්‍ෂණය සිදු කරන නිර්මාණ දක්වා සෑම ක්ෂේත්‍රයකම නිර්මාණාත්මක අත්දැකීම් මට තිබෙනවා. ටෙලි නාට්‍යය ක්ෂේත්‍රය හරවත් යමක් කිරීමටත් කෙදිනක හෝ සිනමාවට සම්බන්ධවීමටත් මා තුළ අදහසක් තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=f1012105</link>
    <topic>ඩොලර් මලුවලට යටවන්නෝබිලි දෙන්නේ රටේ අනාගත පරපුරයි</topic>
    <author>ජයසිරි මුණසිංහ ඡායාරූපය සුමනචන්ද්‍ර ආරියවංශ</author>
    <content>ලොව ඕනෑම රටක පාලන ස්වභාවය එකිනෙකට වෙනස් විය හැකිය. ධනවාදී, සමාජවාදී, රාජාණ්ඩු ලෙස පාලන ක්‍රම තිබෙන්නට පුළුවන. එය කෙසේ වුව ජනතාව භුක්ති විඳින මානව හිමිකම් හෝ අයිතීන් හෝ එක සමාන විය යුතුය.එනමුත්, මේ වනවිට ලොව විවිධ රටවල ජනතාවට අනේක විද පීඩාවන්ට, හිංසනයන්ට ලක්ව ජීවත්වීමට සිදුව තිබේ. මානව හිමිකම් කඩන විට එහි පාලනයේ ස්වභාවය ධනවාදී ද? සමාජවාදි ද? රාජාණ්ඩු ද? යන කරුණ සලකා බැලිය යුතු නොවේ.ලොව කවර රටක වුව ජනතාවගේ හිමිකම් ආරක්ෂා නොවේ නම්, ඊට එරෙහිව පෙළ ගැසීම මානව හිමිකම් සුරකින්නෝ වන අපගේ යුතුකම ය. වගකීම ය. ඒනයින් සලකා බලන කළ අද දවසේ ශ්‍රී ලංකාවේ මේ මාතෘකාව පිළිබඳ කතිකා කිරීම කාලෝචිතය. ඒ මන්ද මේ වනවිට අප රටේ මානව හිමිකම් කඩවන්නේ යැයි ලෝකය පුරා ප්‍රචාරයක් ගෙන යන නිසාවෙනි.මානව හිමිකම් පිළිබඳ කතිකා කරන අප පළමුව, එවැනි දේ ගැන උනන්දු වන්නන් කවුරුන්දැයි හඳුනාගත යුතුය. විශේෂයෙන්ම අප වැනි සංවර්ධනය වෙමින් පවතින රටවල මානව හිමිකම් සුරැකීම සම්බන්ධව උනන්දු වන්නේ අප නොවේ, බටහිර රටවල නියෝජිතයන්ය. එය නොබියව අපට ප්‍රකාශ කළ හැකි සත්‍යයකි.බටහිර, ආර්ථික අතින් සවිමත් රටවල් තම තමන් අතින් සිදුවන මානව හිමිකම් කඩවීම පිළිබඳව කතිකා කරනවාට වඩා, අන් කුඩා රටවල්වල සිදුවන හිමිකම් කඩවීම් පිළිබඳ කථා කිරීම අද දවසේ විලාසිතාවක් බවට පත් කරගෙන ඇත. තම රටවල ප්‍රශ්න, ගැටලු පිළිබඳ ලෝක අවධානය යොමුවීම මඟහැරලීමේ මඟක් ලෙස මේ ධනවත් රටවල් ලොව දුර්වල රටවල ප්‍රශ්න, ජනතා අයිතීන් ගැන කථා කිරීමට උපාය මාර්ගිකව යොමු වී ඇත.ඒ සඳහා ඇති තරම් මිල මුදල් විය පැහැදම් කිරීමට නිර්ලෝබිව පියවර ගන්නා ධනවත් රටවල් විසින් අටවන උගුල්වල ඇතැම්විට අප වැනි කුඩා රාජ්‍යවල මානව හිමිකම් සංවිධාන හසුවේ. ඔවුන්ගේ උගුල්වලට අසුවන කුඩා රාජ්‍යවල මානව හිමිකම් සංවිධාන සත්‍ය ලෙසම අද දවසේ සිදු කරන්නේ කුමනාකාර කාර්යභාරයක්ද? යන්න විමසා බැලීම වටියි.මානව හිමිකම් පිළිබඳ කතිකා කිරීම අරඹමින් ලොව ධනවත් රටවල ක්‍රියා කලාපයන්ට දොස් දේවොල් තැබීම අපගේ රාජකාරිය වී දැයි බුද්ධිමත් පාඨක ඔබ කල්පනා කරන්නට බැරි නැත. එබැවින් අපි මෙවන් චෝදනා නැඟීමට පෙර ඊට හේතු පැහැදිලි කළ යුතුය. ඒ සඳහා අපට පෞද්ගලිකව මුහුණදීමට සිදුවූ අත්දැකීම් බිඳක් පිළිබඳ මතකය දක්වාලීමට කල්පනා කෙළෙමු.අප රටේ මේ වනවිට ලෝකය කියන තරම් මානව හිමිකම් කඩවන්නේ නැත. ඒ බව ඉතාම ගැඹුරින් හා අවංකව අපට ප්‍රකාශ කළ හැකිය. නමුත් මේ ප්‍රකාශයට ජාත්‍යන්තරව වැඩි අවධානයක් දිනාගත නොහැක. ඒ මන්ද ධනවාදී, ලොව සවිමත් ආර්ථිකයන් සහිත රටවල අප වැනි රටවලින් එවන් මානව සංහිඳියාවක් බලාපොරොත්තු නොවන නිසාය.දශක තුනක් තිස්සේ දිගුහැරුණු මහා විනාශකාරී යුද්ධයක් නිමා කළ, ම්ලේච්ඡ කොටි ත්‍රස්තවාදයක් පරාජයට පත් කළ රටක් ලෙස අප රට ආඩම්බරයෙන් හැඳින්විය හැකිය. ජාතික ආරක්ෂාව අතින් ලොව ඉහළ පිළිගැනීමක් සහිත බිමක් ලෙස සහතික ලත් රටවල් අතළොස්ස අතර අපේ රට කැපීපෙනේ. මේ ඉතා සුබවාදී බව පිළිගැනීමට බටහිර රටවල් සූදානම් නැත.ඒ නිසා ම ඔවුහු අප රටේ විවිධ ප්‍රශ්න ඇතැයි මවා පෑමට කටයුතු කරති. ලොව ධනවත් එක්තරා ප්‍රබල රටක තානාපති කාර්යාලයකින් අපට කැඳවීමක් ලැබුණි. එහි ගිය වහාම ඉතා ඉහළ පිළිගැනීමක් අපට ලැබුණි. ඉන්පසු ඔවුහු අපගෙන් එක් ඉල්ලීමක් කළහ.ඒ ඉල්ලීම කුමක් ද?“ඔබ රටේ මානව හිමිකම් කඩවන බවට වන වාර්තා හැකි තරම් අපට ලබාදෙන්න. ඒ සඳහා ජාතික මට්ටමේ මූලස්ථානයක්, කාර්යය මණ්ඩලයයක් පවත්වාගෙන යන්න, ඊට අවශ්‍ය යටිතල පහසුකම්, යානවාහන, අපි ලබා දෙන්නම්. ඒ පමණක් නොවෙයි රටේ ප්‍රාදේශීය මට්ටමින් කාර්යාල පද්ධතියක් පවත්වා ගෙන යන්න. අපි ඇති තරම් මුදල් ලබා දෙන්නම්. අපිට ඔබේ රටේ විශේෂයෙන් මානව හිමිකම් කඩවීම් ගැන වාර්තා කරන්න.” එය විය.මේ ඉල්ලීම කළ වහාම අප ඉතා වගකීමෙන් එක් ප්‍රශ්නයක් පෙරළා එම තානාපති කාර්යාල නිලධාරින්ගෙන් විමසා සිටියේය. එනම්, “ඔබ ඇතුළු ධනවත් රටවල් විසින් ඉරාකය, ඇෆ්ගනිස්ථානය වැනි රටවල සිදු කරන මානව හිමිකම් කඩකිරීම්, පිළිබඳ වත් මෙවැනිම වාර්තා ලබා ගන්නවා ද? යන්න එම ප්‍රශ්නය විය. එය ඇසූ සැණින් අප සමඟ තානාපති කාර්යාල නිලධාරීන් පැවැත් වූ සුහද සාකච්ඡාව නිමා විය. අප ඉන් පිටතට ආවේය.මේ සිද්ධිය සත්‍යය එකකි. අප මෙය ප්‍රකාශයට පත් කොට අද දවසේ මෙරට ජනතාවට එක් කරුණක් සාක්ෂි සහිතව හෙළිදරව් කිරීමට මේ මොහොතේ සූදානම්ය. එනම්, අප රටේ මානව හිමිකම් කඩවන්නේ යැයි ලොවට කීමට ඉදිරිපත් වන, ගතු කියන්නන්ට ඩොලර් මලු පිටින් ලැබෙන බවය.මීට වසර විස්සකට පෙර අප රටේ මානව හිමිකම් කඩවීම් සිදුකැරිණි. වසර 88/89 භීෂණ සමය ගෙන බලමු. එදා අප රටේ බාල, තරුණ. මහලු වැඩිහිටියෝ පවා කිසිඳු වයස් බේදයකින් තොරව මහමඟ මරා දමා තිබුණි. ගඟේ, මුහුදේ පා කර හෝ ටයර් සෑමත පුළුස්සා දමා තිබුණි. ඒ අවස්ථාවේ මානව හිමිකම් රැක ගැනීමට ලංකාවෙන් පිටට, ජිනිවාවලට හෝ ලොව ඕනෑම තැනකට යෑම ගෞරවාන්විත කාර්යයකි. ඒ මන්ද රටේ සිදුවන බරපතළ අපරාධයකට එරෙහිව පෙළ ගැසීම ඒ හරහා සිදුවන බැවිනි.වර්තමානයේ අප රටේ එවන් පසුබිමක් දකින්නට, අසන්නට තිබේ ද? නැත.මෑතකාලීනව මෙරට මානව හිමිකම් කඩවූයේ කොටි සංවිධානය පරාජයට පත් කිරීමේදී බව ජගත් ප්‍රජාව වෙත කරුණු සැලකිරීමට ඇතැම් මානව හිමිකම් සංවිධාන ක්‍රියා කරමින් සිටිති. මෙහිදී සත්‍ය ලෙස ම සිදුවූයේ කුමක් ද?කොටින්ගේ යකඩ සපත්තු පාලනයෙන් මිරිකී සිටි අහිංසක දෙමළ ජනතාව ඉන් බේරා ගැනීමය. දෙමළ ජනතාවගේ ”එකම විමුක්තිදායකයා” තමන් යැයි ප්‍රකාශ කරමින්, ඔවුන් රවටමින්, භීතියට පත් කරමින් ක්‍රියා කළේ, ප්‍රභාකරන් ප්‍රමුඛ කොටි නඩයයි. ඔවුන්ගෙන් අහිංසක ජනතාව බේරා ගැනීමට උදවුදීම රටට, ජනතාවට වගකියන ඕනෑම ආගමික වේවා, සිවිල් වේවා, සංවිධානයක කාර්යභාරයයි. ඒ අනුව එදා රජයට මානුෂීය මෙහෙයුම් කැරැලීමට සහාය දැක්වීම ජාතික යුතුකමක් ඉටු කිරීමක් ලෙස දැක්විය හැකිය.කොටි සංවිධානයේ මළගම දැක දුක්වන පිරිසක්ද අද සමාජයේ වෙති. ඔවුහු වෙන කවරෙකුවත් නොව, ජගත් උවමනාවන්ට රට පාවා දෙන, පිටරට මුදල්වලට ලොල්වූවෝ වෙති. මේ පිරිස අද වනවිට අප රටේ රාජ්‍ය නායකයා පටන්, ආරක්ෂක ලේකම්වරයා පටන් මානව හිමිකම් කඩ කළෝයි චෝදනා නඟා මේ රට, ජනතාව අත්කර ගනිමින් සිටින ජයග්‍රහණ අසුරා දමන්නට ක්‍රියා කරති.ජනාධිපති මහින්ද රාජපක්ෂ මහතාගේ ඔක්ස්ෆර්ඩ් විශ්වවිද්‍යාලයීය දෙසුම අතරමඟ නවතා දැමීමට තරම් ඒකපාර්ශ්විකව ක්‍රියා කළ මේ කොටි ක්‍රියාකාරීන්ගෙන් අප දැන්වත් ප්‍රවේශම් විය යුතුය. ජනාධිපතිවරයාගේ දෙසුමක් අතරමඟ නතර කිරීම හෝ සංචාරයක් අතරමඟ නතර කිරීම හෝ ප්‍රශ්නයක් නොවන්නට පුළුවන. නමුත්, ඉන් අප රටට එරෙහිව ලොව ඇතැමෙකු නඟන විරෝධය පිළිබඳ චිත්‍රයක්, දසුනක් අපට දැකගත හැකි විය.එම දසුන ඉතා ගැඹුරින් විමසා බැලීම වගකිවයුතු සැමගේ ක්‍රියාකලාපය විය යුතුය. සීමා මායිම් නොමැතිව රටක ජන සංහාරයක් සිදු කරන විට, ඊට එරෙහිවීම මානව හිමිකම් රැකීමකි. එසේම අහිංසක පුරවැසියන් පිරිසක් යකඩ සපත්තු පාලනයෙන් මුදාගන්නා වැඩපිළිවෙළකට දායක වීම ද මානව හිමිකම් රැකීමක් ලෙස අපි දකිමු. අද වැනි ජගත් මානව හිමිකම් දිනක දී අපි නඟන හඬ වනුයේ, රජය කළ කී දෑ හොඳය. එහෙත්, ඉන් තම කාර්ය නිමා නොවේ. ඒ බව අපි අවධාරණය කරන්නෙමු.වසර 1988/89 භීෂණ සමයේ ජීවිතක්ෂයට පත්වූ පිරිස හැටදහස ඉක්මවයි. එවන් පිරිසක් සදහටම රටට අහිමි වූ නමුත්, ඔවුන්ගේ පවුල්වල හිත මිතුරන්ගේ, ඥාතීන්ගේ සුබසාධනය, දියුණුව සැලැසීම වගකිව යුතු රජයක කාර්යයකි.එමෙන්ම උතුරේ – නැඟෙනහිර යුද්ධයෙන් ජීවිතක්ෂයට පත්වූවන්ගේ ඥාතීන්ට, වැන්දඹු කාන්තාවන්ට පවුල්වල සමීපතමයින්ගේ රැකවරණය ආරක්ෂාව සලසාදිය යුතුයි. ඔවුන්ගේ නිවාස, සෞඛ්‍ය, අධ්‍යාපන, රැකි රක්ෂා පහසුකම් ඉහළ නංවාලිය යුතුය. මේ සඳහා විධිමත් වැඩපිළිවෙළක් සකස් කිරීමට පියවර ගන්නැයි අපි අද දවසේ රජයෙන් ඉල්ලා සිටින්නෙමු. එය රජයේ වගකීමකි. යුතුකමකි.මේ සත්කාරය ඉටු කරන්නැයි රජයෙන් ඉල්ලා සිටින අප, මානව හිමිකම් සංවිධාන යැයි කියා ගන්නා, ඩොලර්වලට රට පාවා දෙන ටික දෙනාගෙන් ද එක් ඉල්ලීමක් කරන්නට සූදානම්ය. එනම්, අද දවසේ ඉතා බර අඩි තබා දියුණුව කරා පිය නැඟීම ඇරඹි අප රටේ ගමන වැළැක්වීමට දායක නොවන ලෙසය. බටහිර ධනවතුන් ඉදිරියේ දණින් වැටී ඩොලර් කුට්ටි කඩා ගැනීමට බොරු කියන රට පාවා දෙන පිරිස සිදු කරනුයේ රටේ අනාගත පරම්පරාව බිලි දීමය. ඔවුන් හැඳින්වීමට සුදුසුම වචනය ජාතික අපරාධකාරයන් යන්නයි. ශ්‍රී ලාංකික කිසිවෙකු එසේ නොවේවායි අපේ පැතුමයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=f1012106</link>
    <topic>මෙවර අයවැයේ මැජික් සංදර්ශන නෑ</topic>
    <author>නිලූකා ඩී. තිලකරත්න</author>
    <content>* මෙවර අයවැය සාම්ප්‍රදායිකත්වයෙන් බැහැර බව පැවසෙනවා. මේ පිළිබඳ ඔබේ අදහස?ගතානුගතිකත්වයෙන් මිදී මෙවර අයවැය සකසා ඇති බව පැහැදිලියි. කාරණා කිහිපයක්ම ඒ බව සාධනය කරනවා. ප්‍රධාන වශයෙන් අයවැය ලේඛනයක් ඉදිරිපත් කරනවායි කිවූ සැණින් මිනිසුන් අපේක්‍ෂා කරන්නේ පැය 24ක් තුළ වන හාස්කම්. පාන් මිල වැඩිවෙලා, සිකරට් මිල වැඩිවෙලා, මේ වැනි හාස්කම් තුළ කළුකඩ ඇතිවීම වැළැක්විය නොහැකියි. එහෙත් මෙවර අයවැය එකී සාම්ප්‍රදායික මැජික් සංදර්ශනයන්ගෙන් තොරයි.ඊළඟ සුවිශේෂි කරුණ කෑලි කෑලිවලට බදු අයකිරීම් කරනු වෙනුවට සමස්ත බදු ක්‍රමය විපර්යාසයකට බදුන්කොට තිබෙනවා. එය මහජනතාවට තේරුම්ගත හැකි මූල්‍ය සාක්‍ෂරතාව අවධි කිරීමට සමත් බදු ක්‍රමයක් බව කිව හැකියි. ඒ තුළම මේ අයවැය අලුතින් සිතා නව මුහුණුවරකින් ඉදිරිපත් කිරීමට උත්සහ ගෙන ඇති බව සාධනය කරනවා.එසේම ආයෝජන කෙරෙහි විශේෂ අවධානයක් යොමු කොට තිබීමත් දේශීය නිෂ්පාදන අංශයන්ගේ ප්‍රවර්ධනයක් සඳහා පුළුල් ජන සහභාගිත්වයක් අපේක්‍ෂා කිරීමත් සිදුකොට තිබෙනවා. එනම් පටු කුලකයක් ඉලක්කගත කරනොගැනීම ඉන් කුළුගැන්වෙනවා.මෙතෙක් අයවැය වාර්තාවන් දෙස හැරී බලද්දී බොහෝවිට අපට හමුවන්නේ යුරෝපීය ආදර්ශකයන්ට නතු වූ හෝ රුසියානු ආදර්ශකයන්ට නතු වූ ස්වභාවයක්. එහෙත් මෙවර අයවැය තුළින් අපට ආවේණික තේමාවන් ඔස්සේ යමින් ඒ සඳහා කැලෑ එළි කිරීමට උත්සාහ ගෙන තිබෙනවා.* පසුගිය වසර පහ තුළ දිළිඳුකම 15.2% සිට 7.6% දක්වා අවමකොට තිබෙනවා. ඉදිරියේදී මේ තත්ත්වය 5% දක්වා අවම කිරීමට මෙවර අයවැයෙන් අපේක්‍ෂිත ඉලක්කයක්. එකී ඉලක්කය ජයගත හැකි යැයි ඔබ හිතනවාද?මේ කාරණාවේදී අප ආපසු හැරී බැලිය යුතුයි. 77 දී හඳුන්වා දුන් අර්ථ ක්‍රමය සමඟ මූල ධනය අතේ ඇති අයට එකී මූල ධනය යොදවමින් විවිධ පෞද්ගලික ආයතන ඇරඹීමේ ඉඩප්‍රස්ථා ලැබුණි. එහෙත් සංවෘත අර්ථ ක්‍රමයෙන් මෙකී විවෘත අර්ථක්‍රමයට පිවිසෙන මූලධනය අහිමි වූවන්ගේ තත්ත්වය මීට හාත්පසින්ම වෙනස්. මෙකී සමාජ පරිසරය උදාවන්නට පෙර පැවැතියේ රාජ්‍ය ව්‍යවසායිකත්වය මඟින්, රජයෙන් සපයන විවිධ සහනාධාර මත තම ගැටලු විසඳා ගන්නා ක්‍රමවේදයක්.එම තත්ත්වයේදී නිර්බාධකව සියල්ලන්ට පැවතිය හැකි වුවත් මෙම විවෘත අර්ථ ක්‍රමයේ විවර වීමත් සමඟ මූලධනය අහිමිවූවන් විශාල අභියෝගයන්ට මුහුණදෙන්නට වුණා.මේ හේතුවෙන් විවෘත අර්ථ ක්‍රමයට බට වෙනත් බටහිර රටවල් පවා සමාජ ආරක්‍ෂණ වැඩසටහන් හඳුන්වාදීම සිදුකළා. එහි ප්‍රතිඵලය සමෘද්ධිය, ජනසවිය වැනි වැඩසටහන් මෙරටත් ක්‍රියාවට නැඟීමයි. මේ තුළින් අඩු ආදායම්ලාභින්ට සිය මූලික අවශ්‍යතා සපුරා ගැනීමට ඉඩක් ලැබිණි. එසේම කුඩා ණය ක්‍රම හඳුන්වා දෙමින් හා විශාල මුදලක් ආයෝජනය කරමින් මෙම දුප්පත්කම තුරන් කිරීමට යොමුව සිටිනවා.ඒ අනුව යෝජිත වර්ෂය තුළ බිලියන 6 – 7 ක ප්‍රමාණයක් සමෘද්ධි අධිකාරියට පමණක් වෙන්කොට තිබෙනවා. ඒ හැරුණුකොට විවිධ පුහුණු ආයතන, ග්‍රාම සංවර්ධන, සමාජ සංවර්ධන වැඩසටහන් උදෙසා රජය විසින් මුදල් ප්‍රතිපාදන වෙන්කොට තිබෙනවා.මේ මඟින් දුප්පත්කම තුරන්කිරීම යන ක්‍රියාවලියේ දී පවුල් වශයෙන් හා පුද්ගලයන් වශයෙන් උපකාරක සේවාවන් හා යටිතල පහසුකම් සැපයීමේ ක්‍රියාවලින් හඳුන්වාදිය යුතුයි. මේ අනුව මෙවර අයවැය ගම ඉලක්ක කොට තිබීම විශේෂයි.14,000ක් ගම්මානයන්ට සුවිශේෂී වූ වැඩසටහන් ඒ ඔස්සේ හඳුනාගෙන තිබෙනවා. මහින්ද චින්තනයේ එන ගම නැඟුම, මග නැඟුම, සුචරිතවත් සමාජය ඔස්සේ එය කේන්ද්‍රගතයි. මේ උත්සාහය දීර්ඝකාලීනව පවත්වාගෙන යාම තුළ දුප්පත්කම 5% දක්වා අවම කර ගැනීම අසීරු කාර්යයක් නොවෙයි.මෙම ව්‍යායාමයේ දී අඩු ආදායම්ලාභීන්ගේ නිෂ්පාදන සඳහා නිසි වෙළඳපොළක් ඇති කිරීම, නිෂ්පාදිත භාණ්ඩයන්ගේ අගය වැඩිකිරීම සඳහා සූක්‍ෂම ප්‍රවේශයන් හඳුන්වා දිය යුතුයි.මෙවර අයවැය මඟින් හඳුන්වා දෙන ස්වයං ආර්ථික සංකල්පය ඔස්සේ මේ කාරණාවන් ප්‍රවර්ධනය කළ හැකියි. මෙරට ශ්‍රම බලකායෙන් දහතුන් ලක්ෂයක් දෙනා රජයේ සේවකයන්. හැට ලක්ෂයක් දෙනා පෞද්ගලික අංශයේ සේවකයන්.එවැනි තත්ත්වයක් තුළ දුප්පත්කම තුරන් කිරීමේ සියලු වගකීම් රජය මත පමණක් පැටවීම නුසුදුසුයි. මේ කාරණාවට පෞද්ගලික අංශයක් මැදිහත් විය යුතු බව මගේ හැඟීමයි. මේ කාරණාවේදී පෞද්ගලික අංශය කෙරෙහි සමාජවාදී ඍණාත්මක දේශපාලකයින්ගේ මත බැහැර කළ යුතුයි. එසේම බදු සහන මීට සහය සාධකයක් බවට පත්වනවා.* මෙරට ඒක පුද්ගල ආදායම් ප්‍රවර්ධනය සඳහා දශක දෙකකට අධික කාලයක් ගත වුණා. එහෙත් පසුගිය වසර 5 තුළ සැලකිය යුතු වර්ධනයක් එහි දැක්ක හැකියි. මේ තත්ත්වය ඉදිරියේදී ප්‍රවර්ධනය කිරීමට අපේක්‍ෂිතයි.ආර්ථීක විද්‍යාවේ ඒකපුද්ගල ආදායම යන්න සරල සමීකරණයක් ඔස්සේ දක්වනවා. ඊට එකඟව විග්‍රහ කිරීමේදී මෙරට ආදායම් විෂමතාව හා සම්පත් බෙදීයාමේ විෂමතාව විග්‍රහ කළ යුතු වනවා. එහෙත් මෙවර අයවැයේ දී තාක්‍ෂණය, අධ්‍යාපනය, වගේම සෙසු අංශ කෙරෙහිත් අවධානය යොමු කරමින් මේ තත්ත්වය සමතුලිත මට්ටමකට ගෙනඒමේ උත්සාහයක් දරා ඇති බව පෙනෙන්නට තිබෙනවා. මෙතැනදි දුප්පත්කම මහා කළු ගලක් නම් අප සියලුදෙනා එක්ව එකවර ඊට කුළු පහර ගැසිය යුතුයි.* මෙවර අයවැය තුළින් බැංකු කාර්යයන් සරල කිරිමෙන් ජනතාව ඊට නැඹුරු කරවීමට උත්සාහයක් ගෙන තිබෙනවා. විශේෂයෙන් හර බදු ඉවත්කිරීම ඔබ දකින්නේ කොයි ආකාරයටද?මෙතැනදි නැති බැරි අය ඉතුරු කරන ආකාරය හා ඇති අය ඉතුරු කරන ආකාරය දෙවිදිහක්. නැති බැරි අය තම පාරිභෝගික අවශ්‍යතා ඉවසීමෙන් කල්තබමින් ඉතුරුම් වෙත යොමුවෙනවා. ඇති අය සමහරු කාලා කාලා ඉතුරු නොකර බැරිකමට ඉතුරු කරනවා. කෙසේ වෙතත් මෙසේ ඉතිරි කළ මුදල් ආපසු ගැනීමේදී ඒ මත අයකළ හරබද්ද මේතාක් කාලයක් දුප්පතුන්ට කළේ මහා විශාල වැරැද්දක්. එනම් මහන්සියෙන් ඉතුරු කළ මුදල් ආපසු ගද්දී බදු අයකළා. රටක ඉතුරුම් වැඩිවීම ආයෝජනයන්ට ශක්තියක්.මේ නිසා මෙවර අයවැය තුළින් මෙවැනි අනිසි බදු ඉවත් කිරීම් හා සරල බදුක්‍රමයක් හඳුන්වාදීම අගය කළ යුතුයි. රාජ්‍ය හා පෞද්ගලික බැංකු මඟින් ණය ලබාදීමේදී ඒ ඒ ආර්ථික ස්ථරයන්ට ගැළපෙන සුවිශේෂී පොළී අනුපාත යටතේ ණය ලබාදිය යුතුයි. දිගුකාලීන හා දැරියහැකි මුදලකට ණය ලබාදීමට ඔවුන් කටයුතු කළ යුතුයි.උදාහරණයක් ලෙස උසස් අධ්‍යාපන ආයතනවලින් පිටවන තරුණ තරුණියන්ට මේ අවස්ථාව සලසාදීම තුළ ඔවුන් නිසැක ලෙසට ස්වයං නිෂ්පාදනයන්ට යොමු කළ හැකියි.* රටක තාක්‍ෂණ හා පර්යේෂණ ක්ෂේත්‍රය පුළුල් කිරීම ප්‍රබල අවශ්‍යතාවක් බව මෙවර ඇයවැයෙන් හඳුනාගෙන තිබෙනවා නේද?දියුණූවන රටක තිරසාර වශයෙන් යම් කටයුත්තක් සිදුකරනවා නම් මූලික වශයෙන් ඊට අදාළ පර්යේෂණ අධ්‍යයන කටයුතු කළයුතුයි. එම ශක්‍යතා වාර්තාවන් තුළින් මා හැඟි ප්‍රවිශ්ඨයක් ලබාගත හැකි බව කිව යුතුයි. උදාහරණයක් ලෙස මෙරට කාර්මීකරණයට යොමුවන අවස්ථාවේදී උත්සාහ කළේ සීනිබෝල, බැලුම්, වැනි කර්මාන්ත කෙරෙහි යොමුවීමටයි. එහෙත් ඉන්දියාව වැනි රටවල් ආරම්භ කළේ බයිසිකල්, කාර් හදන තැනින්.ඒ ඔවුන් හොඳට අධ්‍යයනය කිරීමෙන් පසුවයි. එහෙයින් පර්යේෂණ අධ්‍යයන කාර්යය ප්‍රමුඛ වීමට අවශ්‍යයි. ඒ පදනම තුළ සංවර්ධන ශ්‍රී ලංකාවක් ගොඩනැඟීමේ ඉලක්කය ජය ගත හැකි ඉලක්කයක්. බොහොමයක් අවස්ථාවන්හිදී විශ්වවිද්‍යාලවලට මේ විෂය ක්ෂේත්‍රය සඳහා යොමුවීමේ අවශ්‍යතාව පැවතියත් ඊට ප්‍රතිපාදන අවම වීම ගැටලුවක්ව පැවතියා. මෙනිසා මෙවර අයවැය තුළින් මේ සඳහා යොමුවූ විශේෂිත අවධානය අගය කළ යුතුයි. එහිදී පවත්නා වෙළඳපොළ ඉලක්ක කරගත් පර්යේෂණයන්ට යොමුවීමක් සැලකිය යුතු කරුණක්..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>10</day>
    </date>
    <link>http://www.dinamina.lk/2010/12/10/_art.asp?fn=f1012107</link>
    <topic>ශ්‍රී ලංකාවේ ප්‍රථමජගත් මැණික් හා ස්වර්ණාභරණප්‍රදර්ශනය අද ඇරැඹේ</topic>
    <author>-නිලූකා ඩී.තිලකරත්න</author>
    <content>ශ්‍රී ලංකාවේ ප්‍රථමවරට පැවැත්වෙන ජුවෙල්ස් ශ්‍රී ලංකා 2010 අන්තර් ජාතික මැණික් හා ස්වර්ණාභරණ ප්‍රදර්ශනය 2010.12.10, 11, 12 තෙදින තුළ පැවැත්වීමට නියමිතය. ජනාධිපතිතුමාගේ ප්‍රධානත්වයෙන් විවෘත වන මෙම අවස්ථාව පිළිබඳ සටහන් තැබීමකි මේ.ශ්‍රී ලංකාව රත්නද්වීපය යැයි හැඳින්වීමේ ඓතිහාසික සාධක බෙහෙවි. රත්න යනු මැණික් අර්ථ ලබයි. ද්වීපය නම් දේශය , දූපත වෙයි. මේ අයුරින් ආදි ශ්‍රී ලංකාව 'මැණික් දේශය ' යයි නම් ලද බව නොරහසකි.ඒ අන් කිසිවක් නිසා නොව මැණික් සඳහා අප ලැබූ කීර්ති නාමය නිසාමය. වරෙක සොලමන් රජු ෂිබා රැජිණියගේ සිත දිනාගනු සඳහා ශ්‍රී ලංකාවෙන් මැණික් ගෙන ඒමට පණිවුඩකරුවන් එවූ බව පත පොතෙහි සඳහන් වේ. දේශීය මැණිකට ලෝකය පුරා විහිද ගිය මෙම ඉල්ලුමට සරිලන සැපයීමක් සඳහා මැණික් කර්මාන්තය ක්‍රමිකව නැඟී ආවේය. එහි ප්‍රතිඵලය 1971 දී රාජ්‍ය මැණික් සංස්ථාව පිහිටුවීමයි. එය අද මැණික් හා ස්වර්ණාභරණ අධිකාරිය ලෙස සිය මෙහෙවරේ නියුතුව සිටී.එකී මෙහෙවරේ මාහැඟි උත්සාහයක් ගැන අපට අසන්නට ලැබිණි. ඒ 'ජුවෙල්ස් ශ්‍රී ලංකා 2010' අන්තර්ජාතික මැණික් හා ස්වර්ණාභරණ වෙළෙඳ ප්‍රදර්ශනයයි.එය මේ මස 10, 11 , 12 යන දිනයන්හිදී බණ්ඩාරනායක අනුස්මරණ සම්මන්ත්‍රණ ශාලාවේදී පැවැත්වීමට සියලු කටයුතු සූදානම් බව ජාතික මැණික් හා ස්වර්ණාභරණ අධිකාරියේ සභාපති අනිල් කොස්වත්ත මහතා ප්‍රකාශ කළේ ය. මෙම ජාත්‍යන්තර ප්‍රදර්ශශනය විවෘත වන්නේ ජනාධිපතිතුමාගේ ප්‍රධානත්වයෙනි.පාරිසරික අමාත්‍ය අනුර පි‍්‍රයදර්ශන යාපා සහ නියෝජ්‍ය අමාත්‍ය අබ්දුල් කාදර් අමාත්‍යවරුන්ගේ මඟ පෙන්වීම යටතේ මෙම ව්‍යාපෘතිය ක්‍රියාවට නැඟෙන්නේ එක් පසෙකින් මහින්ද චින්තනයේ අරමුණු ඔප් නැංවීම උදෙසා ය.පුරා තිස් වසරක යුද බියෙන් ඇළලී ගිය අප දැන් එළඹ සිටිනා අවධිය දේශීය වශයෙන් ඒ ඒ කර්මාන්ත නඟා සිටුවා ලෝක අවධානය දිනා ගැනීමටයි. ඒ අනුව මැණික් හා ස්වර්ණාභරණ අධිකාරිය මෙතෙක් සිය ගමනේදී මෙරට තුළ පවත්වන්නට යෙදෙන සුවිශේෂී ප්‍රදර්ශනය 'ජුවෙල්ස් ශ්‍රී ලංකා - 2010" යැයි කීම නිවැරැදි ය.විදෙස් වෙළෙඳ පොළටඒ ඔස්සේ විදේශශිකයන්ට , විදේශ වෙළඳ පළට දේශීය නිෂ්පාදකයා හඳුන්වාදීමත් විශේෂිත අරමුණකි. මේ වනවිටත් ශ්‍රී ලංකාවේ උසස් තත්ත්වයේ ස්වර්ණාභරණ හා මැණික් අපනයන ආයතන 850 ක් පමණ ඇත. එම ප්‍රධාන පෙළේ ආයතන සේම සුළු හා මධ්‍යම පරිමාණ කර්මාන්තකරුවන් 150 දෙනකු පමණ ද මෙයට සහභාගි වෙයි. එය අනාගතයේදී අපනයනය සඳහා යොමුවීමට අපේක්ෂාවෙන් සිටින්නන්ට කදිම අවස්ථාවක් වන බව පැහැදිලියි.ඊට හේතු වන්නේ ඔවුන්ගේ දක්ෂතා, හැකියාවන් හඳුනාගෙන එළැඹෙන වර්ෂයේ දී ජාත්‍යන්තරය පුරා පැවැත්වෙන නියමිත වෙළෙඳ ප්‍රදර්ශන දොළහම නියෝජනය කිරීමේ අවස්ථාව උදාකර ගත හැකි වීමයි.මේ ප්‍රදර්ශන අවස්ථාවට විදේශිකයන් 3000ක් පමණ දෙනා සහභාගි වීමට නියමිත අතර මෙහි වෙළෙඳ කුටි 1500ක් නැරැඹීමට හැකිය. මැණික් හා ස්වර්ණාභරණ කර්මාන්ත කරුවාට සේම මේ ප්‍රදර්ශනය නැරැඹීමට පැමිණෙන්නන්හට මෙය සුවිශේෂී අවස්ථාවක් වන බව නියතය. එහි ළඟා වන සියල්ලන්ට වටිනා කුඩා මැණිකක් ලැබෙයි. දේශීය වශයෙන්, විශේෂයෙන් කාන්තා ස්වර්ණාභරණ මිලදී ගැනීමේ උනන්දුව ඇති අයට විශේෂිත වට්ටම් යටතේ අඩු මුදලට ප්‍රමිති ආභරණ මිලදී ගැනීමටත් හැකියාව ඇත.සහන රැසක්"මෙවර අයවැය මඟින් මැණික් කර්මාන්තයේ නියැලෙන්නන්ට විශාල සහන රැසක් ලබා දී තිබෙනවා. එහි මූලික පරමාර්ථය වන්නේ දැනට ඇමෙරිකානු ඩොලර් මිලියන 400ක්ව පවතින අපනයන ඉදිරි වසර පහ තුළ මිලියන 800 දක්වා හෝ ඇමෙරිකානු ඩොලර් බිලියනය දක්වා ඉහළ නැංවීමයි. මේ සඳහා අයවැයෙන් යෝජිත තාක්ෂණය, අමුද්‍රව්‍ය නිෂ්පාදන බදු සහන උපයෝගිවන බව පැහැදිලිව කිව හැකි කරුණක්. මෙවැනි වෙළඳ ප්‍රදර්ශන එකී අරමුණ කරා යාමට අත් උදවු සපයන බව කිව හැකියි. ඒ තුළින් අපට නව ව්‍යවසායකයින් හඳුනාගත හැකියි. විදේශ වෙළඳපල ගනුදෙනු කෙරේ යොමුකොට අපේ වෙළඳපළ පුළුල්කොට ගත හැකි බව" මැණික් හා ස්වර්ණාභරණ අධිකාරියේ සභාපති අනිල් කොස්වත්ත මහතා වැඩිදුරටත් ප්‍රකාශ කළේ ය."මැණික් වර්ගශ්‍රී ලංකාවේදී හමුවන මැණික් වර්ග අතර, කොරන්ඩම්, කණක, කිරිංචි , පඩියන්, තරිප්පු, ජාගුන් , රබහා , තෝරමල්ලි, පළිඟු හා ෆෝල්ඩ්ස්පාර් වෙයි. මීට අමතරව බහුලව හමු නොවන මැණික් වර්ග හතක් පමණ ඇති අතර දුර්ලභ ගණයේ මැණිත් වර්ග දහ අටක් පමණ ඇත. මේවා අතුරින් ශ්‍රී ලංකාවේදී දැනට හමුව ඇති විශාලම මැණික් ගල් දෙක වන්නේ, නිල් මැණික හා කණක වෛරෝඩියයි. මෙම නීල මාණික්‍යය දැනට ලෝකයේ ලොකුම තුන්වැනි මැණිකයි. මෙම සුවිශාල මැණික් ද්විත්වය මෙම "ජුවෙල්ස් ශ්‍රී ලංකා හිදී" නැරැඹීමට හැකි වෙයි. එය ඔබට අපට ලැබෙන සුවිශේෂී අවස්ථාවක් වන බව නිසැකය.වසර 2500ක් පමණ පැරැණි මෙරට මැණික් කර්මාන්තයට ලොව පුරා ඇත්තේ මහඟු ඉල්ලුමක්. ඒ තුළින් විදේශ විනිමය උපයා ගැනීමේ හැකියාව අපට ඇත. මෙම කර්මාන්තයේ දැනට ඍජු හා වක්‍රව දැනට 65000ක් පමණ දෙනා නියුතුව සිටිති. ඒ සියලු දෙනාට උදාවෙන නව වසරත් සමඟ සුබ අනාගතයක් උදාවන බව නිසැකව ප්‍රකාශ කළ හැකි යැයි අනිල් කොස්වත්ත මහතා ප්‍රකාශ කරයි.ලෝකයේ දැනට හඳුනාගත් මැණික් වර්ග 200ක් පමණ ඇත. ඒ අතුරින් 75ක් පමණ මැණික් වර්ග ශ්‍රී ලංකාවේදී හමුවීම සුවිශේෂත්වයකි. එසේම ලෝකයේ මැණික් ලැබෙන ප්‍රධාන රටවල් පහ අතුරින් ශ්‍රී ලංකාවද එකකි. දැනට උතුරු ප්‍රදේශයේ හැරුණු විට රත්නපුර , බදුල්ල , මාතලේ ආදී ප්‍රදේශයෙහි මැණික් නිධි දැකිය හැකියි. එසේම ශ්‍රී ලංකා භූමි භාගයෙන් 90% පමණ පොළෝතලයෙහි මැණික් නිධන්ගතව ඇති බව සාධනය කොටගෙන ඇත.නිල් මැණිකමෙරටින් සොයා ගන්නා මැණික් අතර අපට බහුලව හමුවන්නේ නිල් මැණිකයි. එය ද්විතීක අවසාදිත තැන්පතු වශයෙන් දක්නට ලැබේ. පලුදු රහිත නිල් මැණිකක් සඳහා අධික මිලක් ගෙවිය යුතු අතර උසස් මට්ටමේ, විශාල සහ ස්වාභාවික වර්ණයෙන් යුතු මැණික් ලෝක වෙළෙඳ පලට යන්නේ ද ශ්‍රී ලංකාවෙනි. ඒ නිසාම ජපාන ස්වර්ණාභරණ සංගමය විසින් 2003 වර්ෂය 'නිල් මැණික් වර්ෂය' ලෙස නම් කරන ලද්දේ ය.ලෝක ප්‍රකට නිල් මැණික අපේ ජාතික මැණික ලෙසද සැලකේ. එය මුද්දරයකට නැඟුණේ ද එහෙයිනි. මෙකී වටිනා මැණික් වර්ග ජුවෙල්ස් ශ්‍රී ලංකා හිදි දෑසින් දැක ගැනීමේ වාසනාව උදාවෙනු ඇත. එසේම ඔබේ ස්වර්ණාභරණ ප්‍රමිතිය නිශ්චය කර ගැනීමටත්, මේ ක්ෂේත්‍රය කෙරෙහි රුචියක් ඇති අයට අධ්‍යාපන වටිනාකමින්ද මෙම ප්‍රදර්ශන භූමිය හොබනා බව පැවසිය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012113</link>
    <topic>‘ජුවෙල්ස් ශ්‍රී ලංකා 2010’ජනපති අතින් විවෘත වෙයි</topic>
    <author>මහින්ද අලුත්ගෙදර</author>
    <content>“ජුවෙල්ස් ශ්‍රී ලංකා 2010” ස්වර්ණාභරණ, මැණික් හා ඛනිජ අන්තර්ජාතික වෙළෙඳ ප්‍රදර්ශනය ජනාධිපති මහින්ද රාජපක්‍ෂ මහතාගේ ප්‍රධානත්වයෙන් සිරිමාවෝ බණ්ඩාරනායක අනුස්මරණ ප්‍රදර්ශන මධ්‍යස්ථානයේදී ඊයේ (10) විවෘත කෙරිණි.මැණික් හා ස්වර්ණාභරණ අධිකාරිය සහ රත්න විද්‍යාඥයන්ගේ සංගමය එක්ව සංවිධානය කරන මෙම අන්තර්ජාතික වෙළෙඳ ප්‍රදර්ශනය හෙට (12) අවසන් වන අතර එය පෙරවරු 10.00 සිට පස්වරු 6.00 දක්වා විවෘතව තැබීමට පියවර ගෙන ඇත.ඉතා උසස් තත්ත්වයේ මැණික් හා ස්වර්ණාභරණ ලෝක වෙළෙඳපොළට ඉදිරිපත් කිරීමේ ප්‍රමුඛයා බවට ශ්‍රී ලංකාව පත්කිරීම සහ දේශීය මැණික් හා ස්වර්ණාභරණ ව්‍යාපාරිකයන් නඟාසිටුවීමේ අරමුණින් මෙම වෙළෙඳ ප්‍රදර්ශනය සංවිධානය කෙරෙන අතර මේ සඳහා දේශීය ව්‍යාපාරිකයන් පමණක් තම නිර්මාණ ඉදිරිපත් කර තිබීම විශේෂත්වයකි.මැණික් හා ස්වර්ණාභරණ ක්ෂේත්‍රයේ නියැළි සුළු පරිමාණ, මධ්‍ය පරිමාණ හා මහා පරිමාණ ව්‍යාපාරිකයන්ට ජාත්‍යන්තර වෙළෙඳපොළ දොරටු විවෘත කරළීම ද මෙම ප්‍රදර්ශනයේ එක් අරමුණක් වන අතර නවතම මෝස්තර සහිත ස්වර්ණාභරණ නැරැඹීමට හා මිලදී ගැනීමට මේ මගින් අවස්ථාව සැලසේ.”ජුවෙල්ස් ශ්‍රී ලංකා - 2010” ස්වර්ණාභරණ, මැණික් හා ඛනිජ අන්තර්ජාතික වෙළෙඳ ප්‍රදර්ශනය ප්‍රදර්ශන කුටි 175 කින් සමන්විත වන අතර ප්‍රදර්ශනයට සමගාමීව ස්වර්ණාභරණ මෝස්තර දැක්මක් ද පැවැත්වීමට කටයුතු සංවිධානය කර ඇත. තවද මැණික් හා ස්වර්ණාභරණ කර්මාන්තය වෙනුවෙන් කරන ලද සේවය අගයමින් 5 දෙනෙකුට හා ව්‍යාපාරික ක්ෂේත්‍රයේ සයදෙනෙකුට මෙහිදී ජනාධිපති මහින්ද රාජපක්‍ෂ මහතා අතින් සම්මාන හා සහතික පත්‍ර පිරිනැමීය.මැණික් හා ස්වර්ණාභරණ කර්මාන්තය උදෙසා සුවිශේෂී මෙහෙවරක් ඉටුකිරීම වෙනුවෙන් මහාචාර්ය පී. ජී. ආර්. ධර්මරත්න, දේශබන්දු ඒ. ඊ. ටී. එප්පාවල, දේශබන්දු මැකී හාෂිම්, දේශබන්දු නව්ෆල් එස්. ජාබිර්, පුන්සිරි තෙන්නකෝන් මහත්වරු සම්මාන හා සහතික පත්‍ර හිමිකර ගත් අතර වැඩිම මැණික් අපනයනය වෙනුවෙන් සීමාසහිත එල්ලාවල එක්ස්පෝර්ට් පුද්ගලික සමාගම ද, වැඩිම ස්වර්ණාභරණ අලෙවිය වෙනුවෙන් වැල්ලවත්ත නිත්‍යකල්‍යාණි ජුවලරි ද සම්මාන හා සහතික පත්‍ර හිමිකර ගත්හ.තවද වැඩිම සේවා මැණික් කැපුම් අපනයනය වෙනුවෙන් රේඩියන්ට් ජෙම්ස් පුද්ගලික සමාගම ද, වැඩිම දියමන්ති අපනයනය වෙනුවෙන් සීමාසහිත ලංකා ඩයමන්ඩ් පොලිෂිං සමාගම ද, ප්‍රමිතියට අනුව ස්වර්ණාභරණ නිෂ්පාදනය කිරීම වෙනුවෙන් සීමාසහිත රාජා ජුවලර්ස් පුද්ගලික සමාගම ද සම්මාන හිමිකර ගත් අතර පරිසර හිතකාමී මැණික් පතල් කර්මාන්තයේ නියැළීම හේතුවෙන් එම්. ඒ. ථූප කුමාර මහතා ද සම්මාන දිනා ගනු ලැබීය.පරිසර ඇමැති අනුර පි‍්‍රයදර්ශන යාපා, පාර්ලිමේන්තු කටයුතු ඇමැතිනි සුමේධා ජී. ජයසේන, පුද්ගලික ප්‍රවාහන සේවා ඇමැති සී. බී. රත්නායක, නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්. එම්. ෆවුසි, නැවත පදිංචි කිරීමේ නියෝජ්‍ය ඇමැති විනයාගමුර්ති මුරලිදරන්, පරිසර නියෝජ්‍ය ඇමැති අබ්දුල් කාදර්, මැණික් හා ස්වර්ණාභරණ අධිකාරියේ සභාපති අනිල් කොස්වත්ත, රත්න විද්‍යාඥයන්ගේ සංගමයේ සභාපති දයා රණසිංහ, ශ්‍රී ලංකාවේ චීන තානාපතිනි යැංග් ෂියුපිංග් මහත්ම මහත්මීහු ඇතුළු විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012116</link>
    <topic>රාජ්‍ය ආයතන 240ක් පිළිබඳවකෝප් විමර්ශන ලබන වසරේ අවසන්</topic>
    <author>දයා පෙරේරා - ස්වර්ණා විජේකෝන් සහ ධනුෂ්ක ගොඩකුඹුර</author>
    <content>පොදු ව්‍යාපාර පිළිබඳ කාරක සභාව (කෝප්) යටතට ගැනෙන රාජ්‍ය ආයතන 240 පිළිබඳ විමර්ශන කටයුතු ලබන වසරේ ජූනි මස අවසන් කරන බව එහි සභාපති, මානව සම්පත් පිළිබඳ ජ්‍යෙෂ්ඨ ඇමැති ඩිව් ගුණසේකර මහතා පැවැසීය.පසුගිය මාස පහ තුළ ආයතන 80 ක විමර්ශන කටයුතු අවසන් කළ බව කී ඇමැතිවරයා විමර්ශන පිළිබඳ අන්තර් වාර්තාවක් ජනවාරි මසදී පාර්ලිමේන්තුවට ඉදිරිපත් කරන බවත් ප්‍රකාශ කෙළේය.ඇමැතිවරයා මෙසේ ප්‍රකාශ කෙළේ අයවැය තෙවැනි වර කියවීම පිළිබඳ විවාදයට පාර්ලිමේන්තුවේදී ඊයේ (10) එක්වෙමිනි. එම ආයතනවලින් පැන ගොස් සිටින සභාපතිවරුන් ඇතුළු නිලධාරීන් පාර්ලිමේන්තුවට කැඳවීමට අදහස් කරන බවත් සඳහන් කෙළේය.කෝප් වෙත කැඳවීමෙන් පසු ආයතනවල සාධනීය වර්ධනයක් දක්නට ලැබෙන බවත්, වසර දහයකටවත් නොසෑදූ වාර්ෂික වාර්තා, ක්‍රියාකාරී සැලසුම් ආදිය දැන් නිසි ලෙස සැකසෙන බවත් හෙතෙම පැවැසීය.ඇතැම් ආයතනවල අභ්‍යන්තර විගණන අංශ ඉතා දුර්වල බව පැවැසූ ඇමැතිවරයා ඒවා විධිමත් කිරීමට ආධාර ලබා දීමට ලෝක බැංකුව එකඟතාව පළකර ඇතැයි ද කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012117</link>
    <topic>අයවැය පිළිතුරු කතාවටජනාධිපති මැතිසබයට එයි</topic>
    <author/>
    <content>ජනාධිපති මහින්ද රාජපක්ෂ මහතා පාර්ලිමේන්තුවට ඊයේ (10) පස්වරුවේ පැමිණ අයවැය කාරක සභා අවස්ථාවේ මුදල් අමාත්‍යාංශ වැය ශීර්ෂයේ පිළිතුරු කතාව පැවැත්වීය.මුදල් අමාත්‍යවරයා හා ජනාධිපතිවරයා ද වශයෙන් අයවැය ඉදිරිපත් කොට පාර්ලිමේන්තුවේදී මුදල් අමාත්‍යාංශ වැය ශීර්ෂය පිළිබඳ කාරක සභා අවස්ථාවේ විවාදයේදී පිළිතුරු කතාව පැවැත්වූ පළමු වැනි ජනාධිපතිවරයා ලෙස මහින්ද රාජපක්ෂ මහතා ශ්‍රී ලංකා දේශපාලන ඉතිහාසයේ නව පිටුවක් සනිටුහන් කෙළේය.දෙවැනි ජනපති පදවි ප්‍රාප්තියෙන් දින තුනකට පසු නොවැම්බර් 22 වැනිදා පස්වරුවේ පාර්ලිමේන්තුවේ දී අය වැය කතාව ඉදිරිපත් කෙළේය. ජනාධිපති මහින්ද රාජපක්ෂ මහතා අය වැය තෙවැනිවර කියැවීම හෙවත් කාරක සභා අවස්ථාවේ ජන්ද විමසීම පැවැත්වුණ ඊයේ පස්වරු පහට පමණ පාර්ලිමේන්තු සභා ගැබට පිවිසුණේ ආණ්ඩු පක්ෂයේ උණුසුම් ප්‍රතිචාර මධ්‍යයේය.කතානායක චමල් රාජපක්ෂ මහතා එම අවස්ථාවේ මුලසුනේ සිටියේය. අධ්‍යාපන ඇමැති බන්ධුල ගුණවර්ධන මහතා කතාකරමින් සිටි අතර ජනාධිපතිවරයා සභා ගැබට පිවිසුණේය. ජනාධිපතිතුමා සභාවට පැමිණෙන බැවින් එතුමාගේ කතාවට අවස්ථාව සළසමින් සිය කතාව නවතන බව පවසා නිහඬ විය.පස්වරු පහට පමණ ජනාධිපතිතුමා සිය කතාව ආරම්භ කෙළේය. අය වැය විවාදය පැවැති දින දහසයක කාලය පුරා විපක්ෂය මතු කළ තර්ක විතර්ක හා විවේචන වලට එතුමා පිළිතුරු දෙමින් මිනිත්තු පනහක කාලයක් කතාව පැවැත්වීය.මේ අවස්ථාවේ එක්සත් ජාතික පක්ෂය හා දෙමළ සන්ධානයේ මන්ත්‍රීවරුන් සභා ගැබෙහි සිටි අතර ප්‍රජාතන්ත්‍රවාදී ජාතික සන්ධාන මන්ත්‍රීවරුන් දැකගත නොහැකි විය. පස්වරු 5.50 ට සිය කතාව නිමකළ ජනාධිපතිතුමාට ආණ්ඩු පක්ෂයේ ඉතා උණුසුම් ප්‍රතිචාරයක් හිමිවිය. අනතුරුව අයවැය කාරක සභා අවස්ථාවේ ඡන්ද විමසීම සඳහා අවස්ථාව සළසමින් ආණ්ඩු පක්ෂ මන්ත්‍රීවරුන්ගේ ගෞරවය මැද ජනාධිපතිතුමා සභා ගැබින් පිටව ගියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012118</link>
    <topic>ස්වර්ණාභරණ වෙළෙඳසැලක් කොල්ලකයි</topic>
    <author>ගලිගමුව සමූහ - සම්පත් තුෂාර ප්‍රේමදාස කෑගල්ල දිස්ත්‍රික් සමූහ</author>
    <content>වරකාපොළ පොලිසිය ඉදිරිපිට පිහිටි ස්වර්ණාභරණ උගස් වෙළෙඳසලක් ආයුධ සන්නද්ධ පිරිසක් විසින් ඊයේ (10) සවස කොල්ලකා වෑන් රථයකින් පලා යමින් සිටියදී ඔවුන් ලුහුබැඳ මෝටර් රථයකින් ගිය පොලිසියට වෙඩි තැබීමෙන් සැරයන්වරු දෙදෙනකු එතැනම මියගොස් තවත් දෙදෙනෙක් බරපතළ තුවාල ලැබූහ. ඊයේ සවස 5.30 ට පමණ මේ සිද්ධිය වී ඇති අතර කොල්ලකරුවන් පිරිස පලාගොස් තිබේ.මියගොස් ඇත්තේ ගලිගමුව අටාල පදිංචි සැරයන් බණ්ඩාර සහ බෙලිගල බෝදාව පදිංචි සැරයන් රත්නායක යන මහත්වරුය.කොල්ලය සිදුවීමත් සමඟම පොලිසිය මෝටර් රථයකින් කොල්ලකරුවන් ලුහුබැඳ ගොස් අඹේපුස්ස දේවාල පාරේදී කොල්ලකරුවනට වෙඩි තබා තිබේ.අනතුරුව කොල්ලකරුවන් සහ පොලිසිය අතර වෙඩි හුවමාරුවක් සිදුවීමෙන් පසු පොලිසියේ දෙදෙනකු මෙසේ එතැනම මියගොස් ඇත. මියගිය එක් සැරයන්වරයකුගේ ඇඟ උඩින් කොල්ලකරුවන්ගේ වෑන් රථය කීප විටක්ම ගමන් කිරීමද සිදුව ඇති බවත් වාර්තා විය.කොල්ලකරුවන් පසුව එම ස්ථානයෙන් පලා ගොස් ඇති අතර අඹේපුස්ස කොස්කැලේ ප්‍රදේශයේදී වාහනය කානුවකට වැටී පෙරැළීමෙන් පසු පලා ගොස් තිබේ.කොල්ලකරුවන් හත්දෙනකු මෙම කොල්ලය සඳහා පැමිණ ඇති අතර ඔවුන් දමා ගිය වෑන් රථය තුළ තිබියදී පොලිස් සහ හමුදා නිල ඇඳුමට සමාන ඇඳුම් සොයාගෙන තිබේ.තුවාල වූ පොලිස් කොස්තාපල්වරු දෙදෙනකු කෑගල්ල රෝහලට ඇතුළත් කර ඇති අතර ඉන් එක් අයකුගේ තත්ත්වය බරපතළ බව රෝහල් ආරංචි මාර්ග කීය.කොල්ලකරුවන් අත්අඩංගුවට ගැනීම සඳහා කෑගල්ල හා වරකාපොළ පොලිසියත්, අඹේපුස්ස යුද හමුදා කඳවුරේ පිරිසකුත් මෙහෙයුමක් ක්‍රියාත්මක කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012119</link>
    <topic>වැස්සෙන් විපතට පත්වූවන්ලක්ෂ එකහමාර ඉක්මවයි</topic>
    <author>ප්‍රාර්ථනා වීරසිංහ</author>
    <content>රටපුරා ඇදහැළෙන ධාරානිපාත වර්ෂාව හේතුවෙන් පීඩාවට පත් පිරිස 1,59,648 දක්වා ඉහළ ගොස් තිබේ.ප්‍රදේශ කිහිපයක පුද්ගලයන් 6 දෙනකු මරණයට පත් වී, පුද්ගලයන් 10 දෙනෙකු තුවාල ලබා තවත් පුද්ගලයකු අතුරුදන් වී ඇත.පවුල් 41389 ක් පීඩාවට පත් වී ඇති අතර පූර්ණ හා අර්ධ වශයෙන් නිවාස 5101 ක් හානියට පත්වී ඇති බව, ආපදා කළමනාකරණ මධ්‍යස්ථානය පවසයි. දිවයින පුරා පීඩාවට පත් වී ඇති පිරිස අතුරින් පවුල් 3023 ක සාමාජිකයෝ 10811 දෙනෙකු අවතැන් කඳවුරු 59 ක රඳවා සිටින බව, ආපදා කළමනාකරණ මාධ්‍ය මධ්‍යස්ථානයේ සහකාර අධ්‍යක්ෂ ප්‍රදීප් කොඩිප්පිලි මහතා ඊයේ (10) ප්‍රකාශ කෙළේය.වැසිවතුර සහ ගංවතුර තත්ත්වය හේතුවෙන් බදුල්ල, නුවර, රත්නපුර, මාතර, පොළොන්නරුව යන දිස්ත්‍රික්කවල පුද්ගලයන් හයදෙනෙකු මියගොස් තිබේ.අවතැන් වූ පුද්ගලයන්ට සහන සැලසීමට සහ වන්දි ලබාදීම වෙනුවෙන් රජය රුපියල් මිලියන 57ක් වෙන්කර ඇති බව, ආපදා කළමනාකරණ ඇමැති මහින්ද අමරවීර මහතා පැවසීය.දිස්ත්‍රික් ලේකම්වරුන්ගේ ප්‍රධානත්වයෙන් දිස්ත්‍රික් ලේකම් කාර්යාල සහ ආපදා කළමනාකරණ දිස්ත්‍රික් සම්බන්ධීකරණ ලේකම්වරුන් හරහා සිදුකෙරෙන බවද ඇමැතිවරයා කීය.කැලණි, මහවැලි ගංගාවල සහ අත්තනගලු, කිරිඳි ඔයේ ජල මට්ටම පහළ බැස නමුත්, ගිංගඟේ සහ කළුගඟේ කුඩාඔය ප්‍රදේශයේ ගංවතුර මට්ටමක් වාර්තා වන බව, වාරිමාර්ග දෙපාර්තමේන්තුවේ ජල විද්‍යා අංශයේ, නියෝජ්‍ය අධ්‍යක්ෂ සරත් විජේසේකර මහතා පැවසීය.ධාරානිපාත වාසි සහිත කාලගුණය තාවකාලිකව අඩු වී ඇති අතර ඉදිරි දින දෙක තුන ඇතුළත ද වර්ෂාව බලාපොරොත්තු විය හැකි බව කාලගුණ විද්‍යා දෙපාර්තමේන්තුවේ කලාගුණ විද්‍යාඥ චමින් ද සිල්වා මහතා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121110</link>
    <topic>මොරටුව සරසවි සිසු ගැටුමකින්විසිපස් දෙනකුට තුවාලයි</topic>
    <author>ප්‍රාර්ථනා වීරසිංහ - රාවතාවත්ත සමූහ - රෝහණ ද සිල්වා</author>
    <content>මොරටුව විශ්වවිද්‍යාලයේ ශිෂ්‍ය කණ්ඩායම් දෙකක් අතර ඊයේ (10) ඇතිවූ ගැටුමකින් ශිෂ්‍යයෝ 25 දෙනෙක් පමණ තුවාල ලැබූහ.එන්.ඩී.ටී. සහ බී.එස්.සී. පාඨමාලා හදාරන ශිෂ්‍ය කණ්ඩායම් අතර ගැටුම සිදු ව තිබේ.එන්.ඩී.ටී. ශිෂ්‍යයන් විසින් ආපන ශාලාවේ අලවන ලද දැන්වීමක් අනෙක් ශිෂ්‍ය කණ්ඩායම විසින් ඉරා දැමීම හේතුවෙන් පෙරේදා (09) රාත්‍රියේ සිට ඊයේ (10) උදේ 5.00 වන තුරු ශිෂ්‍යයන් අතර ගැටුම් ඇතිවී තිබේ. එන්.ඩී.ටී. ශිෂ්‍ය කණ්ඩායමට මේ දිනවල විභාග පරීක්ෂණය පැවැත්වෙන බැවින් එම ශිෂ්‍යයෝ විභාගයට පෙනී සිටින අවස්ථාවේදී බී.එස්.සී. ශිෂ්‍යයන් විසින් පහර දී තිබේ.ඊයේ (10) පෙරවරු 11.00ට පමණ ආරම්භ වූ මේ ගැටුම පැය 4ක් පමණ පැවැති අතර ගැටුම මැඩපැවැත්වීම සඳහා මොරටුව, මොරටුමුල්ල, ගල්කිස්ස, දෙහිවල යන පොලිස්ථානවලින් පොලිස් කණ්ඩායම් යොදවා තිබේ.සවස 4 පමණ වන විට ගැටුම පොලිසිය විසින් නිරාකරණය කර ශිෂ්‍ය කණ්ඩායම් විශ්වවිද්‍යාල භූමියෙන් ඉවත් කර තිබේ.මේ ගැටුමෙන් විශ්ව විද්‍යාල භූමියේ තිබූ වාහන කිහිපයකට අලාභහානි සිදුවී ඇත. එන්.ඩී.ටී. ශිෂ්‍යයන්ගේ විභාග පරීක්ෂණ තාවකාලිකව කල් දමා ඇති අතර නැවත දන්වනතුරු එම පාඨමාලා හදාරන සිසුන් සඳහා පන්ති නොපැවැත්වෙන බවද උපකුලපතිවරයා දැනුම් දී තිබේ.මේ අතර තුවාල ලැබුවන් මොරටුව, ලුණාව සහ කළුබෝවිල රෝහල්වලට ඇතුළත් කර ඇති අතර සුළු තුවාල ලැබුවන් බාහිර ප්‍රතිකාර ලබාගෙන පිටව ගොස් ඇති බව රෝහල් ආරංචි මාර්ග කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012114</link>
    <topic>ඉරණමඩු වැව වාන් දමන හැඩ</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>උතුරේ විශාලම වැව ලෙස සැලකෙන කිලිනොච්චිය ඉරනමඩු වැව වාන් දමන අයුරු වසර 30කට පසු දැක බලා ගැනීමට දකුණේ ජනතාවට දැන් හැකියාව ඇතැයි කිලිනොච්චිය ආඥාපති මේජර් ජනරාල් චන්දන රාජගුරු මහතා පවසයි.ඉරනමඩු ජලාශයේ සියලුම වාන් දොරටු (දොරටු 11ක්) මේ වනවිට විවෘත කර ඇති අතර මෙය අලංකාර දසුනක් වෙයි. එල්.ටී.ටී.ඊ. පාලනයට යටත්ව පැවති වසර 30ක් තරම් කාලය තුළ ඉරනමඩු ජලාශය දැක බලා ගැනීමට හෝ ලැබුණේ සීමිත පිරිසකට පමණි.උතුරේ දස දහස් ගණනක්වූ ගොවි ජනතාවට හා ධීවර ජනතාවට සෙත සලසන ඉරනමඩු ජලාශය වාරිමාර්ග දෙපාර්තමේන්තුව මගින් නඩත්තු කිරීම් සිදු කරන අතර ආරක්ෂක කටයුතු හා රැක බලා ගැනීම කිලිනොච්චිය ආරක්ෂක හමුදා මූලස්ථානය මගින් සිදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n1012115</link>
    <topic>වසර තිහකට පසු අදයාපනයේ ‘ගමටම නත්තල්’</topic>
    <author>උතුරු මැද පළාත් ආනන්ද පතිරාජ යාපනය සිට</author>
    <content>පුරා වසර තිහකට පසු යාපනය අර්ධද්වීපය තුළ පැවැත්වෙන තමිම් ඌර්ල් නත්තාර් (ගමටම නත්තල්) මහා සංස්කෘතික උළෙල අද (11) පෙරවරු 8.30 ට යාපනය වන්නාර්පොන්නෙයි සාන්ත මැතෝදිස්ත දේවස්ථාන සංකීර්ණයේදී ජනාධිපති ආර්යා ශිරන්ති රාජපක්‍ෂ මැතිණියගේ ප්‍රධානත්වයෙන් පැවැත්වේ.දශක තුනක පමණ කාලයක් තිස්සේ උතුරේ පැවති යුද්ධය හේතුවෙන් යාපනය අර්ධද්වීපය තුළ කිසිදු නත්තල් උත්සවයක් නොපැවැත්වුන අතර ඉතාමත් කෙටි කාලයක් තුළදී යුද්ධය නිමා කර රටට සාමය උදාකර දීමට ජනාධිපති මහින්ද රාජපක්‍ෂ මහතා ගත් ක්‍රියා මාර්ගය හේතුවෙන් මෙවර අති උත්සවශ්‍රීයෙන් යාපනයේ නත්තල් උත්සවය සමරන බව ජනාධිපති ලේකම් කාර්යාලයේ ජනාධිපති සම්බන්ධීකරණ නිලධාරි (ආගමික කටයුතු) සරත් හෙට්ටිආරච්චි පියතුමා සඳහන් කරයි.ජනාධිපති ලේකම් කාර්යාලය, ජාතික හා ආගමික සමගිය සඳහා වන ළමා පදනම හා යාපනයේ කිතුණු දේවස්ථාන එක්ව පවත්වනු ලබන ගමටම නත්තල් (තමිම් ඌර්ල් නත්තාර්) මහා සංස්කෘතික වැඩසටහන සඳහා රජයේ මැති ඇමැතිවරු, දකුණින් වැඩම කරවන මහා සංඝරත්නය, හින්දු, ඉස්ලාම් සහ කිතුණු පූජකවරුන් ඇතුළු කලාකරුවන් රැසක් සහභාගි වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121113</link>
    <topic>තරුණියන්ගේ නිරුවත ඡායාරූප ගතකළැයිවෛද්‍යවරයා යළි රිමාන්ඩ්</topic>
    <author>ගලිගමුව සමූහ සජිත් තුෂාර ප්‍රේමදාස</author>
    <content>ප්‍රතිකාර ගැනීමට එන තරුණියන් නිරුවත් කර ඡායාරූප ගතකළැයි චෝදනාවට අත්අඩංගුවට ගෙන සිටි හෙම්මාතගම පර්යන්ත රෝහලේ වෛද්‍යවරයා ඊයේ (10) මාවනැල්ල මහේස්ත්‍රාත් අධිකරණයට ඉදිරිපත් කළ අවස්ථාවේ මේ මස 21 වන දින දක්වා යළි රක්‍ෂිත බන්ධනාගාරගත කිරීමට නියෝග කෙරිණි.පරිවාස හා ළමාරක්‍ෂක අධිකාරිය මගින් සැකකාර වෛද්‍යවරයා අධිකරණයට ඉදිරිපත් කරමින් කියා සිටියේ තවමත් වැඩිදුර පරීක්‍ෂණ කටයුතු කරන බවයි. ඒ ගැන සළකා බැලූ මාවනැල්ල මහේස්ත්‍රාත් එස්. යූ. බී. කරල්ලියද්ද මහතා සැකකරු තවදුරටත් රඳවා තැබීමට නියෝග කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121114</link>
    <topic>පියාට ගලකින් ගසාතුවාල කළ පුතු මාස 6ක් හිරේට</topic>
    <author>කුමුදු හෙට්ටිආරච්චි</author>
    <content>මුදල් ඉල්ලුවේ යැයි උරණ වී තම පියාගේ අතකට ගලකින් පහර දී තුවාල සිදු කළ පුතෙකුට කොළඹ කොටුව මහේස්ත්‍රාත් ලංකා ජයරත්න මෙනවිය සය මසක බරපතළ වැඩ සහිත සිර දඬුවමක් ඊයේ (10) නියම කළාය.කොටුව ප්‍රදේශයේ පදික වේදිකාවේ ජීවත්වන බව කියන මේ පියා කොටුව පොලිසියට කළ පැමිණිල්ලක් මත කොටුව පොලිසිය විසින් චූදිත පුතා අත්අඩංගුවට ගෙන අධිකරණයට ඉදිරිපත්කැර තිබුණි.නඩුව විභාගයට ගැනීමෙන් පසු චූදිත වරදකරු කළ මහේස්ත්‍රාත්වරිය ක්‍රියාවේ බරපතළ තත්ත්වය සලකා චූදිතට සිර දඬුවම නියම කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121115</link>
    <topic>දුර්ලභ දඹරන් පිළිමයක් රු: ලක්ෂ 20කට විකිණීමට තැත්කළ අයකු අත්අඩංගුවට</topic>
    <author>ඉන්දික පොල්කොටුව</author>
    <content>පොළොන්නරුව යුගයට අයත් බවට සැකකරන දුර්ලභ ගණයේ දඹරන් දේව පිළිමයක් මහනුවර දවුලුගල ප්‍රදේශයේදී රුපියල් ලක්ෂ විස්සක මුදලකට අළෙවි කිරීමට සූදානම් කැර තිබියදී එම දේව පිළිමය සමග සැකකරුවකු ඊයේ (10) මධ්‍යම දිසා බුද්ධි හා තොරතුරු ඒකකය මගින් අත්අඩංගුවට ගෙන තිබේ.කිලෝ හයකට අධික බරකින් යුක්ත මේ පිළිමය අඩියක් පමණ උසකින් යුක්ත බැව් පොලිසිය පවසයි.සැකකරු මේ දේව පිළිමය රත්නපුර ප්‍රදේශයේ මැණික් ව්‍යාපාරිකයකුට අළෙවි කිරීමට සූදානම් කැර තිබියදී අත්අඩංගුවට ගෙන ඇත.අනුරාධපුර ප්‍රදේශයේ පුද්ගලයකුගෙන් දවුලගල ප්‍රදේශයේ සැකකරු හට මේ පිළිමය ලැබී ඇති බවට පොලිසියට තොරතුරු ලැබී ඇති අතර එම පිළිමය රුපියල් ලක්ෂ හැටක මුදලකට අළෙවි කරන ලෙස අනුරාධපුර පදිංචි අය සැකකරුට උපදෙස් ලබා දී ඇති බවටද මෙහිදී පොලිසිය අනාවරණය කැර ගෙන තිබේ.මධ්‍යම දිසාව භාර නියෝජ්‍ය පොලිස්පති ජයන්ත ගම්මන්පිල මහතාගේ උපදෙස් මත මධ්‍යම දිසා බුද්ධි හා තොරතුරු ඒකකයේ ස්ථානාධිපති පොලිස් පරීක්ෂක ටී. එම්. තෙන්නකෝන්, උප පොලිස් පරීක්ෂක එම්. ඒකනායක පොලිස් සැරයන් එස්. බී. තෙන්නකෝන් (32520) පොලිස් කොස්තාපල්වරුන් වන ඩී. එම්. හේරත් (57844) ඒ. එස්. දසනායක (46918) යන නිලධාරීහු මෙහි පරීක්ෂණ පවත්වති.මේ අතර අදාළ පිළිමය විශේෂ පරීක්ෂණ සඳහා පුරාවිද්‍යා දෙපාර්තමේන්තුවට හා පේරාදෙණිය විශ්වවිද්‍යාලය වෙත යොමු කිරීමට පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121116</link>
    <topic>උසස් පෙළ ප්‍රතිඵල ආදාසිසුවියක් උණ රෝගයෙන් මරුට</topic>
    <author>මතුගම සංචාරක</author>
    <content>උණ වමනය රෝගී තත්ත්වයට ප්‍රතිකාර ලබා ගැනීමට බදුරලිය රෝහලට ඇතුලත්කළ මතුගම සී. ඩබ්ලිව්. ඩබ්ලිව්. කන්නන්ගර මධ්‍ය මහා විද්‍යාලයේ ඉගෙනුම ලැබූ පාසැල් ශිෂ්‍යාවක් හදිසියේ මියගොස් ඇති බව බදුරලිය පොලිසිය කියයි.මෙසේ හදිසියේ මියගියේ දහනව හැවිරිදි කුරුප්පුආරච්චිගේ දොන් කල්හාරිය. ඇය බදුරලිය ලත්පදුර පන්නිමුලේ පදිංචි කාරියකි.මෙවර උසස් පෙළ ප්‍රතිඵල බලාපොරොත්තුවෙන් සිටි ඇයට ප්‍රතිඵල ලබා ගැනීමට නොහැකි වූයේ 9 දින අලුයම රෝහල් ගත කළ නිසාය.බදුරළිය පොලිසියේ ස්ථානාධිපති දමිත් ජයතිලක මහතාගේ මෙහෙයවීමෙන් බදුරලිය ප්‍රදේශයේ හදිසි මරණ පරීක්‍ෂක එම්. සී. ගුණසේකර මහතා විසින් බදුරලිය රෝහලේදී මරණ පරීක්‍ෂණය පැවැත්විණ. පශ්චාත් මරණ පරීක්‍ෂණයට මළසිරුර නාගොඩ රෝහල වෙත ගෙනයන ලදී.නාගොඩ රෝහලේ අධිකරණ වෛද්‍ය නිලධාරි එල්. බී. එම්. ප්‍රනාන්දු මහතා පශ්චාත් මරණ පරීක්‍ෂණය පවත්වා විවෘත තීන්දුවක් ප්‍රකාශ කළාය.මියගිය අයගේ පියාවන කුලප්පුතන්ත්‍රිගේ ලයනල් මරණ පරීක්‍ෂණයේදී සාක්කි දෙමින් රෝහලේ නොසැලකිල්ලෙන් සිදු වූ මරණයක් නිසා පුලුල් පරීක්‍ෂණයක් පවත්වන ලෙස ප්‍රකාශකර ඇත.මේ අතර ශිෂ්‍යාව මියගිය පසු පවුලේ ඥාතින් රෝහලේ සිටි හෙද නිලධාරිනියන්ට පහර දීමට තැත්කර රෝහල් උපකරණවලට පහර දී හානි සිදුකර ඇති බව බදුරළිය පොලිසිය කියයි.බදුරලිය පොලීසිය වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121117</link>
    <topic>පින්නවල අලි උපතක්</topic>
    <author>ඡායාරූපය - රඹුක්කන විශේෂ ඔස්වල්ඩ් ගොඩකුඹුර</author>
    <content>පින්නවල අලි අනාථාගාරයේ දී තවත් අලි පැටවකු උපත ලබයි. පෙරේදා (09) රාත්‍රී උපත ලද මෙම පැටවාගේ මව පින්නවල අලි අනාථාගාරයට මහඔය, ටැම්පිටිය ප්‍රදේශයෙන් 2001 වසරේදී ගෙන ආ “මායා” නමැති කෙනෙරයි.අලුත උපන් අලි පැටවා ගැහැණු සතෙකි. ඉපදෙන විට උස අඩි තුනකුත් අඟල් හතරක් පමණ හා බර කිලෝ ග්‍රෑම් අසූපහක් පමණ වූ මෙම පැටවාත්, මවත් අලි අනාථාගාරයේ සුවෙන් පසුවෙති.මෙම අලි පැටවාගේ පියා අනාථාගාරයේම වෙසෙන “ජයතු” හස්ථියා යැයි සැලකේ. පින්නවලදී උපත ලද පනස් එක්වැනි (51) පැටවා වේ. මෙලෙස උපන් අලුත් අලි පැටවාට මෙතෙක් නමක් තබා නොමැති අතර, මවත් අලි බබාත් ඡායාරූපයෙන් දැක්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121118</link>
    <topic>ගෙවල් බිඳුම් 15කට සැක අයෙක් රිමාන්ඩ්</topic>
    <author>සමන්ති වීරසේකර</author>
    <content>මහනුවර නගර සීමාව තුළ නිවාස 15ක් බිඳ රුපියල් මිලියනයකට අධික වටිනාකමින් යුත් මුදල් හා භාණ්ඩ සොරකම් කළ පුද්ගලයකු මේ 22 වැනිදා තෙක් රක්ෂිත බන්ධනාගාර ගත කරන ලෙස මහනුවර මහේස්ත්‍රාත් ලලිත් ඒකනායක මහතා ඊයේ (10 දා ) නියෝග කෙළේය.දොඩම්වල, අනිවත්ත, තේක්කවත්ත, හන්තාන, බෝවලවත්ත, සුදුහුම්පොල ආදී ප්‍රදේශවල නිවාස 15ක් දහවල් කාලයේ බිඳ සොරකමේ නිරතව සිටි මේ පුද්ගලයා මහනුවර පොලිසියේ පොලිස් පරීක්ෂක රාජපක්‍ෂ මහතා ඇතුළු කණ්ඩායමේ මෙහෙයවීමෙන් ඉකුත් 7 දා අත්අඩංගුවට ගෙන අධිකරණය වෙත ඉදිරිපත් කරනු ලැබීය.මෙසේ සිරදඬුවම් නියම වූයේ මහනුවර, ඔගස්ටාවත්ත ප්‍රදේශයේ පදිංචි චන්දන සුසිල් කුමාර නැමැති විසිහතර හැවිරිදි තරුණයෙකුටය.තමා මේ සොරකම් සියල්ලටම සම්බන්ධ බව අධිකරණයේදී පිළිගනු ලැබූවද, ඔහුට එරෙහිව චෝදනා රැසක් එල්ල වී ඇති බැවින් සියල්ල සලකා බලා තීන්දුවක් දිය යුතු බවත් එතෙක් වරදකරු රක්ෂිත බන්ධනාගාර ගත කරන ලෙසත් මහේස්ත්‍රාත්වරයා ප්‍රකාශ කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121119</link>
    <topic>අම්බුළුවාවේ දී ලෙඩ වූසිසුන් ගණන 21ක්</topic>
    <author>එස්. එන්. ගොඩමුන්න ගම්පොළ සමූහ</author>
    <content>ගම්පොළ අම්බුළුවාව ජෛව විවිධත්ව සංකීර්ණය නැරඹීමට පැමිණ අධික සීතලට ලක්ව දැඩි ලෙස රෝගී වී ගම්පෙළ ශික්ෂණ රෝහලට ඇතුළත් කළ ගණන ඊයේ වනවිට 21කි. ගැහැණු ළමුන් 18 දෙනෙකු හා පිරිමි ළමුන් තිදෙනෙකු මෙසේ රෝගී වී ඇත.ඇඹිලිපිටිය හා වලස්මුල්ල ප්‍රදේශවල ඇති පුද්ගලික උපකාර පන්ති වල සිසු-සිසුවියන් ඔවුන්ගේ වාර්ෂික චාරිකාව සඳහා ගම්පොළ අම්බුළුවාව නැරඹීමට පැමිණි අවස්ථාවේ මෙම සිද්ධියට මුහුණපා තිබේ.පෙරේදා දහවල් අම්බුළුවාව කන්ද තරණය කොට එහි සිරි නරඹමින් සිටියදී අධික මීදුමත් සමඟ දැඩි සීතලට හසුවී ඔවුන් මෙසේ රෝගී වී තිබේ.මුලින් 10 දෙනකු මෙසේ අසාධ්‍ය වී ඇති අතර ඔවුන් වහාම ගම්පොළ ශික්ෂණ රෝහලට ඇතුළත් කොට තිබුණි.ඊයේ (10) උදෑසන වන විට මෙම පිරිස 21 දක්වා ඉහළ ගොස් තිබුණි. ගම්පොළ ශික්ෂණ රෝහලේ වෛද්‍ය අධිකාරී වීර බංඩාර මහතා විශේෂ වෛද්‍ය කණ්ඩායමක් සූදානම් කොට ප්‍රතිකාර ආරම්භ කර ඇත.අධික ශීතල නිසා ශරීර උෂ්ණත්වය පිරිහී හෘදයට බලපෑම් ඇති වීම නිසා මොවුන් රෝගී වී තිබුණි.ගම්පොළ ශික්ෂණ රෝහලේ කාර්යය මණ්ඩලයේ දැඩි කැපවීම නිසා ඊයේ වනවිට මොවුන්ගේ තත්ත්වය යහපත් අතට පත්ව ඇතැයි වෛද්‍ය අධ්‍යක්ෂ වීර බණ්ඩාර මහතා කීය. ප්‍රතිකාර වලින් පසු මොවුනට නිවෙස් කරා යා හැකි බැවින් දෙමාපියන් කලබල නොවිය යුතු බව ද වෛද්‍යවරයා කීය.ගම්පොළ කොට්ඨාස භාර ජ්‍යෙෂ්ඨ පොලිස් අධිකාරී රොෂාන් ප්‍රනාන්දු මහතාගේ උපදෙස් මත ගම්පොළ පොලිස් ස්ථානාධිපති ජාලිය ජාලියකෙන්ද මහතා, උ.පො.ප. සුමනවීර, උ.පො.ප. වීරක්කොඩි, පො.සැ. සමරපාල, පො.කො. ලියනගේ යන අය මෙසේ අනතුරට පත් අයගේ සුවදුක් සොයා බලා පැමිණි පිරිසට ගම්පොළ වික්‍රමබාහු ජාතික පාසලේ රාත්‍රී නවාතැන් ද සලසා තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121120</link>
    <topic>ආරක්ෂක නිලධාරිනියකටපහර දුන්නැයි සැකකරුට ඇප</topic>
    <author>සිරන්ජනි කුමාරි</author>
    <content>කොළඹ සෞඛ්‍ය අධ්‍යාපන කාර්යාංශයේ ආරක්ෂක නිලධාරිනියට පහර දී දතක් කැඩීමේ චෝදනාවට අධිකරණයට ඉදිරිපත් කළ සැකකරු රුපියල් 20,000 ක ශරීර ඇපයක් මත මුදා හැරීමට මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා නියම කෙළේය.මෙසේ ඇප මත මුදා හැරියේ එස්. ජයන්ත නැමැත්තාය.පුද්ගලික ආරවුලක් දුර දිග යාමෙන් සැකකරු විසින් මෙලෙස පැමිණිලිකාරියට දතක් ගැලවෙන්නටම පහර දී තිබේ.පැමිණිලිකාරිය මරදාන පොලිසියට පැමිණිලි කිරීමෙන් අනතුරුව පොලිසිය විසින් සැකකරු අත්අඩංගුවට ගෙන අධිකරණයට ඉදිරිපත් කර තිබිණ.සිද්ධිය යළි කැඳවීම ජනවාරි 25 වන දිනට කල් තැබූ මහේස්ත්‍රාත්වරයා එදිනට සිද්ධිය පිළිබඳව වැඩිදුර වාර්තාවක් අධිකරණයට ගොනුකරන ලෙස පොලිසියට නියම කළේය.මරදාන පොලිසියේ සුළු පැමිණිලි අංශයේ ස්ථානාධිපති උප පොලිස් පරීක්ෂක සිල්වා කොස්තාපල් නිමල්, අපරාධ අංශයේ උප පොලිස් පරීක්ෂක ගුණසිංහ අධිකාරි යන අය සැකකරු අධිකරණයට ඉදිරිපත් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121121</link>
    <topic>ගංජා කිලෝ 12ක් සමඟ සැකකරුවකු අත්අඩංගුවට</topic>
    <author>ඉන්දික පොල්කොටුව</author>
    <content>මහනුවර හා කටුගස්තොට ප්‍රදේශ කරා ගංජා තොග වශයෙන් බෙදා හැරීමේ නිරතව සිටි සැකකරුවකු ගංජා කිලෝ 12ක තොගයක් සමග කටුගස්තොට පොලිසියේ දූෂණ මර්දන ඒකකය මගින් අත්අඩංගුවට ගෙන තිබේ.තණමල්විල හම්බේගමුව ප්‍රදේශයේ පදිංචි සැකකරු අලදෙණිය මුර්තලාව ප්‍රදේශයේදී කිලෝ පහක ගංජා තොගයක් සමග අත්අඩංගුවට ගෙන ප්‍රශ්න කිරීමෙන් අනතුරුව ඔහුගේ නිවසේ සඟවා තිබූ තවත් ගංජා කිලෝ හතක තොගයක් පොලිසිය මගින් සොයාගෙන තිබේ.පොලිසියට ලද තොරතුරක් මත මේ සැකකරු අත්අඩංගුවට ගෙන ඇති අතර කුඩා පැකට් ලෙස සකසා මහනුවර හා කටුගස්තොට ප්‍රදේශ කරා අළෙවි කිරීමට සැකකරු තොග වශයෙන් මහනුවරට ගංජා ගෙන ඒම කලක තිස්සේ සිට සිදු කැර ඇති බවට පොලිසිය අනාවරණය කැරගෙන ඇත.මධ්‍යම දිසාව භාර නියෝජ්‍ය පොලිස්පති ජයන්ත ගම්මන්පිල මහතාගේ විශේෂ උපදෙස් මත කටුගස්තොට පොලිස් ස්ථානාධිපති ප්‍රධාන පොලිස් පරීක්ෂක එස්’ බී. දියකෙළිනාවල, දූෂණ මර්දන ඒකකයේ ස්ථානාධිපති උප පොලිස් පරීක්ෂක ශාන්ත බණ්ඩාර යන මහත්වරුන් ඇතුළු පිරිසක් මෙම වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121122</link>
    <topic>අසූහැවිරිදි මහළු කත දූෂණය කොට මරා දමලා</topic>
    <author>නිට්ටඹුව සමූහ , ජෙනට් ජයසිංහ</author>
    <content>මිනුවන්ගොඩ පොලිස් වසමේ හොරම්පැල්ල ප්‍රදේශයේ නිවසක තනියම ජීවත් වූ 80 හැවිරිදි වයෝවෘද්ධ කාන්තාවක් දූෂණය කොට මරා තිබියදී අසල්වැසියන් විසින් ඒ බව මිනුවන්ගොඩ පොලීසියට දැනුම් දී ඇත.මෙසේ අවාසනාවන්ත ලෙස මියගොස් ඇත්තේ අංක 364, හොරම්පැල්ල , මිනුවන්ගොඩ යන ලිපිනයේ පදිංචිව සිටි දෙදරු වැන්දඹු කාන්තාවකි. ඇය පුතුන් දෙදෙනෙකුගේ මවක් වන අතර එයින් එක් පුතෙකු කලකට ඉහත දී මියගොස් ඇත. අනිත් පුතාගෙන්ද වෙන්ව තනිව මේ නිවසෙහි පදිංචිව සිට ඇත.ඇය පදිංචිව සිටි නිවසෙහි ජනේලයකට ඉටිකොළ ගසා එහි ආරක්‍ෂාවට ලෑලි පෙළක්ද හේත්තුකර තිබී ඇති අතර ඉකුත් 08 වෙනි දින රාත්‍රී අපරාධකරු මේ ලෑලි ඉවත්කර ඉටි කොළය කපා නිවසට ඇතුල් වී මේ අපරාධය සිදුකර ඇයගේ කණකර පැළද සිටි රන් ආභරණද ගලවා ගෙන පළාගොස් ඇති බව පොලිස් ආරංචි මාර්ග පවසයි.  පසුදින (09 දින) පුරුදු පරිදි ඇය පෙනෙන්නට නැති හෙයින් විමසිලමත්වූ අසල්වැසියන් නිවස සෝදිසිකර බැලීමේදී අපරාධයක් සිදු වී ඇති බව දැන පොලිසියට පැමිණිලි කර ඇත.මේ පිළිබඳ මහේස්ත්‍රාත් පරීක්‍ෂණය මිනුවන්ගොඩ මහෙස්ත්‍රාත්තුමිය සිද්ධිය වූ ස්ථානයේදී මහේස්ත්‍රාත් පරීක්‍ෂණය පැවැත්වූ අතර මිනුවන්ගොඩ පොලිසියේ අපරාධ අංශය හා එක්ව ගම්පහ අපරාධ ස්ථාන පරීක්‍ෂණගාරයේ ස්ථානාධිපති පොලිස් පරීක්‍ෂක දසන්තද සිල්වා මහතාගේ උපදෙස් මත උප පොලිස් පරීක්‍ෂක චංමීකර සහ පොලිස් සැරයන් 27474 ජයන්ත යන මහත්වරු වැඩිදුර පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121123</link>
    <topic>කොළඹ - නුවර දුම්රිය ගමනපැය 1/2කින් අඩුවේ</topic>
    <author>ශීලා උඩුවර</author>
    <content>කොළඹ – නුවර දුම්රිය ගමන් කාලය 2011 වසරේ සිට පැය භාගයකින් අඩු කෙරේ.මේ අනුව කොළඹ - නුවර නගරාන්තර දුම්රියට පැය දෙකකින් නුවරට යාමට හැකිවන අතර, සාමාන්‍ය දුම්රියන්හි ධාවන කාලයද මේ අනුව අඩුවේ.ප්‍රවාහන ඇමැති කුමාර වෙල්ගම මහතාගේ උපදෙස් අනුව දුම්රිය සාමාන්‍යාධිකාරි ඒ. පී. මහානාම මහතාගේ මෙහෙයවීමෙන් මෙය සිදු කෙරේ.මේ සඳහා නුවර කටුගම්පල හා ගම්පල දුම්රිය ත්‍රිකෝණය රුපියල් බිලියන 10.15 ක වියදමින් කඩිනමින් සංවර්ධනය කෙරෙන අතර, ගෙලිඔය - පිළිමතලාව දුම්රිය ස්ථානවල සංවර්ධන කටයුතු දැනටමත් නිමවෙමින් තිබෙන බව දුම්රිය දෙපාර්තමේන්තුවේ අධ්‍යක්‍ෂ (සැලසුම්) විජය සමරසිංහ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121124</link>
    <topic>පොල් රු. 30ට</topic>
    <author>නිමල් රාජපක්ෂ</author>
    <content>පොල් ගෙඩියක් රුපියල් 30 මිලකට ලක් සතොස මගින් ජනතාවට ලබා දීමට පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා ඊයේ (10) තීරණය කළේය.මෙහි ප්‍රථම අදියර ලෙස පොල් වගාකිරීමේ මණ්ඩලය ඉදිරිපිට හා බොරැල්ල පිටකොටුව යන ප්‍රදේශ වලදී ඊයේ (10) පොල් අලෙවි කිරීමට පියවර ගැණින.ජනතාව පොල් මිල ඉහළ යෑම නිසා දැඩි පීඩාවට පත්වී තිබේ. මින් ඉදිරියට රුපියල් 30 වැනි සහන මිලකට ලක් සතොස මගින් පොල් ලබාදීමට පොල් සංවර්ධන හා ජනතා වතු සංවර්ධන අමාත්‍යංශය තීරණය කොට ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121125</link>
    <topic>විෂ ශරීර ගතකරගත් හිමිනමක් ජීවිතක්ෂයට</topic>
    <author>කරල්ලියද්ද සමූහ</author>
    <content>ප්‍රදේශයේ ප්‍රශ්නයක් මුල්කරගෙන හිත් වේදනාවකට පත්වූ වයස 30 ක හිමි නමක් විෂ සහිත එන්නතක් ශරීර ගතකරවා ගෙන රෝහලට ඇතුළත් කිරීමෙන් අනතුරුව ජීවිතක්ෂයට පත්ව තිබේ.මෙසේ ජීවිතක්ෂයට පත්ව ඇත්තේ තෙල්දෙනිය ප්‍රදේශයේ පුරාණ විහාරස්ථානයක සිටි ගල්ලේ රතනසාර නැමැති හිමි නමකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121126</link>
    <topic>රත්මලාන හොර විදේශ රැකියා ආයතනය වටලයි</topic>
    <author>මතුගම සංචාරක</author>
    <content>දිවයිනේ විවිධ ප්‍රදේශවල පුද්ගලයන් හා කාන්තාවන් ඉතාලිය හා බහරේන් රටවල රැකියා ලබා දෙන බව පවසමින් රත්මලානේ පවත්වාගෙන ගිය ව්‍යාජ රැකියා ඒජන්සියක් වටලා එහි තිබුණු පරිගණක කාර්යාල උපකරණ ගමන් බලපත්‍ර තොගයක් මතුගම විශේෂ අපරාධ විමර්ශන අංශයෙන් අත්අඩංගුවට ගෙන ඇත.මෙම ව්‍යාජ රැකියා ඒජන්සියේ කළමනාකරු හා ක්ෂේත්‍ර නිලධාරීන් ලෙස කටයුතු කළ තවත් දෙදෙනෙකු අත්අඩංගුවට ගෙන ඇත.මතුගම අවට පදිංචිකරුවන් ගෙන් විදේශ රැකියා ලබා දීමට රුපියල් දාහත් ලක්ෂ අනූදාහක් ලබාගත් බවට පැමිණිලි දහසයක් ඉදිරිපත්ව ඇත.මේ පුද්ගලයන් හා කාන්තාවන් රුපියල් 90000 - 300000 අතර මුදල් ගෙවා ඇත.මෙම ක්ෂේත්‍ර නිලධාරීන් ජංගම කාර්යාල පවත්වාගෙන යමින් මතුගම, පානදුර, කළුතර නගර වලදී මුදල් ලබා ගෙන ඇත.මතුගම සහකාර පොලිස් අධිකාරි චන්දන ජයසිරි කොඩිතුවක්කු, මූලස්ථාන පොලිස් පරීක්ෂක කේ. ඒ’. උදයකුමාර විශේෂ අපරාධ අංශයේ ස්ථානාධිපති අනුර සමරවීර, සැරයන් හරිශ්චන්ද්‍ර 28312 යන මහත්වරු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=n10121128</link>
    <topic>කිකිළි පැටව් ලක්ෂ 2ක් රටින් ගෙන්වයි</topic>
    <author/>
    <content>දේශීය කුකුළු ව්‍යාපාරයෙහි නිරත වන සුළු පරිමාණ කුකුළු ගොවීන්ගේ ආර්ථිකය ශක්තිමත් කිරීමටත්, බිත්තර හිඟය මග හැරවීම සඳහාත් පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොන්ඩමන් මහතාගේ උපදෙස් අනුව කිකිළි පැටව් ලක්ෂ 2ක් ආනයනය කිරීමට පශු සම්පත් හා ග්‍රාමීය ප්‍රජා සංවර්ධන අමාත්‍යාංශය පියවර ගෙන ඇත.එහි පළමු තොගය වන කිකිළි පැටව් 25,000 ක් පෙරේදා (09) ප්‍රංශයෙන් ගුවන් මගින් ආනයනය කෙරිණි. ආනයනය කෙරුන කිකිළි පැටව් ගොවීන් අතර බෙදා දීම පෙරේදා (09) වැලිසර පිහිටි ජාතික පශු සම්පත් සංවර්ධන මණ්ඩලයට අයත් ගොවි පළෙහි දී පශු සම්පත් හා ග්‍රාමීය ප්‍රජා සංවර්ධන ඇමැති ආරුමුගම් තොන්ඩමන් මහතාගේ ප්‍රධානත්වයෙන් සිදු විය.ඉතිරි කිකිළි පැටවුන් තොගය ඉදිරි දින කිහිපයේදී ආනයනය කෙරේ. මේ පැටවුන් දිවයිනේ කුකුළු ගොවීන්ගේ අවශ්‍යතාව අනුව බෙදා දීමට කටයුතු සලසා ඇති අතර, මෙමගින් දේශීය කුකුළු ගොවීන්ගේ ආර්ථිකය නංවාලීම අරමුණයි. දේශීය පාරිභෝගිකයන්ට අඩු මුදලකට බිත්තර සැපයීමටද බලාපොරොත්තු වේ. අමාත්‍යාංශ ලේකම් ඒ.එච්.ගමගේ , ජාතික පශු සම්පත් සංවර්ධන මණ්ඩලයේ සභාපති රංජිත් ඇල්ලෙගල ඇතුළු නිළධාරින් පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012111</link>
    <topic>අලව්වේ පාසල් පහක්වසර දහයක්ම වහලා</topic>
    <author>නාරම්මල සමූහ චමින්ද විදානගේ</author>
    <content>ගිරිඋල්ල අධ්‍යාපන කලාපයේ අලව්ව අධ්‍යාපන කොට්ඨාසයට අයත් පාසල් පහක් වසා දමා ඇත.මේ පාසල් වසා දමා වසර දහයක පමණ කාලයක් ගතවී ඇත. පංගොල්ල කනිෂ්ඨ විද්‍යාලය, හඟවත්ත ප්‍රාථමික විද්‍යාලය, මැදගොඩ කනිෂ්ඨ විද්‍යාලය, ලෙව්දෙණිය ප්‍රාථමික විද්‍යාලය සහ දැළිකනුඅංග ප්‍රාථමික විද්‍යාලය වසා දමා ඇති පාසල්ය. මේ පාසල් සතුව පවතින ගොඩනැගිලි හා භූමිය කිසිදු ප්‍රයෝජනයකට නොගෙන විනාශ වීමට ඉඩහැර ඇත.වසා දමා ඇති දැලිකනුඅංග ප්‍රාථමික විද්‍යාලයේ පමණක් සුළු පරිමාණ කොහු ආශ්‍රිත නිෂ්පාදන මධ්‍යස්ථානයක් පවත්වාගෙන යයි.ලෙව්දෙණිය විද්‍යාලයේ ගොඩනැගිලි දෙකක්, බුදු මැදුර, පංගොල්ල විද්‍යාලයේ ගොඩනැගිල්ල, ළිඳ, වැසිකිළි මැදගොඩ විද්‍යාලයේ ගොඩනැගිලි දෙකක්, බුදුමැදුර, වැසිකිළි, හඟවත්ත විද්‍යාලයේ ගොඩනැගිල්ලක් හා වැසිකිළි මෙසේ විනාශ වෙමින් පවතින සම්පත්ය. මේ සෑම විද්‍යාලයක්ම අයත් භූ®මිය අක්කරයකට වැඩිය. ඇතැම් ගොඩනැගිලිවල අපචාර ක්‍රියා සිදුවන බව ප්‍රදේශාවාසීහු කියති.අජිත් රොහාන් ද සිල්වා -  පංගොල්ල විද්‍යාලය බලාගන්නේ මම. මෙහි රාත්‍රියට සමහර කාලවල කසිප්පු පෙරනවා. මිනිස්සු මත්පැන් පානය කරනවා. ගොඩනැගිලි දිරාපත් වෙනවා.කේමසිරි බණ්ඩාර - මැදගොඩ කනිෂ්ඨ විද්‍යාලය වසා දමා වසර 12 ක් මෙහි භූමිය අක්කර දෙකක්. වෘත්තීය පුහුණු මධ්‍යස්ථානයක්වත් පටන් ගන්නව නම් මේ සම්පත්වලින් ප්‍රයෝජන ගන්න පුළුවන්.එස්. එන්. පොඩිමැණිකේ - දැලිකණුඅංග විද්‍යාලයේ ගොඩනැගිල්ලේ කොහු ආශ්‍රිත නිශ්පාදන කරනවා. මේ භුමියේ ජලය, වැසිකිළි, ගොඩනැගිලි තියනවා. ඒක අපට පහසුවක්.ආර්. ඒ. එස්. පී. රත්නසේකර මහත්මිය. (කලාප අධ්‍යාපන අධ්‍යක්ෂ - ගිරිඋල්ල ) මේ විද්‍යාල වසර දහයකට පමණ ඉහතදී වසා දැමු ඒවා. මේවායේ අයිතිය ප්‍රාදේශීය ලේකම්වරුන්ට පවරලා තියෙන්නේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012112</link>
    <topic>මගුර ගඟෙන් එගොඩ වෙන්න ස්ථිර පාලමක් ඉල්ලති</topic>
    <author>බදුරලිය සමූහ – රත්නසිරි ගමඇතිගේ</author>
    <content>මගුර ගඟ හරහා ගම්මාන රැසකට ගමන් පහසුව සලසන කම්බි පාලම වසර දහයක පමණ කාලයක සිට අබලන්ව පවතී.මේ නිසා ප්‍රදේශවාසීහු අසීරුවට පත්ව සිටිති. දිරාපත්ව ඇති ලෑලි ඉවත්කොට මුදල් හා ශ්‍රමය වැයකොට අලුත් ලෑලි දැමුවද එය සාර්ථක නොවූ බව ප්‍රදේශවාසීහු කියති. පාලමේ ලෑලි රඳවන යකඩ පටි හා කම්බි මුළුමනින්ම දිරාපත්ව විනාශවී ඇත.පාලින්දනුවර ප්‍රාදේශීය සභා මන්ත්‍රී ජී. ඩී. නන්දනතිලක මහතා - මගුර ගඟ හරහා ඇටඹගොඩ, දිග්ගොඩ, ආඩියාවල, හැඩිගල්ල, ඇළබඩ ගම්මානවලට යන්නේ මේ කම්බි පාලමෙන්. අද කවුරුත් පාලම උඩින් යන්නෙ අනතුරක් හිසමත තියාගෙන. දැනට මාස කීපයකට කලින් පාසල් සිසුවෙක් ගඟට වැටුණා. වයසක උදවියට පෝයදාටවත් පන්සලට යන්න බැහැ. ළමයින්ට ඉරිදට දහම්පාසල් යන්න විදිහක් නැහැ. කවුරුන් හෝ මේ පාලම ගැන අවධානය යොමු කරලා ස්ථිර පාලමක් ඉදිකරනවා නම් හොඳයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012113</link>
    <topic>මතුගම පොදු ක්‍රීඩාංගණයමඩ වගුරක්</topic>
    <author>අගලවත්ත විශේෂ - ගාමිණී ආනන්ද</author>
    <content>මතුගම පොදු ක්‍රීඩාංගණය නඩත්තු නොකිරීම නිසා මඩ වගුරක් බවට පත්ව ඇත.ක්‍රීඩාංගණයේ ජලය බැස යන ලෙස ක්‍රමානුකූ®ල සැළසුමක්ද නැත. ක්‍රීඩාංගණය වටා නිසි කාණු පද්ධතියක්ද නැත.නගරයේ තරමක් පහත් ස්ථානයක පිහිටා ඇති නිසා ක්‍රීඩාංගණය වටා උස්බිම්වලින් ගලා එන වැසි ජලය මෙහි රැඳීම නිසා මේ තත්ත්වය උද්ගතව ඇත.යතුරුපැදි පුහුණු වීම සහ වාහන පුහුණු වීමටද මේ ක්‍රීඩා පිටිය භාවිත කරති.පුද්ගලික බස් නැවතුම් පළ හා ප්‍රාදේශීය ලේකම් කාර්යාලය, ආනන්ද ශ්‍රාස්ත්‍රාලය අතර විකල්ප මාර්ගයක් ලෙස පදිකයන් පාවිච්චි කරන නිසාද ක්‍රීඩාගංණයේ තණකොළ ඉවත්වී මඩවගුරක් බවට පත්වේ.රාත්‍රි කාලයේදී මෙහි මත්පැන් පානය කර බෝතල් තැන තැන දමා යන බවද ක්‍රීඩා ලෝලීහු පවසති.රාත්‍රියේ විදුලි පහන් නොමැතිව අඳුරේ පැවතීම නිසා ක්‍රීඩාගාරය අපචාර ක්‍රියාවන්ට යොදාගන්නා බවද පවසති.මේ ක්‍රීඩාංගණය අන්තර් පාඨශාලා හා අන්තර් ක්‍රීඩා සමාජ අතර පැවැත්වෙන සියලු ක්‍රීඩා උත්සව සඳහා යොදාගනු ලබන එකම ස්ථානයද වේ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012114</link>
    <topic>කළුඅග්ගල පාන්වල තහඩු කැබැල්ලක්</topic>
    <author>අවිස්සාවේල්ල විශේෂ</author>
    <content>තහඩු කැබැල්ලක් සහිත සැන්විච් පාන් විකිණීම පිළිබඳව වැරදිකරු වූ කළුඅග්ගල බේකරි හා හෝටල් කළමනාකරුවකුට අවිස්සාවේල්ල වැඩබලන මහේස්ත්‍රාත් පී. කේ. ආරියසේන මහතා රුපියල් 9000 ක දඩ මුදලක් ගෙවීමට නියම කළේය.මහජන සෞඛ්‍ය පරීක්‍ෂක කේ. ජී. එස්. මයුරතිස්ස සහ ඩී. ජී. දයානන්ද මහත්වරුන් විසින් සැකකරු අධිකරණයට ඉදිරිපත් කෙරිණි. මෙසේ දඩ නියම වූයේ කළුඅග්ගල අයකුටය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012115</link>
    <topic>පින්නවල කුඹුරු ගොඩකිරීම ජයටම</topic>
    <author>තල්පිටියේ ඩබ්ලිව්. ඇම්. ඇන්. වී. විජේනායක</author>
    <content>පානදුරේ, පින්වල නැගෙනහිර සහ බටහිර ග්‍රාම නිලධාරි වසම්වල පිහිටි පොල්කොටුව සහ මහබන්ඩායාය කුඹුරු අනවසර ලෙස ගොඩකිරීම නවත්වන ලෙස ප්‍රදේශවාසීහු ඉල්ලති.මේ අනවසර ගොඩකිරීම් නිසා සුළු වර්ෂා දිනයකදී පවා පින්වල සිල්වා මාවත, පොල්කොටුව වෙල පාර, ජෝතිරතන මාවත සහ බණ්ඩාරනායක මාවත ජලයෙන් යටවේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012116</link>
    <topic>කුරුපිට විදුහලේපිවිසුම් මාර්ගය හදා දෙන්න</topic>
    <author>මතුගම සංචාරක</author>
    <content>මතුගම කලාප අධ්‍යාපන බල ප්‍රදේශයට අයත් කුරුපිට විදුහලේ පිවිසුම් මාර්ගයේ පඩිපෙළ කැඩී බිඳී අබලන් වී ඇති බව මවුපියෝ කියති. මේ පඩිපෙළේ පඩි 135 නැගීමට ඇති නිසා සිසුහු අපහසුතාවට පත්ව සිටිති.පාසලේ නාමපුවරුව කඩා වැටී මාස ගණනක් ඉක්ම ගොස් ඇතත් මෙතෙක් පිළිසකර කිරීමට පියවර ගෙන නොමැත. මතුගම කලාප අධ්‍යාපන කාර්යාලයේ අවධානය යොමුකොට කඩිනම් පියවරක් ගන්නැයි මවුපියෝ ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012117</link>
    <topic>ගුවන් යානයේ කළහකාරීව හැසිරුණු අයට ඇප</topic>
    <author>කොච්චිකඩේ විශේෂ</author>
    <content>කටුනායක ගුවන් තොටුපළට බැස්සවීමට යන ගුවන් යානයක සවිකර තිබූ ලක්‍ෂ 30 ක් වටිනා රූපවාහිනී යන්ත්‍රයකට පහර දී අලාභහානි සිදුකර එම ගුවන් යානයේ සිටි කාර්ය මණ්ඩලයට හා ගුවන් මගීන්ට හිරිහැර වන ලෙස හැසිරුණේ යැයි කියන අයකු ලක්‍ෂ 2 ක ශරීර ඇප මත මුදාහැරීමට මීගමුව ප්‍රධාන මහේස්ත්‍රාත් ජයකි ද අල්විස් මහත්මිය නියෝග කළාය.මුදාහැරීමට නියෝග ලැබුණේ කොට්ටරාමුල්ල ප්‍රදේශයේ පදිංචි ශ්‍රී ලංකා නාවික හමුදාවේ නැවියකු වශයෙන් කලක් සේවය කළ තැනැත්තෙකි.සැකකාර නැවියා අබුඩාබි රටේ නැව් සමාගමක නැවියෙකු ලෙස දැනට සේවය කරයි.ඇතිවූ මානසික කම්පනය දරාගැනීමට නොහැකිව ඔහු මෙලෙස හැසිරී තිබෙන බව අධිකරණයට ඉදිරිපත් කර ඇති වාර්තාවේ සඳහන් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012118</link>
    <topic>උප්පැන්න, විවාහ සහතික විනාඩි කිහිපයකින්</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>උප්පැන්න, විවාහ හා මරණ සහතික පිටපතක්, විනාඩි කිහිපයකින් ලබාදීමේ පහසුකම් දැනට ප්‍රාදේශීය ලේකම් කාර්යාල 160 ක පමණ ක්‍රියාත්මක කර ඇතැයි කොළඹ දිස්ත්‍රික් ලේකම් ජී. ඒ. ජේ. සිල්වෙස්ටර් මහතා කීය.රත්නපුරය හා බදුල්ල දිස්ත්‍රික්කවලට අයත් තොරතුරු පරිගණක ගතකිරීමේ කටයුතු ආරම්භ කිරීම සඳහා පිටකෝට්ටේ සන්ජේ ලංකා පෞද්ගලික ආයතනයේ පැවැති උත්සවයකදී ඒ මහතා මේ බව කීය.තවත් ප්‍රාදේශීය ලේකම් කාර්යාල 150 ක පමණ තොරතුරු පරිගණක ගතකිරීමේ කටයුතු ආරම්භ කරන බවද කීය.ලබන වසරේදී මේ පහසුකම් මුළු දිවයිනේම පිහිටි සියලුම ප්‍රාදේශීය ලේකම් කාර්යාලවලින් ලබාදීමේ හැකියාවන් ඇතැයි ද, මන්නාරම, මුලතිව්, වව්නියාව හා යාපනයේ දිස්ත්‍රික්කවල කටයුතු ද ඉක්මනින්ම පරිගණක ගතකරන බව ද සිල්වෙස්ටර් මහතා කීවේය.නියෝජ්‍ය ඉඩම් රෙජිස්ට්‍රාර් ජනරාල් එන්. එස්. අයියාර්, සන්ජේ ලංකා ආයතනයේ ව්‍යාපෘති භාර නිලධාරි කේ. බර්නාඩ් ප්‍රනාන්දු මහතා ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r1012119</link>
    <topic>කාණු අවහිර වෙලා</topic>
    <author>ඡායාරූපය - කොළොන්නාව සමූහ ඒ. සුමනසේන</author>
    <content>ජනාකීර්ණ ප්‍රදේශයක් වන ඔරුගොඩවත්ත මංසන්ධියට යාබදව පිහිටි මේ මාර්ගයේ හා කාණු පද්ධති කාලයක් තිස්සේ ප්‍රතිසංස්කරණය කර නැත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r10121110</link>
    <topic>දඹදෙණියේ බුලන-අස්වැද්දුම වැව්ශුද්ධ පවිත්‍ර කර දෙන්න</topic>
    <author>චමින්ද විදානගේ – නාරම්මල සමූහ</author>
    <content>දඹදෙණියේ පිහිටි වැව් දෙකක් වල් බිහිවීම නිසා ප්‍රයෝජනයට ගත නොහැකි තත්ත්වයට පත්ව ඇත. මෙසේ වල් බිහිවී ඇත්තේ දඹදෙණිය බුලන වැව සහ සිරිගල පිහිටි අස්වැද්දුමේ වැවයි. බුලන වැව අක්කර තුනක පමණ ප්‍රදේශයක පැතිරී පවතින අතර අස්වැද්දුමේ වැවේ ප්‍රමාණය අක්කරයක් පමණය.බුලන වැව ප්‍රතිසංස්කරණය කර ජලය රැස්කරන්නේ නම් එයින් කුඹුරු අක්කර විසි පහකට පමණ ජලය සැපයිය හැකි බවත් අස්වැද්දුමේ වැව මඟින් කුඹුරු අක්කර දහයකට පමණ ජලය සැපයීම කළ හැකි බවත් ප්‍රදේශවාසීහු පවසති. අස්වැද්දුමේ වැවේ බැම්ම පුපුරා ගොස් ඇත. බුලන වැවේ බැම්ම වල්බිහි වී ඇති අතර සොරොව්ව කඩා දමා ඇත.බුලන වැව පිළිබඳ අදහස් දැක්වූ දඹදෙණිය දකුණු ගොවි සංවිධානයේ සභාපති වී. මු. ආරියදාස මහතා- මේ වැව අපි දන්න කාලෙ ඉඳලා තිබුණා. මේකේ ඉඩම් පවරා ගැනීමේ ගැටලුවක් තියෙනවා. මේක තාම රජයට පවරාගෙන නැහැ. මේ වැවෙන් වතුර ගන්න පුළුවන් නම් අපේ කුඹුරු නියං කාලයට පාළු වෙන්නේ නැහැ.ප්‍රතිසංස්කරණය කරලා දුන්නොත් ගොවි සංවිධානය මගින් මේක නඩත්තු කරනවා.අස්වැද්දුමේ වැඩ පිළිබඳව අදහස් දැක්වූ පී. එම්. කරුණාවතී මහත්මිය, මේක මීට වසර දහයකට පමණ පෙර භාවිතා කරන තත්ත්වයේ තිබුණා. වැව් බැම්ම ගලවලා ගියා. ගොවියෝ එක්වෙලා පස්සේ තාවකාලිකව බැම්ම හදා ගත්තා. දැනටත් මේ වැවෙන් කුඹුරු අක්කර අටකට වතුර ගන්නා. ඒත් වැවේ වතුර අපතේ යනවා. වැව මඩවලින් පිරිලා.සිරිගල ගොවි සංවිධානයේ ලේකම් ජේ. එම්. ආර්. ජයසූරිය මහතා, මේ ඉඩම රජයට පවරාගෙන නැහැ. ගොවිජන සේවා කොමසාරිස්තුමාට මේ ගැන අපි දැනුම් දීලා තියෙනවා. තාම කිසිම පිළිතුරක් නැහැ. නමුත් මේ වැව තියන ඉඩමට අයිතිකාරයෙක් නැහැ. මේක ප්‍රතිසංස්කරණය කරලා දෙනවා නම් ඒක ගොවීන්ට මහඟු සේවයක්.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=r10121111</link>
    <topic>දකුණේ මාදැල් ධීවරයන්ටසෙත සැලසෙන්නේ කවදාද</topic>
    <author>ගාල්ල දිසා සමූහ – නන්දසිරි වැලිගමගේ</author>
    <content>මාදැල් කර්මාන්තය අදත් දකුණේ ධීවර ජනතාවගේ ජීවන වෘත්තියක් ලෙස පවතී. දකුණු දිග මුහුදු තීරයට වාරකන් ගෙවී අවාරය ලබන විට මේ මාදැල අදත් භාවිතා වෙයි.මාදැල් කර්මාන්තය සංචාරක ව්‍යාපාරයට හොඳ ආදායමකි. මේ දිනවල දකුණට පැමිණෙන විදේශිකයන්ගේ විනෝදාංශය වී ඇත්තේ මාදැල් ඇදීමයි.මෙවැනි සුන්දර දසුන් දකුණු වෙරළෙන් දැකගත හැකි වූවද මාදැල් ධීවරයාගේ ජීවිතය සුන්දර නොවේ.මාදැල් කර්මාන්තය පවතින්නේ අවාරයට පමණි. එනම් නොවැම්බර් සිට අපේ‍්‍රල් දක්වා පමණි. එමෙන්ම මෙවැනි මාදැල් පවත්වාගෙන යෑමට ධීවරයන්ට ගැටලුවක් වී ඇත්තේ අධික පිරිවැයක් දැරීමට සිදුවන බැවිනි. මාදැලට අවශ්‍ය ලණු සහ නයිලෝන් දැල් මිල අධිකය.එමෙන්ම දැන් වෙරළේ අයිතිය ඇත්තේ ධීවරයන්ට වඩා සංචාරක ව්‍යාපාරිකයන්ටය. මාදැලක් ඇදීමට වෙරළේ සැලකිය යුතු ඉඩකඩක් අවශ්‍ය වේ.මේ කාරණා නිසා මාදැල් කර්මාන්තයේ අනාගතය ඉතා අඳුරුය. මේ කර්මාන්තය පැවැත්වෙන්නේ දකුණේ සීමිත ස්ථාන කීපයක වීම එක් හේතුවකි. අද මාදැල් වාඩිය හෙට වනවිට ධනපතියකුගේ හෝටලයකට වෙන්වීම තවත් හේතුවකි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012111</link>
    <topic>බාධක දිවීමේ ලෝක සූරියටචෝදනා</topic>
    <author/>
    <content>ස්පාඤ්ඤයේ මහා පරිමාණයේ තහනම් උත්තේජන විරෝධී මෙහෙයුමක් දියත් කළ එරට පොලිසිය කිහිප දෙනෙකු අත්අඩංගුවට ගත් අතර ලෝක බාධක දිවීමේ සූරිය වන මාර්තා ඩොමිංගස් ද ප්‍රශ්න කිරීමට ලක් කෙළේය.2001 වසරේ සහ 2003 වසරේ ලෝක සූරතාවලියේදී මීටර 5000 සහ 2009 වසරේදී බාධක දිවීමේ සූරිය වූ මාර්තා උතුරු ස්පාඤ්ඤයේ ප්ලැන්සියා හි පොලිස් ස්ථානයකදී මෙසේ ප්‍රශ්න කිරීමකට ලක්වූ බව ඒ. එෆ්. පී. පුවත් සේවයේ ඡායාරූප ශිල්පියකු ප්‍රකාශ කළේය.අත්අඩංගුවට ගත් පිරිස අතර ඉහළපෙළේ මලල ක්‍රීඩකයන්, පුහුණුකරුවන්, වෛද්‍ය කාර්ය මණ්ඩලයේ පුද්ගලයන් ඇතුළත් වූහ. එරට පෞද්ගලික ගුවන් විදුලි නාලිකාවකට අනුව 35 හැවිරිදි මාර්තාගෙන් තහනම් උත්තේජක භාවිතය සහ මූල්‍යමය වංචා සම්බන්ධව ප්‍රශ්න කර ඇත. මැඩ්රිඩ් ඇතුළු ප්‍රධාන නගර කිහිපයක අදාළසැකකරුවන්ගේ නිවාස සහ ව්‍යාපාරික ස්ථාන පොලිසිය මගින් පරීක්ෂණයට ලක් කරනු ලැබීය.පසුගිය සැප්තැම්බරයේ තහනම් උත්තේජක භාවිතය සම්බන්ධව චෝදනාවට හසුවූ ස්පාඤ්ඤ පාපැදි සූර ඇල්බටෝ කොන්ටාඩෝගේ රුධිර සාම්පලයේ තහනම් උත්තේජක අඩංගු වී තිබීම තහවුරු වී තිබීමෙන් අනතුරුව මේ මහා පරිමාණයේ තහනම් උත්තේජක විරෝධි මෙහෙයුම දියත් කිරීමට එරට බලධාරීහු තීරණය කළේය.ගැබ් ගැනීමේ හේතුවෙන් 2011 වසරේ තරග වාරයට සහභාගි නොවීමට මාර්තා තීරණය කොට තිබෙන අතර 2012 ලන්ඩන් ඔලිම්පික් තරගාවලියේදී යළි ක්‍රීඩාවට අවතීර්ණ වීමට මීට පෙර ඇය සැලසුම් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012112</link>
    <topic>ක්‍රීඩා සංගම් පරිපාලනය සොයන්නඅමාත්‍යංශයෙන් අධීක්ෂණ නිලධාරීන්</topic>
    <author>පි‍්‍රන්ස් ගුණසේකර</author>
    <content>ක්‍රීඩා සංගම්වල පරිපාලන කටයුතු සොයා බැලීමටත් ඇමැතිවරයා හා සංගම් නිලධාරීන් අතර තොරතුරු ඉක්මනින් හුවමාරු කර ගැනීමත් උදෙසා අධීක්ෂණ නිලධාරීන් පත්කිරීමට ක්‍රීඩා අමාත්‍යංශය සූදානම් වෙයි.එක් ක්‍රීඩා සංගමයකට එක් අධීක්ෂණ නිලධාරියෙකු බැගින් සියලුම ලියාපදිංචි ක්‍රීඩා සංගම්වලට නිලධාරීන් පත් කිරීමට නියමිතය.ක්‍රීඩා ඇමැති මහින්දානන්ද අළුත්ගමගේ මහතා හා ක්‍රීඩා සංගම් ප්‍රධානීහු අතර පසුගියදා පාර්ලිමේන්තු රැස්වීම් ශාලාවේ පැවැති හමුවක දී මේ තීරණය ප්‍රකාශ විය. ක්‍රීඩා අමා්‍යංශය තුළින් අනවශ්‍ය ප්‍රමාදවීම් වළක්වාගෙන ක්‍රීඩා සංගම් ප්‍රධානීන්ට ඇමැතිවරයා සමඟ දැඩි සම්බන්ධතාවක් මෙමඟින් ගොඩනගා ගත හැකිවේ.ක්‍රීඩා සංගම් කිහිපයකට කාර්යාල පහසුකම් නොමැති හෙයින් ක්‍රීඩා කාර්යාල සංකීර්ණයක් ඇති කිරීම කෙරෙහිද ක්‍රීඩා ඇමැතිවරයාගේ අවධානය යොමුවී තිබේ.ලබන වසරේ ජනවාරි මාසයට පෙර ජාතික ක්‍රීඩා පනත පාර්ලිමේන්තුවට ඉදිරිපත් කිරීමට නියමිත හෙයින් ඒ පිළිබඳ පූර්ණ අවබෝධයක් ක්‍රීඩා සංගම් ප්‍රධානීන්ට ලබාදීමට ද බලාපොරොත්තු වේ.ක්‍රීඩා පනතේ අඩංගු කරුණු පිළිබඳ දැනුවත් කිරීමට දින දෙකක වැඩමුළුවක් සංවිධානය කෙරේ. එහිදී ක්‍රීඩා පනතේ කරුණු පිළිබඳ විවෘත සංවාදයකට එළැඹීමට ක්‍රීඩා සංගම් ප්‍රධානීන්ට අවස්ථාව සැලසේ.ක්‍රීඩා සංගම් වර්ගීකරණයකට ලක්කොට පදක්කම් දිනාගත හැකි ක්‍රීඩා වලට ප්‍රමුඛත්වයක් ලබාදී විදෙස් පුහුණුකරුවන්ගේ සේවය ලබාදීමට බලාපොරොත්තු වන බව ඇමැතිවරයා ක්‍රීඩා සංගම් ප්‍රධානීන්ට දැනුම් දුන්නේය.ක්‍රීඩා සංගම්වල වර්තමාන තත්ත්වය යෝජනා හා නිර්දේශ අමාත්‍යංශයට ඉදිරිපත් කරන ලෙසද දැනුම්දීමක් කර ඇත.රටපුරා විසිරී සිටින හැකියාවන් ඇති ක්‍රීඩක ක්‍රීඩිකාවන් හඳුනාගෙන ජාතික තලයට ගෙනඒම උදෙසා කැපවීමෙන් යුතුව කටයුතු කරන ලෙස ක්‍රීඩා සංගම් ප්‍රධානීන්ට ඇමැතිවරයා දැනුම් දී ඇත.ක්‍රීඩා ඇමැති මහින්දානන්ද අළුත්ගමගේ මහතා පත්වීමෙන් අනතුරුව ක්‍රීඩා සංගම් ප්‍රධානීන් හමුවූ ප්‍රථම අවස්ථාව මෙය වූ අතර එය ඉතා සාර්ථකව නිමා වූ බවට ද වාර්තා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012113</link>
    <topic>මහනුවර මිනි ක්‍රිකට් වර්ල්ඩ් කප් සැහැල්ලු පන්දු තරගාවලිය අද</topic>
    <author>නිහාල් ජයවර්ධන</author>
    <content>එළඹෙන ලෝක කුසලාන ක්‍රිකට් තරගාවලිය නිමිත්තෙන් දිස්ත්‍රික් මට්ටමින් පවත්වනු ලබන ‘මිනි ක්‍රිකට් වර්ල් කප්’ සැහැල්ලු පන්දු ක්‍රීඩා තරගාවලියක් අද (11) පෙරවරු 9.00 ට මහනුවර පොලිස් ක්‍රීඩාංගණයේ දී පැවැත්වේ.මීට ප්‍රථම හම්බන්තොට සහ කොළඹ දිස්ත්‍රික්ක ද කේන්ද්‍රකොට මෙවන් තරග දෙකක් පවත්වා ඇති අතර, අද මහනුවර පැවැත්වෙන තරගය සඳහා ක්‍රිකට් කණ්ඩායම් 64ක් සහභාගිවීමට නියමිතය.ක්‍රීඩා ඇමති මහින්දානන්ද අලුත්ගමගේ මහතාගේ ප්‍රධානත්වයෙන් ඇරඹෙන ප්‍රදර්ශන තරගයකින් මේ තරගාවලිය ඇරැඹීමට නියමිතය.මේ අවස්ථාවට ශ්‍රී ලංකා ක්‍රිකට් පාලක මණ්ඩලයේ සභාපති ඩී. එස්. ද සිල්වා, ලේකම් නිශාන්ත රණතුංග යන මහත්වරුන් ද එක්වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012114</link>
    <topic>බීච් වොලිබෝල් පිල තායිපේ පරදවයි</topic>
    <author/>
    <content>ඕමානයේ මස්කට් හී දැන් පැවැත්වෙන ආසියානු වෙරළ ක්‍රීඩා උළෙලේ බීච් වොලිබෝල් මූලික වටයේ තරගයකින් ශ්‍රී ලංකාවට ජය හිමිවිය.චීන තායිපේ සමග ඊයේ පැවැති මේ තරගයේදී තරග වට 2 - 1 ක ජයක් ශ්‍රී ලංකාවේ වසන්ත රත්නපාල හා මහේෂ් පෙරේරා ගේ අංක 1 කණ්ඩායමට හිමි විය. ලකුණු තත්ත්වය වූයේ 23 - 21, 17 - 21 හා 17 - 15 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012115</link>
    <topic>එංගලන්ත එක් දින ක්‍රිකට්නායකත්වය ස්ට්‍රෝස්ට</topic>
    <author/>
    <content>ඔස්ට්‍රේලියාව සමඟ පැවැත්වීමට නියමිත එක්දින තරගාවලිය හා ඕවර විස්සයි 20 තරගාවලිය සඳහා ඇන්ඩෲ ස්ට්‍රෝස්ගේ නායකත්වයෙන් යුත් 17 දෙනකුගෙන් සමන්විත සංචිතයක් එංගලන්තය නම්කොට තිබේ.පෝල් කොලිංවුඩ් උප නායකත්වය දරන මේ සංචිතයට ක්‍රීඩකයන් නම් කිරීමේදී එළඹෙන ලෝක කුසලාන තරගාවලිය ඉලක්ක කොට ගත් බැව් එංගලන්තයේ ජාතික තේරීම්භාර නිළධාරී ජෝන් මිලර් ප්‍රකාශ කළේය.“ඉතා සමබර කණ්ඩායම් ඔස්ටේ‍්‍රල‍්‍රියාව සමඟ පැවැත්වෙන එක්දින හා විස්සයි 20 තරගාවලි සඳහා නම් කළ බව අපගේ විශ්වාසයයි. මේ තරගාවලියෙන් අනතුරුව ලෝක කුසලාන තරගාවලිය ආරම්භ වන නිසා එය ඉලක්ක කරගෙන කණ්ඩායම තේරීම අපගේ අරමුණ වුණා” මිලර් වැඩිදුරටත් සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012116</link>
    <topic>වෝන්ට යළි ටෙස්ට් ක්‍රීඩා කිරීම අසීරුයි</topic>
    <author>නවදිල්ලිය (ඒ. එෆ්. පී.)</author>
    <content>අළු බඳුන ටෙස්ට් තරගාවලියේ ඔස්ට්‍රේලියානු බලාපොරොත්තු සඵල කර ගැනීමට ෂේන් වෝන් නැවත වරක් ක්‍රීඩාවට අවතීර්ණ විය යුතු යැයි නැගුණු යෝජනා නිවැරැදි යැයි තමා නොසිතන බව පාකිස්තානයේ හිටපු නායක ඉම්රාන් ඛාන් ප්‍රකාශ කළේය.‘මෑත කාලයේ වෝන් පන්දු යවනවා මා දැක නැහැ.නමුත් ඔහුට යළිත් ටෙස්ට් ක්‍රීඩා කිරීම පහසු වන්නේ නැහැ” ලබන වසරේදී ඉන්දියාවේ, ශ්‍රී ලංකාවේ සහ බංග්ලාදේශයේ පැවැත්වෙන ලෝක කුසලාන තරගාවලියේ ප්‍රවර්ධන වැඩසටහනකට එක්වෙමින් ඉම්රාන් ඛාන් ප්‍රකාශ කළේය.‘එක්දින තරග හෝ විස්සයි 20 තරග ක්‍රීඩා කිරීම වඩා පහසු විය හැකියි. මන්ද එහිදී පන්දු යැවීමට සිදු වන්නේ සීමිත ඕවර කිහිපයක් පමණක් වන නිසායි.නමුත් ටෙස්ට් ක්‍රිකට් ක්‍රීඩාව ඊට වෙනස්’ ඉම්රාන් ඛාන් වැඩිදුරටත් පැවසීය. ෂේන් වෝන් යළි ටෙස්ට් පිටියට අවතීර්ණ වන්නේ නම් ලබන ජනවාරි මස 3 වැනිදා ඇරඹෙන අළු බඳුන ටෙස්ට් තරගාවලියේ අවසන් ටෙස්ට් තරගයේදී ඔහුට නැවත ක්‍රීඩාවට අවතීර්ණ වීමේ වැඩි අවස්ථාවක් ඇති බව ඔහු පැවසුවේය. මන්ද අවසන් ටෙස්ට් තරගය පැවැත්වෙන සිඩ්නි තණ තීරුව දඟ පන්දු යවන්නන්ට යෝග්‍ය තණ තීරුවක් වන බැවිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012117</link>
    <topic>බැංකොක් ආරාධිත රගර් තරගාවලියකටහිෂාම් ආබ්දීන් රගර් ඇකඩමියෙන් කණ්ඩායමක්</topic>
    <author>ෆවුස් මොහොමඩ්</author>
    <content>ශ්‍රී ලංකා රගර් කණ්ඩායමේ හිටපු ක්‍රීඩකයකු වන හිෂාම් ආබ්දීන්ගේ මූලිකත්වයෙන් ඇරැඹුණු හිෂාම් ආබ්දීන් රගර් ඇකඩමියේ 18න් පහළ කණ්ඩායමට බැංකොක් හී වජිරවුද් විදුහලේ 100 වැනි සංවත්සරය නිමිත්තෙන් පැවැත්වෙන ආරාධිත රගර් තරගාවලියකට සහභාගි වීමේ අවස්ථාව හිමි වී ඇත.නවසීලන්තය, මැලේසියාව, තායිවානය, සිංගප්පූරුව හා කොරියාව ඇතුළු රටවල් ගණනාවක කණ්ඩායම් මේ තරගාවලියට සහභාගි වීමට නියමිතය.මීට වසර 2කට පෙර ඇරැඹි හිසාම් ආබ්දීන් රගර් ඇකඩමියේ අවුරුදු 8 සිට 18 දක්වා ක්‍රීඩක ක්‍රීඩිකාවන් සඳහා රගර් ක්‍රීඩාව පුහුණු කිරීමට ජාතික මට්ටමෙන් ක්‍රීඩාවේ නිරත වූ පුහුණුකරුවන්ගේ සහය ලැබී ඇත.පසුගියදා නිමාවට පත්වූ බස්නාහිර පළාත් සත් සාමාජික රගර් තරගාවලියේ දී මේ රගර් ඇකඩමිය නියෝජනය කරමින් ඊට සහභාගි වූ 21න් පහළ ‘ඒ’ කණ්ඩායමට කුසලාන සූරතාව හිමි වූ අතර ‘බී’ කණ්ඩායම පළිහ අනු සූරතාව දිනා ගැනීමට සමත්විය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012118</link>
    <topic>අන්තර් බන්ධනාගාර බැඩ්මින්ටන් සූරතාව වැලිකඩට</topic>
    <author/>
    <content>වැලිකඩ බන්ධනාගාරය මගින් සංවිධානය කළ 2010 අන්තර් බන්ධනාගාර බැඩ්මින්ටන් තරගාවලිය පසුගියදා කොළඹ බන්ධනාගාර ගෘහස්ථ ක්‍රීඩාංගණයේදී බන්ධනාගාර කොමසාරිස් ජනරාල්, මේජර් ජනරාල් වී. ආර්. සිල්වා මහතාගේ ප්‍රධානත්වයෙන් පැවැත්විණි.එහිදී සමස්ත සූරතාව වැලිකඩ බන්ධනාගාර ක්‍රීඩකයින් හිමිකර ගත් අතර පිරිමි විවෘත කේවල සූරතාවය – එල්. ඩබ්ලිව්. පී. කළණ චමින්ද (වැලිකඩ බන්ධනාගාරය), පිරිමි විවෘත යුගල සූරතාව ශාන්ත ප්‍රනාන්දු හා කළණ චමින්ද (වැලිකඩ බන්ධනාගාරය) කණ්ඩායම් තරගය (වැලිකඩ බන්ධනාගාරය, පිරිමි අවුරුදු 40 න් ඉහළ කේවල සූරතාව එන්. සී. ධනසිංහ (බන්ධනාගාර මූලස්ථානය) අවුරුදු 50න් ඉහළ කේවල සූරතාවය කේ. ඒ. එන්. කීර්ති (කළුතර බන්ධනාගාරය) කාන්තා කේවල සූරතාවය සුභානි සුබසිංහ දිනාගන්නා ලදී.මෙහි අනුශූරතාව මහර බන්ධනාගාරයට හිමි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s1012119</link>
    <topic>මන්චි ජාතික වොලිබෝල් සූරතාවලියජනවාරි මාසයේ සිට රට පුරා</topic>
    <author/>
    <content>සිලෝන් බිස්කට් සමාගමේ අනුග්‍රහයෙන් ශ්‍රී ලංකා වොලිබෝල් සම්මේලනය සංවිධානය කරන මන්චි ජාතික වොලිබෝල් සූරතාවලිය ලබන වසරේ ජනවාරි මාසයේදී ආරම්භ වේ.ප්‍රාදේශීය ලේකම් කොට්ඨාස, පළාත් හා ජාතික ලෙස අදියර 3ක් යටතේ ජාතික වොලිබෝල් සූරතාවලිය පැවැත්වේ. කොටස් දෙකකට පැවැත්වෙන මේ තරගාවලියේ පළමු කොටස යටතේ ජාතික කනිෂ්ඨ, ජ්‍යෙෂ්ඨ පිරිමි හා කාන්තා කණ්ඩායම්වලට ක්‍රීඩා කළ ක්‍රීඩක ක්‍රීඩිකාවන්ට එක්විය හැකිය.එයට අමතරව පසුගිය වසරේදී දෙවැනි කොටසින් තරග කර ජාතික සූරතා හා අනුසූරතා දිනාගත් කණ්ඩායම්වලටද පළමු කොටස යටතේ තරග කළ හැක.දෙවැනි කොටස යටතේ සියලු ප්‍රාදේශීය ලේකම් කොට්ඨාසවල ග්‍රාම නිලධාරී වසම් තුළ ලියාපදිංචි ක්‍රීඩා සමාජවලට එක්විය හැක. එම ක්‍රීඩා සමාජවල ක්‍රීඩක ක්‍රීඩිකාවන් අදාල ග්‍රාම නිලධාරී වසමේ ස්ථීර පදිංචිය සනාථ කළ යුතුයි.ජාතික වොලිබෝල් සූරතාවලියේ සූරයන්ට කුසලානය සමග රුපියල් 1, 50000ක් ද අනු සූරයන්ට රුපියල් 100000 ක් හා තෙවැනි ස්ථානයට රුපියල් 75000ක් පිරිනැමේ. කාන්තා අංශයෙන්ද මේ මුදල් තෑගි පිරිනැමේ. දෙවැනි කොටසේ ජයග්‍රාහී කාන්තා පිරිමි කණ්ඩායම්වලට සූරතාව සමග රුපියල් 100000ක් අනුසූරයන්ට රුපියල් 75000ක් හා තෙවැනි ස්ථානයට රුපියල් 50000ක් බැගින් පිරිනැමේ.සිවුවැනි ස්ථානයේ සිට අටවැනි ස්ථානය දක්වා මුදල් තෑගි පිරිනැමීමටද කටයුතු යොදා ඇත.තරගාවලියට සහභාගි වන කණ්ඩායම් තරග කමිටු ලේකම්, ශ්‍රී ලංකා වොලිබෝල් සම්මේලනය, අංක 2, රීඩ් මාවත කොළඹ 7, යන ලිපිනයට අයදුම්පත් යොමු කළ යුතුය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s10121110</link>
    <topic>ජනසතුසේවා නෙට්බෝල් නව නිලධාරීහු</topic>
    <author/>
    <content>ජනසතු සේවා නෙට්බෝල් සංගමයේ නව නිලධාරීන් තෝරා ගැනීම පසුගියදා සිදු කෙරුණි.සභභාපතිනි - දීප්ති අල්විස් (වරාය අධිකාරිය)ලේකම් - කුසුම් එඩ්වඩ් (ඉංජිනේරුමය කාර්යයන් පිළබඳ මධ්‍යම උපදේශන කාර්යාංශය)උප සභාපතිවරු - රුවිනි ප්‍රනාන්දු (ලංකා බැංකුව) දුෂ්‍යන්ති විජේසුන්දර (ඛනිජ තෙල් සංස්ථාව)උප ලේකම් - කමනි බාලසූරිය (ශ්‍රි ලංකා ගමනාගමන මණ්ඩලය)භාණ්ඩාගාරික - කුමාරි මුණසිංහ (විදුලි බල මණ්ඩලය)උප භාණ්ඩාගාරික - එල්. රේණුක කුරුප්පු (ජාතික ඉතිරිකිරීමේ බැංකුව)තරග ලේකම් - ලක්ෂ්මි වික්ටෝරියා (මහජන බැංකුව)උප තරග ලේකම් - සනෝජා බිබිලේ (මහවැලි අධිකාරිය)ප්‍රධාන සම්යබන්ධීකාරක නිලධාරි - තුසිතා ලියනගේ (ශ්‍රී ලංකා රූපවාහිනිය)විගණන නිලධාරි - ඒ. ඒ. පුෂ්පලතා (ජලසම්පාදන)කමිටු සාමාජිකාවන් - වජිරා ලියනගේ, නටාෂා ද සිල්වා, පද්මා වේරගොඩආරච්චි, ප්‍රසාදි රණසිංහ, වසන්තා රණසිංහ, රෝෂිණී ප්‍රනාන්දු, සුධර්මා පෙරේරා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=s10121111</link>
    <topic>සත් සාමාජික පාපන්දු 19දා</topic>
    <author/>
    <content>ඕල්ඩ් කුරේ ක්‍රීඩා සමාජය විසින් තෙවන වරටත් සංවිධානය කරන ‘සත් සාමාජික පාපන්දු තරගාවලිය’ මේ මස 19 වන දින පෙ. ව. 8.00 සිට ප. ව. 6.00 දක්වා වැල්ලවත්ත කුරේ ක්‍රීඩා පිටියේදී පැවැත්වේ. මෙයට සමගාමීව ලොතරැයි ඇදීමක් එදින සවස 3.00 ට ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=f1012112</link>
    <topic/>
    <author>සංවාදය ගාමිණී ජයලත් ඡායාරූප අනිල් ලසත් පෙරේරා</author>
    <content>උපන් ගම් බිම් අතහැර, මරණ බියෙන් ගැහි ගැහී අනාථ කඳවුරක් වෙත අපට එන්නට සිදුවුවහොත්, අප පත්වන තත්ත්වය ඔබට සිතා ගත හැකිද? ඉන් එහාට ජීවිතය පිළිබඳ බලාපොරොත්තු තබා ගත හැකිද ? ‘ දිනමිණ’ දියවන්නාවේ නැදෑයෝ ‘ විශේෂාංගයට අද සහෘද පාඨක ඔබ සමඟ එක්වන මේ මහජන නියෝජිතයා එසේ උපන් ගම්බිම් අතහැර එල්. ටී. ටී. ඊ. සංවිධානයේ මරණ වරෙන්තුවෙන් බේරීමට අනාථ කඳවුරකට පැමිණ, එතැන් සිට යළි ජීවිතය ආරම්භ කළ ධෛර්ය සම්පන්න පුද්ගලයෙක් කීවොත් වඩා නිවැරැදිය. ඔහුගේ ධෛර්්‍යය කොපමණද කීවොත් මහජනතාවගේ හඬ නියෝජනය කරන පාර්ලිමේන්තුව දක්වා ඒමටත් එතැනින් කැබිනට් අමාත්‍යධූරයක් ලබා ගැනීම දක්වාත් ඒ ධෛර්්‍යය ප්‍රබල විය.හේ නමින් රිසාඩ් බද්යුද්දීන්ය. වර්තමාන එක්සත් ජනතා නිදහස් සන්ධාන ආණ්ඩුවේ කර්මාන්ත හා වාණිජ කටයුතු ඇමැතිවරයා වන්නේද ඔහුය.මේ ‘ දියවන්නාවේ නැදෑයෝ ‘ තුළින් අප රිසාඩ් බද්යුද්දීන්ගේ ජීවිතයට එබී බැලූ අයුරුයි.* අපේ කතාබහ ඇරැඹීමට ප්‍රථමයෙන් ඔබේ සම්පූර්ණ නම කිව්වොත් ...?“ මගේ සම්පූර්ණ නම අබ්දුල් රිසාඩ් බද්යුද්දීන් ...”* එතකොට ඔබේ උපන් ගම, උපන් දිනය සඳහන් කළොත් ...?“ මගේ උපන් ගම මන්නාරම තාරාපුරම් කියන දුප්පත් ගම. මගේ උපන් දිනය 1972 වර්ෂයේ නොවැම්බර් 27 වැනිදා. මට දැන් වයස අවුරුදු 38 ක්. “* ඔබේ මව් පියන් සහ පවුලේ තොරතුරු කිව්වොත් ...?“ මගේ තාත්තාගේ නම බද්යුද්දීන් . අම්මාගේ නම කලිමත් සහදර්දියා. මගේ තාත්තා වෘත්තිය ලෙස ව්‍යාපාරිකයෙක්. අම්මා රැකියාවක් කෙළේ නෑ. නිවසේ වැඩ තාත්තාගේ සහ අපේ වැඩකටයුතු බලා කියා ගනිමින් සිටියේ. මට සහෝදර සහෝදරියෝ 5 දෙනයි. නංගිලා 3 දෙනයි, මල්ලිලා දෙන්නයි. මම පවලේ වැඩිමලා .... “* ඔබ ප්‍රථමයෙන් අකුරු කරන්නේ ....?“ මම ප්‍රථමයෙන් අකුරු කරවූයේ මන්/ අල්මිනා මහා විද්‍යාලයෙන්. අපොස සා.පෙළ දක්වා මම ඉගනෙ ගත්තේ ඒ පාසලේ. උසස් පෙළ සඳහා මම ඇතුල් වුණා. මරදාන සහිරා විද්‍යාලයට. එතැනින් පසු මම මොරටුව විශ්වවිද්‍යාලයට ඇතුල්වී සිවිල් ඉංජිනේරු පාඨමාලාව කළා.මොරටුව විශ්වවිද්‍යාලයට ඇතුල්වීමට ප්‍රථම මම අවුරුදු දෙකක් පමණ සහිරා විදුහලේ ඉගැන්වූවා. විශ්වවිද්‍යාල අධ්‍යාපනයෙන් පස්සේ මම ආර්.ඩී. ඒ (RDA) වැඩ කළා. එතැනින් පස්සේ තමයි දේශපාලනයට එන්න සිද්ධවුණේ ...”* දේශපාලනයට එන්න ඔබට හිතුනේ ඇයි. ඒ සඳහා උත්තේජනයක් ලැබුණේ කොහොමද ...?“ 1990 වර්ෂයේ මම උසස් පෙළ ඉගෙන ගන්න තේරුණු වෙලාව. ඒ කාලයේ එල්. ටී. ටී. ඊ. සංවිධානය ඔවුන්ගේ ත්‍රස්තවාදී කටයුතු උත්සන්න කරපු අවදිය. ඒ කාලේ මන්නාරම තාරාපුරම් හිටපු අප වැනි වැසියන්ට ඒ පළාතෙන් වහාම පිටවී යන ලෙස අණ කළා. නැත්නම් මරා දමන බවට තර්ජනය කළා. ඒ වෙලාවේ මම, මගේ අම්මා, තාත්තා, සහෝදර සහෝදරියෝ මන්නාරමේ අපි’ උපන් ගම තාරාපුරම් දාලා ආවේ හරිම දුකෙන්.අපි ඒ පළාතේ ව්‍යාපාර කටයුතු කළ උදවිය. අපට කඩ තිබුණා. ගෙවල් තිබුණා. වාහන තිබුණා. ඒ කිසිවක් අපට ගේන්න කොටි ඉඩ දුන්නේ නෑ. අපි ඒවා දාලා හරිම දුකෙන් ආවේ. මන්නාරමේ ඉඳලා මුහුදු මාර්ගයෙන් අපි මහ රෑ කල්පිටියට ආවා. කල්පිටියේදී අපිව ලොරිවලට, බස්වලට දැම්මා. දාලා අරන් ගිහින් කොහේදෝ පාසලකට දැම්මා. උදේ එළිය වැටුණාම මම බැලුවා මේ කොහේද කියලා. ඒ පුත්තලම කොන්තාන්තිව් කියන ප්‍රදේශයක පාසලක්... “* ඒ කඳවුරු ජීවිතය ඔබ සහ පවුලේ අය ගත කෙළේ කොහොමද ...?“ කොන්තාන්තිව් කඳවුරේ ඉන්න කාලේ මම සහ මගේ සහෝදර සහෝදරයන්ට ටික කාලයක් යනකන් කිසිම අධ්‍යාපනයක් ලබා ගන්න පුළුවන් කමක් තිබුනේ නෑ. ඔය අතරේ තමයි ඉංගී‍්‍රසි පත්තරයක තිබුණා අප වැනි අනාථ ළමයින්ට උසස් පෙළ කරන්න සහිරා විද්‍යාලයේ ශිෂ්‍යත්ව දෙනවා කියා. ඒකට මම ඉල්ලුම් කළා. එය මට ලැබුණා.ඒ ශිෂ්‍යත්වයෙන් තමයි මම සහිරා විද්‍යාලයේ ඉගෙන ගත්තේ. 1992 වර්ෂයේදී මම A/L ලිව්වා. ඒ අතරේදී විද්‍යාලයෙන් මට ආරාධනා කළා O/L ක්ලාස්වලට ගණිතය උගන්වන්න කියා. මම අවුරුදු 2ක් සහිරාවේ දරුවන්ට ගණිතය ඉගැන්වූවා. ඔය අතරේ තමයි මාව මොරටුව විශ්වවිද්‍යාලයේ ඉංජිනේරු පීඨයට තේරෙන්නේ... ““ මම විශ්වවිද්‍යාලයේ ඉන්න කාලේදී මගේ මව්පියන්, සහෝදර සහෝදරයන්, ඒ වගේම මගේ ජනතාව කඳවුරුවල ඉතා දුකෙන් ජීවත් වුණා. එය මගේ හදවතට තදින් දැනුණු වේදනාවක් වුණා. මට අවශ්‍යය වුණා. මේ ජනතාවට මම පිහිට විය යුතුයි කියා. ඒ සිතුවිල්ල සමඟ මම වන්නි දිස්ත්‍රික් පාර්ලිමේන්තු අබුබකර් මහතා හමුවී එතුමා සමඟ මුස්ලිම් කොන්ග්‍රස් පක්‍ෂයේ වැඩකටයුතුවලට සහභාගි වුණා. එතුමාට ඡන්ද අරන් දෙන්න මැතිවරණවලට ගොස් උදව් කළා.එයා මන්ත්‍රී වුණාට පසු, නියෝජ්‍ය ඇමැතිවුණාට පසු පුළුවන්, පුළුවන් දේවල් කළා. නමුත් මගේ ජනතාවට විය යුතු සේවය හරියට සිද්ධ වුණේ නෑ. එතැනදි මටම තේරුණා මට දේශපාලන බලය තිබුණොත් පමණයි මගේ ජනතාවට සේවයක් කළ හැක්කේ කියා. ඔය අතරේ මගේ මිත්‍රයන්, ගම්පළාත්වල අය ඉල්ලා සිටියා .මට ඡන්දය ඉල්ලන්න කියා. 2000 වර්ෂයේදී මුල්වරට මම ඡන්දය ඉල්ලුවා.එතැනදි මට ජයග්‍රහණය කරන්න බැරි වුණා. 2001 වර්ෂයේදී යළි මහමැතිවරණයක් ආවා. ඒ ඡන්දයට අපි සියල්ල එකට එකතු වෙලා මුස්ලිම් කොන්ග්‍රසයෙන් ඡන්දය ඉල්ලුවා. ඒ ඡන්දෙන් අපේ පක්‍ෂයෙන් දෙදෙනෙක් මන්ත්‍රීධූරවලට තේරුණා. ඒ එක්කෙනෙක් මම. 2004 මහ මැතිවරණයට මම එජාපයෙන් ඡන්දය ඉල්ලුවා. ඒකෙනුත් මම ජයග්‍රහණය කළා.* මුස්ලිම් කොන්ග්‍රස් පක්‍ෂය නියෝජනය කරමින් 2004 එජාපයෙන් ඡන්දය ඉල්ලූ ඔබ 2005 ජනාධිපතිවරණයේදී මහින්ද රාජපක්‍ෂ මහතාට සහය දෙන්න තීරණය කරනවා ... ?“ 2005 ජනාධිපතිවරණයේදී මහින්ද රාජපක්‍ෂ මැතිතුමා ජනාධිපති අපේක්‍ෂකයා වුණා. අපේ පක්‍ෂයේ නායක රවුෆ් හකීම් මහතාට අපි කිව්වා ජනාධිපති තරගයෙන් මෙවර ජයගන්නේ මහින්ද රාජපක්‍ෂ මහතා. අපි එයාට සහය දෙමු කියා. රවුෆ් හකීම් මහතා ඒ වෙලාවේදී අපේ මතය පිළිගත්තේ නෑ. එතැනදි මුස්ලිම් කොන්ග්‍රස් මන්ත්‍රිවරු තුන්දෙනෙක් , මමයි, අමීර් අලි, නජිමිර්රුයි සමස්ත ලංකා මුස්ලිම් කොන්ග්‍රසය කියන පක්‍ෂය අපි හදාගෙන ආණ්ඩුවත් සමඟ එක්වුණා.ඒ ජනාධිපතිවරණය මහින්ද රාජපක්‍ෂ මැතිතුමා ජයග්‍රහණය කළා. අනතුරුව එතුමා මාව කැබිනට් ඇමැතිවරයෙක් ලෙස පත් කළා. මා සමඟ පැමිණි අනෙක් දෙන්නටම කැබිනට් නොවන ඇමැතිධූර ලැබුණා. එදා සිට අද දක්වා නොකඩවා අපි මේ ආණ්ඩුව සමඟ එකතුව රට ගොඩනැඟීමේ ගමනට දායක වී සිටිනවා. වර්තමාන රජයේ කර්මාන්ත හා වාණිජ කටයුතු කැබිනට් ඇමැති ධූරයේ වැඩ කටයුතු මා වෙත පැවැරී තිබෙනවා...”* ඔබ පසුගිය කාලයේ නැවැත පදිංචි කිරීමේ අමාත්‍යවරයා ලෙස කටයුතු කළා...?“ ඔව් . නැවැත පදිංචි කිරීමේ අමාත්‍යවරයා ලෙස කටයුතු කිරීමේදී බැසිල් රාජපක්‍ෂ මැතිතුමා මට විශාල සහයක් ලබා දුන්නා. ඒ කටයුතුවලදී. ජනාධිපතිතුමාගේ උපදෙස් අනුව බැසිල් රාජපක්‍ෂ මැතිතුමාගේ මඟ පෙන්වීම යටතේ ඒ අමාත්‍යාංශයේ විශාල වැඩ කොටසක් අපට මේ වෙනකොට කිරීමට ඉඩ ප්‍රස්තාව ලැබුණා.* කොටින්ට බියේ එදා ගම් බිම් දාලා එනවිට තරුණයකු ලෙස ඔබට හැඟුණු නැගීම කොහොමද ...?“ ඔව්, මට එදා හිතුණා. මමත් ආයුධ අරගෙන කොටින්ට විරුද්ධව යුද්ධ කළ යුතුයි කියා . නමුත් අපේ පවුලේ වැඩිමලා ලෙස පවුලේ වගකීම් රැසක් මා වෙත පැවැරී තිබුණා. මම එසේ යුද්ධයට ගියා නම් මගේ පවුලේ අනෙක් අයගේ අනාගතය අඳුරු වෙන්න තිබුණා. නමුත් කොටි සංවිධානයට විරුද්ධව මට යුද බිමට යන්න බැරි වුණත් මම මගේ දෙවැනි මල්ලී රිෆ්කාන්ව යුද්දෙට ඇරියා. ඒ වෙලාවේදී හමුදාව මල්ලිව ගත්තේ උදව්වලට ... “* කොටි අද අප රට තුළ ක්‍රියාත්මක නැතත් විදේශ ගතව ඔවුන් විවිධ මුහුණුවරින් හොල්මන් කරනවා නේද ....?“ ඒ හොල්මන්වලට අපි එතරම් බිය විය යුතු නෑ. දඟලන්න අවශ්‍යය නෑ. එදා එල්. ටී. ටී. ඊ. එක එකතු කරපු සල්ලි තවම තියෙනවා. ඒ සල්ලි ඉවර වෙනකම් ඒ අය මොනවා මොනවා හරි කරයි. ඒ මුදල් ඉවර වුණහම අලුතෙන් ඒ අයට මුදල් එකතු කරන්න බෑ. මේ හොල්මන් කරන අය ජීවත් වුණේ කොටි සල්ලි නිසා. ඒ අය විවිධ රටවල ජීවත් වුනෙත් මේ සල්ලි නිසා. නමුත් ශ්‍රී ලංකාවේ ජීවත් වන දෙමළ ජනතාව යළි යුද්ධයකට කැමැති නෑ.කොටි සංවිධානය යළි ඇතිවෙනවාට කැමැති නෑ. මම මුලතිව්, මන්නාරම, වව්නියා දෙමළ ජනතාව සමඟ ඉතා ළඟින් වැඩකරන කෙනෙක්. ඒ ජනතාව කොටි සංවිධානයට එදා කළ උදව් වැරැදි වැඩ කියා අද කල්පනා කරනවා. ඔවුන්ගේ දරුවන්, දේපොළ, ජීවිත නැතිවුණේ මේ කොටි සංවිධානය නිසා කියලා අද ඔවුන් හිතනවා. ඒ මාර්ගය වැරැදියි කියා හිතනවා. ජනාධිපතිතුමා අපට ලබා දුන් මේ ‘ නිදහස’ රැක ගැනීම සිංහල, දෙමළ මුස්ලිම් සැමගේ වගකීම වෙනවා... “* ජාතීන් අතර සහජීවනය පිළිබඳ ඔබට මොනවද කියන්න තියෙන්නේ... ““ අපේ ආගමෙන් කියලා තියෙන්නේ රටේ ඉන්න නායකයාට ගරු කළ යුතුයි. නායකයාගේ අණට යටත්ව ජීවත්විය යුතුයි කියා. මහින්ද රාජපක්‍ෂ අපේ රටේ නායකයා. රටේ ජනාධිපතිතුමා එක එක ආගම්වලට, වෙන වෙනම සලකන නායකයෙක් නෙමෙයි. ඒ වගේම ජාතීන් අතර සහජීවනයේ සංකේතය ජනාධිපතිතුමායි. එතුමා තවත් දීර්ඝ කාලයක් මේ රටේ නායකයා විය යුතුයි කියා මා ප්‍රාර්ථනය කරනවා. මම හිතනවා එතුමාගේ කාලය තුළ මේ රටේ ජාතීන් අතර තියෙන පොඩි පොඩි ප්‍රශ්න නැතිකර එකම ශ්‍රී ලාංකීක ජාතියක් ලෙස කටයුතු කරන්න අපට හැකියාව ලැබෙනවා කියා...”* ඔබේ සිත්ගත්ම දේශපාලන නායකයා කවුද ....?“ ජනාධිපති මහින්ද රාජපක්‍ෂ මැතිතුමා තමයි අපේ ජීවිතවලට ගුරු කොට ගත යුතු දේශපාලන නායකයා. එකේ තර්කයක් නෑ. ඒ අතර බැසිල් රාජපක්‍ෂ ඇමැතිතුමා ගැනත් යමක් කිව යුතුයි. මම එතුමාගෙන් ගොඩාක් දේවල් ඉගෙන ගත්තා. එතුමා උදේ 4 ට ඇහැරිලා රෑ 10 වෙනකම් වැඩකරන නායකයෙක්. අපි ලියුමක් යැව්වොත් එයට ටෙලිෆෝන් කර විස්තර අහන නායකයෙක්.දුරකතන පනිවිඩයක් දුන්නොත් ඒකට යළි කතාකර තොරතුරු අහන නායකයෙක්. මගේ කාලයේ දැක්ක මා සිත් ගත් දේශපාලන නායකයෙක් ලෙස බැසිල් රාජපක්‍ෂ මැතිතුමා හඳුන්වා දිය හැකියි. ඒ වගේම අපේ ජනාධිපතිතුමාටද දුරකතන පණිවිඩයක් දුන්නොත් යළි ඒ පණිවිඩයට නොවරදවාම කතා කරන එකම ජනාධිපති අපේ මහින්ද රාජපක්‍ෂ ජනාධිපතිතුමා පමණයි.... “* ඔබේ දේශපාලන ඉලක්කය... ?“ මම දේශපාලනයට ආවේ මගේ ජනතාවගේ දුක දැකලා එයට පිහිටවිය යුතුයි කියන සිතුවිල්ලෙන්. ඒ ජනතාවගේ දුක නැති කෙළේ අපේ ජනාධිපති මහින්ද රාජපක්‍ෂ මැතිතුමා. ඒ කොටි සංවිධානය විනාශ කළ නිසයි. මගේ දේශපාලන ඉලක්කය මා ජීවත්වනතාක් කල් ජනාධිපතිතුමාට සහයෝය දැක්වීමයි... “ මගේ මුස්ලිම් ජනතාවගේ සහය ජනාධිපතිතුමාට ලබාදීමයි. ඒ වගේම මේ ජනතාව තමුන්ගේ ගම්බිම්වලට ගෙනිහින් එහි පදිංචි කරන එකයි. සියලුම ජාතීන් එකට සහෝදරත්වයෙන් ජීවත්වෙනවා දැකීම මගේ ඉලක්කයයි...”* ඔබේ බිරිය , දරුවන් ගැන විස්තර දැන ගන්න ‘ දියවන්නාවේ නැදෑයෝ’ පාඨකයන් කැමැති ඇති... ?“ මගේ බිරියගේ නම ආයේෂා බද්යුද්දීන්. මම මරදානේ සහිරා විද්‍යාලයේ ඉගෙන ගන්න කාලයේ මා සමඟ සිටි මිතුරාගේ නංගි තමයි ආයේෂා. ඒ මිතුරාගේ පවුල මා ළගින් ඇසුරු කළා. ඒ ඇසුරත් සමඟ මට ආයේෂා දැන හැඳින ගන්න ලැබුණා. ඒ අනුව අප අතර සම්බන්ධයක් ඇතිවුණා. ඒ අනුව දෙපාර්ශවයේ කැමැත්ත මත අප දෙදෙනා 1997 වර්ෂයේ නොවැම්බර් 23 වැනිදා විවාහ වුණා. දැන් අපි දෙදෙනාට දරුවෝ තුන් දෙනෙක් ඉන්නවා. වැඩිමහල් දියණිය විමාසා ඇයට දැන් වයස අවුරුදු 12 යි. දෙවැනි දුව අමානා. ඇයට වයස අවුරුදු 10 යි. පොඩි පුතා අම්මාර් වයස අවුරුදු 03 යි.* දේශපාලනඥයකුගේ දරුවන් ලෙස මේ දරුවන් ගැන ඔබේ සැලසුම කොහොමද ....?“ මට දරුවෝ තුන් දෙනයි. ගෑණු ළමයි දෙන්නයි. එක පිරිමි ළමයයි. අපේ ආගමේ කියා තියෙනවා. ගෑනු දරුවන් කොහොමද ජීවත්විය යුත්තේ. පිරිමි දරුවන් කොහොමද ජීවත්විය යුත්තේ කියා. ආගමේ හැටියට ආගමානුකූලව රටට ආදරය කරන දරුවන් තුන් දෙනෙක් ලෙස හැදීමයි. මගේ බලාපොරොත්තුව. මගේ දරුවෝ කවදා හෝ දේශපාලනයට එනවට මම කැමැති නෑ. මමත් මේ අහම්බෙන්නේ දේශපාලනයට ආවේ.* ඔබට දෙවියන්වහන්සේ ගැන ඇත්තේ ...?“ මම දෙවියන් වහන්සේට භක්තිමත්. මම දෙවියන් විශ්වාස කරනවා. ඒ වගේම මම දෙවියන්ට බයයි. ඒ නිසා කවදාවත් මගේ අතින් වරදක් සිද්ධ වෙන්නේ නෑ. මාව පත් කළ සියලුම ජනතාවට මම සේවය කළ යුතුයි. මම දේශපාලනයෙන් වැරැදි වැඩ කළොත් මගේ මරණයෙන් පසු දෙවියෝ මට දඬුවම් කරයි... “* ඔබ නක්‍ෂත්‍රය පිළිගන්න කෙනෙක්ද...?‘ නැහැ.මම නක්‍ෂත්‍රය පිළිගන්නේ නෑ... “* ඔබට ලග්නයක් එහෙම තියෙනවද ... ?“ නෑ. එහෙම දෙයක් නෑ. ඒවා මම විශ්වාස කරන්නේ නෑ ... “* ඔබ කලාවට - ක්‍රීඩාවට දක්වන උනන්දුව, නැඹුරුතාවය කොහොමද .... ?“ ඒ ක්‍ෂේත්‍ර ගැන මම එච්චර උනන්දුවක් නෑ. ඒවාට මම වෙලාව නාස්ති කරන්නේ නෑ. පාසල් කාලයේදී නම් ඔය මලල ක්‍රීඩා වැනි දේ කළා. දේශපාලනයට ආවට පස්සේ මගේ සම්පූර්ණ කාලය වැය කරනනේ දේශපාලන කටයුතු සඳහායි. නිදාගන්න වැය කරන කාලයට අමතරව අනෙක් සෑම වේලාවක්ම වැය කරන්නේ දේශපාලනයට ..”.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>11</day>
    </date>
    <link>http://www.dinamina.lk/2010/12/11/_art.asp?fn=f1012113</link>
    <topic>දම් සුවඳ විහිදුවන බෝ සමිඳු වැඩ හිඳින කළුතර</topic>
    <author>සටහන් - නිවන්ති තිලකරත්න ඡායාරූප - ප්‍රසාද් පූර්ණමාල්  </author>
    <content>කළුතර ගැන කියූ විට කෙනෙකුගේ මතකයට නැඟෙන්නේ කළුතර බෝ සමිඳුන්ය. රටේ විවිධ ප්‍රදේශවලින් අති විශාල ජනකායක් කළුතරට ඇදී එන්නේ බෝ සමිඳුන්ගේ පිහිට බලාපොරොත්තුවෙනි. කළුතර දිස්ත්‍රික්කයේ සංකේතය බඳු වූ කළුතර බෝ සමිඳු වැඩ සිටින්නේ කළුතර නගර සීමාවේය. නගරයට තරමක් දුරින් කළුතර ප්‍රාදේශීය සභා බල ප්‍රදේශය පිහිටා ඇත.වස්කඩුව, මොරොන්තුඩුව හා නාගොඩ යන උප කාර්යාල තුනකින් සමන්විත වන කළුතර ප්‍රාදේශීය සභාව තුළ පසුගිය වසර කීපය තුළ සිදුවුණු සංවර්ධන කටයුතු රැසකි.පසුගිය වසර තුළ ක්‍රියාත්මක කරන ලද සභා කර්මාන්ත ප්‍රමාණය 14 කි. එහි දී හබරලගහලන්ද ප්‍රධාන පාර ආරම්භක කොටස ප්‍රතිසංස්කරණය කර තිබේ.ඒ සඳහා වැය කර ඇති මුදල රුපියල් 292,000 කි. මොරොන්තුඩුව පරණ පන්සල පාර කොන්ක්‍රීට් කර ඇත. රුපියල් 495,000 ක් ඒ සඳහා වැය කර ඇත. තවද රුපියල් 421,000 ක මුදලක් වැය කර හබරලගහලන්ද බුදු මැදුර පාර කොන්ක්‍රීට් කර ඇත. මොරොන්තුඩුව නානදූව පොදු සුසාන භූමිය පාර කොන්ක්‍රීට් කිරීම සඳහා වැය කර ඇති මුදල රුපියල් 986,720 කි. මෙසේ විශාල මාර්ග ප්‍රමාණයක් කොන්ක්‍රීට් කිරීමෙන් හා තාර දැමීමෙන් සංවර්ධනය කර ඇත.නාගොඩ උප කාර්යාලයේ නව ගොඩනැගිල්ලේ ඉතිරිව තිබුණු වැඩ කටයුතු මේ වන විට නිමකර තිබේ. ඒ සඳහා වැය කර ඇති මුදල රුපියල් 999,800 කි. එමෙන්ම කළුතර ප්‍රාදේශීය සභා ගොඩනැගිල්ල ද අලුත්වැඩියා කිරීමට කටයුතු කර තිබේ. ඒ සඳහා රුපියල් 390,000 මුදලක් වැය කර තිබේ.පොදු සේවාවන් සැපයීමේදී ද කළුතර ප්‍රාදේශීය සභාව විශේෂ අවධානයෙන් කටයුතු කර තිබේ. කළුතර ප්‍රාදේශීය සභා බල ප්‍රදේශයේ සුසාන භූමි 22 ක් ඇත.වස්කඩුව ආදාහනාගාරය ද මේ පොදු සේවා අතර ප්‍රමුඛත්වයක් ගනියි.මීට අමතරව මොරොන්තුඩුව සතිපොළ ප්‍රදේශයේ ජනතාවට විශාල සේවයක් සපයයි. මෙමඟින් ප්‍රදේශයේ ජනතාවට පහසුවෙන් භාණ්ඩ මිලදී ගැනීමට අවස්ථාව සැලසී ඇති අතර ප්‍රදේශයේ සුළු බෝග වගාකරුවන්ට සිය නිෂ්පාදන අලෙවි කර ගැනීමට ද අවස්ථාව සැලසී ඇත. එමෙන්ම මේ සතිපොළ නවීකරණය කිරීමට ද ප්‍රාදේශීය සභාව සැලසුම් කර තිබේ.අධ්‍යාපන ක්‍ෂේත්‍රයේ දියුණුව සඳහා ද කළුතර ප්‍රාදේශීය සභාවේ දායකත්වය විශාලය. පුස්තකාල තුනක් ප්‍රාදේශීය සභා බල ප්‍රදේශය තුළ ක්‍රියාත්මක වේ. නාගොඩ මහජන පුස්තකාලය සතුව 4000 කට වඩා වැඩි පොත් සංඛ්‍යාවක් ඇත.රාජගුරු ශ්‍රී සුභූති මහජන පුස්තකාලය සතු පොත් සංඛ්‍යාව 7000 කට අධිකය. එමෙන්ම මොරොන්තුඩුව පිහිටා ඇති මහජන පුස්තකාලය මගින්ද විශාල සේවාවක් සිදුවේ.කළුතර ප්‍රාදේශීය සභාව මගින් පෙර පාසල් හතරක් පවත්වාගෙන යනු ලැබේ. එනම් විජයගම පෙර පාසල, වෙනිවැල්කැටියගම පෙර පාසල, ගල්ලස්ස පෙර පාසල හා සංහිඳපුර පෙර පාසලයි.මහජන සෞඛ්‍ය වැඩිදියුණු කිරීම සඳහා කළුතර ප්‍රාදේශීය සභාව ක්‍රියාත්මක කරන වැඩසටහන් රැසකි.අපද්‍රව්‍ය බැහැර කිරීම ක්‍රමවත්ව සිදුකිරීම, මංමාවත් පිරිසුදු කිරීම, ආහාරවල පිරිසුදු බව ආරක්‍ෂා කිරීම, මාතෘ හා ළමා සායන පැවැත්වීම ආදී කටයුතු රැසක් ක්‍රියාත්මකය.  මීට අමතරව හදිසි වසංගත තත්ත්වයන්හිදී විශේෂ වැඩසටහන් ක්‍රියාත්මක කිරීමට ද පියවර ගෙන ඇත.විශේෂයෙන් ඩෙංගු මර්දනය කිරීම සඳහා දැනුවත් කිරීම් ඇතුළු වැඩසටහන් ක්‍රියාත්මක කර තිබේ.පාසල් දරුවන්ගේ සෞඛ්‍ය නංවාලීමට කළුතර ප්‍රාදේශීය සභාව විශේෂ අවධානය යොමුකර තිබේ.විශේෂයෙන් 2008 වසරේ දී ප්‍රදේශයේ පාසල් 10 ක පමණ වසංගත රෝග මර්දනය පිළිබඳ දැනුවත් කිරීම් සිදුකර තිබේ. සෞඛ්‍ය අධ්‍යාපනය සම්බන්ධ චිත්‍රපට පෙන්වීම සිදුකර ඇත. ජලභීතිකා රෝගය වැළැක්වීම සඳහා ප්‍රදේශයේ සුනඛයන් 3000 ක් පමණ එන්නත් කර ඇත.ප්‍රදේශයේ හෝටල්වල ආහාරවල සෞඛ්‍යාරක්ෂිත බව සොයා බැලීමට ද කටයුතු කර තිබේ. එහිදී ප්‍රදේශයේ සියලුම කඩ පරීක්‍ෂාවට ලක්කර ඇති අතර කඩහිමියන් දැනුවත් කිරීම ද සිදුකර ඇත.ක්‍රීඩා ක්ෂේත්‍රයේ දියුණුව සඳහා ද ප්‍රාදේශීය සභාවෙන් පහසුකම් සලසා දී ඇත. වාඩියාවත්ත, කෝපියාවත්ත, බායිවත්ත, ගෝනදූව, කලමුල්ල, රජවත්ත ආදී ක්‍රීඩා පිටි රැසක් ප්‍රදේශය සතුය.මීට අමතරව ප්‍රාදේශීය සභාව සතු ප්‍රජා ශාලා රැසකි. ප්‍රදේශය පුරා ප්‍රජා ශාලා දහයකට අධික ප්‍රමාණයක් ඉදිකර තිබේ.එහිදී ජාවත්ත, උග්ගල්බඩ විද්‍යාල මාවත, කන්දඋඩවත්ත, අරියගම, කලමුල්ල, විජයගම ආදී ප්‍රජාශාලා ප්‍රධාන වේ.මෙසේ කළුතර ප්‍රාදේශීය සභාවේ සේවාව විවිධ ක්ෂේත්‍ර වෙත විහිදී තිබේ. අධ්‍යාපන, සෞඛ්‍ය, ක්‍රීඩා ආදී ක්ෂේත්‍ර ද මාර්ග ඇතුළු යටිතල පහසුකම් සංවර්ධනය ද සිදුව තිබේ.  * ඔබ සභාපති ධූරයට පත්වීමෙන් පසුව ප්‍රදේශයේ සංවර්ධනය සඳහා කටයුතු ආරම්භ කළේ කොහොමද?කළුතර ප්‍රාදේශීය සභා ඉතිහාසයේ වැඩි ම මනාප ප්‍රමාණයක් ලබාගෙන 2006 දී සභාපති වෙන්න මට හැකි වුණා. මම මුලින් ම අවධානය යොමු කළේ සභාවේ ආදායම වැඩිකර ගැනීමට. ඒ වන විට හිඟ වරිපනම් විශාල ප්‍රමාණයක් තිබුණා. ඒ හිඟ මුදල් අයකර ගැනීමට කටයුතු කළා. මේ විදිහට සභාවේ ආදායම් තත්ත්වය වැඩිදියුණු කරගෙන තමයි සංවර්ධන කටයුතු ආරම්භ කළේ.* පසුගිය වසර කීපය තුළ ක්‍රියාත්මක කළ ප්‍රධාන සංවර්ධන කටයුතු මොනවාද?විශාල මාර්ග ප්‍රමාණයක් අබලන් වී තිබුණා. මේ නිසා අපි මාර්ග පද්ධතිය සංවර්ධනය කිරීමට විශේෂ අවධානය යොමු කළා. රුපියල් ලක්‍ෂ 30 ක් වියදම් කරලා රොබට් පෙරේරා මාවත අලුතෙන් ඉදිකළා. මේ පාර ඉදිකරන්න කලින් මේ ප්‍රදේශයේ සිට මොරොන්තුඩුව ධම්මානන්ද පාසලට ළමයින් ගියේ සැතපුම් 3 ක් පමණ පයින් ඇවිදගෙන. වෙල්යාය පිහිටා තිබුණු නිසා රවුම් පාරකින් ගමන් කිරීමට සිදු වී තිබුණා. ඒත් අලුත් පාර හැදුවට පස්සේ මීටර් 500 ක් ඇවිදගෙන පාසලට යන්න පුළුවන්.* මහජන සෞඛ්‍ය නංවාලීමට කටයුතු කළේ කොහොමද?අපි කසළ කළමනාකරණය නිසි පරිදි සිදුකරලා තියනවා. වසංගත රෝග මර්දනය පිළිබඳ පාසල් ළමයින් දැනුවත් කරලා තියනවා. සෞඛ්‍ය අධ්‍යාපන චිත්‍රපට ප්‍රදර්ශනය කළා. ජලභීතිකාව වැළැක්වීම සඳහා සුනඛයන් එන්නත් කරලා තිබෙනවා. මීට අමතරව ප්‍රදේශයේ කඩ පරීක්‍ෂාවට ලක්කරලා ආහාරවල පිරිසුදුකම ආරක්‍ෂා කර ගන්න කටයුතු කරලා තියනවා.* ජනතාවට ඉතා ඉහළ මට්ටමේ සේවාවක් සැපයීම සඳහා ඔබ අනුගමනය කර ඇති ක්‍රියාමාර්ග මොනවාද?මම බලයට පත්වන විට ප්‍රාදේශීය සභා කාර්යාලය පිළිවෙළකට තිබුණේ නෑ. සේවය ලබාගැනීමට එන අයට එය පි‍්‍රයමනාප ස්ථානයක් වුණේ නෑ. ජනතාවට ක්‍රමවත්ව තම කටයුතු සිදුකර ගැනීමට පහසුවන ආකාරයට ප්‍රාදේශීය සභා කාර්යාලය සකස් කළා. ඒ වගේම වීදි ලාම්පු සේවාව ආදී විවිධ සේවා කටයුතු ක්‍රමවත්ව ලබාදීමට කටයුතු කරලා තියනවා. ඒ සඳහා අපි දුරකථන අංකයක් ප්‍රසිද්ධ කරලා තියනවා. ඒ වගේම ප්‍රදේශයේ කවර හෝ තැනැත්තකුගේ අවමංගල්‍යයකදී ටෙන්ට්, පුටු, කොඩි ආදිය ලබාදීමේ සේවාවක් අප සතුයි. ඒ සඳහා ඇමතිය යුතු දුරකථන අංකයක් ලබා දී තිබෙනවා. කිසිම භේදයකින් තොරව අපි මේ සේවාව ලබා දෙනවා.* ඔබ සභාව සතුව ඉදිරි සංවර්ධන කටයුතු මොනවාද?කලින් මම පැවසූ ආකාරයට අපි විශාල වැඩ කොටසක් කළා. ඒත් එක්තරා අර්බුදයක් පැන නැඟීමත් සමඟ ම පටන් ගත් වැඩ කටයුතු ටිකවත් කරගෙන යන්න බැරි තත්ත්වයක් උදාවුණා. මේ අර්බුදය උදාවුණේ මම සභාවට ආදායම් මාර්ගයක් සොයාගැනීමට උත්සාහ කරන විට. දකුණු කොළඹ වරාය සංවර්ධනයට ගල් ගෙනියන්නේ අපේ ප්‍රදේශයෙන්. මේ කටයුත්තට සම්බන්ධ වෙලා ඉන්නේ කොරියානු සමාගමක්. ගල් ටොන් බිලියන 9 ක් පමණ ඔවුන් අපේ ප්‍රදේශයෙන් ගෙනියනවා. ඉතින් මම යෝජනා කළා එක ගල් ටොන් එකකින් රුපියල් 10 ක මුදලක් ප්‍රාදේශීය සභාවට ලබා දෙන ලෙස. කොරියානු සමාගම ඒකට එකඟ වුණා. ඒත් ඒකට විරුද්ධව වෙනත් විශාල බලයක් එල්ලවීම අර්බුදයකට මඟපෑදුණා.* මේ අර්බුදය හා සභාවේ සංවර්ධන කටයුතු අතර ඇති සම්බන්ධය කුමක්ද?එක පැත්තකින් සභාවට ලැබෙන්න තිබුණ විශාල ආදායමක් අහිමි වුණා. මේ අර්බුදයත් සමඟ අපේ සභාව ඇතුළෙත් ගැටලු මතුවෙන්න පටන් ගත්තා. මොරොන්තුඩුව පොළ සම්පූර්ණයෙන් අලුත්වැඩියා කරන්න මම බලාපොරොත්තු වුණා. ඒ වගේ බස් නැවතුම්පළක් ඉදිකිරීමේ සැලැසුමකුත් තිබුණා. ඒත් මේ සංවර්ධන කටයුතු සඳහා පක්‍ෂයේ මන්ත්‍රීවරුන්ගේ ඡන්දය ලබා දෙන්නේ නෑ. බුදුපිළිමයක් වැඩ නිමකිරීමට අවශ්‍ය මුදල් සඳහාවත් ඔවුන් අනුමැතිය ලබා දුන්නේ නෑ.කිසිම හේතුවක් ඉදිරිපත් නොකර ඔවුන් යෝජනාවලට විරුද්ධ වෙනවා. ඒත් විපක්‍ෂයේ සිටින එ. ජා. ප. මන්ත්‍රීන් 6 දෙනාත් ජ. වි. පෙ. තිදෙනාත්, සිහළ උරුමයේ මන්ත්‍රීවරයාත් යෝජනාවලට පක්‍ෂව ඡන්දය දෙනවා. ඔවුන් පවසන්නේ ඒ යෝජනා හොඳ නිසා පක්‍ෂව ඡන්දය දෙනවා කියලා. ඒත් පක්‍ෂයේ මන්ත්‍රීවරු 11 දෙනාම විරුද්ධව ඡන්දය දෙන නිසා කිසිදු සංවර්ධන ව්‍යාපෘතියක් ක්‍රියාත්මක කර ගැනීමට නොහැකි තත්ත්වයක් අද උද්ගත වී තිබෙනවා.* මේ ගැටලුව විසඳා ගැනීමට ඔබ බලාපොරොත්තු වෙන්නේ කොහොමද?මේ ගැටලුවට විසඳුමක් දෙන්න පුළුවන් ජනාධිපතිතුමා මැදිහත් වුණොත් විතරයි. මීට කලිනුත් මට අසාධාරණයක් වුණු අවස්ථාවක ජනාධිපතිතුමා මැදිහත් වුණා. හොඳින් වැඩ කටයුතු කරගෙන යන්න කියලා එතුමා මට ශක්තිය දුන්නා. මේ අවස්ථාවේදීත් මේ ගැටලුවට විසඳුම දෙන්න පුළුවන් එතුමා මැදිහත් වුණොත් පමණි. ජනතාවට කරන්න ඕන සේවය මම ඉතා හොඳින් කරලා තියනවා. ජනතාව ඒ ගැන දන්නවා. ප්‍රදේශයේ ඕනෑම කෙනෙක්ගෙන් ඇසුවොත් ඔවුන් ඒ ගැන කියාවි. ඉදිරියටත් මගේ බලාපොරොත්තුව ජනතාවට උපරිම සේවයක් කිරීමයි.  අපි ප්‍රදේශයේ සෑම මාර්ගයකම නිතර ගමන් කරනවා. ඒ නිසා මාර්ගවල තත්ත්වය ගැන හොඳින් දන්නවා. ඉස්සර තිබුණු තත්ත්වයට වඩා දියුණු මාර්ග පද්ධතියක් අද තිබෙනවා. ප්‍රාදේශීය සභාවේ මැදිහත්වීම නිසා තමයි මාර්ග පද්ධතිය මේ වගේ දියුණු තත්ත්වයකට ඇවිත් තිබෙන්නේ. ඒ වගේ ප්‍රාදේශීය සභාවේ සභාපතිතුමා මැදිහත්වෙලා මේ ප්‍රදේශයේ ඕනෑම කෙනෙකුගේ අවමංගල්‍යයක් සිදුවූ විට පුටු හා අනෙකුත් අවශ්‍ය දෑ ලබාදීමේ සේවාවක් තිබෙනවා. මේ වගේ සේවයක් ලංකාවේ කිසිම තැනකින් සිදු වෙන්නේ නෑ.  අපේ ප්‍රාදේශීය සභාව තරම් ඉහළ සේවයක් සපයන ප්‍රාදේශීය සභාවක් වෙනත් කොහේවත් නෑ. වීදි ලාම්පු වැඩ කරන්නේ නැති වුණාම කතා කරන්න දුරකථන අංකයක් ලබාදීලා තියනවා. ඒකට අපි දුන් සැණින්ම වීදි ලාම්පු අළුත්වැඩියා කරනවා. අවමංගල්‍යයක් සිදු වුණාම ටෙන්ඩ්, පුටු ලබාදීමේ සේවාවක් තිබෙනවා. ඩෙංගු රෝගය මර්දනය කරන්න විශාල වැඩකොටසක් කළා. ගෙවතු ශුද්ධ පවිත්‍රව තබා ගන්නට ද කියලා නිසි විදිහට හොයලා බැලුවා. මේ සභාපතිතුමාගේ මැදිහත්වීමෙන් විශාල වැඩ කොටසක් සිදු වෙනවා. මේ වගේ හොඳ සභාපති කෙනෙක් අයෙත් පත්වෙන්නේ නෑ කියලයි අපි හිතන්නේ.  ප්‍රාදේශීය සභාවේ සේවය ඉහළ ම ආකාරයට සිදු වෙනවා. වීදි ලාම්පු නඩත්තු කරන ආකාරය දෙස බැලුවම ඒක හොඳට ම පැහැදිලියි. අළුත්වැඩියා කළ යුතු වීදි ලාම්පු ගැන දැනුම් දුන් විගසම ඒවා අළුත්වැඩියා කිරීමට ප්‍රාදේශීය සභාව කටයුතු කරනවා. ඒක එක උදාහරණයක් විතරයි. ප්‍රාදේශීය සභාවේ අනෙක් කටයුතු නිසිපරිදි සිදු වෙනවා. කුණු එකතු කිරීමත් එහෙමයි. නිසි වෙලාවට කුණු ටික ගන්නවා. කිසි දවසක පාරවල කුණු ගොඩගැහිලා නෑ. අපේ ප්‍රදේශය පිරිසිදු තබා ගැනීමට ප්‍රාදේශීය සභාව කටයුතු කරනවා.  ඉස්සරට වඩා දැන් අපේ ප්‍රාදේශීය සභාවෙන් විශාල වැඩ කොටසක් සිදුවෙනවා. ශ්‍රී ලංකාවෙන්ම හොඳම සේවයක් සිදු වෙන්න්නේ අපේ ප්‍රාදේශීය සභාවෙන් කියලා කියන්න පුළුවන්. මේ සභාවට ඉතාම හොඳ සභාපති කෙනෙක් ලැබිලා තියනවා. එතුමා අවංක, නිහතමානී පුද්ගලයෙක්. ප්‍රදේශවාසී හැම දෙනාටම ප්‍රාදේශීය සභාවෙන් එක සමාන සේවයක් ලැබෙනවා. කාටවත් විශේෂත්වයක් කරන්නේ නෑ. ප්‍රාදේශීය සභාවේ කටයුතුවල වරදක් අපි දකින්නේ නෑ. එහි සේවය අපට උපරිම වශයෙන් ලැබෙනවා.  අද වන විට අපේ ප්‍රදේශයේ සෑම අංශයක් ම දියුණුවෙලා තියනවා. මාර්ග සෞඛ්‍ය, අධ්‍යාපන, ව්‍යාපාර ආදී හැම අංශයක්ම අද වෙනදාට වඩා දියුණුයි. මෙතනදී ප්‍රාදේශීය සභාවෙන් ලැබී තිබෙන දායකත්වය විශාලයි. විශේෂයෙන්ම ග්‍රාමීය හා අතුරු මාර්ග සංවර්ධනයේ දී ප්‍රමුඛ කාර්යභාරයක් ඉටු කරලා තියෙන්නේ ප්‍රාදේශීය සභාව. ඩෙංගු මර්දනය කිරීමේදීත් ප්‍රාදේශීය සභාව උනන්දුවෙන් කටයුතු කළ ආකාරය අපි දුටුවා. ජනතාව දැනුම්වත් කිරීමට කටයුතු කළා. මේ නිසා ප්‍රාදේශීය සභාවෙන් ප්‍රදේශයේ සංවර්ධනයට විශාල දායකත්වයක් ලැබී තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012131</link>
    <topic>වරකාපොළ රන් බඩු කොල්ලයේ සැකකරුවෝ 6ක් වෙඩි කා නසිති</topic>
    <author>මහින්ද කුලතුංග, ජයසිරි මුණසිංහ, කෑගල්ල දිස්ත්‍රික් සමූහ සහ ගලිගමුව සමූහ</author>
    <content>වරකාපොළ පොලිසියේ සැරයන්වරුන් දෙදෙනකු වෙඩි තබා ඝාතනය කර තවත් දෙදෙනකුට බරපතළ තුවාල සිදුකිරීමේ සිද්ධියේ සැකකරුවන්ගෙන් හය දෙනෙක් ඊයේ දහවල් වන විට පොලිස් හා හමුදා වෙඩි ප්‍රහාරවලින් මරුමුවට පත්ව සිටියහ.වරකාපොළ නගරයේ උකස් බඩු වෙළෙඳ සැලකින් පසුගිය සිකුරාදා (10) සවස රන් ආභරණ කොල්ලකා පලා යද්දී එය ලුහුබැඳ ගිය පොලිස් නිලධාරීන්ට මේ සැකකාර පිරිස වෙඩි තබා තිබිණි.කොල්ලයට පැමිණි තවත් සැකකරුවන් දෙදෙනකු අත්අඩංගුවට ගැනීම සඳහා අඹේපුස්ස කොස්කැලේ ප්‍රදේශයේ ඊයේ සවස් වන විටත් යුද හමුදාව සහ පොලිසිය ඒකාබද්ධව මෙහෙයුමක් ක්‍රියාත්මක වෙමින් පැවතිණි.මියගිය සැකකරුවන්ගෙන් දෙදෙනකු යුද හමුදාවෙන් පැනගිය සෙබළු වන අතර තවත් අයකු පොලීසියෙන් පැනගිය අයකු බවට පොලීසිය හඳුනාගෙන තිබේ.මියගිය සැකකරුවන් වන්නේ දොඩන්දූව හීන්කෙන්ද පදිංචි ලලිත් වසන්ත කුමාර, මහනුවර අඹලියද්ද මහකුඹුරේගෙදර පදිංචි එම්. ඩී. සුමනරත්න, හංවැල්ල සුදුවැල්ලේ පදිංචි ඒ. ඒ. රංජිත් කුමාර, ගණේමුල්ල බොල්ලත පදිංචි එම්. කේ. ළහිරු අනුරුද්ධ, ගම්පොළ අම්බුළුවාව මීතලාව පදිංචි එම්. ඩී. සංජීව පුෂ්පකුමාර යන අයයි.සිකුරාදා සවස කොල්ලය සිදුකර සැකකරුවන් ඩොල්පින් වර්ගයේ වෑන් රථයකින් පලා යද්දී ක්ෂණිකව ක්‍රියාත්මක වූ වරකාපොළ පොලීසියේ නිලධාරීන් කණ්ඩායමක් මෝටර් රථයකින් සැකකරුවන්ගේ වෑන්රථය ලුහුබැඳ යද්දී වරකාපොළ, අඹේපුස්ස දේවාල පාරේදී ඇති වූ වෙඩි හුවමාරුවේ දී සැරයන්වරුන් දෙදෙනකු වූ ගලිගමුව අටාල පදිංචි බණ්ඩාර හා ;බලිගල බෝදාව පදිංචි රත්නායක මහත්වරු මරණයට පත්වූහ. මෙහිදී තවත් පොලිස් නිලධාරීන් දෙදෙනෙකු බරපතළ තුවාල ලැබ කෑගල්ල රෝහලට ඇතුළත් කෙරිණි. මේ ඝාතනය සිදුකළ සැකකරුවන් තමන් පැමිණි වෑන් රථයෙන් මියගිය පොලිස් සැරයන්වරයකුගේ ශරීරයට උඩින් කීපවිටක්ම ධාවනය කර අඹේපුස්ස කොස්කැලේ ප්‍රදේශයට සැඟවීම සඳහා ගමන් කොට තිබේ. එහිදී වෑන්රථය කාණුවකට පෙරැළීමෙන් පසු සැකකරුවන් පාගමනින් කැලය දෙසට කළ බව පැවසේ.මේ සමඟම වරකාපොළ, අලව්ව, කෑගල්ල යන පොලිසි හා ගම්පහ කුරුණෑගලින් පැමිණි පොලිස් නිලධාරීන්ද සමග අඹේපුස්ස යුද හමුදා කඳවුරේ නිලධාරීන්ගේ සහායෙන් දහසක පමණ පිරිසක් කොස්කැලේ වටකර මෙහෙයුමක් ක්‍රියාක්මක කෙරිණි. එහිදී ප්‍රථම සැකකරුවන් දෙදෙනා වෙඩි හුවමාරුවේ දී යුද හමුදා ප්‍රහාරයෙන් මරණයට පත්ව තිබේ.අනෙකුත් සැකකරුවන් සිවුදෙනා අවස්ථා කීපයකදී පොලිස් අත්අඩංගුවට ගැනීමෙන් පසු ආයුධ සහ රන් ආභරණ පෙන්වීමට ගොස් පලායෑමට හා පොලීසියට අත්බෝම්බ එල්ල කිරීමට යාමේදී පොලිස් වෙඩි පහරින් මරණයට පත්ව ඇතැයි පොලිස් ආරංචි මාර්ග සඳහන් කළේය.මේ වන විට කොල්ලකරුවන් අතහැර දමා ගිය ඩොල්පින් වර්ගයේ වෑන්රථය පොලීසියට හමු වී ඇති අතර ඒ තුළ ටී-56 වර්ගයේ උණ්ඩ 35 ක්, යුද හමුදාව පාවිච්චි කරන සපත්තු, පොලිස් කැප් එකක්, පොලිස් බඳපටියක්, සහ අත්මේස් ද හමු වී තිබේ. කොල්ලකන ලද රන්භාණ්ඩ මෙතෙක් හමු වී නැති බව ආරංචි මාර්ග පවසන අතර මොවුන් පැමිණි වෑන්රථය රාජගිරිය ප්‍රදේශයේ එකක් බවට හඳුනාගෙන ඇත. කොල්ලකරුවන් කොල්ලකන අවස්ථාවේදී ඊට ව්‍යාජ අංකයක් යොදා ඇතත් පසුව පලායාමේදී නියම අංකය යොදාගෙන ඇතැයි හෙළි වී තිබේ.සැකකරුවන් අත්අඩංගුවට ගැනීමේ මෙහෙයුමට සහාය දැක්වීමට ප්‍රදේශවාසීහු විශාල පිරිසක්ද පැමිණ සිටියහ.සබරගමුව පළාත් භාර ජ්‍යෙෂ්ඨ නියෝජ්‍ය පොලිස්පති පී. එස්. කේ. විතාන, කෑගල්ල දිසාව භාර ජ්‍යෙෂ්ඨ පොලිස් අධිකාරි බන්දුසේන, සහකාර පොලිස් අධිකාරී ඪශි‍්‍රයන්ත පීරිස් යන මහත්වරුගේ උපදෙස් පරිදි වරකාපොළ පොලිස් ස්ථානාධිපති නිහාල් කුලතුංග සහ යුද හමුදාවේ 112 බලසේනාව සේනාංකාධිපති කර්නල් ජාලිය සේනාරත්න 7 වැනි සිංහ රෙජිමේන්තුවේ ලුතිනන් කර්නල් කනිෂ්ක හෙයියන්තුඩුව, අඹේපුස්ස කඳවුරේ විධායක අධිකාරි මේජර් ඉන්දික වික්‍රමසිංහ, කමාන්ඩෝ රෙජිමේන්තුවේ ලුතිනල් කර්නල් ක්‍රිෂාන්ත ඥාණරත්න යන මහත්වරුන්ගේ උපදෙස් පරිදි මෙහෙයුම ක්‍රියාත්මක විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012132</link>
    <topic>කොටි ත්‍රස්තවාදයට යළි හිස ඔසවන්න කිසිම ඉඩක් නෑ</topic>
    <author>නුවන් කොඩිකාර</author>
    <content>එල්.ටී.ටී.ඊ. ත්‍රස්තවාදයට යළි හිස එසවීමට කිසිදු ඉඩක් නැතැයි ආරක්ෂක ලේකම් ගෝඨාභය රාජපක්ෂ මහතා පැවසීය.ඊට අවශ්‍ය විධි විධාන ත්‍රිවිධ හමුදාපතිවරුන්ගේ අධීක්ෂණය යටතේ ආරක්ෂක අංශ විසින් සකස් කර ඇතැයි හෙතෙම කීවේය. මාදුරුඔය විශේෂ බළකා පුහුණු පාසලෙන් පුහුණුව ලැබූ නිලධාරීන් 11 දෙනකු හා සෙබළුන් 443 දෙනකු විසිරගිය පෙළපාළියේ ප්‍රධාන ආරාධිතයා වශයෙන් පෙරේදා (11) එක්වූ ආරක්ෂක ලේකම්වරයා මේ බව ප්‍රකාශ කළේය.ස්ථාපිත කරගත් සාමය රැක ගැනීමට නම් මීළඟට කළ යුත්තේ නිලධාරීන්ගේ හා සෙබළුන්ගේ වෘත්තීමය ගුණාත්මක භාවය වැඩි කිරීම යැයි පැවසූ රාජපක්ෂ මහතා එම තත්ත්වය ඇතිකර ගැනීමට සියලු දෙනා කැපවීමෙන් පුහුණුවීම් හා රාජකාරි කටයුතුවල යෙදිය යුතු යැයිද පැවසීය.විශේෂ බළකාය ලංකාවේ දී පමණක් නොව ජාත්‍යන්තරයේ දී පවා විශේෂ ආදරයත්, ගෞරවයත් දිනාගෙන ඇති බව පෙන්වූ ඒ මහතා මීට පෙර සිටි නිලධාරීන් සෙබළුන් කළ කැපවීම හා සේවයට තිබූ දැඩිකම නිසා එම තත්ත්වය උදාකර ගැනීමට හැකි වූ බවද කීවේය. විසිරයන නිලධාරීන් හා සෙබළුන් සිය අතීත නායකයන් මියගිය හා දැනට සේවයේ නියුතු පිරිස්ගේ අභිමානයත් ගෞරවයත් රැකෙන පරිදි රාජකාරියේ දී මෙන්ම ඉන් පිටතදී ද ක්‍රියාකරන්නැයි ආරක්ෂක ලේකම්වරයා පැවසීය.ත්‍රස්තවාදය අවසන් කිරීමට ගිය ගමන පහසුකර වීමට විශේෂ බළකාය අනුපමේය කාර්යභාරයක් ඉටුකළේ යැයිද රාජපක්ෂ මහතා සඳහන් කළේය. ඉදිරියේ දී ද ත්‍රස්තවාදයක් ඇති නොවීමට වගබලා ගැනීම ආරක්ෂක අංශවලට පැවරී ඇති බවත් ඊට විශේෂ බළකායද සිය උපරිම දායකත්වය ලබාදිය යුතු යැයි ආරක්ෂක ලේකම්වරයා ප්‍රකාශ කළේය.යුද හමුදාපති ලුතිනන් ජනරාල් ජගත් ජයසූරිය, වන්නි ආඥාපති මේජර් ජනරාල් කමල් ගුණරත්න, විශේෂ බළකා පුහුණු පාසලේ සේනාවිධායක ව\නන් කර්නල් ජේ.පී.සී. පීරිස්, ආරක්ෂක අමාත්‍යාංශයේ සේවාවනිතා ඒකකයේ සභාපතිනී අයෝමා රාජපක්ෂ, යුද හමුදා සේවා වනිතා ඒකකයේ සභාපතිනී අංජලිකා ජයසූරිය මත්ම මහත්මීන් ඇතුළු ත්‍රිවිධ හමුදා උසස් නිලධාරීහු දෙමාපියෝ, ඥාතීහු රැසක් මේ අවස්ථාවට සහභාගී වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012133</link>
    <topic>ජනපතිට කොළඹ වරායේ දී ජගත් යුද නෞකා ආචාර</topic>
    <author/>
    <content>ශ්‍රී ලංකා නාවික හමුදාවේ 60 වැනි සංවත්සරයට සමගාමීව මෙරටට පැමිණි ජාත්‍යන්තර යුද නෞකා ජනාධිපති මහින්ද රාජපක්ෂ මහතාගේ නිරීක්ෂණයට කොළඹ වරායේ දී පෙරේදා (11) ලක් විය.විදේශීය නාවික හමුදාවලට අයත් නෞකා අටක් සහ ශ්‍රී ලංකා නාවික හමුදාවේ ‘සයුර’ නෞකාව ද මෙහි දී නිරීක්ෂණයට ලක් කෙරුණු අතර ඒ නෞකාද ජනාධිපතිවරයා වෙත ආචාර කෙළේ ය.ජනාධිපති යාත්‍රාව ලෙස නම් කළ ශ්‍රී ලංකා නාවික හමුදාවේ පී 444 හා පී 442 යන අධිවේගී ඩෝරා යාත්‍රාවල නැඟුණු ජනාධිපතිවරයා සිය නිරීක්ෂණ චාරිකාව ඇරැඹීය.ඉන්දීය නාවික හමුදාවේ අයි. එන්. එස්. තරංගනී නෞකාව ප්‍රථමයෙන් ජනාධිපතිවරයා වෙත සිය ආචාර පුද කෙළේ ය. කොමාන්ඩර් මනීෂ් සේයින් අණ දෙන නිලධාරියා ලෙස කටයුතුª කරන මේ නෞකාවේ දිග මීටර් 54ක් වන අතර නිලධාරීහු සහ නැවියෝ 79 දෙනෙක් එහි සේවය කරති.රුවල් සහ ප්‍රධාන යන්ත්‍ර දෙක භාවිතා කරමින් යාත්‍රා කළ හැකි වීම මේ නෞකාවේ සුවිශේෂත්වය වේ.රුසියානු නාවික හමුදාව සතු උදලොයී ඩෙස්ට්‍රෝයර් වර්ගයට අයත් අද්මිරාල් විනෝග්‍රාදෝ නෞකාව අනතුරුව උත්තමාචාර පිරිනැමූවේ ය. කපිතාන් පීටර් ඒ පෝකොපයිලෝ අණදෙන නිලධාරියා ලෙස කටයුතු කරන මෙහි නිලධාරීන් සහ සෙසු නිලයන් 249ක් සේවය කරන අතර දිග මීටර් 163.5ක් වේ. චීන නාවික හමුදාවට අයත් ලාන්සෝ නෞකාවේ ආචාරය ද ජනාධිපතිවරයා වෙත පිරි නැමිණ. මීටර් 95ක් වන මෙහි 144 දෙනකුගෙන් යුත් කාර්ය මණ්ඩලයක් සේවය කරන අතර වොන්ග් ක්ෂියායොන්ග් අණ දෙන නිලධාරියා කටයුතු කරයි.පී. එන්. එස්. සුල්ෆිකර් පාකිස්තාන නාවික හමුදාවට අයත් නෞකාවක් වන අතර කපිතාන් ෆෝඩ් අමින් බේග් එහි අණ දෙන නිලධාරියා ලෙස කටයුතු කරයි. එහි ආචාරය පිළිගැනීමෙන් අනතුරුව ජනාධිපතිවරයා බංග්ලාදේශ නාවික හමුදාවේ බී. එන්. එස්. උමාර් ෆරූක් නෞකාව අසලින් ගමන් කෙළේ ය. තායිලන්ත නාවික හමුදාවේ එම්. එම්. ටී. එස්. “චොන්බුර්” කාර්ය මණ්ඩලයේ ආචාරය පිළිගත් ජනාධිපතිවරයා ඉරාන නාවික හමුදාවට අයත් අයි. ආර්. අයි. ඩී. අල්වෙන්ඩ් එෆ්. එෆ්. ජී. නෞකාවේ අණ දෙන නිලධාරී ඇතුළු කාර්ය මණ්ඩලයේ ආචාරය පිළිගත්තේ ය.ඉන්දීය නාවික හමුදාවේ අයි. එන්. එස් මයිසුර් නෞකාවේ ආචාරය ජනාධිපතිතුමන් වෙත පිළිගැන් වුණේ අනතුරුවයි. දිගින් මීටර් 163ක් වන මේ නෞකාවේ 79කින් යුත් කාර්ය මණ්ඩලයක් සේවයේ නියුතු අතර ඒ. කේ. ජේන් මෙහි අණ දෙන නිලධාරියා ලෙස කටයුතු කරයි.ජනාධිපති ආර්යා ශිරන්ති රාජපක්ෂ මහත්මිය සහ ජනාධිපති ලේකම් ලලිත් වීරතුංග, නාවික හමුදාපති වයිස් අද්මිරාල් තිසර සමරසිංහ මහත්වරු ද විදෙස් නාවික හමුදාපතිවරුන්, තානාපතිවරුන් ඇතුළු පිරිසක් ද මේ ජාත්‍යන්තර යුද නෞකා දැක්මට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012134</link>
    <topic>මධ්‍යස්ථාන 3804කදී සා. පෙළ අද ඇරැඹේ</topic>
    <author>දයා පෙරේරා සහ සුභාෂිනී සේනානායක</author>
    <content>අධ්‍යයන පොදු සහතික පත්‍ර සාමාන්‍ය පෙළ විභාගය අද (13) ආරම්භ කෙරේ. මෙම මස 23 වැනිදා දක්වා පැවැත්වෙන විභාගය සඳහා පෙනී සිටින සෑම අයදුම්කරුවකු ම විභාග මධ්‍යස්ථානයට ඇතුළුවීමට පෙර ශරීර පරීක්ෂාවකට ලක් කෙරේ.තමාට නියමිත විභාග මධ්‍යස්ථානයට පැය භාගයකට පෙර පැමිණෙන ලෙස විභාග කොමසාරිස් ජනරාල් අනුර එදිරිසිංහ මහතා පවසයි.අයදුම්කරුවන් විභාග මධ්‍යස්ථානයට රැගෙන නොයායුතු බොහෝ දෑ රැගෙන එන බැවින් මෙම තීන්දුව ගත් බවත් 60,000ක් පමණ වන විභාග කාර්යමණ්ඩලය මේ කටයුත්ත සිදු කරන බවත් කොමසාරිස් ජනරාල්වරයා පවසයි.දිවයින පුරා පිහිටි මධ්‍යස්ථාන 3804 කදී විභාග පැවැත්වෙන අතර පන්ලක්ෂ අටදහස් හාරසිය දහසය දෙනෙක් මෙවර විභාගය සඳහා පෙනී සිටිති.පාසල් අයදුම්කරුවන් 3,94603ක් ද පෞද්ගලික අයදුම්කරුවන් 1, 13 813 ක්ද මෙවර අධ්‍යයන පොදු සහතික පත්‍ර සාමාන්‍ය පෙළ විභාගයට පෙනී සිටීමට නියමිතය.ජාතික හැඳුනුම්පත අනිවාර්යය වන අතර ජාතික හැඳුනුම්පත ලබාගැනීමට වයස සම්පූර්ණ කර නොමැති අයදුම්කරුවන්ට තැපැල් දෙපාර්තමේන්තුවෙන් නිකුත් කළ හැඳුනුම්පත ඉදිරිපත් කළ හැකිය.විභාග මධ්‍යස්ථානය තුළට ජංගම දුරකථන, මුදල් පසුම්බි වැනි දෑ රැගෙන යා නොහැකි අතර අවශ්‍ය මධ්‍යස්ථාන අසලට ජංගම පොලිස් සේවයක් යෙදවීමටත් කටයුතු යොදා තිබේ.අවිනීතව හැසිරෙන ඕනෑම සිසුවකු පිළිබඳව විභාග දෙපාර්තමේන්තුවට මෙන් ම අදාළ පොලිස් ස්ථානවලට වාර්තා කිරීමට අවශ්‍ය උපදෙස් විභාග කොමසාරිස් ජනරාල්වරයා විසින් විභාග ශාලාධිපතිවරුන්ට ලබා දී තිබේ.පසුගිය දිනවල වැසිබර කාලගුණය පැවති බැවින් ඒ සඳහා සුදානම්ව පැමිණෙන ලෙස එදිරිසිංහ මහතා අයදුම්කරුවන්ට දන්වා සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012135</link>
    <topic>‘රන් තරුවෙන්’ මුහුදු ගිය ධීවරයා අතුරුදන්</topic>
    <author>ත්‍රිකුණාමලය විශේෂ</author>
    <content>බහුදින ධීවර යාත්‍රාවකින් මූදු ගිය ධීවර කාර්මිකයෙකු අතුරුදන්වීම සම්බන්ධයෙන් එම යාත්‍රාවේ සිටි සෙසු ධීවරයන් හතර දෙනා අත්අඩංගුවට ගත් බව ත්‍රිකුණාමල වරාය පොලිසිය කියයි.ත්‍රිකුණාමලය, චීනවරාය ධීවර ගම්මානයේ පදිංචි කේ. එච්. සංජීව කුමාර (21) නැමැති අය මෙසේ අතුරුදන්වී ඇත. ත්‍රිකුණාමලය ධීවර වරායෙන් මුහුදු ගිය “ගෝල්ඩ් ස්ටාර්” ධීවර යාත්‍රාවේ සිටි අතුරුදන්වූ ධීවර කාර්මිකයා යාත්‍රාව පදවාගෙන ගිය බවත්, රාත්‍රී සෙසු පිරිස නිදාගෙන පසුව අවධිවී බලද්දී යාත්‍රාව පැදවූ අය නොසිටි බවත් අත්අඩංගුවට පත්වූ ධීවර කාර්මිකයන් පොලිසියට ප්‍රකාශකර ඇත.අතුරුදන්වූ අය සොයා නාවික හමුදාව හා වරාය පොලිසිය පරීක්‍ෂණ ආරම්භ කර තිබේ. ත්‍රිකුණාමලය වරාය පොලිසියේ වැඩ බලන ස්ථානාධිපති පොලිස් පරීක්‍ෂක ජානක බණ්ඩාර මහතාගේ මෙහෙයවීමෙන් පරීක්‍ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012136</link>
    <topic>රස්සා පෙන්වා මුදල් ගැරූ පළාත් සභා මන්ත්‍රීන් තිදෙනා ශ්‍රීලනිපයෙන් දොට්ට</topic>
    <author>මහින්ද අලුත්ගෙදර</author>
    <content>ප්‍රාදේශීය සනීපාරක්ෂක කම්කරු පත්වීම් ලබා දෙන මුවාවෙන් වංචා සහගත ලෙස මුදල් ලබා ගත් පළාත් සභා මන්ත්‍රීවරුන් තිදෙනාගේ මන්ත්‍රීධුර අහෝසි කොට පක්ෂයෙන් නෙරපීමට පියවර ගන්නා බව ශ්‍රී ලංකා නිදහස් පක්ෂ මහලේකම් හා සෞඛ්‍ය ඇමැති මෛත්‍රීපාල සිරිසේන මහතා පවසයි.අදාළ මන්ත්‍රීවරුන්ගේ මන්ත්‍රී ධුරය අහෝසි කිරීම හා පක්ෂයෙන් නෙරපා හැරීම හෙට (14) පැවැත්වෙන ශ්‍රී ලංකා නිදහස් පක්ෂ මධ්‍යම කාරක සභා රැස්වීමේ දී සිදු කෙරෙන බවද හෙතෙම අවධාරණය කරයි. ඇමැතිවරයා මේ තොරතුරු හෙළි කෙළේ ජෝන් ද සිල්වා සමරු රඟහලේ ඊයේ (12) පැවැති උත්සවයක් අමතමිනි.ප්‍රාදේශීය සනීපාරක්ෂක කම්කරුවන් 850කට පත්වීම් ප්‍රදානය වෙනුවෙන් මේ උත්සවය සංවිධානය කෙරිණි. පළාත් සභා මට්ටමින් මෙම සනීපාරක්ෂක කම්කරුවන් බඳවා ගෙන තිබෙන අතර දිවයිනේ රෝහල්වල පවතින පුරප්පාඩු අනුව ඔවුන්ව අනුයුක්ත කිරීමට සෞඛ්‍ය අමාත්‍යාංශය පියවර ගෙන ඇත.අදාළ මන්ත්‍රීවරුන් තිදෙනා ප්‍රාදේශීය සනීපාරක්ෂක කම්කරුවන් දෙදෙනෙකුගෙන් රුපියල් 150000 බැගින් ද සෙසු පුස්ගලයාගෙන් රුපියල් 75000ක් ද අය කරගෙන තිබෙන බව පෙන්වා දෙන සෞඛ්‍ය ඇමැතිවරයා එම මුදල් බැංකු ගත කළ රිසිට් පත් ද තමා වෙත ලැබී තිබෙන බව සඳහන් කෙළේ ය.ස්ථිර ආදායමක් නොමැති මෙවැනි අහිංසක සේවකයන්ගෙන් අසාධාරණ ලෙස මුදල් ලබා ගැනීමට කිසි විටෙකත් ඉඩ නොතබන බව පැවැසූ සිරිසේන මහතා තමා ඡන්දය ලබාගත් පිරිසකගෙන් ම එවැනි ක්‍රියාවක් සිදුවීම කනගාටුවට කරුණක් බවද ප්‍රකාශ කෙළේ ය.ඛනිජ තෙල් කර්මාන්ත ඇමැති සුසිල් පේ‍්‍රමජයන්ත, ජල සම්පාදන හා ජලාපවාහන ඇමැති දිනේෂ් ගුණවර්ධන, නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්. එම්. ෆවුසි, යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, බුද්ධ ශාසන හා ආගමික කටයුතු නියෝජ්‍ය ඇමැති එම්. ;ක්. ඒ. ඩී. එස්. ගුණවර්ධන මහත්වරුන් ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012137</link>
    <topic>මෝටර් රිය මහවැලි ගඟේ: ගමන් ගත් තිදෙනාම මරුට</topic>
    <author>අසේල කුරුළුවංශ</author>
    <content>කටුගස්තොට කුඩා රත්වත්ත මාවතේ අලි නාවන තොටුපොළ (එලිෆන්ට් බාත්)අසලින් පෙරේදා (11) රාත්‍රී 9.00 ට පමණ මෝටර් රථයක් මහවැලි ගඟට පෙරළීමෙන් එහි ගමන්ගත් තිදෙනකු දියේ ගිලී එම ස්ථානයේම මියගොස් ඇත.දොඩම්වල ප්‍රදේශයේ සිට කටුගස්තොට දෙසට මෝටර් රථය ධාවනය කැරමින් තිබිය දී එය පාරෙන් ඉවතට පැන රෝද ඉහළට අතට සිටින සේ ජලයට වැටී තිබෙන බව පොලිස් පරීක්ෂණ මඟින් අනාවරණය වී තිබේ.මෙම අනතුරින් යටිවාවල පදිංචි දාන් සුදත් රෝහණ කුමාර (30), සංජය මල්ලිකා රච්චිගේ (23) හා සුදුහුම්පොළ පදිංචි රොෂාන් ජයවර්ධන (24) නමැති අය මියගොස් ඇත.අනතුරින් සින්නයියා කදිරේෂන් නමැති අය දිවිගලවාගෙන තිබේ.අනතුර සිදුවූ ස්ථානය බෙහෙවින් පාළු ප්‍රදේශයක් වන අතර මෝටර් රථය මහවැලි ගගට වැටුණු පසු විනාඩි 20ක පමණ කාලයක් මහත් පරිශ්‍රමයක් දරා රියදුරු ඉන් පිතට පැමිණ ප්‍රදේශවාසීන්ගේ සහාය ලබාගෙන සෙසු පිරිස වාහනයෙන් පිටතට ගෙන ඇතත් ඒ වනවිටත් ඔවුන් මියගොස් සිට ඇත.මෝටර් රථයේ පැමිණි සියලු දෙනා අධික ලෙස මත්පැන් පානය කැර සිට ඇති බව පොලිස් පරීක්ෂණ මඟින් අනාවරණය වී තිබේ. කටුගස්තොට පොලිසියේ රථවාහන අංශ ස්ථානාධිපති පොලිස් පරීක්ෂක සුජීව ගුණතිලක මහතාගේ මෙහෙයවීම මත පොලිස් සැරයන් 22996 සේනාරත්න, පොලිස් කොස්තාපල් 26467 එස්.එම්.පී.බණ්ඩාර යන නිලධාරීහු අනතුර පිළිබඳ වැඩිදුර පරීක්ෂණ සිදුකරති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012138</link>
    <topic>මිනිස් සංහතියේ අයිතිකරුවෝ</topic>
    <author/>
    <content>සරසවි ගාස්තු දෙතුන් ගුණයකින් වැඩි කිරීම බ්‍රිතාන්‍ය පාර්ලිමේන්තුව අනුමත කළ දා සරසවි සිසුහු වීදි බැස උද්ඝෝෂණය කළහ. බ්‍රිතාන්‍ය කිරුළ හිමි චාල්ස් කුමරු සහ කැමිලා ආර්යාව ගමන් ගත් රාජකීය මෝටර් රථයට සායම් බාල්දි පමණක් නොව ගල් මුල් ප්‍රහාරයක් ද එල්ල වී මෝටර් රියේ වීදුරුවක් ද කැඩුණේය.එල්. ටී. ටී. ඊ සංවිධානය තහනම් කර තිබියදීත් පසුගියදා දෙමළ ඩයස්පෝරාව ඊලාම් කොඩිය රැගෙන විරෝධය පළ කරද්දී බ්‍රිතාන්‍ය රජය නිහඬව සිටියේය. හෙට අනිද්දා එල්. ටී. ටී. ඊ. ය තුවක්කු අතට ගත්තොත් එයට ද අවසර දී නිහඬවේදැයි යන්න ගැටලුවකි. මිනිස් සංහතියේ අයිතිකාරයන් (Masters of Mankind) යයි සිතා සිටින බ්‍රිතාන්‍යයට කාටත් තේරෙන භාෂාවෙන් කියන්නට ඇත්තේ “කළකම් පල දේ” යන්න ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n1012139</link>
    <topic>උ/නැ’හිර ජනතාව සතුටින් සිටීනම් ඩයස්පෝරාව කරදර විය යුතු නෑ</topic>
    <author>මහින්ද අලුත්ගෙදර</author>
    <content>උතුරු හා නැෙඟනහිර ජනතාව සතුටින් සිටින්නේ නම් ඒ පිළිබඳව දෙමළ ඩයස්පෝරාව කරදර විය යුතු නැතැයි ඉන්දීය ජාතික ආරක්ෂක උපදේශක ශිවශංකර් මෙනන් මහතා අවධාරණය කරයි.තවද ශ්‍රී ලංකාවේ දෙමළ ජනතාවගේ ගැටලුවලට විසඳුම් ලබාදිය හැක්කේ ඔවුනට නිදහස ලබා දුන් ශ්‍රී ලංකවේ මහින්ද රාජපක්ෂ රජයට හැරෙන්නට දෙමළ ඩයස්පෝරාවට නොවන බවද හෙතෙම සඳහන් කරයි. ඒ මහතා මේ බව ප්‍රකාශ කර ඇත්තේ ශ්‍රී ලංකාවේ මාධ්‍ය ආයතන ප්‍රධානීන් කිහිප දෙනෙකු හමු වී පැවැති සාකච්ඡාවකදීය.උතුරු හා නැඟෙනහිර ජනතතාව සතුටින් සිටී නම් ඒ පිළිබඳව තමිල්නාඩුවේ කිසිදු දේශපාලන පක්ෂයක් කනගාටු නොවිය යුතු බවත් ශ්‍රී ලංකාවේ අභ්‍යන්තර ගැටළු සම්බන්ධයෙන් ඉන්දියාව කිසි විටෙකත් මැදිහත් නොවන බවත් ඉන්දීය ජාතික ආරක්ෂක උපදේශකවරයා ප්‍රකාශ කර ඇත.ජනතා කැමැත්තට අනුව හොඳම විසඳුම සොයා ගැනීම ශ්‍රී ලංකාවට අයත් කාර්යයක් බව පෙන්වා දෙන ඒ හතා තමිල්නාඩුවේ හෝ දෙමළ ඩයස්පෝරාවේ අදහස් මේ පිළිබඳව වැදගත් නොවන බවද ප්‍රකාශ කර තිබේ. ඉන්දියාව සෑම විටම ත්‍රස්තවාදය ප්‍රතික්ෂේප කර තිබෙන බව සිහිපත් කර ඇති ශිවශංකර් මෙනන් මහතා ඉන්දියාවේ ප්‍රධාන පෙළේ කිසිදු දේශපාලන පක්ෂයක් ඔවුන්ට සහය නොදුන් බවද ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n10121310</link>
    <topic>ජයලත් - වික්‍රමබාහු ලන්ඩනයේ දී කළේ උඩබලාගෙන කෙළ ගැසීමක්</topic>
    <author>අසේල කුරුළුවංශ</author>
    <content>එජාප පාර්ලිමේන්තු මන්ත්‍රී ජයලත් ජයවර්ධන හා වික්‍රමබාහු කරුණාරත්න ලන්ඩන් නුවරට ගොස් රට අපහසුතාවට පත් කිරීම සඳහා කොටි හිතවාදීන්ට සහාය දැක් වූයේ නම් එය උඩබලාගෙන කෙළ ගසා ගැනිමක් බව අස්ගිරි පාර්ශ්වයේ අනුනායකගලගම ශ්‍රී අත්ථදස්සී හිමියෝ පවසති. ජනාධිපතිතුමන් ලන්ඩන් නුවර සංචාරය කරන අතර කාලයේ මේ දෙදෙනාත් එහි යෑම පිළිබඳ බරපතළ සැකයක් ඕනෑම අයෙකුට මතුවන බවද උන්වහන්සේ කීහ. මෙරට ජනතාව කිසිසේත් පිළි නොගන්නා ඇතැම් දේශපාලන පක්ෂ නායකයන් තම මඩි තරකර ගන්නේ මෙරට ප්‍රශ්න පවතින බව විදේශයන්ට පෙන්වා ජාත්‍යන්තර සංවිධාන හරහා පක්ෂ ගිණුම්වලට මුදල් ගෙන්වා ගැනීමෙන් බවත් මේ පිළිබඳව ජනතාව අවධියෙන් සිටිය යුතු බවත් අනුනාහිමියෝ පවසති. තිස් වසරක් පුරා ත්‍රස්තවාදයෙන් බැට කෑ මෙරට සිංහල, දෙමළ, මුස්ලිම් සියලු ජනතාව එක හෙළාම එල්. ටී. ටී. ඊ. හිතවාදීන් ලන්ඩනයේ දී කළ ක්‍රියාව හෙළා දකින බවද උන්වහන්සේ පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n10121311</link>
    <topic>සමහර හෙද නිලධාරීන්ගේ කඩාකප්පල් වැඩ අනුමත කරන්න බැහැ</topic>
    <author>ජීවනී පතිරණ</author>
    <content>සාකච්ඡා සම්මුති මාර්ගයෙන් ඉල්ලීම් ක්‍රියාත්මක කරන මොහොතක ඇතැම් හෙද නිලධාරීන් කරන ත්‍රස්තවාදි ක්‍රියා අනුමත නොකරන්නේ යැයි රාජ්‍ය සේවා එක්සත් හෙද සංගමයේ සභාපති මුරුත්තෙට්ටුවේ ආනන්ද හිමියෝ ප්‍රකාශ කළහ.සාමාජිකයන් බිල්ලට දී එන්ජීඕවල ඩොලර් කාක්කන් බවට පත් වී ඇති මොවුන්ගේ ක්‍රියා කලාපය විදෙස් ගත ත්‍රස්ත හිතකාමීන්ට හයියක් බව ද ආනන්ද හිමියෝ පැවැසූහ. රජයේ හෙද නිලධාරීන්ගේ සංගමය මඟින් රත්නපුර, ගාල්ල, හම්බන්තොට හා කළුබෝවිල යන රෝහල්වල ක්‍රියාත්මක කර ඇති උද්ඝෝෂණ, පිළිබඳව ‘දිනමිණ’ ට අදහස් දක්වමින් උන් වහන්සේ මේ බව සඳහන් කළහ. දැනට කළුබෝවිල රෝහලේ තත්ත්වය සමතයකට පත් වෙමින් පවතින බවද මෙහි දී උන් වහන්සේ පැවැසූහ.මෙවැනි උද්ඝෝෂණ රජය පෙරළීමේ කුමන්ත්‍රණයක් ලෙසත්, තමන්ගේ ගොඩ වැඩිකර ගැනීමට බොරු ඉල්ලීම් සිදුකිරීමක් ලෙසත් තමන් දකින්නේ යැයි පැවැසූ ආනන්ද හිමියෝ, මෙවැනි දේ සිදු කරන්නේ හෙදියන් නොව ත්‍රස්තවාදීන් බවත් පැවැසූහ. මෙහි දී වැඩිදුරටත් අදහස් දැක් වූ ආනන්ද හිමියෝ, හෙදියක් පහන් සිළුවක් අතට අරන් හිස් පැළඳුමක් ඇඳ ප්‍රතිඥාවක් දෙනවා.එම ප්‍රතිඥාව තමයි හදවතේ කරුණාව, දෑතෙ කඩිසරකම හා ස්ථානෝචිත ප්‍රඥාව මෙවැනි ප්‍රතිඥා ක්‍රියාත්මක කරන්න පුළුවන් කරුණාබරිත හදවතක් ඇති හෙදියන්ට පමණයි. අහිංසක රෝගීන් දඩමීමා කරගෙන හදවතේ කරුණාවක් නැතිව මෙසේ කටයුතු කරයිනම් අප ඔවුන් දකින්නේ හෙදියන් නොව ත්‍රස්තවාදීන් ලෙසයි. හෙද ව්‍යවස්ථාව සම්මත කර ගැසට් වෙලා අවසන් නම්, හෙද කවුන්සලය අනිද්ද (15) ක්‍රියාත්මක වීමට නියමිත නම් තව මොනවද ඔවුන් ඉල්ලන්නේ අඩුපාඩු ඇත්නම් සංශෝධන මඟින් අපට ඉල්ලීම් කළ හැකි යැයි ද උන්වහන්සේ පැවැසූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n10121314</link>
    <topic>ගිනි අවියක් අතැතිව දුඹුරු පාට ඇඳුමක් ඇඳගත්තෙක් සුදු වෑන් රථයෙන් එළියට ආවා</topic>
    <author>ජයසිරි මුණසිංහ, කීර්ති මෙන්ඩිස්, කෑගල්ල දිස්ත්‍රික් සමූහ (දයාරත්න බණ්ඩාර) ගලිගමුව සමූහ (සජිත් තුෂාර ප්‍රේමදාස) කල්එළිය සමූහ (එම්. මදනායක) මීරිගම සමූහ (නිමල් විජේරත්න) අලව්ව විශේෂ (ඒ. කීර්තිසිංහ)</author>
    <content>ඉදිරියෙන් ආ වෑන් රථය අපේ වාහනයට මීටර් 10 ක් පමණ ළංවෙද්දී මැද දොර ඇරගෙන දුඹුරුපාට නිලඇඳුමක් ඇඳගත්තු අයෙක් ගිනි අවියක් එළියට ගන්නව මා දැක්කා. ගතවූ තප්පර කීපයේදී ඔවුන් “ඒම්” කරනවා පහත්වෙන්න කියා මා කියනවාත් සමගම අපට වෙඩි වර්ෂාවක් එල්ලවුණා.වරකාපොළ උකස් මධ්‍යස්ථානයක් කොල්ලකා පලායමින් සිටි මංකොල්ලකරුවන් ලුහුබැද යද්දී ඔවුන්ගේ වෙඩිපහරින් තුවාල ලැබ ජීවිතය ගලවාගත් වරකාපොළ පොලිසියේ පොලිස් සැරයන් (17169) සී.ආර්.චන්ද්‍රරත්න මහතා රෝහලේ ඇඳේ සිට පැවැසීය. දකුණු අතට සහ උදර ප්‍රදේශයට වෙඩිවැදී තුවාල ලබා ඇති ඔහු පසුගිය 10දා ප.ව. 5.00ට පමණ වරකාපොළ මූලික රෝහලට ඇතුළත් කිරීමෙන් පසු පියවි සිහිය ලබා ඇති අතර තවදුරටත් ප්‍රතිකාර ලබමින් පසුවේ.මෙම ත්‍රාසජනක රාජකාරි අවස්ථාව විස්තර කළ ඒ මහතා තවදුරටත් මෙසේද පැවැසීය.වරකාපොළ පොලිසියේ රථවාහන අංශයේ සේවය කරන මා පසුගිය 10දා යතුරුපැදියත් සමඟ සේවයේ යෙදී සිටියා. පස්වරු 4.35ට පමණ මා පොලිසියට ආ විට මංකොල්ලකරුවන් පිරිසක් නගරයේ උකස් මධ්‍යස්ථානයක මුදල් හා රන්භාණ්ඩ පැහැරගෙන පලායන බව කීවා.මා පොලිසියේ තිබූ පොලිස් නාම පුවරුව සහිත සංඥා එලි යෙදූ පොලිස් මෝටර්රථය පණගන්වා මංකොල්ලකරුවන් ලැහුබැඳ යන්න සුදානම් වුණා. සාජන් රත්නායක ඉදිරිපස අසුනටත් සාජන් බණ්ඩාර පසුපස අසුනටත් ගොඩවුණා.වරකාපොළ නගරයේ මාර්ග බාධකයට හසුනොවී පැනයාහැකි එකම මාර්ගය දේවාල පාර නිසා මා ඒ පාරෙන් අඹේපුස්ස හන්දියට මතුවෙන්න යන්න පොලිස්වාහනය රැගෙන ගියා. අපි මීටර් 500ක් පමණ යද්දී ඉදිරියෙන් ආ සුදුපාට වෑන් රථයක් අපේ ඉදිරියට ආවා. එහි අංකය අපට ලැබී තිබූ සැකකටයුතු වාහනයේ අංකය නොවුවද එහි සිටින සතුරා අපි ආසන්නයටම ආවා.එහි මැදදොර ඇරගෙන දුඹුරුපාට නිල ඇඳුමකින් යුත් අයෙක් ගිනි අවියක් රැනෙ එළියට එද්දි මා සතුරා බව හැදින ගත්තා. අනිත් අයට බහින්න එපා පාත්වෙන්න කියා කෑ ගැසුවා. සාජන් රත්නායක වාහනයෙන් බැස ඉදිරියට ගියේ සතුරාගේ ගිනි අවිය උදුරාන්න වෙන්න ඇති. තප්පර ගණනක් තුළදී ඔවුන් අපට වෙඩි වරුෂාවක් තිබ්බා. මා සුක්කානම හා ඉදිරිපස අසුන අතර පහත් වෙද්දි වෙඩි වැදුණ මට සිහිසන් නැති වුණා. මට පියවි සිහිය ලැබුණේ වරකාපොල රෝහලේදී. එතකොට හොඳටම රෑවෙලා.මේ මගේ තුන්වෙනි රාජකාරි අත්දැකීම. මීට පෙරත් මංකොල්ලකරුවකු ඇල්ලීමට ගොස් මා පොලිස් පතිතුමාගෙන් ප්‍රසංසාද ලබාගෙන තිබෙනවා. මඩකළපුවේදී බිම්බෝම්බයකටත් අසුවී තුවාල ලබා තිබෙනවා. ඔහු පෙර අත්දැකීමද විස්තර කරමින් සිත සැහැල්ලු කරගනු දක්නට ලැබුණි.මෙම සිද්ධියෙන් තුවාල ලබා මියගිය පොලිස් නිලධාරීන් දෙදෙනාගේ පශ්චාත් මරණ පරීක්ෂණ කෑගල්ල මහ රෝහලේ අධිකරණ වෛද්‍ය විශේෂඥ එස්.පී.ඒ. හේවගේ මහතා විසින් 11 දා කෑගල්ල රෝහලේ අධිකරණ වෛද්‍ය සංකීර්ණයේ දී සිදුකරනු ලැබීය.සිද්ධියට අදාළ සැකකරුවන් අත්අඩංගුවට ගැනීමේ මෙහෙයුම තවදුරටත් සිදුකරමින් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=n10121315</link>
    <topic>කිසියම් ස්නායු ආබාධයකින් පෙළුණු මා විභාගයට ලියුවේ වමතින් දකුණු අත ඔසවාගෙනයි</topic>
    <author>නිරූෂි විමලවීර</author>
    <content>එක දිගට පැය හයක් අසුන්ගෙන සිටින්න බැරි තරමේ ස්නායු ආබාධයකින් පෙළුණ තමා විභාගයට පිළිතුරු සැපයූවේ වම් අතින් දකුණු අත ඔසවාගෙන යැයි කලා අංශයෙන් මුළු දිවයිනේම තෙවැනි ස්ථානයට පත් කොළඹ මියුසියස් විදුහලේ හංසනී චාපා මධුශංකි පෙරේරා සිසුවිය සඳහන් කළාය.2010 උසස් පෙළ ප්‍රතිඵලවලින් ලංකාවෙන් තෙවැනි ස්ථානය හිමිවීම පිළිබඳ ඇතිවුණේ තමා ගැන මහත් අභිමානයක් යැයි ද ඇය කීවාය.තම රෝගී තත්ත්වය පිළිබඳ සලකා බලා රජයෙන් විභාගයට පිළිතුරු සැපයීමේදී ලබා දුන් සහන පිළිබඳ කෘතවේදීව සිහිපත් කරන බවද ඇය ප්‍රකාශ කළාය.අධ්‍යයන පොදු සහතික පත්‍ර උසස් පෙළ විභාගයේ නිකුත් වූ ප්‍රතිඵල අනුව කලා අංශයෙන් මුළු දිවයිනෙන්ම තෙවැනි ස්ථානය හිමිවූයේ කොළඹ මියුසියස් විදුහලේ හංසනී චාපා මධුශංකි පෙරේරා සිසුවියටය. ඉංගී‍්‍රසි සාහිත්‍ය, තර්ක ශාස්ත්‍රය හා ඉතිහාසය යන විෂයන් තුනටම “ඒ” සමාර්ථ ලබාගනිමින් එම සිසුවිය මේ ජයග්‍රහණය අත්කර ගත්තාය.මූලික අධ්‍යාපනය සඳහා මියුසියස් විදුහලට ඇතුළත් වූ හංසනී පහ වසර ශිෂ්‍යත්ව විභාගය අසමත් වුවද අ. පො. ස. සාමාන්‍ය පෙළ විභාගයෙන් විෂයන් දහයකට “ඒ” සාමාර්ථ ලබාගනිමින් උසස් පෙළ සඳහා කලා විෂය ධාරා යටතේ අධ්‍යාපනය හැදෑරීමට තීරණය කළාය.”මගේ තාත්තා ආගමන විගමන පාලක ජනරාල් චූලානන්ද පෙරේරායි.මගේ මව ගීතා පෙරේරායි. ඇය කොළඹ සිරිමාවෝ බණ්ඩාරනායක බාලිකා විදුහලේ ආචාර්යවරියක්. මට නංගිලා දෙන්නෙක් ඉන්නවා. අපි ගොරකාපිටිය, පිළියන්දල පදිංචි වී සිටිනවා. මම අධ්‍යාපනික කටයුතු වගේම පාසලේ අමතර දේවලට කාලය වැය කළා. කථික තරගවලට පාසලේ රංගනයට, නැටුම්වලට සහභාගි වුණා.පාසල් කලා උළෙල සංවිධාන කමිටුවේ උපසභාපති ලෙසත්, ඉංගී‍්‍රසි දින උළෙලේ සංවිධාන කමිටුවේ සභාපති ලෙසත් ක්‍රියා කළා. මුළු රටේම පාසල් තරුණ ව්‍යවසායක සංවිධානයේ අධ්‍යක්‍ෂ ලෙස ක්‍රියා කළා. ඒ අනුව 2009 වසරේදී ලංකාවේ හොඳම වෙළෙඳ අධ්‍යක්‍ෂ සම්මානයෙන් ද පිදුම් ලැබුවා. මම කවදාවත් මගේ අමතර වැඩවලදී කෑම බීම ගැන හිතුවේ නැහැ.එහි ප්‍රතිඵලයක් ලෙස පසුගිය වසරේ මම දරුණු ස්නායු ආබාධයකට ලක්වුණා. මගේ බෙල්ලේ හා කොඳු ඇට පෙළේ අස්ථි බිඳීමක් සිදුවුණා. තෙමසක් මගේ දකුණු අතින් වචනයක්වත් ලියා ගන්න බැරි වුණා. රටේ ඉන්න හැම ස්නායු විශේෂඥවරයෙකුගෙන්ම වගේ බෙහෙත් කළත් හරි ගියේ නැහැ.ජනාධිපතිතුමාගේ වෛද්‍යවරයාවත්, විභාගයට තෙමසක් තිබියදී මුණගැසුණා.තාත්තා අම්මා කිව්වේ ලබන වසරේදී විභාගය කරමු කියායි. අවසානයේ මට යුනානි වෛද්‍ය ක්‍රමයෙන් සහනයක් ලැබුණා. දිනයේ භාගයක් ආයුර්වේද වෙදකමටත්, දවසේ භාගයක් විභාග වැඩවලටත් මම යොදා ගත්තා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012131</link>
    <topic>හොරණ පොදු වෙළඳ පොළට ස්ථිර ගොඩනැඟිල්ලක් නෑ</topic>
    <author>හොරණ සමූහ – බන්ධුල ආර්. ගුලවත්ත</author>
    <content>හොරණ නගරයේ පොදු වෙළඳ පොළට ස්ථිර ගොඩනැගිල්ලක් නොමැතිවීම නිසා පාරිභෝගික ජනතාව ද වෙළඳ ප්‍රජාව ද ගැටලු රාශියකට මුහුණ පාන බව ප්‍රදේශවාසීහු පවසති.බ්‍රහස්පතින්දා සහ ඉරිදා දිනවල දවස පුරා සති පොළ ද පැවැත්වේ. සාමාන්‍යයෙන් දිනකට 50,000 පමණ පිරිසක් හොරණ නගරයට පැමිණෙති. පොදු වෙළඳ පොළේ ස්ථිර ගොඩනැගිල්ල 1991 දී හදිසියේ ගිනි ගත්තා. ඉන් පසු වෙළෙඳුන් සඳහා වෙළෙඳ කුටි ගොඩ නගා දුන්නා. මහල් තුනකින් යුත් නව ගොඩනැඟිල්ලකට 1995 දී සැලසුම් කළා.එම මාර්කට් ගොඩනැගිල්ලේ සැලසුමට කඩ කාමර 172 ක් අයත්. තුන්වන මහල වෙළඳ ආයතනවලට අවශ්‍ය කාර්යාල පද්ධතියක්. වැසිකිළි පද්ධතිය, නාන කාමර, ශීතකරණ ගබඩා, ආපන ශාලා, බාබර් සාප්පු ඒ සැලසුමට අයත්. නමුත් විවිධ බාධා මධ්‍යයේ ඒ සියලු සැලසුම් අක්‍රිය වුණා.පැරණි මාර්කට් භූමියට පිටුපස වෙල්යාය ගොඩ කරල තියෙන්නෙ සති පොළ ස්ථාපිත කරන්නයි. දැනට එම භූමිය නාගරික සංවර්ධන අධිකාරියට පවරලා තියෙන්නෙ.හොරණ පොදු වෙළඳ පොළ ගොඩනැගිල්ල සඳහා සිටවූ මුල්ගලත් ගලවා දමා ඇතැයි කියනවා. අදාළ සැලසුම සඳහන් කළ පුවරුවේ සැකිල්ල පමණක් දක්නට ලැබෙනවා.විශේෂයෙන් වර්ෂා දිනවලට පාරිභෝගික ජනතාව ද පදික වෙළෙඳ කුටිවල සිටින වෙළෙඳ පිරිස ද මහත් අපහසුතාවන්ට ලක්වන බව රහසක් නොවේ.හොරණ සති පොළෙන් වසරකට ලක්‍ෂ 33 ක ආදායමක් ලැබෙන වග නගර සභා විපක්‍ෂ නායක රෝහණ කුලසිරි මහතා නගර සභාවේ මාසික සභා රැස්වීමේ දී පවසා ඇත.ස්ථිර පොදු වෙළඳ සංකීර්ණයක් ගොඩ නගා සති පොළ නවීකරණය කර දෙන්න යැයි නගර වාසීහු අදාළ බලධාරීන් ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012132</link>
    <topic>සබරගමුවේ පාසල් මහ ඇමැතිගේ නිරීක්ෂණයට</topic>
    <author>කෑගල්ල දිස්ත්‍රික් සමූහ දයාරත්න බණ්ඩාර</author>
    <content>පාසල් පිළිබඳව නිලධාරීන් සපයන සංඛ්‍යාලේඛන විශ්වාස කළ නොහැකි නිසා විදුහල්වල යථාර්ථය සියැසින් දැක බලා ගැනීමට තමා සබරගමුව පළාතේ විදුහල්වලට යාමට තීරණය කළ බව සබරගමුව ප්‍රධාන ඇමැති මහීපාල හේරත් මහතා පැවසීය.ඇමැතිවරයා එසේ ප්‍රකාශ කළේ දැදිගම කිනිවිට කනිෂ්ඨ විදුහලෙහි කියවීම් ශාලාව සහ පන්ති කාමර සිසු අයිතියට පැවරීමෙන් අනතුරුව පැවැති ගුරු දෙමාපිය හමුවට සහභාගි වෙමිනි.තවදුරටත් කතා කළ මහ ඇමැතිවරයා මෙසේ ද පැවසීය.ග්‍රාමීය පාසල් දියුණුකර දුවා දරුවන්ගේ අනාගතය යහපත් කරදීම ගම නැගුමේ සංකල්පය යි. එනිසා විදුහල්වලට කිසිම අඩුපාඩුවක් තියන් නැහැ. මෙම විදුහලේ මතු දියුණුව සඳහා අවශ්‍ය මානව සහ භෞතික සම්පත් ලබා දීමට ක්‍රියා කරනවා.උත්සව සභාව අමතා දැදිගම ශ්‍රීලනිප සංවිධායක මනෝ විජයරත්න, සබරගමුව පළාත් සභා මන්ත්‍රී උදයකාන්ත ගුණතිලක, වරකාපොළ ප්‍රාදේශීය සභා සභාපති කීර්තිසිරි විජේතුංග, විදුහල්පතිනි සුනේත්‍රා රණසිංහ යන මහත්ම මහත්මීහු ද කතා කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012133</link>
    <topic>ගම්පහ ලීලා හපුආරච්චි වැඩිහිටි නිවාසයට ආර්ථික දුෂ්කරතා</topic>
    <author>යක්කල විශේෂ - රුවන් සමන්ත,ගම්පහ මධ්‍යම සමූහ - පී. ඒ. ඔලිවර් පෙරේරා</author>
    <content>වැඩිහිටි නේවාසිකයින් 47ක් තම සැදෑසමය ගෙවන ගම්පහ, මාකවිට ලීලා හපුආරච්චි වැඩිහිටි නිවාසය විවිධ දුෂ්කරතා මධ්‍යයේ පවත්වාගෙන යයි.ලීලා හපුආරච්චි මැතිනිය විසින් පරිත්‍යාග කරන ලද ඉඩමක මෙම ස්ථානය ස්ථාපිත කොට ඇති අතර වත්මනෙහි “ලීලා හපුආරච්චි වැඩිහිටි සමිතිය” මගින් වැඩිහිටි නිවාසය පවත්වාගෙන යයි.ජාති, ආගම්, කුල බේදයකින් තොර පිරිසක් මෙහි වාසය කරන අතර, තම තමන්ගේ ආගම් රිසි සේ ඇදහීමටද නේවාසිකයින්ට පහසුකම් සලසා දී ඇති අතර පෝදින සීල වැඩසටහන් හා ඉරුදින දේව මෙහෙයන්ද පැවැත්වීමට කටයුතු සලසා ඇත.සිව් දෙනෙකුගෙන් යුත් කාර්ය මණ්ඩලයට වැටුප් ගෙවීම, විදුලි බිල ගෙවීම හා නේවාසිකයන්ට අවශ්‍ය ඖෂධ මිලදී ගැනීම පාලනාධිකාරිය මුහුණ දී ඇති ප්‍රධානතම දුෂ්කරතාව වී තිබේ.ආයතනයේ පාලක සිසිර කුමාර මද්දුමගේ මහතා -මෙහි වාසය කරන නේවාසිකයින් අවිවාහක හා වැන්දඹු වූ අය. ඔවුන්ගෙන් හතර දෙනෙක් විශ්‍රාම වැටුප් ලබනවා. ඒ අයට ලැබෙන විශ්‍රාම වැටුපෙන් 2/3 ක මුදලක් ආයතනයට පරිත්‍යාග කරනවා. ඒ මුදලින් තමා සේවක වැටුප්, විදුලි බිල, දුරකතන බිල සහ ඖෂධ මිලදී ගන්නේ. එයට අමතරව දානපතියන් විසින් ආධාර කරනවා.නේවාසිකයින්ගේ දිනපතා ආහාර නොයෙකුත් දානපතියන් විසින් භාරගෙන තියෙනවා. සමහර දිනවලට ආහාර ලැබෙන්නෙ නෑ. ඒ දිනවලදී අපි ආහාර සකස් කරනවා. නේවාසිකයන් මිය ගිය විට අවසන් කටයුතු සිදුකරන්නේ ද සමිතිය සතු මුදලින්. මෙහි අවශ්‍යතා සඳහා දානපතියන්ගේ උදව් උපකාර ලැබේනම් අගේකොට සලකනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012134</link>
    <topic>ඇරෑගම දම්පැල්ගොඩ - බුලත්කොහුපිටියට යන පාර අබලන්</topic>
    <author>මොරොන්තොට සමූහ අබේසිංහ අතුරුපාන</author>
    <content>ඇරෑගම දම්පැල්ගොඩ මාර්ගයේ සිට අතුරුපාන, මාදුරුමුල්ල, රොටුව, ගම්මාන හරහා තැඹිලිය හංදිය දක්වා වූ බුලත්කොහුපිටිය මාර්ගයට පිවිසෙන කෙටි මාර්ගය කිලෝ මීටර් තුනක් පමණ දුර ඇති පැරණි මාර්ගයකි.එය ඇරෑගම සිට කිලෝමීටරයක් පමණ ද තැඹිලිය හංදියේ සිට කිලෝ මීටරයක් පමණ ද වාහනයක් යා හැකි අයුරින් දෙපැත්ත සාදා ඇත. ඉතිරි කොටස පයින් වත් යා නොහැකි තරමට වල්බිහිවූ දුෂ්කර මාවතක් බවට පත්වී හමාරය. මාදුරුමුල්ල කොටසේ ඇළකින් එගොඩවන්නට ඇති ස්ථානය වැසි කාලයට මරු කපොල්ලකි.වැසි සමයට මෙම ස්ථානයෙන් එගොඩ වීමට දැව දඬු වලින් ඒදඬු දමා තිබුණ ද ජල පහරට හසුවීමෙන් ඒවා නිතර කැඩේ.මෙම ස්ථානයේ පාර සෑදීමට හා පාලමක් දැමීමට මිනුම් කටයුතු කළ ද තවමත් එම කටයුත්ත සිදු නොවීම නිසා ජනතාව සිය කනගාටුව පළ කරති.මේ පිළිබඳ අදහස් දැක්වූ ඒ. ඒ. මැණික් අප්පු මහතා - පාර සාදා දෙන බවට බොහෝ දෙනා පොරොන්දු වුණත් එය ඉටු වුණේ නෑ.කේ. සෝමසිරි මහතා -අපි දිනපතා මේ පාරේ ගමන් කරනවා. ගමට තිබෙන ප්‍රධානම පාර මේකයි.මාදුරුමුල්ලේ සිට අතුරුපානට පැමිණෙන අයටත් පාසල් යන අපේ දරුවන්ටත් වර්ෂා කාලයේ දී මේ ඇළෙන් ගොඩවෙලා එන්න අමාරුයි.මේ නිසා අපිත් ළමයිනුත් බොහෝ දුක් ගැහැටවලට මුහුණ දෙනවා.වගකිව යුත්තන් මේ පාර සහ පාලම සාදා දෙයි කියලා අපි විශ්වාස කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012135</link>
    <topic>ලී කැටයමින් දස්කම් පාන තරුණයා</topic>
    <author>මහරගම විශේෂ වේහැල්ලේ පියතිලක</author>
    <content>2009 සහ 2010 ජාතික ශිල්ප සභාව මෙහෙයවූ ශිල්ප සම්මාන තරගාවලියේදී එම දෙවසරේම ස්වර්ණ සම්මානයට පාත්‍ර වූ තරුණ ලී කැටයම් ශිල්පියෙක් ලෙස ජී. ඉන්දික උදයංගන හැඳින්විය හැක. ඇල්පිටිය පොලිස්කන්ද පාරේ පදිංචි මොහු පාරම්පරික දැව කැටයම් ශිල්පියෙකි.1997 සිට අද දක්වා අඛණ්ඩව තම දැව නිර්මාණ සඳහා ජනාධිපති සම්මාන 21 ක් ඇතුළු විවිධ සම්මාන 31 ක් ලබා ඇත.2006 වසරේ රුසිියාවේ පවත්වන ලද ජාත්‍යන්තර හස්ත කර්මාන්ත ප්‍රදර්ශනයේදී ඉතිහාසයේ ප්‍රථම වරට ලෝකඩ සම්මානයක් තම මවුබිමට ගෙනා එකම ශ්‍රී ලාංකික අත්කම් ශිල්පියාද මොහු විය.ඉදිරි පරම්පරාවට සිය දස්කම් දායාද කිරීමේ බලාපොරොත්තුවෙන් මොහු සිටී.ඒ අතුරින් 2009 වසරේ රන් සම්මාන හිමි වූයේ ‘රාවණා සීතා’ නිරූපණය කළ තම කැටයමකටය.මොහුගේ නිර්මාණ දිවියට අපිද සුබ පතමු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012136</link>
    <topic>සිය දෙනකුට රැකියා මඟ පාදමින් නාගොඩ ටින්මාළු කම්හල විවෘතවෙයි</topic>
    <author>කළුතර විශේෂ - සැම්සන් ප්‍රේමසිරි</author>
    <content>ටින් මාළු කර්මාන්ත ශාලාවක් කළුතර නාගොඩ පුලර්මන්වත්ත කර්මාන්ත පුරයේ ආරම්භ කෙරේ.පෞද්ගලික සමාගමක් විසින් දේශීය වෙළෙඳපළ ඉලක්ක කරගෙන මේ කර්මාන්ත ශාලාව ආරම්භ කරන ලදී.නව කර්මාන්ත ශාලාව සඳහා රුපියල් මිලියන හතළිස් දෙකක මුදලක් වැයකර තිබේ.රැකියා විරහිත තරුණ තරුණියන් සිය දෙනකුට මෙහි රැකියා අවස්ථා ලබාදීමට කටයුතු යොදා ඇතැයි සමාගමේ කළමනාකාර අධ්‍යක්‍ෂ නිමල් ජයසූරිය මහතා ‘දිනමිණ” ට කීය.වරාය හා මහා මාර්ග නියෝජ්‍ය ඇමැති රෝහිත අබේගුණවර්ධන මහතා විසින් නව කර්මාන්තශාලාව නොබෝදා විවෘත කරන ලදී.විදේශීය රටවල සිටින ශ්‍රී ලාංකිකයන් ගේ ප්‍රයෝජනය තකා මාළු ඇඹුල් තියල්, මාළු බැඳුම්, කොස් හා දෙල්මාළු ඇතුළු ජාඩි වර්ග ටින්වල ඇසිරීම ද මේ කර්මාන්ත ශාලාවේ සිදු කෙරේ.එම නිෂ්පාදනවලට හොඳ ඉල්ලුමක් පවතී.යුරෝපා සංගමය් අනුමත ශ්‍රී ලංකාවේ පිහිටුවා ඇති ප්‍රථම මාළු ටින්වල ඇසිරීමේ කර්මාන්තශාලාව වන්නේ මෙයයි.මේ වනවිට නාගොඩ පුලර්මන්වත්ත කර්මාන්ත පුරයේ විවිධ කර්මාන්ත විසි දෙකක් පමණ ආරම්භ කර තිබේ.තවත් කර්මාන්ත ශාලා කීපයක්ම ඉදිකිරීමේ කටයුතු දැන් සිදු කෙරේ.අවශ්‍ය යටිතල පහසුකම් මෙන්ම කර්මාන්ත කරුවන්ගේ ගැටලුවලට විසඳුම් ලබාදීමට පියවර ගන්නා බැව් නියෝජ්‍ය ඇමැති රෝහිත අබේගුණවර්ධන මහතා පැවැසීය.එසේම කටුකුරුන්ද හන්දියේ සිට සංවර්ධනය කෙරෙන මහා මාර්ගය නාගොඩ කර්මාන්තපුරය දක්වාම දීර්ඝ කොට කාපට් කර සංවර්ධනය කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012137</link>
    <topic>අනුරපුර මල්බෙරි ගම් වැසියෝ ඉඩම් අතහැර යති</topic>
    <author>අනුරාධපුර නැඟෙනහිර සමූහ සේනපුර ඩී. නිශ්ශංක</author>
    <content>අනුරාධපුර මල්බෙරි ගම් ආදර්ශ ගම්මානයේ පදිංචි කරවන ලද පවුල් විශාල ප්‍රමාණයක් ඉඩම් කට්ටි විකුණා ගම අතහැර ගොස් ඇත.මේ ගම්මානය අරඹන ලද්දේ නිවාස නොමැති දුප්පත් පවුල් සඳහාය. ඒ සඳහා පර්චර්ස් විස්ස බැගින් ඉඩම් කට්ටි සියයක් මැන වෙන් කරන ලදී.ගම්මානය ආරම්භයේ දී මාර්ග, විදුලිය, ජලය ආදී පහසුකම් කිසිවක් සපයාදී නොතිබීම නිසා මෙහි පදිංචියට කිසිවෙක් නොපැමිණි අතර අතමිට ඇති අය නිවාස සාදා ඒවා ව්‍යාපාරිකයන්ට හා රජයේ සේවකයන්ට විකුණා දමා තිබෙන අයුරු දැක ගත හැක.ඉඩම් ගත්තේ මුදලාලිලා. ඔවුන් පැත්ත පළාතේ ආවෙ නැහැ. අතමිට තියෙන අය ගෙවල් හදලා වික්කා. තවත් ගෙවල් කීපයක් හොඳට හදලා, පදිංචි නැතිව වහලා තියෙනවා. ඒවත් විකුණන්න දාලයි තියෙන්නේ. මෙන්න මෙහෙමයි ඒ ආණ්ඩුව නැති බැරි මිනිහට සැලකුවේ යැයි මල්බෙරිගම ගම්මානයේ පදිංචිකරුවෝ මැසිවිලි නඟති.මේ පිළිබඳ අදහස් දැක්වූ මල්බෙරිගම පදිංචි කේ. සිරිල් මහතා - ඉඩම් කට්ටි සියයෙන් දැනට පදිංචිවෙලා ඉන්නේ පවුල් 24 ක් පමණයි. බොහෝ දෙනෙක් පහසුකම් නැති නිසා ගම අතහැර ගිහිල්ලා. සාදා ඇති නිවාසවල කිසිවෙක් පදිංචි නැහැ. ඉතිරි ඉඩම් කට්ටි කැලයෙන් වැසී ගොසින්.එච්. එම්. නන්දාවතී මහත්මිය - මේ ගමේ තත්ත්වය ඇමැති එස්. එම්. චන්ද්‍රසේන මහතාට කීවා. ඒ මහතා තමා මේ ගමට විදුලිය හා වතුර අරන් දුන්නේ. එයින් මෙහි පදිංචිකරුවන්ට විශාල සහනයක් වුණා.ජී. කේ. සමුදුහාමි මහතා - ගමට යන පාරවල් සියල්ලම විනාශ වෙලා. වර්ෂා කාලයට වාහනයකින් තබා පයින්වත් යන්න බැහැ. එකම මඩ වගුරක්.ආර්. ඩබ්ලිව්. කරුණාතිලක මහතා - ඉඩම් නොමැති පවුල් කොපමණ අනුරාධපුරයේ ඉන්නවද. මේ ගම්මානයේම තවත් පවුල් හැත්තෑවක් විතර පදිංචිකරවන්න පුළුවන්.නාලනී දිසානායක මහත්මිය - අපි පදිංචි වෙලා හිටියේ අනුරාධපුර – මල්වතු ඔය අයිනේ. වර්ෂාවට නිවාසය විනාශ වුණා. අපි නවාතැන් ගෙන හිටියේ මල්වතු ඔය අසල පංසලේ. පසුව නැඟෙනහිර නුවරගම් පළාතේ ප්‍රාදේශීය ලේකම්තුමා ඇවිත් අපේ දුක බලලා මල්බෙරිගමින් ඉඩම් කැබැල්ලක් පෙන්නුවා. දින කීපයකට පස්සේ අපි ගිහිං බලනවිට තවත් නිලධාරියෙක් සන්තෝසමක් අරගෙන ඒ ඉඩම තවත් කෙනෙකුට දීලා. මේ ගැන නැවත ලේකම්තුමාට දැන්වුවාට පසු නැවත ඒ ඉඩම් අපට අරන් දුන්නා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012138</link>
    <topic>පෙරියකඩු-නැලව මාර්ගයට මහ වැස්සෙන් බර හානි</topic>
    <author>ඉබ්බාගමුව විශේෂ චන්ද්‍රතිලක රත්නායක</author>
    <content>නොකඩවා ඇද හැලෙන අධික වර්ෂාව හේතුකොට ගෙන ඉබ්බාගමුව පන්නල හරහා පෙරියකඩු - නැලව බස් ධාවන මාර්ගය ස්්ථාන දහයකින් පමණ බරපතළ ලෙස නාය යෑමකට ලක් වී තිබේ.පෙරියකඩු - නැලව මාර්ගය කොන්ක්‍රිට් අතුරා ඇති අතර, එම මාර්ගය බතලගොඩ ඇළ හා සමාන්තරව දිවෙයි.මාර්ගය සෝදාපාළුවී යෑම වළක්වාලන අරමුණින් මෙයට වසර 40කට පමණ ඉහත දී මාර්ගයේ ඇළ ඉවුරෙහි සිටුවා තිබූ පුවක්, කොට්ටම්බා, දිවුල්, හල්මිල්ල, කෙසෙල්, ඇතුළු ගස් වර්ග බතලගොඩ වාරිමාර්ග ඉංජිනේරු කාර්යාලය මගින් ගොවි සංවිධාන නියෝජිතයින් ලවා කපා දැමීම හේතුවෙන් මෙසේ මාර්ගය නාය යන්නට පටන්ගෙන ඇති බව නැලව ගම්වාසීහු පවසති.කොන්ක්‍රීට් ඇතිරූ ස්්ථාන උමං මාර්ග සේ යටින් ගලවාගෙන යාම හේතුවෙන් වාහන ගමනා ගමනය ද නවතා දමා ඇත. සිදුවී ඇති විනාශය පිළිබඳව අදහස් දැක්වූ නැලව ඒ. එම්. ගුණතිලක බණ්ඩා මහතා - “70 දශකයේ දී බතලගොඩ ඉංජිනේරු කාර්යාලයේ නිලධාරීන් ගේ මග පෙන්වීම යටතේ මාර්ගයේ හෝදා පාළුව නැවැත්වීමට ඇළ ඉවුරෙහි අරලිය, පුවක්, හල්මිල්ල, දිවුල් ආදී ගස් වර්ග හැදුවා.ඒ නිසා ඒ කාලයේ ගරා වැටීම් සිදුවුණේ නැහැ. දැනට වසර දෙක තුනකට ඉහත දී ඇළ ගොඩවෙන බව පවසමින් නිලධාරීන් ගොවි සංවිධාන සමඟ ඇවිල්ලා ගස් ඔක්කොම කපා දැමුවා. ඒ නිසයි මේ විපත. කඩා වැටුණු තැන් පස් දමා ගොඩ කිරීම අමාරුයි. කොන්ක්‍රීට් යොදා ඇති තැන් වලින් බිංගෙවල් වාගේ පස් තට්ටු ගැලවිලා.සරත් රත්නායක මහතා - අපි එපා කියද්දී ගස් ටික කපලා මේ මාර්ගය විනාශ කළා. ගමේ අය විරෝධය පෑවා. ගොවි සංවිධානවල අය අකමැති වුණත්, නිලධාරීන්ගේ බලපෑම නිසා ගස් කපා දැම්මා. ඒකේ විපාක විඳින්නේ ගමේ අයයි. ගම්මාන 10ක 15ක ජනතාවට ඉබ්බාගමුවට, කුරුණෑගලට, කුඹුක්වැවට යන්න තිබෙන එකම මාර්ගයත් මේකයි.කෙසේ වුවද මාර්ගය කඩිනමින් ප්‍රතිසංස්කරණය නොකළහොත් මහත් විනාශයක් සිදුවනු ඇතැයි ප්‍රදේශවාසීහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=r1012139</link>
    <topic>‘සියනෑ’ පුහුණු ගුරුවරුන්ගෙන් ගම්පහ දරුවන්ට සේවයක්</topic>
    <author>වතුරුගම සමූහ කේ. කේ. එස්. ආරියදාස</author>
    <content>වේයන්ගොඩ ‘සියනෑ’ ජාතික අධ්‍යාපන විද්‍යා පීඨය ගුරු පුහුණුව ලබන ගුරු සිසු සිසුවියන් (ගුරු අභ්‍යාස ලාභීන්) ගම්පහ දිස්ත්‍රික්කයේ ග්‍රාමීය ප්‍රදේශ කිහිපයක සම්පත් අඩු කුඩා පාසල් හතරකට භෞතික සම්පත් මෙන්ම, අධ්‍යාපන අංශ යටතේ සංවර්ධන කටයුතුවල දායක වෙමින් විශාල සංවර්ධන වැඩ කොටසක් ඉටු කර දෙති. පුරා දින තුනක කාලයක් දිවා රාත්‍රී එම පාසල්වල නේවාසිකව සිටිමින්, ශ්‍රමදායකත්වය යටතේ මෙම සංවර්ධන කටයුතුවල නිරත විය.තම කාලය ධනය ශ්‍රමය වැය කරමින් පාසල්වල පන්ති කාමර නවීකරණය ඩෙස් පුටු මේස අලුත් වැඩියා කිරීම, ක්‍රීඩා පිටි, අබලන් ගොඩනැඟිලි සැකසීම, ගෙමිදුල අලංකරණය කිරීම, ගෙවත්ත පිරිසුදු කර මල් වගාව ඇතුළු විවිධ සංවර්ධන කටයුතු මේ යටතේ ඉටුකර ඇත.ඔවුන් මෙතෙක් පාසල් හතරෙහි සිදුකර ඇති සංවර්ධන කටයුතුවල වටිනාකම රුපියල් ලක්ෂ හතරකටත් වඩා වැඩි බව පාසල් ප්‍රධානීහු පෙන්වා දෙති.මේ යටතේ සංවර්ධන කටයුතු සිදුකරනු ලැබුයේ ඌරාපොළ නිකහැටිකන්ද කනිෂ්ඨ විද්‍යාලය, රනිස්වල, වළගම්බා විද්‍යාලය නිකහැටිකන්ද – යටවක කනිෂ්ට විද්‍යාලය, තිහාරිය මයුරපාද මහා විද්‍යාලයන්ය.එම වැඩසටහන යටතේ සම්පත් අඩු ග්‍රාමීය පාසල් අනූවක් තරම් සංඛ්‍යාවක් 1988 වසරේ සිට 2010 දක්වා කාලය තුළ ‘සියනෑ’ ජාතික විද්‍යා පීඨය ගුරු පුහුණුව සම්පූර්ණ කළ ගුරු පිරිස අතරින් ඉටු වී ඇති බවද විද්‍යා පීඨ බල ධාරීහු පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012131</link>
    <topic>ජාතික ක්‍රීඩා සංගම් නිලවරණ වසර 2කට වරක් පැවැත්වීමට යයි</topic>
    <author>පි‍්‍රන්ස් ගුණසේකර</author>
    <content>ජාතික ක්‍රීඩා සංගම් නිලවරණ වසර 2කට වරක් පැවැත්වීම කෙරෙහි ක්‍රීඩා අමාත්‍යාංශයේ අවධානය යොමුව ඇත.ක්‍රීඩා සංගම්වල පරිපාලන කටයුතු කරගෙන යෑමේදී වසරින් වසර නිලවරණ පැවැත්වීම යෝග්‍ය නොවන හෙයින් සැලසුම් සකස්කර ක්‍රියාවට නැංවීමට ප්‍රමාණවත් කාලයක් ලබාදිය යුතු බව ක්‍රීඩා ඇමැති මහින්දානන්ද අළුත්ගමගේ මහතා පවසයි.එබැවින් ඉදිරි මාස කිහිපය ඇතුළත ක්‍රීඩා පනත සංශෝධනය කිරීමේ දී ක්‍රීඩා සංගම්වල නිලවරණ පැවැත්වීමේ කාලසීමාව ඇතුළත් වගන්තිය ද අළුත්වීමට ඉඩ තිබේ.නව ක්‍රීඩා පනත පිළිබඳ ක්‍රීඩා සංගම් දැනුවත් කිරීමේ වැඩමුළුවක් ලබන මාසයේ දී පැවැත්වෙන අතර එහිදී නිලවරණ කාලසීමාව පිළිබඳ විශේෂ සාකච්ඡාවක් පැවැත්වේ. මේ ගැන ක්‍රීඩා සංගම් ප්‍රධානීන් දැනුවත්කොට ඔවුන්ගේ අදහස් ලබාගැනීමට නියමිතය.දැනට 1973 අංක 25 ක්‍රීඩා පනත අනුව සෑම වසරකම මාර්තු 31 දිනට පෙර ක්‍රීඩා සංගම් නිලවරණ පැවැත්විය යුතු වේ. මේ පනත යල් පැනගිය එකක් බවට බොහෝ දෙනාගේ මතය වී ඇත.“ක්‍රීඩා සංගම් අවුරුද්දෙන් අවුරුද්ද වෙනස් වුනාම සැලසුම් ක්‍රියාත්මක කිරීමට බාධා ඇතිවෙනවා. පත්වෙලා මාස 6ක් ගතවෙද්දී ඊළඟ නිලවරණයට සූදානම් වෙනවා. ක්‍රීඩාවේ දියුණුවට යමක් කරන්න කාලය අඩුයි. අළුත් ක්‍රීඩා පනත පාර්ලිමේන්තුවට එද්දී ක්‍රීඩා සංගම්වල නිලවරණ කාලය වෙනස් කිරීමටත් අවධානය යොමු කරගෙන යනවා” යැයි ක්‍රීඩා ඇමැතිවරයා පැවැසීය.මේ අතර රට පුරා ඇති ක්‍රීඩාංගණ හා ඒවායේ තත්ත්වයන් පිළිබඳ වාර්තාවක් ලබා ගැනීමට ද ක්‍රීඩා ඇමැති මහින්දානන්ද අළුත්ගමගේ මහතා තීරණය කර ඇත.ප්‍රාදේශීය ලේකම් කොට්ඨාස මට්ටමේ ඇති සෑම ක්‍රීඩාංගණයකම පහසුකම් පිළිබඳ පූර්ණ අවබෝධයක් ලබා ගැනීම මෙමගින් අපේක්‍ෂා කෙරේ. මේ වාර්තාව ලැබීමෙන් අනතුරුව රට පුරා අංග සම්පූර්ණ ක්‍රීඩාංගණ 25ක් ඇති කිරීමට අපේක්‍ෂාවකි.එමෙන්ම පළාත් 9ට ක්‍රීඩා සංකීර්ණ 9ක් ඉදිකිරීමට ද රජයේ අවධානය යොමුව ඇත. දැනටමත් බස්නාහිර හා දකුණු පළාත්වල මේ පහසුකම් ඇති අතර අනෙක් පළාත්වලට ද නවීන පහසුකම්වලින් යුත් ක්‍රීඩා සංකීර්ණ ලබාදීමට බලාපොරොත්තු වේ.“මා ක්‍රීඩා ඇමති වුනාට මට ඕන තැන්වල ක්‍රීඩාපිටි හැදීමේ ප්‍රතිපත්තියක් නෑ. සමහර ප්‍රාදේශීය ලේකම් කොට්ඨාසවලට ක්‍රීඩාංගණ ඇත්තේම නෑ. ඇතැම් කොට්ඨාසවලට ගොඩක් තිබෙනවා. මේ විෂමතාව නැතිවන විදිහේ වැඩපිළිවෙළක් නිර්මාණය කළ යුතුයි. ගමේ දරුවන්ගේ ක්‍රීඩා කුසලතා ඉදිරියට ගැනීමට යටිතල පහසුකම් සංවර්ධනය කඩිනම් කිරීම අපේක්‍ෂාවයි” ක්‍රීඩා ඇමැතිවරයා පැවැසීය.ක්‍රීඩා අමාත්‍යංශයට ලබන වසරේ දී රුපියල් මිලියන 1300 ක මුදලක් රජය මගින් වෙන්කර දී තිබේ.මේ මුදලින් සුගතදාස පිහිනුම් තටාකය සංවර්ධනය කිරීමට හා ටොරින්ටන් ක්‍රීඩාංගණය නවීකරණය කිරීමට දැනටමත් තීරණය කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012132</link>
    <topic>තරගයක් නැතිව මාලිංග අයි.පී.එල්. තරගාවලියට</topic>
    <author/>
    <content>අයි. පී. එල් තරගාවලි 3ක දී මුම්බායි පිලට ක්‍රීඩා කළ ලසිත් මාලිංගට ලබන වසරේ පැවැත්වෙන සිවුවැනි අයි. පී. එල් තරගාවලියේ දී වෙන්දේසියකින් තොරවම නැවත මුම්බායි පිලට ක්‍රීඩා කිරීමේ අවස්ථාව උදා වී ඇත.වසර 3ක තරග ගිවිසුමක් සඳහා අයි. පී. එල්. තරගාවලියට එක් වූ ක්‍රීඩකයන්ගේ ගිවිසුම පසුගිය තරගාවලියත් සමඟ අවසන් වූ අතර ලබන වසරේ සිට තවත් වසර 3ක කාලයක් සඳහා වන නව ගිවිසුම සඳහා ක්‍රීඩකයන් වෙන්දේසී කිරීම ලබන වසරේ පෙබවාරි මාසයේ දී සිදුකිරීමට නියමිතය.පසුගිය තරග කාලය තුළ ඒ කණ්ඩායම් නියෝජනය කළ ක්‍රීඩකයන් වෙන්දේසියකින් තොරව නැවත අදාළ කණ්ඩායමට අත්පත් කර ගැනීමට තරග සංවිධායකයන් විසින් ලබා දී තිබූ කාල සිමාව පසුගියදා නිමාවට පත් වීය.මේ අනුව ජගත් ක්‍රිකට් පිටියේ විශිෂ්ටතම ක්‍රීඩකයන් රැසක් අභිබවමින් වෙන්දේසියකින් තොරව සිය පැරැණි අයි.පී. එල්. කණ්ඩායම යළි නියෝජනය කිරීමේ අවස්ථාව ලබාගත් විදේශීය ක්‍රීඩකයන් 5 දෙනා අතරට මාලිංග ද එක් විය.කොදෙව් දූපත් හී කිරොන් පෙලාර්ඩ්, දකුණු අප්‍රිකාවේ ඇල්. බී මෝකල්, ඔස්ට්‍රේලියාවේ ෂේන් වෝන් හා ශේන් වොට්සන් මෙසේ වෙන්දේසියකින් තොවර නැවත සිය පැරැණි කණ්ඩායම නියෝජනය කිරීමට අවස්ථාව ලබා ගත් සෙසු ක්‍රීඩකයන් වෙති.පසුගිය අයි. පී. එල්. තරගාවලියට සහභාගි වූ මුත්තයියා මුරලිදරන් සනත් ජයසූරිය, කුමාර් සංගක්කාර, මහේල ජයවර්ධන, තිලකරත්න ඩිල්ෂාන් ඇතුළු සෙසු ශ්‍රී ලංකා ක්‍රීඩකයන්ට එළැඹෙන අයි. පී. එල්. තරගමාලාවේ දී නියෝජනය කිරීමට ලැබෙන කණ්ඩායම තීරණය වන්නේ ක්‍රීඩක වෙන්දේසියෙන් පසුවය.වෙන්දේසියකින් තොරව තම පිලට ක්‍රීඩා කළ ක්‍රීඩකයන් නැවත අත්පත් කර ගැනීමේ ක්‍රමවේදය අනුව අදාළ කණ්ඩායම් සඳහා යළි ලබාගත හැකි උපරිම ක්‍රීඩකයන් ගණන 4කි. මුම්බායි ඉන්දියන්ස් සහ චෙන්නායි සුපර් කිංග්ස් ක්‍රීඩකයන් 4 බැගින් යළි සිය කණ්ඩායමට එක් කර ගැනීමට තීරණය කොට තිබේ.වෙන්දේසියකින් තොරව මෙසේ ක්‍රීඩකයන් ඉල්ලා සිටීම අයි. පී. එල්. නීති රීති අනුව එසේ ඉල්ලා සිටින පළමු ක්‍රීඩකයාගේ වටිනාකම අමෙරිකානු ඩොලර් මිලියන 1.8ක් වේ. දෙවැනි ක්‍රීඩකයාගේ වටිනාකම අමෙරිකානු ඩොලර් මිලියන 1.3කි. තුන්වැනි ක්‍රීඩකයාගේ වටිනාකම අමෙරිකානු ඩොලර් ලක්ෂ 9ක් ද සිවුවැනි ක්‍රීඩකයාගේ වටිනාකම අමෙරිකානු ඩොලර් ලක්ෂ 5ක් ද වනු ඇත.මේ අනුව මුම්බායි ඉන්දියන්ස් පිල සචින් තෙන්ඩුල්කාර්, හර්බජන් සිං, කිරාන් පොලාර්ඩ් සහ ලසිත් මාලිංග යළි අත්පත් කරගෙන ඇති අතර චෙන්නායි සුපර් කිංග්ස් පිල මහේන්ද්‍ර සිං දෝනි, සුරේෂ් රයිනා, මුරලි විජේ සහ ඇල් බී මෝකල් යළි අත් කර ගත්තේ ය. රාජෙස්තාන් රෝයල් පිල ෂේන් වෝන් සහ ශේන් වොට්සන් නැවත ලබාගත් අතර දිල්ලි පිල විරේන්ද්‍ර ෂෙවාග් බැංග්ලෝර් පිල විරාත් කෝලිද යළි අත්පත් කර ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012133</link>
    <topic>ලෝක කුසලාන ක්‍රිකට් ක්‍රීඩාංගණ ජනවාරි 15 දා අයි.සී.සී.යට භාරදෙයි</topic>
    <author>ප්‍රින්ස් ගුණසේකර</author>
    <content>රුපියල් බිලියනයක් පමණ වැයකොට ලෝක කුසලාන ක්‍රිකට් තරගාවලිය වෙනුවෙන් ම සැකසූ ක්‍රීඩාංගණ තුන ජනවාරි 15 වැනිදා ජාත්‍යන්තර ක්‍රිකට් කවුන්සිලයට නිල වශයෙන් භාරදිය යුතු වේ.ජාත්‍යන්තර ක්‍රිකට් කවුන්සිලයේ නියෝජිත පිරිසක් එදින හම්බන්තොට සූරියවැව, මහනුවර පල්ලේකැලේ හා කොළඹ ආර්, ප්‍රේමදාස ක්‍රීඩාංගණ පරීක්ෂා කිරීමෙන් අනතුරුව ලෝක කුසලාන ක්‍රිකට් තරගාවලියට මේ ක්‍රීඩාංගණ සුදුසු ද? යන ප්‍රශ්නයට නිල වශයෙන් පිළිතුරු ප්‍රකාශයට පත් කිරීමට නියමිත ය.සමහරෙක් විවිධ මතිමතාන්තර ප්‍රකාශ කළ ද ලෝක කුසලාන තරගාවලිය වෙනුවෙන් ඉදිකළ ක්‍රීඩාංගණ තුනම දැනටමත් හොඳ මට්ටමක ඇති නිසා ජාත්‍යන්තර ක්‍රිකට් සමුළු නියෝජිතයෝ සතුට පළ කරනු ඇතැයි ශ්‍රී ලංකා ක්‍රිකට් සභාපති ඩී. එස්. ද සිල්වා මහතා පැවැසීය. ‘ක්‍රීඩාංගණවල සියලු ඉදිකිරීම් සම්පූර්ණ කර ජනවාරි 15දාට අප භාරදිය යුතුයි. අයි. සී. සී. නියෝජිතයෝ කිහිපවතාවක් ම පැමිණ අපට ඉලක්කගත කාලයක් ලබාදුන්නා. අප ඒවා අනුව කටයුතු කළා’ සිල්වා මහතා පැවැසීය.ලෝක කුසලාන ක්‍රිකට් තරගාවලිය ඉන්දියාව, බංග්ලාදේශය හා ශ්‍රී ලංකාවේ සත්කාරකත්වයෙන් පැවැත්වේ. ඉන්දියාවේ දී තරග 29ක් ක්‍රීඩාංගණ 8කදී, ශ්‍රී ලංකාවේ දී තරග 12ක් ක්‍රීඩාංගණ 3කදී හා බංග්ලාදේශයේ දී තරග 8ක් ක්‍රීඩාංගණ 2කදී පැවැත්වේ.ශ්‍රී ලංකාවේ දී හා ඉන්දියාවේ දී අවසන් පූර්ව තරග පැවැත්වෙන අතර අවසන් තරගය මුම්බායිහි දී පැවැත්වේ. මුම්බායිහි අවසන් තරගය ලෝක කුසලාන තරගාවලිය වෙනුවෙන් ම නවීකරණය කරන ලද වැන්කඩේ ක්‍රීඩාංගණයේ දී පැවැත්වේ.ලෝක කුසලාන තරගාවලිය වෙනුවෙන් ඉදිකරන ලද හම්බන්තොට සූරියවැව ක්‍රීඩාංගණය ක්‍රීඩා ඇමැති මහින්දානන්ද අළුත්ගමගේ මහතා විසින් අද නිරීක්ෂණය කිරීමට නියමිත අතර මේ සඳහා ශ්‍රී ලංකා ක්‍රිකට් නියෝජිත පිරිසක් ද ඉදිකිරීම් භාර ඉංජිනේරුවන් ද සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012134</link>
    <topic>ක්‍රීඩා ඇමැතිගේ පිලට ලකුණු 2ක තියුණු ජයක්</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ක්‍රීඩා ඇමැති ක්‍රිකට් කණ්ඩායම විසින් ශ්‍රී ලංකා ක්‍රිකට් පිල පරදවා ලකුණු 2 ක සය සාමාජික සැහැල්ලු පන්දු කිකට් ජයක් වාර්තා කරන ලදී. ඇමැතිවරයා ලකුණු 13 ක් ලබා, ඔහුගේ ඉනිම නවතා වෙනත් අයෙකුට ලකුණු ලබා දීමට කටයුතු සලසන ලදී. මෙම තරගය පසුගිය 11 වනදා මහනුවර පොලිස් පිටියේ දී පැවැත්විණි.ක්‍රීඩා ඇමැතිවරයාගේ පිල ඕවර් 5 කදී කඩුලු 1 කට ලකුණු 43 යි. - මහින්දානන්ද අලුත්ගමගේ ලකුණු 13 යි. තිලිණ තෙන්නකෝන් 08, (එල්. ප්‍රනාන්දු 11 ට කඩුලු 1 යි. ආර්. ගාල්ලගේ් 10ට 1 යි)ශ්‍රී ලංකා ක්‍රිකට් ආයතනය ඕවර් 4.5 කදී සියල්ලන්ම දැවී ලකුණු 41 යි.කපිල දන්දෙනිය 16(රෝලන්ඩ් පෙරේරා 6 ට කඩුලු 2 යි, මහින්දානන්ද අළුත්ගමගේ 10ට 1 යි.).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012135</link>
    <topic>බාධක දිවීමේ සූරියගේ උප සභාපති තනතුරට බාධකයක්</topic>
    <author>මැඩ්රිඩ් – ඒ.එෆ්.පී.</author>
    <content>තහනම් උත්තේජක චෝදනා එල්ල වී තිබෙන ජාත්‍යන්තර ක්‍රීඩාපිටියේ ඉහළ පෙළේ ක්‍රීඩිකාවක වූ ස්පාඤ්ඤයේ මාර්තා ඩොමින්ගස් එරට මලල ක්‍රීඩා සම්මේලනයේ උප සභාපති ධුරයෙන් තාවකාලිකව ඉවත් කළ බැව් ස්පාඤ්ඤ මලල ක්‍රීඩා සම්මේලනය නිවේදනය කළේය.2009 වසරේ ලෝක සූරතාවලියේදී මීටර් 300 බාධක දිවීමේ තරග ඉසව්වේ ලෝක සූරිය වූ මාර්තා ඇතුළු 13 දෙනෙකුගෙන් පොලිසිය විසින් පසුගියදා ප්‍රශ්න කරනු ලැබුවේය. තහනම් උත්තේජක භාවිතා කිරීමෙන් මහජන සෞඛ්‍යයට හානිකර අපරාධයක් කිරීමේ චෝදනාව යටතේ මාර්තා පොලිසියේ දැඩි ප්‍රශ්න කිරීමට ලක්විය.35 හැවිරිදි මාර්තා ස්පාඤ්ඤ මලල ක්‍රීඩා සම්මේලනයේ උප සභාපතිවරුන් සිවුදෙනා අතර කැපීපෙනෙන චරිතයක් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012136</link>
    <topic>මිනි ලෝක කුසලාන ක්‍රිකට් සූරතාවය ස්ලිම්ලයින් පිලට</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>ශ්‍රී ලංකා ක්‍රිකට් ආයතනය මෙහෙයවූ මිනි ලෝක කුසලාන සය සාමාජික සැහැල්ලු පන්දු ක්‍රිකට් තරග සූරතාව පන්නල ස්ලිම්ලයින් පිල දිනාගත් අතර අනු සූරතාව කටුගස්තොට යූත් සුපර් පිල දිනා ගත්තේ ය. කණ්ඩායම් 50 සහභාගි වුණු මෙම තරගාවලියේ අවසන් තරගයේ දී පළමුව පන්දුවට පහරදුන් ස්ලිම්ලයින් පිල ඕවර 5 කදී ලකුණු 53 ක් ලබා ගත්තේය. කටුගස්තොට සුපර් යූත් පිලට ලබාගත හැකි වූයේ ලකුණු 21 ක් පමණි.තරගයේ ආරම්භක උත්සවය ක්‍රීඩා ඇමති මහින්දානන්ද අළුත්ගමගේ මහතාගේ ප්‍රධානත්වයෙන් පැවති අතර, ත්‍යාග ප්‍රදානය මධ්‍යම පළාත් ප්‍රධාන ඇමති සරත් ඒකනායක මහතා අතින් සිදු කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=s1012137</link>
    <topic>හෙන්රි ඕල්කොට් ක්‍රිකට් තරග කල් යයි</topic>
    <author>උපනන්ද ජයසුන්දර මහනුවර ක්‍රීඩා විශේෂ</author>
    <content>ශ්‍රී ලංකාවේ ප්‍රධාන බෞද්ධ පාසල් 8 වන ආනන්ද, නාලන්ද, ධර්මරාජ, මහින්ද, මලියදේව, මාතර රාහුල, ධර්මාශෝක සහ ධර්මපාල විදුහල් අතර වාර්ෂිකව පැවැත්වෙන කර්නල් හෙන්රි ස්ටීල් ඕල්කොට් අනුස්මරණ ක්‍රිකට් තරගාවලිය අයහපත් කාලගුණය නිසා කල් දමා ඇත.එම තරගාවලිය ගාල්ල ජාත්‍යන්තර ක්‍රිකට් ක්‍රීඩාංගනයේ දී ඊයේ නිමාවීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=f1012131</link>
    <topic>මවුබිමේ සතුරන්ට නීති මඟින් දඬුවම් කළ යුතුයි</topic>
    <author>සාකච්ඡා කළේචන්දන ජයවීර</author>
    <content>මානුෂික මෙහෙයුමේ අවසාන භාගයේ දී එල්ටීටීඊය පරාජයේ මුවදොරට වැටී සිටියදී ඉන් ගොඩ ඒම සඳහා ඔවුන් විදේශ රටවල උද්ඝෝෂණ පැවැත්වීමේ විශේෂ වැඩපිළිවෙළක් දියත් කළා. ඒ සඳහා ඔවුන්ට පුද්ගලයන් දෙතුන් සියයකගේ සහාය ලැබුණා. මේ පිරිස වරින්වර ඉන්දියාවේ දී හා බටහිර රටවල් කිහිපයක දී උද්ඝෝෂණ පවත්වා තිබුණා.මේ පිරිස හා පසුගිය කාලය තුළදී විදේශගත වී එල්ටීටීඊයට ආධාර කරන එහි හිතවාදීන් සම්බන්ධීකරණ කටයුතු සිදු කරන තෝතැන්නක් බවට අද වන විට මහා බ්‍රිතාන්‍යය පත්ව තිබෙනවා.විදේශ රටකට පැමිණෙන ආගන්තුක රාජ්‍ය නායකයෙකුට එම රට තුළ දී කතා කිරීමේ නිදහස නැතිව යනවා නම් එය බරපතළ කාරණයක්. අපිට ඉදිරි කාලයේ දී මුහුණදීමට විශාල රාජ්‍ය තාන්ත්‍රික සංග්‍රාමයක් තිබෙනවා.මෙම බැරෑරුම් අවස්ථාවේදී ජනාධිපතිතුමා හා විදේශ ඇමැතිතුමා හැසුරුණු ආකාරය හා දක්වන ලද අදහස් ත්‍රස්තවාදය අගයන රටවල ඇස් අරවන ප්‍රකාශයන් බවට පත්ව තිබෙනවා. ශ්‍රී ලංකාවේ අභිමානය ඉහළයාමට එම ප්‍රකාශ හේතු වී තිබෙනවා.එක්සත් ජාතික පක්ෂය කියන්නේ සිංහල බෞද්ධයන්ගේ පක්ෂයක් නොවෙයි. රනිල් වික්‍රමසිංහ, රවී කරුණානායක, එරාන් වික්‍රමරත්න, රෝසි සේනානායක වැනි ඇංග්ලිකන් බලවේග විසින් මෙහෙය වන පක්ෂයක්. එවැනි පක්ෂයක සිංහල බෞද්ධ මතවාදය වෙනුවෙන් පෙනී සිටින්නන් සිටීමේ හැකියාවක් නැහැ.යුද අපරාධ චෝදනා එල්ල වූ අවස්ථාවලදී ලෝකයේ අනෙක් රටවල දේශපාලන නායකයන් හැසිරුණ ආකාරය කරු ජයසුරියට අසල්වැසි ඉන්දියාවෙන් ඉගෙන ගත හැකියි. 1991 දී නරසිංහ රාඕ රජයට කාශ්මීර ප්‍රශ්නය මතුවූ අවස්ථාවේ දී ඉන්දීය රජයට සහාය පළකරමින් ජාත්‍යන්තර මානව හිමිකම් කොමිසම ඉදිරියට ගියේ විපක්ෂ නායකවරයා වූ අතල් බිහාරි වජ්පායි මහතායි.ව්‍යවස්ථාවේ 154 වෙනි වගන්තියේ ඇතුළත් දේශපූර්ණත්ව කොන්දේසිය අනුව රට බෙදන බලවේග සමඟ හවුල්ව කටයුතු කරන ජාතියේ සතුරන්ට හා ආරක්ෂක හමුදා අපහසුතාවයට පත් කරන්නන්ට එරෙහිව නීතිය ක්‍රියාත්මක කරන ක්‍රමවේදයක් අනිවාර්යයෙන්ම ඇති කළ යුතුයි. විදේශවල දී උද්ඝෝෂණ පවත්වා ශ්‍රී ලංකාවට ඇවිල්ලා බොහොම අහිංසක විදිහට ජීවත්වෙන්න ඔවුන්ට ඉඩදිය යුතු නැහැ.රජය පැති කිහිපයකින් මේ ප්‍රශ්නයට මුහුණ දීමට අවතීර්ණව තිබෙනවා. රාජ්‍ය අංශය ශක්තිමත් කර එහි මුලිකත්වයෙන් ඉදිරිය බලායන සංවර්ධන ක්‍රියාදාමයක් පිළිබඳ අපි හිතලා තිබෙනවා. එහිදී යටිතල පහසුකම් නැංවීම ප්‍රධාන අවශ්‍යතාවයක් විදිහට පිළිගෙන ඒ සඳහා රජය මැදිහත්ව තිබෙනවා.දෙවනුව මුල්‍ය ක්ෂේත්‍රයේ විශාල පිබිදීමක් ඇති කිරීම සඳහා පුද්ගලික හා වානිජ බදු එක්තරා ප්‍රමාණයකට අඩු කොට හා සරල කර තිබෙනවා.ඔය මතයේ අපි හිටිය නම් මේ රටේ කෑල්ලක් වත් අද ඉතිරි වෙන්නේ නැහැ. 2008 දී ලෝක ආර්ථිකයේ ඇතිවුණු මහ දැවැන්ත අභියෝගයත් එක්ක නව ලිබරල්වාදය පිළිගත් රටවල් සුනුවිසුණු වෙලා ගියා. රජය මැදිහත්වෙලා වෙළෙඳ පොළ කළමනාකරණය කළ යුතුය කියලා විශ්වාස කරපු චීනය, ඉන්දියාව, ශ්‍රී ලංකාව වගේ රටවල ආර්ථිකය ආරක්ෂා වුණා. පුද්ගලික ආයතන ගැන විශ්වාසය තියපු යුරෝපය, උතුරු අමෙරිකාව ආර්ථික අර්බුදයකට හසුවුණා.ලාභය පදනම් වුණු පුද්ගලික අංශයකට කොහොමටවත් බැහැ රටක ආර්ථිකයක දිශානතිය තීරණය කරන්න. රජය මැදිහත්ව වෙළඳ පොළ ආර්ථිකය කළමනාකරණය කළ යුතුය යන්නයි අද ලෝකයේ ප්‍රධාන ප්‍රවාහය බවට පත්ව ඇත්තේ. සිංගප්පූරුවෙන්, තායිවානයෙන්, කොරියාවෙන් ආරම්භ වී අද වන විට ඉන්දියාව, වියට්නාමය, චීනය, බ්‍රසිලය, රුසියාව ඇතුළු නැඟීඑන ආර්ථිකයක් ලබා තිබෙන මහා ජයග්‍රහණ අපට වාර්තා කිරීමට හැකිවී තිබෙන්නේ එම පසුබිම මතයි.එජාපය මූලිකව ගෙන ගිය නව ලිබරල්වාදී මතවාදයෙන් ඈත්වෙලා රජය මූලිකව කළමනාකරණය කරගත් ගමනක් යාමට මුලපිරීම මඟින් අපි පුරෝගාමී කාර්යකට සම්බන්ධව තිබෙනවා. වානිජ ජාතිකවාදයේ නව යුගයක් අද වන විට ශ්‍රී ලංකාව තුළ ඇරඹී තිබෙනවා. අපි එහි මුහුණුවර කිහිපයක් චීනයේ දී, ඉන්දියාවේ දී හා සිංගප්පූරුවේ දී මෙන් මැලේසියාවේ දීත් දැක්කා. නමුත් අපි මහින්ද චින්තන ඉදිරි දැක්ම යටතේ ආරම්භ කොට තිබෙන්නේ අපටම ආවේණික වූ ක්‍රමයක්.රාජ්‍ය අංශයේ මැදිහත්වීම, පුද්ගලික අංශයේ ව්‍යාපාරික ආයෝජන පුළුල් කිරීම, සුළු හා මධ්‍යම පරිමාණ කර්මාන්ත වැඩිදියුණු කිරීම, පරිසර හිතකාමීත්වය මෙම නව වානිජ ජාතිකවාදයේ පදනමයි.විදුලිය ලබාදීම රජය සළකන්නේ සේවාවක් හැටියටයි. ගමට විදුලිය දීමේ දී වැයවන මුදල අපි සේවාදායකයන්ගෙන් අයකර ගත්තේ නැහැ. ඒ පාඩුව අවසාන වශයෙන් දැරීමට සිදුවන්නේ විදුලිබල මණ්ඩලයටයි.විදුලිබල මණ්ඩලයේ පාඩුව ඇතිවීමට අපට පාලනය කළ හැකි හේතු මෙන්ම පාලනය කළ නොහැකි කරුණුත් බලපානවා. 1995ට කලින් 100%ක්ම නිපදවූවේ ජල විදුලියෙන්. ජලයට කවුරුවත් ගෙවන්නේ නැති නිසා ඒ විදුලිබලය අපට ලාබෙට ලැබුණා. 1995 දී බිලියන 4.5ක ලාභයක් මණ්ඩලය ලැබුවා.ක්‍රම ක්‍රමයෙන් විදුලි ඉල්ලුම වැඩිවුණ නිසා ජල විදුලිය පමණක් ප්‍රමාණවත් වුණේ නැහැ. මණ්ඩලයට සිදුවුණා තාප විදුලිය හඳුන්වා දෙන්න. එතැන දී වැරදි දෙකක් අපි කළා. ලංකා විදුලිබල මණ්ඩලය වෙනුවට පුද්ගලික අංශය සම්බන්ධ කර ගැනීම හා කඩිමුඩියේ සැලසුමකින් තොරව ඒ සඳහා යොමුවීම එම වැරදි දෙකයි. තදබල විදුලි අවශ්‍යතාවයකට මුහුණ දී සිටි නිසා අවාසිදායක කොන්දේසි මත අපි පුද්ගලික අංශය සමඟ ගිවිසුම් ඇතිකර ගත්තේ.දිගුකාලීනව ගත් විට අපිට එයින් විශාල හානියක් වුණා. දැනට 65%ක් 70%ක් විදුලිය නිපදවන්නේ ඛනිජතෙල් වලින්. ඛනිජ තෙල් මිල ඉහළ පහළ යන විට විදුලිය නිපදවීමේ වියදමත් අනිවාර්යෙන්ම ඉහළ පහළ යනවා. ඒක වළක්වන්න බැහැ. 2005ට සාපේක්ෂව අද වන විට ඛනිජ තෙල් මිල තුන් ගුණයකින් පමණ ඉහළ ගොස් තිබෙනවා. 2009 තිබුණු විදුලි ඒකකයක මිලම තමයි අදටත් තියෙන්නේ.අවශ්‍ය නම් අදම වුණත් විදුලිබල ක්ෂේත්‍රය ලාබ ලබන තත්ත්වයට ගෙන යන්න අපට පුළුවන්. ඉන්දියාවේ, නේපාලයේ කරනව වගේ විදුලිය කප්පාදු කිරීමෙන් එහෙම නැත්නම් ජල විදුලියෙන් පමණක් විදුලිය සැපයීමෙන් අපිටත් ලාබ ලබන්න පුළුවන්. මේ අර්බුදය ඇතිවෙලා තිබෙන්නේ හැමෝටම විදුලිය ලබාදීමට උත්සාහ කිරීමෙන් හා විසිහතර පැයේම විදුලිය ලබාදීමට උත්සාහ කිරීම නිසයි.අපිට පාලනය කළ හැකි හේතු සතුටුදායක තත්ත්වයකට ගෙන ඒමෙන් මණ්ඩලය ලබන පාඩුව අවම කිරීමට අප උත්සාහ කරනවා. මුල්‍ය කළමනාකරණය ඇති කිරීම හා මණ්ඩලයේ ණය විධිමත් කිරීම ඒ අතරින් ප්‍රධානයි. ඒවගේම විදුලිබල මණ්ඩලයේ මිල දී ගැනීම අවිධිමත් ආකාරයකට සිදුවීම නිසා ඇතිවන පාඩුව අපිට වළක්වන්න පුළුවන් දෙයක්. ඒ තත්ත්වය වහාම නිවැරදි කිරීමට පියවර ගෙන තිබෙනවා. කාර්යක්ෂමතාවය ඉහළ නැංවීමට නවීන ක්‍රමෝපායන් හඳුන්වාදී තිබෙනවා.ලබන වසරේ මණ්ඩලයේ අපේක්ෂිත වියදමින් බිලියන 10ක් මෙම කළමනාකරණ විධිමත්භාවය තුළින් ඉතිරි කර ගැනීමට අමාත්‍යාංශය බලාපොරොත්තු වෙනවා. ඒ සඳහා සේවක කාර්යක්ෂමතාවය ඉහළ නැංවීමට හා ඉන්ධන පරිහරණ වෙනස්කම් ඇති කිරීමට අප බලාපොරොත්තු වෙනවා.විදුලිබල මණ්ඩලය කොහොමටවත් පෞද්ගලිකකරණය කරන්නේ නැහැ. මණ්ඩලයේ අයිතිය රාජ්‍යය අංශය සතුවම තබාගෙන කාර්යක්ෂමතාවය හා ඵලදායිතාවය ඉහළ නැංවීම තුළින් මණ්ඩලය ලබන පාඩුව පියවා ගැනීමයි අපේ අපේක්ෂාව.ජනපි‍්‍රය තීරණවලට යටවෙලා විදුලිබල මණ්ඩල අද වැටී තිබෙන ප්‍රපාතයෙන් ගොඩගන්න බැහැ. ඒ සඳහා උතුරේ යුද්ධය නිම කළා වගේ වසර කිහිපයක් කැපවෙලා වැඩ කරන්න ඕන. එතැන දී මණ්ඩලයට පාලනය කරන්න පුළුවන් හැම දෙයක්ම පාලනය කරන්න ඕන.විදුලිබල මණ්ඩලය පවත්වාගෙන යන්න අපි පසුගිය වසරවල දී මහා භාණ්ඩාගාරයෙන් රුපියල් බිලියන 21 ක් අරගෙන තිබෙනවා. ඛනිජ තෙල් සංස්ථාවට රුපියල් බිලියන 51ක් ණයයි. මහජන බැංකුවෙන් ලබාගෙන තිබෙන බැංකු අයිරාව බිලියන 20ක් වෙනවා. විදුලිබල මණ්ඩලයට ණය දීම නිසා ඒ ආයතනයනුත් අර්බුදවලට මුහුණපා තිබෙනවා.මණ්ඩලයේ පාඩුව වෙනත් ආයතනයක් මත පටවලා අපිට නිදහස් වෙන්න බැහැ. එතැනදි මම ජනපි‍්‍රය නොවන තීරණ ගන්නවා. ඒක කරන්නේ අනාගතය වෙනුවෙන්. යුද්ධයේ දී කැපවීමෙන් වැඩ කරලා රට නිදහස් කරගත්තා වගේ විදුලිබල මණ්ඩලයත් ඉදිරි වසර පහ ඇතුළත දී ශක්තිමත් මුල්‍ය ආයතනය බවට පත් කර රටටත් සේවකයන්ටත් ප්‍රතිලාභ ලැබෙන ආයතනයක් බවට පත් කිරීමට මම පොරොන්දු වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=f1012132</link>
    <topic>පච්ච සිරාලා වගේම අද පච්ච සිරියාවතීලත් ඉන්නවා</topic>
    <author>සාකච්ඡා කළේ:- බුද්ධික සමන් ගුණවර්ධන</author>
    <content>අපේ තරුණ පිරිසත් පන්සලත් පිළිබඳ කතා කරන විට සමාජයේ විවිධ පිරිස් විවිධ අදහස් දක්වනවා. ඒ අතර කොටසක් කියනවා අද තරුණ පිරිස පන්සලට යන්නෙ නැහැ, ඒ අය යන්නේ විහාර මහා දේවි උද්‍යානයට කියලා. තව පිරිසක් කියනවා නැහැ. තරුණ පිරිස් වැඩි වශයෙන් පන්සලට යනවාය කියලා.ඒ අතර තව ප්‍රශ්නයක් තියනවා. ඒ තරුණ පිරිස් පන්සලට ගිහින් කරන්නේ මොනවාද කියලා. මම දකින්නේ මේ අවසාන ප්‍රශ්නය වැදගත් කියලයි. අද විවිධ අධ්‍යාපනික ක්ෂේත්‍රවලින් ඉහළට ගිය තරුණ තරුණියන් කෙස් බූ ගාලා මහණදම් පුරන්න සැරසෙනවා. මේක එක්තරා විදියකට සමාජ ඛේදවාචකයක්. මොකද ගිහි ජීවිතය ආස්වාදයෙන් ගත කිරීම බුදුරජාණන්වහන්සේ පෙන්වා දුන් එක් කාරණයක්.තරුණ ජීවිතය ආස්වාදයෙන් ආදීනව දැනගෙන ගත කිරීම තමයි අවබෝධය කියන්නේ. ආශ්වාද විඳින්න ඕනෑ ආදීනව දැනගෙනයි. පුද්ගලයා ජීවත්වෙන්න ඕනෑ මැරෙන බව දැනගෙනයි. ඒකෙන් අදහස් වෙන්නෙ මැරෙන්න කියලවත් මරණය අමතක කරන්න කියලවත් නෙවෙයි.තරුණපෙළ පන්සලට ගිහින් ආදීනව දැනගෙන ආශ්වාද විඳින්න හැකි ජීවිතයකට ප්‍රවිශ්ට වෙනවා නම් මම දකින්නේ එය සුබ ප්‍රවණතාවක් ලෙසියි. ඒ වගේම තරුණ පිරිස පන්සලට ගිහින් පන්සලේ නතරවෙන්න සිතනවනම් එය සමාජමය අර්බුදයක්. ජීවිතය පිළිබඳ කලකිරීමට වඩා ජීවිතය පිළිබඳ අවබෝධය ලබා ගැනීමයි වැදගත් වෙන්නේ.බුදු දහමේ මූලික අංශ දෙකක් තියනවා. එය අමතක කරලා ධර්ම විවරණයට යන්න නරක යි. අද බොහෝ අය මේ අංශ දෙක අමතක කරල දහම විග්‍රහ කරන නිසා ධර්මයේ පරස්පරතා දකින්න පුළුවන්. බුද්ධාගමේ මූලික අංශය තමයි ලෞකික ජීවිතය අතහැර නිර්වාණය වෙත යාමේ දාර්ශනික සංකල්පය.දෙවැනි අංශය තමයි බුද්ධාගමේ එන වාස්තවික සාධක හෙවත් පොදු සංකල්ප. ඒ කියන්නෙ ගිහියෙක් ලෙස තරුණ ජීවිතය, විවාහ ජීවිතය ආදිය ගතකරල නිර්වාණය සාක්ෂාත් කරගන්නා සංකල්පයයි. අද තරුණ පෙළට අවශ්‍ය වෙන්නේ ඒ දෙවැනි සංකල්පය යි. මේ පොදු කාරණා ඔස්සේ තමයි තරුණ පෙළ නිර්වාණයට යා යුත්තේ. එහෙම නැතුව තරුණ ජීවිතයේ සියල්ල අතහැරල දාල යසකුල පුත්‍රයා වගේ මහණවෙන්න යනවා නම් ඒක සමාජමය වශයෙන් බිඳ වැටීමක්.අපේ සංස්කෘතික බුදුදහමට අනුව ථෙර පුත්ථාභය හාමුදුරුවො යුද්ධය දිනලයි රහත්වෙන්න පැවිදිදම් පුරන්න ගියේ. බුදුරජාණන්වහන්සේ දේශනා කළ ධර්මය මිහිඳු හිමියන් ලංකාවට දේශනා කළේ ලංකාවට ගැලපෙන ආකාරයටයි. අපට එකවරම ඉන්දියාවේ තිබූ බුදු දහම ලංකාවේ එලෙසින්ම රෝපණය කරන්න බැහැ.ලංකාවේ සංස්කෘතියට අනුගත බුදු දහමක් තමයි ලංකාවේ තිබෙන්නේ. එය නිර්වාණයට බාධාවන බුද්ධාගමක් නොවෙයි. ලාංකික සංස්කෘතිය හඳුනගත්ත බුද්ධාගමක්. මේ අනුව ලාංකික තරුණ පෙළ ගත්තාම අරිට්ඨ කුමාරයා වැන්නන් මහණ වුණේ ගිහි ජීවිතය පිළිබඳ විරෝධාකල්පයකින් තොරව ගිහි ජීවිතය ගත කිරීමකින් අනතුරුවයි.අද හාමුදුරුවරු පිළිබඳවත් මතවාද තිබෙනවා. අපි අහවල් හාමුදුරුවන්ගේ බුද්ධාගමේ කියල මිනිස්සුන්ට මතවාද තියනවා. මේ මතවාද ඈත්වෙලා තියෙන්නේ ධර්මය මිනිස්සුන්ට දෙන කෝණය හාමුදුරුවරු හඳුනාගෙන නො තිබීම නිසායි.අපි මුලින් කී පළමු අංශයෙන් මිනිසාට බුද්ධාගම කියා දුන්නොත් ඒ අය බුද්ධාගම කියන්නේ ඒ අංශය පමණක් ලෙස දකිනවා. දෙවැනි දෘෂ්ටියෙන් බුද්ධාගම කියා දුන්නොත් ඒ අය හිතන්නේ ඒ පැත්ත පමණයි. ධර්මය විග්‍රහ කරන ආකාරය පිළිබඳවත් අද හිතන්න වෙලා තිබෙනවා.මම ළඟදී එක අවස්ථාවක දේශනා කළා මේ ධර්මය විස්තර කරන්න අටුවා අවශ්‍යයි කියලා. ඒ වෙලාවේ එක මහත්තයෙක් කිව්වා අටුවා කියන්නේ පසුකාලීනව ආ දෙයක්නෙ කියලා. ඒ කියන්නේ අටුවා ප්‍රතික්ෂේප කරන පිරිසකුත් ඉන්නවා. හැබැයි, ඒ අය මහාවංශය පිළිගන්නවා. එහෙම වෙන්න බැහැනෙ.එහෙම අටුවා ප්‍රතික්ෂේප කරන්න තරම් ධර්මය දන්න හාමුදුරුවරු වත් ගිහි පිරිසක්වත් ලංකාවේ නැහැ. ඒත් කතා කරන්න ගියාම නිර්වාණගාමී පුද්ගලයන් ඉන්නවා. ඒ කියන්නෙ සමහරු කතාවෙන් නිවන් දැකල ඉවරයි. හැබැයි ක්‍රියාවෙන් සෝවාන් ළඟට තියා පන්සිල්වත් හරියට රැකල නැහැ.“කුමට නැටුම් කෙළි කුමට සිනා ද?” කියලත් ලෝවැඩ සඟරාවේ තියෙනවනෙ. ඒ කියන්නේ නැටුම ක්‍රීඩාව විලාසිතාව බුදු දහමේ ප්‍රතික්ෂේප කළා කියන දේ නෙවෙයි. බුදු දහමේ ඒ කිසිවක් ප්‍රතික්ෂේප කර නැහැ. ඒත් ප්‍රතික්ෂේප කරන්නේ මිනිසාට අවශ්‍ය ප්‍රමාණයට වඩා ඒ අංශවලට නැඹුරුවීම යි.අද තරුණ පෙළ ගත්තාම පුදුමාකාර විලාසිතා මේනියාවකින් පෙළෙන තරුණ තරුණියන් පිරිසක් ඉන්නවා. මේ සමස්තය නම් නෙවෙයි, මම දවසක් දැක්කා ගැහැනු ළමයෙක්ගෙ අතේ පච්චයක් කොටල තිබුණා. අපි දන්නෙ පච්ච සිරාල ගැනනෙ. දැන් ඒත් පච්ච සිරියාවතීලත් ඉන්නව කියලනෙ පේන්නෙ.ඒ කියන්නේ විලාසිතාව අගතිගාමි වෙලා තියනවා. බුදුරජාණන්වහන්සේ පෙන්වා දුන්නේ අත්තකිලමතානු යෝගයයි. කාමසුකල්ලිඛානු යෝගයයි දෙකම නිර්වාණාවබෝධයට අවකපන බවයි.එක් පැත්තකින් තරුණ පිරිසක් ආගමික අන්තගාමී බවකින් ඉන්නවා. තවත් පිරිසක් මේ විදියට වෙනත් පැත්තකිනුත් අන්තගාමී වී සිටිනවා. මම දකින්නේ තරුණ පරපුරේ වැඩි පිරිසක් අද අන්තගාමී කියලයි, ඒත් අවබෝධයෙන් ඉන්න තරුණ පිරිසකුත් ඒ අතර ඉන්න බව අපි දන්නවා.මේ විලාසිතාව බුද්ධාගමේ විලාසිතාව නෙවෙයි. ඒක අපේ සමාජය ගැන විවේක බුද්ධියෙන් කල්පනා කළාම අපට අවබෝධ වෙනවා. මේ විලාසිතාව අලෙවිය හා වෙළඳපළ හා සම්බන්ධවයි තිබෙන්නේ. තරුණ තරුණියන් අලෙවිවීමක් තමයි එහි තිබෙන්නේ. බුද්ධාගමේ විලාසිතාව ජීවිත අවබෝධය සමඟ ආ කාරණයක්.අපි දන්නවා විශාඛාව තරම් විලාසිතාවක් වෙන හිටිය ද? මේල පළඳනාවක් පවා ඇයට තිබුණා. හැබැයි ඒ මේල පළදනාව විකුණලා ඇය පන්සලක් හැදුවා. මම කියන්නෙ තරුණ තරුණියන්ට එහෙම කරන්න නෙවෙයි. අවබෝධයෙන් පන්සලට එන්න. අවබෝධයෙන් පන්සලේ ඉන්න. ජීවිතය අවබෝධයෙන් ගතකරන්න.මම මේ විලාසිතා දකින්නේ වෙළඳාමක් ලෙසනෙ. ඒ කියන්නේ වෙළෙන්ඳන් තරුණ පෙළ විකිණීමයි. අපි ඉස්සර රූපවාහිනියේ දැක්ක ද බාගෙට ඇඳගෙන අත්පුඩි ගහන නටන වැඩසටහන්? අද මේ තත්ත්ව ආකල්පමය වශයෙන් වෙනස්වෙලා. මේ ලස්සන හා විලාසිතාවලින් නැතිවුණේ මේ තරුණ අයගේ හිරිඔතප් විතරයි.බුද්ධාගමේ හිරිඔතප් ආරක්ෂා කරගන්නයි කියන්නේ. නරක කිරීමට ඇති ලජ්ජාව සහ බිය තමයි හිරිඔතප් කියන්නේ. මේ සංස්කෘතියයි බටහිරින් එන විලාසිතා විසින් නැතිකර තිබෙන්නේ. වෙන වෙච්ච දෙයක් නැහැ.ඒක වැරදියි. පල්ලියේ නීති තිබුණට පල්ලි නොයන අයත් ඕන තරම් ඉන්නවා. බුද්ධාගමේ නීති නැහැ කියන්න බෑ. බුද්ධාගමේත් නීති තිබෙනවා. ඒ නීතිවලට අනුගතවන පිරිස අඩුයි.දෙවියන්වහන්සේට වුණත් හොරෙන් වැඩ කරන්න මිනිස්සු කැමතියි. ඒ වගේ බුදුහාමුදුරුවන්ටත් හොරෙන් වැඩ කරන්න මිනිස්සු කැමතියි. බුදුන්වහන්සේට හොරෙන් වැඩ කරන්න පුළුවන් වුණත් බුද්ධාගමේ නායකත්වය දීල තියෙන්නේ හෘදය සාක්ෂියටනෙ. හැබැයි ඊට හොරෙන් වැඩ කරන්න බෑ.පල්ලියට වඩා බරපතළ නීතියක් තමයි බුද්ධාගමේ තියෙන්නේ. ඒ කියන්නේ හොරාටමයි යතුර දීල තියෙන්නේ. තමන්ගේම හෘදය සාක්ෂියට නායකත්වය දීල තියෙනවා.කිසිවෙකුට හෘදය සාක්ෂියෙන් ගැලවෙන්න බැහැ. බුද්ධාගමේ නීති නැති නිසා එවැනි තත්ත්ව ඇතිවෙනවා කියලා කොහෙත්ම පිළිගන්න බැහැ. ඒක තර්ක කර කර ඉන්න, කතා කර කර ඉන්න, වාද කර කර ඉන්න හොඳ අදහසක් විතරයි. හැබැයි සාමූහිකත්වයෙන් යම් යම් නීති පනවගෙන තිබුණා කියලා ප්‍රශ්නයක් නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=f1012133</link>
    <topic>බුලත්සිංහල</topic>
    <author/>
    <content>එක් පසෙකින් නිසලව කළු ගඟ කොමළිය ගලා බසී. තවත් පසෙකින් පාහියන්ගල, පර්වත රාජයාණෝ අභිමානවත් ව නැඟී සිටී. සිහිල් දේශගුණයකින් හා අහිංසක මිනිසුන්ගෙන් සුසැදි මේ පෙදෙස පස් දුන් කෝරළයට ම අභිමානවත් පිවිතුරු පුරවරයකි.මේ “සැම එක්ව ගම හදමු” යන්න දැක්ම කරගත් “ස්වර්ණ පුරවර” සම්මානය දිනූ ශීඝ්‍ර සංවර්ධනයක් කරා දිනෙන් දින පියනගන බුලත්සිංහල ප්‍රාදේ්ශීය සභාව යි.1987 අංක 15 දරන ප්‍රාදේශීය සභා පනත අනුව කළුතර දිස්ත්‍රික් සංවර්ධන සභාවෙහි උප කාර්යාල තුනකට අයත් වූ පැරණි ගම් සභා ප්‍රදේශ තුනක් ඒකාබද්ධ වී බුලත්සිංහල ප්‍රාදේශීය සභාව ජීවය ලැබුවේ ය. එවකට මෙහි පාලනය විශේෂ කොමසාරිස්වරයෙකු හට පැවරිණි.1991 ප්‍රථම ප්‍රාදේශීය සභා මැතිවරණය තෙක් විශේෂ කොමසාරිස් යටතේ වෙල්ගම කාර්යාලය ප්‍රධාන කාර්යාලය ලෙසත්, වරකාගොඩ හා මදුරංවල කාර්යාල උප කාර්යාල ලෙසටත් පාලනය විය. ඉන් අනතුරුව පළාත් සභා හා පළාත් පාලන විෂය භාර අමාත්‍ය ජනක බණ්ඩාර ඇමතිතුමා විසින් අංක 1425 / 9 දරන 2005.12.27 දිනැති අති විශේෂ ගැසට් පත්‍රයේ පළ කරන ලද නියමය පරිදි 812 දේවමුල්ල ග්‍රාම නිලධාරී වසමේ සිට 825 ඛ් පරගොඩ බටහිර ග්‍රාම නිලධාරී වසම දක්වා වූ ග්‍රාම නිලධාරී වසම් 54 යුත් වර්ග කි. මී. 212.2 ක් වූ භූමි ප්‍රමාණය බුලත්සිංහල ප්‍රාදේශීය සභාව විය.පරිපාලන දිස්ත්‍රික්කය – කළුතරමැතිවරණ කොට්ඨාසය – බුලත්සිංහලග්‍රාමසේවා වසම් - 54බල ප්‍රදේශයේ විශාලත්වය – 212 Km2සභිකවරු - 12ජනගහනය - 72000මුළු පවුල් සංඛ්‍යාව - 18000    සිංහල 90%    ද්‍රවිඩ 7%    මුස්ලිම් 3%ග්‍රාම නිලධාරී වසම් 33කින් යුත් වර්ග කි. මී. 74.62 භූමිය මදුරාවල ප්‍රාදේශීය සභාව විය. බුලත්සිංහල ප්‍රාදේශීය සභාව වෙන්වන්නේ ඒ ලෙසිනි. එහි අභිමානවත් සිව්වන සභාපති වන්නේ 2006 වසරේ දී කළුතර දිස්ත්‍රික් වැඩිම මනාප ප්‍රතිශතය ලබාගත් දේශබන්ධු තුසිත කුලරත්න මැතිතුමා ය.එදා මෙදා තුර ශීඝ්‍ර සංවර්ධනයක් කරා කෙටි කාලයක් තුළ දී පිය නගන්නට බුලත්සිංහල ප්‍රාදේශීය සභාවට හැකි විය. එහිලා විශේෂයෙන් ගත වූ වසර හතර හමාරක කාලය ස්වර්ණමය යුගයක් ලෙස සැලකිය හැකිය. ජනතාවගේ කාලීන ගැටලු, සෞඛ්‍ය, අධ්‍යාපනය, යටිතල පහසුකම් යනාදී වූ සෑම ක්ෂේත්‍රයක් කෙරෙහි ම ප්‍රාදේශීය සභා නායකත්වයේ අවධානය යොමු විය.සර දහ හතක කාලයක් තිස්සේ නගරයේ කසල බැහැර කළේ, විවෘත ඉඩමක ය. ඒ තුළ පාරිසරික ගැටලු, දෛනික ජීවිතයට බාධා රැසක් එල්ල විය. මේ තත්ත්වය මනාව අවබෝධ කරගත් වර්තමාන සභාපතිතුමන්ට විධිමත් ක්‍රමවේදයක අවශ්‍යතාවය දැනිණ. ඒ අනුව 2007 වසරේ දී දෛනිකව එකතු කරන කසල ඵලදායි ලෙස කළමනාකරණය කරමින් කාබනික පොහොර නිෂ්පාදන ව්‍යාපෘතියක් ආරම්භ වන්නේ හොරණ වැවිලි සමාගමට අයත් තිබ්බොට්ටාව වතුයායේ ය.බස්නාහිර පළාත් සභාවෙන් හිමි වූ ලක්‍ෂ 20 ක ප්‍රතිපාදන මත හා 2008 වසරේ දී මධ්‍යම පරිසර අධිකාරියේ පිළිසරු ව්‍යාපෘතිය යටතේ ලබා දුන් ලක්‍ෂ 50 ක ප්‍රතිපාදන මත ක්‍රියාත්මක වන මෙම ව්‍යාපෘතිය තුළින් අද වන විට “හිරු කාබනික පොහොර” වෙළෙඳපොළට නිකුත් වන්නේ එහි සාර්ථකත්වයේ සළකුණක් ලෙසිනි.2006 වසර වන විට පොළවල් නවීකරණයක් සිදු නොවී තිබූ අතර, වෙළඳුන් ගේ අවශ්‍යතාවන් ට මුල්තැන දෙමින් 2007 වසරේ දී බුලත්සිංහල නගරයේ පොළ ප්‍රාදේශීය සභා අරමුදලින් ලක්‍ෂ දහයක් වියදම් කොට නවීකරණය කරන ලදී. සියලු පහසුකම්, ක්‍රමවත් කානු පද්ධති, මේ තුළ ඉදිවිණි. ඒ හැරෙන්නට පොලේගොඩ පොළ ද සංවර්ධනය විය.දැනට බුලත්සිංහල ප්‍රාදේශීය සභාව සතුව මහජන පුස්තකාල හතරක් පවතී. එහෙත් 2006 වසර වන විට පාඨකයන්ට තිබූ එකම පුස්තකාලය වූයේ බුලත්සිංහල මහජන පුස්තකාලය යි. ඈගල්ල ප්‍රදේශය තුළ වසර 20 – 30 කින් හෝ රජයේ ආයතන බිහි නොවුණි.එහෙත් 2009 වසරේ දී බස්නාහිර පළාත් සභා ප්‍රතිපාදන මත, සියලු පහසුකම්වලින් සමන්විත ඈගල්ල මහජන පුස්තකාලය ජනතා අයිතියට පත්වන්නේ රජයේ ආයතනයක හිමිකම ඈගල්ල ජනතාවට ද ළඟා කරමිණි. ඒ හැරෙන්නට ආසියානු සංවර්ධන බැංකු ආධාර ලබා ගනිමින් ලක්‍ෂ 100 ක වියදමින් ඉදිකළ මහගම මහජන පුස්තකාලය ද තව නොබෝ දිනකින් ජනතා අයිතියට පත්වීමට නියමිත ය.නගරයට පමණක් සීමා වූ සංවර්ධනය ගම තුළට ගෙන යාමේ උදාර පරමාර්ථය ඇතිව ක්‍රියාත්මක කළ තවත් සුවිශේෂී ව්‍යාපෘතියක් වන්නේ ආදාහනාගාර ඉදිකිරීම යි. බුලත්සිංහල සහ මහගම ප්‍රදේ්ශවාසීන් උදෙසා පොලේගොඩ මහගම ආදාහනාගාරය නිම වන්නේත්, 2008 වසරේ දී, ඈගල්ල සහ ගෝවින්න ජනතාව වෙනුවෙන් පළාත් සභා ප්‍රතිපාදන මත ආදාහනාගාරයක් ඉදිවන්නේ ත් එහි ප්‍රතිඵලයක් ලෙසිනි.අතීතයේ එක් දිනක මඩ වගුරක් ව පැවති, එහෙත් වර්තමානයේ දී අක්කර 2 1/2ක් වූ භූමි භාගයක් තුළ වැඩ අවසන් වෙමින් පවතින බුලත්සිංහල මහජන ක්‍රීඩාංගනය තාරුණ්‍යයේ අවශ්‍යතා කෙරෙහි ද අවධානය යොමු වූ බවට කදිම නිදර්ශනයකි. අංග සම්පූර්ණ ආයුර්වේද හා කායවර්ධන මධ්‍යස්ථානයකින් යුත් දෙමහල් ගොඩනැගිල්ලක් ගෝවින්න නගරය තුළ ස්ථාපිත කෙරිණි.“සැම එක්ව ගම හදමු” යන්න අරමුණු කරගත් බුලත්සිංහල ප්‍රාදේශීය සභාවේ, වර්තමාන සභාපතිවරුන්ගේ අදහසක් අනුව මරණාධාර සමිති කේන්ද්‍ර ගත කර ගනිමින් වසම් 54 තුළ ම නව සංවර්ධන ව්‍යාපෘතියක් ආරම්භ කර තිබේ. අඩු ආදායම් ලාභීන්ගේ පෙර පාසල් දරුවන් සඳහා නිල ඇඳුම් ලබාදීම, දහම් පාසල් දරුවන් සඳහා පාසල් උපකරණ ලබාදීම, මරණාධාර සමිති සඳහා පුටු ප්‍රදානය, හඳුනාගත් අනාරක්‍ෂිත ස්ථාන සඳහා වීදි ලාම්පු 1080 සවිකිරීම ආදී සංවර්ධන ව්‍යාපෘතින් රැසක් මෙම “ගමින් ගමට” වැඩසටහන යටතේ ග්‍රාමසේවා වසම් 54 ම ආවරණය වන පරිදි ක්‍රියාත්මක වේ.එපමණක් නොව “මහින්ද චින්තන”ය යටතේ ක්‍රියාත්මක කළ ගම නැඟුම සහ මග නැඟුම ව්‍යාපෘතින්, ජනතා අදහස්වලට අනුකූලව ඍජු ශ්‍රමිකව ක්‍රියාත්මක විය. අඩු ආදායම් ලාභීන්ගේ සනීපාරක්‍ෂක පහසුකම් වර්ධනය කිරීම වෙනුවෙන් මේ වන විට වැසිකිළි සියයක් පමණ ජනතාවට ලබා දී තිබෙන අතර අසරණ වූ පවුලකට නව නිවසක් සියලු පහසුකම්වලින් යුක්තව ඉදිකර දී තිබේ.බුලත්සිංහල ප්‍රාදේශීය සභාව ජනතා අවශ්‍යතා හඳුනා ගනිමින් සංස්කෘතික ප්‍රබෝධයක් ඇතිකිරීම උදෙසා වාර්ෂිකව විවිධ වැඩසටහන් ක්‍රියාත්මක කරනු ලබයි.ජනතාවගේ යටිතල පහසුකම්, භෞතික සහ ආර්ථික සංවර්ධනය සේ ම ඔවුන් ගේ විනෝදාස්වාදය හා අධ්‍යාත්මික සිතුවිලි වර්ධනය කෙරෙහි ද එහිදී අවධානය යොමු වේ. අප්‍රේල් මාසයේ දී “බුලත්සිංහල සූර්ය මංගල්‍යය” අභිමානවත් ලෙස නිර්මාණය වන අතර, ප්‍රදේශයේ විහාරස්ථානවල ස්වාමින් වහන්සේලාගේ අනුශාසකත්වය යටතේ “බුලත්සිංහල ඇසළ කලාපයක්” ඇසළ උදානය වැඩසටහන යටතේ ක්‍රියාත්මක වේ. ඒ තුළ දර්ශනීය තොරණක්, භක්ති ගීත තරග, කූඩු තරග ආදිය ද අන්තර්ගතවේ.ඒ හැරෙන්නට වාර්ෂිකව දිවයිනේ ජනපි‍්‍රයතම සංගීත කණ්ඩායමක ගේ සහභාගීත්වයෙන් සංගීත සංදර්ශනයක් පවත්වා ලැබෙන ආදායම අඩු ආදායම් ලාභී දරුවන් ගේ අධ්‍යාපන කටයුතු උදෙසා දායක කර ගනී.ජනතාව වෙනුවෙන්, ජනතාවගේ පොදු අවශ්‍යතා ඉටු කිරීම වෙනුවෙන් කැපවුණු නායකත්වයක් යටතේ, බුලත්සිංහල ප්‍රාදේශීය සභාව පසුගිය පළාත් පාලන කාර්ය සාධන ඇගයීමේ තරගයෙන් බස්නාහිර පළාතේ ප්‍රථමස්ථානයට ත්, සමස්ත ප්‍රාදේශීය සභා අතුරින් සිව්වන ස්ථානයට ත් පත්වෙමින් “ස්වර්ණ පුරවර” සම්මානයත් දිනාගත් ජනතාවාදී ප්‍රාදේශීය සභාවක් බැව් කිව යුතුය.ඔහු ස්වකීය ජනතාවගේ අවශ්‍යතා මනාව හඳුනාගත් සංවේදී සිතැ’ත්තෙකි. සමාජ සේවය වෙනුවෙන් කැප වූ පවුල් පසුබිමකින් පැවත ආ ඔහු කුඩා කල සිටම මිනිසුන් අතරේ ම හිදි, යෞවන සමාජ ක්‍රියාකාරිකයෙකි.1997 වසරේ දී තරුණ මන්ත්‍රීවරයෙකු ලෙස දේශපාලන කරළියට ඔහු ප්‍රවේශ වේ. ස්වකීය මන්ත්‍රී ධුරය ආභරණයක් නො කරගත් ඔහු සැම විටම දයාබර මිනිසුන්ට ආදරණීය සඟයෙකු විය. නියමුවෙකු විය.එහි ප්‍රතිඵලය වූයේ ඔහුට 2006 වසරේ දී කළුතර දිස්ත්‍රික්කයේ ඉහළම මනාප ප්‍රතිශතය හිමිකර දෙමින් සභාපති ධුරයට ජනතාභිශේක වීම යි. ඔහු අන් කවරෙකුවත් නොව බුලත්සිංහල ප්‍රාදේශීය සභාවේ වර්තමාන සභාපති දේශබන්ධු තුසිත කුලරත්න යන් ය.ජනතාවගේ උපතේ ඉඳලා මරණය දක්වා ගමන් මඟේ දී ජනතාව වෙනුවෙන් භෞතික, ආර්ථික, සංස්කෘතික හා ආගමික, සෞඛ්‍ය යනා දී වූ ක්ෂේත්‍ර රැසක ව්‍යාපෘති රැසක් ප්‍රාදේ්ශීය සභාවට හිමි වෙනවා. ඒවා ඉටු කිරීම උදෙසා යි ජනතාව අපට බලයක් ලබා දෙන්නේ. ඒ පරමාර්ථ ඉටුකිරීම අපේ වගකීම යි.ඇත්තට ම මං ආවේ 2006 දී. ඒ ඉඳලා අද වෙනකොට මං මගේ ජනතාව වෙනුවෙන්, ඔවුන්ගේ ගැටලු වෙනුවෙන් බොහෝ දේ කළා. අඩුම තරමේ මම එද්දි තිබුණේ පරණ ගොඩනැගිලි. ඒවා ජරා ජීර්ණ වෙලා. ඒ විතරක් නෙමේ ලොකු මුල්‍ය වත්කම් අපට තිබුණේ නැහැ. මිනිස්සුන්ගේ ගැටලු හඳුනාගෙන තිබුණේ නැහැ. ජනතාව හිටියේ ප්‍රශ්නවලින් මිරිකිලා.මම ඉස්සරවෙලා ම කළේ කළ යුතු වැඩසටහන් හඳුනා ගැනීම. එහි දී ප්‍රාදේශීය සභාවට අයත් සියලුම ආයතන මම ප්‍රතිසංස්කරණය කළා. විශේෂයෙන් ම මේ සඳහා ජනතා සහභාගීත්වය මට උපරිමයෙන් ලැබුණා.කියන්න කනගාටු යි මේ වෙද්දී ප්‍රාදේශීය සභාව සතුව මුල්‍ය වත්කම් දුර්වල තත්ත්වයක යි තිබුණේ. ප්‍රදේශයේ ආදායම් බදු එකතු කරේ මුරකරුවෙක්. ආදායම් ලබාගන්නට නව ව්‍යාපෘති බිහිවෙලා තිබුණෙ නැහැ. ඒ නිසා මට ප්‍රාථමික අවස්ථාවේ ඉඳන්ම මේ වැඩ පටන් ගන්න වුණා.ජනතාවට අවශ්‍ය දේ මොනවාද කියන එක මම මනාව තේරුම් ගත්තා. ඒ අනුව මගේ සංවර්ධන ව්‍යාපෘති භෞතික සංවර්ධනය, ආර්ථික සංවර්ධනය, සංස්කෘතික සහ ආගමික සංවර්ධනය ප්‍රධාන කරගනිමින් දියත් කළා. එහි සාර්ථක ප්‍රතිඵල අද වන විට මගේ ආදරණීය ජනතාව භුක්ති විඳිනවා.කියන්නත් සතුටුයි. ජනතාව සංවර්ධන ව්‍යාපෘති වෙනුවෙන් උපරිම දායකත්වය ලබා දුන්නා. ඒ වගේම ප්‍රදේශයේ පුද්ගලයින් මේ සංවර්ධන ක්‍රියාදාමය සාර්ථක කරගන්න, ව්‍යාපෘති ආරම්භ කරන්න තමන්ගේ ඉඩම් නොමිලේ මට ලබා දුන්නා.විශේෂයෙන් ම අතිගරු ජනාධිපතිතුමන්ගේ මඟ නැඟුම සහ ගම නැඟුම ව්‍යාපෘතින් යටතේ, ගම් සංවර්ධනය කරලා ඉතිරි වූ මුදලුත් අපි යෙදෙව්වේ ප්‍රාදේශීය සභාවට අවශ්‍ය වාහන මිලදී ගන්න. ඒ තුළින් නව ආදායමක් උත්පාදනය වුණා.ඒ විතරක් නෙමේ බුලත්සිංහල ප්‍රාදේශීය සභාව අකුරටම වරිපනම් බදු එකතු කරන, වෙළෙඳ බලපත්‍ර ගාස්තු අය කරගනු ලබන ප්‍රාදේශීය සභාවක්. එයින් ලැබෙන ආදායමත් මේ ව්‍යාපෘති සඳහායි අපි යොදවන්නේ.අඩු ආදායම් ලාභීන්ට රැකියා අවස්ථා ලබා දෙමින් ‘වැලි තොටුපළක්’ ආරම්භ කළා. ප්‍රදේශයේ තුළ ක්‍රියාත්මක කරනු ලබන සංවර්ධන ව්‍යාපෘති සඳහා අවශ්‍ය වැලි අපි ලබා ගන්නේ මෙයින්. ඒ වගේ ම ප්‍රදේශයේ ජනතාවට අපි සහන මිලට වැලි ලබා දෙනවා.ඒ වගේ ම බ්ලොක් ගල් නිෂ්පාදන හා කොන්ක්‍රිට් ආශි‍්‍රත නිෂ්පාදන මධ්‍යස්ථානයක් මිගහකුඹුරේ අපි ආරම්භ කළා. “හිරු කොම්පෝස්ට්” පොහොර නිෂ්පාදනය කර අලෙවි කිරීමෙනුත් අපට ආදායමක් ලැබෙනවා.විවිධ සංවර්ධන ව්‍යාපෘති සඳහා ක්‍රියාත්මක වීමේ දී රජයෙන් ලබාදෙන මුල්‍ය ප්‍රතිපාදන වගේ ම, අපි විසින් උපයා ගනු ලබන මුල්‍ය ප්‍රතිපාදනත් අපි ජනතා සුබ සිද්්ධිය වෙනුවෙන් වෙන් කරනවා.ඕනේ කෙනෙකුට ඕනේ වෙලාවක ඇවිත් මාව මුණගැහෙන්න පුළුවන්. ප්‍රශ්න කතා කරන්න පුළුවන්. මට හැකි උපරිමෙන් මම ඒ අයට උදව් කරනවා.ඒ වගේ ම අපේ ප්‍රාදේශීය සභාව තුළ පක්‍ෂ විපක්‍ෂ භේදයක් නැහැ. හැම කෙනෙක් ම මේ සංවර්ධන ක්‍රියාවලින් සාර්ථක කරගන්න මට උදව් වෙනවා. අපිට අවශ්‍ය වැඩක් කරන පුද්ගලයින් අගයන්න. එතුළින් ක්‍රියාශීලී විදිහට ඔවුන් ව මේ ක්‍රියාදාමයට එක් කරගන්න. ඒ නිසා අපි සමාජ සේවයේ නියුතු පුද්ගලයන්ව ඇගයීමක් කරලා උපහාර ලබා දෙනවා. ඒ තුළිනුත් මනා සමාජ සබඳතා ගොඩනැගෙනවා.* ඉදිරියේ දී බුලත්සිංහල ප්‍රාදේශීය සභාවේ සංවර්ධනය වෙනුවෙන් ක්‍රියාත්මක කරන්න බලාපොරොත්තු වන ව්‍යාපෘති මොනවා ද?ව්‍යාපෘති රාශියක් ක්‍රියාත්මක කරන්න මම බලාපොරොත්තු වෙනවා. ඒ අතරින් බුලත්සිංහල නගරයේ වෙළඳ සංකීර්ණයක් ඉදිකිරීම, අයාලේ යන සතුන් ගාල් කිරීමේ මධ්‍යස්ථානයක් ස්්ථාපිත කිරීම, වාහන නඩත්තු හා සේවා මධ්‍යස්ථානයක් ආරම්භ කිරීම, කුඩලිගම ක්‍රීඩා පිටිය සංවර්ධනය කිරීම, අද ගල්ඔයට නව ක්‍රීඩාංගනයක් හා ප්‍රජා මධ්‍යස්්ථානයක් ඉදිකිරීම, මළ ප්‍රවාහන පද්ධතියක් සකස් කිරීම ආදී ව්‍යාපෘති රැසක් සිදු කරන්න මම බලාපොරොත්තු වෙනවා. ඒ සඳහා මගේ ආදරණීය ජනතාව මට උදව් කරයි කියන විශ්වාසය මා තුළ තියෙනවා.ඇත්තෙන් ම ඔව්. මම යම් වැඩක් ජනතාව වෙනුවෙන් කළා. ස්වර්ණමය යුගයකට ප්‍රාදේශීය සභාව ගෙන ගියා.විශේෂයෙන් ම අතිගරු ජනාධිපතිතුමන්ගේ සංවර්ධන සංග්‍රාමයට ශක්තියක් වෙමින් ඉදිරියේ දී ත් කටයුතු කරන්න බලාපොරොත්තු වෙනවා.ජනාධිපතිතුමන් ආසියාවේ ආශ්චර්ය කරා ලංකාව ගෙන යන මේ ගමනේ දී, ලංකාවේ හොඳම ප්‍රාදේශීය සභාව බුලත්සිංහල ප්‍රාදේශීය සභාව බවට පත්කිරීම මගේ පැතුම යි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=f10121310</link>
    <topic>කොළඹ ශාස්ත්‍ර පීඨයට පණදුන් මහඇදුරු ආරියපාල</topic>
    <author>කථිකාචාර්ය රංජිත් සේනානායක සිංහල අධ්‍යයන අංශය කොළඹ විශ්වවිද්‍යාලය</author>
    <content>1916 ජුනි මස පළමු දින දකුණු පළාතේ දොඩන්දූවේ ජන්මලාභය ලැබූ කුඩා ආරියපාල ඇම්. බී. කරෝලිස් සිල්වා සහ එම මැතිනියගේ පුත්‍ර රත්නයකි. 1940 දී බී. ඒ. සම්මාන උපාධිය හිමි කරගත් හේ කොළඹ ආනන්ද විද්‍යාලයේ ගුරුවරයෙකු වශයෙන් සිය වෘත්තිය ජීවිතය ආරම්භ කළේය. බෞද්ධ පාඨශාලා පිහිටුවීමේ ප්‍රතිඵලයක් වශයෙන් 1941 දී මාතර ආරම්භ කරන ලද රෝහණ විද්‍යාලයේ භාරකරු බවට පත්වූ ආරියපාල මහතා පාසලේ දියුණුවට ඉමහත් වෙහෙසක් දැරීය.සිංහල භාෂාව පාසල්වල ඉගැන්වීම අනිවාර්ය විය යුතු බවත්, පෞද්ගලික පාසල් රජයට පවරා ගත යුතු බවත් දන්වමින් මෙකල ව්‍යාපාරයක් සිදු කෙරුණු අතර, ඇෆ්. ආර්. ජයසූරිය, එස්. ඩබ්. ආර්. ඩී. බණ්ඩාරනායක සහ එල්. එච්. මෙත්තානන්ද ආදීන් ද සිංහල භාෂාව රාජ්‍ය භාෂාව විය යුතු බවට උද්ඝෝෂණ කරන්නට වූයෙන් මේ බව තේරුම් ගත් ආරියපාලයෝ ද පාසල් රජයට පවරා ගැනීමේ වැදගත්කම මහජනයාට ඉදිරිපත් කරමින් රටේ විවිධ ප්‍රදේශවල රැස්වීම් පවත්වන්නට වූහ.1944 නොවැම්බර් මස සිංහල අංශයේ තාවකාලික කථිකාචාර්ය ධුරයක් සඳහා එතුමා විශ්වවිද්‍යාල සේවයට බඳවා ගැනිණි. කලෙකට පසු එනම් 1947 දී ලන්ඩන් විශ්වවිද්‍යාලයේ ප්‍රාචීන හා අපි‍්‍රකානු අධ්‍යයනාංශයේ කටයුතු කිරීමට ආරියපාලයන් පත්කරන ලද්දේ ආචාර්ය ගොඩකුඹුර මහතාගෙන් අනතුරුව ය. 1947 සිට 1950 දක්වා කාලය තුළ දී ආරියපාලයෝ සිය පශ්චාත් උපාධි කටයුතු කරගෙන ගිය අතර THE STATE OF SOCIETY IN MEDIAEVAL CEYLON   යන නිබන්ධය ඉදිරිපත් කරමින් ආචාර්ය උපාධිය හිමි කරගත්හ.බණ්ඩාරනායක රජයේ ධීවර හා කෘෂිකර්මාන්ත ඇමැති විලියම් සිල්වා මහතාගේ නැගණිය වූ නිල්මිණි සිල්වා මෙනවිය සමඟ අතිනත ගත් ආරියපාල මහතාට 1963දී කොළඹ ශාස්ත්‍ර පීඨයේ සිංහල අංශයේ කටයුතු පැවරුණි. 1974 දී මහාචාර්ය ආරියපාලයෝ කොළඹ විශ්වවිද්‍යාල මණ්ඩපාධිපති ධුරයට පත් වූහ.ශිෂ්‍ය නේවාසිකාගාර ප්‍රශ්නය නිරාකරණය කිරීමට කැතලික් හොස්ටල් නම් වූ නේවාසිකාගාරය විශ්වවිද්‍යාලයට පවරා ගැනීමට මූලික ව ක්‍රියා කිරීම, ලොන්ඩන් පෙදෙසෙහි කාන්තා ශිෂ්‍ය නේවාසිකාගාරය ආරම්භ කිරීමට ක්‍රියා කිරීම, අභිනව ජීව විද්‍යා ගොඩනැඟිලි ආරම්භ කිරීමට ක්‍රියා කිරීම විද්‍යා පීඨයේ ඇතැමුන් ශාස්ත්‍ර පීඨය කොළඹින් ඉවත් කිරීමට වෙර දැරූ අවස්ථාවේ ඒ වෙනුවෙන් සම්පූර්ණ විරෝධය පළ කිරීම, වර්තමාන ශිෂ්‍ය කේන්ද්‍රස්ථානය ඉදිකිරීම ආදි ව්‍යාපෘති රැසක් සිදුවූයේ ඒ යුගයේදීය.ආරියපාල මහතාගේ ශාස්ත්‍රීය සේවය ද අතිමහත්ය. පැරණි ලංකාවේ සමාජය හා සංස්කෘතිය පිළිබඳ තොරතුරු රාශියක් සාහිත්‍ය මූලාශ්‍රය ඇසුරින් ලබාගෙන රචිත THE STATE OF SOCIETY IN MEDIAEVAL CEYLON   යන පර්යේෂණ කෘතිය ඒ අතරින් විශේෂය. එය 1962 දී මධ්‍යකාලීන ලංකා සමාජය නමින් සිංහලට පරිවර්තනය කොට පළ කරන ලදී. භූගෝල විද්‍යා ගුරු අත්පොතකින් හා කව්සිළුමිණ සංස්කරණයෙන් ඒ මහතා විද්‍යාර්ථීන්ට සැලසූයේ මහඟු උපකාරයකි.පේරාදෙණිය විශ්වවිද්‍යාලයේ සිංහල සංගමය, බෞද්ධ සහෝදර සංගමය, සිංහල නාට්‍ය මණ්ඩලය ආදිය කෙරෙහි සිය සේවාව නොමඳව කැප කළ ඒ මහතා කොළඹ විශ්වවිද්‍යාලයේ සේවය කළ කාලයේ විවිධ සංගම්වල නිලතල දැරීය. දිවයිනේ නොයෙකුත් ආගමික, සංස්කෘතික හා අධ්‍යාපන ආයතනවල ද ක්‍රියාකාරී සාමාජිකයෙකු ලෙස ද කටයුතු කෙළේය.සමස්ත ලංකා බෞද්ධ සම්මේලනය පරම විඥානාර්ථ බෞද්ධ සමාගම සහ මහනුවර පුෂ්පදාන සමිතිය ඒ අතරින් කිහිපයකි. මේ ආදී වශයෙන් උසස් සමාජ, සංස්කෘතික, ආගමික හා සාහිත්‍යයික සේවාවක් කළ ඇම්. බී. ආරියපාලයෝ කොළඹ විශ්වවිද්‍යාලයට අමරණීය වෙති. මේ ලිපිය අවසන් කරන්නේ එතුමාගේ කැප කිරීම කොතරම්දැයි යන්න එතුමා විසින් ම දක්වන ලද අදහසක් ඉදිරිපත් කරමිනි.“මං මෙහෙ ඉන්නා තුරු, ඉර හඳ පවතින තුරු ශාස්ත්‍ර පීඨය කොළඹින් ඉවත් කිරීමට ඉඩ නොදෙමි.”සිංහල සංස්කෘතිය හා කලා ශිල්ප - ඇම්. බී. ආරියපාල උපහාර අංකය ඇසුරෙනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>13</day>
    </date>
    <link>http://www.dinamina.lk/2010/12/13/_art.asp?fn=f1012134</link>
    <topic>අසාන්ජ් ලන්ඩනයේදී අත්අඩංගුවට ගැනීම ගැන ලොව පුරා විරෝධය පළවෙයි</topic>
    <author>ධම්මික සෙනෙවිරත්න</author>
    <content>“විකිලීක්ස්” වෙබ් අඩවිය විසින් මෑත භාගයේ දී සිදුකරන ලද අතිශය ආන්දෝලනාත්මක හෙළිදරව් කිරීම් හේතුවෙන් බටහිර හා අමෙරිකානු ප්‍රජාතන්ත්‍රවාදයේ ව්‍යාජ සළුපිළි ගැලවී ගිය බව පැහැදිළි කාරණයකි. කිසියම් රාජ්‍යයක් හා සම්බන්ධ අතිශය වැදගත් රහසිගත තොරතුරු යම් කිසි අයුරකින් ප්‍රසිද්ධියට පත්වීම රාජ්‍ය තාන්ත්‍රික සදාචාරමය මුලධර්මයන්ට අනුව අනුමත නොකෙරේ.එහෙත්, මෙහිදී හෙළිදරව් වී ඇති කාරණා ඔස්සේ සමස්ත ලෝකයේ යහපතට හේතුවන ක්‍රියාමාර්ග කරා අවතීර්ණවීමට ඇති හැකියාව තුළ එය නිකම්ම බැහැර කළ නොහැකි වී තිබේ. එසේම, ප්‍රජාතන්ත්‍රවාදය, මානව හිමිකම්, අදහස් ප්‍රකාශනයේ නිදහස වැනි මාතෘකා පිළිබඳ උස්හඩින් කතා කරන හා එම කාරණා සෙසු රටවල් තමන්ට අවනතව තබා ගැනීමේ ආයුධ ලෙස යොදාගන්නා බලවත් රටවල් ඒවාට ගරුකර ඇති ආකාරය මෙම හෙළිදරව් කිරීම් මඟින් සාක්ෂි සහිතව සනාථ වන නිසාද එය අවධානයට ලක්විය යුතුය.අමෙරිකාව සහ බටහිර බලවතුන්ගේ කියුම් සහ කෙරුම් අතර ඇති බරපතළ වෙනස ද ‘විකිලීක්ස්’ වෙබ් අඩවිය පැහැදිලිව පෙන්නුම් කර ඇත.මුලින් ඉරාක ආක්‍රමණය හා ඉරාකයේ සිදුවන අමෙරිකානු හමුදා ක්‍රියාකාරකම් පිළිබඳ රහස්‍ය තොරතුරු දස දහස් සංඛ්‍යාත ප්‍රමාණයක් නිරාවරණය කළ ‘විකිලීක්ස්’ වෙබ් අඩවිය ඉන් පසුව ඇෆ්ගන් යුද දිනපොත මැයෙන් ඇෆ්ගන් යුද්ධය පිළිබඳ තොරතුරු, වීඩියෝ දර්ශන, ඡායාරූප ආදිය ලක්ෂයකට ආසන්න ප්‍රමාණයක් හෙළිදරව් කළේය.එම හෙළිදරව් කිරීම් සමඟ ඇෆ්ගනිස්තානයේ හා ඉරාකයේ “ත්‍රස්තවාදයට එරෙහි යුද්ධයට මුවාවෙමින් සිදුවන දේවල් පිළිබඳ එතෙක් කෙරී තිබූ අනාවරණයන්ට හා අදහස් ප්‍රකාශනයන්ට ප්‍රබල සාක්ෂිමය පදනමක්ද ඇතිවිණි.එය අමෙරිකාවේ කෝපයට හේතුවූ බව නොරහසකි. එම අනාවරණයන් ඔස්සේ මතුවූ චෝදනාවලට නිසි පිළිතුරු සපයාගත නොහැකිව තවදුරටත් ශිෂ්ටසම්පන්න ජාතියක් ලෙස ලෝකය ඉදිරිපිට නැගී සිටීමේ අසීරු ප්‍රයත්නයේ අමෙරිකාව යෙදී සිටින අතර රාජ්‍ය තාන්ත්‍රික සබඳතා පිළිබඳ ඉතිහාසයේ සුවිශේෂී රහස්‍ය හෙළිදරව් කිරීම් පෙළක් විකිලීක්ස් වෙබ් අඩවියේ කඳු ගැසෙන්නට විය.ලොව විවිධ රටවල පිහිටා ඇති අමෙරිකානු තානාපති කාර්යාල මගින් වොෂින්ටනයට යොමුකළ රහස්‍ය කේබල් පණිවිඩ 250,000ක් එලෙස හෙළිදරව් කෙරිණි. මෙම හෙළිදරව්ව හා සම්බන්ධ රාජ්‍යයන් සමඟ රාජ්‍යතාන්ත්‍රික සම්බන්ධතාවන්ගේ අනාගතය පිළිබඳ ප්‍රශ්නකාරීත්වයක් මෙන්ම එම රටවලට මුහුණදීම පිළිබඳ අපහසුවක්ද ඉන් අමෙරිකාවට ඇතිවිය. එසේ ම එම ඇතැම් හෙළිදරව් කිරීම් රටවල් ගණනාවකට ප්‍රශ්න මතු කරන වාතාවරණයක් උද්ගත කළේය. අමෙරිකාව ප්‍රකාශ කළේ ඊට සම්බන්ධ ඇතැම් පුද්ගලයන්ගේ ජීවිතවලට පවා තර්ජන ඇතිවිය හැකි බවයි.මෙම හෙළිදරව්ව විකීලීක්ස් වෙබ් අඩවිය මගින් සිදුවී විනාඩි කිහිපයක් තුළ ඉන් තමන්ට විය හැකි අනර්ථකාරී බලපෑම අවම කර ගැනීම සඳහා අමෙරිකානු බලධාරීන් විවිධ පියවර ගන්නා ලදී. මේ තත්ත්වය අමෙරිකාවේ ජාතික ආරක්ෂාවට බරපතළ තර්ජනයක් බව කියා සිටි ඔවුහු එය ලෝකයටම එල්ලවී ඇති තර්ජනයක් ලෙසද දුටුහ.එහෙත්, මෙහිදී වඩා වැදගත්වන්නේ එම හෙළිදරව් කිරීම් වල අන්තර්ගතය හා ඒවා පැහැදිළිකරගැනීම සැබැවින්ම ලෝකයට අනතුරක්ද යන්න තේරුම් ගැනීමයි. අමෙරිකාවේ පාලක ඩිමොක්‍රටික් පක්ෂයේ මෙන්ම රිපබ්ලිකන් පක්ෂයේද ප්‍රබලයන්ගේ අදහස වූයේ විකීලීක්ස් නිර්මාතෘ ජූලියන් අසාන්ජ් අල්කයිඩා හා තලේබාන් ත්‍රස්ත නායකයන් වැනිම අපරාධයක් හා අනතුරක් අමෙරිකාවට කර ඇති බවයි.අල්කයිඩා සංවිධානයෙන් කියැවුණේ ‘විකිලීක්ස්’ හෙළිදරව්ව 9 /11 ප්‍රහාරයටත් වඩා ප්‍රබලව බලපෑමක් අමෙරිකාවට ඇතිකර තිබෙන බවය. මෙම හෙළිදරව් කිරීම් වැළැක්වීම සඳහා කිසිදු පියවරක් ගැනීමට නොහැකි වූ බව පවසමින් බැරැක් ඔබාමාද විවේචනයට ලක්විය.ඉතාමත් ඉක්මනින්, විකීලීක්ස් වෙබ් අඩවිය අවහිර කිරීම සඳහා ගත හැකි ක්‍රියාමාර්ග කරා අමෙරිකාව යොමුවිය. ඔසාමා බින් ලාඩන් සොයායාමටත් ඉහළින් ජූලියන් ඇසාන්ජ් දඩයම් කිරීම මතුවිණි. ජාත්‍යන්තර පොලීසිය (ඉන්ටපෝල්) මඟින් අත්‍යවශ්‍යම අපරාධකරුවකු ලෙස නම්කර නිකුත්කළ වරෙන්තුවට අනුව අසාජ් සොයායාම සිදුවිය.ඉකුත් සතියේ දී ලන්ඩනයේදී විකිලීක්ස් නිර්මාතෘවරයා අත්අඩංගුවට ගැණුනේ ඒ අනුවයි. ඔහු අත්අඩංගුවට ගැනීමට හේතුව ලෙස ප්‍රකාශ වී ඇත්තේ ස්වීඩනයේ දී කාන්තාවන් දෙදෙනෙකුට ලිංගික අතවර කළ බවට ඔවුන්ගෙන් ඉදිරිපත් වූ පැමිණිලි විභාග කිරීමට බව බ්‍රිතාන්‍ය පොලීසිය ප්‍රකාශ කළේය. එහෙත්, සිදුවී ඇත්තේ කුමක්ද යන්න තේරුම්ගැනීම අපහසු නැත.විකිලීක්ස් මඟින් සිය ව්‍යාජ ශිෂ්ටත්වයේ සළුපිළි නිරාවරණය කිරීමෙන් පසු තවදුරටත් විළිවසාගැනීමට යන්තම් උත්සාහ දරන අතර මෙම හෙළිදරව් කිරීම නිසා ඔහු අත්අඩංගුවට ගත් බව කීම තවත් අර්බුදයක් නිර්මාණය කරගැනීමකි. එවිට ‘ප්‍රකාශනයේ’ නිදහස පිළිබඳ ප්‍රශ්නය මතුවන බව ඔවුහු දැන සිටියහ.එසේ වුවද ජූලියන් ඇසන්ජ් අත්අඩංගුවට පත්වීමත් සමඟ දැන් එය ප්‍රශ්නයක් ලෙස මතුවී හමාරය. ඔහු වහා නිදහස් කරන මෙන් හා ස්වීඩනයට භාරනොදෙන ලෙස (උදර්පණය) ඉල්ලමින් ලොව තැන තැන විරෝධතා දියත්වී තිබෙන අයුරු පෙනෙන්නට ඇත.ඇසන්ජ්ගේ උපන්බිම වන ඔස්ට්‍රේලියාවේද ඔහු අත්අඩංගුවට පත්වූ ලන්ඩනයේ ද ස්පාඤ්ඤය, පේරු, මෙක්සිකෝව, ආජන්ටිනාව ආදී රටවල් ගණනාවකද එවැනි විරෝධතා ඇතිවිය.මේ වනවිට ඔහු දකුණු ලන්ඩනයේ වැන්ඩ්ස්වර්ත් බන්ධනාගාරයේ රඳවා සිටී. ඇසන්ජ්ගේ නීතිවේදියා ප්‍රකාශ කරන අන්දමට තම සේවාදායකයාට බාහිර ලෝකය සමඟ සම්බන්ධතා පැවැත්වීම බෙහෙවින්ම සීමාකර තිබේ. අන්තර්ජාලයට පිවිසීම අවහිර කළ පරිගණකයක් ඔහුට භාවිත කිරීමේ පහසුව සළසා නැතැයිද, පුවත්පත් කියැවීම දුෂ්කරවී ඇති බවද දුරකතන ඇමතුම් බෙහෙවින්ම සීමා කර ඇති බවද නීතිවේදී ජෙනිෆර් රොබින්සන් මාධ්‍යයට පවසා තිබිණි.බටහිර ප්‍රජාතන්ත්‍රවාදයේ තරම මෙම අත්අඩංගුවට ගැනීම සහ ඉන් ඔබ්බට දිගහැරෙමින් ඇති ක්‍රියාදාමය විසින් ද පැහැදිළි කෙරෙමින් ඇත.ඇසන්ජ් අත්අඩංගුවට ගැනීම නිදහස් ප්‍රකාශනයට ඇති ඉඩප්‍රස්ථා බරපතළ ලෙස උල්ලංඝනය කිරීමක් බව විරෝධතාකරුවන්ගේ අදහසයි. මේ වනවිට සමහර ලෝක නායකයන්ද ජූලියන් ඇසන්ජ්ට සිය සහාය පළකර ඇත. බ්‍රසීල ජනාධිපති ලූලා ද සිල්වා ඉන් එක් අයෙකි. විකිලීක්ස් හෙළිදරව්කිරීම් සමඟ සය අභ්‍යන්තර කටයුතුවලට අත පෙවීමෙන් වළකින ලෙස අමෙරිකාවට දැන්වූ රුසියාව පසුගියදා කියා සිටියේ නොබෙල් තෑග්ග හිමිවිය යුත්තේ විකීලීක්ස් නිර්මාතෘවරයාට බවයි.ලුලාද සිල්වා කී පරිදි මෙහි ඇති වරද ඇසන්ජ් විසින් මෙම රහස්‍ය තොරතුරු හෙළිදරව් කිරීම නොවේ. වරද ඇත්තේ එම තොරතුරු වල හිමිකරුවන් අතබව ඔහු කියා සිටියේය. එක්සත් ජාතීන්ගේ මානව හිමිකම් කොමසාරිස් නේවිපිල්ලේද මෙම අත්අඩංගුවට ගැනීමට එරෙහිව අදහස් දක්වා තිබිණි. ‘විකිලීක්ස් ‘ වරදක් කර ඇත්නම් ඊට එරෙහිව ක්‍රියාකළ යුත්තේ නීත්‍යානුකූ®ලව බව ඇයගේ අදහස විය. එයින් ද පෙනෙන්නේ මෙහිදී විකීලීක්ස් වෙබ් අඩවියට හා එහි නිර්මාතෘට එරෙහිව ක්‍රියාමාර්ග ගනිමින් ඇත්තේ නීත්‍යානුකූලව නොවන බවයි.තමන් විසින් කරන ලද මනුෂ්‍යත්වයට පටහැනි ශිෂ්ට සම්පන්න ලෝකයාට අනුමත කළ නොහැකි දේවල්, හෙළිදරව් කෙරෙන විට ඒවා අනාවරණ කිරීමට ඇති නිදහසට වැට බඳින බලවත් ජාතීන් අපවැනි රටවල් සම්බන්ධයෙන් අනුගමනය කරන්නේ අතිශය කුහක පිළිවෙතක් බව ආසන්න වකවානුවේ දී හොඳාකාර අවබෝධ කරගත හැකිවිය.ඉරාකයේ හෝ ඇෆ්ගනිස්තානයේ අමෙරිකානු හා එම සන්ධාන හමුදාවල ක්‍රියාකාරකම් පැහැදිළි සාක්ෂි සහිතව අනාවරණ වනවිට මෙවැනි පිළිවෙතක පිහිටා සිටින බටහිර බලවතුන් ශ්‍රී ලංකාව ත්‍රස්තවාදයට එරෙහිව සිදුකළ මානුෂීය මෙහෙයුම ගැන චැනල් - 4 වැනි නාලිකා වලින් අසත්‍ය පතුරවා හරිනවිට කීවේ කුමක්ද ? එම වීඩියෝ ප්‍රචාරවල වගකීම තමන් භාර නොගන්නා බව පළකරමින් මාධ්‍ය සදාචාරයට මුවාවීමට වෑයම් කළ අදාළ නාලිකාවට ශ්‍රී ලංකා රජය විද්‍යාත්මකව පෙන්නුම් කළේ ඒවා අසත්‍ය බවයි.එහෙත් පසුගියදා සිදුවූ ජනාධිපතිතුමාගේ ලන්ඩන් සංචාරයට පෙරාතුවද යළි ව්‍යාජ වීඩියෝ දර්ශන විකාශනය කිරීමට චැනල් - 4 , අල්ජසීරා වැනි නාලිකා ක්‍රියාකළේය. විකිලීක්ස් ආසන්න හෙළිදරව්ව මඟින් මානුෂීය මෙහෙයුමේ අවසන් අදියරේ දී අමෙරිකාව ක්‍රියාකළ ආකාරය පිළිබිඹු කෙරෙන කේබල් පණිවිඩ 3000ක් පමණද හෙළිදරව් කෙරිණි.එහෙත් ශ්‍රී ලංකාව මේ කාරණය පිළිබඳ ප්‍රතිචාර දැක්වූයේ බෙහෙවින්ම රාජ්‍ය තාන්ත්‍රිකවයි. එම රාජ්‍ය තාන්ත්‍රික ශිෂ්ටත්වයවත් අප වැනි ජාතීන්ට ශිෂ්ටත්වය, මානව හිමිකම්, ප්‍රජාතන්ත්‍රවාදය වැනි කාරණා ඉගැන්වීමට එන බලවත් ජාතීන්ට නැතිබවද මෙම හෙළිදරව් කිරීම මඟින් පැහැදිළිවෙයි.අනෙක් කාරණය නිදහස් අදහස් ප්‍රකාශනය සඳහා ඉඩ ඇත්තේ තමන්ට හා තමන්ට අවනත අයට පමණක් බව මෙම බලවතුන් කල්පනා කිරීමයි. විකිලීක්ස් හෙළිදරව්වෙන් මෙන්ම පසුගියදා ශ්‍රී ලංකා ජනාධිපතිතුමා විසින් පැවැත්වීමට නියමිතව තිබූ ඔක්ස්ෆර්ඩ් දේශනය සඳහා අවස්ථාව නොලැබීමෙන්ද පැහැදිලිවෙයි.ජනාධිපතිවරයාට එරෙහිව විරෝධය පළකිරීමට කොටි හිතවාදීන්ට තිබූ අයිතිය පිළිගත් හා ඊට යටවූ බ්‍රිතාන්‍ය රජය ශ්‍රී ලංකාවේ රාජ්‍ය නායකයාට ඔක්ස්ෆර්ඩ් සංගමය අමතා තම අදහස් නිදහසේ පළකිරීමට තිබූ අයිතිය ආරක්ෂාකිරීමට කිසිවක් කළේ නැත. නිදහස් කතනයේ නිවහන’ ලෙස සැලකෙන ඔක්ස්ෆර්ඩ් සංගමයේ ඇතිවූ මෙම සිදුවීම බටහිර ප්‍රජාතන්ත්‍රවාදය පිළිබඳ නව කතිකාවතකට ශිෂ්ට ලෝකයා, යොමුකරවන්නකි.යළිත් අපට සමීප නිදසුනකටම යොමුවුවහොත් බිහිසුණු ත්‍රස්තවාදයට එරෙහිව තීරණාත්මක සටනක් කරන අතර ශ්‍රී ලංකා රජය ගත් තත්‍යානුකූ®ල ක්‍රියාමාර්ග අදහස් ප්‍රකාශනයට, මානව හිමිකම්වලට බාධාවක් ලෙස සැලකූ® බලවත් ජාතීන් අපට එරෙහිව පරීක්ෂණ කිරීමට ද පෙරට ආවේය.දැන් තමන් විසින් කර ඇති නීත්‍යානුකූල මෙන්ම සදාචාරාත්මකද නොවන දේවල් පිළිබඳ විධිමත්ව පරීක්ෂණ සිදුවිය යුතු යැයි ඔවුන් කියනවාද ? විකිලීක්ස් නිර්මාතෘ අත්අඩංගුවට ගැනීම අදහස් ප්‍රකාශනයට බාධාවක් ලෙස ඔවුන් දකින්නේ නැතිද ? මෙහිදී සිදුව ඇත්තේ මාධ්‍ය මර්දනයක් නොවේද ? ජුලියන් ඇසන්ජ්ගේ මානව හිමිකම් උල්ලංඝනය වීමක් සිදුව නැතැයි ඔවුන්ට කිවහැකිද ?.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012141</link>
    <topic>වගකීම් අමතක කරරට පාවා දෙන්න එපා</topic>
    <author>ධනුෂ්ක ගොඩකුඹුර</author>
    <content>තමන් සතු යුතුකම් හා වගකීම් අමතක කළ සමහරුන් රටත් ජාතියත් පාවාදී ජීවනෝපාය සලසා ගැනීමට පෙළඹී සිටින බව ජනාධිපති මහින්ද රාජපක්‍ෂ මහතා පැවැසීය.අමෙරිකාව, යුරෝපය දෙන මුදල්වලට කෑදරකමින් අපේ රටට ජී. එස්. පී. සහනය ලබා නොදෙන ලෙස ඉල්ලීම් කරන්නට ඇතැම් වෘත්තීය සමිති කටයුතු කළ බවත් ජනාධිපතිවරයා සිහිපත් කෙළේය.තිස් වසරක කුරිරු යුද්ධයකින් ජනතාවට නිදහස ලබා දුන් තමන්ගේ නිදහස අද සීමාවී ඇතැයි ද ජනාධිපතිවරයා පෙන්වා දුන්නේය.“ජනතාවගේ බිය සැක දුරුකිරීම වෙනුවෙන් ප්‍රශ්නවලට මුහුණදෙන්නට සිදුව තිබෙන්නේ අපටයි. නමුත් ජනතාවගේ නිදහස වෙනුවෙන් අප හිර කළත් කමක් නැහැ. ජනතාව වෙනුවෙන් යුතුකම් ඉටුකළා කියා අපට සතුටු විය හැකියි” ජනාධිපතිවරයා පැවැසීය.ජනාධිපතිවරයා මේ අදහස් පළකෙළේ සමස්ත ලංකා සමෘද්ධි සංවර්ධන හා කෘෂිකර්ම පර්යේෂණ නිෂ්පාදන සහකාර නිලධාරීන්ගේ සංගමයේ 11 වැනි ජාතික සමුළුවට අරලියගහ මන්දිරයේ දී ඊයේ (13) එක්වෙමිනි. සංගමයේ නිලධාරීන්ට මතුව තිබෙන ගැටලු සම්බන්ධ සන්දේශයක් මෙහිදී ජනාධිපතිවරයා වෙත බාර දුන් අතර, නිලධාරීන් වෙත මූල්‍යාධාර සහ ණය මුදල් ද ප්‍ර‍්‍රදානය කෙරිණි.ජනාධිපතිවරයාගේ ඔක්ස්ෆර්ඩ් දේශනය පැවැත්වීමට ඉඩ නොතැබීම සම්බන්ධයෙන් බ්‍රිතාන්‍ය රජයට අප්‍රසාදය කෙරෙන යෝජනාවක් ඇතුළු යෝජනා කීපයක් මෙහිදී සම්මත කර ගැනිණි.සමෘද්ධි නිලධාරීන් විශ්‍රාම වැටුප් සහිත රජයේ දෙපාර්තමේන්තුවකට අනුමත කිරීම සම්බන්ධ වැඩ කටයුතු සිදු කෙරෙමින් පවතින බව පැවැසූ ජනාධිපතිවරයා ඒ කටයුතු කඩිනම් කරන බවටද ප්‍රතිඥා දුන්නේය.තමා කිසිවිටෙකත් සමෘද්ධි නිලධාරීන් අමතක නොකරන බව පැවැසූ ජනාධිපතිවරයා ඔවුන්ගේ වගකීම බාර ගන්නා බවත් කීවේය.ගොවිජන සේවා හා වනජීවී ඇමැති එස්. එම්. චන්ද්‍රසේන, ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන, සංගමයේ ප්‍රධාන ලේකම් ඒ. ඩී. අජිත් කුමාර මහත්වරු ද මෙහිදී අදහස් දැක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012142</link>
    <topic>වැඩ වරන ඉතා සුළු පිරිසකටරෝගී ජීවිත සෙල්ලමක් වෙලා</topic>
    <author>සිතාරා සේනානි, සන්ධ්‍යා කරුණාරත්න</author>
    <content>ඉතාමත් සුළු පිරිසක් සිටින වෘත්තීය සමිතියක් රෝහල් කිහිපයක වැඩවර්ජනය කරමින් රෝගීන් මියගිය බවට සහ ශල්‍යාගාර හා සූතිකාගාර වැසී ඇති බවට ප්‍රකාශ කරමින් රෝගී ජීවිත සමඟ සෙල්ලම් කරමින්සිටින්නේ යැයි සෞඛ්‍ය ඇමැති මෛත්‍රීපාල සිරිසේන මහතා පවසයි.එක් වෘත්තීය සමිතියක් තවත් වෘත්තීය සමිතියක් දුර්වල කරන්න ගන්නා ක්‍රියාමාර්ගවලදී තමුන් සෙල්ලම් කරන්නේ මිනිස් ජීවිත සමඟ බව ඔවුන් තේරුම් ගත යුතු යැයි ද ඇමැතිවරයා කීය.පවුල් සෞඛ්‍ය සේවා නිලධාරිනීන් 550 දෙනෙකුට පත්වීම් ලිපි ප්‍රදානය කිරීමේ උත්සවයට සහභාගී වෙමින් ඇමැතිවරයා මේ බව කියා සිටියේය.ඇමැතිවරයා එහිදී වැඩිදුරටත් මෙසේද කීය. සාමාන්‍යයෙන් සෞඛ්‍ය අමාත්‍යාංශයේ මහජන දිනය යෙදී තිබෙන්නේ සෑම සතියකම බදාදා දිනයේ දී. මහජන දිනයේ දී ලංකාවේ විවිධ ප්‍රදේශවලින් නොයෙක් අවශ්‍යතාවන් සඳහා අමාත්‍යාංශයට එන අයගෙන් සියයට 60 ක්ම එන්නේ් ස්ථාන මාරුවීම් ඉල්ලාගෙනයි. ඉහළ නිලධාරියාගේ සිට පහළ නිලධාරියා දක්වා මෙසේ මාරුවීම් ඉල්ලාගෙන පැමිණියත් හැමෝටම මාරුවීම් දීමට හැකියාවක් නැහැ. එහෙත් මානුෂික ඉල්ලීම් පිළිබඳව කරන ඉල්ලීම්වලට අපි ප්‍රමුඛත්වය ලබා දෙනවා.අද මේ පත්වීම් ගන්න අයගෙන් සියයට සියයක්ම තරුණියන්. ඒ නිසා තමන්ගේ ජීවිත කාලයේ මැදි වයස එළැඹෙන්නට කලින් අංක එකට ප්‍රමුඛත්වය ලබාදී සිතිය යුත්තේ තමන්ගේ රට ගැනයි. තමන්ගෙන් සේවය ලබන ජනතාව ගැනයි. රටක වෙසෙන සෑම මිනිසෙක්ම ඒ රටට සම්පතක්. ඒ වාගේම සෑම රාජ්‍ය සේවකයෙක්ම ජාතික සම්පතක්. මේ ජාතික සම්පත වර්ධනය වී පෝෂණය වුණාම සහ සුරක්ෂිත වුණාම එය පුද්ගලයාට හා රටට ලොකු ශක්තියක් වෙනවා.පවුල් සෞඛ්‍ය සේවා නිලධාරිනීන්ට ගමේ සියලු දෙනාම ආදරය කරනවා. පවුලක සෞඛ්‍ය ආරක්ෂණ කටයුතුවලදී විශාල වගකීමක් මේ නිලධාරිනීන් දරනවා. මේ නිලධාරිනීන් පත්වීම් ලබන තෙක් වෘත්තීය සමිති නියෝජිතයන් බලා සිටිනවා. වෘත්තීය සමිතියකට බැඳෙනවා නම් ඔබේ හෘද සාක්ෂියට එකඟව කටයුතු කරන වෘත්තීය සමිතියකට බැදෙන්න ඕන. වඩා ජනතාවාදී වන වෘත්තීය සමිතිය කුමක්ද යන්න බුද්ධියෙන් සොයා බැලිය යුතුයි. සෞඛ්‍ය අමාත්‍යාංශයේ වෘත්තීය සමිති 104 ක් තිබෙනවා. එයින් 54 ක් ක්‍රියාකාරියි.වෘත්තීය සමිති සමඟ අපි ඉතාමත් හිතවත්. වෘත්තීය සමිතිත් එක්ක මං ඉතාම ළඟින් වැඩ කරනවා. වෘත්තීය සමිති සමඟ වැඩ කිරීමේදී ප්‍රමුඛත්වය දිය යුත්තේ මිනිස් ජීවිතවලට කියන එක අමතක නොකළ යුතුයි . රුපියල් ශතවලින් මිනිස් ජීවිත මැනිය නොහැකියි. තමන්ට ලැබෙන යම් යම් වරප්‍රසාද සඳහා මනුෂ්‍ය ජීවිත බිලි නොදිය යුතුයි. සෑම මනුෂ්‍ය ජීවිතයකටම වටිනාකමක් තිබෙන බව වෘත්තිය සමිති අවබෝධ කරගැනීම වඩාත් වැදගත් වන්නේ යැයිද ඇමැතිවරයා කීය.මේ අවස්ථාවට සෞඛ්‍ය නියෝජ්‍ය ඇමැති ලලිත් දිසානායක, සෞඛ්‍ය සේවා අධ්‍යක්ෂ ජනරාල් වෛද්‍ය අජිත් මෙන්ඩිස් මහත්වරුද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012143</link>
    <topic>පොහොර සහනාධාරයටරු. බිලියන 40ක් වැය කරනවා</topic>
    <author>සමන්මලී ප්‍රියශාන්ති</author>
    <content>පොහොර සහනාධාරය ලබා දීමට පමණක් රජය වසරකට රුපියල් බිලියන 40ක මුදලක් වැය කරන බව කෘෂිකර්ම ඇමැති මහින්ද යාපා අබේවර්ධන මහතා පැවැසීය.කුරිරු ත්‍රස්තවාදය පරජය කිරීමට රජය වසරකට රුපියල් බිලියන 30ක මුදලක් වැය කළ බව කී ඇමැතිවරයා බිලියන 40ක් පොහොර සහනාධාරය වෙනුවෙන් වැය කරන්නේ දේශීය ගොවියා ශක්තිමත් කර රට කෘෂිකර්මාන්තයෙන් ස්වයං පෝෂිත කිරීමේ අරමුණෙන් බවද ප්‍රකාශ කෙළේ ය.සර 2050වන විට ලෝක ජනගහනය බිලියන 50ක් වනු ඇති බවට ඇස්තමේන්තුගත කර ඇත. මීට සමගාමීව මෙරට වැඩිවන ජනගහනය තුන් වේලම කෑමට අවශ්‍ය ආහාර නිෂ්පාදනය කිරීමේ ඉලක්කය සපුරා ගැනීමට දැන් සිටම යොමු විය යුතු බවත් ඇමැතිවරයා ප්‍රකාශ කෙළේ ය.මේ ඉලක්ක සපුරා ගැනීම සඳහා රජය දැනටමත් විවිධ වැඩසටහන් ආරම්භ කර ඇති බවත් ගෙවතු දස ලක්ෂයක් වගා කිරීමේ ජාතික වැඩපිළිවෙළ කඩිනම් කිරීමට කටයුතු කළ බවත් අබේවර්ධන මහතා පැවැසීය.අනාගත පරපුර සෞඛ්‍ය සම්පන්න ජාතියක් බවට පත් කිරීමේ කර්තව්‍යයට රජය උර දී ඇති බවත් ඒ සඳහා සමස්ත ජනතාවගේ සහයෝගය අවශ්‍ය බවත් හෙතෙම සඳහන් කෙළේ ය.වසර 2050 දී ඇති විය හැකි ආහාර අර්බුදයට මුහුණ දීම සඳහා රටේ සෑම බිම් අඟලකම වගා කළ යුතු බවත් ඒ මහතා කීවේ ය.වස විසෙන් තොර ආහාරවලට ජනතාව හුරු කරවිය යුතු බවත් ඒ සඳහා වස විස නැති දේශීය ආහාර අලෙවිසල් රටපුරා පිහිටුවන බවත් අබේවර්ධන මහතා කීවේ ය.ගොවීන්ට බීජ හා කෘෂි උපකරණ බෙදා දීම වෙනුවෙන් පැවැති උත්සවයක් අමතමින් ඇමැතිවරයා මේ අදහස් පළ කෙළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012144</link>
    <topic>කලාකරුවෝ 210කට කලා භූෂණ සම්මාන</topic>
    <author>ප්‍රාර්ථනා වීරසිංහ</author>
    <content>ශ්‍රීලාංකේය සාහිත්‍ය කලා සහ සංස්කෘතික ක්‍ෂේත්‍රයන්ට සුවිශේෂී මෙහෙවරක් ඉටු කළ සිංහල, දෙමළ, මුස්ලිම්, කලා ශිල්පීන්ට උපහාර දැක්වීම සඳහා පැවැත්වෙන කලා භූෂණ සම්මාන උළෙල හෙට (15) පැවැත්වේ.පෙරවරු 10 ට ජෝන් ද සිල්වා සමරු රඟහලේදී පැවැත්වෙන මේ සම්මාන උළෙලේදී කලාකරුවන් 210 දෙනෙකුට කලා භූෂණ සම්මාන පිරිනැමේ.සියලුම දිස්ත්‍රික්ක ආවරණය වන පරිදි සිංහල කලා ශිල්පීන් 135 කට දමිළ කලා ශිල්පීන් 50 කට මුස්ලිම් කලා ශිල්පීන් 25 කට සම්මාන පිරිනැමෙන අතර මේ සම්මාන හිමිවන්නේ වයස අවුරුදු 60 ඉක්ම වූ ජීවිතයේ සැඳෑ සමය පසුකරමින් සිටින කලාකරුවන්ටය.මෙවර වයස අවුරුදු 80 ඉක්ම වූ කලාකරුවන් 15 දෙනෙකුටද, යාපනය, වව්නියාව, කිලිනොච්චිය, මුලතිව් හා ත්‍රිකුණාමලය යන දිස්ත්‍රික්කවලින් කලාකරුවන් 38 දෙනෙකු කලාභුෂණ සම්මානයෙන් පිදුම් ලබන බව සංස්කෘතික කටයුතු දෙපාර්තමේන්තුව පවසයි.සංස්කෘතික හා කලා කටයුතු ඇමැති ටී. බී. ඒකනායක මහතාගේ ප්‍රධානත්වයෙන් පැවැත්වෙන මේ අවස්ථාවට මැති ඇමැතිවරුන් විශාල පිරිසක් සහභාගී වීමට නියමිතය.සංස්කෘතික කටයුතු දෙපාර්තමේන්තුව, මුස්ලිම් කටයුතු දෙපාර්තමේන්තුව සම්මාන උළෙල සංවිධානය කරන අතර මෙවර පැවැත්වෙන්නේ විසි හය වෙනි සම්මාන උළෙලයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012145</link>
    <topic>පහ ශ්‍රේණිය ශිෂ්‍යත්ව විභාගයෙන්සිසුන් 25613ක් ජනප්‍රිය පාසල්වලට</topic>
    <author>දයා පෙරේරා</author>
    <content>පහ ශ්‍රේණිය ශිෂ්‍යත්ව විභාගයේ ප්‍රතිඵල අනුව ජනප්‍රිය යැයි සම්මත පාසල්වල හය වැනි ශ්‍රේණියට 2011 වර්ෂයේදී ඇතුළත් කර ගැනීම සඳහා සිංහල මාධ්‍ය සිසුන් 25613 දෙනෙක් සුදුසුකම් ලැබ සිටිතියි අධ්‍යාපන ඇමැති බන්දුල ගුණවර්ධන මහතා කියයි. එම සිසුන්ගෙන් 18516 දෙනෙකු සෘජුවම ජනප්‍රිය පාසල්වලට ඇතුළත් කැරෙන අතර 4 වැනි පිටුවට.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012146</link>
    <topic>වරකාපොළ කොල්ල කල්ලියේ7වැනි සැකකරුත් මරුට</topic>
    <author>කෑගල්ල සමූහ – දයාරත්න බණ්ඩාර – කල්එළිය සමූහ</author>
    <content>උකස් බඩු වෙළෙඳ සැලකින් රණ් භාණ්ඩ කොල්ලකා වරකාපොල පොලිස් නිලධාරින් දෙදෙනෙක් ඝාතනය කර පලා ගිය සැකකරුවන්ගෙන් ඉතිරිව සිටි අවසන් සැකකරුගේ මළසිරුර මාඔයේ පාවෙමින් තිබියදී ඊයේ (13) සොයාගෙන තිබේ.මේ සිද්ධියට සම්බන්ධ තවත් හය දෙනකු ඉකුත් 12 දා පොලිස් වෙඩි පහරින් මියගිය අතර මාඔයේ පාවෙමින් තිබියදී සොයාගත් මියගිය පුද්ගලයා අවසන් සැකකරු බව පොලිසිය පවසයි. මොහු ඔයට පැන පිහිනා පලා යන්නට තැත්කරද්දී මියයන්නට ඇතැයි සැක කරයි. යුද හමුදා සෙබළ පිරිසක් විසින් මළසිරුර මාඔයේ පාවෙනු දැක ගොඩගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012147</link>
    <topic>ප්‍රධාන සැකකරු රිමාන්ඩ්</topic>
    <author>බන්ධුල ගුණසේකර හා ජස්ටින් කොඩිකාර</author>
    <content>රාගම බොරළුගහකන්දේ දී ව්‍යාපාරිකයකු ඝාතනය කර ඔහුගේ දියණියන් දෙදෙනා පැහැරගෙන යාමට තැත් කිරීමේ සිද්ධිය සම්බන්ධයෙන් මාතර පොල්හේන ප්‍රදේශයේ හෝටලයක සැඟවී සිටියදී අත්අඩංගුවට පත් ප්‍රධාන සැකකරු හෙට (15) හඳුනා ගැනීමේ පෙරට්ටුවක් සඳහා ගම්පහ මහේස්ත්‍රාත් අධිකරණය හමුවට ඉදිරිපත් කරන ලෙස නියෝග කළ මාතර අතිරේක දිසා විනිසුරු රුවන් දිසානායක මහතා සැකකරු රක්ෂිත බන්ධනාගාර ගත කරන ලෙසද නියෝග කැරිණි.මෙසේ රක්ෂිත බන්ධනාගාර ගත කළේ මාතර කඹුරුගමුව ප්‍රදේශයේ පදිංචි කට පොඩි කංකානම්ගේ චානක හර්ෂණ (19) නැමැත්තෙකි. සැකකරු පදිංචිව සිටි මාතර කඹුරුගමුව නිවෙසේ ජනේල වීදුරු ඇතුළු දේපොළවලට කිසියම් පිරිසක් අලාභ හානි සිදු කර ඇති බවද හෙළිවී ඇත.මාතර මුලස්ථාන පොලිස් පරීක්‍ෂක නිශාන්ත හේරත් මහතාගේ උපදෙස් මත පොලිස් අපරාධ විමර්ශන අංශය වැඩිදුර පරීක්‍ෂණ කටයුතු සිදු කරගෙන යයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012148</link>
    <topic>සහන මිලට පොල් දීමට අමාත්‍යංශයෙන් පියවර</topic>
    <author>නිමල් රාජපක්ෂ</author>
    <content>රුපියල් 30/= බැගින් වූ සහන මිලකට පොල් ගෙඩි ලක්ෂ දෙකක් කොළඹ නගරයේ ජනතාවට මේ මස 15 දින බෙදාදීමට පොල්සංවර්ධන හා ජනතා වතු සංවර්ධන අමාත්‍යාංශය තීරණය කොට ඇත.එක් අයකුට පොල්ගෙඩි පහක් සහන මිලට අලෙවි කෙරේ. ලොරි රථ 20කින් රැගෙනවිත් කොළඹ නගරය තුළ එදින පෙරවරු 9 යේ සිට පොල් අලෙවි කරන බව පොල්වගාකිරීමේ මණ්ඩලයේ සභාපති සරත් කීර්තිරත්න මහතා පැවසීය. ජනතාව කළුකඩ මුදලාලිලාගෙන් ගලවා ගැනීමේ අරමුණින් මෙම වැඩසටහන පොල් සංවර්ධන හා ජනතාවතු සංවර්ධන ඇමති ජගත් පුෂ්පකුමාර මහතා ක්‍රියාවට නංවා තිබේ.කොටුව දුම්රියපල ඉදිරිපිට පිටකොටුව මාලඹේ, මාලිගාවත්ත, දෙහිවල, ගල්කිස්ස, ඇතුළුව කොළඹ නගරයේ මෙම පොල් ලොරි නවතා තිබෙන අතර ජනතාවට මේ තුළින් පොල් පහසු මිලට ලබා ගත හැකිවේ.නුවර, කෑගල්ල, ඇතුළු ලංකාවේ සියලුම ප්‍රදේශ ආවරණය වන අයුරින් සහන මිලට පොල් ලබාදීම සඳහා රජයේ පොල් ඉඩම්වල තිබෙන සියලුම පොල් , පොල් සංවර්ධන හා ජනතාවතු සංවර්ධන අමාත්‍යාංශය මිලදී ගන්නා බවද සරත් කීර්තිරත්න මහතා දිනමිණට කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n1012149</link>
    <topic>අවතැන්ව සිටි ජනතාවගෙන් 95%ක්යළි පදිංචි කර අවසන්</topic>
    <author>භක්ති ධර්මප්‍රිය මෙන්ඩිස්</author>
    <content>යුද්ධයෙන් අවතැන්ව සිටි පුද්ගලයන් සියයට අනූපහකට (95%) වැඩි පිරිසක් මේ වනවිට යළි පදිංචි කර ඇතැයි ආරක්ෂක ලේකම් ගෝඨාභය රාජපක්ෂ මහතා පැවැසීය. බිම්බෝම්බ ඉවත් කිරීම සහ එම ප්‍රදේශවල යටිතල පහසුකම් ගොඩනැඟීම මේ වන විට ශීඝ්‍රයෙන් සිදුවන බවද හෙතෙම අවධාරණය කෙළේය.සාමය උදාකිරීමට ඉමහත් කැපකිරීමක් කළ ත්‍රිවිධහමුදාවේ රණවිරුවන් මේ වන විට පුනරුත්ථාපන කටයුතුවලට මෙන්ම සංවර්ධන කටයුතුවලට සෘජුවම සම්බන්ධවී සිටින බව රාජපක්ෂ මහතා පැවැසීය. ආරක්ෂක ලේකම් ගෝඨාභය රාජපක්ෂ මහතා ඊයේ (13) සවස කොළඹ පදනම් ආයතනයේ පැවති උත්සවයකට සහභාගි වෙමින් මේ අදහස් පළකළේය.යාපනය ආඥාපති මේජර් ජනරාල් මහින්ද හතුරුසිංහ මහතාට “ගුසී සාම ත්‍යාග“ ලැබීම නිමිත්තෙන් මේ උත්සවය සංවිධාන කර තිබුණි. පිලිපීනය පිරිනැමූ මේ සම්මානය ඉකුත් 24 වනදා එරට දී මහින්ද හතුරුසිංහ මහතාට පිරිනැමූ අතර දකුණු ආසියාවෙන් මෙම සම්මානයට පාත්‍ර වූ එකම පුද්ගලයා ඔහු ය.මේ අවස්ථාව සඳහා සර්ව ආගමික නායකයන් යුද හමුදාපති ලුතිනන් ජනරාල් ජගත් ජයසූරිය, නාවික හමුදාපති වයිස් අද්මිරාල් තිසර සමරසිංහ ජනාධිපති ලේකම් ලලිත් වීරතුංග මහත්වරුද අමාත්‍යවරුන් වන මහින්ද සමරසිංහ, ඩග්ලස් දේවානන්ද යන මහත්වරුද සහභාගි වූහ.අද යාපනයේ ආඥාපති මේජර් ජනරාල් මහින්ද හතුරුසිංහ මහතාට මේ සම්මානය ලැබීම අපේ රටට මෙන්ම ත්‍රිවිධ හමුදාවටම ගෞරවයක් බව මෙහිදී වැඩිදුරටත් අදහස් දැක්වූ ආරක්ෂක ලේකම්වරයා කීය. ලෝකයේ දරුණුම ත්‍රස්තවාදය පරාජය කළ අපේ හමුදාව ලෝකයේම හමුදාවන්ට ආදර්ශයක්වී ඇතැයිද කීය.මේ දිනවල නාවික හමුදාවේ 60වැනි සංවත්සරය පැවැත්වෙයි. මේ වෙනුවෙන් රටවල් දහනවයක නාවික හමුදා නියෝජිතයෝ මෙහි පැමිණ සිටිති. එය අපට මහත් ආඩම්බරයක් බවද රාජපක්ෂ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n10121410</link>
    <topic>ශ්‍රී ලංකාව සමඟසමීපව කටයුතු කරනවා</topic>
    <author>මහින්ද අලුත්ගෙදර</author>
    <content>මානව හිමිකම් සුරැකීම සම්බන්ධයෙන් ශ්‍රී ලංකා රජය සමඟ සමීපව කටයුතු කරන බව අමෙරිකාව සඳහන් කරයි. තවද ශ්‍රී ලංකාවේ මානව හිමිකම් පිළිබඳව තම රට නිසි අවබෝධයකින් පසුවන බවත් අතීත සිදුවීම් යළිත් වරක් ඇති නොවීමට ගන්නා ක්‍රියාමාර්ග සම්බන්ධයෙන් දැනටමත් දෙරටේ බලධාරීන් සාකච්ඡා කර තිබෙන බවත් අමෙරිකානු රජයේ මානව හිමිකම් පිළිබඳ නියෝජ්‍ය ලේකම් මයිකල් පෝස්නර් මහතා පවසයි.නිව්යෝර්ක් නුවර දී පෙරේදා (12) පැවැති විශේෂ මාධ්‍ය හමුවකදී ඒ මහතා මේ බව ප්‍රකාශ කළ බව තානාපති ආරංචි මාර්ග පවසයි.දශක තුනකට ආසන්න කාලයක් ශ්‍රී ලංකාවේ පැවැති එල්. ටී. ටී. ඊ. ත්‍රස්තවාදය අවසන් කිරීමට රජයේ හමුදාවන් ගත් ප්‍රයත්නයේ දී මානව හිමිකම් කඩ වූ බවට ලොව ඇතැම් රටවල් සහ කොටි හිතවාදීන් ශ්‍රී ලංකාවට චෝදනා එල්ල කරන අතර එය කිසිදු ආකාරයකින් හෝ සත්‍යයක් නොවන බවට අද වන විට සනාථ වී තිබේ.තවද සාමකාමී වාතාවරණයක් යටතේ සංවර්ධනය කරා පිය නගන ශ්‍රී ලංකාවේ මානව හිමිකම් තත්ත්වය සම්බන්ධයෙන් නිරීක්ෂණය කරන බවද අමෙරිකානු රජයේ මානව හිමිකම් පිළිබඳ නියෝජ්‍ය ලේකම් වරයා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n10121411</link>
    <topic>පොතුවිල් කෝමාරි රක්ෂිතයේනිදන් හෑරූ 5ක් කොටුවෙති</topic>
    <author>භක්ති ධර්මපි‍්‍රය මෙන්ඩිස්</author>
    <content>පොතුවිල් කෝමාරි රක්ෂිතයේ නිදන්හාරමින් සිටි පුද්ගලයන් පස් දෙනකු පොලිස් විශේෂ කාර්ය බළකාය පෙරේදා (12) සවස අත්අඩංගුවට ගෙන තිබේ. ගිනි අවියක්, ජීව උණ්ඩ තොගයක්, ත්‍රිරෝද රථයක් සහ පූජා භාණ්ඩ තොගයක් සැකකරුවන් ළඟ තිබී පොලිසිය සොයා ගෙන ඇත. සැකකරුවන් අම්පාර පොතුවිල් ප්‍රදේශවල පදිංචිකරුවන් බව පැවසේ.සැකකරුවන් ඊයේ (13) පෙරවරුවේ පොතුවිල් අධිකරණය වෙත ඉදිරිපත් කිරීමට නියමිතව තිබුණි.කාරතිව් පොලිස් විශේෂ කාර්ය බළකා කඳවුරට අනුයුක්ත නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n10121412</link>
    <topic>අන්තර්ජාල අපරාධ ‘සර්ට්’ වෙත දන්වන්න</topic>
    <author>ජීවනී පතිරණ</author>
    <content>අන්තර් ජාලයේ සිදුවන ඕනෑම වංචාකාරී සිදුවීමක් පිළිබඳව “ශ්‍රී ලංකා හදිසි ප්‍රතිචාර සංසදය’ (SLCERT) වෙත දැනුම් දෙන ලෙස එම ආයතනය මහජනතාවගෙන් ඉල්ලීමක් කරයි.අන්තර්ජාලය භාවිතාව ව්‍යාප්ත වීමත් සමඟ විවිධ පුද්ගලයන් වංචාකාරී හා විනාශකාරී ක්‍රියා සිදුකිරීමට පෙළඹී ඇතැයි ශ්‍රී ලංකා සර්ට් ආයතනයේ ප්‍රධාන විධායක නිලධාරී ලාල් ඩයස් මහතා ප්‍රකාශ කරයි.විශේෂයෙන් FACEBOOK වැනි සමාජ සබඳතා හා වෙබ් අඩවි වලට පිවිසෙන අයගේ රහස් මුරපද (password) ප්‍රායෝගිකව සොරකම් කිරීමට ද ඇතැම් කූට පුද්ගලයන් පෙළඹී සිටින අතර, එමගින් මුදල් ඉපැයීම ඔවුන්ගේ අරමුණ වී තිබේ.අන්තර්ජාලයේ සිදුවන මෙවැනි අපරාධකාරී සහ වංචාකාරී ක්‍රියා පිළිබඳව ශ්‍රී ලංකා සර්ටි ආයතනයට දැනුම්දීමේ පහසුකම් මහජනතාවට දැන් උදාවී ඇත.පරිගණක අපරාධ පනත යටතේ ඔවුන්ට එරෙහිව දැඩි ක්‍රියාමාර්ග ගැනීමට තමන්ට හැකියාව ඇතැයිද ශ්‍රී ලංකා සර්ට් ආයතනය පවසයි.ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය (ICTA)  යටතේ ශ්‍රී ලංකා සර්ටි ආයතනය ක්‍රියාත්මක වන අතර, මේ පිළිබඳ වැඩි විස්තර www.slcert.gov.lk  වෙබ් අඩවියට පිවිසීමෙන් දැනගැනීමට හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n10121413</link>
    <topic>ප්‍රහාරයට ලක්වූ ව්‍යාපාරිකයාඊයේ අලුයම මියගිහින්</topic>
    <author>චන්ද්‍රිකා පෙරේරා</author>
    <content>සන්නද්ධ පුද්ගලයන් තිදෙනෙකුගේ ප්‍රහාරයට ලක්ව කොළඹ ජාතික රෝහලට ඇතුළත් කර සිටි කිරිබත්ගොඩ ව්‍යාපාරිකයෙක් ඊයේ (13) අලුයම මියගොස් තිබේ.මෙසේ මියගොස් ඇත්තේ කිරිබත්ගොඩ දළුගම හාඩ්වෙයාර් ආයතනයක හිමිකරු වූ 54 හැවිරිදි එස්. පී. සෙනෙවිරත්න නැමැත්තෙකු බව කිරිබත්ගොඩ පොලිසිය පවසයි.තියුණු අවිවලින් කපාකොටා තුවාල ලබා සිටි මේ පුද්ගලයා රෝහල් ගත කරන අවස්ථාව වනවිට බරපතළ තත්ත්වයෙන් සිටි බවද පොලිසිය කීය.දළුගම ප්‍රදේශයේ පිහිටි මියගිය අයගේ් නිවසට ආ නාඳුනන පුද්ගලයන් තිදෙනෙක් පෙරේදා (12) දහවල් ව්‍යාපාරිකයාට ප්‍රහාර එල්ල කර පලා ගොස් තිබෙන බව හෙළිව ඇත.මරණය පිළිබඳ මහේස්ත්‍රාත් පරීක්ෂණය පැවැත්වීමෙන් පසු පශ්චාත් මරණ පරීක්ෂණ කටයුතු සිදුකර සිරුර ඥාතින් වෙත බාරදීමට පියවර ගන්නා බව පොලිසිය සඳහන් කළේය.සිද්ධිය වූ ස්ථානය පරීක්ෂාවට ලක්කිරීමෙන් අනතුරුව රස පරීක්ෂක හා ඇඟිලි සලකුණු වාර්තා කැඳවීමටද පොලිසිය පියවර ගෙන තිබේ.සැකකරුවන් අත්අඩංගුවට ගැනීම සඳහා විශේෂ පොලිස් කණ්ඩායමක් යොදවා ඇත. පෞද්ගලික හේතුවක් මත ඝාතනය සිදුවන්නට ඇතැයි සැකකෙරේ. සිද්ධිය පිළිබඳව කිරිබත්ගොඩ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n10121414</link>
    <topic>දියණිය අපයෝජනය කළාටවසර 8ක් පියා සිරගෙට</topic>
    <author>සමන්ති වීරසේකර</author>
    <content>තම දොළොස් හැවිරිදි දියණියට බරපතළ අපයෝජනයක් කළ පියකු එම සිද්ධිය සම්බන්ධයෙන් වරද පිළිගැනීමෙන් පසුව ඔහුට වසර අටක බරපතළ වැඩසහිත සිර දඬුවම් මහනුවර මහාධිකරණ විනිසුරු ප්‍රීති පද්මන් සූරසේන මහතා ඊයේ (13 දා) නියම කෙළේය.මෙයට අමතරව රුපියල් 25000/=ක දඩ මුදලක් ගෙවීමට ද එය නොගෙවන්නේ නම්, තවත් මාස තුනක සිරදඬුවම් ද නියම කළ මහාධිකරණ විනිසුරුවරයා රුපියල් 50000/=ක වන්දි මුදලක් පැමිණිලිකාරියට ගෙවන ලෙසද නියෝග කෙළේය.මෙසේ සිරදඬුවම් නියම වූයේ මහනුවර රජපිහිල්ල මාවතේ පදිංචි වාසලගෙදර මුදියන්සේලාගේ උපාලි (37) නැමැති පුද්ගලයෙකුටය.2003 ඔක්තෝබර් 8 වැනි දින හෝ ඊට ආසන්න දිනයක රජපිහිල්ල මාවත නිවසේ දී තම 12 හැවිරිදි දියණියට ලිංගික අපයෝජනයක් සිදු කිරීම හේතුවෙන්, දණ්ඩනීති සංග්‍රහයේ 365 (2) වගන්ති යටතේ දඩුවම ලැබිය යුතු බරපතළ වරදක් බැවින්, වාසලගෙදර උපාලි නැමැත්තාට එරෙහිව මහාධිකරණයේ අධිචෝදනා පත්‍ර ගොනු කොට තිබිණි.පියා විසින් තම දියණියට ලිංගික අපයෝජනයක් කිරීම බරපතළ වරදක් බවත්, එය සදාචාරයට පටහැනි වූ ක්‍රියාවක් බවත් අවධාරණය කළ විනිසුරුවරයා වරදකරුට ඉහත දඩුවම් පැමිණවීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=n10121415</link>
    <topic>කුලියට රැගෙන යන මුවාවෙන්වාහනයක් කොල්ල කෑමට උත්සාහ කළ අය අත්අඩංගුවට</topic>
    <author>බිමල් එස්. ජයසිංහ – බණ්ඩාරගම සමූහ</author>
    <content>ජයවර්ධනපුර රෝහලේ සිට රෝගියකු රැගෙන යන මුවාවෙන් කුලියට රැගෙන ගිය වෑන් රථයේ රියැදුරුට වේරවත්ත සම්බරේ පාලම අසලදී පිහියකින් ඇන වෑන් රථය කොල්ල කෑමට උත්සාහ කළ සිවු දෙනෙකුගෙන් යුත් කණ්ඩායමක දෙදෙනෙකු ප්‍රදේශවාසීන් ගේ සහායෙන් ඒ මොහොතේම අත්අඩංගුවට ගත් බව අ¼ගුරුවාතොට පොලිසිය කියයි.කොල්ලකරුවන්ගේ පිහි පහරට ලක්ව අත් දෙකට බරපතළ තුවාල සිදුවූ රියදුරු හොරණ රෝහලට ඇතුළත් කර ඇත.කාල්ලකරුවන් කොල්ලකෑමට උත්සාහ කළ වෑන් රථය හා තවත් ත්‍රිරෝද රථයක් හා යතුරු පැදියක් සොයා ගත් බව පොලිසිය කියයි.ජයවර්ධනපුර රෝහල අසල කුලී රථ ගාලට රෝගියකු ලෙස වෙස් වළාගෙන පැමිණි පුද්ගලයකු සමග ආ තවත් පුද්ගලයකු බුලත්සිංහල ප්‍රදේශයට කුලී ගමනක් යාමට රියදුරු එකඟ කරවාගෙන පැමිණ මහරගම දී තවත් පුද්ගලයන් දෙදෙනෙකු ද නංවාගෙන පැමිණ ඇති බව පොලිස් පරීක්ෂණ වලදී අනාවරණය වී ඇත.සැකකරුවන් සම්බරේ පාලම අසලදී රියදුරු ගේ දෙ අත්වලට පිහියෙන් ඇනීමත් සමග රියදුරු වෑන් රථයෙන් එළියට පැන කෑ ගසා ඇති අතර ප්‍රදේශවාසීන් එම ස්ථානයට පැමිණෙනවාත් සමග සැකකරුවන් අසල කැලයට හා ඇළට පැන පලායාමට උත්සාහ දරා ඇත.ප්‍රදේශවාසීන් හා පොලිසිය එක්ව සැකකරුවන් ලුහුබැඳ දෙදෙනෙකු අත්අඩංගුවට ගෙන ප්‍රශ්න කිරීමේදී මෙම කල්ලිය කොළඹ අපරාධ කොට්ඨාසය මෙහෙයුම් ඒකකය ඇතුළු පොලිසි ගණනාවකට අවශ්‍ය කරන පුද්ගලයන් බව හෙළි කර ගැනීමට හැකි වූ බව පොලිසිය කියයි.සැකකරුවන් කණ්ඩායම කොළඹ පැමිණෙන ආගන්තුක කාන්තාවන් මිතුරු කරගෙන මත් කුඩු මිශ්‍ර බීම දී රන් බඩු කොල්ල කන කණ්ඩායම බව පොලිසිය කියයි.සැකකරුවන්ගෙන් ප්‍රශ්න කිරීමේදී සොයා ගත් ත්‍රි රෝද රථය මහරගම දී හා යතුරු පැදිය කොළඹ සුපිරි රෙදි පිළි වෙළෙඳ සැලක රථ ගාලකදී සොයා ගත් බව පොලිසිය කියයි.එම ත්‍රි රෝද රථය හා යතුරු පැදිය ද පිටිගල දී කොල්ලකෑ ඒවා බව පොලිසිය කියයි.අත් අඩංගුවට ගත් සැකකරුවන් දෙදෙනා කුරුණෑගල හා කොච්චිකඩේ පදිංචිකරුවන් බව පොලිසිය කියයි.පලාගිය සැකකරුවන් මහබාගේ හා ඇල්පිටිය පදිංචි පුද්ගලයන් ලෙස හඳුනාගත් බවද පොලිසිය කියයි.කළුතර නියෝජ්‍ය පොලිස්පති නිහාල් සමරකෝන් පානදුර ජ්‍යෙෂ්ඨ පොලිස් අධිකාරී සුමිත් එදිරිසිංහ සහකාර පොලිස් අධිකාරී ධ්ධ් අබේරත්න දිසානායක මහත්වරුන්ගේ අධීක්ෂණය යටතේ අගුරුවාතොට පොලිස් ස්ථානාධිපති ප්‍රධාන පොලිස් පරීක්ෂක අජිත් කුමාර මහතා පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=r1012141</link>
    <topic>අඩු පාඩු රැසකින් පිරුණුදඹදෙණිය නගරය</topic>
    <author>නාරම්මල සමූහ චමින්ද විදානගේ</author>
    <content>දඹදෙණිය නගරයේ අඩුපාඩු රැසක් පවතී. නගරයට පැමිණෙන ජනතාවගේ මූලික අවශ්‍යතා සපයා ගැනීමට ප්‍රමාණවත් පහසුකම් නොමැත.දඹදෙණි නගරය හරහා කුරුණෑගල කොළඹ මාර්ග අංක 05 මාර්ගයත් මීගමුව කුරුණෑගල මහා මාර්ගයත් දිවෙයි. එහෙත් නගරයට බස් රථ නැවතුම් පොළක් නොමැත බස් රථ නවත්වන්නේ මහා මාර්ගයේ ය. නගරයේ පොදු වැසිකිළිය අවට ප්‍රදේශය වල් බිහි වී ඇත.ක්‍රීඩාංගණය වල් බිහි වී තිබේ. කාණු පද්ධතියේ සමහර ස්ථාන අබලන් තත්ත්වයේ පවතී. දඹදෙණිය කර්මාන්ත පුරයට පිවිසෙන මාර්ගයේ සමහර ස්ථාන සෝදා පාළුවට ලක්ව ඇත.කුරුණෑගල දිස්ත්‍රික් පාර්ලිමේන්තු මන්ත්‍රී ශාන්ත බණ්ඩාර මහතා - දඹදෙණිය මැතිවරණ කොට්ඨාසයේ ප්‍රධාන නගර තුන අලව්ව නාරම්මල දඹදෙණිය නගර සංවර්ධන සැලැස්මකට අනුව සංවර්ධනය කිරීමට කටයුතු යොදා තිබෙනවා.දඹදෙණිය නගරයේ සංවර්ධන කටයුතු මේ අනුව ඉක්මනින් ආරම්භ කරනවා. මේ වැඩපිළිවෙළේ මූලික ක්‍රියාදාමයන් වන නගර සැලැසුම සැකසීම ජනතාව දැනුවත් කිරීම ඉදිකිරීම් සඳහා සුදුසු ස්ථාන හඳුනාගැනීම ආදිය මේ වන විට සිදුකර තිබෙනවා.දඹදෙණිය දිසා රෝහල මූලික රෝහලක් බවට උසස් කරලා අවශ්‍ය පහසුකම් ලබා දීමට කටයුතු යොදා තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=r1012142</link>
    <topic>සූර් වැඩි වී පාර වැරැදිලාඇඳිවත පමණක් ඉතිරි වෙලා</topic>
    <author>උතුරු කොළඹ සමූහ ඒ. මදුරවීරන්</author>
    <content>මත්පැනට ලොල් වූ කලාකරුවකුට, සාදයකට ගොස් වෙරි වී පෙරළා නිවෙස බලා එන අතරමඟදී ජීවිතයටම අමතක නොවන අකරතැබ්බයකට මුහුණ පාන්නට සිදු වූ සිද්ධියක් බොරැල්ල වනාතමුල්ලෙන් වාර්තා වේ.ඔහුට පමණක් නොව අධික ලෙස මත්පැනට ගිජු බවක් දක්වන හැම පුද්ගලයකුටම මෙය යස පාඩමක් බව කිවහොත් එය අතිශයෝක්තියක් නොවනවා ඇත.ඉරිදා නිවාඩු දිනයක් වූ එදින රාත්‍රි මේ කලාකරුවා, ඔහුගේ ළඟම හිතවතකු සමඟ බොරැල්ල වනාතමුල්ලෙහි නිවෙසක පැවැති සාදයකට ගියේය.එහි බීමට පිටරට මත්පැන් වර්ග කිහිපයක් ම තිබිණ. මෙරට කසිප්පු නිතරම බීමට පුරුදුව සිටි මේ කලාකරුවාට පිටරට බීම දුටු පමණින් ලොකු ආශාවක් ඇති විය. හැම වර්ගයේම අරක්කුවල රස බැලීමට ඔහුට දොළක් උපන්නේ ය.හැම බීම ජාතියකින්ම විටින් විට තම අරක්කු වීදුරුවට දමා ඔහු හොඳටම සප්පායම් විය. පැය එක හමාරකට පමණ පසු මිතුරාත් සමඟ පෙරළා ඒමට පිටත් විය. මේ කලාකරුවා එවේලෙහි සිට ගෙන ඉන්නට බැරි අන්දමට වෙරි වී සිටියේ ය. මඳ දුරක් මිතුරාත් සමඟ පැමිණි ඔහු ඉන් පසු ප්‍රධාන පාරෙන් හැරී අතුරු පාරකින් යන්නට විය.උඹට අද ටිකක් වැඩියි වගේ, බලාගෙන පලයන් යැයි මිතුරා ඔහුට ඒවේලෙහි කීය. මම යන්න පාර දන්නවා. උඹ බලාගෙන පලයන් යකෝ “ මිතුරාට මදක් සැරෙන් කතා කළ කලාකරුවා තනියෙන්ම අතුරු පාර දිගේ යන්නට විය.තෙදිනකට පසු මිතුරාට තම හිතවත් කලාකරුවා මුණ ගැසුණි. ඒ පුවත්පත් ආයතනයකදී ය. “මොකද මේ ?” මිතුරා ඔහුගෙන් ප්‍රශ්න කෙළේ ය.බලපන් මට එදා රෑ වෙච්ච වැඩේ. මම පාර වැරැදිලා ගිහිං නාඳුනන මළ ගෙදරකයි නිදාගෙන තියෙන්නේ. උදේ බලන කොට මගේ ඔක්කොම සුද්ධ කරලා. යට ඇඳුම විතරයි ඉතුරු වෙලා තිබ්බේ. අයි. ඩී. එක (හැඳුනුම්පත) හොයා ගන්න පත්තරේ දැන්වීමක් දාන්නයි මෙහේ ආවේ” යැයි කලාකරුවා පැවැසූ දෙය අසා මිතුරා කොක් හඬ ලා සිනාසුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=r1012143</link>
    <topic>දිවි පිදූ රණවිරුවා වෙනුවෙන්සමෘද්ධියෙන් නව නිවෙසක්</topic>
    <author>කැලණිය විශේෂ ලයනල් පී. පෙරේරා</author>
    <content>පුදුකුඩිඉරිප්පු සටනේ දී දිවිපිදූ 23 වැනි පාබල හමුදාවේ රණවිරු ධම්මික සේනාරත්න විරුවාගේ බිරිය හා දියණියට හිසට සෙවණක් ලබා දීමට බියගම සමෘද්ධි සමාජ සංවර්ධන අංශය විසින් ගත් මහඟු වෙහෙසට ගෝනවල බතලහේනවත්ත ප්‍රදේශවාසීහු සිය ප්‍රසාදය පළකරති.මේ රණවිරුවාගේ් දේහය තබා ගැනීමට පවා එදා ඔහුගේ බිරියට නිසි ස්ථානයක් නොතිබුණි. අවමංගල්‍ය උත්සවය පැවැති දිනදී ප්‍රතිඥාවක් ලබාදුන් බියගම දිරිය වනිතාවෝ සංවිධානයේ සභාපතිනි තිමල්කා පොත්තේවෙල මහත්මිය සමෘද්ධි සමාජ සංවර්ධන අංශයට මේ බැව් දන්වා ඔවුන්ගේ අනුග්‍රහයෙන් රුපියල් ලක්ෂ 2 1 / 2 ක වියදමින් නව නිවසක් තනා භාර දීම සිදු කෙරිණි.බතලහේනවත්ත ශ්‍රී බෝධිරාජ විහාරස්ථානයේ විහාරාධිපති නිල්දණ්ඩාහීන්නේ ආරියසිරි හිමියන් විසින් සෙත් පිරිත් සජ්ඣායනා කරද්දී ගෝනවල සමෘද්ධි බැංකු කළමනාකාර එම්. ධර්මදාස මහතා විසින් නව නිවෙස පීත්ත පටියක් කපා විවෘත කරන ලදී.මෙදින පැවැති චාම් උත්සවයට සමෘද්ධි සමාජ සංවර්ධන සහකාර නිෂාන්ත පරණමාන්න, එම්. එම්. එම්. ඉස්මායිල්, ගෝනවල සමෘද්ධි සංවර්ධන නිලධාරීනී චන්ද්‍රලතා දිසානායක සහ ගල්ඒදණ්ඩ ග්‍රාම නිලධාරී විජිත පනාපිටිය මහත්ම මහත්මීහු ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=r1012144</link>
    <topic>මතුගම පොදු ක්‍රීඩාංගණයමඩ වගුරක්</topic>
    <author>අගලවත්ත විශේෂ - ගාමිණී ආනන්ද</author>
    <content>මතුගම පොදු ක්‍රීඩාංගණය නඩත්තු නොකිරීම නිසා මඩ වගුරක් බවට පත්ව ඇත.ක්‍රීඩාංගණයේ ජලය බැස යන ලෙස ක්‍රමානුකූ®ල සැළසුමක්ද නැත. ක්‍රීඩාංගණය වටා නිසි කාණු පද්ධතියක්ද නැත.නගරයේ තරමක් පහත් ස්ථානයක පිහිටා ඇති නිසා ක්‍රීඩාංගණය වටා උස්බිම්වලින් ගලා එන වැසි ජලය මෙහි රැඳීම නිසා මේ තත්ත්වය උද්ගතව ඇත.යතුරුපැදි පුහුණු වීම සහ වාහන පුහුණු වීමටද මේ ක්‍රීඩා පිටිය භාවිත කරති.පුද්ගලික බස් නැවතුම් පළ හා ප්‍රාදේශීය ලේකම් කාර්යාලය, ආනන්ද ශ්‍රාස්ත්‍රාලය අතර විකල්ප මාර්ගයක් ලෙස පදිකයන් පාවිච්චි කරන නිසාද ක්‍රීඩාගංණයේ තණකොළ ඉවත්වී මඩවගුරක් බවට පත්වේ.රාත්‍රි කාලයේදී මෙහි මත්පැන් පානය කර බෝතල් තැන තැන දමා යන බවද ක්‍රීඩා ලෝලීහු පවසති.රාත්‍රියේ විදුලි පහන් නොමැතිව අඳුරේ පැවතීම නිසා ක්‍රීඩාගාරය අපචාර ක්‍රියාවන්ට යොදාගන්නා බවද පවසති. මේ ක්‍රීඩාංගණය අන්තර් පාඨශාලා හා අන්තර් ක්‍රීඩා සමාජ අතර පැවැත්වෙන සියලු ක්‍රීඩා උත්සව සඳහා යොදාගනු ලබන එකම ස්ථානයද වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=r1012145</link>
    <topic>ශ්‍රී ලාංකික ඉංජිනේරුවා නිපදවූ කෘත්‍රිම පාදයලෝකයේ හොඳම නිර්මාණ අතරට</topic>
    <author>නාගොඩ විශේෂ එන්. විජේරත්න</author>
    <content>පාදයක් අහිමි පුද්ගලයාගේ ශරීරයේ උස හා බර ප්‍රයෝජනයට ගනිමින් මුළුමනින්ම යාන්ත්‍රික ක්‍රමයකින් ක්‍රියාකරන පාදය කඳු, බෑවුම්, පඩිපෙල් සහිත ස්ථානවල ගමන් කිරීමේදී මනා සහයෝගයක් ලබා දේ.අරුණගේ නිර්මාණය වෙනුවෙන් 2005 වසරේදී පේටන්ට් බලපත්‍රය ලබා ගත් අතර එම වසරේදීම හොඳම නිපැයුම්කරුට හිමි ප්‍රථම ස්ථානය සඳහා ජනාධිපති සම්මානය හිමි විය.ශ්‍රී ලංකාවේ කීර්තිමත් ඉංජිනේරුවරයකු වූ කුලසිංහ ප්‍රණාම විශිෂ්ටතම නිර්මාණකරුවාට හිමි සම්මානයද ඔහුට පිරිනැමුවේය.2007 වසරේදී ජිනීවා හි පැවැති 35 වන අන්තර් ජාතික නව නිපැයුම් තරගාවලියේදී රටවල් 135ක් අතරින් වෛද්‍ය අංශයෙන් රිදී සම්මානය හිමි විය.ජනාධිපති මහින්ද රාජපක්‍ෂ මැතිතුමා ගේ පූර්ණ අනුග්‍රහය ඇතිව අරුණට කර්මාන්ත ශාලාවක් ආරම්භ කිරීමේ සියලු පහසුකම් ලැබිණි.කළුතර - නාගොඩ කර්මාන්ත පුරයේදී 2008 වර්ෂයේදී “ආවාස් ඉන්ටර්නැෂනල් පුද්ගලික සමාගම” නමින් එය විවෘත විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012141</link>
    <topic>වසර 2 කට පසුවවාස් එක්දින සංචිතයට</topic>
    <author>පි‍්‍රන්ස් ගුණසේකර</author>
    <content>ලබන වසරේ පැවැත්වෙන ලෝක කුසලාන ක්‍රිකට් තරගාවලියට සහභාගි වන ශ්‍රී ලංකා පිල තෝරා ගැනීම උදෙසා නම් කළ තිහකගෙන් යුත් ක්‍රිකට් සංචිතයට වේග පන්දු යවන කී‍්‍රඩක චමින්ද වාස් එක් කර ඇත. වසර 2 කට පසුව චමින්ද වාස් ශ්‍රී ලංකා එක්දින ක්‍රිකට් සංචිතයට එක්වීම විශේෂත්වයකි. නිමා වූ එක් දින තරගාවලි කිහිපයකට එක්නොවූ සනත් ජයසූරිය, මුත්තයියා මුරලිදරන් වැනි ජ්‍යෙෂ්ඨ ක්‍රීඩකයන්ද මේ සංචිතයට නම් කර තිබේ’චමින්ද වාස් පසුගිය වසරේ ටෙස්ට් ක්‍රිකට් ක්‍රීඩාවෙන් විශ්‍රාම ගියද එක්දින තරග බිමේ රැඳී සිටියේය. ඔහු මේ වසරේ එංගලන්ත ප්‍රාන්ත ක්‍රිකට් තරගාවලියේදී නොදැම්ටන්ෂයර් පිල වෙනුවෙන් ක්‍රීඩා කළ අතර එහිදී තුන් ඉරියව් දස්කම් දක්වා කාගේත් අවධානයට ලක් වුවේය.වාස් ටෙස්ට් තරග 111 කට ක්‍රීඩා කළ අතර එක් දින තරග 322 කදී කඩුලු 400 ක් බිඳ හෙළා තිබේ එක්දින ලකුණු 2025 ක්ද වාර්තා කළේය.ඔහු ශ්‍රී ලංකාව වෙනුවෙන් අවසන් වරට එක්දින ක්‍රිකට් තරගයකට එක්වූයේ 2008 වසරේ ඉන්දියාවට එරෙහිව ආර්. ප්‍රේමදාස ක්‍රීඩාංගණයේදීය. සනත් ජයසූරියද වසරකට ඉහතදී අවසන් වරට ශ්‍රී ලංකා එක්දින පිලට ක්‍රීඩා කළේය. මෑත කාලයේ ජාත්‍යන්තර එක්දින තරග බිමේ දක්නට නොලැබූ ෆර්විස් මහරූෆ්, ද ලෝක කුසලාන ක්‍රිකට් සංචිතයට නම් කොට තිබේ. ජාත්‍යන්තර තරග අත්දැකීම් නොමැති නුවන් ප්‍රදීප් පෙරේරා ද මේ සංචිතයට නම් කොට තිබීම විශේෂත්වයකි.ලෝක කුසලාන ක්‍රිකට් සංචිතයට නම් කළ ක්‍රීඩකයන් මෙසේය.සනත් ජයසූරිය, ටී. එම්. ඩිල්ෂාන්, උපුල් තරංග, දිනේෂ් චන්දිමාල්, තරංග පරණවිතාන, ළහිරු තිරිමාන්න, මහේල ජයවර්ධන, තිලාන් සමරවීර, කුමාර සංගක්කාර, චමින්ද වාස්, මුත්තයියා මුරලිදරන්, තිළිණ කණ්ඩම්බි, චාමර සිල්වා, ඇන්ජලෝ මැතිව්ස්, චාමර කපුගෙදර, තිසර පෙරේරා, ෆර්විස් මහරූෆ්, ජීවන්මෙන්ඩිස්, සුරාජ් රන්දිව්, රංගන හේරත්, මාලිංග බණ්ඩාර, ලසිත් මාලිංග, අජන්ත මෙන්ඩිස්, නුවන් කුලසේකර, දිල්හාර ප්‍රනාන්දු, සුරංග ලක්මාල්, ධම්මික ප්‍රසාද්, චානක වෙළගෙදර, නුවන් ප්‍රදීප්, තිලාන් තුෂාර.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012142</link>
    <topic>බට්ගේ සල්ලි ගැන පොලිසියට ප්‍රශ්නයක්</topic>
    <author>ලන්ඩන් (ඒ. එෆ්. පී)</author>
    <content>තරග පාවාදීම සම්බන්ධ පරීක්ෂණවලදී පොලිස් නිලධාරීන් විසින් සිය හෝටල් කාමරයේ තිබී සොයාගත් පවුම් දහස් ගණනක මුදල තමාට ක්‍රිකට් සංචාරය වෙනුවෙන් ලැබුණු නිත්‍යානුකූ®ල මුදල් දීමනාවල කොටසක් බව හිටපු පාකිස්තාන නායක සල්මන් බට් ප්‍රකාශ කරයි.බට්, වේග පන්දු යවන මොහමඩ් අසිෆ් හා මොහමඩ් ආමීර් හට ජගත් ක්‍රිකට් කවුන්සලය විසින් තාවකාලික තරග තහනමක් පනවා තිබේ.පසුගිය අගෝස්තුවේ ලෝඩ්ස්හි එංගලන්තයට එරෙහිව පැවැති සිවුවැනි ටෙස්ට් තරගයේදී සූදු ඇල්ලීමේ ක්‍රියාවලියකට සම්බන්ධ වෙමින් හිතාමතාම නිපන්දු යැවූ බවට බ්‍රිතාන්‍යයේ ‘නිවුස් ඔෆ් ද වර්ල්ඩ්’ පුවත්පත විසින් කරන ලද පරීක්‍ෂණයකදී හෙලිවූ කරුණු මත ඔවුනට මේ තාවකාලික තරග තහනම පනවා තිබේ. සලකුණු කරන ලද පවුම් 15,000ක මුදල් නෝට්ටු බට්ගේ හෝටල් කාමරයේ තිබී පොලිසිය විසින් සොයාගත් බවට පුවත්පත් වාර්තා කළහ.“ක්‍රිකට් සංචාරවලදී පාකිස්තාන ක්‍රිකට් මණ්ඩලය අපට දිනපතා දීමනාවක් ලබාදෙන බව කවුරුත් දන්නවා. ඊටත් එය දීර්ඝ සංචාරයක් වුණා. පොලිසිය සොයාගත් මුදලින් පවුම් 11,000ක්ම අපට ලැබුණු දිනපතා දීමනායි. නායකයා වශයෙන් මට විනෝද දීමනා ලෙසින් පවුම් 4,500ක් අමතරව ලැබී තිබුණා. මා ළඟ තිබුණේ ඒ මුදල් තමයි” බට් ප්‍රකාශ කර තිබේ. බට් සහ අසිෆ් හා ආමිර්ගේ නඩුව ජගත් ක්‍රිකට් කවුන්සලයේ විනය කමිටු ත්‍රිපුද්ගල කොමිසමක් ඩෝහා කටාර්හිදී ලබන මාසයේදී ඇසෙනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012143</link>
    <topic>ලෝක කුසලාන ක්‍රිකට් තරගාවලියට පෙර ශ්‍රී ලංකා-බංග්ලාදේශ එක්දින තරගාවලි 2ක්</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකාව හා බංග්ලාදේශය අතර එක්දින ක්‍රිකට් තරගාවලි 2ක් පැවැත්වීම ගැන දෙරටේ ක්‍රිකට් ආයතන අතර සාකච්ඡාවක් ආරම්භ වී තිබේ.එම තරගාවලි දෙකම ලෝක කුසලාන ක්‍රිකට් තරගාවලියට පෙර ලබන ජනවාරි මාසයේදී පැවැත්වීමට බලාපොරොත්තු වේ.බංග්ලාදේශ පිල ජනවාරි මාසයේ ශ්‍රී ලංකාවට පැමිණීමටත් එම තරගාවලියෙන් අනතුරුව ශ්‍රී ලංකා ක්‍රිකට් පිල ජනවාරි අවසන් සතියේදී බංග්ලාදේශයට යෑමටත් සාකච්ඡාවේ මූලික එකඟතාව වී ඇත.තරගාවලි දෙක ස්ථිරවම පැවැත්වීමට හා දින තීරණය කර ගැනීමට ශ්‍රී ලංකා - බංග්ලාදේශ ක්‍රිකට් ආයතන මේ වනවිටත් අදහස් හුවමාරු කරගනිමින් සිටී.බංග්ලාදේශ පිල හා ශ්‍රී ලංකා පිල අතර ශ්‍රී ලංකාවේදී පැවැත්වෙන එක්දින තරග හම්බන්තොට සූරියවැව ක්‍රීඩාංගණයේ දී පැවැත්වීමට අවධානය යොමුව ඇත. ලෝක කුසලාන ක්‍රිකට් තරගාවලිය වෙනුවෙන්ම ඉදිකළ මේ අළුත් ක්‍රීඩාංගණය ක්‍රීඩකයන්ට හුරු කිරීම මෙමගින් අපේක්ෂා කෙරේ. සුරියවැව හා පල්ලේකැලේ ක්‍රීඩාංගණ දෙකේදීම ලෝක කුසලාන තරගාවලියට පෙර ජාත්‍යන්තර තරග පැවැත්වීමේ අවශ්‍යතාවක්ද පවතී.ශ්‍රී ලංකාව හා බංග්ලාදේශය අතර දැනට එක්දින තරග 29ක් පවත්වා ඇති අතර, එයින් ශ්‍රී ලංකාව තරග 27ක් ද, බංග්ලාදේශය තරග 2ක් ද ජයගෙන ඇත.බංග්ලාදේශය අවසන් වරට එක්දින තරගාවලියක් සඳහා ශ්‍රී ලංකාවට පැමිණියේ 2007 වසරේ දීය. එහිදී තරග තුනකින් සමන්විත වූ තරගාවලිය 3 - 0 ක් ලෙස ශ්‍රී ලංකාව ජය වාර්තා කළේ ය. ශ්‍රී ලංකා ක්‍රිකට් පිල අවසන් වරට 2006 දී බංග්ලාදේශයේ සංචාරය කළ අතර එහිදී තරග 2 - 1 ක් ලෙස ශ්‍රී ලංකාව ජය හිමිකර ගත්තේ ය.කෙසේ වුවද බංග්ලාදේශ ක්‍රිකට් පිල පසුගිය මාස 2ක් තුළදී සහභාගී වූ තරගාවලි දෙකකදී කැපී පෙනෙන දක්ෂතා දක්වමින් එක් දින ක්‍රිකට් බිමේ පෙරළිකාරයන් බවට පත්ව සිටී.සංචාරක නවසීලන්ත ක්‍රිකට් පිල තරග 4 - 0 ක් ලෙසද සංචාරක සිම්බාබ්වේ ක්‍රිකට් පිල තරග 3 - 1 ක් ලෙස ද පරාජය කිරීමට බංග්ලාදේශ ක්‍රිකට් ක්‍රීඩකයෝ සමත් වූහ.මේ අතර ජනවාරි 28 දා ශ්‍රී ලංකාවට පැමිණෙන බටහිර ඉන්දීය කොදෙව් පිල සමග පැවැත්වෙන එක්දින ක්‍රිකට් තරගාවලියේ තරගයක් හම්බන්තොට සූරියවැව ක්‍රීඩාංගණයේ දී පැවැත්වීමට තීරණය වී ඇතැයි වාර්තා වේ.ඊයේ සූරියවැව ක්‍රීඩා පිටියේ ඉදිකිරීම් සොයා බැලීම සඳහා ක්‍රීඩා ඇමැති මහින්දානන්ද අළුත්ගමගේ පාර්ලිමේන්තු මංත්‍රී නාමල් රාජපක්ෂ මහතා හා ශ්‍රී ලංකා ක්‍රිකට් සභාපති ඩී.එස්. ද සිල්වා යන මහත්වරු එක් වූ අතර නියමිත දිනයට වැඩ අවසන් කරන ලෙස අදාල අංශ වෙත උපදෙස් ලබා දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012144</link>
    <topic>දිල්කිට කරාටේරන් පදක්කමක්</topic>
    <author/>
    <content>35 වැනි ජාතික මහා ක්‍රීඩා උළෙලේදී අවුරුදු 9 න් පහළ කරාටේ බාලිකා කුම්තේ ඉසව්වේ රන් පදක්කම දිල්කි සුලෝචනා අතපත්තුට හිමි වූවාය.කොළොන්නාව බාලිකා විදුහලේ ඉගෙනුම ලබන ඇය සමස්ත ලංකා පාසල් කරාතේ තරගාවලියේදීද දක්ෂතා දැක්වූවාය. එහිදී ඇය කාතා හා කුමිතේ ඉසව් වලින් රන් හා ලෝකඩ පදක්කම් දිනා ගැනීමට සමත් වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012145</link>
    <topic>මාතර තෙවැනි කොටසේ අවසන් ක්‍රිකට් ගැටුම 17දා</topic>
    <author>පි‍්‍රයාන් ද සිල්වාමාතර ක්‍රීඩා</author>
    <content>වසර හයකට පසු මාතර දිස්ත්‍රික්කයේ අන්තර් සමාජ තුන්වන කාණ්ඩයේ ක්‍රිකට් තරඟාවලිය මාතර දිස්ත්‍රික් ක්‍රිකට් සංගමයේ සභාපති වෛද්‍ය අජිත් රණවක මහතාගේ මූලිකත්වයෙන් සහ ශශ්‍රී ලංකා ක්‍රිකට් ආයතනයේ අනුග්‍රයෙන් මෙම වසරේ නැවතත් පැවැත්වුණි.පසුගියදා පිළිමළුන් පිටු දැකීමේ ක්‍රමයට දිස්ත්‍රික්කයේ කණ්ඩායම් දහ හතරක් අතර පැවැත්වූ තරඟ වලින් ස්පොටෙක්ස් ක්‍රීඩා සමාජය සහ ඕල්ඩ් තෝමියන්ස් ක්‍රීඩා සමාජය අපරාජිතව මේ මස 17 වන දින උයන්වත්ත ක්‍රීඩාංගණයේදී අවසන් මහා තරගයට සුදුසුකම් ලබාගත්හ. මේ තරගාවලිය පිළකට පන්දු වාර 50 කට සීමා වූවකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012146</link>
    <topic>වෝන්ගේ පන්දුවක්නැවත දඟ කැවෙයි</topic>
    <author>ලන්ඩන් – ඒ.එෆ්.පී.</author>
    <content>තම ස්වාමිපුරුෂයාගෙන් තමා වෙන්වී සිිටින බව බ්‍රිතාන්‍ය නිලි ලිස් හර්ලි ප්‍රකාශ කොට තිබේ. ඔස්ට්‍රේලියාවේ සුපිරි ක්‍රිකට් ක්‍රීඩක ෂේන් වෝන් සමඟ ඇය ආදර සබඳතාවයක් පවත්වාගෙන ගිය බව පුවත්පත් වාර්තා කර තිබේ.“අද හොඳ දවසක් නෙවෙයි” හර්ලි ඊයේ වෙබ් අඩවියකට ප්‍රකාශ කොට තිබේ. “මගේ සැමියා අරුන් හා මා මීට මාස කිහිපයකට වෙන් වූ බව කිව යුතුයි. මගේ පවුලේ සමීපතමයන් හා මිතුරන් මේ බව දන්නවා.”ඩේමියන් නමැති අට හැවිරිදි පුතෙකුª සිටින හර්ලිගේ වයස අවුරුදු 45 කි. ඇය මීට තෙවසරකට පෙර ඉන්දියා ව්‍යාපාරිකයකු වන අරුන් නයාර් සමඟ විවාහ වූවාය.41 හැවිරිදි වෝන්ගේ ලන්ඩන් හෝටල් කාමරයේ ඇය පසුගිය සතියේ වෝන් සමඟ රාත්‍රී දෙකක් ගත කළ බව බ්‍රිතාන්‍යයේ (නිවුස් ඔෆ් ද වර්ල්ඩ්) ටැබ්ලොයිඩ් පුවත්පත පෙරේදා වාර්තා කළේය. සිය බිරියගෙන් දික්කසාද වී සිටින ෂේන් වෝන් තමාගේ ‘වෝනි’ නැමැති නව රූපවාහිනි චිත්‍රපටයේ සම්මුඛ සාකච්ඡා රූගත කිරීම පිණිස පසුගිය බදාදා ලන්ඩනයට පැමිණි බව එම පුවත්පත කියයි.මීට පෙර කාන්තාවක් සමඟ පැවැති අනියම් සබඳතා නිසා වෝන්ට ඔහුගේ විවාහය අහිමි වූවා පමණක් නොව 2000 වසරේ ඔස්ට්‍රේලියානු ටෙස්ට් කණ්ඩායමේ උප නායකත්වයද අහිමිවිය. ඊට අමතරව ඊට දෙවසරකට පසුව ඔස්ට්‍රේලියාවේ ජාත්‍යන්තර එක්දින ක්‍රිකට් කණ්ඩායමේ නායකත්වයද මේ නිසා වෝන්ට අහිමි විය.හර්ලි සහ අරුන් නයාර් 2007 වසරේ ග්ලොස්ටර්චයර්හි පැවැති චාම් උත්සවයකදී විවාහ ගිවිස ගත්හ. අනතුරුව සඩලි මන්දිරයේ රාත්‍රි උත්සවයක් පැවැත්වූහ.ඉන්පසු ජොද්පූර්හි මෙහ්රන්ගාත් කොටුවේදී සම්ප්‍රදායික ඉන්දියානු විවාහ උත්සවයක් පැවැත්විණි.හර්ලි සහ හියූ ග්‍රාන්ට් නළුවා එක්දහස් නවසිය ගණන්වල බ්‍රිතාන්‍යයේ සිටි ප්‍රභූ යුවලක් වූහ.හොලිවුඩ් වෙසඟනක් තම ජීවන සහකාරිය කර ගැනීමේ චෝදනාව මත ඔහු 1995 දී අත්අඩංගුවට ගැනීමෙන් පසුව හර්ලි සහ හියූ වෙන්වූහ.ඇඳුම් මෝස්තර නිරූපණ ශිල්පිනියකද වන හර්ලි රතු පලස මතින් පවත්වන නොයෙකුත් උත්සවවලදී ප්‍රදර්ශනය කළ ඇඳුම් විලාසිතා නිසා ජනප්‍රියට පත්වූ කෙනෙකි.ඇල්පෙනෙතිවලින් එල්ලුනු දර්ශනීය ඇඳුමක් පැළඳ ඇය 1994 වසරේ ජනප්‍රියත්වයේ හිනිපෙත්තට නැංඟාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012147</link>
    <topic>රාජ්‍ය සේවා නෙට්බෝල්අයැදුම්පත් කැඳවයි</topic>
    <author/>
    <content>රාජ්‍ය සේවා නෙට්බෝල් සංගමය සංවිධානය කරන වාර්ෂික තරගාවලිය මේ මස 21 හා 22 දිනවල ටොරින්ටන් ක්‍රීඩාංගණයේදී පැවැත්වේ. මේ සඳහා රාජ්‍ය ආයතනවල නෙට්බෝල් කණ්ඩායම් 15දාට පෙර නෙට්බෝල් ලේකම් ක්‍රීඩා සංවර්ධන දෙපාර්තමේන්තුව ටොරින්ටන් පෙදෙස කොළඹ 07 ලිපිනයට අයැදුම්පත් යොමු කළ යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=s1012148</link>
    <topic>හංසි-ශිහාන් කරාටේ සූරතා දිනති</topic>
    <author/>
    <content>ජාත්‍යන්තර ෂෝටෝඛාන් කරාටේ සම්මේලනයේ ශ්‍රී ලංකා ශාඛාව වාර්ෂිකව පවත්වනු ලබන සමස්ත ලංකා කරාටේ සූරතාවලිය මාරවිල ශාන්ත සේවියර් මධ්‍ය මහා විද්‍යාලයේ රංඟ ශාලාවේ දී උත්කර්ශවත් අන්දමින් පවත්වන ලදී.එම සූරතාවලියේ දී වයස අවුරුදු 7 න් පහළ කාතා-කුමිතේ යන ඉසව් දෙකෙන්ම ප්‍රථම ස්ථානය දිනාගැනීමට මාරවිල ශුද්ධ වූ පවුලේ බාලිකා ප්‍රාථමික විදුහලේ ඉගෙනුම ලබන බී. හංසි පවිත්‍රා චේතනී ප්‍රනාන්දුට හැකි වූ අතර වයස අවුරුදු 10 න් පහළ කාතා-කුමිතේ යන ඉසව් දෙකෙන්ම ප්‍රථම ස්ථානය දිනා ගැනීමට මාරවිල ශාන්ත සේවියර් මධ්‍ය මහා විදුහලේ ඉගෙනුම ලබන බී. ශිහාන් ගෞරව ප්‍රනාන්දු ට හැකි විය.හංසි සහ ශිහාන් එකම පවුලේ දරුවන් වන අතර පුහුණුකරු ලෙස ඔවුන්ගේ් පියා වන සෙන්සේ බී. ප්‍රසන්න ප්‍රනාන්දු කටයුතු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=f1012141</link>
    <topic>ජ්‍යෙෂ්ඨ ඇමැතිලාට ශ්‍රේෂ්ඨ වැඩ තියෙනවා</topic>
    <author>සාකච්ඡා කළේ බුද්ධික සමන්ගුණවර්ධන ඡායාරූප සුසන්ත විජේගුණසේකර</author>
    <content>* වර්ෂ 2011 සඳහා ඉදිරිපත් කළ අයවැය යෝජනාව රටේ සංවර්ධනය ඉලක්ක කරගත් අයවැයක් ලෙසයි රජයේ පාර්ශ්වයෙන් ප්‍රකාශ කර තිබෙන්නේ. ඒ පිළිබඳ ඔබේ අදහස කුමක් ද?ඔව්, ආදායම් බදු, ආයෝජන බදු ආදිය අඩුකර තිබෙනවා. ඒ වගේ ම යටිතල පහසුකම් සඳහා විශාල මුදලක් වෙන්කර තිබෙනවා. ඒ අනුව උතුරු නැඟෙනහිර ප්‍රදේශ සංවර්ධනය වීමෙන් ඒ ප්‍රදේශවල ඉඩම් වටිනාකම ඉහළ යනවා. විදුලිබලය, තාක්ෂණය යන අංශවලට විශාල මුදලක් වෙන්කර තිබෙන නිසා විශාල සංවර්ධන වැඩපිළිවෙළක් උදෙසා වූ සංවර්ධන අයවැයක් ලෙසයි බැලූ බැල්මටත් පෙනී යන්නේ.ඒ වගේ ම දියත් කර තිබෙන ආයෝජන දෙස බලන විටත් සංවර්ධනය සාමය හා නිදහස පැත්තෙන් බැලුවත් විශාල සංවර්ධනයක් ඇති වී තිබෙනවා. නිදහස ගත්තම යාම් ඊම්වල සිට කතා කිරීමේ නිදහස ආදියේ නිදහස ලැබී තිබෙනවා. පාතාලය සීමා කර තිබෙනවා. ඒ අනුව මේ රට සිංගප්පූරුවක් ලෙස හඳුනා ගන්න පුළුවන් තත්ත්වයක් ඇතිවෙලා තියනවා. සිංගප්පූරුව අපේ රට උදාහරණයට ගත්තා. සිංගප්පූරුව වගේ කීමෙන් සෑම අතින් ම සිංගප්පූරුවට සමාන කිරීමක් නෙවෙයි. මේ තිබෙන නිදහසයි එතැනදි අර්ථ දක්වන්නේ. කාන්තාවකට එළියට බැහැල යන්න තිබෙන නිදහස ආගමික ඇදහීම්වලට නැඹුරුවීමේ හැකියාව අධ්‍යාපනය ලැබීමේ නිදහස ආදි සෑම පැත්තකම නිදහසක් අපට ලැබිල තිබෙනවා.* ඒ සමඟම අලුතින් පත් වූ අමාත්‍ය මණ්ඩල පත්කිරීම පිළිබඳත් කතා කළ යුතුයි. මෙහි දී මෙවර ජ්‍යෙෂ්ඨ අමාත්‍යවරුන් පත් කිරීමක් සිදුවුණා. එය ව්‍යවස්ථාවට අනුකූල නොවන බවටත් වාර්තා වුණා.ජ්‍යෙෂ්ඨ අමාත්‍යවරයා ව්‍යවස්ථාවට විරුද්ධ නැහැ. කාර්යයභාරයේත් වෙනසක් නැහැ. ජනාධිපතිවරයා විදියට ප්‍රේමදාස මහතා ජ්‍යෙෂ්ඨ ඇමැති, ප්‍රධාන ඇමැති, නියෝජ්‍ය ඇමැති කියල තනතුරු ඇති කළා. මේවා විපක්ෂය කතා කරන්න දෙයක් නැතුව මානසික ලෙඩ්ඩු වගේ කියක කතා.ජ්‍යෙෂ්ඨ ඇමතිවරු කියන්නේ වැඩිහිටියෙක් විදියට විශාල අත්දැකීමක් තියන කෙනෙක් විදියට කළ පත් කිරීමක්. ඒ නැතුව අවම කිරීමක් නෙවෙයි. අපි කාටත් ඒ තත්ත්වයට හිටියොත් අපේ ජ්‍යෙෂ්ඨත්වය මත ඒ තැනට යන්න ලැබෙනවා. අපේක්ෂකයෙක් ලෙස තෝරාපත් වී ආවාම, ඒ වගේ ම කැබිනට් තනතුරු හෝ වෙනත් තනතුරුවලට ආවාම නවකයන්ට පුළුවන් ජ්‍යෙෂ්ඨයන්ගෙන් අදහස් උදහස් විමසලා කටයුතු කිරීමට.* ඒ හැර විශේෂ කාර්යභාරයක් ඔවුන්ට වෙන්කර දී නැද්ද?තියනවා. ඔවුන්ට ලේකම්වරු පත්කර දී තිබෙනවා. උදාහරණයක් ලෙස අමුණුගම මහතා විදේශ තානාපති සම්බන්ධතා ආදි එතුමාගේ අත්දැකීම් අනුව එතුමාට තිබෙන ශක්තිය උපරිම වශයෙන් යොදවා ගන්නට අපට හැකියාව ලැබෙනවා. විදේශ කටයුතු අමාත්‍යංශය ලෙස.* ඒත් පසුගියදා වාර්තා වුණේ ජ්‍යෙෂ්ඨ ඇමතිවරු පවා මේ අලුත් තනතුරට අප්‍රසාදය දක්වා තිබූ බවයි.මම විදේශ කටයුතු වැඩබලන නියෝජ්‍ය ඇමති ලෙස වැඩ කරනවා. විදේශ කටයුතු අමාත්‍යංශය කියන්නේ හොඳ අමාත්‍යාංශයක්. මට තිබූ අමාත්‍යංශයට වඩා හොඳ අමාත්‍යංශයක් මම වෙනත් අමාත්‍යංශයකට ගිහින් මගේ අකමැත්ත ප්‍රකාශ කළොත් මොකද වෙන්නෙ. මගෙ පැත්ත බලල එහෙම හිතන එක හරි ද? මම බලන්න ඕනෑ මාව පත් කළ ජනතාවගේ බලාපොරොත්තුව ඉටු කිරීමයි. ජනාධිපතිවරයා අපට පවරන කාර්යභාරය අප ඉටු කළ යුතුයි. ඒක ගැළපෙන් නෑ සුදුසු නෑ ආදි වශයෙන් කියන්න හොඳ නෑ.* මේ ජ්‍යෙෂ්ඨ ඇමතිවරු සඳහා රාජ්‍යසේවා කොමිෂන් සභා ගොඩනැගිල්ල ලබාදීමට යන බවත් වාර්තා වුණා.ඒ ගැන නම් මම දැනුවත් වී නැහැ. මොන ගොඩනැඟිල්ල ලැබුණත් ප්‍රශ්නයක් නැහැ. මා සිටින ගොඩනැඟිල්ල අද වෙනත් වැදගත් කටයුත්තකට පාවිච්චි කරනවා නම් මට සිදුවෙනවා. ඊට අදාළව ලබාදෙන ගොඩනැඟිල්ලට යාමට. ගොඩනැඟිල්ල නෙවෙයි ප්‍රශ්නය, කොහොම වුණත් තැනක් ලබාදීම හොඳ දෙයක්නෙ. සමහර ඇමතිවරුන්ට ප්‍රේමදාස ජනාධිපතිවරයාගේ කාලයේ තැනක් නැතිව මාස ගණන් සිටියා.විපක්ෂයට කතා කරන්න දෙයක් නැහැ. ඔවුන් මේ කතාවලින් තමන්ගේ බංකොළාත් භාවයයි පෙන්වන්නේ. ඇමතිවරුන්ට දීල තිබෙන වගකීම් ගැන ගොඩනැඟිල්ල ගැන ආදියයි ඔවුන් කතාකරන්නේ. පොලිස් මූලස්ථානය වෙනස් කළා කියලා පොලිසියේ කාර්යභාරය වෙනස් වෙන්නෙ නැහැ. තනතුරක් තියනව නම් වගකීමක් තියනවනම් පඩියක් හම්බෙනවානම් ඒ අය ඒ වගකීම් කරනවා. ගොඩනැඟිල්ලක කට්ටිය හිටියත් කරන්න ඕන්නැත් නම් මොකුත් කෙරන්නේ නෑනෙ.* ජනාධිපතිවරයා කලින් රාජ්‍ය සේවකයන්ගේ වැටුප් වැඩි කිරීමකට පොරොන්දු වුණා. ඒ වගේ ම අය වැයෙන් යම් වැටුප් වැඩි කිරීමක් ද යෝජනා වුණා. එහෙත් ඒ වැටුප් වැඩකිරීම නිශ්චිත ගණනකින් නොවී සියයට ගණනකින් සිදුවීම අසාධාරණයි නේද?දක්ෂයාට හොඳ වැටුපක් ලබාදෙන්නයි ඒ තීරණය අරගෙන තිබෙන්නේ. ඒ වගේ ම ඊට වෙනත් සහනාධාරත් ඇතුළත් කරල තියෙනවා. මෙය පොරොන්දු කඩ කිරීමක් ගැන කතා කරන්න එපා. ඒ පොරොන්දු වූ ගණන අනිවාර්යයෙන් වැඩි කරනවා. ඒ ලබාදෙන දිනයේ ප්‍රශ්නයක් ඇතිවෙන්න පුළුවන්. එක්සත් ජාතික පක්ෂ කාලයේ රැකී රක්ෂා සම්පූර්ණයෙන් නවතා තිබුණේ. මිනිසුන්ට බෙල්ට් තද කරගන්න කිව්වා. කටු අත්තක් අතේ තියාගන්න කිව්වා. එවැනි තත්ත්වයක් අද උදා කරලා නැහැ. රජයේ සේවකයන්ටත් ඒ අයගෙ දරුවන්ටත් අද විශ්වාසයක් තියනවා. අවුරුදු දෙකක් රැකියාවක් ලබා නොදී සිටීමෙන් මොකද වෙන්නේ? ඒ වසර දෙකේ දී රැකියාවේ ජ්‍යෙෂ්ඨත්වය නැතිවෙනවා. නවක කණ්ඩායමකට ඇතුළු වීමේ අවස්ථාව නැතිවෙනවා. දැනට තියෙන්නේ වැටුප් ප්‍රශ්නය විතරයි. එයත් ජීවන වියඳම ටිකක් අඩු කරගත්තාම ඒක බේරගන්න පුළුවන්. වෙනත් ක්‍රමයකින් බැලුවම ඩොලරයක මිල පහළ ගිහින් රුපියලක අගය ඉහළ යමින් තියෙනවා. ඒ අනුව අපට මිල දී ගැනීමේ ශක්තිය ඉහළ යනවා. ඒ ආකාරයට ඉදිරියේ දී ජනතාවට අවස්ථාවක් වැඩිවෙද්දි මුදල් හම්බකරගැනීමේ අවස්ථා වැඩිවෙනවා. ඒ අවස්ථා මුදලට සීමා කරන්න බෑ. එහි වටිනාකම් අසීමිතයි. ඉල්ලුම වැඩිවෙන විට අවස්ථා වැඩිවෙන විට රුපියල් දෙදහස් පන්සියය දවසින් හොයන්න පුළුවන්. ඒ නිසා වැඩ කරන කෙනාට වක්‍රව උපරිම අවස්ථාවක් ලබාදෙන්නයි මෙවැනි අයවැයක් ඇතිකර තිබෙන්නේ. පක්ෂපාතිත්වය අනුව නෙවෙයි. මේ වාසි ලැබෙන්නේ.* ආරක්ෂක වියදමට කලින් වසරේ බිලියන 202 වෙන්කර තිබුණා. මෙවර යුද්ධය අවසන් කර තිබියදීත් බිලියන 215ක් වෙන්කර තිබෙන්නේ ඇයි?හමුදාවේ අපට අඩු වී තිබෙන්නේ ආයුධවලින් දැවී ගිය මුදල පමණයි. හමුදාව බුද්ධි අංශය නැතිවීම නිසයි වසර කිහිපයක් යුද්ධය පැවතුණේ. ආරක්ෂක අමාත්‍යංශය යටතේ නොයෙක් ආයතන තිබෙනවා. ඒ නිසා මේ බුද්ධි අංශ වැඩිවීම නිසා තාක්ෂණය වැඩි වී තිබෙනවා. කොළඹට සෑම තැනම කැමරා සවිකර තිබෙනවා. මේවා සවිකර තිබෙන්නේ ජනතා ආරක්ෂාව තහවුරු කිරීමටයි. මේ වැනි තාක්ෂණික හා සංවර්ධන වැඩ සඳහා තමයි මේ මුදල් වැය කරන්නේ. ඒ වගේ ම පසුගිය රජයවල් ලබාගත් ණය මුදල් අප ගෙවන්න ඕනෑ. යුද්ධය අවසන් කියල වැටුප් නොගෙව ඉන්න බැහැ. අපි හමුදාවට වැටුප් ගෙවනවා. මියගිය අයට ගෙවීම් කරනවා. ඒ අයගේ අනාගතය සුරක්ෂිත කිරීමට වැඩපිළිවෙළ දියත් කරනවා. ඒ වගේ්ම එන්න එන්න වැටුප් වැඩිවෙනවා. අතුරුදන් වූවන්ට දැන් මරණ සහතික නිකුත් කරගෙන යනවා. ඒ අයට නොලැබුණු වැටුප් ආදී සියලු දීමනා ලැබෙනවා. ඒ සඳහායි මේ මුදල් යොදවන්නේ.* මේ අයවැයෙන් රණවිරුවන් විශාල අවදානයකට ලක්කර රණවිරු පවුල්වල තුන්වැනි දරුවාට රුපියල් ලක්ෂයක දීමනාවක් ලබාදීමට යෝජනා වී තිබෙනවා. එහෙත් රණවිරු පවුල්වල තුන්වැනි දරුවකු සිටින්නේ ඉතාම කලාතුරකින් බව හිටපු හමුදාපතිවරයා ප්‍රකාශ කළාගම්වල රණවිරු පවුල්වල තමයි අපේ දෙමාපියො ළමයි හතර පස්දෙනා හදන්නෙ. කොළඹ ඉන්න ජෙනරාල්ලා ඡන්ද කරන්න බලාපොරොත්තුවන ජෙනරාල්ලාට තමයි ළමයි නැත්තෙ. ඒ අපේ දුප්පත් අම්ම තාත්තා තමයි රට වෙනුවෙන් ළමයෙක් හැදුවේ. ගමට ලබාදෙන අයවැයක් මේක. කොළඹ උසස් පැළැන්තියට දෙන අයවැයක් නෙවෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=f1012142</link>
    <topic>බෝ මළුවේදී මමගී පද රචකයෙක් වුණා</topic>
    <author>සකුන්තලා ජයසිංහ උපාලි තිලකරත්න ඡායාරූප – චිත්‍රාරත්න කළුආරච්චි</author>
    <content>ගොවිතැන ජීවිකාව කරගත් ගොවි පවුලක උපන් මා මගේ මවුපියන්ට සිටි එකම දරුවායි. අපේ අම්මට මාව හම්බ වෙලා තියෙන්නේ දඹුල්ල ඉස්පිරිතාලෙදී. පොල් අතු සෙවිලි කළ වහළය ගොම මැටි ගෑ බිම සහිත ගෙය ඒ කාලේ හැටියට සාමාන්‍ය ආර්ථික මට්ටමක් තිබුණු පවුලකට හිමි වටිනා උරුමයක් ලෙස පිළිගැනුණා. ගොවිතැන ප්‍රධාන ආදායම් මාර්ගය කරගත් අපේ අප්පච්චිට, මටත් අම්මටත් තුන් වේලම කන්න දෙන්න අමාරු කාරියක් වුණේ නෑ.අප්පච්චි කුඹුරට ගියාම උයන පිහන වැඩ කරගෙන අම්මා ගෙදර ඉන්නවා. ඉස්කෝලේ යන වයස එනකොට මට හොඳට උගන්වන්ඩ අම්මටත් අප්පච්චිටත් ලොකු ආසාවක් තිබුණු බව ඔවුන්ගේ අදහස් වලින් මට හැඟුනා.මුලින්ම මම ඇතුළත් වුණේ බුලාගල කනිෂ්ඨ විද්‍යාලයට. එය අඩු පහසුකම් තිබුණු ගමේම දරුවන්ට ගැලපුණු පුංචි දුප්පත් ඉස්කෝලයක්. ඉන් පස්සේ වැලිහේනේ මහා විද්‍යාලයෙනුත් මං මූලික අධ්‍යාපනය හැදෑරුවා. ඒ කාලේ හැටියට දඹුල්ල පළාතේ තිබුණු පිළිගත් පාසලක් විදිහට කන්ඩලම පල්ලේගම සිද්ධාර්ථ මහා විද්‍යාලයට ඇතුළත්වීම අපි කාටත් පුංචි හීනයක් වුණා. මගේ ඒ හීනය හැබෑ වුණා. අට වසර දක්වාම අධ්‍යාපනය ලැබුවේ සිද්ධාර්ථෙන්. මගේ ගිහි ජීවිතයේ ඉහළම අධ්‍යාපන සුදුසුකම එයයි.ඉස්කෝලේ සම වයසෙ ළමයින් අතර මාව බොහෝ දෙනෙක් හැඳින්වූයේ වැඩි කතා බහක් නැති ළමයෙක් විදිහටයි. පවුලේ එකම දරුවා විදිහට සහෝදර සහෝදරියන්ගේ ඇසුරක් නොලැබුණු මා පාසලේදීත් තනිව හුදෙකලාව කාලය ගත කළා. ඒත් විවේක කාලයේදී පන්තියේ යාළුවොත් එක්ක සෙල්ලමට මැදිවෙන්න මා පසුබට වුණේ නෑ.මගෙ ගිහි ජීවිතයේ සන්ධිස්ථානය එළඹෙන්නේ 1967 අවුරුද්දෙයි. ඒ කියන්නේ මම අට වසරේ පන්තියෙ ඉගෙන ගත්දියි. මට දැන් හිතෙනවා ඒ සිද්ධිය අහම්බයක් නෙමෙයි කියලා. පැවිදි සමාජයට ඇතුළුවෙන්න වාසනා ගුණය එන්නේ පෙර ආත්මයේදී සිටයි. ඒ නිසා මේ කඩඉම අහේතුකවම එළැඹුණා කියලා මගේ විශ්වාසය.දවසක්දා එවකට රුවන්වැලි සෑය විහාරාධිපතිව වැඩහිටි පල්ලේගම සිරිසුමන ධම්මරක්ඛිත ලොකු හාමුදුරුවන් වහන්සේ අපේ ගමට වැඩියා. ඒ අහේතුකව නෙමෙයි. ඒ මහණ කරන්ඩ සුදුසු ළමයි හොයාගෙනයි. උන්වහන්සේ අපේ ගෙදරටත් වැඩියා. ඥාාති සම්බන්ධයකුත් තියෙන නිසා පල්ලේගම මුළු ගමම ලොකු හාමුදුරුවන්ට හරි ගෞරවයයි. පවුලේම තවත් ඥාාතියෙක් වන විජේකෝන් ආරච්චි අත්තාත් මේ කාරණය අරමුණු කරගෙන ලොකු හාමුදුරුවොත් එක්ක ගෙන් ගෙට ගියා. මගෙ මවුපියන්ට උන් වහන්සේගේ අදහස සැළ කළාම ඥාතිත්වයත්, ගෞරවයත් නිසාම ඉල්ලීම අහක දාන්න බැරි මට්ටමට මවුපියෝ පත් වුණා. ඒ අනුවයි මගේ පැවිදි ජීවිතයට මඟ පෑදුනේ.එදා අලුතින් මහන දම් පිරීමට ළමයි හතර දෙනෙක් තෝරා ගැනුණා. අද වැඩ වෙසෙන අටමස්ථානාධිපති හිමියොත් ඒ අතර සිටියා.අනුරාධපුර අටමස්ථානයත් පල්ලේගම ගමත් අතර ගෞරවය භක්තිය මුසු ලොකු බැඳීමක් තිබුණා. මේ අටමස්ථානය ආරක්ෂා කර ගැනීමට පල්ලේගම උපන් අපි උපතින්ම කැප වෙලා ඉන්නවා වගෙයි. 1930 ගණන්වල අටමස්ථානාධිපතිව වැඩ හිටි පල්ලේගම රතනපාල, පල්ලේගම ඥානරතන, පල්ලේගම සිරි සුමන ධම්මරක්ඛිත යන ස්වාමින් වහන්සේලා වගේම අපි ඇතුළු පල්ලේගමින් ශාසනයට ඇතුළු වුණු හාමුදුරුවන් වහන්සේලා බුද්ධ ස්පර්ෂය ලද මේ බිම රැක ගැනීමට දිවි හිමියෙන් බැඳී සිටිනවා.1968 අවුරුද්දේ ජනවාරි මස තිස් වෙනිදා මගේ ආදරණීය මවුපියන්ටත් ගිහි ජීවිතයේ නෑ හිත මිතුරන්ටත් සමුදී මම ආරච්චි අත්තා සමඟ අනුරාධපුරයට යන්ට පිටත් වුණා. මහන දම් පිරීම ගැන මට ලොකු අවබෝධයක් නොතිබුණත් ඒ ගැන පුංචි ආසාවක් හිතේ කොණක හැංගිලා තිබුණා. මං පිටමං යන මොහොතේ අම්මාගේ ඇස්වලින් කඳුළු කැට වැටුණු හැටි මට තාමත් අද වගේ මතකයි.අනුරාධපුරයට ආවට පස්සේ මේ පින්බිම දකින කොට සිවුරක් දරාගෙන මහණදම් පුරන්ඩ මා තුළ තිබුණු නොමේරු ආසාව මෝරා වැඩුණා. 1968 අවුරුද්දේ මැයි මස නව වැනිදා උතුම් ජය සිරි මහ හාමුදුරුවන් වහන්සේ ඉදිරියේ හිසකේ දැලි රැවුල් බා කර්ම වාක්‍ය කියවා මහනකමට ඇතුළත් වුණා. එවකට අටමස්ථානාධිපතිව සිටි උදුරු හල්මිල්ලෑවේ රේවත, පල්ලේගම සිරිසුමන යන හාමුදුරුවන් වහන්සේලාගේ උපදේශයෙන් පල්ලේගම ඥානරතන හිමියන්ගේ ආචාර්යත්වයෙන් පැවිදි වුණා.එතැන් සිට රුවන්වැලියේ නේවාසිකව වැඩ සිටි මා ථූපාරාමය මහා විහාර පිරිවෙනෙන් මූලික අධ්‍යාපනය ලබා 1971 අවුරුද්දේ කොළඹ මාලිගාකන්ද විද්‍යෝදය පිරිවෙනෙන් ප්‍රාචීණ අංශයේ ඉගෙන ගත්තා. 1975 අවුරුද්දේ සඳලංකා ශාස්ත්‍රෝදය පිරිවෙනෙන් උසස් පෙළ හදාරා විශ්වවිද්‍යාලයට යාමට වරම් ලැබුවා. 1978 අවුරුද්දෙ කැලණිය විශ්වවිද්‍යාලයෙන් පුරා විද්‍යාව පිළිබඳ විශේෂවේදී උපාධිය ලබා ගත්තා.අධ්‍යාපනය සඳහා කොළඹට වැඩම කිරීම ජීවිතය දැනුමින් පරිපූර්ණ කළා කියන එකයි මගේ හැඟීම. පාලි හා බෞද්ධ විශ්වවිද්‍යාලයේ පරිවේණාධිපති වෑගම පියරතන, ඉන්දියාවේ මහා බෝධි සමාගමේ දොඩම්ගොඩ රේවත, එංගලන්තයේ කිංස්බරි විහාරයේ පියදස්සි යන හාමුදුරුවන් වහන්සේලා මා සමඟ සමකාලීන අධ්‍යාපනය හැදෑරු අයයි.උපාධිය ලැබීමෙන් පසු මම යළිත් අනුරාධපුරයට වැඩම කළා. 1982 අවුරුද්දේ අනුරාධපුර මහා විහාර පිිරිවෙන පටන් ගත්තට පස්සේ එහි ගුරුවරයෙක් ලෙස වැඩ භාර ගත්තා. 1992 අවුරුද්දේ එහි පරිවේණාධිපති ධුරයට පත් වුණා. 1997 අවුරුද්දේ දී මා ගුරු සේවයෙන් ඉවත් වුණා. ඒ උඩමළුවේ ශාසනික කටයුතු රැසක් භාර ගැනීමට සිදු වුණ නිසයි.1977 අවුරුද්දේ රේවත හාමුදුරුවන් වහන්සේ අපවත් වුණාට පසුව අවුරුදු දහයක්ම උඩමළුවේ තේවාව භාරව කටයුතු කළා. ඒ වගේම ජේතවන ව්‍යාපෘතිය භාරව සහ මධ්‍යම සංස්කෘතික අරමුදලේ අටමස්ථානයේ නියෝජිතයා ලෙස කටයුතු කිරීමට මට පැවරුණා. රුවන්වැලි සෑයේ භාරකාරත්වය මට පැවරුණේ් 1997 අවුරුද්දේ අගෝස්තු මස 15 වැනිදායි.යුතුකම් සහ වගකීම් අතරේ පැවිදි ජීවිතය ගෙවී යද්දී මගේ ජීවිතේ තවත් නිරාමිස සන්ධිස්ථානයකට මං විවර වුණා. ඇත්තෙන්ම එය නම් මේ ජීවිත ගමනේ පැවිද්දෙකු ලෙස මට නිරාමිස ප්‍රීතියක් අත්විඳින්නට ලැබුණු මහර්ඝතම අත්දැකීම විදිහටයි, මා දකින්නේ් මහණ වුණු අලුත මහා විහාර පිරිවෙනේ ඉද්දි නිතර මම බෝමළුව පන්සලට යනවා එනවා.ඒ ගමනේදී අලුත්වැවේ විමලඥාන හාමුදුරුවෝ නිතර නිතර මුණ ගැහෙනවා. නිවාඩු පාඩුවක් ලැබෙන වෙලාවට උන් වහන්සේ මොන මොනවදෝ කොළ කෑලි වල ලියනවා මා දැක්කා. බලනකොට ලස්සන කවි පන්ති. උන්වහන්සේ ලියපු කවි ශිෂ්‍ය සමිතිවලට ඉදිරිපත් කරනවා. ඒ ආශ්‍රය කවියක් ලිවීමේ මා තුළ තිබුණු ආශාව මුදුන් පැමිණුවා. ගී පද රචනයේ මගේ ප්‍රවේශයත් මේ බෝ මළුවේදීම සිදු වුණා.අතට අහුවෙන කොළ කෑලි වල මම ලියපු කවි පන්ති අතර එක් කවි පෙළක් 1969 අවුරුද්දේ ජුලි මාසයේ නිකුත් වූ ‘බුදුසරණ’ පත්‍රයේ පළ වුණේ ‘රජරට උරුමය’ නම් ශීර්ෂයෙන්. ඒ වගේම දවස පත්‍රයේ ‘ගීතාංජලී’ කවි පිටුවටත් කවි ලීවා. 1971 අවුරුද්දේ දී කොළඹ සිටි සමයේ පත්තරවලට වගේම ගුවන්විදුලියටත් කවි පන්ති ලිව්වා.එවකට මගේ කවි පත්තර වල පළවුණත් කවුරුවත් අපි කවුදැයි දැනගෙන හිටියේ නෑ. ගීත රචනා ලෝකයේ දැවැන්තයන් හමුවේ අපි අගුටුමිට්ටන් වැනියි. ඒත් 1979 අවුරුද්දේ රජරට සේවය ආරම්භ කළාට පසුව අපේ උත්සාහයටත්, හැකියාවටත් වටිනාකමක් ලැබුණා.ප්‍රේමකීර්ති ද අල්විස්, ස්වර්ණ ශ්‍රී බණ්ඩාර, වැනි මාධ්‍ය සහ කලා නිර්මාණ ලෝකයේ අපේ දැවැන්තයන් රජරට සේවයේ වැඩසටහන් භාර ගැනීමත් සමඟ මට හිතුණා කවි පන්තියක් දෙකක්ලියලා යවන්න. ප්‍රේමකීර්ති මහත්තයාගේ ‘රජ රට මී බින්දු’ හා ස්වර්ණ ශ්‍රී ගේ ‘නිර්මාණ’ වැඩසටහන් වලට කවි ලීවා. ඒවා ප්‍රචාරය වුණා.මේ අතරේ මම ලියා දුන් කවි පන්තියක් ප්‍රචාරය නොවීම ගැන මම ප්‍රේම්ගෙන් හා ස්වර්ණ ශ්‍රී ගෙන් විමසීමක් කළා. ඔවුන් මට පැවසුවේ එය සුරක්ෂිතව තිබෙන බවයි. එය පසුව විශාරද චන්ද්‍රිකා සිරිවර්ධන මහත්මියගේ සරල ගී වැඩසටහනින් ප්‍රචාරය වුණා.ගුවන් විදුලියෙන් ප්‍රචාරය වූ මගේ මුල්ම ගී පද සංකල්පනාව මෙයයි. මේ වන විට රජරට සේවයේ ප්‍රචාරය වුණු ස්වර්ණ ශ්‍රී ගේ ‘නව රැල්ල’ වඩාත් ජනප්‍රියයි. මහින්ද දිසානායක, මහින්ද චන්ද්‍රසේකර, කේ. එම්. අයි. ස්වර්ණසිංහ, සීතා රංජනී, රෝහණ දන්දෙණිය ආදී ගී පද රචකයන්ට මේ වැඩසටහන මහත් අත්වැලක් වුණා. එහි පර්යේෂණවලට මගේ ගීතයකුත් තෝරාගෙන තිබුණා.1983 අවුරුද්දේදී ප්‍රචාරය වුණු මේ ගීතය දිවුල්ගනේටත් මටත් දෙදෙනාටම සුවිශේෂී වූ සන්ධිස්ථානයක්. රසිකයෝ දහස් ගණනක් මේ ගීතය ආදරයෙන් වැළඳ ගත්තා. අපට ලැබුණු දුරකථන ඇමතුªම් ඇතුළු ප්‍රතිචාර එය මොනවට ඔප්පු කළා. දිවුල්ගේ ‘ඇසට අසුවන මායිමේ . . .’ කැසට් පටයට මෙය ඇතුළත් කර ගැනීමෙන් තවත් එය රසික සිත්වල සටහන් වුණා.ගීත කලාවේ මහා ඇඳුරාණන් වන ආචාර්ය පණ්ඩිත් අමරදේවයන් මුණ ගැසීමට මගේ ජීවිතයේ දෛවෝපගත සිදුවීමක් බදුයි. ඒ එතුමා උඩමළුවට බාරයක් ඔප්පු කිරීමට ආ අවස්ථාවකදීයි. ගීතයක් නිර්මාණය කිරීමේදී සංස්කරණයේ ඇති වැදගත්කම පිළිබඳ මම එතුමාගෙන් බොහෝ දේවල් ඉගෙන ගත්තා.මගේ ගීතය අමරදේවයන්ගේ වැලිතල අතරේ කැසට් පටයට තෝරා ගැනීම අමතක නොවන තවත් සටහනක්.ආචාර්ය ප්‍රේමසිරි කේමදාස මහතාගේ සංගීතයෙන් එච්. ආර්. ජෝතිපාල මහතා ගායනා කළ මගේ ගීතයකට නොමඳ රසික ප්‍රතිචාර ලැබුණා.නමින් ඒ ගීතය මා අතින් නිමැවුණා. මා ගීත නිර්මාණකරණයට පෙළඹී දැනට අවුරුදු තිහක් පමණ වෙනවා. මේ කාලය තුළ ගීත දෙසීයක් තුන්සියයක් පමණ ලියැවී තිබෙනවා. මගේ නිර්මාණ ඇතුළත් කර මුලින්ම ගීත පොතක් ‘පහන නිවී දොළොස් මහේ’ නමින් 1988 අවුරුද්දේදී මුද්‍රණය කළා. ඉන් පසු 2004 අවුරුද්දේදී ‘අතීතය සිහිනයක් පමණි’ ගීත පොත සහ ‘සඳ එළිය’සංයුක්ත තැටිය එළි දැක්වූවා. 2009 අවුරුද්දේදී තුන්වැනි ගීත පොත ‘සීතල ගඟුල වගෙයි’ නිකුත් කළා. මගේ ගීත සංරක්ෂණය සඳහා දැන් තවත් වැඩසටහනක් සකසමින් ඉන්නවා. එය තරමක් පුළුල් කාර්යයක්. මගේ ගී නිර්මාණයට තිස් වසරක් හා සම්බුද්ධ ජයන්තියට 2600 වසරක් පිරීම නිමිති කරගෙනයි මෙය සැලසුම් කර තිබෙන්නේ.මගේ ගීත නිර්මාණකරණය වැඩි දියුණු කර ගැනීමට නන් අයුරින් සහාය දුන් අය අතර රඹුකන සිද්ධාර්ථ හිමියන්, ඩබ්ලිව්. අබේසිංහ මහතා වැනි අය ස්තූති පූර්වකව සිහිපත් කළ යුතුයි. ශ්‍රී මහා බෝධියටයි රුවන්වැලි සෑයටයි ගීත පූජාවක් කරන්න ලැබීම මා ලැබු මහඟු අවස්ථාවක්. උතුරු මැද පළාතේ පළාත් ගීතය රචනා කළෙත් මමයි.මේ සියලු කාරණා අපේ ජීවිතයේ නිරාමිස ප්‍රීතිය සඳහා හේතු වන මුත් ඒ සියල්ල නිවන් රසය හමුවේ පරාධීනයි. ධාතූන් වහන්සේ වැඩ ඉන්න මේ රුවන්වැලි හාමුදුරුවෝ අබියස ඒ නිවන් රසය අත්විඳින අපේ ඒකායන ප්‍රාර්ථනාවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=f1012143</link>
    <topic>දවසේ ඔසී</topic>
    <author>මානෙල් පුෂ්ප කුමාරි</author>
    <content>වයස අවුරුදු 19ක පාසල් යන නව යෞවනයකුව සිටිය දී ඔහු කාටුන් කලාවට දැඩිව ආශා කෙළේ ය. ඒ අනුව හේ එවකට දිනපතා පුවත්පතක් වූ ‘දවස’ පුවත්පතට කාටුන් චිත්‍රයක් ඇන්දේ ය. එහි ප්‍රතිඵලයක් ලෙස ද ඩී. බී. ධනපාල මහතා, මේ නවක කාටුන් ශිල්පියාට ඉරිදා රිවිරැස පුවත්පතට කාටුන් අඳීන්නට ආරාධනා කළේ ය. ඒ සඳහා ගුණදාස ලියනගේ මහතාගේ අදහස් විමසා කාටුන් නිර්මාණය කරන ලෙසත් ඒ මහතා යෞවනයාට දන්වා සිටියේ ය. ඉන් මහත් ප්‍රීතියට පත් ඔහු එම සති අන්ත පුවත්පතට නිර්මාණ යොමු කෙළේ ය.මේ කාටුන් ශිල්පියා ඔසී දියලගොඩයි.1943 වසරේ දෙසැම්බර් 22ක දින ඔසී දියලගොඩගේ උපත සිදු වේ. ඔහු කළුතර දිස්ත්‍රික්කයේ තුලපිටිය, දියලගොඩ නම් ග්‍රාමයේ ය. හේ උපතින්ම කතෝලික භක්තිකයෙකි. සහෝදරයන් තිදෙනෙක් ද සහෝදරියන් සත් දෙනෙකු ද ඔහුට වේ. කළුතර සිරි කුරුස විද්‍යාලයෙන් ඔසී දියලගොඩ මහතා උගත්තේ ය. ඔහු වයස අවුරුදු දොළහක පනමණ කාලයේ දී අත් දකින්නට වූ මතකයන් තුළින් පෙන්නුම් කරන්නේ හේ කලාවට දක්වන ලද ශූරකමයි.ඔසී දියලගොඩ නම් කුඩා සිසුවා පොල්කටු උපයෝගිකරගෙන මල් පෝච්චියක් නිර්මාණය කෙළේ ය. ඒ තරගයක් සඳහා ය. පොල් කටු මල් පෝච්චි එම තරගයෙන් ප්‍රථම ස්ථානය ලැබිය. එකී අත්කම් නිර්මාණය අදටත් අගනුවර කෞතුකාගාරයේ ප්‍රදර්ශනය සඳහා තබා ඇත. මෙවර ඇති සුවිශේෂත්වය නිසාම අධ්‍යාපන අමාත්‍යාංශය මඟින් ඔහුට සම්මානයක් පවා ප්‍රදානය කොට තිබේ. ඉන් අනතුරුව පොල්කටු මල්පෝච්චිය කෞතුකාගාරයෙන් තැන්පත් කර ඇත.1996 වසරේ දී ක්වේට් රාජ්‍යයෙන් ලද ආරාධනාවක් අනුව ඔසී දියලගොඩ මහතා පස්වග තවුසන්ගේ චිත්‍රවලින් අලංකාර තොරණ නිර්මාණය කෙළේ ය. ඒ ක්වේට් තානාපති කාර්යාලය ඉදිරිපස තැබීම සඳහායි.005 වසරේ දී ජනාධිපති මහින්ද රාජපක්ෂ මහතා ජයග්‍රහණය කරවීම පිණිස හේ කාටුන් නිර්මාණකරණයේ යෙදුණේ ය. ඔහු දේශපාලන කාටුන් කලාවට අමතරව චිත්‍ර කතා කලාවේ ද යෙදී ඇත.ප්‍රවීණ කාටුන් ශිල්පී ඔසී දියලගොඩ පිළිබඳ පුවත්පත් පාඨක ඔබ අතරේ නොදන්නා අයෙක් නොමැති තරම් ය.දශක සතරකට වැඩි කාලයක් වන ඔහුගේ කාටුන් ජීවිතය තුළ දී ‘දවස’ , Qදිවසර’, ‘සත්දින’, ‘නැඟෙනහිර උදානය’ ඇතුළුව පුවත්පත් ගණාවකට හේ ප්‍රධාන කාටුන් චිත්‍ර ශිල්පියා වශයෙන් කටයුතු කර ඇත.එහෙත් අද මේ මහා කාටුන් ශිල්පියා දැඩි ලෙස රෝගී තත්ත්වයෙන් පසු වේ. ඒ ඉකුත් ජූලි මස 29 වැනිදා, රාත්‍රියේ තම රාජකාරිය නිමවා නිවස එන අතරතුරදී සිදු වූ කිසියම් අනතුරක් නිසාවෙනි. ඉන් හේ සිහිසුන්ව සිට ඇති අතර පසුව කොළඹ ජාතික රෝහලට ඇතුළත් කර ප්‍රතිකාර ලබාගෙන ඇත. එහෙත් තවමත් ඔසී මහතාට ප්‍රකෘති සිහිය ලැබි නැත. මේ අවාසනාවන්ත තත්ත්වය නිසා ඔහුගෙන් යැපුණු පවුලට අද අසරණව සිටිති.ඔසී දියලගොඩ මහතා සිය පවුලේ පිරිස සමඟ වාසය කරන්නේ කුලී නිවසකය. එබැවින් ඔවුනට ජීවත් වීම සඳහා නිසි මඟක් සකසා දෙන ලෙස ඒ මහතාගේ ප්‍රිය බිරියවන එච්. එම්. සීතා කුමාරි මහත්මිය ඔබෙන් කාරුණිකව ඉල්ලා සිටින්නීය. ඔසී දියලගොඩ මහතා දැනට රාජගිරිය, පෙරේරා මාවතේ දෙවැනි පටුමඟේ පදිංචිව සිටියි. ඔහුගේ දුරකතන අංකය 0774406625 වේ. හේ අදටත් පවසා සිටින්නේ තම ප්‍රකාශන මාධ්‍ය නිහඬ නැති බවත්, ඉදිරියටත් මේ එම කාර්යයේ නිරතවන බවත් ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>14</day>
    </date>
    <link>http://www.dinamina.lk/2010/12/14/_art.asp?fn=f1012144</link>
    <topic>මාතොට</topic>
    <author/>
    <content>මාන්තෙයි නමින් හැඳින්වෙන්නේ මාතොට ය. මෙය තිරුකේතීශ්වරම් නමින්ද දන්නා ලද්දේ ය. එහි තේරුම ඊශ්වරයාගේ පාරිශු_ දේවාලය යන්නයි. මාතොට ලංකාවේ ආදි යුගයෙහි සුප්‍රසි_තම වරාය විය. ටොලමිගේ ලංකා සිතියමෙහි ‘මාඩොට්ටු’ යැයි සඳහන් වන්නේ මාතොට බවට සැකයක් නැත. නේබ්‍රෙව්, ග්‍රීක් ආදී විශිෂ්ට නාවික ජාතීන් විසින් සිය දේශයන් කරගෙන යෑමට, මාතොටින් ඇත්දත් මයුරයන් සහ රිලවුන් පටවාගත් බව කියනු ලැබේ.පාරසි සහ අරාබි වෙළෙන්දන් විසින් ගෙනෙනු ලබන අශ්වයන් මිලදී ගැනීම සඳහා නොයෙක් ඉන්දියානු රාජ්‍යයන්ගෙන් පැමිණි වෙළෙඳුන් ගෙන් මා තොට ජනාකීර්ණව පැවැත්තේ ය. එය සුප්‍රසිද්ධ වෙළෙඳ මධ්‍යස්ථානයක් වූවාක් මෙන්ම ශක්තිමත් අයෝමය බල කොටුවකින් ද ආරක්ෂිත ප්‍රදේශයකි. ඒ අයෝමය කොටුව වටා වූ බිඳිය නොහැකි මහා ප්‍රාකාර මස්තකයෙන් තියුණු වූ හී යුද සමයන්හිදී යන්ත්‍ර මාර්ගයෙන් විදිනු ලැබීය.ප්‍රාකාරය වට ගැඹුරු දිය අගලක් විය. දිය අගල වටා කටු සහිත මහා වනය වූයේ ය. අයෝමය කොටු පවුර සහ එහි අටල්ල කොතරම් නම් උසින් පෙනුණේ ද යත් ද්‍රවිඩ කවීන් විසින් එය සඳහන් කරන ලද්දේ “එල්ලෙන කොටුව“ නමිනි. නාවිකයන්ට මහත් භීතියක් ව පැවැති මේ එල්ලෙන කොටුව මුල් ශත වර්ෂයේ මැද භාගය පමණ දි තරික්කලෙ නම් සොලී රජ විසින් බිඳ හෙලන ලද්දේ ය.ක්‍රිස්තු වර්ෂයෙන් හය වැනි ශත වර්ෂයේ මුල් භාගයේ ජීවත් වූ සුන්දර මූර්ති නම් ද්‍රවිඩ සාධුවරයා විසින් තීරුකෙතීශ්වර දේවාලය පිළිබඳ ලියන ලද දේවාරම් ගීතයන් හී මාතොට වරාය නෞකාවන්ගෙන් ගැවසී ගත් බව සඳහන් වේ.(කේ. එච්. ද සිල්වාගේ යාපා පටුනේ වංස කථාව නම් ග්‍රන්ථයෙන් උපුටා ගැණිනි.).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012152</link>
    <topic>ඇමැති මෛත්‍රීගෙන් විසැඳුම්හෙද කටයුතු සාමාන්‍ය පරිදි</topic>
    <author>සන්ධ්‍යා කරුණාරත්න</author>
    <content>රජයේ හෙද නිලධාරීන්ගේ සංගමය ගෙන ගිය වැඩ වර්ජනයට ඉදිරි දින තුනක් ඇතුළතදී සාධාරණ විසඳුමක් ලබාදීමට සෞඛ්‍ය ඇමැති මෛත්‍රීපාල සිරිසේන මහතා එකඟතාව පළ කර ඇත.හෙද සේවාවේ ඉල්ලීම් ඉටු නොකිරීම සම්බන්ධයෙන් පසුගිය මස වෘත්තීය ක්‍රියාමාර්ගයකට අවතීර්ණ වූ හෙද හෙදියන්ට ස්ථාන මාරු ලබාදීමට සෞඛ්‍ය අමාත්‍යාංශය කටයුතු කිරීම හේතුවෙන් මේ වැඩ වර්ජනය ක්‍රියාත්මක කළ බවත් ගැටලුවට සෞඛ්‍ය ඇමැතිවරයා සාධාරණ විසඳුමක් ලබා දෙනු ඇතැයි තම සංගමය විශ්වාස කරන බවත් රජයේ හෙද නිලධාරීන්ගේ සංගමයේ සභාපති සමන් රත්නප්‍රිය මහතා පැවසුවේය.මෙම ගැටලුව සම්බන්ධයෙන් සෞඛ්‍ය ඇමැති මෛත්‍රීපාල සිරිසේන මහතා සමග රජයේ හෙද නිලධාරීන්ගේ සංගමය ඊයේ (14 දා) කළ සාකච්ඡාවේදී සාධාරණ විසඳුමක් ලබාදීමට ඇමැතිවරයා එකඟ වූ බවද හෙතෙම කීය. මේ එකඟවීම් හේතුවෙන් හෙද වැඩ වර්ජනය අත්හිටුවා සාමාන්‍ය පරිදි සේවාව පවත්වාගෙන යාමට සංගමය තීරණය කළ බවද ඔහු ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012153</link>
    <topic>ලබන වසරට ගුරුවරු 8,800ක් බඳවා ගැනෙති</topic>
    <author>දයා පෙරේරා</author>
    <content>පස් වසරක් ඇතුළත ශ්‍රී ලංකාවේ සමස්ත ගුරු සංඛ්‍යාව සියයට 14 කින් වර්ධනය වී ඇති බව අධ්‍යාපන අමාත්‍යාංශය කියයි.2005 වර්ෂයට සාපේක්‍ෂව 2009 වර්ෂය වන විට එම වර්ධනය වී තිබේ. එම වැඩිවීම 27380 කි. 2005 දී ගුරුවරුන් ගණන 189234 ක් විය. 2009 දී ගුරුවරුන් සංඛ්‍යාව 216614 ක් දක්වා වර්ධනය වී ඇත.2010 වර්ෂයේදී ගුරුවරුන් 3238 ක් 2006 සිට 2009 දක්වා උපාධිධාරී ගුරුවරුන්ගේ වර්ධනය ද යහපත් ප්‍රගතියක් පෙන්වන බව අමාත්‍යාංශය කියයි. 2006 දී රජයේ පාසල්වල උපාධිධාරී ගුරුවරුන් 68705 ක් සිටියහ. ප්‍රතිශතය 33.57 ක් විය.2009 දී එම ප්‍රමාණය 77223 ක් දක්වා වර්ධනය විය. ප්‍රතිශතය 35.75 කි. 2011 වර්ෂයට නවක ගුරුවරුන් 8874 ක් බඳවා ගැනීමට සැළසුම් කර ඇත. ගුරු හිඟය සහිත විෂයයන් ඉගැන්වීම සඳහා ඔවුන් යොමුකරන බව ද අමාත්‍යාංශය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012154</link>
    <topic>මෝටර් රථ ගෙන්වීමේදී රාජ්‍ය සේවකයන්ට බදු සහන</topic>
    <author>වෙල්ලස්සේ බණ්ඩාර, නුවන් කොඩිකාර</author>
    <content>රාජ්‍ය සේවකයන්ට ඇමරිකන් ඩොලර් 25000 දක්වා වටිනා කමැති මෝටර් රථ ගෙන්වීමේදී ඊට සියයට 50-70ක් අතර බදු සහනයක් ලබාදීමට රජය තීරණය කර ඇත.අද (15) සිට මෙය ක්‍රියාත්මක වන අතර ඊට අදාළ චක්‍රලේඛය නිකුත් කර ඇති බව මුදල් අමාත්‍යාංශය පැවසීය. මීට අමතරව රාජ්‍ය ව්‍යවසායන්හි සේවය කරන විධායක මට්ටමේ පරිපාලන කළමනාකරණ නිලධාරීන් සහ වෘත්තීමය තනතුරු නිලධාරීන්සඳහාත් ආරක්ෂක හමුදාවන්හි අධිකාරි ලත් උසස් නිලධාරීන්ටත් සහනදායී කොන්දේසිවලට යටත්ව මෝටර් රථ ආනයනය කිරීමට, නව කොටස් සහ උපාංග යොදා දේශීයව නිෂ්පාදනය කරන ලද මෝටර් රථ මිලදී ගැනීමටද සහන ලබා දෙයි.2006.04.25 දිනැති රාජ්‍ය පරිපාලන චක්‍රලේඛන අංක 06/2006 හි සඳහන් “ජ්‍යෙෂ්ඨ මට්ටම” ට අයත් තනතුරක් දරන රාජ්‍ය සේවයේ වසර 06ක් අඛණ්ඩ හා සක්‍රීය සේවා කාලයක් සම්පූර්ණ කර ඇති නිලධාරීන්, වසර 06 අඛණ්ඩ සකි‍්‍රය සේවයේ නියුතු ත්‍රිවිධ හමුදාවන්හි ලුතිනන් කර්නල්, වින්ග් කමාන්ඩර්, කමාන්ඩර් හෝ ඊට ඉහළ තනතුරු සහ ත්‍රිවිධ හමුදාවේ සේවය සඳහා සෘජුව බඳවාගෙන ඇති වසර 06ක සකී‍්‍රය හා අඛණ්ඩ සේවාවක් ඇති වෛද්‍යවරුන්, වරලත් ඉංජිනේරුවරුන් වරලත් ගණකාධිවරුන්, වරලත් වාස්තු විද්‍යාඥයින් හා නීතිඥවරුන් මීට ඇතුළත් වේ.ශ්‍රී ලංකා පාර්ලිමේන්තුවේ “ජ්‍යෙෂඨ මට්ටම”ට අයත් තනතුරක් දරන වසර 06 ක අඛණ්ඩ හා සක්‍රීය සේවයක් සම්පූර්ණ කර ඇති නිලධාරීන් සහ අමතා්‍ය මණ්ඩල තීරණයකින් රජයේ ආයතනවල “ජ්‍යෙෂ්ඨ මට්ටමේ” තනතුරු දරන වසර 06ක් අඛණ්ඩව හා සක්‍රීයව විධායක තනතුරකට පත්කර ඇති, එම තනතුරේ හෝ ඊට ඉහළ තනතුරක වසර 06 ඉක්ම වූ අයටද මේ සහන හිමිවේ.විශ්ව විද්‍යාල අධ්‍යායන කාර්ය මණ්ඩලවල වසර 12ක් සක්‍රීය සේවා කාලය සම්පූර්ණ කර ඇති රාජ්‍ය ව්‍යවසායන්හි (රාජ්‍ය බැංකු හැර) සහ විශ්ව විද්‍යාල අනධ්‍යයන කාර්ය මණ්ඩලයෙහි ජ්‍යෙෂ්ඨ මට්ටමේ තනතුරු දරන වසර 12 ඉක්මවා සක්‍රීය සේවා කාලයක් සම්පූර්ණ කළ විධායක නිලධාරීන්, වරලත් ඉංජිනේරුවරුන්, වරලත් ගණකාධිකාරීවරුන්, වරලත් වාස්තු විද්‍යාඥයන්, නීතිඥවරුන්ටද මේ සහන යටතේ මෝටර් රථ ආනයනය කිරීමට හැකියාව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012155</link>
    <topic>එජා මානව සංවර්ධන දර්ශකයෙන්ශ්‍රී ලංකාව ලොව 91වැනි තැනට</topic>
    <author>මහින්ද අලුත්ගෙදර</author>
    <content>එක්සත් ජාතීන්ගේ මානව සංවර්ධන දර්ශකයට අනුව ලෝකයේ රටවල් 169 ක් අතුරින් ශ්‍රී ලංකාව 91 වන ස්ථානයට පැමිණ තිබේ.එක්සත් ජාතීන්ගේ සංවර්ධන වැඩ සටහන පෙන්වා දෙන පරිදි ශ්‍රී ලංකාව මෙවැනි ස්ථානයක් කරා ළඟා වීම විශාල ජයග්‍රහණයකි.මේ ජයග්‍රහණය පිළිබඳව සතුටු වන බව එක්සත් ජාතීන්ගේ සංවර්ධන වැඩසටහනේ නේවාසික අධ්‍යක්‍ෂ ඩග්ලස් කේ. මහතා කියයි.මානව සංවර්ධන දර්ශකයට අනුව ඉන්දියාව 119 වැනි ස්ථානයද පකිස්ථානය 125 වැනි ස්ථානයද හිමිකරගෙන සිටී. තායිලන්තය 92 වැනි ස්ථානයේ පසුවන අතර චීනය 89 වැනි ස්ථානයට පැමිණ තිබේ. ඩග්ලස් කේ. මහතා මේ කරුණු අනාවරණය කළේ එක්සත් ජාතීන්ගේ මානව සංවර්ධන 2010 වාර්තාව එළිදැක්වීම නිමිත්තෙන් ලක්ෂමන් කදිරගාමර් ජාත්‍යන්තර අධ්‍යයන මධ්‍යස්ථානයේ ඊයේ (14) පැවැති උත්සවයේදීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012156</link>
    <topic>ජාතික ආරක්ෂක දිනසැමරුම් උළෙල යාපනයේ</topic>
    <author>ආනන්ද පතිරාජ උතුරුමැද පළාත්</author>
    <content>ජාතික ආරක්ෂක දිනය සැමරීමේ ප්‍රධාන උළෙල මේ මස 26 දා යාපනයේ වීරසිංහම් ශාලාවේ දී පැවැත්වීමට රජය තීරණය කැර තිබේ. සුනාමි ව්‍යසනයෙන් හා වෙනත් විවිධ ආපදාවලින් මියගිය සියලු ශ්‍රී ලාංකිකයන් සිහිපත් කිරීමට එදින පෙරවරු 9.25 සිට පෙරවරු 9.27 දක්වා විනාඩි දෙකක නිශ්ශබ්දතාවයක් පැවැත්විමට ද පියවර ගැනේ.පරිපාලන හා ස්වදේශ කටයුතු අමාත්‍යාංශය මගින් අමාත්‍යාංශ ලේකම්වරු, පළාත් සභා ප්‍රධාන ලේකම්වරු, සංස්ථා හා ව්‍යවස්ථාපිත මණ්ඩල ප්‍රධානීන්, දෙපාර්තමේන්තු ප්‍රධානීන් හා දිස්ත්‍රික් ලේකම්වරුන් මේ උළෙල පිළිබඳ දැනුවත් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012157</link>
    <topic>එල්ටීටීඊ රැඳවියෝ 201ක්උසස් පෙළ ඉහළින් සමත් වෙති</topic>
    <author>වවුනියාව උතුර සමූහ බන්දුල සෙනෙවිරත්න</author>
    <content>රජය පුනරුත්ථාපනය කරන එල්ටීටීඊ රැඳවියන් ගෙන් මෙවර අපොස (උ. පෙළ) විභාගයට පෙනී සිටි 351 දෙනෙකු ගෙන් 201 දෙනෙකු උසස් අයුරින් විභාගය සමත්වී සිටිති.වවුනියාව පුනරුත්ථාපන මධ්‍යස්ථානවල පුනරුත්ථාපනය ලබන රැඳවියන් සඳහා විභාගයට පෙනී සිටීමට අවශ්‍ය පසුබිම හා අධ්‍යාපන අවස්ථා රජය මගින් ඉහළින් සලසා දීම නිසා මෙම සාර්ථක ප්‍රතිඵල අත්වූ බව වවුනියාව පුනරුත්ථාපන සම්බන්ධීකරණ නිලධාරී කර්නල් මංජුල ගුණසිංහ මහතා පවසයි.උසස් පෙළ සමත් වූවන්ගෙන් ගණිත අංශයෙන් දිස්ත්‍රික්කයේ 09 වන ස්ථානය විද්‍යා අංශයේ 05 වන ස්ථානය වාණිජ අංශයේ 06 වන ස්ථානය ඇතුළු ඉහළ ප්‍රතිඵල අත් කර ගත් සිසු සිසුවියෝ වෙති.විභාගය සමත්වූ රැඳවියන් ගෙන් 20 දෙනෙකු පමණ විශ්වවිද්‍යාල වරම් හිමි කරගනු ඇතැයිද විශ්වාස කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012158</link>
    <topic>බලපත් නැති පරිගණක මෘදුකාංග පරිහරණය කරන්නන් ගැන පරීක්‍ෂණ</topic>
    <author>චන්ද්‍රිකා පෙරේරා</author>
    <content>බලපත් රහිතව පරිගණක මෘදුකාංග පරිහරණය කරන්නන් අත්අඩංගුවට ගැනීම සඳහා අපරාධ පරීක්‍ෂණ දෙපාර්තමේන්තුව පුළුල් පරීක්‍ෂණයක් අරඹා ඇත.මෙරට මෘදුකාංග පාවිච්චි කරන්නන්ගෙන් සියයට 75 ක් පමණ බලපත් රහිතව ඒවා පරිහරණය කරනු බවට හෙළිවී තිබෙන බව රහස් පොලිසිය සඳහන් කරයි.මෙසේ හොරට පරිගණක මෘදුකාංග පාවිච්චියට මෙරට ව්‍යාපාරිකයන්ගෙන් වැඩි දෙනෙකු ද පුරුදු වී සිටින බව සිදුකළ මූලික පරීක්‍ෂණ මගින් අනාවරණය වී තිබේ.මේ පුද්ගලයන් හා ආයතන ඉතා ඉක්මනින් මෘදුකාංග පරිහරණය සඳහා බලපත් ලබාගැනීමට පියවර නොගන්නේ නම් බුද්ධිමය දේපළ පනත යටතේ අධිකරණය හමුවට පමුණුවන බව රහස් පොලිසිය සඳහන් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n1012159</link>
    <topic>ආසියා-මැදපෙරදිග රටවලඇමැති හමුව තායිලන්තයේ</topic>
    <author>මහින්ද අලුත්ගෙදර</author>
    <content>ආසියානු හා මැද පෙරදිග රටවල අමාත්‍යවරුන්ගේ තුන්වන සංවාදය තායිලන්තයේ බැංකොක් නුවරදී ඊයේ (14) ආරම්භ විය. ශ්‍රී ලංකාව නියෝජනය කරමින් විදේශ කටයුතු ඇමැති මහාචාර්ය ජී. එල්. පීරිස් මහතා මේ සඳහා සහභාගි වන අතර එම සංවාදය හෙට (16) අවසන් වන බව විදේශ කටයුතු අමාත්‍යාංශයේ ප්‍රකාශකයෙක් දිනමිණ ට පැවැසීය.ශ්‍රී ලංකා විදේශ ඇමැතිවරයා මෙහිදී විශේෂ දේශනයක් පැවැත්වීමට නියමිත අතර ඊජිප්තුවේ සහකාර විදේශ ඇමැති රවුෆ් සාද්, තායිලන්ත විදේශ ඇමැති කාසිට් පිරෝමියා, බෲනෙයි විදේශ ඇමැති එච්. ආර්. එච්. ප්‍රින්ස් මොහොමඩ් බොල්කියා හා ඉන්දුනීසියානු විදේශ ඇමැති ආචාර්ය ආර්. එම්. මාර්ටි එම්. නටලිගෙවා මහත්වරුද දේශන පැවැත්වීමට නියමිතව ඇතැයි විදේශ කටයුතු අමාත්‍යාංශය පැවසීය.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121510</link>
    <topic>අවසාන ලේඛනය ආරක්ෂක අමාත්‍යාංශ වෙබ් අඩවියේ</topic>
    <author/>
    <content>ත්‍රිවිධ හමුදා සහ පොලිස් සාමාජිකයන්ගේ දරුවන් 2011 වසරේ පළමුවන ශ්‍රේණියට ඇතුළත් කිරීමට අදාළ අවසාන ලේඛනය සහ අවම ලකුණු ලේඛනය මේ වනවිට රාජ්‍ය ආරක්ෂක අමාත්‍යාංශ වෙබ් අඩවියේ (www.defence.lk)පළකර තිබේ.ඒ අනුව නැවතත් පාසල් සංශෝධන සම්බන්ධයෙන් අභියාචනා භාර ගැනීමට හැකියාවක් නොමැති බව රාජ්‍ය ආරක්ෂක අමාත්‍යාංශය දන්වා සිටියි. එම ලේඛනයට අනුව ප්‍රමාණවත් ලකුණු නොලැබීම නිසා ඉල්ලුම් කරන ලද පාසල් නොලැබී ඇති අයදුම්කරුවන් වෙතොත් තමා පදිංචියට ආසන්න පළාත් පාසල් නම් කර සකස් කරන ලද අභියාචනාවක් අදාළ සුබසාධන අධ්‍යක්ෂකවරුන් වෙත ඉදිරිපත් කිරීමට ක්‍රියාකරන ලෙස අදාළ ආරක්ෂක අංශ සාමාජිකයින්ගෙන් වැඩිදුරටත් ඉල්ලා සිටියි.මේ අනුව රාජ්‍ය ආරක්ෂක අමාත්‍යාංශය විසින් පළාත් අධ්‍යාපන අමාත්‍යාංශ සමඟ සම්බන්ධිකරණය වී එකී ඉල්ලුම් කරන ලද පාසල් ලබාදීමට ක්‍රියාකරනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121511</link>
    <topic>2010 ඇතුළත මෙරටටපැමිණි සංචාරකයන් සංඛ්‍යාවලක්ෂ හය ඉක්මවයි</topic>
    <author>භක්තිධර්මප්‍රිය, නුවන් කොඩිකාර සහ කුමාරසිරි ප්‍රසාද්</author>
    <content>මෙම වසර තුළ මෙරටට පැමිණි සංචාරකයින්ගේ ප්‍රමාණය ඊයේ (14) වන විට ලක්ෂ හය ඉක්මවා ඇත.මෙම නොවැම්බර් මස වන විට එක්සත් රාජධානිය ඇතුළු සියලු රටවලින් පැමිණි සංචාරකයින්ගේ ප්‍රමාණය මෙලෙස ලක්ෂ හය ඉක්මව වූ බව ආර්ථික සංවර්ධන නියෝජ්‍ය අමැති ලක්ෂ්මන් යාපා අබේවර්ධන මහතා පැවසීය.එය 2009 නොවැම්බර් මස හා සසඳන විට 46% වර්ධනයක් බව හෙතෙම කීවේය.පසුගිය කාලය තුළ මැද පෙරදිග රටවලින් 60%ක්, උතුරු ඇමරිකානු රටවලින් 65%ක්, ඉන්දියාවෙන් 51%ක් හා යුරෝපා රටවලින් 50.5%ක් මීට ඇතුළත් බව ඒ මහතා සඳහන් කළේය.රජයේ ඉලක්කය වූ ලක්ෂ 25 ක සංචාරකයින්ගේ පැමිණීම ශ්‍රී ලංකාවට මේ අනුව සපුරා ගත හැකි බව සංචාරක මණ්ඩලයේ සභාපති ආචාර්ය නාලක ගොඩහේවා මහතා “දිනමිණ”ට පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121512</link>
    <topic>විදේශ රටවලට යවන බව පවසාරුපියල් ලක්ෂ 50ක් වංචා කරලා</topic>
    <author>හොරණ විශේෂ</author>
    <content>විදේශ රටවලට යවන බව පවසමින් විවිධ පුද්ගලයන්ගෙන් රුපියල් ලක්ෂ 50ක පමණ මුදලක් වංචා කළ බව කියන ඉංගිරිය ප්‍රදේශයේ කාන්තාවක ලබන 19 වනදා දක්වා රක්ෂිත බන්ධනාගාර ගත කරන ලෙස හොරණ මහේස්ත්‍රාත් මහින්ද රණසිංහ මහතා (13දා) නියෝග කෙළේ ය.හොරණ දිසා බුද්ධි ඒකකයට ලැබුණු තොරතුරක් මත හොරණ විශේෂ කාර්යාංශය මඟින් හඳපාන්ගොඩ ප්‍රදේශයේ දී අත්අඩංගුවටගත් කාන්තාව ඉංගිරිය මීරියගම පදිංචි මාඇලගේ චාන්දනී ස්වර්ණලතා නැමැති දෙදරු මවකි.ඇය තරුණ තරුණියන් 15කගෙන් පමණ විවිධ රටවලට යවන බව පවසමින් මෙලෙස මුදල් එකතුකර ප්‍රදේශය මඟ හැරමින් සිටිබව පොලිසිය පවසයි.ඇය විවාහ වී ඇත්තේ පොලිස් කොස්තාපල්වරයෙක් සමඟ බව ද කරන ලද වැඩිදුර විමර්ශනවලදී හෙළි වූ බව පොලිසිය පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121513</link>
    <topic>කොල්ලුපිටියේ මහල් ගොඩනැගිල්ලකටවසර 4ක් හොරෙන් වතුර අරන්</topic>
    <author>අනුෂා ගුරුසිංහ</author>
    <content>කොල්ලුපිටිය ගාලුපාරේ මහල් පහක ගොඩනැඟිල්ලකට වසර 4 ක් පමණ කාලයක සිට හොරෙන් ජලය ලබා ගත් ව්‍යාපාරිකයකු ඊයේ (14) ජල සම්පාදන මණ්ඩලයේ නිලධාරීන්ගේ මැදිහත්වීමෙන් අත්අඩංගුවට ගැනීමට කොල්ලුපිටිය පොලිසියට හැකි විය.ගොඩනැඟිල්ලට ජලය ලබා ගන්නා ප්‍රධාන ජල මාර්ගය සහිත ජල මීටරය පළුදු කර හොරෙන් ජලය ලබා ගෙන ජල සම්පාදන මණ්ඩලයට රුපියල් හත් ලක්ෂ පනස් හය දහස් දෙසිය විසි හතරක මුදලක් මෙම ව්‍යාපාරිකයා විසින් වංචා කළ බවට තහවුරු වී තිබේ.මහල් පහකින් සමන්විත ගොඩනැඟිල්ල පහත මාලයේ අවන්හලක් පවත්වාගෙන ගිය මොහු ඉහළම මහලේ සිය නිවස සහ ඉතිරි මහල්වල සාප්පු සංකීර්ණයක් සඳහා මෙසේ හොරෙන් ජලය ලබාගෙන තිබේ.කොල්ලුපිටිය පොලිසිය විසින් අත්අඩංගුවට ගත් මොහු වංචාකළ මුළු මුදල ජල සම්පාදන මණ්ඩලයට ගෙවා බිල්පත ලබා ගෙන ඇත.අද දින (15) ගොඩනැඟිල්ල අයිතිකරු කොල්ලුපිටිය පොලිසිය මගින් අධිකරණයට ඉදිරිපත් කිරීමට නියමිතව ඇත.රත්මලාන ජලසම්පාදන මණ්ඩලයේ ප්‍රධාන කාර්යාලයේ වැටලීම් ප්‍රධානී ඉංජිනේරු ප්‍රේමකුමාර මහතා සහ එච්.එම්. විමලරත්න, රවීන්ද්‍ර පුෂ්පකුමාර, සමන් වෙත්තසිංහ යන නිලධාරීන්ගේ ප්‍රධානත්වයෙන් මෙම වැටලීම සිදුකළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121514</link>
    <topic>ඉපදී පැය කිහිපයකින් දරුවා පොල් වත්තක දමා ගිහින්</topic>
    <author>පොල්ගස්ඕවිට සමූහ – එස්. පන්නිල බණ්ඩාරගම සමූහ – බිමල් එස්. ජයසිංහ</author>
    <content>පොල්ගස්ඕවිට, සියඹලාගොඩ, පොල්වත්තක කැලෑවේ දමාගිය ඉපදී පැය කිහිපයක් ගතව ඇති පිරිමි දරුවෙක් කහතුඩුව පොලිසිය මගින් ඊයේ (14) උදේ සොයාගෙන ඇත. එම දරුවා බිහිකළ බවට සැකකරන දෙදරු මවක් පොලිසිය ඊයේ (14) කළ මෙහෙයුමකදී පැය දෙකක් ඇතුළත වෙනිවැල්කොල නිවසකදී අත්අඩංගුවට ගෙන ඇත.සොයාගත් පිරිමි දරුවාගේ දකුණු කකුල හා මුහුණෙහි තොල් ප්‍රදේශය සතුන් විසින් කා දමා තිබූ අතර, දරුවා ප්‍රතිකාර සඳහා රිජ්වේ ළමා රෝහලට ඇතුළත් කර ඇත.අත්අඩංගුවට ගත් සැකකාර කාන්තාව පොල්වත්ත ආසන්නයේ ව්‍යාපාරිකයකුට අයත් නිවසක මෙහෙකාරකමෙහි සේවයේ යෙදී ඇති අතර, පෙරේදා (13) දහවල් වැසිකිළිය තුළදී මේ දරුවා ප්‍රසූත කර ඇති බව පොලිසිය කියයි.එම දරුවා බිහිවූ මොහොතේම වැසිකිළි වළ තුළට වැටී ඇති බවත් සැකකාරිය බිලිදා රැගෙන පොල්වත්තේ පොල් පැළයක් යට තබා පිටව ගොස් ඇති බව පොලිස් පරීක්‍ෂණවලදී අනාවරණය වී යැයි පොලිසිය කියයි.නිවැසියන්ට අසනීප තත්ත්වයක් බව පවසා සැකකාර කාන්තාව පෙරේදා (13) සවස එම නිවසින් පිටවී වෙනිවැල්කොල නිවස වෙත පැමිණ ඇති බවට පොලිසිය කියයි.සැකකාර කාන්තාවගේ නිවසේ සඟවා තිබූ ලේ තැවරුණු රෙදි කිහිපයක් සොයාගත් බව පොලිසිය කියයි.අත්අඩංගුවට පත් සැකකාරිය ප්‍රතිකාර සඳහා හෝමාගම රෝහලට ඇතුළත් කළ බව පොලිසිය කියයි.කහතුඩුව පොලිසියේ වැඩබලන ස්ථානාධිපති පොලිස් පරීක්‍ෂක උදයශාන්ත මහතාගේ උපදෙස් මත පොලිස් සැරයන් (9891) කල්දේරා, ග්‍රාම ආරක්‍ෂක නෙලුකා මහත්ම මහත්මීහු පරීක්‍ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121515</link>
    <topic>සමන්මලීගේ ජීවිතය බේරා ගැනීමට හදිසි ශල්‍යකර්ම දෙකක් කළා</topic>
    <author>රෝෂන් තුෂාර</author>
    <content>සමිතා සමන්මලී වෛද්‍ය ශිෂ්‍යාවගේ ජීවිතය බේරා ගැනීම සඳහා හදිසි ශල්‍යකර්ම දෙකක් සිදුකළ බව ස්නායු පිළිබඳ විශේෂඥ ශල්‍ය වෛද්‍ය හිමාෂි කුලරත්න මහතා කොළඹ දිසා අධිකරණයේ සාක්කි දෙමින් පැවැසීය.බණ්ඩාරනායක සම්මන්ත්‍රණ ශාලාවේ පැවැති වෛද්‍ය ප්‍රදර්ශනයකදී අනතුරට ලක් වී රෝගාතුර වූ වෛද්‍ය ශිෂ්‍ය සමිතා සමන්මලී පැවැරූ වන්දි නඩුවේ සාක්කි දෙමින් විශේෂඥ වෛද්‍යවරයා එසේ පැවැසීය.එස්. ඩබ්ලිව්. ආර්. ඩී. බණ්ඩාරනායක ජාතික අනුස්මරණ පදනමට එරෙහිව මේ නඩුව පවරා තිබූ අතර සිදු වූ අගතියට රුපියල් මිලියන පන්සීයක වන්දියක් අයකැර දෙන ලෙස අධිකරණයෙන් ඉල්ලා තිබිණි.කොළඹ අතිරේක දිසා විනිසුරු ටී. ඩී. ගුණසේකර මහතා ඉදිරියේ නඩුව විභාග කෙරිණි.වෛද්‍ය ප්‍රදර්ශනයේ තාවකාලික කූඩාරමක් කඩා වැටීමෙන් මේ අනතුර සිදු වී ඇත. කූඩාරම වෛද්‍ය ශිෂ්‍යාවගේ හිසමත කඩා වැටුණේ සම්මන්ත්‍රණ ශාලා පාලනාධිකාරයේ අපරීක්ෂාකාරී හා නොසැලකිලිමත් ක්‍රියා හේතුවෙන් බව පැමිණිල්ලෙන් කරුණු ඉදිරිපත් කැර ඇත.පැමිණිල්ල වෙනුවෙන් පෙනී සිටි ජනාධිපති නීතිඥ විජේදාස රාජපක්ෂ මහතා අසන ලද ප්‍රශ්නවලට පිළිතුරු දුන් කොළඹ ජාතික රෝහලේ ස්නායු පිළිබඳ විශේෂඥ ශල්‍ය වෛද්‍ය හිමාෂි කුලරත්න මහතා සාක්කි දෙමින් මෙසේ ද පැවැසීය.“පැමිණිලිකාරියගේ මොළය තුවාල වී තිබුණා. හිස් කබල බිඳී සිදු වූ තුවාලයට හදිසි ශල්‍යකර්මයක් කළා. එසේ හදිසි ශල්‍යකර්මයක් නොකළා නම් මොළයට විෂබීජ යාමෙන් හෝ මොළයේ ලේ ගැලීමක් සිදු වී ජීවිතයට හානි වෙන්න ඉඩ තිබුණා. සමිතාගේ ඉළ ඇට බිඳී තිබුණා. ඉළ ඇට බිඳීමෙන් පෙනහළුවලට සහ උරස් කුහරයට වාතය හා ලේ ඇතුල් වී තිබුණා. එම රුධිරය හා වාතය ඉවත් කිරීම බටයක් මතින් සිදු කළා. ඉළ ඇටයක් බිඳීම නිසා මෙසේ වාතය හා රුධිරය ඇතුල් වී තිබුණා.හදිසි අනතුරු ඒකකයට ඇතුල් කළ රෝගියාට ප්‍රතිජීවනය ලබාදීම සඳහා ශරීරයට බටයක් ඇතුළත් කර තිබුණා.කොදු ඇට පෙළට හා සුෂුම්නාවට සිදු වූ හානියට දෙවැනි ශල්‍යකර්මය සිදුකළා.මිනිස් ශරීරයේ කොදුඇට පෙළ දැක්වෙන රූප සටහනක් අධිකරණයට ඉදිරිපත් කෙරිණි. පැමිණිලිකාරියගේ සුෂුම්නාවේ කොටසක් කැඩී බිදී ගොස් තිබුණා. රෙද්දකට පැච් එකක්, අන්ඩයක් දානවා වගේ අපි ඒකට පිළියමක් කළා. එහෙත් නැති වූ සුෂුම්නාව හදන්න බෑ. මිනිස් ශරීරයේ සුෂුම්නාවට ස්ත්‍රී පුරුෂ බේදයක් නෑ.කොදු ඇට නාරටිය කැඩුණු ස්ථානය කෙළින් තියන්න ටයිටේනියම් ලෝහයෙන් ඇණ දමා බද්ධයක් කළා. එම බද්ධය කළ ස්ථානයේ සිට ශරීරයේ පහළට පැමිණිලිකාරියට හැඟීම් දැනීම් නෑ. බඩගින්න දැනෙන්න පුළුවන් එහෙත් මළපහ කිරීමේ අවශ්‍යතාව දැනෙන්නේ නෑ.මොළයේ ස්නායු වැඩ කරන හින්දා බඩගිනි දැනෙන්න පුළුවන් මොළයේ ස්නායු සුසුම්නාව හරහා ගමන් කරන්නේ නෑ. සුෂුම්නාව බිඳුණු තැනින් පහළ හැඟීම් දැනීම් නැති නිසා තුවාලයක් සිදු වුවහොත් බරපතළ තත්ත්වයක් ඇතිවිය හැකියි. තුවාලය මඟින් ශරීරයට විෂ බීජ ඇතුල් වීමේ ඉඩ කඩ වැඩියි. විත්තිකාර ආයතනය වෙනුවෙන් ජනාධිපති නීතිඥ නිහාල් ජයමාන්න මහතා පෙනී සිටියේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121516</link>
    <topic>අත්අඩංගුවේ සිටි වෛද්‍යවරයකුනිදහස්</topic>
    <author>සිරිසේන රාජපක්‍ෂ</author>
    <content>යුද්ධය පැවති සමයේදී එල්. ටී. ටී. ඊ. පාලන ප්‍රදේශයේ රෝහල්වල රෝගීන්ට වෛද්‍ය ආධාර හා වෛද්‍ය උපකරණ සැපයූ බවට සැකකර අත්අඩංගුවට ගෙන සිටි රජයේ වෛද්‍යවරයකු කොළඹ ප්‍රධාන මහෙස්ත්‍රාත් රෂ්මි සිංගප්පුලි මහතා විසින් ඔහු සියලු චෝදනාවලින් ඊයේ (14) නිදහස් කරණ ලදී.මෙසේ නිදහස් කරණ ලද්දේ මුලතිව් ප්‍රදේශයේ රජයේ රෝහලකට අනුයුක්තව සිටි තංගමුත්තු සත්‍යමූර්ති නමැති රජයේ වෛද්‍යවරයෙකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121517</link>
    <topic>ජල ගැල්මෙන් අවතැන් වූ උතුරේ පවුල් 10000කට රු මිලියන 45ක සහනාධාර</topic>
    <author>උදුලා පීරිස්</author>
    <content>අයහපත් කාලගුණික තත්ත්වය හේතුවෙන් උතුරු පළාතේ අවතැන් පවුල් 10,000ක් වෙත ද්‍රව්‍යමය ආධාර ලබාදීමට රජය රුපියල් මිලියන 45ක මුදලක් වෙන්කරයි.ගංවතුරෙන් පීඩාවට පත් එම ජනතාවට ආධාර ලබාදීමේ කඩිනම් වැඩසටහන ඉදිරිදින කිහිපය තුළ වව්නියාව, මුලතිව්, කිළිනොච්චි හා යාපනය දිස්ත්‍රික්ක තුළ ක්‍රියාත්මක කිරීමට නැවත පදිංචි කිරීමේ අමාත්‍යාංශය කටයුතු යොදා තිබේ.ජනාධිපති මහින්ද රාජපක්ෂ මහතාගේ උපදෙස් මත එක් පවුලකට රු. 4500/-ක වටිනාකමකින් යුත් අත්‍යවශ්‍ය ද්‍රව්‍ය ඇතුළත් ද්‍රව්‍යමය ආධාර ලබාදීමට සියලු කටයුතු සූදානම් බව නැවත පදිංචි කිරීමේ ඇමැති ගුණරත්න වීරකෝන් මහතා පැවසීය.උතුරේ අවතැන් ජනතාවට සහන සැලසීම සම්බන්ධයෙන් ඊයේ (14) එම අමාත්‍යාංශයේ පැවැති මාධ්‍ය හමුවකට එක්වෙමින් ඇමැතිවරයා එසේ කීය.පීඩාවට පත් ජනතාව වෙත රජය මගින් ලබාදීමට සූදානම් ආධාර අතර හාල්, තිරිඟුපිටි, සීනි, තේකොළ, පරිප්පු, කිරිපිටි, සැමන්, ඉටිපන්දම්, ගිනිපෙට්ටි, ප්ලාස්ටික් පැදුරු, සබන්, ටාපොලින් සීට්, ප්ලාස්ටික් කෑන් (වතුර සඳහා) සහ තුවා යන ද්‍රව්‍ය අඩංගු වේ.ආපදාවලින් විපතටපත් ජනතාව වෙත සහන සැපයීම තම අමාත්‍යාංශය වෙත පැවරී ඇති ප්‍රධාන රාජකාරිය බවද එසේම පීඩාවට පත් ජනතාව සම්බන්ධයෙන් නිරන්තර සොයාබැලීම සඳහා විධිමත් වැඩපිළිවෙළක් යොදා ඇති බව සඳහන් කරන ගුණරත්න වීරකෝන් මහතා ඒ සඳහා දිස්ත්‍රික් ලේකම්වරුන්, ප්‍රාදේශීය ලේකම්වරුන් හා ග්‍රාමසේවා නිලධාරීන් සමඟ සම්බන්ධීකරණ කටයුතු නැවත පදිංචි කිරීමේ අමාත්‍යාංශ නිලධාරීන්ගේ මැදිහත්වීම මත සිදුකෙරෙන බවද කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121518</link>
    <topic>සෑම ශ්‍රී ලාංකිකයෙක්ම ජාතික ගීයටහදවතින්ම ගෞරව කළ යුතුයි</topic>
    <author>චන්ද්‍රා අත්තනගොඩ</author>
    <content>සෑම ශ්‍රී ලාංකිකයෙක්ම ජාතික ගීතයට ගෞරව ආචාර කිරීම තම හදවතින්ම කළ යුත්තකි. එසේම රට දියුණුවට පත්කිරීමට නම් ප්‍රථමයෙන් කළ යුත්තේ ජනතාව තුළ ජාතික හැඟීම ජනිත කරවීම බව ජනමාධ්‍ය හා ප්‍රවෘත්ති ඇමති කෙහෙළිය රඹුක්වැල්ල මහතා අවධාරණය කරයි.මහනුවර – වලල ඒ රත්නායක මහා විද්‍යාලයේදී ප්‍රදේශයේ පාසල් සිසුන් 1000කට අධ්‍යාපන පොත් පත් හා පාසල් උපකරණ සහ ඔසුපැළ බෙදා දීම සඳහා පසුගියදා එම විද්‍යාලීය ශාලාවේ පැවති සමාරම්භක උත්සවය අමතා ඇමතිවරයා එම අදහස් පළකෙළේය.ප්‍රදේශයේ පාසල්වල දරුවන් සඳහා 2011 වසර වෙනුවෙන් අවශ්‍ය පාසල් උපකරණ හා පොත් බෙදා දීම ජයකෙහෙළිය පදනම මගින් සංවිධානය කර තිබිණි.මෙහිදී තවදුරටත් කතා කළ ඇමැතිවරයා ඉන්දියාවේ විවිධ ජාතීන් ජීවත් වුවත්, එරට ජාතික ගීයට සියලුම ජන කොටස් ජාති භේදයකින් තොරව ගෞරව ප්‍රණාම දක්වති. ගාන්ධි හා නේරු ඇතිකළ ජාතික චින්තනය ඉන්දීය ජනතාව තුළට කා වැදී ඇතැයිද කීය.ශ්‍රීී ලංකාවෙන් ගිලිහී ගිය ජාතික හැඟීම්, ජාතික චින්තනය ඇති කිරීම පාසල් පද්ධතිය තුළින් කළ හැකි අතර, ඒ සඳහා ගුරු භවතුන්ට රට වෙනුවෙන් විශාල කාර්ය භාරයක් ඉටු කිරීමට ඇති බවත් එදා පාසල් විෂය මාලාව තුළින් ඉතිහාසය වැනි ජාතික හැගීම උද්දීපනය කරන විෂයන් ඉවත්කිරීමේ වැරැද්දේ විපාක අද රටට අත්විදීමට සිදුවී ඇති බව අවධාරණය කෙළේය.නිදහස් කර ගත් මව්බිම සංවර්ධිත රටක් බවට පත්කිරීමේ කාර්යය රජය සැලසුම් සහගතව ජයග්‍රහණය කිරීමට කටයුතු ඉටුකරගෙන යන බව කී රඹුක්වැල්ල මහතා අභියෝග ජයගැනීමට දරුවන්ට දේශීය හැගීම් ඇති කළ යුතු බව පැවසීය.මේ අවස්ථාවට දේශීය වෛද්‍ය ඇමැති පණ්ඩු බණ්ඩාරනායක, මධ්‍යම පළාත් සභාවේ සුනිල් අමරතුංග, ලින්ටන් විජේසිංහ මැති ඇමතිවරු ද ජය කෙහෙළිය පදනමේ සභාපති චමිත්‍රී රඹුක්වැල්ල මෙනවියද සහභාගී වූවාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121519</link>
    <topic>පරිපූරක වෛද්‍ය සේවයට අයත් පිරිසක්හෙට වැඩ වර්ජනයක් කරනවාලු</topic>
    <author>සන්ධ්‍යා කරුණාරත්න</author>
    <content>පරිපූරක වෛද්‍ය සේවාවට අයත් විකිරණශිල්පී, වෛද්‍ය පර්යේෂණාගාර තාක්ෂණ විද්‍යාඥ, ඖෂධවේදී, භෞත චිකිත්සක හා වෘත්තීය චිකිත්සක යනාදි වෘත්තිකයන් හෙට (16දා) දිනයේ දී පැය 4ක වැඩ වර්ජනයක් ක්‍රියාත්මක කිරීමට තීරණය කර තිබේ.පරිපූරක වෛද්‍ය සේවා වෘත්තීය සමිති ඒකාබද්ධ බල මණ්ඩලය විසින් මෙහෙයවන මෙම වැඩ වර්ජනයට බස්නාහිර පළාතේ සියලුම රෝහල් හා වෛද්‍ය ආයතනවල සේවයේ නියුතු පරිපූරක වෛද්‍ය වෘත්තිකයන් සහභාගි වෙති.මෙවර අයවැය මඟින් යෝජිත සියයට 25ක වෘත්තීය දීමනාව පරිපූරක වෛද්‍ය සේවවාට ලබා නොදීම, 2005.12.31 දිනෙන් පසුව පළමු පන්තියේ උසස් වීම් ලබා නොදීම, පරිපූරක වෛද්‍ය සේවාවේ විශේෂ ශ්‍රේණියේ උසස් වීම් ලබා නොදීම, වෛද්‍ය සේවා අධ්‍යක්ෂවරයෙකු පත් නොකිරීම, පරිපූරක වෛද්‍ය සේවා ඩිප්ලෝමා පුහුණු කාලය වසර තුනක් දක්වා දීර්ඝ නොකිරීම යනාදි කාරණා මුල් කර ගනිමින් මේ වැඩවර්ජනය සිදු කරයි.මේ ඉල්ලීම් ඉටු කර ගැනීම සඳහා වෘත්තීය සමිති ක්‍රියාමාර්ගයකට අවතීර්ණ වීමට තම බලමණ්ඩල විධායක සභාව ඒකමතිකව තීරණය කළ බව කනගාටුවෙන් වුවද දැනුම් දීමට සිදු වන්නේ යැයි පරිපූරක වෛද්‍ය සේවා වෘත්තීය සමිති ඒකාබද්ධ බලමණ්ඩලයේ සභාපති රවී කුමුදේශ් හා ලේකම් නරේන්ද්‍ර කුරුප්පු මහත්වරුන් දැනුම් දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121520</link>
    <topic>ගණිකා නිවසක් පවත්වාගෙන ගියාටවසර දෙකක සිර දඬුවමක්</topic>
    <author>ශිරෝමි අබයසිංහ</author>
    <content>කොල්ලුපිටියේ හෝටලයක ගණිකා නිවාසයක් පවත්වා ගෙන යෑම සම්බන්ධයෙන් අධිකරණය හමුවේ වරද පිළිගත් දෙදෙනකුට කොළඹ මහාධිකරණ විනිසුරු දීපාල් විජේසුන්දර මහත්මිය විසින් බරපතළ වැඩ සහිත අවුරුදු දෙකක සිර දඬුවමක් ඊයේ (14) නියම කෙරිණි. සිර දඬුවම වසර 10 කට අත් හිටැවිණි.මෙසේ දඬුවම ලැබුවේ චෑන් හොං ජන්ග් නමැති කොරියානු ජාතිකයකු සහ හෝටලයේ පිළිගැනීමේ නිලධාරිනිය ලෙස සේවය කළ පි‍්‍රයන්ති කෞෂල්‍යා නමැති අයයි. රුපියල් විසිපන්දහස බැගින් වූ දඩ මුදල් ගෙවන ලෙසද විත්තිකරුවන්ට නියම වූ අතර එය නොගෙව්වොත් මාස 6 බැගින් වූ සිර දඬුවම් නියම කෙරිණි.2007 ඔක්තෝබර් 23 දා කොල්ලුපිටියේ දී සම්භාහන ආයතනයක් පවත්වා ගෙන යන මුවාවෙන් ගණිකා ආයතනයක් පවත්වා ගෙන යෑම සම්බන්ධයෙන් කොල්ලුපිටිය පොලිසිය විසින් අත්අඩංගුවට ගෙන සිදු කෙරුණු විමර්ශනවලින් පසුව නීතිපතිවරයා විසින් විත්තිකරුවන්ට එරෙහිව අධිචෝදනා ඉදිරිපත් කර තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121521</link>
    <topic>විවාහ වීමට පොරොන්දු වීලක්ෂ 6කට විද පැන ගිහින්</topic>
    <author>කුමුදු හෙට්ටිආරච්චි</author>
    <content>තරුණියක් විවාහ කරගන්නා බවට පොරොන්දු වී රුපියල් හය ලක්ෂයක මුදලක් ලබාගෙන පලාගොස් ඇතැයි කියන අනංගයකු අත්අඩංගුවට ගැනීමට කොළඹ වංචා විමර්ශන අංශය පරීක්ෂණ පවත්වයි.පිලියන්දල ප්‍රදේශයේ පදිංචි පෞද්ගලික ආයතනයක සහකාර කළමනාකාරිණියක් විසින් කළ පැමිණිල්ලක් මත කොළඹ වංචා විමර්ශන අංශය මේ පරීක්ෂණ ආරම්භ කැර ඇත.සැකකරු තරුණියක් විවාහකැරගන්නා බවට පොරොන්දු වී ඔවුන් රවටා මුදල් වංචා කිරීමේ සිද්ධීන් ගණනාවකට අවශ්‍ය පුද්ගලයෙකු බවද පවසයි.තමා විශ්‍රාමික මහේස්ත්‍රාත්වරයකුගේ පුතෙක් බව පවසා සැකකරු පුවත්පත්වල මංගල දැන්වීම් ඵල කැර ඇති බව පවසයි.එම මංගල දැන්වීමකට පිළිතුරු යවා ඇති පැමිණිලිකාරියගේ දෙමාපියන් විසින් කළ යෝජනාව මත සැකකරු පැමිණිලිකාරිය විවාහ කැර ගැනීමට පොරොන්දු වී හිතවත්කම් ඇතිකැරගෙන ඇති බව කියයි. සැකකරු ව්‍යාපාරිකයකු ලෙස පෙනීසිට ඇති අතර හදිසි ව්‍යාපාරික අවශ්‍යතාවකට බව පවසා පැමිණිලිකාර තරුණියගෙන් අවස්ථා කිහිපයකදී මෙම ලක්ෂ හයක මුදල ලබාගෙන පසුව මඟහැර ඇති බවද පවසයි.සැකකරු පදිංචිව සිටි ස්ථානයද අතහැර ජංගම දුරකථනයද විසන්ධි කැර ඇති බවද පැමිණිලිකාරිය සිද්ධිය කොළඹ වංචා විමර්ශන අංශයට පැමිණිලිකරමින් පවසා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121522</link>
    <topic>පොලිසිය අල්ලා ගනිද්දීමාලය ගිල දමලා</topic>
    <author>වයඹ පළාත් සංචාරක සේන ඉදිරිසිංහ</author>
    <content>වැල්ලව මැද්දේගම රේල් පාර අසලදී (13) දා පාරේ ගමන් ගත් තරුණියකගේ ගෙළ බැඳි රු. 61000 ක් පමණ වටිනා පවුම් 2 ක පමණ රන් මාලයක් යතුරු පැදියකින් පැමිණි පුද්ගලයින් දෙදෙනකු විසින් පැහැරගෙන ගොස් ඇත.මෙම තරුණිය පෞද්ගලික ඇඟලුම් කම්හලක සේවිකාවකි. වැල්ලව පොලිසිය විසින් මෙම සැකකරුවන් පළා යද්දී අත්අඩංගුවට ගෙන ඇති අතර යතුරුපැදියේ ගමන්ගත් පුද්ගලයකු එම රන්මාලය ගිල දමා ඇතැයි පොලිසිය කියයි.මෙම පුද්ගලයින් මීට පෙර මංකොල්ල කෑම් ගණනාවකට සම්බන්ධ බව පොලිසියට අනාවරණය වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121523</link>
    <topic>මහේස්ත්‍රාත් සමඟ එකට එක කියාසිර කූඩුවේ ළගින්න වෙලා</topic>
    <author>සමන්ති වීරසේකර</author>
    <content>පැමිණිල්ල වෙනුවෙන් අධිකරණයේ සාක්ෂි ලබාදීමට පැමිණි පුද්ගලයකු මහේස්ත්‍රාත්වරයා සමඟ එකට එක කීමට යෑම හේතුවෙන් මහනුවර මහේස්ත්‍රත් ලලිත් ඒකනායක මහතා ඔහුව අධිකරණ සංකීර්ණයේ සිර මැදිරිය තුළ සිරකර තබන ලෙස ඊයේ (14 දා) නියම කෙළේය.සිය නිවස බිඳ රුපියල් 15000 කට ආසන්න මුදල් හා භාණ්ඩ කොල්ල කෑ සිද්ධියක් සම්බන්ධයෙන් පැමිණිල්ලක් කර වරෙන්තු මත අධිකරණයට කැඳ වූ මේ පුද්ගලයා අදාළ නඩුව කඩිනමින් අවසන් කැර දෙන ලෙස විනිසුරුවරයාගෙන් ඉල්ලා සිටියේය.එම අවස්ථාවේ දී නඩුවක් විභාග කොට තීන්දුවක් ලබාදෙනු මිස අධිකරණයේ නඩුවක් අතර මඟ නවතා දමන නීති රාමුවක් නැති බව මහේස්ත්‍රාත් ඒකනායක මහතා ප්‍රකාශ කෙළේය.මේ සිද්ධිය 2008 වසරේ දී සිදු වූවක් බවත්, අධිකරණයට පැමිණ කාලය කා දමනවාට වඩා පාඩුව විඳ ගැනීම වටිනා බව හැඟී ගොස් ඇති බවත් අදාළ පුද්ගලයා විනිසුරුවරයා වෙත කීය. එහිදී විනිසුරුවරයා සහ අදාළ පුද්ගලයා අතර තදින් වචන හුවමාරු වූ අතර එම අවස්ථාවේ දී අදාළ පුද්ගලයා සිරගත කරන ලෙස මහේස්ත්‍රාත්වරයා නියෝග කෙළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=n10121524</link>
    <topic>මොරගොල්ලාගම දහය යායේ ජනතාව තාම අඳුරේ</topic>
    <author>ලොකු බණ්ඩාර මුණසිංහ</author>
    <content>මොරගොල්ලාගම දහය යාය ජනතාවට වසර කීපයක් තිස්සේ විදුලි බලය නොමැති වීමෙන් මහත් දුෂ්කරතා රැසකට මුහුණ දීමට සිදුව ඇත.මෙමහි නිවාස 14ට විදුලි ආලෝකය ලබා ගැනීමට කටයුතු කර දෙන ලෙස ප්‍රදේශයේ ඡන්ද ඉල්ලීමට එන දේශපාලනඥයින්ගෙන් ඉල්ලා ඇතත්, ඡන්ද කාලයට පමණක් ඔවුන් මෙම ප්‍රදේශයේ ජනතාව තුළ බලාපොරොත්තු ඇති කරවා ඇතත් ඡන්දය දිනීමෙන් පසු ඔවුන් මේ ජනතාව දෙස නොබැලීම නිසා වසර කීපයක් තිස්සේ විදුලි ආලෝකය ලබා ගැනීමට නොහැකි වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012151</link>
    <topic>මරඳගහමුල ගලේකුඹුර - පොතුගොල්ලකුඹුරු වගා නොකර අත්හැරලා</topic>
    <author>දිවුලපිටිය විශේෂ ආර්.පී. සෝමපාල</author>
    <content>දිවුලපිටිය ප්‍රාදේශීය ලේකම් කොට්ඨාසයේ මරඳගහමුල ගොවි ජනසේවා කාර්යාලයට අයත් ප්‍රදේශයේ ගලේකුඹුර සහ පොතුගොල්ල යන කුඹුරු කොටස් දෙකක් වගා නොකිරීමෙන් වල් බිහිවී තිබේ.අක්කර විස්සක පමණ ප්‍රමාණයක් ඇති ගලේකුඹුර වෙල්යායේ අක්කර හතක් පමණ කොටසක් වගා නොකර අත හැර දමා ඇත්තේ වගාවට අවශ්‍ය ජලය ලබා ගැනීමට නොහැකි වීමෙනි. මෙයට පිළියමක් ලෙස අමුනක් ලබාදෙන බවට ප්‍රකාශවී ඇතත් එය තවමත් ඉටුවී නැත.ඉතා සාරවත් කුඹුරු ප්‍රදේශයක් වන පොතුගොල්ල වෙල් යායේ අක්කර තුනකට ආසන්න කොටසක් වගා නොකර අතහැර දමා ඇත්තේ වසර ගණනාවක සිටය.කුඹුරු වල්බිහිවීමට ඉඩ හැරීම අපරාධයක් බව පවසන ප්‍රදේශවාසීහු කෘෂිකර්ම නිලධාරීවරයාගේ සහ ගොවි සමිතියේ අවධානය මේ සඳහා නොවීම ගැන කනගාටුවට කරුණක් බව පවසති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012154</link>
    <topic>දොළුකන්ද රක්ෂිතය රැක දෙන්න</topic>
    <author>කුරුණෑගල දකුණ සමූහ මොහොමඩ් මහරුප්</author>
    <content>කුරුණෑගල දිස්ත්‍රික්කයේ පිහටි ඓතිහාසික වටිනාකමින් යුත්, ඉතා ප්‍රසිද්ධ ‘දොළුකන්ද රක්ෂිතය’ ආරක්ෂා කර ගැනීම සඳහා විධිමත් වැඩපිළිවෙළක් යෙදිය යුතු බව ප්‍රදේශවාසී ජනතාව අවධාරණය කරති. මෙහි ඇති වටිනා ගස් වර්ග මෙන් ම වටිනා ඖෂධ පැළෑටි වර්ග ද විනාශ වී යන්නට පටන් ගැනීම මෙයට හේතුවයි.දොළුකන්ද රක්ෂිතය අයත්වනුයේ ඉබ්බාගමුව ප්‍රාදේශීය ලේකම් කොට්ඨාසයේ මැල්සිරිපුර අඩවි වන නිලධාරි බල ප්‍රදේශයටය. මේ රක්ෂිතයෙහි සම්පූර්ණ ප්‍රමාණය හෙක්ටර් යාර 3725ක් වෙයි.ඉතා දුර්ලභ වර්ගයේ බෙහෙත් පැළෑටි වර්ග රැසක් මේ රක්ෂිත ප්‍රදේශයෙන් සොයාගත හැක. ඇතැම් පිරිස් ඒවා විනාශකර දැමීම කනගාටුවට කරුණක් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012152</link>
    <topic>වයඹ පළාතේනිවෙස් නැති පිරිස 72272ක්</topic>
    <author>කුරුණෑගල දිසා සංචාරක ගුණරත්න ලියනආරච්චි</author>
    <content>වයඹ පළාතේ නිවෙස් නොමැති සංඛ්‍යාව 72272 ක් බව පළාත් නිවාස හා ඉදිකිරීම් අමාත්‍යාංශය පෙන්වා දෙයි.කුරුණෑගල දිස්ත්‍රික්කයේ 22978ක් හා පුත්තලම් දිස්ත්‍රික්කයේ 49294 ක් සිටිති.මේ පිරිසට නිවෙස් ඉදිකර ගැනීම සඳහා ‘වයඹ සරණ’ නිවාස ආධාර ව්‍යාපෘතිය යටතේ රුපියල් 25,000.00 ක උපරිමයකට යටත් ව නිවාස ආධාර ලබාදීමට පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012153</link>
    <topic>කටුකුරුන්ද නාගොඩ මාර්ගයේඉදිකිරීම් පමාවෙලා</topic>
    <author>කටුකුරුන්ද සමූහ</author>
    <content>කළුතර කටුකුරුන්දේ සිට නාගොඩ දක්වා වූ කෙටි දුර මාර්ගයේ ප්‍රතිසංස්කරණ කටයුතු පමාවීම නිසා අතුරු මාර්ග තුනක් ද විනාශයට පත් වී තිබේ.නාගොඩ මාර්ගය දැඩි ලෙස විනාශයට පත් ව ඇති නිසා බර වාහන සෙසු මාර්ගයන් හි ගමන් කිරීමෙන් මේ තත්ත්වය උද්ගත වී තිබේ.පොලිස් විද්‍යාල පාර, ගල්ලස්ස පාර හා හීනටියන්ගල පාර මෙලෙස අබලන් වූ මාර්ග වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012155</link>
    <topic>කිවුලේ වෙල්යායවසර ගණනක සිට පුරන්</topic>
    <author>හොරණ සමූහ – බන්ධුල ආර්. ගුලවත්ත</author>
    <content>පළන්නොරුව සහ ඔලබොඩුව ග්‍රාම සේවා වසම් අතර පිහිටි අක්කර හයක් පමණ විශාල කිවුලේ වෙල්යාය අවුරුදු අටකින් පමණ වගාකර නැතැයි ගොවීහු කියති.කෘෂි පර්යේෂණ නිලධාරි සහකාර උදය මහතා, මොරගහහේන - ගෝනාපොළ අතුරු මාර්ගයට සමීප කොටස වගුරු සහිතයි. බොරු පන් වැවිලා. විවිධ ශාක සහිත තණකොළවලින් වෙල්යායම වැහිලා. කුඹුරු හිමියන්ට වගා කටයුතු සඳහා අවශ්‍ය ආකාරයට වතුර බස්සවා ගන්නට බැහැ. අදාළ අංශවලට වාර්තා කර තිබෙනවා.ලියැදි පහක පමණ සරුවට වැඩී ඇති බොරුපත්වලින් පැදුරු, මලු ආදී පන් භාණ්ඩ නිෂ්පාදනය කර ගන්නට හැකි බව ප්‍රදේශවාසී කාන්තාවන් පවසනවා. සමෘද්ධි අංශයෙන් හෝ වෙනත් ආයතනයකින් මේ බොරුපන් කපා ගෙන පන් ආශ්‍රිත නිමි භාණ්ඩ නිෂ්පාදනයට පියවරක් ගන්නා ලෙස එම කාන්තාවන් ඉල්ලනවා.කිවුලේ වෙල්යාය වගා කරන්නට බලධාරින්ගේ අවධානය යොමුවන්නේ නම් ඉදිරි යල කන්නයේ වැඩ කිරීමට තමන් සූදානම් බව ගොවීහු පවසති. මේ හැල් සහිත කුඹුරෙන් විශාල වී අස්වැන්නක් ලබාගත හැකි බව ද ඔවුහු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012156</link>
    <topic>කටාන බුං ඇළ ගොඩවීමෙන්ගොවිතැන් අඩපණ වෙලා</topic>
    <author>සීදුව සමූහ – නිශ්ශංක පියරත්න</author>
    <content>කටාන ආසනයේ උදම්මිට ප්‍රදේශයේ අක්කර 10ක පමණ වූ පොතුවිල වෙල්යාය වගා කිරීමට ප්‍රදේශවාසීහු කැමැත්තෙන් සිටියත් එම වෙල්යායට සම්බන්ධ බුං ඇළ ගොඩවීම හේතුවෙන් වගා කිරීමට බාධාවක්වී ඇතැයි ඔවුහු කියති.මේ ඇළ මාර්ගය දඬුගම් ඔයට සම්බන්ධ වූ ඇළකි. මේ ඇළ කාලයකට ඉහත නෑමට ද යොදා ගෙන ඇත. ඇළ මාර්ගය ජාඇළ කනුවන ප්‍රදේශයේ සිට දඬුගම් ඔය ගලා බැසීම සිදුවුවද තැනින් තැන ගොඩවී ඇත.බුං ඇළ මාර්ගය ප්‍රතිසංස්කරණය කරන ලෙස ප්‍රදේශවාසීහු ඉල්ලති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012157</link>
    <topic>‘128’ බස් ධාවනය අවිධිමත්</topic>
    <author>හොරණ සමූහ</author>
    <content>මාර්ග අංක 128 හෝමාගම සිට කිරිවත්තුඩුව හරහා ගෝනාපොළ හන්දිය දක්වා ධාවනය කෙරෙන පෞද්ගලික බස් සේවා විධිමත් ආකාරයෙන් ධාවනය නොවන බැව් එම මාර්ගයේ මගී ජනතාව පවසති.හෝමාගම සිට ගෝනාපොළ දක්වා ධාවනය විය යුතු මෙම බස් සේවාවන් සිකහළුව මංසන්ධියෙන් ධාවනය නතර කිරීම සිදුවන අවස්ථා සුලබ බැව් මගී ජනතාව පවසති. මේ නිසා ඔලබොඩුව, දෙහිගස්පිටිය, මීපාගල, තල්ගහවත්ත, සිකහළුව ප්‍රදේශවාසීන් මහත් අපහසුතාවට ලක්වන අතරම තලගල කනිටු විදුහලේ සේවය සඳහා පැමිණෙන ගුරුවරුනට නියමිත වෙලාවට පාසලට පැමිණිය නොහැකි බවත් ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012158</link>
    <topic>නිකවැරටිය රන්දෙණිගමඅක්කර 50ක ඔසු උයන වල්බිහිවෙලා</topic>
    <author>වාරියපොළ මධ්‍යම සමූහ – එච්. එම්. නන්දාවති පතිරාජ</author>
    <content>දිනපතා දෛනික සේවකයන් 30 දෙනෙකු සේවය කරමින් සිටි නිකවැරටිය රන්දෙණිගම අක්කර 50කින් යුත් භූමියක ඇති පර්යේෂණ ඔසු උයන කැළෑවක් බවට පත්වී ඇත. එම ඔසු උයනේ ලක්ෂ ගණනක් වටිනා උපකරණ රාශියක් විනාශ වෙමින් පවතී. ට්‍රැක්ටරයක්, ට්‍රේලරයක්, නඟුල් 7 ක්, අත්ට්‍රැක්ටර් 02 ක්, වතුර මැෂින් 2 ක් ජල ටැංකි 10ක් බට හා තවත් භාණ්ඩ විශාල සංඛ්‍යාවක් දිරාපත් වෙමින් පවතී.2005 වසරේදී දේශීය වෛද්‍ය අමාත්‍යාංශය මගින් ඔසු උයන ගම්මාන ව්‍යාපෘතිය යටතේ දිවයින පුරා ආරම්භ කෙරුණු යුගයක නිකවැරටිය රන්දෙණිගම ඔසු උයනේ ඔසු වගා කිරීම ආරම්භ කර ඇත. අතිවිශාල මුදලක් වියදම් කරමින් ආරම්භ කර ඇති මෙම උද්‍යානයේ කටුවැල්බටු, බිම් කොහොඹ, වෙනිවැල්ගැට, සුදු හඳුන්, අරළු, බුළු, නෙල්ලි, මී, නික, අංකෙන්ද වැනි වටිනා ශාක විශාල වශයෙන් වගාකොට ඇති අතර මේවා සියල්ලම ආයුර්වේද සංස්ථාවට තොග වශයෙන් ලබාදී ඇත.මේ අතර විදෙස් රටවලින් ආනයන කරන ඖෂධද වේ. උද්‍යානය නැරඹීමට පාසල් සිසුන්, විශ්වවිද්‍යාල සිසුන් මෙන්ම සංචාරකයන් නිතර පැමිණීම නිසා එම ප්‍රදේශය විශාල වශයෙන් දියුණු තත්ත්වයකට පත්වී තිබිණි.2005 වසර ආරම්භයේදී දෛනික වැටුපට සේවකයින් 30 දෙනෙක් පමණ සේවය කර ඇති අතර 2009 වසර වනවිට සේවකයන් ගණන ක්‍රමයෙන් අඩු වූ අතර 2010 අපේ‍්‍රල් මාසය වනවිට සේවකයන් 4 දෙනෙකුට සීමාවී ඇත. ඔවුන් 2010 6 වැනි මාසය දක්වා සේවය කළද අපේ‍්‍රල් මාසය දක්වා වැටුප් නොලැබීම නිසා ඔවුන්ද උද්‍යානයේ සේවයට ගොස් නැත. උද්‍යානයේ වැඩ නැවත ආරම්භ කොට නැවත රැකියා ලබාදෙන ලෙස වගකිව යුත්තන්ගෙන් එහි සිටිය සේවකයෝ ඉල්ලා සිටිති.   .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r1012159</link>
    <topic>දංගෙදර ක්‍රීඩා පිටිය අනාරක්ෂිත තත්ත්වයක</topic>
    <author>පෝද්දල සමූහ ජයන්ත කල්‍යානන්ද</author>
    <content>ගාල්ල දංගෙදර ජයවර්ධන මහ විදුහලේ ක්‍රීඩා කටයුතු වලට අමතරව ප්‍රදේශවාසී තරුණ ක්‍රීඩක ක්‍රීඩිකාවන්ගේ කුසලතා වර්ධනයට තිඹිරිගෙයක් වූ දංගෙදර ක්‍රීඩාංගණය අනාරක්ෂිත තත්ත්වයට පත්ව ඇති අතර එහි නඩත්තු කිරීම් සිදු නොවන බවද තරුණ පෙළ පවසති.මේ පිළිබඳ අදහස් දැක්වූ ජී. බෙනට් මහතාඇත්තටම මේ ක්‍රීඩා පිටිය අපේ ගමට සම්පතක්. එදා ක්‍රිකට්, පාපන්දු, වොලිබෝල්, මළල ක්‍රීඩා, සෑම ක්‍රීඩාවක්ම මෙතන කළා. අද ආරක්ෂක වැට කැඩිලා. තණ කොළ පඳුරු පිටින් තැනින් තැන හැදිලා. සමහරු හරක් බඳින්නෙත් මේ ක්‍රීඩා පිටියේ. අවට කාණු පද්ධතියත් නිසි නඩත්තුවක් නැහැ.ඩී. සී. යූ. ලියනාරච්චි මහතාඉබාගාතේ ඇවිදින හරක්, බල්ලෝ වගේ සතුන් ක්‍රීඩා පිටිය අපවිත්‍ර කරනවා. ආරක්ෂක කම්බි වැටත් දිරලා. පැයක දෙකක වැස්සකටත් දැන් ක්‍රීඩා පිටිය යට වෙනවා. ගාල්ල නගර සභාව ඇතුªළු බලධාරීන් මේ ගැන සොයා බලන්න..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r10121510</link>
    <topic>කුරුණෑගල-වේඩරුව වැවජලජ පැළෑටි අරක්ගෙන</topic>
    <author>සටහන හා ඡායාරූප වයඹ පළාත් සමූහ ආරියරත්න රණවැල්ල</author>
    <content>කුරුණෑගල - තෙලියාගොන්නට නුදුරුව පිහිටි වේඩරුව වැව වාරිමාර්ග යෝජනා ක්‍රමයෙහි මූලස්ථානය වන අක්කර 380ක් පමණ විශාල ‘වේඩරුව වැව’ දැනට වසර ගණනාවක සිට සැල්වීනියා ඇතුළු විවිධ වල් පැළ වැවී වල් බිහිවෙමින් පවතී.මේ නිසා එහි එක්රැස් වන ජල ප්‍රමාණය දිනෙන් දින අඩුවීමෙන් ඒ යටතේ ඇති කුඹුරු අක්කර 2000 ක පමණ යල-මහ දෙකන්නයේ වගා කටයුතු වලට බලවත් බාධාවක්වී ඇත.එමෙන්ම එම වැවේ ධීවර කර්මාන්තයෙහි යෙදෙමින් ජීවත් වූ ධීවර පවුල් 20 කට පමණ තම ජීවන මාර්ගයද අහිමිව ගොස් තිබේ.වේඩරුව වැව හා සම්බන්ධ කොලහලලියකන්ද ගොවි සංවිධානයේ සභාපති හා ධීවර සමිතියෙහි හිටපු සභාපති ඒ. ඩබ්ලිව්. කුමර්දීන් මහතා මෙසේ පැවසීය.වේඩරුව වැව පැරැණි රජ කාලයේ ඉදිකළ වැවක්. මෙය කුරුණෑගල දිස්ත්‍රික්කයේ විශාල ජලාශයක් වගේම, මේ යටතේ හේනමුල්ල, ගැට්ටුවාන, අම්බලන්පිටිය, අමුණවත්ත, උඩ වල්පොළ, අස්සැද්දුම, දෙමටගහපැලැස්ස යන ප්‍රදේශවල කුඹුරු අක්කර 2000 ක් විතර වගා කරනවා.කුඹුරු මේතරම් ප්‍රමාණයක් වගා කිරීමට ජලය සපයන මේ වැව, අවුරුදු ගණනාවකින් කිසිම ප්‍රතිසංස්කරණයකට ලක්වෙලා නැහැ. මේ නිසා අක්කර 380 ක් විතර විශාල වැවෙන් හතරෙන් එකකට කිට්ටු කොටසක්, සැල්වීනියා වලට යට වී තිබෙනවා.මේ නිසා වැවේ හබඩාවන ජල ප්‍රමාණය අඩුවීම, වගා කටයුතුවලට බලපා තිබෙනවා. මීට අමතරව මේ වැවේ මාළු අල්ලා විකිණීමෙන් ධීවර පවුල් විස්සක් විතර ජීවත් වුණා. ඒ සියලු දෙනාම ඔරුවලින් වැව මැදට ගිහිල්ලයි මාළු ඇල්ලුවේ.අවුරුදු කීපයක ඉදන් වැව ඇතුළත තැනින්තැන සැල්වීනියා වැවී වල් ධහිවීම නිසා, දැන් වැව මැදට ඔරුවලින් ගිහින් මාළු අල්ලන්න බැහැ. මේ නිසා ඒ ධීවර පවුල්වල සමහර අය දැන් කුලී වැඩවලට යනවා. මේ ගැන මෙතෙක් කවුරුවත් අවධානය යොමු කරලා නැහැ.වේඩරුවැව යටතේ කුඹුරු වගාකරන ගොවියකු වන අමුණවත්ත පදිංචි ධර්මකීර්ති අමරසිංහ මහතා - අවුරුදු ගණනාවකින් වේඩරුවැව ප්‍රතිසංස්කරණය නොකිරීමෙන් නිසි පරිදි නඩත්තුවක් සිදුනොවීමත් නිසා ගැටලු රැසක් ඇති වී තිබෙනවා. වැවට අයිති බිම් ප්‍රමාණය ඒක ගැටලුවක්. වැවට අයිති බිම් කොටස් පසුගිය කාලයේ යම් යම් අය අනවසරයෙන් අල්ලාගෙන ගොඩනැගිල්ලක් ඉදිකොට ඇති බව කියැවෙනවා. මේ නිසා පළමුවෙන්ම මේ වැවට අයිති හා නියමිත බිම් ප්‍රමාණය මිනුම් කටයුතු සිදුකොට වෙන්කළ යුතුයි.අනෙක් ගැටලුව කඩිනමින් වැව ප්‍රතිසංස්කරණය නොකර මේ අන්දමින් තවත් තියෙන්නට ඉඩ හැරියොත් මුළුමනින්ම වල්බිහි වී රැදෙන ජල ප්‍රමාණය අඩු වී ඒ යටතේ දැනට වගා කරන කුඹුරු ප්‍රමාණයෙන් සෑහෙන ප්‍රමාණයක් වගා නොකර අත්හැර දැමීමට සිදුවිය හැකියි.000 වසරේ දී වයඹ පළාත් ධීවර අමාත්‍යාංශයෙන් මිරිදිය මත්ස්‍ය පැටවුන් 10000 ක් මේ වැවට මුදා හැරියා. ඒ මෙහි ධීවර කර්මාන්තය දියුණු කිරීමේ අරමුණින්. නමුත් වැව වල්බිහිවීම නිසා ඒ අරමුණත් ඉටුවී නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=r10121511</link>
    <topic>ඇළකන්ද නගරයේ බස් රථ ගාල් කිරීමප්‍රදේශවාසීන්ට හිරිහැරයක් වෙලා</topic>
    <author>සටහන හා ඡායාරූප- හැඳල විශේෂ ජූලියන් කෝරාළ  </author>
    <content>ඇළකන්ද නගරයේ මාර්ගය අයිනේ බස් රථ ගාල්කර තැබීමෙන් එම මාර්ගයේ වාහන තදබදය උග්‍රවී ඇත.එම මාර්ගයේ බස් රථ 10 – 12 අතර ප්‍රමාණයක් නවත්වා තැබීම නිසා මගීන්ට ගැටලු රැසකට මුහුණදීමට සිදුව තිබේ. මේ හේතුව නිසා පදිකයින් කිහිපදෙනෙකුටමඅනතුරු සිදුව තිබේ. මේ පිළිබඳව තිඹිරිගස්යාය ‘සැනසුම’ ජ්‍යෙෂ්ඨ පුරවැසි සංසදය ප්‍රමුඛ ස්වේච්ඡා සංවිධාන බලධාරින්ට කරුණු ඉදිරිපත් කර ඇතත් එයට විසඳුමක් තවම ලැබී නැත. වත්තල ප්‍රාදේශීය සභාවේ සභාපතිතුමා ඇළකන්දට බස්ගාලක් ලබාදෙන බවට පොරොන්දු වී තිබේ. බස්නාහිර පළාත් ප්‍රවාහන අධිකාරිය මේ ගැන මුණිවත රකියි. එහෙත් ඇළකන්දට බස් ගාලක් ලබාදීම කාලීන අවශ්‍යතාවයකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012151</link>
    <topic>වාස්-සනත් නම් කළේඅත්දැකීම් හා පළපුරුද්ද මතයි</topic>
    <author>පි‍්‍රන්ස් ගුණසේකර</author>
    <content>ලෝක කුසලාන ක්‍රිකට් තරගාවලියට ශ්‍රී ලංකා පිල නම් කිරීමේ දී කිසිදු දේශපාලන බලපෑමක් නොමැති බවත්, ජයසූරිය හා වාස් ඇතුළත් කෙළේ ඔවුන් සතුව පවතින පළපුරුද්ද හා අත්දැකීම් අනුව බව ක්‍රිකට් තේරීම් කමිටු සභාපති අරවින්ද ද සිල්වා මහතා පැවැසීය.ශ්‍රී ලංකා ක්‍රිකට් මූලස්ථානයේ ඊයේ පැවැති ක්‍රීඩකයන් තේරීමේ ප්‍රතිපත්ති ප්‍රකාශ කිරීමේ මාධ්‍ය හමුවේ දී තේරීම් කමිටු සභාපතිවරයා මේ බව පැවැසීය.ලෝක කුසලාන ක්‍රිකට් තරගාවලියට සහභාගි වන අවසන් ක්‍රීඩකයන් 15කගේ ලැයිස්තුව ජනවාරි 5 වැනිදා ප්‍රකාශයට පත් කිරීමට නියමිතය.“ඉතාම හොඳ කණ්ඩායමක් අපි තෝරා දෙනවා. එම සියලු ක්‍රීඩකයන්ට රටක් ලෙස සියලු දෙනාගේම සහයෝගය අප බලාපොරොත්තු වෙනවා” යැයි ද සිල්වා මහතා පැවැසීය.ලෝක කුසලාන ක්‍රිකට් තරගාවලියකට සහභාගි වන ක්‍රීඩකයෙකු අවම වශයෙන් ජාත්‍යන්තර ක්‍රිකට් තරග 80කට පමණ සහභාගිවී පළපුරුද්ද හා අත්දැකීම තිබිය යුතු බව තේරීම් කමිටු සභාපතිවරයාගේ අදහස වී තිබේ. එමෙන්ම මෑත කාලයේ පැහැදිලි දියුණුවක් පෙන්නුම් කරමින් ඉදිරියට එන දක්ෂ යොවුන් ක්‍රීඩකයන්ට ද අවශ්‍යතාව මත තැනක් දීම තේරීම් කමිටුවේ මූලික ප්‍රතිපත්තිය බව ප්‍රකාශ විය.“කණ්ඩායම තේරීමේ දී අප අතර නොයෙක් වාද විවාද ඇති වෙනවා. නමුත් අවසානයේ සාමූහික තීරණයක් අනුවයි ශ්‍රී ලංකා ක්‍රිකට් පිල නම් කරන්නේ. ටීම් එකට සෑම අතකින්ම වැදගත් වන ක්‍රීඩකයන් ලෝක කුසලාන තරගාවලියට සහභාගී කරවීම බලාපොරොත්තුවයි” අරවින්ද ද සිල්වා මහතා පැවැසීය.“වසර එක හමාරක් අන්තර් ජාතික තරගවලට සහභාගී නොවූ මාව වරක් ශ්‍රී ලංකා පිලට කැදෙව්වා.ඒ මගේ සේවය අවශ්‍යයි කියා ඒ කාලේ තේරීම් කමිටුව විශ්වාස කළ නිසයි” අරවින්ද අතීත අත්දැකීමක් ඉදිරිපත් කෙළේ ය.ලෝක කුසලාන තරගාවලියට සහභාගී කරවන අවසන් ක්‍රීඩක ලැයිස්තුව ප්‍රකාශයට පත්කිරීමේ දී ළඟ එන අන්තර් ක්‍රීඩා සමාජ තරගාවලියේ දී දක්වන දක්ෂතා සැලකිල්ලට නොගන්නා බවද අනාවරණය කෙළේ ය.මහේල ජයවර්ධන ආරම්භක පිතිකරුවෙකු ලෙස ක්‍රීඩා කරන්නේ ද යැයි ඇසූ ප්‍රශ්නයකට පිළිතුරු දුන් තේරීම් කමිටු සභාපතිවරයා පැවැසුවේ මහේල මැද පෙළ පිතිකරුවෙකු ලෙස නම් කරන බවයි.“දැනට හොඳ ආරම්භක පිතිකරුවන් අප සතුව සිටිනවා. මැද පෙළට මහේලගේ ශක්තිය අවශ්‍යයි. මා අත්දැකීමෙන් දන්නවා ආරම්භක පිතිකරුවන්ට වඩා මැද පෙළ ක්‍රීඩකයන් පන්දුවට පහර දීමේ දී විශාල සේවයක් කණ්ඩායමට ලබා දෙන බව. ඒ තැනට වඩාත්ම අත්දැකීම් ඇති ක්‍රීඩකයන් අවශ්‍යයි”ලෝක කුසලාන තරගාවලියට පෙර අන්තර් ජාතික තරගාවලි අඩු වීම පිළිබඳ තේරීම් කමිටු සභාපතිවරයා කනස්සල්ල පළ කෙළේ ය.“බටහිර ඉන්දීය කොදෙව් පිල සමඟ තරගාවලිය පැවැත්වීමට නොහැකිවීම පාඩුවක්. මා හිතනවා ක්‍රිකට් ආයතනය තරගාවලි කිහිපයක් ඉක්මනින් සංවිධානය කරයි කියා. අලුත් ක්‍රීඩාංගණවල පුහුණු තරග කිහිපයක් හෝ ශ්‍රී ලංකා කණ්ඩායමට අවශ්‍යයි” සිල්වා මහතා වැඩිදුරටත් පැවැසීය.මේ මාධ්‍ය හමුවට තේරීම් කමිටු සාමාජිකයන් වන සබීර් අස්ගර් අලි, අමල් සිල්වා හා රංජිත් ප්‍රනාන්දු යන මහත්වරු ද සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012154</link>
    <topic>මෙසී - රොනාල්ඩෝ ඉදිරියට</topic>
    <author>පැරිසිය (ඒ. එෆ්. පී.)</author>
    <content>බාසිලෝනා හා රියල් මැඩ්රිඩ් කණ්ඩායම් ස්පාඤ්ඤ පාපන්දු සූරතාව දිනා ගැනීමේ ද්වන්ධ සටනක නියැලෙමින් සිටියදී ලයනල් මෙසී හා ක්‍රිස්ටියානෝ රොනල්ඩෝ ස්පාඤ්ඤ ලකුණු සටහන් වල ඉහළ ස්ථානයේ සිරවී සිටියහ.මෙසී විසින් ලබා ගත් ගෝල් දෙක මත බාසිලෝනා පිල ගෝල් 5 – 0 කින් රියල් සොසීඩඩ් පරාජය කළ අතර ඒ ජයග්‍රහණයත් සමග ඔවුන් රියල් මැඩ්රිඩ් පිලට වඩා ලකුණු දෙකකින් පෙරමුණට පිවිසියේය.රියල් මැඩ්රිඩ් පිල තරගාවලි ලකුණු සටහනේ පහළින්ම සිටින සරගොසා සමාජ පිල ගෝල් 3 – 1 කින් පැරදවීය. එම තරගයේ දී රොනාල්ඩෝ ලකුණු සටහන් පත්‍රිකාවට එක් විය. ඔහු දැන් මේ තරග වාරයේ ගෝල් 17 ක් වාර්තා කර සිටින ආර්ජන්ටිනාවේ සුපිරි ක්‍රීඩක මෙසී සමග සම තත්ත්වයට එක්ව සිටී. ‘ක්‍රිස්ටියානෝ රොනල්ඩෝ ආශ්චර්යමත් ආකාරයේ ක්‍රීඩකයෙක්’ යැයි රියල් මැඩ්රිඩ් ප්‍රධානී ජොසෙ මොරිනෝ පැවසීය.‘රොනල්ඩෝ ඔහු ක්‍රීඩා කරන සෑම ක්‍රීඩාංගණයකදීම කැපී පෙනෙන දස්කම් ප්‍රදර්ශනය කරනවා. ඔහු ඉතාමත් දක්ෂ වෘත්තීය ක්‍රීඩකයෙක්’. මේ අතර ඉතාලියේදී ඒසී මිලාන් පිල ගෝල් 3 – 0 කින් බොලොග්නා පිල පරදවමින් ලීග් තරග 12 ක ඔවුන්ගේ 10 වැනි ජයග්‍රහණයක් වාර්තා කළේය.කෙවින් ප්‍රින්ස් බෝටෙන්ග්, රොබිනෝ හා ලටන් ඉබ්‍රහිමොවික් ලබා ගත් ගෝල් වලට පින්සිදු වන්නට ,ඔවුන් දැන් ලකුණු සටහනේ ලකුණු හයකින් පෙරමුණේ සිටිති.ශීත සෘතුව නිසා තව සතියකින් තරගාවලියට විරාමයක් ලැබෙන විට මිලාන් පිලට ලකුණු සටහනේ ඔවුන්ගේ පළමු ස්ථානය තහවුරු වනු ඇත. ඔවුන් දැන් ශූරතා තුනක් හිමි කර ගැනීමේ දොරටුව අභියසට පිවිස සිටිති. ලීග්, කප්, හා චැම්පියන්ස් ලීග් එම සූරතා ත්‍රිත්වය වෙති. ‘අපි මේ සාර්ථකත්වය දිගටම ගෙන යා යුතුයි. නිස්කලංක විය යුතු නැහැ. තව තරග ගණනාවක්ම ඉතිරිව තියෙනවා. ඒ නිසා ශූරතාව ගැන අපි වෙන වෙලාවක කතා කරමු’ යැයි මේ වන විට ලීග් ගෝල් 9 ක් ලබා ගෙන සිටින ඉබ්‍රහිමොවික් පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012152</link>
    <topic>ඛෙත්තාරාම ක්‍රීඩාංගණයේ ඉදිකිරීම්ජනවාරි 10දාට පෙර නිමකරන බවට සහතිකයක්</topic>
    <author>පි‍්‍රන්ස් ගුණසේකර</author>
    <content>ලබන වසරේ ජනවාරි 10 දාට පෙර ඛෙත්තාරාම ක්‍රිකට් ක්‍රීඩාංගණයේ ඉදිකිරීම් කටයුතු අවසන් කරන බවට රාජ්‍ය ඉංජිනේරු සංස්ථාව ක්‍රීඩා ඇමැති මහින්දානන්ද අළුත්ගමගේ මහතාට හා ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතාට ඊයේ සහතික විය. ලෝක කුසලාන තරගාවලියේ තරග කිහිපයක් පැවැත්වීමට බලාපොරොත්තු වන ඛෙත්තාරාම ක්‍රිකට් ක්‍රීඩාංගණයේ ඉදිකිරීම් සොයා බැලීමට නිරීක්‍ෂණ චාරිකාවක යෙදුණු ඇමැතිවරුන් දෙපල පැවැසුවේ කිසිදු බාධාවකින් තොරව ලෝක කුසලාන ක්‍රිකට් තරගාවලිය ශ්‍රී ලංකාවේ පැවැත්වීමට හැකියාව ඇති බවය.ඛෙත්තාරාම ක්‍රිකට් ක්‍රීඩාංගණයේ ඉදිකිරීම් ශ්‍රී ලංකා රාජ්‍ය ඉංජිනේරු සංස්ථාව මගින් ඉටුකරන අතර යුද හමුදා යාන්ත්‍රික බළකායේ සහය ද ලැබී ඇත.ඇමැතිවරු දෙපළ ඉදිකිරීම් නිරීක්‍ෂණය කිරීමෙන් අනතුරුව තීරණාත්මක ගැටලු කිහිපයක් පිළිබඳව ඉදිකිරීම් භාර නිලධාරීන් සමඟ සාකච්ඡාවක් ද පැවැත්වීය. එම සාකච්ඡාව ඉතා සාර්ථක වූ බව ඇමැති විමල් වීරවංශ මහතා පැවැසීය.ලබන අඟහරුවාදා නැවත ක්‍රීඩාංගණයට පැමිණ සාකච්ඡා වූ පරිදි වැඩ කටයුතු සිදුවන්නේද යන්න සොයා බලන බව ද ඇමැතිවරයා පැවැසීය.”ලෝක කුසලාන ක්‍රිකට් තරගාවලිය ශ්‍රී ලංකාවේ පැවැත්වීම ස්ථිරයි. ක්‍රීඩාංගණයේ ඉදිකිරීම් කලට වේලාවට සිදුනොවන බව ඇතැම් මාධ්‍ය සඳහන් කරනවා. එය ශ්‍රී ලංකාවේ ප්‍රතිරූපයට හානියක්. ඉදිකිරීම් අවසන් කළ හැකි බවට අපට විශ්වාසයි” ඇමැතිවරයා වැඩිදුරටත් සඳහන් කළේය.මේ නිරීක්‍ෂණ චාරිකාවට ශ්‍රී ලංකා ක්‍රිකට් සභාපති ඩී. එස්. ද සිල්වා, ලේකම් නිශාන්ත රණතුංග, ඉදිකිරීම් ඉංජිනේරු සේවා හා පොදු පහසුකම් අමාත්‍යාංශයේ ලේකම් ගෝඨාභය ජයරත්න හා ඉංජිනේරු සංස්ථාවේ සභාපති මහචාර්ය ආශු මාරසිංහ යන මහත්වරු ඇතුළු පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012153</link>
    <topic>කාන්තා විස්සයි - 20 ක්‍රිකට් 18 වැනිදා සිට</topic>
    <author/>
    <content>අන්තර් ක්‍රීඩා සමාජ කාන්තා විස්සයි - 20 ක්‍රිකට් සූරතාව මේ මස 18 වැනිදා ආරම්භ වේ. මේ තරගාවලියට කෝල්ට්ස්, සී. සී. සී. පාර්ලින්ක්, ලංකා වුමන්ස්්, මේරියන්ස්, සදර්න් ලේඩිස්, කුරුණෑගල යොවුන් හා ශ්‍රී ලංකා ක්‍රිකට් ඒකාබද්ධ කණ්ඩායම් තරග කරති.තරගාවලියේ අවසන් පූර්ව තරග 27 වැනිදා හා අවසන් තරගය 30 දා කෝල්ට්ස් පිටියේදී පැවැත්වේ.ප්‍රථම තරගය කෝල්ටිස් හා පාර්ලින්ක්ස් ක්‍රීඩා සමාජ අතර කෝල්ටිස් පිටියේද පැවැත්වේ.‘ඒ’ හා ‘බී’ කාණ්ඩ දෙකක් යටතේ තරගාවලිය පැවැත්වෙන අතර ‘ඒ’ කාණ්ඩයට කෝල්ටිස්, සී. සී. සී. පාර්ලින්ක් හා ලංකා වුමන්ස් ක්‍රීඩා සමාජ අයත් වෙති. ‘බී’ කාණ්ඩයට මේරියන්ස් , සදර්න් ලේඩිස්, කුරුණෑගල යොවුන් හා ශ්‍රී ලංකා ක්‍රිකට් ඒකාබද්ධ කණ්ඩායම් ඇතුළත් වෙති.තරග කාලසටහන මෙසේය18 දා කෝල්ට්ස් –පාර්ලින්ක්, සී.සී. සී. ලංකා වුමන්ස් කෝල්ට්ස් පිටියේදී20 දා කෝල්ට්ස් – ඩී. ඩී. ඩී, කුරුණෑගල යොවුන් ක්‍රිකට් ඒකාබද්ධ පිල කෝල්ට්ස් පිටියේදී මේරියන්ස් සදර්න් ලේඩිස් පාර්ලින්ක් – ලංකා වුමන්ස් මුවර්ස් පිටියේදී.21 දාමේරියන්ස් ක්‍රිකට් ඒකාබද්ධ පිල, සදර්න් ලේඩිස් - කුරණෑගල යොවුන් කෝල්ට්ස් පිටියේදී23 දා කීල්ට්ස් - ලංකා වුමන්ස්, සී. සී. සී. – පාර්ලින්ක් කෝල්ට්ස් පිටියේදී සදර්න් ලේඩිස් ක්‍රිකට් ඒකාබද්ධ පිල මේරියන්ස් - කුරුණෑගල යොවුන් තර්ස්ටන් ක්‍රීඩා පිටියේදී 27 දා අවසන් පූර්ව තරග කෝල්ට්ස් පිටියේදී29 දා අවසන් තරගය කෝල්ට්ස් පිටියේදී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012155</link>
    <topic>ඉසිපතන රගර් පිල බැංකොක් යයි</topic>
    <author/>
    <content>තායිලන්තයේ පැවැත්වෙන ජාත්‍යන්තර පාසල් රගර් තරගාවලියට සහභාගී වීමට ඉසිපතන විදුහල් ක්‍රීඩකයෝ බැංකොක් බලා මේ 16 දා පිටත් වෙති. මේ තරගාවලියට ජපානය, කොරියාව, මැලේසියාව, නවසීලන්තය, සිංගප්පූරුව, තායිවානය හා තායිලන්තයෙන් කණ්ඩායම් ඉදිරිපත් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012156</link>
    <topic>කෑගල්ලේ පාපන්දු සභාපතිකනක හේරත්</topic>
    <author/>
    <content>කෑගල්ල පාපන්දු ලීගයේ සභාපති ධුරයට දිස්ත්‍රික් පාර්ලිමේන්තු මන්ත්‍රී කනක හේරත් මහතා නිතරගයෙන් තේරී පත්වෙයි. අදාළ නිලවරණය පසුගියදා කෑගල්ල කුරුළුකැළේ අවන්හලේදී පැවැත්විණි. පාර්ලිමේන්තු මන්ත්‍රී කනක හේරත් මහතා මහනුවර ත්‍රිත්ව විද්‍යාලයේ ආදි ශිෂ්‍යයෙකි.ඔහු එම විද්‍යාලයේ රගර් කණ්ඩායමේ සාමාජිකයෙකු ලෙස මෙන්ම මලල ක්‍රීඩා කණ්ඩායමද නියෝජනය කළේය. ඔහු මෑතකදී කෑගල්ල මේස පන්දු සංගමයේ සභාපති ධුරයට පත්වූයේ ද නිතරගයෙනි. කෑගල්ල පාපන්දු ලීගයේ සෙසු නිලතල වලට පත් වූවෝ මෙසේ ය. ලේකම් ඩී. එම්. ඩබ්. සිරිවර්ධන, භාණ්ඩාගාරික විමලරත්න ඒකනායක, උප සභාපති ඉසුරු හේරත්, උපලේකම් ජූඩ් ශ්‍රීලාල් ප්‍රනාන්දු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012157</link>
    <topic>විශාඛා විදුහලට Water Polo සූරතාවක්</topic>
    <author/>
    <content>ගෝල 5 – 1 ක් ලෙස බිසොප් විද්‍යාලීය පිල පරාජය කළ කොළඹ විශාඛා කණ්ඩායම “බිසොප් චැප්මන්” අභියෝගතා දිය පන්දු ( Water Polo) සූරතාව දිනාගැනීමට සමත් විය. පසුගියදා පොලිස් පිහිනුම් තටාක සංකීර්ණයේ පැවැති මේ තරගයේ ජයග්‍රාහි විශාඛා පිල සූරතා කුසලානය සමඟ. විශාඛා පිල වෙනුවෙන් ලිමාෂි කොස්ගොඩගේ හා අක්ෂනා පෙරේරා ගෝල ලබාගත්හ. ශිවානි ගුණවර්ධන කණ්ඩායම් නායිකාව ලෙස කටයුතු කළාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=s1012158</link>
    <topic>බස්නාහිර සැහැල්ලු පන්දු සූරතාවකුරණ නිහෝන් පිලට</topic>
    <author>කොච්චිකඩේ සමූහ</author>
    <content>බස්නාහිර පළාත් ක්‍රීඩා අමාත්‍යාංශය අනුග්‍රහයෙන් පැවැති ජනාධිපති කුසලාන බස්නාහිර පළාත් සැහැල්ලු පන්දු ක්‍රිකට් තරගාවලියේ සූරතාව දිනාගැනීමට කුරණ නිහෝන් ක්‍රීඩා සමාජය සමත් විය. එහි අනුසූරතාව කුරණ ක්‍රිකට් සමාජයට හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=f1012152</link>
    <topic>හින්දු ආගම ඉගෙන ගන්නකොළඹ ඉඳන් යාපනේ ගියා</topic>
    <author>සටහන සන්ධ්‍යා කරුණාරත්න ඡායාරූප ප්‍රබෝධි ලංකා</author>
    <content>ව්‍යවස්ථාදායකය විසින් පනවනු ලබන නීති රීතින්ට අනුකූලව රාජ්‍ය සේවය මෙහෙය වන්නේ පරිපාලන සේවයේ උසස් නිලධාරීන් විසිනි. ඒ අතරින් අමාත්‍යාංශ ලේකම්වරයකුට පැවරෙන වගකීම ඉතා බැරෑරුම්ය. ඉමහත් සේවාවක් සිදු කළද ඔවුන්ගේ තොරතුරු බොහෝ දෙනා දන්නේ අල්ප වශයෙනි. අමාත්‍යාංශයක සෑම වැඩකටයුත්තකටම මූලිකත්වය ගෙන කටයුතු කරන ලේකම්වරයා හොඳින් හඳුනා ගැනීම ‘කොහොමද ලේකම් තුමා’ විශේෂාංගයේ අරමුණයි. අද අප මෙලෙසින් තතු විමසා සිටින්නේ සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යංශයේ ලේකම් වේලායුතන් සිවඥානසෝති මහතාගෙනි.* ඔබගේ සම්පූර්ණ නම:-වේලායුතන් සිවඥානසෝති* උපන් දිනය කියන්න කැමතිද?1959 දෙසැම්බර් 21 වැනිදා.* ඔබේ උපන් ගම?කොළඹ* මවුපියන්ගේ විස්තර ?මගේ තාත්තාගේ නම වේලායුතන්. ඔහු නීතිඥවරයෙක් විදියට රාජකාරී කළා. ඒ නිසා තමයි අපි අලුත්කඩේ උසාවිය අසල පදිංචි වෙලා හිටියේ. මගේ මවගේ නම පොන්නම්මා වේලායුතන්. ඇය රැකියාවක් නොකළත් ගෘහණියක් විදියට ගෙදරදොරේ, සැමියාගේ සහ දරුවන්ගේ වැඩ කටයුතු ගැන හොයා බැලුවා.* සහෝදර සහෝදරියන්ගේ තොරතුරු මොනවා ද?මට සහෝදරයන් දෙන්නෙක් විතරයි සිටින්නේ. ගෙදර බාලය මං. ලොකු අයියාගේනම දේවසේනාධිපති. ඔහු අලුත්කඩේ උසාවියේ නීතිඥවරයෙක් විදියට රාජකාරි කටයුතු කරනවා. දෙවැනි අයියා සුන්දරේස්වරම්. ජාතික ලොතරැයි මණ්ඩලයේ නියෝජ්‍ය සාමාන්‍යාධිකාරිවරයෙක් විදියට ඔහු රැකියාව කරනවා.* ඔබ අධ්‍යාපනය ලැබූ පාසල්?මං පාසල් කිහිපයකට ගියා. පළමු ශ්‍රේණියේ සිට හය ශ්‍රේණිය දක්වා කොළඹ විවේකානන්ද මහා විද්‍යාලයේ ඉගෙන ගත්තා.ඊළඟට යාපනය හින්දු විද්‍යාලයට ඇතුළු වුණා. පසුව කොළඹ රාජකීය විද්‍යාලයෙන් අධ්‍යාපනය හැදෑරුවා.* කොළඹ ඉඳලා යාපනයේ ගියේ ඇයි?අපට හින්දු උගන්වන්න අපේ තාත්තාට ඕන වුණා. ඒ නිසා තමයි අපව යාපනය හින්දු විද්‍යාලයට දැම්මේ. ඒ ඉස්කෝලෙන් අපි හොඳට හින්දු ධර්මය ඉගෙන ගත්තා.* යාපනයට ගිහිං නැවතිලා හිටියේ කොහේ ද?අපේ නෑදෑ වෙන ගෙදරට අවුරුදු දෙකක් විතර අප නැවතී සිටියා. අවුරුද්දක් හින්දු විද්‍යාලයට ගිහිං තවත් අවුරුද්දක් ශාන්ත ජෝන් විද්‍යාලයට ගියා. නැවත කොළඹ රාජකීය විද්‍යාලයට අප ඇතුළත් වුණා. රාජකීය විද්‍යාලයට ඇතුළු වෙන කොට මං හිටියේ අට වසරේ. උසස් පෙළ අවසන් වන තුරුම ඒ පාසලෙන් තමයි ඉගෙන ගත්තේ.* යාපනයේ ගත කළ කාලය පිළිබඳ සුවිශේෂී මතකයන් ?යාපනයේ ජීවිතය හරිම සුන්දරයි. ඒ කාලේ යුද්ධෙ තිබුණෙ නෑ. හරිම සාමකාමියි. සිංහල, දෙමළ, මුස්ලිම් හැම ජාතියකම මිනිසුන් එකමුතුයි. ඕන වේලාවක යාපනයේ ඉඳලා කොළඹ ට එන්න පුළුවන්. අපේ අම්මා තාත්තා ඉස්සර හැදුණෙ වැඩුණෙ යාපනයේ’ ඒ පරිසරය හුරු කරන්නත් එක්ක තමයි අපව යාපනයේ යැව්වේ. ඒ වාගේම දෙමළ භාෂා දැනුම වැඩි කර ගැනීමටත්, නෑදෑයන් දැන හඳුනාගන්නටත් එහිදී අපට හැකි වුණා.* ඔබ උසස් පෙළට හැදෑරූ විෂයන් ?වාණිජ්‍ය විෂය ධාරාවන්. පාසලේ දක්ෂ සිසුවෙක් බවට මං පත්වුණා. වාණිජ්‍යය විෂය සඳහා පංති මට්ටමෙන් සහ විද්‍යාලයීය මට්ටමෙන් ත්‍යාග දිනාගන්න මට හැකි වුණා.* පාසලෙන් දිනා ගත් වෙනත් ත්‍යාග මොනවා ද?චිත්‍ර විෂය සඳහා හොඳම දක්ෂතම සිසුවාට හිමි ත්‍යාගය, සර්. සුසන්ත ඩී. ෆොන්සේකා අනුස්මරණ ත්‍යාගය, වික්‍රමසිංහ අනුස්මරණ ත්‍යාගය, ආර්ථික විද්‍යාවට සහ ගිණුම්කරණ විෂයන් වලට ත්‍යාග වශයෙන් ත්‍යාග කිහිපයක්ම මං ජයග්‍රහණය කළා. රාජකීය විද්‍යාලයේ ත්‍යාග දිනා ගත් සිසුන්ගේ නම් සඳහන් පුවරුවක් එහි තියෙනවා, ඒ බෝඩ් එකේ මගේ නම දකින විට මං විශාල සතුටක් දැනෙනවා.* ඔබ උගත් විශ්ව විද්‍යාලය?ඔව්. 1978 වසරේ දී මං කොළඹ විශ්වවිද්‍යාලයට ඇතුළත් වුණා. මා ඉන් පිටවන්නේ ආර්ථික විද්‍යා ගෞරව උපාධියක් සහිතව.* විශ්වවිද්‍යාල ජීවිතය ගැන ඔබට කියන්න තිබෙන්නේ මොනවා ද?ඒ ජීවිතය හරිම නිදහස්. වැඩිය පාලනයක් නැහැ. ඒ නිසා අපට කැමති දෙයක් කරන්න අවස්ථාව තිබුණා. මං හරිම ආසයි ටේබල් ටෙනිස් සෙල්ලම් කරන්න. ඒ වාගේම අපි එක්වෙලා විනෝද චාරිකා ගියා. ඊට අමතරව ආර්ථික විද්‍යාව විෂය හැදෑරූ නිසා සංවර්ධන වැඩසටහන් බලන්නත් අපි ගියා. මගේ ජීවිතයට ඒවා විශාල අත්දැකීම් බවට පත්වුණා.* ඔබ වරලත් ගණකාධිකාරිවරයෙක් ඒ පිළිබඳත් සඳහන් කළොත්?ඔව්. මං ඩබල් එකවුන්ටන්ට් කෙනෙක්. විශ්වවිද්‍යාලයීය උපාධියට අමතරව මං වරලත් ගණකාධිකාරී විභාගයත්, ලන්ඩන්වල සිමා [CIMA] විභාගයත් කළා. ඒ විභාග දෙකෙනුත් මං හොඳට සමත් වුණා.* ගිණුම්කරණය විෂයට ඔබ දක්ෂයෙක්. විශ්වවිද්‍යාලයේ දී ගිණුම්කරණය විෂය උපාධිය සඳහා තෝරා නොගත්තේ ඇයි?ඒක හොඳ ප්‍රශ්නයක්. ඇත්තටම මං ගිණුම්කරණය විෂය සඳහා විශ්වවිද්‍යාලයේ දී වුණත් හොඳ දක්ෂතාවක් පෙන්නුවා. ඒ නිසා බොහෝ දේශකවරුන් ගිණුම්කරණය උපාධිය විදියට කරන්න කිව්වා. ඒත් මං අකමැති වුණා. මොකද ගණකාධිකරණ විෂයට අදාළ විභාග කැම්පස් එකෙන් එළියෙදි ඕන තරම් කරන්න අවස්ථාව තිබුණා. ආර්ථික විද්‍යාව හදාරන්න හොඳම අවස්ථාව තිබුණෙ කැම්පස් එකේ විතර යි. ඒ නිසා තමයි මං ආර්ථික විද්‍යාව විෂය විශ්වවිද්‍යාලයෙන් ඉගෙන ගෙන චාර්ටඩ් සහ සිමා පිටින් ඉගෙන ගත්තේ.* විශ්වවිද්‍යාලයෙන් සමුගන්නවාත් සමඟම ඔබ ලෝක බැංකු ව්‍යාපෘතියකට සහභාගි වුණා කියන්නේ ඇත්ත ද?ඔව්. මං විශ්වවිද්‍යාලයෙන් ඉවත්වෙලා 1984 දී ලෝක බැංකු ව්‍යාපෘතියකට සහභාගි වුණා. ගොඩනැඟිලි කර්මාන්ත පුහුණු ව්‍යාපෘතියකට. [Construction Industry Training Project] නිවාස අමාත්‍යාංශය යටතේ තමයි ඒ ව්‍යාපෘතිය ලංකාවට ලැබී තිබුණේ. අභ්‍යන්තර විගණන ගිණුම්කරණ නිලධාරියෙක් විදියට මං ඒ ව්‍යාපෘතියට සම්බන්ධ වුණා.* ඒ ව්‍යාපෘතියේ ඔබ ලැබූ අත්දැකීම් මොනවාද?ඒ ව්‍යාපෘතියේ විගණන කටයුතු මා සොයා බැලුවා. සමහර විට ගිණුම්ගත කිරීම් ගැන චෝදනා කරනවා. ඒවා නිවැරදි කරනවා. තිබෙන අඩුපාඩු බලලා විගණන වාර්තා අපි හදලා දෙනවා. මාසෙන් මාසෙට විගණන වාර්තා හදලා දෙනවා. එය මගේ ජීවිතයේ විශාල අත්දැකීමක් බවට පත්වුණා.* ප්‍රතිපත්ති සැලසුම්කරණ අමාත්‍යාංශයේත් ඔබ සේවය කළා ?ඔව්. 1988 වසරේ දී මං අමාත්‍යාංශයේ සේවයට බැඳුණා. අනෙකුත් ආයතනවලට සැලසුම් හදා දීම එහිදී සිදු කළා. රක්ෂණ සංස්ථාව, සෙවණ ලොතරැයි මණ්ඩලය ආදී රාජ්‍ය අංශයේ ආයතනවල අවුරුදු පහේ සැලසුම ගැන දැනුවත් කිරීම සහ ඔවුන් ගේ සැලසුම හදා ගැනීමට සහාය ලබාදීම වැනි දේ සිදුකළා. ඔවුන් ශක්තිමත් කර සැලසුම් වඩාත් හොඳින් ක්‍රියාත්මක කිරීමට අපි උදව් වුණා. අදාළ ආයතනවල කණ්ඩායම් සමඟ එක්ව ඒ ක්‍ෂේත්‍රය ගැන අධ්‍යයනය කර සැලසුම් හැදුවා.* ඔබතුමා එම අමාත්‍යාංශයේ නියෝජ්‍ය අධ්‍යක්ෂවරයෙක් විදියටත් සේවය කළා නේද?පසු ඇගැයීම් ඒකකය නමින් ඒකකයක් අපේ අමාත්‍යාංශය යටතේ තිබුණා. එහි නියෝජ්‍ය අධ්‍යක්ෂ විදියට මං 1990 සිට සේවය කළා.* ඔබගේ විවාහය පිළිබඳව සඳහනක් කළොත්?මගේ බිරිඳගේ නම කුරමගල් සිවඥානසෝති. එයා මගේ නෑදෑ හිතවතියක් වෙනවා. 1993 දී මං විවාහ වුණා. දෙපැත්තේම දෙමවුපියන්ගේ ආශීර්වාදය මත අප විවාහ වුණා.* ඔබගේ කාර්ය බහුල ජීවිතත් සමඟ ගෙදර දොරේ වැඩකටයුතු අතපසු වන්නේ නැද්ද?එහෙම විශේෂ අතපසුවීමක් වන්නේ නැහැ. මගේ රාජකාරී කටයුතුවලට බිරිඳ ගේ සහායත් ලැබෙනවා. අපි සතුටින් කාලය ගත කරනවා.* පවුලේ ඥාතීන්ගේ සම්බන්ධතාව කෙසේ ද?මං කොතරම් කාර්ය බහුල වුණත් මගේ ඥාතීන් සමඟ සතියකට වරක් හෝ එක්ව කෑම වේලක් ලබාගැනීමට අතපසු කරන්නේ නැහැ. ඒ තුළින් අපේ ඥාති සම්බන්ධතාව තව තවත් වැඩි වෙනවා.* 1994 දී මේ පසු ඇගැයීම් ඒකකය ආසියා සංවර්ධන බැංකුවත් සමඟ එක්වුණා ?ඔව්. 1994 මේ ඒකකය ආසියා සංවර්ධන බැංකුවේ තාක්ෂණික සහකරුවන් සමඟ එක් වුණා. එහි ප්‍රධානියා ලෙස සේවය කළේ ප්‍රතිපත්ති සැළසුම් ක්‍රියාත්මක කිරීමේ අමත්‍යංශයේ අධ්‍යක්ෂ ජනරාල් විදියට කටයුතු කළ ආචාර්ය රාමාණුජම් මහතා. මේ බැංකුව සමඟ එක්වීමෙන් අපට විශාල ලෙස ජාත්‍යන්තර දැනුමක් ලැබුණා. ජාත්‍යන්තර උපදේශකවරුන් සමඟ අප වැඩ කළා. මේ තාක්ෂණික දැනුමත් සමඟ ව්‍යාපෘතියක පසු ඇගැයීම සිදුකරන්න අපට හැකි වුණා.* ව්‍යාපෘතියක පසු ඇගැයීම සිදු කරන්නේ කොහොමද?කුමක් හෝ ව්‍යාපෘතියක් ආරම්භ කර අවසන් කළාට පසුව එහි ප්‍රතිඵල මොනවාද?, ව්‍යාපෘතිය සාර්ථක ද? අසාර්ථක ද, ව්‍යාපෘතිය සාර්ථක නම් ඊට හේතු මොනවාද, අසාර්ථක නම් අසාර්ථක වීමට බලපා ඇති කරුණු මොනවා ද යනාදී කාරණා ඔස්සේ අපි ජාත්‍යන්තර දැනුමත් භාවිතා කරමින් අපි හය දෙනෙක් පමණ වූ ඒකකයේ කණ්ඩායම සාර්ථක ලෙස ව්‍යාපෘතියක පසු ඇගැයීම් කටයුතු සිදු කළා.* කොහොමද ඒ ඇගැයීම් ක්‍රමය සාර්ථක ද?ලෝක බැංකු ව්‍යාපෘති, ආසියා සංවර්ධන බැංකු ව්‍යාපෘති, පිටරට පරිත්‍යාගශීලීන් ගෙන් ලැබෙන ව්‍යාපෘති, රාජ්‍ය අරමුදල් ව්‍යාපෘති යනාදිය අපක්ෂපාතීව අපි ඇගැයීමට ලක් කළා. ආර්ථික, තාක්ෂණික, තිරසාර යනාදී අංශ මුල්කර ගනිමින් මේ ව්‍යාපෘති ඇගැයීමට ලක් කළා. ශ්‍රී ලංකා ඇගැයීම් සංගමය, ලෝක බැංකුව, ආසියා සංවර්ධන බැංකුව අපේ ඇගැයීම් ගැන සෑහීමකට පත් වුණා.* ව්‍යාපෘතිවලට විතරද මේ ඇගැයීම් ක්‍රමය ක්‍රියාත්මක කළේ?නැහැ. මේ ඇගැයීම් ක්‍රමය සාර්ථක නිසා, කෘෂිකර්ම, වාරිමාර්ග, බලශක්ති, ජල සම්පාදන, මහාමාර්ග යනාදී අංශවලටත් මෙම ක්‍රමය ව්‍යාප්ත කළා. මේ ව්‍යාපෘතිවලට සම්බන්ධ තාක්ෂණිකවේදීන්, ප්‍රතිලාභීන් සමඟ සාකච්ඡා කර ව්‍යාපෘති ඇගැයීම් සාර්ථක කර ගත්තා.* ප්‍රතිඵල පාදක කර ගත් කළමනාකරණ ක්‍රමයක් සෑම අමාත්‍යාංශයකටම හඳුන්වාදීමේ පුරෝගාමීන් ලෙස ඔබේ අදහස්?ඔව්. ඒක ඇත්ත. ව්‍යාපෘති පසු ඇගැයීම් ක්‍රමය ඉතාම සාර්ථක වුණා. එක්සත් ජාතීන්ගේ සංවර්ධන වැඩසටහන යටතේ ප්‍රතිඵල පාදක කරගත් කළමනාකරණ ක්‍රමය අපට හඳුන්වා දුන්නා. ඒ අනුව මෙම ක්‍රමය සෑම අමාත්‍යාංශයකටම හඳුන්වා දුන්නා.* ප්‍රතිඵල පාදක කර ගත් කළමනාකරණ ක්‍රමය කියන්නේ කුමක් ද?ඒ කියන්නේ අපි එතෙක් කල් කළේ ව්‍යාපෘතිවල පසු ඇගැයීම පමණයි. මූල්‍යමය හා භෞතික ප්‍රතිඵල දිහා පමණයි අපි බැලුවේ. ව්‍යාපෘතියේ සම්පූර්ණ ප්‍රතිඵලයට මුල් තැන දීමට ලොකු අවදානයක් යොමු වුණේ නැහැ. ලංකාවේ පමණක් නොව ලෝකයේ සෙසු රටවල පවා මෙම අඩුපාඩුකම තිබුණා. ලෝකයේ සංවර්ධනය වන රටවලට මේ ක්‍රමය අවශ්‍ය වුණා. 2009 වසර වන තුරු මේ ක්‍රමය ආයතනගත කිරීම් සිදු කළා.* ශ්‍රී ලංකා සංවර්ධන පරිපාලන ආයතනයට මේ ක්‍රමය පාඨමාලාවක් විදියට ඇතුළත් කර තිබෙනවා?ඔව්. මේ ප්‍රතිඵල පාදක කරගත් කළමනාකරණ ක්‍රමවේදයේ සාර්ථකභාවය නිසා පුහුණු පාඨමාලාවක් විදියට සහ පශ්චාත් උපාධි වැඩසටහන්වලට මෙය ඇතුළත් කර තිබෙනවා. ඒ වාගේම ජයවර්ධනපුර විශ්වවිද්‍යාලයේ පශ්චාත් උපාධි පාඨමාලාවට ද මෙම විෂය ඇතුළත් කර තිබෙනවා. මේ පාඨමාලාව සඳහා මා විසින්ම ලියූ අධ්‍යයන පොතක් තිබෙනවා. ඒ පොත අධ්‍යයනය කිරීම මේ පාඨමාලාව හදාරන සිසුන්ට ඉතාම පහසුවක් වෙනවා.* මේ පිළිබඳ වැඩිදුර අධ්‍යයනය සඳහා වූ විදෙස් ගත වීම් ගැන කතාකළොත්?1999 දී මට ශිෂ්‍යත්වයක් ලැබුණා. එක්සත් ජාතීන්ගේ සංවර්ධන වැඩසටහන යටතේ තමයි මට මේ ශිෂ්‍යත්වය ලැබුණේ. ව්‍යාපෘති සැලසුම්කරණය සහ කළමනාකරණය සඳහා වූ ශාස්ත්‍රපති උපාධිය සඳහා මට ඒ ශිෂ්‍යත්වය ලැබුණා. එය වසරක් සඳහා වූ ශිෂ්‍යත්වයක්. එහිදී විෂයට අදාළව පොත්, සඟරා, කියවන්නත්, විෂයට අදාළ පොත් ලැයිස්තුවත් අපට දෙනවා. ඒවා අධ්‍යයනය කර ප්‍රශ්නවලට පිලිතුරු ලිවීම අපට පැවරුණා.* ඔබ වසරකට වතාවක් කැනඩාවේ විශ්වවිද්‍යාලයක දේශන සඳහා සහභාගි වෙනවා නේද?කැනඩාවේ කාල්ටන් යුනිවර්සිටි එකේ සති අටක පමණ ජාත්‍යන්තර වැඩසටහනක් පැවැත්වෙනවා. 2006 වසරේ සිට පැවැත්වෙන මෙම වැඩසටහනට දේශකවරයෙක් විදියට සහභාගි වීමට මට ආරාධනා ලැබෙනවා. එහි එක විෂය ඒකකයක් උගන්වන්නට මට අවස්ථාව ලැබෙනවා. එය දින තුනක් තිස්සේ පැවැත්වෙන විෂය ඒකකයක්.* කැනඩා විශ්වවිද්‍යාලයේ මේ වැඩසටහනෙහි සම්පත් දායකත්වයෙක් විදියට ඔබ සහභාගි වන විට විවිධ විද්වතුන් හමුවෙනවා ඇති නේද?ඔව්. මෙහි සම්පත්දායකයන් විදියට විශාල විද්වතුන් පිරිසක් ලෝකයේ බොහෝ රටවලින් පැමිණෙනවා. නවසීලන්ත රාජ්‍යයේ මේ අංශය සම්බන්ධව කටයුතු කරන එක කාන්තාවක් මාත් සමඟ කතාබහ කර ඒ රටේ සංවර්ධන ව්‍යාපෘති කෙරෙන ආකාරය ගැන විස්තර කියනවා. රටවල්වල විද්වත් නියෝජිතයන් සමඟ මෙසේ සාකච්ඡා කර අදහස් හුවමාරු කර ගැනීමෙන් අපට විශාල දැනුමක් ලබාගත හැකියි. ඒ දැනුම අපේ රටේ ව්‍යාපෘතිවලට සම්බන්ධ කර ගැනීමට හැකියි.* ප්‍රතිපත්ති සැලසුම්කරණ අමාත්‍යාංශයට අනුබද්ධව පවතින විදේශාධාර හා අයවැය අධීක්ෂණ දෙපාර්තමේන්තුවේ අධ්‍යක්ෂවරයා විදියට ඔබ පත්වීම ගැන කියන්න තියෙන්නේ මොනවාද?විදේශාධාර හා අයවැය අධීක්ෂණ දෙපාර්තමේන්තුව මඟින් විදේශාධාරවල ප්‍රගතිය පරීක්ෂා කිරීම සිදු කරනවා. ජාතික අයවැය ගැන සොයා බලනවා. අමාත්‍යාංශවලින් අයවැය වියදම් කරන්නේ කොහොම ද කියා බලනවා. එම අයවැය වියදම් කිරීමේ ප්‍රගතිය, ප්‍රතිලාභ ගැන සොයා බලනවා. ව්‍යාපෘතිවල ගැටලු මොනවාද කියා සොයනවා. ඒ වාගේම කාර්තුවෙන් කාර්තුවට අමාත්‍යාංශවල ව්‍යාපෘති ප්‍රගතිය සම්බන්ධයෙන් කැබිනට් එකට වාර්තාවන් ලබාදෙනවා.* නව තාක්ෂණය භාවිතා කරමින් ව්‍යාපෘති අධ්‍යයනය කිරීම සිදුකළේ කොහොමද?නව තාක්ෂණය යටතේ ජාතිත මට්ටමේ ඉලෙක්ට්‍රෝනික ව්‍යාපෘති ක්‍රමය සිදු කරනවා. ඒ අනුව ඔන් ලයින් [On Line] ව්‍යාපෘති තොරතුරු ලබාගැනීම සිදුකළා. තොරතුරු ඇගයීම් ක්‍රමවේද සහ ව්‍යාපෘති ප්‍රතිඵල පදනම් කරගත් කළමනාකරණ හා මෙහෙයුම් ක්‍රමවේද හඳුන්වාදුන්නා. මේ ක්‍රමයන් අධ්‍යයනය කිරීමට පිටරට විද්වතුන් පවා මෙරටට පැමිණියා. මැලේසියාව, ඇෆ්ගනිස්ථානය, ඉන්දියාව, බංග්ලාදේශය, උගන්ඩාව වැනි රටවලින් මේ විද්වතුන් පැමිණියා.* ඔබේ ජීවිතයේ ලැබූ වෙනත් සුවිශේෂී අත්දැකීම් මොනවාද?ආසියා - පැසිෆික් කලාපයේ ප්‍රතිපත්ති පාදක කර ගත් ක්‍ෂේත්‍රයේ එකමුතුවේ සම සභාපති විදියටත්, පැරිස් පද්ධතියේ ආසියා - පැසිෆික් කලාපයේ සම සභාපති විදියටත් මං කටයුතු කළා. මාලදිවයින රජයට අපේ ව්‍යාපෘති ප්‍රතිඵල පාදක කරගත් කළමනාකරණ ක්‍රමවේදය හඳුන්වා දෙන මෙන් ඒ රජය අපෙන් ඉල්ලා සිටියා. මාත් ඇතුළුව කණ්ඩායමක් මාලදිවයිනට ගොස් ඒ ක්‍රමය හඳුන්වා දුන්නා.* සම්ප්‍රදායික කර්මාන්ත හා කුඩා ව්‍යවසාය සංවර්ධන අමාත්‍යාංශයේ ලේකම් විදියට ඔබ කටයුතු කරනවා. ඒ ගැන ඔබට යමක් කියන්න තියෙනවා ද?ලේකම් ධුරය වගකීම් සහගතයි. ජනාධිපති මහින්ද රාජපක්ෂ මහතාගේ නම් කිරීම යටතේ මට මේ ලේකම් ධුරය හිමි වී තිබෙනවා. ඩග්ලස් දේවානන්ද මහතා මේ අමාත්‍යාංශයේ ඇමැතිවරයා විදියට කටයුතු කරනවා. එතුමාට සහාය ලබාදෙමින් මේ ධුරයේ වගකීම මා නිවැරදිව ඉටුකරනවා. ඒ වාගේම අමාත්‍යාංශයේ ඉහළ නිලධාරියාගේ සිට පහළ නිලධාරියා දක්වා ඔවුන්ගේ සම්පූර්ණ සහාය මට ලැබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=f1012153</link>
    <topic/>
    <author>කාංචනාඅමිලානි</author>
    <content>ප්‍රකට ස්වතන්ත්‍ර නිර්මාණකාරියක, පරිවර්තිකාවක, ළමා සාහිත්‍ය රචිකාවක, කෙටි කතාකාරියක මෙන්ම කිවිඳීයක වූ සුමිත්‍රා රාහුබද්ධයන්ගේ අභිනව පරිවර්තන ග්‍රන්ථය වූ “සඳ මත රඟමි” පසුගියදා නිකුත් විය. මයිකල් ජැක්සන්ගේ ස්වයං චරිතාපදානය වූ “සඳ මත රඟමි” සිංහලට පෙරලුණ ප්‍රථම වතාව මෙයයි. මේ සටහන ඒ නිමිතිකොට ගෙන ලියැවුණකි.වේදිකාවේ පහන් නිවා දමන්නට ඔහුට අවැසි විය. සතර අතින් වේදිකාව දෙසට මුව අයා සිටින නියොන් එළි බඳු ආලෝක කදම්බ විටෙක ඔහුට මහත් බාධාවක් විය. තවත් විටෙක ඔහු ආලෝකයම පතන්නට විය. වේදිකාවේ මැදින් එක සීරුවට මතුවන ශ්වේත දුමක් සර්පයෙකු මෙන් මුළු වේදිකාව පුරාම දඟර ගසන්නට විය. අඳුරු ආලෝකයක්ව වේදිකාවේ එක් කොනක සිට සඳ මත ඇවිද යමින් සපැමිණියේ මයිකල්ය. මේ නම් ලාස්‍ය ලීලාවක්ම ය. ඒත් මේ තරම් පරිපූර්ණව ? හේ මදක් නැවතිල්ලේ සංගීතයට රඟන්නට විය.වේදිකාව මත බඹරයක්මෙන් ඇඟිලි තුඩගින් කරකැවෙන්නට වූයේ ඊළඟ ඇසිල්ලේ ය. දැන් ලක්‍ෂ සංඛ්‍යාත නරඹන්නෝ මයිකල් වසගයේය. නැරඹුම් වේදිකා දෙදරුම් කවමින් නැඟෙන අත්පොලසන් හා ජයඝෝෂා අප්‍රමාණය. ඔහුට ඇත්තේ සොඳුරු ආවේශයකි. යමෙකු මන මෝහනය කරන වසඟයකි.පොප් සංගීතයේ එක්තරා කාලපරිච්ඡේදයක තනි අයිතිකරු වූ මයිකල් එක් මිනිසෙකු තුළ තිබූ අප්‍රමාණ හැකියාවන් පොකුරකි.හේ ගීත රචකයෙකි, සංගීතඥයෙකි, නැටුම් අධ්‍යක්‍ෂවරයෙකි, නර්තන ශිල්පියෙකි, නළුවෙකි. 29 වැනි වියේදී තම ස්වයංචරිතාපදානය ලියන්නට පෙළඹුණු මයිකල් ජැක්සන් නැමැති අපූර්ව පුද්ගලයාව සිංහල පාඨකයාට කියැවීමට අකුරු පාලමක් තැනුවේ සුමිත්‍රා රාහුබද්ධයන්ය. Moon Walk නමින් මයිකල් ලියූ ස්වයං චරිතාපදානය සිංහලට පෙරලෙන්නේ “සඳ මත රඟමි” නමිනි. පරිවර්තන කාරියෙහි නිරතවූ සුමිත්‍රා රාහුබද්ධයෝ මහත් සොම්නසිනි. ඕ නැවතිල්ලේ ඒ සොම්නස වචන කළාය. යුහුව ලියනු නොහී මා එය පටිගත කළෙමි.“... කොහොමත් මම Autobiography වලට කැමැතියි. විශේෂයෙන් ම මම මයිකල් ජැක්සන්ගේ ස්වයං චරිතාපදානය කරන්නෙ ලොකු කැමැත්තකින්. මොකද ආසියාතික රටවල අය ඔහුව දකින්නේ නිකන් සැහැල්ලු, කිසි බරක් නැති, වගකීමක් නැති සරුංගල් චරිතයක් විදිහට. ඒක වැරැදියි. එයා ඉතාමත්ම බරසාර චරිතයක්. එයා අවු: 5දී තමයි වෘත්තීය ජීවිතය පටන් ගන්නේ. අවුරුදු 5දී කෙනෙක් වෘත්තීය ජීවිතය පටන් ගන්නවා කියන්නේ සෙල්ලමක් නෙවෙයි. හේතුව මොකද ළමයෙකුගෙ සෙල්ලම් කාලය තමයි මේකට කැප කරන්නෙ. මොකද උදේට නැගිටලා ස්කෝලෙ ගිහිල්ලා හවසට මියුසික් ප්‍රැක්ටිස් යන්න වෙනවා.එයා හැමතැනකම කියලා තියෙනවා එයාගෙ ළමා කාලය සංගීතය වෙනුවෙන් කොයිතරම් කැප කරන්න සිද්ධ වුණාද කියලා. ඔහුට සෙල්ලම් බඩු තිබුණා. හැබැයි ඒවත් එක්ක සෙල්ලම් කරන්න අවසර තිබුණෙ රෑ 11.00 න් පස්සෙයි. ප්‍රැක්ටිස් යන අතරමගදි සෙල්ලම් කරන ළමයින්ව ඔහු දකිනවා. මේ සෙල්ලම් කරන ළමයි විශේෂ වරප්‍රසාද ලබපු අය විදිහටයි ඔහු දැක්කේ. හැබැයි ඔහු තමාගේ ළමා කාලය කැප කරලා ඉතාමත් සාර්ථක වෘත්තීය ජීවිතයක් උපයා ගත්තා...”මයිකල් ස්වයංචරිතාපදානය පටන් ගන්නේ මෙවන් වැකියකිනි.“මට හැමවිටම කතාන්දර කීමේ වුවමනාවක් තිබුණි.”සැබවින් ම ඔහු අපූරු කතාන්දරකරුවෙකි. නැත්නම් වයස 29 දී ස්වයං චරිතාපදානයක් ලිවීමට කෙනෙකු පෙළඹෙන්නේ නැතිය. එපමණ ධෛර්යයක් සහ ආත්ම විශ්වාසයක් යමෙකු තුළ ගොඩනැඟෙන්නේ බොහෝ කලාතුරකිනි. කාලයට පසුපසින් ගමන් නොකළ ඔහු වැන්නවුන් කාල යන්ත්‍රයකින් වර්තමානයටත්, අනාගතයටත් ගිය මිනිසුන් වැන්න.ජැක්සන් ෆයිව් සමඟ ස්වකීය වෘත්තීය ජීවිතය අරඹන විට මයිකල් වයස අවුරුදු පහක, මයික්‍රොෆෝනයටවත් උස නැති කුඩා ළමයෙකි. වඩාත් සිත්ගන්නා සුළු අංගය වූයේ ජැක්සන් ෆයිව් හි ප්‍රධාන නායකයා පුංචි මයිකල් වීමය. “මට පුහුණු වුවහොත් ජේම්ස් බ්‍රවුන් මෙන් තනි කකුලෙන් නටන්නට හැකි යැයි ඔහු මට සහතික වූයේය...”මේ සහතික වන්නේ මයිකල්ගේ පියාය. තනි කකුලෙන් නැටීම යනු වේදිකාවේ මධ්‍ය ලක්‍ෂයට වී නොනැවතී තනි කකුලෙන් කැරකැවීමය.මයිකල්ගේ නෘත්‍යයන්ගේ ප්‍රකට එක් ලක්ෂණයක් බවට පසුකාලීනව පත්වූ තනි කකුලෙන් රැඟීම ඇරැඹියේ මේ අයුරිනි. ළමයෙකු ලෙස ඒ නර්තනය උගත් මයිකල් වැඩිහිටියෙකු ලෙස එම නර්තනයේ උත්කෘෂ්ඨයට පත්වෙයි. හේ නොනැවතී රඟයි.මට පසුබාන්නට සිදුවෙයි. පරිවර්තිකාවට මා ඉඩ ලබාදිය යුතුයි. ඒ හඬ ප්‍රබෝධමත්ය. ඈ අපූරු මයිකල් කෙනෙකු මා ඉදිරියේ මවා පෙන්වයි.“... මයිකල්ගෙ වෘත්තීය ජීවිතය සාර්ථක වීමට පසුගිය හේතු ගොඩක් තිබුණා. ඕනෑම ප්‍රසිද්ධ මනුස්සයෙක්ගෙ කීර්තියට වැඩිය හොයන්නෙ අපකීර්තියනේ. මයිකල්ගෙ ජීවිතෙත් අපකීර්තිය මිනිස්සු හෙව්වා. ඒත් එයාගේ කීර්තිය ඊට වැඩි වුණා. එයාගෙ කීර්තිය පසුපස තිබුණු ලක්‍ෂණ මේ පොතෙන් කියවෙනවා. එයාගේ සංයමය, ගුණගරුක බව, එයා වැඩ සංවිධානය කරන ආකාරය, එයා වැඩක් වෙනුවෙන් කැපවෙන ආකාරය වඩා වැදගත්.මයිකල් මියගියාම This is it අපි බලන්නෙ චිත්‍රපටියක් විදිහට. නමුත් This is it හදන්නෙ චිත්‍රපටයකට නෙවෙයිනේ. එයා පරිපූර්ණත්වය අගය කළා. මයිකල් කියන්නේ කරන වැඩේ ඉතාම හොඳට කරන කෙනෙක්...” සැබවි. මයිකල් ජැක්සන් යනු හුදෙක් පොප්ගායකයෙක් පමණක් නම් නොවේ. ඔහුව ගැඹුරින් කියවිය යුතුය. එල්විස් ප්‍රෙස්ලි ඉතිරි කර ගිය මහා හිස්තැන පිරවීමට සපැමිණි ගායකයා ද නොවේ.පොප් සංගීතය තුළ මහා අරගලයක් කොට පොප්, රොක්, ආර්ඇන්ඩ්බී, ජෑස් මෙන්ම ශාස්ත්‍රීය සංගීතයද තම අනසකට ගෙන මයිකල්ගේ වර්ගයේ සංගීතයක් ලෝකයට තිලිණ කළ දඩබ්බරයෙකි. සෑම විටම ඔහුට අවැසි වූයේ පැවැති දෙය කඩා බිඳ දැමීමට ය. ඔහු පැවැති දෙය කඩා බිඳ දමා අලුත් දෙයක් නිර්මාණය කළේය.හේ අපූරු ගීත රචකයෙකි. එහෙත් ගීත රචකයෙකු ලෙස මයිකල්ව සුදුසු තැන ඔසොවා තැබීමට විචාරකයෝ අතපසු කළේ මන්දැයි වටහා ගත නොහේ. ගීත 67ක් රචනා කළ මයිකල් ජැක්සන් වඩාත් සාර්ථක වූයේ Heal the world, Dangerous, Black or White, Blood on the Dance Floor, The girl is mine, Remember the time ආදී ගීත සමගිනි. නමුත් ගීත රචකයාගේ භූමිකාවෙන් ඔහුව පලවා හරින්නට හෝ නොතකා සිටින්නට විචාරකයන්ට ඇවැසි වූවා විය හැකිය. එසේත් නැත්නම් ඔහුගේ ගායනයත්, නර්තනයත් සෙසු දක්‍ෂතා පරයා නැගී සිටියා විය යුතුය.වයස 9 යේදී Big boy නැමති ගීතය සංගීත තැටියකට ගායනා කිරීමට මයිකල්ට වාසනාව පෑදෙන්නේ මේ සමකළ පුහුණු දක්‍ෂතාව හේතුවෙනි. ගීතයේ අරුත වටහා ගැනීමට මයිකල් ළාබාල වැඩිය. එහෙත් වඩාත් පරිපූර්ණව ඔහු ඒ ගීය ගැයූ හෙයින් තවත් විශාල පියවරක් නොදැනීම ජැක්සන් ෆයිව් තබා තිබුණි. ඔහු උගත්තේ වේදිකාවෙන් තම සහෝදරයන් උඩුමහලට වී කෑම කමින් කතාබහ කරන විට මයිකල් තිර රෙද්ද අතුරින් එබී බලමින් වේදිකාවේ පසුපස සිට ප්‍රසංග නරඹයි.“ඇත්ත වශයෙන් ම මම පියවරෙන් පියවර, හැම චලනයක්ම, කරකැවීමක්ම, හැම භාවයක් රසයක් මෙන්ම ඉතා සරල චලනයක් පවා හොඳින් බලා සිටියෙමි. එය මගේ අධ්‍යාපනය මෙන්ම විනෝදාංශයද විය...”මේ මයිකල්ගේ සාර්ථකත්වයේ රහසයි. ටේප් රෙකෝඩරය මගේ අතින් අදියි. මමත් මයිකල් සමඟ පෙර කී තිර රෙදි අතරින් ප්‍රසංගය නරඹමින් සිටියෙමි. තිර රෙදි අතරින් ගලා ආ දුහුවිලි මා නාසය කිති කැවීය.“සමාවෙන්න... මට අමතක වුණා...”ඕ හිනැහී කටහඬ අවදි කළේ වරදක් නොවූ හෙයින් යැයි මට සිතුණි. සුමිත්‍රා රාහුබද්ධයන් නිවිසැනසිල්ලේ Moon Walk ගැන කියයි. සැබවින්ම ඇයට කියන්නට කොපමණ දේ තිබේද?“මයිකල් ජැක්සන්ව අපි අලුතින් කියවන්න ඕනා. ලෝකයේ බොහෝ රටවල් ඔහුව හොඳින් කියවලා තියෙනවා. නමුත් ආසියානු කලාපයේ රටවල්වල ඔහු ගැන පොඩි පසුගාමී ඇහැකින් තමයි බලන්නේ. ඒකට හේතුව එයා පොප් සංගීත කාරයෙක් වීම. ඩිස්කො නටන මිනිහෙක් කියලා තමයි ඔහු ගැන බලන්නේ. ඒත් මහා සංස්කෘතික වෙනසක් කරා මේ ලෝකෙ ගොඩක් මිනිස්සු යමින් ඉන්නවා.අපිට ඒ ප්‍රවාහය වලක්වන්න බෑ. ඒ ප්‍රවාහය නිවැරැදි සංස්කෘතික දාමයකට ඇතුළත් කර ගැනීම තේරුම් ගන්නා හොඳ මාර්ගයක් තමයි මූන් වෝක් කියන්නේ...”“එයාගෙ ජීවිතයම සංගීතය තමයි. කැපවීම, නොනැවතී වැඩ කිරීම තමයි ඔහුව ගොඩනැගුවේ. එයාගෙ විවේකය ද, එයාගෙ ජීවිතයද, එයාගෙ ආශාවද, එයාගෙ ආදරයද යන සියල්ලම සංගීතය තමයි...”මොටවුන් ලේබලය යටතේ ගී ගැයුම සමඟ ඇරඹි ජැක්සන් ෆයිව් ජීවිතය මරණය තෙක්ම මයිකල්ව මෙහෙයවූයේ ගී ගැයීමටය. නර්තනයටය. වර්ෂ 1971 දී මයිකල් තම පළමු තනි ගී තැටිය Got to be there නිකුත් කළ විට, 1972 දී බෙන් චිත්‍රපටය සඳහා තේමා ගීතය ගායනා කළ විට ඔහු අනාගත ගායනා ලෝකයට කුමක් කරන්නේදැයි ඉටා ගෙන සිටියාක් වැනිය. ඔහුට බැරෑරුම් බලාපොරොත්තු තිබුණි.මෙවර රෙකෝඩරය මගේ හිතුවක්කාරකමට කම්මුල් පහරක් එල්ල කළේය. රෙකෝඩරය ස්වයංක්‍රීයව ක්‍රියාත්මක විය.“... මයිකල්ව තේරුම් ගන්න හොඳම දේ තමයි ඔක්ස්ෆර්ඩ් යුනිවර්සිටි එකට එයාට ප්‍රධාන දේශනයකට ආරාධනා කිරීම. උපාධි ප්‍රධානෝත්සවයේ ප්‍රධාන දේශනයකට ඔහුට ආරාධනා කරනවා කියන්නෙ සෙල්ලම් වැඩක් නෙවෙයි. මේක පොතට අදාළ නොවුණත් මම ඒක පොතේ අන්තිමට ඇතුළත් කළා. එයා තමන්ගෙ දේශනයෙදි මෙහෙම කියනවා...”“... මේ සන්ධ්‍යාවෙහි මා මාගේ සුදුසුකම් පිළිබඳව පළමුව කතා කළ යුතු යැයි සිතමි. මිත්‍රවරුණි, මේ ශාලාවෙහි දේශන පැවැත්වූ අනෙක් දේශකයන්ට ඇති ශාස්ත්‍රීය සුදුසුකම් මට තිබේ යැයි මම නොකියමි. එය හරියට ඔවුන්ටmoon walk නර්තනය කළ නොහැකිවාක් මෙනි...”“... මට අවුරුදු හතලිස් දෙකක් පමණක් යැයි විශ්වාස කිරීම මට අසීරුය. මා ෂ්මුලිට හැම විටම කියා සිටින්නේ අඩු තරමින් මගේ වයස අවුරුදු අසූවක් බවයි...”“...මෙතනදි වැදගත් වෙන්නෙ එයාට දේශනයට ආරාධනා කරපු එක නෙවෙයි. ඔහු දේශනයෙදි මොනවද කිව්වෙ කියන එකයි...”ටේප් රෙකෝඩරය නිසල විය. හරියටම මයිකල් සුළඟක් සේ නිහඬ වූවාක් මෙනි. මුළු මහත් ශරීරයකම සියලු මාංශ පේෂීන් නවමින්, අඹරවමින් නර්තනයෙහි යෙදුණ ඔහු වයස 50 දීත් නොනැවතී ඒ නර්තනයෙහිම යෙදුණි. කදිම සුදු පැහැ මේස් පැළැඳී දෙපා මෙහෙයවමින් සඳ මත රැඟුවේය. අපූරු ලෙස තොප්පිය හිස මත ලෙළවමින්, විදුලි වේගයෙන් එය ශරීරය පුරා නැටවුවේය. පා ඇඟිලි මතින් කදිමටත්, වේගවත්වත් වේදිකා මධ්‍යයේ බඹරයක් මෙන් භ්‍රමණය වුණි. වයස 20ක ගැටවරයෙකු මෙන් වේදිකාවේ එහා කොනටත්, මෙහා කොනටත් දිව ඇවිද්්දේය.ලෝකයේ සියලු ගින්දර තමා තුළට ගෙන හේ අපව සිසිල් කළේය. දැන් ඒ මෘදු සිසිල විඳ දරාගත නොහැකිව අප පීඩා විඳිමින් සිටින්නෙමු. “සඳ මත රඟමි” අකුරු ඔබව සිසිල් කරාවිදැයි විමසා බලනු රිසි නම් මාර්ගය විවෘතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=f1012154</link>
    <topic>අභිමානවත් ශ්‍රී ලාංකීය මහා (පොදු) පුරුෂයා</topic>
    <author>මහින්ද ප්‍රසාද් පතිරණ හිටපු උපදේශක සාගර විශ්වවිද්‍යාලය</author>
    <content>අපගේ ජීවිත කාලය පුරාවට හැබැහින් දුටු මහා පුරුෂයා වු එතුමා පිළිබඳ අතිශෝක්තියෙන් බැහැරව තෝරා ගත් සත්‍ය කරුණු කීපයක් අනුව කෙටියෙන් යමක් ලියන්නට මේ හොඳම කාලය යයි මට සිතේ. අපේ සම්භාව්‍ය, ඉතිහාසය තුළ ජාතියේ නොමද ගෞරවයට පාත්‍ර වූ සුවිශේෂි චරිතයන් ඕනෑ තරම් සොයා ගත හැකිය. නරවිරුවන් මහසෙනවිවරුන්, රණවිරුවන්, අසාමාන්‍ය වැව් තැන වූවෝ, රට බතබුලතින් සරුකලෝ ආගම දහම බැබළවූවෝ මහා කලා නිකේතන ගොඩනැඟුවෝ, සතුරන් පරාජය කලෝ, විදේශ ජයගත්තෝ, නැව් තැනවූවෝ, අහස් යානා තැනවූවෝ, නන් වැදෑරුම් විස්කම් දස්කම් දැක් වූවෝ මේ අතර බොහෝ වෙති. එම කාර්යයන් කල විරුවන් අපේ ඉතිහාසයෙන් මකා දමන්නට හෝ අයින් කරන්නට කිසිවෙකුටත් නොහැකි ය. අපේ නායකයාණන් මේ අතර සුවිශේෂි වන්නේ ප්‍රධාන වශයෙන් ම එතුමාගේ ක්‍රියා කලාපයන් අපේ සැබෑ දෙනෙතින් දැක කනින් අසා ඇති නිසා ය. වත්මන් දියුණු සන්නිවේදනය නිසාම එතුමා අප සමඟ අවියෝජනීයව බද්ධ වී සිටී.ආකර්ශනීයමේ චරිතය අතිශය සංකීර්ණය. එමෙන්ම ආකර්ශනීයය. ඉතා සියුම්ව නිරීක්ෂණය කරන්නේ නම් ඒ තුළ අපූර්ව ගති ලක්ෂණ බොහෝ ඇත. ලෝකයේ බිහි වූ මහා රාජ්‍ය නායකයන්ගේ චරිත කථා කියවන විට අපට අසන්නට ලැබෙන අසාමාන්‍ය ගති ලක්ෂණ මෙම චරිතය තුළත් අඩු වැඩි වශයෙන් පෙනෙන බව ඉදුරාම පැවැසිය හැකිය.එතුමා සාම්ප්‍රදායික ගැමි ආරට අනුව හැදුණු වැඩුණු චිරන්තන චින්තනය ඔස්සේ නූතනත්වයට පිවිසි අතීතය විසින් වර්තමානය සඳහා කරන ලද මාහැඟි නිෂ්පාදනයකි.ගැමි සුවඳ හඳුනන පැළේ. පිලේ, හේනේ, කුඹුරේ, ඇළේ, දොළේ, සමස්ත මහා පරිසරයේ ගහ කොළට ආදරය කරන, සතා සිවුපාවා දෙස සානුකම්පිතව බලන, ස්වභාවධර්මයට ආදරය කරන, අපේකම අගයන නිසාම එතුමාණෝ අපගේ රටට මෙතෙක් ඉල්ලා සිටි නායකයාණෝම වන්නෝ ය. අපේ මව් බිමට එරෙහිව දේශීය ව හෝ පරදේශීය ව යම් බලවේගයක් පැමිණියේ නම් අප එයින් මුදා ගන්නට ඉතිහාසය විසින් ම අපූරු පුද්ගලයින් නිර්මාණය කර ඇති බව ලියැවුණු ඉතිහාසය පුරාම දක්නට ලැබේ.නොලියවුණු ඉතිහාසය තුළ ද ජනශ්‍රැතිගත කථාන්දර වල ද එවන් නායකයන් බිහි වී සිටි බවට ඕනෑ තරම් කථාන්දර ඇත. එහෙයින් ම අප කථානායකයාණන් ද මේ යුගයේ බිහි වන්නේ “ඉතිහාසය යනු එකම සංසිද්ධීන් සමුදායක් යම් යම් වෙනස් වීම්වලට භාජනය වෙමින් නැවත නැවතත් සිදු වීමයි”යන පිළිගත් න්‍යාය සනාථ කරමිනැ යි මට සිතේ.මැදමුලන මහ ගෙදර කෑම කන මහ මේසයේ වාඩි වී සෙස්සන්ට ද කෑම කන්නට ඇරැයුම් කරමින්, හොදි ව්‍යංජන එක් කරමින් එතුමා ආහාර ගන්නා ආකාරය අපට මැවී පෙනේ. කන ගමන් ම කථා කරන ආ ගිය තොරතුරු විමසන මේ ලෙන්ගතු කට හඬ තුළ සැඟවී ඇත්තා වූ යටින් ගමන් කරන අමුතු ස්වරයක් ඇතැයි මට දැනුණේ අදින් අවුරුදු ගණනාවකට පෙර දී ය. ඒ ගාම්භීර ස්වරය උරුමයෙන් ලැබූ සිංහ නාදයේ ස්වරූපයක් බව මම අවබෝධ කර ගතිමි.ඔහු ඉතා ලෙන්ගතු ය. එමෙන්ම එතුමාට අතිශයින්ම සමීප විය හැකිය. එවිට පෞද්ගලික දේපල පවා ඉල්ලා ගත හැකිය. ත්‍යාගශීලීය. පරිත්‍යාගශීලීය. ඔහු කිසිවක් ගැන අසීමිතව ඇල්මක් නොදක්වයි. අසීමිත බැඳීමක් නැත. අසීමිත අපේක්ෂාවක් නැත. මේ බුදු සමය විසින් හික්මවන ලද කිසිවකුට නොබැඳුණු අපූර්ව මිනිසා නොවේ ද ? ලෙන්ගතු ස්වරය හෘදයාංගම වේ. උච්ඡ ස්වරය බිය ගෙන දේ. ඇසුරුකරන්නන්ට ප්‍රිය මනාප ගති ලක්ෂණ එමට තිබේ. එහෙත් ඇසුරු කරන්නන් කෙරේ අදෘශ්‍යමාන ලෙස ගොඩනැඟෙන සියුම් බියක් ද ජනිතකරවයි.මේ අපේ පැරැණි රජ දරුවන්ගේ චරිත ලක්ෂණ නොවේ ද ? ස්වභාවයෙන්ම එතුමා බිය නැත. සටනේ පෙරමුණ ගනියි. අනිත් පසින් වෙඩි වරුසා, බෝම්බ, පැමිණිය ද ඔහු පෙරමුණේ සිටියි. අප පසුපසට ඇද දමන ඔහු නැවතත් පෙරමුණ ගනී. පෙළපාලියේ, සටන් බිමේ, යුද පිටියේ, තරගබිමේ ඔහු පෙරමුණේය. අද එවන් වෙනත් දේශපාලන නායකයෙක් පෙන්විය හැකි ද ? සටන් බිම තුළ අපට ඔහු විශ්වාසය.අප දමා පලා යන්නේ නැති බව හොඳටම විශ්වාසය. ඒ පිළිබඳව අප තුළ අත්දැකීම් ඕනෑ තරම් වේ. එතුමා සාකච්ඡාමය තීරණයන්ට ගරු කරයි. එමෙන්ම ඔහුටම ආවේණික වූ ක්ෂණික තීරණ ගනී. එය නිවැරැදිය. හේතුව එය පරිණතභාවය තුළින් ගත් තීරණයක් වීම නිසාය.මාක්ස්වාදය හෝ වෙනත් ගැඹුරු දර්ශනවාදයන් පරතෙරට හදාරා ඇති මහාන්‍යායවාදීයෙක් නොවේ. න්‍යායන් තුළ එල්බගෙන නැත. ඔහුගේ න්‍යායේ පර්යේෂණාගරය ශ්‍රී ලාංකීය සමාජයයි. එයින් විනිර්මුක්ත වූ ආකස්මික න්‍යායක් ඔහු තුළ නැත.ඔහු විටෙක මාක්ස් එංගල්ස්, ලෙනින්, ට්‍රොට්ස්කි, මාඕසේතුං, චේගුවේරා ආදීන්ගේ න්‍යායන් කෙරෙහි නැඹුරු වේ. විටෙක නූතන යුගයේ ජීවත් වන මහා න්‍යායවාදීන් හා සමාන වේ. එහෙත් මේ හැමෙකක් යටින් දිවෙන ශ්‍රී ලාංකීය අනන්‍යතාවය මොනවට ඔහු තුළින් නිරූපණය වනු දැකිය හැකිය. එතුමා ධනවාදයේ හෝ සමාජවාදයේ එල්බගෙන නැත. ධනවාදය විසින් නිෂ්පන්න දියුණු තාක්ෂණයත්. සමාජවාදයේ මානව හිතවාදයත් එකට මුසු කර ශ්‍රී ලාංකීය සංවර්ධන ආකෘතිය ගොඩනැඟීමට එතුමාට පුළුවන.විදේශ රටක සංවර්ධන ආකෘතිය ගෙඩිය පිටින් මෙහෙ පැළ කරන්නට ඔහු නොකැමැතිය. සකලවිධ යහපත් දේ ඔහු තමාගේ කෝවට දමා අපට ගැලපෙන සේ සකස් කර ගන්නේ ය. එතුමා උපන්ගෙයි සිටම සටන් කාමියෙකි. රැඩිකල්වාදියෙකි. සටන කොතැන ද එතුමා එතැන වේ. අභියෝගවලට ආදරය කරයි. එය ජය ගැනීමේ තිර අදිටනින් එයට ප්‍රවේශ වෙයි. මහා ප්‍රශ්න හමුවේ නොසැලෙයි. හඬා නොවැටෙයි. පැනනොදුවයි. ප්‍රශ්නය බදාගෙන මනස අවුල්කර නොගනියි. ඒ දෙස සැහැල්ලුවෙන් බලයි. ක්ෂණිකව සමාධිගත විය හැකියි. ක්ණිකව පියවි තත්ත්වයට පත්විය හැකියි. එහෙයින් ම හිත පිරිසුදු ය. අපගේ පිනට එතුමාගේ සෞඛ්‍ය ද යහපත් ය.උපන් දා සිටම ගැමි උපාසකයෙකි. ලෝකයට මවා පෙන් වූ දේශපාලන කුසුමාපාල කෙනෙක් ඔහු තුළ නැත. පන්සල හාමුදුරුවෝ, දානය, පිරිත, ඔහුගේ ජීවිතය හා බැදුණු උත්තුංග ප්‍රපංචයන් ය. බුදු සමයෙන් සික්ෂිත වූ නිසාම අන්‍ය ආගම්වලට ද ගරු කරයි. දෙවියන්ගේ පිහිට ඇල්ම බැල්ම ඇති බව පිළිගනී. සියලු ආගම්වල ඇති විශ්ව ශක්තිය පිළිගනී. එහෙයින්ම විශ්වාන්තර දර්ශනයක් ඔහු තුළ ගොඩනැඟී ඇතැයි අපට සිතේ. ඒ නිසාම තදනන්තරව සෙසු සියලු ආගම්වල ආශීර්වාදය එතුමා කෙරෙහි ලැබී ඇත.එක් අරමුණක් කෙරේ දැඩිව තරයේ එල්බගෙන සිටීමේ හැකියාව ඇත. එමෙන්ම සැනෙකින් එයින් විනිර්මුක්ත වී වෙනත් කරුණකට යොමු වීමේ හැකියාව ඇත. අලුත් දැනුම ලබා ගැනීමේ ආසාවෙන් පෙලෙයි. පැරැණි පොත් පත් පරිශීලනය කරන අතරම නූතන තොරතුරු තාක්ෂණය කෙරේ යොමු වීමට කැමැතියි. ඒ සඳහා නව තරුණ ලෝකය යොමු කරවන්නට වඩාත් කැමැතිය. අපූරු මතකයක් තිබේ. එහෙයින්ම බොහෝ ඇසූ පිරූ තැන් ඇත්තෙකි. එක දිගට ලියන්නට කියවන්නට යෙදෙනවාට වඩා අසා සිටින්නට කැමැතියි.එතුමා තුළ ඇති අති දුර්ලභ ගණයේ හැකියාවක් වන්නේ ඉතා ඉක්මණින් යමක් ග්‍රහණය කර ගැනීම සහ ඇසූ දෙය දිගු විස්තරයක් වුවද එය නැවත ආපසු කීමේ හැකියාවයි. මහා දේශනයන් සඳහා තමාම සොයාගත් කරුණු වෙනත් කෙනෙකුගේ මුවින් ඔහුට ඇසෙන්නට සලස්වන්නේ නම් එතුමාගේ දේශනය වඩාත් සාර්ථක වන්නේමය. පොත්පත් ඉතා වේගයෙන් කියවයි. එහි ඇති කරුණු ඉක්මණින් ග්‍රහණය කර ගනී. ගලන්නා සිනාව මුහුණපුරා ඉතිරි පැතිරී යයි. එය ආනන්දයකි.එසේම ක්ෂණිකව ආරෝපණය කර ගන්නා රෞද්‍ර බැල්ම දුටුවන්ට බිය ගෙන දෙයි. මේ මහා පුරුෂ ලක්ෂණයන් නොවේ ද ? බොහෝ විට සැහැල්ලු ය. එහෙත් සමහරවිට ගැඹුරුය. අද ශ්‍රී ලංකාවේ අභිමානය ඔහු වේ. එහෙයින් ඔහු ශ්‍රී ලංකාවේ පරමාදර්ශී පුද්ගලයාය. එහෙත් සැනෙකින් අප සමඟ එක්වන අපූරු ලෙන්ගතු මිනිසා වීමේ හැකියාව ඔහුට ඇත. ඉක්මනින් සිය රාජකාරීවලින් ඉවත් වී සුපුරුදු මහින්ද මහත්තයා වීමේ ආශාව ඔහු තුළ නිබදව පවතී. සාකච්ඡා මේසයේ දී එය මෙහෙයවන රාජ්‍ය නායකයා ය.මූලාසනයේ සිටින සභානායකවරයා ය. සාකච්ඡාව අවසන් වු විගස අපට අඬගසා තොරතුරු විමසන එසේත් නැත්නම් අප සිටින තැනට පැමිණ තොරතුරු විමසන ලෙන්ගතු මිත්‍රයා ය. අනුන්ගේ මත ඉවසයි. ආශාවෙන් අසා සිටී. සමහර විට විරුද්ධ වේ. විරුද්ධ මත සමඟ මහත් අරගල කරයි. එවිට අසමාන පෞරුෂය පෙන්වයි. තම මතයෙහි අඩුපාඩු පවතී නම් එය පෝෂණය කර ගැනීමට නිහතමානී වෙයි. අන් මත නිවැරැදි නම් ඒවා පිළිගනී. එයට ස්තූති කරයි. අනෙකාගේ කාර්යභාරය අගය කරයි. අනවශ්‍ය ලෙස අනෙකාගේ හිත රිදුනේ දැයි දැනුනහොත් එය අස්වසාලයි. මේ ගැමි සිංහලකම නොවේ ද ?අසීමිත සෙනෙහසප්‍රදේශයට, දේශයට, ජාතියට, ආගමට පවත්නා අසිමිත ආදරය, හුදු පටු අවස්ථාවාදී මවාගත් වේදිකාමය එකක් නොවේ. පැරැණි ඥාති හිතවතුන් සොයා යයි. පැරැණි සිද්ධීන් සිහිපත් කරයි. මඟ හැරී ගිය යුතුකම් මතක් වූ සැනින් ඉටු කරයි. ඔහු තුළ පුද්ගලයින් දෙදෙනෙක් නැත. විවෘත එඩිතර පුද්ගලයා පමණක් සෑම විටම දෘශ්‍යමාන වේ. මහා සංඝරත්නයේ නිරන්තර අවවාද අනුශාසනා අපේක්ෂා කරයි. එය උරුමයෙන් ලත් එකකැ යි මට සිතේ. දන්පින් නිතරම කළ යුතුය. නැතිනම් එය අඩුවක් සේ සලකයි. ජාතිය පිළිගත් මහාඥාති පරපුරක් සිටි.එය මහා පවුරකි. දේශදේශාන්තරවල පැතිරී ගිය පෞද්ගලික හිතවතුන්ගේ ප්‍රමාණය වෙනත් කෙනෙකුට සිතන්නට තරම් බැරිය. එය මහා බැම්මකි.කලාකරුවන්ගේ ලෙන්ගතු සහෘදයාය. ඔවුනට ඇලුම් කරයි. ඔවුන්ගේ නිරන්තර සමාගමය අපේක්ෂා කරයි. කලාකරුවන් අගයයි. සාහිත්‍ය, නර්තනය, ගායනය, චිත්‍ර, මුර්ති ආදී නන්වැදෑරුම් කලා කෘතින් කෙරෙහි පවත්නේ අසීමිත ආදරයකි. ලෙන්ගතුකමකි. මාධ්‍යවේදීන්ගේ ලෙන්ගතු මිත්‍රයාය. එය එදා සිට අද දක්වාම එලෙස ම පවතී.මෙතෙක් ලංකාවේ බිහි වූ රාජ්‍ය නායකයින් අතරින් මාධ්‍යය සමඟ මෙතරම් සමීපව සිටි වෙනත් රාජ්‍ය නායකයෙක් සිටියා දැයි සිතා බලන්න. මාධ්‍ය සමඟ විවෘත නිරන්තර සංවාදයට කැමැත්තක් දක්වයි. සන්නිවේදනය සඳහා නව මංපෙත් විවර කරන්නට කැමැතිය. තරුණයින් ගැන කථා කළ හොඳම නායකයා ඔහු ය. ක්‍රියා කළ නායකයා ද ඔහු ය.අනාරාධිත අමුත්තාමංගල්‍යයට, අවමංගල්‍යයට, උත්සවයට, සම්භාෂණයට සහභාගී වීමට ඉතා කැමැත්තක් දක්වයි. ආරක්ෂකයින් ඉඩ නොදුන්නොත් අරගල කරයි. සමහරවිට කල් දමයි. එහෙත් එය යටි හිතේ තබාගෙන හදිසියේ ම උක්ත උත්සවයට යාමට ආරක්ෂකයින් පොළඹවා ගනියි. එහෙයින්ම සමහර උත්සවවලට පැමිණෙන අනාරාධිත අමුත්තා ය. හදිසියේ පැමිණෙන මහා අමුත්තා ය. අනපේක්ෂිත සම්ප්‍රාප්තිකයාය. උත්සව වර්ණවත් කරන රන්වන් දේහධාරී මුව පුරා සිනා නඟා ගත්, ඉක්මන් ගමනින් යන හිතවතා ය.පා ගමන ඉක්මනින්ය. සෘජු ය. කඳු නඟින්නත්, පල්ලම් බසින්නත් කිසි විඩාවක් නැත. දුවන්නත් පුළුවන්, පනින්නත් පුළුවන්, ඕනෙනං ගස් නඟින්නත් පුළුවන්. ඔහු සමඟ පයින් ගමන් ඉතා අසීරුය. එය එතරම්ම වේගවත්ය. ඒදණ්ඩෙත් පුළුවන්, නියරෙත් පුළුවන්, එහෙම රාජ්‍ය නායකයෙක් ගැන අහල තියෙනවාද ? කුඩා කල සිටම පැවැති ක්‍රීඩා කෞශල්‍යය නිසාම දෝ ක්‍රීඩාවටත්, ක්‍රීඩක ක්‍රීඩිකාවන්ටත් ඉතා ඇල්මක් දක්වයි. ක්‍රීඩාවේ උන්නතිය සහ ක්‍රීඩක ක්‍රීඩිකාවන්ගේ අභිවෘද්ධිය ගැන නිරන්තරව සොයා බලයි. ජයග්‍රහණයේ දී මෙන්ම පරාජයේ දී ද ඔවුන් සමඟ සිටියි. ජයග්‍රහණයේ දී ඔවුන්ගේ පළමු සුබ පැතුම්කරුවා ද එතුමා බව අපි අත්දැකීමෙන් දනිමි.සටකපටකම් නෑදූෂණය නැත. වංචාව නැත කපටිකම් නැත. අලුත් දේපළක් ගොඩනඟන්නට උවමනාවක් ද නැත. දූෂිතයින් වංචනිකයින් කපටින් හෙලා දකී. අල්ඡේච්ඡ ජීවිතයක් ගත කරයි. තමාට ලැබෙන දේ එසැනින්ම අනෙකාට පරිත්‍යාග කිරීමේ අපූරු ගුණය දැකිය හැකි වේ. එය ඇලීම්, බැඳීම් නැති මිනිස්කම ද ? තම අතින් සුළු හෝ ප්‍රමාදයක් සිදු වුවහොත් එය පෙන්වාදුන් විට පිළිගැනීමට තරම් නිහතමානී වේ. තමා එය පිළිගත් බව අනෙකාට සිනාවකින් දන්වා සිටී. පරිණතය, අත්දැකීම් බහුලය, එනිසාම අපේ යුගයේ දේශපාලන මහා කාව්‍යය එතුමාය.ජීවත් වන වැඩි දෙනෙක් පෞද්ගලිකව අදුනන, අද ශ්‍රී ලංකාවේ සිටින මහා මිනිසා ඔහුම වේ. අපේ රටේ අභිමානයට ගැලපෙන හෙළ මහා පෞරුෂය මහා සමුළු ඉදිරියේ, රාජරාජ මහාමාත්‍යාදීන් ඉදිරියේ විදහා දැක් වූයේ එතුමා ය. මෙය උපතින් පරපුරෙන් ලත් එකක් මදැ යි සිතේ. යුද්ධ ජය ගන්නට ජාත්‍යන්තරය සොලවන්නට ඒ මහා පෞරුෂය හේතුවන්නට ඇත. මේ එතුමන් කුඩා කාලයේ ගමේ සිටම, තර්ස්ටන් විද්‍යාලයේ සිටම රැගෙන ආ චණ්ඩිකමේ පරිණතභාවය දැයි මට සිතුන වාර අනන්තය. ඔහු රට පාවා දුන්නේ නැත. වෙනත් ජාතීන් ඉදිරියේ වැඳවැටුණේ ද නැත. අපේ අභිමානය ආරක්ෂා කර දුන්නේ ය.ඔහු යම් තැනකට ප්‍රවේශ වූයේ ද එම ස්ථානය සම්පූර්ණ බව අපට දැනේ. ඔහු යම් ප්‍රශ්නයකට ප්‍රවේශ වූයේ ද එය ජයග්‍රහණය කරා ගෙන යන බවට අප තුළ විශ්වාසයක් පවතී. ජයග්‍රහණ කරා ගෙන යාමේ එතුමාගේ උට්ඨාන වීර්යය ගැන අප හොඳින් අසා ඇත. දැක ඇත. පුංචි පැලේ සිට මහා මන්දිරය දක්වා ද ගමේ කුඩා සංවර්ධන සමිතියේ සිට එක්සත් ජාතීන්ගේ සංවිධානය දක්වා ද ගමන්කළ එහෙත් ගම අමතක නොකළ පුංචි මිනිසා ඔහු ය. සියලු බලවේගයන් එක් දිශාවකට යොමු කොට ජනතා චින්තනය, ආකල්ප වෙනසකට භාජනය කළේ ඔහු ය. පරාජිත මානසිකත්වය පලවා හැර සිංහ මානසිකත්වය ජාතියට ගෙන ආවේ ඔහු ය.මේ මහා චරිතය ගැමි වහරේ එන වාතයට, පිතට, සෙමට මෙන්ම යුද්ධයට, සාමයට ද එක සේ ගැලපේ, එම චරිතය සැසඳීය හැකි ද ? සෙලවිය නොහැකි යයි කලින් සිටි දේශපාලන නායකයින් වහසි බස් කියූ අපූරු තාලයේ ආණ්ඩුක්‍රම ව්‍යවස්ථාව සොලවා පෙන් වූයේ ඔහු ය. එය පෙරළිය හැකි බව ඔප්පු කෙළේ ද ඔහු ය. දෙස් විදෙස් බලවේග එක විට එක ලෙස එකට එක් වී පහර දෙන විට එය මනා ලෙස කළමනාකරණය කරමින් අපේ ජනතාව කෙරෙහි විශ්වාසය තබා රට වෙනුවෙන් නොසැලී එඩිතර තීරණ ගත්තේ ඔහු ය.අපට රටක්, නිවහල් දේශයක්, බහු ජාතික සමගියත්, සාමයත් දිනා දුන්නේ ඔහු ය. දැන් විවේචනයට ඉඩ තිබේ. උසාවි යන්නට පුළුවන්. බනින්නට පුළුවන්. ලියන්නට පුළුවන්, ගමනක් ගොස් ආපසු එන්නට පුළුවන්, කොටින්ම කියනවනම් ගිහිං එන්නං කියල යන්න පුළුවන්.බිරිය හා දරුවන් කෙරේ පවත්නා ලෙන්ගතු බව සම්ප්‍රදායානුකූ®ල බැඳීම හොඳ ස්වාමිපුරුෂයෙක්, ආදරණී තාත්තා කෙනෙක්, තම දරුන්ට මෙන්ම සෙසු දරුවන්ට ද දක්වන ආදරණීය බව ආදිය මෙම සංකීර්ණ චරිතය තුළ දක්නට ඇත. එහෙයින් ම ජාතියේ ආදරණීය තාත්තා වන්නේ ද එතුමා ය. ජාතික භාෂා දෙකෙන් ම ජාතිය ආමන්ත්‍රණය කිරිම තුළින් තමා සෙසු ජාතීන්ගේ අනන්‍යතාවය අගයන බවත්, ඒ අනුව කටයුතු කරන බවත් පෙන්වීම, සොයුරු සොයුරියන් කෙරෙහි පවත්නා වූ අසීමිත බැඳීම හා ලෙන්ගතුකම, අපට උරුම වූ සිංහල සම්ප්‍රදායානුකූ®ල පවුල් රටාව නැවතත් තහවුරු කිරිම ආදිය එතුමන් කෙරෙන් විද්‍යාමාන වන තවත් අපුරු ගති ලක්ෂණ කීපයකි. හෙළ රජ පරපුරෙන් පසුව සහෝදරයින් එකට එක් වී රට බේරා ගන්නට එකට කටයුතු කළ එකම යුගය ඔබගේ මේ යුගයයි.රට නව දිශාවකට යොමු කිරීමේ උවමනාව ඇති නිසාම ඒ සඳහා කටයුතු කිරීම එතුමාගේ ඊළඟ පියවරයි. එය සංවර්ධනයේ නව මාවතයි. ඒ සඳහා යොදා ගන්නා ශ්‍රී ලාංකීය ආකෘතිය (මොඩලය) එතුමා විසින් හඳුනාගෙන ඇත. එය මහින්ද රාජපක්ෂ ආකෘතියයි. ඒ ගැන ජාතිය තුළ පවතින්නේ අසීමිත විශ්වාසයකි. අපට එතුමා විශ්වාසයි. ජාතියට එතුමා විශ්වාසයි.චිරං ජයතු නායකයාණෙනි !.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>15</day>
    </date>
    <link>http://www.dinamina.lk/2010/12/15/_art.asp?fn=f1012155</link>
    <topic>අපට තියෙන්නෙඅපේ මොඩලයක්</topic>
    <author/>
    <content>2011 දෙසැම්බර් 01 දින පාර්ලිමේන්තුවේ පැවති ආර්ථික කටයුතු අමාත්‍යාංශය සහ ඉදිකිරීම්, ඉංජිනේරු සේවා නිවාස හා පොදු පහසුකම් අමාත්‍යාංශයේ අයවැය කාරක සභා විවාදය අවස්ථාවේ දී අමාත්‍ය විමල් වීරවංශ මහතා විසින් පවත්වන ලද කතාව ඇසුරෙන් මෙම ලිපිය සකස් කරන ලදී.ආණ්ඩුවේ ආර්ථික ක්‍රමවේදය අන්තර්ජාතික වශයෙන් කවර මොඩලයකට අයත්දැ'යි විපක්ෂයේ මන්ත්‍රීවරු ප්‍රශ්න කරති. අපට විදේශීය මොඩල නැත. ඇත්තේ අපේ ම මොඩලයෙකි. හෙවත් අපගේ ම ආකෘතියෙකි. අන්තර්ජාතික මොඩල අනුව ත්‍රස්තවාදය පරාජය කිරීමට ගිය අතීත පාලකයෝ හැමදාම පරාජයට පත්වූහ. ජනාධිපති මහින්ද රාජපක්ෂ මහතා ඒ ක්‍රමය වෙනස් කළේ ය. අපටම ආවේණික ක්‍රමයක් ඔස්සේ ත්‍රස්තවාදය පරාජය කළේ ය. ඒ අනුව ත්‍රස්තවාදය පරාජය කිරීමේ නව ක්‍රමවේදයක් ඔහු ලෝකයට හඳුන්වා දුන්නේය. අප ආර්ථික යුද්ධය ජය ගන්නේද අපට ම ආවේණික වූ දේශීය මොඩලයක් ඔස්සේ ය.වැවයි-දාගැබයි, ගමයි-පන්සලයි මුල් කරගත් අපේ ම ආර්ථික සංස්කෘතික හා සාමාජික මෙහෙයුමක් අතීතයේ ක්‍රියාත්මක විය. අප ත්‍රස්තවාදය පරාජය කරනු ලැබුවේද එම අනන්‍යතාව පෙරදැරි කරගෙන ය. ශ්‍රී ලංකාව කවර අභියෝගයකට මුහුණ දුන්න ද අපේ ම අනන්‍යතාව මත එය ජයග්‍රහණය කළ හැකි බව සනාථ කර තිබේ. අමෙරිකා එක්සත් ජනපදයේ ජනමාධ්‍ය සාමය සඳහා වූ අපගේ ක්‍රියාමාර්ග පැසසුමට ලක් කළේය.අපගේ ආර්ථික සැලැසුම්වල මූලික ඉලක්කය වන්නේ පොදු ජනයාගේ ජීවන තත්ත්වය ශක්තිමත් කිරීම ය. ඒ සඳහා පවුල් ලක්ෂ ගණනක් ආර්ථික හා සාමාජික වශයෙන් සවිබල ගැන්විය යුතුය. දුප්පත් පවුල්වල සැබෑ අවශ්‍යතා හඳුනා ගනිමින් හා ඔවුන් ද සංවර්ධනයට දායක කර ගනිමින් මේ ක්‍රියාදාමය ඉදිරියට යයි. ඉදිරි දසකයේ දී දේශීය ආර්ථිකය වේගවත් සංවර්ධනයක් කරා ගමන් කරන අතර ඊට ඉදිකිරීම් හා ජනාවාස ක්ෂේත්‍රයෙන් විශාල පිටුබලයක් සපයයි. 2010 හා සසඳන කල 2011 සඳහා ඉදිකිරීම් අංශයට වෙන්කර ඇති මුදල 1400% ක වර්ධනයක් පෙන්නුම් කරයි. නිවාස හා ජනාවාස ක්ෂේත්‍රය සසඳන කළ 420% ක වර්ධනයක් පෙන්නුම් කරයි.මෑතකදී කරන ලද සමීක්ෂණයකට අනුව ශ්‍රී ලංකාවේ වත්මන් නිවාස හිඟය ලක්ෂ පහළොවක් පමණ වේ. එයින් ලක්ෂ පහක අවශ්‍යතාව සුනාමි විපත් නිවාස වැඩසටහනින් ද උතුරු-නැගෙනහිර නිවාස සංවර්ධන වැඩසටහනින්ද සපුරා ගත හැකි වේ. ඉදිරි පස් වසර තුළ නව නිවාස ලක්ෂ දහයක් ඉදිකිරීම රජයේ ඉලක්කය යි. එම ඉලක්කය සහිත නිවාස දස ලක්ෂයේ වැඩසටහන හා ජනාවාස මෙහෙයුම 2011 ජනවාරියෙන් ආරම්භ කෙරේ. ජනාධිපතිතුමා අයවැය දේශනයේ දී පැහැදිලි කළ පරිදි 2011 වසර සඳහා උතුරට නිවාස 50000 ක්ද, කොළඹට නිවාස 65000 ක්ද අනෙකුත් ග්‍රාමීය ප්‍රදේශ සඳහා නිවාස 80000 ක්ද ඉදිකෙරේ.නිවාස මෙහෙයුමඅප, පුළුල් ජාතික නිවාස හා ජනාවාස මෙහෙයුමකට සූදානම් වූයේ කලකට පෙර සිටය. මේ වසරේ මුල් මාස හා අවසන් මාස පහ හා සැසඳීමේ දී පෙර සූදානම වඩාත් හොඳින් කැපී පෙනේ. 2010 ජනවාරි සිට මැයි දක්වා කාලයේ දී භාණ්ඩාගාරය නිවාස සංවර්ධනය සඳහා ලබාදුන් මුදල රුපියල් මිලියන හතෙකි. එමඟින් ජාතික නිවාස සංවර්ධන අධිකාරිය ඉදිකළ නිවාස ගණන දහසෙකි. එහෙත් මේ වසරේ මැයි සිට නොවැම්බර් දක්වා කාලයෙහි නිවාස ඉදිකිරීම් සඳහා රුපියල් මිලයන 93 කට වැඩි මුදලක් භාණ්ඩාගාරයෙන් වෙන් කැරිණි.ඒ අනුව නව නිවාස තුන්දහසකට අධික ප්‍රමාණයක් ජාතික නිවාස සංවර්ධන අධිකාරිය විසින් ඉදිකර තිබේ. දුගී දුප්පති ජනතාව උදෙසා වසරේ මුල් මාස පහ තුළ රුපියල් මිලියන 19 ක් රජය ලබාදී ඇත. එම මුදල ජනතාව වෙත ලබාදී ඇත්තේ නිවාස ආධාර හැටියට ය. එය ගෙවී ගිය මාස පහ තුළ දී රුපියල් මිලියන 50 දක්වා වර්ධනය කර ගැනීමට අපි සමත් වුණෙමු. රාජ්‍ය අරමුදල් මෙන් ම බාහිර අරමුදල් ද අපි මේ සඳහා යොදු ගත්තෙමු.මැතිවරණ කොට්ඨාස මට්ටමින් ප්‍රාදේශීය ලේකම් කොට්ඨාස මට්ටමින් හා ග්‍රාමසේවා වසම් මට්ටමින් විවිධ පරිමාණයෙන් නව නිවාස ඉදිකිරීම හා පවත්නා නිවාස වැඩි දියුණු කිරීම මේ වැඩපිළිවෙළ යටතේ සිදුවිය. ජනසෙවණ නිවාස වැඩසටහන මෙන් ම රණවිරු පවුල් සඳහා ක්‍රියාත්මක වූ "රණවිරු සෙවණ" නිවාස වැඩපිළිවෙළ සෑම ප්‍රාදේශීය ලේකම් කොට්ඨාසයකම මුල්කොට ක්‍රියාත්මක කෙරුණු "ජන කිරුළ" නිවාස සංවර්ධන වැඩසටහනත් මෙයට නිදසුන් ලෙසින් පෙන්නුම් කළ හැකි වේ.මෙරට නිවාස සංවර්ධන ඉතිහාසයේ ප්‍රථමවරට ශ්‍රී ලංකාවේ සෑම රාජ්‍ය බැංකුවක් ම ජාතික නිවාස සංවර්ධන අධිකාරිය සමගින් ජාතික නිවාස වැඩසටනට බද්ධවීමට සිය කැමැත්ත පළකර තිබේ. එහි ප්‍රතිඵලයක් ලෙස මහජන බැංකුව ජාතික නිවාස සංවර්ධන අධිකාරිය හා සම්බන්ධව "සෙවණ සවිය" නිවාස වැඩපිළිවෙළ දීප ව්‍යාප්තව ක්‍රියාවට නංවයි. ලංකා බැංකුවත් ජාතික ඉතිරි කිරීමේ බැංකුවත් තව නොබෝ දිනකින් මෙබඳු වැඩසටහනකට සම්බන්ධ වේ. එමෙන් ම රාජ්‍ය උකස් හා ආයෝජන බැංකුව විදේශ සේවා කාර්යාංශය සමග විදේශ රැකියාවන්හි නියුතු පිරිස් සඳහා නිවාස වැඩසටහනක් ක්‍රියාත්මක කිරීමට කැමැත්ත පළ කර තිබේ.දිවයිනේ එක් එක් ප්‍රදේශයන්හි සැබෑ සංවර්ධන අවශ්‍යතා හඳුනා ගනිමින් එම සංවර්ධන අවශ්‍යතාවන්ට අනුකූ®ලව සියලු සම්පත් ඒකරාශි කොට ඒකාබද්ධ සංවර්ධන වැඩසටහනක් කෙටි කාලයක් තුළදී ක්‍රියාවට නැංවීමේ රාජ්‍ය ක්‍රියාදාමයට අනුකූලව මේ වසරේ මොණරාගල දිස්ත්‍රික්කයේ සංවර්ධන කාර්යයන් ඒකාබද්ධ කරමින් "දැයට කිරුළ" සංවර්ධන වැඩසටහන ක්‍රියාවට නැංවේ.මොණරාගල දිස්ත්‍රික්කය ශ්‍රී ලංකාවේ වඩාත් සංවර්ධන අවශ්‍යතා පවත්නා දිස්ත්‍රික්කයක් ලෙසින් පවුල් පහළොස් දහසකට වැඩි ප්‍රමාණයක් නිවාස අවශ්‍යතා පවත්නා දිස්ත්‍රික්කයක් වේ. ඒ අනුව එම ප්‍රදේශයේ ක්‍රියාත්මක කෙරෙන දැයට කිරුළ නිවාස සංවර්ධන වැඩසටහන සඳහා භාණ්ඩාගාරය විසින් රුපියල් මිලියන 50 ක මුදලක් වැයකරන අතර, එම වැඩපිළිවෙළ ඔස්සේ මොණරාගල දිස්ත්‍රික්කයේ නිවාස අවශ්‍යතාව සපුරාලීමට හැකියාව ලැබී තිබේ.සංවර්ධන වැඩපිළිවෙළආරක්ෂක අමාත්‍යාංශයේ ලේකම්වරයාගේ මූලිකත්වයෙන් කොළඹ නගරය වඩාත් සංවර්ධිත නගරය බවට පත් කිරීමේ විධිමත් සංවර්ධන වැඩපිළිවෙළක් ක්‍රියාත්මක කෙරේ. ඒ යටතේ පැල්පත් හා තාවකාලික නිවාසවල ජීවත්වන පවුල් 65000 කට නව නිවාස පහසුකම් හිමි වේ. කොළඹ නගරයේ බහුතර ජනතාවක් ජීවත්වන්නේ අඩු පහසුකම් සහිත නිවාස ව්‍යපෘති තුළයි.ඔවුන් ජීවත්වන ජනාවාසවල අභ්‍යන්තර මාර්ග, බීමට ජලය, ජලය බැසයාමේ කානු පද්ධති, අප ජල ව්‍යාපෘති, විදුලිය, ප්‍රජාශාලා පෙර පාසල් වැඩි දියුණු කිරීම අවශ්‍යයෙන් ම සිදුකළ යුතු කටයුත්තකි. මේ කාර්යය පිළිබඳ විශේෂ අවධානය යොමු කිරීමේ ප්‍රතිඵලයක් ලෙස 2010 ලෝක ජනාවාස දිනය නිමිති කොට කොළඹ නගරයේ අඩුපහසුකම් සහිත නිවාස ව්‍යාපෘති 100 ක එම යටිතල පහසුකම් වැඩි දියුණු කිරීම සිදුකළ අතර, මෙයට රජය රුපියල් මිලියන 50 ක මුදලක් වැයකොට තිබේ.ජනසෙත ජංගම සේවාවකොළඹ නගරයේ හා ඒ අවට ප්‍රදේශයේ ඉදිවී ඇති මහල් නිවාසයන් බහුතරයක් දශක තුනක පමණ ඉතිහාසයකට හිමිකම් කියයි. ඒවා බොහෝමයක් අද අවශ්‍යයෙන්ම පිළිසකර කළයුතු තත්ත්වයක පවතී. අප පසුගිය මාස කිහිපය තුළ ඒ බොහෝ මහල් නිවාස ව්‍යාපෘති අධීක්ෂණය කිරීම සහ එම නිවාස ව්‍යාපෘතිවලට බලපාන විවිධ ගැටලු හඳුනා ගැනීම "ජනසෙත ජංගම සේවාව" තුළින් සිදුකරනු ලැබීය. මෙම නිවාස ක්‍රම මුහුණ පා සිටින යටිතල පහසුකම් ගැටලු සඳහා තාවකාලික විසඳුම් ලබාදීම මෙම ප්‍රශ්න වඩාත් ව්‍යාකූල කිරීමට හේතුව තිබේ.මේ සියලු නිවාස ව්‍යාපෘතීන්හි යටිතල පහසුකම් වැඩිදියුණු කොට අදාළ මහල් නිවාස ව්‍යාපෘති සම්පූර්ණයෙන් පිළිසකර කිරීමෙන් අනතුරුව එම මහල් නිවාසයන්හි නිවාසලාභීන්ගෙන් සමන්විත කළමනාකරණ සංස්ථා වෙත එහි අයිතිය බාරදීම රජයේ අපේක්ෂාවයි. මෙම කරුණ පිළිබඳ රජයේ විශේෂ අවධානය යොමුවීමේ ප්‍රතිඵලයක් ලෙස ඉදිරි දශක තුනක කාලපරිච්ඡේදය තුළ මෙම මහල් නිවාස පිළිසකර කිරීම වෙනුවෙන් අතිගරු ජනාධිපතිතුමන් මෙවර අයවැය යෝජනා තුළින් රුපියල් මිලියන 1000 ක මුදලක් වෙන්කොට තිබේ. එම මුදල් දායක කොට 2011 ජනවාරි මාසයේ සිට කොළඹ නගරයේ මහල් නිවාස පිළිසකර කිරීමේ වැඩපිළිවෙළ වඩාත් විධිමත් ව සිදුකරනු ඇත.ඉදිවන සෑම නිවසකම අයිතිය නිවාසලාභියාට හිමිකරදීම වත්මන් රජයේ මූලික ප්‍රතිපත්තියක් වේ. මහින්ද චින්තන ඉදිරි දැක්මේ නිවාස හා ජනාවාස ක්‍ෂේත්‍රය පිළිබඳ කරුණු ඉදිරිපත් කරන ජන සෙවණ ජාතික නිවාස වැඩසටහනේ සඳහන් ආකාරයට මෙරට සෑම පුරවැසියෙකුට ම නිවසක හිමිකම ලබාදීම වත්මන් රජයේ මූලික අපේක්ෂාවකි. මේ අපේක්ෂාව සපුරාලීම සඳහා මෙරට නිවාස හා ජනාවාස සංවර්ධනය වෙනුවෙන් දායක කරගනු ලබන භූමිය පිළිබඳව සැබෑ දත්ත හා තොරතුරු විධිමත්ව රැස් කිරීම අත්‍යවශ්‍ය කාර්යයක් වේ.එය මෙතෙක් නියමානුකූලව සිදු නොවීම විශේෂයෙන් ජාතික නිවාස සංවර්ධන අධිකාරිය වැනි ආයතනයන්හි දේපළ ගැටලු විසඳා ගැනීමට නොහැකි තත්ත්වයක් උදාකිරීමට හේතු වී තිබේ. මෙහි ප්‍රතිඵලයක් ලෙස දැනට මාස කිහිපයකට ප්‍රථම ආරම්භ කළ "ඉඩම් මෙහෙයුම්" ජාතික නිවාස සංවර්ධන අධිකාරිය විසින් දැන් නිමකොට තිබේ.ඒ අනුව දිවයිනේ සෑම දිස්ත්‍රික්කයක ම ප්‍රාදේශීය ලේකම් කොට්ඨාස හා ගම් මට්ටමින් අධිකාරිය නිවාස සංවර්ධනය වෙනුවෙන් දායක කරගනු ලැබූ ඉඩම් පිළිබඳ පැහැදිලි දත්ත හා තොරතුරු එක්රැස් කිරීමක් සිදුකොට ඇත. එය සහාය කොට මෙතෙක් නිවාස ඉදිකළ සෑම නිවාසලාභියෙකුටම නිවසේ අයිතිය විධිමත්ව පවරාදීමටත් තවදුරටත් නිවාස හා ජනාවාස සංවර්ධනය සඳහා දායක කරගත හැකි බිම් කොටස් හඳුනා ගැනීමටත් හැකියාව ලැබී තිබේ.ජනාවාස මෙහෙයුමඅප විසින් සියලු පූර්ව සූදානම් කටයුතු සිදුකරනු ලැබුවේ 2011 වසරත් සමගින් ක්‍රියාත්මක කිරීමට යෝජිත "නිවාස දස ලක්ෂයේ නිවාස හා ජනාවාස මෙහෙයුම" වඩාත් විධිමත්ව හා ඵලදායී අයුරින් ක්‍රියාත්මක කිරීමේ අපේක්ෂාවෙනි. නිවාස හා ජනාවාස මෙහෙයුම හුදෙක් එක් අමාත්‍යාංශයක් හෝ රාජ්‍ය ආයතන කිහිපයක් හුදකලාව ක්‍රියාවට නංවන වැඩසටහනක් නො වේ.සැබෑ ලෙසින් ම නිවාස අවශ්‍යතාව පවත්නා සියලු ජනකොටස් දායක කර ගනිමින් එයට සහාය වන සියලු රාජ්‍ය ආයතනත් අමාත්‍යාංශ සහ වෙනත් සංවිධානත් සම්බන්ධ කර ගනිමින් වැඩපිළිවෙළ ක්‍රියාත්මක කරනු ලබන්නේ ඒකාබද්ධ සංවර්ධන වැඩසටහනක් ලෙසිනි. පාරම්පරික නිවාස අවශ්‍යතාව පවත්නා ගම තුළත් වඩාත් සංකීර්ණ නිවාස ගැටලු පවතින නගරය තුළත් අප රටේ ආර්ථිකය සවිමත් කරන වතුකරය, ධීවර ක්‍ෂේත්‍රය වැනි සියලු ක්‍ෂේත්‍ර ආවරණය වන අයුරින් ඒකාබද්ධ වැඩසටහනක් ලෙසින් නිවාස හා ජනාවාස සංවර්ධන වැඩසටහන ක්‍රියාවට නැංවේ.දස ලක්ෂයේ නිවාස වැඩසටහනින් ඉදිකෙරෙන සෑම නිවසක්ම පරිසර හිතකාමී නිවසක් විය යුතුය යන්න රජයේ මූලික අපේක්ෂාවකි. එයට අනුව 2011 වසරේ සිට නිවාස සංවර්ධනය සඳහා ලබාදෙන සෑම ණය මුදලක් හා ආධාර මුදලකට සමගාමීව ඵලදායී රුක් රෝපණ වැඩසටහනක් ක්‍රියාත්මක කිරීම අනිවාර්ය කොට තිබේ.විමධ්‍යගත අරමුදල් නිවාස සංවර්ධනය සඳහා දායක කර ගැනීමේ දී ණය මුදලක් වශයෙන් නොව ආධාර මුදලක් වශයෙන් ලබාදීමේ අවස්ථාව සලසාදෙන ලෙස විරුද්ධ පක්ෂ පාර්ලිමේන්තු මන්ත්‍රීවරුන් විසින් අයවැය විවාදය අවස්ථාවේ දී ඉල්ලීමක් කරන ලදී. මේ කරුණ පිළිබඳ අප විසින් වරක් කැබිනට් මණ්ඩලයේ දී සාකච්ඡා කළ අතර, එහිදී මුදල් අමාත්‍යාංශ නිර්දේශය වූයේ විමධ්‍යගත අරමුදල් පොදු කටයුතු සඳහා දායක කරගත යුතු බව යි.එකී මුදල්, නිවාස සංවර්ධනය වැනි පෞද්ගලික කාර්යයක් වෙනුවෙන් සහාය කර ගන්නේ නම් එය අවශ්‍යයෙන් ම නැවත අයකර ගත යුතු ණය මුදලක් ලෙසින් ආයෝජනය කළයුතු බව ඔවුන් විසින් පෙන්වා දෙන ලදී. එම ප්‍රතිපත්තිය පළාත් සභා සඳහා ද අනුගමනය කෙරෙන බව මේ අවස්ථාවට සහභාගි වූ ප්‍රධාන ඇමැතිවරුන් විසින් ප්‍රකාශ කරන ලදී. එනමුත් මන්ත්‍රීවරුන් වෙත ලබාදෙන විමධ්‍යගත අරමුදල් දායක කර ගනිමින් නිවාස ආධාර වැඩපිළිවෙළක් ඉදිරියේදී ක්‍රියාවට නැංවීමට රජයේ අවධානය යොමු වී ඇත.ඉදිකිරීම් ක්‍ෂේත්‍රයපසුගිය මාස කිහිපය තුළ ඉදිකිරීම් ක්‍ෂේත්‍රයේද විශාල දියුණුවක් ඇතිව තිබේ. 2010 වසරේ සැප්තැම්බර් මස 30 දින වන විට රාජ්‍ය ඉංජිනේරු සංස්ථාව රුපියල් මිලියන 204 ක ලාභ ප්‍රතිශතයක් උපයා ඇති අතර, 2009 වසරේ මේ කාලපරිච්ඡේදය තුළ එම ආයතනය උපයා ඇති ලාභ මුදල රුපියල් මිලියන 164 කි. එමෙන්ම ඉදිකිරීම් ක්‍ෂේත්‍රය තුළ විවිධ අභියෝගයනට මුහුණ පා සිටි රාජ්‍ය සංවර්ධන නිර්මාණ නීතිගත සංස්ථාව වැනි ආයතන අද වඩාත් ඵලාදායී ආයතන ලෙසින් ඉදිකිරීම් ක්‍ෂේත්‍රයේ නියුතු වේ.විශේෂයෙන් රජයේ ඉදිකිරීම් කටයුතු සඳහා ආයතන තෝරා ගැනීමේ දී රාජ්‍ය ඉංජිනේරු සංස්ථාව හා රාජ්‍ය සංවර්ධන නිර්මාණ නීතිගත සංස්ථාව වැනි ආයතන සඳහා ප්‍රමුඛත්වය ලැබී තිබේ. ජනාධිපතිතුමන්ගේ අදහසක් පෙරදැරි කොට දේශීය ඉදිකිරීම් කළ මේ ආයතන වෙත මුල් තැනක් ලබාදීම නිසා එකී ආයතන මෙන් ම ඉදිකිරීම් ක්ෂේත්‍රයේ රැකියා නියුතු අය මේ රාජ්‍ය ආයතනයට විශාල ශක්තියක් ලබාදී තිබේ.ආරක්ෂක අමාත්‍යවරයා විසින් ශ්‍රී ලංකාව හඳුන්වාදී තිබුණේ චීනයට පමණක් දෙවෙනි වන වේගවත් ආර්ථික සංවර්ධනයකට යොමුවූ ආසියාතික රාජ්‍ය ලෙස ය. එමෙන්ම මෑතකදී ශ්‍රී ලංකාවට පැමිණි ඉන්දියානු විදේශ අමාත්‍යවරයා ශ්‍රී ලංකාව හඳුන්වාදී තිබුණේ ඉන්දියානු අයෝජකයන්ට තම ආයෝජකයන් සඳහා හඳුනාගත හැකි වඩාත්ම සුදුසු රාජ්‍ය ලෙස ය.ජාත්‍යන්තර දේශපාලන නායකත්වය විසින් මෙවන් ආකාරයකට ශ්‍රී ලංකාව හඳුන්වා දෙනු ලබන්නේ දශක තුනක කුරීරු යුද්ධය නිමාකොට සාමය උදාව දෙවසරක් ගතවීමෙන් අනතුරුව යි. පශ්චාත් යුද වාතාවරණ සමයක් තුළ ශ්‍රී ලංකාව ප්‍රජාතන්ත්‍රවාදය ඇතුළු විවිධ ක්‍ෂේත්‍ර ඔස්සේ ලබා ඇති ජයග්‍රහණ අති විශිෂ්ට වේ. දශක ගණනාවක යුද්ධය අවසන්ව වසර දෙකක් ගතවීමත් ප්‍රථම යුද ගිනි ඇවිලුණු උතුරු නැගෙනහිර ප්‍රදේශ නීතියේ විධානයටත් සාමකාමී පරිසරයටත් අනුගත වී තිබේ.අප නැවතත් පාර්ලිමේන්තු මැතිවරණයක් සඳහා යොමු වන්නේ තවත් වසර 05 කිනි. එදින අප සතුවන්නේ ආර්ථික වශයෙන් ශක්තිමත් වූ රටකි. මේ ආසියානු කලාපයම වඩාත් ආකර්ෂණීය වූ වාණිජ කේන්ද්‍රීය රාජ්‍යයකි. යහ පාලනයේ ප්‍රතිඵලයක් ලෙසින් වඩාත් තිරසාර සමාජයක ජීවත්වන ජන සමූහයකි. ජනාධිපතිතුමන්ගේ නායකත්වයෙන් අද දිනයේ අප කැප වී සිටින්නේ එවන් ඉලක්ක ජය ගැනීම සඳහා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012161</link>
    <topic>බය නැතිව තීන්දු ගන්නඅප ඔබ රකිනවා</topic>
    <author>ධනුෂ්ක ගොඩකුඹුර</author>
    <content>ජනතා සේවය ඉටුකිරීමට සද්භාවයෙන් ගන්නා තීන්දු හේතුවෙන් රාජ්‍ය සේවකයන් අපහසුතාවන්ට පත්වීමට ඉඩ නොතබන බව ජනාධිපති මහින්ද රාජපක්ෂ මහතා අවධාරණය කෙළේ ය.“සද්භාවයෙන් යුතුව ඔබ ගන්නා තීන්දු ඇතැම් විටෙක නිවැරැදි වෙන්න පුළුවන්. විටෙක වැරැදි වෙන්න පුළුවන්. ඒ කෙසේ වුවත් රජයේ සේවකයන් රැක ගැනීමට අප සිටිනවා. ඒ නිසා බිය නැතුව තීන්දු ගන්න” යි ජනාධිපතිවරයා පැවැසීය.ජනාධිපතිවරයා මේ අදහස් පළ කෙළේ ශ්‍රී ලංකා පරිපාලන සේවා විභාගය සමත් 135 දෙනකුට පරිපාලන සේවයේ පත්වීම් ප්‍රදානය කිරීමට අරලියගහ මන්දිරයේ දී ඊයේ (15) පැවැති උත්සවයකදී ය.ශ්‍රී ලංකා පරිපාලන සේවයේ නිලධාරීන් රාජ්‍ය නායකයාගේ අතින් පත්වීම් ලබාගත් ප්‍රථම අවස්ථාව ලෙස ඉතිහාසගත වෙයි.ජනතාවට සේවය කිරීම දෙවියන්ට කරන සේවයක් ලෙස තමා සලකන බව කී ජනාධිපතිවරයා ඒ සේවය වගකීමෙන් යුතුව ඉටුකරන ලෙස ඉල්ලා සිටියේ ය.දෙවුන්දර තුඩුවේ සිට පේදුරු තුඩුව දක්වා ඕනෑම තැනක නිදහසේ රාජකාරී කළ හැකි වාතාවරණයක් දැන් සකසා ඇති බැවින් දෙවියන්ට කරන සේවයක් බඳු ජනතා සේවය නොපිරිහෙළා ඉටුකරන ලෙස ජනාධිපතිවරයා ඉල්ලා සිටියේ ය.තනතුරු ලැබුණු පසු මව පියා අමතක වන රාජ්‍ය නිලධාරීන්ගෙන් ඵලක් නැති බව කී ජනාධිපතිවරයා සංස්කෘතිය හා සභ්‍යත්වය රැක ගැනීමේ නායකත්වය රාජ්‍ය සේවකයන් විසින් ගත යුතු බවත් කීවේ ය.රාජ්‍ය පරිපාලන හා ස්වදේශ කටයු‍්‍රතු ඇමැති ඩබ්ලිව්. ඩී. ජේ. සෙනෙවිරත්න, නියෝජ්‍ය ඇමැති විජය දහනායක, ජනාධිපති ලේකම් ලලිත් වීරතුංග මහත්වරු ඇතුළු පිරිසක් ද මේ අවස්ථාවට එක්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012162</link>
    <topic>විදුලි ඒකක 90ට අඩු නම් බිල වැඩි කරන්නේ නෑ</topic>
    <author>චමීර ඇල්ලදෙණිය</author>
    <content>විදුලි ඒකක 90ට අඩුවෙන් විදුලිය පාරිභෝජනය කරන්නන්ට කිසිදු මිල වැඩිවීමක් සිදු නොකිරීමට විදුලිබල හා බලශක්ති අමාත්‍යාංශය තීරණය කර තිබේ.එමෙන්ම ජීපී 1 (GP01)  යටතේ තිබෙන සුළු හා මධ්‍යම පරිමාණ කර්මාන්ත කරුවන්ට ද සියයට 8ක මිල වැඩිවීම බලනොපාන බවද විදුලිබල අමාත්‍යාංශය අවධාරණය කරයි.රාජ්‍ය ප්‍රතිපත්ති රාමුවට අනුව මේ විදුලි ගාස්තු වැඩිවීම මහජන උපයෝගිතා කොමිසමේ යෝජිත ඒකක 60 සීමාව ඉවත්කර, පසුගියදා පාර්ලිමේන්තුවේදී සම්මත වූ 2011 අය-වැය යෝජනාවන්ට අනුව ඒකක 90කට වඩා පරිහණය කරන්නන්ට බලපාන පරිද්දෙන් ක්‍රියාත්මක කිරීමට විදුලිබල අමාත්‍යාංශය තීරණය කර ඇත.ඒ අනුව විදුලි පාරිභෝගිකයන්ගෙන් සියයට 78ක් පමණ වන ඒකක 90ට වඩා අඩුවෙන් පරිහරණය කරන්නන් වෙනුවෙන් විදුලි මිලෙහිි කිසිදු වෙනසක් නොකරන බවට අමාත්‍යාංශය අවධාරණය කරයි.2011 අය-වැයට අනුව ආගමික ස්ථාන, පාසල් හා රෝහල්වල විදුලි ගාස්තුවෙන් සියයට 25ක් අඩුකිරීමට ද රජය තීරණය කර තිබේ. මින් ඉදිරියට මාස 6කට වරක් විදුලි ගාස්තු ප්‍රතිශෝධනයන් සිදුකෙරෙන අතර එය ලැබෙන වර්ෂාපතනය හා ඉන්ධන මිලෙහි සිදුවන උච්චාවචනය මත සිදු කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012163</link>
    <topic>අපරාධකරුවන් කොටු කරගන්නනගර පුරා ආරක්ෂක කැමරා</topic>
    <author>විජයානි එදිරිසිංහ</author>
    <content>පාතාල අපරාධකරුවන්, කොල්ලකල්ලි, කප්පම්කරුවන් සහ මත්ද්‍රව්‍ය ජාවාරම්කරුවන් පොලිසියට කොටු කර ගැනීම පිණිස කොළඹ ඇතුළු රට පුරා නගරවල ආරක්ෂක කැමරා සවි කෙරේ.ලෝකයේ දියුණු රටවල දැනට ක්‍රියාත්මක මේ ක්‍රමය ආරක්ෂක ලේකම් ගෝඨාභය රාජපක්ෂ මහතාගේ යෝජනාවක් අනුව ශ්‍රී ලංකාවේද ස්ථාපිත කෙරේ.දැනට කොළඹ නගරය සහ ඒ ආශ්‍රිත ප්‍රදේශවල සවි කෙරෙන කැමරා නිල වශයෙන් විවෘත කිරීම ලබන 21 දා දහවල් 1.30 ට සිදු කෙරේ.ආරක්ෂක කැමරා සවි කිරීමේ යෝජනාව මීට වසර කීපයකට පෙර ඉදිරිපත් වූවද ඒ සඳහා වැය වන මුදල අති විශාල බැවින් ක්‍රියාත්මක වූයේ නැත.එහෙත් විවිධ අපරාධ සිදු කොට පළා යන අපරාධකරුවන් කොටු කර ගැනීම සඳහාත් රට තුළ අපරාධ මුළුමනින්ම නැති කිරීම සඳහාත් ආරක්ෂක කැමරා සවි කළ යුතු බව ආරක්ෂක ලේකම්වරයා අවධාරණය කර තිබේ. මීට මාස කීපයකට පෙර සිදු වූ එච්එස්බීසී කෝටි 7 ක මංකොල්ලය ඇතුළු මහා පරිමාණ කොල්ලකෑම් කීපයක තොරතුරු තවමත් සොයා ගැනීමට නොහැකි වී ඇත.අපරාධකරුවන් කොටු කර ගැනීමට ආරක්ෂක අංශ යොදන උපක්‍රම මඟ හරිමින් විවිධ ක්‍රම ඔස්සේ කොල්ලකෑම් සිදු කිරීම එයට හේතුවයි. එහෙත් ආරක්ෂක කැමරා සවි කළ පසු දවස පුරා සියලු තොරතුරු වීඩියෝ ගත වේ.කොළඹින් ආරම්භ කෙරෙන මේ වැඩපිළිවෙළ ලබන වසර අවසාන වීමට ප්‍රථම දිවයිනේ සෙසු ප්‍රධාන ප්‍රදේශවලද ආරම්භ කෙරෙනු ඇත.මේ ආරක්ෂක කැමරා සවි කිරීමෙන් පසු ඒවා අධීක්ෂණයට නියෝජ්‍ය පොලිස්පතිවරයකු සහ පොලිස් අධිකාරිවරයෙකුගෙන් සමන්විත විශේෂ කණ්ඩායමක් පත් කර ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012164</link>
    <topic>අභිරහස් සේප්පුවේ යතුරු 2ක් මහා භාණ්ඩාගාරයෙන් හමුවෙයි</topic>
    <author>සන්ධ්‍යා කරුණාරත්න</author>
    <content>කොළඹ ජාතික රෝහලේ වසර 105ක් පැරැණි සේප්පුවේ යතුරු දෙකක් මහා භාණ්ඩාගාරයේ තිබී හමු වී තිබේ.කිලෝග්රෑම් පහක් පමණ බරැති ඉබ්බන් තුන්දෙනෙක් යොදා වසා ඇති මේ රහසිගත සේප්පුවේ ඉබ්බන් දෙකක යතුරු හමුවී ඇතත් ඉතිරි යතුර නොමැති බව ජාතික රෝහලේ අධ්‍යක්ෂ වෛද්‍ය හෙක්ටර් වීරසිංහ මහතා පවසයි.ඒ නිසා රජයේ කර්මාන්ත ශාලාව සහභාගි කරවා ගනිමින් මේ සේප්පුවේ ඉබ්බො කඩා සේප්පුව විවෘත කිරීමට කටයුතු යොදා ඇතැයි ද අධ්‍යක්ෂවරයා කීය.මීටර් 2ක් උස, මීටර් 2.5ක් දිග, මීටර් 1.5ක් පළල මේ සේප්පුවේ බිත්ති සියල්ල කොන්ක්‍රීට්වලින් සකස් කර තිබේ. යකඩ මිශ්‍ර ලෝහයකින් සේප්පුවේ දොරවල් හතර නිම කර ඇත. වසර 106ක් තිස්සේ මේ සේප්පුව විවෘත නොකිරීම මෙහි ඇති වැදගත්ම කාරණාවයි.මේ සේප්පුව පිහිටා ඇති ගොඩනැඟිල්ල පුරා විද්‍යාත්මක වටිනාකමකින් යුත් වසර 150ක් පමණ පැරැණිය. බ්‍රිතාන්‍ය පාලන යුගයේ 1904 දී ශ්‍රී ලංකාවේ රෝහල් විශේෂයෙන් කොළඹ ජාතික රෝහල, ද සොයිසා කාන්තා රෝහල, කොළඹ ඇස් රෝහල, කාසල් කාන්තා රෝහල ඇතුළු රෝහල් කොළඹ රෝහල් මණ්ඩලය නම් පරිපාලන ඒකකයක් මගින් පාලනය කර ඇත. එහි ප්‍රධානියා වූයේ අධිකාරිවරයෙකි. එම රෝහල් මණ්ඩලය පවත්වාගෙන ගොස් තිබෙන්නේ මේ සේප්පුව පිහිටා තිබෙන ගොඩනැඟිල්ලේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012165</link>
    <topic>සෞඛ්‍ය සම්පන්න රටවල් අතර ශ්‍රී ලංකාව පෙරමුණේ</topic>
    <author>මහින්ද අලුත්ගෙදර, සිතාරා සේනානි සහ සන්ධ්‍යා කරුණාරත්න</author>
    <content>ලෝකයේ සෞඛ්‍ය සම්පන්න රටවල් අතරින් තවදුරටත් ඉදිරියෙන් සිටීමට ශ්‍රී ලංකාව සමත්ව ඇතැයි එක්සත් ජාතීන්ගේ ලෝක ජනගහන අරමුදල පවසයි.දකුණු ආසියානු කලාපයට අයත් රටවල් සැසදීමේදී සියලු සෞඛ්‍ය දර්ශක අතින් ශ්‍රී ලංකාව පෙරමුණ ගෙන සිටින බවද එම අරමුදල නිකුත් කළ නවතම වාර්තාව මඟින් පෙන්වා දෙයි.නිදහස් සෞඛ්‍ය සේවාව තුළ ශ්‍රී ලංකාව ජයග්‍රහණ රැසක් ලබාගෙන ඇති බව පෙන්වා දෙන එක්සත් ජාතීන්ගේ ලෝක ජනගහන අරමුදලේ - 2010 වාර්තාව ළදරු මරණ අනුපාතය හා මාතෘ මරණ අනුපාතය ඉතා පහළ අගයක් ගැනීමත් උපතේ දී ආයු අපේක්ෂාව ඉහළ අගයක් ගැනීමත් කැපීපෙනෙන බව කියා සිටී. දකුණු ආසියානු කලාපීය රටවල් සැසඳීමේදී ශ්‍රී ලංකාවේ උපත් දහසකට ළදරු මරණ 15ක් වාර්තා වන නමුත් එම අගය මාලදිවයිනේ 20ක්ද නේපාලයේ 38ක්ද වේ. ඊට අමතරව භූ®තානයේ හා බංග්ලාදේශයේ එම අගය 41 ක් ගන්නා අතර ඉන්දියාව 52ක් බවද ලෝක ජනගහන අරමුදලේ 2010 වාර්තාව මගින් පෙන්වා දෙයි.ජනාධිපති මහින්ද රාජපක්ෂ මහතාගේ උපදෙස් හා මඟපෙන්වීම පරිදි සෞඛ්‍ය අමාත්‍යාංශය මගින් ආරම්භ කර තිබෙන වැඩසටහන් හා ලෝකයේ දියුණු ක්‍රමවේදයන් අනුගමනය කිරීම හේතුවෙන් ශ්‍රී ලංකාව සෞඛ්‍ය සම්පන්න රටක් බවට පත්ව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012166</link>
    <topic>අවදානම් සහිත කණ්ඩායම් වෙතනව ඉන්ෆ්ලුවෙන්සා එන්නත</topic>
    <author>සන්ධ්‍යා කරුණාරත්න</author>
    <content>නව ඉන්ෆ්ලුවෙන්සා ඒ එච් 1 එන් 1 වසංගත තත්ත්වය ශීඝ්‍රයෙන් ව්‍යාප්තවීමේ අවදානමක් පවතින නිසා අවදානම් සහිත කණ්ඩායම් වෙත නව ඉන්ෆ්ලුවෙන්සා එන්නත ලබා දෙන ලෙස සියලුම පළාත් සෞඛ්‍ය ඇමැතිවරුන්ට සෞඛ්‍ය ඇමැති මෛත්‍රීපාල සිරිසේන මහතා උපදෙස් දී ඇත.ඒ අනුව මෙම එන්නත සියලු සෞඛ්‍ය කාර්ය මණ්ඩලවලට, අත්‍යවශ්‍ය කාර්ය මණ්ඩල වන ත්‍රිවිධ හමුදාව, පොලිසිය, වරාය, ගුවන් තොටුපොළ, සංචාරක මණ්ඩලයේ කාර්ය මණ්ඩලයට, දීර්ඝ කාලීන රෝග වැළඳුණු පුද්ගලයින්ට (දියවැඩියාව, වකුගඩු රෝග, හෘද රෝග), විදේශගත වන ඕනෑම අයෙකුට, ගර්භිණී කාන්තාවන්ට, අධි අවදානම් තත්ත්වයෙහි ලා සැලකෙන ඕනෑම පුද්ගලයෙකුට මෙම එන්නත් ලබාදිය යුතුය.මෙම රෝගය වසංගතයක් දක්වා පැතිරීමට පෙර මෙම අවදානම් කණ්ඩායම්වලට මේ එන්නත ලබාදීමට සෞඛ්‍ය අමාත්‍යාංශය, සෞඛ්‍ය වෛද්‍ය නිලධාරී කාර්යාල ඇතුළු සෞඛ්‍ය පද්ධතිය තුළින් කටයුතු කළ යුතු බවට ද සෞඛ්‍ය ඇමැතිවරයා අවධාරණය කරයි.මෙම රෝගී තත්ත්වයෙන් පසුවන්නේ යැයි හඳුනාගන්නා සියලු රෝගීන්ට ලබාදීම සඳහා ප්‍රති වෛරස ඖෂධ කායික හා ළමා රෝග විශේෂඥ වෛද්‍ය සේවා සපයන සියලු රෝහල්වලට මේ වන විටත් නිකුත් කර තිබේ.මේ දිනවල දෙවන වරටත් ශ්‍රී ලංකාවේ පමණක් නොව ලෝකයේ සෙසු රටවලද ගෝලීය ඉන්ෆ්ලුවෙන්සා වසංගතය ව්‍යාප්ත වෙමින් පවතියි. රෝගය ඉතා ශීඝ්‍රයෙන් ශ්‍රී ලංකාව පුරා පැතිර ගියොත් එය උග්‍ර වසංගත රෝග තත්ත්වයක් දක්වා ව්‍යාප්ත විය හැකිය. මේ නිසා මෙම රෝගය වළක්වා ගැනීමට ලෝක සෞඛ්‍ය සංවිධානය විසින් නිෂ්පාදනය කළ එන්නත් සීමිත ප්‍රමාණයක් නොමිලයේ මෙරටට ලබා දී ඇත. එම එන්නත කිසිදු බියකින් තොරව අවදානම් කණ්ඩායම් වෙත ලබාගන්නා ලෙස සෞඛ්‍ය අමාත්‍යාංශය දැනුම් දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012167</link>
    <topic>දේශ ද්‍රෝහී බලවේගවලට හිස ඔසවන්න ඉඩ දෙන්නේ නෑ</topic>
    <author>භක්ති ධර්මපි‍්‍රය මෙන්ඩිස්</author>
    <content>ලංකාව තුළ දේශද්‍රෝහී බලවේගයකට හිස එසැවීමට ඉඩ නොතබන බව යුද හමුදාපති ලුතිනන් ජෙනරාල් ජගත් ජයසූරිය මහතා අවධාරණය කරයි. ශ්‍රී ලංකාව සංවර්ධනයේ ආශ්චර්යයක් බවට පත් කිරීමේ සේනාධිනායකයාගේ අරමුණ මුදුන් පත්කර ගැනීමට යුද හමුදාව කැප විය යුතු බවද ඒ මහතා කීය. ඒකීය රටක් බවට පත් වී ඇති මෙවන් අවධියක පෙරට වඩා අභියෝගයන්ට මුහුණ දීමට අප සූදානම් විය යුතුª බවද ජයසූරිය මහතා කියා සිටියේ ය.යුද හමුදා සන්නාහ සන්නද්ධ බළකායේ 55 වැනි සංවත්සර උත්සවයේදී යුද හමුදාපති ජගත් ජයසූරිය මහතා මේ අදහස් ප්‍රකාශ කළේ ය. කොළඹ මෝදර රොක් හවුස්හි සන්නාහ සන්නද්ධ බළකා මූලස්ථානයේ ඊයේ (15) මේ උත්සවය පැවැත්විණි.මෙහිදී යුද හමුදාපතිවරයාට උත්තමාචාර පෙළපාලියක් පැවැත් වූ අතර ඒ සඳහා සන්නාහ සන්නද්ධ රථ ද එක්කර තිබුණි. මෙහිදී තවදුරටත් අදහස් දැක්වූ හමුදාපතිවරයා මෙසේ ද කීය.“මානුෂීය මෙහෙයුම දියත් කරමින් ත්‍රස්තවාදයෙන් බැට කෑ ජනතාව අපි මුදා ගත්තෙමු. එම ජනතාව ආරක්ෂා කර ගනිමින් සංවර්ධනයෙන් ඉහළ තලයකට ගෙන ඒම සමස්ත යුද හමුදාවේම වගකීමක්.විනාශ වී ගිය ජන ජීවිතය අප බේරා දුන්නා සේම නැවත ජාතිය ගොඩනැගීම පිළිබඳවද ජනතාව තුළ ඇත්තේ බලවත් විශ්වාසයක්. ජනතාව තුළ ඇති එම විශ්වාසය තව තවත් තහවුරු කිරීම සඳහා අප ක්‍රියා කළ යුතුයි. ඕනෑම තත්ත්වයකට මුහුණ දීම සඳහා යුද හමුදාව තව තවත් ශක්තිමත්ව පවත්වාගෙන යා යුතු බව මාගේ විශ්වාසයයි.හමුදාව ශක්තිමත් කිරීම සුබ සාධනය හරහා ද සිදු විය යුතුයි. ඒ නිසාම සෙබලුන්ගේ සුබ සාධනය වෙනුවෙන් අප විශාල වැඩ කොටසක් සිදු කරනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012168</link>
    <topic>ඉන්දීය අගමැති ඝාතන සැළසුමක් හෙළිවේ</topic>
    <author>මහින්ද අලුත්ගෙදර</author>
    <content>එල්.ටී.ටී.ඊ. ත්‍රස්තවාදීන් විසින් ඉන්දීය අගමැති ආචාර්ය මන් මෝහන් සිං මහතා ඝාතනය කිරීමට කළ සැළසුම් රැසක් අනාවරණය කර ගැනීමට ඉන්දීය බුද්ධි අංශ සමත්ව ඇත.සංවර්ධන ව්‍යාපෘති රැසක් විවෘත කිරීම සඳහා ලබන වසරේ ජනවාරි මාසයේ දී ඉන්දීය අගමැතිවරයා චෙන්නායි නුවරට පැමිණීමට නියමිතව සිටි අතර එහිදී ඒ මහතා ඝාතනය කිරීම ත්‍රස්තවාදීන්ගේ ඉලක්කය වී තිබූ බවට එරට බුද්ධි අංශ වාර්තා කර ඇතැයි තානාපති ආරංචි මාර්ග පවසයි.එල්.ටී.ටී.ඊ. සංවිධානයේ ඇතැම් කොටස් ඉන්දියාවේ තමිල්නාඩු ප්‍රදේශයේ සන්ධානගත වන බවට එරට බුද්ධි අංශය වෙත තොරතුරු ලැබී තිබෙන අතර ඉන්දීය මධ්‍යම රජයේ නිලධාරීන් තමිල්නාඩුවට පැමිණෙන විට ඝාතනය කිරීම ඔවුන්ගේ ඉලක්කය වී තිබෙන බවද වාර්තා වෙයි.එල්.ටී.ටී.ඊ. ය ඉන්දියාවේ තහනම් සංවිධානයක් වන අතර ඔවුන්ගේ ක්‍රියාකාරකම් සම්බන්ධයෙන් දකුණු ඉන්දීය තමිල්නාඩු පොලිසිය එරට මධ්‍යම රජය දැනුම්වත් කර තිබෙන බවද සඳහන් වේ.කෙසේ වුවද මේ පිළිබඳව පූර්ණ අවධානය යොමු කරන බව ඉන්දීය මධ්‍යම රජය ප්‍රකාශ කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n1012169</link>
    <topic>ශ්‍රී ලාංකික ගෘහ සේවිකාවක්අරාබි නිවෙසක වසර 10ක් සිර කරගෙන</topic>
    <author>මහින්ද අලුත්ගෙදර</author>
    <content>දස වසරක කාලයක් සෞදි අරාබියාවේ නිවෙසක සිර කරගෙන සිටින ශ්‍රී ලාංකික ගෘහ සේවිකාව යළි ගෙන්වා ගැනීමට අවශ්‍ය සියලු ක්‍රියාමාර්ග ගෙන තිබෙන බව ශ්‍රී ලංකා විදේශ සේවා නියුක්ති කාර්යාංශය පවසයි.ගල්නෑව, නෑගම්පහ ප්‍රදේශයේ පදිංචි බී. එම්. ජී. හේමලතා නමැති කාන්තාව පසුගිය 2000 වසරේ දී ගෘහ සේවය සඳහා සෞදි අරාබියාවට ගොස් තිබෙන බවට තොරතුරු අනාවරණය වී ඇතැයි ශ්‍රී ලංකා විදේශ සේවා නියුක්ති කාර්යාංශයේ ප්‍රකාශකයෙක් “දිනමිණ”ට පැවැසීය.මේ කාන්තාවගේ සොහොයුරා විසින් අදාළ සිද්ධිය සම්බන්ධයෙන් විදේශ සේවා නියුක්ති කාර්යාංශය දැනුවත් කරන ලද අතර කාර්යාංශයේ සභාපති නීතිඥ කිංස්ලි රණවක මහතාගේ මැදිහත්වීම මත ක්‍රියාත්මක වෙමින් සෞදි අරාබියාවේ රියාද් නුවර පිහිටි ශ්‍රී ලංකා තානාපති කාර්යාලය දැනුවත් කළ බවද එම ප්‍රකාශකයා කීවේය.තවද මේ කාන්තාව සේවය කරන නිවෙසේ හිමිකාරියගෙන් වධහිංසා පැමිණෙන බවට ශ්‍රී ලාංකික ගෘහ සේවිකාව පැමිණිලි කර ඇතැයිද විදේශ සේවා නියුක්ති කාර්යාංශය සඳහන් කරයි. මේ ශ්‍රී ලාංකික ගෘහ සේවිකාව සම්බන්ධයෙන් පූර්ණ අවධානය යොමු කරන බවද විදේශ සේවා නියුක්ති කාර්යාංශය අවධාරණය කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n10121610</link>
    <topic>කැලණිය සරසවියජ්‍යෙෂ්ඨයන්ට අද සිට තහනම්</topic>
    <author/>
    <content>කැලණිය විශ්වවිද්‍යාලයේ මානව ශාස්ත්‍ර, සමාජයීය විද්‍යා, විද්‍යා සහ වාණිජ හා කළමනාකරණ, අධ්‍යයන පීඨ අභ්‍යන්තර විද්‍යාර්ථීන් සඳහා වූ දේශන නැවත දැනුම්දෙනතුරු කල් දමා තිබේ.2009 – 2010 අධ්‍යයන වර්ෂයට අදාළ මෙම දේශන අද (16) ආරම්භ කිරීමට නියමව තිබුණි. ප්‍රථම වසර සහ සාමාන්‍ය / විශේෂ උපාධි අවසන් වසරවල සිසුන් හැර සෙසු සියලුම ජ්‍යෙෂ්ඨ සිසුන්ට කැලණිය සරසවියේ දළුගම පරිශ්‍රය සහ සියලුම නේවාසිකාගාර ඇතුළු භූමි ප්‍රදේශය තහනම් ප්‍රදේශයක් බව කුලපති මහාචාර්ය සරත් අමුණුගම ප්‍රකාශ කරයි.කැලණිය විශ්වවිද්‍යාලයේ නීත්‍යානුකූ®ලව නේවාසිකාගාර පහසුකම් ලැබ ඊයේ (15) දින නේවාසිකාගාරවලට පැමිණි සාමාන්‍ය උපාධි දෙවන වසර සහ විශේෂ උපාධි දෙවන / තෙවන වසර අභ්‍යන්තර විද්‍යාර්ථීන්ට මෙම තහනම අද (16) පෙරවරු 8.30 සිට ක්‍රියාත්මක වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n10121611</link>
    <topic>අඩු මිලට පොල් දෙන්නවිශේෂ වැඩපිළිවෙළක්</topic>
    <author>නිමල් රාජපක්ෂ</author>
    <content>ජාතික අවශ්‍යතාවක්ව පවතින පොල් නිෂ්පාදනය සඳහා ඒකාබද්ධ ජාතික වැඩපිළිවෙළක් ක්‍රියාත්මක කිරීමට පොල් සංවර්ධන හා ජනතා වතු සංවර්ධන ඇමැති ජගත් පුෂ්පකුමාර මහතා තීරණය කොට ඇත. සමස්ත ශ්‍රී ලාංකිකයනට අඩුමිලට පොල් ලබාදීම මෙහි ප්‍රධාන අරමුණවෙයි.අතිරික්තය විදේශිකයනට යවා දේශීය පොල් නිෂ්පාදනයෙන් ශ්‍රී ලංකාව ස්වයං පෝෂිත කිරීම සඳහා සිවු අවුරුදු වැඩපිළිවෙළක් ක්‍රියාවට නැංවීම මෙහි තවත් අරමුණකි. මේ තුළින් ශ්‍රී ලංකාව මුහුණ දෙන අභියෝගයට සාර්ථකව මුහුණ දී රටේ ආර්ථිකය ශක්තිමත් කළ හැකිවෙතැයි ද පොල්සංවර්ධන හා ජනතාවතු අමාත්‍යාංශයේ දී පැවැති සාකච්ඡාවක දී අවධාරණය කළේ ය. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n10121612</link>
    <topic>සබරගමු පළාත් එජාප මන්ත්‍රීඇතුළු දසදෙනකු රිමාන්ඩ්</topic>
    <author>අසේල කුරුළුවංශ</author>
    <content>මාවනැල්ල කහඳව ප්‍රදේශයේ වයස අවුරුදු දහසයක තරුණියක පැහැරගෙන ගොස් දූෂණය කිරීමේ සිද්ධියක් සම්බන්ධයෙන් සබරගමුව පළාත් සභාවේ එජාප මන්ත්‍රීවරයකු ඇතුළු දසදෙනෙකු මාවනැල්ල අධිකරණයට ඊයේ (15) ඉදිරිපත් කිරීමෙන් පසු මෙම මස 28 දින දක්වා රක්ෂිත බන්ධනාගාර ගත කර තිබේ.අදාළ සිද්ධිය සම්බන්ධයෙන් පොලීසිය පුද්ගලයින් පස් දෙනෙකු මෙයට ඉහතදී අත් අඩංගුවට ගත් නමුත් පළාත් සභා මන්ත්‍රීවරයා ඇතුළු ව්‍යාපරික පුත්තු කිහිප දෙනෙකු පොලිසිය මඟහැර සිටියහ.සිද්ධියට අදාළ මාවනැල්ල අධිකරණය මගින් එජාප පළාත් සභා මන්ත්‍රීවරයා ඇතුළු සෙසු සැකකරුවන්ට අධිකරණයේ පෙනීසිටින ලෙස පෙරේදා (14) නොතිසි නිකුත්කැර තිබිණි.සිද්ධියට මුහුණ දුන් තරුණියගේ පෙම්වතාද සැකකරුවන් අතර සිටින අතර මෙම පිරිස අවස්ථා කිහිපයකදී ඇය දූෂණයට ලක්කර තිබෙන බව පොලිස් පරීක්ෂණ මගින් අනාවරණය වී තිබේ.මාවනැල්ල පොලීසියේ ස්ථානාධිපති ප්‍රධාන පොලිස් පරීක්ෂක මුතුබණ්ඩා ඒකනායක මහතා ඇතුළු කණ්ඩායමක් පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n10121613</link>
    <topic>කැනඩා සරසවි සිසුවකුගේ මරණයට ශ්‍රී ලාංකිකයකු සැකපිට</topic>
    <author>මහින්ද අලුත්ගෙදර</author>
    <content>සරසවි ශිෂ්‍යයෙකු මරා දැමීම සම්බන්ධයෙන් කැනඩාවේ ටොරොන්ටෝ පොලිසිය මඟින් ශ්‍රී ලාංකිකයෙකු අත්අඩංගුවට ගෙන ඇත.දෙපිරිසක් අතර ඇති වූ බහින්බස් වීමක් දුර දිග යාමෙන් පසු සිදුවූ ගැටුමක් හේතුවෙන් වින්සන්ට් ඩෑන්ග් නැමැති මේ ශිෂ්‍යයා මරුමුවට පත්ව තිබෙන බව තානාපතිි ආරංචි මාර්ග පවසයි.ශ්‍රී ලංකාවෙන් කැනඩාවට පැමිණි ගුවන් යානයකින් බැස යමින් සිටියදී සැකකාර ශ්‍රී ලාංකිකයා අත්අඩංගුවට ගෙන තිබෙන අතර සිද්ධිය සම්බන්ධයෙන් කැනේඩියානු පොලිිසිය පරීක්ෂණ ආරම්භ කර තිබූ බව සඳහන් වේ.මියගිය සරසවි ශිෂ්‍යයා හා ඔහුගේ මිතුරන් පිරිසක් ටොරොන්ටෝ නගරයේ ගමන් කරමින් සිටියදී එරට ආරක්ෂක අංශවල කැමරාවලට හසුව තිබෙන බවද වාර්තා වෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=n10121614</link>
    <topic>ගම්පහ රන්නාවලී බාලිකාවේ753 දෙනකුට සරසවි වරම්</topic>
    <author>කල්එළිය සමූහ එම්. මදනායක</author>
    <content>ගම්පහ රත්නාවලී බාලිකා විදුහලෙන් මෙවර අපොස උසස් පෙළ විභාගයට ඉදිරිපත් වූ සිසුවියන් 873 දෙනාගෙන් 753 දෙනකු විශ්වවිද්‍යාල වරම් හිමිකරගෙන තිබේ. එය ප්‍රතිශතයක් ලෙස සියයට 86.25 කි.සෑම විෂයයකටම “ඒ” සාමර්ථ්‍ය ලබාගත් පිරිස 105 කි. සිසුවියන් 80 ක් “ඒ” සාමර්ථ්‍ය දෙක බැගින් හා “බී” සාමර්ථ්‍ය බැගින් ලබාගෙන ඇත. විද්‍යා අංශයේ 394 දෙනෙක්, කලා අංශයෙන් 188 ක් හා වාණිජ අංශයේ 171 ක් වශයෙන් මෙවර විශ්වවිද්‍යාලයට පිවිසීමට සුදුසුකම් ලබා සිටී.මෙවර ගම්පහ දිස්ත්‍රික්කයේ විභාග ප්‍රතිඵල අනුව වෛද්‍ය විද්‍යාලයට සුදුසුකම් ලද පළමු සිසුන් 11 දෙනාගෙන් හත්දෙනකු ඇතුළු ශිෂ්‍යාවන් 33 දෙනකු වෛද්‍ය විද්‍යාලයටද, දන්ත හා පශු වෛද්‍ය අංශවලට හත් දෙනකුද, ජීව විද්‍යා අංශයට 89 ක්ද, වාණිජ විෂය ධාරාවෙන් 90 ක්, නීති විද්‍යාලයට 15 ක් හා සමාජ විද්‍යා අංශයට 61 ක්, ඉංජිනේරු අංශයට 13 දෙනෙක්ද, භෞතික විද්‍යා අංශයට 33 දෙනෙක්ද, වශයෙන් ප්‍රධාන විෂයය ධාරාවන් සඳහා විශ්වවිද්‍යාල වරම් ලබා ඇති අතර විශ්වවිද්‍යාලයන්හි සෙසු අංශයන් සඳහාද තවත් සිසුවියන් රැසක් මූලික සුදුසුකම් ලබා සිටී.වෛද්‍ය විද්‍යාලයට සුදුසුකම් ලැබූූ සිසුවියන් අතර ගම්පහ දිස්ත්‍රික්කයේ 2, 3, 5, 6, 7, 8 හා 11 වැනි ස්ථානයන් දිනාගත් අයද වෙති. වාණිජ අංශයේ සිසුවියන් අතරින් ගම්පහ දිසාවේ 1, 3, 5, 8 සහ 10 වැනි ස්ථානයන්ද මේ පාසලට හිමිව ඇත. කලා අංශයේ ගම්පහ දිස්ත්‍රික් 3, 5, 11, 14 සහ 20 ස්ථාන දිනාගනු ලැබ ඇත්තේද මේ විදුහලේ සිසුවියන් විසිනි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=r1012161</link>
    <topic>මිල්ලන්ගොඩ ඇතා ලෙඩ වෙලා</topic>
    <author>අරණායක විශේෂ පී. ඒ. මීගහමුලහේන</author>
    <content>ආසියාතික රටවල ජීවත්වන අලි ඇතුන් අතරින් දිගම දළ දෙකකින් යුත් කෑගල්ල මොලගොඩ පදිංචි පුංචි අප්පුහාමි මිල්ලන්ගොඩ මහතාට අයත් රාජා නොහොත් මිල්ලන්ගොඩ ඇතා රෝගී තත්ත්වයනේ පසු වෙයි.වයස අ. 73ක් වන රාජා අල්ලා ගනු ලැබුවේ ආනමඩුව කැලෑවෙන් ය.දළදා පෙරහරේ ගමන් කරන දිග දළ ඇති ඇත් රාජයන් අතර සියඹලන්ගමුවේ ඇතාට නොදෙවෙනි තැනක් මිල්ලන්ගොඩ රජාට හිමි වීමද විශේෂත්වයකි. අඩි 11 1/ 2 පමණ උස රාජාගේ දළ දෙක අඩි 5 පමණ දිගය. සාමාන්‍ය අසනීප තත්ත්වයක පසුවන රාජාට ගස් බැඳ අවශ්‍ය වෛද්‍ය ප්‍රතිකාර, කෑම බීම සපයන බව මිල්ලන්ගොඩ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=r1012162</link>
    <topic>රාජසිංහ රජු ස්නානය කළවංගෙඩිමෝලේ ඇල්ල</topic>
    <author>දැදිගම විශේෂ – එස්. කේ. අවුනිස්</author>
    <content>පෙතංගොඩ උයනට නුදුරින් පිහිටි වංගෙඩිමෝලේ දියඇල්ල ශාන්ත පරිසරයක පිහිටි සුන්දර ස්ථානයකි.රාජසිංහ රජතුමා ඇතුළු රජ පවුලේ අය ස්නානය කළ ස්ථානය ලෙස සැලකෙන මේ ඇල්ල කඳු දෙකක් අතර කඳු බෑවුමට සමාන්තරව පිහිටා ඇත.ඇල්ලමැද ඇති ගල්තලාවේ කාලයා විසින් හෑරුණු වංගෙඩියක ස්වරූපය ගත් නිරන්තර ජලය පිරුණ ළිඳකි. මීට මදක් පහළින් ඔපමට්ටම් කළ මෝල් ගසක් වැනි ගල් ටැඹකි. මේ නිසා ප්‍රදේශවාසීහු වංගෙඩිමෝලේ ඇල්ල නමින් මේ ස්ථානය හඳුන්වති.සංචාරකයන්ගේ පාරාදීසයක් බවට මේ ස්ථානය පත්ව ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=r1012163</link>
    <topic>පාණදුරේ අවටමාර්ග අබලන්</topic>
    <author>වාද්දූව සංචාරක</author>
    <content>බණ්ඩාරගම ප්‍රාදේශීය සභා බල ප්‍රදේශයට අයත් පාණදුරේ, පින්වල, බණ්ඩාරනායක මාවත වර්ෂා දිනවලදී සිදුවන අධික සෝදා පාළුව නිසාත්, වසර ගණනාවකින් නඩත්තුකර හෝ සංවර්ධනය කර හෝ නොමැති නිසාත්, මේ වන විට තාර සහ කළුගල් ගැලවී වළවල් හෑරී අබලන් වී ඇත.දිනකට ප්‍රදේශවාසීන් දහස් ගණනක් සිය ගමන් පහසුව සලසා ගැනීමට උපයෝගී කර ගන්නා මේ මාර්ගය පින්වල ග්‍රාමයට ඇතුළුවන ප්‍රධානතම මාර්ගය වේ.ක්‍රමවත් ජල බැස්මක් සහිත කාණු පද්ධතියක් ඉදිකරණ ලෙස ප්‍රදේශවාසීහු අදාළ බලධාරීන්ගෙන් ඉල්ලති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=r1012164</link>
    <topic>වත්තල දමිළ පාසලේ දරුවන්අකුරු කරන්නේ එළිමහනේ</topic>
    <author>හැඳල විශේෂ ජූලියන් කෝරාළ</author>
    <content>වත්තල අධ්‍යාපන කලාපයේ එකම දමිළ පාසල වත්තල දමිළ රෝමානු කතෝලික මිශ්‍ර විදුහලයි.මෙහි ශිෂ්‍ය ශිෂ්‍යාවන් ඉගනුම ලබන්නේ අඩුපාඩු රැසක් මධ්‍යයේ ය.මේ පාසල දැනට පිහිටා ඇත්තේ වත්තල ශාන්ත ආනා දෙව්මැදුරට අයත් භූමියේය. යාබදව ඇති අධ්‍යාපන කලාප කාර්යාලය ඇති භූමි භාගයට ගෙන යන ලෙසට වත්තල ශාන්ත ආනා දෙව්මැදුරේ මීසම් සභාවෙන් ඉල්ලීම් තිබේ.පාසල සඳහා රජයෙන් වත්තල අධ්‍යාපන කලාප කාර්යාල භූමියේ තෙමහල් ගොඩනැගිල්ලක් ඉදිකර ඇතත් එහි වැඩ නිම කිරීමට ප්‍රතිපාදන නොමැති නිසා අතරමග නවතා දමා තිබේ. විදුහල්පති පවසන පරිදි ඒ සඳහා තවත් ලක්ෂ 25 ක් පමණ වැයවේ.එහෙත් එම ගොඩනැගිල්ලද දරුවන්ගේ අධ්‍යාපන කටයුතු සඳහා ප්‍රමාණවත් නොවේ. තවත් එවැනිම ගොඩනැගිල්ලක අවශ්‍යතාව පවතී.දැනට පවත්වාගෙන යනු ලබන පාසලේ පුස්තකාලයක් ඇත. එහෙත් නව ගොඩනැගිල්ල පන්ති කාමර සඳහාවත් ප්‍රමාණවත් නොවේ.මේ පාසලේ මෙවර ශිෂ්‍යත්ව විභාගයෙන් ළමයින් 11 ක් සමත් වී තිබේ. එක දරුවකු ලකුණු 172 ක් ලබාගෙන ඇත.ගස් සෙවණේ පාසලේ දෙබුක්කාවල දැනට මහත් දුකසේ පහසුකම් රහිතව මේ දරුවෝ අකුරු කරති. විදුහල්පතිගේ ඇති කැපවීමත් නොපසු බට උත්සාහයත් මේ දරුවන්ගේ අනාගතය සාර්ථක කරවීමට හේතු වී තිබේ.මේ විද්‍යාලය පිළිබඳව බස්නාහිර පළාත් අධ්‍යාපන ඇමැතිවරයාගේ අවධානය යොමුකරන ලෙසට මවුපියෝ ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=r1012165</link>
    <topic>ශ්‍රී සෝමානන්ද හිමි ධර්ම විද්‍යාලයේසිසුනට තෑගි සහ සහතික</topic>
    <author>හෝමාගම සංචාරක මංජුල හිරිපිටිය</author>
    <content>නාහිමියන් එසේ පැවසුවේ මත්තේගොඩ සිද්ධමුල්ල සංඝාරාම විහාරස්ථ කිරුළපනේ ශ්‍රී සෝමානන්ද හිමි ධර්ම විද්‍යාලයේ වාර්ෂික ත්‍යාග සහ සහතික පත්‍ර ප්‍රදානය කිරීමේ උත්සවයේ දීය.මෙහිදී නාහිමියෝ මෙසේ ද පැවසූහ.දහම් පාසලක් පවත්වාගෙන යෑමේ මූලික අරමුණ බෞද්ධ දූ දරුවන්ට බුදුදහම ඉගැන්වීම පමණක් නොවෙයි.ජීවිත හැඩ ගස්සවා රටට වැඩදායී පුරවැසියන් බවට පත් කිරීමත් ඇතුළත් වෙනවා.වර්තමාන අධ්‍යාපන ක්‍රමය හා තරගකාරීත්වය සමග දරුවන් දහම් පාසල්වලින් ඈත් වන්නට පටන් ගෙන තිබෙනවා.මේ අවස්ථාවට සිද්ධමුල්ල සංඝාරාමාධිපති සිද්ධමුල්ලේ විමල හිමි, ඇමැතිවරුන් වන විමල් වීරවංශ, ගාමිණි ලොකුගේ, හෝමාගම ප්‍රා/ මන්ත්‍රී එස්. හපුආරච්චි, ධර්ම විද්‍යාලයේ විදුහල්පතිනි නිශාමලී අත්තනායක, ආචාර්ය එස්. එම්. විජේකෝන් යන මහත්ම මහත්මීහුද සහභාගි වූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012161</link>
    <topic>කාල්ටන් සුපර් ස්පෝට්ස් ක්‍රීඩා සූරතාවලිය ජනවාරියේ</topic>
    <author>ජගත් ගුණවර්ධන</author>
    <content>ප්‍රථම වතාවට ත්‍රිත්ව ඉසව් තරග ඉසව්වක් එක්කරමින් කාල්ටන් සුපර් ස්පෝට්ස් ක්‍රීඩා සූරතාවලිය ලබන වසරේ ජනවාරි මස 28 – 30 දිනයන්හිදී තිස්සමහාරාමයේ සිලෝන් ඔටෝ ඩ්‍රොම් (Ceylon Auto Drome) ධාවන පථයේදී පැවැත්වේ.පස්වෙනි වරටත් පවත්වනු ලබන මේ සූරතාවලිය සංවිධානය කරනු ලබන්නේ තාරුණ්‍යයට හෙටක් සංවිධානය විසිනි.ශ්‍රී ලංකාවේ ප්‍රථම වතාවට ජාත්‍යන්තර නීතිරීතිවලට අනුව පවත්වනු ලබන මේ ත්‍රිත්ව ඉසව් තරගයට පිහිනුම්, මාර්ග ධාවන සහ පාපැදි තරග ඉසව් ඇතුළත්ය.මේ ත්‍රිත්ව ඉසව් තරගයේ වැඩිම ලකුණු ලබාගන්නා ක්‍රීඩකයාට නාමල් රාජපක්‍ෂ අභියෝගතා සූරතාව හිමිවනු ඇත.මීට අමතරව මෝටර් රථ ධාවන තරග 4 x 4 ජීප් රථ ධාවන තරග, කඹ ඇදීමේ තරග, ඔරු පැදීමේ තරග, ඉලක්කයට වෙඩි තැබීමේ තරග ඇතුළු තරග රැසක් සංවිධානය කර තිබේ. මෙවර කඳු තරණ පාපැදි තරගාවලියේදී තරග 17ක් වයස කාණ්ඩ කිහිපයක් යටතේ පැවැත්වේ. වයස අවුරුදු 10න්, 13න්, 16න් හා 19න් පහළ බාලක බාලිකා ලෙස තරග පැවැත්වේ.මේ තරගාවලිය සඳහා නේපාලයේ හා ඉන්දියාවේ ක්‍රීඩක ක්‍රීඩිකාවන්ද සහභාගි වෙති.කඹ ඇදීමේ තරගයේ 64ට මධ්‍යම බර පංතියෙන් ක්‍රීඩකයන් ඉදිරිපත් විය යුතු අතර එක් කණ්ඩායමයකට තරග කරුවන් 8 දෙනෙක් හා අතිරේක ක්‍රීඩකයන් දෙදෙනෙකු ඇතුළත් විය යුතුªබව සංවිධායකයෝ පවසති.ජල ක්‍රීඩා තරගාවලියේදී ජල ක්‍රීඩා සංදර්ශනයක් පැවැත්වෙන අතර සුළං ඔරු හා රුවල් ඔරු තරගද පැවැත්වේ.4 x 4 ජීප් රථ තරගාවලියේදී නවීකරණය කරන ලද ජීප් රථ සඳහා වෙනම තරගයක් හා සෆාරි ධාවනය වන ජීප් රථ සඳහා වෙනම තරගයක්ද පැවැත්වීමට නියමිත ය.4 x 4 ජීප් රථ තරගයේදී කොළඹ ග්‍රීන්පාත් සිට තිස්සමහාරාමය දක්වා රථ පෙළපාලියක්ද ඉලක්කයට වෙඩි තැබීමේ තරගය, වායු පිස්තෝල හා රයිෆල් වශයෙන් කාණ්ඩ දෙක්ක ද මීට ඇතුළත්ය.සියලු තරග ජයග්‍රාහකයනට මුදලින් ත්‍යාග, කුසලාන, පදක්කම් සමග සහතික පත් ප්‍රදානය කෙරේ.තරග අවසානයේදී ශ්‍රී ලංකාවේ ජනපි‍්‍රය සංගීත කණ්ඩායම් සංගීතය සපයන සංගීත සංදර්ශනයක්ද පැවැත්වේ. විවෘත තරගාවලියක් ලෙස සංවිධානය කරනු ලබන මේ තරගාවලියෙන් ලැබෙන සියලු මුදල් කොළඹ රිජ්වේ ආර්යා ළමා රෝහල සඳහා එම්.ආර්.අයි. ස්කෑන් යන්ත්‍රයක් ලබාදීමට යොදවනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012162</link>
    <topic>2012 ආසියානු කුසලාන තරගාවලියේසත්කාරකත්වය බංග්ලාදේශයට</topic>
    <author/>
    <content>2012 ආසියානු කුසලාන ක්‍රිකට් තරගාවලියේ සත්කාරකත්වය බංග්ලාදේශයට ලබාදීමට පසුගියදා ඩැකා නුවරට රැස් වූ ආසියානු ක්‍රිකට් කවුන්සිලයේ විධායක කමිටුව තීරණය කළේ ය.2012 වසරේ මාර්තු මස 1 දා සිට 12 දක්වා මීර්පූර් ශෙරී බංග්ලා ජාතික ක්‍රීඩාංගණයේදී මේ තරගාවලිය පැවැත්වීමට නියමිතය. 11 වැනි ආසියානු කුසලාන ක්‍රිකට් තරගාවලියේ සත්කාරකත්වය බංග්ලාදේශයට ලැබීම පිළිබඳව සතුටට පත්වන බැව් ආසියානු ක්‍රිකට් කවුන්සිලයේ ප්‍රධාන විධායක නිලධාරී සෙයිඩ් අෂ්රාෆුල් හක් පැවැසීය.බංග්ලාදේශය අවසන් වරට ආසියානු කුසලාන තරගමාලාවක සත්කාරකත්වය හිමිකර ගනු ලැබුවේ 2000 වසරේ දී ය.බංග්ලාදේශය , පාකිස්තානය, ඉන්දියාව හා ශ්‍රී ලංකාව තරග වදින මේ තරගාවලියේ වත්මන් සූරයන් වන්නේ ඉන්දියාවය.මේ වසරේ දඹුල්ලේ පැවැති තරගාවලියේදී ලකුණු 81 කින් ශ්‍රී ලංකාව පරාජය කළ ඉන්දියාව ආසියානු කුසලානය දිනා ගත්තේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012163</link>
    <topic>ජ්‍යෙෂ්ඨ හා කනිෂ්ඨජාතික මේස පන්දු තරගාවලියජනවාරි 6 දා සිට</topic>
    <author/>
    <content>ශශ්‍රී‍්‍ර ලංකා මේස පන්දු ක්‍රීඩා සම්මේලනය මෙහෙයවනු ලබන ජ්‍යෙෂ්ඨ හා කනිෂ්ඨ ජාතික මේස පන්දු සූරතාවලිය ලබන වසරේ ජනවාරි 6 වැනිදා සිට 9 වැනිදා දක්වා ගල්කිස්ස සාන්ත තෝමස් ගෘහස්ථ ක්‍රීඩාංගණයේදී පැවැත්වේ.6 - 7 දෙදින මේ සූරතාවලියේ කනිෂ්ඨ අංශයේ තරග පැවැත්වීමට නියමිත අතර ජ්‍යෙෂ්ඨ තරගාවලිය 8 -9 දෙදින පැවැත්වෙනු ඇත.මෙවර සූරතාවලිය සඳහා තරගකරුවන් වැඩි පිරිසක් සහභාගි වීමට නියමිතය. කනිෂ්ඨ තරගාවලිය සඳහා අයදුම්පත් 670 කට වැඩි සංඛ්‍යාවක් ලැබී ඇති අතර ජ්‍යෙෂ්ඨ තරගාවලිය සඳහා මේ වන විට අයදුම්පත් 221 ක් ලැබී ඇත. මේ සූරතාවලිය පේරාදෙණියට ජගත් රාජපක්‍ෂ ජාත්‍යන්තර ගෘහස්ථ ක්‍රීඩාංගණයේ ජනවාරි 5 - 8 දක්වා පැවැත්වීමට මීට පෙර සැලසුම්කොට තිබුණි. නමුත් මහනුවර පැවැති අයහපත් කාලගුණ තත්ත්වය හේතුවෙන් එය සාන්ත තෝමස් ක්‍රීඩාංගණයේ පැවැත්වීමට තීරණය කෙරිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012164</link>
    <topic>සය සාමාජික හා සත් සාමාජික ක්‍රිකට් 19-20 දෙදින</topic>
    <author/>
    <content>කව්ඩාන එක්සත් ක්‍රීඩා සමාජය සංවිධානය කරනු ලබන දීපව්‍යාප්ත සය සාමාජික හා සත් සාමාජික ක්‍රිකට් තරගාවලිය මේ මස 19 – 20 දෙදින තුළ දෙහිවල ශාස්ත්‍රානන්ද විදුහල් ක්‍රීඩාංගණයේදී පැවැත්වේ.සය සාමාජික ක්‍රිකට් තරගාවලියේ සූරතාව දිනා ගන්නා කණ්ඩායමට කුසලානය සමඟ රුපියල් 30,000 ක්ද, අනුසූරතාව සඳහා කුසලානය සමඟ රුපියල් 20,000 ක්ද පිරිනැමේ.සත් සාමාජික ක්‍රිකට් තරගාවලියේ සූරතාව දිනා ගන්නා කණ්ඩායමට කුසලානය සමඟ රුපියල් 20,000 ක්ද, අනුසූරතාව සඳහා කුසලානය සමඟ රුපියල් 10,000 ක්ද පිරිනැමීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012165</link>
    <topic>ජාත්‍යන්තර ක්‍රිකට් පිටියේ අල්ලස් දූෂණ බහුලයි</topic>
    <author/>
    <content>ජාත්‍යන්තර ක්‍රිකට් ක්‍රීඩාවේ අල්ලස් හා දූෂණ වංචා බහුල බව පවසන පාකිස්තානයේ හිටපු ක්‍රිකට් නායක සල්මන් බට්ගේ නීතිඥවරයකු තමා සතුව ඇති සාක්ෂි ක්‍රිකට් ලෝකයම වික්ෂිප්ත කරවන සුළු ඒවා බැව් සඳහන් කළේ ය.මුදලට තරග පාවා දීමේ චෝදනාවට හසුවී සිටින සල්මන් බට් සහ සෙසු පාකිස්තානු ක්‍රීඩකයන් වන මොහමඩ් අමීර් සහ මොහමඩ් ආමීර් තමන්ට එල්ල වී ඇති චෝදනා ප්‍රතික්ෂේප කරති. "මා සතුව විශාල ප්‍රමාණයක් සාක්ෂි තිබෙනවා. අල්ලස් ගැනීමට සම්බන්ධ ක්‍රීඩකයන්ගේ නම් මම පැවසුවහොත් ඔබ විමතියට පත්වේවි" බට්ගේ නීතිඥවරයකු වන අෆ්ටාබි ගුල් ස්කයි ස්පෝට්ස් චැනලයට ප්‍රකාශ කළේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012166</link>
    <topic>වොස්නියැකිට සම්මානයක්</topic>
    <author>පැරිස් - ඒ. එෆ්.පී.</author>
    <content>කැරොලින් වොස්නියැකි සහ රෆායල් නඩාල් 2010 වසරේ ජාත්‍යන්තර ටෙනිස් සම්මේලන ලෝක සූරයන් ලෙස නම්කර ඇත.ස්පාඤ්ඤයේ නඩාල් මේ වාර්ෂික සූරතාවට හිමිකම් කියන දෙවැනි අවස්ථාව මෙය වන අතර වොස්නියෑකි මේ සූරතාව හිමිකර ගන්නා පළවැනි ඩෙන්මාර්ක ක්‍රීඩිකාව වන්නීය.මේ වසරේදී පස්වැනි වරටත් ප්‍රංශ විවෘත කිරුළ සහ දෙවැනි වරටත් විම්බල්ඩන් කිරුළ දිනා ගනිමින් වසර අවසානයේ රොජර් ෆෙඩරර් අභිබවා ජගත් ටෙනිස් ශ්‍රේණිගත කිරීම්වල පළමු තැනට පත්වීමට 24 හැවිරිදි නඩාල් සමත්විය.“ජාත්‍යන්තර ටෙනිල් සම්මේලනයේ වාර්ෂික සූරතාව දෙවැනි වතාවටත් හිමිකර ගැනීමට ලැබීම විශාල ගෞරවයක්. ඒ වගේම අංක 1 ටෙනිස් ක්‍රීඩකයා බවට පත්වීමට ලැබීමත් සතුටක්.” නඩාල් පැවසීය.මාටිනා හිංගිස්, මොනිකා සෙලර්ස් හා ස්ටෙෆි ග්‍රාෆ්ට පසුව වසර අවසානයේ ජගත් ටෙනිස් පිටියේ ළාබාලතම අංක 1 ක්‍රීඩිකාව බවට පත්වීමට 20 හැවිරිදි වොස්නියැකිට හැකිවිය.“මේ වසර මට ඉතා වැදගත් වසරක්. ලබන වසරේදිත් කැපවීමකින් කටයුතු කරමින් ජයග්‍රහණ රැසක් ලබා ගැනීමට මං බලාපොරොත්තු වෙනවා,” වොස්නියැකි පැවසුවාය.මේ අතර අමෙරිකානු නිවුන් ක්‍රීඩකයන් වන බොබ් සහ මයික් බ්‍රයන් පිරිමි යුගල අංශයේ සූරතාව වාර්තාගත 7 වැනි වතාවටත් දිනා ගැනීමට සමත්වී සිටියි.ඉතාලියේ ප්ලේවියා පනේටා සහ ආර්ජන්ටිනාවේ ගිසේලා ඩුල්කෝට කාන්තා යුගල අංශයේ සූරතාව හිමිවිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012167</link>
    <topic>රුහුණු ගුවන් විදුලි තරුණ සේවා ක්‍රිකට් 18දා</topic>
    <author/>
    <content>ශ්‍රී ලංකා ගුවන් විදුලි සංස්ථාවේ රුහුණු ගුවන් විදුලිය සහ ජාතික තරුණ සේවා සභාවේ මාතර දිස්ත්‍රික් කාර්යාලය අතර වාර්ෂිකව පවත්වනු ලබන ක්‍රිකට් තරගය ලබන දහඅට වෙනි දින පැවැත්වේ. එය මාතර මධ්‍ය මහා විද්‍යාලයීය ක්‍රීඩාංගණයේදී පැවැත්වෙන අතර රුහුණු ගුවන් විදුලි කණ්ඩායමේ නායකයා ලෙස අජිත් කරුණාරත්න කටයුතු කරන අතර, තරුණ සේවා සභා කණ්ඩායමේ නායකත්වය උසුලන්නේ ශාන්ත ජයවර්ධනයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012168</link>
    <topic>කඳු තරණධාවන තරගය 19දා</topic>
    <author>රත්තොට විශේෂ ඒ. ලියනගේ</author>
    <content>වාර්ෂිකව පැවැත්වෙන “රිවෙස්ටන් කඳු තරණ මාර්ග ධාවන තරගය” දෙසැ: 19 දා පෙ.ව. 8.00 රත්තොට පොලිස් ස්ථානය අභියසින් ඇරැඹිණි.මාතලේ දිස්ත්‍රික් මලලක්‍රීඩා සංගමය මෙය සංවිධානය කර ඇත.කිලෝ මීටර් 124 දුරැති කඳු හෙල් සහිත අති දුෂ්කර මාර්ගයක විවෘත පිරිමි සහ පාසල් බාලක බාලිකා වශයෙන් තරග කාණ්ඩ තුනකින් පැවැත්වේ.ජයග්‍රාහකයින්ට තිළිණ සහ සහතික පත් පිරිනැමේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s1012169</link>
    <topic>ගම්පහ බණ්ඩාරනායක විදුහලට තියුණු ජයක්</topic>
    <author/>
    <content>පාසල් ක්‍රිකට් සංගමය මෙහෙයවන රන් කැකුළු තරග මාලාවේ අවුරුදු 13 න් පහළ පළමු කාණ්ඩයේ තරගයකදී ගම්පහ බණ්ඩාරනායක විදුහල ලකුණු 7 ක තියුණු ජයක් වාර්තා කළේය. මෙහිදී මිනෝයි සේනානායක පිත්තෙන් දස්කම් දැක්වූ අතර වගිෂ වන්නිආරච්චි පන්දුවෙන් දස්කම් දැක්වීය.ගම්පහ බණ්ඩාරනායක විදුහල 208 / 4 (ඕවර් 50) මිනෝයි සේනානායක – 54, මාධව ඩී. සිල්වා - 23, යසිත කුඩාහෙට්ටි - 22 (කේ. ජී. එස්. රසංජන 29 / 3, එල්. සී. ඩී. සිල්වා 29 / 2,)කෝට්ටේ ජනාධිපති විදුහල 201 (ඕවර 49.4) කේ. ජී. එස්. රසංජන – 62, එම්. ඩී. සී. ජයසුන්දර – 43, ආර්. කේ. දෙනුවන් – 23 ( වගිෂ වන්නිආරච්චි 40 / 4).</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s10121610</link>
    <topic>මධ්‍යම පළාත් සැහැල්ලු පන්දු ක්‍රිකට් 19දා</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මධ්‍යම පළාත් අන්තර් ක්‍රීඩා සමාජ සය සාමාජික සැහැල්ලු පන්දු ක්‍රිකට් තරගාවලිය මේ මස 19 දා අස්ගිරිය ක්‍රීඩාංගණයේ දී පෙරවරු 8.30 සිට පැවැත්වේ.මේ තරගාවලියට මහනුවර ප්‍රාදේශීය ලේකම් කොට්ඨාස වල ජයග්‍රාහී කණ්ඩායම් සියල්ල සහභාගී වේ.මධ්‍යම පළාත් ආණ්ඩුකාර ටිකිරි කොබ්බෑකඩුව මහතාගේ දෙවන වර පදවි ප්‍රාප්තිය වෙනුවෙන් මේ තරගාවලිය පැවැත්වේ. ත්‍යාග ප්‍රදානෝත්සවය සඳහා ආණ්ඩුකාර ටිකිරි කොබ්බෑකඩුව, මධ්‍යම මහාමාත්‍ය සරත් ඒකනායක, මධ්‍යම ක්‍රීඩා ඇමැතිනි අනුෂා සිවරාජ් හා ක්‍රීඩා ලේකම් ශිරානි වීරකෝන් යන මහත්ම මහත්මීහු සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=s10121611</link>
    <topic>මහජන බැංකු ක්‍රීඩා උළෙල ඉකුත්දා කුරුණෑගල වෙලගෙදර ක්‍රීඩාංගණයේදී</topic>
    <author/>
    <content>මහජන බැංකු ක්‍රීඩා සමාජය සංවිධානය කරනු ලැබූ මහජන බැංකු ක්‍රීඩා උළෙල ඉකුත්දා කුරුණෑගල වෙලගෙදර ක්‍රීඩාංගණයේදී පැවැත්විණි. උතුරු නැගෙනහිර ද ඇතුළුව දිවයිනේ කලාප 11 ක් නියෝජනය කරමින් ක්‍රීඩක ක්‍රීඩිකාවන් 2000 ක් පමණ මේ ක්‍රීඩා උළෙලට සහභාගී වූහ. දැල් පන්දු තරගයේදී යාපනය ප්‍රාදේශිකය පරදා සූරතාව දිනූ කොළඹ ප්‍රාදේශිකයේ ප්‍රධාන කාර්යාලයීය කණ්ඩායමට මහජන බැංකු සභාපති ඩබ්ලිව්. කරුණාජීව මහතා විසින් ජය සංකේත ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=f1012161</link>
    <topic>18 වෙනි සංශෝධනයේ එක් සාධනීය ලක්ෂණයක්</topic>
    <author>රාමන්</author>
    <content>ජනාධිපතිවරයා පාර්ලිමේන්තුවට පැමිණීම හා මන්ත්‍රීවරුන්ගේ ප්‍රශ්නවලට පිළිතුරු දීමේ සාධනීය ප්‍රතිවාදනයක් 18 වැනි සංශෝධනයේ තිබෙනවා.ඒ පිළිබඳව විවාදයේ දී, එම ප්‍රතිපාදන ගැන එතරම් කතා බහ වුණේ්නැහැ. විපක්ෂය සිටියේ ඒ සම්බන්ධ සම්පූර්ණයෙන්ම ප්‍රතිවිරුද්ධ තැනක. ඒ නිසා එම ප්‍රතිවිරෝධතාවය තුළම ඇති සාධනීය ලක්ෂණ ගැන වුව ද කතා කළේ නැහැ.අපේ රටේ විපක්ෂවල හැටි එහෙමයි. මේ රටේ ආණ්ඩුවලට පමණක් නොව විපක්ෂවලට ද සම්ප්‍රදායික අච්චුවෙන් මිදීමට නොහැකි වී තිබෙනවා.විපක්ෂ ‘හෝල්සේල්’ ක්‍රමයට ආණ්ඩුව හෙළා දකින්නේත් ආණ්ඩු පක්ෂ එම ක්‍රමයටම මුව හමට තලන විදියට විපක්ෂ වලට තලන්නේ ද ඒ නිසායි.එහෙත් 18 වැනි සංශෝධනයේ තිබෙන එක් සාධනීය ලක්ෂණයක් වන්නේ ජනාධිපතිවරයාට පාර්ලිමේන්තුවට පැමිණීමට හා පාර්ලිමේන්තුව ඇමතීමටත් මන්ත්‍රීවරුන්ගේ ප්‍රශ්නවලට පිළිතුරු දීමටත් එක් නිශ්චිත කාලවකවානුවක් නියම කර තිබීම.මීට ඉහත එවන් ප්‍රතිපාදනයක් පැවැතියේ නැහැ. ජනාධිපතිවරයාට කැමැති නම් එන්න පුළුවන්. කැමති නම් නෑවිත් ඉන්නත් පුළුවන්. නොපැමිණියාය කියා කරන්න පුළුවන් දෙයක් නැහැ. එහෙත් දැන් බැහැ අනිවාර්යයෙන්ම මාස 3 කට සැරයක් පැමිණිය යුතුයි.නොපැමිණෙන්නේ නම් ආණ්ඩුක්‍රම ව්‍යවස්ථාවේ ප්‍රතිපාදනයක් උල්ලංඝනය වෙනවා. මන්ත්‍රීවරුන්ගේ ප්‍රශ්නවලට පිළිතුරු දිය යුතුයි. මෙය පවතින විධායක ජනාධිපති ධුරය යම් තරමකින් නම්‍යශීලී කිරීමක්. එහි රකුසු මුහුණ සෞම්‍ය කිරීමක්.මේ ප්‍රතිපාදනය නරක ද ? මෙහි ඇති වැරැද්ද කුමක් ද ? මේ සාධනීය ලක්ෂණය ගැන එජාපය වුණත් එදා බරපතළ විදියට කතා කළේ නැහැ. එක්සත් ජාතික පක්ෂය තමන්ගේ විරෝධතාවය ඉදිරිපත් කිරීමටවත් පාර්ලිමේන්තුවට ආවේ නෑ. ඒ තරමට ම ඔවුන් එදා විහින් බෙලහීන වුණා. සමහරු උප කල්පනය කළේ ඔය ප්‍රතිපාදනයට අනුව ජනාධිපතිවරයා ව්‍යවස්ථාවෙන් ගැලවීම සඳහා පමණක් මාස 3 කට වරක් බොරුවට පාර්ලිමේන්තුවට පැමිණ යාවිය කියලයි.එහෙත් අද සිදු වී තිබෙන්නේ එහි අනෙක් පැත්තයි. දැන් මාස 3 කට වරක් පමණක් නොව මසකට දෙවරක් පමණ ජනාධිපති පාර්ලිමේන්තුව ඇමතීමට පටන් ගෙන වගෙයි. නැති නම් පාර්ලිමේන්තු සභා ගර්භයට පැමිණෙනවා වගෙයි. පසුගිය දා අය වැය ලේඛනයේ පිළිතුරු කතාව කිරීමට ද එතුමා පාර්ලිමේන්තුවට පැමිණියා.හිටපු ජනාධිපතිවරු මුදල් ඇමැති ධුරය දැරුවත් මුදල් අමාත්‍යාංශයේ වැය ශීර්ෂයේ හා සමස්ත අය වැය ලේඛනයේ පිළිතුරු කතාව පැවැත්වීමට ජනාධිපතිවරු පැමිණ නැහැ. ප්‍රථම වතාවට එසේ පැමිණියේ වත්මන් ජනාධිපති මහින්ද රාජපක්ෂ මහතා පමණයි. මේ වන විට එම පැමිණීම හා අය වැයේ පිළිතුරු කතාව පැවැත්වීම සුවිශේෂී ලක්ෂණයක් වී තිබෙනවා.දැනටමත් ජනාධිපතිවරයා වෙනුවෙන් ශ්‍රී ලංකා පාර්ලිමේන්තු සභා ගර්භයේ විශේෂ ආසනයක් සැකසී අවසන්. මේ නිසා පාර්ලිමේන්තුවේ ආසන ගණනේ වැඩි වෙනසක් සිදු වන්නේ නැහැ. ඊට හේතුව ආසන 225 න් එක් මන්ත්‍රීවරයෙක් කතානායක ධුරයට පත්ව සිටීමයි. මේනිසා කතානායකවරයාගේ ආසනයේ එතුමා සිටින විට පාර්ලිමේන්තු සභා ගර්භයේ ඉතිරි වන්නේ මන්ත්‍රීවරුන් 224 යි.මේ නිසා එක් ආසනයක් හිස් වෙනවා. එම හිස් වන ආසනය පදනම් කර ගෙන පාර්ලිමේන්තුවේ අමතර අසුනක් වැඩි කිරීමෙන් තොරව ජනාධිපතිවරයා වෙනුවෙන් අසුනක් වෙන් කිරීමට හැකි වී තිබෙනවා. මේ නිසා පාර්ලිමේන්තුවේ අගමැතිවරයා වෙනුවෙන් වෙන් වී තිබෙන අසුන ජනාධිපතිවරයා වෙනුවෙන් වෙන් කිරීමට දැනටමත් පියවර අරගෙන. අගමැතිවරයා සඳහා ඊට යාබද අසුන වෙන් වෙලා.දැනටමත් ජනාධිපතිවරයා වෙනුවෙන් අසුනක් වෙන් කිරීමෙන් පැහැදිලි වන්නේ 18 වැනි සංශෝධනය හරහා විධායක ජනාධිපතිවරයා පාර්ලිමේන්තුව වෙනදාට වඩා ශක්තිමත් කර තිබෙනබවයි. මේ නිසා ව්‍යවස්ථාදායකය හා විධායකය අතර තිබෙන පරතරයේ වෙනදාට වඩා අඩුවීමක් දක්නට ලැබෙනවා.විය යුත්තේ එයයි. විධායක ජනාධිපතිවරයෙකුට තිබෙන වැඩ රාජකාරී දෙස බලන විට ඔහුට පාර්ලිමේන්තුව පවත්වනු ලබන සෑම දිනකම එහි රැස්වීම් වලට පැමිණිය නොහැකියි. එය ප්‍රායෝගික වන්නේ ද නැහැ. එහෙත් මාස 3 කට වරක් අනිවාර්ය කර තිබීම සාධාරණයි.මේ සියලු තත්ත්වයන් යටතේ වුව ද හැකි සෑම අවස්ථාවකම ජනාධිපතිවරයා පාර්ලිමේන්තුවට පැමිණෙනවා නම් අවැඩක් වන්නේ නැහැ. වත්මන් ජනාධිපතිතුමාගේ උත්සාහය එම සම්බන්ධතාවය වැඩි දියුණු කිරීමට බවයි පෙනෙන්නේ. ව්‍යවස්ථාවේ මොනවා ලියැවී තිබුණෙත් භාවිතාව වැදගත් වෙනවා. අවශ්‍ය නම් ජනාධිපතිවරයෙකුට පාර්ලිමේන්තුව සමග පවත්නා සබඳතා වැඩි දියුණු කරගෙන කටයුතු කරන්න පුළුවන්. ඊට බාධාවක් නැහැ. වර්තමාන ව්‍යවස්ථාවේ ඒකාධිපති ස්වරූපයන් පවතිනවාය යන මතය 1978 මේ ව්‍යවස්ථාව සම්මත වූ යුගයේ සිට පැවතුනා. ආචාර්ය ඇන්. එම්. පෙරේරා මේ සම්බන්ධයෙන් සවිස්තරාත්මක අධ්‍යයනයක් කර තිබෙනවා.ආචාර්ය ඇන්. ඇම්. වැනි වියතුන්ගේ සමාජ මෙහෙවර ගැන අද ආඩම්බර විය හැකි බවයි ජනාධිපති මහින්ද රාජපක්ෂ මහතා මෙවර අය වැය සමාප්ත කතාව කරමින් සඳහන් කළේ. ‘මහින්ද චින්තන ඉදිරි දැක්ම වැනි දේශීය ශක්තිය පිළිගත් ගම නියෝජනය කළ ප්‍රගතිශීලී නායකයන් රැසක් අපට සිටියා. ඒ අය අතර රුහුණේ ඩී. ඒ. රාජපක්ෂ සත් කෝරලයේ ශ්‍රී නිශ්ශංක, රජරට මෛත්‍රීපාල සේනානායක, හේවාගම් කෝරලයේ පිලිප් ගුණවර්ධන, දකුණේ් එස්. ඒ. වික්‍රමසිංහ, සබරගමුව නියෝජනය කරන එන්. ඇම්. පෙරේරා මෙන්ම අපේ රට කීර්තිමත් ලෙස මෙහෙය වූ සිරිමාවෝ බණ්ඩාරනායක මැතිනිය වැනි නායකයන් කැපී පෙනුණා. ඒ අය සිහින දුටු සමාජ ආර්ථිකයක් තිබුණා. ඒ අය කළ වැඩ ගැන අපට අද ආඩම්බරයෙන් කතා කළ හැකියි’.(උපුටා ගැනීම ජනාධිපති මහින්ද රාජපක්ෂ – අය වැය සමාප්ති කතාව 2010)එසේ ම ආචාර්ය ඇන්. ඇම්. ලා විධායක ජනාධිපති ක්‍රමය ගැන කළ විවේචනාත්මක අධ්‍යයනය මේ රටේ දේශපාලනය කරන කිසිවෙකුට අමතක වීමට විදියක් නැහැ. එහෙත් විධායක ජනාධිපති ක්‍රමය තුළ පවතින ඒකාධිපති ස්වරූපයේ ප්‍රතිපාදන අත්හැර කටයුතු කිරීමට ඕනෑම නායකයෙකුට අවස්ථාව තිබෙනවා. පාර්ලිමේන්තුව නොතකා හැර කටයුතු කිරීම ඉන් එක් නරක ප්‍රතිපාදනයක්. වත්මන් ජනාධිපතිතුමා එය 18 වැනි සංශෝධනය මඟින් ඉවත් කර පාර්ලිමේන්තුවට විධායක ජනාධිපතිවරයා යා යුතුම යැයි අනිවාර්ය කළා. එසේ කර මාස 3 කට වරක් නොව ඉඩ ලැබෙන හැම මොහොතකටම යෑමට තරම් එතුමා නම්‍යශිලී වී තිබෙනවා. එය වැදගත්. මේ සම්බන්ධයෙන් රජයේ අය වුවද එතරම් ගැම්මකින් කතා නොකරන බවයි පෙනෙන්නේ.අවශ්‍ය නම් විධායක ජනාධිපති ධුරයේ ඇති රකුසු මුහුණුවර තම නම්‍යශිලී ක්‍රියාමාර්ග හරහා වෙනස් කර ගත හැකි බව ජනාධිපතිවරයා නිතර නිතර පාර්ලිමේන්තු යෑමෙන් ඔප්පු කර තිබෙනවා. සිය දෙවැනි ධුර කාලය තුළ අනෙක් තද ප්‍රතිපාදන ද නම්‍යශීලී වනු ඇතැයි මේ මඟින් ජනතාව තුළ සුබවාදී බලාපොරොත්තුවක් ඇති කර තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>16</day>
    </date>
    <link>http://www.dinamina.lk/2010/12/16/_art.asp?fn=f1012162</link>
    <topic>ගෙදර තිබුණේ නාවික හමුදා පාලනයක්</topic>
    <author>සාකච්ඡා කළේ බුද්ධික සමන් ගුණවර්ධන ඡායාරූප -සුසන්ත විජේගුණසේකර</author>
    <content>වරලත් වාස්තු විද්‍යාඥයකු වන ප්‍රසාද් හර්ෂාන් ද සිල්වා මහතා දෙස් විදෙස් වාස්තු විද්‍යා ආයතනයන්හි කටයුතු කර පළපුරුද්දක් ලබා ඇති අතර ලෝක උරුමයක් වන ජේතවන ව්‍යාපෘතියේ ද අධ්‍යක්ෂවරයා ලෙස කටයුතු කර ඇත.* සම්පූර්ණ නම :ලියනාරච්චිගේ ප්‍රසාද් හර්ෂාන් ද සිල්වා* ගම :තාත්තා නුවරඑළියේ ඔහිය කියන ලස්සන ගමේ. අම්මා අකුරැස්සේ. මම ඉපදුණෙත් දෙහිවල, දැනට පදිංචියත් දෙහිවලමයි.* තාත්තාගේ නම :ලියනාරච්චිගේ රිචඩ් කින්ස්ලි ද සිල්වා ඔහු නාවික හමුදා නිලධාරියෙක්.* අම්මා :වයලට් හේවා ද සිල්වා. ගුරුවරියක්.* ඔබ ඉගෙන ගත් පාසල :ඩී. එස්. සේනානායක විද්‍යාලය* පවුලේ තව කවුද ඉන්නේ :අපි පිරිමිම හතර දෙනයි. මම බාලයා.* ඒ හතර දෙනාගෙන් පොඩි කාලෙ වැඩියෙම දඟ කළේ කවුද ? :දෙවැනි අයියා.* සහෝදරයො තුන්දෙනා දැන් මොකද කරන්නෙ ?ලොකු අයිය ජපන් ආයතනයක වැඩ. පොඩි අයියල දෙන්නා අමෙරිකාවේ.* පිරිමි ළමයි හතර දෙනෙක්ම පාලනය මවුපියන්ට අපහසුවක් වෙන්න ඇති ?තාත්තා හරිම සැරයි. නාවික හමුදාවේ දණ්ඩ නීති සංග්‍රහයෙන් තමයි පාලනය කළේ. අපි හතර දෙනා රණ්ඩු වුණත් බැන ගත්තත් තාත්තට ප්‍ර‍්‍රශ්නයක් නෑ. විනය තියෙන්න ඕනෑ. ඒවා ඉක්මවන්න බෑ.* විනය කිව්වේ ?උදේ නැගිටපු ගමන් දත් මැදල මූණ සෝදන්න ඕන. ඇවිදල රවුමක් ගිහින් ඇවිත් කරන්න හිතෙන වෙලාවකට ඒවා කරන්න බෑ. ඇඟ වැහෙන්න ඇඳගෙන කෑම මේසෙට එන්න ඕනෑ. කාමරේ ඇතුලෙ කමිසයක් නැතුව ඉන්න පුළුවන්. හැබැයි අම්ම හරි කාමරේට ආවොත් කමිසයක් දාගන්න ඕනෑ.* ඔය නීති උල්ලංඝනය වුණොත් ?ගෙදර මට මතක විදියට වේවැල් දහයක් විතර අංක දාලා එල්ල තිබුණ. වැරැද්දෙ හැටියට තාත්තා වේවැලේ අංකය කියනවා. අපි ඒක අරං ආවම ඒකෙන් තමයි ගහන්නේ. සමහර වෙලාවට අංක දෙක තුනක් කියල ඒ දෙක තුනෙන්මත් ගහනවා.* අම්මා ගහන්නේ නැද්ද ?නැහැ. අම්මා හරිම අහිංසකයි. අපට අතක්වත් උස්සලා නෑ. දවසක් අම්ම කිව්ව දේකට මම අම්මට කිව්ව ‘අනේ අම්මි අම්මිගෙ දෙයක් බලාගන්න’ කියලා. ඒත් අම්ම මොකුත් කිව්වෙ නෑ. තාත්ත ඒක අහන් ඉඳල කිව්වා ‘ආයෙ කවදාවත් මේ වහලෙ යට ඔය කතාව ඇහෙන්න කියන්න එපා. අම්මිගෙ වැඩේ පුතේ උඹව බලාගන්න එකයි කියලා’ අද හිතෙනව ඒ කතා කොච්චර වටිනවද කියලා.* අම්ම තාත්තා දැනට ඉන්නවද ?නැහැ. දෙන්නම ජීවතුන් අතර නැහැ.* අර එල්ලල තියනව කිව්ව වේවැල් ඔක්කොගෙන්ම ගුටිකාල තියෙනවද ?ඕන තරම්. ඇඟිලි තරම් ගාණකටම පාර හිටින්න ගුටිකාල තියෙනවා.* එහෙම ගහල තාත්තත් දුක් වෙනවද ?නෑ. එහෙම වෙන්න අවස්ථාවක් තියන් නෑ. මෑතකදීයි මටත් ඒක තේරුණේ. දවසක් මම මගේ පුතාට එයා වරදක් කළාම ඒ වෙලාවෙම අතින් ගැහුවා. තාත්තා ඕක බලන් ඉඳල මට කිව්ව කවදාවත් ළමයාට අතින් ගහන්න එපා කියලා. අතින් ගහන්නෙ තරහක් එක්කයි. ළමයාට දඬුවමක් දෙන්න ඕනෑ අපේ හැගීම් පාලනය කරගන්න නෙවෙයි. ඔහු හදාගන්නයි කියලා තාත්තා මතක් කළා.* තාත්තා කවදාවත් තරහින් ගහල නැද්ද ?නැහැ. වරදක් කළාම තාත්තා අඬ ගහල දඬුවම් කරන්න අදාළ වේවැලේ අංකය කියනවා.එතකොට අපි ගිහින් වේවැල අරන් එනවනෙ. එතකොට තාත්ත කල්පනා කරනවලු දැන් ළමයා අසරණයි. තමන්ගෙ ද¼ඬුවම ගැන දන්නවා කියලා. එතකොට තාත්තම පාලනය වෙනවා. හැබැයි දඬුවම ලැබෙනවා. ඒ වැරැද්ද හදා ගන්න අදාළ දඬුවම විතරයි. ආවේගයෙන් දඬුවම් කරන් නෑ.* තාත්තට උවමනා කළේ ඔබව කවුරු කරන්නද ?සමාජයේ වැදගත් ලෙස ජීවත් වෙන කෙනෙක් කරන්න විතරයි.* ඒ බව ඔහු කියා තිබෙනවද ?මම වරලත් වාස්තු විද්‍යාඥයෙක් විදියට සියලු විභාග සමත් වෙලා හරිම සතුටින් තාත්තට ඒ බව කිව්වා. තාත්තා ගණන් ගත්තෙවත් නෑ. ඒක අහගෙන ඉඳලා තාත්තා කිව්වා දැන් පුතේ උඹේ නම අගට අකුරු පෝලිමක් එකතු වෙලා ඇති. ඒ අකුරු (සුදුසුකම්) රකින්න සමාජයක් උඹ වටේ ඉඳියි. ඒත් උඹේ නම ඇතුළෙ තියන අකුරු ටික රැක ගන්න ඕනෑ උඹමයි කියලා.* කොහොමද පාසල් කාලය ?ඇත්තටම මම පාසලේ කැපී පෙනෙන දක්ෂයෙක් නෙමෙයි.* කැමතිම විෂය ?චිත්‍ර* චිත්‍ර හරහාද වරලත් වාස්තු විද්‍යාඥයෙක් වෙන්න කල්පනා කළේ ?ඇත්තට ම මැක්කගෙ කතාව වගේ් තමයි. ඒ කාලෙ ගෙවත්තක් අදින්න කිව්වත් මම ගේ තමයි හැඩ වැඩ දාල පුංචි පුංචි අංග උපාංග පවා ඇදල තියෙන්නෙ.* චිත්‍ර ශිල්පියෙක් වෙන්න හිතුනේ නැද්ද ?අපේ අම්මා චිත්‍ර ගුරුවරියක්. නමුත් ඇය කැමති වුණේ නෑ මම චිත්‍ර ශිල්පියෙක් කරන්න. මොකද ඒකෙන් ජීවත් වෙන්න අමාරු නිසා. ඒත් ඒ ආසාවෙන් මාව වාස්තු විද්‍යාවට යොමුකරන්න ඇයට හැකි වුණා. තාත්තා කිව්වෙත් තමන් ජීවිතයේ ආසම දේ රැකියාව ලෙස තෝරා ගන්න කියලයි.* ඒ කියන්නෙ වැඩිම ආසාව තිබුණෙ චිත්‍ර ශිල්පියෙකු හෝ වාස්තු විද්‍යාඥයෙකු වීමටද ?අපොයි නෑ ඒ කාලෙ නම් වැඩිම ආසාව තිබුණෙ ඇම්බියුලන්ස් ඩ්‍රයිවර් කෙනෙක් වෙන්නයි. මොකද වමෙනුත් ගිය හැකියි දකුණෙනුත් යන්න පුළුවන්. රතු ලයිට් තිබුණත් යන්න පුළුවන්නෙ. බැරි වෙලාවත් වෛද්‍යවරයෙකුට හෝ ඉන්ජිනේරු වරයකුට තියන සමාජ තත්ත්වය ගිලන් රථ රියදුරකුටත් තිබුණ නම් මම ඒ රැකියාවම තෝරාගන්න තිබුණා.* ඒ නිසා ඒ ආසාව මැඩ ගත්තාද ?ආසාව නම් තාම තියනවා. දැනටත් පැය තුන හාමරට වවුනියා කිලිනොච්චි යන්නෙ ඒ ආසාව නිසාම වෙන්න ඇති.* උසස් පෙළින් පසුවද ගෘහ නිර්මාණ ශිල්පය ඉගෙන ගත්තෙ ?නැහැ උසස් පෙළ කරන්න කලින්. 88 – 89 කාලෙ රටේ තිබුණ කලබලත් එක්ක පාසල් වසා දමලයි තිබුණේ. ඒ අතර අපේ ඉස්කෝ්ලෙත් ප්‍රශ්නයක් වෙලා තිබුණා. මම පන්ති නායකයා නිසා ළමයින්ගේ නම් ලැයිස්තුවක් අපේ ගෙදරට ගෙනත් හමුදාවෙන් දවසක් මගෙන් ප්‍රශ්න කළා. ඒකට අම්මා හොඳටම බයවෙලා මාව පාසල් යැව්වේ නැහැ. අපේ ඥාාතියෙක් ගේ සුරත් වික්‍රමසිංහ සමාගමට මාව බාර දුන්නා. එතනින් තමයි මුලින්ම වාස්තු විද්‍යාවට යොමු වුණේ. මගේ පළමු ගුරුවරයා සුරත් වික්‍රමසිංහ මහතායි.* උසස් පෙළ කළේ ඒ අතරද ?මම පාසලේදී කරමින් සිටියේ ගණිත විෂයයන්. මම පස්සේ ඒක නවත්තලා වානිජ්‍ය හා ගිණුම්කරණයෙන් උසස් පෙළ පෞද්ගලිකව කළා. ඒ කාලේ වාස්තු විද්‍යාව කරන්න සුදුසුකම් සපුරගන්නයි. උසස් පෙළ කරල බලද්දි වානිජ කරපු අයට වාස්තුª විද්‍යාව කරන්න බැහැ. පස්සේ මම නැවත මාස හයකින් ඉතිහාසය, බෞද්ධ සංස්කෘතිය, චිත්‍ර, භූගෝලය, කියන විෂයයන් කරල උසස් පෙළ සමත් වුණා.* ඔක්කොම ටියුෂන්වලින් ද ඉගෙන ගත්තේ ?ඔව්. ඒ කාලෙ අපේ නැන්දම්මගෙනුත් ඉගෙන ගත්තා.* නැන්දම්මා හම්බ වුණේ ටියුෂන්වලින් ද ?නැහැ. නැන්දම්මට දුව හම්බෙන්නත් කලින් තමයි බෑණාව හම්බෙලා තියෙන්නෙ. අපේ නෝනගෙ අම්මත් අපේ අම්මගෙ යාළුවෙක්. දෙන්නම අනුලා විද්‍යාලයේ ගුරුවරු.* පාසල් කාලයේ අමතක නොවන සිදුවීම් තිබෙනවා ද ?ඔව්. දෙපාරක්ද කොහෙද පන්තිත් තහනම් කළා.* ඒ මොකක් කරලද ?පළමු වතාවෙ නම් අපේ තූර්ය වාදක කණ්ඩායමේ අයියල කළ වැරැද්දකට. දෙවැනි වතාවේ නම් මමමයි වැරැදිකාරයා. දවසක් ෆයිල් කවරෙක විදුහල්පතිගෙ නම ලියලා පාසලේ දඩාවතේ යමින් සිටිය බල්ලෙක් අල්ලගෙන උගේ පිටේ අර ෆයිල් කවරය බැන්දා. බල්ලා ඉස්කෝලේ වටේ ඇවිදිනවා. ළමයි කෑ ගගහ හිනා වෙනවා. ඇත්තට ම මම විනෝදෙට මිසක් විදුහල්පතිවරයා එක්ක තරහකට නෙවෙයි එහෙම කළේ. ඕක විනයභාර ගුරුතුමා දැකලා.* මවුපියන් එක්ක එන්න කිව්වෙ නැද්ද ?කිව්වා.* කොහොමද ගෙදර ගිහින් කිව්වේ ?මොන කියනවද ? යාළුවොත් කිව්වා උඹ ඕක නම් ගෙදර ගිහින් කියන්න එපා කියලා. ඒ වෙනුවට කුලියට තාත්ත කෙනෙක් අරන් යමු කිව්වා.* කෙහෙන්ද කුලියට තාත්තෙක් හොයා ගත්තේ ?අපි අහල තිබුණා මාර්ටින් අංකල් කියල කෙනෙක් එහෙම විවිධ වෙස් අරගෙන තාත්තල විදියට එනව කියල. ඔය වනාතමුල්ල පැත්තේ ඇවිදල අමාරුවෙන් මිනිහව හොයා ගත්තා.* මාර්ටින් අංකල් උදව්ව කරන්න බාර ගත්තද ?මොන උදව්වක්ද. මිනිහ වැඩේ බාර අරන් රුපියල් පනහක් ඉල්ලුවා. රුපියල් පනහක් කියන්නෙ ඒ කාලෙ ලොකු මුදලක්. මං අතේ සල්ලිත් නෑ. මිනිහ ගාන අඩු කරන්නෙත් නෑ. පස්සෙ අයියට විස්තරේ කියල අයියගෙන් පනහක් ඉල්ලගෙන මාර්ටින් අංකල්ට දුන්නා. එතකොටයි මිනිහ එන්න පොරොන්දු වුණේ.* ඔය සිද්ධිය පාසලට අහුවුණේ නැද්ද ?නෑ. එදා මාර්ටින් අංකල් ඇඳ පැළඳගෙන ආවා. අපේ සර් එන ගමන් ඇහුවා ‘ආයු මිස්ටර් දි සිල්වා ?’ මාර්ටින් අංකල් ‘යර්ස් යර්ස් අයෑම් දි සිල්වා’ කියල කතාව පටන් ගත්තා. සර් පුතා මෙහෙම වැඩක් කළානෙ කියද්දිම මාර්ටින් අංකල් අත දිග ඇරල මට කණේ පාරක් දුන්නා.* අපරාදෙ රුපියල් පනහ ?ඔව් පනහත් දීලා ගුටිත් කෑවා. හැබැයි ගෙදරට කියනවාට වඩා ඒක සැපයි.* පාසල් කාලයේ ආදර සම්බන්ධතා තිබුණ ද ?ඒ කාලෙ විහිළු කරන්න කතා කරන්න ඕන තරම් ගෑණු ළමයි හිටියා. ඒත් ආදර සම්බන්ධතා තිබුණෙ නෑ.* එහෙම නොතිබෙන්න හේතුව තාත්ත ද ?නෑ. එහෙම කළත් තාත්තා ඒක වරදක් ලෙස දකින එකක් නෑ.* ඇයි එහෙම කියන්නේ් ?තාත්තා හැමදේටම දඬුවම් කරන්නෑ. ඔන්න දවසක් මගේ යාළුවෙක් මට කෝල් කරල කිව්වා එහෙ එන්න කියල චිත්‍රපටයක් බලන්න යන්න. ඒ කාලෙ චිත්‍රපට බලන්න යන්න අවසර තිබුණේ නෑ. ඉගෙන ගන්න නිසා. යනව නම් ගෙදර කට්ටිය එක්ක යන්න පුළුවන්. යාළුව කතා කරල කිව්වෙ හොරෙන් යන්නයි. අපි දෙන්නම දන්නෙ නෑ. තාත්තා පහළ තට්ටුවේ ඉඳන් ෆෝන් එකෙන් අපේ කතාව අහන් ඉඳලා. යාළුව කිව්වේ අපේ අක්කගෙ උපන්දින පාටියට එනව කියල ගෙදරට බොරුවක් කියල එන්න කියලයි. මමත් හොඳයි කියලා අම්මට කියල තෑග්ගකුත් ඔතාගෙන තාත්තටත් යන්නම් කියල ගියා. තාත්තත් හා කිව්වා. චිත්‍රපටය බලල ඇවිත් ඉන්න කොට තාත්ත හැන්දෑවෙ අහනවා කොහොමද චිත්‍රපටය කියලා. මගේ ඔලුව සීතල වෙලා ගියා. තාත්තා ඒත් අමුත්තක් පෙන්නුවෙ නෑ. එදා ඒකට දඬුවම් කළේ නෑ. උඹත් කොල්ලෙක් නිසා මම දන්නවා උඹ ඕව කරන බව කියල හැබැයි අම්මට නම් ඕක ආරංචි වෙන්න තියන්න එපා කිව්වා.* විවාහය සිදු වුණේ කොයි කාලෙ ද ?2000 දී.* ඇගේ නම ?ඕෂධී ජයවර්ධන.* මුලින් ම හම්බුණේ නැන්දම්ම කිව්වනෙ. ඒ කියන්නෙ යෝජිත විවාහයක් ද ?අනේ මන්ද මොකක් කියන්න ද ? අපි චූටිම කාලෙ ඉඳන් ගොඩක් සමීපයි. එයාලගෙ ගෙදර අපිත් යනව එනවා. එයාලත් අපේ ගෙදර එනවා.* ඒ අතර ටියුෂන් යන කොටත් ගෙදරටම යනවනෙ නේද ?ඔව්. ඒ වුණාට ඒ කාලෙ එහෙම සම්බන්ධයක් තිබුණෙ නෑ. ඒ කාලෙ මම බයික් එකේ එහෙ යන්නෙ. මම පන්තියෙ ඉගෙන ගන්න කල් මෙයා යතුර ඉල්ලගෙන වත්ත වටේ යාළුවො එක්ක රවුම් ගහනවා. අන්තිමට බයික් එක පෙරළල කඩල තෙල් ටිකත් ඉවර කරලයි ගෙනත් තියන්නෙ. ඒ හින්ද සමහර දවසට මම කාර් එකේ යනවා. එදාට ඔන්න තරහටත් එක්ක චොකලට් කේක් කෑල්ලක් හරි මොකක් හරි ඩ්‍රයිවින් සීට් එකේ තවරල තියනවා. ඒවගේ සම්බන්ධයක් තමයි ඒ කාලෙ තිබුණෙ.* කොහොමද ඔය සම්බන්ධය විවහයක් වුණේ් ?කල් ගියාම මට එයාගෙ නැන්දා කෙනෙක්ගෙන් දැනගන්න ලැබුණ මෙයාට විවාහ යෝජනාවක් ඇවිත් කේන්දරත් බලන්න හදනවා කියලා. මම දැන ගත්ත දැන් නම් වැඩේ හරියන් නෑ කියලා. මමත් ප්ලෑන්කාරයා හින්දා මම ඒකට හොඳ ප්ලෑන් එකක් ඇන්දා. මම මුලින්ම එයාගෙන් ගිහින් මගේ කැමැත්ත කිව්වා. එයාගෙන් අකමැත්තක් නෑ වගේ. පස්සෙ අර නැන්දට කිව්වා මේක ගෙවල් දෙකට යෝජනාවක් විදියට නැන්දම කතා කරන්න කියලා. එතකොට නම්බුකාරයි නෙ. හඳහනුත් ගැලපුනා. යෝජනාවට ගෙවලුත් කැමති වුණා. අපි මොකුත් දන්නෑ වගේ හිටියා. ප්ලෑන් එක වැඩ කළා.* දරුවො ගැන මතක් කරනව නම් ?දරුවො දෙන්නයි. දුව හරිනි. එයා අනුලා විද්‍යාලයේ. පුතා චානොක්. ඩී. එස්. සේනානායක විද්‍යාලයේ.* මවුපියන් ඇරුණාම තව කව්ද විශේෂයෙන් ඔබට උදව් කළේ ?2001 දී මගේ ජීවිතයේ ලොකු පෙරළියක් වුණා. අම්ම නැති වුණා. තාත්තා අනතුරකට ලක් වුණා. දුව ඉපදුණා. ඒ අතර විභාගයකුත් තිබුණා. ඒ කාලෙ වියදම් කරන්න සල්ලිත් නෑ. තාත්තගෙ ලෙඩ බලන්නයි ගෙදර නඩත්තුවයි ඔක්කොම ගොඩ ගැහුණා. බිල් ගොඩක් තිබුණා ගෙවන්නත්. සුරත් වික්‍රමසිංහ මහත්තයා ඒ බිල් ඔක්කොම ගෙව්වා. පස්සෙ මම අර්ථසාධක මුදල් වලින් එතුමාට ඒවා ගෙව්වා. ඒ අතර මගේ ජීවිතයේ සුවිශේෂීම චරිතය තමයි හේෂාන් සෙන්දනායක කියන මිතුරා. මට අමාරු හැම වෙලාවකම ඔහු තමයි ළඟ ඉඳන් උදව් කළේ.* කලාව සමග මොනවගේ සම්බන්ධයක්ද තියෙන්නේ ?අපේ අම්මත් හොඳ කලාකාරිනියක්. අම්ම කරන හැම වැඩකම කලාවක් තිබුණා. කෑම මේසයක් පිළියෙල කළත් මල් ගහක් හිටෙව්වත් ඒකෙ කලාත්මක බවක් තිබුණා. අම්ම ගෙදර ඉද්දිත් නිතරම මොකක් හරි කලාත්මක දෙයක් තමයි කරන්නේත්.ගෙදර ඉද්දි චිත්‍ර අඳිනවා, කොට්ට දර මහනවා, මල් මහනවා. පොඩි කාලෙ ඉඳන් මේව දැකලද මන්ද මමත් කලාවට ගොඩක් ආස වුණා. චිත්‍ර වලට මගේ තිබූ ආශාවම තමයි මාව වරලත් වාස්තු විද්‍යාඥයෙක් දක්වා ගෙන ගියේත්.* සංගීතයට ප්‍රිය කරන්නේ නැද්ද ?ගොඩක් කැමතියි. හැබැයි එක ක්‍රමයක් කියල වෙන් කරගෙන රස විඳින්නේ නැහැ. සම්භාව්‍ය සංගීතයට තමයි ගොඩක්ම කැමති. මෝසාට්ගේ බි තෝවන්ගේ සංගීතයත් රස විඳින්න කැමතියි. ඒ වගේම අපේ ශාස්ත්‍රීය සංගීතයත් රස විඳිනවා. නන්දා මාලිනියගේ ගීත වලටත් කැමතියි. ඒ අතර නව පරපුරේ වේගරිද්ම ගීතත් අහනවා.* කොහොමද සභාපති පුටුවට ආවේ ?මම පුතාව ඩී. එස්. සෛ්නානායක විද්‍යාලයට දාගන්න ගිහින් එහි ආදි ශිෂ්‍ය සංගමයට කිව්වා මොකක් හරි උදව්වක් ඕනෙ නම් කරල දෙන්නත් කැමැතියි කියලා. එතන දී මට ව්‍යාපෘතියක් කරන්න ලැබුණා.පස්සෙ ඒක මට ප්‍රමාණවත් මදි වගේ හිතුන නිසා මම ආදි ශිෂ්‍ය සංගමයේ සභාපතිගෙන් ඇහුවා තව මොනවද කෙරෙන්න ඕනෑ කියලා. එතකොට ඔහු කිව්වා නාමල් රාජපක්ෂ මහත්තයට හම්බන්තොට ව්‍යාපෘතියක් ඇඳල දෙන්න පුළුවන්ද කියලා. මම ඒකත් කළා.ඒක ජනාධිපතිතුමාගේත් සතුටට හේතු වුණා. දවසක් නාමල් මන්ත්‍රීතුමා මගේ ජීව දත්ත තොරතුරු පත්‍රයක් ඉල්ල ගත්තා. කිසිම දෙයක් කියන් නැතුව මට කිව්වා ආරක්ෂක අමාත්‍යාංශයට සම්මුඛ පරීක්ෂණයකට එන්න කියලා. පස්සෙයි මම දන්නෙ මේ තනතුරට මාව තෝරගෙන කියලා. මම මුලින් කැමති වුණේ ම නැහැ. ඒත් එතුමා මට මේක බාරගන්න කියලා බල කළා.* වැඩ බාර ගත්ත ගමන්ම ලොකු අභියෝගයක් ආවා කියලා ආරංචි වුණාඔව්. වැඩ බාර අරගෙන දවස් දෙකක් තුනක් යද්දී මැයි මාසෙ ලොකු ගංවතුරක් ආවා. මම වැඩට එද්දී ඔන්න රටම ගිනි අරන් වගේ. ඇමතිවරු කතා කරනවා. විස්තර අහනවා. ජනතාව කතා කර කර දුක් ගැනවිලි කියනවා. ඒ අතර මාධ්‍යවලින් කතා කරනවා.මේ ඔක්කොටම මම උත්තර බඳින්න ඕනෑ. මට හිතුනා මොකක්ද මගෙ මේ ඔළුවට කඩා පාත් වුණේ කියලා. මොකද මට ඒ වගේ අත්දැකීමක් හැමදාමත් ලැබිල නෑනෙ. හැබැයි ඒ වෙලාවේ ආයතනයේ අනෙක් ප්‍රධානීන් මට ගොඩක් උදව් කළා. ගංවතුර නරක දෙයක් වුණත් මට ඒක ලොකු පන්නරයක් වුණා.* එතන ඉඳන් මේ දක්වා ක්‍රියාත්මක කළේ මොනවගේ ව්‍යාපෘති ද ?එතන ඉඳන් ගොඩක් වැඩ කරන්න මට අවස්ථාව ලැබුණා. ප්‍රධාන ඇළ මාර්ග 80 % ක් මේ මාස හය තුළ සුද්ධ කරන්න හැකියාව ලැබුණා. වැව් පහක් අලුතෙන්ම නිර්මාණය කරන්න හැකියාව ලැබුණා. ඒ වගේම අනවසර පදිංචිකරුවන් පදිංචි කිරීමේ ව්‍යාපෘතියක් අපි ක්‍රියාත්මක කළා.ඒ සඳහා අලුතෙන් තට්ටු පහළොවක ගොඩනැගිලි දහතුනක් හදන්න ව්‍යාපෘතියක් ආරම්භ කළා. ඇත්තටම මම වෘත්තීමය වරලත් වාස්තු විද්‍යාඥයකු වීම මේ ඔක්කොටම ලොකු ශක්තියක් වුණා.* ඉදිරියේදී ආයතනික වශයෙන් මොකද කරන්න හිතාගෙන ඉන්නෙ ?ඉදිරි වසරේදී ද්විතීය ඇළ මාර්ග සුද්ද කිරීමේ ව්‍යාපෘතියක් ආරම්භ කරනවා. ඒ වගේම විනෝද කටයුතු සඳහා අවශ්‍ය වන වෝටර් කබානා ආදි දේවල් නිර්මාණය කරන්න සූදානමක් තියෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012172</link>
    <topic>උත්සව සමයේ අඩු මිලට දීමටපොල් රටින් ගෙන්වයි</topic>
    <author>ජයසිරි මුණසිංහ</author>
    <content>පිටරටින් පොල් ගෙන්වීමට ලබන සතියේ සිට ආරම්භ කෙරේ. ඉහළ යන පොල්මිල පාලනය කිරීමේ පියවරක් ලෙස මේ වැඩපිළිවෙළ වහාම ක්‍රියාත්මක කිරීමට වෙළෙඳ අමාත්‍යාංශය පියවර ගෙන ඇත.පිටරටින් පොල් ගෙන්වූ පසු රුපියල් 30ක උපරිමයකට යටත්ව පොල් ගෙඩියක් මිලට ගැනීමට හැකිවනු ඇත.පොල් මිල ඉහළ යාම ජීවන වියදම වැඩිවීමට බලපාන ආකාරය පිළිබඳව දැඩි අවධානය යොමුකළ රජයමෙසේ පිටරටින් පොල් ගෙන්වා මිල පාලනය කරන බව මුදල් හා ක්‍රමසම්පාදන අමාත්‍යාංශය පවසයි.2000 සිට පොල් නිෂ්පාදනය පහත වැටුණු අතර එම වර්ෂයේ දී පිටරට යැවූ පොල්ගෙඩි මිලියන 787කි. එය ක්‍රමක්‍රමයෙන් වාර්ෂිකව අඩුවීමේ ප්‍රවණතාවක් දක්නට ලැබුණු බව වාර්තා පෙන්වා දේ.2001 දී පොල්ගෙඩි මිලියන 516ක් අපනයන කළ අතර 2002 දී එය මිලියන 328 දක්වා අඩුවිය. 2003 දී අපනයනය කළ පොල්ගෙඩි ගණන මිලියන 461 කි. වසර 2004 දී අපනයනය කරන පොල් ප්‍රමාණයේ තරමක වැඩිවීමක් පෙන්නුම් කළ අතර එම වර්ෂයේ දී පොල්ගෙඩි මිලියන 537ක් අපනයනය කර ඇත. 2005 දී නැවතත් අපනයනය කළ පොල්ගෙඩි ප්‍රමාණය මිලියන 377 දක්වා අඩුවිය.2006 දී මිලියන 456 ක් ද, 2007 දී මිලියන 406ක් ද 2008 දී මිලියන 360 ක් ද, 2009 දී මිලියන 367 ක් ද අපනයනය කර තිබේ.  මෙරට පොල් නිෂ්පාදනය අඩු වුවද කොප්පරා, පොල්තෙල් සහ කපාපු පොල් නිෂ්පාදන වෙනුවෙන් විදේශ විනිමය ආදායමේ වැඩිවීමක් සිදුවී ඇත.  කොළඹ වෙළෙඳපොළ සහ ලන්ඩන් වෙළෙඳපාළ පොල්මිල ඉහළ යාමක් දක්නට ලැබේ. මෙරට පොල් මිල පාලනය කිරීමට පිලිපීනය ඇතුළු මහා පරිමාණයේ පොල් නිපදවන රටවලින් පොල් ගෙන්වීම කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012173</link>
    <topic>‘විසිට් ශ්‍රී ලංකා 2011’ සංචාරකයන් ලක්‍ෂ 7.5ක් ගෙන්වීමට පියවර</topic>
    <author>සිතාරා සේනානි සහ ස්වර්ණා විජේකෝන්</author>
    <content>ආර්ථික සංවර්ධන අමාත්‍යාංශය ක්‍රියාත්මක කරන ‘විසිට් ශ්‍රී ලංකා 2011’ සංචාරක ප්‍රවර්ධන ව්‍යාපෘතිය යටතේ ලබන වසරේ මෙරටට සංචාරකයන් ලක්‍ෂ හතහමාරක් ගෙන්වා ගැනීමට අපේක්‍ෂා කරන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.මේ වසරේ දෙසැම්බර් 31 වැනිදා වන විට සංචාරකයන් ලක්‍ෂ 6ක් මෙරටට ගෙන්වා ගැනීමට අපේක්‍ෂා කළද පසුගිය සතියේදී එම ප්‍රමාණය ඉක්මවීමට හැකිවීම රජය ලැබූ විශාල ජයග්‍රහණයක් බව කී ඒ මහතා ඉදිරි දින දහසය ඇතුළත තවත් සංචාරකයන් විසිදහසක් පැමිණෙතැයි අපේක්‍ෂා කරන බවද කීවේය.නියෝජ්‍ය ඇමැතිවරයා මෙසේ පැවැසුවේ රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (16) පැවැති මාධ්‍ය හමුවකදීය.මෙරටට මේ වසරේ පැමිණි සංචාරකයන් සංඛ්‍යාව ඉකුත් වසරට සාපේක්‍ෂව ගත්කළ බටහිර යුරෝපා රටවලින් පැමිණි සංඛ්‍යාවේ සියයට 32.2ක වර්ධනයක්ද, මැදපෙරදිග සංචාරකයන්ගේ සියයට 59.8ක වර්ධනයක් ද ඉන්දීය සංචාරකයන්ගේ සියයට 51.8ක වර්ධනයක් ද පෙන්නුම් කර ඇතැයි නියෝජ්‍ය ඇමැතිවරයා අනාවරණය කෙළේය.සංචාරක කර්මාන්තයේ වර්ධනයට මෙතෙක් පැවති සියලු බාධක ඉවත් කර තිබෙන බව කී නියෝජ්‍ය ඇමැතිවරයා එය උතුරු, නැඟෙනහිර පළාත්වලටද මෙය අදාළ බවද කීවේය. සංචාරකයන්ට නවාතැන් පහසුකම් සලසන කාමර සංඛ්‍යාව හතළිස් දහස දක්වා වැඩි කිරීම රජයේ ආපේක්ෂාව බවද සඳහන් කළේය. කාමර පහළොස් දහසේ සීමාව ලබන වසර වන විට ඉක්මවන බවද කීවේය.ජනගහනයෙන් සෑම හත්දෙනකුගෙන් එක් අයකු සංචාරක ව්‍යාපාරයෙන් යැපෙන තත්ත්වයට පත් කිරීමට අපේක්‍ෂා කරන බවද, තමන්ට අයත් නිවාස සංචාරකයන්ට නවාතැන් පහසුකම් සැලසිය හැකි තත්ත්වයට සංවර්ධනය කිරීමට හැකි නම් ඒ සඳහා සංචාරක මණ්ඩලය ඉඩකඩ ලබාදෙන බවද පැවැසීය. මෙවැනි ව්‍යාපෘති 80 දශකයේදීත් මෙරට ක්‍රියාත්මක වී අතැයි ද හෙතෙම අනාවරණය කළේය. මෙවැනි වැඩපිළිවෙළ මඟින් සංචාරක ව්‍යාපාරය ග්‍රාමීය මට්ටම කරා ගෙන යාමට හැකි බවද කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012174</link>
    <topic>වසර 28කට පසුව දෙහිවල සතුන්වත්තේ ඉපැදුණුඔරං ඔටං පැටවා ප්‍රදර්ශනයට</topic>
    <author>වාර්තාව සහ ඡායාරූපය - සුරන්ජිත් පෙරේරා</author>
    <content>වසර 28කට පසු දෙහිවල සතුන්වත්තේ ඉපදුන ඔරං ඔටං පැටවා මහජන ප්‍රදර්ශනය සඳහා ඊයේ (16) විශේෂ කූඩුවකට මුදාහරිනු ලැබීය.පසුගිය නොවැම්බර් 3 වැනිදින පෙරවරු 6.30ට යූ ෆෝ සහ අකී නමැති ඔරං ඔටං යුවළට දාව බිහිවූ මේ පැටවා උපන් නැකත සහ ලබාදුන් අකුරට අනුව සතුන් වත්තේ සේවකයින්ගේත්, නරඹන්නන්ගේත් යෝජනා වූ නම් අනුව අකීෆො නම තැබීය.ඉන්දුනීසියාවේ රගුනන් සතුන් වත්තේ සිට 2003 නොවැම්බර් 11දා මෙරටට රැගෙන ආ යූ ෆෝ සහ අකී ඔරං ඔටං යුවළට දාව ඉපදුන මුල්ම පැටවා අකිෆො වන අතර ඔරං ඔටං යුවළ මෙරටට රැගෙන එන විට ඔවුන්ට වයස අවුරුදු හතරාහමාරකි.මේ වන විට මාසයයි දින 14ක් වයසැති අකිෆො පැටියාට මාස 4ක් පමණ වනතෙක් මව් කිරි ලබාදෙන බව සත්ව උද්‍යාන වෛද්‍යවරු පවසති.මේ වන විටත් මවගේ තුරුලටම වී සිටින ඔරං ඔටං පැටියා නිරෝගි තත්ත්වයේ සිටින බව සත්ව උද්‍යාන අධ්‍යන නිලධාරී නිහාල් සෙනරත් මහතා පැවැසීය.මේ පැටියා ශ්‍රී ලංකා ජනතාවට ලැබුණු ත්‍යාගයක් බවත්, සියලුදෙනාගේ ආදරය, කරුණාව සංවේදී භාවය අලුත් උපන් මේ පැටවාට ලබාදෙන ලෙස ජාතික සත්වෝද්‍යානයේ අධ්‍යක්ෂක භාෂ්වර සේනාංක මහතා ජනතාවගෙන් ඉල්ලීමක් කළේය.ඉන්දුනීසියාවේ සුමාත්‍රා, බොර්නියෝ සහ අවට දූපත්වල ජීවත්වන මේ ඔරං ඔටං වර්ගය ශ්‍රී ලංකාවේ සත්ව උද්‍යානයේ සිටිනුයේ කිහිපදෙනෙකි.මේ පැටවාගේ පියා වන යුෆොගෙන් ඈත්කර ඇති බවත්, ඊට හේතුවී ඇත්තේ පැටවා පිරිමි සතකු බැවින් පියාගේ වදහිංසාවලට ලක්වීමට හැකියාව ඇති නිසා බවත් ඔරං ඔටං සත්ව භාරකරු ලෙස ක්‍රියා කරන පී. ඒ. එස්. විල්සන් මහතා ප්‍රකාශ කළේය.තවමත් කිරි බොන වයසේ සිටින මේ පැටවාට කෑම කිසිවක් ලබා නොදෙන අතර පියා කූඩුවෙන් එළිමහනට දමන විට ඔරං ඔටං පැටියා සහ මව කූඩුව තුළට දැමීමට කාලයක් යන තුරු සිදු කරන බවද ඒ මහතා වැඩිදුරටත් පැවැසීය.විදේශීය සත්ව උද්‍යානවල පවා අවධානයට පාත්‍ර වී ඇති මේ ඔරං ඔටං පැටියාව අනාගත පරපුර සඳහා ආාදරයෙන් ආරක්ෂා කර ගැනීම සැමගේ යුතුකම බව සත්ව බලධාරීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012175</link>
    <topic>‘දෙරණ’ ප්‍රවෘත්ති විකාශන තැටියසුදු කොඩි නඩුවේ සාක්කියක් වෙයි</topic>
    <author>ශිරෝමි අබයසිංහ</author>
    <content>සරත් ෆොන්සේකා මහතා රත්නපුර රැලියකදී කළ කතාවක කොටසක් ප්‍රචාරය කෙරුණු ‘දෙරණ’ රූපවාහිනි ප්‍රවෘත්ති ප්‍රකාශය ඇතුළත් තැටිය සාක්කියක් ලෙස සුදු කොඩි නඩු විභාගයට ඉදිරිපත් කිරීමට, නඩුව විභාග කරන විනිශ්චය මණ්ඩලය පැමිණිල්ලට ඊයේ (16) අවසර දුන්නේය.තැටිය ඉදිරිපත් කිරීමට පැමිණිල්ල අවසර ඉල්ලා සිටි අවස්ථාවේදී විත්තිය ඊට විරෝධය දැක්වූ අතර දෙපාර්ශ්වය විසින් ලිඛිතව ඉදිරිපත් කළ කරුණු සැලකිල්ලට ගත් විනිශ්චය මණ්ඩලය විත්තියේ විරෝධය ප්‍රතික්‍ෂේප කර පැමිණිල්ලේ ඉල්ලීමකට අවසර දුන්නේය.කොළඹ මහාධිකරණ විනිසුරුවන් වන දීපාලි විජේසුන්දර මහත්මිය (සභාපතිනිය), ඩබ්ලිව්. ටී. ඇම්. වී. බී. වරාවැව සහ ගල්කිස්ස සිවිල් මහාධිකරණ විනිසුරු ඉසෙඩ් එම්. රෂින් මහත්වරුන්ගෙන් සමන්විත විනිශ්චය මේ නියෝගය ලබා දුන්නේය.නඩුවේ පළමු සාක්කිකාරියගේ සාක්කිය තහවුරු කිරීම සඳහා, විත්තිකරු විසින් රත්නපුර පැවැති දේශපාලන රැස්වීමකදී කළ කතාවක කොටසක් දෙරණ රූපවාහිනි ප්‍රවෘත්ති තුළින් විකාශය කෙරුණු තැටිය අධිකරණයේදී ප්‍රදර්ශනය කිරීමට පැමිණිල්ලට නිත්‍යානුකූල අයිතියක් ඇති බවත්, එම තැටිය පිළිබඳව පැමිණිල්ල විසින් විත්තියට දින 45 කට පෙර දැනුම් දුන් නමුත් විත්තිය විරෝධතාවක් නොදැක්වූ බවත් විනිශ්චය මණ්ඩලය සිය නියෝගයේ සඳහන් කරයි.නියෝගයේ මෙසේද සඳහන් වේ.තැටිය පිළිබඳව දැනුමක් තිබියදී විත්තිය එයට විරෝධය නොදැක්වීම නිසා සාක්කිය ඉදිරිපත් කිරීමට පැමිණිල්ල අවසර ඉල්ලූ අතර අධිකරණය එයට ඉඩ දුනි.සාක්කිකරු සාක්කි දෙමින් සිටින අවස්ථාවේදී පටිගත කෙරුණු කොටසක් පමණක් සාක්කි ලෙස ඉදිරිපත් කිරීම පිළිබඳව විත්තිය විරෝධය දැක්වීය.විත්තිය විසින් නැවත නැවතත් කියන ලද පටිගත කරන ලද කොටසේ වෙනස් කිරීමක් හෝ අනිසි දෙයක් සිදු වී ඇති බවට සාක්කිකරුගෙන් නොකියවිණි. විත්තියේ නීතිඥවරයාගේ ඉල්ලීම මුහුකුරා ගිය ඉල්ලීමක් නොවන බව අධිකරණයේ මතයයි.පටිගත කරන ලද කොටස පරීක්‍ෂා කිරීමෙන් තොරව එවැනි නිගමනයකට එළැඹීමට අධිකරණයට හැකියාවක් නොමැත. වෙනස් කිරීමක් හෝ අනිසි දෙයක් සිදුකර ඇති බවට විත්තියේ නීතිඥවරයා ශබ්ද කෝෂ සහ ලේඛන මගින් නිර්වචනය කරමින් පෙන්වා දුන්නද නීතිය සම්පාදනය කිරීමේදී ව්‍යවස්ථාදායකයේ අරමුණ වී තිබුණේ සාමාන්‍ය අර්ථය ලබාගැනීම බව පෙනේ.මෙහෙයවීමට ඇති සාක්කි මගින් පටිගත කෙරුණු කොටසේ යම් වෙනස්කමක් හෝ අනිසි වෙනස්කමක් කර ඇති බවට අධිකරණයේ අවධානය යොමුකිරීමට විත්තියට ඇති අයිතියට මේ නියෝගය නිසා කිසිම බාධාවක් නොමැත.සාක්කිකරුගේ සාක්කියට විත්තිය දක්වන ලද විරෝධය ප්‍රතික්‍ෂේප කරමින් සාක්කිය ඉදිරිපත් කිරීමට ඉඩ දෙන බව නියෝගයේ සඳහන් වේ.පැමිණිල්ල වෙනුවෙන් ඊයේ පෙනී සිටි නියෝජ්‍ය සොලිසිටර් ජනරාල් බුවනෙක අලුවිහාරේ මහතා අධිකරණය අමතමින් පැමිණිල්ල මෙහෙයවීමට මුල් වරට පැමිණි බැවින් සාක්කි ඉදිරිපත් කිරීමට කල් ලබා දෙන ලෙස ඉල්ලීය.නඩු විභාගය 2011 ජනවාරි 06 දක්වා කල් තැබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012176</link>
    <topic>ආසියාවේ හොඳම ‘මිඩ්වයිෆ්’ශ්‍රී ලංකාවේ ලලිතා පද්මිණී</topic>
    <author>සන්ධ්‍යා කරුණාරත්න</author>
    <content>ආසියා-ශාන්තිකර කලාපයේ හොඳම පවුල් සෞඛ්‍ය සේවා නිලධාරිනියට (මිඩ්වයිෆ්) හිමි සම්මානය ශ්‍රී ලංකාවට හිමි වී තිබේ.දිඹුලාගල සෞඛ්‍ය වෛද්‍ය නිලධාරි කාර්යාලයේ සේවයේ නියුතු පවුල් සෞඛ්‍ය සේවා නිලධාරිනී ලලිතා පද්මිණී මහත්මිය මෙලෙස ආසියා ශාන්තිකර කලාපයේ හොඳම පවුල් සෞඛ්‍ය සේවා නිලධාරිනිය ලෙස තේරී පත්ව ඇත. පවුල් සෞඛ්‍ය සේවා නිලධාරිනියක් මෙවැනි විශිෂ්ට ජයග්‍රහණයක් ලබා ඇත්තේ ඉතිහාසයේ ප්‍රථම වතාවටය.මේ නිලධාරිනියට ලැබුණු සම්මානය ජනාධිපති මහින්ද රාජපක්ෂ මහතා අතින් සෞඛ්‍ය ඇමැති මෛත්‍රීපාල සිිරිසේන මහතාගේ සහභාගිත්වයෙන් පිරිනැමීම සිදුකරන බව රජයේ පවුල් සෞඛ්‍ය සේවා සංගමයේ නියෝජ්‍ය ප්‍රධාන ලේකම් දේවිකා කොඩිතුවක්කු මහත්මිය ප්‍රකාශ කළාය.ලෝකයේ හොඳම පවුල් සෞඛ්‍ය සේවා නිලධාරිනිය තේරීමේ තරගය ලබන මස 25 වැනිදා ස්විට්සර්ලන්තයේ ජිනීවා නුවරදී පැවැත්වේ. මේ තරගයට ශ්‍රී ලංකාව ඇතුළු රටවල් තුනක් තේරීපත්ව ඇත. ආසියා-ශාන්තිකර කලාපයේ පැවැති තරගයෙන් ශ්‍රී ලංකාව ජයග්‍රහණය කළ සම්මානය මෙරටට ගෙනාවේ ශ්‍රී ලංකාවේ පවුල් සෞඛ්‍ය සේවා නිලධාරීන්ගේ දත්ත ලෝක සෞඛ්‍ය සංවිධානය වෙත ලබාදීමෙන් මේ කටයුත්ත සම්බන්ධීකරණය කළ වෛද්‍ය සරත් සමරගේ මහතා ය.තම සේවයට ඇති ලැදියාවත්, ඒ සඳහා වූ කැපවීමත් නිසා මේ පවුල් සෞඛ්‍ය සේවා නිලධාරිනියට සම්මානය ලැබී ඇත. මෙහිදී මාතෘ, ළදරු හා ළමා ලියාපදිංචිය, මාතෘ හා ළදරු මරණ අනුපාතිකය, පවුල් සංවිධාන කටයුතු, ප්‍රතිශක්තිකරණ ආවරණ, ළදරු හා ළමා මන්දපෝෂණ තත්ත්වය අවම කිරීම, මුල් ළමාවිය සංවර්ධන වැඩසටහන්, වැඩිහිටි රැකවරණය සඳහා බෝ නොවන රෝග පිළිබඳව දැනුම්වත් කිරීමේ වැඩසටහන්, ළදරු වර්ධන සටහනෙහි බර සටහන් කිරීම පිළිබඳව මවුවරුන්ට අවබෝධයක් ලබාදෙනු පිණිස වර්ණ දාම පද්ධතියක් (Colour Cord System) හඳුන්වාදීම වැනි දත්ත අවධානයට ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012177</link>
    <topic>උත්සව සමයේ කොළඹ තෝරාගත් මාර්ගයන්හිපදික වෙළෙඳාමට අවසර</topic>
    <author>වාද්දුව සංචාරක ඩබ්ලිව්. ඇම්. ඇන්. විජේනායක</author>
    <content>කොළඹ පිටකොටුව ප්‍රදේශයේ කලක සිට පදික වේදිකාවේ වෙළෙදාම් කරමින් සිටි පදික වෙළෙඳුන්ට උත්සව සමයේ දී පමණක් අද (17) සිට 24 වන දින දක්වා පදික වේදිකාවේ වෙළෙදාම් කිරීමට අවසර දී ඇත. පොලිස් දෙපාර්තමේන්තුව මගින් ස්වයං රැකියා නියුක්තිකයන්ගේ සම්මේලනය හරහා මෙම අවසර දී ඇත.ඔවුන්ට වෙළෙදාමේ කිරීමේ ප්‍රදේශවශයෙන් අවසරදී ඇති වීදි වශයෙන් නම් කර ඇත්තේ කෙළින්වීදිය ගෑස්පහ හන්දිය දක්වාත් මල්වත්ත පාර, පලවන හරස්වීදිය දෙවනහරස් වීදිය සහ එම වීදිවලට සම්බන්ධ අතුරු පටු මාවත්වලත්ය. මේ සම්බන්ධයෙන් ‘ දිනමිණට’ ප්‍රකාශයක් කළ ස්වයං රැකියා නියුක්තිකයන්ගේ සම්මේලනයේ ප්‍රධාන ලේකම් අශෝක හෙට්ටිආරච්චි මහතා කියා සිටියේ සංගමයේ ඉල්ලීමට අනුව මේ අවසරය ලැබුණු බවයි.ඒ සම්බන්‍ධයෙන් ජනාධිපති මහින්ද රාජපක්‍ෂ මැතිතුමා ඇතුළු මේ සම්බන්ධයෙන් සහයෝගය ලබාදුන් පොලිස් නිලධාරී මහතුන්ටත් සංගමයේ ස්තුතිය පුද කරන බවද ඒ මහතා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012178</link>
    <topic>පිරිවෙන් අවසන් විභාගයප්‍රථමවරට ඉංග්‍රීසි මාධ්‍යයෙන්</topic>
    <author>දයා පෙරේරා</author>
    <content>මූලික පිරිවෙන් අවසන් විභාගය මෙවර ප්‍රථමවරට ඉංග්‍රීසි මාධ්‍යයෙන් ද පැවැත්වීමට විභාග දෙපාර්තමේන්තුව කටයුතු යොදා ඇත.පිරිවෙන්හි ඉංග්‍රීසි භාෂා අධ්‍යාපනය දියුණු කිරීමටත්, විදේශ ධර්ම ධූත සේවාවට එම බසින් ධර්මප්‍රචාරය කළ හැකි භික්ෂූන්වහන්සේ පුහුණු කිරීමටත් විදේශ භික්ෂූන්ට ඉංග්‍රීසි මාධ්‍යයෙන් මෙරට මූලික පිරිවෙන් විභාගයට පෙනී සිටීමට අවස්ථාව ලබාදීම ද අරමුණු කරගෙන ජනාධිපති මහින්ද රාජපක්ෂ මහතා ලබාදුන් උපදෙස් අනුව මේ පියවර ගත් බව විභාග කොමසාරිස් ජනරාල් අනුර එදිරිසිංහ මහතා දිනමිණ ට කීවේ ය.මේ මස 24 වැනිදා සිට 2011 ජනවාරි 01 වැනිදා දක්වා විභාගය පැවැත්වේ. සිංහල හා ඉංග්‍රීසි මාධ්‍ය දෙකෙන්ම අයදුම්කරුවෝ 3900ක් විභාගයට පෙනී සිටීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n1012179</link>
    <topic>විදුලිබලාගාර නැරැඹීමට දුන්කාලය තවත් දීර්ඝ කරයි</topic>
    <author>ස්වර්ණා විජේකෝන් හා චමීර ඇල්ලදෙණිය</author>
    <content>විදුලිබලාගාර නැරැඹීම සඳහා ලබාදුන් කාලය නැවත දීර්ඝ කිරීමට විදුලිබල අමාත්‍යාංශය පියවරගෙන තිබේ.පාසල් නිවාඩු කාලය නිසා විශාල වශයෙන් පාසල් සිසුන් පැමිණෙන බැවින් මෙසේ මහජන ප්‍රදර්ශන කටයුතු දීර්ඝ කළ බව විදුලිබල අමාත්‍යාංශය පවසයි.පසුගිය 13 වන දින ජල විදුලිබලාගාර 03ක් හා එක් තාප විදුලිබලාගාරයක් මහජන ප්‍රදර්ශනයට විවෘත කෙරිණි. බලාගාර නැරැඹීම සඳහා වේලාවන් වෙන් කරගැනීම සිදු කරගත යුතු අතර පහත සඳහන් දුරකතන අංකවලට ඇමතීමෙන් වේලාවන් වෙන්කර ගත හැකි. කැලණිතිස්ස බලාගාරය 0112437426, සමනල වැව බලාගාරය 0112392248, වික්ටෝරියා බලාගාරය 0812224568 විමලසූරේන්ද්‍ර බලාගාරය 0512232083.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121710</link>
    <topic>ශ්‍රී ලංකාව-ඉන්දියාව අතරනාවික මගී ප්‍රවාහන සේවාවක්</topic>
    <author>සිතාරා සේනානි සහ ස්වර්ණා විජේකෝන්</author>
    <content>ශ්‍රී ලංකාව හා ඉන්දියාව අතර නාවික මගී ප්‍රවාහන සේවාවක් පිහිටුවීම සඳහා වූ අවබෝධතා ගිවිසුමකට අස්සන් තැබීමට රජය තීරණය කරයි.වරාය හා මහාමාර්ග ඇමැතිවරයා වශයෙන් ජනාධිපති මහින්ද රාජපක්‍ෂ මහතා මේ සම්බන්ධයෙන් ඉදිරිපත් කළ යෝජනාවට ඇමැති මණ්ඩලයේ අනුමැතිය ලැබුණු බව කැබිනට් ප්‍රකාශක, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවැසීය.ඒ මහතා මෙසේ පැවැසුවේ කැබිනට් තීරණ දැනුම්දීම සඳහා රජයේ ප්‍රවෘත්ති දෙපාර්තමේන්තු ශ්‍රවණාගාරයේ ඊයේ (16) පැවැති මාධ්‍ය හමුවේ දීය.මෙකී නාවික මගී ප්‍රවාහන සේවාව පවත්වා ගෙන යෑම සඳහා වූ අවබෝධතා ගිවිසුම කෙටුම්පත් කැර ඇති බවද ඇමැතිවරයා කීවේය.ඉන්දියාව හා ශ්‍රී ලංකාව අතර ව්‍යාපාරිකයන්, සංචාරකයන්, වන්දනාකරුවන් සහ අධ්‍යාපන කටයුතු සඳහා ගමන් කරන්නන් විශාල ප්‍රමාණයක් සිටින බැවින් ඔවුන්ගේ පහසුව උදෙසා මේ මගී ප්‍රවාහන සේවය ආරම්භ කිරීමට යෝජිතය. මේ මගී ප්‍රවාහන සේවාව ප්‍රථමයෙන් තලෙයිමන්නාරම හා රාමේෂ්වරම අතර ද, ටියුට්කෝර්න් සහ කොළඹ වරාය අතර ද පවත්වනු ලබයි.ඉදිරියේදී දෙපාර්ශ්වයේ එකඟතාව මත දෙරටේ අනෙකුත් වරායන් අතරද මේ සේවාව ආරම්භ කිරීමට යෝජිතය. මේ අතර ශ්‍රී ලංකාවත් ඉන්දියාවත් අතර දැඩි හිතවත්කමක් හා සහජීවනයක් තිබෙන බවත් එරට සමඟ සියලු සම්පත් හා අත්දැකීම් බෙදා ගැනීමට ශ්‍රී ලංකාව සූදානම් බවත්, ඇමැති කෙහෙළිය රඹුක්වැල්ල මහතා පැවසීය.එල්. ටී. ටී. ඊ. සංවිධානයේ ක්‍රියාකාරකම් ඉන්දියාවේ ආරක්‍ෂාවට තර්ජනයක් වී තිබෙන හෙයින් ඒ තත්ත්වය මඟ හරවා ගැනීමට ශ්‍රී ලංකාවේ සහයෝගය ඉල්ලා සිටියහොත් එය ලබා දෙන්නේ දැයි මාධ්‍යවේදියකු මතු කළ ප්‍රශ්නයකට පිළිතුරු දෙමින් ඇමැතිවරයා මේ බව පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121711</link>
    <topic>පුහුල්වැල්ලේ පතලක් කඩා වැටීදෙදෙනෙක් පසට යට වෙති</topic>
    <author>වාර්තාව සහ ඡායාරූප - මාතර දිස්ත්‍රික්ක සමූහ ඩබ්ලිව්. කේ. උපසේන</author>
    <content>කිරින්ද පුහුල්වැල්ල පුවක්ගහ මඩිත්ත ආරණ්‍ය සේනාසනයට යන පාරේ පිහිටි ජුල්ගහවත්ත නමැති ඉඩමේ මැණික් ගැරීමට ගිය පස් දෙනකු පතල කඩාගෙන වැටීමෙන් ඊයේ (16) අනතුරකට පත්වී තිබේ. මේ සිදුවීම ඊයේ දහවල් 1.30ට පමණ සිදුවී තිබෙන අතර ඉන් පසු එක් අයකු ගොඩගෙන මාතර රෝහලට ඇතුළත් කර ඇත.තවත් අයකුගෙ සිරුර පස්වලට යටවී ඇතැයි පැවසෙන අතර ආධාරකරුවන් එය ගොඩගැනීමට උත්සාහ දරමින් සිටිති. මේ පතල ඇතුලේ තුන් දෙනකු සිටි බවත් දෙදෙනකු ගොඩ සිටි බව ඇසින් දුටු අය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121712</link>
    <topic>A - 3ගත් සිසු සිසුවියන්ට සම්මාන</topic>
    <author>දයා පෙරේරා</author>
    <content>අධ්‍යයන පොදු සහතික පත්‍ර (උසස් පෙළ) විභාගයෙන් විෂයයන් තුනට ම ‘ඒ’ සාමර්ථ්‍ය ලබාගත් සියලුම සිසුන් ඇගයීමේ වැඩපිළිවෙළක් සකස් කරන බව අධ්‍යාපන ඇමැති බන්දුල ගුණවර්ධන මහතා කියයි.මේ දක්ෂ සිසුන් ඇගයීම සඳහා වැඩපිළිවෙළ සකස් කරන්නේ ජනාධිපති මහින්ද රාජපක්ෂ මහතාගේ උපදෙස් අනුව බවද අධ්‍යාපන අමාත්‍යාංශයේ ඉකුත් දා පැවැති ජනමාධ්‍ය හමුවේදී ඇමැතිවරයා පැවසීය.එම සිසුන් ඉගෙනුම ලැබූ විදුහල්හි විදුහල්පති සහ ඉගැන්වූ ගුරුවරුන් ද මේ වැඩසටහනේ දී ඇගයීමට බලාපොරොත්තු වන්නේ යැයි ද ඇමැතිවරයා කීවේ ය.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121713</link>
    <topic>මහ වන මැද අලි සැත්කමක්</topic>
    <author/>
    <content>අඹන්පොළ උඩහේනේගම ප්‍රදේශයේ ගම්මානවලට කඩාවදින වල් අලි රංචු පළවාහැරීමට ගම්වැසියෝ වෙඩි තබති.ගම්වැසියන් විසින් ම නිෂ්පාදනය කරනු ලබන තුවක්කු විශේෂයක් මේ සඳහා යොදා ගන්නා බව පැවසේ. මේ තුවක්කුවලට යොදාගන්නා මූණිස්සම් සඳහා ඊයම් වර්ගයක් යොදා ගන්නා බව ගම්වාසීහු පවසති.පසුගිය සතියේ දිනක උඩහේනේගම ගම්මානයට කඩා වැදුණු වල් අලි රංචුවකට මේ දඩයම්කරුවෝ වෙඩි තැබූහ. මේ ප්‍රහාරයෙන් වල්අලි රංචුවේ ලොකු අලි වෙඩි පහරවල්කා ප්‍රදේශයෙන් පළා ගියහ. එහෙත් මේ රංචුවේ සිටි අවුරුදු එකහමාරක් පමණ වයසැති ඇත් පැටවකු වෙඩි වැදී බරපතළ ලෙස තුවාල ලැබ වනාන්තරයේ ඇදවැටී සිටියදී ගල්ගමුව වනජීවි නිලධාරීන්ට හමුවිය.පශු වෛද්‍ය නිලධාරින් වන විජිත පෙරේරා චන්දන ජයසිංහ මහත්වරුන් වහාම වනාන්තරයේ දී ඇත්පැටවාට ප්‍රතිකාර ලබාදීම ආරම්භ කෙළේය. මුළු ශරීරය පුරාම වෙඩි පහරවල් වැදී තිබිණි. ඇතැම් තුවාල අභ්‍යන්තරයේ සිරවී තිබූ මුණිස්සම් කැට ඉවත් කොට ඒවාට ප්‍රතිකාර ලබාදීමට වෛද්‍යවරු ක්‍රියා කළහ.මවගෙන් වෙන්ව වනාන්තරයේ අතරමංව සිටි මේ ඇත්පැටවා දැනට හොඳ සුවයෙන් ගිරිතලේ වනජීවි පුහුණු මධ්‍යස්ථානයේ තවදුරටත් ප්‍රතිකාර ලබමින් සිටී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121724</link>
    <topic>බිරියට අත් පොරවකින් කොටා මරා දමාවස පානය කර මිය ගිය පව්කාර සැමියෙක්</topic>
    <author>සියඹලාණ්ඩුව විශේෂ ගුණපාල ලියනගේ</author>
    <content>ගුප්ත ජීවිතයක් ගත කළ මත්පැනට ඇබ්බැහි වූවෙක් තම සිතේ උපන් සැකය හේතුවෙන් බිරිය මරා වස පානය කර මිය යාමේ සිද්ධියක් සියඹලාණ්ඩුව ඇතිමලේ ජනපදයෙන් අසන්නට ලැබුණි. මේ පුද්ගලයා බිරියට අත් පොරවකින් පහරදී මරා දමා ඇත.මෙසේ මිය ගොස් ඇත්තේ ඇතිමලේ 300 කොටසේ පදිංචිව සිටි යාපා මුදියන්සේලාගේ ශීලවතී සහ පල්ලියගුරුගේ පේමරත්න නැමැති දෙදරු අඹු සැමි යුවළකි.ප්‍රේමරත්න පෙදරේරුවකු ලෙස රැකියාව කළ අතර ශීලවති අහල පහල නිවෙස් වල කුලී වැඩක් කර ජීවිත ගැට ගසා ගත්තාය. මොවුන් දෙදෙනා දරු දෙදෙනා ජීවත් කරවීම සඳහා මේ සියලු දේ කළ අතර පේමරත්න ඉපයූ දෙයින් වැඩි කොටසක් වැය කළේ මත් වතුර පානයටයි.බීමත් ප්‍රේමරත්න තම බිරිදට ගුටි බැට දීම පුරුද්දක් කර ගත් පුද්ගලයෙකි. අසල්වැසියෙකු සමග කථා බහ කිරීම බිරියට ගුටි බැට දීමට තරම් වූ වරදක් ලෙස ඔහු දැක්කේය. බිරිය මරාදැමීමට පෙර සූදානමක් තිබී ඇති බව ශීලවතීගේ ඥාාතීන් පවසන්නේ ඔහුගේ ඇතැම් සැලසුම් නිසාවෙනි. බිරිය මරාදැමූ දින උදේ සුදු ඇඳුම් කට්ටලයක් නිවෙසට ගෙනවිත් තිබුණි. ඒ කුමකට දැයි විමසූ විට ඔහු කියා ඇත්තේ පොහොයට සිල් සමාදන් වීමට බවයි.ඔහු මෙතුවක් කල් සිල් සමාදන් වූ අයකු නොවීය. අලුතින් අත් පොරවක් සාදා එහි මිට ලිස්සා නොයන පරිදි සකසා තිබුණි. එම පොරවෙන් මුවහත අත්හදා බැලීමක් ලෙස මිදුලේ ගසක් කපා බලා තිබුණි. ඒ මුවහත බලා දරුවන් දෙදෙනා නිවසේ නොමැති අවස්ථාවක් බලා බිරිය ඝාතනය කර ඇත. අපේ ගෙදර ළඟින් කව්රුන් හෝ ගියත් කාරලා කෙල ගහනවා. නිතරම අම්මාට ගුටි බැට දෙන තාත්තාට අපි කැමැති නැහැ. පේ‍්‍රමරත්නගේ දරුවන් තාත්තා ගැන කියන්නේ එහෙමය.මිය ගිය ශීලවතීගේ සොහොයුරු වයි. ඇම්. ගුණසේකර මහතා - ප්‍රේමරත්න බැදලා සිටියේ මගේ නංගී සීලවතී. ප්‍රේමරත්න නුවරඑළියේ වලපනේ අයෙක්. අපි ඇතිමලේ ජනපද ව්‍යාපාරය ආරම්භයේදී බදුල්ලේ සිට පැමිණ පදිංචි අයයි. ප්‍රේමරත්න මේසන් වැඩ කළා. කාත් සමගවත් කථා බහක් නැහැ. ගමේ අය සමගවත් ඇසුරක් නැහැ. සිද්ධිය වූ දවසේ ළමයි දෙන්නා ගෙදර හිටියේ නැහැ.සෙල්ලම් කරන්න ගිහින්. ගෙදර ආ ලොකු පුතා කෑ ගහන ශබ්දයට අහල පහල කට්ටිය එකතු වුණා. කුස්සිය කලුවරයි. අපි ගිහින් බලන විට බෙල්ලටයි මුහුණටයි පොරවකින් කොටලා තිබුණා. දත් පවා එතන වැටී තිබුණා.කුස්සියේ හාල් ගරමින් සිටියදී මෙසේ පහරදී තිබෙනවා. ප්‍රේමරත්න නංගි ගැන අවිශ්වාසයෙන් සැකයෙන් ඉදලා තියෙනවා. ඒත් නංගීගේ එවන් අනියම් සම්බන්ධකම් තිබුණේ නැහැ. ප්‍රේමරත්න තේරුම් ගන්න බැරි අයෙක්.ප්‍රේමරත්නට අත් උදව් කල ඩබ්. එම්. විජේරත්න මහතා - ප්‍රේමරත්නට අපි කියන්නේ නෝමල් බාස් කියලා. ඒ තරමට ඔහු නිහඬයි ගුප්තයි. මැරෙන්න කලින් දිනක් අපි දෙන්න එකට වැඩ කළා. හෙට වැඩට එනවද ඇහුවම ඔව් කීවා. අපි වචන දහයක් කථා කළොත් එයා වචනයයි දෙකයි කතා කරන්නේ. සඳුදා බිරිය කපලා මරලා පසුදා වන තෙක් හැංගිලා ඉඳලා අරක්කු 1 / 2 ගෙනවිත් බීලා තියෙනවා.මේ පිළිබඳ ඇතිමලේ පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121715</link>
    <topic>මඩුල්ලේ ගංජා හේනක් වටලාහැට හැවිරිදි සැකකරු දැලේ</topic>
    <author>හසලක සමූහ – බන්දුල ගොඩකුඹුර</author>
    <content>උඩදුම්බර – මඩුගල්ල ප්‍රදේශයේ උස අඩි පහක් හතරක් අතර ප්‍රමාණයේ සරුවට වැඩුණු ගංජා ගස් පහළොවකින් යුක්ත ගංජා හේනක් සමග හැටපස් හැවිරිදි පුද්ගලයකු උඩදුම්බර පොලිසිය අත්අඩංගුවට ගෙන ඇත.ව්‍යාපාරික මට්ටමින් ගංජා වෙළෙඳාම සිදු කිරීම සම්බන්ධව සහ වැඩිදුර තොරතුරු දැන ගැනීම සඳහා සතියක් සැකකරු පොලිස් භාරයේ තබා ගැනීමට අධිකරණ නියෝගය ලබා ගැනීමට කටයුතු කරන බව පොලිසිය සඳහන් කළේය.උඩදුම්බර පොලිස් ස්ථානයේ ස්ථානාධිපති ප්‍රධාන පොලිස් පරීක්ෂක සේනක ජයසිංහ මහතා පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121716</link>
    <topic>නාඳුනන මළ සිරුරක්කළුඅග්ගල වළක</topic>
    <author>අවිස්සාවේල්ල විශේෂ – එස්. පද්මපෙරුම</author>
    <content>කළුඅග්ගල – ගිරාඉඹුළ ප්‍රදේශයේ ගඩොල් කැපීම සඳහා පස් ලබාගත් වළක තිබී පුද්ගලයකුගේ මළ සිරුරක් ඊයේ (16) පෙරවරුවේ හමුවී තිබේ. වයස අවුරුදු 60ක් පමණ වන මේ පුද්ගලයා නිශ්චිතව හඳුනාගෙන නොමැති අතර ප්‍රදේශයේ හරක් බැලීමේ නිරතවූ අයකු බවට සැක කරන බව ප්‍රදේශවාසීහු පවසති. කොස්ගම පොලිසිය වැඩිදුර පරීක්‍ෂණ මෙහෙයවමින් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121718</link>
    <topic>සිසුවියකට අපහාස වන තොරතුරු ඇතුළත්වෙබ් අඩවියක් අත්හිටුවයි</topic>
    <author>අසේල කුරුළුවංශ හා ඉන්දික පොල්කොටුව</author>
    <content>පේරාදෙණිය විශ්වවිද්‍යාලයේ කලා සිසුවියක් අභිසරුලියක ලෙස හුවා දක්වමින් ඇයට අපහාස වන අයුරින් තොරතුරු පළකළ බව කියනසිද්ධියක් සම්බන්ධයෙන් www.penpals.pl වෙබ් අඩවිය මෙරට තුළ විසුරුවා හෑරීම තාවකාලිකව අත්හිටුවන ලෙස මහනුවර ප්‍රධාන මහේස්ත්‍රාත් ලලිත් ඒකනායක මහතා විදුලිසංදේශ නියාමන කොමිෂමට ඊයේ (16) නියෝග කෙළේය.මෙම සිසුවිය ගේ දුරකථන අංක, පෞද්ගලික ලිපිනයන් උපයෝගී කරගනිමින් ඇයට අපහාස වන ලෙස අදාළ තොරතුරු මෙම වෙබ් අඩවියට ඇතුළු කර තිබෙන බව මධ්‍යම දිසා විශේෂ විමර්ශන ඒකකය මගින් අධිකරණයට කරුණු වාර්තාකර තිබිණි. මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න, මහතාගේ උපදෙස් මත පොලිස් පරීක්ෂක එම්.රෆයිතු, පොලිස් පරීක්ෂක කපිල රණසිංහ මහත්වරු සිද්ධිය පිළිබඳ වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121719</link>
    <topic>මංගල සාදය අතර මැදමනාලයා ලේ දන් දීලා</topic>
    <author>ඉමදුව සමූහ ලංකින්ද නානායක්කාර</author>
    <content>හිටි හැටියේ මංගල සභාවේ දී අතුරුදන් වූ මනාලයෙක් ලේ දන් දීමේ කඳවුරක සිටියදී සොයා ගැනීමේ සිද්ධියක් ඉමදූව හොරදුගොඩ ගම්මානයෙන් වාර්තා වේ. ඒ රසවත් සිද්ධිය මෙසේය.මංගල දින උත්සවයේ දී හිටි හැටියේ මනාලයා අතුරුදන් වීම නිසා මගුල් ගෙදර මහත් කලබැගෑනියක් විය. මේ අතර තම ස්වාමියා සොයමින් මනාලියද කලබලයට පත්වූවාය.හිටි හැටියේ ඇස ගැටුණු තම ප්‍රියාදරයාගේ සුවද රැදුන කළු පැහැති මංගල කෝට් එක කාමරයේ පුටුවක් මත දුටු සැනින් ඇය මහත් කලබලයට පත් වූවාය. ඒ නිසා මනාලයා යම් අනතුරක් කර ගත්තාද නැතහොත් යම් විපතකට පත් වූවාද යන්න ඇති වූ සැකය නිසා නෑදැයෝ කලබලයෙන් මනාලයා සොයන්නට වූහ.එදින ඉමදුව හොරදුගොඩ විහාරස්ථානයේ සුහද මිතුරු හවුල සංවිධානය කළ ලේ දන් දීමේ වාර්ෂික කඳවුර පැවැත්වෙමින් තිබිණ. ජැන්ඩියට හැඳ පැලද හැඩ වූ මනාලයා ලේ දන් දීමේ කඳවුරේ සුව පහසු ඇදක් මත රණවිරුවන් හා අසරණ රෝගීන් සඳහා ලේ දන්දෙන අන්දම දැක ගැනීමට නෑදෑයන්ට හැකි වූහ.තම නෑදෑ හිතමිතුරන් සමග මංගල සාදයේ දී සතුටු වීම මදකට පසෙක තබා ගමේ මිතුරු කැළ වසරක් පාසා ඉටු කරන මේ සත් කටයුත්තට දායක වීමට අදහස් කළ මනාලයා තම යුතුකම අකුරටම ඉටු කර ඇති බව කාටත් අවබෝධ වූයේ ඉන් පසුවයි.ගමට රටටම ආදර්ශයක් වූ මේ තරුණ මනමාලයා නමින් අසිත් සුරංග අබේවර්ධනයි.කන්ද උඩරට ප්‍රදේශයෙන් දකුණේ ගාල්ල ඉමදුව හොරදුගොඩ ගමට කැන්දන් ආ මනාලියද දෙපාර්ශවයේ ඥාතීහුද මෙම සිද්ධිය නිසා ඉමහත් සතුටට පත් වූහ. මංගල දිනයේ ද තම යුතුකම් ඉටු කළ සහෘදයා වෙනුවෙන් උපන්පහන් සිතුවිලි වලින් බැදුණු සුහද මිතුරු සමූහයා ද තෑගි බෝග රැගෙන මංගල සභාවේ සිටිනු දැකිය හැකි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=n10121723</link>
    <topic>සැමියාගේ මරණයටබිරිය සැකපිට</topic>
    <author>ගලේවෙල මධ්‍යම සමූහ</author>
    <content>මහවෙල කොස්ගොල්ල ගමේ පදිංචි ජී. ජී. සෝමසිරි නමැති තිදරු පියාගේ මරණය සම්බන්ධයෙන් ඔහුගේ බිරිය වන එච්. ඒ. චන්ද්‍රාවතී යන අය මහවෙල පොලිසිය මගින් සැක පිට අත් අඩංගුවට ගෙන ඇත.මිය ගිය අයගේ දියණිය පොලිසියට කළ පැමිණිල්ලකින් පසු මේ මිනීමැරුමේ තොරතුරු හෙළි වී ඇත. මීට අවුරුදු එකොළහකට (11) පෙර තම නිවසේ ඇතිවූ ආරවුලකදී මව පියාට හිරමනයකින් පහරදී ඔහු ඝාතනය කළ බව ඇය කර ඇති පැමිණිල්ලේ සඳහන්වන බව පොලිසිය පවසයි.සැකකාරිය 21 දින දක්වා රක්ෂිත බන්ධනාගාර ගත කිරීමට නියම විය. මහවෙල පොලිස් ස්ථානයේ ස්ථානාධිපති පොලිස් පරීක්ෂක අබේසිංහ අපරාධ අංශයේ පොලිස් පරීක්ෂක වනිගසිංහ සැරයන් ජයසිංහ යන නිලධාරීහු පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012171</link>
    <topic>මත්තල ගුවන් තොටුපළේ වැඩ 2012 දී අවසන්</topic>
    <author>ඇම්.නෙල්සන් පියරත්න කතරගම සමූහ</author>
    <content>මත්තල ජාත්‍යන්තර ගුවන් තොටුපළේ වැඩ කටයුතු 2012 වසර වන විට නිමවන බව එහි සිවිල් ඉංජිනේරු සැලසුම් හා නිර්මාණ අංශ ආරංචි මාර්ග පෙන්වා දෙයි. මෙහි පළමු අදියර සඳහා පමණක් ඩොලර් මිලියන 190ක් වැයවේ.මෙහි ගුවන් පථය මීටර් 3500ක් දික්වන අතර එහි පළල මීටර් 75කි. මේ නිසා මෙහි ඒ 380 වැනි ගුවන් යානාද ගොඩ බැස්සිය හැකිය.මෙහි මීටර් 41 ක උසින් යුත් ගුවන් යානා පාලන මැදිරියක් සහ ගුවන් යානා භාණ්ඩ බෑම සඳහා වෙනම පර්යන්තයක්ද ඉදි කරන අතර එය ගුවන් තොටුපළකට විශාල ආදායමක් ලබා දෙන්නකි. හදිසි ගිනි හා ඉන්ධන අනතුරු මැඩ පැවැත්වීමේ ඒකකයක්ද පිහිටුවන අතර ජම්බෝ ජෙට් මගී පර්යන්තයක්ද ඉදි කෙරේ.මුල් අදියරේ දී වසරකට ගුවන් මගීන් දශලක්ෂයකට සේවය ලබා දිය හැකි මගී පර්යන්තයක මූලිකව ඉදි කෙරෙන අතර අන්තර් ජාතික සිවිල් ගුවන් ප්‍රමිතීන්ට අනුකූලව අති නවීන ගුවන් බඩු හැසිරවීමේ පද්ධතියක් ද පිහිටවනු ලබයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012172</link>
    <topic>කුරුණෑගල දිස්ත්‍රික්කයේපවුල් 23000කට නිවාස නෑ</topic>
    <author>කුරුණෑගල උතුර සමූහ - ස්ටැන්ලි සෙනවිරත්න</author>
    <content>ජාතික නිවාස සංවර්ධන අධිකාරිය කුරුණෑගල ශාඛාව විසින් එම දිස්ත්‍රික්කයේ ප්‍රාදේශීය ලේකම් කොට්ඨාස 30 තුළ කරණ ලද සමීක්ෂණයේදී කුරුණෑගල දිස්ත්‍රික්කයේ පවුල් 22978ට ස්ථීර පදිංචියට නිවාස නොමැති බව හෙළි වී ඇත. මේ අනුව මේ දිස්ත්‍රික්කයේ පවුල් ඒකක 3, 48, 848 ක් ස්ථීර නිවාස වලද, පවුල් ඒකක 63, 505 ක් අර්ධ ස්ථීර නිවාස වලද පවුල් ඒකක 23, 099 ක් තාවකාලික නිවාස වලද ජීවත් වන බව සමීක්ෂණ වාර්තාව පෙන්නා දෙයි.මින් අර්ධ ස්ථීර නිවාස වල හා තාවකාලික නිවාස වල ජීවත් වන පවුල් වලටත්, නිවාස නොමැති පවුල් වලටත් ස්ථීර නිවාස ඉදිකර ගැනීම සඳහා සහය වීමේ වැඩ පිළිවෙළක් ජාතික නිවාස අධිකාරිය ක්‍රියාත්මකකොට ඇත. කුරුණෑගල දිස්ත්‍රික්කයේ අර්ධ ස්ථීර නිවාස සහ තාවකාලික නිවාස සංඛ්‍යාව හැකි තරම් අවමකොට ස්ථිර නිවාස ලබාදීමට කටයුතු කිරීම මෙහි අරමුණ වී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012177</link>
    <topic>මදුරුවන් බෝ කළාට වැඩ වරදී</topic>
    <author>ඉංගිරිය මධ්‍යම සමූහ</author>
    <content>මදුරු කීටයන් බෝවීමට ඉඩ සැලැසෙන ස්ථාන පවත්වාගෙන යෑමේ චෝදනාවට වරද පිළිගත් ඉංගිරිය නගරයේ ව්‍යාපාරිකයන් ඇතුළු 8 දෙනකුට එරෙහිව පවරා තිබූ නඩු විභාගයේ දී වරද පිළිගත් එම විත්තිකරුවන් 8 දෙනාට එක් අයකුට රුපියල් 1500 බැගින් රුපියල් 12,000ක දඩ ගෙවිමට හොරණ දිසා විනිසුරු මහින්ද රණසිංහ මහතා විසින් නියෝග කරන ලදී.ඉංගිරිය පොලිසියේ පරිසර ඒකකය සහ ඉංගිරිය දිසා සෞඛ්‍ය වෛද්‍ය නිලධාරී කාර්යාලය මඟින් නගරයේ කරන ලද ස්ථාන සහ නිවාස පරීක්ෂා කිරීමෙන් පසු මේ නඩු පවරා තිබුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012175</link>
    <topic>වරිපනම් බදු දැන්වීම්ඉංගිරිසි බසින්</topic>
    <author>හෝමාගම විශේෂ ජිනදාස ගමගේ</author>
    <content>හෝමාගම ප්‍රාදේශීය සභාවේ 2011 දේපොළ බදු තක්සේරු දැන්වීම් (වරිපනම්) ඉංගිරිසි භාෂාවෙන් ලියා බෙදාදීම නිසා එම භාෂාව නොදත් ඇතැම් වැඩිහිටි ජනතාව ඉමහත් අසීරුවකට පත්වී තිබේ.හෝමාගම ප්‍රාදේශීය සභා ඉතිහාසයේ මෙතෙක් සිංහල භාෂාවෙන් ලියූ මේ තක්සේරු (වරිපනම්) දැන්වීම් ඉංගිරිසි භාෂාවෙන් ලිවීම නිසා ග්‍රාමීය වයෝවෘද්ධ ජනතාව තමන්ගේ ගේදොර ඉඩකඩම්වල අයිතිය කෙසේ ලියා ඇත්දැයි නොදන්නා බව පවසති.මේ සම්බන්ධයෙන් ප්‍රාදේශීය සභාව පවසන්නේ දේපළ විස්තර පරිගණක කර ඇති නිසා ඉංගිරිසි භාෂාවෙන් ලියූ බවය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012173</link>
    <topic>පෙරපන්කාඩු අමුණ කැඩී යාමෙන් අක්කර 20,000කුඹුරු පුරන් වෙලා</topic>
    <author>ලංකාපුර සමූහ එල්. පී. ආර්. බණ්ඩාර</author>
    <content>රටට කළු ඇට නොමැති ඉතාමත් රසවත් සහල් ලබා දෙන වසරකට එක් වරක් පමණක් ජනවාරි පෙබරවාරි මාසවල (මැදකන්නය නමින්) වගා කරන අක්කර 20,000 ඉක්මවූ යාය රැසකට වී වගාව සඳහා ජලය සැපයූ පෙරපන්කාඩු අමුණ කැඩී යාම නිසා මේ වසරේ වගාකිරීමට නොහැකි තත්ත්වයක් උදාවී ඇත.කර්තාන, කුඩුවන් නොට්ටුව, පෙරපන්කාඩුව, අක්කර 10 පීටර් වෙට්ටුව, මිසිකින්ගොඩැල්ල, බට්ටුව, වක්කිලාවලිය, ගණන්වලිය, විල්වලිය, දඹදෙණියාය, පෙරියආරුයාය, පරණගමයාය, සෝමවතී යාය ආදී නම් වලින් සැදී මේ කුඹුරු යාය අක්කර 20,000 ඉක්මවූවකි. නැඟෙනහිරින් පෙරියආරුව තෙක්ද, උතුරින් කහඹිලියාඔය තෙක්ද දකුණින් සෝමාවතිය ප්‍රධාන මාර්ගය තෙක් ද විහිදී ඇත. යළි පිබිදෙමු, ව්‍යාපෘතිය යටතේ රුපියල් ලක්ෂ 80 ක වියදමින් ඉදිකර තිබූ මේ අමුණ මාස කීපයකට පෙර කැඩී ගියේය.මේ පිළිබඳ අදහස් දැක්වූ ගොවි මහතුන් කිහිප දෙනකි මේ.අලියාර් මොහම්මදු රියාල් - අප අවුරුද්දකට එක කන්නයි කුඹුරු වැඩ කරන්නේ ගිය අවුරුද්දේ අපේ කුඹුර අමුණ කැඩුණු නිසා වගා කළේ නෑ. මේ අවුරුද්දෙත් නෑ. ඒක නිසා අපිට හරියට අමාරුයි.සීනි මොනම්මදු සහාබ්දීන් - පසුගිය ඉඩෝරෙ කාලේ අමුණ බඳින්න තිබුණ උනන්දුව මදි වුණා. ඒක නිා ටිකයි වැඩ ඉවර කළේ දැන් පාර මඩ නිසාත් වතුර වැඩි නිසාත් වැඩ කරන්න බැහැ. කොහොම හරි අපේ දරුවන්ට කන්න නැති වෙනවා.මොහමඩ් රසාක් - අපිට කොලණි කුඹුරුත් නෑ මැදකන්න වැඩ කරන්න වතුරත් නෑ ; ජීවත් වෙන්න විදියක් නෑ බොරු කතා ඕන නෑ. විජහට අමුණ හදල දෙන්න තමයි ඕනෙ.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012174</link>
    <topic>මාවනැල්ල අඹදෙණිය මාර්ගය වසර ගණනාවක සිටම අබලන්</topic>
    <author>අලුත් නුවර සමූහ ඒ.ඇම්. ටිකිරි බණ්ඩා</author>
    <content>මාවනැල්ල ප්‍රාදේශීය ලේකම් බල ප්‍රදේශයේ හෙම්මාතගම මාවනැල්ල ප්‍රධාන මාර්ගයේ අතුරු මාර්ගයක් වන බලවත්ගම සිට අඹදෙණිය දහනකමුල්ල දක්වා දිවෙන ග්‍රාමීය මාර්ගය වසර ගණනාවක සිට දැඩිලෙස අබලන්වී තිබේ.මේ ගම් ප්‍රදේශ දහයකට වැඩි ප්‍රදේශයක පවුල් 1000ක් පමණ මේ මාර්ගය ප්‍රයෝජනයට ගනිති.වසර ගණනාවක සිට තම ගම් ප්‍රදේශවලට යෑමට ඇති බලවණගම අඹදෙණිය දහනකමුල්ල මාර්ගය පිළිසකර කර දෙනලෙස අදාළ බලධාරීන් වෙත කොතෙකුත් ලිඛිතව වාචිකව දන්වා ඇතත් මේ වනතුරුත් එම මාර්ගය පිළිසකර කර දී නැතැයි ප්‍රදේශවාසීහු පවසති.ප්‍රදේශවාසියකු වන ටිකිරි බණ්ඩාර තල්ගස්පිටිය මහතා:-මේ මාර්ගය 1998 සම්පූර්ණයෙන් හැදුවේ. ඊට පසු මේ දක්වා කිසිම අලුත්වැඩියාවක් කර නෑ. පාර පුරා වළවල් වතුර පාර පාර මැද ගලා බසින්නේ දෙපස කාණු පිරිලා. පාරේ යන වාහන නිතර නිතර කැඩෙනවා. පයින් යන්නවත් බෑ. සමිති සමාගම් හරහා කීප විටක් පළාත් සභාවටත්, දැනුම් දුන්නා මේ වනතුරු පිළිතුරක් නෑ.ටී.ආර්.හීන්බණ්ඩා මහතා:-කාලයක සිට මේ පාර ඉතාම අබලන් වෙලා තියෙන්නේ. පාරේ වළවල් පාසල් ළමයින්ට සහ අනෙකුත් අයට ගමන් බිමන් යාමටවත්. ගම්වල තිබෙන රබර්, පොල්, ගම්මිරිස් , කරාබු ආදී දේවල් අලෙවි කර ගැනීමටවත් අවස්ථාවක් නෑ. සමහර දාට කිසිම වාහනයක් ධාවනය වන්නේ නෑ. මේ මාර්ගය පළාත් සභාවෙන්වත් සාදා දෙන ලෙස ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012176</link>
    <topic>දිනමිණ පුවතින් පසුකාණු පද්ධතිය ඉදි කරයි</topic>
    <author>ගලහිටියාව සමූහ එම්.කේ.එස්. වික්‍රමනායක</author>
    <content>ගනේමුල්ල - ජාඇළ මාර්ගය සුළු වැස්සටත් යන ශීර්ෂ පාඨය යටතේ පසුගියදා දිනමිණ පුවත්පතේ පළවූ වාර්තාව ඵලදරමින් එම මාර්ගයේ හොරගොල්ල මහින්දාරාම විහාරස්ථානය අභියස අබලන්වූ බෝක්කුව ඉවත්කර නව බෝක්කුවක් දමා කානු පද්ධතියක් දැමීමට මාර්ග සංවර්ධන අධිකාරිය පියවර ගෙන තිබේ.මේ වනවිට ගනේමුල්ල - ජාඇළ, ගම්පහ - කඳාන ප්‍රධාන බස් මාර්ගය වසාදමා බැකෝ යන්ත්‍රයක් මාර්ගයෙන් අඩි අටක් පමණ ගැඹුරට කාණු කපා නැවත බෝක්කුව ප්‍රතිසංස්කරණය කිරීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012178</link>
    <topic>කෑගල්ල බස්නැවතුම්පොළේපොදු වැසිකිළි වහලා</topic>
    <author>මොරොන්තොට සමූහ අබේසිංහ අතුරුපාන</author>
    <content>කෑගල්ල ප්‍රධාන බස් නැවතුම්පොළ ලක්ෂ 45ක පමණ වියදමකින් ප්‍රතිසංස්කරණ කටයුතු සිදුකොට ජනතා අයිතියට පත්කොට දැනට වසරක කාලයක් පිරීමට ආසන්නව ඇතත් මෙහි පොදු වැසිකිළිය කලෙක සිට වසා ඇති හෙයින් මගීහු අපහසුවට පත්ව සිටිති.මේ නිසා බස් නැවතුම්පොළ අවට අපිරිසිදු වීමද පරිසර ගැටලුවක්ව පවතී. මෙය ඉක්මණින් විවෘත කරදෙන මෙන් මගීන් සහ වෙළෙඳ හිමියෝ වගකිවයුත්තන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r1012179</link>
    <topic>මාදම්පිටිය අපවිත්‍ර කාණු සුද්ධ නොකිරීමෙන් ගැටලු</topic>
    <author>උතුරු කොළඹ සමූහ ඒ මදුරවීරන්</author>
    <content>කොළඹ ග්‍රෑන්ඩ්පාස් මාදම්පිටිය පාරේ, මාදම්පිටිය පොදු සුසාන භූමිය අසල සිට තොටළග මංසන්ධිය දක්වා මාර්ගයේ අපවිත්‍ර ජලය බැස යන කාණු සුද්ධ නොකිරීම නිසා පළාතම දුගඳ හමන බව ප්‍රදේශවාසීහු කියති.මේ මාර්ගයේ ඇති තේ කඩ හා නිවෙස් වලින් මෙන්ම නාගරික පොදු වැසිකිළියෙන් ද ඉවත් කෙරෙන අපවිත්‍ර ජලය, දින ගණනාවක් කාණුවල රැඳී තිබේ.මාදම්පිටිය බෝගහ හංදියේ සිට අලුත්මාවත මාර්ගය දක්වා ඇති ශ්‍රී පඤ්ඤානන්ද මාවතේ කාණු පද්ධතිය ද තැනින් තැන කැඩී වැසි ජලය පාර පුරා ගලායයි. මෙනිසා බොහෝ තැන්වල වළවල් හෑරී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r10121710</link>
    <topic>මිලියන පනහක් වැය කරපහළ කඩුගන්නාවේ පවුල් 3000කට පානීය ජලය</topic>
    <author>මධ්‍යම පළාත් සංචාරක එල්. එස්. එගොඩවිට</author>
    <content>මිලියන පනහක වියදමකින් පහළ කඩුගන්නාව අවට ගැමි පවුල් 3000කට අධික පිරිසකට පානීය ජල පහසුකම් ලබන වසරේ ජනවාරි වන විට ලබාදීමට ජල සම්පත් හා ජල පවාහන මණ්ඩලය කටයුතු කරගෙන යයි.මාවනැල්ල මාඔය හරස් කොට කප්පාගොඩ ප්‍රදේශයෙන් ලබා ගන්නා ජලය ජල දිගුවක මාර්ගයෙන් මේ ප්‍රදේශය අවට අයගේ ජල අවශ්‍යතා සැලසීම සිදුවේ.දැනට ඉදිකිරීම් වල සියලුම කටයුතු නිම වෙමින් පවතින අතර මේ තුළින් පහළ කඩුගන්නාව මාවෙල පල්ලේ මාවෙල ගනේතැන්න හි¼ගුල මාකඩවර උස්මාකඩවර ඇතුළු ප්‍රදේශවල ගැමි ජනතාවට පහසුව උදාවේ.සබරගමුව ජල සම්පාදන හා ජල පවාහන මණ්ඩලය යටතේ මෙහි සියලු ඉදිකිරීම් හා මෙහෙයුම් කටයුතු සිදු වේ.කාර්මික හා ස්ථානභාර නිලධාරී එම්. දිසානායක මහතාදැනට මාවනැල්ල අවට ප්‍රදේශවලට ජලය බෙදා හරින්නේ කප්පාගොඩ ප්‍රදේශයෙන්. එම ඔය හරස් කොට ලබා ගන්නා ජලය කෙරමිනිය පිහිටි ජල පිරිපහදුවෙන් ජලය පිරිසුදු කර නළ මගින් හිගුලට ගෙන ගොස් එම ස්ථානයේ සිට පහළ කඩුගන්නාව ඉදිකරන ජල ටැංකියට ජල මෝටර් උපයෝගී කර ගනිමින් පොම්ප කිරීම සිදු කරනවා. දිනකට ජල ඝන මීටර් 2000 සිට 2500 දක්වා ප්‍රමාණයක් පොම්ප කිරීමේ හැකියාව ලැබෙනවා. මෙහි සියලු ඉදිකිරීම් වල වැඩ අවසන් අදියරේ පවතින බැවින් ලබන වසරේ ජනවාරි වන විට ජලය බෙදා හැරීමට හැකි වෙනවා.පහළ කඩුගන්නාව කේ. ඒ. සුමිත් කුලසිංහ මහතාජලය ඉල්ලා වසර ගණනාවක් තිස්සේ වගකිවයුතු අයගේ අවධානය යොමු කළා. පසුව ඇමැති රංජිත් සියඹලාපිටිය ඇමැතිතුමා එවකට නියෝජ්‍ය මුදල් ඇමැති වරයාලෙස කටයුතු කරන අවධියේ මේ සඳහා මුදල් ප්‍රතිපාදන වෙන් කර තිබෙනවා.මේ වැඩ පිළිවෙළ කඩිනම් කිරීමට සබරගමුව පළාත් ප්‍රධාන ඇමැති මහීපාල හේරත් මහතා හා අතාවුද සෙනෙවිරත්න මහතා දැක්වූ සහයෝගය අගේ කරනවා.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r10121711</link>
    <topic>ගුරලවෙල සෞඛ්‍ය මධ්‍යස්ථානයටජල-විදුලිය පහසුකම් නෑ</topic>
    <author>සටහන හා ඡායාරූප උකුවෙල සමූහ සී.තී.ගමගේ</author>
    <content>මධ්‍යම පළාත් සභාවේ දේශීය වෛද්‍ය සමාජ සුබ සාධන හා ළමා රක්ෂක අමාත්‍යාංශය මගින් උකුවෙල ගුරලවෙල (උතුර) අභිනවයෙන් ඉඳි කළ සෞඛ්‍ය මධ්‍යස්ථාන ගොඩනැඟිල්ල පසුගියදා විවෘත කළත් අවශ්‍ය පහසුකම් එහි නැතැයි ගම්වැසියෝ චෝදනා කරති.මානාබොඩ ග්‍රාම නිලධාරි වසමේ නිවාසවලින් බැහැර කඳු සහිත භූමියක මේ ගොඩනැඟිල්ල ඉඳිකර තිබේ. රුපියල් ලක්ෂ දහයකට අධික මුදලක් මේ වෙනුවෙන් වැය කර තිබේ. මේ ගොඩනැඟිල්ල පිහිටි ස්ථානය දක්වා පිවිසීමට ඇති එකම මාර්ගය සංවර්ධනය කර නැත.දැනට වසර පහකට පෙර මාර්ගයේ එක් ස්ථානයක බෝක්කුවක් ඉඳි කිරීම සඳහා ගෙනවිත් දමා ඇති සිලින්ඩරයක් පසෙක දමා ඇත. වගකිව යුතු නිලධාරින්ගෙන් සිදු වන මෙවන් අකටයුතු ජනතා අප්‍රසාදයට ලක්වේ. මධ්‍යම පළාතේ ආණ්ඩුකාර ටිකිරි කොබ්බෑකඩුව මහතාගේ අවධානය මේ වෙත යොමු වෙතැයි ප්‍රදේශවාසීහු බලාපොරොත්තු වෙති.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=r10121712</link>
    <topic>මහනුවර-කුරුණෑගල ප්‍රධාන මාර්ගයේනයියොප්පාන වංගුව ගිලා බැසීමේ අවදානමක</topic>
    <author>සටහන හා ඡායාරූපය මහනුවර දිසා සමුහ කේ. චන්ද්‍රරත්න</author>
    <content>මහනුවර කුරුණෑගල ප්‍රධාන මාර්ගයේ බරිගම හා අලදෙණිය නගර දෙක අතරේ, නයියොප්පාන වංගුව අසල මාර්ගයෙහි අඩක් ගිලා බැසීමේ දැඩි අවදානමක් මතුව තිබේ.මාර්ගයෙන් අඩක් ගිලා බැස ඇත. ඒ පැත්තෙන් පහළට විහිද ඇත්තේ අඩි දෙසීයක් තරම් වූ ප්‍රපාතයකි.දිනපතා දිවා රාත්‍රි දෙකෙහිම මේ මාර්ගය ඔස්සේ මහනුවර හා කුරුණෑගල දෙසට ගමන්කරන වාහන සංඛ්‍යාව දහස ඉක්මවයි.මේ වංගුව සහිත කොටසට ආරක්‍ෂක වැටක් ඉදිිකර ඇති නමුත් එය ශක්තිමත් නැත.රුපියල් කෝටි ගණන් මුදල් වැයකොට සංවර්ධනය කරන ලද මහනුවර කුරුණෑගල මාර්ගයේ බරිගම අලදෙණිය නගර දෙක අතරේ පිහිටි මේ දැවැන්ත වංගුව විධිමත්ව දිග හැර දෙන ලෙස ඉල්ලා මීට වසර දෙකකට පෙරදී හාරිස්පත්තුව ප්‍රාදේශීය සභාවේ මහජන නියෝජිතයෝ උද්ඝෝෂණයක ද නිරත වුහ. මේ සම්බන්ධව වගකිවයුතු අංශවල අවධානය යොමු විය යුතු යැයි ප්‍රදේශවාසීහු පවසති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012171</link>
    <topic>ක්‍රීඩක ක්‍රීඩිකාවන්ට භාවනාව උගන්වාඉලක්කයට යෑමේ වෛද්‍ය වැඩමුළුවක්</topic>
    <author>ප්‍රින්ස් ගුණසේකර</author>
    <content>ක්‍රීඩක ක්‍රීඩිකාවන්ගේ මනස දියුණු කොට ඉතා ඉක්මනින් ඉලක්කයට යෑම උදෙසා වෛද්‍ය වැඩමුළුවක් පැවැත්වීමට යයි.අධික ක්‍රීඩා පුහුණුව සීමා කොට දිනකට මිනිත්තු 15 ක් හිත එකඟ කර ගෙන භාවනා කිරීම ඇතුළු කරුණු ගණනාවක් ගැන ක්‍රීඩක ක්‍රීඩිකාවන්ට මේ වැඩමුළුවේදී අවබෝධය ලබාදීමට නියමිතය.ක්‍රීඩක ක්‍රීඩිකාවන්ගේ මනස දියුණු කිරීමේ වැඩමුළුව වෛද්‍යවරු පස්දෙනකු විසින් මෙහෙයවීමට නියමිතය. එහි ප්‍රධානම කොටසක් වන භාවනාව මගින් ක්‍රීඩාවේ දියුණුව වෛද්‍ය පී. සෙට්ටිනායගම් මහතා විසින් මෙහෙයවනු ඇත.‘ක්‍රීඩාව සැමට සාධාරණ විය යුතුය’ යන තේමාව ඔස්සේ ක්‍රීඩක ක්‍රීඩිකාවන්ගේ කුසලතා දියුණු කිරීමට විශේෂ වැඩසටහන් රැසක් සූදානම් කොට ඇතැයි ක්‍රීඩා වෛද්‍ය ඒකකයේ ප්‍රධානී විශේෂඥ වෛද්‍ය ගීතාංජන මෙන්ඩිස් මහතා දිනමිණ ට පැවසීය. මනස දියුණු කර ගැනීම තුළින් ඕනෑම අභියෝගයකට සාර්ථකව මුහුණදීමේ ශක්තියක් ක්‍රීඩක ක්‍රීඩිකාවන් තුළ ඇතිවේ. ක්‍රීඩා පුහුණුවීම් වලට අමතරව මානසික ශක්තිය ගොඩනැගීම තුළින් ජයග්‍රහණ අත්කර ගත හැකි බව වෛද්‍ය මතය වී තිබේ.ඒ සඳහා ක්‍රීඩක ක්‍රීඩිකාවන් තුළ පෙළඹවීමක් ඇති කිරීමෙන් ශ්‍රී ලාංකේය ක්‍රීඩා ක්‍ෂේත්‍රයේ ශක්තිය වැඩි කිරීම වෛද්‍ය වැඩමුළු තුළින් අපේක්ෂා කරන බව මෙන්ඩිස් මහතා පැවසීය. ‘ක්‍රීඩක ක්‍රීඩිකාවන් පමණට වඩා වෙහෙසී පුහුණුවීම් කිරීමෙන් ආබාධ ඇති කරගන්නවා. සමහර ක්‍රීඩක ක්‍රීඩිකාවන් තරගාවලියක් ළංවෙද්දී ආබාධ ඇති කරගෙන ලැබිය යුතු ජයග්‍රහණ අහිමි කර ගන්නවා. අධි පුහුණුව අවම කරගෙන මනස නිරවුල්ව තබා ගැනීම ඉතා වැදගත්’ ඒ මහතා වැඩිදුරටත් පැවසීය.මේ අතර තහනම් උත්තේජන භාවිතය පිළිබඳවද සම්මන්ත්‍රණයක් ඉදිරි සතියේදී පැවැත්වීමට ක්‍රීඩා වෛද්‍ය ඒකකය පියවර ගෙන ඇත.මහින්ද චින්තන ඉදිරි දැක්ම අනුව සෑම දිස්ත්‍රික්කයකටම ක්‍රීඩා වෛද්‍ය ඒකක ලබාදීමේ වැඩපිළිවෙළ ක්‍රීඩා ඇමැති මහින්දානන්ද අලුත්ගමගේ මහතාගේ උපදෙස් මත ක්‍රියාත්මක වේ. දැනට දිස්ත්‍රික්ක 11 ක ක්‍රීඩා වෛද්‍ය ඒකක ඇති අතර ගම්පහ හා මීගමුවේදී ක්‍රීඩා වෛද්‍ය ඒකක 2 ක් ලබන සතියේදී විවෘත කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012172</link>
    <topic>වෙළඳ සේවා ක්‍රිකට් තරගාවලිය 19දා ඇරැඹේ</topic>
    <author>ජගත් ගුණවර්ධන</author>
    <content>වෙළඳ සේවා ක්‍රිකට් සංගමය මෙහෙයවන 18 වැනි වෙළඳ සේවා ක්‍රිකට් තරගාවලිය මේ මස 19 වැනිදා සිට ජනවාරි 22 වැනිදා දක්වා පැවැත්වේ.දෙදින ලීග් තරගමාලාවක්, පිළිමළුන් පිටුදැකීමේ තරගමාලාවක් ලෙස පැවැත්වෙන මේ තරගාවලියට ඕවර විස්සයි 20 තරගමාලාවද ඇතුළත් වේ.ඕවර විස්සයි 20 තරගමාලාව පසුගිය මස පැවැත්වීමට නියමිතව තිබුණද අයහපත් කාලගුණය හේතුවෙන් කල්දැමීමට සිදුවිය. එම තරගාවලිය ඉදිරියේ දී පැවැත්වීමට කටයුතු යොදා තිබේ.වෙළඳ සේවා ක්‍රිකට් සංගමයට වසර සියයක් පිරීම නිමිත්තෙන් සංවිධානය වන මේ තරගමාලාවට කණ්ඩායම් 7ක් සහභාගි වෙති. ජාතික පිලේ ක්‍රීඩකයන් වන තිලකරත්න ඩිල්ෂාන්, තිලාන් සමරවීර, මාලිංග බණ්ඩාර, දිල්හාර ප්‍රනාන්දු, ඇන්ජලෝ මැතිව්ස්, සුරංග ලක්මාල්, රංගන හේරත්, තිළිණ කණ්ඩම්බි, තරංග පරණවිතාන, නුවන් කුලසේකර ඇතුළු අන්තර් සමාජ ක්‍රීඩා තරගමාලාවන් තුළ සහ 19න් පහළ යොවුන් ක්‍රිකට් පිල් ක්‍රීඩකයන් ද මෙවර තරග මාලාවට එක් වී සිටිති. එම ක්‍රීඩකයන් මාස් යුනිවෙලා, එච්. එන්. බී. මාර්ස් ඇක්ටිව්, ජෝන් කීල්ස් ජනශක්ති ඉන්ෂුවරන්ස්, සම්පත් බැංකුව හා සෙලාන් බැංකුව නියෝජනය කරයි.තරග 21කින් සමන්විත ලීග් තරගමාලාව සති අන්ත තරගාවලියක් ලෙස පැවැත්වේ. මේ තරගමාලාවේ පසුගිය වසරේ සූරතාව සම්පත් බැංකුවට හිමිවූ අතර පිළිමළුන් පිටුදැකීමේ තරගාවලියේ සූරතාව ජනශක්ති පිලට හිමිවිය.තරගාවලිය සම්බන්ධව මාධ්‍ය දැනුවත් කිරීමේ හමුවක් පසුගියදා පැවැති අතර එහිදී කණ්ඩායම් 7 නියෝජනය කරන නායකයන් මාධ්‍යයට හඳුන්වා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012173</link>
    <topic>කෑගල්ලේ මේස පන්දු තරග 27 දා ඇරැඹේ</topic>
    <author>ජගත් ගුණවර්ධන</author>
    <content>කෑගලු දිස්ත්‍රික් මේස පන්දු සම්මේලනය සංවිධානය කරනු ලබන සමස්ත ලංකා ආධුනික හා අන්තර් මධ්‍යම මේස පන්දු තරගාවලිය මේ මස 27 සිට 29 දක්වා කෑගල්ල සාන්ත මේරි විද්‍යාලයීය ගෘහස්ත ක්‍රීඩාගාරයේදී පැවැත්වේ.ආධුනික හා අන්තර් මධ්‍යම අංශ යටතේ තරග කාණ්ඩ අටක් යටතේ තරග පැවැත්වේ.අන්තර් මධ්‍යම කාන්තා හා පිරිමි ඒකල, අවුරුදු 21 න් පහළ කාන්තා/පිරිමි ඒකල, අවුරුදු 15 න් පහළ කාන්තා/පිරිමි ඒකල, අවුරුදු 10 න් පහළ කාන්තා/ පිරිමි ඒකල තරග ද, ආධුනික කාන්තා හා පිරිමි ඒකල, අවුරුදු 18 න් පහළ කාන්තා/ පිරිමි ඒකල, අවුරුදු 12 න් පහළ කන්තා/ පිරිමි ඒකල, අවුරුදු 8 න් පහළ කාන්තා/ පිරිමි ඒකල තරග පැවැත්වේ. තරගාවලිය සඳහා අයදුම්පත් චේතනා රත්නායක, ලේකම්, කෑගලු දිස්ත්‍රික් මේස පන්දු සංගමය, සී – 24, නිවාස සංකීර්ණය, තුල්හිරිය ලිපිනයට එවිය යුතුය. වැඩි විස්තර 0718280121 දුරකථන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012174</link>
    <topic>අන්තර් සමාජ එක්දින ක්‍රිකට් 27 දා සිට</topic>
    <author>ෆවුස් මොහොමඩ්</author>
    <content>ශ්‍රී ලංකා ක්‍රිකට් ආයතනය මෙහෙයවන අන්තර් සමාජ එක්දින ක්‍රිකට් තරගාවලිය මේ මස 27 වැනිදා ආරම්භ වීමට නියමිතය. එළැඹෙන ලෝක කුසලාන තරගමාලාවට ක්‍රීඩකයන් තෝරා ගැනීමේදී මේ තරගමාලාවේ දක්වන දස්කම් සැලකිල්ලට ගන්නා බැවින් මෙවර තරගමාලාව ජාතික එක්දින පිලට එක්වීමට අපේක්ෂා කරන ක්‍රීඩකයන්ට තීරණාත්මක තරගාවලියක් වනු ඇත. ජනවාරි 9 වැනිදා දක්වා පැවැත්වෙන මෙවර තරගමාලාවේ පළමු කොටසට තරග 28ක් ඇතුළත් වන අතර දෙවැනි කොටසට තරග 23ක් ඇතුලත් වේ.ද්‍රවිඩ සංගම්, හලාවත මේරියන්ස්, සී.සී.සී, එන්.සී.සී.බදුරඑළිය ක්‍රී.ස. සහ ලංකන් ක්‍රීඩා සමාජය පළමු කොටසේ ‘ඒ’ කාණ්ඩයෙන් තරග වදින අතර එස්.එස්.සී. හෝල්ට්ස්, බ්ලූමිෆීල්ඩ් , රාගම පිල හා සරසන්ස් ‘බී’ කාණ්ඩයෙන් තරග වදිති. දෙවැනි කොටසේ තරගමාලාවේ ‘ඒ’ කාණ්ඩයට පානදුර ක්‍රී.ස. පොලිසිය , ගුවන්, නාවික සහ මුවර්ස් පිල තරග වදින අතර සීදූව රද්දොළුව ක්‍රී.ස., බී.ආර්.සී.සිංහ, ඇන්තෝනියන් සහ යුද හමුදාව ‘බී’ කාණ්ඩයෙන් තරග වදිති.මූලික වටයේ තරග ජනවාරි මාසයේ 4 වැනිදා අවසන් වන අතර පළමු හා දෙවැනි කොටසේ අවසන් පූර්ව තරග 6 සහ 7 වැනිදා ද අවසන් මහා තරග 9 වැනිදා ද පැවැත්වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012175</link>
    <topic>නෝර්වේ කාන්තා පිලට හෑන්ඩ්බෝල් ජය</topic>
    <author/>
    <content>9 වැනි යුරෝපීය කාන්තා හෑන්ඩ්බෝල් සූරතාවලියේ මූලික වටයේ දී නෙදර්ලන්තය ලකුණු 35 – 13 ක් ලෙස පරාජය කරමින් ‘බී’ කාණ්ඩයේ ප්‍රසාද ලකුණු සටහනේ දෙවැනි ස්ථානය අත්කර ගැනීමට නෝර්වේ පිල සමත් විය.ඩෙන්මාර්කය හා නෝර්වේ සත්කාරකත්වය දරන මෙවර සූරතාවලිය සඳහා ‘ඒ’ සහ ‘බී’ කාණ්ඩ යටතේ රටවල් 6 බැගින් තරග වදිති.ඩෙන්මාර්කය තරග 4ම ජයගෙන ප්‍රසාද ලකුණු 8ක් ලබා ‘ඒ’ කාණ්ඩයේ පෙරමුණේ පසුවන අතර රුමේනියාව තරග 3ක් ජය ගනිමින් ප්‍රසාද ලකුණු 6ක් ලබා දෙවැනි ස්ථානයේ පසුවෙයි.‘බී’ කාණ්ඩයේ පෙරමුණ ගෙන ඇත්තේ ස්වීඩනයයි. ඔවුන් තරග 4ක් ජයගෙන ප්‍රසාද ලකුණු 8ක් එක් කර ගැනීමට සමත්ව සිටියි. ප්‍රසාද ලකුණු 8ක් ලැබූ සත්කාරක නෝර්වේ පිල දෙවැනි ස්ථානයත් ප්‍රසාද ලකුණු 6ක් ලැබූ ප්‍රංශය තෙවැනි ස්ථානයක් ලබා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012176</link>
    <topic>පාකිස්තාන එක්දින සංචිතයනම් කිරීම කල් යයි</topic>
    <author>කරච්චි (ඒ. එෆ්. පී.)</author>
    <content>නවසීලන්ත සංචාරය සහ එළඹෙන ලෝක කුසලාන එක්දින සංචිතය නම් කිරීම කල්දැමීමට පාකිස්තානය තීරණය කළේය.නවසීලන්ත සංචාරයේ එක්දින කණ්ඩායම සහ ලෝක කුසලාන තරගාවලිය සඳහා වන කණ්ඩායම නම් කිරීමේදී දැනට අල්ලස් චෝදනාවන්ට හසුවී සිටින ක්‍රීඩකයන්ගේ අර්බුදය සමථයකට පත්වනතුරු කල්දැමීමට පාකිස්තාන ක්‍රිකට් තේරීම් කමිටුව තීරණය කළ බව එරට ක්‍රිකට් පාලක මණ්ඩලය නිකුත් කළ නිවේදනයක සඳහන් වේ.කෙසේ වුවද ලෝක කුසලාන සංචිතය නම් කිරීමට මේ මස 19 දක්වා කාලයක් පාකිස්තාන ක්‍රිකට් පාලක මණ්ඩලයට ලැබී තිබේ.30 දෙනෙකුගෙන් සමන්විත මේ ලෝක කුසලාන සංචිතය 19 දාට පෙර අයි. සී. සී. යට ලබා දිය යුතු අතර ජනවාරි 19 දාට පෙර අවසන් 15 දෙනාගේ කණ්ඩායම ඉදිරිපත් කළ යුතුය.ලෝක කුසලාන තරගාවලියට පෙර පාකිස්තාන කණ්ඩායම නවසීලන්ත සංචාරයක නිරතවනු ඇත. ඊට ටෙස්ට් තරග 2 ක්, එක්දින තරග 6 ක් හා ඕවර විස්සයි/20 තරගක් ද ඇතුළත්ය. කඩුලු රකින ක්‍රීඩක කම්රන් අක්මාල්, තුන් ඉරියව් ක්‍රීඩක ෂොයිබ් මලික් සහ දඟ පන්දු යවන දනිෂ් කනේරියා මුදලට තරග පාවා දීමේ චෝදනාවලින් තවම නිදහස් වී නොමැත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012177</link>
    <topic>උතුරු - නැගෙනහිරමේස පන්දු තරග 29 දා සිට</topic>
    <author>ජගත් ගුණවර්ධන</author>
    <content>දිගු කාලයක නිහැඬියාවෙන් පසුව උතුරු නැඟෙනහිර දෙපළාතේ මේස පන්දු සූරතාවලිය මේ මස 29 – 30 දෙදින තුළදී යාපනය මධ්‍ය මහා විද්‍යාලයීය ශාලාවේදී පැවැත්වේ. යාපනය දිස්ත්‍රික් මේස පන්දු සම්මේලනය හා පිංපොං ඇකඩමිය සංවිධානය කරනු ලබන මේ තරගාවලිය සඳහා අබාන්ස් සමාගම අනුග්‍රහය දක්වයි.කාන්තා/ පිරිමි විවෘත ඒකල, යුගල හා මිශ්‍ර යුගල තරග ද, අවුරුදු 45 න් ඉහළ ප්‍රවීණයන්ගේ කාන්තා/ පිරිමි ඒකල තරග, අවුරුදු 35 න් ඉහළ කාන්තා/ පිරිමි ඒකල තරග, අවුරුදු 18 න් පහළ කාන්තා/ පිරිමි ඒකල, අවුරුදු 15 න් පහළ කාන්තා/ පිරිමි ඒකල, අවුරුදු 12 න් පහළ කාන්තා/ පිරිමි ඒකල, අවුරුදු 10 න් පහළ කාන්තා/ පිරිමි ඒකල හා අවුරුදු 8 න් පහළ කාන්තා/ පිරිමි ඒකල වශයෙන් තරග පැවැත්වේ.අයදුම්පත් බාරගන්නා අවසන් දිනය මේ මස 25 වනදායින් අවසන් වන අතර අයදුම්පත් ජේ. මොහාන්, ලේකම්, යාපනය දිස්ත්‍රික් මේස පන්දු සම්මේලනය, මධ්‍ය මහා විද්‍යාලය, යාපනය ලිපිනයට එවිය යුතුය. වැඩි විස්තර 0776158117 දුරකථන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012178</link>
    <topic>චීනයෙන් පිහිනුම් ලෝක වාර්තාවක්</topic>
    <author>ඩුබායි (ඒ. එෆ්. පී.)</author>
    <content>ලෝක කෙටි දුර පිහිනුම් සූරතාවලියේ පළමු ලෝක වාර්තාව පිහිටුවීමට චීන කාන්තා පිහිනුම් කණ්ඩායම සමත් විය. මීටර් 200 x 4 නිදහස් ආර සහාය පිහිනුම් ඉසව්ව මිනිත්තු 7 යි තත්පර 35.94 කින් නිමාකොට මීට වසර දෙකකට පෙර මැන්චෙස්ටර් හිදී පැවැති පසුගිය ලෝක කෙටි දුර පිහිනුම් සූරතාවලියේ දී නෙදර්ලන්ත කාන්තා පිහිනුම් කණ්ඩායම තැබූ ලෝක වාර්තාව තත්පර 3 කින් බිඳ දැමීමට චීන කාන්තා පිහිනුම් පිලට හැකි විය.මේ තරග ඉසව්ව මිනිත්තු 7 කුත්, 37.57 කින් නිමා කළ ඔස්ට්‍රේලියාව රිදී පදක්කම දිනූ අතර, ප්‍රංශය මිනිත්තු 7 යි තත්පර 38.33 කින් නිමාකොට ලෝකඩ පදක්කම දිනා ගත්හ.මීටර් 100 x 4 නිදහස් ආර පිරිමි සහාය පිහිනුම් තරගයේදී මිනිත්තු 3 යි තත්පර 4.48 කින් තරගය නිමා කළ ප්‍රංශයට රන් පදක්කම හිමිවිය.මීටර් 400 ඒකල කාන්තා පිහිනුම් ඉසව්ව මිනිත්තු 4 යි තත්පර 24.55 කින් නිමා කළ චීනයේ 14 හැවිරිදි ෂිවෙන් රිදී පදක්කම හිමිකර ගැනීමට සමත් විය. එහි රන් පදක්කම හිමි වූයේ ස්පාඤ්ඤයේ මිරියා බෙල්මොන්ටේ ටය. ආරම්භක දින රාත්‍රියේ රන් පදක්කම් 2 ක් ම දිනාගැනීමට මිරියා සමත් වූවාය. ඇයට හිමි වූ අනෙක් රන් පදක්කම වූයේ මීටර් 200 සමනල ආර ඉසව්වෙනි. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s1012179</link>
    <topic>සත් සාමාජිකපාපන්දු 19 දා</topic>
    <author/>
    <content>ඕල්ඩ් කුරේ ක්‍රීඩා සමාජය විසින් තෙවන වරටත් සංවිධානය කරන ‘සත් සාමාජික පාපන්දු තරගාවලිය’ මේ මස 19 දින පෙ. ව. 8.00 සිට ප. ව. 6.00 දක්වා වැල්ලවත්ත කුරේ ක්‍රීඩා පිටියේදී පැවැත්වේ. මෙයව සමගාමීව ලොතරැයි ඇදීමක් එදින සවස 3.00 ට ආරම්භ කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=s10121710</link>
    <topic>කිරිදිවැල සය සාමාජිකසැහැල්ලු පන්දු ක්‍රිකට් 18-19</topic>
    <author>බණ්ඩාර පිලවල</author>
    <content>කිරිඳිවැල එකමුතු ක්‍රීඩා සමාජය සංවිධානය කරන සය සාමාජික සැහැල්ලු පන්දු ක්‍රිකට් තරඟාවලිය මේ මස 18-19 දෙදින තුළ කිරිඳිවැල මහජන ක්‍රීඩාංගණයේදී පැවැත්වේ.සංජය සිරිවර්ධන පදනම අනුග්‍රහයෙන් සූරතාව හා අනුසූරතාව පිරිනැමෙන මේ සඳහා දීප ව්‍යාප්ත සැහැල්ලු පන්දු ක්‍රිකට් කණ්ඩායම් සඳහා සංවිධාන මණ්ඩලය විවෘතව ආරාධනා කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=f1012171</link>
    <topic>විපක්ෂය මාධ්‍ය නිදහස ගැනකතා කිරීම හාස්‍යජනකයි</topic>
    <author>සාකච්ඡා කළේ චන්දන ජයවීර ඡායාරූප සුදත් මලවීර</author>
    <content>ශ්‍රී ලංකාවේ පළමු ප්‍රමුඛතම ජාතික පුවත්පත වූ දිනමිණ පත්‍රයට අද දිනට වසර 101 ක් සම්පූර්ණ වේ. දිනමිණ පුවත්පත ඉටු කළ කාර්යභාරය පිළිබඳ හා මාධ්‍ය නිදහස පිළිබඳත් අදහස් දක්වන ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල පවසන්නේ ගෙවුණු සියවස තුළ දී 'දිනමිණ' මඟින් ඉටු කළ කාර්යභාරය ප්‍රශංසනීය බවය.* ආරම්භයේ සිටම ජාතික නිදහස හා දේශීයත්වය වෙනුවෙන් කැපවුණු පුවත්පතක් වූ "දිනමිණ" මෑත යුගයේදී මවුබිම මුහුණ දුන් අභියෝගයන්හිදී ද එම අරමුණු ජයගත හැකි වී ද?ජාතික ප්‍රශ්නයකදී හෘදය සාක්ෂියට එකඟව තමන්ගේ වගකීම වෙනුවෙන් කැපවුණු පුවත්පත් අතර "දිනමිණ" ප්‍රමුඛයෙක්. ජාතික ප්‍රශ්නය තුළදී සමහර පුවත්පත් ප්‍රජාතන්ත්‍රවාදීව බලයට පත්වූ රජය ගෙන ගිය ස්ථාවරයට විරුද්ධ ස්ථාවරයක් ගත්තා. ත්‍රස්තවාදය උළුප්පන ආකාරය පුවත් පළ කළා. නමුත් දිනමිණ සිය ජාතික මෙහෙවර ඉටු කරමින් රජයට සහය දැක්වූවා.එතැනදී ඒක පාක්ෂික මාධ්‍යය භාවිතයක යෙදෙනවා කියලා දිනමිණට චෝදනා නගපු අය ත්‍රස්තවාදයට උඩගෙඩි දෙන තොරතුරු සමහර මාධ්‍යය ඔස්සේ ප්‍රචාරය වනවිට ඒවා විවේචනය කළේ නැහැ. පුද්ගලික මාධ්‍යවලට වඩා රජයේ මාධ්‍යය වලට විවේචන වැඩියෙන් එල්ල වන්නේ පුද්ගලික මාධ්‍ය වලින් බලාපොරොත්තු නොවන සමාජ වගකීමක් රජයේ මාධ්‍ය වෙතින් බලාපොරොත්තු වන නිසයි. දිනමිණ එම අභියෝගය සාර්ථකව ජය ගෙන තිබෙනවා.* "දිනමිණ" පුවත්පත ප්‍රකාශයට පත් කරන ලේක්හවුස් ආයතනය රාජ්‍ය ආයතනයක් නිසා එයට නිර්පාක්ෂිකව ක්‍රියා කළ නොහැකි බවට චෝදනාවක් නැඟෙනවා.පුවත් පතකට නිර්පාක්ෂිකව ක්‍රියා කළ නොහැකියි. ලෝකයේ ඕනෑම තැනෙක පළවන පුවත්පතක් ගත්තත් ඒ හැම පුවත්පතකටම කුමක් හෝ මතවාදයක් තිබෙනවා. "දිනමිණ" ඒක පාක්ෂික පුවත්පතක්ද? යන චෝදනාව සලකා බැලිය යුත්තේ ජනතාවගේ අවශ්‍යතාවය කුමක්ද? යන ප්‍රශ්නයට සාපේක්ෂවයි."දිනමිණ" ඉටු කළ කාර්යභාරය කෙතරම් වැදගත්ද? කියලා අපිට අවබෝධ කරගත හැකි වෙන්නේ බැරි වෙලාවත් 'දිනමිණ' නොතිබුණා නම් පත්‍රකලාව ගමන් කළ හැකිව තිබුණේ කුමන දිශානතීන් වලටද කියලා හිතා බැලීමෙනුයි.බලන්න සමහර පුවත්පත් පසුගිය කාලයේදී ක්‍රියා කළ ආකාරය. ඔවුන් ජනතාවට කිව්වේ කවදාවත් මේ යුද්ධය ජය ගන්න බැහැ කියලා. ඔවුන් පළ කළේ යුද සෙබළුන්ගේ මානසික තත්ත්වය පහත හෙළන ප්‍රකාශ. "දිනමිණ" එතැනදී නිවැරැදි මතයේ පිහිටා සිටියා. ජනතාව තුළ "දිනමිණ" පුවත්පතට ප්‍රසාදයක් තිබෙන්නේ ඒ නිසයි.* රජය පුද්ගලික මාධ්‍යයන්ද තමන්ට අවශ්‍ය පරිදි හීලෑ කරගෙන තිබෙන බවට විපක්ෂය නගන චෝදනාව ඔබ පිළිගන්නවාද?දැන් විපක්ෂයටත් ඔවුන්ගේ මතවාදය වෙනස් කර ගැනීමට සිදුවී තිබෙනවා. ඔවුන් කවදාවත් නොකරපු විදිහට රජයේ වැඩපිළිවෙළ දැන් අගය කරනවා. විපක්ෂයේ සමහර අය ජාතික ආරක්ෂාවට තර්ජනයක් විය හැකි ප්‍රකාශ කරන විට ඒවාට පිළිතුරු දෙන්නේ විපක්ෂයේ ප්‍රබලයෝමයි.මීට අවුරුදු හතරකට කළින් ජාතික මතය වෙනුවෙන් කවුරුවත් කතා කළේ නැහැ. පසුව හෝ ඔවුන් අප ගත් මඟ නිවැරැදි යැයි පිළිගැනීම ගැන අප සතුටු වෙනවා.* භාෂණයේ හා අදහස් පළකිරීමේ නිදහස දිගින් දිගටම සීමා වන බවට විපක්ෂයෙන් චෝදනා එල්ල වනවා.රජයට සිංහල, දෙමළ , ඉංගී‍්‍රසි යන භාෂා තුනෙන් පළ කෙරෙන සති අන්ත පුවත්පත් තුනක් තිබෙනවා. පෞද්ගලික අංශයෙන් පළ කෙරෙන සති අන්ත ජාතික පුවත්පත් ගණන දොළහක් පමණ වෙනවා. තව විකල්ප පත්තර කිහිපයකුත් පළ වෙනවා.ඒ අතරින් සමහරක් ආයතන පළ කෙරෙන පුවත්පත්වල ප්‍රමුඛ කාර්ය බවට පත්වී තිබෙන්නේ ජනාධිපතිතුමාට හා රජයට පහර දීමයි. හාස්‍ය ජනකම දෙය වෙන්නේ එහෙම පහර ගහන අතර මාධ්‍ය නිදහසක් නැහැයි කියලා ලියන එකයි. මාධ්‍යය නිදහසක් නැත්නම් කොහොමද ඒ පත්තර කිසිම බාධාවක් නැතිව පළවෙන්නේ.* ඔබ කියන්නේ මාධ්‍ය නිදහසට බාධාවන කිසිදු සිදුවීමක් ඇති නොවුණු බවද?අපිට පසුගිය කාලයේදී සුවිශේෂ තත්ත්වයකට මුහුණ දීමට සිදුවුණා. නමුත් යුද්ධය නිමකර නැවත සාමය ඇති කළ පසු අපි සාමාන්‍ය තත්ත්වය ඇති කරන්නට පියවර රැසක් ගත්තා. හදිසි නීතියේ වගන්ති බොහොමයක් ඉවත් කළා. එය සතුටු විය හැකි තත්ත්වයක් නොවේද?ප්‍රජාතන්ත්‍රවාදය ගැන සාකච්ඡාව වෙනම කතා කරන්න බැහැ එය සාපේක්ෂ තත්ත්වයක්. ඔය කියන සමහර බටහිර රටවලට වඩා අපි ප්‍රජාතන්ත්‍රවාදයෙන් ඉදිරියට ගිහිල්ලා තිබෙනවා. වල්බූරු නිදහස ගැන නෙවෙයි මම කියන්නේ.ජ.වි.පෙ.කියනවා ශිෂ්‍ය අරගලවලට ඉඩ දෙන්නේ නැහැ කියලා. උපකුලපතිවරුන්ගේ ඔලු පලන්න ඉඩ දෙන එකටද ශිෂ්‍යය අරගල කියන්නේ. එතකොට රටක නීතිය හා විනයට මොකද වෙන්නේ?නීතිය හා සාමය ආරක්ෂා කරන ආයතනයන්ට යුතුකමක් හා වගකීමක් තිබෙනවා එවැනි තත්ත්වයන් වැළැක්වීමට. රටේ මූලික නීතිය කඩකොට ක්‍රියා කරන අය වෙනුවෙන් යම් යම් ක්‍රියාමාර්ග ගැනීම කොහොමද මර්දනයක් වෙන්නේ.දැන් ජේ.වී.පියට සටන් පාඨ අහිමිවෙලා තිබෙන්නේ. ඔවුන් අහිංසක දරුවන් ඉදිරියට තල්ලු කරලා තමන්ගේ දේශපාලන පරමාර්ථ ඉෂ්ට කර ගන්නයි හදන්නේ.* එ.ජා.ප. සමුළුවේදී ඇති වූ සිදුවීමක් විකෘතිකොට විකාශය කළ බවට රාජ්‍ය මාධ්‍යයන්ට එල්ල වී ඇති චෝදනාව ගැන මාධ්‍ය ඇමැතිවරයා ලෙස ඔබේ ප්‍රතිචාරය කුමක් ද?ජාතික ගීය, ජාතික ධජය යනාදී ජාතික සංකේතයන්ට ගරු කිරීමෙන් අප එළි දක්වන්නේ ජාතියට හා මවුබිමට අප තුළ ඇති භක්තියයි. ජනාධිපතිතුමා , පළමුවත් මවුබිම, දෙවනුවත් මවුබිම , තෙවනුවත් මවුබිම " කියන ප්‍රකාශය කරලා එය වචනයට පමණක් සීමා කළේ නැහැ. ප්‍රායෝගිකවත් ක්‍රියාත්මක කළා. ජාතික ගීයට, ජාතික සංකේතවලට ගරු කළ යුතුය යන මතයේ දී පක්ෂ විපක්ෂ ලෙස බෙදීමක් තිබිය යුතු නැහැ.නමුත් අපි දැක්කා එ.ජා.ප. සමුළුවේදී ජාතික ගීය ගායනා කරන මොහොතේදී එයට රංගනයක් ඉදිරිපත් කරනවා. මේ දර්ශන ඉදිරිපත් කිරීම මාධ්‍යයක අයිතියක්.ඒක පෙන්වීම කොහොමද මාධ්‍ය නිදහසට පටහැනි වෙන්නේ.* විපක්ෂයේ දේශපාලනඥයන් මවුබිම තුළ දී හා ඉන් බැහැර දී කරන ප්‍රකාශයන් අතර දක්නට ලැබෙන පරස්පරතාවය ගැන ඔබේ අර්ථකතනය කුමක්ද?එතරම් දුරට යාමට අවශ්‍ය වන්නේ නැහැ. මෑත කාලයේ සිංහල හා ඉංගී‍්‍රසි පුවත්පත්වලට ඔවුන් කළ ප්‍රකාශ ගැන සලකා බලන්න. ඒවා අහසට, පොළොව වගේ පරස්පරයි. ඔවුන් ඉංගී‍්‍රසි පුවත්පතකට එකක් කියන ගමන් මහජනයා ඉදිරියේදී තව එකක් කියනවා. විපක්ෂයේ දේශපාලනඥයන් හිතන්නේ ජනතාව බුද්ධිමත් නැහැ කියලයි. ඔවුන් ගෙනයන මේ දෙබිඩි පිළිවෙත ජනතාව හොඳින් හඳුනනවා. පසුගිය ජනාධිපතිවරණයේදී හා මහ මැතිවරණයේදී විපක්ෂයට අන්ත පරාජයක් ලැබුණේ ජනතාව බුද්ධිමත් නිසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=f1012175</link>
    <topic>දිනමිණ ඉටුකළ ජාතික මෙහෙවර උදාරයි</topic>
    <author/>
    <content>පත්තර මහ ගෙදර ලෙස කවුරුත් පිළිගන්නා ලේක්හවුස් ආයතනයේ ප්‍රකාශනයක් ලෙස එළිදකින දිනමිණ පුවත්පතට එකසිය එක් වසරක් සපිරෙන මෙම මොහොතේ ඒ සඳහා සුභාශිංසන පණිවුඩයක් නිකුත් කිරීමට ලැබීම ඉමහත් සතුටට හේතුවකි. එච්.එස්. පෙරේරා ගේ දැඩි කැපවීම හා උනන්දුව මත වසර 1909 දී මෙලොව එළිය දුටු දිනමිණ ඉන් වසර කිහිපයක ඇවෑමෙන් ඩී.ආර්. විජේවර්ධන ශූරීන් යටතට පත්විය.මෙරට ඉතිහාසයේ සෑම සංධිස්ථානයකදීම නොමැකෙන මතක සටහන් එක්කරමින් දිනමිණ පැමිණි මඟ සුවිශේෂීය.මාර්ටින් වික්‍රමසිංහ වැනි ගත්කතුවරුන්ගේ මෙන්ම දැන උගත් බුද්ධිමතුන් නිරතුරුව කතු පදවිය හොබවමින් දිනමිණ ගමන ශක්තිමත් කළහ. ජනතාවගේ දැනුම මෙන්ම බස පෝෂණය කිරීම උදෙසා දිනමිණ දක්වන උනන්දුව පැසසිය යුතුය.සදාචාර සම්පන්න සමාජයක් බිහිකිරීම උදෙසාත්, ජාතික ආගමික හා සමාජීය වශයෙන් සුවිශාල මෙහෙවරක් ඉටුකරලීම උදෙසාත් පුවත්පතින් ඉටු කළ හැකි මෙහෙය ඉතා ප්‍රබලය. දිනමිණ එය නිවැරදිව හඳුනාගනිමින් දේශීය පුවත්පත් කලාවේ ප්‍රගමනය සඳහා නිසි මාර්ගෝපදේශකත්වයක් ලබාදුන්නේය. ජාතික පුවත්පතක් ලෙස ඉදිරියේදීත් දිනමිණට මෙකී පරමාර්ථයන් පෙරදැරිව රට දැය සමය හා සමාජ සංවර්ධනය උදෙසා මහඟු සේවාවක් කිරීමට හැකියාව ලැබේවායි මෙම අවස්ථාවේ ඉත සිතින් ප්‍රාර්ථානා කරම්හ.මෙරට ජාතික පුවත්පතක් ලෙස දිනමිණ පුවත්පත හා ආරම්භ වී ගෙවුණු වසර එකසිය එකක කාලය තුළ එමඟින් සිදුකළ ජාතික, ආගමික හා සංස්කෘතික මෙහෙවර අමිලය. එකසිය එක් වසරක් යනු සුළු පටු කාලයක් නොවේ. මේසා දීර්ඝ කාලයක් දිනමිණ පුවත්පත අඛණ්ඩව ඉදිරියට පැමිණියේ ඒ කෙරෙහි වූ පාඨක විශ්වාසය නිසාවෙනි.දිගු කලක් එකලෙස පාඨක විශ්වාසය රඳවා තබා ගැනීම ලෙහෙසි පහසු කාර්යයක් නොවන අතර දිනමිණ එම අභියෝගයට අති සාර්ථකව මුහුණ දී ඇති බව එකසිය එක් වසරක් සපුරන මේ මොහොතේ කවුරුත් පිළිගන්නා සත්‍යයකි.වසර 1909 දී එච්.එස්.පෙරේරා මහතාගේ කර්තෘත්වයෙන් ඇරඹි දිනමිණ ඉටුකිරීමට ශක්තිය, ධෛර්යය “දිනමිණට” උදාවේවායි ආශිංසනය කරම්හ.පත්තර මහගෙදර වර්ණවත් කරන දිනමිණ පුවත්පතේ 101 වැනි සැමරුම නිමිත්තෙන් පණිවිඩයක් නිකුත් කිරීමට ලැබීම භාග්‍යයක් කොට සළකමි.ලාංකීය පුවත්පත් කලාවට මාවත හෙළිපෙහෙළි කරදුන් එක්සත් ප්‍රවෘත්ති පත්‍ර සමාගමේ පුවත්පත් අතුරින් “දිනමිණට” හිමිවන්නේ අතිශයින් වැදගත් ස්ථානයකි. දශක ගණනාවක සිට මෙරට පාඨක ජනයා උදෙසා තොරතුරු සම්පාදනය කිරීමෙහිලා ප්‍රමුඛතම පුවත්පත ලෙස “දිනමිණ” මෙතෙක් ආ ගමන් මඟ ආපසු හැරී බැලිය යුතුය.පුවත්පතක් ඉතා ක්ෂණයෙන් ජනප්‍රියත්වය හිමිකර ගැනීම සඳහා බලපානු ලබන ප්‍රධාන කාරණා දෙකක් පවතියි. එනම් නිවැරදි වාර්තාකරණය සහ ක්ෂණික ඉදිරිපත් කිරීමය. මෙම කරුණු දෙක මැනවින් “දිනමිණ” පුවත්පත අනුගමනය කරන බව සැබෑය. ජාතික පුවත්පත් අතර “දිනමිණ” බැබළෙන්නේ එවැනි පොදු ධර්මතාවයන් නිසාවෙනි.තොරතුරු දැනගැනීමේ මානව අයිතිය, අදහස් ප්‍රකාශ කිරීමේ මානව අයිතිය ප්‍රමුඛ කොට සැලකීම ජන මාධ්‍යයේ විශේෂත්වයකි. ජනතාවගේ ගැටලු ඉදිරිපත් කිරීම සඳහා අවස්ථා, ඉඩකඩ ලබා දීමේදී පුවත්පතටද වගකීමක් පැවරී ඇත. විද්්‍යුත් මාධ්‍ය, පෞද්ගලික ගුවන් විදුලි මාධ්‍ය බිහිවීම තුළින් පත්තර කලාව බිඳ වැටෙනු ඇති බවට සැක සංකා පළ වූ අවස්ථා බොහොමයක් තිබුණි. එහෙත් නවීනත්වය හමුවේ පුවත්පතද ඊට මුහුණදීම සඳහා සන්නද්ධ විය. එසේ නව ඉසව් කරා ගිය පුවත්පත් අතුරින් දිනමිණ ද විශේෂ සංධිස්ථානයක පිහිටා ඇත.හරසුන් සාවද්‍ය පුවත් වාර්තාකරණය වෙනුවට නිසි ධර්මතා අනුගමනය කරන පුවත්පත් කලාවක් තෝරා ගැනීමට පාඨක ජනතාවට සිදුවී ඇත. එබැවින් “දිනමිණ” පුවත්පත මෙතෙක් ජනතා විශ්වාසය දිනාගෙන ඇත්තේ එවැනි පුවත්පත් කලාවට ආවේණික ධර්මතා පිළිපදින බැවිනි.දිනමිණට මීට වඩා ශක්තිමත් ගමනක් යා හැකිය.ඊට අවශ්‍ය තාක්ෂණික හා මුල්‍ය ශක්තිය මෙන්ම මානව සම්පතද පවතියි. පුවත්පත් අතර ප්‍රමුඛයා වීම සඳහා “දිනමිණ” පුවත්පත තවදුරටත් ජනතාව අතරට යා යුතු බව මාගේ හැඟීමය.  ඒ සඳහා ජනතාවගේ ඉල්ලීම් සඳහා විශේෂයෙන් ජනතාවගේ හඬට ඉඩක් ලබාදිය යුතුය. කුමන දේශපාලන මතිමතාන්තර වල සිටියද රටේත් ජනතාවගේත් සුරක්ෂිතභාවය උදෙසා “දිනමිණ” පුවත්පත ගතවූ කාලසීමාව තුළ කළ මෙහෙවර මුදලට කිසිදා මායිම් කළ නොහැක.1909 දෙසැම්බර් 17 දා ඓතිහාසික සිහිවටනයක් තබමින් ඇරඹි “දිනමිණ” පුවත්පතේ ආරම්භක කර්තෘ එච්.එස්. පෙරේරා මහතා මේ මොහොතේ දී සිහිපත් කළ යුතුව ඇත. “දිනමිණ” මෙතරම් ජනතාවගේ පුවත්පතක් ලෙස අභිෂේක ලබයිද යන්න එදා ඔහු නොසිතන්නට ඇත. එහෙත් කාලය සහ අවකාශය තුළින් සමස්ථය වෙනස්කර තිබේ. එදාට වඩා අද අප දකින “ දිනමිණ” විශේෂිත වන්නේ, ජාතික පුවත්පතක් ලෙස එම පුවත්පතට යම් ජාතික වගකීමක් පැවරී ඇති බැවිනි.දිනමිණ පුවත්පතේ වත්මන් කර්තෘ මහින්ද අබේසුන්දර මහතා ඒ අභියෝගය භාරගෙන තිබේ. මේ සටහන සමාප්ති කරන මොහොතේ යමක් සඳහන් කළ යුතුය. පත්තර මහගෙදර ප්‍රමුඛයා දිනමිණ පුවත්පත වන බැවින් එය අනාගත පරපුර සඳහා ආරක්ෂාකර ගැනීමට අදිටන් කරගත යුතුය.අද එකසිය එක් වැනි වියට පා තබන ශ්‍රී ලාංකීය පුවත්පත් ක්ෂේත්‍රයේ ජ්‍යෙෂ්ඨතම පුවත්පත වූ දිනමිණ ට සුබ උපන් දිනයක් වේවායි පතමි,ශ්‍රී ලාංකීය පත්තර අතර ප්‍රමුඛයා වෙමින්, පාඨක රුචිය දිනා ගනිමින් වසර එකසිය එකක් පුවත්පත් ලෝකයේ විරාජමාන වීම දිනමිණේ විශිෂ්ටත්වය කියාපාන හොඳම නිදසුනයි.යටත් විජිත යුගයේදී සිංහල භාෂාව හා බෞද්ධ චින්තනයට එල්ල වූ විවිධ බාධාවලට අභියෝගයක් වෙමින් ශ්‍රී ලාංකීය ජන සමාජය තුළ දේශීයත්වය උද්දීපනය කිරීමේ අරමුණ පෙරදැරිව 1909 දෙසැම්බර් 17 වන දින උපන් දිනමිණ මෙතෙක් කිසිම පුවත්පතක් නොකළ ශ්‍රේෂ්ඨ සමාජ මෙහෙවරක් ඉටුතර ඇතැයි පැවැසීම නිවැරදිය.ජනතාවට සත්‍ය පුවත් මෙන්ම දැනුම සැපයූ දිනමිණ පුවත්පත් කලාවේදීන් රැසක් සමාජයට දායාද කළ තිඹිරිගෙය ලෙස හැදින්විය හැක.දිනමිණ පුවත්පත් අතර පරිණතයෙකි. බහුශ්‍රැතයෙකි.රාජ්‍ය රාමුව තුළ හිදිමින්ම දිනමිණට රට වෙනුවෙන් කළ හැකි තවත් බොහෝ දේ ඇත. අන්තර්ජාලය හා නවීන තාක්ෂණය පුවත්පත් කලාව සමග එක්කර ගනිමින් නවීන මුද්‍රණ රටා සමග මිශ්‍රව නව මුහුණුවරකින් ඉදිරි ගමන ජයගැනීමට දිනමිණට හොඳ පසුබිමක් ඇති නිසාම ඕනෑම අභියෝගයක් ජයගත හැක.එච්.එස්.පෙරේරා මහතාගේ පටන් එදා මෙදා තුර දිනමිණ සැරසූ සියලු කතුවරුන්ටත්, පුවත්පත් කලාවේදීන්ටත් මාගේ ශුභාශිංසනය පිරිනමමි.මහජන සුබසෙත වෙනුවෙන්ම පෙනී සිටින දිනමිණට මනුෂ්‍ය සමාජය පවතිනතාක් කල් සුවෙන් ජීවත් වීමට අවැසි ජීවය මහජනතාව නිරතුරුවම සපයනු ඇත.සියවසක දායාද සමඟ දිනමිණ තවත් සියවසක දිගු ගමනකට සැරසෙයි. ශ්‍රී ලාංකේය පුරවැසියන් වශයෙන් මෙය අප කාටත් අභිමානවත් සතුටක් ගෙන දෙන පුවතකි. දිනමිණෙහි යුග මෙහෙවර මැනිය යුත්තේ පසුගිය සියවසක කාලය තුළ විවිධ අභියෝග ජය ගනිමින් පෙරට ආ එඩිතර ගමන් මඟ දෙස විචාරක්‍ෂියෙන් බැලීමෙනි.අපේ රට යටත් විජිතයක්ව පැවැති යුගයක ආරම්භ කරන ලද දිනමිණ ජාතික පුවත්පතක් ලෙස අභිමානවත්ව නැඟී සිටියේ ය. රටේ ස්වාධීනත්වය සහ දේශීය අනන්‍යතාවය ද වෙනුවෙන් එය සැමදා පෙනී සිටියේ ය. අධිරාජ්‍ය විරෝධී දේශීය බලවේගවලට අත්වැල සැපයූ අතර දේශීය උරුමය සහ සංස්කෘතික වටිනාකම් ආරක්‍ෂා කිරීම වෙනුවෙන් ද පෙනී සිටියේය. සදාචාරවත් පුවත්පත් කලාවකට මං හෙළිපෙහෙළි කළේය. උසස් ප්‍රමිතීන්ගෙන් යුත් පුවත්පත් කලාවක් වෙනුවෙන් නිවැරැදි භාෂා භාවිතය අත්‍යවශ්‍ය බව පෙන්වා දුන්නේ ය. ඒ සියලු දේශ හිතෙෂි මෙහෙවරට මග පාදා දුන් දිනමිණ නිර්මාතෘ ඩී. ආර්. විජයවර්ධන ශූරීන්ට ජාතියේ උපහාරය හිමි විය යුතුය.සියවසක් ගතවූවද දිනමිණට උරුම වූ, දිනමිණට අනන්‍ය වූ දෑ හිතැති මාධ්‍ය භාවිතය අද දක්වාම පවත්වාගෙන ඒමට ක්‍රියා කළ පසුකාලීන කළමනාකාරීත්වයේ මෙහෙය අප අගය කරමු. දශක ගණනාවක් තුළ මෙරට සිදු වූ බැරෑරුම් දේශපාලන අර්බුද, ආර්ථික ප්‍රශ්න සහ සැබෑ ජාතික පුනරුදයක් වෙනුවෙන් සිදුවූ සමාජීය සංසිද්ධීන්ගේ කම්පනය දරාගනිමින් අඛණ්ඩව සිංහල පාඨක ප්‍රජාව වෙත අද දක්වාම දිනමිණ සපයන්නේ පුරෝගාමී ජනමාධ්‍ය මෙහෙවරකි.නිදහසින් පසු බලයට පැමිණි සෑම ආණ්ඩුවක් ම වෙනුවෙන් ම දිනමිණ පෙනී සිටියේය. අදටත් එසේ ම ය. බලයට පත්වන රජයක් මහජනතාව වෙනුවෙන් ඉටුකරන සේවාවන් සම්බන්ධයෙන් මහජනතාව දැනුම්වත් කිරීම සඳහා දිනමිණ එසේ කළ යුතුය. නවීන තාක්ෂණයේ විස්කම් සමග අද රට පුරා පළවන විවිධ පුවත්පත් සමඟ තරගකාරී ලෙස නැඟී සිටීමට දිනමිණ ගන්නා උත්සාහය ද අප අගය කළ යුතුය.ප්‍රඥාවන්ත සමාජයක් නිර්මාණය කිරීමේ ජාතික මෙහෙවරට දිරිය දෙන්නට දිනමිණට ඉදිරියටත් හැකි වේවායි මම සුබ ප්‍රාර්ථනා කරන්නෙමි.දිනමිණ" පුවත්පත ආරම්භ කර මේ වනවිට සියවසක් සම්පූර්ණ වී තිබේ. ඒ සා දීර්ඝ කාලයක් අඛණ්ඩව පළ වූ එක ම ජාතික පුවත්පත ලෙස "දිනමිණ" පත්‍රය ගොඩනඟාගෙන ඇති කීර්තිය අති මහත්ය. එය අර්ථවත් වන්නේ ඉතිහාසය තුළ පුවත්පත ඉටු කළ කාර්යභාර්ය මෙන් ම මුහුණ දුන් අභියෝග ද සුළු පටු නො වන නිසා ය.ගෙවුණු සියවසේ මෙරට සමාජ, ආර්ථික, දේශපාලන පැතිකඩවල ඇතිවුණු වෙනස්කම් සැලකිල්ලට ගන්නා විට පාඨක මතය ඇද බැඳ තබා ගනිමින් හා එම අභියෝගවලට මුහුණ දෙමින් අඛණ්ඩව පුවත්පතක් පළ කිරීම බරෑරුම් කටයුත්තක් බව කීම නිවැරැදි ය.තොරතුරු වාර්තා කිරීම පමණක් සිය කාර්යභාරය කර නොගත් "දිනමිණ" පුවත්පත විරුද්ධවාදීන්ගේ විවේචනයට ලක් වූයේ එම සීමාවෙන් බැහැරට ගොස් මතවාදී බලපෑමක් සිදු කළ නිසා ය. "දිනමිණ" ගෙන ගිය මතවාදය එදවස මෙන් ම අදට ද නිවැරැදි බව මෑත ඉතිහාසයේ අප රට මුහුණ දුන් අභියෝග ජයගැනීමට පුවත්පත ලබා දුන් දායකත්වයෙන් පැහැදිලි වේ.මාධ්‍ය ලෝකයේ උත්තරීතර ස්ථානයකට "දිනමිණ" පත් කරන්නට ඇප කැපවූ පිරිස බොහෝ ය. ආරම්භක කර්තෘ එච්.එස්.පෙරේරා මහතාගේ සිට සියලු කර්තෘවරුන්ගේත් ඩී.ආර්.විජේවර්ධන මහතාගේ සිට ලේක්හවුස් ආයතනයේ සියලුම සභාපතිවරුන් සහ පාලනාධිකාරියේත් කැපවීම මේ මොහොතේ සිහිපත් කළ යුතුය. එමෙන් ම මාධ්‍යවේදීන්ගේ ද අනෙකුත් කාර්ය මණ්ඩලයේ ද පරිශ්‍රමය මේ මොහොතේ අගය කළ යුතු ය.සියවසක් සම්පූර්ණ කර තව ගමනක් ආරම්භ කළ "දිනමිණ" පුවත්පතට පාඨක විශ්වාසය දිනා ගනිමින් චිරාත් කාලයක් ජනතා මෙහෙවර ඉටු කරන්නට හැකි වේ වා!දිනමිණට වයස අවුරුදු එකසිය එකයි. මේ වයස් සීමාව මනුෂ්‍ය ජීවිත හා සසදන කළ දුර්ලභ වාසනාවකි.පුවත්පතක් හෝ වෙන ඕනෑම කාර්යයක් අවුරුදු 101 අඛණ්ඩව පවත්වාගෙන ඒමට හැකිවන්නේ නම් එය තවත් අවුරුදු 100කට වඩා වැඩි කලක් නිරුපද්‍රිතව ජීවමාන වන බව පැවසිය යුතු නොවේ. දිනමිණ ද එසේමය.එදා මෙදා තුර දිනමිණේ කතුවරුවන් මහජනතාව තුළ තැබූ විශ්වාසයේ ලකුණ සැමදා එකලෙස ආරක්ෂා කිරීම මේ දීර්ඝ ගමනේ රහසයි.එදා බේරේ ගෙදර පත්තර කන්තෝරුව අද ශ්‍රී ලාංකේය පුවත්පත් කලාවේ මහ ගෙදර වී ඇත්තේ අපේ ජන සමාජයේ පීතෘ මූලික මහගෙදරකින් ඉටුවන සේවාවට සමාන සේවාවක් රටටත් පුවත්පත් කලාවටත් සිදුවන නිසාමය.මෙයට අවුරුදු 101 කට පෙර එච්.එස්.පෙරේරා පුවත්පත් කලාවේදියාගේ පීතෘත්වයෙන් ආරම්භ වූ දිනමිණ ලංකාවේ පුවත්පත් අතර ජ්‍යෙෂ්ඨයා ලෙස වැජඹෙන්නේ අන් කිසිවක් නිසා නොව සත්‍ය ගරුක ප්‍රවෘත්ති බෙදා හැරීමක් සෑම තරාතිරමකම ජනතාවගේ සිතුම් පැතුම් මැනවින් ග්‍රහණය කරගැනීමටත් වූ සුවිශේෂී හැකියාව නිසාමය.දිනමිණ වැඩිහිටියන්ට ප්‍රවෘත්ති සපයන්නෙකි. සිසු පරපුරට දැනුම ලබාදෙන ගුරුවරයෙකි. තරුණ පරපුරට විශ්ව දැනුම සපයන තක්සලාවකි. කාන්තා පරපුරට සොඳුරු හිතවතියකි. රටේ සියලු ජන කොටස් වලට එකවිට අමතන දිනමිණ එකතැන පල්වෙන පුවත්පතක් නොවේ.සැමදා අලුත් මුහුණුවරක් ගන්නා දිනමිණ වයසෙන් මුහුකුරා ගියත් පරිණතයෙකු විනා මහල්ලෙකු වන්නේ නැත.දිනමිණ ජනතාවගේම පුවත්පතකි. ඒ නිසාම දිනමිණ තවත් වසර 100 ක් නොව ජන සමාජය පවතින තාක් කල් නොනැසී විරාජමානව ලක් දෙරණ තුළ වැජඹෙනු ඇත.අද දිනමිණ 101 වෙනි උපන් දිනයයි. කිසිදු අපල උපද්‍රවයක් රෝග පීඩාවක් නැතිව වසර 101 ක් පාඨකයන් සමග වසර 101 ක් ඉන්නට ලැබීම පෙර වාසනා මහිමයකි. එපමණක්ද නොවේ. 101 වැනි උපන් දිනයේදී දිනමිණ කර්තෘ පුටුවේ ඉන්නට ලැබීමද වාසනාවකි. ආඩම්බරකමකි.එච්. එස්. පෙරේරා ගෙන් පටන් ගෙන පියසේන නිශ්ශංක, මාටින් වික්‍රමසිංහ ඇතුළු මාධ්‍ය ක්‍ෂේත්‍රයේ දැවැන්තයන් වාඩි වූ පුටුවක වාඩි වෙන්නට ලැබීමද එක්තරා අභියෝගයක් ලෙස බොහෝ දෙනා සලකති.එදා ඒ දැවැන්තයන්ගේ යුගයේ මාධ්‍ය මෙහෙවර සහ අද මාධ්‍ය මෙහෙවරෙහි ඇත්තේ කැපී පෙනෙන බරපතළ වෙනසකි. මාධ්‍ය නිදහස අපක්ෂපාතීභාවය, ආණ්ඩුවලට පක්ෂපාතීවීම ආදි බරපතළ වචන මුල් කර ගෙන කොටුව දුම්රිය පොළ ඉදිරිපිට පිකට් කරන රැවුල, කොණ්ඩය වවා ගත් මාධ්‍ය ඔස්තාර්ලා එදා සිටියේ නැත.එහෙත් මේ සියලු දෙනා මාධ්‍ය ක්‍ෂේත්‍රයේ විප්ලවයක් කරන්නට මොර දෙද්දී අපි නිහඬව දැඩි අධිෂ්ඨානයෙන් යුක්තව අපේ කාර්යභාරය ඉටු කළෙමු. ත්‍රස්තවාදයෙන් රට මර ලතෝනි දෙද්දී එම ලතෝනිය සදහටම නිහඬ කරන්නට මහින්ද රාජපක්ෂ දැඩි අධිෂ්ඨානයෙන් ක්‍රියා කරද්දී දිනමිණ ඔහුට උපරිම සහාය දුන්නෙමු.මහින්ද රාජපක්ෂ ප්‍රභාකරන්ගේ බලය බිඳ රටට සාමය උදා කර දෙන්නට කැබිතිගොල්ලෑවේදී මළ පුතෙකු දෑතින් වඩා ගත් පියා ඉදිරියේ ප්‍රතිඥා දෙද්දී අපි මාධ්‍යවේදියකු ලෙස ඉහළම ශක්තිය දුන්නෙමු. සටන් විරාම පාවාදීමෙන් රට ප්‍රභාකරන්ට ලියා දෙන්නට දැඟලූ ඇතැම් දේශද්‍රෝහි දේශපාලනඥයන් යුද්ධය හෑල්ලු කරද්දී අපි නිර්දය ලෙස ඔවුන් ජනතාව ඉදිරියේ අනාවරණය කළෙමු.අපට එරෙහි වූ සියලු බලවේග දැන් නිහඬය. ඇතැම් විප්ලවීය දේශප්‍රේමීහු සිය අභිමතාර්ථ සාක්ෂාත් කර ගෙන රට හැර ගොසිනි. අපි තවමත් අපට පැවරුණ කාර්යභාරය ඉටු කරමින් සිටින්නෙමු. ශ්‍රී ලංකාව ආසියාවේ ආශ්චර්ය බවට පත් කරන මහා මෙහෙවරේදීද අපි මහින්ද රාජපක්ෂ සමග සිටින්නෙමු.එකසිය එක් වෙනි උපන්දිනයට පා තබන දිනමිණ ගත වූ වසර සියය තුළ අප සමග ලෙන්ගතුව සිටි සියලු පාඨක සහෘදයන් වෙත හෘදයාංගම සෙනෙහස කර්තෘ ලෙස පුද කරන්නෙමි. .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=f1012172</link>
    <topic>දිනමිණ දේශීයත්වයට මුල් තැන දුන්නා</topic>
    <author>සාකච්ඡා කළේ නිලූකා තිලකරත්න</author>
    <content>"දිනමිණ ඉපිද අද වස් එකසිය එකකි මනදොළ සුදන පිරු සිරිලක පත් රජෙකි නැණ – ගුණ උගන්වාලූ ගරු ගුරු තුමෙකි දිනමිණ දිනේවා, එය සතහට පිනකි* 1909 යේ අද වැනි දිනක එලිය දුටු දිනමිණ ආ ගමනට වසර 101 ක් පිරෙනවා. මේ මොහොතේදී දිනමිණ මෙතෙක් ආ මඟ ඔබ දකින්නේ කෙසේද?දිනමිණේ ශත වර්ෂයකටත් මඳක් අධික දිගු ගමන ගැන මගේ දැක්ම, මා ඉදිරිපත් කරන්නට අදහස් කරන්නේ ක්‍රම දෙකකින්. දිනමිණේත් මගේත් සම්බන්ධතාවයේ ඉතිහාසයට අවුරුදු 61 යි. දිනමිණ කතු මඩුල්ලට බැඳෙන්නට පෙරත් මා කුඩා කාලයේ පටන්ම දිනමිණ කියවන්ට පුරුදු ව හිටියා. එදා දිනමිණ සමාජගත වුණේ හුදෙක් පුවත්පතක් හැටියට පමණක් නොවේ.අධ්‍යාපන, සාමාජික, ශාස්ත්‍රීය ආදී විවිධ විෂය හා බද්ධ කරුණු හදාරන්නට මං පාදන මූලාශ්‍රයක් හැටියටයි. දිනමිණ එදා පාඨක සමාජයේ ගෞරවය දිනාගෙන සිටියා. එදා ගම්මානවල උදවිය "ලේක්හවුස්" ආයතනය නම් කළේ දිනමිණ කන්තෝරුව හැටියටයි. සෙසු පුවත්පත් කොපමණ මුද්‍රණය කළත්, ඔවුන් හැමදාම ඒ ආයතනය නම් කළේ 'දිනමිණ කන්තෝරුව' කියන යෙදුමෙන්. මා ලේක්හවුස් ආයතනයේ කර්‍තෘ මණ්ඩලයට බැඳෙනවිට එහි ප්‍රධාන කර්තෘ පදවියේ සිටියේ පියසේන නිශ්ශංක මහතා.එදා, දිනමිණ, හැමවිටම සිය වගකීම වශයෙන් සැලකුවේ , ශ්‍රී ලංකාවට සාමාජීක, සාමයික හා දේශපාලන කටයුතුවලදී මාර්ගෝපදේශකත්වය සලස්සාලීමයි. මා දිනමිණ කතු මඬුල්ලේ සිටි කාල පරිච්ඡේදය තුළ එහි සිටි ඇතැම් අය රටේ ඉතාම ඉහළ පුද්ගලයන්. ජී. බී. සේනානායක, ආනන්ද සල්ගාදු (පසුව මහාචාර්ය ආනන්ද කුලසූරිය) මහාචාර්ය කේ. ජයතිලක ඉන් කිහිප දෙනෙක්.දිනමිණෙහි ලිපි ලේඛන අතිශය ශාස්ත්‍රීය මට්ටමෙන් පවත්වාගෙන යන්නට කවුරුන් පෘථුල ප්‍රයත්නයක් දැරුවා.* ප්‍රමිතිගත පුවත්පත් කලාවක් උදෙසා පුරෝගාමි වූයේ දිනමිණ යැයි පැවසීම ගැන ඔබේ අදහස?එය ඉතාම නිවැරදි නිගමනයක්. මුල් කාලයේදී දිනමිණ ට කිසිම කිසි අභියෝගයක් තිබුණේ නැහැ. එකම දිනපතා සිංහල පුවත්පත වූයේ එයයි. පුවත්පත් කලාවට එළඹෙන හැමෝම පාහේ, මුඛ්‍ය මිණුම් දණ්ඩ ලෙස සැලකුවේ දිනමිණයි. ඒ නිසා එක්කෝ එයට අනුකූ®ල වුණා. නැත්නම්, එයට අභියෝග ලෙස සිය ප්‍රකාශන පවත්වාගෙන යන්නට ප්‍රයත්න දැරුවා. මේ කවර ක්‍රමයකදී වුවත් කේන්ද්‍රිය ප්‍රමිතිය වූයේ දිනමිණයි. ප්‍රාදේශීය වාර්තා කරුවන්ගෙන් පුවත් ලබා ගැනීම, ආදී අංශයන්හි දී පමණක් නොව, පිටු සැකසීම් ආදී තාක්‍ෂණික දේවල දී පවා ආදර්ශය වූයේ දිනමිණ යි.* එදා මුද්‍රණ තාක්‍ෂණය පිළිබඳව ඔබේ මතකය අවදි කළොත්?එදා තිබුණේ (ඒ කියන්නේ 1949 යේ දී මා බැඳෙන කාලයේ) තිබුණේ අතින් අකුරු ඇමිණීමේ තාක්‍ෂණයයි. එහෙත්, දැන් යල්පැන ගිය ඒ ක්‍රමයේදී පවා ඉතා ප්‍රවීණ ලෙස මුද්‍රණ කටයුතු කරගෙන ගියා. මට මගේ පෞද්ගලික අත්දැකීම් කිහිපයක් මතක් වෙනවා. ඒ කාලයේදී ප්‍රධාන කර්තෘ පියසේන නිශ්ශංක මහතාත් මාත් කතුවැකිය අතින් ලියා, මුද්‍රණාංශයට යවනවා. පියසේන නිශ්ශංක මහතාගේ ඉතා සුපුරුදු චාරිත්‍රයක් තිබුණා කතුවැකිය ලියලා ඒ සමඟ "වෝක්" එකකට (සක්මණකට) යනවා. ආපසු දිනමිණට එනවිට පෘෆ් (ශොධ්‍ය පත්‍ර) අපේ මේසය මත තිබෙනවා. ඒ කාලයේ හැටියට මෙය ඉතා ප්‍රශංසනීය තාක්‍ෂණික හපන්කමක්.* නිරවුල් බස හැසිරවීම පිළිබඳව දිනමිණ සතු ක්‍රියාදාමය ගැන මතයන් අවදිකළොත්?ආරම්භයේ පටන්ම දිනමිණ, සම්මත භාෂා ව්‍යවහාරය ගරුතැන්හි සැලකුවා. දිනමිණේ මුල් කාලයේදී එය මේ දේශයේ ප්‍රධාන ආගමික හා ශාස්ත්‍රීය විද්‍යායතන හා ඉතා කිට්ටු සබඳතා පැවැත්වූවා. ඒ නිසා භාෂාවේ පූජනීයත්වය පිළිබඳ විශේෂ තැකීමක් සමාරම්භයේ පටන්ම දිනමිණ වාග් ව්‍යවහාරයෙහි පිළිබිඹු වුනා.අදත් දිනමිණ එසේ භාෂා සම්ප්‍රදායට ගරු කරන බව ඉතා පැහැදිලිය. ජනපි‍්‍රයවීමේ අදහසින් නොමනා භාෂා ප්‍රයෝගයේ යෙදෙන පුවත්පත් කලාව, දිනමිණ කවදත් බැහැර කළා.* දේශීයත්වයට දිරි දීමෙහි ලා දිනමිණ විසින් ඉටුකෙරුණු ඉටු කෙරෙන කාර්ය භාරය ඔබ දකින්නේ කෙසේද?දිනමිණ ස්වාරම්භයේ පටන්ම, දේශීයත්වයට මුල් තැන දුන් ප්‍රකාශනයක්. දිනමිණේ සමාරම්භක ඩී. ආර්. විජේවර්ධන මහතා ශ්‍රී ලංකාවේ නිදහස් සමයේ, නිහඬ පුරෝගාමියෙක්. ස්වීයත්වය, දේශජ හර පද්ධති සුරැකීම, ඒ සමාරම්භකයන්ගේ ප්‍රතිපත්ති මාලාවේ ප්‍රධාන ස්ථානයක් ගත්තා. අපටම විශේෂ වූ විශ්ව විද්‍යාලයක් පිහිටුවාලීම, විශ්ව විද්‍යාලය සංඝාරාම පහසුකම් තනාලීම් ආදී දේශීය ක්‍රියාවලියේදී දිනමිණ ඉතාම පැහැදිලි ලෙස දේශීයත්වයට ඉඩකඩ සැපයුවා.* අවුරදු 101 ක්වන දිනමිණෙහි අනාගතය ඔබ දකින්නේ කෙසේද?අද අප වෙසෙන්නේ විසිඑක්වන සියවසේ දෙවන දශකයේ දොරකඩ.දිනමිණ සතු ප්‍රධාන අනාගත මෙහෙය සේ මා දකින්නේ අපගේ ජනතාවට නිරුපද්‍රිතව විසිඑක්වන ශතවර්ෂයේ යහතින් වෙසෙන්නට අවශ්‍ය මාර්ගෝපදේශකත්වය සම්පාදනය කිරීමට අතොරක් නැතිව මහා ප්‍රවාහ වශයෙන් ගලා එන විවිධ බලවේග වලින් අපගෙ අනන්‍යතාව හෝ අපට විශේෂ වූ හර පද්ධති සෝදා පාළුවීම වළක්වමින් ශ්‍රී ලංකාව විසි එක් වන සියවසේ දෙවන දශකයට ගෙන යෑම 101 ක් වියැති දිනමිණේ ඉතාම ඉක්මන් අනාගත ක්‍රියාදාමයැයි මා දකිනවා. අවුරුදු 101 කින් ලබාගත් පෘථුල පරිවය 'දිනමිණ ට තවත් සියවස් ගණනක අභියෝගවලට මූණපෑමට ඉතා හොද ශක්තියකි.1929 මැයි මස 15 වැනි දින කොළඹ නාරාහේන්පිට දී උපත ලද ජී.එස්. පෙරේරා මහතා මේ වනවිට 80 වැනි වියේ පසුවෙයි. ඉතාමත් වයෝවෘද්ධ තත්ත්වයක පසුවුවද දිනමිණ පුවත්පතේ සේවය කළ කාලය පිළිබඳ ඔහු සිහිපත් කෙළේ ඉමහත් සතුටිනි.කොළඹ විශාඛා විද්‍යාලයෙන් සහ වෙස්ලි විද්‍යාලයෙන් මූලික අධ්‍යාපනය හැදෑරූ ඔහු විශ්වවිද්‍යාල ප්‍රවේශ විභාගයට පෙනී සිටියේ කලා විෂය ධාරාවෙනි. ඉන් සමත් වූ ඔහු 1953 ජූලි මාසයේ දී පේරාදෙණිය විශ්වවිද්‍යාලයට ඇතුළත් වුණි.පුවත්පත් කලාවට බොහෝ ඇලුම් කළ ජී.එස්.පෙරේරා මහතා විශ්වවිද්‍යාල ප්‍රවේශ විභාගය හදාරද්දීම පුවත්පත් කලාවේදියෙකු බවට පත් විය. හෙතෙම බෞද්ධ ලෝකය සහ Buddhist World පුවත්පත් දෙකට සම්බන්ධ වෙමින් පුවත්පත් කලාවට අවතීර්ණ වී තිබේ. පසුව උපාධිය ලබාගත් ඔහු රැකියාවක් බලාපොරොත්තුවෙන් ලේක්හවුස් ආයතනයට අයදුම්පතක් යොමු කර ඇත.එහි ප්‍රතිඵලයක් ලෙස 1957 අගෝස්තු 01 වැනි දින උප කර්තෘවරයෙකු වශයෙන් දිනමිණ කර්තෘ මණ්ඩලයට එක්වීමට ඔහුට හැකිවිය. එවකට දිනමිණ ප්‍රධාන කතුවරයා වූයේ පියසේන නිස්සංක මහතාය. ඔහුගේ ජීවිතයේ වැදගත්ම කාලය ආරම්භ වන්නේ එතැන් සිටය.“මම දිනමිණ ට” සම්බන්ධ වනවිට දිනමිණ පත්තරේ අලුත් වෙමින් තිබුණා. විශේෂයෙන් ඒ වෙනකොට විශේෂාංග, ප්‍රවෘත්ති ආදී එක් එක් කොටස් වලට වෙන් කරලා තිබුණා. මම මුලින්ම උප කර්තෘවරයෙක් විදිහට කාරියකරවන මහතා යටතේ පුහුණු වුණා.ඔහු පිටුව පාස් කරලා මට දෙනවා. ඊටපස්සේ මමත් ඒකෙ අකුරු වල අඩුපාඩු එහෙම බැලුවා. එතන දී මට විශ්වවිද්‍යාලයේ දී ලබපු දැනුම ගොඩාක් ප්‍රයෝජනවත් වුණා.  විශේෂයෙන් මට සිංහල දැනුම වගේම ඉංග්‍රීසි දැනුමත් තිබුණා. ඒ භාෂා දෙකම දන්න නිසා මට එතන වැඩ කරන්න පහසු වුණා. ඒ කාලේ මුල් පිටුව සකස් කෙරුණේ මගේ අධීක්ෂණය යටතෙයි. ඊයම් තහඩුවලින් අකුරු අමුණමින් රූ රටා සකසමින් කළ ඒ මහා කර්තව්‍යයේ දී රොමානිස් බාසුන්නැහේ මට අමතක නොවෙන කෙනෙක්.ඒ වගේම පාර්ලිමේන්තුවට ගොස් රැස්වීම් වාර්තා කිරීමත් උසාවියට ගොස් කුමන්ත්‍රණ නඩු වාර්තා කිරීමත් ඒ කාලේ මට රසවත් අත්දැකීම් වුණා.1970 වසරේ දී සිරිමාවෝ බණ්ඩාරනායක මැතිනියගේ ආණ්ඩුව බලයට පත්වුණාම ලේක්හවුස් ආයතනය ජනසතු කළා. ඊට පස්සේ ටී.බී. පෙරමුණේ තිලක මහත්තයා දිනමිණ පත්තරේ කර්තෘතුමා ලෙස පත්වුණා. ඒ වෙනකොට මම හිටියේ විශේෂාංග අංශයේ. විශේෂාංග ලේඛකයෙක් ලෙස එතුමාට මාව හොඳට හිතට ඇල්ලුවා. ඒ හින්දා මට උසස්වීම් ලැබුණා.ඒ අනුව නියෝජ්‍ය විශේෂාංග කර්තෘවරයා ලෙසත් 1974 මැයි 01 දා විශේෂාංග කර්තෘවරයා ලෙසත් පත් වුණා. පෙරමුණේ තිලක මහත්තයා මගේ දක්ෂතා හඳුනාගෙන මේ ආකාරයට මට ඉක්මනින් උසස්වීම් ලබා දුන්නා. 1976 වසරේ මට නියෝජ්‍ය කර්තෘ ධුරය හිමිවුණා. එහෙම වැඩකරන අතරතුර පෙරමුණේ තිලක මහතා අසනීප වු නිසා මා වැඩබලන කර්තෘ ලෙස පත් කළා. ඒ සමඟම 1982 සැප්තැම්බර් 01 දින මට කර්තෘ පදවිය හිමිවුණා.මම කර්තෘ ලෙස පත්වුණාම පත්තරේ තත්ත්වය වැඩිදියුණු කරන්න කටයුතු කළා. විශේෂයෙන් භාෂාවට විශේෂ තැනක් ලබාදුන්නා. ඒ වගේම පත්තරේ විශේෂාංග අංශය වැඩිදියුණු කරන්නත් කටයුතු කළා. විවිධ විශේෂාංග එකතු කරමින් මම ඒකාලේ පත්තරේ විශේෂ වෙනසක් සිදුකළා. ඒ තුළින් මම දිනමිණ පත්තරේ එදා තිබුණු තැනින් තවත් ඉහළ තලයකට ගෙනාවා.ඒ කාලේ ප්‍රධාන උපකර්තෘ ලෙස කාරියකරවන මහත්තයත් විශේෂාංග කර්තෘ ලෙස සිසිලි ඉලංගකෝන් මහත්තයත් කටයුතු කළා. ඒකාලේ අලුත් විදිහේ අතිරේක හඳුන්වා දෙමින් පත්තරේ නව වෙනසක් සිදුකරන්න මට පුළුවන් වුණා. දිනමිණ පුවත්පතේ අවුරුදු 38 ක් විතර සේවය කළා. එයින් මම අවුරුදු 12ක් කර්තෘ හැටියට කටයුතු කළා. එය මගේ ජීවිතේ ලබපු ලොකු භාග්‍යයක්.මම කර්තෘ තනතුරේ සිටිද්දී පත්තරේ ඉහළ තලයකට ගේන්න මට අනෙක් අයෙගෙනුත් ලොකු සහයෝගයක් ලැබුණා. අපි හැමෝම ඉතාමත් සහෝදරත්වයෙන් සහයෝගයෙන් වැඩකළා. මම කර්තෘ කාමරේ හිටියේ කර්තෘ වාක්‍ය ලියන්න විතරයි. අනිත් හැම වෙලාවෙම මම උප කර්තෘ අංශයේ තමයි හිටියේ.ඒ කාලේ පත්තරේ ඉතාමත් සමබරව සාර්ථකව පාඨකයන් අතරට යවන්න අපි හැමවිටම කටයුතු කළා. ඒ වනවිට අපි පත්තර අසූදාහක් අනූදාහක් විතර මුද්‍රණය කළා. දිනමිණ පත්තරේට හොඳ අලෙවියක් වගේම හොඳ ඉල්ලුමකුත් තිබුණා. විශේෂයෙන් අලෙවිය වැඩිකිරීමේ මාර්ගයක් ලෙස මම හැමවිටම පත්තරේ සමබරව සකස් කරන්න කටයුතු කළා. ජාතික පත්තරයක් වුණාම විශේෂයෙන් සමබර වෙන්න ඕනා. ඒ නිසා ඒ වෙනුවෙන් මම හැමවෙලාවෙම සභාපතිවරුන් දැනුවත් කළා.ඔවුන් සමඟ සාකච්ඡා කළා. ලේක්හවුස් එකේ ප්‍රතිපත්තියටත් පත්තරේ ප්‍රතිපත්තියටත් හානි නොවෙන ආකාරයට පත්තරය දියුණු කරන්න කටයුතු කළා. මම හැමවෙලාවෙම උත්සහ කළේ දිනමිණ හැමෝටම ගැළපෙන විදිහට ජනතාවගේ පත්තරය බවට පත් කරන්නයි. විශේෂාංග අංශය තුළින් ඒ සඳහා විශාල කාර්යයක් සිදුකළා. ජනතාවට ප්‍රයෝජනවත් ලිපි පළ කළා. විශේෂයෙන් උගතුන්, බුද්ධිමතුන්ගේ ලිපි වලට විශේෂ ඉඩක් ලබා දුන්නා. ඒවායෙන් දිනමිණ පත්තරය ජනතාව අතර ගොඩක් ජනප්‍රිය වුණා.මම දිනමිණ පුවත්පතේ සේවය කිරීමෙන් ලොකු තෘප්තිතියක් ලැබුවා. දිනමිණ තමයි මගේ ජනප්‍රියම පුවත්පත. මගේ පුවත්පත් කලා ජීවිතයේ වැඩි කාලයක් වෙන්වුණේ දිනමිණ පුවත්පත වෙනුවෙන්. ඒ නිසා අපේ උත්සාහයෙන් හා කැපවීමෙන් ගොඩනගපු දිනමිණ පත්තරය අවුරුදු එකසිය එකක්වැනි කාලයක් පවත්වාගෙන ඒම විශාල ජයග්‍රහණයක්. ඒ වගේම මට එය ලොකු ආඩම්බරයක්.බ්‍රිතාන්‍ය අධිරාජ්‍යයෙන් ශ්‍රී ලංකාවට නිදහස දිනා ගැනීම සඳහා දිනමිණ පත්‍රය සිදු කළ මෙහෙවර අති උදාරය. ලංකාවේ සීමාසහිත එක්සත් ප්‍රවෘත්ති පත්‍ර සමාගමේ ආදි කර්තෘ හා ශ්‍රී ලංකාවේ පුවත් ප්‍රකාශනයේ පියා වශයෙන් සැලැකිය හැකි ඩී. ආර්. විජයවර්ධන මහතා එතුමාගේ දුර දක්නා නුවණ ජාතියේ උන්නතිය සැලසීම හා උපන් බිමට සේවය කිරීමේ අති උත්කෘෂ්ට හැඟීම මුල් කැරගෙන දිනමිණට පණ දුන්නේය.සරසවි සඳරැස පත්‍රයේ කර්තෘ හා ප්‍රසිද්ධ සිංහල පත්‍රකලාවේදියකු වූ එච්.එස්. පෙරේරා මහතාගෙන් දිනමිණ පත්‍රයේ අයිතිය මිලට ගත් විජයවර්ධන මහතා ඒ වනවිටද විශාලතම අලෙවිය පැවැති දිනමිණ 1909 දෙසැම්බර් 17 වැනි දා ඔහුගේ ප්‍රධානත්වයෙන් එළි දැක්වූයේය.දිනමිණ කතාව දිග හැරෙනුයේ මෙසේය.එච්.එස්. පෙරේරා අසාධ්‍ය රෝගයකින් ඔත්පලවී සිටියේය. දිනමිණ මුද්‍රණය නවතින තැනට කරුණු යෙදුණේය. ජාතික නායකයකු වූ ඩී.බී.ජයතිලක මහතා දිනමිණ සේවය ගැන සිතුවේය. නිදහස දිනාගැනීමේ අරගලයේ නියමුවා දිනමිණ බවට පත් කැර ගැනීම ගැන ඔහු කල්පනා කෙළේය. ඉංගිරිසි පුවත්පතක් මිලට ගැනීමට සිතමින් සිටි ඩී.ආර්. විජයවර්ධන මහතාට ඔහු සිහිවිය.රොබට් බටුවන්තුඩාවේ මහතාගේ ලංකභිනව විශ්‍රැත යන්ත්‍රාලයෙහි මුද්‍රණය කැරුණු දිනමිණ ආර්ථික සම්පතින් හා දෑ හැඟුමෙන් ප්‍රබලයකු වූ විජයවර්ධන මහතාගේ සෙවණට පත්වූයේ ඒ ආකාරයෙනි. ලංකාවේ පත්තර මහ ගෙදරට ඔහු අත්තිවාරම දැමුයේ එසේ ය. ඒ වනවිට නිදහස් සටනට උරදෙමින් සිටි ඩිමයි බාගේ දිනමිණහි මිල සත තුනකි. සොයුරු ඩී.සී.විජයවර්ධන ද කොටස්කරුවකු කැර ගනිමින් පිටකොටුවේ නොරිස් වීදියේ දිනමිණ යන්ත්‍රාලය පිහිටැවීය. බ්‍රිතාන්‍යයන් පැමිණීමට පෙර ලංකාවේ පුවත්පත් තිබූ බවට සාධක නැත.විජයවර්ධන මහතාගේ පුවත්පත් සමූහයේ දිනමිණ එහි නමේ හැටියටම දවසේ මැණික විය. එසේත් නැතිනම් දවසේ සූර්යයා විය. එදා පුවත්පතකින් පිටපත් පන්දහසක් අලෙවි කැර ගැනීම ඉහටත් උඩින් ඇති යැයි සැලැකිණි. විජයවර්ධන මහතා ගමක් නගරයක් පාසා පුවත්පත් බෙදාහැරීමේ ජාලය මනා ලෙස සංවිධානය කෙළේය.එකල දිනමිණ පත්‍රයේ දිනකට පිටපත් ලක්ෂයක් පමණ මුද්‍රණය කළ බව එච්.ඒ.ජේ.හුළුගල්ල හා පියසේන නිශ්ශංක ලියූ ‘ඩී.ආර්. විජයවර්ධන චරිතයේ’ දැක්වේ.දිනමිණ පත්‍රයට එදා උදවු කළ පියදාස සිරිසේන මහතා විජයවර්ධන මහතාගේ හිතවතෙක් විය. ඔහුට ප්‍රතිඋපකාර කිරීමට ද ඔහු අමතක නොකෙළේය.පසු කලෙක දිනමිණහි ලොකුම තරග කරුවූයේ ටයිම්ස් ඔෆ් සිලෝන් සමාගමේ ලංකාදීප පත්‍රයයි.විජයවර්ධන මහතා ටිකෙන් ටික දිනමිණ නැවුම් කෙළේය. එදා තාක්ෂණය සමඟ ඉදිරියට රැගෙන ගියේය. දක්ෂයන් කර්තෘ මණ්ඩලයට බඳවා ගත්තේය.දිනමිණ ඇතුළු පුවත්පත් බෙදීමට ප්‍රථම වරට වෑන් රියක් යෙදුවේය. පසුව ‘නෙල්සන්’ බස් යෙදුවේය. ඒ බස් දිනමිණ බස් යනුවෙන් හැඳින්වීය. ශ්‍රී ලංකාව බ්‍රිතාන්‍යයේ යටත් විජිතයක් වී සියවසක් පිරුණු 1915 මාර්තු දෙවැනි දා සිංහ කොඩියේ ද මහනුවර අන්තිම රජුගේ හා දේවියගේ ද වර්ණ ඡායාරූප සමඟ දිනමිණ පළකිරීමෙන් විජයවර්ධන මහතා එදා වාර්තාවක් ද තැබීය.දිනමිණ හා ඩේලිනිව්ස් කර්තෘ මණ්ඩල වරක් කොටුවේ චැතැම් වීදියේ දෙමහල් ගොඩනැගිල්ලක ඉහළ මාලයේ පිහිටා තිබිණි. අධ්‍යාපන නිවහන වූයේ දැන් පවත්නා ලේක්හවුස් මන්දිරයයි. යටත් විජිතයක් වූ ශ්‍රී ලංකාවට දෙපයින් නැඟී සිටීමට, උදාසීනව, පරාධීනව සිටි ජනතාව පුබුදුවාලීමට සර්ව ජන ඡන්දය දිනාගැනීමට ගමේ පන්සලේ හාමුදුරුවනුත්, ගම්බද ගොවියාත් කම්කරුවාත් පෙරමුණට ගැනීමට දිනමිණ පත්‍රය කළ මෙහෙවර සුවිසල්ය. දේශපාලන බලය, ප්‍රජාතන්ත්‍රවාදය, සමාජ සාධාරණත්වය, යුක්තිය හා සාරධර්ම රැකගැනීමට දිනමිණ කළ මෙහෙවර අති උදාරය.1964 දෙසැම්බරයේ දී මම මගේ සගයන් පිරිසක් ද සමඟ ලේක්හවුස් මන්දිරයට පැමිණියෙමි. ගමේ සිට කොළඹ අවුත් පුවත්පත් මහගෙදර හෙවණේ වසර ගණනාවක් හැදී වැඩුණු මගේ ජීවිතය හා දිනමිණ අතර ඇත්තේ කිසිදා ඈත් නොවන සම්බන්ධයකි. දිනමිණ මගේ ගුරුවරයෙකි. මට මඟ පෙන්වූවෙකි. කළණ මිතුරෙකි.සියවස පසු කරන දිනමිණට තවත් සියවස් ගණනාවක් සිය ජාතික, ආගමික හා සමාජ මෙහෙවර මැනවින් ඉටු කරන්නට හැම ශක්තියක් ම ලැබේවායි මම ප්‍රාර්ථනා කරමි.දිනමිණට සුබ උපන් දිනයක්.සියවසක් ගත වූ තැන දිනමිණ පුවත්පතේ ඉදිරි කාර්ය භාරය කුමක්ද, එහි අතීත ක්‍රියාකාරිත්වය දේශයේ ජයග්‍රහණයට මුල්වූයේ කෙසේද යන්න පිළිබඳව ආචාර්ය රෝහණ ලක්‍ෂ්මන් පියදාස මහතා සමඟ සිදුකළ සංවාදයකි මේ.* දිනමිණ පුවත්පතට අවුරුදු සියය අද දිනට සපිරෙනවා. සිය වසක් තුළ දිනමිණ ඉටුකළ කාර්ය භාරය පිළිබඳව ඔබේ මතය කුමක් ද?1909 දී ඇරැඹුණු දිනමිණ පුවත්පතට විශාල සමාජ වගකීමක් පැවරී තිබුණා. ඒ වගේම ඒ මහා සමාජ වගකීම දිනමිණ ඉතාමත් හොඳින් ඉටු කිරීමට උත්සාහ කළා. එක් ව්‍යාපාරයක් ජාතික ආගමික මුහුණුවරකින් ජාතික සටන වෙත එළඹෙද්දී උගත් බුද්ධිමත් කොටස් ආණ්ඩුක්‍රම ප්‍රතිසංස්කරණයක් සඳහා අරගල කළා. ඒ අතර රටේ වාමාංශික ව්‍යාපාරය පූර්ව ස්වාධීනත්වය සඳහා අරගල කළා. මේ අවස්ථාවේදී දිනමිණ පුවත්පත ශක්තිය ලබාදුන්නේ මා මුලින් සඳහන් කළ ජාතික සහ ආගමික ව්‍යාපාර මුල්කර ගත් නිදහස් මතවාදී කණ්ඩායමටයි.දිනමිණ පුවත්පතේ ආරම්භක කර්තෘවරයා හා හිමිකරුවා වූ එච්. එස්. පෙරේරා මහතාද නියෝජනය කළේ මේ මතවාදී කණ්ඩායමයි. සරසවි සඳරැස පුවත්පතින් පැමිණි එච්. එස්. පෙරේරා මහතාට උන්නතිකාමී අදහස් තිබුණා. මේ තත්ත්වය තුළ සිංහල ජාතික ව්‍යාපාරයේ නිල ප්‍රකාශකයා බවට දිනමිණ පුවත්පත පත්ව තිබුණා. එහෙත් 1917 දී ඩී. ආර්. විජයවර්ධන මහතා දිනමිණ පුවත්පත් ආයතනය මිලදී ගත් පසු මා සදහන් කළ නිදහස් අරගලයේ දෙවන පිරිසට සහය ලබාදීම ආරම්භ කරනවා. එතැන් සිට ආණ්ඩුක්‍රම වෙනසකින් නිදහස පිළිබඳව විශ්වාස කළ අයට මතවාදීමය සහයෝගය ලබා දුන්නා. දිනමිණ රටේ ජාතික නිදහස් සටනේදී තමන්ගේ යුග කාර්යය ඉටුකළේ ඒ විදිහටයි.* ඩී. ආර්. විජයවර්ධන මහතාගේ යටතට දිනමිණ පත්වූ පසු එහි ව්‍යුහය වෙනස් වුණේ මොන විදිහටද?එච්. එස්. පෙරේරා මහතා කර්තෘ ධුරය තුළ දිනමිණ පුවත්පත පැවතුනේ කර්තෘ මූලික පුවත්පතක් විදිහටයි. ඒ තත්ත්වය වෙනස් වන්නේ විජයවර්ධන මහතා ව්‍යාපාරයක් විදිහට දිනමිණ ගොඩනැඟුවා පසුයි. එමෙන්ම දිනමිණ මනා ලෙස විමධ්‍යගත කිරීමකුත් මේ යුගයේදී සිදුවුණා. දිනමිණ පුවත්පත ව්‍යාපාරික මුහුණුවරකින් ඉදිරිපත් කර පුවත්පතක් විදිහට මෙන් ම ව්‍යාපාරයක් විදිහටත් සාර්ථක වුණා. එහෙත් මෙහිදී තවත් චෝදනාවක් දිනමිණට එල්ල වුණා. දිනමිණ ඩේලිනිවුස් පුවත් පතේම කාබන් පිටපතක් කියලා.එහෙත් දිනමිණට ඒ විදියට දිගටම ගමන් කරන්නට බැරිවුණේ තරඟකාරී පුවත්පතක් විදිහට ලංකාදීප පුවත්පත මතුවී පැමිණීම නිසයි. මේ තත්ත්වය තුළ දිනමිණටත් තරඟකාරී රටාවට එළඹීමට සිදු වෙනවා. එමෙන්ම මේ යුගයේදී දක්ෂතා පිරිපුන් මාධ්‍යවේදීන් රාශියක්ද දිනමිණ පුවත්පතට සම්බන්ධ වෙනවා. මෙය ඉතාමත් සුවිශේෂ දෙයක් විදිහටයි සලකන්න පුලුවන් කම තිබෙන්නේ.1940 දශකය වන විට වෙද මහත්වරු, ගුරුවරු, පූජ්‍ය පක්‍ෂය, ඇතුළු එවකට සිටි සමාජයේ දැන උගත් පිරිස් කියවන පුවත්පත බවට දිනමිණ පුවත් පත්වෙනවා.විචාර කලාවටත් මූලාරම්භය ලැබෙන්නේ දිනමිණ පුවත්පත මගින්. ජයවිලාල් විලේගොඩ මතුවෙන්නේත් මේ පුවත්පත මගිනුයි. ඒ වගේම රාළහාමිගේ කාටූනය, තොලට්ස්ගේ කාටූනය වැනි විධිමත් කාටූන් කලාවකට පදනම දමන්නේත් දිනමිණ පුවත්පත තමයි.* 1960 දශකය වන විට දිනමිණ පුවත්පතට විවිධ සමාජ බලපෑම් වගේම දේශපාලන බලපෑම් ද එල්ල වුණා. මේ තත්ත්වය ගැන ඔබේ මතය මොකක්ද?දිනමිණට විවිධ සමාජ හා දේශපාලන ප්‍රතිවිරෝධතා එල්ල වුණා. එහි ප්‍රතිඵලයක් විදිහට තමයි 1965 දී පුවත්පත් පනත පවා එවක තිබූ රජය මගින්ඉදිරිපත් කරන්නේ. එම ආණ්ඩුව පෙරැලීමට පවා දිනමිණ අවසානයේදී සමත් වෙනවා. එහෙත් අවසානයේදී 1972 දී දිනමිණ පුවත්පත ද ඇතුළත් වූ ලේක්හවුසිය ආණ්ඩුවට පවරා ගන්නවා. එහිදී එවක විපක්ෂය මේ පවරා ගැනීමට විරෝධය පළකළත් ඔවුන් 1977 දී බලයට පත්වූ පසු දිනමිණ ඇතුළු ලේක්හවුසිය පුද්ගලික හිමිකරුවන්ට පවරා දෙන්නේ නැහැ.මේ දෙයින්ම පෙනෙනවා රාජ්‍ය තාන්ත්‍රිකව දිනමිණ ඇතුළු මාධ්‍ය ජාලය කොයි තරම් වැදගත් ද කියලා. එදා ඉදලා බලද්දී රටේ සිදුවූ වැදගත් සමාජ පෙරළි සමඟ දිනමිණ පුවත්පත සිටියා. වසර එකසිය එකට පිය නගද්දී මේ දේවල් පිළිබඳව සිහිපත් කළ යුතුයි. ජනවාර්ගික සමඟිය මුල් කර ගත් මේ යුගයේදී රට ජාතික රාජ්‍යක් වෙත ගමන්කිරීමේ අවස්ථාව එළැඹ තිබෙනවා. මෙහිදී දිනමිණට විශාල කාර්ය භාරයක් පැවරී තිබෙනවා.* රාජ්‍ය මාධ්‍යක් විදිහට දිනමිණට වර්තමානයේදී පැවරී තිබෙන්නේ මොන විදිහේ වගකීමක්ද?ජනතාවගේ සැබෑ දුක් ගැනවිලි රජයේ ප්‍රතිපත්ති සම්පාදකයන් වෙත සන්නිවේදනය කිරීමේ වගකීම තමයි දිනමිණ පුවත්පතට පැවරී තිබෙන වගකීම. එම වගකීම තේරුම් ගෙන දිනමිණ කටයුතු කළ යුතුයි.* දිනමිණ සියවසකට පසු මාධ්‍ය ක්‍ෂේත්‍රය තුළ මොන විදිහේ ස්ථානයකද තිබෙන්නේ ?එදා දිනමිණට සිටියේ තරඟකාරයෝ කිහිප දෙනෙක් පමණයි. ඒත් අද එහෙම නොවෙයි. තරගකාරී විද්‍යුත් මාධ්‍ය ආයතන රාශියක් තිබෙනවා. අන්තර්ජාලය, සෙසු පුවත්පත්, ඩී.වී.ඩී, වී.සී.ඩී චිත්‍රපට ඇතුළු බොහොමයක් තිබෙනවා. විශේෂයෙන්ම විදේශයන් තුළ මුද්‍රිත මාධ්‍ය කලාව අර්බුදයකට පැටලී සිටිනවා. එහෙත් ශ්‍රී ලංකාව තුළ එවැනි අර්බුදයක් ඇතිවී නැහැ. සියවසක් ගත වුවත් දිනමිණ අදත් අද්විතිය තැනක සිටිනවා.ශ්‍රී ලංකාවේ පුවත්පත් ඉතිහාසය විමසා බලන්නකුට දිනමිණ උපත හා බැඳී පවත්නා ඓතිහාසික සිද්ධීන් තුනක් හඳුනා ගත හැකිය. මේ ප්‍රධාන සිද්ධීන් තුනම වාර්තා වන්නේ අවුරුදු තුනහමාරක් වැනි කෙටි කලක් තුළය.අවුරුදු සියය ඉක්ම වූ දිනමිණ ගැන කතා කරන මේ මොහොතේ එම ඓතිහාසික සිද්ධීන් පිළිබඳ සටහනක් තැබීම මැනවැයි සිතමි. එම සිද්ධීන් තුන මෙසේය.* ප්‍රථම දිනපතා සිංහල පුවත්පත වන “දිනපතා ප්‍රවෘත්ති” පුවත්පත බිඳ වැටීම. (1907 ජූනි 15 වැනිදා) * දිනමිණ උපත (1909 දෙසැම්බර් 17 වැනිදා) * පුවත්පත් කතුවරයකු ප්‍රකාශක ආයතනයකින් අපහාස වන්දි ලබා ගැනීම. (1910 දෙසැම්බර් 24 වැනිදා)මෙම සිද්ධීන් තුනෙන් පළමු සහ දෙවැනි සිද්ධීන් පිළිබඳ බොහෝ දෙනකු සාකච්ඡා කැර ඇති මුත් තෙවැනි සිද්ධිය බොහෝ දෙනකුගේ අවධානයට ලක්වී නැත. ඊට හේතුව එම සිද්ධිය කාලයේ වැලිතලයෙන් වැසී ගොස් තිබූ නිසාය.මෙම සිද්ධීන් තුන මෙලෙසින් පෙළගැසිය හැකිය.ප්‍රථම දිනපතා සිංහල ප්‍රවෘත්ති පත්‍රය වන “දිනපතා ප්‍රවෘත්ති” බිඳ වැටී වසර දෙකහමාරකට පසු ශ්‍රී ලංකාවේ දෙවැනි දිනපතා සිංහල පුවත්පත වන “දිනමිණ” උපත ලබයි. පළමු දිනපතා සිංහල පුවත්පත වසා දැමුණේ 1907 ජූනි 15 වැනිදාය. දිනමිණ උපත ලබන්නේ 1909 දෙසැම්බර් 17 වැනිදාය.දිනපතා ප්‍රවෘත්ති පත්‍රයකට දායකයන් බඳවා ගැනීමේ (එවක පුවත්පත්, සඟරා පවත්වාගෙන ගියේ වාර්ෂික හෝ අර්ධ වාර්ෂික හෝ දායකයන් බඳවා ගැනීමෙනි) අපහසුතා තිබුණත්, දායක මුදල් කලට වේලාවට එකතු කැර ගැනීමේ අපහසුතා තිබුණත් ඒවා දිනමිණ උපතට බාධා නොවීය. “දිනපතා ප්‍රවෘත්ති” පුවත්පත අකල් මරණයකට මුහුණ දෙන්නේ කර්තෘ පී. දොන් බස්තියන් ජයවීර මහතාගේ අසනීප තත්ත්වය නිසා ම නොවේ. පුවත්පතේ මූල්‍ය තත්ත්වය දුර්වල වීම ද නිසා ය.ඒ කටුක අත්දැකීම් පිළිබඳ දිනමිණ ආරම්භක කර්තෘ එච්. එස්. පෙරේරා මහතා හොඳාකාරව ම දැන සිටියේ ය. ඒ ඔහු ද කාලයක් තිස්සේ පුවත්පත් සඟරා ආශි‍්‍රත ව ප්‍රධාන තනතුරු දරමින් කටයුතු කළ නිසා ය.එසේ තිබියදීත් අලුත් දිනපතා පත්‍රයක් ඔහු ආරම්භ කරන්නේ ඒ සඳහා බලපෑමක් තිබූ හෙයිනි. ඒ බලපෑම සමාජ ආර්ථික සංස්කෘතික හා දේශපාලනික වශයෙන් හඳුනාගත හැකිය. ඊට අමතරව තවත් සාධක කිහිපයක් දිනමිණ උපතට බලපෑවේය. ආසන්නම බලපෑම එල්ල වන්නේ “සරසවි සඳරැස” පුවත්පතිනි. එසේත් නැතිනම් පරම විඥානාර්ථ සමාගමෙනි.1909 වන විට සරසවි සඳරැස පත්‍රයේ කර්තෘ ධූරය දැරුවේ එච්. එස්. පෙරේරා මහතා ය. ඒ මහතා එම තනතුරට පත් වූයේ 1903 වසරේදීය. එදා සිට “සරසවි සඳරැස” දියුණුවට පත්වුණ අතර පුවත්පතේ අලෙවිය පිටපත් පන්දහස ද ඉක්මවා ගොස් තිබේ.තත්ත්වය එසේ තිබියදීත් 1909 නොවැම්බර් 16 වැනිදා එච්. එස්. පෙරේරා මහතාට සිය තනතුරෙන් ඉවත් වන්නට සිදු වෙයි. පුවත්පත ප්‍රකාශයට පත් කළ කොළඹ පරම විඥාර්ථ සමාගම පෙරේරා මහතා එම තනතුරෙන් පහකිරීමට තීරණය කොට තිබිණි. ඔහුට විරුද්ධව නඟා තිබූ චෝදනා හා සිද්ධිය පිළිබඳ “සරසවි සඳරැස” මෙසේ වාර්තා කොට තිබිණි.“සඳරැස කර්තෘ ධූරයෙන්එච්. එස්. පෙරේරා උන්නැහේ අස්කිරීම The Removal of Mr. H. S. Perera Editor of ‘Sarasavi Sandaresa’  සඳරැස ප්‍රධාන කර්තෘභූත එච්. එස්. පෙරේරා උන්නැහේ ස්ව ධූරයෙන් අස්කරණ ලැබූ බැව් දැනගත් අපි වයස්‍යයෙක් වශයෙන් අවශ්‍යයෙන්ම කණගාටු වීමු.පසුගිය 16 වැනි දින බෞ_ මන්දිරයේදී පවත්වනු ලැබූ කොළඹ පරම විඥානාර්ථ සමාගමේ සාමාන්‍ය මහ සභාව පිළිබඳ වාර්තාවේ මේ සඳහා මෙසේ සඳහන් කර තිබේ.1909 නොවැම්බර් 19 සඳරැසින් සඳරැස කර්තෘභූත එච්. ඇස්. පෙරේරා මහතා සමාගමේ නියමයට ද විරු_ව සමාගමට හාණි ගෙන දෙන අන්දමේ කර්තෘ වාක්‍යයක් මේ මස 12 වැනිදා පත්‍රයේ පළකිරීමට උත්සහ කිරීමෙන් හා පත්‍රය නිකුත් කිරීමට ආණ්ඩුවෙන් බලය ලැබ සිටි උන්නැහේ විසින් අත්සන් කොට ආණ්ඩුවට යවන පිටපත යැවීමට බැරිය කීමෙන් ද පත්‍රයේ මුල පටන් පැවති බු_ වර්ෂය තම හිතූ කැමැත්තෙන් වෙනස් කිරීමෙන් ද පත්‍රයට ප්‍රයෝජනවත් ලියුම් ලියූ ඩේවිස් මහත්මයාට කර්තෘ වාක්‍යයකින් නින්දා කිරීමෙන් ද උන්හැහේගෙන් ඉල්ලා යවන ලද නඩු වියදම් ලැයිස්තු නොඑවීමෙන් ද සමාගමට අකීකරුව ඊට හානි පැමිණෙන්නා වූ ද අපකීර්තිය ඇතිවෙන්නා වූ ද දේ කිරීම ගැන සමාගම කල්පනා කොට එච්. ඇස්. පෙරේරා මහත්මයා සඳරැස් කර්තෘ ධූරයෙන් අස්කිරීමට සම්මත කර ගන්නා ලදී.” (සරසවි සඳරැස 1909 නොවැම්බර් 30)මේ පිළිබඳ දැන්වීමක් ද ප්‍රකාශයට පත් කොට තිබිණි. එය නිකුත් කොට තිබුණේ කොළඹ පරම විඥාර්ථ සමාගමේ එවක සිටි ලේකම් ජී. රොබට් ද සොයිසා විසිනි. එම නිවේදනය මෙසේ ය.දැන්වීමයිකොළඹ පරම විඥානාර්ථ බෞ_ සමාගමට අයත් සරසවි සඳරැස පත්‍රයේ ප්‍රධාන කර්තෘ ධූරය ඉසුලූ එච්. ඇස්. පෙරේරා මහතා මේ 16 වැනි දින එම ධූරයෙන් අස්කළ බැව් සියලු දෙනා වෙත මෙයින් දැනුම් දෙමි.මේ වගට ජී. රොබට් ද සොයිසා කො: ප: වි: බෞ: ස: ලේකම් තැනසඳරැස කර්තෘ එච් ඇස්. පෙරේරා මහතාත් පරම විඥානාර්ථ බෞඳ සමාගමත් අතර ගැටුම ඇතිවන්නට හේතු වී ඇත්තේ සමාගමට නව නිලධාරීන් තෝරා පත් කැර ගැනීම සම්බන්ධයෙන් ඇතිවූ සිද්ධියකි.මේ පිළිබඳ විස්තර දිනමිණ ස්වර්ණ ජයන්ති අතිරේකයේ පළ වූ ලිපියකින් හෙළිවෙයි.ලිපිය ලියා ඇත්තේ වත්තල හුණුපිටියේ ඒ. බී. පීරිස් මහතා . ඔහු දිනමිණ ආරම්භයේ සිට විසි වසරක් පමණ පත්‍ර මුද්‍රණ අංශයේ සේවය කොට තිබේ. එච්. එස්. පෙරේරා මහතා සමඟ පීරිස් මහතාට ද මේ සිද්ධිය නිසා සඳරැසෙන් ඉවත් වන්නට සිදු විය. ඔහුගේ ලිපිය අනුව සිද්ධිය මෙසේ ය.කොළඹ විඥාර්ථ සමාගමේ නිලධාරීන් තෝරා පත් කර ගැනීමේ සිද්ධිය සම්බන්ධයෙන් “ඉන්ඩිපෙන්ඩන්ට්” ඉංගිරීසි පුවත්පත “සොයිසා - ජයතිලක සටහනින් ජයතිලක පරාජය වූ බව කියමින් එම පක්‍ෂයට උසුළු විසුළු කර ලිපියක් පළ කර ඇත. සඳරැස එවකට ඉංගිරීසි භාෂාවෙන් ද පිටුවක් පළ කළ අතර එය සකස් කර තිබෙන්නේ එවකට නීති ශිෂ්‍යයෙක්ව සිටි ඩී. බී. ජයතිලක මහතා ය.එහි අකුරු ඇමිණීම කළ හුණුපිටියේ පීරිස් මහතා ජයතිලක නිවසේ නැවතී සිට ඔහුගේ ලිපි සඳරැස කාර්යාලයට ගෙන ගොස් ඇත. පීරිස් මහතා මෙදින උදෑසනින් වෙනත් කටයුත්තකට බැහැර ගිය නිසා ඩී. බී. ජයතිලක මහතා විසින් වෙනත් පුද්ගලයකු ලවා පීරිස් මහතා අතටම දෙන ලෙස ඉල්ලා අදාළ ලිපිය සඳරැස කාර්යාලයට යවා තිබේ.පීරිස් මහතා එහි නොසිටි බැවිනුත් එය ඉංගී‍්‍රසි පිටුවේ කර්තෘ වාක්‍යයක් වන බැවිනුත් ලිපිය රැගෙන ගිය තැනැත්තා එය ආයතනයේ කළමනාකරුට භාර දුන්නේ ය. “මෙය පීරිස් මහතා අතට ම දෙන්න” යැයි ඩී. බී. ජයතිලක මහතා කියූ බව ද ලිපිය රැගෙන ආ පුද්ගලයා පවසා තිබේ. නමුත් කළමනාකරු ලිපිය කඩා කියවා ඇත.එය “ඉන්ඩිපෙන්ඩන්ට්” පත්‍රයේ පළවූ ලිපියට පිළිතුරකි. එදා රැස්වීමේ සිදුවූයේ කුමක්දැයි එහි පැහැදිලි කර තිබිණි.එම කළමනාකරු සොයිසා මහතාගේ පක්‍ෂයේ කෙනෙකි. ඔහු මේ ගැන සොයිසා මහතාට දන්වා යැවූ පසු එය පුවත්පතේ පළ නොකරන ලෙස දන්වා ඇත. ඩී. බී. ජයතිලක මහතාගේ ලිපිය පිළිබඳ සිදුවූ දේ කළමනාකරු සඳරැස කර්තෘ එච්. එස්. පෙරේරා මහතාට ද දැනුම් දුන්නේය. එම ලියවිල්ල පත්‍රයේ පළකරන්නට ඉඩ නොදෙන්නේ නම් පත්‍රය අච්චු ගස්වා ප්‍රසිද්ධ කරන්නා හැටියට ලියාපදිංචි කර සිටින්නේ තමා නිසා අද පත්‍රය ප්‍රසිද්ධ කරන්නේ නැතැයි එච්. එස්. පෙරේරා කතුවරයා විසින් එහිදී කියා තිබේ. ඒ අනුව එදින පත්‍රය මුද්‍රණය නොකැරිණි.මෙම සිද්ධිය නිසා කර්තෘ එච්. එස්. පෙරේරා මහතා ද මුද්‍රණ කටයුතු භාරව සිටි හුණුපිටියේ පීරිස් මහතා ද සඳරැසින් ඉවත් කරනු ලැබූහ.මෙසේ “සරසවි සඳරැස” කර්තෘ ධූරයෙන් ඉවත් කිරීම තවත් පුවත්පතක් බිහිකිරීමට මඟපාදයි. පුවත්පත් කලාවට ළැදි එමෙන්ම හැකියාවක් ද ඇති කිසිවකුට පුවත්පතකට සම්බන්ධ නොවී සිටීමට නොහැකිය. එච්. එස්. පෙරේරා මහතාට ද එම තත්ත්වය බලපෑමට සැකයක් නැත.එච්. එස්. පෙරේරා මහතා සරසවි සඳරැස පත්‍රයේ කර්තෘ ධූරයෙන් ඉවත් කිරීමේ සිද්ධිය එතැනින් නතර වන්නේ නැත. එක් අතකින් එම සිද්ධිය තවත් අලුත් පුවත්පතක් ඇරැඹීමේ උත්තේජකයක් බවට පත්වන අතර අනෙක් පැත්තෙන් අධිකරණය ඉදිරියේ රැව් පිළිරැව් දුන් සිද්ධියක් බවටද පත් වෙයි.අලුත් පුවත්පතක් ආරම්භ කිරීමේ සාකච්ඡා පවත්වන අතර එච්. එස්. පෙරේරා මහතා කොළඹ පරම විඥානාර්ථ බෞද්ධ සමාගමට එරෙහිව අපහාස කිරීමේ චෝදනාව යටතේ නඩුවක් ද ගොනු කෙළේය. නඩු විභාගය අවසානයේදී පරම විඥානාර්ථ සමාගම එච්. එස්. පෙරේරා මහතාට අපහාස කැර ඇති බවත් ඊර්ෂ්‍යා සහගත අයුරින් ක්‍රියා කැර ඇති බවත් තීන්දු විය.මේ අනුව අලාභ වශයෙන් රුපියල් 150 ක් ද, නඩු ගාස්තු ද ගෙවන්නට තීන්දු වුණු අතර එම මුදල් පෞද්ගලික පරිහරණයට ගන්නට එච්. එස්. පෙරේරා කැමති නොවීය. එනිසා එම මුදල රුවන්මැලි සෑයේ පිළිසකර කටයුතු සඳහා යොදවන්නට ඔහු කටයුතු කෙළේය.නඩු තීන්දුව ප්‍රකාශයට පත්වන විට දිනමිණ පුවත්පත ආරම්භ කැර තිබිණි. එම නඩු තීන්දුවේ වාර්තාව ද ලැබුණු වන්දි මුදලට කුමක් කරන්නේ ද යන්න ද දිනමිණේ පළකොට තිබේ. මේ එම වාර්තාවයි.අපට අපහාස කිරීමේ නඩුවරුවන්මැලි චෛත්‍යරාජයන්වහන්සේට පූජාවක්දැනට මෙම පත්‍රයේ කර්තෘ වූ අප සරසවි සඳරැස පත්‍රයේ කළමනාකාර තැන මෙන් ම ප්‍රධාන කර්තෘ මෙන් ද අවුරුදු දසනවයක් පමණ අනේක ලෙස හිස, කය වෙහෙසවමින් එම පත්‍රයේ ද කොළඹ පරම විඥානාර්ථ බෞ_ සමාගමේ ද බොහෝ සෙයින් දියුණු කිරීමට කොටස්කාරයෙක් වූ බැව් බොහෝ දෙනා දනිතැයි සිතමු.නමුත් මෑත භාගයේ එම සමාගම නටබුන් කොට යහතින් වැඩුනු සමඟිය ද බිඳීමට ශාසන විනාශක දුෂ්ට පිරිසක් කුමන්ත්‍රණ කරන්නට පටන් ගත් විට සමාගමේ කීර්තියත් චිර පැවැත්මත් ආරක්‍ෂා කර ගැනීම පිණිස අවඞකව අපේ යුතුකම ඉෂ්ට කරන්නට උත්සහ කළ විට එවකට සමාගමේ කටයුතු අත්පත් කරගෙන සිටි පුද්ගලයන් කිහිප දෙනෙක් එකතුව සඳරැස කර්තෘකමින් අප අස්කොට අපට අපහාස කරන ලද්දේය.එවිට අප විසින් ආර්. ඒ. විරන්ද, සී. පී. ගුණවර්ධන, ඩී. ඇස්. ඇස්. වික්‍රමරත්න, රොබට් ද සොයිසා, හැරී දියස්, ඩී. ඇස්. ජයසිංහ (මුදලි), ජේ. මුනසිංහ, සී. පී. මුනවීර, ඇල්. ඇස්. ගුණරත්න යන අයට විරු_ව කොළඹ දිස්ත්‍රික් උසාවියේ නඩුවක් පැවරීමු. මේ නඩුවට දුප්පත් අපේ පුද්ගලික මුදලෙන් රුපියල් හත්සියයක් පමණ වියදම් විය. විත්තිකාරයන් මේ නඩුව කීවේ බු_ාගම්කාරයින් විසින් දුක සේ සම්මාදම් කොට සමාගමට පරිත්‍යාග කරන මුදල් වියදම් කිරීමෙන් ය. විත්තියේ වියදම රුපියල් දෙදහසකට අඩු විය නොහැකිය.මෙසේ බෞ_යන් ද අප ද රිදවීමට හේතු වූ මේ නඩුව ඊ. ඩබ්ලිව්. ජයවර්ධන දිස්ත්‍රික් නඩුකාරතුමා විසින් විසඳා අපට කරන ලද අපහාසය බලවත් බවත් ඊර්‍ෂ්‍යා සහගත බව පිළිගනිමින් අලාභ වශයෙන් රුපියල් 150 ක් ද, එම පංක්තියේ නඩු ගාස්තු ද අය කර ගන්ට තීන්දුව දෙන ලදී. මෙම මුදල ඊයේ අපට ලැබුණේය.එම මුදල අපේ පෞද්ගලික ප්‍රයෝජනයට නොගෙන අසදෘස වූ රුවන්මැලි චෛත්‍යරාජයන් වහන්සේ ප්‍රකෘතිමත් කිරීමේ වැඩට පූජා කිරීමට අපට සිත් වූ බැවින් එය එසේ ම පූජා කරන බැව් සියලු දෙනා වෙත මෙයින් දන්වනවාත් හැර එම ක්‍රියාවෙන් ජනිත පුණ්‍ය සම්භාරය අපට සතුරුව සිටි සියලු දෙනා ද නොසතුරු වූ සියලු දෙනා ද චිත්තපී‍්‍රතියෙන් අනුමෝදන්ව අජරාමර සංඛ්‍යාත නිර්වාණ සම්පත් ප්‍රාර්ථනා කර ගන්නා මෙන් ද මෛත්‍රියෙන් ඉල්ලමු.” (1910 දෙසැම්බර් 24 දිනමිණ පිටුව - 3)එච්. එස්. පෙරේරා මහතා යහමින් මුදල් හදල් දේපළ වස්තුව හිමි අයකු නොවේ. එහෙත් කොළඹ පරම විඥානාර්ථ බෞද්ධ සමාගමෙන් ලද වන්දි මුදල ස්වකීය පරිහරණය සඳහා යොදා නොගනී. ඒ එතුමන්ගේ අදීනත්වයයි. මාධ්‍යවේදියකු සතු උදාර ගුණයයි. මේ වත්මන් මාධ්‍යවේදී පරපුරට ද ආදර්ශයකි.මේ සිද්ධීන් තුන එකිනෙකට බද්ධ ව දේශීය පුවත්පත් ඉතිහාසයේ නොමැකෙන අයුරින් සටහන්ව තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=f1012173</link>
    <topic>අපෙන් වූ සේවය</topic>
    <author>(මෙම ලිපිය ලබාදුන් ඊ.එල්. ජයනන්ද සොයිසා මහතාට ස්තුතියි)</author>
    <content>ශ්‍රී ලංකාවේ පැරැණිතම දේශපාලන පක්ෂය වන ලංකා සම සමාජ පක්ෂය දෙසැම්බර් මස 18 වන දිනට (හෙට) 75 වන වසර සපුරයි.ලංකා සම සමාජ පක්ෂයේ 25 වන සංවත්සරය නිමිති කොට 1960 දී ප්‍රකාශයට පත් කළ “විසිපස් වසරක්” සම සමාජ ජයන්ති කලාපය සඳහා ලංකා සම සමාජ පක්ෂයේ හිටපු නායක ආචාර්ය ඇන්. ඇම්. පෙරේරා මහතා විසින් ලියන ලද ලිපියකි මේ.මරදානේ ස්කිනර්ස් පාරේ වූ එතරම් විශාල නොවූ චාම් ගොඩනැගිල්ලකදි යි ලංකා සම සමාජ පක්ෂය බිහි වූයේ. මේ ඓතිහාසික ගොඩනැගිල්ල නම් දිවයිනේ සිටින සුප්‍රසිද්ධ කලාකරුවකු වන ජේ. ඩී. ඒ. පෙරේරා මහතාගේ වැඩිමහල් සොහොවුරු ජේ. ඩී. පී. පෙරේරා මහතා ප්‍රධානත්වය දැරූ ලෝරන්ස් විද්‍යාලයයි.එවකට සමාජයේ දක්නට ලැබුණු විශේෂ ලක්ෂණය වූයේ යටත් විජිත වාදයයි. දහස් ගණන් වැඩි හිටියන් ළමා ළපටියන් අකාලයේ මරුමුව කරා ගෙන ගිය මැලේරියා වසංගතයෙන් ලැබුණු රුදුරු අත්දැකීම් වලින් පොදු ජනතාව යම්තම් අත්මිදුණා පමණකි.ඒ අත්දැකීම් ජනතා හැඟීම් අවුස්සාලීමට පොහොසත් වූ අතර බලය ලබා සිටි පිරිස දැක්වූ උදාසීනත්වය නොසැලකිල්ල නිසා ඒ හැඟීම් වඩාත් දියුණු තියුණු විය.දිවයිනේ දේශපාලන ජීවිතයට මහඟු සේවයක් කළ ලංකා සම සමාජ පක්ෂය බිහි කිරීමට මෙතරම් සුබ මොහොතක් සොයා ගැනීම කළ නොහැකි තරම් ය. අලුතින් පටන් ගත් අප පක්ෂය හා සම්බන්ධ වූ පිරිස වසංගතයේ දී ආත්ම පරිත්‍යාගයෙන් කැප වී කළ සේවය නිසා ජනප්‍රියව සිටි අය වූහ. සූරිය මල් ව්‍යාපාරය වටා රොක් වූ ඒ තරුණ තරුණියන් වසංගතය ට බිලි වී මහත් දුකකට පාත්‍රව සිටි පොදු ජනතාව වෙත බෙහෙත් හා ආහාර ද්‍රව්‍ය ගෙන යමින් ඔවුනට සැනසීමක් ලබාදීමේ පරමාර්ථයෙන් කළ සේවය අගය කළ නොහැක්කකි. එහිලා ලැබූ තුති පැසසුම්වලට ඔවුහු නියම සුදුස්සෝ වෙති.දහස් ගණනක් අකාලයේ මරුමුවට පත්වීම මැලේරියා වසංගතය නිසා අප ලැබූ පිරිමැසිය නොහැකි පාඩුවකි. එහෙත් එයින් “යහපතක් ද” සිදුවිය, සියවස් ගණනක් තිස්සේ ගම්බද ජනතාව සහමුලින්ම අමතක කර දමා තිබුණු බවත්, එයින් ලැබුණු බියකරු ප්‍රතිඵලත් ගැමි ජනතාව ගේ හදවත් වේදනාවෙන් කකියවමින් අවබෝධ කරදීමට ඒ වසංගතය මඟ පාදා දුන්නේ ය. එසේම තමන් බලාපොරොත්තු වන වෙනස්කම් ඇතිකර ගැනීම සඳහා බලකිරීමේ ශක්තිය තමන් තුළම ඇති බවද ඔවුනට මැනවින් පැහැදිලි වූ අතරම සහනයන් ඉල්වා තමන් කළ ඉල්ලීම්වලට ආණ්ඩුව ඇහුම්කන් දුන් සැටියෙන්ම සිය ඡන්දයේ ඇති බලය කෙතරම් දැයි යන්න ඔවුනට පෙනී ගියේ ය.සර්ව ජන ඡන්දයට පෙර ආණ්ඩුව ජනතාවගේ ඉල්ලීම්වලට ඇහුම්කන් දුන් අන්දමත් සර්ව ජන ඡන්දයෙන් පසු ඇහුම්කන් දුන් අන්දමත් අතර වූ වෙනස සිය ඡන්දයේ ඇති බලය පොදු ජනතාවට තේරුම් කරදීමේලා මූලික විය.සූරිය මල් සාමාජිකයන් ගේ ඇස ඇරැවීමට ද මැලේරියා වසංගත මඟ පෑදුවේ ය. ඒ මඟින් ගැමි ජනතාව එදිනෙදා ජීවිතයේ දී විඳීන්නා වූ දුක් ගැහැට ගැන ඔවුනට කිට්ටු අවබෝධයක් ලැබුණු අතර ගැමි ජනතාව මත පැටවී ඇති ප්‍රශ්න හා දුෂ්කරතා ගැන ද අවබෝධයක් ලැබුණි. දේශපාලන බලවේගයන් හා එක්වම කළ යුතු සමාජ වෙනස්කම් සඳහා ගැමි ජනතාව කෙතරම් දුරට සූදානම්ව සිටීදැයි යන්න තේරුම් ගැනීමට ද සූරිය මල් සේවකයනට මඟ පෑදුණේ ය.ඒ මැලේරියා වසංගතය නිසායි. නියම නායකත්වයක් ඇතිවුවහොත් ලැබෙන සහයෝගය ද ඉතා විශාල බැව් ඔවුනට මැනවින් පැහැදිලි විය.ලංකාවට සර්ව ජන ඡන්ද බලය ලැබුණේ 1931 දීයි. එහෙත් කම්කරු ජනතාව හා ගොවි ජනාතවගෙන් ඉතා විශාල කොටසකට එහි නියම වටිනාකම වැටහි නොතිබිණි. අතීතයේ දී මෙන් ම එවකටත් දේශපාලන ධනපති පන්තියට හා සමාජයේ වරප්‍රසාදය ලැබූ කොටසකට පමණක් සීමා වූ දෙයක් විය. එවකට වූ ඒ ඊනියා නායකයන් අතර සිංහලයෙන් හොඳ කථාවක් පැවැත්වීමේ හැකියාව ඇති අය වුවෝ නම් ඒ අතළොස්සකි. ජනතාවට නොතේරෙන භාෂාවකින් ඔවුන් ඇමැතූ ඒ නායකයන්ගේ අදහස් පවා ජනතාවට තේරුම් ගත නොහැකිවිය.ගැඹුරු රාජ්‍ය තන්ත්‍ර ව්‍යවස්ථා සංශෝධන ගැනත් මොනවාදැයි හරිහැටි පෙන්වා දිය නොහැකි ආගමික හා ජාතික වෙනස්කම් ගැනත්, ඔවුන් දැක් වූ පුහු අදහස් පොදු ජනතාවට කිසිසේත් වටහා ගත නොහැකි විය.ලංකා ඉතිහාසයේ මුල්වරටම මේ බාධකයන් බිඳ දමා ජනතාව අතරට යාමේ ගෞරවය හිමි වනුයේ ලංකා සම සමාජ පක්ෂයටයි. ආරම්භයේ සිටම ජාතික නිදහස සඳහා පළල් පදනමක් මත සිය ප්‍රචාරක කටයුතු ගෙන ගිය සම සමාජ පක්ෂය අධිරාජ්‍යවාදී බලය බිඳ හෙළනු සඳහා ජනතා සහයෝගය ලබා ගනු වස් සූරියමල් ව්‍යාපාරය හා තරුණ සමිති මගින් පත්‍රිකා නිකුත් කළ අතරම ප්‍රසිද්ධ රැස්වීම් මාලාවක් ද පැවැත් වූ යේ ය. ජනතාවට තේරුම් ගත හැකි දේශපාලන වචන මාලාවක් බිහි කරන ලද්දේත් අප පක්ෂය මගිනි. පොදු ජනතාවට නොතේරෙන දේ ගැන කථා නොකළ අප පක්ෂයේ සාමාජිකයෝ ජනතාවගේ එදිනෙදා ජීවිතය හා සම්බන්ධ ප්‍රශ්න උපයෝගි කරගෙන නිදහසේ ඇති වටිනාකම ඔවුනට පහදා දුන්හ. එහි ප්‍රතිඵලය වූයේ ජනතාවගේ නොමසුරු සහයෝගය අප පක්ෂය වටා ඒකරාශීවීමයි.අපේ සටන් පාඨගැමියාට ඉඩම් නෑ ! ගවයාට තණ නෑ ; දරුවන්ට කිරි නෑ ! යන කාටත් තේරුම්ගත හැකි සටන් පාඨ මත අපි රාජ මන්ත්‍රණ සභා මැතිවරණ සටනට සහභාගි වූයෙමු. තරග කළ ආසන හතරෙන් දෙකක් දිනා ගැනීමට පක්ෂය සමත් විය. අපේ ඒ ජයග්‍රහණය රඳා පැවැතියේ ගැමි ජනතාව ගේ ඕනෑ එපාකම් අනුව ඉදිරිපත් කළ ඕන කෙනෙකුට තේරුම් ගත හැකි ඒ සටන් පාඨ නිසා බව අප කවුරුත් අවිවාදයෙන් පිළිගන්නා කරුණකි.සෑම අන්දමකම නිලධාරීන් කෙරේ ගැමි ජනතාව හා කම්කරු ජනතාව තුළ තිබූ බිය නැති කිරීමට කටයුතු කිරීම අප පක්ෂයට කරන්නට සිදුව තිබූ එක් වැදගත් කටයුත්තකි.එකල සුරාබදු නිලධාරීන් හා පොලිස් නිලධාරීන් පොදු ජනතාවගෙන් වැඩි කොටසකට මහත් බිය ගෙන දෙන පිරිසක්ව සිටියහ. ගැමි ජනතාව අතර මුල් බැස ගෙන තිබූ නිලධාරි බිය නැති කිරීමේ ලා ඒ නිලධාරීන්ට දේශපාලන වශයෙනුත්, එක එල්ලේම පහර ගැසීමට පක්ෂයට සිදුවිය. අවසාන යේ දී ජනතාව තුළ මුල් බැස ගෙන තිබූ බියගුළු හැඟීම් නැතිකර ඔවුන් ආත්ම ගෞරවයකින් යුතු ධෛර්යමත් පිරිසක් බවට පත් කිරීමට අප සමත් වූ නමුදු එහි ලා අපට ගෙවන්නට සිදු වූ වන්දිය සුළු පටු නොවේ. අප ගෙන ගිය ක්‍රියා මාර්ගය නිසා උමතු වූ පොලිසිය අපට පිළිතුරු දුන්නේ අමානුෂික කුරිරු ක්‍රියා මාර්ගයකිනි.අප අතර වූ බොහෝ දෙනෙකු පොලිස් තාඩන පීඩනවලට ගොදුරු වී නොයෙකුත් අන්දමේ දුක්කම් කටොළුවලට පාත්‍ර වූ නමුදු යටත් විජිතවාදී අදහස් හා දැනීම මත ගොඩනැඟුණු ඒ අන්තනෝමතික නිලධාරී බලය සෑහෙන තරමකින් බිඳ වැටෙන තෙක් අප නොවේ නිලධාරී බලයට විරුද්ධව ගෙන ගිය සටන නැවැත්වූයේ.ලංකා ඉතිහාසයේ මුල් වරටම දේශපාලන කටයුතු පොදු ජනතාව අතරට ගෙන යාමේ හා පොදු ජනතාව ද දේශපාලනයට සම්බන්ධ කර ගැනීමේ ගෞරවය ද හිමි වනුයේ ලංකා සම සමාජ පක්ෂයටයි. තමන්ගේ එදිනෙදා ජීවිතය රටේ දේශපාලන ජීවිතය හා එකට වෙලී බැඳී ඇති බව පොදු ජනතාව අවබෝධ කර දුන් අපි දේශපාලනය ඔවුන්ගෙන් ඈත් වූ, ඔවුනට වඩා උසස් දෙයක් නොවන බව පෙන්වා දුන්නෙමු.ඇත්තෙන්ම අපෙන් සිදු වූ සේවය මෙපමණක්ම නොවේ. රාජ්‍ය මන්ත්‍රණ සභාවට සමසමාජ මන්ත්‍රීන් දෙදෙනකු තෝරා පත්වීම නිසා අධිරාජ්‍ය විරෝධී සටන තව තවත් ඉදිරියට ගෙන යාමට අපි සමත් වූයෙමු. ලැබුණු සෑම අවස්ථාවකින්ම නිසි ප්‍රයෝජන ගත් අපි සිංහල ජාතික සංගමයේ වූ සීමාන්තික ප්‍රතිගාමී නායකයන් රාජ්‍ය මන්ත්‍රණ සභාවේදීත් ඉන් පිටදීත් අධිරාජ්‍යවාදීන් හා ගැටෙන්නට කටයුතු කළෙමු. නොකඩවා ගෙන ගිය මේ සිද්ධිය නිසා ද කැමැත්තෙන් වුවද බ්‍රිතානීන් හා එක එල්ලේ ගැටෙන්නට ඇමැති මණ්ඩලයට සිදුවිය.සර්. ඩී. බී. ජයතිලක, ඩී. ඇස්. සේනානායක, ඇස්. ඩබ්ලිව්. ආර්. ඩී. බණ්ඩාරනායක යන මහත්වරුන්ගෙන් සෑදුණු ඒ ඇමැති මණ්ඩලය පුරසාරම් දොඩමින් ඉල්වා අස්වුන නමුදු පැළැස්තර දමා සකස් කර ගත් විසඳුමක් මත අස්වෙනවාත් හා සමගම ආපසු දුවගොස් ඇමැතිකම් බාර ගත්හ.ඔවුන් අතර වූ ඉතාමත් ශූර පුද්ගලයා ඩී. ඇස්. සේනානායක මහතා බව කිව යුතුය. ආපසු පසු බසිනු නොහැකි තත්ත්වයකට තමන් තල්ලු කිරීමට අප කටයුතු කරන බව ඔහු තේරුම් ගත්තේ ය. අධිරාජ්‍ය විරෝධී මාවතක ගමන් කිරීමේ කැමැත්තක්වත් ඊට අවශ්‍ය ධෛර්යවත් ඇමැතිවරුන් වෙත නොවූ නමුදු බලයෙන් හෝ ඔවුන් එවැනි මාවතකට තල්ලු කිරීමට අපි කටයුතු කළෙමු.ඔවුන්ගේ පමාර්ථය වූයේ අධිරාජ්‍යවාදී ක්‍රමය ඇතුළතම තමන්ට වැඩි බලතල ලැබෙන අන්දමින් සංශෝධනය ඇති කරවා ගැනීමයි. එය මැනවින් ඔප්පු කරන්නකි. ඩී. ඇස්. සේනානායක මහතා පසු දිනයකදී රාජ්‍ය මන්ත්‍රණ සභාවේදී කළ කථාව.අනතුරුදායක තත්ත්වය ආචාර්ය ඇන්. ඇම්. පෙරේරා සිරගෙයින් පැන ගොස් සිට ආපසු අල්වා ගත් පසු බන්ධනාගාර නිලධාරී තැන විසින් ඔහු බාරව සිටි නිලධාරින් වෙත නිකුත් කරන ලද චක්‍රලේඛයකි මේ.“ඇන්. ඇම්. පෙරේරා නැමැති සිරකරුවා මීට කලින්ද සිරෙන් පැනගිය අයෙකි. මඟ හැරීම නිසා සැනසුම් සුසුමක් හෙළු ඇමැතිවරු කඩි මුඩියේ ආපසු ඇමැතිකම් බාර ගත්හ. ඒ ක්‍රියාව ඔවුන් පැවැසු නීර්භීත ප්‍රකාශනයකට කිසිසේත් තරම් නොවන බව කිව යුතු නොවේ.ඒ එසේ වුව ද සිදුවිය යුතු දේ සිදුවිය. ඇමැති මණ්ඩලය ආපසු ගමන්කළ නමුදු රටවැසියා ඉදිරියටම ගමන් කෙළේ ය.වෘත්තිය සමිති හා සිය සේවා තත්ත්වයන් උසස් කර ගැනීමේ ලා කම්කරු පන්තිය ගෙන ගිය සටන් සම්බන්ධයෙන් ධනපති පන්තිය අනුගමනය කරන ලද ක්‍රියා මාර්ගය නිසා ඔවුන්ගේ අදහස් උදහස්වල තරම පොදු ජනතාවට මැනැවින් ඔප්පු විය. ජාතික නිදහස සඳහා ගෙන ගිය ප්‍රචාරයන් හා සටන් සමඟම අප පක්ෂය මගින් ශක්තිමත් වෘත්තිය සමිති සංවිධානයක් ද ගොඩනඟන ලදී. 1925 සිටම ගුණසිංහ මහතා විසින් වෘත්තිය සමිති ගොඩනැඟූ බව සත්‍යයකි.එහෙත් සංශෝධනාත්මක සංවිධාන වූ ඒ සංවිධානවල පරමාර්ථය වූයේ ගුණසිංහ මහතා නඟා සිටුවීම හා ඔහුගේ දේශපාලන බලය හා තත්ත්වය උසස් කිරීමයි. සම සමාජ පක්ෂය අරඹන්නටත් පෙර වැල්ලවත්ත රෙදි මෝලේ කම්කරුවන් අතර බලය අල්වාගත් අපි කම්කරු අයිතිවාසිකම් සඳහා ස්වාමි පක්ෂය සමඟ දිගු සටනක යෙදුණෙමු. මේ සටන ලංකාවේ විප්ලවාදී වෘත්තිය සමිති සංවිධානයේ ආරම්භය වශයෙන් හැඳීන්විය හැක්කේ ය.1935 දී පක්ෂය ඇරැඹුවාට පසු අපි ස්ථිර අධිෂ්ඨානයකින්, ශක්තියකින් හා ධෛර්යකින් යුතුව වෘත්තිය සමිති අතරට පැමිණියෙමු. යුද්ධයට පෙර වෘත්තීය සමිති කටයුතු සම්බන්ධයෙන් අපට හොඳම ප්‍රතිඵල ලැබුණේ වතු කම්කරුවන් අතරයි. අපට පෙර නටේෂ අයියාර් මහතා විසින් උඩරට පළාත්වල වෘත්තිය සමිති සංවිධාන ගොඩනඟා තිබුණු නමුදු ඒවා ද ගුණසිංහ මහතාගේ සමිති මෙන් අයියාර් මහතාගේ යහපත තකා ගොඩනැං වූ සමිති විය. වතුªකම්කරුවන් අතරට ගොස් ඔවුන් අතර වෘත්තිය සමිති කටයුතු ඇරැඹු අපි ලංකා වතු කම්කරු සමිතිය ගොඩනැංවූවෙමු.සටන් ආරම්භයඅපේ වෘත්තිය සමිති කටයුතු ආරම්භ වූයේ බ්‍රිතාන්‍ය අධිරාජ්‍යවාදීන්ගේ ඒකාධිපති ක්‍රියාමාර්ගය නැමැති අල්තාරය ඉදිරිපිට පළමුවරට ම කම්කරුවකු බිලි වූ ස්ථානය වශයෙන් ඉතිහාස ගත වන මුල්ඔය වත්තෙනි. අපේ කම්කරු සමිති ව්‍යාපාරයේ වීරෝදාර සාමාජිකයකු වන ගෝවින්දන් මුල්ඔය වත්තේ ඇති වු වැඩ වර්ජනයකදී අධිරාජ්‍යවාදීන්ගේ වෙඩි උණ්ඩයකට ගොදුරු වී දිවි පූජා කිරීමෙන් අනතුරුව අනෙක් වතුවල පැතිර ගිය වැඩ වර්ජන සටන් පෙළ අවසාන වූයේ අප පක්ෂය නීති විරෝධි කර නායකයන් සිර භාරයට ගැනීමෙන් අනතුරුවයි. වේවැස්ස, වේවැල්හින්න, දෙමෝදර, උඩුවර ආදී වතුයාය වල පැවැති ඒ සටන් කම්කරු ජනතාව අතර පතළ ඒවා විය.1989 මැයි දින උත්සවය මගේ ජීවිතයේ කිසි දිනෙක අමතක නොවන අමරණීය දිනයෙකි. එදා මුළු මහත් බදුලු නගරය එකම හිස් ගොඩක් විය. කඳුකරයෙන් නගරයෙන් නගරයට ආ දස දහස් ගණන් කම්කරුවන් නිසා සෑම වීදියක්ම පිරී ඉතිරී ගියේ ය. ඒ මහජන සන්නිපාතය දුටු ඌවේ වතු හිමියෝ මහත් සේ තැති ගත් හ. එදා මොහොතක් මොහොතක් පාසාම ලංකාවත් එංගලන්තයේ යටත් විජිත ලේකම් කාර්යාලයයත් අතර විදුලි පණිවුඩ හුවමාරු වූවාට කිසිදු සැකයක් නැත.අපට අපේ වෘත්තිය සමිති කටයුතු දිගු කාලයක් තිස්සේ කර ගෙන යාමේ අවස්ථාව නොලැබුණි. 1939 සැප්තැම්බර් මාසයේ පළමුවන ලෝක මහා යුද්ධය ඇරැඹෙනවාත් හා සමගම අප පක්ෂය සෑම අතකින්ම පාගා මැඩ පැවැත්වීමට කටයුතු කළහ. එහෙත් අපේ වෘත්තිය සමිති සංවිධානවල ශක්තිය මැඩ පැවැත්වීමට නම් ඔවුනට නොහැකි විය. ඒ අතර අපි තව තවත් කම්කරු සංවිධාන ඇතිකරමින් දිවයිනේ අස්සක් මුල්ලක් නෑර අපේ දේශපාලන ප්‍රචාරයන් කරමින් තව තවත් ඉදිරියට ගියෙමු. එහෙත් අධිරාජ්‍යවාදීන් අප වටා ලූ යකඩ දැල දිනෙන් දිනම තව තවත් තද වන්නට පටන් ගත්තේ ය. අවසානයේ දී එනම් 1940 අපේ‍්‍රල් මාසයේ දී පොලිසිය පක්ෂයේ නායකයන් පස් දෙනෙකු සිර භාරයට ගැනීම සඳහා ඔවුන් වැටලූහ.පක්ෂය මගින් කලින් ගත් තීරණයක් අනුව කොල්වින්, පිලිප්, එඩ්මන්ඩ් හා මා (ඇන්. ඇම්) පොලිස් අත්අඩංගුවට බාර වූ අතර ලෙස්ලි සැඟවුණේ ය. ලෙස්ලි අල්වා ගැනීමට පොලිසිය දන්නා සෑම උපක්‍රමයක්ම යෙදූ නමුදු අවසාන වනතෙක්ම ඔහු අල්වා ගැනීමට පොලිසිය අසමත් විය. එතරම් දිගු කාලයක් තිස්සේ ඔහු සඟවා තබා ගැනීමට හැකිවීම අප සංවිධානයට ලොකු ගෞරවයක් වන බව කිවයුතු නොවේ.යුද්ධ කාලයේ දී පක්ෂය නීති විරෝධී කරන ලද නමුදු රහස් සංවිධානයක් වශයෙන් පක්ෂයේ කටයුතු කරගෙන යන ලදී. ජාතික නිදහස සඳහා සටන් කරන රටවල්වලට ලැබෙන අත්දැකීම් වන රහස් සංවිධාන හා නියම දේශපාලන සිරකරුවන් දැකීමේ අවස්ථාව එයින් ලක් වැසියනට ද ලැබිණි.අප අතර වූ කීප දෙනෙක් නොයෙක් දුක්කරදර වලට මුහුණ දුන් බව ඇත්තකි. ඒ අතරම අප අතර ද්‍රෝහී පුද්ගලයන් කිහිප දෙනෙක් ද වූහ. එහෙත් අප සංවිධානය කාර්යක්ෂම ලෙස සිය කටයුතු  කරගෙන ගියේ ය. මේ වකවානුව අප පක්ෂයේ සාමාජිකයනට මහත් කරදර ගෙන දුන් එකක් විය. එහෙත් නියම ශක්තියකින් හා ජාති මාමක හැඟීම් වලින් යුතුව ඒ කරදර හිරිහැරවලට මුහුණ දුන් අපේ සාමාජිකයන් මොනම කරුණක් නිසාවත් සිය යුතුකම් පැහැර නොහැරිය බව මා පවසන්නේ මහත් ආඩම්බර යෙනි.පක්ෂයේ නායකත්වය යටපත් කිරීම, පක්ෂය නීති විරෝධී කිරීම, අපේ මුද්‍රණාලය අල්වා සිල් තැබීම යනාදී අධිරාජ්‍යවාදීන්ගේ ඒකාධිපති ක්‍රියාවලින් කොමියුනිස්ට් පක්ෂය, ලංකා කම්කරු සංගමය ආදි සංවිධානවලට යහපතක් සැලසුනු බව නිසැකය. නොයෙකුත් කරදර හිරිහැර මධ්‍යයේ අප ගොඩනැඟූ® ශක්තිමත් වෘත්තිය සමිති සංවිධානවල බලය අල්වා ගැනීමට ඒ සංවිධානවලට හැකි විය. එහෙත් යුද්ධය අවසාන වීමෙන් අනතුරුව අප පක්ෂයට පොදු ජනතාව අතර ලැබෙන බලය ගැන අධිරාජ්‍යවාදීන්, තුළවත් ධනපති පන්තිය තුළවත් වැරැදි අවබෝධයක් ඇති නොවූ බව කිව යුතු වේ.ධෛර්යය සම්පන්නවබණ්ඩාරනායක පාලනය තුළදී එක් අතකින් පාර්ලිමේන්තුව ඇතුළතත්, පිටතත් විවේචනාත්මක සහයෝගය දීමේ ක්‍රියාමාර්ගයක් අනුගමනය කළ, අප පක්ෂය බස් ජනසතු කිරීමට හා වරාය ජනසතු කිරීමට ආණ්ඩුවට බලකර සිටි අතර අනික් අතට ආණ්ඩුවේ වූ සිංහල ජාතිවාදීන් හා ඔවුන්ගේ අනුගාමිකයන් ඇතුළු කළ ජාතිභේද හැඟීම් මැඩ පැවැත්වීමට ශක්තිමත් අන්දමින් කටයුතු කෙළේ ය. අපේ පක්ෂයේ සමතැන් දීමේ” භාෂා ප්‍රතිපත්තිය සිංහල වැඩි ජනතාවගේ විරෝධයට ලක්විය. එයින් අප පක්ෂයේ දේශපාලන සහයෝගයට පහරක් වැදුණු නමුදු සියලුම විරුද්ධතාවයන් මධ්‍යයේ අප පක්ෂය ධෛර්යය සම්පන්නව නොසෙල්වී සිටීම, රට පුරා සාමකාමී අදහස් පතුරුවා යැවීමට ද රටවැසියා තුළ නිවුණු තැන්පත් අදහස් ඇති කිරීමට ද ඉවහල් විය. දෙමළ ජනතාවට ද තරමක බලාපොරොත්තු ඇතිව අනාගතය දෙස බැලීමට ද අපේ ධෛර්යය සම්පන්න ස්ථිර ක්‍රියාමාර්ගය නිසා මඟ පෑදිණි.එහෙත් මේ ප්‍රශ්නය තවමත් විසඳා නැත්තේ ය. සියලුම ජාතීන් අතර සාමය ඇතිකර එක්සත් ලංකාවක් ඇති කිරීම සඳහා ඉකුත් අවුරුදු විසිපහ තිස්සේ අපි වෙහෙසුණෙමු. ලංකා වාසි නොයෙකුත් ජාතීන් අතර පවත්නා සමගිය මිතුරු හැඟීම විනාශ කිරීමට ඉදිරිපත්වන ඕනෑම ප්‍රතිගාමී බලවේගයකට විරුද්ධව අපේ සම්පූර්ණ බලය යෙදීමට අපි සැරැසී සිටිමු.1960 මාර්තු හා ජූලි මැතිවරණවලදී එක්සත් ජාතික පක්ෂය ජාතිභේද ප්‍රශ්නය දඩමීමා කර ගැනීමට හැකි සෑම උපක්‍රමයක්ම යෙදුවේ ය. මාර්තු මැතිවරණයේ දී එක්සත් ජාතික පක්ෂයට අන් පක්ෂයකට වඩා වැඩි ආසන ගණනක් දිනා ගත හැකි වුයේ අප පක්ෂයද බලය ඉල්වා සෑම ආසනයකටම පාහේ අපේක්ෂකයන් ඉදිරිපත් කිරීම නිසාය. එහෙත් වාසනාවකට මෙන් මුහුණ පා තිබූ අනතුරේ ප්‍රමාණය වටහා ගත් අපි ශ්‍රී ලකා නිදහස් පක්ෂයට සහයෝගය දී එක්සත් ජාතික පක්ෂයේ ආණ්ඩුව පරාජය කර එය බාරකාර ආණ්ඩුවක් බවට පමණක් පත් කෙළෙමු.ජූලි මැතිවරණයේ දී 1956 දී මෙන් නැග ආ ප්‍රතිගාමී බලවේගය මැඩීමේ නායකත්වය ගත්තේ සම සමාජ පක්ෂයයි. විශාල ආත්ම පරිත්‍යාගයක් කරමින් වැලැක්වීමේ ගිවිසුමක් ඇති කරගත් අපි ශ්‍රී ලංකා නිදහස් පක්ෂයේ ආණ්ඩුවක් පිහිටුවීමට සම්පූර්ණ සහයෝගය දීමට පොරොන්දු වූණෙමු. එහි ප්‍රතිඵලයක් වශයෙන් එක්සත් ජාතික පක්ෂය පරාජය විය. සිරිමා බණ්ඩාරනායක ආණ්ඩුවක් ඇති විය. ලංකා සම සමාජ පක්ෂය පුරා අවුරුදු විසි පහක් තිස්සේ කළ පරිදි මෙවරත් පොදු ජනතාව ධනපති ආණ්ඩුවක රුදුරු හා ඒකාධිපති ක්‍රියාමාර්ගයකට ගොදුරු වීමෙන් වළක්වා ගත්තා ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>17</day>
    </date>
    <link>http://www.dinamina.lk/2010/12/17/_art.asp?fn=f1012174</link>
    <topic>සමසමාජ පක්ෂය සැම විටමස්ථාවර ප්‍රතිපත්තියක හිටියා</topic>
    <author>අනුර පේ‍්‍රමලාල් ඡායාරූපය සමන්ත වීරසිරි</author>
    <content>ලංකා සමසමාජ පක්ෂයේ 75 වැනි සංවත්සරය නිමිත්තෙන් එම පක්ෂයේ ජාතික සංවිධායක හා කෑගල්ල දිස්ත්‍රික් එ. ජ. නි. ස පාර්ලිමේන්තු මන්ත්‍රී වයි. ජී. පද්මසිරි මහතා සමඟ පවත්වන සම්මුඛ සාකච්ඡාවකි මේ.* ලංකා සමසමාජ පක්ෂයේ දිගු ඉතිහාසය තුළ සිදු වූ විශේෂ මතක සටහන් සිහිපත් කරමු ද ?වසර 1935 දෙසැම්බර් 18 වැනිදා ගමන් ආරම්භ කළ ලංකාවේ පැරැණිතම දේශපාලන පක්ෂය ලෙස සැලකිය හැකි ලංකා සමසමාජ පක්ෂයේ 75 වැනි සංවත්සරය ඉතාම සතුටින් මෙවර සැමරීමට කටයුතු යොදා තිබෙනවා.එදා ලංකා සමසමාජ පක්ෂය ආරම්භ කරන විට මේ රටේ පැවැති දේශපාලන, ආර්ථික සාමාජීය තත්ත්වයන් සලකා බැලීම වැදගත්.වසර 1796 දී මුහුදු බඩ පළාත් ආක්‍රමණය කර ඉංග්‍රීසි 1815 කන්ද උඩරට ද අල්ලාගෙන බ්‍රිතාන්‍යයේ අධිරාජ්‍යය වාදය මෙහි පැතුරුවා හැරියා.ඉන් පසුව මේ රටේ සිදු වූ පරිවර්තනය ඉතා ගැඹුරින් කල්පනා කළ යුතුයි. 1833 දී කෝල්බෲක් ආණ්ඩු ක්‍රමය තුළ ඉදිරිපත් වූ වාර්තා සමඟ ආර්ථිකය වැවිලි ක්ෂේත්‍රය දෙසට යොමු වූවා.අක්කර දහස් ගණන් ඉඩම් මංකොල්ලකමින් ඉංග්‍රීසි සමාගම්වලට හා පුද්ගලයින් වෙත පවරා ගෙන තේ, කෝපි, රබර් වගාකිරීම ආරම්භ කළා.එමෙන්ම වැඩවසම් යුගයේ නෂ්ටාවශේෂ හැටියට වරප්‍රසාද ලත් රදල පැලැන්තිය ද බ්‍රිතාන්‍යය අධිරාජ්‍යවාදීන්ගේ වැවිලි ආර්ථිකය සමඟ බද්ධ වීමක් සිදු විය.අනතුරුව මේ රට නිදහස් කර ගැනීම පිණිස වීර පුරන්අප්පු, ගොන්ගාලේගොඩ බණ්ඩා වැනි වීරයින් ආරම්භ කළ ජාතික විමුක්ති අරගලය යළි පටන් ගැනීමට කටයුතු කෙළේ වමේ ව්‍යාපාරය ප්‍රමුඛ ලංකා සමසමාජ පක්ෂයයි.ඒ අරගලය සිදුකිරීමට එදා මෙරට බුද්ධිමතුන්, කලාකරුවන්, කම්කරුවන්, ගොවීන් ඇතුළු සම සමාජයේ සෑම තලයකම දේශපේ‍්‍රමී ජන කොටස් ලංකා සමසමාජ පක්ෂයේ නායකයින් සමඟ අත්වැල් බැඳ ගත්තා.ඊ, ඩබ්ලිව්. අදිකාරම් වැනි බුද්ධිමතුන් එංගලන්තයේ සිටම ලංකා සමසමාජ පක්ෂයේ නායකයින් සමඟ එක්ව කටයුතු කළ අතර ඊට ජයන්ත වීරසේකර හා මුනිදාස කුමාරතුංගයන් වැනි ලේඛකයින් කවීන් ලබාදුන් දායකත්වය සුවිශේෂවේ.* සූරිය මල් ව්‍යාපාරය ආරම්භ වන්නේ කුමන කාලයේ ද ?පළමු ලෝක යුද්ධයේ දී විපතට පත් යුරෝපයේ සොල්දාදුවන්ට ආධාර කිරීම පිණිස ඉංග්‍රීසින් ආරම්භ කළ පොපි මල් ව්‍යාපාරයට එරෙහිව තමයි සූරිය මල් ව්‍යාපාරය ආරම්භ වන්නේ. මේ ව්‍යාපාරය මුලින්ම කොළොන්නාවේ ටෙරන්ස් එන් ද සිල්වා මහතා ආරම්භ කළත් එහි ගමන් මඟ පසු කලෙක අඩාලවීමක් සිදුවූයෙන් ආචාර්ය එන්. ඇම්. පෙරේරා, ආචාර්ය කොල්වින් ආර්. ද සිල්වා, පිලිප් ගුණවර්ධන, කුසුමා පීරිස්, විල්මට් ඒ. පෙරේරා, රොබින් රත්නම්, ඩොරින් වික්‍රමසිංහ යන නායක නායිකාවන් මෙම සූරිය මල් ව්‍යාපාරය පණ ගන්වමින් පොපි මල අලෙවි කෙරුණු නොවැම්බර් මස (11) වැනිදාට සූරිය මලක් අලෙවි කිරීම සිදුකළහ.මින් ලැබෙන ආදායම සූරිය මල් නමින් අරමුදලක් ස්ථාපිත කර නැතිබැරි ජනතාවට උදව් උපකාර කිරීමට යොදාගෙන ඇත.ලෙස්ලි ගුණවර්ධන මහතා ලියපු පොතක සඳහන් වන ආකාරයට සූරිය මල් ව්‍යාපාරයේ අරමුදලෙන් සැඩොල් ගම්මානයක දරුවන්ගේ අධ්‍යාපනයට උදව් කර තිබෙන අතර එහිදී එම ගම්මානයේ එක් දරුවකු පසු කලෙක අධිකරණ ක්ෂේත්‍රයේ ඉහළම තනතුරකට පත්වී තිබේ. ඒ දරුවාගේ නම සඳහන් නොකිරීමට ලෙස්ලි ගුණවර්ධන මහතා කටයුතු කර ඇත.එමෙන්ම 1934 – 1935 කාලයේ සබරගමු පළාතේ කෑගලු දිසාවේ තුන් කෝරළේ ජනතාව මුහුණ දුන් ව්‍යසනයක් වූ මැලේරියා රෝගය පැතිරීම ඇතුළු එවකට පැවැති අර්බුද හා ගැටලු රැසකට විසැඳුම් දීමට සූරිය මල් ව්‍යාපාරයට හැකි වුණා. එහිදී ඇන්. එම්. පෙරේරා මහතාට පරිප්පු මහත්තයා යැයි ආදරණීය නම පට බැඳුණා.මවුපියන්ට කැමැති නමක්වත් දරුවන්ට දැමීමට නොහැකි තත්ත්වයක් තිබුණු මේ රටේ වැඩ වසම් යුගයේ පැවැති නෂ්ටාවශේෂ ඉවත් කිරීමට ජනතාව පෙළ ගැස්වීම පිණිස ලංකා සම සමාජ පක්ෂය සුවිශාල කාර්ය භාර්යක් ඉටු කළ බවද මතක් කළ යුතුයි.* ඇන්. ඇම්. පෙරේරා මහතා ප්‍රමුඛ පිරිස ඉන්දියාවට පැනලා ගියේ මේ අවස්ථාවේදී ද ?ඔව්, ලංකා සමසමාජ පක්ෂයේ ප්‍රධාන නායකයින් සිව් දෙනෙකු සිර දඬුවම් ලැබී බෝගම්බර සිරගත වී සිටින විට 1942 දී පමණ ජපන්නු ලංකාවට බෝම්බ දැමූ අවස්ථාවේ වෙස් වලාගෙන ඉන්දියාවට පැන ගත්තා. එහිදී ඉන්දියාවට නිදහස ලැබුණොත් අපටත් නිදහස ලැබේවි යන අදහසට අනුව සමසමාජයේ නායකයින් ඉන්දියානු නිදහස් සටනට එක් වී තිබේ.එකල ලංකා සමසමාජ පක්ෂය රහසිගතව පවත්වාගෙන ගිය අතර එහිදී පේරාදෙණිය විශ්වවිද්‍යාලයේ ඉංග්‍රීසි මහාචාර්යවරයකු වූ ඩෙරික් සුසා මහතා පක්ෂයේ මහ ලේකම් ලෙස කටයුතු කරමින් සිටියා.අනතුරුව 1946 දී පක්ෂයේ තහනම ඉවත් වීමෙන් පසු 1947 මැතිවරණයට ලංකා සමසමාජ පක්ෂය මුහුණ දුන් අතර එහිදී කොල්වින් ආර්. ද සිල්වා ඇතුළු පිරිසක් බෝල්සෙවික් ලෙනින් පිල නිර්මාණය කරගෙන සමසමාජ පක්ෂයෙන් ඉවත් වී තරග කළා. නමුත් වසරකින් පසු ඒ පිරිස යළි ලංකා සමසමාජ පක්ෂයට එක්විය.ඉන් පසු 1947 දී ලංකාවේ ප්‍රථම විපක්ෂනායක ධුරයට ඇන්. ඇම්. පෙරේරා මහතා පත්විය. 1952 දී එ. ජා. ප රජයක් වැඩි ඡන්දයකින් පත් වී පොදුජනතා සහන රැසක් අහිමි කිරීම හේතු කොට ගෙන 1953 දී හර්තාලය සංවිධානය කෙරුණා. එහි දී නිරූපණය වූ සිදුවීමක් වූයේ ප්‍රගතිශීලී කොටස් එකතු වුවහොත් සිදු නොකළ හැකි දෙයක් නැති බවය. 1956 සිදු වූ සමාජ දේශපාලන පෙරළියට හර්තාලය විශාල රුකුලක් ලබාදුන්නා.* ලංකා සමසමාජ පක්ෂයේ නවීකරණයක් ඉදිරියේ දී සිදු කෙරෙනවා ද ?ප්‍රතිපත්ති නොවෙනස් වුවත් අලුත් පරම්පරාව සමඟ ගනුදෙනු කරද්දී ඒ අයගේ සිතුම් පැතුම් හඳුනාගෙන කටයුතු කළ යුතුයි. සම සමාජ පක්ෂය ඉතිහාසයේ සිදුකළ දේවල් පිළිබඳ නව පරපුර දැනුවත් කරමින් ඒ අය සමඟ එක්ව කටයුතුª කිරීමට සූදානමක් සැලැසුමක් සකස් කරලා තිබෙනවා. දැනට වමේ පක්ෂ එකමුතුවක් ඇති කරමින් සමාජවාදී ජනතා පෙරමුණ බිහිකර තිබෙන අතර එහි කාර්යයන් පුළුල් කර සමාජවාදී දර්ශනය රටේ ප්‍රචලිත කරමින් සැබෑ සංවර්ධනයක් තුළින් අයිතිවාසිකම් භුක්ති විඳින සමසමාජයක් බිහිකිරීමට ඇප කැපවෙමු..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012181</link>
    <topic>ලෝක බැංකුවත් අපේ ආර්ථිකය පිළිගනී</topic>
    <author/>
    <content>ශ්‍රී ලංකාව තව දුරටත් දුප්පත් රාජ්‍යයක් නො වන බව ලෝක බැංකුවේ කළමනාකාර අධ්‍යක්‍ෂවරිය කියා සිටී. මේ ගැන කරුණු දක්වන න්ගෝෂී ඔකොන්ජි මැතිනිය පෙන්වා දෙන්නේ මෙරට ඒකපුද්ගල ආදායම අමෙරිකන් ඩොලර් 2000 ඉක්මවා යන තැනට දැන් රට දියුණුවී ඇති බව ය.ශ්‍රී ලංකාව දැන් දියුණු වෙමින් පවතින රාජ්‍යයක් නොව මධ්‍යම මට්ටමේ සංවර්ධිත රාජ්‍යයක් බව එයින් සනාථ වෙන බව ලෝක බැංකුවේ කළමනාකාර අධ්‍යක්‍ෂවරිය තව දුරටත් පෙන්වා දෙයි.ලෝක බැංකුව ශ්‍රී ලංකාවේ ආර්ථික ක්‍රමවේදය පිළිගන්නා බැවින් අමෙරිකන් ඩොලර් මිලියන දෙසිය හැට පහක වෙළෙඳ ණය මුදලක් ලබා දීමට ප්‍රති ඉදිකිරීම් හා සංවර්ධනය පිළිබඳ අන්තර් ජාතික බැංකුව කැමැත්ත පළ කර තිබේ.ජනාධිති මහින්ද රාජපක්‍ෂ මහතා ඊයේ (17) හමුවී ශ්‍රී ලංකාවේ ආර්ථිකය පිළිබඳ අදහස් දැක්වූ ලෝක බැංකු කළමනාකාර අධ්‍යක්‍ෂවරිය වෙළෙඳ ණය ලබා දීම ගැන සාකච්ඡා කළාය. ශ්‍රී ලංකාව ආර්ථික අභියෝග පිළිගනිමින් ඊට සාර්ථකව මුහුණ දෙන රටක් ලෙසද කිසිදු පැකිලීමකින් තොරව ශ්‍රී ලංකාවට ණය ලබා දිය හැකි බවද ලෝක බැංකු කළමනාකාර අධ්‍යක්ෂවරිය තවදුරටත් පෙන්වා දෙයි.ශ්‍රී ලංකාව දීර්ඝ කාලීන යුද්ධයකින් පසුව සාමය ගොඩනඟමින් මධ්‍යම ප්‍රමාණයේ ආර්ථික ශක්තියක් ඇති රාජ්‍යයක් ලෙස පෙන්නුම් කර ඇති බවද න්ගෝෂි මැතිනිය පෙන්වා දෙයි. ඊට අමතරව ලෝක බැංකුව ශ්‍රී ලංකාව සමඟ දැනුම හා අත්දැකීම් බෙදාගැනීමට අපේක්ෂා කරයි. මෙරට නාගරික සංවර්ධනය හා විදේශීය ආයෝජකයන්ගේ දායකත්වයද වෙනත් මධ්‍යම මට්ටමේ සංවර්ධිත රටවලට වඩා ඉදිරියෙන් පවතින බව ලෝක බැංකු කළමනාකරණ අධ්‍යක්ෂවරිය කියා සිටී.ශ්‍රී ලංකාව සංවර්ධන ක්‍රියාදාමය පිළිබඳ අලුත් යුගයකට පිවිස ඇති බවත් සාමය ඇතුළුව අනෙකුත් මානුෂික ක්‍රියාදාමයන් කළමනාකරණය කරමින් සමගාමී රටවල් අතර ප්‍රමුඛතා බවට පත්වෙමින් සිටින බවත් ලෝක බැංකුවේ වාර්තාවකින් පෙන්වා දෙයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012182</link>
    <topic>වන උද්‍යාන ආරක්ෂාවටසිවිල් ආරක්ෂක බළකාය</topic>
    <author>නුවන් කොඩිකාර මාදුරු ඔය සිට</author>
    <content>සිවිල් ආරක්ෂක බළකායේ සෙබළුන් 3000 ජනවාරි 1 වැනිදා සිට ජාතික වන උද්‍යාන ආරක්ෂාව සඳහා යෙදවීමට රජය තීරණය කර තිබේ.වනජීවී සංරක්ෂණ දෙපාර්තමේන්තුව මඟින් විධිමත් පුහුණුවක් ලබා දීමෙන් පසු වනජීවී නියාමකවරුන්ගේ අධීක්ෂණය යටතේ මේ සෙබළුන් වන උද්‍යාන ආරක්ෂාවට යොදවන බව ගොවිජන සේවා සහ වනජීවි ඇමැති එස්.එම්. චන්ද්‍රසේන මහතා දිනමිණට පැවැසීය.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත මේ වැඩසටහන ක්‍රියාත්මක කරන බවද හෙතෙම කීවේ ය.ත්‍රස්තවාදය පරාජය කිරීමට සිවිල් ආරක්ෂක සෙබළුන් ලබාදුන් සහාය සැලකිල්ලට ගනිමින් මේ වැඩපිළිවෙළ සකස් කළ බව ඒ මහතා සඳහන් කළේ ය.සිය ගම්බිම් පිළිබඳ සිවිල් ආරක්ෂක සෙබළුන්ට මනා අවබෝධයක් ඇති හෙයින් මේ වනවිට පැන නැඟී ඇති අලි - මිනිස් ගැටුම සිවිල් ආරක්ෂක සෙබළුන් යොදා ගැනීමෙන් අවම කරගත හැකි බව , ඇමැතිවරයා පෙන්වා දුන්නේ ය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012183</link>
    <topic>සියලු දෙනා භුක්ති විඳින නිදහස මට නැතත් රට වෙනුවෙන් ඕනෑම කැප කිරීමක් කරනවා</topic>
    <author>ධනුෂ්ක ගොඩකුඹුර සහ තිස්සමහාරාම විශේෂ ලුණම සමූහ හම්බන්තොට සිට</author>
    <content>ජනතාවට නිදහස උදාකර දීම නිසා තමන්ගේ නිදහස සීමා වී ඇතත් රට ජාතිය වෙනුවෙන් ඕනෑ කැප කිරීමක් කරන්න තමා සූදානම් බව ජනාධිපති මහින්ද රාජපක්ෂ මහතා පැවැසීය.“සියලු දෙනාම භුක්ති විඳින නිදහස අද මට හිමි නෑ. රට නිදහස් කර ගත් මම අද සිර වෙලා. සමහරුන්ට මේ බව තේරෙන්නේ නෑ” යැයි ද ජනාධිපතිවරයා ප්‍රකාශ කෙළේය.ජනාධිපතිවරයා මේ අදහස් පළ කෙළේ කොළඹ විශ්වවිද්‍යාලයේ හම්බන්තොට වැලිගත්ත මාගම්පුර කෘෂි තාක්ෂණික හා ග්‍රාමීය විද්‍යා ආයතනයේ කෘෂි තාක්ෂණික ඩිප්ලෝමා පාඨමාලාව හැදෑරූ ගොවීන් 50දෙනකුට සහතික ප්‍රදානය කිරීමට එම ආයතනයේදී ඊයේ (17) පැවැති උත්සවයකදීය.අන්තර් ජාලය හා දුරස්ථ අධ්‍යාපන ක්‍රමවේද ඔස්සේ මේ පාඨමාලාව හැදෑරූ පිරිස එම ආයතනයේ ප්‍රථම ඩිප්ලෝමාධාරීන් කණ්ඩායම් වන අතර තවත් වසර දෙකකින් ඔවුහු උපාධිය ලබති.අසීරුවෙන් දිනාගත් නිදහස යළි පාවා දීමට ඉඩ නොතබන බවත් ජනාධිපතිවරයා මෙහිදී අවධාරණය කෙළේය.නායකයන් සෑම විටම ආදර්ශවත් විය යුතු බව පැවැසූ ජනාධිපතිවරයා ඉහළට යන්න යන්න නිහතමානී විය යුතු බවත් සඳහන් කෙළේය.“අප සෑම විටම රටට, ජාතියට ආදරය කළ යුතුයි. ඒ ආදර්ශය අප සමාජයට ලබා දිය යුතුයි. එවිටයි අපිට සාරධර්මවලින් පිරි අනාගත පරපුරක් ගොඩ නැඟිය හැක්කේ” ජනාධිපතිවරයා කීවේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012184</link>
    <topic>ශ්‍රී පාද සමන් දෙවොලේපෙරහර හෙට</topic>
    <author>රත්නපුර දිසා විශේෂ නිරෝෂන පෙරේරා</author>
    <content>මෙවර ශ්‍රී පාද වන්දනා සමය ඇරැඹීම නිමිත්තෙන් සමන් දේව ප්‍රතිමා ඇතුළු දේවාභරණ රැගත් රිය පෙරහැර හෙට (19) පැල්මඩුල්ල ගල්පොත්තාවෙල ශ්‍රී පාද රාජමහා විහාරස්ථානයෙන් පිටත් වේ. උඳුවප් පොහෝය යෙදෙන 20 වැනිදා සිට සිරිපා වන්දනා සමය ඇරැඹෙන අතර අද (18) ගල්පොත්තාවෙල රාජ මහා විහාරස්ථානයේ දී ආගමික වතාවත් පැවැත් වේ.මෙවර ශ්‍රී පාද වන්දනාවාරය ඇරැඹීමේ පෙරහැරට සහ වන්දනා වාරය වෙනුවෙන් රජයේ දායකත්වය ලබා දී ඇතැයි රාජ්‍ය පරිපාලන ඇමැති ඩබ්. ඩී. ජේ. සෙනෙවිරත්න මහතා කීය. පූජා භාණ්ඩ ශ්‍රී පාදස්ථානයට වැඩම කරවීමට පෙර ගල්පොත්තාවෙල රාජමහා විහාරස්ථානයේ දී චාරිත්‍රානුකූල ආගමික වතාවත් සිදු කෙරෙති. අද (18) දින රාත්‍රි 7 සිට මැදියම් රැය දක්වා අටවිසි බුද්ධ පූජාව හා පරිත්‍රාණ ධර්ම දේශනාව ගල්පොත්තාවෙල ශ්‍රී පාද රාජමහා විහාරස්ථානයේ දී පැවැත්වේ.හෙට (19) අලුයම 1.45ට පමණ සාධාතුක කරඬුව සහ ඓතිහාසික සමන් දේව ප්‍රතිමාව දොරට වැඩුම සිදු කරති. එදින අලුයම 2.15 සිට 4.30 දක්වා විශේෂ සමන් දේව පූජාව හා යාතිකා කිරීම සිදුකෙරෙන බව ශ්‍රී පාදස්ථාන විහාරාධිපති හඳපාන්ගොඩ විමල හිමියෝ පවසති.සමන් දේව ප්‍රතිමා ඇතුළු පූජා භාණ්ඩ වැඩම කරවන රිය පෙරහර හෙට (19) උදේ 5.30ට ගල්පොත්තාවෙල ශ්‍රී පාද රාජමහා විහාරස්ථානයෙන් සිදු කිරීමට කටයුතු යොදා ඇති බව ශ්‍රී පාද භාරකාර දම්පහල සීලානන්ද නාහිමියෝ පැවැසූහ.රිය පෙරහර ගමන් කරන මාර්ගයේ දී පූජෝපහාර දැක්වීමට නියමිත ස්ථාන නම් කර තිබේ.එම ස්ථානවල දී පමණක් පූජෝපහාර දැක්වීමට බැතිමතුන්ට හැකියාව ලැබෙන බවත්, වෙනත් කිසිදු ස්ථානයක පූජා රථය නතර නොකරන බවත් දම්පහල සීලානන්ද නාහිමියෝ පැවැසූහ. උඳුවප් පොහෝය යෙදෙන 20 වැනිදා අලුයම වනවිට ශ්‍රී පාද උඩ මලුවට දේවාභරණ වැඩම කළ යුතු නිසා රිය පෙරහර ප්‍රමාදවීම වැළැක්වීමට මේ තීරණය ගත් බව උන්වහන්සේ පැවැසූහ.ඇහැලියගොඩ, අවිස්සාවේල්ල, යටියන්තොට, කිදල්ගල, ගිනිගත්හේන, මස්කෙළිය ඔස්සේ නල්ලතන්නියට රිය පෙරහර රාත්‍රී 11.30 පමණ වනවිට ළඟාවීමට කටයුතු යොදා තිබේ. එතැන් සිට ශ්‍රී පාද උඩ මලුවට විශේෂ පෙරහරකින් පා ගමනින් පූජා භාණ්ඩ වැඩම කරවනු ලැබේ.පොලිතින් සහ ප්ලාස්ටික් රැගෙන ශ්‍රී පාදස්ථානය වන්දනා කිරීම මෙවර දැඩි ලෙසම තහනම් කර ඇතැයි රත්නපුර දිස්ත්‍රික් ලේකම් එම්. ඩබ්ලිව්. ගුණදාස මහතා ප්‍රකාශ කළේය. මේ 20 වැනිදා උඳුවප් පොහෝයෙන් ඇරැඹෙන ශ්‍රී පාද වන්දනා සමය 2011 වෙසක් පොහොයෙන් නිමාවට පත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012185</link>
    <topic>පාරිභෝගික සේවා අධිකාරියේවැටලීම්වලින් 200%ක ආදායමක්</topic>
    <author/>
    <content>පාරිභෝගික සේවා අධිකාරියේ වැටලීම් සහ එම වැටලීම් සඳහා ලබා ඇති ආදායම 200% කින් ඉහළ ගොස් ඇතැයි ජාතික සංවර්ධන මාධ්‍ය මධ්‍යස්ථානය සඳහන් කරයි.පසුගිය 2005 වසර හා සසඳා බලන විට වැටලීම් හා ඒ හා සම්බන්ධ ආදායම මෙසේ වර්ධනයවී ඇති බව නිවේදනයක් නිකුත් කරමින් ජාතික සංවර්ධන මාධ්‍ය මධ්‍යස්ථානය ප්‍රකාශ කර සිටී.2005 වසරේ කර ඇති වැටලීම් සංඛ්‍යාව 1231කි. 2010 නොවැම්බර් සිදුකර ඇති වැටලීම් සංඛ්‍යාව 8527කි. 2005 වසරේ වැටලීම්වලින් ලබා ඇති ආදායම රුපියල් දසලක්ෂ 11.92ක් වූ අතර මේ වසරේ නොවැම්බර් වන විට වැටලීම් ආදායම රුපියල් දසලක්ෂ 26.65 ක් වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012186</link>
    <topic>නීති විරෝධී කේබල් ටී. වී.මධ්‍යස්ථාන වැටලීමට පියවර</topic>
    <author>චන්ද්‍රා අත්තනගොඩ</author>
    <content>රටපුරා විවිධ ස්ථානවල නීති විරෝධී ලෙස පවත්වාගෙන යන කේබල් ටී. වී. මධ්‍යස්ථාන වැටලීමට රාජ්‍ය ආරක්‍ෂක අමාත්‍යාංශය හා ජනමාධ්‍ය අමාත්‍යාංශය එක්ව විශේෂ වැඩපිළිවෙළක් ක්‍රියාත්මක කර ඇති බව ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි. දැනට නීති විරෝධී කේබල් ටී වී පවත්වාගෙන යන්නන් විශාල ප්‍රමාණයක් පමණ සිටින බවට තොරතුරු හෙලිවී ඇතැයි පවසන ඇමැතිවරයා ඒවායේ ප්‍රදර්ශනය කරන ඇතැම් දර්ශන ශ්‍රී ලංකාවේ සදාචාරයට හා සංස්කෘතියට සහ ශ්‍රී ලාංකීය අනන්‍යතාවට විශාල තර්ජනයක් වී ඇති බවද අවධාරණය කරයි.කුඩා කණ්ඩායම් ඉලක්ක කරගෙන කිසිදු ප්‍රමිතියක් නැති වැඩ සටහන් නැරඹීමට ජනතාවට අවස්ථාව සලසා දෙන කේබල් ටී වී ආයතන පවත්වාගෙන යාමට කිසිම නීතිමය අවසරයක් නැත. එසේම වැඩි වශයෙන් මේ විකාශන නැරඹීම සඳහා ළමා පරපුුර පෙළඹී තිබීම ඉතා කනගාටුදායක බව ඇමැතිවරයා කියයි.ඇමැතිවරයා කරුණු හෙලිදරව් කළේ ඊයේ පෙරවරුවේ (17) ජනමාධ්‍ය අමාත්‍යාංශයේ පැවති ස්වාධීන රූපවාහිනී නිලධාරීන්ගේ රැස්වීමකදීය. මේ අවස්ථාවට ජනමාධ්‍ය අමාත්‍යාංශයේ ලේකම් ඩබ්. බී. ගනේගල, එම අමාත්‍යාංශයේ උපදේශක ඩී. බී. නිහාල්සිංහ යන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012187</link>
    <topic>මාතර රෝහලේ යකා නැටූප්‍රාදේශීය සභා මන්ත්‍රීට ඇප</topic>
    <author>බන්ධුල ගුණසේකර – ධම්මිකා වෙලේගොඩ, යූ. එම්. රුවන් – දික්වැල්ල සමූහ සහ මාතර දිසා විශේෂ – මාලිම්බඩ සමූහ</author>
    <content>මාතර මහ රෝහල් පරිශ්‍රයතුළ කලහකාරී ලෙස හැසිරුණු බවට චෝදනා ලැබ සිටියදී නිතිඥවරයකු මාර්ගයෙන් මාතර පොලිසියට බාර වූ වැලිගම ප්‍රාදේශීය සභා මන්ත්‍රීවරයා පෙරේදා (16 දා) පස්වරුවේ මාතර මහේස්ත්‍රාත් අධිකරණය හමුවට ඉදිරිපත් කිරීමෙන් අනතුරුව චරිත නානායක්කාර මහතා නියෝග කළේය.මාතර මහ රෝහලේ අධ්‍යක්‍ෂවරිය හා කාර්ය මණ්ඩලයට බැණ වැදී තර්ජනය කළ බවට මේ ප්‍රාදේශීය සභා මන්ත්‍රීවරයා චෝදනා ලැබ සිටි බව මාතර පොලිසිය කියයි. මාතර මූලස්ථාන පොලිසියේ වැඩබලන මූලස්ථාන පොලිස් පරීක්‍ෂක නිශාන්ත ලොකුගේ මහතාගේ උපදෙස් මත පොලිස් සැරයන් තිස්ස බණ්ඩාර මහතා සැකකරු අධිකරණය හමුවට ඉදිරිපත් කළේය. මේ නඩු විභාගය දෙසැම්බර් මස විසිතුන්වන දිනට (23) යළි කැඳවන ලෙස ද වැඩබලන මහේස්ත්‍රාත්වරයා විසින් නියෝග කරන ලදී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012188</link>
    <topic>සා/පෙළ හොරට ලියූටියුෂන් ගුරා මාට්ටු</topic>
    <author>අම්බලන්ගොඩ සමූහ ආර්. ඤාණදාස</author>
    <content>කහව වේරගොඩ විජයබා මහා විද්‍යාලයේ විභාග මධ්‍යස්ථානයේදී ඊයේ (17) ව්‍යාජ ලෙස සකස් කළ ජාතික හැදුනුම්පත් දෙකක් ඉදිරිපත් කොට අ.පො.ස (සාමාන්‍ය පෙළ ) විභාගයේ ඉතිහාස ප්‍රශ්න පත්‍රයට පිළිතුරු සපයමින් සිටි දෙදෙනකු පොලිස් අත්අඩංගුවට ගෙන ඇත. අත්අඩංගුවට පත් දෙදෙනාගෙන් එක් අයකු උපකාරක පංති ගුරුවරයකු වන අතර අනෙක් අය පාසල් හැරගිය සිසුවකු බව පොලීසිය කියයි.විභාගයට පිළිතුරු සපයමින් සිටි මේ දෙදෙනාගේ හැදුනුම්පත් පරීක්ෂා කිරීමේදී ඇති වූ සැකයක් නිසා විභාග ශාලාධිපතිවරයා විසින් මේ බව පොලීසියට දැන්වීමෙන් පසු පොලිස් නිලධාරීන් විභාග මධ්‍යස්ථානයට පැමිණ සැකකරුවන් අත්අඩංගුවට ගත්හ.විභාගයට පෙනී සිටීමට නියමිත පාසල් සිසුන් දෙදෙනකු වෙනුවෙන් මේ සැකකරුවන් දෙදෙනා ප්‍රශ්න පත්‍රවලට පිළිතුරු සැපයීමට ඉදිරිපත් වී ඇති බව පරීක්ෂණවලදී හෙළි වී තිබේ. මේ පාසල් සිසුන් දෙදෙනා සොයා ගැනීමට පොලීසිය පරීක්ෂණ කටයුතු ආරම්භකොට තිබේ. මීටියගොඩ පොලිස් ස්ථානාධිපති පොලිස් පරීක්‍ෂක රත්නායක මහතාගේ උපදෙස්මත අපරාධ විමර්ශන අංශයේ ස්ථානාධිපති පො.ප. බාලේන්ද්‍රසීහ යන පො. සැරයන් සිල්වා (6790) යන මහත්වරු පරීක්ෂණ කටයුතු මෙහෙයවයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n1012189</link>
    <topic>ශ්‍රී ලාංකික ධීවරයන් 16ක්ඉන්දියාවේදී අත්අඩංගුවට</topic>
    <author>භක්ති ධර්මප්‍රිය මෙන්ඩිස් සහ මුන්නේශ්වරම් සමූහ</author>
    <content>බහු දින යාත්‍රා තුනක් සමඟ මෙරට ධීවරයන් දහසය දෙනකු ඉන්දීය වෙරළ ආරක්ෂක බළකාය මඟින් පෙරේදා (16) අත්අඩංගුවට ගෙන තිබේ.මේ ධීවර යාත්‍රා කල්පිටිය සහ හලාවත ප්‍රදේශයෙන් මුහුදු ගොස් ඇති බවත්, එම ධීවරයන් මුදාගෙන ශ්‍රී ලංකාවට ගෙන ඒම සඳහා අවශ්‍ය පියවර මේ වන විට ක්‍රියාත්මක කර ඇති බවත් ධීවර දෙපාර්තමේන්තුවේ අධ්‍යක්ෂ ජනරාල් එස්. ඩබ්ලිව්. පතිරණ මහතා පැවැසීය.ධීවර අමාත්‍යාංශය, විදේශ කටයුතු අමාත්‍යාංශය හරහා ඉන්දීය මහ කොමසාරිස් කාර්යාලයට මේ සම්බන්ධයෙන් සියලු තොරතුරු දන්වා ඇතැයි ද පතිරණ මහතා සඳහන් කළේය. ඉන්දීය අත්අඩංගුවට පත් ධීවරයන් පිරිස හලාවත පුත්තලම සහ කල්පිටිය ප්‍රදේශවල පදිංචිකරුවන් බව ධීවර අමාත්‍යාංශය වෙත තොරතුරු ලැබී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121810</link>
    <topic>උඩවලවේ වාසු - කලම්බුමාදුරුඔය වනෝද්‍යානයට</topic>
    <author>නුවන් කොඩිකාර මාදුරුඔය සිට...</author>
    <content>උඩවලව ඇත් අතුරු සෙවණේ පුනරුත්ථාපනය වූ “වාසු සහ කලම්බු” නැමැති අලි පැටවුන් දෙදෙනා මාදුරුඔය ජාතික වනෝද්‍යානයට ඊයේ (17) මුදාහළහ.වාලච්චේන නැඟෙනහිර ප්‍රදේශයෙන් වාසු අලි පැටියාත්, මොරවැව පංකුළම ප්‍රදේශයෙන් කලම්බු පැටවාත් අතරමංව සිටියදී සොයා ගත් බව ඇත් අතුරු සෙවණ බාර වෛද්‍ය විජිත පෙරේරා මහතා පැවැසීය.ගොවිජන සේවා හා වනජීවී ඇමැති එස්. එම්. චන්ද්‍රසේන, ඉඩම් හා ඉඩම් සංවර්ධන නියෝජ්‍ය ඇමැති සිරිපාල ගම්ලත් මහත්වරුන්ගේ මූලිකත්වයෙන් මේ අලි පැටවුන් මුදාහැරීම සිදුකළහ. ඇත් අතුරු සෙවණෙන් මුදාහැරි දසවැනි කණ්ඩායමට වාසු හා කලම්බු අයත් වන අතර 1996 වසරේ සිට 70 දෙනකු මෙලෙස මුදාහැරි බව විජිත පෙරේරා මහතා කීවේය.අලි ඇතුන් ආරක්‍ෂා කර ගැනීමටත්, සංරක්‍ෂණ වැඩපිළිවෙළ ක්‍රමවත්ව කිරීමටත් කටයුතු යොදා ඇති බව ඇමැති එස්. එම්. චන්ද්‍රසේන මහතා මෙහිදී සඳහන් කළේය.ජාතික සත්වෝද්‍යාන සංචාරකයන්ගේ ආකර්ශණීය ස්ථාන බවට පත්කර ජාතික ආර්ථිකයට ආදායම් උපයා දීම තමන්ගේ අරමුණ බවද චන්ද්‍රසේන මහතා එහිදී කීවේය.මේ අවස්ථාවට අමාත්‍යාංශ ලේකම් උදේනි වික්‍රමසිංහ, අධ්‍යක්‍ෂ ජනරාල් චන්ද්‍රවංශ පතිරාජ මහත්වරුන් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121811</link>
    <topic>ජෝර්දානයේ අතරමංවූ වැදි තරුණයා ශ්‍රී ලංකාවට</topic>
    <author>කුමාරසිරි ප්‍රසාද් ගුවන් තොටුපළ</author>
    <content>විදේශ ගතව පැමිණියත් අපේ පාරම්පරික ජන ආකල්ප ආදි වාසී ජීවන රටාව වෙනස් නොවන බව ඌරුවරිගේ ගුණරත්න ‘දිනමිණ’ ට පැවසීය.ජෝර්දානයේ රැකියාව සඳහා ගොස් අතරමංව සිටියදී රජය මගින් නැවත ගෙන්වා ගත් ආදි වාසී නායක වන්නියලා ඇත්තන්ගේ ඥාති පුත්‍රයෙකු වන ගුණරත්න කටුනායක ගුවන් තොටුපොලේ සහන පියසේදී එසේ පවසන ලදී.දඹානේ උපන් වැදි රැහේ එකෙක් ලෙස තම සංස්කෘතියට ගරු කරමින් ජීවත්වන බව ඌරු වරිගේ ගුණරත්න වැඩිදුරටත් පැවසීය. ලංකාවේ දී රැකියාවක් කර ජීවත්මට හැකි බවත් විදේශගත වීමට වඩා මෙරට සිටියා නම් යහපත් යැයි දැන් තමනට සිතෙන බවද ඔහු පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121812</link>
    <topic>පහර දී මරා දමාසිරුර වෙළක දමලා</topic>
    <author>අවිස්සාවේල්ල විශේෂ - එස්. පද්මපෙරුම</author>
    <content>යකඩ පොලුවලින් පහර දී කපා කොටා මරා දැමුණු තරුණයකුගේ මළසිරුරක් පාදුක්ක බෝපේ ප්‍රදේශයේ වෙළක දමා තිබියදී ඊයේ (17) දහවල් හමු වී ඇත.මෙසේ අමානුෂික ලෙස මරා දමා ඇත්තේ අංක 69, අරකාවිල, හඳපාන්ගොඩ පදිංචිව සිටි සමරගේ දොන් වර්ණ ලක්මාල් නැමැති 29 හැවිරිදි තරුණයෙකි.වැඩ නිමකර තම බිරියගේ නිවසට යමින් සිටියදී පෙරේදා (16) රාත්‍රී 11.30 ට පමණ මඟ රැක සිට පහරදී යතුරුපැදිය ඇළට දමා මළසිරුර අසල වෙළකට විසිකර ඇත.පාදුක්ක පොලිසිය මේ පිළිබඳව පරීක්‍ෂණ පවත්වමින් සිටියි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121813</link>
    <topic>තනිව ජීවත් වූ මහලු කතගේ ගෙලවෙන් වෙන්නම කපා දමලා</topic>
    <author>සමන්තී වීරසේකර</author>
    <content>දඹුල්ල කණ්ඩලම කලෝගහ ඇළ ප්‍රදේශයේ කාන්තාවකගේ ගෙල වෙන්වන සේ තියුණු ආයුධයකින් කපා නිවෙසේ මුළුතැන්ගෙයි දමාගොස් තිබියදී ඊයේ (17 දා) දඹුල්ල පොලිසිය මඟින් සොයාගෙන තිබේ.මෙසේ ඝාතනය කැර ඇත්තේ එම්.ජී.සුමනාවතී නැමැති හැත්තෑ හැවිරිදි කාන්තාවකි. එම කාන්තාව නිවසේ තනිව ජීවත්ව ඇති බව පොලිස් පරීක්ෂණවල දී අනාවරණය වී තිබේ. සැකකරුවන් කිසිවෙක් අත්අඩංගුවට ගෙන නොමැති අතර දඹුල්ල පොලිසිය මඟින් වැඩිදුර පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121814</link>
    <topic>පතලේ සිටි ඔවුන් බේරා ගන්නැයි කෑ ගැසුවාමම සියලු උත්සාහ දැරුවත් බැරි වුණා</topic>
    <author>කැලුම් බෝධිමාන තිහගොඩ විශේෂ</author>
    <content>තිහගොඩ කිරින්ද පුවක්ගහ මඩිත්ත ප්‍රදේශයේ පතලකට සිරවීම හේතු කොට ගෙන තරුණයන් දෙදෙනෙකු ජීවිතක්ෂයට පත්ව තිබේ. හක්මන, වේපතඉර පදිංචි වයස අවුරුදු 20 ක් වයසැති ඒ. එල්. චානුක සහ හක්මන ගංගොඩගම පදිංචි වී. ටී. පුෂ්පික උදයංග නැමැති වයස අවුරුදු 23 ක් වයසැති තරුණයකු පතලේ සිරවීමෙන් ජීවිතක්ෂයට පත්ව තිබේ.මීට වසර කීපයකට පෙර චානුකගේ පියා මරණයට පත් වී ඇති අතර සිය පවුල ගොඩනැගීමේ අරමුණින් නිවෙස් වල තීන්ත ආලේප කරන බව පවසා නිවසින් පිටත් වී තිබේ.පොල් අක්කර ගෙදර පදිංචි මේ තරුණයා සාමාන්‍ය පෙළ විභාගයට පෙනී සිට ඇති අතර ඔහුට නැගණියක් සහ මල්ලී කෙනෙකු සිටියි.ඒ. එල්. සඳුනි නිමල්ශා සහ ශානක ප්‍රභාෂාන්, ගංගොඩගම විද්‍යාලයේ 9 වසරේ ඉගෙනුම ලබන අතර ශානක ප්‍රභාෂාන් එම විද්‍යාලයේම 4 වසරේ අධ්‍යාපනය හදාරයි. චානක රැකියා සෙවීමට බොහෝ උත්සාහ ගනු ලැබුවද අවසානයේ එය ඉටු කර ගැනීමට නොහැකි වී ඇත.ගංගොඩගම මහා විද්‍යාලයෙන් සාමාන්‍ය පෙළ සමත් වී ඇති අතර පසුව වෙළෙඳාම් කටයුතු සිදු කොට ඇත. වයස අවුරුදු 23 ක් වයසැති උදයංගගේ සිය පියා විදුලි සැර වැදී මිය ගොස් ඇත.පිරිමි සහෝදරයන් දෙදෙනෙකු සහ තවත්ගැහැණු සහෝදරියන් දෙදෙනෙකු උදයංගට සිටී. වෙළෙඳාම් කිරීමෙන් පසුව ත්‍රිරෝද රථ සේවයේ යෙදී සිට ඇති අතර පසුව මෙම පතල් රස්සාවට ගොස් ඇත. මේ පතලේ හත් දෙනෙකු සේවයේ යෙදී සිට තිබේ.මේ සිද්ධියෙන් පසුව මේ තරුණයන් බේරා ගැනීමට උත්සාහ කළ ඩබ්ලිව්. පී. ප්‍රේමසිරි මහතා දැක්වූයේ මෙවන් අදහසකි. ‘කවුරුවත් මේ වැඩේට බැස්සේ නැහැ. මාත් සමග ඔවුන් හිතවත්. අපිට බේරා ගන්න යැයි ඔවුන් කෑ ගැසුවා. මම සියලු උත්සාහ දැරුව ද සියල්ල අසාර්ථක වුණා’..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121815</link>
    <topic>අනුරපුර මුස්ලිම් පල්ලියක හදිසි ගින්නක්</topic>
    <author>ගයාන් රාජපක්‍ෂ</author>
    <content>අනුරාධපුර මොහිදින් ජුම්මා මුස්ලිම් පල්ලිය ගබඩා සංකීර්ණයේදී ඊයේ (17) පෙරවරුවේ හදිසියේ ගින්නක් හට ගැනිණි.මෙම ගින්න පෙරවරු 8.00 ට පමණ හටගෙන තිබේ. ගින්නෙන් මුස්ලිම් පල්ලි ගබඩා සංකීර්ණයේ ඇති එක් ගබඩාවක් සම්පූර්ණයෙන්ම විනාශයට පත්ව තිබේ.ගබඩාවේ තිබූ බිත්ති ආලේපන තීන්ත ඇතුළු පල්ලිය සතු අනෙකුත් උපකරණ මෙම ගින්නෙන් විනාශයට පත්ව ඇත. අනුරාධපුර මහ නගර සභාවේ ගිනි නිවන ඒකකයේ නිලධාරීන්ගේ මැදිහත්වීම මත ඇතිවන්නට ගිය අනතුර මැඬපවත්වා ගන්නට හැකිව තිබේ.ගින්නෙන් විනාශයට පත් වූ උපකරණ පිළිබඳව වටිනාකමක් මේ වන තෙක් ගණන් බලා නොමැති අතර ගින්න ඇතිවන්නට හේතුව මෙතෙක් අනාවරණය වී නොමැත.සිද්ධිය පිළිබඳව වැඩිදුර පරීක්‍ෂණ කටයුතු අනුරාධපුර පොලිසිය විසින් සිදුකරනු ලබයි.  .</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121816</link>
    <topic>බේරුවලින් මුහුදු ගියබහුදින යාත්‍රාව අතුරුදන්</topic>
    <author>කළුතර විශේෂ - සැම්සන් පේ‍්‍රමසිරි</author>
    <content>බේරුවල වරායෙන් මුහුදු ගිය තවත් බහුදින ධීවර යාත්‍රාවක් අතුරුදහන් වී තිබේ.මෙසේ අතුරුදන් වී ඇත්තේ ලක්මිණි 3 නැමැති ධීවර යාත්‍රාවයි. එහි ධීවර කාර්මිකයන් හය දෙනෙකු සිටි බැව් යාත්‍රාවේ හිමිකරු වන කළුතර කටුකුරුන්දේ පදිංචි ලක්ප්‍රිය කුමාර සිල්වා මහතා දිනමිණට කීය.ඔවුන් මුහුදු ගොස් ඇත්තේ නොවැම්බර් මස 2 වැනිදාය. නොවැම්බර් 28 වැනිදා ඔවුන් සමග සම්බන්ධතා පැවැත්වූවද ඉන් පසුව මෙතෙක් කිසිදු තොරතුරක් දැන ගැනීමට නොහැකි වී ඇතැයිද කුමාර සිල්වා මහතා පැවසීය. අතුරුදහන්වූ ධීවර යාත්‍රාවේ ගමන් කර ඇත්තේ කළුතර කලමුල්ලේ පදිංචි ඒ. ශාන්ත (34) සංජීව සිල්වා (34) ඒ. සී. නිශාන්ත (35) පයාගල පදිංචිකරුවන් වූ වයි. ඒ. නිරෝෂන් (37) වයි. ඒ. ආරෝෂන (32) හා කොස්ගොඩ පදිංචිකරුවකු වූ සමන් මෙන්ඩිස් (50) යන ධීවර කාර්මිකයන් හය දෙනාය.මේ පිළිබඳව ධීවර දෙපාර්තමේන්තුවට හා අදාළ අංශවලට දැනුම් දී ඇති බවද යාත්‍රාවේ හිමිකරුවන ලක්ප්‍රිය කුමාර සිල්වා මහතා වැඩිදුරටත් පැවසීය.මේ අතර නොවැම්බර් මස බේරුවලින් මුහුදු ගොස් ඇති ධීවරයින් හය දෙනෙකු රැගත් තවත් ධීවර යාත්‍රාවක් අතුරුදහන් වී තිබේ.එහි සිටි ධීවරයන් දෙදෙනෙකු සෝමාලියා මුහුදු කොල්ලකරුවන් විසින් පැහැරගෙන ගොස් ඇති බවට දැන් වාර්තා වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121817</link>
    <topic>දම්පේ තුඩුවේ භූගත ගුහාවකින්මත්පැන් තොගයක් සොයාගනී</topic>
    <author>බොරලැස්ගමුව සමූහ සෙනෙවිරත්න කහටපිටිය</author>
    <content>ඉදිරි නත්තල් හා අවුරුදු සමයේ බෙදා හැරීමට සුදානම් කර පිළියන්දල දම්පේ තුඩුව ප්‍රදේශයේ ගෙවත්තක රහසිගත භූගත ගුහාවක සඟවා තිබූ අනවසර මත්පැන් ඩ්‍රෑම්ස් 360 බැගින් අසුරා තිබූ පෝර උර 21ක තිබූ කසිප්පු ස්පී‍්‍රතු ඩ්‍රෑම්ස් 7560ක් සමඟ පුද්ගලයකු සැකපිට අත්අඩංගුවට ගත් බව පොලීසිය පවසයි.සැකකරු පිළියන්දල තුඩුව මඩපාත පදිංචි වයස (38) ක අයෙකු වන අතර මීට පෙර ද මෙවැනි වැරැදි වලට දඬුවම් ලැබූ අයෙකු වන අතර මෙලෙස රැගෙන එන කසිප්පු ඉදිරි නත්තල් හා අවුරුදු සමයේ පිළියන්දල, මොරටුව, මහරගම, බොලැස්ගමුව, දෙහිවල යන ප්‍රදේශවල බෙදාහැරීමට නියමිතව තිබූ බවත් තොරතුරු අනාවරණය වී ඇත.පිළියන්දල පොලිස් ස්ථානාධිපති ප්‍රධාන පොලිස් පරීක්ෂක මහේෂ් බණ්ඩාර මහතා වෙත ලද තොරතුරකට අනුව අපරාධ අංශ ස්ථානාධිපති උප පොලිස් පරීක්ෂක නන්දවීර මහතාගේ උපදෙස් පරිදි පොලිස් සැරයන් නවරත්න, පොලිස් කොස්තාපල් මදුසංක, හේරත්, කසුන්, ඉරේසිංහ, ගුණවර්ධන යන නිලධාරීන් මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121818</link>
    <topic>මුහුදු ඌරන් ඇල්ලූ ධීවරයන් දෙදෙනකු හමුදා අත්අඩංගුවට</topic>
    <author/>
    <content>දුර්ලභ ගණයේ මුහුදු ජීවින් විශේෂයක් ලෙස සැලකෙන මුහුදු ඌරන් දෙදෙනකු දඩයම් කළ ධීවරයින් දෙදෙනෙක් දෙසැම්බර් මස 15 වන දින මන්නාරම “ වන්කාලෙයිපාදු” ධීවර නිරීක්‍ෂණ ස්ථානගත කිරීමේදී උතුරු මැද නාවික විධානයට අයත් “ ගජබා “ නාවික කඳවුරට අනුයුක්ත නාවික භට පිරිසක් අත්අඩංගුවට ගන්නා ලදී.ලෝකයේ මුහුදු ජීවින් අතරින් රතු දත්ත ලැයිස්තුවට ඇතුලත් කොට ඇති මෙම ජීවි විශේෂය වඳවීයාමේ තර්ජනයට ලක්වූ සත්ත්ව කොට්ඨාසයකි. නාවික හමුදාව අත්අඩංගුවට ගත් ධීවරයන් සහ ඔවුන් දඩයම් කළ මුහුදු ජීවින් වැඩිදුර පරීක්‍ෂණ සඳහා මන්නාරම ධීවර පරීක්‍ෂක වෙත භාර දී ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121819</link>
    <topic>මුදල් වංචාවකට හාරිස්පත්තුව ප්‍රා. සභා මන්ත්‍රී මහනුවර දී අත්අඩංගුවට</topic>
    <author>ඉන්දික පොල්කොටුව</author>
    <content>විදේශ රැකියා ලබා දෙන බවට පොරොන්දුවී රුපියල් ලක්ෂ විසිපහක පමණ මුදලක් වංචා කළ බවට සැක පිට හාරිස්පත්තුව ප්‍රාදේශීය සභා මන්ත්‍රීවරයකු (උප සභාපති ) මහනුවර කොට්ඨාස විශේෂ අපරාධ හා වංචා විමර්ශන ඒකක මගින් ඊයේ (17) මහනුවරදී අත්අඩංගුවට ගනු ලැබීය.කොරියාවේ හා ලිබියානු රාජ්‍යයන්හි රැකියා ලබා දෙන බවට පොරොන්දු වී හල්ඔලුව හා මැණික්හින්න ප්‍රදේශවල පුද්ගලයන් හරහා මේ මුදල් ලබාගනිමින් සැකකරු මුදල් වංචාව කැර ඇත.ඒ අනුව මැණික්හින්න ප්‍රදේශයේ පුද්ගලයා මගින් රුපියල් 15,80,000ක මුදලක්ද හල්ඔලුව ප්‍රදේශයේ පුද්ගලයා මගින් රුපියල් 810,000ක මුදලක්ද සැකකරු වංචා කැර ඇතැයි පොලිසිය පවසයි.මහනුවර කොට්ඨාස විශේෂ අපරාධ හා වංචා විමර්ශන ඒකකයේ ස්ථානාධිපති පොලිස් පරීක්ෂණ ඉන්දුල ඇතුලත්මුදලි මහතාගේ මෙහෙයවීමෙන් මෙහි වැඩිදුර පරීක්‍ෂණ පැවැත්වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121820</link>
    <topic>විදුලිබල මණ්ඩල සේවකයන්ටසියලු දීමනා ලබා දී තිබෙනවා</topic>
    <author>චමීර ඇල්ලදෙණිය</author>
    <content>විදුලිබල මණ්ඩලයේ සේවකයන්ට පසුගිය වසරවලදී ලබාදුන් දීමනා සියල්ල ලබාදීමට විදුලිබල හා බලශක්ති අමාත්‍යාංශය පියවර ගෙන තිබෙන බව විදුලිබල මණ්ඩලයේ ජාතික සේවක සංගමය පවසයි.විදුලිබල ඇමැතිවරයා මණ්ඩලයේ සේවකයන්ට ලබාදුන් පොරොන්දු මේ වන විට ඉටුකරමින් තිබෙන බවද මණ්ඩලයේ ජාතික සේවක සංගමයේ ලේකම් ජී. විජේසේකර මහතා ‘දිනමිණ’ ට පැවැසීය.එහෙත් 2009 වසරේ මාස දහයක හිඟ දීමනා තවමත් ගෙවා නැති බව පවසන විජේසේකර මහතා එම මුදල ද කඩිනමින් ගෙවීමට පියවර ගන්නා ලෙසද ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121821</link>
    <topic>ලියම් ෆොක්ස්ගේ ගමනපෞද්ගලික එකක්</topic>
    <author/>
    <content>දෙසැම්බර් 18 වන දින ලක්ෂ්මන් කදිර්ගාමර් අනුස්මරණ දේශනය පැවැත්වීම සඳහා එක්සත් රාජධානියේ ආරක්ෂක රාජ්‍ය ලේකම්, ආචාර්ය ලියම් ෆොක්ස් මහතා ශ්‍රී ලංකාවට නොපැමිණෙන බව වාර්තා වී තිබීම සම්බන්ධයෙන් විමසීම් ගණනාවක් විදේශ කටයුතු අමාත්‍යාංශය වෙත ලැබී ඇතැයි එම අමාත්‍යාංශය පවසයි.මෙම දේශනය පැවැත්වීම සඳහා ආරාධනය කර ඇත්තේ ලක්ෂ්මන් කදිර්ගාමර් පදනම මගිනි. එම සංචාරය පෞද්ගලික ස්වභාවයේ එකක් වූවත්, සංචාරකයාගේ තත්ත්වය දේශනයේ ඇති වැදගත්කම පිළිබඳව සලකා බලා ආචාර්ය ලියම් ෆොක්ස් මහතාට අවශ්‍ය සන්ධාන සහාය හා ශ්‍රී ලංකාවේ නැවැතී සිටීමට සැලැසුම් කර ඇති කාලය තුළ පහසුකම් සලසා දීමටත් රජයේ අදාළ වෙනත් ආයතන සමඟ මෙම අමාත්‍යාංශය කටයුතු සලසා ඇත.ආචාර්ය ලියම් ෆොක්ස් මහතාගේ මෙම දේශනය වෙනත් දිනක පැවැත්වීම සඳහා ලක්ෂ්මන් කදිර්ගාමර් පදනම විසින් දින නියම කරන්නේ නම් අවශ්‍ය කටයුතු එලෙසින්ම සලසනු ලැබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121822</link>
    <topic>දින පහක් වයසැතිඅලි බබා ඥාතීන් බාරයට</topic>
    <author>මානෙල් පුෂ්ප කුමාරි</author>
    <content>දින 5 ක් වයසැති අලි පැටවකු අලි රැළට එක්කරවීමේ අපූර්වතම සිද්ධියක් අද (18) දින පෙරවරු 9.30 ට පින්නවල අලි අනාථාගාරයේදී සිදුකෙරේ.ආර්ථික සංවර්ධන අමාත්‍යාංශයේ අධ්‍යක්‍ෂ ජනරාල් සහ සත්වෝද්‍යානයේ අධ්‍යක්‍ෂ භාෂ්වර සේනාංක ගුණරත්න මහතාගේ උපදෙස් පරිදි මෙම අලි පැටවා අලි අනාථාගාරයේ අලි රැළට එක්කිරීම සිදුකෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121823</link>
    <topic>යුද අධිකරණ තීන්දු බලරහිත කරන ලෙසඉල්ලු පෙත්සමට විරෝධතා ගොනු කිරීම කල් යයි</topic>
    <author>ශිරෝමි අබයසිංහ</author>
    <content>පළමු යුද අධිකරණයේ තීන්දුව සහ දඬුවම බලරහිත කරන ආඥාවක් නිකුත් කරන මෙන් ඉල්ලමින් සරත් ෆොන්සේකා මහතා ඉදිරිපත්කර ඇති පෙත්සම වෙනුවෙන් විරෝධතා ඉදිරිපත් කිරීමට 2011 ජනවාරි 24 දක්වා අභියාචනාධිකරණ විනිසුරු රෝහිණි මාරසිංහ මහත්මිය වගඋත්තරකරුවන්ට ඊයේ (17) කල් දුන්නාය.යුද හමුදාපති ලුතිනන් ජනරාල් ජගත් ජයසූරිය පළමු යුද අධිකරණයේ සාමාජිකයින් වූ මේජර් ජනරාල්වරුන් වන එච්. එල්. වීරතුංග , ඒ. එල්. ආර්. විජේතුංග සහ ඩී. ආර්. ඒ. බී. ජයතිලක , අද්වකාත් විනිසුරු ඩබ්ලිව්. ජේ. එස්. ප්‍රනාන්දු මහත්වරුන් සහ නීතිපතිවරයා වගඋත්තරකරුවන් කරමින් මෙම පෙත්සම ඉදිරිපත් කර තිබිණි.මෙම පෙත්සම ඉතා ඉක්මනින් විභාගයට ගන්නා ලෙස පෙත්සම්කරු වෙනුවෙන් පෙනී සිටි සුදත් කල්දේරා මහතා අධිකරණයෙන් ඉල්ලීය.කඳවුරු නියෝග පිළි නොපැදීම සහ රාජද්‍රෝහි වචන භාවිතා කිරීම සම්බන්ධයෙන් ෆොන්සේකා මහතාට එරෙහිව පළමු යුද අධිකරණය පැවැත්විණි.යුධ හමුදාපතිවරයා, අද්වතාක් විනිසුරුවරයා සහ නීතිපතිවරයා වෙනුවෙන් නියෝජ්‍ය සොලිස්ටර් ජනරාල් එස්. රාජරත්නම් මහතා පෙනී සිටින බව රජයේ අධිනීතිඥ දීපාලි තිලකවර්ධන මහත්මිය අධිකරණයට කීය.අනෙකුත් වගඋත්තරකරුවන් වෙනුවෙන් එස්. එල්. ගුණසේකර සහ සංජීව ජයවර්ධන මහත්වරු පෙනී සිටියහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=n10121824</link>
    <topic>නව හෙද ව්‍යවස්ථාවෙන්නවකයන්ට වාසි රැසක්</topic>
    <author>සන්ධ්‍යා කරුණාරත්න</author>
    <content>නව හෙද ව්‍යවස්ථාව මගින් නවක හෙද හෙදියන්ට වාසි රැසක් ලැබී ඇතැයි රාජ්‍ය සේවා එක්සත් හෙද සංගමය පවසයි.ඒ අනුව හෙද සේවයට ඇතුළත් වන නව හෙද නිලධාරින්ට වසර 12 කින් පසුව පළමු පංතියට විභාගයකින් අනතුරුව ඇතුළත් වීමට අවස්ථාව ලැබී ඇතැයි එම සංගමයේ සභාපති මුරුත්තෙට්ටුවේ ආනන්ද හිමි පවසති.මෙතෙක් පැවති හෙද ව්‍යවස්ථාව යටතේ පළමු පංතියට ඇතුළත් වීම සඳහා හෙද නිලධාරියකුට වසර 23 ක් බලා සිටිය යුතු බවත් නව ව්‍යවස්ථාව යටතේ වසර 12 කින් පසුව එම පංතියට ඇතුළත් වීමට අවස්ථාව උදාකර ගැනීම හෙද සේවාව ලැබූ විශාල ජයග්‍රහණයක් බවත් උන්වහන්සේ ප්‍රකාශ කළහ.කැබිනට් අනුමැතිය ලැබූ නව හෙද ව්‍යවස්ථාව මේ වනවිටත් ගැසට් කිරීම සඳහා රජයේ මුද්‍රණාලයට යවා ඇති බව ද උන්වහන්සේ සඳහන් කළහ.නව හෙද නිලධාරියකුට වසර 12 කින් පසුව පළමු පංතියට ඇතුළත් වීමට අවසර ඇතත් එම විභාගය සඳහා පෙනී සිටීමට අකමැති අයෙක් වේ නම් වසර 20 කින් පසුව විභාගයක් නොමැතිව ඔහුට පළමු පංතියට ඇතුළත් වීමට අවස්ථාව ලැබීමද වාසියකි.පළමු පංතිය ලැබූ හෙද නිලධාරියකුට තවත් වසර 10 කින් පසුව අධි පංතියට උසස් වීමේ අවස්ථාව ද මෙම හෙද ව්‍යවස්ථාවෙන් ලැබී ඇති තවත් වාසියකි.හෙද සේවාවේ මෙතෙක් කල් නොතිබූ අධි පංති උසස් වීම ලැබීම ද හෙද සේවාව ලැබූ තවත් විශාල ජයග්‍රහණයක් බව පවසන උන්වහන්සේ මෙම නව හෙද ව්‍යවස්ථාව යටතේ නව වාසි රැසක් ලැබී ඇතැයි කීහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012181</link>
    <topic>යකඩ කර්මාන්ත ශාලාවේවිස දුමෙන් වැසියනට පීඩා</topic>
    <author>සිරි වාව්වගේ මාතර සංචාරක</author>
    <content>දිවුලපිටියේ කොටදෙණියාවේ යකඩ කම්හලකින් පිටවෙන විස දුම නිසා ප්‍රදේශවාසීන් අසීරුවට පත්ව ඇත. දිවුලපිටිය මහජන සෞඛ්‍ය පරීක්ෂකවරුන් මේ ගැන සොයා බැලීමට පැමිණෙද්දී දුම් පිට කිරීම නවතා දමන බව කියා ඇත.ප්‍රදේශයේ ප්‍රාදේශීය සභා මන්ත්‍රීවරයකු මේ සිද්ධිය දිවුලපිටිය ප්‍රාදේශීය සභාවටද දන්වා ඇත. අදාළ බලධාරීන්ගේ අවධානය මෙයට යොමු විය යුතුය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012182</link>
    <topic>වතුකරයේ තරුණ තරුණියන්ළාබාල වියේදීම විවාහයට</topic>
    <author>හල්දුම්මුල්ල සමූහ</author>
    <content>වතුකරයේ තරුණ තරුණියන් වයස මුහුකුරා යන්නටත් පෙර විවාහ වීමේ ප්‍රවණතාවයක් ඇතැයි වතුකරයේ ජනතාව කියති.මේ තත්ත්වය මත වයස 18 වන්නටත් පෙර විවාහ වූ විශාල පිරිසක් වතුකරයේ ජීවත් වන බව කියති.මේ අයට නිවාස ප්‍රශ්නය බෙහෙවින් බලපාන අතර මේ නිසා වතු නිවාස (ලයින්) කාමරවල නිතර ගැටුම් ඇති කරන තත්ත්වයකට මේ අය පත්ව සිටිති. ස්ථිර රැකියා නැතත් මේ පවුල්වල පුරුෂ පක්ෂය කොළඹ වෙළෙඳ සල්වල සේවය කරති.වතුකරයේ තරුණ තරුණියන්ට පවුල් සෞඛ්‍ය ගැන පුළුල් දැනුමක් ලබාදී අඩු වයසින් විවාහ වීමේ ගැටලු සහගත තත්ත්වය ඔවුන්ට පෙන්වා දීමට කටයුතු කළොත් මේ තත්ත්වය අඩු කර ගත හැකි වෙනු ඇතැයි වෘත්තිය සමිති පෙන්වා දෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012183</link>
    <topic>වයඹ පාසල්වල පහසුකම්නැංවීමට ලක්ෂ 360ක්</topic>
    <author>ප්‍රැන්සිස් වර්ණකුලසූරිය පොතුහැර විශේෂ</author>
    <content>වයඹ පළාත් පාසල්වල යටිතල පහසුකම් සංවර්ධනය සඳහා රුපියල් ලක්ෂ 360 ක මුදලක් වයඹ පළාත් සභාව වෙන් කර තිබේ.මේ යටතේ අධ්‍යාපන ආංශික සංවර්ධනය, නවෝද්‍යා පාසල් සංවර්ධනය සහ වතු පාසල් සංවර්ධනය සිදු කරන බව වයඹ ප්‍රධාන ඇමැති අතුල විජේසිංහ මහතා ප්‍රකාශ කර සිටියි.මේ වැඩසටහන සඳහා ලෝක බැංකුව හා ඒකාබද්ධ අරමුදල තුළින් මූල්‍ය පහසුකම් ලබාදී තිබේ. කුරුණෑගල සහ පුත්තලම දිස්ත්‍රික්ක දෙකේ අධ්‍යාපන ආංශික සංවර්ධනය සඳහා රුපියල් දස ලක්ෂ 160 ක් ලබාදී තිබේ.මීට අමතරව පළාත් නිශ්චිත සංවර්ධනය යටතේ රුපියල් දස ලක්ෂ 150 ක සංවර්ධන වැඩසටහන් පළාත් දෙක තුළ ක්‍රියාත්මක වේ.ඒකාබද්ධ අරමුදල යටතේ ක්‍රියාත්මක නවෝද්‍යා පාසල් සංවර්ධනය වෙනුවෙන් රුපියල් දස ලක්ෂ 35 වැය කෙරේ. වතු පාසල් සංවර්ධනය වෙනුවෙන් වෙන් කර ඇති මූල්‍ය ප්‍රතිපාදනය දස ලක්ෂ 15 කි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012184</link>
    <topic>හිරිකැටිය පැති බැම්මේඉදිකිරීම් ප්‍රමිතියකට නෑ</topic>
    <author>මතුගම සංචාරක</author>
    <content>බස්නාහිර පළාත් සභාවෙන් රුපියල් ලක්ෂ 15 ක් වැය කොට ඉදිකිරීම් ආරම්භ කළ පොල්ගම්පල – කුරුපිට මාර්ගයේ හිරිකැටිය පැති බැම්ම නියමිත ප්‍රමිතියකින් තොරව ඉදිකර නැති බව ප්‍රදේශවාසීහු චෝදනා කරති.මේ පැති බැම්මේ කොටසක් කැඩී බිඳී මාර්ගයේ කොටසක් සේදීයාමට ලක්වීම නිසා බස්, ලොරි, වෑන් ගමනාගමනය ඇන හිට ඇත. ප්‍රදේශවාසීන් දැඩි ප්‍රවාහන අපහසුතාවන්ට මුහුණ පා ඇත.මේ පැති බැම්ම නියමිත ප්‍රමිතීන්ට අනුව ඉදිකර නොමැති නිසා ස්ථාන කීපයක්ම පුපුරා ගොස් ඇත.ඉදිකිරීම් අවසන් කළද සුළු කාලයකින් බැම්ම පෙරළී යාමට ඉඩ ඇති බව ප්‍රදේශවාසීහු කියති.මේ මාර්ගයේ ගමනාගමනය අවහිරවීම හේතුවෙන් දැනට ගමන් කළ හැක්කේ ත්‍රිරෝද රථයක් පමණි.මේ මාර්ගයේ වැඩ ආරම්භ කොට මාස ගණනක් ඉක්ම ගොස් ඇතත් කොන්ත්‍රාත්කරුවන් එය අතරමග නවතා දමා ඇත.මාර්ගයේ පස් ගල් ගොඩවල් දමා ඇති නිසා සම්පූර්ණ මඩවලක් බවට පත්ව ඇත.අගලවත්ත ප්‍රාදේශීය සභා මන්ත්‍රී චන්ද්‍රපාල විදානාරච්චි මහතාමේ පැති බැම්ම බැඳීමට රුපියල් ලක්ෂ 50 මුදලක් ලබාදී තිබෙනවා. ප්‍රමිතින්ට අනුව ඉදිකර නැහැ. මෙය නැවත කැඩී ගියොත් බලපාන්නේ ප්‍රදේශයේ ජනතාවට. නියමිත ලෙස ප්‍රමිතීන්ට ඉදිවෙලා නැහැ. මෙය ජාතික අපරාධයක්.පොල්ගම්පල කුරුපිට මුර්ති ශිල්පි එම්. එම්. ගුණපාල මහතා - මේ පැති බැම්ම ඉදිකරන්න ගිහින් අපි අද දැඩි අපහසුතාවයන්ට මුහුණ පා මාර්ග කොටස කඩා වැටිලා තවදුරටත් මේ තත්වය පැවතුනහොත් අසල බෝක්කුවද කඩා වැටීමේ අවදානමක් පවතිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012185</link>
    <topic>රඹුක්කන කෙසෙල්කැන් පොළේ වෙළෙඳාම දවසින් – දවස අඩුවෙන ලකුණු</topic>
    <author>රඹුක්කන උතුර සමූහ – විපුල එස්. කුමාරතුංග, රඹුක්කන මධ්‍යම – ඇන්තනී ජයමාන්න</author>
    <content>අතීතයේ කෙසෙල්වලට ප්‍රසිද්ධ නිසාම රඹකැන්පුරය නමින් හඳුන්වනු ලැබූ රඹුක්කන ප්‍රදේශයේ කෙසෙල් වගාවට අද වන විට නරක කාලයක් ලබා ඇතැයි කෙසෙල් වගාකරුවෝ මෙන්ම ව්‍යාපාරිකයෝ පෙන්වා දෙති.දශක ගණනාවකට උරුමකම් කියන රඹුක්කන කෙසෙල් කැන් පොළ අද ජනතාවගෙන් ඈත්ව යමින් පවතී.රඹුක්කන මොට්ටප්පුලියේ පදිංචි පී. ආර්. තිලකේ මහතාමම කෙසෙල් වගා කරුවන්ගෙන් සහ පොළෙන් කෙසෙල් මිලදී ගන්නවා. ඒවා තමයි පිට පළාත්වලින් එන වෙළෙන්දන්ට අලෙවි කරන්නේ. ඉස්සර වාගේ වෙළෙන්දෝ එන්නේ නෑ. ඉස්සර නම් උඩරට පළාත්වලින් සහ කොළඹින් වෙළෙන්දෝ ආවා. ඒ අය අද වගේ නොවේ ලොකු මුදලක් ගෙවලා තමයි කෙසෙල් කැන් අරන් ගියේ.අද පැය දෙක තුනක් ඉදලා තමයි කසෙල් කැන් ටික දෙන්න වෙන්නේ. අනෙක කෙසෙල් වගාව සෑම තැනකම සාමාන්‍ය ආකාරයට සිදුකරනවා. ඒ නිසා කෙසෙල්වලට එදා තිබූ ඉල්ලුම අද නෑ.රඹුක්කන දුම්රිය පොළ මාර්ගයේ කෙසෙල් කැන් පොළ පැවැත්වීමෙන් සඳුදා දින කොළඹ, නුවර ආදී පිට පළාත්වල රැකියා සඳහා ගමන් කරන මගීන්හට නිසි වේලාවට දුම්රියට යෑමට මාර්ගය අවහිර වන අවස්ථාවන්වලට ද මුහුණපෑමට සිදුවෙන බවද චෝදනා ඇත.රඹුක්කන කෙසෙල්කැන් පොළ ආරම්භ කළ ධර්මදූත මධ්‍යස්ථාන ඉදිරිපිට භූමියේ සිවුමහල් ප්‍රාදේශීය සභා ගොඩනැඟිල්ල ඉදිවීමත් සමඟ පොළ දුම්රියපොළ මාර්ගයට ගැනීමට සිදුවීම නිසා මේ තත්ත්වය උදාවී තිබේ.රඹුක්කන අලවත්ත පදිංචි ඩබ්ලිව්. ඩබ්ලිව්. ගුණදාස මහතාමුලදී නම් පොළට කෙසෙල්කැන් වැඩි වශයෙන් ආවා. නමුත් අද එතරම් ප්‍රමාණයක් එන්නේ නෑ. වෙළෙන්ඳන් එනවා අඩුයි. හරියට අතින් කාලා හරක් බලනවා වාගේ තමයි අද පොළේ තත්ත්වය අපිට පොළ කොහේ තිබුණත් ගැටලුවක් නෑ.කෙසෙල්කැන් පොළේ බදුකරු අයි. ජී. මානවසිංහ මහතා1994 අවුරුද්දේ තමයි පොළ බදු ගත්තේ අවුරුද්දකට රුපියල් තුන්ලක්‍ෂ දහදාහක මුදලක් සභාවට ගෙවනවා. මසකට එය රුපියල් තිස්දාහක් වෙනවා. මසකට පොළවල් හතරයි. කැනකට රුපියල් දහයක් අයකරනවා. එක් පොළකට කැන් 700, 800ක් විතර එනවා. දැනට පොළ තිබෙන ස්ථානයේ ඉඩකඩ මදි. වැසිකිළි පහසුකම් නෑ.රඹුක්කන ප්‍රාදේශීය සභාවේ සභාපති අතුල හදගම මහතාවත්මන් කෙසෙල්කැන් පොළ දුම්රිය පොළ පාරේ පවත්වාගෙන යන්නේ තාවකාලිකවයි. නගර සංවර්ධනය යටතේ පුරන්වූ කුඹුරු අක්කර පහක් අත්පත් කරගෙන තියෙනවා. කෙසෙල් කැන් පොළත්, එළවුළු පොළත් එහි ඉදිකිරීමට සැලසුම් කර තිබෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012186</link>
    <topic>තඹදොළ ඇල්ල ප්‍රදේශයසංචාරක කලාපයක් කිරීමට පියවර</topic>
    <author>බදුරලිය සමූහ රත්නසිරි ගමඇතිගේ</author>
    <content>පොලේගම්පොළ තඹදොළ ඇල්ල හා ඒ ආශ්‍රිත ප්‍රදේශය සංචාරක ආකර්ෂණයක් ඇති කලාපයක් බවට පත්කිරීමට පියවර ගන්නා බව අගලවත්ත ප්‍රාදේශීය සභාවේ සභාපති චාමින්ද රණවක මහතා කීවේය.මේ කටයුත්ත නිසි හා සැලසුම් සහගත වැඩපිළිවෙළක් ලෙස ක්‍රියාවට නැගීම මඟින් සෘජු හා වක්‍ර රැකියා අවස්ථා රැසක් ඇතිකළ හැකි බවත් ප්‍රාදේශීය සභා බලප්‍රදේශය ඇතුළත ඇති තවත් මෙවැනි රමණීය ස්ථාන හඳුනා ගැනීමට අවධානය යොමුකරන බවත් සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012187</link>
    <topic>මාස්පොත ප්‍රා. ලේකම් කාර්යාලයවයඹින් මුල්තැනට</topic>
    <author>තිලකරත්න ලියනපටබැඳී - පොල්ගහවෙල සමූහ</author>
    <content>මෙවර ඵලදායිතා තරගාවලියෙන් වයඹ පළාතේ හොඳම ප්‍රාදේශීය ලේකම් කාර්යාලය ලෙස මාස්පොත ප්‍රාදේශීය ලේකම් කාර්යාලය තේරී පත්වී ඇත. මෙයට අමතරව ශ්‍රී ලංකාවේම ප්‍රාදේශීය ලේකම් කාර්යාල 330 අතුරින් මෙම ලේකම් කාර්යාලය දෙවන තැනටද පත් විය.ග්‍රාම නිලධාරී වසම් 33 කින් හා පවුල් 10000 දහසකින් මාස්පොත කොට්ඨාසය යුක්තයි.වයඹ පළාතේ ප්‍රාදේශීය ලේකම් 46 න් ප්‍රථම ස්ථානයට මාස්පොත ප්‍රාදේශීය ලේකම් කාර්යාලය පත් කිරීමට සුවිසල් කාර්යභාරයක් ඉටු කරන ලද්දේ එහි ප්‍රාදේශීය ලේකම් බන්දුල ජයසිංහ මහතාය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012188</link>
    <topic>මිනුවන්ගොඩ කළුගල් භාණ්ඩනිෂ්පාදකයන්ට ගැටලු රැසක්</topic>
    <author>බර්ටි ලයනල්</author>
    <content>මිනුවන්ගොඩ ප්‍රාදේශීය ලේකම් කාර්යාලයීය බල ප්‍රදේශයේ ගල්කන්ද හොරව්පැල්ල බෝධි පිහිටුවල ප්‍රදේශයේ පාරම්පරිකව කළුගල් භාණ්ඩ නිෂ්පාදනය කරන ජනතාවට සහන ලබා දෙන්නැයි ඉල්ලති.බෝධි පිහිටුවල 105 / 05 කන්ද කොළණිය කළුගල් වලේ සේවකයෝ තමන්ගේ අසීරුතා පිළිබඳ මෙසේ කීය.පාරම්පරිකවම මිරිස්ගල් ගල්වංගෙඩි බෙහෙත්ගල් නිෂ්පාදනය කරලයි අපි ජීවත් වෙන්නේ. අපිට වෙන කරන්න දෙයක් නෑ.මේ රස්සාව හරි භයානකයි. අනාරක්ෂිතයි. කෑලි ඇස්වලට වැදිලා ඇස් අඳ වෙච්ච අයත් ඉන්නවා. ඒ අය අසරණ වෙලා ඉන්නවා. අපිට කිසිම ආරක්ෂණ ක්‍රමයක් නෑ.අපි ගල් වළක් සොයා ගත්තොත් ගලපාදා ගන්න වළ කපල ඒ පස්ටික ගිහින් දාන්න බෑ. දඩ ගහනවා. අපට මහා සල්ලි නෙවෙයි ඕන කරන්නේ. ඔය වාගේ දේවල්වලට රජයෙන් සහන ලබා දෙන්න දැන් ගල් වැඩ කරන අය හුඟදෙනෙක් මේ රස්සාව අතඇරලා දාලා ගිහින් අපෙන් පස්සෙ ඉන්නෙ අයට මේ කර්මාන්තය කරන්න මීට වඩා ගැටලු එනවා.කළුගල් පුපුරවගන්න තියන වෙඩි කරල්වල මිල ඉහළයි. ගල් කඩන කටු කුඤ්ඤ හදාගන්නෙත් අපිමයි. ඒව හදාගන්න පාවිච්චි කරන වානේ කම්බි වල මිල වැඩියි.මිරිස් ගල් අලෙවි වීම අඩු වෙලා.අසරණ වෙලා සිටින අපිට සහනයක් ලබා දෙනවා නම් කඩා වැටීමට යන අපේ පාරම්පරික කළුගල් කර්මාන්තයට යහපතක් වෙනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r1012189</link>
    <topic>ඉංගිරියේ වැලි හිඟයි</topic>
    <author>ඉංගිරිය මධ්‍යම සමූහ</author>
    <content>අධික වර්ෂාව නිසා ඉංගිරිය හා අවට ප්‍රදේශවල උග්‍ර වැලි හිඟයක් පවතී. කළු ගඟ පිටාර ගැලීම නිසා ගඟේ වැලි ගොඩ දැමීම නතර වී ඇති අතර වැලි ඛ්යුබ් එකක මිල රු. 8000 – 10000 දක්වා ඉහළ ගොස් ඇත. වැලි හිඟ වීම නිසා ගොඩනැඟිලි ඉදිකරන්නන් මෙන්ම එම කර්මාන්තයෙන් දිවි රැක ගත් අය ද ඉමහත් අපහසුතාවයට පත්ව සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r10121810</link>
    <topic>වාද්දුව පොදු වෙළෙඳ සලමිහිපිට අපායක්</topic>
    <author>පාණදුර සමූහ කපිල සෝමරත්න</author>
    <content>වාද්දුව පොදු වෙළෙඳ සල මිහිපිට අපායක් බවට පත්වී ඇත. මේ බව මේ ස්ථානයෙන් බඩු බාහිරාදිය සහ මස් මාළු මිලදී ගැනීමට පැමිණෙන ජනතාවට පෙනී ගියත් පාණදුර ප්‍රාදේශීය සභාවට බව කියති.මැසි මදුරුවන් හා නිල මැස්සන් සහ පණුවන් ආහාරයට ගන්නට එන සතුන්ගේ වාසස්ථානයක් බවට මේ ස්ථානය පත්වී ඇත. මෙහි දුර්ගන්ධය වාද්දුව පොලිස් ස්ථානයේ නිවාස සංකීර්ණයේ නිවැසියන්ට මෙන්ම අසල්වැසියන්ට ද දැනෙන බව අසල්වැසියෝ කියති.මේ පොදු වෙළෙඳ සල පරීක්ෂා කිරීමට පසුගියදා බස්නාහිර පළාත් සෞඛ්‍ය දේශීය වෛද්‍ය ළමා රක්ෂණ කාන්තා සහ සුබ සාධන ඇමැති ජගත් අංගගේ මහතා ද ගියේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=r10121811</link>
    <topic>කළුතර ව්‍යාපෘතිවලටරු. කෝටි 81ක්</topic>
    <author>මතුගම සංචාරක</author>
    <content>කළුතර දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් ජාතික සවිය ගම නැඟුම සංවර්ධන ව්‍යාපෘති ක්‍රියාත්මක කිරීම සඳහා රුපියල් කෝටි 81ක මුදලක් ආර්ථික සංවර්ධන අමාත්‍යාංශයෙන් ලබා දී ඇත.මේ ව්‍යාපෘති ප්‍රාදේශීය ලේකම් බල ප්‍රදේශවල ක්‍රියාත්මක කිරීම මේ දිනවල සිදු කෙරේ.මේ ව්‍යාපෘතිවලින් වැඩි ප්‍රමාණයක් මාර්ග කොන්ක්‍රීට් කිරීමේ මාර්ග අලුත්වැඩියාවන් බව ප්‍රාදේශීය ලේකම්වරු කියති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012181</link>
    <topic>ශ්‍රී ලංකාව රන් පදක්කම් 49ක් දිනා තෙවැනි තැනට</topic>
    <author>ප්‍රින්ස් ගුණසේකර</author>
    <content>මැලේසියාවේ ක්වාලාලාම්පූර්හි පැවැති ආසියානු ප්‍රවීණයන්ගේ මලල ක්‍රීඩා උළෙලේදී ශ්‍රී ලංකාවට රන් පදක්කම් 49 ක් හිමි විය. එයට අමතරව රිදී පදක්කම් 63 ක් හා ලෝකඩ පදක්කම් 75 ක් දිනා ගැනීමට ශ්‍රී ලංකා ක්‍රීඩක ක්‍රීඩිකාවෝ සමත් වූහ.මේ තරගාවලියට ආසියාවේ රටවල් 19 ක් එක්වූ අතර ශ්‍රී ලංකාවට තෙවැනි ස්ථානය හිමි විය. රන් පදක්කම් 112 ක්, රිදී පදක්කම් 120 ක් හා ලෝකඩ පදක්කම් 117 ක් දිනා ගත් ඉන්දියාව පළමු තැනටත්, රන් පදක්කම් 90 ක්, රිදී පදක්කම් 56 ක් හා ලෝකඩ පදක්කම් 30 ක් දිනාගත් ජපානය දෙවැනි තැනටත් පත් වූහ.ශ්‍රී ලංකාවට පහළින් චීන තායිපේ, තායිලන්තය, මලයාසියාව, චීනය, ඉන්දුනීසියාව, කසකස්තානය, හොංකොං, සිංගප්පූරුව වැනි රටවල් සිටිති. වයස අවුරුදු 35 සිට 90 දක්වා වයස් කාණ්ඩ 12 ක් යටතේ කාන්තා හා පිරිමි වශයෙන් තරග පැවැත්වුණි.අවුරුදු 35 ත් 39 ත් අතර ක්‍රීඩකයෝ ශ්‍රී ලංකාවට රන්පදක්කම් 12 ක් දිනා දුන් අතර ජී. එන්. කරුණාතිලක මීටර් 800, මීටර් 1500 හා මීටර් 3000 බාධක දිවීමෙන්, එස්. චන්ද්‍රසේන මීටර් 200 හා 400 තරගවලින්, රොෂාන් බණ්ඩාර (මීටර් 400 කඩුලු පැනීම) ඩබ්ලිව්. ඒ. එස්. පී. චන්ද්‍රපාල (මීටර් 5000), ශාන්ත කුමාර (උස පැනීම), කේ. ඩී. එස්. ප්‍රනාන්දු (හෙල්ල විසි කිරීම), එස්. ද සොයිසා සිරිවර්ධන (දුර පැනීම), පී. ඩී. නෙල්සන් (තුම්පිම්ම) හා මීටර් 400 x 4 ඉසව්වෙන් රන් පදක්කම් හිමි වූහ.අවුරුදු 40 – 44 ත් අතර ක්‍රීඩිකාවෝ රන් පදක්කම් 6 ක් දිනා ගත් අතර ඩබ්ලිව්. ඒ. වී. වෙල්පහල මීටර් 400 හා 800 කඩුලු පැනීමෙන් රන්පදක්කම් 2 ක් දිනා ගත්තාය. ඩබ්ලිව්. එම්. ටී. කුමාරි කව පෙත්ත හා යගුලිය ඉසව්වලින් රන්පදක්කම් 2 ක්, ඩී. ජේ. රණවීර (උස පැනීම), හා ආර්. එම්. මංගලිකා (තුම්පිම්ම) රන් පදක්කම් දිනා ගත්හ.අවුරුදු 40 – 44 ත් අතර ක්‍රීඩකයෝ රන් පදක්කම් 4 ක් දිනා ගත් අතර ආර්. එම්. ටී. රත්නායක මීටර් 800 හා 1500 ඉසව් වලින් රන් පදක්කම් දිනා ගත්තේය. එයට අමතරව කේ. විජේපාල මෙන්ඩිස් (මීටර් 400 කඩුලු පැනීම) හා ඩී. සී. පී. අමරසිංහ (හෙල්ල විසි කිරීම) රන් පදක්කම් හිමි කර ගත්හ.අවුරුදු 55 – 59 අතර ක්‍රීඩකයෝ රන් පදක්කම් 4 ක් දිනූ අතර එන්. වික්‍රමාරච්චි (මීටර් 400) ජේ. එල්. ජී. වීරසිංහ (මීටර් 400 කඩුලු පැනීම) හා මීටර් 100 x 4 , මීටර් 400 x 4 සහය දිවීම් ඉසව් වලින්ද රන් පදක්කම් හිමි විය.අවුරුදු 50 – 54 අතර ක්‍රීඩිකාවෝ රන් පදක්කම් 4 ක් හිමි කර ගත් අතර ශ්‍රියානි වීරසිංහ (කවපෙත්ත) කේ. ජී. ශ්‍රියානි (උස පැනීම) එම්. බීටා දමයන්ති (දුර පැනීම) හා මීටර් 100 ය 4 සහය දිවීමෙන් එම දක්ෂතා දැක්වූහ.අවුරුදු 60 – 64 කාන්තා ඉසව් වලින් ටී. අයි. එෆ්. කරුණාරත්න රන් පදක්කම් 2 ක් දිනා ගත්තේය. එයට අමතරව මීටර් 100 ය 4 හා මීටර් 400 ය 4 සහය දිවීමේ ඉසව් වලින් ශ්‍රී ලංකාවට රන් පදක්කම් 2 ක් හිමි විය.අවුරුදු 35 – 39 අතර කාන්තා තරගවලදී රේඛා දමයන්ති එදිරිසිංහ මීටර් 800 හා මීටර් 2000 බාධක දිවීමෙන් රන් පදක්කම් හිමි කර ගත්තාය. එයට අමතරව එම්. ඒ. ප්‍රියදර්ශනී (මීටර් 400) රන් පදක්කමක් දිනා ගත්තාය.අවුරුදු 45 – 49 පිරිමි අතර තරගවලදී ඒ. ජේ. ජයලාල් හෙල්ල විසි කිරීමෙන්ද එයට අමතරව මීටර් 100 x 4 මීටර් 400 x 4 සහය දිවීමේ ක්‍රීඩකයන් ද රන්පදක්කම් හිමි කර ගත්හ.අවුරුදු 45 – 49 කාන්තා තරගවලදී එච්. පද්මිණි (මීටර් 1500) හා දයානි පීරිස් (හෙල්ල විසි කිරීම) රන් පදක්කම් දිනා ගත්හ.අවුරුදු 50 – 54 පිරිමි මීටර් 100 බාධක දිවීමෙන් සුනිල් විල්ෆ‍්‍රඩ් අවුරුදු 55 – 59 කාන්තා මීටර් 200 තරගයේදී කේ. ඒ. වන්නිආරච්චි, අවුරුදු 60 – 64 පිරමි රිටි පැනීමේ තරගයේදී ඩබ්ලිව්. ජී. කුලවංශ, අවුරුදු 75 – 79 අතර පිරිමි තුම්පිම්ම ඉසව්වෙන් ආර්. ඒ. ගුණසේකර, අවුරුදු 70 – 74 කාන්තා මීටර් 200 තරගයේදී මල්ලිකා සචිතානන්ද, රන් පදක්කම් දිනා ගත්හ. අවුරුදු 65 – 69 අතර පිරිමි හා කාන්තා සහය දිවීමේ ක්‍රීඩක ක්‍රීඩිකාවන්ද ශ්‍රී ලංකාවට රන් පදක්කම් දිනා දුන්හ.මැලේසියාවේ බුකිට් ජලාල් ක්‍රීඩාංගණයේදී මේ තරගාවලිය පැවැත්වුණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012182</link>
    <topic>13 න් පහළ ක්‍රිකට් අර්ධ අවසන් පූර්ව වටයටකණ්ඩායම් 12ක්</topic>
    <author>ෆවුස් මොහොමඩ්</author>
    <content>ශ්‍රී ලංකා පාසල් ක්‍රිකට් සංගමය හා මාස්කොම් සමාගම එක්ව සංවිධානය කරනු ලබන අන්තර්පාසල් 13 න් පහළ රන් කැකුළු කුසලාන තරගාවලියේ පළමු හා දෙවැනි කොටසේ අර්ධ අවසන් පූර්ව වටය සඳහා සුදුසුකම් ලැබීමට කණ්ඩායම් 12 ක් සමත්වී සිටියි.අර්ධ අවසන් පූර්ව වටයට සුදුසුකම් ලැබීමේ තරග වටයේදී කණ්ඩායම් 32 ක් තරග 16 කට සහභාගි වීමට නියමිතව තිබූ අතර ඉන් තරග 12 ක් පසුගියදා නිමාවට පත්විය.එහිදී අම්බලන්ගොඩ ධර්මාශෝක විදුහල ලකුණු 162 කින් පරාජය කරමින් ගාල්ල රිච්මන්ඩ් විදුහල් ‘ඒ’ පිල ද වත්තල සාන්ත අන්තෝනි විදුහල ලකුණු 125 කින් පරාජය කිරීමට තර්ස්ටන් විදුහල් ‘ඒ’ පිලද පළමු කොටසෙන් අර්ධ අවසන් පූර්ව වටයට සුදුසුකම් ලැබීමට සමත් විය. කොළඹ රාජකීය විදුහල් ‘ඒ’ පිල කඩුලු 4 කින් පරාද වූ සාන්ත ජෝශප් ‘ඒ’ පිල ද කෝට්ටේ ජනාධිපති විදුහල් ‘ඒ’ පිල ලකුණු 7 කින් පරාජය කළ ගම්පහ බණ්ඩාරනායක විදුහල් ‘ඒ’ පිලද පළමු කොටසේ අර්ධ අවසන් පූර්ව වටයට සුදුසුකම් ලැබූ සෙසු කණ්ඩායම් වෙති.ආනන්ද විදුහල් ‘ඒ’ පිල ලකුණු 18 කින් පරාජය කළ සාන්ත පීතර විදුහල් ‘ඒ’ පිල ද ලකුණු 32 කින් ලුම්බිණි විදුහල පැරද වූ නාලන්දා විදුහල ද එම කොටසෙන්ම අර්ධ අවසන් පූර්ව වටයට පිවිසියේය.දෙවැනි කොටසේ තරග වටයේදී හොරණ තක්ෂිලා විදුහල කඩුලු 6 කින් පරාජය කළ ගාල්ල සාන්ත ඇලෝසියස් විදුහලත්, ගම්පහ බණ්ඩාරනායක විදුහල් ‘බී’ පිල කඩුලු 7 කින් පරාජය කළ සාන්ත ජෝශප් විදුහල් ‘බී’ පිලත් දෙවැනි කොටසේ අර්ධ අවසන් පූර්ව වටයට සුදුසුකම් ලබා ගැනීමට සමත් විය.කඩුලු 4 කින් කැලණිය ධර්මාලෝක විදුහල පරාජය කළ සාන්ත පීතර විදුහල් ‘බී’ පිල ද දෙවැනි කොටසේ අර්ධ අවසන් පූර්ව වටයට සුදුසුකම් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012183</link>
    <topic>රගර් ලෝක කුසලානයනවසීලන්තයට ඉල්ලමක්</topic>
    <author>වෙලිංටන් (ඒ. එන්. පී )</author>
    <content>ලෝක කුසලාන රගර් තරගාවලිය ආරම්භවීමට මාස 9 කට වැඩි කාලයක් තිබෙන අතර එය නවසීලන්ත ක්‍රීඩා ඉතිහාසයේ වැඩිම ආදායම් ලබන තරගාවලිය බවට දැනටමත් පත්වී ඇතැයි සංවිධායකයෝ පවසති." රග්බි නිව්සීලන්ඩ් 2011 " හී ප්‍රධාන විධායක මාර්ටින් ස්නේචන් පැවසුවේ ලබන වසරේ සැප්තැම්බර් 9 වැනිදා සිට ඔක්තෝබර් 23 වැනිදා දක්වා පැවැත්වෙන මේ තරගාවලියේ ප්‍රවේශ පත්‍ර 864,000 ක් අලෙවි වී අවසන් බවය. එම ප්‍රවේශ පත්‍ර අලෙවියෙන් උපයා ඇති මුදල අමෙරිකානු ඩොලර් මිලියන 122.5 කි.2005 වසර බ්‍රිතාන්‍ය හා අයිරිෂ් ලයන්ස් රගර් කණ්ඩායමේ සංචාරයේ ප්‍රවේශ පත්‍ර අලෙවියෙන් අමෙරිකානු ඩොලර් මිලියන 24 ක වාර්තාගත ආදායමක් එවකට නවසීලන්තය අත්කර ගත්තේය.මෙවර එම වාර්තාව ඉක්මවා ගොස් ඇති අතර ප්‍රවේශ පත්‍ර මිලියන 1.45ක් ලබන වසරේ ලෝක කුසලාන රගර් තරගාවලිය සඳහා අලෙවි කිරීමට සැළසුම් කළ බව ස්නේචන් සඳහන් කළේය.ඉන් අපේක්‍ෂිත ආදායම ඩොලර් මිලියන 268 කි.රගර් තරගාවලිය සඳහා විදේශීය අමුත්තන් 85,000ක් නවසීලන්තයට පැමිණෙනු ඇතැයි බලාපොරොත්තු වන බව ස්නේචන් වැඩි දුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012184</link>
    <topic>ජොන්සන්ගෙන් විශිෂ්ට පන්දු යැවීමක්</topic>
    <author/>
    <content>විශිෂ්ට පන්දු යැවීමක නිරත වූ ඔස්ට්‍රේලියාවේ මිචෙල් ජොන්සන් ලකුණු 38 කට එංගලන්ත පිතිකරුවන් 6 දෙනකු දවාලමින් තුන්වැනි ටෙස්ට් තරගයේ දෙවැනි දිනයේදී එංගලන්ත ඉනිම ලකුණු 187 කට සීමා කිරීමට සිය දායකත්වය ලබා දුන්නේය.පළමු දිනයේදී ඔස්ට්‍රේලියාව ලකුණු 268 කට දවාලූ එංගලන්තය කඩුලු කිසිවක් නොදැවී ලකුණු 29 ක් වාර්තා කර සිටියදී දෙවැනි දිනයේ තරගය ඇරඹුවද ජොන්සන් හා රයන් හැරිස්ගේ සුපිරි පන්දු යැවීම හමුවේ අසීරු තත්ත්වයකට පත් විය. ඉයන් බෙල් සහ නායක ඇන්ඩෲ ස්ට්‍රෝස් අර්ධ ශතක රැස් කරමින් එංගලන්ත පිලට යම් අස්වැසිල්ලක් ලබා දීමට සමත් වූහ.ඊයේ තරගය නිමාවන විට ඔස්ට්‍රේලියාව දෙවැනි ඉනිම සඳහා කඩුලු 3 කට ලකුණු 119 ක් රැස් කොට තිබිණි. ආරම්භක පිතිකරු ශේන් වොට්සන් නොදැවී ලකුණු 61 ක් රැස් කළේය. පන්දු යැවීමේදී ස්ටීවන් වේන් කඩුලු 2 ක් දවාලීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012185</link>
    <topic>මෝනි මෝකල් ඉන්දියාව අමාරුවේ දමයි</topic>
    <author/>
    <content>ඉන්දියාව හා දකුණු අප්‍රිකාව අතර පැවැත්වෙන පළමු ටෙස්ට් තරගයේ දෙවැනි දිනයේ ආරම්භක පන්දු ඕවරයේ තුන්වැනි පන්දුවෙන් ඉන්දීය නායක මහේන්ද්‍ර සිං දෝනි කඩුල්ල මුවා කිරීමේ වරදට හසුකර ගත් වේග පන්දු යවන මෝනි මෝකල් ලකණු 20 ට කුඩුලු 5 ක් දවාගනිමින් ඉන්දීය පිල ලකුණු 136 කට සීමා කළේය.මේ පන්දු යැවීම මෝකල්ගේ ටෙස්ට් දිවියේ හොඳම පන්දු යැවීම වශයෙන් ද වාර්තා විය. වර්ෂාවෙන් බාධා පැමිණි පළමු දිනයේදී තරගය ආරම්භ වූයේ පැය 4 කුත් මිනිත්තු 30 ක් ප්‍රමාද වීය. පළමු දිනයේ අවසානයේදී ඉන්දීය පිල කඩුලු 9 කට ලකුණු 136 ක් රැස්කොට තිබුණි.ඉන්දීය ඉනිමේ වැඩිම ලකුණු ප්‍රමාණය වාර්තා වූයේ සචින් චෙන්ඩුල්කාර්ගේ පිත්තෙන්ය. ඔහු ස්ටේන් ට කඩුල්ල මුවා කිරීමේ වරදට හසුවීමට පෙර ලකුණු 36 ක් රැස් කළේය.දෝනි ලකුණු 33 ක් සහ හර්බර්න් සිං ලකුණු 27 ක් රැස් කළේය. ගෞතම් ගැම්බිර් ලකුණු 5 කට දැවී ගිය අතර විරේන්ද්‍ර ෂෙවාග් ලකුණු නොලබාම දැවී ගියේය. රාහුල් ඩ්‍රාවිඩ් ට රැස් කර ගත හැකි වූයේ ලකුණු 14 ක් පමණි.සුරේෂ් රයිනා එක් ලකුණකට ද වී. ලක්ෂ්මන් ලකුණු 7 කට ද දැවී ගියහ.මෝකල්ට අනගි සහයක් ලබා දුන් ස්ටේන් ලකුණු 34කට කඩුලු 3ක් දවාලීය.දෙවැනි දිනයේ දිවා ආහාරය වන විට දකුණු අප්‍රිකාව එක් කඩුල්ලක් දැවී ලකුණු 111 ක් රැස් කොට තිබිණි. නායක ග්‍රෙහැම් ස්මිත් ලකුණු 62 ක් රැස් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012186</link>
    <topic>කාන්තා සය සාමාජිකක්‍රිකට් ඇයැදුම්පත් කැඳවයි</topic>
    <author/>
    <content>කොළඹ දිස්ත්‍රික් කාන්තා ක්‍රිකට් සංගමය විසින් සංවිධානය කරන රිබෝන් (ReeBonn) කුසලාන පාසල් සහ ක්‍රීඩා සමාජ සඳහා සය සාමාජික ක්‍රිකට් තරගාවලියට අයදුම්පත් කැඳවනු ඇත. පාසල් සහ ක්‍රීඩා සමාජ තරගාවලි වෙන්වෙන් වශයෙන් පැවැත්වෙන අතර පාසල් තරගාවලිය ටෙනිස් බෝල් ක්‍රිකට් තරගාවලියක් වේ. එක කණ්ඩායමකට වඩා වැඩි කණ්ඩායම් ප්‍රමාණයක් ඇතුළත් කළ හැක.අවසාන මහා තරගයේ දක්ෂතම ක්‍රීඩිකාව හා හොඳම පිතිකාරිනිය තරගාවලියෙහිම දක්ෂතම ක්‍රීඩිකාව හා දක්ෂතම පිතිකාරිනිය මුළු තරගාවලියෙහිම වැඩි ප්‍රමාණයකට හතරේ,හයේ පහරවල් ලබා ගත් ක්‍රීඩිකාව යන ස්ථාන සඳහා ත්‍යාග පිරිනැමේ.පාසල් සුරතා හා අනුසූරතා කණ්ඩායම් සඳහා සැහැල්ලු පන්දු ක්‍රිකට් ආම්පන්න ප්‍රදානය කෙරේ. අයදුම්පත් රානි සිල්වා මහත්මිය, ලේකම් කොළඹ දිස්ත්‍රික් කාන්තා ක්‍රිකට් සංගමය, අංක 47 / 4, පුවක්වත්ත පාර, හැඳල, වත්තල යන ලිපිනයෙන් ලබා ගත හැක..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012187</link>
    <topic>නුවරඑළියනගරාධිපති කුසලාන ක්‍රිකට්</topic>
    <author>නුවරඑළිය විශේෂ</author>
    <content>නුවරඑළිය නගරාධිපති කුසලාන විස්සයි – 20 ලෙදර් පන්දු ක්‍රිකට් තරගාවලිය අද සිට නුවරඑළිය මහ නගර සභා ක්‍රීඩාංගණයේදී ආරම්භ කිරීමට කටයුතු යොදා ඇත.මෙම තරගාවලියට පාසල් ක්‍රීඩා සමාජ රාජ්‍ය හා පෞද්ගලික ආයතන ක්‍රීඩා සමාජ සහභාගි වේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012188</link>
    <topic>දෙහිවල සය සමාජික ක්‍රිකට් හෙට සිට</topic>
    <author/>
    <content>දෙහිවල ගල්කිස්ස මහ නගර සභා පුස්තකාල ක්‍රීඩා සමාජය සංවිධානය කරන පළාත් පාලන ආයතනවලට සහ රාජ්‍ය ආයතනවලට පමණක් සීමා වූ දීප ව්‍යාප්ත සය සාමාජික ක්‍රිකට් තරගාවලියක් දෙහිවල එස්. ද. එස්. ජයසිංහ ක්‍රීඩාංගණයේ දී මේ මස 19, 20 යන දිනයන්හි පැවැත්වේ.ජයග්‍රාහී කණ්ඩායමට මුදලින් රු. 30000ක් සමඟ නගරාධිපති කුසලානයද අනුශූරතාවය ලබා ගන්නා කණ්ඩායමට මුදලින් රු. 20000ක් සමඟ උප නගරාධිපති කුසලානය ද අවසාන තරගයේ දක්ෂතම ක්‍රීඩකයන්ට කුසලාන සමඟ මු‍්‍රදලින් තෑගි ලබා දේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s1012189</link>
    <topic>නෙට්බෝල් ක්‍රීඩාවෙන් සචිනි ඉදිරියට</topic>
    <author/>
    <content>කළුතර බාලිකා ජාතික පාසලේ සචිනි වින්ධ්‍යා සුරවීර මෙවර ජාතික පාසල් ක්‍රීඩා උළෙලේ දක්ෂතම නෙට්බෝල් ක්‍රීඩිකාව ලෙස තේරී පත්විය.19 වියේ පසුවන සචිනි 2006 සිට 2009 දක්වා පාසලේ පැවැති නෙට්බෝල් ක්‍රීඩා තරඟවලින් හොඳම විදින්නිය බවට පත් වූ අතර, පාසලේ පැවැති මලල ක්‍රීඩාවලින් හොඳම මලල ක්‍රීඩිකාව ලෙස ද පදක්කම් දිනා ගත්තාය.ඇය අන්තර් පාසල් නෙට්බෝල් මයිලෝ කුසලානය ද හිමිකර ගත්තා ය.ඇය සමස්ත ලංකා පාසල් ක්‍රීඩා තරඟ මට්ටමින් අවුරුදු 19 න් පහළ දක්ෂතම නෙට්බෝල් ක්‍රීඩිකාව බවට පත්විය.2006 සිට 2010 දක්වා දිස්ත්‍රික් නෙට්බෝල් සංගමයේ සූරතාවත්, 2009 පැවැති ජාතික තරුණ ක්‍රීඩා උත්සවයේ සූරතාවත් සචිනි නියෝජනය කළ කළුතර බාලිකා විදුහල ලබා ගත්තේ ය.සමස්ත ලංකා පාසල් ක්‍රීඩා සූරතාව දිනා ගැනීමට ද කළුතර බාලිකාවන්ට හැකි වූ අතර සචිනි සුරවීර සහභාගි වූ තායිලන්තයේ පැවැති පාසල් නෙට්බෝල් තරඟාවලියේ දී සූරතාව ලංකාවට ගෙන ඒමට ලැබීම ඇය ලද මහත් ජයග්‍රහණයක් බව ඇගේ හැඟීමයි. තායිලන්ත, ඕස්ට්‍රේලියා ඇතුළු රටවල් ගණනාවක පැවැති පාසැල් නෙට්බෝල් තරගවලට ද ඇය සහභාගී විය. ඇයගේ පුහුණු ගුරුවරිය වන්නේ ජානකී ගුණසේකර මහත්මියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=s10121810</link>
    <topic>ආසියානු පාසල් චෙස් සූරතා උදිත-නතාෂා දිනති</topic>
    <author>ජගත් ගුණවර්ධන</author>
    <content>ආසියානු පාසල් චෙස් තරගාවලියේ වයස අවුරුදු 15 න් පහළ බාලක, බාලිකා රන් පදක්කම් ලබා ගැනීමට කොලඹ නාලන්දා විද්‍යාලයේ උදිත් මධුසංක ජයසුන්දර හා අම්බලන්ගොඩ ධර්මාශෝක විද්‍යාලයේ ඩබ්ලිව්. ඒ. නතාෂා සනාලි සමත් වූහ.පසුගිය 7 සිට 12 දක්වා ශ්‍රී ලංකාවේ සත්කාරකත්වයෙන් පැවැති මේ තරගාවලිය සඳහා ඉරානය, ඔස්ට්‍රේලියාව, ඉන්දියාව, මැලේසියාව, චීනය, සිංගප්පූරුව, කසකස්තානය හා එක්සත් අරාබි එමීර් රාජ්‍යය ඇතුළු රටවල් 9 ක ක්‍රීඩක ක්‍රීඩිකාවෝ සහභාගී වුහ.ශ්‍රී ලංකාව නියෝජනය කරමින් සහභාගි වූ ක්‍රීඩක ක්‍රීඩිකාවන් අතරින් රන්පදක්කම් ලාභීන් වූයේ මොවුන් දෙදෙනා පමණි.වයස අවුරුදු 7 දී පමණ සුනීතා විජේසූරිය මහත්මියගේ උපදෙස් මත චෙස් ක්‍රීඩාවට අවතීර්ණ වූ උදිත් සමස්ත ලංකා අවුරුදු 15 න් පහළ චෙස් සූරතාවද, 2007 යොවුන්සූරතාවලියේ 3 වන ස්ථානය, 2008 / 2009 යොවුන් සූරතාවලියේ 2 වන ස්ථානය 2010 ජාතික ක්‍රීඩා සූරතාවලිය නියෝජනය කිරීම ඔහුගේ චෙස් දිවියේ කැපී පෙනන මං සලකුණුය.දේශීය මෙන්ම ජාත්‍යන්තර චෙස් තරග බිමේ දස්කම් දක්වා ඇති උදිත් යූත් ඔලිම්පියාඩ් ආසියානු හා ලෝක සූරතාවලි තරගාවලි ශ්‍රී ලංකාව නියෝජනය කර ඇත.එළඹෙන වසරේ යොවුන් ලෝක සූරතාවලිය, ආසියානු යොවුන් තරගාවලිය, ඔලිම්පියාඩ් තරගමාලාවද නියෝජනය කිරීමේ අවස්ථාව උදිත්ට උදාවී ඇත.නාලන්දා විද්‍යාලයීය කනිෂ්ඨ ආදි ශිෂ්‍ය සංගමය හා ශ්‍රී ලංකා චෙස් සම්මේලනයේ නිලධාරීන් හා තම පවුලෙන් උදිත්ගේ චෙස් දිවියට ලැබෙන සහයෝගයට කෘතඥතාව පුද කර සිටියි.රොමේෂ් වීරවර්ධන, ප්‍රසන්න කුරුකුලසුරිය හා මාලින්ද සෙනෙවිරත්න මහත්වරුන් යටතේ උදිත් පුහුණුවීම් කටයුතු සිදු කරනු ලබයි.දැන වසර 6 කට පමණ පෙර චෙස් ක්‍රීඩාවට අවතීර්ණ වූ නතාෂා 2004 අන්තර් පාසල් සමස්ත ලංකා අවුරුදු 9 න් පහළ බාලිකා කණ්ඩායම් සූරතාව, 2005 අවුරුදු 10 න් පහළ බාලිකා කණ්ඩායම් සූරතාව, 2006 ජාතික යොවුන් චෙස් සූරතාවලියේ ගාලු දිස්ත්‍රික් අවුරුදු 10 න් පහළ ප්‍රථම ස්ථානය හා සමස්ත ලංකා තුන්වන ස්ථානය, 2007 අවුරුදු 12 න් පහළ සමස්ත ලංකා බාලිකා චෙස් සූරතාව, 2010 මොරා කිංග්ස් ජාත්‍යන්තර චෙස් තරගාවලියේ 15 න් පහළ සූරතාව හා බුද්ධි ජාත්‍යන්තර චෙස් තරගාවලියේ විවෘත බාලිකා සම සූරතාවද දිනා ගෙන ඇත.දක්වා ඇති දක්ෂතා මත නතාෂා 2009 පාසල් වර්ණ ලාභිනියකද වන්නීය.කේෂාන් එගොලගේ මහතා යටතේ නතාෂා පුහුණු වන්නීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=f1012181</link>
    <topic>බයවෙන්න එපා ඒකක හැටේ කතාව බොරුවක්</topic>
    <author>සාකච්ඡා කෙළේ උදිත ගුණවර්ධන</author>
    <content>විදුලිය බිල ඉහළ යාමේ තත්ත්වය පොදු පාරිභෝගිකයාට බලපාන්නේ කෙසේද, විදුලිය ගාස්තු ඉහළ යන්නේ කෙසේද සහ තවත් දේශපාලන හා සමාජීය කරුණු රැසක් පිළිබඳව ඇමැති පාඨලී චම්පික රණවක මහතා සමඟ සිදුකළ සංවාදයකි මේ.* විදුලිය බිල ඉහළ දැමීමට ගත් තීරණය පිළිබඳ විවිධ මතවාද ඉදිරිපත් වෙනවා. විදුලිය බිල ඉහළ දැමීමට ගත් තීරණය ගැන පැහැදිලි කිරිමක් කළ හැකිද?විදුලිය බිල ඉහළ දැමීමෙන් සාමාන්‍ය ජනතාවට බලපෑමක් එල්ල වෙන්නේ නැහැ. මොකද රටේ බහුතරයක් විදුලිය පාරිභෝජනය කරන්නේ ඒකක අනූවට අඩුවෙන්. ඒ නිසා සාමාන්‍ය පාරිභෝගිකයාට මෙයින් බලපෑමක් වෙන්නේ නැහැ. ඒ නිසා ඇතැම් පාර්ශ්ව නඟන චෝදනා කිසිසේත්ම පිළිගන්න බැහැ. රජය කටයුතු කරන්නේ පසුගිය 2011 අයවැයේදී ගත් තීරණ අනුවයි. එම අයවැය යෝජනා අනුව යෝජනා වී තිබෙන්නේ ඒකක අනූවට වඩා විදුලිය පරිභෝජනය කරන පිරිසගෙන් 8% විදුලි බිල ඉහළ යාමක් ලබාගැනීමටයි.* ඒත් පසුගිය දිනවල මාධ්‍යවල පළවූයේ ඒකක හැටට වැඩියෙන් පරිභෝජනය කරන අයගේ විදුලිය ගාස්තුවත් 8% වැඩිවන බවයි.මහජන උපයෝගිතා කොමිසම මගින් මෙවැනි යෝජනාවක් ඉදිරිපත් කළා. ඒත් රජයත් විදුලිබල අමාත්‍යාංශයත් එළැඹි තීරණය වූයේ විදුලිය ඒකක අනූව ඉක්මවන තෙක් 8% විදුලිය බිල ඉහළ යාම අයකර නොගැනීමටයි. ඒ නිසා ඒකක 60 සිට විදුලිය බිල ඉහළ යාමක් පිළිබඳව කිසිවෙකු බිය විය යුතු නැහැ.* විදුලිය ගාස්තු ඉහළ යාම නිසා රටේ සමස්ත කර්මාන්ත ක්ෂේත්‍රයට බලපෑමක් එල්ල වනවා නේද?මෙම විදුලිය බිල ඉහළ යාම නිසා කර්මාන්තශාලා ඇතුළු වෙළෙඳ ක්ෂේත්‍රයට එතරම් බලපෑමක් එල්ල වෙනවා කියලා මා සිතන්නේ නැහැ. 8% ප්‍රතිශතය ගත්තහම එතැනින් විශාල බලපෑමක් වෙන්නේ නැහැ. ඒත් විදුලිය මිල ඉහළ නොදා විදුලිබල මණ්ඩලය පවත්වාගෙන යාමත් අතිශය දුෂ්කර දෙයක් බවටයි පත්ව තිබෙන්නේ. විදුලිබල මණ්ඩලයත් ආරක්‍ෂා කර ගනිමින් පාරිභෝගිකයන් ආරක්‍ෂා කර ගැනීම තමයි සිදුවිය යුත්තේ. අද අපි විදුලිබල අමාත්‍යාංශය විදිහට මෙම දුෂ්කර තත්ත්වය තමයි ජය ගැනීමට උත්සාහ කරන්නේ.* විදුලි ගාස්තු ඉහළ යාම පූජ්‍ය ස්ථානවලට මොන විදිහටද බලපාන්නේ?ගාස්තු ඉහළ යාම නිසා විහාර, දේවාල, පල්ලි, කෝවිල් ඇතුළු සමස්තයක් විදිහට සියලු පූජ්‍ය ස්ථානවලට බලපෑමක් එල්ල වෙන්නේ නැහැ. විදුලි ගාස්තු ඉහළ යාමේ ප්‍රශ්නය එම ස්ථානවලට බලපාන්නේ නැහැ.* විදුලිබල මණ්ඩලය පාඩු ලැබීම ගැන වූ ප්‍රකාශ චෝදනා දිගින් දිගටම අපට අසෙන්නට ලැබෙනවා. මේ තත්ත්වය නිවැරැදි කර ගැනීමට රජය මොන විදිහේ සැලැසුමක් ද තිබෙන්නේ?විදුලිබල මණ්ඩලයට පාඩු සිදුවීමට විවිධ හේතු සාධක බලපෑවා. අප අද වෙද්දි ඒ තත්ත්වය කෙමෙන් නිවැරැදි කර ගනිමින් තිබෙන්නේ. ඒ නිසා ඉදිරියට විදුලිබල මණ්ඩලයේ අනාගතය ස්ථාවර මට්ටමකට ගෙන ඒමට අපට හැකියාව ලැබී තිබෙනවා.මෙහිදී මණ්ඩලය තුළ සිදුවන නාස්ති වගේම පාරිභෝගිකයන් අතින් සිදුවන නාස්ති ද අඩු කිරීමට කටයුතු කළ යුතුයි. එමඟින් පමණයි අපට විදුලිබල මණ්ඩලය වගේ ජාතික ආයතනයක් ස්ථාවර මට්ටමකට ගෙන ඒමට පුළුවන්කම ලැබෙන්නේ.එමෙන්ම 1995 වන විට විදුලිබල මණ්ඩලය සැලකිය යුතු ලාභයක් ලැබුවා. එම ලාභය ක්‍රමිකව අඩුවීමට විවිධ හේතු බලපෑවා වගේම එයින් විදුලිය සඳහා ඉල්ලුම ඉහළ යාම ප්‍රබල විදිහට බලපෑවා. එහි ප්‍රතිඵලය වුණේ වැඩිවන විදුලි ඉල්ලුම සපයා ගැනීමට ඛනිජ තෙල් මගින් විදුලිය උත්පාදනය වෙත මණ්ඩලය යොමුවීමයි. එය එතරම් සාර්ථක විකල්පයක් වුණේ නැහැ. මොකද පසුගිය දශකය තුළ ඛනිජ තෙල් බැරලයක මිලත් ශීඝ්‍රයෙන් ඉහළ ගියා.ඒත් විදුලි ඒකකයක වැයට සමානව ඉහළ දැමීමට බැරි වුණා. මේ අතර ජල හිඟය, නියඟය වගේ ස්වාභාවික ආපදාවන් ද ඇතිවුණා. මේ සියලු දේවල් මණ්ඩලයේ පාඩුවට බලපෑවා.පුද්ගලික අංශයෙන් විදුලිය මිලදී ගැනීම සඳහාත් මෙම පාඩු ලැබීමට ප්‍රබල ලෙස බලපෑවා. මේ හැම දෙයක්ම කිසියම් මැදහත් තැනකට ගෙන ඒමෙන් තමයි විදුලිබල මණ්ඩලයේ පාඩු ලැබීම වළක්වා ගැනීමට පුළුවන් වෙන්නේ.* විදුලිය උත්පාදනය සඳහා විකල්ප බලශක්ති පිළිබඳව රජයේ අවධානය යොමු වී තිබෙනවා. මේ වැඩපිළිවෙළ පිළිබඳව මූලික හඳුන්වා දීමක් සිදුකළ හැකිද?මීට කලින් බලයේ සිටි අයත් විකල්ප උත්පාදන ක්‍රම පිළිබඳව අවධානය යොමු කළා. ඒවා ක්‍රියාත්මක කිරීමට තමයි බාධා එල්ල වුණේ. විවිධ බලපෑම් විරෝධතා නිසා මේ සැලැසුම් හකුලා ගත්තා. ඒත් ජනාධිපති මහින්ද රාජපක්‍ෂ මහතා බලයට පැමිණි පසු නොරොච්චෝලේ, කෙරවළපිටිය වැනි නව බලාගාර ඉදිකිරීම වැනි දේ සිදුකළා. ඒ නිසා විදුලිය අර්බුදයක් ඇතිවන එක වළක්වා ගැනීමට හැකියාව ලැබුණා.තවත් විදිහකින් බලනවා නම් ඛනිජ තෙල් මගින් විදුලිය උත්පාදනය කරනවාට වඩා ගල් අඟුරු බලශක්තිය මගින් විදුලිය උත්පාදනය ලාභදායි දෙයක්.* එජාපයත්, ජවිපෙත් ජීවන වියදම ඉහළ යාම ගැන ආණ්ඩුවට දිගින් දිගටම චෝදනා එල්ල කරනවා. ජනතාව පීඩාවට පත්වන මෙම ගැටලු විසඳීමට ආණ්ඩුවට සැලැසුමක් නැද්ද?විපක්‍ෂයේ ඉන්න දේශපාලන පක්‍ෂයකට ආණ්ඩුවකට එරෙහිව එල්ල කරන්න පුළුවන් පහසුම චෝදනාව තමයි බඩු මිල වැඩියි කියන චෝදනාව. මාත් පිළිගන්නවා බඩු මිල ඉහළ යාම ප්‍රශ්නයක් කියන එක. ඒත් ඒ දේ දේශපාලන සටන් පාඨයක් බවට පත්කර ගැනීම එතරම් හොඳ දෙයක් යැයි මා විශ්වාස කරන්නේ නැහැ. අද විපක්‍ෂයට සටන් පාඨ නැහැ. ගමන් කිරීමට දේශපාලන මාවතක් නැහැ. ඒ නිසා තමයි විවිධ දේ අල්ලා ගනිමින් විරෝධය පළකරන්නේ.අද එක්සත් ජාතික පක්‍ෂය බලයේ සිටියා නම් බඩු මිල ඉහළ යාම නවත්වනවාද? ඔවුන්ට ඒ සඳහා විකල්ප වැඩපිළිවෙළක් තිබේද? ඒ ගැන අවධානය යොමු කරලයි චෝදනා එල්ල කළ යුත්තේ, විරෝධය පළකළ යුත්තේ. ඒත් අද විපක්‍ෂයට ඒ විදිහේ වැඩපිළිවෙළක් නැහැ.අත්‍යවශ්‍ය භාණ්ඩවල මිල ඉහළ යන්නේ ඒ ඒ කාලවල තිබෙන ආර්ථික, සමාජීය, දේශපාලන හා දේශගුණය, කාලගුණය යන දේවල් මුල්කරගෙනයි. ඒ නිසා මෙවැනි දෙයක් ආණ්ඩුවකට විතරක් පාලනය කරන්න පුළුවන්ය කියලා සිතනවා නම් එය මෝඩකමක්.* රට ශීඝ්‍ර සංවර්ධනයක් හා ආර්ථික ස්ථාවරත්වයකට රැගෙන යාමට ආණ්ඩුව සැලැසුම් කර තිබෙනවා. මේ ඉලක්ක ජය ගැනීම තමයි ආණ්ඩුවේ ඉදිරි බලාපොරොත්තුව වී තිබෙන්නේ. මේ තත්ත්වය ජයගැනීමට ආණ්ඩුවට පුළුවන්ද?මා හට විශාල විශ්වාසයක් හා බලාපොරොත්තුවක් තිබෙනවා මේ ඉලක්ක ජය ගැනීමට පුළුවන් කියලා. යුද්ධයට එදා විශාල මුදල් ප්‍රමාණයක් මානව ශ්‍රමයක් වැය වුණා. ඒත් අද වෙද්දි ඒ වියදම් සියල්ල සම්පූර්ණයෙන් ම නැවතිලා තිබෙනවා. මානව ශ්‍රමය විනාශ වීම නැවතිලා. මේ නිසා සංවර්ධනයට, ආර්ථික ස්ථාවරත්වයට, අවශ්‍ය කරන වටපිටාව සකස් වී තිබෙනවා. දැන් සිදුකළ යුතුව තිබෙන්නේ එම සැලසුම් අනුව ඉදිරියට ගමන් කිරීම පමණයි. ඒ විදිහට කටයුතු කළොත් ඉදිරි වසර හයේදී අප බලාපොරොත්තු වූ ඉලක්ක ජය ගැනීමට පුළුවන්.අද වන විට සංවර්ධන යුගයට අවශ්‍ය මූලික පහසුකම් ඇතිවෙමින් තිබෙන්නේ. මහාමාර්ග සංවර්ධනය, වරාය ඉදිකිරීම් ඇතුළු බොහෝ දේවල් සිදුවෙමින් තිබෙනවා. මේ හැම දෙයක්ම රටේ සංවර්ධනය, ආර්ථික ස්ථාවරත්වය ඇතිකිරීම යන දේවල් මූලික කරුණු සපුරාලීම සඳහායි.දැන් සංචාරකයන්ගේ පැමිණීම ඉහළ ගොස් තිබෙනවා. මේ හැම දෙයක්ම සුබදායි අනාගතයක පෙර ලකුණු විදිහටයි මා දකින්නේ. දැන් අප දේශපාලන පක්‍ෂ විදිහට, ජාතීන් විදිහට භේද වුණා ඇති. අප දැන් රටේ අනාගතය ගොඩනඟන්නට එකට එකතු විය යුතුයි. අප එහෙම වුණොත් සංවර්ධනය, ආර්ථික ස්ථාවරත්වය කියන දේවල් එතරම් අසීරු ඉලක්ක විදිහට සලකන්න බැහැ.* ඇමැති ධුර ප්‍රමාණය ඉහළ යාම ඇතුළු ආණ්ඩුවේ විවිධ ක්‍රියාකාරකම් නිසා මුදල් නාස්තිය ඇතුළු විවිධ නාස්තිකාර දේවල් ඉහළ ගිහින් කියලා චෝදනාවක් එල්ල වෙනවා. මේ තත්ත්වය පිළිබඳව ඔබේ විග්‍රහය මොන වගේද?මේ චෝදනාවත් එජාපයත්, ජවිපෙත් දිගින් දිගටම එල්ල කරන චෝදනාවක්. ඒත් මේ චෝදනාවල හරයාත්මක පදනමක් නැහැ. ඇමැති ධුර ප්‍රමාණය අනුව මහා ආර්ථික බරක් පැටවෙන්නේ නැහැ. ඒත් මේ සටන් පාඨය ඉතාමත් ආකර්ශනීය හා ජනතාව අතරට අරගෙන යන්න පුළුවන් සටන් පාඨයක්. ඒ නිසා තමයි විපක්‍ෂය මේ සටන් පාඨය මතම එල්ලී සිටීමට උත්සාහ කරන්නේ. ඒත් අද ජනතාව ඒ විදිහට රැවටීමට බැහැ.* රජය රාජ්‍ය ආයතන පුද්ගලිකරණයට පෙළඹී ඇති බවත්, එය ජාත්‍යන්තර මූල්‍ය අරමුදලේ කොන්දේසි සපිරීමක් බවටත් චෝදනා කරනවා. මේ චෝදනාවලට පදනමක් තිබෙනවාද?මේ චෝදනා එකකටවත් කිසිම පදනමක් නැහැ. නිකම් කරන්නන් වාලේ සිදුකරන චෝදනා විතරයි. මහින්ද චින්තන ප්‍රතිපත්ති තුළ පුද්ගලිකරණය සම්පූර්ණයෙන්ම අත්හිටුවලා තිබෙන්නේ. ජනාධිපතිතුමාගේ පසුගිය අවුරුදු පහක පාලනය තුළ එකදු රාජ්‍ය ආයතනයක්වත් පුද්ගලික අංශයට අලෙවි කළේ නැහැ. ඉදිරියටත් ඒ ප්‍රතිපත්තිවල කිසිදු වෙනසක් වෙන්නේ නැහැ.පුද්ගලික අංශයට අයත්ව තිබූ මහජන දේපළ යළිත් රජය වෙත ලබාගැනීමකුයි පසුගිය අවුරුදු පහේදි සිදුවුණේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=f1012182</link>
    <topic>සෞභාග්‍යමත් දකුණඅභිමානයෙන් ඉදිරියට</topic>
    <author>ජයසිරි මුණසිංහ</author>
    <content>සුළු පරිමාණ ආයෝජකයාගේ පටන් මහා පරිමාණ ආයෝජකයා දක්වා ඕනෑම තරාතිරමක දිරිය ඇත්තන්ට දියුණු වීමට එක සේ උදව් කිරීම රජයේ පිළිවෙත බව හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා ප්‍රකාශ කරයි.ගමේ පාපැදි අලුත්වැඩියා කරන පුද්ගලයාගේ සිට නගරයේ වාහන කොටස් එකලස් කර රථයක් නිපදවන කර්මාන්තකරුවා දක්වා වූ පිරිසට දියුණුවීමට අත හිත දීම රජයේ වගකීම බවද ඔහු සඳහන් කරයි. රජයේ මහින්ද චින්තන වැඩපිළිවෙළ හා මහින්ද චින්තන ඉදිරි දැක්ම යටතේ මේ වගකීම මනාව රට හමුවේ තබා ඇතැයිද නාමල් රාජපක්ෂ මහතා පවසයි.ගාල්ල මාතර සහ හම්බන්තොට දිස්ත්‍රික්ක තුනේ ජීවත්වන ජනතාවට පමණක් නොව ඒ අවට දිස්ත්‍රික්ක වල ජනතාවට ද ප්‍රතිලාභ භුක්ති විඳිය හැකි සේ දැවැන්ත යටිතල පහසුකම් සංවර්ධන වැඩසටහන් මේ වන විට දකුණේ ක්‍රියාත්මක ය. විශේෂයෙන් හම්බන්තොට, මාගම්පුර මහින්ද රාජපක්ෂ ජාත්‍යන්තර වරායෙහි මුල් අදියර වැඩ නිම වී එහි වාණිජ කටයුතු ප්‍රාථමිකව මේ වන විට සිදු කෙරේ.ලුණුගම්වෙහෙර, මත්තල ජාත්‍යන්තර ගුවන් තොටුපල ඉදිවේ. එය ලබන වසරේ මැද භාගය වන විට විවෘත කිරීමට නියමිතය. සුරියවැව ජාත්‍යන්තර මට්ටමේ ක්‍රීඩාංගණයක් ඉදි වේ. එපමණක් නොව දකුණුලකම යුරෝපාකරයේ දක්නට ලැබෙනා සේ මනස්කාන්ත අධිවේගී පුළුල් මාර්ග පද්ධතියකින් යුක්ත වන සේ සකස් කෙරේ.මහා මාර්ග, පාලම්, වරාය, ගුවන්තොටුපල, නව කර්මාන්ත ශාලා, සෞඛ්‍ය, අධ්‍යාපන, ආගමික හා පාරිසරික අංශ වල පවා දැවැන්ත සංවර්ධනයක් දකුණේ ආරම්භ වී තිබේ. ඒ වසර 2005 නොවැම්බර් මස 17 වැනිදා පැවැති මෙරට පස් වැනි විධායක ජනාධිපතිවරයා තෝරා පත් කර ගන්නා මැතිවරණයෙන් මහින්ද රාජපක්ෂ මහතා ජය ගත් නිසාවෙනි.වසර පහක කාලයක් පුරා දකුණේ සාමාන්‍ය ජන ජීවිතය ආලෝකමත් කිරීමට ඇරඹි වැඩපිළිවෙළ නිසාම රටේ ජනතාව තව ටික කාලයකින් ශ්‍රී ලංකාවේ අග නගරය හම්බන්තොට වේදෝයි සැක පළ කරන තැනටම වැඩකටයුතු සිදු කැරිණි.දකුණේ දියුණුවට ඇරඹි මහා පරිමාණ සංවර්ධන ව්‍යාපෘතිවලට අවධානය වැඩි වශයෙන් යොමු නොකොට ගතවූ පස් අවුරුදු කාලයේදී එහි ක්‍රියාත්මක කළ ග්‍රාමීය යටිතල පහසුකම් නැංවීමේ සහ ජීවනෝපාය ඉහළ නැංවීමේ ව්‍යාපෘති ගණන අති විශාලය.ප්‍රතිලාභ ලැබු පිරිස ලක්ෂ ගණනකි. අපගේ මේ උත්සාහය මේ වසර (2010) ඇතුලත ‘ගම’ සංවර්ධනයට රජයෙන් ලද දායකත්වය ෂමසා බැලීම සඳහාම වෙන් කැරේ.ඔබ අප කවුරුත් දන්නා පරිදි දකුණු පළාතත් ගාල්ල මාතර හා හම්බන්තොට දිස්ත්‍රික්ක තුනෙන් සමන්විතය. දකුණු පළාත වර්ග කිලෝමීටර් 5544 කි. එහි වැඩිම භූමි ප්‍රමාණයක් හිමි දිස්ත්‍රික්කය හම්බන්තොටයි. වර්ග කිලෝමීටර් 2609 කින් යුක්ත හම්බන්තොට දිස්ත්‍රික්කයේ ජනගහනය ලක්ෂ හයකට ආසන්නයි. (595597) ගම්මාන ගණන 1334 කි. ප්‍රාදේශීය ලේකම් කොට්ඨාස ගණන 12 කි.දකුණේ ජනගහනය වැඩිම දිස්ත්‍රික්කය හා එහි දෙවැනි විශාලතම දිස්ත්‍රික්කය ගාල්ල වේ. ප්‍රාදේශීය ලේකම් කොට්ඨාස 19 කින් යුතු ගාල්ල වර්ග කිලෝමීටර් 1652 යුක්තය. ජනගහනය 1061999 කි. මාතර දිස්ත්‍රික්කය භූමිය වශයෙන් ගත් කල දකුණේ කුඩාම දිස්ත්‍රික්කය වේ. එය වර්ග කිලෝමීටර් 1283 කි. ප්‍රාදේශීය ලේකම් කොට්ඨාස 16 කින් යුතු එහි ගම්මාන 1658 කි. ජනගහනය 831000 කි.දකුණේ මුළු ජනගහනය 2488596 කි. ප්‍රාදේශීය ලේකම් කොට්ඨාස 47 කි. ගම්මාන සංඛ්‍යාව 5438 ක් වේ. මේ මුළු ජනගහනය ම අතමිට සරු පිරිසක් බවට පත් කිරීම මහින්ද චින්තන වැඩපිළිවෙලේ අරමුණය.වසර 2010 දකුණේ දිස්ත්‍රික්ක තුනේ සංවර්ධනයට ආර්ථික සංවර්ධන අමාත්‍යාංශය යටතේ පමණක් රුපියල් මිලියන 2356 ක මුදලක් වැය කොට ඇත. ඉන් රුපියල් මිලියන 1094 ක් හම්බන්තොටටත්, රුපියල් මිලියන 658 ගාල්ලටත්, රුපියල් මිලියන 604 ක් මාතරටත් වියදම් කොට තිබේ.මේ සා විශාල මුදලක් වැය කොට සෑම දිස්ත්‍රික්කයකම මාර්ග සංවර්ධනය, වාරිමාර්ග, සාමාජීය යටිතල පහසුකම් සංවර්ධනය, ජල සම්පාදනය වැනි ව්‍යාපෘති අධ්‍යාත්මික සංවර්ධන වැඩසටහන් ක්‍රියාත්මක කොට තිබේ.දකුණේ ශීඝ්‍ර ලෙස යටිතල පහසුකම් ආර්ථික හා අධ්‍යාත්මික සංවර්ධන පහසුකම් නැංවී තිබෙනුයේ ජනාධිපති මහින්ද රාජපක්ෂ මහතාගේ නිරන්තර සොයා බැලීම්, උපදෙස් හා මග පෙන්වීම් ලැබෙන නිසා බව පාර්ලිමේන්තු මන්ත්‍රී නාමල් රාජපක්ෂ මහතා අප සමග ප්‍රකාශ කැරැ සිටියේය.ඊට අමතරව ආර්ථික සංවර්ධන ඇමැති බැසිල් රාජපක්ෂ මහතා ඉතා දැඩි අවධානයකින් දකුණේ සංවර්ධනය ගැන සොයා බලන බවද පාර්ලිමේන්තුª මන්ත්‍රීවරයා කීය.සිංහල, දමිළ, මුස්ලිම්, බර්ගර්, මැලේ ආදි සියලු ජනවාර්ගිකයින්ද බෞද්ධ, හින්දු, කතෝලික හා ඉස්ලාම් ආගමිකයින්ද එකට ජීවත්වෙන දකුණේ දක්නට ලැබෙන සුවිශේෂම කරුණ ඔවුන් සියලු දෙනා එකට එක්ව සමගියෙන් ජීවත්වීම බවද රාජපක්ෂ මහතා ප්‍රකාශ කළේය.මහින්ද චින්තනයේ සඳහන් පරිද්දෙන්ම සමෘද්ධිමත් ගමක් බිහි කිරීමට රජය කැපවී සිටින බවද නාමල් රාජපක්ෂ මහතා සඳහන් කළේය. අතිගරු ජනාධිපතිතුමා සිය පළමු ධුර කාලය ඇරඹීමටත් මත්තෙන් ‘මාගේ ජීවිතය ෂකසිත වූයේ කුරහන් හේන් පිස හමා ආ ගැමි සුවඳිනි. ඒ නිසාම සොඳුරු බවින් සෙනෙහසින් හා සෞන්දර්යයෙන් පිරුණු ගම පිළිබඳ මා දකින සිහිනය ‘ගම නැගුම’ ලෙස යථාර්ථයක් බවට පත් කරමි.පසුගිය දශක ගණනාව තුළ අපේ දෑස් ඉදිරිපිටදීම පිරිහීමට ලක්වූ ගම පුනර්ජීවනය කරමි,. එපරිද්දෙන්ම මේ වන විට රජය කටයුතු කොට ඇතැයි ඔහු වැඩිදුරටත් සඳහන් කළේය.දකුණේ පමණක් නොව මුළු රටේම සෑම ගමකම විශාල දියුණුවක් ඇති කිරීමට මුල් පිරු පසුගිය පස් වසර ඇතුළත විදුලිය නොමැති සෑම ගමකටම විදුලිය, සෑම ගමකටම පොදු දුරකථන සේවා, හිඟයකින් තොරව පානීය ජලය, කෙත් බිම් සඳහා වාරි ජලය, මග නැගුම තුළින් ග්‍රාමීය ප්‍රවේශ මාර්ග, යටිතල පහසුකම් ආදිය දියුණු කැරිණි.මේ වන විට ගමේ පාරවල් 3 ක් 4 ක් හෝ කොන්ක්‍රීට් දමා සකස් නොකළ එක ගමක් හෝ රටේ නොමැති තැනට මාර්ග පද්ධතිය ප්‍රතිසංස්කරණය කොට නවීකරණය කොට ඇත.සෑම ගමකටම මානව හා භෞතික සම්පතින් පිරුණු පාසලක් ගම සුවපත් කොට රැක බලා ගන්නා සෞඛ්‍ය මධ්‍යස්ථානයක්, වී ගබඩාව, පොහොර ගබඩාව හා වී මෝලක් රැකියා බිහිදොර කර්මාන්ත ශාලා ප්‍රජා ශාලාවට යාබද වූ ක්‍රීඩා පිටියක් සොඳුරු බව රැඳි වන පියසක් සහ පොදු සුසාන භූමියක් පවා තනාදී තිබේ.දකුණේ ගම්මාන වල ජනතාවගේ ආර්ථික තත්ත්වය දිනෙන් දින ඉහළ යන ආකාරයට ජීවනෝපාය සංවර්ධන ව්‍යාපෘති ආරම්භ කොට ඒවා සාර්ථකව ක්‍රියාත්මක වන බව එහි සංචාරයක නිරත අපට දැක ගත හැකි විය.මේ වන විට ගාල්ල දිස්ත්‍රික්කයේ දිගින් කිලෝමීටර් 684 ක් වූ ග්‍රාමීය මාර්ග කොන්ක්‍රීට් අතුරා සකස් කර ඇත. ඒ සඳහා වැය කර ඇති මුදල රුපියල් මිලියන 354 ක් වේ. මාතර දිස්ත්‍රික්කයේ ග්‍රාමීය මාර්ග 849 ක් කොන්ක්‍රීට් අතුරා වැඩි දියුණු කොට ඇත. එය දිගින් කි. මී. 721 ක් වේ. වැය කළ මුදල රුපියල් මිලියන 239 කි.රුපියල් මිලියන 529 ක මුදලක් වැය කොට කි. මී. 463 ක් කොන්ක්‍රීට් කොට වැඩි දියුණු කර තිබෙනුයේ හම්බන්තොට දිස්ත්‍රික්කයේය.මීට අමතරව සුළු වාරිමාර්ග ගණනාවක වැඩ නිම කර ඇති මෙම දිස්ත්‍රික්ක තුනේම අලුතින් වගා කළ කුඹුරු ඉඩම් ප්‍රමාණය හෙක්ටයාර් 5000 ඉක්මවයි. පුරන් කුඹුරු අස්වැද්දීමේ වැඩපිළිවෙළ සාර්ථකව ක්‍රියාත්මක කොට ඇති අතර ගෙවතු වගා වැඩසටහන් ක්‍රියාවට නංවා ගොවි ජනතාවගේ ආදායම් ඉහළ නංවා තිබේ.කෘෂිකාර්මික, ධීවර, සත්ත්ව නිෂ්පාදන ප්‍රධාන ලෙස කෘෂිකර්මාන්තය නංවා ඇති අතර අස්වැන්න වැඩි මිලට විකුණා ගැනීමට වෙළෙඳ පළ පහසුකම්, ප්‍රවාහන පහසුකම් ගබඩා හා ඇසුරුම් පහසුකම් ලබාදී තිබේ. දිස්ත්‍රික් ලේකම් කාර්යාල, ප්‍රාදේශීය ලේකම් කාර්යාල, සමෘද්ධි අධිකාරිය, දක්ෂිණ සංවර්ධන අධිකාරිය ඇතුළු සියලුම රාජ්‍ය අංශ ආයතනවල නිලධාරීහු මේ වැඩසටහන් ක්‍රියාවට නැංවීමට වෙහෙස දරා තිබේ’ ජනතාවගේ ආර්ථික හා සමාජයීය තත්ත්වය ඉහළ නංවාලන අතර ඔවුන් ගුණ ගරුක වැඩිහිටියන්ට සලකන හා විශේෂයෙන් පරිසර හිතකාමී ලෙස කර්මාන්තකරණයේ යෙදෙන පිරිසක් බවට පත් කිරීමට නිලධාරීහුවගබලා ගෙන තිබේ.මූලික යටිතල පහසුකම් සියල්ල ලබාදෙන අතර දියුණු කළ හැකි අංශ පිළිබඳව හා ඒ සඳහා පුහුණුව ලැබූ මානව සම්පතක් සකස් කැරැලීමටද වෘත්තීය පුහුණුව හා බැදුණු අධ්‍යාපන ආයතනවල බලධාරීහුක්‍රියා කොට ඇත. දකුණුලක වෘත්තීය පුහුණු අභ්‍යාස ආයතනවල විශාල ප්‍රගතියක් පෙන්නුම් කෙරේ. පාසල් අධ්‍යාපනය හැරයන පිරිසට වඩාත් හොඳ ඉහළ ආදායම් මාර්ග හිමි වන වෘත්තීය පුහුණුවීම් ලබාදීමට ඒ ඔස්සේ රැකියා අවස්ථා ඇති කිරීමට මේ වන විටත් වැඩපිළිවෙළ සකස් කර ඇත.පළාතේ සෑම ප්‍රාදේශීය ලේකම් කොට්ඨාසයක්ම ආවරණය වන පරිදි වෘත්තීය පුහුණු මධ්‍යස්ථාන පූර්ව ළමා විය සංවර්ධන මධ්‍යස්ථාන අරඹා තිබේ.සුනාමි ව්‍යවසනයෙන් බැට කෑ දකුණේ ඉක්මන් නැගී සිටීමක් අද දවසේ දක්නට ඇත. කඳුළු හා දුක මුසු අතීත මතකයන් සමග සදාකල්ම ජනතාව ජීවත් කරවීම වෙනුවට ඉන් ඒ අය මුදා ගෙන නැවත දිරියෙන් නැගී සිටීමට ඉඩ කඩ විවර කොටදී තිබේ. මේ සඳහා රජය විශාල කැපවීමක් කොට නව ව්‍යවසායකත්ව හා රැකියා අවස්ථා බහුල වන ආර්ථික ක්‍රියාකාරකම් වලට උදව් කොට ඇත.විශේෂයෙන් ධීවර හා සංචාරක කර්මාන්තයේ දියුණුවට ලබාදී ඇති දායකත්වය මෙහිදී සඳහන් කළ යුතුමයි.සුනාමියෙන් විනාශයට පත් පාසල්, රෝහල්, ජල ව්‍යාපෘති නැවත ගොඩනගා තිබේ. ඒවා කලින් තිබුණාටත් වඩා වැඩි දියුණු කොට තිබීම සතුටට කරුණකි. මහා පරිමාණ සංවර්ධන ව්‍යාපෘති ගැන පමණක් විශ්වාස නොතබා කුඩා ම මෙන්ම සුළු හා මධ්‍ය පරිමාණ ආයෝජන කෙරෙහි ද විශ්වාසය තබා කටයුතු කරන රජය ඉන් දකුණේ ජනතාව සවිබල ගැන්වීමට ක්‍රියා කිරීම පැසසිය යුතු කරුණකි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>18</day>
    </date>
    <link>http://www.dinamina.lk/2010/12/18/_art.asp?fn=f1012183</link>
    <topic>සිරිසඟබෝ හිස දන් දුන් පුරය අත්තනගල්ල</topic>
    <author>සටහන් - නිවන්ති තිලකරත්න ඡායාරූප - සමන්ත වීරසිරි       </author>
    <content>බෞද්ධයන් අතර ප්‍රචලිත සිරිසඟබෝ කතාව සමඟ ඈඳුණු නගරය අත්තනගල්ලයි. සිරිසඟබෝ රජතුමා මඟියෙකුට තම හිස දන් දුන්නේ අත්තනගල්ලේ දී යැයි කියැවේ. ගම්පහ දිස්ත්‍රික්කයේ පිහිටා ඇති අත්තනගල්ල ප්‍රදේශය තුළ මෑත කාලීනව සිදු වුණු සංවර්ධන කටයුතු රැසකි. විශේෂයෙන් අත්තනගල්ල ප්‍රාදේශීය සභභාවේ මූලිකත්වයෙන් සංවර්ධන කටයුතු රැසක් සිදුව තිබේ.අධ්‍යාපන ක්ෂේත්‍රයේ සංවර්ධනය සඳහා අත්තනගල්ල ප්‍රාදේශීය සභාවේ විශේෂ අවධානය යොමු වී තිබේ. ප්‍රාදේශීය සභාව සතු මුල්විය මධ්‍යස්ථාන තුනකි. ළමයි 175ක් පමණ මේ මධ්‍යස්ථානවල ඉගෙනුම ලබති. මේ මුල් ළමාවිය මධ්‍යස්ථානවල නොමිලේ අධ්‍යාපනය ලබා දීම විශේෂත්වයයි. මීට අමතරව ප්‍රාදේශීය සභා බලප්‍රදේශය පුරා පිහිටි පෙර පාසල් 120කට පමණ විවිධාකාරයෙන් අනුග්‍රහ දැක්වීමට ප්‍රාදේශීය සභාව කටයුතු කර ඇත.තවද 5 ශිෂ්‍යත්වය විභාගය සඳහා පෙනී සිටින සිසු දරුවන් සදහා ප්‍රවීණ ගුරුවරුන් විසින් සකසන ලද ප්‍රශ්නපත්‍ර ලබා දීම සම්මන්ත්‍රණ පැවැත්වීම ආදී කටයුතු සිදු කරනු ලබයි.ප්‍රදේශයේ පාසල්වල විදුහල්පතිවරුන් විසින් නම් කරනු ලබන දක්ෂතා ඇති ආර්ථික අපහසුකම්වලට මුහුණ දෙන සිසු දරුවන් 700කට 800කට පමණ සෑම වසරකම ත්‍යාග ලබා දීමේ වැඩපිළිවෙළක්ද අත්තනගල්ල ප්‍රාදේශීය සභාව සතුය. එහි දී පොත් බෑගයක්, කවකටු පෙට්ටියක්, වසරටම ප්‍රමාණවත් පොත්පත් ආදිය ලබා දෙයි.තවද අ.පො.ස. (සා.පෙළ) විභාගයට පෙනී සිටින සිසුදරුවන් ඉලක්ක කරගෙන ප්‍රශ්නපත්‍ර සාකච්ඡා කිරීම්, සම්මන්ත්‍රණ පැවැත්වීමද සිදු කරයි.කෘෂිකර්මාන්තය දියුණු කිරීමටද ප්‍රාදේශීය සභාව වැඩසටහන් රැසක් ක්‍රියාත්මක කරයි. ඇලවේලි ප්‍රතිසංස්කරණය කිරීමටත් පුරන් කුඹුරු අස්වැද්දවීමටත් කටයුතු කර තිබේ. ගෙවතු වගාව සඳහා ප්‍රදේශයේ ජනතාව දිරි ගැනීම් කර ඇති අතර අඩුමිලට කොම්පෝස්ට් පොහොර ලබාදීමට කටයුතු කර ඇත. කෘෂි උපදේශකවරුන් මගින් ප්‍රදේශයේ ගොවීන් 1000ක් පමණ දැනුවත් කර තිබේ.අත්තනගල්ල ප්‍රාදේශීය සභාව මගින් පවත්වාගෙන යන ආදාහනාගාර දෙකකි. ඌරාපොළ ආදාහනාගාරය ඉන් ප්‍රධාන වේ. සාධාරණ මුදලක් යටතේ මේ ආදාහනාගාර සේවය ලබා දෙයි.ප්‍රදේශයේ ජනතාවගේ සෞඛ්‍ය තත්ත්වය නංවාලීමටද ප්‍රාදේශීය සභාව කටයුතු කර තිබේ. ඩෙංගු මර්දනය සඳහා විශේෂ වැඩසටහන් ක්‍රියාත්මක කර ඇත. ප්‍රදේශයේ ජනතාව දැනුවත් කිරීම මගින් ගෙවතු පිරිසුදුව පවත්වාගෙන යාමට කටයුතු කර තිබේ.නිසි පරිදි කසළ කළමනාකරණය කිරීමට පියවර ගෙන තිබේ. දිනකට ට්‍රැක්ටර් 17ක් 18ක් පමණ කුණු එකතු කිරීම සිදු කරන අතර කොම්පෝස්ට් නිෂ්පාදනයට ද යොමු වී තිබේ. රුපියල් ලක්ෂ 125ක පමණ වියදමෙන් රන්පොකුණගම කොම්පෝස්ට් අංශය ඉදිකර ඇත. ප්‍රාදේශීය සභාවට අයත් මධ්‍යස්ථානවල මේ කොම්පෝස්ට් පොහොර අලෙවි කිරීම සිදු වේ.ක්‍රමවත් පුස්තකාල සේවාවක් පවත්වාගෙන යාමටද අත්තනගල්ල ප්‍රාදේශීය සභාව කටයුතු කර තිබේ. ප්‍රදේශය පුරා පුස්තකාල 11 ක් ක්‍රියාත්මක වේ. මේ සියලු පුස්තකාලවලට අන්තර්ජාල පහසුකම් ලබාදීමට කටයුතු කර තිබීම විශේෂත්වයකි.ගම නැඟුම, මඟ නැඟුම ආදී වැඩසටහන් යටතේ ද විවිධ සංවර්ධන කටයුතු සඳහා ප්‍රාදේශීය සභාව දායකත්වය ලබා දී තිබේ. විශේෂයෙන් මාර්ග කොන්ක්‍රීට් කිරීම,කාපට් කිරීම මෙන්ම පානීය ජලය ලබා දීමද සිදු වී තිබේ.ගම් මට්ටමෙන් “ගැමි රජ මධ්‍යස්ථාන” පිහිටුවා තිබීම නිසා ප්‍රදේශයේ ජනතාවට විවිධ සේවා ලබා ගැනීම පහසුවී තිබේ. එනම් ග්‍රාම නිලධාරී, පවුල් සෞඛ්‍ය සේවිකා සමෘද්ධි නිලධාරී. කෘෂිකර්ම පර්යේෂණ නිලධාරීන් ආදී ගමට සේවා සපයන නිලධාරීන් සියලු දෙනාගේ ම කාර්යාල එකම ගොඩනැඟිල්ලක පවත්වාගෙන යාමයි.කාන්තාවන් ඉලක්ක කර ගත් වැඩසටහන් රැසක් ද අත්තනගල්ල ප්‍රාදේශීය සභාව සතුය. එහිදී කාන්තාවන් සඳහා මැහුම් විසිතුරු භාණ්ඩ නිෂ්පාදනය ආදි විවිධ ස්වයංරැකියා සඳහා කාරණාවන් පුහුණු කිරීම සිදු කර ඇත.තරුණ තරුණියන් වෙනුවෙන් ද ක්‍රියාත්මක වන වැඩසටහන් ඇත. යෞවන සමාජ මට්ටමෙන් තරුණ තරුණියන් එක් මධ්‍යස්ථානයකට රැස්කර නායකත්ව පුහුණුව ආදිය ලබාදීම සිදු කරයි.ආරක්ෂක නිලධාරී කණ්ඩායමක් අත්තනගල්ල ප්‍රාදේශීය සභාව සතුවීම විශේෂත්වයකි. ප්‍රදේශයේ බීමත්කමට ඇබ්බැහි වී සිටි පිරිසක් කළුතර පොලිස් අභ්‍යාස ආයතනයට යවා පුහුණු කර ආරක්ෂා නිලධාරී ලෙස බඳවාගෙන තිබේ.මේ කටයුතුවලට අමතරව ජනතාවගේ අධ්‍යාත්මික සංවර්ධනය නඟා සිටුවීම කෙරෙහි ප්‍රාදේශීය සභාවේ විශේෂ අවධානයක් යොමු වී තිබේ.ධර්ම පුස්තකාලයක් පවත්වාගෙන යාම මසකට වරක් කාර්යාලයේ ධර්ම දේශනයක් පැවැත්වීම වැඩිහිටියන් වන්දනා ගමන් රැගෙන යාම ආදිය ඉන් කිහිපයකි. මෙසේ අත්තනගල්ල ප්‍රාදේශීය සභාව ප්‍රදේශයේ භෞතික දියුණුව මෙන්ම ජනතාවගේ අධ්‍යාත්මික දියුණුව කෙරෙහිද අවධානය යොමු කර තිබේ.  * ඔබ සභාපති ධූරයට පත්වීමෙන් පසුව ප්‍රදේශය සංවර්ධනය කිරීම ආරම්භ කළේ කොහොමද ?මම පළමුවෙන් ම ප්‍රාදේශීය සභාව අර්ථකථනය කර ගත්තා. සාමාන්‍යයෙන් පළාත් පාලන ආයතනයක් කිව්වම ඒ ගැන ස්ථාපිතවෙලා තියන ආදහස තමයි කුණු ටික අදින, පාරවල්ටික හදන ආයතනයක්ය කියන දේ. ඒත් මම පළාත් පාලන ආයතනයක් කියන එක අර්ථකථනය කර ගත්තේ දරුවෙක් මවු කුසට පැමිණි අවස්ථාවේ පටන්ම ඒ පුද්ගලයා මිය ගොස් අවමංගල්‍ය කටයුතු සිදුවෙන අවස්ථාව දක්වා ම සේවය සැලසිය යුතු ආයතනයක් විදියට. මේ සමාජයට නිසි පෝෂණයෙන් යුතු දරුවෙක් බිහිකිරීමේ වගකීම අපටත් තියනවා. අපේ ප්‍රාදේශීය සභාවේ සංවර්ධන කටයුතු සිදුවෙන්නේ ඒ වගේ පුළුල් ක්ෂේත්‍රයක.* එසේ සංවර්ධන කටයුතු සිදු කෙරුණු ක්ෂේත්‍ර මොනවාද ?භෞතිකව සංවර්ධනය කිරීම මෙන්ම ජනතාවගේ මානසික සංවර්ධනය කෙරෙහිත් අපි අවධානය යොමුකරලා තියෙවා. ධර්ම පුස්තකාලයක් ආරම්භ කිරීම එක් ප්‍රධාන වැඩසටහනක්. පැරැණි බෞද්ධ ග්‍රන්ථ පරිහරණය කිරීමට ජනතාවට පහසුකම් සලසා දුන්නා. දුෂ්කර ප්‍රදේශවල ජනතාව හමුවට ගොස් බුත්සරණ, අමාවතුර ආදි ග්‍රන්ථ ලබා දුන්නා.* අධ්‍යාපන ක්ෂේත්‍රයේ දියුණුව සදහා ක්‍රියාත්මක කරන වැඩසටහන් මොනවාද ?ප්‍රාදේශීය සභාව මගින් මුල් ළමා විය සංවර්ධන මධ්‍යස්ථාන තුනක් පවත්වාගෙන යනවා. මෙවැනි ළමයින් 120ක් පමණ ඉගෙනුම ලබනවා. ඔවුන්ට අපි මේ සේවාව ලබා දෙන්නේ නොමිලේ. ඒ වගේම අපි 5 ශිෂ්‍යත්ව විභාගයට පෙනී සිටි දරු දැරියන් වෙනුවෙන් ප්‍රවීණ ගුරුවරුන් ගෙන්වා සම්මන්ත්‍රණ පවත්වනවා. අ.පො.ස. සාමාන්‍ය පෙළ විභාගයට මුහුණ දෙන දරු දැරියන්ටත් සම්මන්ත්‍රණ පවත්වනවා. මීට අමතරව විදුහල්පතිවරුන් නම්කළ දරු දැරියන් 700කට 800කට පමණ සෑම වරසකම ත්‍යාග ලබා දෙනවා.* ආධ්‍යාත්මික සංවර්ධනය වෙනුවෙන් වැඩසටහන් සිදු කරන බව ඔබ පැවසුවා. ඒ මොනවාද ?නොමඟ ගිය අය සුමඟට ගැනීම සඳහා අපි කටයුතු කරනවා. මේ සඳහා හොඳම උදාහරණය තමයි අපේ ආරක්ෂක නිලධාරීන්, ඔවුන් මත්පැන්වලට ඇබ්බැහි වී සිටි පිරිසක්. අපි ඔවුන්ට කළුතර පොලිස් අභභ්‍යාස ආයතනයට යවා පුහුණු කෙරෙව්වා. මත්පැන්වලින් ඔවුන්ව ගළවා ගැනීමට අපට හැකි වුණා. ඒ වගේම ඔවුන් අද ආරක්ෂක නිලධාරීන් ලෙස සභාවට සේවය සලසනවා. මීට අමතරව අපි සෑම මසකම කාර්යාලයේ ධර්ම දේශනයක් පවත්වනවා. වැඩිහිටියන් වෙනුවෙන් වැඩසටහන් කරනවා. ඔවුනට කියවීමට දහම් පොත පත ලබා දෙනවා. වැඩිහිටි උත්සව පවත්වන්න ඔවුන් වන්දනා ගමන් රැගෙන යනවා.* කෘෂිකර්මාන්තය දියුණු කිරීමට ඔබ සභාව කටයුතු කරලා තිබෙන්නේ කොහොමද ?ගම සංවර්ධය කිරීම තමයි මට භාරවෙලා තියෙන්නේ. අපේ ප්‍රදේශ හොඳ කෘෂිකාර්මික බිම්වලින් පොහොසත් ප්‍රදේශයක්. ඒ නිසා අපේ ප්‍රදේශය දියුණු කිරීමේදී ඒගැන විශේෂ අවධානය යොමු කරන්න ඕන කියලා මම තේරුම් ගත්තා. ඇලවේලි සුද්ධ පවිත්‍ර කර ක්‍රමවත්ව පවත්වාගෙන යාමට කටයුතු කළා. ඒ වගේ අවුරුදු ගණනාවක් තිස්සේ වගා නොකළ පුරන් කුඹුරු විශාල ප්‍රමාණයක් අස්සද්දවලා තියනවා.මීට අමතරව අපි ගෙවතුවගාවට ජනතාව යොමු කරලා තියනවා. එහි දී අඩු මිලට කොම්පෝස්ට් පොහොර අපි ලබා දෙනවා. කෘෂිකර්ම උපදේශකයන් මගින් ගොවීන් 1000ක් පමණ මේ වන විට දැනුවත් කරලා තියනවා.* තවමත් අඩු සංවර්ධනයක් සිදු වී ඇති මෙගොඩපොත වැනි ප්‍රදේශ සංවර්ධනය කිරීමට ගෙන ඇති පියවර මොනවාද ?සබරගමු පළාත් මායිමේ පිහිටා ඇති අපේ ප්‍රාදේශීය සභා බල ප්‍රදේශයට අයත් මේ ගම්මානවල ජනතාව විවිධ දුෂ්කරතාවලට මුහුණ දෙනවා. විශේෂයෙන් ඒ ප්‍රදේශ කඳුකර ප්‍රදේශවීම නිසා මාර්ග දුෂ්කරතා තිබෙනවා. ඒ ප්‍රදේශවලට ළඟාවීම දුෂ්කරයි. ඒත් මම ඔවුන්ගේ වැඩසටහන්වලට සහභාගි වෙනවා. ඒ වගේම ඔවුන්ගේ ගැටලුවලට විසදුම් ලබා දෙන්න ඉදිරියේ දී විශේෂ අවධානය යොමුකරනවා.* ඔබ සභාව සතු ඉදිරි සංවර්ධන සැලසුම් මොනවාද ?නිට්ටඹුව පුස්තකාලය නවීකරණය කිරීමේ සැලැසුමක් තිබෙනවා. සියලු පහසුකම්වලින් යුතු අංග සම්පූර්ණ පුස්තකාලයක් ලෙස මෙය සංවර්ධනය කිරීම අපේ අරමුණයි. අපේ ප්‍රාදේශීය සභාව සතුව ආයුර්වේද හතරක් තිබෙනවා. මේවා නවීන ආයුර්වේද ලෙස සංවර්ධනය කිරීමට බලාපොරොත්තු වෙනවා. එහිදී සම්බාහනය, කටු විකිත්සාව ආදි පහසුකම්ද ලබාදීමට අපි කටයුතු කරනවා. තරුණ තරුණියන් වෙනුවෙන් උද්‍යාන දෙකක් හා ළමයින් වෙනුවෙන් උද්‍යාන දෙකක්ද ඉදිකිරීමට බලාපොරොත්තුවක් තිබෙනවා.* ඔබේ සභාපති ධූරය යටතේ සභාව මගින් ලබා දුන් සේවාව ගැන තෘප්තිමත්ද ?ප්‍රාදේශීය සභාව කියන දේ හොඳින් අර්ථකථනය කරගෙන අපි අපේ සේවාව ජනතාවට ලබා දුන්නේ 2007 දී පළාත්පාලන කළමනාකරණ තරගාවලියේ දී දෙවැනි ස්ථානය ලබා ගැනීමට අපට හැකි වුණා.2008 දී ගම්පහ දිස්ත්‍රික්කයේ පළමුවැනි ස්ථානයත්, බස්නාහිර පළාතේ තුන්වැනි ස්ථානයත් සමස්ත ලංකා පස්වැනි ස්ථානයත් ලබා ගැනීමට අපට හැකි වුණා. අපට එවැනි සම්මාන ලබා ගැනීමට හැකි වුණේ අපේ සේවාව නිසි පරිදි ලබාදුන් නිසයි. ඒ ගැන මම තෘප්තිමත් වෙනවා.  ප්‍රාදේශීය සභාවෙන් ගොවි ජනතාවට සිදුවුණු සේවය අති විශාලයි. කුණු ටික අදින්න, පාරවල් හදන්න විතරක් අත්තනගල්ල ප්‍රාදේශීය සභාවේ සේවාව සීමා වෙලා නෑ. කෘෂිකර්මාන්තය, ස්වයංරැකියා ආදී ක්‍ෂේත්‍ර ගණනාවක සංවර්ධනයක් සිදුවෙලා තියෙනවා. ගොවියන්ට බිත්තර වී බෙදාදීම පැළ බෙදාදීම සිදු කළා. ඒ වගේ ම ඇළ වේලි ශුද්ධ පවිත්‍ර කිරීම නිසියාකාරව සිදු කරනවා. ගොවීන් දැනුම්වත් කිරීම කළා. ගෙවතු වගා සඳහා ප්‍රාදේශීය සභාවෙන් විශාල දායකත්වයක් ලබා දෙනවා.  අත්තනගල්ල ප්‍රාදේශීය සභාව ගම්වාසින් වන අපට ලැබුණු වටිනා සම්පතක්. ගමට අවශ්‍ය සේවාවන් සැම දෙයක්ම ප්‍රාදේශීය සභාවෙන් හොඳින් ඉටු වෙනවා. ප්‍රාදේශීය සභා සභාපතිතුමා ගමේ මිනිසුන් සමඟ ජීවත් වන නිහතමානි පුද්ගලයෙක්. ගමේ මරණාධාර සමිතිවල අඩු පාඩු සොයා බලමින් අවශ්‍ය සේවාවන් ලබා දෙනවා. ගමට අයිති සෑම පාරක්ම කොන්ක්‍රීට් කර අවසන්. අත්තනගල්ල ප්‍රාදේශීය සභාව ගැන කියන්න කිසිම වරදක් නෑ.  ප්‍රාදේශීය සභාව නිසා තමයි මට මේ තරම් දියුණු වෙන්න පුළුවන් වුණේ. ප්‍රාදේශීය සභාව මගින් කාන්තාවන්ට විවිධ පුහුණු වැඩසටහන් පවත්වනවා. මම විසිතුරු අත්කම් පුහුණු වැඩසටහනට සහභාගි වුණා. ඉන් පසුව මම අත්කම් නිර්මාණ කරලා අලෙවි කළා. ඒ වගේ ම අද මම තවත් අය පුහුණු කරන උපදේශිකාවක් විදිහට කටයුතු කරනවා. මේ තත්ත්වයට එන්න මට උදවු වුණේ ප්‍රාදේශීය සභාව. මේ අතර ප්‍රාදේශීය සභාවෙන් පුහුණු වුණු අය අද හොඳ ආදායම් ලබනවා. කාන්තාවන් විදිහට අපට මේ වගේ වැඩසටහන් පැවැත්වීම ගැන ප්‍රාදේශීය සභාවට ස්තූතිවන්ත වෙනවා.  ප්‍රාදේශීය සභාවේ කටයුතු ඉස්සරට වඩා දැන් හොඳින් සිදු වෙනවා. මාර්ග පද්ධතිය විශාලවශයෙන් දියුණු වෙලා තියෙනවා. අපේ පාර තිබුණේ වාහනයකට යන්න බැරි තත්ත්වයේ. වැහි දවස්වලට පයින් ගමන් කරන්නවත් බැහැ. ඒත් ප්‍රාදේශීය සභාව මගින් පාර හොඳින් හදලා දීලා තියෙනවා. ප්‍රදේශය පුරාම මෙවැනි මාර්ග රැසක් සංවර්ධනය කරලා තියෙනවා. සෞඛ්‍ය තත්ත්වය නංවාලීමට කටයුතු සිදු කරනවා. විශේෂයෙන් පසුගිය කාලේ ඩෙංගු මර්දනය කිරීම සඳහා ප්‍රාදේශීය සභාවෙන් විශාල වැඩ කොටසක් සිදු වුණා.  සංවර්ධන වැඩ කටයුතු රැසක් ප්‍රාදේශීය සභාවෙන් සිදුවෙලා තියෙනවා. පුස්තකාල සේවාව ඉතා හොඳින් ලබා දෙනවා. අපි හැම දෙනෙක් ම පොත පත කියවන්න යොමු වී සිටිනවා. ඒ වගේ ම අපේ ප්‍රදේශයේ පාරවල් වැඩිදියුණු කරලා තියෙනවා. ඒත් අපි මුහුණ දෙන ප්‍රධාන ගැටලුවක් තියෙනවා. ඒ තමයි අපට පානීය ජල ව්‍යාපෘතියක් නොමැතිවීම. මේ ගැටලුව ගැන අපි ප්‍රාදේශීය සභාව සමඟ සාකච්ඡා කළා. ඒ ගැටලුවට ඉක්මනින් විසඳුමක් ලබා දෙන්න කියලා අපි ප්‍රාදේශීය සභාවෙන් ඉල්ලා සිටිනවා..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012201</link>
    <topic>රටපුරා ආපන ශාලා වර්ගීකරණයට</topic>
    <author>සුභාෂිනී සේනානායක</author>
    <content>ආහාර වර්ග අලෙවි කරන ආපනශාලා සහ වෙනත් අලෙවිසල් වර්ගීකරණය කොට සහතිකයක් ලබාදීමට සෞඛ්‍ය අමාත්‍යාංශය පියවර ගෙන තිබේ.මේ වැඩපිළිවෙළ අනුව මහජන පරිභෝජනය සඳහා ඉතාමත් සුදුසු ආහාරපාන අලෙවි කරන ස්ථානවලට “ඒ” හෙවත් විශිෂ්ට සහතිකය ලැබේ.මධ්‍යස්ථ තත්ත්වයේ අලෙවිසල්වලට ‘බී’ හෙවත් යහපත් සහතිකයද සාමාන්‍ය මට්ටමේ අලෙවි සල්වලට ‘සී’ හෙවත් සාමාන්‍යයැයි සහතිකයද හිමිවේ.මේ නව වැඩපිළිවෙළ පොළොන්නරුව තමන්කඩුව සෞඛ්‍ය වෛද්‍ය නිලධාරී කොට්ඨාසය තුළ ප්‍රථම වතාවට ආරම්භ විය.එම ආපනශාලා හිමියන්ට සහතිකයක් පිරිනැමූ සෞඛ්‍ය අමාත්‍ය මෛත්‍රීපාල සිරිසේන මහතා ආපනශාලා වර්ගීකරණය කිරීමේ වැඩපිළිවෙළ දිවයින පුරා ලබන වසරේ සිට ක්‍රියාත්මක වන බව පැවසීය.ආපනශාලාවල ඇති අඩුපාඩු හදුනාගෙන ඒවාට පිළියම් යෙදීමටද පියවර ගන්නා බව ඇමැතිවරයා සඳහන් කළේය.ආපනශාලා සහ අලෙවිසැල්වලට ලබාදෙන සහතික මහජනතාවට හඳුනා ගැනීමට හැකිවන සේ සුදුසු ස්ථානයක ප්‍රදර්ශනය කළ යුතුය.එම සහතික ලාභීන් මහජනයාගේ සෞඛ්‍යයට හිතකර අන්දමින් ආපනශාලා පවත්වාගෙන යනවාද යන්න නිරීක්ෂණය කිරීමට ද කටයුතු යොදනු ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012202</link>
    <topic>මූන්ගේ කමිටුවට ශ්‍රී ලංකාවට එන්න අවස්ථාව</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසන්ධාන කොමිසම හමුවට පැමිණීම සඳහා එක්සත් ජාතීන්ගේ මහ ලේකම්වරයා පත් කළ ත්‍රිපුද්ගල කමිටුව ඉල්ලීමක් කරන්නේ නම් මේ සඳහා අවස්ථාව ලබා දිය හැකි බව විදේශ කටයුතු අමාත්‍යාංශය පවසයි.රටේ පවත්නා නීතියට අනුව ජනාධිපති මහින්ද රාජපක්ෂ මහතා විසින් මේ කොමිසම පත් කරන ලද අතර පසුගිය ජුනි මස 18දා නිවේදනයක් මඟින් එය ප්‍රකාශයට පත් කළ බව විදේශ කටයුතු අමාත්‍යාංශයේ ලේකම් රොමේෂ් ජයසිංහ මහතා ‘දිනමිණ’ට පැවැසීය.එක්සත් ජාතීන්ගේ මහලේකම්වරයා පත් කළ ත්‍රිපුද්ගල කමිටුව ශ්‍රී ලංකාව සම්බන්ධයෙන් උපදෙස් ලබා ගැනීමට පමණක් පත් කළ එකක් බව පෙන්වා දුන් ලේකම්වරයා උගත් පාඩම් හා ප්‍රතිසන්ධාන කොමිසම හමුවේ කරුණු දැක්වීමට ඕනෑම අයකුට හැකි බවද සඳහන් කළේය.ශ්‍රී ලංකාව සම්බන්ධයෙන් උපදෙස් ලබා ගැනීම සඳහා එක්සත් ජාතීන්ගේ මහ ලේකම් බෑන් කී මූන් විසින් මේ ත්‍රිපුද්ගල කමිටුව පත් කර තිබෙන අතර ඉන්දුනීසියාවේ හිටපු නීතිපති මර්සුකි දරුස්මාන් එහි ප්‍රධානියා වශයෙන් කටයුතු කරයි. ඊට අමතරව දකුණු අප්‍රිකාවේ යස්මින් සුකා සහ අමෙරිකා එක්සත් ජනපදයේ ස්ටීවන් රත්නර් යන අයද මේ කමිටුවට අයත් වේ.මේ ත්‍රිපුද්ගල කමිටුව සකස් කළ වාර්තාව ඉදිරියේ දී එක්සත් ජාතීන්ගේ මහ ලේකම් බෑන් කී මූන් වෙත ඉදිරිපත් කිරීමට නියමිතව ඇත. මේ කමිටුව අවස්ථා කිහිපයකදී සාකච්ඡා කිරීම සඳහා නිව්යෝර්ක් නුවරදී හමුවී තිබෙන අතර එම ත්‍රිපුද්ගල කමිටුවේ සහායට බෑන් කී මූන් විසින් තවත් පුද්ගලයින් අට දෙනකු පත් කර තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012203</link>
    <topic>නිවාස ව්‍යාපෘති නවත්වන්නේ නෑ</topic>
    <author/>
    <content>උතුරු හා නැඟෙනහිර පළාත්වල දැනට ක්‍රියාත්මක හා ඉදිරියේදී ආරම්භ කිරීමට අපේක්ෂිත නිවාස ව්‍යාපෘති නැවැත්වීමට හෝ සීමා කිරීමට කිසිදු අවශ්‍යතාවක් නැතැයි ආර්ථික සංවර්ධන අමාත්‍යාංශය සඳහන් කරයිලෝක බැංකු ආධාර යටතේ ආරම්භ කර ඇති නිවාස ව්‍යාපෘතින් දැනට ක්‍රියාත්මක නිවාස 50000 ව්‍යාපෘතියට කිසිඳු බලපෑමක් නැතැයි ආර්ථික සංවර්ධන අමාත්‍යාංශයේ සංවර්ධන හා සන්නිවේදන කටයුතු පිළිබඳ අධ්‍යක්ෂ ජනරාල් මහාචාර්ය සුනන්ද මද්දුම බණ්ඩාර මහතා පවසයි.අරමුදල් මඟින් උතුරු හා නැඟෙනහිර පළාත්වල නව ගොඩනැඟිලි ඉදිකිරීම ඇමැති බැසිල් රාජපක්ෂ මහතා අත්හිටුවයි” යන ශීර්ෂපාඨයෙන් සති අන්ත ඉංග්‍රීසි පුවත්පතක පළ වූ වාර්තාවකට ප්‍රතිචාර දක්වමින් හෙතෙම මේ බව අනාවරණය කර ඇත.මේ වාර්තාව මගින් ලෝක බැංකුව, ආසියානු සංවර්ධන බැංකුව හා ජපන් ජාත්‍යන්තර සහයෝගීතා නියෝජිතායතනය වැනි ප්‍රධාන පෙළේ ණය දෙන ආයතනවලට මුළුමනින්ම වැරැදි පණිවුඩයක් ලබා දෙන බව බවසන සුනන්ද මද්දුම බණ්ඩාර මහතා එවැනි ආයතනවලට මෙන්ම යුද ගැටුම්වලින් පීඩාවට පත් ජනතාවටද මේ මගින් වැරැදි සහගත හා නොමග යවන සුළු පණිවුඩයක් ලබා දෙන බව කියයි.ඉන්දීය රජය බලාපොරොත්තු වන නිවාස 5000ක් අලුතින් ඉදිකිරීම හා නිවාස 45000ක් අලුත්වැඩියා කිරීම යෝජිත ව්‍යාපෘතියට බලපෑමක් නැතැයි පෙන්වා දෙන අධ්‍යක්ෂ ජනරාල්වරයා උතුරු හා නැඟෙනහිර ප්‍රතිසංස්කරණ හා පුනරුත්ථාපන ව්‍යාපෘතිවලින් වැඩි ප්‍රමාණයක් ක්‍රියාත්මක කරනුයේ ලෝක බැංකුව, ආසියානු සංවර්ධන බැංකුව, ජපන් ජාත්‍යන්තර සහයෝගීතා නියෝජිතායතනය වැනි ආයතනවලින් ශ්‍රී ලංකා රජයට සපයන ණය මුදල්වලින් බවද සඳහන් කරයි.තවද ඒ මහතා ප්‍රකාශ කරන්නේ මුදල් පරිත්‍යාගයන් නොවන අතර පොළියක් සමඟ ඒ මුදල යළි ගෙවිය යුතු බවයි. ඒ නිසාම යුධගැටුම්වලින් පීඩාවට පත් ජනතාවට වඩා යහපතක් සිදුවන ආකාරයෙන් මේ මුදල් යෙදවීමට රජය පියවර ගෙන තිබෙන බවද මහාචාර්ය සුනන්ද මද්දුම බණ්ඩාර මහතා කියයි.මෙවැනි අරමුදල් මඟින් වාරිමාර්ග (යෝධ වැව, අක්කරෙයි පත්තු වැව, අක්කරායන්කුලම්) මං මාවත් විදුලි ව්‍යාපෘති, පාසල් සංවර්ධනය, ආරෝග්‍යශාලා ප්‍රතිසංස්කරණය, පොහොර හා වී ගබඩා ඉදිකිරීම කෘෂිකර්මාන්තය සංවර්ධනය, ප්‍රජා ව්‍යාපෘති හා ධීවර කර්මාන්තය නඟා සිටුවීමට වැනි ව්‍යාපෘති රැසක් ක්‍රියාත්මක කරන බවද ඒ මහතා පවසයි.උතුරු හා නැඟෙනහිර පළාත් හි සිවිල් පාලනය ස්ථාපිත කිරීමට ඒ ඒ පළාත්හි ගොඩනැගිලි අලුත්වැඩියා කිරීම අත්‍යාවශ්‍ය බවද හෙතෙම වැඩි දුරටත් ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012204</link>
    <topic>සිරිපා සමය අදින් ඇරැඹේ</topic>
    <author>අසේල කුරුළුවංශ සහ රත්නපුර දිසා විශේෂ නිරෝෂණ පෙරේරා</author>
    <content>මෙවර සිරිපා වන්දනා සමය උඳුවප් පුර පසළොස්වක පොහෝදිනය යෙදෙන අද (20) ආරම්භ වීමත් සමඟම පැල්මඩුල්ල ගල්පොත්තාවල රජමහා විහාරස්ථානයේ සිට ශ්‍රී සුමන සමන් දේව ප්‍රතිමාව, සාධාතුක කරඬුව හා දේව අහරණ ඊයේ (19) අලුයම රිය පෙරහරකින් නල්ලතන්නිය බෞද්ධ මධ්‍යස්ථානය වෙත වැඩම කරනු ලැබූහ.අද (20) අලුයම ශ්‍රී පාද මළුවේ එම කරඬුව සුබ නැකතට තැන්පත් කරනු ලැබීය.දසදහස් ගණන් බැතිමතුන් ශ්‍රී පාද රාජමහා විහාරස්ථානය වෙත පැමිණ ඊයේ පුජෝපහාර දැක්වූහ.රන්විසිගෙයසහිත පූජා රථයේ සමන්දේව ප්‍රතිමා ඇතුළු දේවාහරණ තැන්පත් කර තිබුණි. පැල්මඩුල්ල සිට රත්නපුර දක්වා මඟ දෙපසට එක් වූ දහස් ගණන් බැතිමතුන්ගේ පූජෝපහාර මධ්‍යයේ පූජා රථය ගමන් කෙරිණි.පෙරේදා (18) රාත්‍රියේ සිටම ගල්පොත්තාවෙල ශ්‍රීපාද රාජමහා විහාරස්ථානය බැතිමතුන්ගෙන් පිරීගොස් තිබිනි.ඊයේ අලුයම 2.30ට පමණ ගල්පොත්තාවෙල ශ්‍රීපාද රාජමහා විහාරස්ථානයේ තැන්පත් කර තිබූ සමන්දේව ප්‍රතිමා ඇතුළු පූජාභාණ්ඩ වැඩම කෙරිණි. එම අවස්ථාවේ චාරිත්‍ර ශ්‍රීපාද කරකාර දම්පහළ සීලානන්ද නාහිමියන් ඉටු කළහ. අලුයම 4.30 දක්වා ගල්පොත්තාවෙල රජමහා විහාරයේදී බැතිමතුන්ට පූජෝපහාර දැක්වීමේ අවස්ථාව උදාවිය. මුදල් නියෝජ්‍ය ඇමැති ගීතාංජන ගුණවර්ධන, සබරගමුව මහ ඇමැති මහීපාල හේරත් රත්නපුර දිස්ත්‍රික් එ.ජා.නි.ස පාර්ලිමේන්තු මන්ත්‍රී රංජිත් සොයිසා මහත්වරුන්ද පූජෝපහාර දැක්වීමට සහභභාගි වූහ.මෙලෙස ඇරැඹෙන මෙවර සිරිපාවන්දනා සමය වෙසක් පුන් පොහෝදිනයෙන් අවසන් වීමට නියමිතය.රටතුළ පවතින සාමකාමී වාතාවරණය තුළ සුවිශාල ජනතාවක් මෙරට සිරිපා කරුණා කිරීමට පැමිණෙනු ඇතැයි අපේක්ෂා කෙරේ.ජනපති මහින්ද රාපක්ෂ මහතාගේ මැදිහත්වීම මත සීත ගඟුලේ සිට ඉදිකටුපහන දක්වා හැටන් මාර්ගය ඔස්සේ අලුතින් පඩිපෙළ ඉදිකර තිබීම නිසා මෙවර වඩා පහසුවෙන් ජනතාවට සිරිපා කරුණාකළ හැකිබව ශ්‍රී පාද බාරකාර මණ්ඩලයේ කෘත්‍යාධිතාරී පූජ්‍ය දම්පහළ ශීලානන්ද හිමියෝ කීහ.සිරිපා වන්දනාවේ පැමිණෙන ජනතාවගේ ආරක්ෂාවටත් මත්පැන්, දුම්වැටි ඇතුළු මත්ද්‍රව්‍ය වැටලීම් සඳහාත් විශේෂ පොලිස් කණ්ායම් යොදවා තිබෙන බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති ගාමිණී නවරත්න මහතා කීය.වන්දනාකරුවන්ගේ සනීපාරක්ෂක හා ප්‍රවාහන කටයුතු සඳහා විශේෂ වැඩපිළිවෙළක් ක්‍රියාත්මක කරන බව නුවරඑළිය දිස්ත්‍රික් ලේකම් ජී.පී.ජී. කුමාරසිංහ මහතා කීවේය.පරිසරය ආරක්ෂා කිරීම සඳහා බැතිමතුන් හැකි තරම් පොලිතීන් වැනි දිරාපත් නොවන දෑ රැගෙන ඒමෙන් වළකින ලෙසද ඒ මහතා ඉල්ලීමක් කරයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012205</link>
    <topic>අත්‍යවශ්‍ය ආහාර රැසක් පිටරටින් ගෙන ඒමට පියවර</topic>
    <author>විජයානි එදිරිසිංහ, නිරූෂි විමලවීර</author>
    <content>සහල්, පොල්, සීනි, බී ලූණු, කුකුළු මස්, ඇතුළු අත්‍යවශ්‍ය ආහාර ද්‍රව්‍ය රැසක් කඩිනමින් ආනයනයට පියවර ගැනේ.උත්සව සමයේ පොල් මිල ඉහළ යෑම පාලනය කිරීම සඳහා පොල් ගෙඩියක් රුපියල් 25-30 මිලට ලබා දීමට පොල් ගෙඩි ලක්‍ෂ 50ක් ඉන්දියාවේ කේරල ප්‍රාන්තයෙන් ආනයනය කරනු ඇත.ඉහළ යන සහල් මිල පාලනය කිරීම සඳහා සහල් මෙට්‍රික් ටොන් 70,000 ක් වෙළෙඳ පොළට දැනටමත් නිකුත් කොට ඇතැයි ද වෙළෙඳ අමාත්‍යාංශය කියයි.සීනි මිල පාලනය කිරීම සඳහා බ්‍රසීලයෙන් හා ඉන්දියාවෙන් සීනි ආනයනය කළ බව ද දැනටමත් සතොස හරහා ආනයනික සීනි කිලෝව රුපියල් 93.50ක මිලට ලබා දෙන බවද අමාත්‍යාංශයේ ඉහළ නිලධාරියෙක් “දිනමිණ” ට සඳහන් කළේය.එළැඹෙන නත්තල් හා අලුත් අවුරුදු සමය නිමිත්තෙන් ඉන්දියාවෙන් කුකුළු මස් මෙට්‍රික් ටොන් 2500 ක් ඇනවුම් කර තිබේ. ඉන් මෙට්‍රික් ටොන් 500ක් හෙට (21) දා මෙරටට ළඟා වීමට නියමිත ය.බී ලූණු මිල පාලනය කිරීම සඳහා පාකිස්්ථානයෙන් බී ලූණු ආනයනය කරනු ඇත. කිලෝවක් රුපියල් 120 ත් 130 ත් අතර මුදලකට ලබා දීමට හැකි බව වෙළෙඳ අමාත්‍යාංශය කියයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012206</link>
    <topic>ශ්‍රී ලාංකීය නැවියෝ 13 දෙනා ඕමානයේ සලාලා වරායට</topic>
    <author>මහින්ද අලුත්ගෙදර</author>
    <content>සෝමාලියානු මුහුදු කොල්ලකරුවන්ගෙන් නිදහස ලැබූ ශ්‍රී ලාංකික නැවියෝ 13 දෙනා ඕමානයේ සලාලා වරාය වෙත පැමිණ සිටිති.මේ සතිය තුළ ඔවුනට ශ්‍රී ලංකාවට පැමිණීමට හැකි වෙතැයි එහි සිටින විදුලි ඉංජිනේරු එල්මෝ සොයිසා මහතා පැවසූ බව තානාපති ආරංචිමාර්ග පවසයි.13 දෙනකුගෙන් යුත් ශ්‍රී ලාංකික කාර්ය මණ්ඩලය සමඟ සෞදි අරාබියාවට අයත් අල් තිසර් අල් සෞදි නෞකාව පසුගිය මාර්තු මාසයේ දී සෝමාලියානු මුහුදු කොල්ලකරුවන් විසින් පැහැර ගන්නා ලද අතර, එම කාර්ය මණ්ඩලය සමඟ නෞකාව නිදහස් කරන්නේ නම් අමෙරිකානු ඩොලර් මිලියන 20ක කප්පම් මුදලක් කොල්ලකරුවෝ ඉල්ලා සිටියහ.කප්පම් මුදල ගෙවීමෙන් පසුව නෞකාව සමඟ කාර්යමණ්ඩලය නිදහස් කර තිබේ.ශ්‍රී ලාංකික කාර්ය මණ්ඩලය මේ වන විට යහපත් සෞඛ්‍ය තත්ත්වයෙන් පසුවන අතර මේ සතිය ඇතුළත ඔවුන් සියලු දෙනා ශ්‍රී ලංකාවට පැමිණීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012207</link>
    <topic>ජනවාරියේ සිට කාබනික පොහොර ශ්‍රී ලංකාවේදීම නිපදවීමට පියවර</topic>
    <author>නුවන් කොඩිකාර රාජාංගනයේ සිට...</author>
    <content>මෙරට ගොවි ජනතාවට කෘෂි කර්මාන්තය සඳහා අවශ්‍ය කාබනික පොහොර සියයට 25ක් ජනවාරි පළමු වැනිදා සිට මෙරටදී නිෂ්පාදනය කෙරේ.ඒ අනුව ආනයනය කරනු ලබන පොහොර සහනාධාරය වෙනුවෙන් වැය කරන දසලක්ෂ තිස්දහසක මුදලින්, දසලක්ෂ පන් දහසක මුදලක් රජයට ඉතිරිකර ගැනීමට හැකියාව ඇති බව ගොවිජන සේවා හා වනජීවි ඇමැති එස්. එම්. චන්ද්‍රසේන මහතා ‘දිනමිණ’ ට පැවැසීය.ගොවිජන සේවා අමාත්‍යාංශය යටතේ ක්‍රියාත්මක ගොවිජන සංවර්ධන දෙපාර්තමේන්තුවට අයත්ගොවිජන සේවා මධ්‍යස්ථාන 555 ආවරණය වන පරිදි දිස්ත්‍රික් මට්ටමින් මේ කාබනික පොහොර මධ්‍යස්්ථාන ඇති කරන බව හෙතෙම කීවේය.මෙ මඟින් ඍජු හා වක්‍ර රැකියා 25000 ක් පමණ ජනිත වන බවත්, ඒ මඟින් දේ්ශීය ආර්ථිකය ශක්තිමත් කිරීමට හැකි බව ඒ මහතා සඳහන් කළේ ය.පොහොර බෙදා හැරීමේ දී ජනතා පොහොර සමාගම යටතේ නිකුත් කරන බවත්, වරින්වර නිලධාරීන් යොදා ප්‍රමිතිය පරීක්‍ෂා කරන බව ඇමැති වරයා කීවේය.රසායනික පොහොර භාවිතය නිසා පස නිසරු වීමත්, ලෙඩ රෝග අධික වීමත් සිදුවී ඇති බව පෙන්වා දුන් චන්ද්‍රසේන මහතා, ඒ තත්ත්වය වළක්වාලීමේ අරමුණින් කාබනික පොහොර භාවිතය වැඩි කරන බවද කීවේය.ජනතා පොහොර සමාගම යටතේ පිට කරනු ලබන පොහොරවල වගකීම සිය අමාත්‍යංශය බාර ගන්නා බවත්, කවුරුන් හෝ එය වැරැදි ලෙස භාවිත කළහොත් නීතිමය ක්‍රියාදාමයන්ට යන බවත් හෙතෙම වැඩිදුරටත් පැවැසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012208</link>
    <topic>අලි-මිනිස් ගැටුමින් වසරකට මිය යන අලි ගණන 200ක්</topic>
    <author>නුවන් කොඩිකාර</author>
    <content>අලි මිනිස් ගැටුමෙන් වසරකට අලින් 200ක් පමණ මිය යන බව උඩවලව ඇත් අතුරු සෙවණේ බාරකරු වෛද්‍ය විජිත පෙරේරා මහතා පැවැසීය.ස්වභාවික ලෙස මිය යන්නේ 10%ක් පමණක් බවත්, යම් රෝගයක් වැළඳුනහොත් මීට වඩා මිය යන බවත් හෙතෙම ‘දිනමිණට’ ප්‍රකාශ කළේය. ශ්‍රී ලංකාව තුළ මේ වන විට අලි හයදහසක් පමණ සිටින බව පැවැසූ ඒ මහතා, අලි වර්ධනය වැඩි කිරීමට වනජීවි සංරක්ෂණ දෙපාර්තමේන්තුව කටයුතු කරමින් සිටින බව ද කීවේ ය.අලි මිනිස් ගැටුම අවම කළ හැකි ක්‍රමවේදයන් සකසමින් සිටින බවත්, මිනිසුන් දැනුවත් කිරීමේ ප්‍රචාරක වැඩපිළිවෙළක් වනජීවි සංරක්ෂණ දෙපාර්තමේන්තුව දැනටමත් අරඹා ඇති බව ඒ මහතා සඳහන් කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n1012209</link>
    <topic>ත්‍රස්ත ප්‍රහාර නිසා දේපළ අහිමි වූ අනුරපුර පවුල් 3000කට නිවාස</topic>
    <author>නිමල් විජේසිංහ අනුරාධපුර අතිරේක දිස්ත්‍රික් සමූහ</author>
    <content>වසර 30ක් මුළුල්ලේ පැවැති කොටි ත්‍රස්තවාදී ප්‍රහාර නිසා සිය නිවාස, දේපළ අහිමිව ගොස් ඇති අනුරාධපුර දිස්ත්‍රික්කයේ පවුල් 3000 කට තම තමන්ගේ මුල් ගම්බිම්වල නව නිවාස පහසුකම් සලසාදීමේ වැඩපිළිවෙළක් සඳහා මුල පිරේ.ඇමැති විමල් වීරවංශ මහතාගේ උපදෙස් මත අනුරාධපුර දිස්ත්‍රික් ජාතික නිවාස සංවර්ධන අධිකාරිය මේ සඳහා අවශ්‍ය පියවර ගෙන ඇත.අනුරාධපුර දිස්ත්‍රික්කයේ, කැබිතිගොල්ලෑව, මැදවච්චිය, මහවිලච්චිය, නොච්චියාගම, හොරොව්පතාන, ගලෙන්බිදුනුවැව, පදවිය සහ වැලිඔය ප්‍රාදේශීය ලේකම් බල ප්‍රදේ්ශ තුළ ත්‍රස්තවාදී ක්‍රියා නිසා නිවාස අහිමිව ගොස් සිටින පවුල් සම්බන්ධ තොරතුරු අනුරාධපුර දිසා ලේකම් කාර්යාලය හරහා ලබා ගැනීමට දැනටමත් පියවර ගෙන ඇතැයි අනුරාධපුර ජාතික දිස්ත්‍රික් නිවාස සංවර්ධන අධිකාරියේ ජ්‍යෙෂ්ඨ කළමනාකාර ආර්. ධනපාල මහතා “දිනමිණ” ට ප්‍රකාශ කළේය.මේ පවුල් මුල් කාලයේ පදිංචිව සිටි ගම්මාන උතුරු පළාතට අයත් මන්නාරම, වවුනියාව, මුලතිවු දිස්ත්‍රික්ක මායිමේ පිහිටි බැවින් දැනට උතුරුකරය සංවර්ධනය සඳහා ආරම්භ කර ඇති උතුරු වසන්තය සංවර්ධන ක්‍රියාදාමය යටතේ අදාළ නිවාස සංවර්ධන ව්‍යාපෘතිය ද දියත් කිරීමට යෝජිත ය. මේ සඳහා රුපියල් මිලියන 350ක මුදලක් අවශ්‍ය වෙතැයි ගණන් බලා ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n10122010</link>
    <topic>දකුණේ දියර කිරි නිපැයුම වැඩි කරයි</topic>
    <author>ගාල්ල උතුර විශේෂ කුසුම් තිරාණගම</author>
    <content>දකුණු පළාතේ දියර කිරි නිෂ්පාදනය වැඩි කිරීමට දකුණු පළාත් කෘෂිකර්ම අමාත්‍යාංශය පියවර ගෙන තිබේ.දැනට දකුණු පළාතේ සිිටින එළ ගවයන්ගේ සංඛ්‍යාව 58120ක් වන අතර මී ගවයන් ගේ සංඛ්‍යාව 50391කි. එහෙත් කිරි ලබා දෙන එළ ගව සංඛ්‍යාව 18722 කි. මීගව සංඛ්‍යාව 18557 කි. දිනක එළ ගවයන්ගෙන් ලැබෙන කිරි ලීටර් ගණන 24698 කි. මී කිරි සංඛ්‍යාව ලීටර් 18920 කි.මේ තත්ත්වය යටතේ එළ ගවයන්ගේ සහ මීගවයන් ගේ පෝෂණ මට්ටම නංවාලීමට අවශ්‍ය ආහාර හා ජලය ලබා දීමට කටයුතු යොදා තිබේ. තණ වගාකිරීමට ද පියවර ගෙන ඇත..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=n10122015</link>
    <topic>දිනමිණ කාලයේ තාලයට අනුව දිනෙන් දින පෙරට යන පුවත් පතක්</topic>
    <author>සුභාෂිනී සේනානායක</author>
    <content>දිනමිණ දිනෙන් දින ලෝකයේ නව ප්‍රවණතා හඳුනා ගනිමින් කාලයේ තාලයට ගැළපෙමින් ඉදිරියට යන පුවත් පතක් බව සීමා සහිත එක්සත් ප්‍රවෘත්ති පත්‍ර සමාගමේ සාමාන්‍යාධිකාරී අභය අමරදාස මහතා ප්‍රකාශ කරයි.වසර සියයක් පුරා දිනමිණ පුවත්පත දේශපාලනික, සාමාජීය සහ ආගමික පරිසර නායකත්වයන්ට සහාය ලබා දෙමින් විශාල කාර්ය භාරයක් ගෙවී ගිය වසර සියය පුරා සිදු කළ බවද ඒ මහතා කීය.අමරදාස මහතා මේ බව ප්‍රකාශ කළේ දිනමිණ පුවත්පතට වසර 101 ක් සපිරීම වෙනුවෙන් දිනමිණ කර්තෘ මණ්ඩලයේ පැවති චාම් උත්සවයේ දීය. සාමාන්‍යාධිකාරිවරයා එහිදී මෙසේ ද කීය. ලේක්හවුස් ආයතනය දිනෙන් දින සිදු කරන සමාජීය මෙහෙවරට දිනමිණ පුවත්පත සවියක් වුණා. පසුගිය වසරට වඩා මේ වසර සුවිශේෂී වසරක්.දිනමිණ පුවත්පත සමඟ බෙදා හරින මාංචු, ආරෝග්‍යා, ක්‍ෂිතිජය, සංවේදී, අපි හැපි සඟරා අතරින් සිතිජය අතිරේකය ජාත්‍යන්තර ඇගයීමකට පවා ලක් වී තිබෙනවා. එයට හේතුව සභාපති බන්දුල පද්මකුමාර මහතා ගේ මෙහෙයවීම මත කර්තෘ, කර්තෘ මාණ්ඩලිකයින් ඇතුළු සහාය දක්වන සියලු දෙනාගේ කැපවීම යි. අපට තිබෙන ඉදිරි අභියෝගය නව තාක්‍ෂණය ජය ගනිමින් පුවත්පත පරිගණක ජාලගත කිරීම් තුළින් ඉදිරියට යාම යි. 2011 වසර මෙම සියලු අභියෝග ජයගෙන ඉදිරියට යාමට අපි සියලු දෙනාගේ කැපවීම අත්‍යවශ්‍ය වන අතර අභියෝග තුළින් ඉදිරියට යාමට සියලු දෙනාට ආරාධනා කරනවා.සිළුමිණ ප්‍රධාන කර්තෘ කරුණාදාස සූරියආරච්චි මහතා - දිනමිණ පුවත්පත වසර 100 ට පා තබමින් දිනෙන් දින තාරුණ්‍ය කරා යොමුවන පුවත් පතක්. තාරුණ්‍ය තුළින් තමයි දිනමිණ පාඨකයා ආකර්ෂණය කරගන්නේ. කිසිදා මහලුවියට පත් නොවන සුන්දර කර්තෘ කෙනෙක් දිනමිණ ට ලැබී තිබෙනවා.මහින්ද අබේසුන්දර මහතා පත්තර කලාවේ මෙන්ම ගුරු වෘත්තියේ ද ප්‍රවීණයෙක්. දිවයින පුවත්පතේ දී මට ඔහු හමුවෙද්දී මහලු ලෙස පෙනුනත් දිනමිණ තාරුණ්‍යයත් සමඟ ඔහු තරුණ වී සිටින බව මගේ හැඟීම යි.සරල සුන්දර ලෙස ලිවිය හැකි මහින්ද අබේසුන්දර නම් වූ කර්තෘවරයා ප්‍රේමණීය කර්තෘවරයෙක්. දරදඬු කර්තෘවරයෙක් සිටියා නම් දිනමිණෙ හි දැන් පවතින සුන්දර බව තාරුණ්‍ය ගිලිහී යනවා. මෙම තත්ත්වය රැක ගෙන ඉදිරියට යාමට මම ඔබ සැමට සුබ පතනවා.තිනකරන් කර්තෘ පසෙකින්.දිනමිණ කර්තෘ මහින්ද අබේසුන්දර මහතා - දිනමිණ පුවත්පත පසුගිය වසර 100 පුරා විවිධ අභියෝග වලට ලක්වූ පුවත්පතක්. මෙම පුවත්පත කුමන රජයක් පත් වුවත් රජයට ගැති පුවත්පතක් ලෙස හංවඩු ගසා තිබුණත් අලෙවිය තුළින් දෙවන ස්ථානයේ රැඳීමට අපට හැකිවීම සුවිශේෂි තත්ත්වයක්.ආසියා සම්මාන උළෙලක දී දිනමිණ පුවත්පත සමඟ බෙදා හරින ක්‍ෂිතිජය පුවත් පත සම්මානයට පාත්‍ර වීම අපට ශක්තියක්. ඒ සඳහා සභාපති බන්දුල පද්මකුමාර මහතා ප්‍රමුඛ අධ්‍යක්‍ෂ මණ්ඩලය ඇතුළු දිනමිණ සමඟ රැඳී සිටින සියලු දෙනාගේ කැපවීම ශක්තිය රැඳී තිබෙනවා.දිනමිණ පුවත්පත සුවිශේෂී මාවතකට අවතීර්ණ කරවීමට මෙහිදී මාංචු, අපි හැපි, ක්‍ෂිතිජය සහ ආරෝග්‍යා අතිරේක තුළින් හැකිවීම අප ලැබූ භාග්‍යයක්. ඒ සඳහා සභාපතිතුමා අපූර්ව මඟ පෙන්වීමක් ලබා දුන්නා. දිනමිණ මේ රටේ දේශපාලන ගමන් මඟට විශේෂ මෙහෙවරක් ඉටු කළ පුවත්පතක්. දිනමිණ මගින් සිදුකරන ලද සමාජීය මෙන්ම ආගමික මෙහෙවර ද සුවිශාල යි. වසර 100 ඉක්මවූ දිනමිණ පුවත්පතේ කර්තෘ ලෙස සේවය කරන්නට ලැබීම මා ලද භාග්‍යයක්.දිනමිණ තුළින් සමාජයට සිදු කරන සමාජ මෙහෙවර වඩාත් පුළුල්ව ඉටුකරලීමට ඉදිරි කාලයේ දී අපි අපේ උපරිම ශක්තිය යොදවනවා.මෙම අවස්ථාවට ප්‍රධාන පරිපාලන නිලධාරි රෝහණ ආර්යරත්න, නියෝජ්‍ය සාමාන්‍යාධිකාරී නාරද සුමනරත්න, බෙදාහැරීමේ කළමනාකරු සුනිල් සෙන්දනායක, ප්‍රවාහන කළමනාකාර නලින්ද ඉලංගකෝන්, ඩේලි නිවුස් ප්‍රධාන කර්තෘ ජයතිලක ද සිල්වා, තිනකරන් ප්‍රධාන කර්තෘ එස්. තිල්ලෙයිනාදන්, දැන්වීම් කළමනාකරු වරුණ මල්ලවාරච්චි, නිෂ්පාදන සහකාර කළමනාකරු උපාලි පීරිස්, වෛද්‍ය එන්. මල්ලිකාරච්චි යන මහත්ම මහත්මීන් ඇතුළු පිරිසක් සහභාගී වූ අතර දිනමිණ නියෝජ්‍ය ප්‍රවෘත්ති කර්තෘ මහින්ද කුලතුංග මහතා උත්සව සභාව මෙහෙය වීය.මා මෙලොවට බිහි කළේ මගේ අම්මා ය. එහෙත් ඉමක් කොනක් සීමාවක් නැති ලොවකට මා බිහි කළේ ‘දිනමිණ’ ය. මුලින්ම ඒ ටික කියා මේ සටහන පටන් ගත්තේ නැත්නම් එය ලොකුම අඩු පාඩුවකි.පසුගිය සිකුරාදා ‘දිනමිණ’ පත්‍රය 101 වැනි වසරට පා තැබීය. ඒ අනුව ‘දිනමිණ’ පත්‍රය ආරම්භ වී ඇත්තේ 1909 වසරේදීය. ඒ කාලයේ අප පෙර ආත්මයේය. ඒ ආත්මයේත් ‘දිනමිණ’ පත්‍රයේම පත්‍ර කලාවේදියකු වී සිටියේ දැයි කිව නොහැකිය.කෙසේ වෙතත් 1964 වසරේ මුල් භාගයේදී පමණ ‘දිනමිණ’ පත්‍රයට ‘පාණදුරේ’ සඳහා වාර්තාකරුවකු අවශ්‍ය බවට දැන්වීමක් පළ කර තිබිණි. එවකට මා පාණදුර ශ්‍රී සුමංගල විදුහලේ සරසවි පිවිසුම් පෙළ ශිෂ්‍යයෙකි. ඒ වන විට කිසිම පත්තරයකට අකුරක්වත් ලියා නොතිබුණ ද එම ඇබෑර්තුවට ඉල්ලුම් පත්‍රයක් දැමිය යුතු යැයි මට සිතිණි.ටික දිනකින් සම්මුඛ පරීක්ෂණයක් සඳහා මා කැඳවීය.‘ඔයා බොහොම බාල වැඩියි. ගිහින් අධ්‍යාපන කටයුතු කරගෙන යන්න’ යැයි මා සම්මුඛ පරීක්ෂණයට භාජන කළ මහත්මයා කීවේය.ඔහු ඉංග්‍රීසියෙන් කීවේ මෙසේය.‘You are too young. . . . . go and Continue your studies’ කියලාය.ඔහු ඩී. සී. රණතුංග මහතා බව මම පසුකලක හඳුනා ගතිමි. ඒ වසරේම අග භාගයේදී නැවතත් අර මුලින් සිය දැන්වීම ‘දිනමිණ’ පත්‍රයේ පළ විය. මාත් අත් හැරියේ නැත. යළිත් ඉල්ලුම් කළෙමි. යළිත් මා වෙත කැඳවීමේ ලිපියක් ලැබිණි. එවර සම්මුඛ පරීක්ෂණයට යද්දී ගිය වර සම්මුඛ පරීක්ෂණයට මා කැඳවූ ලිපිය ගෙන යෑමට මා නොවේ අමතක කලේ.‘සර් මං මීට කලිනුත් මේක ඉල්ලන්න ආවා. . . මේ පාරවත් මට දෙන්න’ යැයි මා ඉදිරියේ සිටි මහත්මයාට මම කීවෙමි.‘ඔයාගේ ගමේ සොහොන් පිට්ටනියක් තියෙනවාද ?’‘ඔව් සර්’‘හරි. . . අපි හිතමු නැහැ කියලා. . එතකොට ඔයා ඒ ගැන පත්තරේට වාර්තාවක් ලියලා එවන හැටි මට පෙන්වන්න’මම ලීවෙමි. මා හරියට ලියා ඇති බව ඒ මහතාගේ මුහුණින්ම පෙනිණි.මන්ත්‍රීතුමාගේ ලියුමක් ගෙනාවාදැයි ඔහු ඇසුවේ නැත.ඉන් පසු ඒ මහතා ‘ජිනදාස’ නම් අයකුට කතා කොට මෙසේ කීවේය.‘මෙන්න මෙයාට. . . වාර්තා ලියන කඩදාසි පැකට් එකකුයි ලියුම් කවර ටිකකුයි දෙන්න. . .’මා පත්‍ර කලාවේ අයනු ආයනු කීම ‘දිනමිණ’ මෑණියන්ගෙන් ආරම්භ වූයේ එසේය.ටික කලකට පසු එතුමා මා ඒ රාජකාරිය බාරගෙන මාස දෙක තුනකට පසු’සන්ඩේ ඔබ්සර්වර්’ පත්‍රයේ දැන්වීමක් පළ වී තිබිණි. එහි තිබුණේ ලේක් හවුස් ආයතනයට ‘පුහුණු මාධ්‍යවේදීන්’ බඳවා ගන්නා බවයි. ඒ සඳහා විශ්වවිද්‍යාල උපාධියක් හෝ වසර පහක පළපුරුද්දක් අවශ්‍ය බවද එහි සඳහන්විය. මම ඒ සඳහාත් ඉල්ලුම් කළෙමි.ඉන් පසු පැවැති තරග විභාගයකින් සමත් වීමෙ භාග්‍යය ලැබූ මා කෙළින්ම ‘දිනමිණ’ පත්‍රයේ පුහුණු මාණ්ඩලික වාර්තාකරුවෙක් විය.අද ‘ලංකාදීප’ පත්‍රයේ ප්‍රධාන කර්තෘ පදවිය හොබවමින් එම සමාගමේ අධ්‍යක්ෂවරයකුද වී සිටින සිරි රණසිංහ මහතා එදින (1965 දී) මා සමග එකට බැඳුණු මිත්‍රයෙක්ය. අද ‘ලංකාදීප’ පත්‍රයේ ප්‍රාදේශීය කර්තෘ පදවිය හොබවන ඩබ්. ජී. ගුණරත්න මහතාද එදින අප සමග එකට ලේක් හවුසියට බැඳුණු තවත් මිතුරෙකි.මා ලියන්නේ ‘දිනමිණ’ පිළිබඳව නොව දිනමිණේ සිටි මා ගැන යැයි ඔබ සිතනු ඇත. එහෙත් මා මෙහි එම කරුණු ලියන්නේ අද කාලයේ පත්‍ර කලාවේත් එදා පත්‍ර කලාවේත් කොතරම් නම් වෙනසක් තිබුණේද යන්න පෙන්වීමටය.මා ‘දිනමිණ’ ට බැඳුණු මුල්ම දිනයේ සවස 4 ට පමණ එහි රාත්‍රී ප්‍රවෘත්ති කර්තෘ ලෙස එඩ්මන්ඩ් රණසිංහ මහතා පැමිණියේය. රණසිංහ මහතා පසු කලක ‘දිනමිණ’ – ‘සිළුමිණ’ පත්‍රවල ප්‍රධාන කර්තෘවරයාද විය.ඔහු ළඟට මා කැඳවා ඔහු මෙසේ කීවේය.‘ඔයා ගිහින් තියෙනවාද පාණදුරේ. . . ?’අද අගමැතිතුමා (එවකට ඩඩ්ලි සේනානායක) පාණදුරේ යනවා. ඔයා ගිහින් වාර්තාව ලියන්න’‘සර් මාත් පාණදුරේ තමයි. . .’ කියමින් මම පාණදුරේ ගියෙමි.ඊළඟට මට පැවරුණේ විද්‍යෝදය විශ්වවිද්‍යාලයේ උපාධි ප්‍රදාන උළෙලක් වාර්තා කිරීමටය. එදින එහි ආවේ එවකට අධ්‍යාපන ඇමැතිවූ අයි. ඇම්. ආර්. ඒ. ඊරියගොල්ල මහතාය. ඇමැතිවරයා සභාව අමතන්නට පටන් ගන්නවාත් සමග එක හඬින් මහ සද්දෙට ‘හූ’ කීමක් ඇරඹිණි. වචනයක්වත් කාටවත් ඇසෙන්නේ නැත.රාත්‍රි 7 ට පමණ කාර්යාලයට මා පැමිණෙන විට රණසිංහ මහතා එදින රාත්‍රී ප්‍රවෘත්ති කර්තෘ ලෙස රාජකාරියට පැමිණ සිටියේය.‘කෝ වාර්තාව. . . . ?’ ඔහු ඇසීය.‘ඒකේ වාර්තාවක් නැහැ සර්. . . ඇමැතිතුමා ආපු වෙලාවේ ඉඳන්ම කොල්ලො හූ කිව්වා. මුකුත් ඇහුණේ නැහැ. . .’‘අයිසේ ඉතින් ඒක තමයි වාර්තාව. . . ඒක ලියනවා. . .’ඒ මහතා පැවසීය. ඒ මහතා තවදුරටත් කතා කරමින් මෙසේද පැවසීය. ‘කියා ලියා පුරුදු වී සිටි මට මෙය උභතෝකෝටික ප්‍රශ්නයක් විය. රණසිංහ මහතා යාන්තමින් හෝ සෑහීමට පත්වන තුරු මම වාර්තාව අට වරක්ම ලිවීමට මට සිදු විය. මා ලියූ වාර්තා හතක්ම රණසිංහ මහතා උණ්ඩි කර කුණු කූඩයට දැමුවේ කිසිම හිතක් පපුවක් නැතිවාක් මෙනි.අද කාලයේ මේවා මෙසේ පුරුදු කෙරේද ?ඉන් පසු තවත් දවසක කොළඹ කොල්ලුපිටිය පැත්තේ විශාල කලබලයක් ඇති විය. සිද්ධිය කෙතරම් බරපතළ එකක්ද යත් දඹරාවේ රතනසාර නම් හිමි නමක් පොලිස් වෙඩි පහරින් අභාවයට පත් විය.මා මේ කියන සමයේ ‘දිනමිණ’ ප්‍රධාන කර්තෘ වූයේ ධර්මපාල වෙත්තසිංහ මහතාය. වෙත්තසිංහ මහතා මට මෙසේ කීවේය.‘ඔයා දැන් ලේක් හවුස් එකේ ඉඳන් ගෝල් ෆේස් පිට්ටනිය පැත්තෙන් කොල්ලුපිටිය ටවුන් එක පසුවෙන කල් පයින්ම යන්න. . . ඒ යන ගමන් පාර දෙපැත්තේ අලාබහානි වෙලා තියෙන කඩ සාප්පු වල ලිස්ට් එකක් ලියා ගෙන ඇවිත් මට දෙන්න’මම ඒ රාජකාරිය අකුරටම ඉටු කළෙමි. මේවාත් අද කාලේ කෙරෙයිද ? අල්ලපු ගොඩනැගිල්ලේ ‘ගින්නක්’ කීවත් මාධ්‍යවේදියා වාහනයක් නැතිව එතැනට අද යන්නේ නැත. ‘ට්‍රාන්ස්පෝට් නෑ’ කියා ඔහු නිහඬ වන්නේය.තවත් දවසක් වෙත්තසිංහ මහතා ඔහුගේ කාමරයට මා කැඳවීය. ඒ වන විට මා ‘දිනමිණේ’ සේවයට බැඳී මාස හයක් පමණ ඇත.‘කොහොමද. . . ? තමුසෙට ලේක් හවුස් එක හිතට ඇල්ලුවද ?’‘ඔව් සර් . . .?’‘ඒ වුණාට අයිසේ ලේක් හවුස් එකට තමුසෙව ඇල්ලුවද දන්නේ නැහැනෙ. . .’ඔහු සිනා සෙමින් කීවේය. මේ අන්දමින් ‘දිනමිණ’ පත්‍රයෙන් පත්‍ර කලාවේ අ යනු ආ යන කීමට ඉගෙන ගත් මා කිසි දිනෙක ‘දිනමිණ’ අමතක කරයිද ? කෙසේ වෙතත් ‘ලේක් හවුස්’ ආයතනයේ මම වසර 10 ක් සේවය කළෙමි.සියවස පසු කරන ‘දිනමිණ’ පත්‍රයට සහ එහි ප්‍රධාන කර්තෘ මහින්ද අබේසුන්දර මහතා ඇතුළු කාර්ය මණ්ඩලයට තව තවත් ශක්තිය ලැබී ‘දිනමිණ’ තවත් සියවස් ගණනාවක් වැජඹේවා !.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012201</link>
    <topic>නාගොඩ හන්දියට නුදුරින් ඇති පැති කාණුව මරු කපොල්ලක්</topic>
    <author>නාගොඩ විශේෂ – එන්. විජේරත්න</author>
    <content>කළුතර – මතුගම ප්‍රධාන මාර්ගයේ නාගොඩ හන්දියේ සිට මතුගම දෙසට ගමන් කිරීමේදී මඳක් නුදුරින් ඇති පැති කාණුව මේ වන විට මරු කපොල්ලක් බවට පත්ව තිබේ.කිසිදු ආවරණයකින් තොර මේ පැති කානුවේ බොහෝ ස්ථාන අඩි 5 කටත් වැඩි ගැඹුරකින් යුක්ත වේ.ප්‍රධාන මාර්ගයට යාබදව නිවෙස් හිමියන් විසින් ඉදිකර ඇති තාප්පවලට යාව මෙවැනි ගැඹුරැති පැති කාණුවක් තිබීම බෙහෙවින් අනතුරුදායකය.බස් රථ, ලොරි රථ වැනි වාහන දෙකක් මාරුවීමේදී පා ගමනින්, පාපැදියෙන්, යතුරුපැදියෙන් යන අය අනතුරට පත්වීමට ඇති ඉඩකඩ එමටය.එවැනි අනතුරු සිදුවූ අවස්ථා ද තිබේ. මේ පැති කාණුවේ වැටීමෙන් සමහරුන්ට තුවාල සිදුවිය.අනතුරුදායකව ඇති මේ පැති කාණුව වැසී යන ආකාරයට කොන්ක්‍රීට් ලෑලි ආවරණ යෙදීම අත්‍යවශ්‍යව පවතී.මේ සම්බන්ධයෙන් අදාළ බලධාරීන්ගේ අවධානය යොමුවනු ඇතැයි බොහෝ දෙනෙක් බලාපොරොත්තු වෙති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012202</link>
    <topic>ළමා අපයෝජන වැළැක්වීම පිළිබඳව පෙර පාසල් ගුරවරියෝ දැනුවත් කෙරෙති</topic>
    <author>ගම්පහ සංචාරක – නිමල් ජයසිංහ</author>
    <content>අපේ අනාගත දරු පරපුර සංරක්‍ෂණය කිරීමේ සැලකිය යුතු වගකීමක් පෙර පාසල් ගුරුවරියන්ට ද පැවරෙන බව පොලිස් අධිකාරි (පොලිස් කොට්ඨාස) පි‍්‍රයන්ත ජයකොඩි මහතා පැවසීය.ඒ මහතා එසේ පැවසුවේ පූර්ව ළමාවිය සංවර්ධන ගුරු පුහුණු ආයතනය මඟින් දිවයින පුරා පවත්වනු ලබන පෙර පාසල් ගුරුවරියන් දැනුවත් කිරීමේ වැඩ සටහනේ ගම්පහදී පැවැති 4 වැනි ගම්පහ දිස්ත්‍රික්ක වැඩමුළුවේ, විශේෂ ආරාධිතයා වශයෙන් සහභාගිවෙමිනි.මේ වැඩමුළුවේ ගම්පහ සණස ශාලාවේදී පසුගියදා දවස පුරා පැවැත්විණි.පොලිස් අධිකාරී පි‍්‍රයන්ත ජයකොඩි මහතා මෙසේ ද පැවසීය.දරුවකුගේ සෞඛ්‍යය වර්ධනයට හානිකර අන්දමින් ශාරීරික හා මානසික වශයෙන් වේදනාවලට පත්කිරීම ළමා අපයෝජනය යි. එසේම දරුවෙකුගේ යහපත වෙනුවෙන් කළ යුතු යුතුකම් නොකර සිටීමද, ළමා අපයෝජනයක් දරුවකු පාසලට නොයැවීම, නිසි ආහාර වේලක් නොදීම, අවශ්‍ය වෛද්‍ය පහසුකම් නොදීමද මීට ඇතුළත් වෙනවා.මවුපියන් විවාහ නොවී ඇති පවුල්වල දරුවන්, මවුපියන් සිටින්නේදැයි නොදන්නා ළමයි, මවුපියන් මියගොස් ඇති අවතැන්වූ අය, වීදි ළමයි, ශාරීරික හා මානසික අතවරවලට ලක්වූ ළමයි රෝගී තත්ත්වයෙන් සිටින ළමයි දරුකමට හදාගත් ළමයින් නීති විරෝධි ලෙස සේවයේ යොදවා ඇති ළමයින් සහ ළමා නිවාසයක රැකවරණ ලබන ළමයින් අපයෝජනයට ලක්වීමට ඉඩ තිබෙනවා. පෙර පාසල් ගුරතුමිය මෙවැනි පසුබිමක තම පාසලට එන දරුවා ගැන විශේෂ අවධානයක් යොමු කළ යුතුයි.ළමයාගේ සුරක්ෂිත භාවය තහවුරු කිරීම, ළමයාගේ මානසික තත්ත්වය සම්බන්ධව අවධානය යොමුකර සුදුසු ආරක්ෂක පියවර ගැනීම, තමා භාරයේ සිටින දරුවා ගැන අවධානය යොමු කිරීම, එසේම තමා ළඟ සිටින දරුවාගෙන් අසාමාන්‍ය ගති ලක්‍ෂණ පෙන්නුම් කෙරේ නම් ඒ ගැන දැඩි අවධානය යොමුකිරීමද පෙර පාසල් ගුරුතුමියගේ යුතු කම බවද පෙන්වා දුන්නේ ය.පූර්ව ළමාවිය සංවර්ධන ගුරු පුහුණු ආයතනයේ අධ්‍යක්‍ෂ එන්. ඩබ්ලිව්. හේවාපතිරණ මහතා ද අදහස් දැක්වීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012203</link>
    <topic>හොරණ-තලගල කනිටු විදුහල වැසීයාමට නොදී රැකගනිමු</topic>
    <author>හොරණ සමූහ – බන්ධුල ආර් ගුලවත්ත</author>
    <content>ගෝනපොළ හන්දිය කිරවත්තුඩුව හරහා හෝමාගම පුසිද්ධ මාර්ගය ඉදිරිපස පිහිටි හොරණ අධ්‍යාපන කලාප කාර්යාලයට අයත් කනිටු විදුහල වැසී යාමේ තර්ජනයකට මුහුණපා ඇත.මෙම විදුහල තලගල, යකහළුව, මීපාගල, තල්ගහවත්ත, පොල්වත්ත, අරමනාකැටිය ආදී ප්‍රදේශ රැසක දරුවන්ගේ නැණස පෑදූ ස්ථානයක් විය.මම විදුහලෙහි ශාලා තුනක් හා වසා දමන ලද ගුරු නිවාසයක් ද වේ. විදුලිය හා පානීය ජල පහසුකම් තිබේ. වැසිකිළි දෙකක් සහ ළමා උයනක් ද ඇත. සිසු දරුවන් 28ක් හා ගුරුවරුන් 06 දෙනකුට සිමාවී ඇති මේ පාසලේ සාමාන්‍ය පෙළ දක්වා පන්ති ඇතත් 3 වසර හා 11 පන්ති පැවැත් නොවේ. 2005 වසරේ පහේ ශිෂ්‍යත්ව විභාගයට සිසු දරුවන් 05 ක් පෙනී සිට දෙදෙනෙකු සමත් වී ඇත.ගමේ පාසල වැසී යාමේ තර්ජනයෙන් ආරක්ෂා කර ගැනීම සඳහා ඉදිරිපත් වූ ගමේ තරුණ පරපුරේ උනන්දුව හා එවකට පළාත් සභා මන්ත්‍රී මත්මන් පාර්ලිමේන්තු මන්ත්‍රී විදුර වික්‍රමනායක මහතාගේ මඟ පෙන්වීම මත 2009 අගෝස්තු මාසයේ දී එක වසර පන්ති සඳහා නව ශාලාවක් ඉදිකෙරිණි. දැනට එක වසරේ දරුවෝ 15ක් ඉගෙනුම ලබති. 2011 වසර සඳහාද දරුවන් ප්‍රමාණවත් සංඛ්‍යාවක් සුදුසුකම් ලබා තිබේ.එක් ශාලාවක් පන්ති නොපැවැත්වීම නිසා පාළුවට ගොස් ඇත. අනෙක් පන්තිවල සිටින්නේ ඉතා සුළු සංඛ්‍යාවකි. 2010 ජනවාරි මාසයේ එවකට අගමැති රත්නසිරි වික්‍රමනායක මහතා විසින් පරිත්‍යාග කළ පරිගණක ඒකකයද වසා දමා තිබේ.මෙම මාර්ගයේ මගී බස් රථ සේවාවේ පවත්නා අඩුපාඩු නිසාද පාසලට ළඟාවීම අපහසුතා ඇත. මෙම අවාසනාවන්ත තත්ත්වයෙන් ගමේ පාසල මුදා ගැනීමට ගමේ තරුණ පිරිසක් ඉදිරිපත්ව සිටීම ඉතා යහපත් බව විදුහල්පති ආනන්ද විමල් මහතා නිරතුරුව කියා සිටී. තලගල මංගලාරාමාධිපති තලගල සුමනරතන නාහිමිපාණන් විසින් පාසල රැක ගැනීමට ප්‍රදේශවාසීන් දැනුවත් කිරීමත් හොරණ කලාප කාර්යාලයෙන් ලැබුණු විශේෂ අනුග්‍රහයත් මත 2011 වසරට දරුවන් ඉල්ලුම් කර ඇත.කෙසේ හෝ මෙම පාසල වැසීයාමට ඉඩ නොදී රැක ගැනීමට කටයුතු කරන්නැයි අදාළ නිලධාරීන් ගෙන් ජනතාව ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012204</link>
    <topic>පස් අවුරුදු සැලැස්මක් යටතේ රඹුක්කන දිසා රෝහල සංවර්ධනයට</topic>
    <author>ඇන්තනි ජයමාන්න – රඹුක්කන මධ්‍යම</author>
    <content>රඹුක්කන නගර සංවර්ධන සැලැසුම හා ඒකාබද්ධව පස් අවුරුදු සැලසුමක් යටතේ රඹුක්කන දිසා රෝහල සංවර්ධනය කෙරේ.සෞඛ්‍ය අමාත්‍යාංශයේ පූර්ණ අනුග්‍රහය ඇතිව සබරගමුව පළාත් සභාවේ සෞඛ්‍ය අමාත්‍යාංශය මේ සඳහා රුපියල් කෝටි එකහමාරක මුදලක් වැය වෙතැයි ගණන් බලා තිබේ.සබරගමුව පළාත් ප්‍රධාන ඇමැති මහීපාල හේරත් මහතා ගේ යෝජනාවක් අනුව මෙම රෝහලේ විශේෂ ඒකක කීපයක් ආරම්භ කිරීමට ද සැළසුම් කර ඇත.රඹුක්කන පින්නවල සංචාරක කලාපයට එන දේශීය හා විදේශීය සංචාරකයින් ගේ පහසුව සඳහා මෙම රෝහල වැඩිදියුණු කිරීමෙන් හා ප්‍රකාර සේවාවන් පුලුල් කිරීමෙන් කෑගල්ල මූලික රෝහලේ තදබදය අවම කරගත හැකි බව සෞඛ්‍ය අමාත්‍යාංශයේ ප්‍රකාශකයා පැවසීය.බොහෝ අවස්ථාවල දී හදිසි ප්‍රතිකාර ගැනීම සඳහා පැමිණෙන සංචාරකයින් සඳහා බාහිර රෝගී අංශයක් නොමැති කමින් ඔවුන්ට මූලික ප්‍රතිකාර ලබාදී කෑගල්ල මහ රෝහල වෙත යැවීමට ද අවස්ථා කීපයක දීම සිදු විය.නව සැලසුම යටතේ අවම වශයෙන් නේවාසික රෝගීන් සියයකට ඇඳන් සියයක් සහ මූලික පහසුකම් ද ලැබෙනු ඇත. දැනට ඇති බාහිර අංශය සඳහා ප්‍රමාණවත් ඉඩ කඩ ලබාදීම, රසායනාගාර පහසුකම්, ඖෂධවේදීන් හිඟය, සහ වෛද්‍යවරුන් සඳහා නිවාස පහසුකම් ලබාදීම ආදි කරුණු පස් අවුරුදු සැලසුමට ඇතුළත් කොට තිබේ. මේ සියලු කරුණු කඩිනමින් විධිමත්ව කරගෙන යාම සඳහා උපදෙස් හා යෝජනා ලබා ගැනීමට රෝහල් සංවර්ධන කමිටුවක් පිහිටුවා තිබේ.ප්‍රතිකාර සඳහා එන බාහිර රෝගීන්ට අව් – වැසි ආදියෙන් ආරක්‍ෂා වීම සඳහා රුපියල් ලක්‍ෂ දෙකහමාරක වියදමින් ආවරණ කුටියක් රෝහල ඉදිරිපිට තැනීම සඳහා රෝහල් සංවර්ධන කමිටුව ප්‍රදේශයේ පරිත්‍යාගශීලීන් ගේ සහාය බලාපොරොත්තු වෙයි.මෙතෙක් ඉහළ මාලයේ පවත්වාගෙන ගිය දියවැඩියාව, අධි රුධිර පීඩන, ආතරයිටීස් ආදි රෝගීන් සහ වයස්ගත රෝගීන් සඳහා වූ සායනය මින් ඉදිරියට පහත මාලයේ පැවැත්වෙන බැව් සඳහන් කළ රඹුක්කන දිසා වෛද්‍ය අයි. ජේ. පතිරණ මහතා, තමා මෙම රෝහලට ඒමට පෙර මෙහි සේවය කළ ප්‍රධාන වෛද්‍යවරයා විශේෂිත වැඩ කොටස් ගණනාවක් ඉටුකර ඇතැයි කීය.රෝහල් භූමිය මෙතෙක් ආවරණය නොවී තිබීමේ හේතුවෙන් රෝහල් භූමියේ සතුන් ලැ¼ගුම් ගැනීම සාමාන්‍ය සිද්ධියක් විය. මින් ඉදිරියට එවැනි සතුන්ට ඇතුළු වීමට නොහැකි වන අන්දමින් රජය රුපියල් ලක්‍ෂ විස්සක වියදමින් ඉදිකර ගෙන යන ආරක්‍ෂිත තාප්පයේ වැඩ කටයුතු දැන් නිම වෙමින් පවතී..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012205</link>
    <topic>ලංකාවේ ප්‍රථම සමුපකාර ආයුර්වේද මධ්‍යස්ථානය ඉංගිරියේ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>සමුපකාර පදනමක් මත දේශීය වෛද්‍යවරුන්ගේ එකමුතුවීමකින් මෙතෙක් ශ්‍රී ලංකාවේ පිහිටුවන ලද ප්‍රථම සමුපකාර ආයුර්වේද මධ්‍යස්ථානයක් දැන් ඉංගිරියේ ඉදිකර ඇත.සියලුම රෝග සඳහා වෛද්‍ය පරීක්ෂණ මෙන්ම ප්‍රතිකාර සැපයෙන මෙහි රෝගීන්ගෙන් අයකරනු ලබන්නේ ඖෂධ සඳහා ඉතා සුළු මුදලක් පමණක් වීම විශේෂයකි.බස්නාහිර පළාත් සභාවේ දේශීය වෛද්‍ය අමාත්‍යාංශයේ මෙන්ම නාවින්න ආයුර්වේද පර්යේෂණාගාරයේද නිරතුරු සහය මේ සඳහා ලැබෙමින් පවතී. ආයුර්වේදය ව්‍යාපාරයක් වී ඇති යුගයක ඉංගිරිය සමුපකාර ආයුර්වේද වෛද්‍ය මධ්‍යස්ථානය මඟින් ඉටු කැරෙන සේවය සැබවින්ම ආදර්ශවත්ය. මෙහිදී වෛද්‍ය පරීක්ෂණයක් පැවැති අතර එදින නොමිලේ ඖෂධ ලබාදුනි.එහිදී අදහස් දැක්වූ ආයුර්වේද කොමසාරිස් නිමල් කරුණාසිරි මහතා මෙසේ කීය.අපේ වෙනස් වූ ජීවන රටාවන් ආහාර රටාවන් නිසා කෘත්‍රිම ආහාර සමඟ ජීවත්වන කෘත්‍රිම මිනිස් සමාජය දැන් ක්‍රමයෙන් එම රටාවෙන් බැහැර වී ස්වාභාවික පරිසරයට හුරුවීමට උත්සාහ ගැනීමත් සමඟ ආයුර්වේද වෛද්‍ය ක්‍රමයේ වැදගත්කම ඒ අයට වැටහෙන්නට පටන් අරන්.සංවිධායක සුරේන්ද්‍ර ඩී. බුලත්සිංහල. - සමුපකාර ආයුර්වේද වෛද්‍ය මධ්‍යස්ථානයකින් ආරම්භ කළ මේ ගමන ඉංගිරියේ ආයුර්වේද රෝහලක් විවෘත කිරීම දක්වා නොනැවතී ඉදිරියට යනවා.ඉංගිරිය ආයුර්වේද සංරක්ෂණ මණ්ඩලයේ සභාපති බී. ඇල්. ප්‍රේමරත්න, නාවින්න ආයුර්වේද වෛද්‍ය පර්යේෂණායතනයේ ජ්‍යෙෂ්ඨ වෛද්‍ය නිලධාරි පී. හේවාගමගේ කලුතර දිස්ත්‍රික් බස්නාහිර පළාත් සභා ආයුර්වේද වෛද්‍ය නිලධාරිනි එන්. ඩබ්ලිව්. රෝහිණී යන මහත්ම මහත්මීහු මෙහිදී රෝගීන් දැනුවත් කරමින් දේශන පැවැත්වූහ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012206</link>
    <topic>මළවුන් වෙනුවෙන් තැන්පත් කළ මල් අතුරුදන් වෙලා</topic>
    <author>කටාන සමූහ, රන්ජිත් ලොකුපෝතාගම</author>
    <content>තම මියගිය ඥාතීන් සිහිපත් කර උදෑසන සොහොන් කොත් අසල තැන්පත් කළ මල් පොකුරුවල වටිනා මල් සියල්ල එදින සවස් වනවිට අතුරුදහන් වීමේ පුවතක්, රද්දොලුගම පොලිස් බල ප්‍රදේශයෙන් වාර්තා වේ.ප්‍රදේශයේ පොදු සුසාන භූමියේ කතෝලිකයන් සඳහා වෙන් කර ඇති කොටසේ පිහිටි සිය ඥාතීන් ගේ සොහොන් කොත් අසල මල් පොකුරු තැන්පත් කළ පවුලේ සාමාජිකයෝ, මළවුන්ගේ මාසයේ නියමිත දින ඔවුනට ගෞරව දැක්වූහ. උදෑසන එහි පැවති දේව මෙහෙයෙන් පසු එලෙස ගෞරව දැක්වූ පිරිස් විසිර ගියහ.උදෑසන පැමිණීමට නොහැකි වූ පිරිසක් එදිනම සවස්වරුවේ එහි පැමිණියේ මියගිය වුනට තම ගෞරව දැක්වීමට ය. එහෙත් ඔවුනට දක්නට ලැබුණේ සෑම සොහොන් කොතක් අසලම තැන්පත් කළ මල් පොකුරුවල වටිනා මල් සියල්ල පමණක් අතුරුදහන් වී ඇති බවය. නොවටිනා මල් එලෙසම තබා තිබිණි.සාමාන්‍යයෙන් මෙවන් සොරකම් සිදුවනුයේ රාත්‍රි කාලයේ වුව ද මෙසේ දහවල් කාලයේ මල් සොරකම් කිරීම ඔවුනට ගැටලුවක් වී තිබේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012207</link>
    <topic>නිල්වලා මිටියාවතේ මිරිදිය ධීවරයෝ ගැටලු රැසක් මැද</topic>
    <author>තිහගොඩ විශේෂ කැලුම් බෝධිමාන</author>
    <content>මාතර දිස්ත්‍රික්කයේ මිරිදිය මත්ස්‍යය කර්මාන්තයේ තෝතැන්නක් බවට පත්වී ඇති කිරල කැලය ආශ්‍රිත නිල්වලා මිටියාවතේ ධීවර කර්මාන්තය අද දැඩි අර්බුදයකට ලක් වෙමින් පවතී.මීට මුලික හේතුව බවට පත් වී ඇත්තේ මිරිදිය මත්ස්‍ය ප්‍රමාණය අඩු වීමයි.මේ ධීවර කර්මාන්තයේ යෙදෙන බොහෝ ධීවරයන් ප්‍රමාණයක් කර්මාන්තයෙන් ඈත් වී ගොස් ඇති බවද ඔවුහු පවසති.මේ ආශ්‍රිතව සිය ධීවර කටයුතු සිදු කරනු ලබන ධීවරයෝ දක්වන්නේ මෙවන්වූ අදහසකි.ඩී. ඒ. චන්ද්‍රදාස මහතාමේ කර්මාන්තයට අද ගැටලු රැසක් පැන නැගිලා. මාළු සම්පත ඉක්මනින් නැති වී යනවා. ඒ වාගේම අපි තවමත් පාරම්පරික ශිල්පීය ක්‍රම භාවිතයට ගනිමින් තමයි මේ කටයුත්ත කරන්නේ. ඒ නිසා මින් ලැබෙන ආර්ථික වටිනාකම් පවා ඉතා අඩු වීම නිසා ජීවත් වීමට නොහැකි තත්ත්වයක් අද උදා වෙලා තිබෙනවා.ඩී. ඒ. ලලිත් මහතාමේ ප්‍රදේශවල බොහෝමයක් කොරළි, නයි ලෝඩි, මඩියා, හුංගා වැනි මාළු තමයි ඉන්නේ. එහෙත් මේ මාළු දැන් හිඟයි. ඒ වගේම ඉස්සෝ හොඳින් එදා හිටියා. අද ඒ සම්පතත් හිඟයි. ඒ නිසා මේ අපේ කර්මාන්තය වැඩි දියුණුවට කුමන හෝ ප්‍රතිකර්මයක් යොදන්න.හේනගමගේ අජිත් මහතාඅද අපිට මේවා තියා ගෙන විකුණන්න තැනක් නෑ. නොයෙක් නිලධාරීන් ඇවිල්ලා පරිසරයට හානි කරනවාය කියලා අපිට දඩ ගහනවා. අපි ඉතා අමාරුවෙන්තමයි මේ කර්මාන්තය කර ගෙන යන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012208</link>
    <topic>මරංගල විදුහලේ සංවර්ධනයට කෝටි 11/2 ක්</topic>
    <author>පදියතලාව විශේෂ – ජී. එම්. සිරිවර්ධන</author>
    <content>මහඔය අධ්‍යාපන කලාපයේ මරංගල විදුහල සංවර්ධනය කිරීම සඳහා ජාත්‍යන්තර සංක්‍රමණිකයන්ගේ සංවිධානය මගින් රුපියල් එක්කෝටි පනස් හතර දහසක් ලබාදී තිබේ.මරංගල විදුහල මහඔය අධ්‍යාපන කලාපයේ ඇති අති දුෂ්කර පාසලකි. පළමු ශ්‍රේණියේ සිට 11 වැනි ශ්‍රේණිය දක්වා පන්ති පවත්වන මේ විදුහලේ සිසුන් මුහුණ පෑ දුෂ්කරතා රැසකටම මේ ව්‍යාපෘතිය මගින් විසඳුම් ලැබී තිබේ.විද්‍යාලයේ ක්‍රීඩා පිටිය, ප්‍රාථමික පන්ති කාමර, විද්‍යාගාර සහ ගෘහ විද්‍යාගාර සඳහා අවශ්‍ය ගොඩනැගිලි මෙන්ම පාසලේ පිවිසුම් දොරටුව හා වැට ද මේ ව්‍යාපෘතිය මගින් නවීකරණය කිරීම සහ ගොඩනැගීම සඳහා අවශ්‍ය මුදල් ලැබී ඇති බව විදුහල්පති ජේ. එම්. චන්ද්‍රදාස මහතා පැවසීය.පදියතලාව අධ්‍යාපන කොට්ඨාසයේ පාසලක සංවර්ධන කටයුත්තක් සඳහා මේ සා විශාල මුදලක් එකවර වැය කරන ප්‍රථම අවස්ථාව මෙය බවත් මේ ඉදිකිරීම් වලින් පසු මරංගල විදුහලේ සිසු දරු දැරියන්ට පමණක් නොව අවට අඩු පහසුකම් සහිත පාසල්වල සිසු දරු දැරියන්ටද තම දක්ෂතා දියුණු කර ගැනීමට මේ පාසලේ ඉදිකිරීම් මහඟු පිටිවහලක් වන බවද විදුහල්පතිවරයා කීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=r1012209</link>
    <topic>යුද ගිනි නිම කොට ගොඩ නැඟෙන විජයග්‍රාහි මහා සෑය</topic>
    <author>උතුරුමැද පළාත් විශේෂ - ආනන්ද පතිරාජ</author>
    <content>තිස් වසරක ශාපලත් ත්‍රස්තවාදය නිමා කොට ලද විජයග්‍රහණය සමරමින් ජනාධිපති මහින්ද රාජපක්ෂ මහතාගේ සංකල්පයක් මත අනුරාධපුරයේ ඉදි කෙරෙන ‘විජයග්‍රාහි සෑයෙහි’ ඉදිකිරීම් කටයුතු පාර්ලිමේන්තුවේ කතානායක චමල් රාජපක්ෂ මහතාගේ නිරීක්ෂණයට ලක් විය.ආරක්ෂක ලේකම් ගෝඨාභය රාජපක්ෂ මහතාගේ පූර්ණ අධීක්ෂණය යටතේ ත්‍රිවිධ හමුදාවේ පොලිසියේ හා සිවිල් ආරක්ෂක බළකායේ අටසියයක පමණ පිරිසකගේ සහභාගීත්වයෙන් මෙහි ඉදිකිරීම් කටයුතු සිදු කෙරෙමින් පවතී.බුබ්බුලාකාර හැඩයෙන් යුතුව ඉදි කෙරෙන විජයග්‍රාහී සෑය සඳහා දහනවයයි – නවයයි - දෙක ප්‍රමාණයේ පුරාවිද්‍යා ගඩොල් ලක්ෂ එකසිය පනහක ප්‍රමාණයක් වැය වෙතැයි අපේක්ෂා කෙරේ.වසර තුනක කාලයක් තුළදී මේ සෑය සාදා නිම කිරීමට අපේක්ෂා කරන බව අනුරාධපුර ප්‍රදේශභාර ආඥාපති කර්නල් අතුල ආරියරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012201</link>
    <topic>ලෝක කුසලාන ක්‍රිකට් තරගාවලියෙන් ශ්‍රී ලංකාවට රුපියල් මිලියන 3300ක්</topic>
    <author>පි‍්‍රන්ස් ගුණසේකර</author>
    <content>ලබන වසරේ ශ්‍රී ලංකාවේ දී පැවැත්වෙන ලෝක කුසලාන ක්‍රිකට් තරගාවලියෙන් ශ්‍රී ලංකා ක්‍රිකට් ආයතනයට රුපියල් මිලියන 3300ක පමණ ඍජු ආදායමක් හිමිවේ.ශ්‍රී ලංකාවේ දී ලෝක කුසලාන ක්‍රිකට් තරගාවලියේ තරග 12ක් පැවැත්වෙන අතර තරග 8කට ඇමරිකානු ඩොලර් ලක්‍ෂ 60 ක් (එක් තරගයකට ඇ. ඩො. 75000 බැගින්) ලැබෙන අතර තරගාවලියට සහභාගිවීම වෙනුවෙන් ඇමරිකානු ඩොලර් මිලියනයක් ලැබේ.ලෝක කුසලාන ක්‍රිකට් තරගාවලියේ සියලු වියදම් කපා හැරීමෙන් පසුව ඉතිරිවන මුදලින් සියයට හැත්තෑ පහක් සාමාජික රටවල් දහයක් අතර බෙදීමට ජාත්‍යන්තර ක්‍රිකට් කවුන්සිලය එකඟ වී ඇත. මේ සියලු මුදල් එකතුවීමෙන් ශ්‍රී ලංකා ක්‍රිකට් ආයතනයට ලෝක කුසලාන ක්‍රිකට් තරගාවලියෙන් ඍජු ආදායම ඇමරිකානු ඩොලර් මිලියන 30 ක් පමණ ලැබෙනු ඇතැයි ශ්‍රී ලංකා ක්‍රිකට් ආයතනයේ භාණ්ඩාගාරික සුජීව රාජපක්‍ෂ මහතා පැවැසීය.ලෝක කුසලාන ක්‍රිකට් තරගාවලිය ශ්‍රී ලංකාව, ඉන්දියාව, බංග්ලාදේශය හා පාකිස්තානය ඇතුළු රටවල් 4ක පැවැත්වීමට කලින් නියමිත වුවත් පාකිස්තානයේ පවතින ආරක්‍ෂක ගැටළු හේතුවෙන් එම තරග අනෙක් රටවල් තුනට ලැබුණි. එම තත්ත්වය මත ශ්‍රී ලංකාවට තවත් තරග 4ක් එක්වී තරග 12 ක් විය.එහෙත් ශ්‍රී ලංකාවට ජාත්‍යන්තර ක්‍රිකට් කවුන්සිලයෙන් හිමිවන්නේ මුලින්ම කාල සටහනට ඇතුළත් වූ තරග 8 කට අදාළ මුදල් පමණි. පාකිස්තානයේ දී පැවැත්වීමට නියමිත වූ ක්‍රිකට් තරග සියල්ල ඉන්දියාව, බංග්ලාදේශය හා ශ්‍රී ලංකාව තුළ පැවැතිය ද අදාළ ගෙවීම් පාකිස්තානයට ලබා දීමට ජාත්‍යන්තර ක්‍රිකට් කවුන්සිලය තීරණය කිරීම මෙයට හේතුවී ඇත.ලෝක කුසලාන ක්‍රිකට් තරගාවලිය පැවැත්වීමෙන් ශ්‍රී ලංකාවට හිමිවන ඍජු ආදායමට අමතරව හෝටල් හා සංචාරක කර්මාන්තය ඇතුළු ක්‍ෂෙත්‍ර ගණනාවකින් ආදායම් ලැබෙන බව ශ්‍රී ලංකා ක්‍රිකට් භාණ්ඩාගාරික සුජීව රාජපක්‍ෂ මහතා පැවැසීය.ඒ මහතා සඳහන් කළේ ශ්‍රී ලංකාව තුළ අලුතින් ඉදිවන ක්‍රිකට් ක්‍රීඩාංගණ දෙකට හා ඛෙත්තාරාම ක්‍රිකට් ක්‍රීඩාංගණයේ නවීකරණ කටයුතු වලට අදාළ භාණ්ඩ ආනයන කිරීමේ දී විශේෂ බදු සහන ද හිමිවූ බවයි. එයද ශ්‍රී ලංකාවට ලැබුණු විශේෂ ප්‍රතිලාභයක් බව ඒ මහතා පැවැසීය.ලෝක කුසලාන ක්‍රිකට් ක්‍රීඩාංගණවලට යන වියදම ශ්‍රී ලංකා ක්‍රිකට් ආයතනයෙන් දැරිය යුතු වුවත් ඒවා අනාගත ක්‍රිකට් දියුණුව වෙනුවෙන් ඉතිරිවන ප්‍රධානතම සම්පත් බවද රාජපක්‍ෂ මහතා වැඩිදුරටත් පැවැසීය.බංග්ලාදේශ තරගාවලිය නෑලෝක කුසලාන තරගාවලියට පෙර ශ්‍රී ලංකාව හා බංග්ලාදේශ ක්‍රිකට් ආයතන අතර සිදුවූ සාකච්ඡා අවසන් වී තිබේ. එම තරගාවලිය පැවැත්වීමේ අවශ්‍යතාවක් නොමැති බව ශ්‍රී ලංකා ක්‍රිකට් ආයතනය තීරණය කර ඇත. අන්තර් සමාජ තරග හා බටහිර ඉන්දීය කොදෙව් පිල සමඟ එක්දින තරග ලෝක කුසලාන තරගාවලියට පෙර ප්‍රමාණවත් බව ශ්‍රී ලංකා ක්‍රිකට් ක්‍රීඩකයන් ගේ ද අදහසක් වී ඇත.ස්වෙච්ඡා සේවකයන් 150ක්ලෝක කුසලාන ක්‍රිකට් තරගාවලිය පැවැත්වෙන ක්‍රීඩාංගණ තුනේ සේවය සඳහා ස්වෙච්ඡා සේවකයින් 150ක් බඳවා ගැනීමට යයි.පාසල් හා විශ්වවිද්‍යාල මට්ටමේ අයගෙන් අයදුම්පත් කැඳවා සම්මුඛ පරීක්‍ෂණයකින් තෝරා ගැනීම් සිදු කිරීමට අපේක්‍ෂා කෙරේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012202</link>
    <topic>තෙදින පිහිනුම් කඳවුරක් සපුගස්කන්දේදී</topic>
    <author>මල්වාන සමූහ මහානාම විතානගේ</author>
    <content>සපුගස්කන්ද යොෂිඩා පිහිනුම් පාසලේ මෙහෙයවීමෙන් තෙදිනක පිහිනුම් පුහුණු කඳවුරක් මේ මස 22, 23 හා 24 තෙදින තුළ පෙරවරු 8.30 සිට පස්වරු 12.30 දක්වා එම පිහිනුම් තටාංගනයේදී පැවැත්වේ.දිවයිනේ පිහිනුම් ක්‍රීඩාවට ලැදියාවක් දක්වන පිරිමි හා කාන්තා දෙපක්ෂයටම වයස් සීමාවකින් තොරව මේ පුහුණු කඳවුරට සහභාගි විය හැකි වන අතර සහභාගි වන්නන් මේ මස 22 වැනිදා පෙරවරු 8.30 ට එම පිහිනුම් තටාංගනයට පැමිණිය යුතු යැයි එම පාසලේ ප්‍රවීණ පිහිනුම් උපදේශක ඩබ්ලිව්. තිලක් රත්න කුමාර මහතා පවසයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012203</link>
    <topic>වොස්නියැකි අංක 1ට විචාරක කැමැත්ත සෙරීනාට</topic>
    <author>පැරිසිය (ඒ.එෆ්.පී)</author>
    <content>2010 වසර අවසන් වන විට ජාත්‍යන්තර ටෙනිස් පිටියේ අංක එකේ ක්‍රීඩිකාව ලෙස ඩෙන්මාර්කයේ කැරොලින් වොස්නියැකි පෙරමුණට පැමිණියද ලොව විශිෂ්ඨතම ටෙනිස් ක්‍රීඩිකාව වන්නේ අමෙරිකාවේ සෙරීනා විලියම්ස් බව විචාරකයන්ගේ මතයයි.දිගු කාලයක් තිස්සේ ටෙනිස් පිටියෙන් ඈත්වී සිටින සෙරීනා මේ දිනවල අප්‍රිකාවේ සුබසාධන වැඩකටයුතුවල නිරතවීම් හැරුණු විට මෝස්තර නිරූපනයත් දිගටම පවත්වාගෙන යන අතර ලබන වසරේදී 30වැනි වියට පා තබන්නීය.ඉතා දුෂ්කර අවසන් මහා තරගයකින් පුනරාගමනයේ රැජින ලෙස විරුදාවලිය ලත් ජස්ටින් ගෙනිස් පරදවා ඕස්ට්‍රේලියානු විවෘත ටෙනිස් කිරුළ පස්වැනි වතාවටත් ජයගනිමින් 2010 වසර ආරම්භ කළ සෙරීනා මැයි මාසයේ ප්‍රංශ විවෘත ටෙනිස් සූරතාවලියට පෙර තවත් තරගාවලි 2 කට ක්‍රීඩා කළාය. ඒ වනවිටත් ජාත්‍යන්තර ටෙනිස් පිටියේ පෙරමුණේ පසුවූ ඇය අර්ධ අවසන් පූර්ව වටයේදී ඕස්ට්‍රේලියාවේ සමන්තා ස්ටෝසර්ට පරාජය වූවාය.නමුත් ඊට සති කීපයකට පසු ලංඩනයේදී විම්බලන්ඩන් සූරතාවලියේ අවසන් මහා තරගයට සුදුසුකම් ලැබූ සෙරීනා මෙහිදී රුසියාවේ වීරා මොනරීවා පරාජය කරමින් සිය 13 වැනි ග්‍රෑන්ඩ් ස්ලැම් කිරුළ අත්පත් කර ගත්තාය. අවාසනාවකට 2010 වසරේදී සෙරීනා තරග වැදුනු අවසන් තරගය එය විය. ලංඩන් ජයග්‍රහණයෙන් දින කීපයකට පසුව මියුනිච් අවන්හලකදී බිඳුණු වීදුරු කැබැල්ලකට දකුණු පාදයේ යටිපතුල බරපතළ ලෙස කැපීයැමේ හේතුවෙන් මේ වසරේ ඉතිරි තරග වාරයට සහභාගී වීමේ අවස්ථාව ඇගෙන් මග හැරී ගියේය. ඒ අනුව අමෙරිකානු විවෘත ටෙනිස් සූරතාවලිය සහ වසර අවසාන සූරතාව හිමිවන ජාත්‍යන්තර ටෙනිස් සම්මේලන තරග සංචාරය සඳහා සෙරීනා තරග වැදුණේ නැත.එමෙන්ම ලබන ජනවාරි පැවැත්වෙන ඕස්ට්‍රේලියානු විවෘත ටෙනිස් සූරතාවලියට සහභාගිවීමේ අවස්ථාව ද ඇගෙන් මග හැරී යන තරමට කැපුම් තුවාලය උත්සන්න වී ඇත.බෙල්ජියමේ කිම් ක්ලිජස්ටර්ස් අමෙරිකානු විවෘත ටෙනිස් කිරුළ දිනා ගනු ලැබුවේ මෙවැනි පසුබිමකදීය. ඇය වෙතින් අවසන් මහා තරගයේදී පරාජයට පත්වූයේ වීරා වොනරීවාය.වසර අවසාන සූරතාව සඳහා පැවැති ජාත්‍යන්තර ටෙනිස් සම්මේලන තරග සංචාරයේ සූරතාවලි 3 ක් ම ජය ගැනීමට වොස්නියැකි සමත් වූයේ ද එවැනි පසුබිමකදීය. වසර අවසානයේ අංක එකේ ක්‍රීඩිකාව බවට පත්වූ වොස්නියැකිට මේ දක්වා ග්‍රෑන්ඩ් ස්ලෑම් සූරතාවක් ජය ගත නොහැකි විය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012204</link>
    <topic>ඔස්ට්‍රේලියාවට දැවැන්ත ජයක්</topic>
    <author>පර්ත් (ඒ. එෆ්. පී.)</author>
    <content>එංගලන්තය සමග පැවැත්වෙන අළු බඳුන ටෙස්ට් තරගමාලාවේ තුන්වැනි ටෙස්ට් තරගයෙන් ලකුණු 267 ක දැවැන්ත ජයක් ලැබූ ඔස්ට්‍රේලියාව තරග 5 කින් සමන්විත තරගාවලිය 1 – 1 ක් ලෙස සම කර ගැනීමට සමත් විය.ලකුණු 391 ක ජයග්‍රාහී ඉලක්කයක් හඹා ගිය එංගලන්තය ලකුණු 123 කට දවාලීමට වේග පන්දු යවන රයන් හැරිස් සහ මිචේල් ජොන්සන් සමත් වූහ.සිය ටෙස්ට් දිවියේ හොඳම පන්දු යැවීම වාර්තා කල හැරිස් ලකුණු 47 කට එංගලන්ත පිතිකරුවන් 6 දෙනකු දවාලූ අතර ජොන්සන් කඩුලු 3 ක් බිඳ දැමුවේය.එංගලන්ත ඉනිමේ වැඩිම ලකුණු සංඛ්‍යාව වාර්තා කරනු ලැබුවේ ජොනතන් ට්‍රෝට් විසිනි. ඔහු ලකුණු 31 ක් බිඳ දැමුවේය.එංගලන්ත ඉනිමේ වැඩිම ලකුණු සංඛ්‍යාව වාර්තා කරනු ලැබුවේ ජොනතන් ට්‍රෝට් විසිනි. ඔහු ලකුණු 31 ක් රැස් කළේය.දෙපිල අතර සිවුවැනි ටෙස්ට් තරගය 26 වැනිදා මෙල්බෝර්න් නුවරදී ආරම්භ වීමට නියමිතය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012205</link>
    <topic>බොක්සිං සූරයාට වරෙන්තු</topic>
    <author>ලාස් වේගාස් (ඒ.එෆ්.පී.)</author>
    <content>මෝටර් රථ ගාල් කිරීමේ අවසර පත්‍රයක් හේතුවෙන් ආරක්ෂක නිලධාරියකු සමඟ ඇතිකර ගත් ගැටුමක් සම්බන්ධව සුපිරි බොක්සිං ක්‍රීඩක ෆ්ලොයිඩ් මේවෙදර්ට නිකුත් කොට තිබූ අත්අඩංගුවට ගැනීමේ වරෙන්තුව යළි අළුත් කිරීමට ලාස් වේගස් නුවර මහේස්ත්‍රාත්වරයා පියවර ගත්තේය.පසුගිය 8 වැනිදා ප්‍රථමයෙන් නිකුත් කොට තිබූ වරෙන්තුව නිශ්ප්‍රභා කරනු ලැබුවේ විශේෂ ප්‍රතිකාර ලබාගැනීම සඳහා මේවෙදර් රෝහල් ගත කිරීමට සිදුවී ඇතැයි ඔහුගේ නීතිඥවරයා කරුණු දැක්වීමෙන් අනතුරුවය.ඒ අනුව අමෙරිකානු ඩොලර් 33,000 ක ඇපයක් මත නිදහස් කරනු ලැබූ මේවෙදර් නැවත අත්අඩංගුවට ගැනීමට නියම වූයේ මේ සතියේදී ය.තම නිවස ඉදිරිපිටදී 21 හැවිරිදි ආරක්ෂක නිලධාරියකු සමඟ බහිස් බස් වූ මේවෙදර් එම ආරක්ෂක නිලධාරියාගේ මුහුණට තම අත්ල තබා තල්ලු කළ බවට චෝදනාව නැගී තිබිණි.මීට පෙරද කීප වතාවකදීම විවිධ චෝදනා යටතේ පොලිස් අත්අඩංගුවට පත්වීමට මේවෙදර්ට සිදුවී තිබිණි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012206</link>
    <topic>ඌවේ දක්‍ෂයින්ට වර්ණ පිරිනමයි</topic>
    <author>ඌව වෙල්ලස්ස විශේෂ - ස්ටැන්ලි රොමේශ් ගුණතිලක</author>
    <content>ඌව පළාතේ ක්‍රීඩා වර්ණ ප්‍රදානය කිරීමේ උත්සවය පසුගියදා බුත්තල පැල්වත්ත සීනි සමාගම් නිවාඩු නිකේතන පරිශ්‍රයේදී සිදු කැරිණි.36 වෙනි ජාතික මහා ක්‍රීඩා උළෙලේදී දස්කම් දැක්වූ ක්‍රීඩක ක්‍රීඩිකාවන් 45 දෙනෙකුට මෙහිදී වර්ණ ප්‍රදානය කිරීම සිදු කැරිණි. ඊට අමතරව 2009 – 2010 වර්ෂවලදී ජාත්‍යන්තර ක්‍රීඩා තරග නියෝජනය කළ ඌව පළාතේ පදිංචි ක්‍රීඩක ක්‍රීඩිකාවන්ගේ දක්ෂතාවයන්ද ඇගයීමට ලක් කැරිණි. වර්ණ ප්‍රදානය හා ත්‍යාග පිරිනැමීම ඌව පළාත් ප්‍රධාන ඇමැති ශෂීන්ද්‍ර රාජපක්ෂ, පාර්ලිමේන්තු කටයුතු ඇමැති සුමේධා ජයසේන, ඌව පළාතේ ක්‍රීඩා ඇමැති සන්දිල් තොණ්ඩමන්, ඌව පළාත් සමුපකාර නිවාස හා මාර්ග සංවර්ධන ඇමැති කුමාරසිරි රත්නායක, මොනරාගල දිසාපති යු. එස්. කේ. මිහිඳුකුලසුරිය අමාත්‍යාංශ ලේකම් සුමිත් සුරවීර යන මහත්ම මහත්මීන් අතින් සිදු කැරිණි.රන් පදක්කම්ලාභීන්ආර්. එම්. ඩබ්ලිව්. ගුණසේකර – බිබිල (ටයිකොන්ඩෝ කි. ග්‍රෑ. 78) ආර්. බී. ඒ. බණ්ඩාර – බිබිල (ටයිකොන්ඩෝ කි. ග්‍රෑ. 72) එම්. අයි. හම්සාර් – බණ්ඩාරවෙල (බොක්සිං කි. ග්‍රෑ. 91)කේ. ජී. අයි. ගයාන් කුමාර – ඇල්ල (පාපැදි) කේ. ජේ. ආර්. සමන් කුමාර – වැලිමඩ (රට හරහා දිවීම) ජී. එස්. අමරසේකර – හල්දුම්මුල්ල (මීටර් 400, 200 මලල ක්‍රීඩා) ජී. එස්. ජී. කේ. මෙන්ඩිස් - හල්දුම්මුල්ල (මීටර් 800 – මලල ක්‍රීඩා)රිදී පදක්කම්ලාභීන්එස්. එච්. එස්. – ගයාන් කුමාර හල්දුම්මුල්ල (බොක්සිං කි. ග්‍රෑ. 49) එස්. එම්. ප්‍රදීප් කුමාර – ඇල්ල (පාපැදි) එච්. එම්. රාජපක්ෂ – කන්දකැටිය (කරාටේදෝ කි. ග්‍රෑ. 84) ජේ. එල්. චමින්ද – පස්සර (ටයිකොන්ඩෝ කි. ග්‍රෑ. 84) ඊ. ඇම්. අනුෂා කුමාරි – වැල්ලවාය (ටයිකොන්ඩෝ කි. ග්‍රෑ. 51) කේ. ජේ. ආර්. සමන් කුමාර – වැලිමඩ (මීටර් 10000 මලල ක්‍රීඩා)ඩී. මධුවන්ති - මොනරාගල (හෙල්ල විසි කිරීම – මලල ක්‍රීඩා) එම්. එල්. එම්. බුද්ධික – ඌව පරණගම (මල්ලවපොර කි. ග්‍රෑ. 74) යු. ඒ. මංජුල චමින්ද – ඌව පරණගම (මල්ලවපොර කි. ග්‍රෑ. 84) එන්. එස්. ඩී. සිල්වා - වැලිමඩ (මල්ලවපොර කි. ග්‍රෑ. 96) ඩී. ඒ. ඩබ්ලිව්. කුමාර – ඌව පරණගම (මල්ලවපොර කි. ග්‍රෑ. 120) බ්ලිව්. ජේ. බී. ප්‍රනාන්දු – බදුල්ල (දුර පැනීම) ඩී. ඩී. එන්. නිශාන්ත – ඌව පරණගම (මීටර් 800) ජී. ජී. එන්. කැලැරන්ස් - හල්දුම්මුල්ල (හෙල්ල විසි කිරීම) ඩී. එච්. එම්. ප්‍රියදර්ශනී – බණ්ඩාරවෙල (මීටර් 800) එල්. ආර්. ලියනගේ – හල්දුම්මුල්ල (බොක්සිං කි. ග්‍රෑ. 69) ක්‍රිකට් කාන්තා අනුශූරතාවය එම්. දිනුක්ෂි ගයානි (බණ්ඩාරවෙල) එම්. පී. එම්. ප්‍රියදර්ශනී (හාලි ඇල) ඩබ්ලිව්. එම්. ඒ. ජී. කීර්තිරත්න (වැල්ලවාය) ආර්. ඇම්. ජේ. සී. රත්නායක (බණ්ඩාරවෙල) එස්. ඒ. ආර්. ඒ. ස්වර්ණමාලි (වැලිමඩ) එන්. සී. දිසානායක (බණ්ඩාරවෙල) එල්ලේ කාන්තා අනුශූරතාවය වැල්ලවායේ, ඩී. එම්. ඒ. ප්‍රියදර්ශනී, ආර්. ඩී. චම්පිකාඅයි. ඩබ්ලිව්. එම්. එස්. ප්‍රියදර්ශනී, ඩබ්ලිව්. එම්. ඩී. සරෝජනී ආර්. ඩී. ජී. ජයන්ති, ඕ. වී. එස්. වසන්තා කුමාරි, එස්. එම්. එස්. මධුෂානි, ජේ. පී. ජී. සජීවනී, ජී. එච්. ජී. එදිරිසිංහ, ඒ. ඩී. එස්. සංජීවනී, ඒ. ඩී. අයි. එස්. කුමාරි, ඕ. වී. ඩී. මධුමාලි, ඩී. එම්. එන්. කරුණාරත්න, එම්. ඩී. එල්. සෝමසුන්දර ආර්. ඩී. ඩී. ලක්මනි, ආර්. එම්. එස්. දුලානි, එම්. ටී. එන්. අබේකෝන්, ආර්. එම්. වජිරා ශ්‍රියානි, ආර්. ඩී. එස්. ප්‍රියදර්ශනී ඩී. එම්. කුමුදිනී දිසානායක (දක්ෂතම ක්‍රීඩිකාව එල්ලේ)ලෝකඩ පදක්කම්ලාභීන්කේ. ජී. එම්. සිල්වා - හල්දුම්මුල්ල (බොක්සිං කි. ග්‍රෑ. 91)ඩබ්ලිව්. ජී. ලක්ෂ්මන් විජේරත්න – ඇල්ල (පාපැදි) නිසාරා සංකල්පනී – පස්සර (ටයිකොන්ඩෝ කි. ග්‍රෑ. 51) එම්. ජේ. සී. ඒකනායක – බදුල්ල (ටයිකොන්ඩෝ කි. ග්‍රෑ. 78) ඩබ්ලිව්. සඳරුවන් – ඌව පරණගම (මල්ලවපොර කි. ග්‍රෑ. 46) ජේ. එම්. ඩී. ලක්මාලි - වැලිමඩ (මල්ලවපොර කි. ග්‍රෑ. 48) ඩබ්. ජී. ජී. එම්. ජයසේන – ඌව පරණගම (මල්ලවපොර කි. ග්‍රෑ. 50) ඒ. ජේ. එම්. චන්ද්‍රසිරි – ඌව පරණගම (මල්ලවපොර කි. ග්‍රෑ. 55)ඇගයීමට ලක්වූ ඌව පළාත තුළ පදිංචි ජාත්‍යන්තර ක්‍රීඩා තරගවලට සහභාගී වූක්‍රීඩක ක්‍රීඩිකාවන් (2009 – 2010)ඩබ්ලිව්. එම්. සී. අයි.විජේකෝන්හරිජන් රත්නායකප්‍රසන්න සම්පත් අමරසේකරකේ. ජී. ආර්. සමන් කුමාරආර්. ඇම්. පුෂ්පකුමාරප්‍රභාත් කුමාර මෙන්ඩිස්ඩී. එච්. එම්. ප්‍රියදර්ශනීආර්. ඇම්. ශානිකා රාජපක්ෂආර්. ඩී. මල්කාන්තිආර්. ඇම්. රම්මි ශෂිකාආර්. ඇම්. අයේෂා සඳමාලිඩී. ටී. පණ්ඩිතරත්නකේ. එස්. එස්. පෙරේරාඩී. ඒ. වසන්ත කුමාරයු. ඒ. මංජුල චමින්දආර්. එම්. ඩබ්ලිව්. ගුණසේකර එම්. අයි. හම්සාර්ශානිකා එරන්දතීඩබ්ලිව්. ජී. ලක්ෂ්මන් විජේරත්න.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012207</link>
    <topic>ක්‍රීඩාවට හපන් ශ්‍රීමාල් වසන්ත</topic>
    <author/>
    <content>අවුරුදු 13 න් පහළ තරග නියෝජනය කරමින් පාසලේ ජවන හා පිටිය තරග සඳහා සහභාගි වූ ආර්.ඒ. ශ්‍රීමාල් වසන්ත 15න් පහළ,, 17 න් පහළ හා 19 න් පහළ පාසල් මට්ටමේ දක්ෂතම ක්‍රීඩකයා බවට පත්වෙමින් වත්තල කොට්ඨාස මට්ටමේ හා කැලණිය කලාප මට්ටමේ ජයග්‍රහණ ලබාගැනීමට සමත්වී ඇත.2009 වසරේ ජාතික තරුණ ක්‍රීඩා උත්සවයේ මීටර් 800, තුන්පිම්ම හා මීටර් 100 ය 4 හා 400 ය 4 ජයග්‍රහණ ලබා ගැනීමට ද ඔහු සමත්විය.2010 වසරේ ළමා දිනය වෙනුවෙන් යුනෙස්කෝ සංගමය කොළඹ පොත් සංගමය ඒකාබද්ධව මැගසින් බන්ධනාගාර ක්‍රීඩාංගණයේ පැවැත්වූ වොලිබෝල් හා ක්‍රිකට් සූරතා දිනාගත් බප / කැල / ක්‍රිස්තුරාජ මහ විදුහල් කණ්ඩායම නියෝජනය කළ ප්‍රබල ක්‍රීඩකයකු වූ ශ්‍රීමාල් එහිදී වොලිබෝල් හොඳම ප්‍රහාරකයා ලෙසින්ද සම්මාන ලැබීය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=s1012208</link>
    <topic>කලීස්ගෙන් ද්විත්ව ශතකයක්</topic>
    <author/>
    <content>දකුණු අප්‍රිකාවෙන් බිහිවූ විශිෂ්ඨතම පිතිකරුවකු ලෙස සැළකෙන ජැක්කලීස් සෙන්චූරියන් පිටියේ පැවැත්වෙන දකුණු අප්‍රිකානු ඉන්දීය පළමු ටෙස්ට් තරගයේ තුන්වැනි දිනයේදී සිය ටෙස්ට් දිවියේ මංගල ද්විත්ව ශතකය රැස් කිරීමට සමත් විය. පන්දු 270 කට මුහුණ දුන් කලීස් හතරේ පහර 15 ක් සහ හයේ පහර 5 ක් සමඟ නොදැවී ලකුණු 201 ක් රැස් කරමින් දකුණු අපි‍්‍රකානු පළමු ඉනිම කඩුලු 4 කට ලකුණු 620 දක්වා ඉහළ නැංවීමට දායක විය.පළමුව පන්දුවට පහරදුන් ඉන්දියාව පළමු ඉනිමට ලැබූ ලකුණු 136ට පිළිතුරු වශයෙන් සිය පළමු ඉනිම ඇරැඹූ දකුණු අප්‍රිකාවේ දැවැන්ත ඉනිම වාර්තා ගණනාවක් බිහි කිරීමට ඉවහල් විය.මේ ලකුණු සංඛ්‍යාව ඉන්දියාවට එරෙහිව ඔවුන් වාර්තා කළ වැඩිම ලකුණු සංඛ්‍යාව වන අතර කලීස් සහ ඩිවිලියර්ස් අතර සිවුවැනි කඩුලු, සඳහා වාර්තා වූ ලකුණු 224 ඉන්දියාවට එරෙහි ඔවුන්ගේ වැඩිම ලකුණු සම්බන්ධතාවද වෙයි. ඩිවිලියර්ස් ටෙස්ට් ශතකය (ලකුණු 129) වාර්තා වූයේ පන්දු 75 කින්ය.එය දකුණු අප්‍රිකානු පිතිකරුවකුගේ වේගවත්ම ටෙස්ට් ශතකය වේ.කලිස්ට අනගි සහයක් ලබා දුන් අනෙක් පිතිකරු වන්නේ හෂ්මි අමිලාය. ඔහු ලකුණු 140ක් රැස් කළේය. ආරම්භක පිතිකරු ඇල් විරෝ පීටර්සන් ලකුණු 77 ක් වාර්තා කළේය. පන්දු යැවීමේදී ඉෂාන්ත් ෂර්මා සහ හර්බජන් සිං කඩුලු 2 බැගින් දවාගත්හ.තුන්වැනි දිනයේ තරගය නිමාවන විට ඉන්දීය පිල දෙවැනි ඉනිම සඳහා කඩුලු 2 කට ලකුණු 190ක් රැස් කොට තිබිණි.ගෞතම් ගම්භීර් ලකුණු 80 ක් රැස් කළ අතර විරේන්ද්‍ර ෂෙවාග් ලකුණු 63ක් වාර්තා කළේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=f1012201</link>
    <topic>2600 සම්බුද්ධ ජයන්තියේ මුල්තැන බුදුදහමේ චිරස්ථිතියටයි</topic>
    <author>සාකච්ඡා කෙළේඋදිත ගුණවර්ධන</author>
    <content>ජනාධිපතිතුමාගේ, අගමැතිතුමාගේ උපදෙස් පරිදි මෙම සම්බුද්ධත්ව ජයන්තිය සැමරීමට අවශ්‍ය සියලු විධි විධාන මේ වන විටත් අප ආරම්භ කර තිබෙනවා. මෙහි දී අප මුල්තැන දෙන්නේ ප්‍රදර්ශනාත්මක කටයුතුවලට නොවෙයි. බුද්ධාගමේ චිරස්ථිතිය සහ ජනතාවගේ අධ්‍යාත්මික වර්ධනයට බුදු දහම යොදා ගන්න පුළුවන් විදිහටයි.මේ වෙද්දි අපේ සමාජය තුළින් අධ්‍යාත්මික සාරධර්ම ගිලිහී යන ආකාරයක් දක්නට තිබෙනවා. අවුරුදු දෙදහස් පන්සියයක බෞද්ධ උරුමයක් සහිත ශ්‍රී ලංකාව වැනි රටක් මේ විදියට සාරධර්ම වශයෙන් පහළට වැටෙනවානම් එය සිදු නොවිය යුතු දෙයක්. ඒ නිසා තමයි අප බුද්ධශාසන හා ආගමික කටයුතු අමාත්‍යාංශය විදිහට ගිලීහි ගිය සාරධර්ම අධ්‍යාත්මය යළිත් ඇති කළ හැකි විදියේ වැඩපිළිවෙළක් ගැන අවධානය යොමු කර තිබෙන්නේ. එයට හොඳම සන්ධිස්ථානයක් විදිහට තමයි සම්බුද්ධත්ව ජයන්ති වර්ෂය යොදාගෙන තිබෙන්නේ.අප මේ ප්‍රවේශය අරගෙන තිබෙන්නේ බාල පරපුර මූලික කරගෙනයි. ඒ නිසා අප මෙරට බහුතරයක් වූ බෞද්ධ පාසල් මුල්කරගෙන සිසුපරපුර ඉලක්ක කර ගත් වැඩපිළිවෙළක් ආරම්භ කර තියෙනවා. බාල පරපුර නඟා සිටුවීමෙන් පමණයි අපට රටක අධ්‍යාත්මික හා ආගමික අනාගතය නඟා සිටුවීමට හැකියාව ලැබෙන්නේ.මේ රට තිස් අවුරුද්දක් ත්‍රස්තවාදයෙන් බැට කෑ තිස් අවුරුදු යුද්ධයට පැටළුණ රටක්. එහෙව් රටක අධ්‍යාත්මිත සමාජීය, ආගමික පැති දුර්වල වීම ස්වාභාවික දෙයක් විදිහටයි අපට සලකන්න පුළුවන්කම තිබෙන්නේ.අප සැනැසිල්ලට පත් විය යුත්තේ යුද්ධයෙන් පසුව මෙරට මේ තරමට හෝ අධ්‍යාත්මික පන්නරය ඉතිරි වී තිබීමයි. එයට මුල් වුණේ අපට අවුරුදු දෙදහස් පන්සියයක් පුරා ලැබුණු ආගමික ශක්තිය යි. යුද්ධයෙන් පසු රටට ඉක්මනට ම යම් තත්ත්වයකට පත්වීමට පුළුවන් වුණේ ඒ නිසයි.මෙතැනදි මා බුද්ධාගම ගැන පමණක් කතා කරනවා නොවෙයි. හින්දු, ඉස්ලාමිය, කිතුනු යන හැම ධර්මයකින් ම මෙරටට ලැබුණ ශක්තිය අපමණයි.යුද තත්ත්වය දැන් ඉවරයි. දැන් එළඹිලා තිබෙන්නේ ලෝකයේ සංවර්ධිත රාජ්‍ය අතරට මෙරට ගමන් කිරීමේ අවස්ථාවයි. එතැනදි ආගමික හා සංස්කෘතික පැත්තට විශාල වගකීමක් තිබෙනවා. රජය ඒ සඳහා තමයි දැන් සැලැසුම් සහගත ගමනක් ආරම්භ කර තිබෙන්නේ.මෙහි දී මම විශේෂයෙන් ම තවත් දෙයක් කියන්න ඕනෑ අපට රජයක් විදියට මේ වැඩපිළිවෙළ තනිවම ඇති කරන්න බැහැ. ඒ සඳහා ජනතාවගේ සහයෝගයත් ලැබිය යුතුයි. මා විශ්වාස කරනවා මේ කාර්යය සඳහා ජනතා සහයෝගය අපට ලැබෙයි කියලා.ඔබේ ප්‍රශ්නය ඉතාමත් නිවැරැදි හා සංවාදයට බඳුන් වූ දෙයක්. මේ ගැන අවධානය යොමුකරළා සම්බුද්ධත්ව ජයන්තිය මූලික කරගෙන කුලදරුවන් 2600ක් පැවිදි කරවීමට වැඩකටයුතු ආරම්භ කර තිබෙනවා.මෙතැනදි තවත් අමතර දෙයක් සඳහන් කළ යුතුයි. එදා අපේ පවුලක දරුවො හය හත් දෙනෙක් සිටියා. ඒ නිසා අනිවාර්යෙන් ම වගේ එක් දරුවෙක් එදා පැවිදි බිමට ඇතුළත් වුණා. ඒත් පසුව ‘පුංචි පවුල රත්තරන්’ කියලා සංකල්පයක් ආවා. එහි ප්‍රතිඵලය වුණේ දරුවන් ප්‍රමාණය සීමා වීමයි. අද පවුලක් වුණාම ඉන්නේ දරුවෝ එක්කෙනයි දෙන්නයි උපරිම තුන්දෙනයි. මේ තත්ත්වය විශේෂයෙන් ම බලපා තිබෙන්නේ සිංහල පවුල්වලට. භික්ෂූන්වහන්සේලා ගේ හිඟයක් විදිහට අප දකින්නේ මේ තත්ත්වයයි. ඒ නිසා අප මේ තත්ත්වය පිළිබඳත් අවධානය යොමුකළ යුතුයි.යුද්ධයෙන් බිඳ වැටුණ සිද්ධස්ථාන වගේ ම විවිධ හේතුª නිසා බිඳ වැටුණ සිද්ධස්ථාන රාශියක් තිබෙනවා. අප එවැනි තැන් පිළිබඳ අවධානය යොමුකර අවශ්‍ය සහයෝගයන් ලබාදීමට කටයුතු කරනවා. මා සිතනවා බුද්ධශාසන හා ආගමික කටයුතු අමාත්‍යාංශය විදිහට මෙය අපේ වගකීමක් කියලා. මේ සඳහා වූ අවශ්‍ය ප්‍රතිපාදන රජය විසින් ලබා දී තිබෙනවා.ජනතාව පමණක් නෙවෙයි මාත් පණ බේරාගත්තේ යන්තම්. මට කිහිපවතාවක් ම කොටි වෙඩි තැබුවා. ඒත් මට එයින් ගැළවීමට අවස්ථාව ලැබුණා. මේ දිස්ත්‍රික්කයේ සියලු දෙනා එදා මරබියෙන් ජීවත් වුණේ.අද එහෙම නැහැ සිංහල අය බය නැතිව මඩකලපු යනවා. මඩකලපුවේ අය නොබියව සේරුවිල, කන්තලේ එනවා. මුස්ලිම් අය ඔවුන්ට රිසි නිදහස් ජීවිතයක් ගත කරනවා. එදා මේ සියලු දෙනා මර බියෙන් ජීවත් වූ අය. මේ නිදහස් යුගය බිහි කිරීම පිළිබඳ මුළු රටම වගේ ම අපත් ජනාධිපතිතුමාට රජයට ස්තූතිය පළකරනවා.ඉතාමත් ඉහළ සංවර්ධනයක් මේ ප්‍රදේශවල සිදුවෙනවා. දුෂ්කර ප්‍රදේශ විදිහට පැත්තකට දමා තිබූ මේ පළාත්වලට මහා මාර්ග, පාලම්, ගොඩනැගිලි, ගෙවල් ඇතුළු හැම දෙයක්ම ලබා දී තිබෙනවා. රජයේ පරමාර්ථය වී තිබෙන්නේ නැඟෙනහිර පළාතත් බස්නාහිර පළාත තරමටම දියුණු වූ ආර්ථික හා සමාජීය තත්ත්වයක් ගොඩනැඟීමයි.පසුගිය යුගයේ දී යුදමය තත්ත්වයන් වගේම ත්‍රස්තවාදී අර්බුදයන් ඇති වීමටත් ප්‍රධානම හේතුව වුණේ ඌන සංවර්ධනයත් පහළ ජීවන තත්ත්වයකුත් මේ ප්‍රදේශවල පැවැතීමයි. අද වෙද්දි රජයේ අරමුණ වී ඇත්තේ මේ තත්ත්වය ඉවත් කර ඉහළ සමාජ ආර්ථික තත්ත්වයක් මෙහි ඇති කිරීමයි.නැඟෙනහිර පළාත ත්‍රි/මලය දිස්ත්‍රික්කය සංචාරක ආකර්ශනයට ලක්වන ප්‍රදේශයක්. ඒ නිසා සංචාරකයන්ගෙන් වුවත් මේ ප්‍රදේශවලට ඉහළ ප්‍රතිලාභයක් ලබා ගැනීමට පුළුවන් වෙනවා.ජනතාව අතර සහයෝගය ඇති කිරීම එතරම් අපහසු දෙයක් නෙමෙයි. ජනතාව අතර යුද්ධයේ දී පවා ප්‍රශ්න තිබුණේ නැහැ. දෙමළ ජනතාවගෙන් බහුතරයක් දෙනා ත්‍රස්තවාදය පිළිගත්තේ නැහැ. ඔවුන්ට සහය ලබාදුන්නෙත් නැහැ. ඔවුන්ට සහය දුන්නානම් ප්‍රභාකරන්ව මේ තරම් ඉක්මනට පරාජය කරන්න වෙන්නේ නැහැ. ගරිල්ලා ව්‍යාපාරයකට සිය පැවැත්ම ආරක්ෂා කර ගැනීමට ඕනෑනම් එයට ජනතා සහය ඕනෑ කියලා මතයක් තිබෙනවා.ජන කොටස්වල සමඟියට එරෙහි පිලිලය බවට පත්ව තිබූ ත්‍රස්තවාදය අද නැහැ. ඒ නිසා රටේ අනාගතය සුබදායකයි කියන එක තමයි මට කියන්න තිබෙන්නේ.අනිවාර්යයෙන් ම සෑහීමකට පත්වෙනවා. මා දේශපාලනය කළේ තනතුරු වරප්‍රසාද බලාගෙන නොවෙයි. ජනතාව වෙනුවෙන් තමයි හැමදාමත් ඉදිරිපත් වුණේ. එය එදත් අදත් හෙටත් එහෙමයි.මට තවත් දෙයක් වුණා එනම් හැමදාම මට මන්ත්‍රී ධුරය ලැබෙන්නේ විපක්ෂයේ සිටියදී වීමයි. මන්ත්‍රී ධුරය තියෙද්දි ආණ්ඩු බලය නැහැ.ආණ්ඩු බලය තියෙද්දි මන්ත්‍රී ධුරය නැහැ. ඒත් මෙවර මහා මැතිවරණයේ දී ජනතාව තීරණය කළා මා වෙත ආණ්ඩුපක්ෂයේ මන්ත්‍රී ධුරයක් ලබාදීමට. ජනාධිපතිතුමා තීරණය කළා නියෝජ්‍ය ඇමැති ධුරයක් ලබාදීමට.මා වෙත පැවරී තිබෙන මේ සියලු වගකීම් ජනතාවගේ යහපත සඳහා ඉටු කිරීම තමයි මගේ මූලික පරමාර්ථය වෙලා තිබෙන්නේ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=f1012202</link>
    <topic/>
    <author>සාකච්ඡා කළේ: බුද්ධික සමන් ගුණවර්ධන</author>
    <content>බුද්ධිගෝචර බුදු දහම පිළිබඳව ලංකාවේ ජනතාවට මුලින් ම පණිවිඩය ආවේ මහින්දාගමයෙන් නෙවෙයි. බුදුරජාණන් වහන්සේ තුන් වරක් මේ භූමියට වැඩම කළ බවට විවිධ පුරාවෘත තිබෙනවා. එහෙත් බුදු දහම ලංකාව තුළ මුල් බැස ගැනීමට හේතු වුණේ මහින්දාගමනය යි. ඉන් පසු සිදු වූ සංඝමිත්තා තෙරණියගේ ආගමනය ලංකා සංස්කෘතියේ නව ප්‍රබෝධයක් ඇති කළා.සංඝමිත්තා රහත් තෙරණිය මෙ රටට ගෙන ආවේ ශ්‍රී මහා බෝධි දක්ෂිණ ශාඛාව පමණක් නොවෙයි. ඒ සමඟම එරට ශිල්ප ශ්‍රේණි දහ අටක පිරිසක් ද රැගෙනයි එතුමිය වැඩම කළේ. මහින්දාගමනයෙන් බුදු දහම ලැබුණත් එහි සංස්කෘතිකමය වටිනාකම් මේ රටෙහි ස්ථාපිත වන්නේ ජය ශ්‍රී මහා බෝධිය වැඩමවීමත් සමඟ යි.ශ්‍රී ලංකාවේ අතීතයේ තිබුණේ යක්ෂ වන්දනා වෘක්ෂ වන්දනා, මළවුන් ඇදහීම් වැනි ප්‍රාථමික පූජා රටාවන්. එහෙත් ජය ශ්‍රී මහා බෝධිය වැඩමවීමත් සමඟ මිහිදු මහරහන්වහන්සේ මේ පැරණි සංකල්පවලට නව අරුත් ගැන්වීමක් සිදු කළා. ඒ අනුව වෘක්ෂ වන්දනාව බෝධි පූජාවක් වුණා. හැබැයි ඒ සමඟ ඒ වන්දනාවේ අරමුණුත් වෙනස් වුණා.ජය ශ්‍රී මහා බෝධිය කියන්නේ බුදුරජාණන්වහන්සේගේ පාරිභෝගික චෛත්‍යයක්. බුද්ධත්වය ලැබුවායින් පසුව උන්වහන්සේ අනිමිස ලෝචන පූජාව පැවැත්වීමෙන් තමයි මුල් ම බෝධි පූජාව සිදු කළේ.එය වෙන කිසිදු පරමාර්ථයක් උදෙසා නෙවෙයි. කළගුණ සැලකීම සඳහායි. ඒ වගේම බුද්ධ කාලයේ බුදුහාමුදුරුවන් දැක වැඳ ගැනීම සඳහා පැමිණෙන පිරිස් බුදු හිමි නැති අවස්ථාවල කණගාටුවෙන් පිටත්වී යන ආකාරය දැකලා ආනන්ද හාමුදුරුවො දෙව්රම් වෙහෙර අභියස බෝධියක් රෝපණය කරනවා.ආනන්ද බෝධිය කියන්නේ එයයි. බුද්ධ කාලයේ පටන් ම බුදුරජාණන් වහන්සේ වෙනුවට බෝධියට වන්දනා කළ බවට සාධක තිබෙනවා. ඒ පසුබිම යටෙතේ තමයි මේ ජීවමාන පූජනීය වස්තුව ලංකාවට ලැබෙන්නේ. බෞද්ධයා බුද්ධ පූජාවක්ය යන අදහසින් තමයි බෝධි පුජාව පවත්වන්නේ.ඔබ සඳහන් කළා වගේ මේ බෝධිය වටා ගෙතුණු විශාල සාහිත්‍යයක් ද දක්නට ලැබෙනවා. බෝධි වංශය ඊට කදිම උදාහරණයක්. ඒ වගේම අපි පෙර සඳහන් කළා වගේ බෝධිය වැඩමවීමත් සමඟ මෙරටට ආ ශිල්ප ශ්‍රේණි දහ අටක අභාසයෙන් මෙරට මහා කලා සම්ප්‍රදායක් ද බිහිවුණා. බෝධිඝර බෝධි ප්‍රාකාර වැනි ගෘහ නිර්මාණ ශිල්පයේ සිට එවැනි සාධක අපට හෙළිවෙනවා. ඒ වාගේම බෝධිය හා සම්බන්ධ අවබෝධාත්මක පූජා රටාවක් ද මේ සමඟ බිහි වූ බව අමතක නො කළ යුතුයි.ඔව්, අද සමාජයේ බෝධිපූජාවට සෑහෙන ජනපි‍්‍රයත්වයක් ලැබිල තියෙනවා. ඊට හේතුව වන්නේ බුදු රජාණන්වහන්සේ සිහිපත් කරවන බුද්ධත්වය මූර්තිමත් කරන ජය ශ්‍රී මහා බෝධින් වහන්සේ මෙලක ජීවමානව වැඩවිසීමයි. ජය ශ්‍රී මහා බෝධි රාජයා කියන්නේ අපේ ජාතික උරුමයක්. මේ උරුමය ආරක්ෂා කරගැනීමට සම්‍යක් දෘෂ්ඨික දෙවි දේවතාවන් කැපවී සිටින බවත් බෞද්ධ සාහිත්‍යයන් හි සඳහන් වෙනවා. ඒ අනුව ජනතාව ඒ දෙවිවරුන්ගෙන් ආරක්ෂාව පතා බෝධි වන්දනාවන් කරන ආකාරයක් වර්තමානයේ දකින්න ලැබෙනවා.කෙසේ වෙතත් විහාරස්ථානයක අනිවාර්ය අංගයක් ලෙසයි බෝධින්වහන්සේ සැලකෙන්නේ. ඒ අතර අපේ බෝධිය වටා ගෙතී තිබෙන සාහිත්‍යයත් බෝධි පුජා ජනපි‍්‍රය වෙන්න හේතුවෙලා තිබෙනවා. බෝධියට පුද පූජා දැක්වීමේදී අත්විඳීමට ලැබුණු ආශ්චර්යමත් සිදුවීම් සාමාන්‍ය ජනයා තව තවත් බෝධි පූජාවට යොමුකර තිබෙනවා. ඒත් ආශ්චර්යය දකින්න හෝ දෙවිවරුන් යඳින්න බෝධි පූජා කරනවානම් ඒක වැරදියි.* කෝට්ටේ, මහනුවර වැනි යුගවලදී හින්දු දේවවාදයන් උග්‍ර ලෙස බුදුදහම සමඟ මිශ්‍රවීමක් වුණා. බෝධි වන්දනාවටත් ඒ බලපෑම එල්ලවී තිබෙන බව අද පැහැදිලිව දක්නට ලැබෙනවා නේද?පොළොන්නරු යුගයේ සිට තමයි බුදුදහමට හින්දු බලපෑම් එල්ල වෙන්නේ. දකුණු ඉන්දීය ආක්‍රමණ නිසා මේ රටේ හින්දු කෝවිල් ඉදිවුණා. සමාජයටත් බුදු දහමටත් හින්දු පූජා රටාවන් ඒ සමඟ එකතු වුණා. ඒ අනුව විහාර ආශි‍්‍රතව දේවාල ඉදිවෙන්න පටන් ගත්තා. එතැන් සිට විහාර වන්දනා කරන්න යන පිරිස දේවාලවලටත් යාම සිරිතක් වුණා.දේව විශ්වාසය බුදුදහමට පටහැනි නෑ. මොකද සූත්‍ර පිටකයේ බොහෝ සූත්‍ර දෙවියන්ටයි දේශනාකර තිබෙන්නේ. ඒත් දේව වන්දනාව නම් මුල් බුදු දහමට පටහැනියි. බෞද්ධයන් කළයුත්තේ දෙවියන්ට පින් අනුමෝදන් කිරීම විනා පුද පූජා පවත්වා දෙවියන් සරණයාම නොවෙයි.අද කාර්ය බහුල ජීවිත ගත කරන බොහෝ මිනිස්සු විවිධාකාර ප්‍රශ්නවලින් පෙළෙනවා. ඔවුන් ඒ නිසාම දෝ යම් යම් ග්‍රහ අපල පිළිබඳ දැඩිසේ විශ්වාස කරනවා. ඒ සදහා ඔවුන් බෝධි පූජා පැවැත්වීමක් දක්නට ලැබෙනවා. බෝධියේ ආශිර්වාදය ලබාගෙන අපල දුරු කරගන්න බොහෝ දෙනා පෙළඹී සිටිනවා. මේවා ඇත්තටම බෞද්ධයන්ගේ අහිංසකකම නිසා කරන දේවල් කියලයි මට හිතෙන්නේ.බුදුදහම කියන්නේ අවබෝධයෙන් කටයුතු කරන්න උගන්වන දහමක්. ඒ තුළ අන්ධ විශ්වාසයන්ට ඉඩක් නැහැ. යම් යම් අරමුණු ඉටු කර ගැනීමට පුද පූජා පැවැත්වීම බුදු දහමට පටහැනියි. බෝධිපූජාවෙන් බලාපොරොත්තු වෙන්නේ බුද්ධ පූජාවක් කිරීමයි. ඒ බුදුන් වඳින්න තියන තවත් ක්‍රමයක්.බෝධිය ඉදිරිපිට බුදුගුණ මෙනෙහි කිරීම මිසක් යාඥා කිරීම නෙවෙයි කළ යුත්තේ. බෝධීන් වහන්සේ කියන්නේ සිදුහත් තවුසාට බුද්ධත්වය ලබාගැනීමට සෙවණ සැපයූ බුදුන්ගෙන් පවා පුද ලැබූ වෘක්ෂය මිසක් එහෙම නැතුව සිතූ පැතූ දේ ලබාදෙන කල්ප වෘක්ෂයක් නෙවෙයි. එහෙනම් ඒ ඉදිරිපිට යාඥා කරන එකේ ප්‍රතිඵලයක් නැහැ. අපි දැකල තියනවා ඇතැම් අය බෝධිය ඉදිරිපිටට ගිහින් දෑත් ඉහළට ඔසවාගෙන ඉහළ බලාගෙන ඉල්ලීම් කරනවා.එය නොවෙයි කරන්න ඕනෑ. බෝධිය අභියසදී බුදුරජාණන් වහන්සේගේ අනන්ත ගුණ මෙනෙහි කරන්න ඕනෑ. උන්වහන්සේ රාග, ද්වේශ, මෝහ දුරු කළ උතුමෙක්. රාග, ද්වේශ, මෝහ දුරුකළ උතුමන්ගේ ගුණ සිහි කිරීමෙන් ඒ ගුණයන්හි ඇති ශක්තිය ආශිර්වාදයක් ලෙස ලැබෙන බව බුදුරජාණන් වහන්සේ දේශනා කර තිබෙනවා. ඒ නිසා අපට බෝධිය අභියසදී බුදුගුණ මෙනෙහි කිරීමෙන් ආශිර්වාදයක් ලබාගන්න පුළුවන්.බෝධින් වහන්සේ වැඩමවීමත් සමඟ අපට උරුමවූ කලාශිල්ප සාහිත්‍ය ආදිය පිළිබඳවවත් මෙහිදී අවධානය යොමු කළ යුතුයි. අද බොහෝ දෙනාට ඒ කලාශිල්ප හා සාහිත්‍ය පිළිබඳ තිබෙන්නේ ඉතා අඩු දැනුමක්. ඒ වගේම බෝධි පුජාව හරහා බුදුරජාණන්වහන්සේ ඉස්මතු කළේ කළ ගුණ සැලකීමයි. අප නැවත ඒ සංකල්පය ඉස්මතු කළ යුතුයි. එහෙම නැතුව අපි බෝධි පුජාව භක්තිවාදී වෘක්ෂ වන්දනාවක් කරා ගෙන යනවා නම් සිදුවන්නේ අපි නැවතත් අර ප්‍රාථමික අවදියට යාමක්.බෝධි පූජාව බුද්ධ පූජාවක් ලෙස සිතා අවබෝධයෙන් කළ යුතුයි. බුදුරජාණන්වහන්සේ තමන් වහන්සේට කරන පූජාවක් ලෙස අනුදැන වදාළේ ප්‍රතිපත්තිමය පූජාවයි.ප්‍රතිපත්ති පූජාවෙන් සිදුවෙන්නේ ගුණ ගරුක සමාජයක් බිහිවීමයි. මිනිසුන් ගුණ ධර්මවලින් පිරිහිලා කොයිතරම් බෝධිපූජා පැවැත්තුවත් එහි වටිනාකමක් නැහැ. බෝධි පූජාවේ හරසුන් දේවල් ඉවත් වී සංකල්පමය වශයෙන් බුදු දහමේ මූලික හරය හා බද්ද වෙනවානම් ඔය කියන දුර්වල ළාමක දේවල් දකින්න ලැබෙන්නේ නැහැ..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=f1012206</link>
    <topic>උඳුවප් පෝදා ධර්මානුශාසනාව</topic>
    <author>ප්‍රංශයේ ප්‍රධාන අධිකරණ සංඝනායකමුරුංගාගස්යායේ ඤාණිස්සර නාහිමි</author>
    <content>නමෝ තස්ස භගවතෝඅරහතෝ සම්මා සම්බුද්ධස්සපින්වත්නි;යමෙක් කලින් තමාගේ කටයුතු ප්‍රමාදව කළත් පසුව අප්‍රමාදව කටයුතු කළහොත් වළාකුලින් මිදුන සඳ බබලන්නා සේ බැබළීමට පත් වේ.කෙනකුගේ ජීවිතය සාර්ථක කරගැනීමේ මාර්ගය මෙතුළින් පෙන්වා දෙයි’ ලෝකයේ ජීවත්වන සෑම කෙනෙක් තුළම යම් යම් අඩු පාඩු තිබෙන්නට පුළුවන්.රහත් ඵලය ලබන තුරු මේ අඩු පාඩු, අඩුවැඩි වශයෙන් ඒ ඒ පුද්ලයා තුළ පැවතීම ස්වභාවයක්. එම අඩු පාඩු ටිකෙන් ටික අඩුකර ගැනීමෙන් උසස් තත්වයකට පත්වීමේ හැකියාව අත්තේ ද ඒ පුද්ගලයා තුළමයි. නොපෙනෙන බලවේගයකට මිනිසාගේ ස්වාධීනත්වය පවරා දීමට කටයුතු නොකළ බුදුරජාණන්වහන්සේ මිනිසාගේ ස්වාමියා මිනිසාම බව දේශනා කළා.බුදුරජාණන්වහන්සේ මාර්ගය පෙන්වා දුන් අතර එහි ගමන් කිරීම හෝ නොකිරීම ඒ පුද්ගලයා සතු දෙයක් බව පැහැදිලි කර දුන්නා.මුලදි වැටහීමකින් තොරව නොමඟ ගිය බොහෝ දෙනෙක් එම තත්ත්වය වටහාගෙන පසුව යහපත් මාර්ගයෙහි ගමන් ගත් ආකාරය බොහෝ කතා පුවත් තුළින් පැහැදිලි වනවා. ජීවිතයේ ඇති වැරැදි, නිවැරැදි කරගැනීමට අනුගමනය කළයුතු මාර්ගයක් හිරි ඔත්තප්ප නමින් බුදු දහමේ පෙන්වා දෙනවා. ලජ්ජා භය ඇතිව කටයුතු කිරීම මෙයින් අදහස් කෙරෙන අතර දේව ධර්මයක් ලෙස ද මෙය පෙන්වා දී තිබෙනවා.වැරැදි දේවල් කිරීමට ඇති ලජ්ජාව හිරි නමින් දැක්වෙන අතර එසේ කල්පනාකර බලා ඒවායෙන් වැළකිය යුත්තේ ඇයි දැයි තවදුරටත් විස්තර කරනවා. තමන්ගේ සිත තමන්ට දොස් නැඟීම, තමා අයත් පවුල පරපුර ගැන සිතීම, තමා ගතකරන තත්ත්වය ගැන සිතීම හා සමාජයෙන් දොස් අසන්නට ලැබීම අදී කරුණු ගැන සිතා ලජ්ජාවට පත්වන බව පෙන්වා දී තිබෙනවා.එමඟින් නිවැරැදි ජීවිතයක් ගතකිරීමට උත්සාහ ගන්නවා. අනෙක් කරුණ වූ බිය නිසා යම් යම් දේවල්වලින් වැළකීමට කටයුතු ඛ්ලම ඔත්තප්ප නමින් හඳුන්වනු ලබනවා. වැරැදි වැඩක් කළ විට තමන්ගේ හදවත තුළින් ම තමන්ට දොස් නැඟීම නිසා ඇතිවන බිය, සමාජයේ ආශ්‍රය කරන අය දොස් නගාවි යැයි ඇතිවන බිය, සමාජ නීති රීති බිඳ දැමූ විට පොලිසිවලින් උසාවියෙන් ලැබෙන දඬුවම ගැන සිතා ඇතිවන බිය හා මරණින් පසු දුගතිගාමී වේ යැයි ඇතිවන බිය මෙමඟින් විස්තර කරනවා.ඉහත සඳහන් හිරි - ඔත්තප්ප නමින් හඳුන්වන ලජ්ජා බිය දෙක නිසා පුද්ගලයා වැරැදි වැඩවලින් ඉවත්ව කටයුතු කිරීමට පෙළඹෙනවා. එමඟින් තම වැරැදි ඉවත් කරගැනීම නිසා සියලු කෙලෙස් අවසන් කිරීමෙන් ලබන රහත් බව පවා ලැබීමට හැකියාව ලැබෙනවා. මෙසේ ලෞකික හා ලෝකෝත්තර යන උභය අංශයේම පවිත්‍රතාව ඇතිවීම නිසා වළාකුලින් මිදුණු සඳ සේ පුද්ගලයාගේ බැබළීම ඇතිවන බව පැහැදිලිය.ජීවිතය තුළ ඇති වැරැදි නිවැරැදි කරගෙන යහපත් කෙනකු සේ කටයුතු කිරීමට අධිෂ්ඨාන කරගන්න.ඔබ සැමට තෙරුවන් සරණයි..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=f1012203</link>
    <topic/>
    <author>ශ්‍යාමා සමරසිංහ</author>
    <content>මල්ලි....අර වැඩේ රෙඩි නේද?මොන වැඩේද?අර..... අර.....අයියා..... මල්ලීට යමක් අතින් සන් කරයි.ආ.....ඉන්න මං කරකවන්නම්.හෙමින්... කට .... කටඅයියා ඔත්තු බැලුවේය.නිවසෙහි කිසිවෙකු පෙනෙන්න නැත.අම්මා ද කිසියම් කාර්යයකට නිවසින් බැහැරව ගොස් සිටී.ආ...... හරි මල්ලී .... නඟින්න .... නඟින්න.මල්ලි මේසය අසල තිබූ ලී පුටුව ගෙන බිත්තියට හේත්තු කළේය.අයියේ .... මේ .... මේක අල්ලා ගන්න. නැත්නම් මං වැටෙයි.ආ... හරි .... හරි.මල්ලි පුටුවට නැඟ්ගේය.අයියා ඒ පුටුව අල්වා ගත්තේය.ඔවුහු සීරුවට බිත්ති ඔරලෝසුව අතට ගත්හ.සීරුවට එහි පිටුපස හැරැවීය.එහි වේලාව පෙරවරු 7.00 සටහන්ව තිබේ.ඔවුහු එහි වේලාව 7.45 ලෙසට කැරකූහ.දැන් එහි වේලාව පෙරවරු 7.45 ලෙසට සටහන්ව තිබේ.මල්ලි නැවතත් සීරුවෙන් පුටුවට නැඟ ගත්තේය.අයියා පුටුව අල්වා ගත්තේය.අයියාගේ උදව්ව ඇතිව මල්ලි යළි ඔරලෝසුව බිත්තියේම තැන්පත් කළේය.ඔවුන් මේ අතර අදින්නේ කිසියම් ක්‍රියාවකටය.ඉස්කෝලේ පටන් ගන්නේ දහවල් 12.00 න් පසුවය. විනාඩි 45 ක් කලින් ගියහොත් කොටුවට යා ගත හැකිය. විනාඩි 45 හොඳටෝම ඇතිය.කොටුව දරුවන්ගේ ලෝකයේ සතුටු සාගරයේ උල්පතයි.පාසලට යාමට පෙර කොටුවට යෑමට මේ දරුවෝ පුරුදුව සිටිති.තවත් පාසල් දරුවෝ මේ ආකාරයට එතැනට ඒකරාශී වෙති.අනතුරුව ඔවුහු ඇති තරම් සෙල්ලම් කරති.බොහෝ වේලාවට ක්‍රිකට් හෝ ෆුට්බෝල් සෙල්ලම් කරති.සියලු දෙනා එක්තැන් වූ විට එහි සතුටු සාගරයකි. පසෙකින් ‘පච’ ගහ ඇත. සියලුම දෙනා රැස්වන්නේ එතැනටය. සාස්තරකාරයෝ, තෙල් බෙහෙත්කාරයෝ මේ කොයි කාගෙත් නිජබිම එතැනය.එපමණක්ද නොවේ.වරායට ගොඩබසින නැව් ගැන ද ඔවුහු විපරම් කරති.ඒ අන් කිසිවක් නිසා නම් නොවේ.හිතවත් නාට්ටම්බි මාමලා දක්වන ළෙන්ගතුකමත්, කරුණාවත් නිසාවෙනි.එදිනද නැවක් වරායට සේන්දු වී ඇත.ආ.... මෙන්න, ඔය දරුවන්ට.... මයේ ගානේ...මොනවද මාමේ... ?රටඉඳි.ඔවුහු නාට්ටම්බි මාමට අල්ල පෑහ.ඔවුන්ට දෝත පුරා රටඉඳි ලැබිණි.ම්.... හරිම රසයි.පැණි වෑහෙන රටඉඳිවලින් දරුවන්ගේ රස නහර කුල්මත් වී ඇත.හරිම රසයි නේද මල්ලි.හ්ම්...හරිම රහයි.ළමෝ තලු මර මරා රටඉඳි කෑහ.ඇතැම් දිනවල සීනිත් ලැබෙයි. තවත් විටකදී නොයෙක් නොයෙක් රසකැවිලි මේ දරුවන්ට ලැබෙයි.නාට්ටම්බි මාමලා මේ දරුවන්ට හිතැත්තෝ වෙති. ඔවුන්ගේ ළෙන්ගතුකම මුසු වූ මිනිසත්කම් ගැන දරුවන්ට ද නො දැනුණා නොවේ.මේ අන්කොහේවත් නොව ඓතිහාසික ගාලු කොටුවයි. ඒ 1960 දශකයේ මධ්‍ය භාගයයි.ගාලු කොටුවේ සෙල්ලම් කිරීමට පුරුදුව සිටින මේ ළමුන් අතරේ සිටි අයියාත් මල්ලීත් අන් කවරෙකුත් නොවේ. අයියා, නමින් ජී. බලදේව සමරසිංහය. මල්ලී මෙතුවන් සමරසිංහය. අපේ කතා නායකයා අයියාය. ඔහු වර්ෂ 1952 මාර්තු මස 23 වැනිදා උපත ලද්දේය. මව විමලසීලී කුමාරසිංහ නම් වූවාය. ඇය ගෘහනියකි. පියා ජස්ටිනියන් සමරසිංහය. ඔහු වෘත්තියෙන් වාරිමාර්ග දෙපාර්තමේන්තුවේ තාක්ෂණික අංශයේ නිලධාරියෙක් වූවේය.සත් දෙනෙකුගෙන් යුතු මේ දරු පවුලේ බලදේව තුන්වැනි දරුවා විය. ඔහුට ගාමිණි, බින්දු ප්‍රියා, උචිතා, මෙතුවන්, කලානි සහ චන්දිමා නමින් සහෝදර සහෝදරියෝ හය දෙනෙක් වූහ. ගාලු දිස්ත්‍රික්කයේ මිහිරිපැන්න ග්‍රාමයේ ඔවුහු පදිංචිව සිටියහ. තම දුවා දරුවන් සමඟ දිවි ගෙවූ මේ මව්පිය යුවළත් දරුවනුත් නිදහස් දිවියක් ගත කළහ. දරුවන්ට කෙළි සෙල්ලම් කිරීමට ඕනෑ තරම් කාලවේලාවත්, වටාපිටාවත් තිබුණි. නිරන්තරයෙන් ඇස ගැටෙන මහ මුහුදත්, මුහුද නිසාම ජීවත් වන ජීවිත හා බැඳුණු වටාපිටාවක් ඔවුහු දුටුවහ. ඒ ඇසුරේ හැදුණාහ. වැඩුණාහ.බලදේව දරුවා පාසල් යා යුතු කළ දවස එළඹියේය. ගාල්ල, මිහිරිපැන්න මිශ්‍ර පාසලට ඔහු ඇතුළත් වූවේය. 3 ශ්‍රේණිය දක්වා ඔහු එහි අධ්‍යාපනය හැදෑරීය.“ඉස්කෝලේ ලොකු කොට්ටම්බා ගහක් තිබුණා. ඒ ගහේ දෙවියෝ වැඩ ඉන්නවා කියලා බොහෝ අයගේ විශ්වාසයක් තිබුණා. බොහෝමයක් වතාවත් එහි සිදුකරනවා. කිරි දාන දෙනවා. ශාන්තිකර්ම කරනවාත් මතකයි. එදාට මුළු ගමම එතැනට ඒකරාශි වෙනවා.”මිහිරිපැන්න ආරියාලංකාර විහාරස්ථානය මේ දරුවන්ට දහම් අධ්‍යාපනයට මඟ පෑදුවේය. දරුවන්ගේ මුත්තා ගමේ මුලාදෑනියා වීමත් පුණ්‍යමය කටයුතුවලට මේ අයට සහභාගි වීමට වැඩි ඉඩකඩක් ලැබීමට හේතුවක් විය.3 ශ්‍රේණියේ සිට 8 ශ්‍රේණිය දක්වා බලදේව දරුවා අධ්‍යාපනය ලැබුවේ ගාලු මධ්‍ය මහා විද්‍යාලයෙනි. ඔහු ඉගෙනීමට හපනෙකු විය.“මම හැමදාම පංතියේ පළමුවැනියා. ඒක කඩන්න නිඹුල්ලු දෙන්නෙක් ආවා. ඒ දෙන්නා 1, 2 වුණා. මම 3 වැනියා වුණා.”8 ශ්‍රේණියේදී ඔහු ගාල්ල රිච්මන්ඩ් විද්‍යාලයට ඇතුළත් වූයේය.“මම පළමු වාරෙදි තුන්වැනියා වුණා. දෙවැනි වාරයේදී දෙවැනියා වුණා. තුන්වැනි වාරෙදි පළමුවැනියා වුණා.”බලදේව ශිෂ්‍යයා දැනුමෙන් වැඩෙද්දී දඟකාරකම්වලින්ද අඩුවක් නොවීය. ඔහුගේ දඟකාරකම් විටෙකදී ගුරුවරුන්ට අපහසුතාවයක් ගෙනාවේය. “අයිසේ සමරසිංහ තමුසේ කවදාවත් ර්‍ණ/ඹ් පාස් වෙන්නේ නෑ” යනුවෙන් ගුරුමහතෙකු වරක් පැවසුවේ එහෙයින් විය යුතුය.ගුරුවරුන්ගේ ඇගයීමටත්, ආදරයටත් ඔහු ලක් වූවේය. පංතියේ කැපීපෙනෙන දරුවෙකු වූවේය.බලදේව ශිෂ්‍යයා සංචාරයට ආශා කළේය. ඔහු තම හිත මිතුරන් සමඟ ඇවිදීමට ගියේය. ක්‍රිකට් ක්‍රීඩාවට ලොල් වූ මිතුරු සමාගම හා ඔහු රටපුරා සංචාරය කළේය. වරක් සිරිපාදේ කන්ද නැඟ අනෙක් පසෙන් බැසීය. රට පුරා සුන්දර පරිසරයක් ඔහු නෙත ගැටීමට මෙය අවස්ථාවක් විය.වර්ෂ 1967 දී අපොස සාමාන්‍ය පෙළ ඔහු හොඳින් සමත් වූවේය. එහෙත් ඉංග්‍රීසි විෂයය අසමත් වූවේය. පසුව ඒ ගැන වඩා වැඩි අවධානයක් යොමු කරමින් ඉහළම ප්‍රතිඵල ලබා ගත්තේය. වර්ෂ 1969 දී ගණිත අංශයෙන් උසස් පෙළට වාඩි වූව ද විෂයයන් හතරම අසමත් විය. අබේසිරිවර්ධන ගුරු මහතා ඔහු සිත් ගත් අයෙකි.“වක්‍රාකාරව ගමන් ගත් වස්තුවක් එතැනදී නවතිනවා කියලා පාඩම ඔහු නතර කරනවා. පසුවදාට එතැන් සිට පටන් ගන්නවා. හරිම ආකර්ශනීයයි.”දෙවන වරටද උසස් පෙළ විභාගයට පෙනී සිටි ඔහු එහිදී ඉතා හොඳින් සමත්විය.“අපි ලාම්පු එළියෙන් ඉගෙන ගත්තේ. ඒ කාලෙ අපට විදුලිය නෑ. මම විනෝදෙට වගේ හඳ එළියෙනුත් පාඩම් කරලා තියෙනවා.”මෙවර ඔහුට විශ්වවිද්‍යාල වරම් හිමිවිය. වර්ෂ 1972 දී ඔහු කැලණිය විශ්වවිද්‍යාලයට ඇතුළත් විය. නවකවදය පිළිබඳ ඔහුට සුන්දර මතකයක් ඇත.“මගේ රැවුලේ දෙකම්මුල් අග කොටු කොටස කැපුවා. ගහකට නැංගුවා. අම්මට වඳිනවා කියලා හිතාගෙන වෙන අම්මෙකුට වැන්දුවා.”විශ්වවිද්‍යාල අධ්‍යාපනය ඉතා ඉහළින් සමත් වීමට ඔහුට හැකිවිය. එපමණක් නොව සමූහයක් සමඟ ඒකරාශි පොදු වැඩ කටයුතු ඉටුකරන ආකාරයත් ඔහු උගත්තේය. වර්ෂ 1975 දී විද්‍යාවේදී උපාධිය සඳහා පළමු පෙළ ගෞරව සාමාර්ථයක් සමඟ ඔහු විශ්වවිද්‍යාල අධ්‍යාපනයෙන් සමු ගත්තේය. සහකාර කථිකාචාර්යවරයෙකු වශයෙන් තවත් වසරක් එහිම රැඳී සිටියේය.ඔහු ලේඛන කලාවට ද අත හිත තැබීය. පුවත්පත්වලට ලිපි ලීවේය. තරුණි, යොවුන් ජනතා, කුමරි, සිළුමිණ හා දිනමිණ ඔහුගේ ලිපි පළවිය.සතිඅන්තයේ දී ගමට ගොස් බාහිර උපාධි අපේක්ෂකයින් සඳහා උපකාරක පංති කළේය. උසස් පෙළ සිසුන් සඳහා ඉගැන්වීම් ද කළේය.වර්ෂ 1976 ජනවාරි මස ඔහු කාලගුණ විද්‍යා දෙපාර්තමේන්තුවට අනුයුක්ත වූයේ කාලගුණ විද්‍යාඥ තනතුරක් වෙනුවෙනි. එදා පටන් අද දක්වා ඔහු නියුතු වූ පළමු රැකියා ස්ථානය ද මෙයයි. වෙනත් රැකියා අවස්ථාවන් වෙනුවෙන් අවස්ථා ලැබුණද තමා ඉගෙන ගත් තමා ඇලුම් කරන අංශයේම රැකියාවේ නිරත වූයේය.“කාලගුණ අනාවැකිකරණයට මගේ දායකත්වය සපයන එක තමයි මගේ රැකියාවේ ප්‍රධාන අංශය වුණේ”වර්ෂ 1982 දී ඔහු එංගලන්තයේ රෙඩින් විශ්වවිද්‍යාලයට ඇතුළත් වූයේ පශ්චාත් උපාධිය වෙනුවෙනි.“එහෙට ගියාම මම හරියට තනිවුණා. තනිකම දරාගන්න බැරුව මම ආපසු එන්නම හැදුවා. මම එහේ ශිෂ්‍ය සංගමයට කියා සිටියා ආපහු ලංකාවට යා යුතු බවට. මගේ ඥාති සොහොයුරෙක් එහෙ ඉන්නවා. සති අන්තයේ එහි ගොස් එන්න. එවිට ඔබේ ගමන් බලපත්‍ර සූදානම් කර තබනවා යැයි ඔවුන් පවසා සිටියා. කොහොම හරි මම ගියේ යම් අරමුණක් ඇතිවනේ. පසුව එය හරියට නිමාකරලා එන බව මම අදිටන් කර ගත්තා.”ඔහු වර්ෂ 1983 දී පෙරළා ලංකාවට පැමිණියේය. ඔහු කටුනායක ගුවන්තොටුපොළ කාලගුණ විද්‍යා අංශයට යොමු කළේය.“ගුවන් ගමන්වලට කාලගුණ දත්ත ඉතා අවශ්‍යයි. සුළඟ හේතුවෙන් ගුවන් යානාවන් බිමට නොවැටී යනවා. හුළඟ කුමන දිශාවෙන් හමනවාද එමඟින් ගුවන් කාල, උෂ්ණත්වය මඟින් මගී අඩු වැඩි සංඛ්‍යා යනාදියට කාලගුණ දත්ත යොදා ගන්නවා.”තමා ලද දැනුම රැකියාවට යොදමින් කටයුතු කරන ඔහු කාලගුණය පිළිබඳ ග්‍රන්ථ රචනයටද සිත් යොමු කළේය. තවද ඒ සම්බන්ධව නිලධාරින්ට දේශන පැවැත්වීමද සිදුකළේය.මෙතෙක් කල් තනිවම ගෙවූ ජීවිතයට ආලෝකයක් එක් කිරීමට ඈ ඔහුට හමුවූයේ මේ කාල වකවානුවේදීය. ඇය දුෂාන්ති ප්‍රනාන්දුය. විවාහ යෝජනාවක් ලෙස ඉදිරිපත් වූ මේ යෝජනාව පසුව පේ‍්‍රම විවාහයක් ලෙස සිදුවිය. ඔවුහු වර්ෂ 1987 ජූලි මස 06දා අතිනත ගත්හ.වර්ෂ 1988 ඔක්තෝබර් මස 08 වැනිදා ටීලියා පබසරී සමරසිංහ දූ උපන්නාය. වර්ෂ 1990 දෙසැම්බර් මස 25 වැනිදා සොනාලී දුලිනිකා සමරසිංහ දු උපන්නාය. වර්ෂ 1994 සැප්තැම්බර් මස 09 වැනිදා රෙහානා ඩිමන්ති සමරසිංහ දු උපන්නාය. වසර 11 කින් පසුව නැවත කොළඹ පිහිටි කාලගුණ විද්‍යා දෙපාර්තමේන්තුවට අනුයුක්ත වූවේය. එහිදී කෘෂි කාලගුණ අංශයේ සේවයේ නිරත විය. පසුව අනාවැකි අංශයට පැමිණියේය. එහිදී සුළි කුණාටු, යටි සුළං ධාරාව වැනි තම ක්ෂේත්‍රට අදාළ සොයා ගැනීම් හඳුන්වා දීමට ඔහුට හැකිවිය.වර්ෂ 2009 ජනවාරි මස 29 වැනිදා ඔහුට කාලගුණ විද්‍යා දෙපාර්තමේන්තුවේ අධ්‍යක්ෂ ජනරාල් ධූරය හිමිවිය.නොයෙක් දුක් කරදර කම්කටොලු හා අභියෝග මිනිස් දිවියට උරුමය. ඒවා සියල්ලම මොහුට ද එපරිද්දෙන්ම බලපෑවේය. ඔහුගේ කැපවීමත් අවංකභාවයත්, සෘජු ප්‍රතිපත්තිත් ඔහු ජයකණුව කරා ළං කරවන්නට සමත්විය.“ජාතික වශයෙන් කාලගුණය හා දේශගුණය සම්බන්ධ තොරතුරු මහජනතාවට සැපයීම තමයි මෙහි ප්‍රධාන කාර්යභාරය වන්නේ.ගුවන් ගමන්, ධීවර කටයුතු, නාවික කටයුතු, කෘෂිකාර්මික කටයුතු, විදුලිබලය සඳහා ද ඉර බැහීම හා නැඟීම, තාරකා විද්‍යාව යනාදී අංශ සඳහා කාලගුණ දත්ත අප සපයා දෙනවා.තවද කාලගුණ විපත් පිළිබඳ පෙර දැනුම්දීම් කිරීමත්, නිර්මාණ ක්ෂේත්‍රයට අදාළ කාලගුණ දත්ත සැපයීම කාලගුණ විද්‍යා දෙපාර්තමේන්තුවෙන් සිදුකෙරෙන ප්‍රධාන කාර්යභාරයයි.ආශාවකින්, කැමැත්තකින් කැපවීමකින් තමා කළ යුතු දෑ ඉටුකළ යුතුයි. සියලුදෙනා සතුටට පත්කිරීම අසීරු කරුණක්. භගවත් ගීතාවෙත් සඳහන් වෙනවා ඔබේ යුතුකම ක්‍රියා කිරීමයි. ප්‍රතිඵල ඔබට අයිති නෑ කියලා.බුදුහාමුදුරුවොත් ඒක ප්‍රකාශ කරලා තියෙනවා මෙන්න මෙහෙම.තමන් කරන දෙයින් තමන්ට වැඩක් වේද? අනෙක් අයට වැඩක් වේද? එවැනි දේ කරන්න.තමන් කරන දෙයින් තමාට අවැඩක් වේද? අනෙක් අයටත් අවැඩක් වේද? එවැනි දේ නොකරන්න ලෙසටයි.බොහෝ දේ ඇසූ පිරූ මේ රාජ්‍ය නිලධාරියා ලෝක කාලගුණ විද්‍යා සංගමයේ නිත්‍ය නියෝජිතයෙකි. දේශගුණ වෙනස්වීම් පිළිබඳ ජාත්‍යන්තර සමුළුවේ සාමාජිකයෙකි. සුළි කුණාටු සමුළුවේ ආරම්භක සාමාජිකයෙකි.තමන් කරන කියන සෑම කටයුත්තක්ම තමන්ගේ හෘදසාක්ෂියට එකඟව හරියි කියන ආකාරයට ඉටුකර ගන්න. තමන්ගේ සාධාරණත්වය තමන්ටම ශක්තියක් කර ගන්න.අවසන බොහෝ ගැඹුරු අදහසක් සාරාංශ කොට ඔහු පෙන්වා දුන්නේය..</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=f1012204</link>
    <topic/>
    <author/>
    <content>“පෙදෙසේ ජනතා සුබ සෙත නංවමු.මෙහෙවර සැමදා එයයි අපේ” යන්න ස්වකීය දැක්ම කරගත් දොඩංගොඩ ප්‍රාදේශීය සභාවේ අතීත තොරතුරු මදක් විමසමු.1964. 07. 10 දිනැති අංක 14102 දරන පළාත් පාලන ආයතන සංස්ථාපිත ගැසට් නිවේදනයට අනුව 1965. 02. 01 දින ස්ථාපිත වන දොඩංගොඩ ගම් සභාවට මුල් අවස්ථාවේ කොට්ඨාස එකොළහක් අයත් වී තිබිණි. ඉන් අනතුරුව 1987 අංක 15 දරන ප්‍රාදේශීය සභා පනතට අනුව ග්‍රාමසේවා වසම් 45 කට සීමා වන දොඩංගොඩ ප්‍රාදේශීය සභාවේ ආරම්භක සභාපති වූයේ 1991. 07. 01 බලයට පත්වන ඩබ්. එස්. එස්. සුගතදාස මහතාය.එදා මෙදා තුර එක්සත් ජාතික පක්‍ෂ පාලනයට නතුව තිබූ මෙම ප්‍රාදේශීය සභාව අතිගරු ජනාධිපති මහින්ද රාජපක්‍ෂ මැතිතුමාගේ රාජ්‍ය නායකත්වය යටතේ එක්සත් ජනතා නිදහස් සංධානයේ පාලනයට නතුවන්නේ 2006 වසරේදීය. ඒ. කේ. කේ. ජගත් කීර්ති පෙරේරා මහතාගේ සභාපතිත්වය යටතේ ය.පැවති එ. ජා. ප. පාලන යුගය අවසන් වන විට දොඩංගොඩ ප්‍රාදේශීය සභාව සතුවන්නේ ඉතාමත් අඩු මූල්‍ය තත්ත්වයකි. ගැමි ජනතාවගේ අවශ්‍යතා තෘප්තිමත් කරලීමට එය ප්‍රමාණවත් නොවූ අතර විවිධ මාර්ගයන්ගෙන් ලබාගත් මූල්‍ය ප්‍රතිපාදන එකී අවශ්‍යතා සපුරාලන්නට යොදාගති.මෙහිදී වැඩිම අවධානයක් යොමුවූයේ යටිතල පහසුකම් සංවර්ධනය කෙරෙහි ය. ප්‍රදේශයේ මාර්ග රැසක් 2006 වසර වන විට පවතින්නේ අබලන් තත්ත්වයකය. බස්නාහිර පළාත් සභා උපමාන පාදක ප්‍රධාන යටතේ 2009 – 2010 වර්ෂය තුළ දී මාර්ග ඉදිකිරීම් වෙනුවෙන් ලක්‍ෂ 1100000ක මුදලක් ප්‍රාදේශීය සභාව වෙත ලබාදී ඇති අතර, ඉන් 2010 නොවැම්බර් මස 19 වන විට ලක්‍ෂ 750000 වැඩ කොටසක් නිමවී තිබේ. බස්නාහිර පළාත් සංවර්ධන (විශේෂ) වැඩසටහන යටතේ ලක්‍ෂ 25ක මුදලක් දුෂ්කර මාර්ග කොන්ක්‍රීට් කිරීම සඳහා ලැබී ඇත.ඒ හැරෙන්නට අතිගරු ජනාධිපතිතුමන්ගේ මඟ නැඟුම සහ ගම නැඟුම සංවර්ධන ව්‍යාපෘති යටතේ ද ප්‍රදේශයේ දුෂ්කර මාර්ග රැසක් ප්‍රතිසංස්කරණය කර තිබේ. ඒ හැරෙන්නට ගම නැඟුම ව්‍යාපෘතිය යටතේ ප්‍රදේශයේ ජනතාවගේ පොදු අවශ්‍යතාවන් වූ ප්‍රජාශාලා එක් එක් වසම් නියෝජනය වන පරිදි ඉදිකර තිබේ.දැනුමෙන් පිරිපුන් මනුෂ්‍යයෙකු බිහිකරලීම අරමුණු කරගනිමින් අධ්‍යාපන ක්ෂේත්‍රයේ සංවර්ධනය කෙරෙහි ද නායකත්වයේ අවධානය යොමුවී තිබේ. අඩු මූල්‍ය පහසුකම් මධ්‍යයේ වුවද පාසල් දරුවන්ගේ අධ්‍යාපන කටයුතු සඳහා යම් ප්‍රමාණයකට දායකවීමට පසුගිය වකවානුව තුළ හැකිවිය. ඒ හැරෙන්නට 2008 වසරේ දී ලක්‍ෂ 15ක මුදලක් වැයකරමින් ඇලදූව වසංහේනට මහජන පුස්තකාලයක් හිමිවන්නේ ප්‍රාදේශීය සභාව සතු පුස්තකාල ගණන අට දක්වා ඉහළ නංවමිනි.කාලීන ගැටලු සම්බන්ධයෙන් සභාවේ අවධානය මනාව යොමුවූ බව පසක් වන්නේ සෞඛ්‍ය ක්ෂේත්‍රය පිළිබඳ අවධානය යොමු කිරීමේදීය. ව්ධ්ඩ්ඉ ආයතනය හරහා සහ ර්ර්‍ණඩ් හරහා විවිධ සෞඛ්‍ය ගැටලුවලට විසඳුම් සපයාලන අතර ජංගම සායන ආදිය ද ඒ හරහා ක්‍රියාත්මක වේ. විශේෂයෙන්ම පානීය ජල ප්‍රශ්නය දොඩංගොඩ ප්‍රදේශවාසීන් මුහුණදෙන තවත් එක් ගැටලුවක් වන අතර ඒ සඳහා විසඳුම් ලබාදීමට ද ප්‍රාදේශීය සභාව මැදිහත්වී තිබේ.2010 වසරේදී එක්කෝටි විසිලක්ෂයක් වැය කරමින් දොඩංගොඩට ආදාහනාගාරයක් හිමිවන්නේ ප්‍රදේශය සතු දෙවන ආදාහනාගාරය ලෙසිනි. ඉදිවෙමින් පැවති බෝම්බුවල ආදාහනාගාරය, වර්තමාන ප්‍රවාහන අමාත්‍ය කුමාර වෙල්ගම මහතා ලබාදුන් ලක්‍ෂ 30ක ප්‍රතිපාදන මත නිමවන්නේ ද වර්තමාන ප්‍රාදේශීය සභා නායකත්වය යටතේ 2007 වසරේදීය.ඒ හැරෙන්නට දෙකෝටි අනූහතර ලක්‍ෂයක වියදමින් සපුගහවත්ත නගරයේ ඉදිවන නව දෙමහල් වෙළඳ සංකීර්ණයේ ඉදිකිරීම් කටයුතු අවසන් අදියරේ පවතින අතර, 2011 වසරේදී එය ජනතා අයිතියට පත්වීමට ද නියමිතය.මේ අයුරින් ඉතා කෙටි කාලයක් තුළ දිගු ගමනකට යන්නට මං පෙත් සොයන දොඩංගොඩ ප්‍රාදේශීය සභාව ජනතා ප්‍රසාදය ලබාගනිමින් හෙට දිනයට පියමනින්නේ විජයග්‍රාහී ලෙසිනි. ඒ ඔවුන්ගේ අභිමානයයි.* ඔබතුමා දේශපාලනයට එන්නේ අහම්බෙන්. නමුත් අද දොඩංගොඩ ප්‍රදේශවාසීන්ට ඔබ නව ආලෝකයක් ගෙන ආ කෙනෙක්. මේ පසුබිම් ඔබ දකින්නේ කොයි ආකාරයට ද?ඇත්තටම අපේ ප්‍රාදේශීය සභාව ගොඩක් දුප්පත් ප්‍රාදේශීය සභාවක්. ලොකු ආදායම් මාර්ග අපිට නැහැ. මමත් මේ ප්‍රාදේශීය සභාවට ආවට පස්සේ තමයි මෙහි වැඩකටයුතු ගැන ඉගෙන ගත්තේ. ප්‍රාදේශීය සභාවේ සභාපති විදිහට මටත් මගේ අනික් සභිකයන්ටත් තියෙන වගකීම විදිහට මම දකින්නේ අපේ ජනතාවගේ සියලුම සුබසාධන කටයුතු වෙනුවෙන් කටයුතු කිරීම. ඒ සඳහා අපි කටයුතු කරනවා.ඇත්තටම අපේ ප්‍රාදේශීය සභාවට වෙනත් ප්‍රාදේශීය සභාවලට වගේ ලොකු සංවර්ධන ව්‍යාපෘති දියත් කරන්නට තරම් වත්කමක් නැහැ. ඒත් අපි යම් ප්‍රමාණයකින් ජනතාවගේ සුබසාධනය වෙනුවෙන් සෞඛ්‍ය, යටිතල පහසුකම්, අධ්‍යාපනික ආදී ක්ෂේත්‍රවලට අදාළව සංවර්ධන ව්‍යාපෘති දියත් කළා.මම මේ ප්‍රාදේශීය සභාවට එද්දි තිබුණේ අඩු පහසුකම්. එ. ජා. ප. පාලනයක් තමයි මීට කලින් තිබුණේ. ඒත් මට කොහොම හරි අද ඉන්න මේ තත්ත්වය දක්වා ප්‍රාදේශීය සභාව ගෙන ආවා. ඒ ගැන මට සතුටුයි. මොකද මම ඉස්සරවෙලාමයි මේ සභාපති පුටුවට ආවේ.* ඔබතුමා ආධුනිකයෙක් විදිහට මහජනතාවත් එක්ක කටයුතු කරද්දී මහජනයා අතර සබඳතාවයන් ගොඩනැගුවේ කොයි ආකාරයටද?මාව ඕනේ කෙනෙකුට ඕනේ වෙලාවක මුණගැහෙන්න පුළුවන්. ඒ වගේම මමත් මේ ප්‍රාදේශීය සභා බල ප්‍රදේශය තුළම ජීවත්වන කෙනෙක් විදිහට ඕනෙම වෙලාවක මගේ නිවසෙදි වුණත් මාව මුණගැසෙන්න මගේ ආදරණීය ජනතාවට පුළුවන්.ප්‍රාදේශීය සභාව තුළ කටයුතු කරගන යෑමේදී විශේෂයෙන්ම මගේ මන්ත්‍රීවරු පක්‍ෂ විපක්‍ෂ භේදයක් නැතිව මේ සංවර්ධන ක්‍රියාදාමය සාර්ථක කරගන්න උදව් වෙනවා. ඒ වගේම තමයි මගේ කාර්ය මණ්ඩලයත්.* මූල්‍ය ප්‍රතිපාදන සොයාගැනීම දුෂ්කර ප්‍රාදේශීය සභාවක සභාපතිවරයෙක් විදිහට ඔබතුමා මේ අභියෝගය ජයගත්තේ කොයි ආකාරයටද?ඇත්තටම බස්නාහිර පළාත් හිටපු ප්‍රධාන අමාත්‍ය රෙජිනෝල්ඩ් කුරේ මැතිතුමා දොඩංගොඩ ප්‍රාදේශීය සභාවේ සංවර්ධන කටයුතු වෙනුවෙන් 2009 දී එක්වරම 4,810,000 ක මුදලක් ලබාදුන්නා.ඒ වගේම දේශීය ණය සහන යටතේ ලක්‍ෂ 50ක් ලැබුණා. සභා අරමුදලින් ලක්‍ෂ 37 1/2 ක් වෙන්කළා. මේ මූල්‍ය ප්‍රතිපාදනත්, ජනතා සහභාගීත්වයත් මත තමයි අපි ව්‍යාපෘති දියත් කළේ.* විවිධ සංවර්ධන ව්‍යාපෘති දියත් කිරීමේදී ඔබතුමාට ජනතාවගෙන් ලැබුණේ මොනවගේ ප්‍රතිචාරයක් ද?ගොඩක් ඉහළ ප්‍රතිචාර ලැබුණා. ජනතාව මේ සංවර්ධනය ගැන සතුටින් ඉන්නේ. ඒත් සමහර ව්‍යාපෘති ක්‍රියාත්මක කිරීමේදී ජනතාවගෙන් ගැටලු මතු වුණා. ඒ තමයි කුණු කසල බැහැර කිරීමේ ව්‍යාපෘතිය. අපි පුහඹුගොඩ වහපු ඉස්කෝලයක් සභාවට පවර ගත්තා.ඒක අක්කර 5ක ඉඩමක්. අපිට බස්නාහිර පළාත් අපද්‍රව්‍ය කළමනාකරණ අධිකාරියෙන් මේ සඳහා ලක්‍ෂ 15ක් ලැබුණා. අපි කුණු කසල ප්‍රතිචක්‍රීයකරණය කරලා කොම්පෝස්ට් පොහොර නිෂ්පාදනය කිරීම සඳහා මුල් අදියර සකස්කළත් ඊට ජනතා විරෝධය එල්ල වුණා.අපේ ජනතාව කිව්වා මේ නිසා අවට දුඟද හමනවාය, මැස්සෝ වහනවා ය. පරිසරය දූෂණය වනවා ය කියලා. ඒ නිසා ඒ ව්‍යාපෘතිය මදකට නතර වුණා. දැන් අපි අපද්‍රව්‍ය කළමනාකරණ අධිකාරිය සම්බන්ධකරගෙන එතනම කඩදාසි නිෂ්පාදන ආයතනයක් ආරම්භ කරන්න සූදානමින් ඉන්නේ. මැෂින් ආදී අවශ්‍ය උපකරණ ගෙනවිත් මේ වසර අවසානවීමට පෙර ඒ ව්‍යාපෘතිය අපි ආරම්භ කරනවා.* ඔබතුමා ඉදිරියේදී දොඩංගොඩ ආදරණීය ජනතාව වෙනුවෙන් ආරම්භ කිරීමට බලාපොරොත්තු වෙන ව්‍යාපෘති මොනවාද?ඉදිරියේදී අපි බලාපොරොත්තු වෙනවා ප්‍රාදේශීය සභාව සතු නව යන්ත්‍රෝපකරණ තුළින් ආදායමක් උත්පාදනය කරගන්න. ඒ වගේම ඉතා පහත් මට්ටමක තිබුණ සතිපොළ නවීකරණය කරලා ඒ තුළින් ජනතාවට ආදායම් මාර්ග උත්පාදනය කරලා, සභාවට ආදායමක් ලබාගන්න. ඒ තුළින් නව ව්‍යාපෘතිවලට මුදල් යොදවන්න අපි බලාපොරොත්තු වෙනවා.* මෙතෙක් දුර ඔබතුමා ආ මේ ගමන ගැන ඔබතුමාට තෘප්තිමත් විය හැකිද?ඇත්තෙන්ම ඔව්. ඉතා කෙටි කාලයක් තුළ මම ලොකු සංවර්ධනයක් ජනතාව වෙනුවෙන් කළා. විශේෂයෙන්ම කිව්වොත් මම ප්‍රාදේශීය සභා වැටුපත් “ගැමි දිරිය” කියලා මගේ මූලිකත්වයෙන් පවත්වාගෙන යන සංවිධානයකට තමා යොමු කරන්නේ. එතුළින් ජනතාවගේ යම් යම් අවශ්‍යතාවලදී උපකාර කරනවා. ඒ තුළින් සමාජ සුබසාධනය මම අපේක්‍ෂා කරනවා.ඇත්තටම මේ කෙටි කාලයේදී අපි ජයග්‍රහණ ගොඩක් ලැබුවා. විශේෂයෙන්ම මගේ ජනතාවගේ ගැටලුවලට විසඳුම් ගොඩක් ලබාදෙන්න පුළුවන් වුණා. ඉදිරියටත් මේ විදිහටම ජනතාව වෙනුවෙන් මම ඉන්නවා. සටහන් - නදීෂාණි ප්‍රියංගිකාඡායාරූප - මිලිටන් ධර්මසිංහ , බුලත්සිංහල දිස්ත්‍රික් සමූහ.</content>
  </post><post>
    <category>NEWSPAPER</category>
    <date>
      <year>2010</year>
      <month>12</month>
      <day>20</day>
    </date>
    <link>http://www.dinamina.lk/2010/12/20/_art.asp?fn=f1012205</link>
    <topic>කොටි කරදර මැද කළ සේවය ගැන ගොඩාක් සතුටුයි</topic>
    <author>වාර්තාව සහ ඡායාරූප ගාමිණී ඔබේසේකර - පොළොන්නරුව විශේෂ</author>
    <content>පොළොන්නරුව දිස්ත්‍රික්කයේ දිඹුලාගල සෞඛ්‍ය වෛද්‍ය නිලධාරි කොට්ඨාසයට අයත්, මැදගම, ජයපුරගම, සහ ගල්තලාව මහවැලි ගම්මානවල ගොවි පවුල් 2000කට වසර දෙළහකට අධික කාලයක් පුරා වෛද්‍ය පහසුකම් ලබාදීමෙන් සිදුකළ සේවය අගය කරමින් ආසියා ශාන්තිකර කලාපයේ හොඳම පවුල් සෞඛ්‍ය සේවා නිලධාරිනියට හිමි සම්මානය ලබාගනිමින් අරලගන්විල පදිංචි පී. ඩී. ලලිතා පද්මිණී මහත්මිය ශ්‍රී ලංකාවට ඉමහත් කීර්තියක් අත්කර දීමට සමත්වූවාය.පොළොන්නරුව දිස්ත්‍රික්කයේ මහවැලි ‘බී’ කලාපයේ බිම් පොකුණ ගොවිගම්මානයේ උත ලැබූ ලලිතා පද්මිණී දරුවන් හතර දෙනෙකුගෙන් යුත් පවුලේ වැඩිමහල් දියණියයි. අරලගන්විල ලීලාරත්න විජේසිංහ විදුහලේ මූලික අධ්‍යාපනය ලැබූ ඇය පොළොනරුව රාජකීය මධ්‍ය මහා විද්‍යාලයට ඇතුළත්ව උසස් පෙළ ජීව විද්‍යා අංශයෙන් විශිෂ්ට සමාර්ථයක් ලැබුවාය.1998 ජූලි මාසයේ දී පවුල් සෞඛ්‍ය සේවා නිලධාරිනියක වශයෙන් පත්වීමක් ලැබූ ලලිතා පද්මිණී දිඹුලාගල සෞඛ්‍ය වෛද්‍ය නිලධාරි කොට්ඨාසයේ සිය සේවය ආරම්භ කළාය.මේ කොටි ත්‍රස්තවාදීන්ගේ යුද සමයයි. නැගෙනහිර පළාතට මායිම්ව පැවති මෙම ගම්මානවලට නිරතුරුව ම ත්‍රස්තවාදීන්ගේ ප්‍රහාර එල්ල විය.දිනපතා උදෑසන සිය රාජකාරියට යන ලලිතා පද්මිණීට දැකගන්නට ලැබෙන්නේ, ත්‍රස්තවාදීන්ගෙන් සිදුවන අතවරවලින් පීඩාවට පත් ජනතාවගේ දුක් ගැනවිලි සහ රෝගාතුරවී සිටින ගම්වැසියන්ය.යුදමය වාතාවරණය නිසාම ජනතාවගේ සෞඛ්‍යයද දිනෙන් දින පිරිහීමට ලක් වූ මෙම වකවානුවේදී මෙම ප්‍රදේශයේ ජනතාවගේ එකම ගැලවුම්කරුවා වූයේ මෙම සෞඛ්‍ය වෛද්‍ය නිලධාරිනිය බව අදටත් එහි ජනතාව සිහිපත් කරති. ප්‍රදේශය පුරා වෛද්‍ය මධ්‍යස්ථාන තිබුණත් යුදමය වාතාවරණය තුළ ඒවායින් ජනතාවට පහසුකමක් නොලැබුණ ද මේ අවධියේ තමන්ගේ ගෙදරටම එන මෙම හෙද නිලධාරිනිය එම සේවාවන් ඉටුකර දුන්නාය.කුසට දරුවකු පිළිසිඳගත් දිනයේ සිට එම දරුවා ලොකු මහත්වන තුරු සෞඛ්‍ය පහසුකම් ලබාදෙමින් රැක බලාගනු ලැබුවේ ඇයයි. දරුවාගේ මෙන් ම මවගේ සෞඛ්‍ය කටයුතු සොයා බැලුවේ ද ඇයයි.වර්ග කිලෝමීටර් 19ක් වූ පද්මිණීගේ රාජකාරි ප්‍රදේශය ආවරණය කිරීමට දිනපතා යායුතුය. සමහර දිනවල මේ ගම්මානවල රාජකාරියට ගොස් ආපසු නිවෙසට පැමිණෙන විට දෙපා ඉදිමී තිබූ බව ඇය අප සම¼ඟ කීවාය. ඒ දිනවල ත්‍රස්තවාදී ප්‍රහාර පවතින හෙයින් කොයි මොහොතේ දී හෝ මෙම ගම්මානවලට යායුතුය. තම සේවා කටයුතු පිළිබඳව අදහස් දැක්වූ ලලිතා පද්මිණී මහත්මිය,විශේෂයෙන් මෙම ප්‍රදේශවල මව්වරුන්ගේ සෞඛ්‍ය කටයුතු පිළිබඳව දැඩි අවධානයෙන් කටයුතු කිරීමට සිදුවී තිබෙනවා. දරුවකු පිළිසිඳගත් පළමු සති අටකට පෙර සිට ලියාපදිංචි කොට එම දරුවා බිහිවනතුරු රැකබලා ගැනීමත් දරු ප්‍රසුතියෙන් පසුව දරුවාගේ සෞඛ්‍ය පිළිබඳව සොයා බැලීමත් අපේ රාජකාරියක්. මෙම කාලයේ දී දරුවන් සියගණනක් එසේ රැක බලාගත් බව සතුටින් කියන්න ඕනෑ.මගේ සේවා කාලයේ දී ළදරු හෝ මාතෘ මරණ කිසිවක් වාර්තාවී නැහැ. එසේ ම මව්වරුන් හොඳ සෞඛ්‍ය සම්පන්න ජීවිතයක් ගත කරන පිරිසක් බවට පත්කිරීමට මට හැකියාව ලැබුණා.විශේෂයෙන් ම මෙවැනි ප්‍රදේශවල ළමයින්ගේ මන්ද පෝෂණ තත්ත්වය පිළිබඳව වාර්තාවනවා. එසේ වුවත් එම තත්ත්වයන් අවම කිරීමට අවශ්‍ය පියවර ගනු ලැබුවා. දරුවන්ගේ මුල් ළමාවිය සංවර්ධනය සඳහා දෙමව්පියන් දැනුවත් කිරීමේ වැඩසටහන් නිරතුරුවම ක්‍රියාත්මක කළ ගොවිජනපද ආශ්‍රිතව ජනතාව තුළ නොයෙකුත් අපචාර සිද්ධීන් ඇතිවීම සාමාන්‍ය දෙයක් බවට පත්ව තිබුණත් ඒවා සිදුවන්නේ ජනතාවගේ නොදැනුවත්කම නිසයි. මේ පිළිබඳව ගම්වැසියන් දැනුවත් කිරීමේ වැඩසටහන් රැසක් ක්‍රියාත්මක කළා. මේ නිසාම වැඩිහිටියන්ගේ මරණ සංඛ්‍යාවත් විවිධ අපචාර සිද්ධීන් මෙම කාලයේ දී අවමකර ගැනීමට හැකි වූ බව ඇය සඳහන් කළාය.වැඩිහිටි මව්පියවරුන්ට වැලදෙන බෝ නොවන රෝග පිළිබඳව ඔවුන් තුළ අවබෝධයක් නැහැ. ඔවුන්ගේ නිවෙස්වලටම ගොස් මෙම රෝග වැලදෙන අයුරුත් එවැනි රෝගවලින් තොර සෞඛ්‍ය සම්පන්න ජීවිතයක් ගත කරන අන්දම පැහැදිලි කර දීමට කටයුතු කරනු ලැබුවා. මෙම රාජකාරි කටයුතුවල දී සෞඛ්‍ය වෛද්‍ය නිලධාරිතුමාගේ පූර්ණ සහාය අපට ලැබෙනවා. එසේම මගේ සේවා කොට්ඨාසයේ ජනතාව හොඳ සෞඛ්‍ය සම්පන්න පිරිසක් බවට පත්කිරීමට මට හැකියාවක් ලැබීම ගැන පෞද්ගලිකවම සතුටුවනවා..</content>
  </post></root>