<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n11122311</link>
    <topic>වෙඩි හඬට බියෙන් ජීවත් වූ දැයේ දරුවන්ට අද සතුටින් සාමයෙන් ජීවත්වීමට වරම් ලැබිලා</topic>
    <author>චන්ද්‍රිකා පෙරේරා</author>
    <content>එදා ටී පනස් හයේ පිහිටෙන් පාසල් ගිය දරුවන්ගේ සිත් වලින් ජනාධිපති මහින්ද රාජපක්ෂ මහතා හා ආරක්ෂක ලේකම්වරයා දිවි හිමියෙන් අමතක නොවන චරිත බවට පත්ව ඇතැයි සිවිල් ආරක්ෂක දෙපාර්තමේන්තුවේ අධ්‍යක්‍ෂ ජනරාල් රියර් අද්මිරාල් ආනන්ද පීරිස් මහතා පැවැසීය.ත්‍රස්තවාදය ක්‍රියාත්මක වූ අවදියේ තර්ජිත ගම්මානවල ආරක්ෂාවේ යෙදුණු සිවිල් ආරක්ෂක සෙබළ සෙබළියන්ගේ දු දරුවන්ට අභ්‍යාස පොත් සහ ශිෂ්‍යත්ව පිරිනැමීමේ උත්සවයේදී රියර් අද්මිරාල් වරයා එම අදහස් පල කළේය.පෙරේදා (21) සවස කොළඹ සිවිල් ආරක්ෂක දෙපාර්තමේන්තු මූලස්ථානයේදී එය පැවැත්විණි. ජනාධිපති ආර්යා ශිරන්ති වික්‍රමසිංහ රාජපක්ෂ මහත්මියගේ ප්‍රධානත්වයෙන් පැවැති එම උළෙල විචිත්‍රවත් කරමින් පෙර පාසල් ළමුන් විවිධ රංගන වල යෙදුනහ. සිවිල් ආරක්ෂක දෙපාර්තමේන්තුව මගින් පවත්වාගෙන යන පෙර පාසල් 303 ක දරු දැරියන්ගේ වාර්ෂික විවිධ ප්‍රසංගයද එම අවස්ථාවේ පැවැත්විණි.මානුෂික මෙහෙයුමෙන් පසු උදා වූ සාමයේ අරුණළු සමග එම පෙර පාසල් මගින් පැවැත්වූ ප්‍රථම වාර්ෂික පෙර පාසල් විවිධ ප්‍රසංගය මෙයයි. එහිදී රුපියල් ලක්ෂ අනූවක් වටිනා අභ්‍යාස පොත් තොගයක් බෙදා දෙන ලදී. උත්සව අවස්ථාව අමතමින් ආනන්ද පීරිස් මහතා වැඩිදුරටත් මෙසේ සඳහන් කළේය.අද මෙහි ආ දරුවො කුස තුළ සිටියදී භීෂණය පැවැතුණා. ත්‍රස්තවාදීන්ගේ ක්‍රියා හමුවේ ඒ අයගේ මවුපියන් ආරක්ෂාව පිණිස වනයේ සැඟවුණා.වෙඩි හඬ බෝම්බ හඬ දරුවො වින්දෙ කුසේදීයි. ඒ අය බිහි වුණෙත් ත්‍රස්ත ක්‍රියා අතරේයි.නැෙඟනහිර අම්පාර ගෝමරන්කඩවල වගේ දුෂ්කර ප්‍රදේශවල දරුවොත් මෙහි සිටිනවා.සිවිල් ආරක්ෂක සෙබළ සෙබළියො මේ ගම්මානවල දරුවො පාසලට රැගෙන ගියේ ටී 56 අතට අරං. ඒ තරමට භයානක තත්ත්වයක බියෙන් සැකෙන් ජීවත් වූ මේ දරුවො වර්තමානයේ ඉන්නෙ බොහොම සතුටෙන්. නිදහස්ව නිවහල්ව.ත්‍රස්තවාදය නැතිකර සාමයේ අරුණලු උදා කළ සේනාධිනායක ජනාධිපති මහින්ද රාජපක්ෂ මහතාත් ආරක්ෂක ලේකම් ගෝඨාභය රාජපක්ෂ මහතාත් මේ දරුවන්ගෙ සිත් වල අමරණීය චරිත බවට පත්ව ඇති බව නිසැකවම කියන්න පුළුවන්.මේ අය සැඟවී සිටි යුගය දැන් අවසන්. ලොව සිටි කෲරතම ත්‍රස්තවාදී කණ්ඩායම එල්ටීටීඊ යයි. ඒ අය සම්පුර්ණයෙන් විනාශ කිරීමට සිවිල් ආරක්ෂක දෙපාර්තමේන්තුවත් සුවිශේෂී කර්තව්‍යයක් ඉටු කළා. තර්ජිත ගම්මානවල අධ්‍යාපනය ලබන දරුවන්ගෙ මවුපියන් බොහෝ දෙනෙක් ඒ මෙහෙවරේ යෙදුණා.ඕනෑම සාර්ථක පුද්ගලයෙක් පිටුපස තම බිරිය සිටිනවා. ජනාධිපතිතුමා රටට සාමය උදා කරමින් පැමිණි මගේ එතුමාගේ පසුපසින් ජනාධිපති ආර්යාවත් සිටියා. එතුමාගේ සාර්ථකත්වයට ඇගේ නොමද සහය ලැබුණ බව අනිවාර්යයෙන්ම කිව යුතුයි.ඇය තම දරු තිදෙනාගෙන් එක් අයෙක් රණවිරුවෙකු ලෙසට රටට බාර දුන් උදාර මවක්. රට පුරා පෙර පාසල් ආරම්භ කර අධ්‍යාපනය ලබන සියලු දරුවන්ට අතහිත දෙමින් ක්‍රියා කරන එතුමිය සිවිල් ආරක්ෂක දෙපාර්තමේන්තු සේවා වනිතා ඒකකයට විශාල සහයක් ලබා දෙනවා.සිවිල් ආරක්ෂක දෙපාර්තමේන්තුවේ සේවා වනිතා ඒකකයේ සභාපතිනි කුමුදුනි පීරිස් මහත්මිය ඇතුළු එම සාමාජිකාවන් විශාල පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n11122312</link>
    <topic>පළමු වසර අසමත් වුණොත් සරසවියෙන් දොට්ට</topic>
    <author>සමන්මලී පි‍්‍රයශාන්ති</author>
    <content>පළමු වසර විභාගයෙන් විෂයයන් සියල්ල අසමත්වන සිසුන්ගේ ශිෂ්‍යභාවය අහෝසි කර විශ්ව විද්‍යාලයෙන් ඉවත් කර දැමීමට තීරණය කර ඇත.දිගින් දිගටම සිදුවන නවක වදය නවතා දැමීමේ පියවරක් වශයෙන් උසස් අධ්‍යාපන ඇමැති එස්. බී. දිසානායක මහතා ඊයේ (22) සවස මේ තීරණය ගෙන තිබේ. පළමු වසර විභාගයෙන් සියලු විෂයයන් අසමත් වන සිසුන්ට විභාග සහතිකය සමඟ අස්වීමේ සහතිකයද නිකුත් කිරීමට මේ අනුව සැලැසුම් කර ඇත.මේ තීරණය විශ්වවිද්‍යාල සෙනෙට් මණ්ඩලයට යොමුකර සම්මත කර ගැනීමට උප කුලපතිවරුන්ට උපදෙස් දීමට අධ්‍යක්‍ෂවරයා අදහස් කර තිබේ.ඒ අනුව මේ තීරණය කඩිනමින් ක්‍රියාත්මක කිරීම සඳහා විශ්වවිද්‍යාල උපකුලපතිවරු දැනුවත් කරන ලෙසද දිසානායක මහතා විශ්වවිද්‍යාල ප්‍රතිපාදන කොමිසමේ සභාපතිවරයාට දන්වා ඇත.පළමු වසර විභාගයෙන් සියලු විෂයයන් අසමත් වන සිසුන් විවිධ ශිෂ්‍ය සංගම්වලට බැඳී පළමු වසරට පැමිණෙන නවක සිසුන්ට නවක වදය ලබා දීමට කටයුතු කරන බවට සාධක ලැබී ඇති බැවින් ඇමැතිවරයා මේ තීරණය ගෙන ඇත.නවක වදයට ලක්ව රෝහල් ගතව සිටින රුහුණු විශ්වවිද්‍යාලයේ සිසුවියගේ ප්‍රතිකාර සඳහා අවශ්‍ය කරන මුදල් උසස් අධ්‍යාපන අමාත්‍යාංශය යටතේ ලබාදීමටද දිසානායක මහතා කටයුතු සූදානම් කර ඇත.ඒ පිළිබඳ සොයා බලා අවශ්‍ය පියවර ගන්නා ලෙස උසස් අධ්‍යාපන අමාත්‍යාංශයේ ශිෂ්‍ය කටයුතු පිළිබඳ උපදේශක අධ්‍යක්‍ෂ ජෙනරාල් කීර්ති මාවැල්ලගේ මහතාට උපදෙස් දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n11122313</link>
    <topic>මරදාන පොලිසියේ - මාලිගාකන්ද උසාවියේ විදුලිය සහමුලින්ම කපලා</topic>
    <author>චමීර ඇල්ලදෙනිය සහ පණ්ඩුක සමරසේකර</author>
    <content>මාලිගාකන්ද අධිකරණ සංකීර්ණයේ හා මරදාන පොලිස්ථානයේ විදුලි සැපයුම ඊයේ (22) සම්පුර්ණයෙන් විසන්ධි කළ බව ලංකා විදුලිබල මණ්ඩල ආරංචි මාර්ග සඳහන් කරයි.දැනට මාස 6කට වැඩි කාලයක සිට ලංකා විදුලිබල මණ්ඩලය අය විය යුතු රුපියල් හය ලක්ෂ තිස් හත්දහස් නවසිය විසි තුනක මුදලක් (6,37923) මාලිගාකන්ද උසාවියෙන් ද,රුපියල් විසි දෙලක්ෂ හතළිස් නව දහස් හතළිස් දෙකයි ශත විසි අටක මුදලක් (22,49,042.28) මරදාන පොලිසියෙන්ද මෙතෙක් මණ්ඩලයට ගෙවා නැති බැවින් විදුලි ඉංජිනේරුවරයාට ඇති බලතල අනුව මේ විසන්ධි කිරීම කළ බව දිනමිණට වාර්තා විය.මරදාන පොලිසියෙන් පොලිස් නිල නිවාස 16කට ද මේ අනුව විදුලි සැපැයුම විසන්ධි කර ඇති බව වාර්තා වෙයි.කෙසේ වෙතත් සෑම මසකම විදුලි බිල සමඟ පෙර දැනුම් දීම් කිරීමෙන් පසු මෙසේ විදුලි බලය විසන්ධි කළ බවත් හිඟ විදුලි බිලෙන් අඩක් ගෙවීමෙන් පසු නැවත විදුලි සැපැයුම යථා තත්ත්වයට පත් කිරීමට කටයුතු කිරීම සාමාන්‍ය සම්ප්‍රදාය බවද ලංකා විදුලි බල මණ්ඩලය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=n11122314</link>
    <topic>තහනම ඉවත් කරන්නේ නෑ</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ මහා ශිෂ්‍ය සංගමය ඇතුළු සෙසු සියලු ශිෂ්‍ය සංගම් තාවකාලිකව තහනම් කිරීමට විශ්වවිද්‍යාල පාලනාධිකාරිය ගත් තීරණය යළි සලකා බලන ලෙස ශිෂ්‍ය සංගම් කළ ඉල්ලීමද ඊයේ (22) ප්‍රතික්ෂේප විය. උපකුලපතිවරයාගේ ප්‍රධානත්වයෙන් උපකුලපති උපදේශක කමිටුව අදාළ තීරණය යළි සලකා බැලීම සඳහා ඊයේ (22) පස්වරුවේ රැස්වීමෙන් පසු තහනම තවදුරටත් පවත්වාගෙන යෑමේ තීරණයට එළඹ තිබේ.විශ්වවිද්‍යාල සිසු සිසුවියන් දෙදහසකට අධික පිරිසක් ඊයේ (22) පෙරවරුවේ සිට සනාතන මන්දිරය ඉදිරිපිටට රැස්ව තහනම ඉවත් කරන ලෙස විශ්වවිද්‍යාල බලධාරින්ගෙන් ඉල්ලා සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=r1112231</link>
    <topic>වෛරය-මෝඩකම තණ්හාව එක්වූ එප්පාවල පොකුරු මරණ</topic>
    <author/>
    <content>මෙය කිසිවකු විසින් නොඇසිය යුතු නොදැකිය යුතු නොමිනිස් කුරිරු ඝාතනයකි.ළදරු කාලයේ මවුපියන් මිය ගිය පසු තමන්ට කවා පොවා නාවා අකුරු කරවා ඇති දැඩි කරගත් අම්මා කෙනෙකු මෙන්වූ තම අක්කලා දෙන්නා තමන්ගේ අතට පත් පොරවෙන්ම කපා කොටා පෙති ගසා මරා දැමීම ඇදහිය හැකිද? එක බඩවැල කඩාගෙන එක කුසින් මෙලොවට පැමිණ එක කිරි කෝඩුවෙන් කිරි උරා එක වහල යට එක බත්පත බෙදාගෙන කෑ සහෝදර සහෝදරියන්ට මෙසේ මරා ගත හැකිද?.2003 වසරේදී එප්පාවල කටියාව යාය 2 විදුහල් භූමියේදී අත් බෝම්බයක් පුපුරා යෑමෙන් සිසුහු හය දෙනෙක් මරුමුවට පත්වූහ. සිසුවකු අහුලාගත් අත් බෝම්බයක් පරීක්‍ෂා කරද්දී පිපිරීම සිදු විය. මරුමුවට පත් සිසුන් යාය 2 කටියාව ප්‍රදේශයේ පදිංචිකරුවෝය.එප්පාවල සඳරැස්ගමදී එකම පවුලේ මව පියා සහ දරුවන් දෙදෙනා නිවෙස තුළදීම ඝාතනය කරනු ලැබිණි. සඳරැස්ගම පදිංචි කේ. ඒ. දයාරත්න (48) පියා, මාලනී ජයසිංහ (42) අයනි උදේශිකා (17) ක්‍රිෂාන් දිල්හාර (13) මෙසේ ඝාතනය කරනු ලැබිණි. 2010 ජූලි 11 වැනිදා ඝාතනය කළ මේ සිවුදෙනාගේ සිරුරු පොලිසිය සොයා ගත්තේ ජූලි 14 වැනිදායි. මේ ඝාතන සම්බන්ධයෙන් සැක පිට තරුණයකු අත්අඩංගුවට ගැනිණි. ඔහු දයාරත්න යුවළගේ නිවෙසේ හැදී වැඩුණු අයෙකි. දයාරත්නගේ පවුලේ අය සමඟ තිබූ තරහකට ඝාතන සිදු කළ බව හෙළි විය. ඔහු තවමත් රක්ෂිත බන්ධනාගාරගතව සිටී.2011 දෙසැම්බර් 09 වැනිදා එප්පාවල කඩිගාව ප්‍රදේශයේදී එකම පවුලේ අක්කා නෙඟී සහ අක්කාගේ පෙම්වතාගේ මළ සිරුරු කඩිගාව ප්‍රදේශයේ කැලෑවක ගසක එල්ලෙමින් තිබියදී හමු විය. මෙසේ මියගියේ එප්පාවල කඩිගාව පදිංචි දිල්ෂානි කුමාරි වික්‍රමරත්න (17) ඇගේ නැගණිය ආර්. එම්. ගංගානි ඉෂංකා (15) සහ හිටපු කමාන්ඩෝ සෙබළකු වන රුවන් ප්‍රේමජයන්ත මෙසේ සියදිවි නසාගෙන තිබිණි. පවුලේ ආරවුලක් මේ සිද්ධියට හේතු විය.2011 දෙසැම්බර් 17 වැනිදා එප්පාවල යාය 01 කටියාව ජනපදයේ පදිංචි එකම පවුලේ සිවුදෙනකු ඝාතනය කරනු ලැබූහ. මන්නාදි පතිරන්නැහැලාගේ සීතා සෝමලතා (55) මහත්මිය ඇගේ නැගණිය මන්නාදි පතිරැන්නැහැලාගේ ස්වර්ණා සෝමලතා (50) ඇගේ දියණිය නිලූකා චාන්දනී (23) සහ සැමියා හමුදා සෙබළ මධුශංක පෙරේරා (25) මෙසේ ඝාතනය කරනු ලැබිණි. සැකකරුවන් දෙදෙනා සීතා සෝමලතා මහත්මියගේ සොයුරන් බව පොලිස් පරීක්‍ෂණවලින් අනාවරණය විය. ඉඩම් ආරවුලක් මත මේ ඝාතන සිදු කළ බව හෙළි විය. සැකකරුවකු අනුරාධපුර පොලිසියට බාර වූ අතර සෙසු සැකකරු තඹුත්තේගම දී අත්අඩංගුවට ගැනිණි. සැකකරුවෝ දෙදෙනා මේ වන විට රක්ෂිත බන්ධනාගාර ගත කරනු ලැබ සිටිති.එප්පාවල සිදුවීම් සමහර ඒවාට යුද හමුදාවේ සිටින හෝ සිටි අයගේ සම්බන්ධතාවක් දකින්නට තිබේ. එප්පාවල කටියාව යාය එකේ සිවු මිනිස් ඝාතනයට හමුදාවේ සිටි දෙදෙනකුම සම්බන්ධ වී ඇත. මෙයින් එක් අයකු දැනටමත් පොලිසියට බාරවී ඇත. ලිප්ගල් තුනක් මෙන් මිනිසාගේ යහ පැවැත්මට පාදක වන්නේ ශික්ෂණය කුශලතාව සහ සුබුද්ධියයි. මේ තුන් පාදකය මතු කර ඔප් නංවන්නේ සාර ගර්භ අධ්‍යාපනය තුළිනි. සාමාන්‍ය සෙබළ මට්ටමින් හමුදාවට බැෙඳන බහුතරයකට මේ ගුණ ධර්මයන් පෝෂණය කරන්නට තරම් අධ්‍යාපනයක් ලැබී නොමැත.පශ්චාත් යුද සමයයුද්ධයක් තිබුණු කාලයකදී මේ ගුණ ධර්මයන් කාල්ගා බලමින් හමුදා සෙබළුන් තෝරා ගැනීමට කාල වේලාවක් තිබුණේ නැත. එකම අරමුණ යුද්ධයේ ජයග්‍රහණය පමණක් වන බැවිනි. මේ නිසාම ඔවුන් බහුතරයකට යුදමය පුහුණුව හැරෙන්නට වෙනත් මානව ගුණ ධර්ම පිළිබඳ පුහුණුවක් ලැබෙන්නේ නැත. මේ නිසා ඉවසීම රඳා සිටීමේ ගුණය ඔරොත්තු දීමේ හයිය ඔවුන් ළඟ ඉතාම අඩුය. ආයුධ ලේ මරණය යන මානසිකත්වයට පෙළ ගැසී සිටින ඔවුහු නිතර ප්‍රශ්න විසඳන්නට යන්නේ ඒ මානසිකත්වයෙනි. මෙබඳු සෙබළුන් යළි සමාජයට මුදා හැරීමට පෙර ඔවුන් යුද මානසිකත්වයෙන් මුදා ගැනීමේ මානසික මෙහෙයුම් සිදු කිරීම අත්‍යවශ්‍ය කාරණයකි. එසේ නොවන්නට සිදුවන්නේ මිනීමරුවන් පිරිසක් සමාජ ගත කිරීමය. අද අපේ රටේ තැනින් තැන හෝ මේ දුර්ගුණය දකින්නට ලැබෙන්නේ ඒ නිසාය.පසුගිය වසර අටක කාලය ඇතුළත එප්පාවල ප්‍රදේශයේ පොකුරු මරණ කීපයක්ම සිදු වුණි. 2003 දී එප්පාවල කටියාව යාය 2 විදුහලේදී බෝම්බයක් පිපිරී යාමෙන් දරුවන් හය දෙනකු එකම තැන මිය ගියහ. එම බෝම්බය යුද සෙබළකු විසින් ගෙනැවිත් සඟවා තැබු පුද්ගල නාශක බෝම්බයකි. ඊළඟට 2009 දී එප්පාවල සඳරැස්ගමදී එකම නිවසේ හතර දෙනකු එකම තැන ඝාතනය කරනු ලැබූහ.නැවත 2011 දෙසැම්බර් 09 වෙනිදා එප්පාවල කටියාව ප්‍රදේශයේදී තිදෙනකු එල්ලී මිය ගියහ. ඒ අතරින් එක් අයකු පිරිමියෙකි. ඔහු යුද හමුදා සෙබළෙකි. ඊළඟට 2001 දෙසැම්බර් 17 වෙනිදා එප්පාවල කටියාව යාය එක ජනපදයේ අංක 110 දරන නිවසේ පදිංචිව සිටි හතර දෙනාම ඝාතනය කරනු ලැබූහ. මේ ඛේදවාචකයටද හිටපු හමුදා සෙබළකුගේ සම්බන්ධතාවක් තිබුණි.එප්පාවල ප්‍රදේශයට සිදුවී ඇති මේ විපත්තිය ගැන උතුරු මැද පළාතේ නියෝජ්‍ය පොලිස්පති කිත්සිරි දයානන්ද මහතාගෙන් විමසූ විට ඔහු මෙසේ කීවේය.චර්යාධර්මමෙය එප්පාවල ප්‍රදේශයේ වරදක් නෙමෙයි. මිනිසුන්ගේ චර්යා ධර්මවල නාය යෑමක්. සඳරැස්ගම සිද්ධිය පළිගැනීම මුල්කරගත් ඝාතනයක්. කටියාව සිද්ධිය මෝඩකම මුල් කර ගත් සිද්ධියක්.කටියාව ඛේදවාචකය තණ්හාව නිසා ඇතිවූ සිද්ධියක්. මේවායින් පෙන්නුම් කරන්නේ මිනිසුන් මානව ගුණධර්මවලින් ඈත්වී කෙටි මාර්ගවලින් ප්‍රශ්න විසඳන්නට යන බවයි. මේ නිසා එප්පාවල ප්‍රදේශයේ ජනතාව මානව ගුණ ධර්මවලින් යළි පෝෂණය කිරීමේ මෙහෙයුමක් කළ යුතුව තිබෙනවා.කටියාව සිවු මිනිස් ඝාතනයට මුල්වී ඇත්තේ ඉඩම් ආරවුලක්. මේ ආරවුල ගොඩනැගී ඇත්තේ එකම පවුලේ අය අතරයි.මේ ජනපදයේ හැම පවුලකටම රජයෙන් අක්කර එකහමාරක ගොඩ ඉඩමක් ලැබී තිබේ. මෙහි මුල් ඉඩම් ලාභීන් දැනට මිය ගොසිනි. දැන් සිටින්නේ පවුලේ මැදිවිය පසුකල දුවා දරුවන්ය. මේ ඉඩම දරුවන් තිදෙනකුට අක්කර බාගය බැගින් මවුපියන් විසින් ලියාදී තිබුණි. නමුත් ඉඩම බෙදා හදා ගැනීමේදී සහෝදර සහෝදරියන් අතර අර්බුද මතුවී ඇත. වරක් මේ පිළිබඳව කෝලාහලයක් ඇතිවී පොලිසිය හරහා උසාවි ගොස් ඇප පිට නිදහස්ව පැමිණි අයද මේ අතර සිටිති. තවමත් ඒ නඩුව උසාවියේ පවතී.ඉඩම් ආරවුලමේ ඉඩමේ අංක 110 දරන නිවසේ පදිංචිව සිටියේ සීතා හේමලතාය. (55) ඇයගේ සැමියා නැත. විසිතුන් හැවිරිදි නිලුකා චාන්දනී පතිරණ ඇයගේ දියණියයි. මැය හමුදා කෝප්‍රල් මධුසංඛ පෙරේරා (23) සමග මෑතකදී විවාහ වුවාය. ඒ දෙපළද එම නිවසේම පදිංචිව සිටියහ. මධුසංඛ හමුදා සේවයට ගොස් නිවාඩුවට ගෙදර පැමිණෙයි. එතෙක් ගෙදර ඉතිරි වන ගැහැණු දෙදෙනාගේ තනි නොතනියට සීතා හේමලතාගේ නංගී මාලනි ස්වර්ණලතා (49) මේ ගෙදර පදිංචිව සිටියාය. ඉඩම් ආරවුලට අමතරව වත්තේ ගසක් කපා ඉරාගෙන සීතා හේමලතාගේ නිවසේ තිබු ලී වගයක් පිළිබඳවද අර්බුදයක් මතුවී තිබුණි.මධුසංඛගේ උපන් දිනය යෙදී තිබුණේ දෙසැම්බර් 18 වෙනිදාටය. සිය බිරිය සහ පවුලේ අය සමග එකතුව උපන් දිනය ගත කරන්නට මධුසංඛ හමුදා සේවයෙන් නිවාඩු ගෙන 17 වෙනිදා ගෙදර ආවේය. එදා රාත්‍රි කෑමට ලොකු අම්මා වන රූපලතාගේ (61) පුතාවන රෝහණ චින්තක කුමාරද මධුසංඛලාගේ නිවෙසට පැමිණ සිටියේය. ඔහුද හමුදා කෝප්‍රල් වරයෙකි. සියලු දෙනා එක්ව රාත්‍රි කෑම ගැනීමෙන් පසු රාත්‍රි නමයට පමණ රූපවාහිනිය වට කොට ගෙදර කවුරුත් වාඩි වුහ. රොහණ චින්තක කුමාර රෑ බෝවීම නිසා ආපසු සිය නිවෙස බලා ගියේය.රණවිරු මධුසංඛමධුසංඛ රට ජාතිය බේරා ගැනීමේ සටනේදී ජීවිත පරිත්‍යාගයෙන් සටන් කළ වීරෝදාර රණවිරුවෙකි. යුද බිමේදී ඔහුගේ බඩට උණ්ඩයක් වැදී බඩවැල එළියට පැන දඟලද්දී බඩ වැල අතින් තද කර ගෙන රෝහලට ගොස් ශල්‍යකර්මයකින් සුවය ලබා සිටි අයෙකි. නැන්දම්මා වරු දෙදෙනා සහ බිරිය සමග මධුසංඛ රූපවාහිනිය බලමින් සිටියේය. අහල පහල අය කවුරුත් නෑදෑයන් නිසා ඔවුන් දොර වසා තැබුයේ නැත. රෝහණ චින්තක කුමාර දොර ඇරගෙන ගිය ගමන් දොර ඇර තිබිණි.ඒ අවස්ථාවේ රාත්‍රි 9.45ට පමණ ආයුධ සන්නද්ධ කීප දෙනකු ඇර දමා තිබුණු දොරෙන් ඇතුළු වී ආරාවුල් පිළිබඳව සීතා හේමලතා සහ මාලනී ස්වර්ණලතා සමග බහින් බස් වන්නට ඇත. මෙහිදී සීතා විසින් එක් සැකකරුවකුගේ අතට පිහියෙන් කෙටීම නිසා ඇඟිල්ල කැපී යාමෙන් වියරු වූ ඔහු ළඟ සිටි මධුසංඛ ඇඳ සිටි සරම උදුරා ගෙන ඇඟිල්ල වෙලා ගෙන ගෙයින් පැන ගිය සීතා ලුහුබැඳ ගොස් පොරවෙන් කොටා මරා දැමූ බවටද පොලිස් පරීක්ෂණවලදී තොරතුරු ලැබී තිබේ. අනෙක් තිදෙනා රූපවාහිනිය බලමින් සිටි තැනම මරා දමා ඇත. සිරුරේ තැන් තැන්වලට කොටා අතපය කපා දමා තිබුණි. මුළු කාමරයම එකම ලේ විලක් බවට පත්වී තිබිණි.පරීක්ෂණයමේ සිවු මරණ පිළිබඳ පරීක්ෂණ පැවැත්වීමට තඹුත්තේගම වැඩබලන මහේස්ත්‍රාත් පුෂ්පපානී වික්‍රමසිංහ මහත්මිය පැමිණි අතර උතුරුමැද පළාතේ නියෝජ්‍ය පොලිස්පති කිත්සිරි දයානන්ද මහතාගේ මෙහෙයවීම යටතේ එප්පාවල පොලිස් ස්ථානාධිපති විජය කුමාරසිරි මහතා සමග පොලිස් පරීක්ෂක සන්තක එදිරිසිංහ මහතාද සාක්ෂි මෙහෙයවූහ. පොලිස් පරීක්ෂක විජේකෝන් උප පොලිස් පරීක්ෂක දිසානායක මහතා ඇතුළු එප්පාවල පොලිසියේ නිලධාරින් පිරිසක් පරීක්ෂණවලට සහාය වූහ. මෙම පරීක්ෂණ කටයුතු මෙහෙයවමින් සිටියදී එක් සැකකරුවකු අනුරාධපුර පොලිසියට බාරවූ බව වාර්තා විය. තවත් සැකකරුවන් මීට සම්බන්ධ වී ඇතැයි ලැබී ඇති හෝඩුවාවල් අනුව එප්පාවල පොලිසිය දිගටම පරීක්ෂණ කටයුතු කර ගෙන යයි.ජනපද ඉඩම්වල අයිතිය බෙදී යාමේදී තවමත් පවතින්නේ සුද්දා කාලයේ හැදු නීතිය. මේ නීති රීති අනුව ජනපද ඉඩම්වල නීත්‍යානුකූල පසු අයිතිය ලැබෙන්නේ පවුලේ වැඩිමහල් දරුවාටය. සාමයෙන් සහෝදරත්වයෙන් බෙදා හදා ගත්තොත් මිස දරුවන්ට මවුපියන් බුක්ති විඳින ලද ඉඩම් වල අයිතිය ලැබෙන්නේ නැත. දැන් පවතින මහවැලි ඉඩම්වල අයිතිය පැවරෙන්නේද ඒ අන්දමටය.මෙය පවුලේ දරුවන් මුණුබුරන් අතර ආරවුල් නිර්මාණය කරන නීතියකි. මේ නීතිය නිසා ඇතිවූ ඉඩම් ආරවුලකදී කටියාව යාය නමය ජනපදයේ ජනපද ඉඩම හිමි එක් වියපත් පුද්ගලයකුද සිය මුණුබුරන් විසින් මරා දමන ලදී. මේ නිසා මෙබඳු මරණවලට පාදක වන ජනපද ඉඩම්නීතිය ප්‍රතිශෝධනය කිරීමට අදාළ බලධාරීන් වහා පියවර ගත යුතුය.කටියාව යාය එක ජනපදයේ අංක 110 නිවසේ පදිංචිව සිටි සියලු දෙනාම ඝාතනයට ගොදුරුවීම නිසා දැන් මුළු නිවෙසම අයිතිකරුවකු නැතිව පාළුවට ගොස් තිබේ.මහේස්ත්‍රාත් පරීක්ෂණයෙන් පසු පශ්චාත් පරීක්ෂණ සඳහා මළ සිරුරු හතරම අනුරාධපුර ශික්ෂණ රෝහල වෙත ගෙන යනු ලැබීය. දැන් මේ ජීවිත හතරට ඉඩමක් නැත. ගෙයක් නැත. හරි හම්බ කර ගත් දෙයක් නැත.මේ අවමගුල් කටයුතු කරන්නට මධුසංඛගේ පියා සහ නෑදෑ පිරිසද සීතා හේමලතාගේ නෑදෑ පිරිසද එක් වී සිටිති. මීට අමතරව කටියාව යාය එක ජනපදයේ මරණාධාර සමිතිය මුල්වී අවමංගල කටයුතුවල බර කරට ගෙන ඇත.පසුගිය සතියේ දෙසැම්බර් 09 වෙනිදා එප්පාවල කටියාව ගමට තරුණ ජීවිත තුනක් නැති විය. මේ සතියේදී දෙසැම්බර් 17 වෙනිදා එප්පාවල කටියාව ජනපදයට තරුණ ජීවිත දෙකක් සමග ජීවිත හතරක් නැති විය. මේ පිළිබඳව එප්පාවල මහ මාංකඩවල ශ්‍රී පියරතන නාහිමියෝ ‘තණ්හාය ජායතී ශෝකෝ’ යන බුදු වදන නැවතත් මේ මරණ හරහා සනාථ වූ බව පැවසූහ. යළිත් මෙබඳු ඛේදවාචක එප්පාවල ඇති නොවේවායි අපිද ප්‍රාර්ථනය කරමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=r1112232</link>
    <topic>විදෙස් රැකියා පෙන්වා මුදල් වංචා කළැයි කන්තලේ යුවළක් මරදානේදී සැකපිට</topic>
    <author>සිරිසේන රාජපක්ෂ</author>
    <content>විදෙස් රැකියා ලබා දෙන බව පවසා පුද්ගලයන් කීප දෙනෙකුගෙන් මුදල් ලබා ගෙන පසුව එම මුදල් වංචා කළ බව කියන කන්තලේ අඹුසැමි යුවළක් මරදාන ප්‍රදේශයේදී මරදාන පොලිසිය මගින් සැකපිට අත්අඩංගුවට ගෙන ඇත.පසුව ඔවුන් පොලිසියේ රඳවාගෙන දිවයිනේ සියලුම පොලීසිවලට ඔවුන් පිළිබඳව තොරතුරු සපයා ඇති අතර ඒ අනුව මැදිරිගිරිය පොලිසිය මගින් හිඟුරක්ගොඩ මහේස්ත්‍රාත් අධිකරණයේ නඩු කටයුත්තක් සඳහා ඔවුන් වඅශ්‍ය වී ඇත්තේ විදේශ රැකියාවක් ලබා දෙන බව පවසා පුද්ගලයකුට මුදල් වංචාවක් සිදු කර ඇති නිසා බවත් මරදාන පොලිසිය සැකකාර අඹු සැමි යුවල අධිකරණයට ඉදිරිපත් කරමින් කියා සිටියේය. අනතුරුව සැකකාර අඹු සැමි යුවළ වෙනුවෙන් පෙනී සිටි නීතිඥවරයා අධිකරණයට කරුණු දක්වමින් ඔවුනට වරෙන්තුවක් නොමැති නිසා ඔවුන් ඇප මත මුදා හරින ලෙස ඉල්ලා සිටියේය.නීතිඥ ආර්. රජිත ලක්මාල් මහතාගේ ඉල්ලීම ගැන සලකා බැලූ මාලිගාකන්ද ප්‍රධාන මහේස්ත්‍රාත් ජී. එල්. ප්‍රියන්ත මහතා විසින් සැකකාර අඹුසැමි යුවළ පුද්ගලික ඇප මත මුදා හැරීමට නියෝග කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=r1112233</link>
    <topic>විදුලි පුවත වැරැදියට තේරුම් ගෙන සිරියලතාගේ නිවෙස මළගෙයක් වෙලා</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>සිරියලතා ගුරු මෙනවියට මුල්ම පත්වීම ලැබුණේ ත්‍රිකුණාමලය ප්‍රදේශයේ අර්ධ නාගරික පාසලකටය. එය මිශ්‍ර එකකි.වැඩ භාරගත යුතු දිනට පෙර දින මවුපියන් හා එකම සහෝදරයා සමග ත්‍රිකුණාමලයට ගියේ පාසල ඇති ස්ථානය සොයාගෙන ඒ ආසන්නයේම නැවතීමට සුදුසු නිවසක්ද සොයා ගැනීමටය.සිංහල දෙමළ මුස්ලිම් ජාතීන් එකම ප්‍රදේශයක සමගියෙන් ජීවිකාව ගෙවන අයුරු දැක සිරියලතා ගුරුවරියගේ මවුපියන්ට සතුටක් හා විශ්වාසයක් ඇතිව දරුවා නැවැත්වීමට නිවෙසක් සොයා ගන්න අපහසු නොවීය. කෑගල්ල ප්‍රදේශයෙන් ගිය ගුරු මහත්මයෙක්ද එම පාසලේ සේවය කිරීම ඔවුන්ගේ විශ්වාසය තහවුරු කරන්නක් විය.වැඩ භාර ගෙන ටික දිනක් සේවය කරමින් සිටියදී සිරියලතා ගුරුවරියට අසනීප තත්ත්වයක් ඇති විය. වහාම ක්‍රියාත්මක වූ නිමල් ගුරු මහතා අවශ්‍ය වෛද්‍ය ප්‍රතිකාර ලබාදීමට පියවර ගත් අතර නවාතැන් ගෙන සිටි නිවැසියෝද ගුරුතුමිය ගැන දැඩිසැලකිල්ලෙන් කටයුතු කෙලේය.රෝගී තත්ත්වය උත්සන්න වීම නිසා සිරියලතා ත්‍රිකුණාමල රෝහලට ඇතුළත් කළහ. ඒ බව ඇයගේ මවුපියන් වෙත ද විදුලි පුවතක් මගින් දැන්වීමට නිමල් කටයුතුª කෙරිණ.සිරියලතාගේ මවුපියන්ට විදුලි පුවත ලැබුණු විටම විලාප දෙමින් හඬා වැලපෙන්නට වීම නිසා අසල්වාසීහුද නිවෙසට එකතු වූහ. ඔවුන් හා කතා බහ කරමින් වහාම ත්‍රිකුණාමලය බලා යන්න ඥාාතීන් පිරිසක් සූදානම් වූහ. ඒ සඳහා වෑන් රථයක්ද කතා බහ කරගෙන තිබුණි. පිරිස එදින රාත්‍රි ත්‍රිකුණාමලයට පැමිණ සිරියලතා නැවති සිටි නිවෙසට ගියේය. නිමල්ද එම නිවෙසට ගෙන්වා ගත්තේය. කළ යුතු දේ කතා කරන සිරියලතාගේ එකම සහෝදරයා ‘දැන් අපි මොකද කරන්නෙ නිමල සර්’ යැයි ඇසීය. එවිට නිමල්ට සිදුව ඇති කාරණාව අවබෝධ විය. ‘බය වෙන්න එපා අයියේ සිරියාට ඒ තරම් අමාරු නැහැ. තව දවස් දෙකකින් ටිකට් කපයි’ කීය.සිරියලතාගේ ඥාාතිහු විදුලි පුවතේ සඳහන් කරුණ වරදවා තේරුම් ගැනීම නිසා විශාල වියදමක් දරා ත්‍රිකුණාමලයට ගොස් පසුදා සිරියලතා සමග කුරුණෑගලට පැමිණියහ. ඇය විදුලි පුවත අතට ගෙන හොඳීන් කියවා ඥාාතීන්ට තේරුම් කර දුන්නාය.එම පළාතේ අය ත්‍රිකුණාමලේට කියන්නේ මලේ කියායි. ඒ නිසයි නිමල් සර් මේ විදියට ලියා තිබෙන්නේ යැයි කීවාය. විදුලි පුවතේ සඳහන්ව තිබුනේ ‘සිරියලතා මලේ රෝහලේ’.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=r1112234</link>
    <topic>ඇළකන්ද ජනතාවට රංදීර් පදනමෙන් ස්වයං රැකියා සඳහා අනුග්‍රහය</topic>
    <author>හැඳල විශේෂ ජුලියන් කෝරාළ</author>
    <content>අප රට ත්‍රස්තවාදයෙන් මුදා ගත් මහින්ද රාජපක්ෂ ජනාධිපතිතුමාට කළගුණ සැලකීම යුතුකමක් බවත් මීට පෙර සිටි කිසිම නායකයකුට කළ නොහැකිවූ ත්‍රස්තවාදී උවදුර සම්පූර්ණයෙන්ම අතුගා දැමීමට ජනාධිපතිතුමා සමත් වු බවත් බස්නාහිර පළාත් සභා මන්ත්‍රී රංදීර් රුද්‍රිගු මහතා පැවසීය.ඒ මහතා එසේ කීවේ ඇළකන්ද රංදීර් පදනමේ ප්‍රධාන කාර්යාල පරිශ්‍රයේ පැවැති රැස්වීමකට සහභාගී වෙමිනි. නැති බැරි පවුල් ඇති හැකි පවුල් බවට පත් කිරීමට ස්වයංරැකියා සඳහා නිරතවීමට රාජ්‍ය අනුග්‍රහය ලබාදීමේ අරමුණින් මේ උත්සවය සංවිධානය කර තිබුණි.රංදීර් රුද්‍රිගු මහතා මෙසේද කීවේය. ත්‍රස්තවාදය රටෙන් අතුගා දැමීමට සමත් වූ ලෝකයේ සිටි එකම නායකයා බවට මහින්ද රාජපක්ෂ නාමය ඉතිහාසයේ රන් අකුරින් ලියවී හමාරයි. අද මේ ප්‍රතිලාභ ලැබෙන්නේ ආණ්ඩුවේ සල්ලිවලින් ජනාධිපතිතුමාගේ එකම අරමුණ මේ රටේ සිටින දුප්පතුන් ඇති හැකි අය බවට පත් කිරීමයි. ඒ සඳහා ආර්ථික සංවර්ධන ඇමැති බැසිල් රාජපක්ෂ ඇමැතිතුමා විවිධ වැඩසටහන් මගින් උදව් කරනවා. දිවි නැගුම එහි ප්‍රදාන ව්‍යාපෘතියක්.ඒ තුළින්ද විවිධ ආධාර දෙනවා. ඉදිරියේදී එවැනි වැඩසටහනක් තුළින් ඔබලාට සහයෝගය දෙන්න.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=r1112235</link>
    <topic>ශාස්ත්‍රකාරියක් දේව නියමය යැයි කියා පේන බලන්න ආ තරුණයා විවාහ කරගෙන</topic>
    <author>මාතර දිස්ත්‍රික් සමූහ ඩබ්ලිව්. කේ. උපසේන</author>
    <content>ශාස්ත්‍රකාරියක පේන බලන්නට ආ තරුණයකු රවටාගෙන දේව නියමය අනුව යැයි කියා මුලා කොට පසුව විවාහ කර ගැනීමේ සිද්ධියක් මාතර දිස්ත්‍රික්කයෙන් වාර්තා වෙයි.ඔහු හේන් ගොවියෙකි. අවුරුදු 32 ක් පමණ වයසය. ආදරය කළ පෙම්වතිය ඔහුට කිසියම් හේතුවක් නිසා අහිමි වී ඇත. මේ නිසා දේවාරූඪයෙන් ශාස්ත්‍ර කියන කාන්තාවක් සොයා ගොස් ඇයගෙන් මේ පිළිබඳව කරුණු විමසා සිටියේ දේව දෝෂයක් ඇතිවීදැයි සැක සිතා ගෙනය.ඔහු සිතුවා හරිය. දෙවියන් ඉදිරියේ ආරූඪ වූ ශාස්ත්‍රකාරිය තරුණයාගේ සියලු තොරතුරු මෙසේ පැවසුවාය.මේ ප්‍රාණකාරයාගේ සිත් ගන්නට තවත් ප්‍රාණකාරියක් ඉනා බන්දනයක් කවලා. ඒ බන්දනය ශරීරයට විස වෙලා. මේ විෂ ශරීරයෙන් ඉවත් නොකළහොත් ලැබෙන ප්‍රතිඵල භයානකයි. දෙවියන් නියම කරනවා මොහු මාසයක් පමණ නොකඩවා ප්‍රතිකාර ලබාගත යුතුයි කියා.ශාස්ත්‍රය නම් හරියට කියැවුණා. ඔහු ශාස්ත්‍රකාරියගෙන් එදා පටන් දේවාලයේ නැවතී දිගටම ප්‍රතිකාර ලබා ගත්තේය. දින ගණනක් යන විට ඇගේ දේවකාරියන්ටද උදවු උපකාර කිරීමට තරම් මේ තරුණයා ඇය හා කුළුපග විය. ඒ නිසා දේවාලයේ ඇතුළු රහස් දොරටුවද ඔහුට ඕනෑම අවස්ථාවක විවෘතවී තිබිණි.තවත් එක් දිනයක කිසිවකු නැති අවස්ථාවක් බලා ශාස්ත්‍රකාරිය තරුණයා දේවාලයේ ඇතුළු කාමරයට කැඳවා දෙවියන් ඉදිරියේ ආරූඪ වී මේ ප්‍රාණකාරයාට ඇතිවී තිබෙන අපල උපද්‍රව නැති කර ගන්නට නම් දේවදාසියක් හා සරණ බන්ධනය විය යුතුයි යයි දෙවියන්වහන්සේ ප්‍රකාශ කර සිටිනවා. ඒ සඳහා සුදුසුම තැනැත්තිය දැනට ඔහු ළඟ සිටින බව උන්වහන්සේ පෙන්වා දෙනවා.මොනවා ඔබද ඒ දේවදාසිය?ඔව් දරුවා මම තමයි ඔබේ දේව දාසිය. එය දෙවියන්ගේ නියමයයි. ඔබගේ සිතුම් පැතුම් සියල්ල අද පටන් සඵල වේවි යැයි කියමින් ඇය ඉදිරියට පැන ඔහු වැලඳ ගත්තාය.දෙවියන්ගේ නියමය අනුව නොබෝ දිනකින්ම දෙදෙනාගේ විවාහය ලියාපදිංචි කැරිණ.ශාස්ත්‍රකාරිය ගැන සොයා බැලුවේය. ඇය මීට පෙරද තවත් තරුණයකු හා විවාහ වී ඇති බවට තොරතුරු අනාවරණය විය. ඔහුට ඉන් පසු දෙවියන් පිළිබඳව තරහක් ඇති විය.එහෙත් ඔබගේ සිතුම් පැතුම් අද පටන් සඵල වේ යයි උන් වහන්සේ පැවසූ නිසා දෙවියන් තමා හා උරණ වී දඬුවම් පැමිණුවහොත් ඉදිරියට තවත් කරදර ඇතිවේ යයි සිතූ ඔහු මෙම තොරතුරු සියල්ලක්ම රහසක් වශයෙන් තබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=s1112231</link>
    <topic>ජාතික නෙට්බෝල් කිරුළ සෙලාන් ක්‍රීඩිකාවෝ සතුකර ගනිති</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා නෙට්බෝල් අතුරු පාලක කමිටුව ක්‍රීඩා අමාත්‍යාංශය හා එක්ව සංවිධානය කළ ජාතිත සූරතා නෙට්බෝල් තරගාවලියේ සූරතාව පිට පිට දෙවැනි වරටත් සෙලාන් බැංකු පිලට හිමිවිය.ජාතික නෙට්බෝල් පිලේ නායිකා හා ආසියාවේ උසම නෙට්බෝල් ක්‍රීඩිකාව වන තර්ජනී සිවලිංගම්ගේ නායකත්වයෙන් යුත් සෙලාන් බැංකු පිල අවසන් තරගයේ දී ලකුණු 69 – 62කින් හැටන් නැෂනල් බැංකු පිල පරාජයට පත් කළේය. හැටන් නැෂනල් බැංකු පිලට ජාතික නෙට්බෝල් කණ්ඩායමට එක්වූ ක්‍රීඩිකාවන් හයදෙනෙකු ක්‍රීඩා කළහ.අවසන් තරගයේ ලකුණු තත්ත්වය වූයේ 18 – 15, 18 – 13, 17 – 14 හා 16 – 20කි.අවසන් තරගයට සුදුසුකම් ලැබූ සෙලාන් බැංකුව අවසන් පූර්ව තරගයේ දී ගුවන් හමුදාව ලකුණු 48 – 37කින් පරාජය කළ අතර හැටන් නැෂනල් බැංකුව ලකුණු 36 – 27කින් ශ්‍රී ලංකා පොලිස් පිල පරාජය කළේය.මෙවර ජාතික සූරතාවලියේ තෙවැනි ස්ථානය ගුවන් හමුදාවට හිමිවිය. තෙවැනි ස්ථානය සඳහා ගුවන් හමුදාව හා පොලිසිය අතර තරගය 30 – 19ක් ලෙස ගුවන් හමුදාව ජය අත්කර ගත්තේය. එහි ලකුණු තත්ත්වය 13 – 10 හා 17 – 09ක් විය.විශාඛා විදුහලෙන් දස්කම්ශ්‍රී ලංකා පාසල් නෙට්බෝල් සංගමය නියෝජනය කරමින් ජාතික නෙට්බෝල් සූරතාවලියට එක්වූ කොළඹ විශාඛා විදුහල අර්ධ අවසන් වටය දක්වා පැමිණීම කාගේත් අවධානයට ලක්විය. චම්පා රංජනී මහත්මියගේ පුහුණුව යටතේ සහභාගී වූ විශාඛා නෙට්බෝල් පිල අර්ධ අවසන් පූර්ව තරගයේ දී ප්‍රබල සේලාන් බැංකු පිල ඉදිරියේ ලකුණු 37 – 26ක් ලෙස පරාජයට පත්විය. අනෙක් අර්ධ අවසන් පූර්ව තරගවල දී ශ්‍රී ලංකා පොලිසිය ලකුණු 22 – 16කින් කැම්බල් පාක් පිලද, ගුවන් හමුදාව ලකුණු 25 – 19කින් ස්පීඩ් මැක්ස් පිලද, හැටන් නැෂනල් බැංකුව ලකුණු 41 – 14කින් ගාල්ල දිස්ත්‍රික් පිලද පරාජය කරන ලදී.විශේෂ දක්ෂතාපන්දු විදින්නිය – තර්ජනී සිවලිංගම් (සෙලාන්) ආරක්ෂක ක්‍රීඩිකාව - විරාජි චාමිකා (පොලිස්), මැද පෙළ ක්‍රීඩිකාව:- ජයලිය කුමාරි (සෙලාන්), නැගී එන ක්‍රීඩිකාව:- දිල්ෂානී අයෝද්‍යා (කැම්බල් පාක්), නෙට්බෝල් රැජින:- ගයාත්‍රි ලංකාතිලක (එච්.එන්.බී.)අවසන් තරගයේ ප්‍රධාන ආරාධිතයා ලෙස ආශා අළුත්ගමගේ මහත්මිය හා ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ඇතුළු පිරිසක් එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=s1112232</link>
    <topic>බොක්සිං සූරයා සිරගෙට</topic>
    <author/>
    <content>ගෘහස්ථ හිංසනය යටතේ චෝදනා ලබාසිටි අමෙරිකාවේ අපරාජිත බොක්සිං සූර ෆ්ලොයිඩ් මේවෙදර්ට මාස 3ක සිර දඬුවමකට යටත්වීමට සිදුවිය.මීට අමතරව අමෙරිකානු ඩොලර් 2500ක දඩ මුදලක් ගෙවීමට ද ඔහුට සිදුවූ අතර ලාස්වේගාස් විනිසුරු මෙලිසා සරගෝසා විසින් පැය 100ක ප්‍රජා සේවාවක නිරතවීමටත් මේවෙදර්ට නියම කරනු ලැබීය.මීට මාස 15කට පෙර සිය හිටපු පෙම්වතියට පහරදීමත්, ඇගේ නිවසේදී ඔවුන්ගේ දරුවන්ට තර්ජනය කිරීමත් යන චෝදනා 2කටම වැරැදිකරු වූ 34 හැවිරිදි මේවෙදර් ඔහුගේ දඬුවමට එරෙහිව අභියාචනා ඉදිරිපත් නොකිරීමට තීරණය කළ බව ද වාර්තා වේ.මේ දඬුවම ඉතා ලිහිල් එකක් බවට තර්ක කළ පැමිණිල්ලේ නීතිඥවරිය වූ ලීසා ලුසීච් ඔහුට මාස 18ක සිර දඬුවමක් නියම විය යුතු බව සඳහන් කළාය.ලබන ජනවාරි මාසයේ 6 වැනිදා බන්ධනාගාරයට වාර්තා කළ යුතු වන මේවෙදර් උසාවියෙන් පිටතදී මාධ්‍යයට ප්‍රකාශ නිකුත් කිරීමෙන් වැළකී සිටියේය.මේ පහරදීමට ආසන්නතම සිදුවීම වූයේ මේවෙදර්ගේ පෙම්වතිය හැරිස් නමැති ක්‍රීඩකයකු සමඟ ඇතිකරගත් අනියම් සම්බන්ධතාවයකි. සිය පෙම්වතියගේ අනියම් පෙම්වතා මරාදමන බවටත් අතුරුදන් කරන බවටත් තර්ජනය කර තිබූ බව පොලිස් නිලධාරීන් උසාවියේදී ප්‍රකාශ කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=s1112233</link>
    <topic>ක්‍රිකට් නිලවරණයේ විරෝධතා ඉවතට</topic>
    <author>ප්‍රින්ස් ගුණසේකර</author>
    <content>ලබන මස 2වැනිදා ක්‍රීඩා විද්‍යායතනයේ දී පැවැත්වීමට නියමිත ක්‍රිකට් නිලවරණයට නාමයෝජනා ලබාදුන් පුද්ගලයන් කිහිපදෙනෙකුට එරෙහිව ඉදිරිපත් ව තිබූ විරෝධතා නිත්‍යානුකූල නොවන බවට ක්‍රීඩා අමාත්‍යංශය තීරණය කර ඇත.උපලේකම් තනතුරට අදාළව ඉදිරිපත් කළ නාමයෝජනා ක්‍රීඩා පනතට හා ක්‍රිකට් ආයතනයේ ව්‍යවස්ථාවට අනුකූලව ඉදිරිපත්කර නැතැයි විරෝධතා ගොනු කොට තිබුණි.ක්‍රීඩා ඇමැති මහින්දානන්ද අළුත්ගමගේ මහතා විසින් ක්‍රීඩා පනතට අදාළව නිලවරණයට ඉදිරිපත්වීමේ බලය එම පුද්ගලයන්ට ලබා දී ඇති හෙයින් නාමයෝජනා නිත්‍යානුකූල බවට තහවුරු වී ඇත.ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය විසින් පත්කළ සිවු පුද්ගල කමිටුවක් ක්‍රිකට් නිලවරණයේ නාමයෝජනා විරෝධතා පරීක්ෂා කර මේ නිගමනවලට එළැඹ තිබේ.ක්‍රිකට් නිලවරණයේ භාණ්ඩාගාරික තනතුරට හැර අනෙක් සියලු තනතුරුවලට පාර්ශ්ව කිහිපයක් අතර තරගයක් නිර්මාණයවී ඇත.ලේකම් තනතුරට නාමයෝජනා ලබාදුන් රවීන් වික්‍රමරත්න මහතා නාම යෝජනාව ඉල්ලා අස්කරගත් අතර මයිකල් සොයිසා මහතා නියෝජ්‍ය සභාපති හා නියෝජ්‍ය භාණ්ඩාගාරික තනතුරුවලට ලබාදුන් නාමයෝජනා ඉල්ලා අස්කර ගත්තේ ය. ඒ මහතා ලේකම් තනතුරට පමණක් ඉදිරිපත්ව සිටී.මේ අතර ක්‍රිකට් නිලවරණයේ ප්‍රධාන තනතුරකට නාමයෝජනා ලබාදුන් තවත් පුද්ගලයෙකු අවසන් මොහොතේ නාමයෝජනාව අස්කර ගැනීමේ සුදානමකින් පසුවන බව ද වාර්තා වේ.කෙසේ වුව ද ප්‍රබල තරගකාරිත්වයක් ඇති ක්‍රිකට් නිලවරණයට විශේෂ ආරක්ෂාවක් ලබාදීමට පියවර ගන්නේ යැයි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ‘දිනමිණ’ ට පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=s1112234</link>
    <topic>සත් සාමාජික ක්‍රිකට් තරගාවලිය 24-25 දෙදින අනුරාධපුරයේදී</topic>
    <author/>
    <content>අනුරාධපුර යසසිරිපුර “සමාධි” ක්‍රීඩා සමාජයේ පූර්ණ සංවිධානයෙන් හා අනුරාධපුර දිස්ත්‍රික් සැහැල්ලු පන්දු ක්‍රිකට් සංගමයේ සම සංවිධානත්වයෙන් පළමු වරට පවත්වනු ලබන සමස්ථ ලංකා සත් සාමාජික ක්‍රිකට් තරගාවලිය දෙසැම්බර් මස 24 හා 25 වන දින අනුරාධපුර තුන්වන පියවරෙහි “ප්‍රතිභා” ක්‍රීඩාංගණයේදී පැවැත්වේ.ශ්‍රී ලංකා සැහැල්ලු පන්දු ක්‍රිකට් සම්මේලනය පූර්ණ අධීක්ෂණය යටතේ දීප ව්‍යාප්තව පළමු වරට සංවිධානය කරනු ලබන “සමාධි” කුසලාන සත් සාමාජික ක්‍රිකට් තරගාවලිය ශ්‍රී ලංකා සැහැල්ලු පන්දු ක්‍රිකට් සම්මේලනයේ තරග තීරකවරුන් හා සැහැල්ලු පන්දු විනිසුරු වරුන් හා ලකුණු සටහන්කරුවන් විසින් විනිශ්චය කරනු ලබයි.තරගාවලියේ ජයග්‍රාහකයන්ට “සමාධි” සූරතා කුසලානය සමගින් මුදලින් රු. 15000/= ක්ද, අනුසූරතාව කුසලානය සමගින් මුදලින් රු.10000/=තරගයේ වීරයා, හොඳම පන්දු යවන්නා, සහ හොඳම පිතිකරුට මුදල් ත්‍යාග පිරිනමනු ලබයි.තරගාවලිය සඳහා සහභාගිවන ක්‍රීඩා සමාජ සභාපති එම්.ඒ. නිශාන්ත – 0718140540 රොෂාන් – 0713387287 ඉංදික – 0718662100 ඇමතීමෙන් තරගාවලියට සහභාගිවිය හැකි බව සංවිධායකයන් දන්වා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=f1112231</link>
    <topic>අපේ පක්‍ෂයෙත් ත්‍රස්තවාදීන් ඉන්නවා</topic>
    <author/>
    <content>එක්සත් ජාතික පක්‍ෂයට නව නායකයකු සහ ප්‍රධාන නිලතල පහක් සඳහා පුද්ගලයන් තෝරා ගැනීමේ නිලවරණය පසුගිය 19 වැනිදා සිදු විය. මේ නව තෝරා පත් කර ගැනීමෙන් පසු එක්සත් ජාතික පක්‍ෂයේ ඉදිරි ගමන් මඟ, නිලවරණයේ දී පැවැති උණුසුම්කාරී තත්ත්වය සහ අය වැය සම්බන්ධයෙන් , එක්සත් ජාතික පක්‍ෂයේ මහ ලේකම්, පාර්ලිමේන්තු මන්ත්‍රී තිස්ස අත්තනායක මහතා සමඟ දිනමිණ කළ සාකච්ඡාවකි.එක්සත් ජාතික පක්‍ෂයේ ප්‍රධාන නිලතල සඳහා තෝරා ගැනීම් අවසන් කර තිබෙනවා. නායක, නියෝජ්‍ය නායක, උප නායක, සභාපති සහ ජාතික සංවිධායක යන තනතුරු පහ ව්‍යවස්්ථාවට අනුකූලව තෝරා ගෙන අවසන්.2012 වසරේ දී අපේ ප්‍රධාන ඉලක්කය වන්නේ සංවිධාන ජාලය ගොඩනැඟීම යි. ඒ වෙනුවෙන් එක්සත් ජාතික පක්‍ෂයේ සංවිධායකවරු ජනවාරි මාසයේ පත්කර අවසන් කර දෙවනුව අපේ බිම් මට්ටමේ ශාඛා, තරුණ, කාන්තා ජාලය, අප්‍රේල් නව වසරට ප්‍රථම ප්‍රතිසංස්කරණය කිරීමට ඉලක්ක කර තිබෙනවා. එයට සමගාමීව වෘත්තීය සමිති, අනුබද්ධ සංවිධාන, සහ පක්‍ෂයේ වෙනත් ක්‍රියාකාරකම් ආරම්භ කර මේ වසර සංවිධාන ගොඩනැංවීම කෙරෙහි විශේෂ අවධානයක් යොමු කරනවා.2012 වසර අවසාන වන විට ශක්තිමත්ව නැඟී සිටිය යුතුයි. නව දර්ශනයක් හා වැඩපිළිවෙළක් ඔස්සේ ගමට නගරයට යන්න අපි සූදානම්. ඒ නිසා පැවැති වාද භේද අමතක කර සියලු දෙනා එකම වේදිකාවකට රැගෙන එමින් අපේ මතය ජනතාව ඉදිරියට රැගෙන යාම අපේ අරමුණ යි.පසුගිය කාල සීමාව තුළ පක්‍ෂ අභ්‍යන්තරයේ නොයෙක් ප්‍රශ්න තිබුණා. සමහර බලවේග අපගේ සංවිධාන ජාලය අවුල් කරමින් සිටියා. රජය වෙනුවෙන් පෙනී සිටිමින් අපේ පක්‍ෂය අසීරුතාවට පත් කරනවා අපි දුටුවා. මේ පක්‍ෂය කිසිම විටක අන්තවාදීන් අතට නොයා යුතුයි. ප්‍රජාතන්ත්‍රවාදීව යාමට නම් හැම දෙනාගේම අදහස් උදහස් මත යා යුතුයි.19 දා කලහකාරී ලෙස හැසිරුණු සියලු දෙනාම සිදු කළේ පක්‍ෂයට නිගාවක්. මා මෙය හඳුන්වන්නේ ත්‍රස්තවාදී ක්‍රියාවක් ලෙසයි. මෙවැනි හැගීම් තියෙන අයට බලය අතට යන එක භයානකයි. නීතියට ගරු නොකරන පක්‍ෂයක් දේශපාලනයෙන් ඉදිරියට යන්නේ නෑ. සිදුවීම් පිළිබඳ පූර්ණ පරීක්‍ෂණයක් කරන්න නීතිඥ ශ්‍රීනාත් පෙරේරා මහතාගේ ප්‍රධානත්වයෙන් කමිටුවක් පත්කර තිබෙනවා. එම වාර්තාවෙන් අනතුරුව ඊළඟ පියවරට ළඟා වෙනවා.ජනතාව ගේ ඕනෑ එපාකම් පිළිබඳ රජය සොයා නොබලා තම මතයට ක්‍රියා කරන විට ජනතා මතයට අනුව ක්‍රියා කිරීමට කටයුතු කරවීම විරුද්ධ පක්‍ෂයේ ප්‍රධාන වගකීමක් තමයි .පසුගිය කාල සීමාවේ විවිධ වූ මහජන මතයන් අප ක්‍රියාත්මක කළා. ඔවුන් ගේ ධෛර්යය දිගින් දිගටම අප තියා ගන්න ඕන. ඊළඟ ජයග්‍රහණයට සංවිධානය වීම අප මෙයින් අපේක්‍ෂා කරනවා.ජයග්‍රහණය කිරීම කොයිතරම් අසීරු කාර්යයක් වුණත් ජයග්‍රහණය ලබා ගැනීමේ විශ්වාසයෙන් ධෛර්යවන්තව එයට මුහුණ දීම එක්සත් ජාතික පක්‍ෂයේ වගකීමක්.එක්සත් ජාතික පක්‍ෂය පසුගිය කාලය පුරාම විවිධ හැල හැප්පිලිවලට මුහුණ දුන්නා. එය සත්‍යයක්. මෙය අපිට අලුත් දෙයක් නෙමෙයි.අපි විතරක් නෙවෙයි මෙවැනි හැලහැප්පිලිවලට ශ්‍රී ලංකා නිදහස් පක්‍ෂයත් මුහුණ දුන්නා. ජනතා විමුක්ති පෙරමුණ, මුස්ලිම් කොංග්‍රසය ඇතුළු දේශපාලන පක්‍ෂ මේ අර්බුදයට මුහුණ දුන්නා.මෙම කාරණයේ දී පැහැදිලිව ප්‍රකාශ කළ යුතු දෙයක් තියෙනවා. අද එක්සත් ජාතික පක්‍ෂය මොන අර්බුදයට පැටලී සිටියත් හෙට දිනයේ රටේ අනාගතය භාර ගැනීමට අපි සූදානමින් සිටින්නේ. එක්සත් ජාතික පක්‍ෂයේ නායකත්වය පිළිබඳ පසුගිය කාලයේ විවිධ කතා බහ සහ තර්ක විතර්ක තිබුණා. මේ වන විට ඒ සියලු දේ විසඳී තිබෙනවා. ඒ කෙසේ වෙතත් මගේ මතය වන්නේ අපි එකට සිටිය යුතු බවයි.කවුරුත් එළවන්න හෝ පත් කරන්න උවමනාවක් නෑ. අපි වැඩ කරන්නේ සියලු දෙනාම එකට එක්වයි. අපේ අරමුණ රජය එළවන්න ක්‍රියා කිරීම යි. මේ මාසය තුළදී පක්‍ෂය තුළ ඇති වූ සියලු අර්බුද අපි විසඳා ගන්නව.එක්සත් ජාතික පක්‍ෂයේ නියෝජ්‍ය නායක කරු ජයසූරිය මහතා 2006 දී රජයට එක් වූ බව ඇත්ත. එතුමා එදා රජයේ සාමය සඳහා ගෙන ගිය වැඩපිළිවෙළට සහය දීමට එක් වූ බව ප්‍රකාශ කළා. නැවත එතුමා එක්සත් ජාතික පක්‍ෂයට එක් වී නියෝජ්‍ය නායක ධුරයේ කටයුතු කළා. අප සමඟ එකට එක් වී කටයුතු කළා.පක්‍ෂ ව්‍යවස්ථාවේ 8-1, 8-2 වගන්තිවලට අනුව ඕනෑම නිලයකට ජාතික විධායක කමිටු සාමාජිකයකුට ඉදිරිපත් විය හැකියි. නිලයකට තරග කරන්න හැකි ප්‍රජාතන්ත්‍රවාදී අවස්ථාව එතුමාට තිබෙනවා. කරු ජයසූරිය මහතා එහෙම නිලයකට ඉදිරිපත් වුණා කියා එතුමාට විරුද්ධව යමක් ප්‍රකාශ කරන්න පුළුවන් කමක් නැහැ. ඒත් තරගයකින් තොරව නායකයා තෝරනවා නම් තමයි මා වඩාත් කැමති. ඒත් ව්‍යවස්්ථානුකූලව ඡන්දයකින් නායකතුමා නැවත පත් වුණා. සමහර අය කරු ජයසූරිය මහතා රජයට එක්වීම පිළිබඳ චෝදනා කරනවා. මේවායේ හොඳ හෝ නරක මේ රටේ මහජනතාව දන්නවා. ඒ නිසා පුද්ගලිකව යමක් ප්‍රකාශ කිරීම මේ වෙලාවේ හොඳ මදි කියායි මා හිතන්නේපසුගිය කාලය පුරා පැවැති මැතිවරණවල දී එක්සත් ජාතික පක්‍ෂයේ ඡන්ද පදනම යම් ප්‍රතිශතයකින් අඩු වුණු බව ඇත්ත. එයට මූලික හේතු ගණනාවක් තිබෙනවා.රජයක් පවතින විට ඒ ආණ්ඩුව යටතේ පවත්වන මැතිවරණවලදී ඉතිහාසය පුරාම ප්‍රධාන පක්‍ෂ මේ ප්‍රශ්නයට මුහුණ දුන්නා. මේක යථාර්ථයක්. ඒත් හැමදාම පවතින පසුබෑම් හෝ අඩාලවීම් තියෙන්නේ නෑ. එක්සත් ජාතික පක්‍ෂය මේ සියලු අභියෝග ජයගෙන ඉදිරියට යාමට සූදානම්.එක්සත් ජාතික පක්‍ෂය තියෙන්නේ අපේ එකමුතුකම මතයි. යම් යම් මත ගැටුම්, අඩු පාඩු තිබුණත් එක්සත් ජාතික පක්‍ෂ සාමාජිකයන් වෙනුවෙන් පෙනී සිටීම අත්‍යවශ්‍ය දෙයක්. එහෙම නොවී අපි බෙදුනොත් එය ඔවුන්ගේ වාසියට හරවා ගන්නවා. රනිල් වික්‍රමසිංහ නායකතුමා, නියෝජ්‍ය නායක සජිත් ප්‍රේමදාස මහතා සහ හිටපු නියෝජ්‍ය නායක කරු ජයසූරිය මහතා ඇතුළු සැම දෙනාට වගේම අනෙකුත් පක්‍ෂ නායකයින් ද මේ තත්ත්වය තේරුම් ගෙන කටයුතු කළ යුතුයි.2012 වසර අපට තීරණාත්මක වසරක්. රටේ ජනතාවට එක්සත් ජනතා නිදහස් සන්ධාන රජය දුන් පොරොන්දු ඉටු නොකිරීම නිසා ජනතාව කළකිරීමකින් ඉන්නේ. ඒ අවස්ථාව අපි නිවැරැදිව භාවිතා කළ යුතුයි. ඉන් ප්‍රයෝජන නොගෙන පක්‍ෂයේ අප විවිධ ගැටලු ඇතිකර ගත හොත් එය පක්‍ෂයට මෙන්ම එක්සත් ජාතික පාක්‍ෂිකයන්ට සිදුකරන අසාධාරණයක්. රජයේ මේ කඩා වැටීම අප නොසලකා හැරියොත් අපට රජයක් පිහිටුවීමට තිබෙන අවස්ථාව මඟ හැරෙනවා. රනිල් වික්‍රමසිංහ, සජිත් ප්‍රේමදාස, කරු ජයසූරිය ඇතුළු අපි සියලු දෙනාම අපේ හැකියාවන් භාවිතා කළ යුත්තේ අපේ ජයග්‍රහණයට යි.මෙවර අයවැය පිළිබඳ පක්‍ෂයක් ලෙස අපි මතයක් ප්‍රකාශ කළා. මේ අයවැයෙන් මහජනතාවට ඉදිරිපත් කළ යෝජනා වැඩියෙන් මහජනතාව පීඩාවට පත්කළ යෝජනායි.ජනාධිපති මහින්ද රාජපක්‍ෂ මහතා වේදිකාවේ දී මෙන්ම පාර්ලිමේන්තුවේ දී ජනතාවට දුන් පොරොන්දු ඉටු කිරීමට රජය ක්‍රියා කරන්නේ නෑ. දුන් පොරොන්දු ඉටු නොකර විවිධ සිහින ලෝකවලට ජනතාව ගෙනයාමට උත්සාහ කරනවා.මෙම අයවැය සීනි තවරපු තිත්ත කසායක් වගෙයි. ඒ නිසයි මෙවර අයවැයට විරුද්ධව ඡන්දය ප්‍රකාශ කිරීමට අපේ පාර්ලිමේන්තු කණ්ඩායම තීරණය කළේ.අපේ මන්ත්‍රීවරු කණ්ඩායම අයවැය යෝජනාවලට විරුද්ධ වීමට එකඟත්වය පළ කළත් ග්‍රේරෝ මන්ත්‍රීවරයා අයවැය යෝජනාවලට එකඟත්වය පල කළා. මෙම එක්වීම පිළිබඳ විවිධ මත ඵල වුණත් එතුමා අයවැය කතාව ඉදිරිපත් කරමින් මේ රටේ අධ්‍යාපන ක්‍ෂේත්‍රයට සේවයක් ඉටු කිරීමට ආණ්ඩු පක්‍ෂයට සහාය දෙන බව පැවසුවා.රජය යම් යම් සංවර්ධන ක්‍රියාවන් සිදු කරනවා. ඒත් ඒවා තුළ සිදුවන මහා පරිමාණ දූෂණ, වංචා, සොරකම් විශාල ලෙස සිදු වෙනවා. ඒවා ගැන සොයා බැලීමක් හෝ සිදු කරන්නේ නෑ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=f1112232</link>
    <topic>තාරුණ්‍යයේ පෞරුෂ සංවර්ධනයට රජයේ ප්‍රධාන පුහුණු යන්ත්‍රණ හස්තය</topic>
    <author/>
    <content>ජාතිය නැවත ගොඩනැඟීමේ නව අභියෝගයට උරදිය හැකි නායකත්ව ගුණාංගයෙන් සහ ශක්තිමත් පෞරුෂයකින් හෙබි නිපුණතා පිරිපුන් තාරුණ්‍යයට මංපෙත් විවර කිරීම අත්‍යවශ්‍ය වූ වකවානුවක් විය. එනම් 2002 වසර යි. ශ්‍රී ලංකාවේ තරුණ තරුණියන් සඳහා පැවති ප්‍රධානතම රාජ්‍ය ආයතනය වු ජාතික තරුණ සේවා සභාවට වෙනස් මඟක යමින්, 2002 අංක 21 දරන පාර්ලිමේන්තු පනතින් ව්‍යාපෘතියක් වශයෙන් ස්ථාපිත කොට 2003 ඔක්තෝම්බර් මස 10 වන දින අංක 1309/17 දරන ගැසට් පත්‍රයේ පළකරන ලද “අංක 01-2003 දරන යොවුන් බලකා නියෝග“ මඟින් යොවුන් සේනාංකය ක්‍රියාත්මක කරන ලදී. පුුහුණුවන යෞවන - යෞවනියන් “රේන්ජර්වරුන්” යන නාමයෙන් හඳුන්වමින් මුල් පාඨමාලාව රේන්ජර් නායක පුහුණු මධ්‍යස්ථාන 04 කින් ආරම්භ කරන ලදුව, දෙවන පාඨමාලාවේ සිට අද වනවිට එය යොවුන් සේනාංක මධ්‍යස්ථාන 38 ක් දක්වා වර්ධනය වී ඇත.දශක තුනක බිහිසුණු යුද ගිනි දැල්වලට මුවාවී, එහි වැඩිම ගොදුරු බවට පත් වී කඩා වැටුණු තාරුණ්‍යයේ පෞරුෂ සංවර්ධනය සඳහා වු රජයේ ප්‍රධාන පුහුණු යාන්ත්‍රණ හස්තය ලෙස අද ජාතික යොවුන් සේනාංකය, යෞවන කටයුතු හා නිපුණතා සංවර්ධන අමාත්‍යාංශය යටතේ ඉදිරියට පැමිණ ඇත. සෑම ළමයෙකුගේම අයිතිවාසිකමක් ලෙස සැලකෙන පාසල් යාමේ අයිතිය බිඳහෙලමින් ඇති වන විවිධ බාධක ඔස්සේ පාසල් හැරයන තරුණ පිරිස් ක්‍රමානුකූලව වැඩිවෙමින් පවතින වකවානුවක ඔවුන්ගේ පෞරුෂය, ඔවුන්ටම උරුම වු සහජ කුසලතාවයන් දියුණු කොට මනා ශික්ෂණයක් ඇති කොට පන්ති කාමරයෙන් එළිබසින අනාගත තාරුණ්‍යයට සමානවම පාසල් හැරගිය තාරුණ්‍යයද එතැනටම ඔසවා තැබීමේ භාරදූර වගකීම යොවුන් සේනාංකය භාරගෙන ඇත.වයස අවු. 16 ත් 28 ත් අතර විවිධ සමාජ සංසිද්ධීන් නිසාවෙන් පාසල් හැරයන මෙන්ම, උසස් අධ්‍යාපන වරම් නොලබා අධ්‍යාපනය අවසන් කරන යෞවනය වඩාත් සුන්දර කරලීම සඳහා දිවයින පුරා විසිරී පැතිරී සිටින තරුණ තරුණියන් එක්රැස් කොට ඔවුනට ව්‍යවහාරික ඉංග්‍රීසි, දෙමළ භාෂා පුහුණුව, තොරතුරු තාක්ෂණ පරිගණක පුහුණුව, පෞරුෂ සංවර්ධනය, වෘත්තීය මාර්ගෝපදේශනය, ඝන සරඹ, ශාරිරික අභ්‍යාස හා ක්‍රීඩා යන විෂයයන් සඳහා ජාතික අධ්‍යාපන ආයතනය හා කොළඹ විශ්වවිද්‍යාලය සමඟින් සම්බන්ධ වී විධිමත් විෂය නිර්දේශ සකස් කොට පුළුල් පරාසයන් ඔස්සේ ඉගෙනුම් ක්‍රියාවලියක් පවත්වාගෙන යයි.එයිනිදු නොනැවතී, මෙම යෞවන යෞවනියන්ගේ අධ්‍යාපන සුදුසුකම් ඉහළ දමමින් ඔවුන්ගේ පවුල් පරිසරය විධිමත් කිරීමත් මෙමඟින් සිදුකෙරේ. මොවුන් තුල තිබෙන නිසඟ දස්කම් හා සහජ කුසලතාවයන් හඳුනාගෙන ඒවා තුලින් අනාගතය සැලසුම් කර ගන්නා ආකාරය පිළිබඳවද මනා වු ක්‍රියාකාරකම් රැසක් බැහැරගත පුහුණු මධ්‍යස්ථානයක් වන නාවුල යොවුන් සේනාංක මධ්‍යස්ථානය වෙත මොවුන් යොමුකොට ලබාදීමටත් ක්‍රියාකරමින් සිටී. අනාගතය සැලසුම් කරන විශාල තරුණ තරුණියන් පිරිසකගේ හෙට දවස සැලසුම් කරන්නට කියාදෙමින් ඔවුන්ගේ රැකියා සිහිනය සැබෑවක් බවට පත්කරලීමේ පුරෝගාමී මෙහෙවරක් ජාතික යොවුන් සේනාංකය ඉටුකරයි.එමෙන්ම අඳුරු සේයා පටවලට පමණක් නෙත් යොමා සිටි තල් අරණේ යෞවන යෞවනියන්ගේ යුද්ධය පිළිබඳ වු අමිහිරි මතකයන් සිහිවටනයන් පමණක් කොට සදාකාලිකව මකා දමනු වස්, ඔවුන් දකුණට නෑගම් ඒමට සලස්වා, දකුණේ මා පිය සෙවනේ සෑදී වැඩෙන්නට සහ ඔවුන්ගේ පෞරුෂයන් ඒ තුලින් වඩ වඩාත් ඔප්නංවන්නට දියත් කළ ‘උතුරු දකුණ සහෝදරත්වයේ නවාතැන’ වැනි අර්ථසම්පන්න වුත්, සංවේදී වුත් වැඩසටහන් රැසක් යොවුන් සේනාංක මතක පොතට මේ වනවිටත් එක්වී හමාර ය.ජාතියක් සතු නැගී සිටීම තහවුරු කරන්නා වු ගාමක බලවේගයෙහි මුල් පුරුකක් බවට පත්වන තාරුණ්‍යයට වඩාත් ඵලදායි පෙරහුරුවක් ලබාදී ජාතික වෘත්තීය මාර්ගෝපදේශනය වෙත යොමුකරන්නට ද ජාතික යොවුන් සේනාංකය මං පෙත් විවර කොට අවසන්ය. එසේ ගත් කළ දෑ හිතකාමී රටක, ජාතියක සාඩම්බර පෙරගමන්කරුවෙකු වීමේ භාග්‍යය ජාතික යොවුන් සේනාංකය සතු වීම සමස්ත තාරුණ්‍යයේම පමණක් නොව මුළුමහත් ජාතියේම පිනක් යැයි සඳහන් කිරීමේ හැකියාවක් ඇත.රටට – දැයට නිවහල් ආකල්පයන් පෙරටු කොට ගත් විනයගරුක තරුණ පරපුරක් බිහිකිරීම දැක්ම කොට ගනිමින්, සුජාත ඉදිරි ගමනක් සඳහා තරුණ පරපුර ඔසවා තැබෙන මහඟු කර්තව්‍යයක් ලෙස යොවුන් සේනාංකය මඟින් වාර්ෂිකව සංවිධානය කරනු ලබන ‘පෞරුෂාභිමාන’ වැඩසටහන හඳුන්වාදිය හැකිය.තාරුණ්‍යය ජවසම්පන්නව හා කාලීනව උද්දීපනය කිරීම අදට වඩා හෙටට අර්ථ ගන්වනු වස්, සිය මෙහෙවර නව්‍යතාවයෙන් දියත් කිරීම උදෙසා විවිධ හැකියාවන්ගෙන් යුක්ත තාරුණ්‍යයේ සෞන්දර්යාත්මක කළඑළි මංගල්‍යය ලෙස ගැනෙන ‘පෞරුෂාභිමාන’ කලා මංගල්‍යය මෙවරත්, මේ මස 22 වන දින සවස 7.00 ට බිෂොප් විද්‍යාලයීය ශ්‍රවණාගාරයේ දී අතිඋත්කර්ෂවත් විවර කිරීමට සැදී පැහැදී සිටී. මනා ශික්ෂාකාමී පුහුණුවකින් කළඑළි නංවන නර්තන, ගායන හා වාද්‍ය වෘන්දයට තාරුණ්‍යයේ ජවය මුසුකොට අමුතුම ආකාරයේ නැවුම් අත්දැකීමක් ද විඳ ගැනීම සඳහා ඉඩහසර වෙන්කරන්නා වු සොඳුරු තෝතැන්නක් ලෙස ‘පොරුෂාභිමාන’ කලා මංගල්‍යය සඳහන් කළ හැකි ය.අපට අහිමි කළ බොහෝ දෑ ප්‍රතිජීවනය කොට රට එක්සේසත් කිරීම යන ජාතික මෙහෙවරෙහි මුල්තැන ගත් කර්නල් ප්‍රියදර්ශන රත්නායක මහතා, යොවුන් සේනාංක සභාපතිවරයා සමඟ එක්ව ක්‍රියාත්මක වන පාලන බලඇණිය යොවුන් සේනාංක ඉදිරි ගමනෙහි තිරසාර බව රැක ගැනීම උදෙසා ඇප කැප වී ක්‍රියා කරමින් සිටී. අර්ථවත් වු ව්‍යාපෘතීන් රැසක් ඉලක්ක කර ගනිමින් සිය ක්‍රියාවලිය තුළ එක්සත්ව හා එක්සිත්ව පෙරටම ගමන් කරන්නා වු යොවුන් සේනාංකය, නුදුරේදී ම, මතු යම් දිනෙක ජාතික යොවුන් සේනාංක අධිකාරිය බවට පත්වී දේශයේ යෞවන බලගණය තුළ අසහාය හස්තය වීම සිය ඒකායන පරමාර්ථය කරගෙන සිටී.එකිනෙකා පරයා යන අවිවේකී සමාජ රටාවෙහි අංගයක් බවට, සම්මතයක් බවට පත්කරගෙන ඇති සැකය, අවිශ්වාසය දුරුකොට, අන්‍යෝන්‍ය වශයෙන් ජන්මයෙන් උරුම වු හැකියාවන් නිර්මාණශීලීව උපයෝගී කර ගනිමින් නිර්මාණකරණයට පිපාසාවෙන් මෙන් යා යුතු මාවතකට පෙරමං සොයන යෞවන යෞවනියනි... එන්න, අප හා එක් වී ජාතිය ගොඩනැගීමේ මහඟු කර්තව්‍යයට දායක වී, හෙට දිදුලන ආසියාවේ ආශ්චර්යයට තාරුණ්‍යයේ ජවය අර්ථවත්ව හා පෞරුෂාභිමානයෙන් ලබාදී රට දැය නැංවීමේ උතුම් කාර්යයේ කොටස්කරුවන් බවට පත්වෙමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=f1112233</link>
    <topic>විහිළු තහළුවෙන් පැමිණි හඬ නිළිය</topic>
    <author>නෙතලි නානායක්කාර</author>
    <content>ගුවන් විදුලියෙන් හඬ නිළියක ලෙස කලා ලොවට පිවිසි නෙතලි නානායක්කාර සිය රංගන දිවියේ 56 වැනි වසර ද සිය දිවි මගේ 75 වැනි වසර ද සපුරන්නීය. ඒ මෙම මස 26 වනදා ය.පාසල් බාලිකාවකව සිටියදී හඬ නිළියක ලෙස ගුවන් විදුලියේ විහිළු තහළු වැඩ සටහනින් මුලින්ම ශ්‍රී ලාංකේය දනන් හඳුනා ගත් නෙතලි නානායක්කාර එවකට කැලණිය ගුරුකුල විද්‍යාලයෙන් සිය අධ්‍යාපන කටයුතු හැදෑරුවා ය. එහිදී පාසල් වේදිකාවෙන් සිය කථික හැකියාවන් පෙන් වූ නෙතලි ගුවන් විදුලියේ එච්. ඩී. විජේදාස නිෂ්පාදනය කළ “විහිළු තහළු” වැඩසටහනට මුලින්ම සම්බන්ධ වූවාය. ගුවන් විදුලියේ ළමා ශිල්පිණියක වූ නෙතලි එවකට ගුවන් විදුලියට නැතිවම බැරි නිළියක වූයේ ඈ තුළ තිබුණ නිසඟ හැකියාව නිසාම ය. ගුවන් විදුලියේ විචිත්‍රාංග, ජාතක කතා, බෞද්ධ නාට්‍යය සඳහා නෙතලි නානායක්කාරගේ නම නිරන්තරයෙන් අසන්නට ලැබිණි.රූපවාහිනිය ශ්‍රී ලංකාව තුළ ජනපි‍්‍රය විද්‍යුත් මාධ්‍ය වීමත් සමඟ නෙතලි නානායක්කාරගේ රුව ශ්‍රී ලාංකිකයන්ට අමතක නොවන මතකයක් ජනිත කළේය. රූපවාහිනිය ශ්‍රී ලංකාවේ ජනිත වූදා පටන් මේ වනවිට ඇය ටෙලි නාට්‍යය සියයට වැඩි ගණනක රඟපා ඇත. ඒ අතරින් වසර 2000 දී නෙතලි “අසනි වැසි” ටෙලි වෘත්තාන්තය වෙනුවෙන් සිග්නිස් සම්මානයෙන් පිදුම් ලැබුවා ය.චිත්‍රපට නිළියක වීම නෙතලිට මහත් කරදරකාරි එකක් වූවා ය. ඒ ඈ සිය ජීවන වෘත්තිය ලෙස පෞද්ගලික ගණකාධිකාරි ආයතනයක විගණන පරීක්ෂක වරියක ලෙස කටයුතු කළ නිසාවෙනි. යුරෝපීයයන් යටතේ පාලනය වූ එම විගණන පරීක්ෂණ ආයතනයේ සේවය අතිශය නීති ගරුක හා රූලට සිදු විය යුතුව තිබිණි. කාර්යාල වේලාව තුළදී ඉන් පිටවීම නම් නෙතලිට කිසි දිනක කර ගන්නට නොහැකි විය.ඒ නිසාම ඇයට අහිමි වූ රූපවාහිනි ටෙලි නාට්‍යය ගණන මෙතෙකැයි කීමට ඇයට ද මතකයක් නැත. ගුවන් විදුලි නාට්‍යයන්ට සහභාගි වීම එතරම් ප්‍රශ්නකාරී නොවූයේ සවස 4.30 පසු කාර්යාල වේලාවෙන් පසුව ගුවන් විදුලි මාධ්‍යය වැඩසටහන් වල පටිගත කිරීම් සිදු වූ නිසාවෙනි. මේ හැම කලා කටයුත්තක දීම නෙතලිගේ ස්වාමියා වන වොලී නානායක්කාර ගෙන් ලද සහය අපමණ බවට ඕ ඉමහත් කෘතවේදීව අදටත් ස්මරණය කරන්නීය. වොලී නානායක්කාර යනු කෘතහස්ත ගායන ශිල්පී සුනිල් එදිරිසිංහයන් ගේ පළමු ගීතය වන “සඳකඩ පහණක” නම් ගීතය ලියූ ගී පද රචකයා ය. චිත්‍රපට හා ටෙලි නාට්‍යය රංගධරයා ය.නෙතලි නානායක්කාර දරු පස් දෙනෙකුගේ ආදරය දිනූ මවක වන්නීය. ඉන් දූවරුන් හතර දෙනෙකි. එකම පුතු වෛද්‍ය වෘත්තියේ නියැලෙයි. හේ රවි නානායක්කාර ය. කොළඹ මහ රෝහලේ ශල්‍ය වෛද්‍ය වෘත්තියේ නියැලෙයි. ඔහු ගේ ආදරණීය බිරිය වෛද්‍ය සාගරිකා නානායක්කාර ය. ඇය මහරගම පිළිකා රෝහලේ අධ්‍යක්ෂ වරියයි. නෙතලි නානායක්කාර රංගන ශිල්පිනියට සිය සැමියා ගේ ද දරු පස් දෙනෙකුට සිය පියාගේ ද සෙනෙහස අහිමිව දැනට වසර අටක් ගෙවී ඇත. වොලී නානායක්කාර නම් ඒ මහා රංගධරයා මීට අට වසරකට පෙර මෙලොව හැර ගියේ ය.නෙතලි නානායක්කාර දැන් සිරස රූපවාහිනිය විකාශය වන “ආදරේ අහස තරම්” නම් ටෙලි වෘත්තාන්තයේ “අමරා” නම් මව ගේ චරිතයට පණ පොවන්නීය.ජීවිතයේ සැදෑ සමය මහත් සතුටින් ගෙවන නෙතලි නානායක්කාර නම් අප කතා නායිකාව “දරුවන් දිහා බලල ඉතාම සතුටින් ඔවුන් සහ මුණුබුරු මිණිබිරියන් සමග ජීවත් වෙනවා. දූවරු දෙදෙනාගෙන් එක් අයෙක් ලන්ඩන් වලත්, ඩුබායි වල තව දියණියකුත් ඉන්නවා. විවේකය ගත කරන්න එහෙත් යනවා. මගේ පුතාගෙ ගෙදරත් මෙරට ඉන්න අනෙක් දූවරුන්ගෙ ගෙදරත් මම ඉන්නවා. ඊට අමතරව මග තොටේ කඩපිලේ දකින මගේ රසික පිරිස මට දක්වන ආදරය, ලෙන්ගතුකම ලැබුනම ජීවිතයේ ලබන්න පුළුවන් සතුටක් සන්තෘෂ්ඨියක් කෙනෙකුට ඉන් එහාට තවත් ලබන්න පුළුවන්ද කියල හිතෙනවා.මම කවදාවත් නොමඟ ගිය කෙනෙක් නොවෙයි. මගේ දරුවනුත් හරි මඟ ගියා. ඒ නිසා ජීවිතය සැහැල්ලුවෙන් මට විඳින්න පුළුවන්. කතෝලික භක්තිකයෙක් හැටියට ආගමානුකූල දිවියක් මම ගෙවනවා. කවුරුන් හෝ වේවා කුමන ආගමක හෝ වේවා එය දිවි දෙවැනි කොට විශ්වාස කරන්න. ඒ අනුව දිවිය ගෙවන්න මගේ සතුටේ මගේ පරම ධනයෙන් පරම ලාභයේ හරය එයයි කියලයි මම විශ්වාස කරන්නෙ.” පවසන්නීය.75 වැනි විය සපුරණ නෙතලි නානායක්කාර නම් මේ මහා මාතාවට, රංගන ශිල්පිණියට තවත් 75 වියකට ආයුබෝ වේවා! ඒ අපේ ද පැතුමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=f1112234</link>
    <topic>මම කුරුසයට කර ගැහුවා</topic>
    <author>චන්දන ජයවීර</author>
    <content>* දකුණු අප්‍රිකානු නාට්‍ය කෘතියක් ඇසුරෙන් බුද්ධික දමයන්ත නිෂ්පාදනය කරන ‘සිංදු කිරිල්ලී’ නාට්‍යයේ මංගල දර්ශනය මේ මස 30 වන දින ප.ව. 6.30 ලුම්බිණි රඟහලේදී වේදිකා ගත වේ.මේ ක්ෂේත්‍රයට විවිධ තලවල අය නොයෙකුත් වුවමනාවන් එක්ක එනවා. නාට්‍ය කලාවට මම එකතු වුණේ අධ්‍යයන අරමුණකින්. ඒ ඔස්සේ මම ඉගෙන ගන්න උත්සාහ කළා. නාට්‍ය මඟින් මම ජය ගන්න වෑයම් කළේ විශ්ව සාහිත්‍ය මේ පොළොවේ පැළ කරන්නේ කෙසේද කියන ගැටලුවයි. මේක දුෂ්කර ව්‍යායාමයක්. කවුරු හරි කෙනෙක් මේ කුරුසයට කර ගහන්න ඕන. මම ඒක කළා. නාට්‍ය කලාව ඇතුළේ මගේ දායකත්වය මොකක්ද කියන එක තීරණය කිරීම අනාගතයට භාරයි. ඒකට තව කල් ඕන.ඔය චෝදනාව කරන්නේ නාට්‍යකරුවන් නෙවෙයි. නාට්‍ය මුදලාලිලා ටිකක්. නාට්‍ය විකුණන්නේ නැහැ කියන එකනේ ඔය කියන්නේ. එහෙම වෙන්න හේතුවක් තිබෙනවා. මම සැමුවෙල් බෙකට්ගේ ඊඩඥ ඡ්දඤ ඨචථඥ කියන නාට්‍ය “අධිපතියාගේ මරණ මංචකය” කියලා නිෂ්පාදනය කළා. සැමුවෙල් බෙකට්ගේ නාට්‍යයක් ගමකට අරන් ගිහින් පෙන්වන්න පුළුවන්ද? ඒක විහිළුවක්.ලංකාවේ නාට්‍ය හැදුනට අපිට පේ‍්‍රක්ෂකාගාරයක් නැහැ. කෝටි දෙකක් ඉන්න මේ රටේ නාට්‍ය බලන්නෙ පන්සියයක් විතරයි. නාට්‍ය හදන්නේ මගේ අධ්‍යයනයකට කියලා මුලින්ම මම කිව්වේ ඒකයි. මගේ නාට්‍ය අතරින් බහුතරයක් නාට්‍ය ගමට ගෙන යා හැකි විදිහෙ නාට්‍යය. නමුත් ඒවා පේ‍්‍රක්ෂකයන් අතරට ගියේ නැහැ.නමුත් අද ගැටලුව ඒක නෙවෙයි. නාට්‍යයක් හදන්න ලක්ෂ විස්සක් විතර වියදම් වෙනවා. ඒකට සරිලන මුදලක් ප්‍රචාරණයටත් යෙදුවොත් නාට්‍යය දුවවගන්න පුළුවන්. නාට්‍ය හැදුවට එතනින් එහාට වියදමක් කරන්න හැකියාවක් අපිට නැහැ.මේ නාට්‍යයත් මම නිෂ්පාදනය කළේ ණය වෙලා දුවවන්න හිතාගෙන තමයි. නමුත් එහෙම වෙන්නේ නැහැ. මගේ නාට්‍ය කලා ඉතිහාසයේම ඒ වගේ අවස්ථා ඕන තරම් තියෙනවා.ඔව්. එය විය යුතු දෙයක්. නමුත් නාට්‍යකරුවන් විදිහට අපිට ඒකට යමක් කරන්න අමාරුයි. නාට්‍ය කලාව පැතිරුණු ක්ෂේත්‍රයක්. මේක ඇතුළේ තවත් අය සිටිනවා. මම නාට්‍ය අධ්‍යක්ෂවරයෙක් පමණයි. මගෙන් වෙනත් දේවල් නොකරන්නේ ඇයි කියලා ඇසීම අසාධාරණයි.වෙනත් නාට්‍ය දර්ශනයකට අයකරන මුදලින් තුනෙන් එකක තරමේ මුදලක් අපි නාට්‍යයකට ගන්නේ. අපි එහෙම කරන්නේ මැජික් එකකින් නෙවෙයි. අතරමැදියෝ නැති නිසයි.මම ජීවත් වෙනවයි නාට්‍ය කරනවයි කියන්නේ දෙකක් නෙවෙයි. කවුරුවත් මට නාට්‍ය කරන්න කියලා නැහැ. අවුරුදු දාහතරක් තිස්සේ අනෙක් අයගේ හදවත් කීර ගස්සවන වැඩක් මම කරමින් ඉන්නවා. ඔවුන් මගෙන් අහනවා “බුද්ධික මේ දවස්වල මොනවද කරන්නේ” කියලා. මම කියනවා “නාට්‍යයක් කරනවා”යි කියලා. ඔවුන්ගේ හදවතේ ඇතිවන තිගැස්ම මට හොඳට පේනවා.ඔවුන් මාව මඟහැර යනවා. ජීවිතේ සමඟ යන ගනුදෙනුවක් නිසා තවදුරටත් මේ කලාව සමඟ රැෙඳන්න බයයි. මම සමඟ නාට්‍ය කලාවට පැමිණි බොහෝ දෙනෙක් මේ වනවිට වෙනත් මාධ්‍යවලට ගිහිල්ලා. මමත් අන්තිම අස්සේ ඉන්නේ.90 මුල මම, ප්‍රසන්න ජයකොඩි, ධනංජය කරුණාරත්න, ගිහාන් ප්‍රනාන්දු, අසේල ජයකොඩි අපි ඔක්කොම ජාතික තරුණ සේවා සභාව හරහා කලාවට පිවිසුණේ නළුවෝ වෙන්න හිතාගෙන. ඒ කාලේ අපි කාටවත් නාට්‍ය අධ්‍යක්ෂවරු වෙන්න වුවමනාවක් තිබුණේ නැහැ. ඒ අවශ්‍යතා ක්‍රමයෙන් ගිලිහී යාම නිසයි අපි අධ්‍යක්ෂණයට පිවිසුණේ. පුරුෂාර්ථවල වෙනසක් වුණා. මම කෙළින්ම වැඩේට බැහැලා මුහුදට පැන්නා. පස්සේ තමයි ක්ෂේත්‍රය ගැන අවබෝධයක් ලැබුණේ.බෙනට් රත්නායකගේ ඉල්ලීමක් නිසයි ටෙලි නාට්‍යයේ රඟපෑවේ. ඒකට මට නැඟී එන නළුවට හිමි ටෙලිනාට්‍යය සම්මානයකුත් ලැබුණා. ඒ වුණාට මම රඟපාන්නේ නැහැ.මගේ හැම නාට්‍යයකම ඔබ සඳහන් කරන ආකාරයේ එකඟ නොවීම දකින්න ලැබෙනවා. මට මේ තිබෙන සමාජ ක්‍රමය ගැන කලකිරීමක් තිබෙනවා. ඒ නිසා මගේ නාට්‍යවල වීදුරුවකට ගලක් ගහන ස්වභාවය තිබෙනවා. නමුත් එන්න එන්න ඒ ස්වභාවය වෙනස් වෙලා තිබෙනවා. අවසානයට මොකක් වුණත් මේ සංවාදය කරන්න වෙලා තිබෙන්නේ මේ රටේ පොදු ජනතාව සමඟනේ. ඒ නිසා එහි බලපෑමක් මට වෙලා තිබෙනවා.මගේ තෘප්තියට නාට්‍යය හැදුවට අර බලපෑමෙන් මට මිදෙන්න බැරිවෙලා තිබෙනවා. නමුත් අවසානයට නිෂ්පාදනය කරපු නාට්‍යවලට එන කොට ඕනම මට්ටමක කෙනෙකුට එක එක තලයේ ඉඳන් රසවිඳීන්න පුළුවන් මට්ටමකට ඇවිල්ලා තිබෙනවා. සමාජය තමයි ඒක කළේ.ඒ මතය මම පිළිගන්නේ නැහැ. නාට්‍ය නිෂ්පාදනය කියන්නේ එක වෘත්තියක්. නාට්‍ය රචනය වෙනත් වෘත්තියක්. ලෝකයේ දියුණු නාට්‍ය සංස්කෘතියක් තිබෙන රටවල අග්‍රඵලයන් මේ රටට ගෙන ඒම වරදක්ද? මමම ලියලා නාට්‍ය කළ යුතුය කියලා හීනමානයක් මට නැහැ.මම එක ස්වතන්ත්‍ර නාට්‍යයක් නිෂ්පාදනය කළා. නමුත් පොතක් හා පෑනක් තිබුණයි කියලා නාට්‍යයක් හැදෙන්නේ නැහැනේ. ඕපපාතිකව නාට්‍ය රචකයෝ හැදෙන්නේ නැහැ. ඒකට වැඩපිළිවෙළක් තිබිය යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>23</day>
    </date>
    <link>http://www.dinamina.lk/2011/12/23/_art.asp?fn=f1112235</link>
    <topic>පරාර්ථකාමී දේශපාලන දිවියක 60 වසරක මතක සැමරුම්</topic>
    <author/>
    <content>* 1952 ලංකා සමසමාජ පක්ෂයේ සාමාජිකයෙක් ලෙස දේශපාලන ජීවිතයට පිවිස, පසුව පළාත් සභා විපක්ෂනායකවරයෙක් හා මහ ඇමැතිවරයෙක් ලෙසත්, කැබිනට් ඇමැතිවරයෙක් ලෙසත් කටයුතු කළ ශ්‍රී ලංකා නිදහස් පක්ෂ මන්ත්‍රී අතාවුද සෙනෙවිරත්න මහතා 2010 මහින්ද රාජපක්ෂ ජනාධිපතිවරයාගේ රජයේ ග්‍රාමීය කටයුතු ජ්‍යෙෂ්ඨ ඇමැතිවරයා ය.ඔහුගේ දේශපාලන ජීවිතයට වසර 60 ක් පිරීම නිමිත්තෙන් සැමරුම් උත්සව මාලාවක් පැවැත්වේ. එහි ආරම්භය ලබන 23 වැනිදා දෙහිඕවිට සුසිලෝදය පිරිවෙනේ පැවත්වෙන පිරිත් සජ්ජායනාවකින් හා 24 දින පැවැත්වෙන සංඝගත දක්ෂිණිකාවකින් ඇරඹේ. මේ ලිපිය පළවන්නේ ඒ නිමිත්තෙනි.පරාර්ථ චර්යාව නැතහොත් සමාජ දේශපාන කටයුතු වෙනුවෙන් ජීවිත කාලයෙන් වසර හැටක් මිඩංගු කිරීම සුළු කොට තැකිය යුත්තක් නොවේ. තුන් කෝරලයෙන් ලාංකේය දේශපාලනයට පිවිසි නොඋස් සිරුරැති අතාවුද සෙනෙවිරත්නයන්ගේ ඇල්ම, බැල්ම හා පෞර්ෂය තීරණාත්මක ලෙස සටහන් වූ අවස්ථා ගණනාවක් නිදහසින් පසු මෙරට දේශපාලනයේ දක්නට ඇත.ගෙවුණු අඩසියවස තුළ දී මෙරට දේශපාලනයේ පදනම් වෙනස් වී විපරිතයකට ලක් වුණ ද ඒවාට සම සිතින් මුහුණ දීමට ඔහුට හැකිව ඇත. බුදු දහමේ එන මානව භක්තිය පිළිබඳ අදහසේ බලපෑමෙන් සමාජ ජීවිතයට පිළිවන් හෙතෙම දේශපාලන කි‍්‍රයාකාරීත්වයක් බවට පත් කළේ සමාජවාදී චින්තනය ය. එම අතීතය හෙතෙම මෙසේ මෙනෙහි කළේය.“මම පාසල් යන කාලේ 1948 දී විතර තෝලංගමුව ග්‍රාම සංවර්ධන සමිතියට අයත් ශාලාවේ දහම් පාසලක් පටන් ගත්තා. ඒ පාසලේ එක ම ගුරුවරයත් විදුහල්පතිවරයත් මං. මේ ඉරිදා පාසැලක ක්‍රමයෙන් ජනප්‍රිය වෙන කොට අසල්වැසි දංගෙදර ගමේ පන්සලේ නායක හාමුදුරුවෝ මා මුණ ගැසී ඒ පළාතෙන් දහම් පාසැලක් පටන් ගන්න කිව්වා. සෙනසුරා දිනවල එහේ ඉගැන්වූවා.”දහම් පාසල් දෙකම පළාතේ දරු දැරියන් අතර අතිශයින් ජනප්‍රිය වන්නට විය. මෙතෙක් කලක් ගම්පොල අධ්‍යාපනය ලබමින් සිටි අතාවුද ද්විතීක අධ්‍යාපනය සඳහා තෝලගමුව මධ්‍ය මහා විද්‍යාලයට බැදුණේ මේ වකවානුවේ ය.ඔහු ඉන් පසු විදුහල්පතිවරයා සමඟ සාකච්ඡා කොට දහම් පාසැල් දෙකම එක්කොට රිවිදින පාසැලක් ලෙස ක්‍රමානුකූලව තෝලංගමුව මැදි විදුහලේ පවත්වාගෙන යන්නට විය. අතාවුද සතියේ දිනවල සිසුවෙකි. සති අන්තයේ දී ඔහු එහි ම පැවැත්වෙන රිවිදින පාසැලේ ගුරුවරයෙකි. උත්සාහවන්ත හා සමාජ සේවයට ලැදි කුඩා කොලු ගැටයා ගේ හුදෙකලා උත්සාහය දෛස බලා සිටි මැදි විදුහලේ ගුරුවර ගුරුවරියන් පසුව මේ සත් ක්‍රියාවට සම්මාදම් වන්නට පටන් ගත්හ. දහම් පාසලේ පන්ති එක දෙක වැඩිවී විශාල වෘක්ෂයක් මෙන් අතු ඉති ලියලා වැඩෙන්නට විය.නැවත වරක් තෝලංගමුව මැදි විදුහලේ විදින දහම් පාසැලේ මුල් ගුරුවරයා අතාවුද ය. ඉන්පසු ඔහු විදුහලේ බෞද්ධ සමිතියක් ද ආරම්භ කළේය. සෙසු සිසුන්ගේත් ගුරුවරුන් ගේ පූර්ණ අනුමැතිය අනුව සමිතියේ ක්‍රියාකාරී භූමිකාව වන ලේකම් ධූරය අතාවුදට පැවරෙයි. ඔහු අදිකාරම්ගේ හා වජිරාරාමවාසී පියදස්සි හිමියන්ගේ අදහස් සමඟ මේ අවදියේ ඉතාම සමීපව ගනුදෙනු කළේ ය. එම ආගමික නායකයන් මේ සමිති වාරයන්ට සහභාගි කරවා ඔවුන්ගේ අදහස් සිසුන් අතර ප්‍රචලිත කිරීමට මූලික වූයේ ය. නිර්මාංශ ආහාර ගන්නට පටන් ගත්තේ ය. තරුණ බෞද්ධ සමිතියද ක්‍රියාකාරිකයෙක් වූයේය.මේ නිසා ප්‍රචලිත දේශපාලඥයෙක් වන ඩඩ්ලි සේනානායකගේ අවධානයට මේ නිසා අතාවුද තරුණයා ලක් විය.එහි ප්‍රතිඵලයක් ලෙස ඔහුගේ සමාජීය කටයුතුවලට ඩඩ්ලි අතාවුදව ළං කර ගත්තේ ය. නමුත් තමන් බලාපොරොත්තු වන දේශපාලනය ඇත්තේ එම මාවතෙහි නොව වමාංශික දේශපාලනයේ බව අතාවුදට වැටහිණ. ඒ නිසා ඔහු දකුණට නොගොස් 1952 දී ලංකා සමසමාජ පක්ෂයට බැඳී පීඩිත පන්තියේ දේශපාලනය පිළිගෙන වමින් ගමන අරඹන්නට වූයේ ය.ආගමෙන් ඉල්ලා සිටින සමාජ සාධාරණත්වය ඇති කළ හැක්කේ වාමාංශික දේශපාලනයෙන් බව පෙන්වා දී පරාර්ථ චර්යාව ප්‍රාර්ථනා කරන ගිහියෙක් යොමුවිය යුතු නියම මාර්ගය වාමාංශික දේශපාලනය බවව පෙන්වා දී දැඩි සේ ආගමට දහමට ගැලී සිටි අතාවුද තරුණයා එම දේශපාලනයට අවතීර්ණ කරවූයේ වට්ටාරම මහා විහාරයේ නායක හිමියන් ය.70 මහ මැතිවරණය ජයගෙන පාර්ලිමේන්තුවට පිවිසි පරිණත දේශපාලනඥ සිව් දෙනෙක් වර්තමාන දේශපාලන ක්ෂේත්‍රයේ රැඳී සිටිති. ඔවුන් අතරින් ලාබාලතමයා වූ මහින්ද රාජපක්ෂ මහතා ජනාධිපති ධූරය දක්වා ගමන් කිරීමට භාග්‍යවන්ත විය. අතාවුද සෙනෙවිරත්න සමඟ 70 ජනතා ජයග්‍රහණයෙන් සමඟ පාර්ලිමේන්තුවට පිවිස ඉතිරි මන්ත්‍රීවරුන් වනුයේ අගමැති දි.මු.ජයරත්න හා හිටපු අගමැති රත්නසිරි වික්‍රමනායක ය. වික්‍රමනායක මහතා මුල් වරට පාර්ලිමේන්තුවට ආවේ 1965 මැතිවරණයෙනි.1952 න් ඇරඹූ දේශපාලන ගමනේ විවිධ හැඟීම් හා වැටීම් අතර අතාවුද සෙනෙවිරත්නයෝ මේ දක්වා ගම් සභා නියෝජිත, පළාත් සභා විපක්ෂ නායක පළාත් මහ ඇමති, පාර්ලිමේන්තුමන්ත්‍රී, කැබිනට් අමාත්‍ය හා ජ්‍යෙෂ්ඨ අමාත්‍ය යනාදි තනතුරු රැසක වගකීම් දරා ඇත.“මම මේ ගමන ආවේ මන්ත්‍රීකම් සඳහා තරඟ කරන්න කියලවත් ඇමැතිකම් ලබා ගන්නවත් නෙමෙයි. මට වුවමනා කළේ දුගී දුප්පත්කම නැති කිරීමට සමාජ සාධාරණත්වය ඇති කිරීමට හා රටට නිදහස ලබා ගැනීමටයි. යම්තාක් දුරටක ඒ කටයුත්තට දායක වෙන්න පුළුවන් වුණා කියලා මට සතුටු වෙන්න පුළුවන්.”1956 මැතිවරණයේ දී සම සමාජ පක්ෂය නිතරඟ ගිවිසුමකට එළැඹීම නිසා අතාවුදට මහ මැතිවරණයට ඉදිරිපත් වූයේ නැත. නමුත් ඉන් පසුව එළැඹි 1960 මාර්තු මැතිවරණයට ඔහු ඩඩ්ලි සේනානායක මහතා සමඟ දැදිගම ආසනයට තරග කොට පරාජය වූයේ ය. ඩඩ්ලිගේ ආණ්ඩුව තෙමසකින් බිඳ වැටිණ. නැවත වරක් ඡන්දය 1960 ජූලියේ දී පැමිණියේ ය.මේ මැතිවරණයට සම සමාජ පක්ෂය තරඟ කළේ ශ්‍රීලනිපය ඇතුළු පක්ෂ කිහිපයක් සමඟ සන්ධාන ගතව ය. ඒ අනුව දැදිගම ආසානයට පොදු නියෝජිතයා ලෙස තරඟ කිරීමේ අවස්ථාව හිමිවූයේ ශ්‍රී.ල.නි.ප.ය ඉදිරිපත් කළ අපේ පක්ෂයට ය.අතාවුදට තරඟ කරන්න ආසනයක් මම දෙන්නම්” කියමින් ඩඩ්ලි එහි දී අතාවුද සිය පක්ෂය වෙත දානාගෙන පාර්ලිමේන්තු යැවීම සඳහා අසුනක් නිර්මාණය කිරීමට සැරසුණේ ය. මේ යෝජනා අතාවුද පිළිකෙව් කළේ “මට කොහොම හරි පාර්ලිමේන්තු ගිහිල්ලා වැඩක් නැහැ. මම එතනට යා යුත්තේ මගේ ප්‍රතිපත්ති කතා කරන්නයි. ඒ නිසා සම සමාජ පක්ෂයෙන් පිට වෙනත් පක්ෂයකින් පාර්ලිමේන්තු යන්නේ නැහැ” යනුවෙන් පවසමිනි.1956 දී ගුරු වෘත්තියට ඇතුළත් වූ අතාවුද සෙනෙවිරත්න පොල්ගහවෙල මකුද්දල විද්‍යාලයේ හා වෙහෙරපිටිය විද්‍යාලයන්හි උගන්වා ඇත. 1960 මැතිවරණයෙන් පසු ඔහු ගුරු වෘත්තියෙන් ඉවත්ව පූර්ණ කාලීනවම දේශපාලනයට කැප විය.70 මැතිවරණය ජයගෙන ඔහු ප්‍රථම වරට පාර්ලිමේන්තුවට පිවිසුණේ ය.අනතුරුව 1988 ප්‍රථම පළාත් සභා මැතිවරණය ජයගෙන මධ්‍යම පළාත් සභාවේ විපක්ෂ නායකවරයා විය.. 89 ඡන්දයෙන් පසු අතාවුද නැවත වරක් මන්ත්‍රීවරයෙක් විය. පාර්ලිමේන්තුවෙන් ඉල්ලා අස් වී මධ්‍යම පළාත් සභාව තරඟ කළ අතාවුද සෙනෙවිරත්න එම පළාත ජය ගෙන මහ ඇමැතිවරයා විය. 2000 මහ මැතිවරණයේ දී නැවත වරක් ඔහු පාර්ලිමේන්තුවට පිවිස වානිජ සම්පත් හා ජාතික ඒකාබද්ධතා ඇමැතිවරයා බවට පත් විය. 2001 පරිවාස ආණ්ඩුවේ දී ඔහුට එම අමාත්‍යාංශයට කම්කරු හා යෞවන කටයුතු ක්ෂේත්‍රද ඈදිණි.70 පසු ජේ. ආර්. බිහි කළ නව මැතිවරණ ක්‍රමය ඇති කළ විපරීත දේශපාලනයේ බලපෑම වාමාංශික පක්ෂ කෙරෙහි වඩාත් අහිතකර ලෙස බලපෑවේ ය. ඔවුන්ට ව්‍යවස්ථා දායකය තුළ තවදුරටත් බලපෑම් කණ්ඩායමක් ලෙස නියෝජනය කළ නොහැකි පරිදි මන්ත්‍රී ධූර සංඛ්‍යාව අඩු වී ගියේ ය. ශ්‍රී ලංකාවේ කොමියුනිස්ට් පක්ෂය හා ලංකා සම සමාජ පක්ෂය මේ තත්ත්වයට එක්ව මුහුණ දිය යුතු බවට අදහසක් ඉදිරිපත් කළ අතාවුද ඒ සඳහා පක්ෂ දෙක ඒකාබද්ධ වැඩපිළිවෙළකට යොමු විය යුතු යැයි යෝජනා කළේ ය.ඒ සඳහා පක්ෂ දෙකේ ම දේශපාලන මණ්ඩලවල අනුමැතිය පළ කෙරිණි. නමුත් පසුව සම සමාජ පක්ෂයේ ලේකම්වරයා වූ බැටී වීරකෝන්ගෙන් එයට විරුද්ධත්වයක් මතු විය. අතාවුදගේ පක්ෂ සාමාජිකත්වය ද අහෝසි කෙරිණි. ඒකාබද්ධ වැඩපිළිවෙළ තව දුරටත් ඉදිරියට නොයා අතරමඟ නැවතිණි. මැතිවරණයක් සඳහා නාම යෝජනා කැඳවිණි. අතාවුදට තරඟ කරන්නට පක්ෂයක් නැත. ඔහුට ඒ සඳහා උදව් කළේ ශ්‍රී.ල.නිපයයි. ”මම ශ්‍රී .ල.නි.පයෙන් තරඟ කළත් සම සමාජකාරයෙක්. ඒක අමතක කරන්න එපා” ඔහු පක්ෂ සභාතිනියට ද උදාරම් වාක්‍යයක් කිව්වේ ය.අතාවුදගේ දේශපාලන හා සමාජ ජීවිතයට වසර 60 ක් ගත වී ඇත. මේ කාලය තුළ අපගේ සමාජයේ ද වෙනස්කම් රැසක් ඇති විය.ඔහුගේ දැක්ම අනුව ගත වූ කාලය තුළ අපගේ සමාජ ක්‍රමය වෙනස් කළ සිදුවීම් කිහිපයක් ඇත. 1929 දී සර්වජන ඡන්දබලය හිමි වීම, ලංකා සම සමාජ පක්ෂය බිහිව ආර්ථික සමාජ වෙනසකට බලපාන දර්ශනය එයින් එළිදැක්වීම 1977 දී විවෘත ආර්ථික ක්‍රමය ඇති කිරීම සහ සමානුපාතික නියෝජන ක්‍රමයක් ඇති කිරීම මෑත දේශපාලන ඉතිහාසයේ සිදු වූ වැදගත් වෙනස්කම් සඳහා බලපෑ සාධකයක් ලෙස දැකිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n11122412</link>
    <topic>කුණු ආහාර බෙදා හරින්නන් අල්ලන්න රට පුරා මෙහෙයුම්</topic>
    <author>විජයානි එදිරිසිංහ</author>
    <content>රට පුරා පිහිටි අත්‍යවශ්‍ය ආහාර ගබඩා සංකීර්ණ සහ තොග වෙළෙඳසල් පරීක්ෂාවට ලක් කර පරිභෝජනයට නුසුදුසු ආහාර ද්‍රව්‍ය බෙදා හරින්නන් වහාම අත්අඩංගුවට ගැනීමට සමුපකාර හා අභ්‍යන්තර වෙළෙඳ කටයුතු ඇමැති ජොන්ස්ටන් ප්‍රනාන්දු මහතා පාරිභෝගික අධිකාරියට ඊයේ (23) නියෝග කළේය.උත්සව සමයේදී නරක්වු ආහාර ද්‍රව්‍ය පාරිභෝගිකයන්ට අලෙවි කිරීම හේතු කොට ගෙන ඇමැතිවරයා එම නියෝගය කර තිබේ.පෙරේදා (22) කොළඹදී එවැනි මහා පරිමාණ තොග ගබඩාවක් වටලනු ලැබිණි. කොළඹ සාමාන්‍ය හෝටල් වලට සහ වෙළෙඳසල්වලට පමණක් නොව රෝහල් සහ වෙනත් ආහාර සැපැයීමේ කොන්ත්‍රාත්කරුවන් විසින් එවැනි නරක්වූ අත්‍යවශ්‍ය ආහාර ද්‍රව්‍ය අඩු මිලට ගන්නා බව හෙළිවී තිබේ. මේ අනුව පාරිභෝගික අධිකාරිය වැටලීම් කණ්ඩායම් සීයක් පමණ යොදවා මේ මෙහෙයුම ඊයේ සිටම ආරම්භ කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112241</link>
    <topic>පාසල් විෂය නිර්දේශ වෙනසක් 2013 වසරේදී</topic>
    <author>සුභාෂිනි සේනානායක</author>
    <content>2013 වසරේ විෂය නිර්දේශයේ සංශෝධනයක් සිදු කරන බව අධ්‍යාපන අමාත්‍ය බන්දුල ගුණවර්ධන මහතා පවසයි. 6 ශ්‍රේණිය ද්වීතීයික අංශය සඳහා පෙළ පොත් සියල්ල මෙම වසරේ ලියා අවසන් කරන බවද අමාත්‍යවරයා අවධාරණය කළේ ය.විෂයානුබද්ධ, ප්‍රාමාණික දැනුමක් ඇති විද්වතුන් හා ග්‍රන්ථකරණයේ අත්දැකීම් පළපුරුදු දැනුම් ඇති පිරිසක් මේ සඳහා දිවා රෑ නොබලා වෙහෙසෙන බවද කී අමාත්‍යවරයා නව පෙළ පොත් ලියා පළකිරීමේ අභියෝගය ලබන වසරේදී ජය ගන්නා බවද අවධාරණය කළේ ය. ශ්‍රී ලාංකීය දූ දරුවන්ට ප්‍රායෝගිකව අභියෝගයන්ට මුහුණ දිය හැකි වෙනස්කම් හා 2013 වසරේ විෂය නිර්දේශය සංශෝධනය කිරීමට පියවර ගත් බවද අමාත්‍යවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112242</link>
    <topic>සෑම දුක් ගැනවිල්ලක්ම ජාත්‍යන්තරයට කීමේ මානසිකත්වය සැබෑ සාමය ඇති කිරීමට බාධාවක්</topic>
    <author>ධනුෂ්ක ගොඩකුඹුර</author>
    <content>එක්සත් ජාතීන්ගේ මහ ලේකම්තුමන් විසින් සකස් කරවන්නට යෙදුණු වාර්තාවට වඩා යුද්ධයට මැදි වු මෙරටම වැසියන්ගේ හඬ මෙම උගත් පාඩම් හා ප්‍රතිසංධාන කොමිසමේ වාර්තාව තුළ ගැබ්ව ඇති බව මැල්කම් කාදිනල් රංජිත් හිමිපාණෝ පවසති.වසර තිහක යුද්ධයකට තුඩු දුන් කරුණු අධ්‍යයනය කරමින් මෙරට විශාල පිරිසකගේ සාක්‍ෂි හා මත විමසීම් දීර්ඝ කාලයක් තිස්සේ එකතු කරමින් කරන ලද අධ්‍යයනයක ප්‍රතිඵලයක් වන මේ වාර්තාව සාමය හා එක්සත්කම වෙත ශ්‍රී ලංකා දේශය මෙහයවන්නට ගත යුතු ඉතා ධෛර්යවන්ත යෝජනාවලින් යුක්ත වන බවත් උන්වහන්සේ පෙන්වා දෙති.අපේම උත්සාහයේ ප්‍රතිඵලය ලෙස හැඳීන්වීම මේ වාර්තාව පිළිබඳ සතුටු වන අතරම සියලුම ප්‍රශ්නවලට විසඳුම නොවූවත් එය සැබෑ සාමයක් පතා අප රට ගමන් කළ යුතු මඟ අපට එළි පෙහෙළි කර දෙන්නක් ලෙස හැඳීන්විය හැකි බව කාදිනල් හිමිපාණෝ කියති.මැල්කම් කාදිනල් රංජිත් හිමිපාණන් මේ බව පැවසුවේ ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේදි පෙරේදා (22) පැවැති රාජ්‍ය නත්තල් උත්සවයට සුබ පැතුම් එක් කරමිනි. උත්සවයේ දේව මෙහෙය බෙනඩික් ජෝෂප් පියතුමා සිදු කළ අතර, සිංහල, ඉංග්‍රීසි හා දෙමළ බසින් ගායනා කෙරුණු නත්තල් කැරොල් ගී වලින් උත්සවය අලංකාර විය.අතීතයේ සිදු වූ ඇතැම් අඳූරු සිද්ධීන්හි සත්‍ය අසත්‍යභාවය හෙළිදරව් කරමින් ඒවායේ අශුභවාදී ඵලවිපාකයන්ගෙන් මිදෙන්නට අප යොමු කරන එම වාර්තාව යහපත් සහ ගුණගරුක විවිධත්වයන් තුළ සියල්ලන් එක් කර නව ශ්‍රී ලංකාවක් ගොඩ නැංවීමට දායක වනු ඇතැයි උන්වහන්සේ කීහ.ඉමහත් වූ පරිත්‍යාගයන් තුළින් අත්පත් කර ගත් යුද්ධයෙන් තොර වූ වාතාවරණය නැවතත් අපෙන් ගිලිහී යාමට කටයුතු සැලසීම සඳහා ජාත්‍යන්තර බලවේග ද ක්‍රියාත්මක වීමේ අවදානමකට අපි මුහුණ දෙමින් සිටින බව පැවසූ උන්වහන්සේ සෑම දුක්ගැනවිල්ලක්ම ජාත්‍යන්තර ආයතන වෙත යොමු කිරීමේ මානසිකත්වය ද සැබෑ සාමයක් ඇති කරලීමේ ක්‍රියාදාමයට පටහැනි බව පැවසූහ.යුද්ධයට තුඩු දුන් හේතු නිරාකරණය කර සියලු ජන කොටස් එක්සේසත් කරන අතර නැවත වරක් ජාතිය හෝ ආගම හෝ පදනම් කර ගත් අරගල මේ බිම තුළ ඇති නොවන්නට වග බලා ගැනීම අප හමුවේ ඇති අභියෝග බවත් උන්වහන්සේ පෙන්වා දෙති.කාදිනල් හිමිපාණෝ එහිදී වැඩිදුරටත් මෙසේද පැවසූහ.නත්තල් මංගල්‍යය අවස්ථාවේ දී අපි සිහියට නඟන්නේ ස්වාමීන් වහන්සේගේ, ක්‍රිස්තුස් ජේසුස් වහන්සේගේ මෙලොව උපතයි. උන් වහන්සේ දෙවියන් වහන්සේගේ පුත්‍රයාණන්ව සිටියත් එම තත්ත්වය අතහැර දමා මිනිස් වර්ගයා වෙත දැක්වූ ඉමහත් ආදරය නිසා මෙලොව බිහි වූ බව ශුද්ධ වූ ලියවිල්ල අපට සඳහන් කර සිටිනවා. උන් වහන්සේ එසේ මෙලොවට පැමිණියේ මෙලොව පාපය නිසාත්, ආත්මාර්ථකාමීත්වය නිසාත්, අගාධයට පත් වී සිටි මිනිස් වර්ගයා එම ආත්මාර්ථකාමීත්වයෙන් මිදීමේ වැඩපිළිවෙළට යොමු කරන්නටයි.වසර 30 ක් පුරා අප රට නූතන ඉතිහාසය අඳූරු කළ විවිධාකාරයේ ආගාධයන්ට ඇද දැමූ කුරිරු ව්‍යවසනය දැන් නිමා වී තිබෙනවා. එහෙත් එම යුද්ධයට හේතු සාධක වූ මූලාශ්‍රයන් තවමත් විසඳීය යුතුව ඇති බව මගේ හැඟීමයි. මෙරට සියලු පුරවැසියන්ට මෙන් කිතුනු අපට ද එය මහත් අභියෝගයක්. ජාතික හෝ ආගමික ආත්මාර්ථකාමීත්වයෙන් අප මිදිය යුතු වන්නේ ය. එසේ නොවුණ හොත් සාමකාමී නව ශ්‍රී ලංකාවක් ගොඩනැංවිය හැකි නොවනු ඇත.මේ සම්බන්ධව රජය ද වැඩිකල් නොයා තමන් වෙත පැවරෙන වගකීම් ඉටු කළ යුතු වන්නේ ය. දැනට ඉටු කර ඇති වැඩ කොටස ජනහිතකාමී අයුරින් තවත් ශක්තිමත් කළ යුතුය.අපට මේ සඳහා අවශ්‍ය වන බුද්ධිය ද චිත්ත ධෛර්යය ද දුෂ්කර තීරණ ගැනීමේ දී අවශ්‍ය වන උතුම් වූ පරාර්ථකාමී බව ද අප ජනතාව සතුව තිබේ.නව වසරේ වඩාත් පුළුල් දැක්මක පිහිටා සිවිල් ජනතා අයිතීන් තහවුරු වන සේ ප්‍රතිපත්තිමය තීන්දුවක් ගැනීමට මෙය හොඳම කාලය බව අපි මතක් කරන්නෙමු. සාමයේ සංහිඳීයාවේ පණිවිඩය ජනයාහට දෙවාලමින් මිනිසා පූර්ණත්වය කරා ගෙන ගිය අප ජේසු සමිඳූන්ගේ උපත සිහිපත් කරන මෙවර නත්තලේ දී අප දේශයක් හැටියට එවන් තලයක් කරා අප තල්ලු වී යන්නේ නම් 2012 වසර අප කාහටත් ශක්තිමත්ව එකාවන්ව නැගී සිටීමට යෝධ බල ශක්තියක් උරුම කරනු ඇත. ජාත්‍යන්තරය තුළ අපගේ ප්‍රශ්නය දෝලනය නොවනු ඇත.ජාත්‍යන්තරය තුළ අපේ ප්‍රශ්නය විශේෂයෙන් එවන් තත්ත්වයක් කරා ගෙන යාමට අපේ ප්‍රශ්න ඉතුරු නොවනු ද ඇත. ඒ ශක්තිය සාමයේ පණිවිඩයට මුසුකොට දී විහිදී යවන්නට සාමයේ කුමරුවාණන් වන ජේසු සමිඳූන්ගේ ආශිර්වාදය ඔබ සැමට ප්‍රාර්ථනා කරන්නෙමු.ජෝෂෆ් ස්පිටේරි තානාපති රදගුරුතුමා, ඔස්වල්ඩ් ගෝමිස් රදගුරුතුමා ඇතුළු පියවරුද, ජනාධිපති ආර්යා ශිරන්ති රාජපක්ෂ මහත්මිය සහ අගමැති දි.මු. ජයරත්න මහතා ඇතුළු කැබිනට් මැති ඇමතිවරු ද මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112243</link>
    <topic>දයාවේ පහන වඩ වඩාත්දීප්තිමත්ව දැල්වේවා !</topic>
    <author/>
    <content>ක්‍රිස්තු උපත මගින් දැල්වුණු දයාවේ පහන වඩ වඩා දීප්තිමත් කිරීම සඳහා ක්‍රිස්තු භක්තිකයන් කරන යාඥාවන් මල් ඵල ගනීවා යැයි ජනාධිපති මහින්ද රාජපක්ෂ මහතා ප්‍රාර්ථනා කරයි.ජනාධිපතිවරයා මෙසේ ප්‍රාර්ථනා කරන්නේ හෙටට (25) යෙදෙන නත්තල් දිනය වෙනුවන් සුබ පැතුම් එක් කරමිනි. සියලු ශ්‍රී ලාංකික ක්‍රිස්තු භක්තිකයන්ට සතුටින් සාමයෙන් හා හොඳ හිතින් පිරි නත්තලකට සුබ පැතුම් එක් කරන ජනාධිපතිවරයා මිහිමඬලේ සාමය හා සියල්ලට හොඳ හිත පැතිරවීම පිළිබඳ පළමු නත්තලත් සමග ආ පණිවිඩය අද ලෝකයට අදාළ බවත් කියයි.ජනාධිපතිවරයාගේ නත්තල් සුබ පැතුම් පණිවිඩයේ මෙසේ ද දැක් වේ. අද දින යේසුස් ක්‍රිස්තුගේ උපත සමරන සියල්ලන් සමගින් මා නත්තලේ ප්‍රීතිය බෙදා ගන්නේ ඉමහත් සතුටිනි.මනුෂ්‍ය සංහතිය සඳහා නත්තලේ කතන්දරයෙහි විශිෂ්ට අර්ථයක් ඇත. බෙත්ලෙහෙමේ ගවහලක දෙවියන්ගේ පුත්‍රයා වූ යේසුස් ක්‍රිස්තුගේ උපත මේ උත්සව සමයේ නත්තල් සීනු නාදයක් සමග පැතිරෙන නිහතමානිත්වය දයාව හා බෙදා හදා ගැනීමේ පණිවුඩය ප්‍රබල ලෙස සිහි ගන්වන්නකි.ක්‍රිස්තියානි දයාවට දුප්පතුන් හා සාමාන්‍ය ජනයා සමඟ ප්‍රබල බැඳීමක් ඇති බවටත්. එය අප සමඟ මේ ලෝකය බෙදා ගන්නා අනෙක් සියලුම සත්ත්වයන්ටත් දැක්විය යුතු බවටත් ජේසු බිලිඳා බැටළුවත් මධ්‍යයෙහි ඉපිද පිදුරු ඔරුවක වැතිර සිටීම දෙවියන්ගේ පුත්‍රයාට පළමු පඬුරු එඩේරුන් විසින් පුද කිරීම ආදියෙන් පෙනේ.දයාව හා පරිත්‍යාගය පතුරුවන මෙම කාලයේ දී ජාතිය ජන වර්ගය ආගම, කුලය, ධනවත්කම හෝ සමාජ තරාතිරම යන මේ කුමකින් වුවද මිනිසුන් බෙදා දමන බාධක කඩා දැමීමට ක්‍රිස්තියානිහු බලාපොරොත්තු වෙති.මිහිමඬලේ සාමය හා සියල්ලට හොඳ හිත පැතිරවීම පිළිබඳ පළමු නත්තලත් සමග ආ පණිවුඩය අද ලෝකයට ආදාළ ය. මන්ද වෛරය, භීෂණය, ජාතීන් අතර විරෝධය, ආර්ථික අර්බුදය, දේශගුණික ෂපර්යාස හා ආහාර හිඟකම යනාදියෙහි වර්ධනය වන තර්ජනයට අද ලෝකය මුහුණ පා සිටින නිසාවෙනි. හොඳ හිත පතුරුවන මෙම සමයේ ක්‍රිස්තියානින් සිය විශේෂ යාඥා මගින් බලාපොරොත්තු වන්නේ සමාජයේ බාධකවලින් නිදහස් වීමට ක්‍රිස්තු උපත මගින් දැල්වුණු දයාවේ පහන වඩ වඩාත් දීප්තිමත් කිරීමටය.එම යාඥාවන්ගේ අපේක්ෂා මල්ඵල ගනීවා යි මම ප්‍රාර්ථනා කරන අතර ශ්‍රී ලංකාවේ සියලු ක්‍රිස්තු භක්තිකයන්ට සතුටින්, සාමයෙන් හා හොඳ හිතින් පිරි නත්තලකට මම උණුසුම් සුබ පැතුම් පිරිනමමි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112244</link>
    <topic>ජාතිය හමුවේ ඇති අභියෝගජයගන්න අත්වැල් බැඳගනිමු</topic>
    <author/>
    <content>ජාතිය හමුවේ ඇති අභියෝග ජය ගන්නට ජාති, ආගම්, කුල පක්ෂ භේදයකින් තොරව අත්වැල් බැඳ ගනිමු යැයි අගමැති දි.මු.ජයරත්න මහතා ඉල්ලා සිටී. අගමැතිවරයා මේ ඉල්ලීම කරන්නේ සිය නත්තල් උත්සවය නිමිත්තෙන් සුබ පැතුම් පණිවිඩයක් නිකුත් කරමිනි. අගමැතිවරයාගේ නත්තල් සුබ පැතුම් පණිවිඩයේ මෙසේ ද දැක්වේ. සහජීවනයේත් සමානාත්මතාවයේත් ජීවමාන උදාහරණය බඳු යේසුස් ක්‍රිස්තුස් වහන්සේගේ උපත සැමරෙන මේ අසිරිමත් නත්තල වෙනුවෙන් ශ්‍රී ලාංකික මෙන්ම සකල ලෝවාසි කිතුනු බැතිමතුන් වෙත මාගේ සුභාශිංසන පිරිනමන්නේ මහත් භක්තියෙනි.කිතු සමිඳාණන් ගේ අසිරිමත් උපතින් වසර දෙදහස් එකොළහක් ගෙවීයන මේ මොහොත ශ්‍රී ලාංකික කිතුනු බැතිමතුන් ඓශ්චර්යයේ මාවතට පිවිසි මොහොත බව මගේ හැඟීමයි. ඒ කටුක අතීතයක අමිහිරි මතකයන් අතුරින් සෞභාග්‍යමත් අනාගතයක අසිරිය පියවි දෙනෙතින් දකින්නට තරම් ජාතියක් ලෙස අප සියල්ලෝම භාග්‍යවන්තයින් වී සිටින නිසාය.සහජීවනයත්, සමානාත්මතාවයත් අගයන සෑම කිතුනුවකුගේ ම හදවත තුළ දෙව් සමිඳාණන් සදා ජිවමාන බව මගේ විශ්වාසයයි. ඒ විශ්වාසය යථාර්ථයක් බවට පත්කර ලීමට නම් ආධ්‍යාත්මික වශයෙන් ද ඔබ සැබෑ කිතුනුවකු විය යුතුය.ආදරය බෙදා හදා ගනිමින් දයාව පරිත්‍යාග කරන්නෙකු විය යුතුය.“එක් කම්මුල් පහරක් එල්ල කරන්නෙකුට අනෙක් කම්මුල ද පෑමට තරම් ඉවසිලිවන්තයෙකු විය යුතුය” ශුද්ධ වූ බයිබලයේ සැබෑ කොටස් කාරයෙකු වන්නේත් කිතු සමිඳුන්ගේ හදවතේ ඔබ වෙනුවෙන් වැඩි ඉඩක් වෙන්වන්නේත් එවිටය. ඒ යථාර්ථයෙන් ගත් විට මේ උතුම් නත්තල ඔබේ මානවීය ගුණයත්, ධාර්මික බවත් පරීක්ෂාවට ලක්කරන එක් අවස්ථාවකැයි මම සිතමි. එහෙයින් සැබෑ කිතුනුවකු ලෙස මේ නත්තල පිළිගන්න.ඔබේ සතුටට වඩා වැඩි ඉඩක් අනෙකාගේ සතුට වෙත ලබා දෙන්න. එසේම ශ්‍රී ලාංකික කිතුනුවන් ලෙස මේ මොහොතේ ඔබට විශේෂ වගකීමක් ද පැවරී තිබෙන බවද සිහිපත් කිරීමට කැමැත්තෙමි.දශක තුනකටත් වැඩි කාලයක් පර පීඩක යුද්ධයකට මැදිව සිටි අප දැන් ජාතියක් ලෙස එකාවන්ව නැගීසිටීමේ මා හැඟි අවස්ථාවට මුහුණ දී සිටිමු. එහිදී ජාතික මෙන්ම ජාත්‍යන්තර වශයෙන් ද අප වෙත එල්ලවෙමින් පවතින අභියෝග සුළු පටු නොවේ. එම අභියෝග අභිමානයෙන් යුතුව ජය ගැනීමට නම් ඔබේ ශක්තිය, කැපවීම ජාතියට අත්‍යාවශ්‍ය මොහොත මෙය බව සිහිපත් කරන්නෙමි.ජාති ආගම්, කුල, පක්ෂ භේද වලින් තොරව එම ජාතික මෙහෙවර ඉටු කිරීමට අත්වැල් බැඳගනිමු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112245</link>
    <topic>සමානාත්මතාව ප්‍රත්‍යක්ෂ කළකදිම නිදසුන කිතු උපතයි</topic>
    <author/>
    <content>කවර තරාතිරම් දැරුවද, කවර ආර්ථික ශක්තීන් සතු වූවද මේ මුළු පොළෝතළයේ වෙසෙන සියලුම මිනිසුන් එක හා සමාන බව ප්‍රත්‍යක්ෂ කළ කදිම නිදසුන කිතු උපත බව නත්තල් සුබ පැතුමක් එක් කරමින් එක්සත් ජාතික පක්ෂ නායක හා විපක්ෂ නායක රනිල් වික්‍රමසිංහ මහතා පවසයි. විපක්ෂ නායකවරයා සිය නත්තල් සුබ පැතුමේ මෙසේද සඳහන් කරයි. කිතු උපත අප වෙත සිහිපත් කරණුයේ සමානාත්මතාවයේ හා දයාවේ පණිවිඩයයි.ලොවට දයාව දායාද කළ යේසුස් වහන්සේ උපත ලැබූ දිළිඳු ගවලෙන මහා රජවරු හා දුගී වැසියන් එක්තැන් කළ සමානාත්මතාවයේ නිවහනයි.කිතු උපතින් වසර දෙදහසකට පසුව අප යළි සිතා බැලිය යුත්තේ ඒ පණිවිඩය කෙතරම් අපේ සිත් සතන් තුළ නිදන්ව ඇතිද යන්නයි. ඒ පණිවුඩය කෙතරම් ප්‍රායෝගිකව ක්‍රියාත්මක කරන්නට සමාජයේ විවිධ කොටස් සමත් වී ඇතිද යන්නයි.ජාති ආගම් කුල වත් පොහොසත්කම් හා දේශපාලන ආදී කොතෙකුත් වෙනස්කම් අප අතර තිබුණද ඒ සියල්ල පසෙක ලා සියලු මිනිසුන්ට සමානත්වයෙන් සලකන සමාජයක් බිහිකරලීමට හැකි අයුරින් දායක වීමට හැකිනම් එය කිතු උපත සැමරීමේ උත්තම උපහාරයක් වනු ඇති බව මගේ හැඟීමයි.ඒ බව අවධාරණය කරමින් සැමට සුබ නත්තලක් වේවායි”යැයි විපක්ෂ නායකවරයා සිය නත්තල් සුබ පැතුමෙන් සුබාශිංසනය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n11122414</link>
    <topic>අල්රිටා ෆාමා ඉන්ඩියා සමාගමේ වකුගඩු බෙහෙත වහා අත්හිටුවයි</topic>
    <author>සිතාරා සේනානි</author>
    <content>ඉන්දියානු සමාගමක් වන අල්රිටා ෆාමා ඉන්ඩියා සමාගම නිපදවන සයික්ලොස්පෝරින් (Cyclosporin) නමැති ඖෂධයේ ගුණාත්මකභාවය පිළිබඳ සැක පහළවී ඇති බැවින් එකී සමාගම නිපදවන එම ඖෂධය රජයේ හා පෞද්ගලික රෝහල්වල භාවිතය වහාම අත්හිටුවීමට සෞඛ්‍ය අමාත්‍යංශය තීරණය කරයි.සයික්ලොස්පෝරින් නමැති මේ ඖෂධය වකුගඩු බද්ධයක දී බාහිර වශයෙන් වකුගඩු ප්‍රතික්ෂේපවීම වැළැක්වීම සඳහා ලබා දෙන අත්‍යවශ්‍ය ඖෂධයකි.මේ ඖෂධය රෝගීන්ට ශරීරගත කිරීමෙන් අනතුරුව රුධිරයේ ඖෂධ මට්ටම පරීක්ෂා කෙරේ. රසායනාගාර වාර්තා අනුව ඖෂධය ලබා ගත් රෝගීන්ගේ රුධිරයේ ප්‍රමාණවත් තරම් ඖෂධ සාන්ද්‍රණයක් නොපවතින බවට කොළඹ ජාතික රෝහල හා මහනුවර ශික්ෂණ රෝහල්වලින් පැමිණිලි ලැබී තිබිණි. මේ ඖෂධය පිළිබඳ ගැටලුව වාර්තා වූ වහාම ඒ සම්බන්ධයෙන් පියවර ගන්නා ලෙස සෞඛ්‍ය ඇමැති මෛත්‍රීපාල සිරිසේන මහතා ඖෂධ ව්‍යවස්ථාපන අධිකාරියට නියෝග කළේය.ඒ අනුව වහාම ඉහත රෝහල්වලින් වාර්තා ලබා ගෙන තාක්ෂණික උපදේශන කමිටුවේ උපදෙස් මත අදාළ සමාගම නිපදවන සයික්ලොස්පෝරින් ඖෂධයේ ඒ වන විට ලබා දුන් මිලි ග්‍රෑම් 100 සහ 50 කැප්සුල් දෙවර්ගයම වහාම රජයේ හා පෞද්ගලික අංශයේ භාවිතය අත්හිටුවා ඇත.වෛද්‍ය සැපයීම් අංශය සතුව පවතින ඉහත කී සමාගමේ ඖෂධ තොග ද රෝහල් වෙත නිකුත් කිරීම මේ වනවිට අත්හිටුවා තිබේ. කාලයක් තිස්සේ ගුණාත්මක ඖෂධ සැපැයූ සමාගමක් විසින් නිපදවන සයික්ලොස්පෝරින් ඖෂධ තොගයක් වෛද්‍ය සැපයීම් අංශය සතුව පවතින බැවින් ගැටලුවකින් තොරව රෝගීන්ට එම ඖෂධය ලබා දීමට හැකිවේ.චෝදනාවන්ට ලක්ව තිබෙන අදාළ සමාගම නිෂ්පාදනය කළ ඖෂධයේ ගුණාත්මකභාවය පිළිබඳ වැඩිදුර පරීක්ෂණ පැවැත්වීමට ජාතික ඖෂධ තත්ත්ව ආරක්ෂණ රසායනාගාරයට උපදෙස් ලබාදී තිබේ. යම් ලෙසකින් එම ඖෂධය ප්‍රමිතියෙන් තොර බවට තහවුරු වුවහොත් දැනට අත්හිටුවා ඇති සියලුම ඖෂධ තොග අපහරණය කිරීමටත්, එම සමාගම මඟින් අදාළ ඖෂධ ලංකාවට ගෙන්වීම තහනම් කිරීමටත්, ඖෂධයට වැයකළ මුදල් නැවත අය කර ගැනීමටත් පියවර ගන්නා ලෙස සෞඛ්‍ය ඇමැතිවරයා ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතාට උපදෙස් ලබා දී තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112246</link>
    <topic>2012 දී ඖෂධ මිලට ගන්නටරුපියල් මිලියන 21,000ක්</topic>
    <author>සිතාරා සේනානි</author>
    <content>දෙදහස් දොළහ වසර සඳහා ඖෂධ මිලදී ගැනීමට රුපියල් දස ලක්ෂ විසිඑක් දහසක මුදලක් වැය කිරීමට රජය මූල්‍ය ප්‍රතිපාදන ලබා දී ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.රෝහල්වලට අවශ්‍ය ඖෂධ මිලදී ගැනීමේදී දැනට ක්‍රියාත්මක වන ක්‍රමවේදය වෙනස් කිිරීමටත්, ගුණාත්මකභාවයෙන් ඉහළ ඖෂධ මිලදී ගැනීමටත් වැඩපිළිවෙළ රැසක් ලබන වසරේ ක්‍රියාත්මක කිරීමට සෞඛ්‍ය අමාත්‍යංශය අපේක්ෂා කරන බවද ඇමැතිවරයා පවසයි.ශ්‍රී ලංකාවට අවශ්‍ය ඖෂධවලින් සියයට අසූවක් ඉන්දියානු ඖෂධ සමාගම්වලින්ද තවත් සියයට විස්සක් සෙසු රටවලින්ද මිලදී ගත්තද මේවායේ ගුණාත්මකභාවයේ අඩුපාඩු පිළිබඳ විටින් විට වාර්තා ලැබීම නිසා ඉන්දියානු රජය සමඟ ඍජුව සාකච්ඡා පවත්වා එරට රජයේ මැදිහත්වීම මත රජයකින් තවත් රජයක් වෙත ඖෂධ ලබා ගන්නා ආකාරයෙන් ඖෂධ මිලදී ගැනීමේ වැඩපිළිවෙළක් ලබන වසරේ සිට ආරම්භ කිරීමට සෞඛ්‍ය අමාත්‍යංශය මේ අනුව තීරණය කැර තිබේ.මේ සඳහා අවශ්‍ය කටයුතු සම්පාදනය කිරීම සඳහා සෞඛ්‍ය ඇමැතිවරයාගේ ඉල්ලීම මත ජනාධිපති මහින්ද රාජපක්ෂ මහතා අමාත්‍ය අනුකාරක සභාවක් පත් කැර ඇත. සුසිල් ප්‍රේමජයන්ත, ආචාර්ය සරත් අමුණුගම හා පාඨලී චම්පික රණවක ඇමැතිවරුන් මේ අමාත්‍ය අනුකාරක සභාවට පත් කොට ඇත.එසේම මිලදී ගන්නා ඖෂධවල ගුණාත්මකභාවය නිර්ණය කිරීම සඳහා ජාතික ඖෂධ නියාමන අධිකාරියක් ස්ථාපිත කිරීමේ පනත ඇතුළුව ඖෂධ සම්බන්ධ ප්‍රධාන පනත් තුනක් ලබන වසරේ මුල් කාර්තුවේ පාර්ලිමේන්තුවට ඉදිරිපත් කිරීමටද සෞඛ්‍ය ඇමැතිවරයා තීරණය කැර ඇත.රෝහල්වලට අවශ්‍ය ඖෂධ ලබන වසරේ කිසිඳු හිඟයකින් තොරව ලබා දීමටත් ගුණාත්මකභාවයෙන් ඉහළ ඖෂධ ලබාගැනීම සඳහාත් විශේෂ වැඩපිළිවෙළක් ක්‍රියාත්මක කිරීමට නියමිත බව සෞඛ්‍ය අමාත්‍යංශය පවසයි. ශ්‍රී ලංකාවට අවශ්‍ය ඖෂධවලින් වැඩි ප්‍රමාණයක් ශ්‍රී ලංකාවේම නිෂ්පාදනය කිරීමේ වැඩපිළිවෙළක් ජපාන අන්තර්ජාතික ඒජන්සියේ මූල්‍ය හා තාක්ෂණික සහයෝගීතාව මත මේවන විට ක්‍රියාත්මක කැර ඇත. දේශීය වශයෙන් නිපදවන ඖෂධවල ධාරිතාව වැඩි කිරීමේ මේ වැඩපළිවෙළ රාජ්‍ය ඖෂධ ඬෂ්පාදන නීතිගත සංස්ථාවේ දැනට ක්‍රියාත්මක වෙමින් පවතී. ශ්‍රී ලංකාවට අවශ්‍ය ඖෂධ වර්ග තුන්දහසකින් සියයක්වත් දේශීයව නිපදවීමට සංස්ථාව මෙතෙක් සමත්වී නොතිබිණි. එහි මෙතෙක් නිපදවූයේ ඖෂධ වර්ග 52ක් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112247</link>
    <topic>අද රුහුණු සේවයේ ශනිදා කතිකාවෙන්මහින්ද අබේසුන්දර</topic>
    <author>බන්ධුල ගුණසේකර සහ ධම්මිකා වෙලේගොඩ</author>
    <content>ශ්‍රී ලංකා ගුවන් විදුලිය රුහුණු සේවයේ ශනිදා කතිකාවෙන් ‘දිනමිණ’ ප්‍රධාන කර්තෘ, ජ්‍යෙෂ්ඨ මාධ්‍යවේදී මහින්ද අබේසුන්දර මහතා අද (දෙසැ. 24දා) ඔබ හමුවෙයි.මහින්ද අබේසුන්දර මහතාගේ සම්මානනීය මාධ්‍ය දිවියට අඩසිය වසක් සපිරීම නිමිත්තෙන් අද පෙරවරු 9.00 සිට 10.00 දක්වා මෙම විශේෂ වැඩසටහන රුහුණු සේවයෙන් විසුරුවා හැරේ.ශ්‍රී ලංකා ගුවන් විදුලිය රුහුණු සේවා පාලක සෝමසිරි වික්‍රමසිංහ මහතාගේ මගපෙන්වීම මත ධර්මදාස ඉහළගම මහතාගේ සංවිධානයෙන් තිලකා ජයවික්‍රම මෙම ශනිදා කතිකාව මෙහෙයවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112248</link>
    <topic>ඇතැම් ජාත්‍යන්තර බලවේග මෙරට ජනතාවනොමඟ යැවීමට උත්සාහ කරනවා</topic>
    <author>මහින්ද අලුත්ගෙදර</author>
    <content>ඇතැම් ජාත්‍යන්තර බලවේග මඟින් ශ්‍රී ලංකාව තුළ ජනතාව ප්‍රකෝප කිරීමට හා නොමඟ යැවීමට උත්සාහ දරන බව රජය අවධාරණය කරයි.දේශීය මෙන්ම විදේශීය වශයෙන් කුමන බලවේගයන් පැමිණියද මේ රටේ ජනතාව ජනාධිපති මහින්ද රාජපක්ෂ මහතා සහ රජය කෙරෙහි තැබූ විශ්වාසය කිසිඳු ලෙසකින් හෝ පළුඳු නොකරන බව ආර්ථික සංවර්ධන ඇමැති බැසිල් රාජපක්ෂ මහතා ප්‍රකාශ කරයි.දශක තුනක පමණ කාලයක් මේ රටේ පැවැති ත්‍රස්තවාදී අරගලයෙන් රට මුදාගත් ජනාධිපති මහින්ද රාජපක්ෂ මහතා ප්‍රමුඛ වීරෝදාර රණවිරුවන්ට එරෙහිව ඇතැම් ජාත්‍යන්තර බලවේග තවදුරටත් ක්‍රියාත්මක වන බව පෙන්වා දෙන ඇමැතිවරයා එවැනි බලවේගයන් පරාජයට පත්කිරීම සඳහා රටේ ජනතාව අවබෝධයෙන් යුතුව ක්‍රියාකළ යුතු බවද පෙන්වා දෙයි.ඇමැතිවරයා මේ බව අනාවරණය කළේ දොම්පේ නව ප්‍රාදේශීය සභා ගොඩනැඟිල්ල හා වෙළෙඳ සංකීර්ණය ජනතා අයිතියට පත් කිරීම වෙනුවෙන් පැවැති උත්සවයක් අමතමිනි. ප්‍රාදේශීය සභා අරමුදලින් මේ සඳහා වැයකළ මුදල රුපියල් කෝටි 07 කට අධිකය. එම ගොඩනැඟිල්ල වෙළෙඳසැල් 48 කින්ද සමන්විතයි. ගම්පහ දිස්ත්‍රික්කයේ සංවර්ධනය වෙනුවෙන් විශාල වැඩකොටසක් සිදුකර තිබෙන බව මෙහිදී ප්‍රකාශ කළ ආර්ථික සංවර්ධන ඇමැතිවරයා මීට පෙරඇතැම් ප්‍රදේශ ගංවතුර තර්ජනයට ලක්වුවද අද වනවිට තත්ත්වය හාත්පසින්ම වෙනස් බවත් ඒ වෙනුවෙන් සියලු වාරිමාර්ග පරිසර හිතකාමී අයුරින් ප්‍රතිසංස්කරණය කිරීමට පියවර ගෙන තිබෙන බවත්ය. ගම්පහ දිස්ත්‍රික්කයේ මාර්ග පද්ධතිය ලෝකයේ ඕනෑම රටක මාර්ග සමඟ සැසඳීමට හැකි පරිදි සකස් කර තිබෙන බවත් දිස්ත්‍රික්කයේ සියලු සති පොළවල් එළඹෙන වර්ෂය අවසන් වීමට පෙර ප්‍රතිසංස්කරණය කරන බවත් හෙතෙම සඳහන් කළේය. නියෝජ්‍ය ඇමැති ඩුලිප් විජේසේකර මහතා ඇතුළු පිරිසක් මේ අවස්ථාවට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n1112249</link>
    <topic>රාජ්‍ය තාන්ත්‍රිකයන්දැනුවත් කිරීමේ වැඩපිළිවෙළක්</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිසම් සභා වාර්තාවේ අන්තර්ගතය හා එහි ඉදිරි ක්‍රියාමාර්ග සම්බන්ධයෙන් රාජ්‍යතාන්ත්‍රිකයන් දැනුවත් කිරීමට රජය පියවර ගෙන ඇත.ශ්‍රී ලංකාව නියෝජනය කරමින් විදේශීය රටවල සේවය කරන තානාපති හා මහකොමසාරිස් කාර්යාල මේ පිළිබඳ දැනුවත්කර තිබෙන අතර ඒ මඟින් ශ්‍රී ලංකාව සම්බන්ධව ඇතැම් විදේශීය රටවල් දරන දුර්මත හා වැරැදි ආකල්ප සම්බන්ධයෙන් මෙන්ම වැරැදි ප්‍රචාරයන් පිළිබඳව සත්‍යය හෙළි කිරීමට හැකිවන බව විදේශ කටයුතු අමාත්‍යාංශ පොදු සන්නිවේදන අංශයේ අධ්‍යක්ෂ ජනරාල් සරත් දිසානායක මහතා “දිනමිණ”ට පැවසීය.මෙම වාර්තාවේ නිර්දේශයන් හා එහි අන්තර්ගතය පිළිබඳ ශ්‍රී ලංකාවේ සිටින විදේශීය රාජ්‍යතාන්ත්‍රිකයන්ද දැනුවත් කිරීමට විදේශ කටයුතු ඇමැති මහාචාර්ය ජී.එල් පීරිස් මහතා පියවර ගත් බව සඳහන් කළ ඒ මහතා ඒ මඟින් ඔවුන් ශ්‍රී ලංකාව පිළිබඳ පැහැදිලි අවබෝධයක් ලබාගත් බවද ප්‍රකාශ කළේය.ජනාධිපති මහින්ද රාජපක්ෂ මහතා විසින් පත්කළ උගත් පාඩම් හා ප්‍රතිසංධාන කොමිසම් සභාවේ අවසන් වාර්තාව සම්බන්ධයෙන් සමස්ත ලෝකයේම අවධානය යොමු වී තිබෙන බව පෙන්වා දෙන සරත් දිසානායක මහතා එම වාර්තාව ශ්‍රී ලංකා පාර්ලිමේන්තුවට ඉදිරිපත් කිරීම පිළිබඳව පොදු රාජ්‍ය මණ්ඩලය, චීනය, ජපානය ඇතුළුව රටවල් රැසක ප්‍රසාදය හිමිවී තිබෙන බවද කියා සිටී.වගකීමෙන් යුතුව ඉදිරිපත් කර තිබෙන මෙම වාර්තාව අපක්ෂපාතී මෙන්ම කොමිෂමේ අවංක බව පිළිබිඹු කරන්නක් වන අතර ශ්‍රී ලංකා රජය විසින් මෙහි සම්පූර්ණ වාර්තාව ඉදිරිපත් කිරීම අවංකත්වය හා කැපවීම ප්‍රදර්ශනය කිරීමක් මෙන්ම පශ්චාත් යුද සමයේ ප්‍රතිසංධාන ක්‍රියාවලියේ සංධිස්ථානය සලකුණු කරන්නක් බවද රජය ප්‍රකාශ කරයි. මානුෂීය මෙහෙයුමේ අවසන් සමයේදී සිදුවී යයි පවසන සිද්ධීන් සම්බන්ධයෙන් නිසි අධ්‍යයනයක් සිදුකිරීම සඳහා ජනාධිපති මහින්ද රාජපක්ෂ මහතා විසින් උගත් පාඩම් හා ප්‍රතිසංධාන කොමිෂම පත්කර තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n11122410</link>
    <topic>කුරුණෑගල දිස්ත්‍රික් පා. මන්ත්‍රීවරයකු කා. කා. සහායක වැටුප වංචා කළේ දැයි පරීක්ෂණ</topic>
    <author>විජයානි එදිරිසිංහ</author>
    <content>කුරුණෑගල දිස්ත්‍රික් පාර්ලිමේන්තු මන්ත්‍රීවරයෙක් ඔහු යටතේ සේවය කරන කාර්යාල කාර්ය සහායකවරුන්ගේ වැටුප් වංචාකාරී ලෙස ලබාගෙන ඇතැයි කියන සිද්ධියක් සම්බන්ධව කුරුණෑගල විශේෂ අපරාධ මෙහෙයුම් ඒකකය මගින් පරීක්ෂණයක් ආරම්භ කර තිබේ.මාස 18 ක කාලයක් ඔහු එම මූල්‍ය වංචාව සිදුකර ඇති බව කාර්යාල කාර්ය සේවකයා කළ පැමිණිල්ලක් මත එම පරීක්ෂණය ආරම්භ කර තිබේ.ඔහු මන්ත්‍රීවරයාගේ කාර්යය මණ්ඩලයේ සේවයට බැඳී තිබෙන්නේ 2010 අප්‍රේල් විසිතුන්වැනිදාය. මාස දහ අටකට පසු ඔහුට හදිසියේ ම ඔහුගේ සේවය නවතා ඇති බවටත් අර්ථ සාධක ලබා ගැනීමට පැමිණෙන ලෙසටත් ලිපියක් ලැබී තිබිණි.ඒතාක්කල් වැටුප් නොමැතිව සේවය කළ එම සේවකයා ඔහුට රජයෙන් වැටුපක් ගෙවා ඇති බව දැනගෙන තිබෙන්නේද එම ලිපිය ලැබුණපසුයි. ඔහුට වැටුපක් තවම රජයෙන් නොලැබෙන බව මන්ත්‍රීවරයා ඊට පෙර දන්වා තිබිණි.මාස 18ක කාලයක් තුළ ඔහුට මසකට රුපියල් දහ අට දහසක වැටුපක් ලැබී ඇත. එම මුදල සම්පූර්ණයෙන් ම මන්ත්‍රීවරයා විසින් වංචා කර ඇතැයි පැමිණිල්ලේ සඳහන් වෙයි. කුරුණෑගල ජ්‍යෙෂ්ඨ පොලිස් අධිකාරී වාස් ගුණවර්ධන මහතාගේ උපදෙස් මත විශේෂ අපරාධ මෙහෙයුම් ඒකකයේ ස්ථානාධිපති පොලිස් පරීක්ෂක ඉරෝෂ් විල්වලආරච්චි, සැරයන් ජයනාත් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n11122411</link>
    <topic>දකුණු දිග මුහුදු ප්‍රදේශවල තද සුළං</topic>
    <author>උදුලා පීරිස්</author>
    <content>දකුණු මුහුදු ප්‍රදේශවල දී වයඹ හෝ නිරිත දිග දිශාවෙන් පැයට කිලෝමීටර් 40 – 50 අතර වේගයෙකින් සුළං හමනු ඇතත් ඇතැම් අවස්ථාවල සුළගේ වේගය පැයට කිලෝමීටර් 60 – 70 දක්වා වේගවත් වනු ඇතැයි කාලගුණ විද්‍යා දෙපාර්තමේන්තුව කියයි.මේ නිසා නාවික හා ධීවර කටයුතුවලට නියලෙන්නන් ඒ සම්බන්ධයෙන් විමසිලිමත්ව කටයු;තු කරන ලෙස ද එම අමාත්‍යාංශය ඉල්ලා සිටී. දිවයින ආශ්‍රිතව පැවති වායුගෝලීය කැළඹිලි ස්වභාවය අඩු පීඩන ප්‍රදේශයක් දක්වා වර්ධනය වී ඇති බැවින් එය ශ්‍රී ලංකාව සහ අවට මුහුදු ප්‍රදේශවල කාලගුණ තත්ත්වයට බලපෑමක් ඇති කරන බව ද එම අමාත්‍යාංශය පෙන්වා දෙයි.මේ නිසා උතුරු, නැගෙනහිර, උතුරු මැද, ඌව, මධ්‍යම සහ දකුණු පළාත්වල දැනට පවතින වැසි සහිත කාලගුණ තත්ත්වය වැඩිවනු ඇතැයි ද කියයි. ඇතැම් ස්ථානවල මිලි මීටර් 100 ට වඩා වැඩි තද වැසි ද විටින් විට තරමක් තද සුළං තත්ත්වයක් ද ඇතිවිය හැකි යැයි කාලගුණ විද්‍යා දෙපාර්තමේන්තුව පවසන අතර බස්නාහිර සහ සබරගමුව පළාත්වල ද තැනින් තැන වැසි තත්ත්වයන් බලාපොරොත්තු විය හැකි බව ද කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=n11122413</link>
    <topic>නත්තල සමරන්න යන්නලංගමයෙන් බස් සේවා</topic>
    <author>ශීලා උඩුවර</author>
    <content>නත්තල් උත්සවය නිමිත්තෙන් කොළඹට පැමිණෙන හා කොළඹින් පිටත්ව යන ජනතාවගේ ගමන් පහසුව සඳහා මේ 26 වැනිදා දක්වා ශ්‍රී ලංගම විශේෂ බස් සේවා ආරම්භ කර ඇත.සාමාන්‍ය සේවාවලට අමතරව කොළඹ, ගම්පහ කළුතර හා සබරගමුව ප්‍රාදේශිකයන්ගෙන් බස් රථ 40 බැගින් ධාවනයට එක්කරන බව ලංගම සභාපති ඇම්. ඩී. බන්දුසේන මහතා කීය.මගී අවශ්‍යතාව අනුව මේ ප්‍රමාණය වැඩිකරන බවද සභාපතිවරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112241</link>
    <topic>බහරේන්හිදී මියගිය ශ්‍රී ලාංකික කතගේමරණය ගැන වැඩිදුර විභාගය පෙබ. 21</topic>
    <author>ගම්පහ සංචාරක - නිමල් ජයසිංහ</author>
    <content>බහරේන් හිදී පිළිස්සී මියගිය බවට තොරතුර අඟවා ශ්‍රී ලංකාවට ගෙනවිත් අමුණුගොඩ සුසාන භූමියේ මිහිදන් කළ එක් දරු මවකගේ මරණය සැක සහිත බව ඇගේ මව ප්‍රකාශ කළ බැවින්, එම කාන්තාවගේ මරණය පිළිබඳ අදාළ බහරේන් රෝහලෙන් වෛද්‍ය වාර්තාවක් ලබාගැනීම සඳහා බහරේන් හි ශ්‍රී ලංකා තානාපතිවරයාට නියෝග කළ ගම්පහ ප්‍රධාන මහේස්ත්‍රාත් මොහොමඩ් මැකී මහතා ඒ සඳහා වූ ලිපිය විදේශ කටයුතු අමාත්‍යාංශයට යවන ලෙස නියම කළේය.බහරේන් රටේදී තම සැමියා සමඟ එකට ජීවත්ව සිටියදී අමුණුගොඩ, වොෂින්තා තුෂාරි (37) නැමැති එක්දරු මවගේ මරණය සැක සහිත බවට කරන ලද පැමිණිල්ලක මත මේ විභාගය පැවැත්වේ.මරණ කාරියගේ මව වෙනුවෙන් අධිකරණයට කරුණු දැක්වූ නීතිඥ බර්නි අල්විස් මහත්මිය පැවසුවේ මරණ කාරියගේ පුරුෂයා අත්අඩංගුවට ගෙන හෝ මේ සිදුවීම හෙළිකර ගත හැකි බවය.මේ මරණය ගැන සැක බවට කරන ලද පැමිණිල්ලක් මත මෙයට පෙර වතාවකදී ගම්පහ වැඩබලන මහේස්ත්‍රාත් නිමල් රණසිංහ මහතා හමුවේ මෘතදේහය ගොඩට ගෙන පශ්චාත් මරණ පරීක්ෂණයක් පවත්වන මෙන් රාගම රෝහලේ අධිකරණ වෛද්‍ය නිලධාරියා වෙත නියෝග කොට තිබුණි.මේ නඩුව පිළිබඳ අදාළ වාර්තා ලබා ගන්නා තුරු නැවත විමසීම 2012 පෙබරවාරි 21 දිනට කල් තැබිණි. ගණේමුල්ල පොලිසිය කරුණු දැක්වීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112242</link>
    <topic>තොටවත්තට-අම්බලන්දූවටග්‍රාම නිලධාරීන් නෑ</topic>
    <author>අළුබෝමුල්ල සමූහ</author>
    <content>තොටවත්ත අම්බලන්දූව ග්‍රාමසේවා කොට්ඨාස දෙකේ දෙමළ මාධ්‍යයෙන් සේවය කළ ග්‍රාමසේවා නිලධාරීන් දෙදෙනා විශ්‍රාම ගොස් දැනට වසර හයකට ආසන්න කාලයක් ගතවී ඇතත් මෙතෙක් ඒ සඳහා නිලධාරීන් පත් නොකිරීම නිසා ප්‍රදේශවාසී ජනතාවට විවිධ දුෂ්කරතාවලට මුහුණ පෑමට සිදු වී ඇතැයි වාර්තාවේ.සතියකට එක් දිනක් මේ කොට්ඨාසයක වැඩ බැලීම සඳහා සිංහල මාධ්‍යයෙන් සේවය කරන ග්‍රාමසේවා නිලධාරියෙකු යොදා ඇතත් ප්‍රදේශවාසී ජනතාවට කිසිදු ප්‍රයෝජනයක් නොමැති බව ඔවුන් කියා සිටිති.ස්ථිර ග්‍රාමසේවා නිලධාරියකු මේ කොට්ඨාස දෙකට ලබාදෙන ලෙස ප්‍රාදේශීය ලේකම්වරයාටද කොපමණ දන්වා සිටියත් මෙතෙක් කිසිදු ප්‍රයෝජනයක් සිදු වී නොමැති බව ප්‍රදේ්ශවාසීහු කියා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112243</link>
    <topic>දිවුල්ගහ කනත්ත චම්පිකාරාමයේබිතු සිතුම් විනාශ මුඛයේ</topic>
    <author>වයඹ පළාත් සංචාරක සේන ඉදිරිසිංහ</author>
    <content>වසර 150 ක පමණ දිගු ඉතිහාසයක් ඇති කුරුණෑගල උඩවල්පොළ දිවුල්ගහ කනත්ත ශ්‍රී චම්පිකාරාම පුරාණ විහාරස්ථානයේ විහාරගෙයි ඉපැරැණි චිත්‍ර සහ බිතු සිතුවම් දුර්වර්ණ වී ඇතැයි එහි දායකයෝ පවසති.මෙහි බිත්තිද පුපුරා ගොස් ඇත.දුර්වර්ණ වී ඇති චිත්‍ර සහ බිතු සිතුවම් ඇතුළු පුපුරා ගොස් ඇති බිත්තිය ප්‍රතිසංස්කරණය කර දෙන මෙන් දායකයෝ අදාළ වගකිවයුත්තන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112244</link>
    <topic>කොටිකාවත්ත-මුල්ලේරියාව ආදාහනාගාරවල ගාස්තු වැඩි කිරීම පිළිබඳ විපක්ෂයේ විරෝධය</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>කොටිකාවත්ත-මුල්ලේරියාව ප්‍රාදේශීය සභාවේ සුසාන භූමි ආදාහනාගාරවල සිරුරු දැවීම සඳහා වන ගාස්තුව වැඩි කිරීම ගැනත් ආබාධිත පිරිස් එහි සේවයේ යොදවා තිබීම ගැනත් එම සභා විපක්ෂ මන්ත්‍රීවරු විරෝධය පළ කරති.ආදාහන ගාස්තුව ප්‍රදේශය තුළ පදිංචිකරුන් සඳහා වූ රුපියල් 3000 මුදල රුපියල් 3500 දක්වාත් ප්‍රදේශයෙන් පිටත අය සඳහා වන රුපියල් 3500 මුදල රුපියල් 4000 දක්වාත් වැඩිකර තිබේ.මේවායේ ආබාධිත පිරිස් සේවයේ යොදවා තිබීම ගැනද විරෝධය දක්වන කමල් ජයකොඩි මහතා ඇතුළු මන්ත්‍රීවරු මේ තත්ත්වය නිසා ඥාතීන් අසීරුතාවට පත්වන බවද පෙන්වා දෙති.ආබාධිත කීප දෙනෙකු ද සේවයේ යෙදවීම සිදු වී ඇත්තේ රජයේ පොදු චක්‍රලේඛය අනුව බවද ඔවුන් කීපදෙනකු සභා සේවකයන් ලෙස බඳවා ගැනීම රජයේ පිළිගත් ප්‍රතිපත්තිය බවද සභාපති ප්‍රසන්න සෝලංගආරච්චි මහතා කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112245</link>
    <topic>කෑගල්ලේ දැරියකට අතවර කළ අය වසර දහයක් හිරේ</topic>
    <author>මාවනැල්ල සමූහ පී. සෙනෙවිරත්න</author>
    <content>තමාට විරුද්ධව නගා ඇති චෝදනාවට නීතියානුකූලව වසර විස්සක බරපතළ වැඩ ඇතිව සිර දඬුවමක් ලබා දෙන්නට ඉඩ කඩ තිබෙනවා. එහෙත් තමාගේ වයස අවුරුදු 66ක් වන නිසා වසර දහයක සිර දඬුවමක් හා රුපියල් පනස් දහසක වන්දියක් දැරියට ලබා දෙන ලෙසට නියම කැර සිටින්නෙමි යි කෑගල්ල දිසා මහාධිකරණ විනිසුරුවරයා දැරියකට අතවර කළ බවට චෝදනා ලැබූ අයකුට දඬුවම් නියම කරමින් විවෘත අධිකරණය හමුවේ සඳහන් කළේය.2004 ජනවාරි 14 වැනි දින හෝ ඊට ආසන්න දිනෙකදී පහලකන්ද ගම්මානයේදී දැරියක් ලිංගික අපයෝජනයට ලක් කර ඇති බවට නීතිපතිවරයා විසින් චෝදනා නගා පවරා තිබූ නඩුවක් කෑගල්ල දිසා මහාධිකරණය හමුවේදී විභාග කළ විනිසුරු කේ. එච්. සුමිත්‍රපාල මහතා එසේ සඳහන් කළ අතර චුදිතට විරුද්ධව පෙර වැරදි වාර්තා වී නොමැති තත්ත්වය ද සැලකිල්ලට ගෙන මේ දඬුවම ලබා දෙනු ලබන වගද නියම කළ වන්දිය නොගෙවන්නේ නම් ඊට දඬුවම් ලෙසට කලින් ප්‍රකාශ කළ දඬුවමට අමතරව තවත් එක් අවුරුදු සිර දඬුවමක් ලබා දෙන්නට නියම කර සිටින වගද පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112246</link>
    <topic>ගම්පහ කුමාරතුංග මාවතේ සංවර්ධන වැඩ අතරමඟ</topic>
    <author>යක්කල විශේෂ – රුවන් සමන්ත</author>
    <content>ගම්පහ මහ නගර සභා බලප්‍රදේශයට අයත් පහළගම හා කුමාරතුංග මාවතේ මාර්ග සංවර්ධන කටයුතු කලක පටන් ඇනහිට ඇති බව ප්‍රදේශවාසීහු පවසති.  මේ මාර්ගය අලුතින් කාපට් කිරීම සඳහා මාර්ගය දෙපස පිහිටි තාප්ප කඩා ඉවත් කරන ලද අතර, කාපට් යෙදීම සඳහා අවශ්‍ය කරන ගල් ආදිය පසුගිය පළාත් පාලන මැතිවරණයට පෙර ගෙනවිත් මාර්ගය දෙපස ගොඩගසා ඇති බව ද ඔව්හු පවසති.මාර්ගය දෙපස ගොඩගසා ඇති එම කළුගල් නිසා මාර්ගයේ ගමන් කිරීම ද අසීරු තත්ත්වයකට පත්ව ඇති බව පෙන්වා දෙන ජනතාව, මේ මාර්ගය කාපට් කිරීමට අවශ්‍ය කටයුතු කර දෙන ලෙස අදාළ බලධාරීන්ගෙන් ඉල්ලා සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112247</link>
    <topic>ඩෙංගු මදුරුවන් බෝවීම ඉඩහළවටිනාපහ දෙදෙනකුට දඩ</topic>
    <author>මිනුවන්ගොඩ සමූහ සිරිසේන අත්තනායක</author>
    <content>ඩෙංගු මදුරුවන් බෝවන අයුරින් ගෙවතු අපිරිසුදුව තබාගෙන සිටි වටිනාපහ ප්‍රදේශයේ දෙදෙනකුට රු. 2500 බැගින් පන්දහසක දඩ මුදලක් ගෙවන ලෙසට මිනුවන්ගොඩ මහේස්ත්‍රාත් ඛේමා ස්වර්ණාධිපති මහත්මිය නියෝග කළාය.චූදිතයන් අධිකරණයට ඉදිරිපත් කරන ලද්දේ දෙවලපොළ මහජන සෞඛ්‍ය පරීක්ෂක අරුණ රන්දෙණිය මහතා විසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112248</link>
    <topic>අට වසරක් විභාග වූ මිනීමැරුම් නඩුවකචූදිතට තිස් වසරකට අත්හිටවූ සිර දඬුවම්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>අවුරුදු අටක් අධිකරණයේ දිග හැරෙමින් තිබු මිනීමැරුම් නඩුවක විත්තිකරු වසර දෙකක සිර දඬුවමකට යටත් කළ කුරුණෑගල මහාධිකරණ විනිසුරුවරයා එම සිර දඬුවම වසර 30 කට අත්හිටුවන ලදී.එයට අමතරව මිය ගිය අයගේ බිරියට රුපියල් ලක්ෂයක වන්දියක් සමග රුපියල් 1000 ක දඩයක්ද නියම කරන ලදී.දඩ මුදල් නොගෙව්වොත් තවත් වසරකින් සිර දඬුවම් දීර්ඝ කරන බව කී විනිසුරුවරයා පණ බේරා දුන් නීතිඥ මහතාට පින් දෙන ලෙසට විත්තිකරුට කියා සිටියේය. 2003 / 10 / 11 දින හෝ ඊට ආසන්න දිනයකදී නිකවැරටිය වාගොල්ලේ නන්ද ඒකනායක නමැති 65 හැවිරිදි දරු තිදෙනකුගේ පියෙක් උල් ආයුධයකින් ඇන මරා දෑමීයැයි ජයතිලක බණ්ඩා නමැති 25 හැවිරිදි තරුණයෙක් මේ නඩුවෙන් චෝදනා ලැබ සිටියේය.රජයේ නීතිඥ උදාර කරුණාතිලක මහතාගේ දේශනයට සවන් දෙමින් සිටි විනිසුරුවරයා අවුරුදු 30කට අත් දෙක තබමු නේදැයි රජයේ නීතිඥවරයා ගෙන් ඇසීය.නීතිඥ චරිත ජයවර්ධන මහතා විත්තිකරු වෙනුවෙන් පෙනී සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r1112249</link>
    <topic>දුකට පිහිටක් සොයා දේවාලයකට ගියරූමත් කාන්තාවකට කපුවාගෙන් අයුතු බලපෑම්</topic>
    <author>මාතර දිස්ත්‍රික් සමූහ ඩබ්ලිව්. කේ. උපසේන</author>
    <content>පුරාණ රජමහා විහාරස්ථායක කපුමහතකු විසින් තම රාජකාරී කරන දේවාලයේ ඇති රහස් කුටියට රාත්‍රි කාලයේ අසල්වැසි කාන්තාවක් කැඳවාගෙන යාමේ සිද්ධියක් නිසා එම කපුවා කපෝතිවීමේ පුවතක් මාතර දිස්ත්‍රික්කයෙන් වාර්තා වෙයි.එම විහාරස්ථානය කීර්තිමත් ඉතිහාසයකට හිමිකම් කියන පින්බිමකි. දැඩි ආත්ම ශක්තියකින් හා ඉමහත් ශාසනික හැඟීමකින් යුතු නාහිමි නමක් මෙහි අධිපති පදවිය හෙබවූහ.උන් වහන්සේ ප්‍රදේශයේ මහා සංඝරත්නය සමගින් බොදු ජනතාව සහ අන්‍යාගමිකයන් සමග සහයෝගයෙන් කටයුතු කරති. මේ නිසාම උන් වහන්සේ ප්‍රදේශවාසීන්ගේ සහාය ඇතිව දිනපතා ගිලන්පස බුද්ධ පූජා මල් පූජා සහ සුමධුර ධර්ම දේශනා එම විහාරස්ථානයේ පවත්වති.මේ අතර එම ගමේ දහවලට වඩු වැඩ කරන සවසට පන්සලේ දේවාලයට විත් කපුකම් කරන තරුණ කපු මහත්තයෙක් එම විහාරස්ථානයේ සිටියේය.සෙත්කවි කීමට අමතරව දෙහි කැපීම් වතුර මැතිරීම් යන්ත්‍ර බැඳීම් කොඩිවින කැපීම් ද ඔහු විසින් සිදු කර ගෙන ගියේය. එක්දිනක් ගමේ කාන්තාවක් එහි පැමිණ කපු මහතා හමුවී තමන්ගේ නිවෙසට කවුරුන් හෝ කොඩිවිනයක් කර ඇති බවත් එය කපා ඉවත් කළ හොත් ඉල්ලන මුදලක් දීමට තමා සූදානම් බවත් කීවාය.ඇය සුන්දර රූ සපුවකින් යුතු කාන්තාවක් බව වටහාගත් කපු මහතා ‘හොඳයි මම ඒ කොඩිවිනය කපන්නම්. ඊට පස්සේ මුදල් ලබාගන්න බැරිය.එයට අවශ්‍ය බඩු තුන්ඩුව ලියා ගන්න ඕනෑ. අදනම් දේවාලයේ සෙනග අඩුයි. ඒ අය ගියාම බඩු තුන්ඩුව ගෙනියන්න ඉන්න’ යැයි කියා ඔහු දේවාලයේ ඉතිරිව ඇති වැඩ කොටස කරගෙන ගියේය.රාත්‍රි 8.00 වන විට දේවාලයේ වැඩ අවසන් විය. ඊළඟට කපු මහතා කතා කළේ වින කැපීමට ඇති බඩු තුණ්ඩුව ලබා ගැනීමට පැමිණි අය දේවාලය ඇතුලට එන ලෙසටය. එම අවස්ථාවේ දේවාලයේ සිටියේ කපු මහතා පමණක් බව එහි ගිය ඇයට තේරිණි. ඇය ආපසු යාමට හැරෙනවාත් සමග කපුවා ඊට ඉස්සර විය.මේ අතර දේවාලයේ වැඩ අවසන් වී ඇති බැවින් එහි යතුර ගෙන යාමට ශිෂ්‍ය හිමි නමක් එහි පැමිණියේය. කපු මහතා එහි නොසිටි බැවින් ශිෂ්‍ය හිමිනම දේවාලයේ යම් තම් වසා තැබූ දොර හැර බැලුවේය. එවිට දැක ගන්නට ලැබුණේ ඇඟ කිලිපොලන දර්ශනයකි.දේවාලය ඇතුලට යන්නට කිසිවකුට අවසර ලබාදී නැති බවත් කපුවාගේ කැමැත්තෙන්ම කාන්තාව දේවාලය ඇතුළට ගෙන ඇති බවත් වටහාගත් ශිෂ්‍ය හිමිනම කපුවාට බැණ වදිමින් තමන් දුටු සියල්ල නායක ස්වාමීන් වහන්සේට සැලකර සිටියහ.උන් වහන්සේ දේවාලය වසා තවත් ඉබි යතුරක් ඊට දමා එහි යතුර තමන් ළඟ තබා ගත්හ. කපුවා කපෝතිවී දේවාලය තාවකාලිකව වැසී ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=r11122410</link>
    <topic>තලංගම ඩිපෝවේ රියැදුරු සංඛ්‍යාව ප්‍රමාණවත් නෑ: බස් 28ක් දිනපතා ධාවනය නැවතිලා</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>ලංකා ගමනා ගමන මණ්ඩලයට අයත් තලංගම ඩිපෝව, රජයට බරක් නොවී තමන් සතු බස් ප්‍රමාණය ධාවනයට යොදවමින් මහජනයට හා පාසල් සිසුන්ට උපරිම සේවාවක් ලබාදීමට හැකිවී ඇති බව, එහි ඩිපෝ කළමනාකරු පේ‍්‍රමරත්න කොතලාවල මහතා කීය.බස් රථ 100ක් පමණ ධාවනයට යෙදවීමට හැකියාව ඇති නමුත්, බස් රියැදුරන්ගේ හිඟකම නිසා දැනට බස් රථ 72ක් පමණක් ධාවනයට යෙදවීමට සිදුව ඇත.තවමත් පාසල් බස් රථ සේවාව ගමන් වාර 14ක් සඳහා යොදවා ඇත.පෙරපරිදිම නුවර, හැටන්, බදුල්ල හා මන්නාරම දක්වා බස් රථ දෛනික ධාවන සේවයේ යොදවා ඇති අතර, කාර්යාල සේවාවන් සඳහාද බස් රථ විශාල ප්‍රමාණයක් යොදවා ඇත.සෑම දිනකම අලුයම 3 සිට සමහර බස් රථ සේවාවන් සේවයට යොදවා ඇති අතර, අන්තිම බස් රථය රාත්‍රී 12ට ඒ ඒ ගමනාන්තවල නවත්වා තැබීමට ද සිදුවේ.උපරිම ආදායමක් ලබාගැනීමේ ක්‍රමවේදයක් ක්‍රියාත්මක කිරීම නිසා දිනකට ඉලක්ක ආදායම් ඉක්මවන සේවකයන්ට ප්‍රසාද දීමනාව ගෙවීමට තම ඩිපෝව ක්‍රියාකරන බවද කොතලාවල මහතා වැඩිදුරටත් කියා සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112241</link>
    <topic>උපාලි ධර්මදාස දර්ශනයක් ඇති පාලකයෙක් ලෙස පිළිගන්නවා</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් සභාපති නතතුරට ඉදිරිපත්ව සිටින උපාලි ධර්මදාස මහතා ක්‍රිකට් පරිපාලනය පිළිබඳ දර්ශනයක් ඇති, ක්‍රීඩාවට වරදක් නොකරන දක්ෂ පරිපාලකයකු ලෙස තම කණ්ඩායම පිළිගන්නේ යැයි උප සභාපති තනතුරට නාම යෝජනා භාරදුන් මොහාන් ද සිල්වා මහතා පවසයි.ශ්‍රී ලංකා ක්‍රිකට් හිටපු සභාපතිවරයෙකු වූ ඒ මහතා එලෙස පැවැසුවේ සී.සී.සී. ක්‍රීඩාගාරයේ පෙරේදා පැවැති මාධ්‍ය හමුවකදීය. ශ්‍රී ලංකා ක්‍රිකට් සභාපති ලෙස උපාලි ධර්මදාස මහතා පත්වනු ඇතැයි ද ඔහු සමග වැඩ කිරීම පහසුවන බවද සිල්වා මහතා විශ්වාසය පළ කළේය.“ක්‍රිකට් නිලවරණයට නාමයෝජනා ලබා දුන් දිනයේ සිට විවිධ කට කතා පැතිරෙනවා. රජයේ බලපෑම් ඇති බවට ඇතැම් අය කටකතා පතුරනවා. ඒ සියල්ල අසත්‍යයි. ක්‍රීඩා ඇමැතිවරයා සමග අප සාකච්ඡා කළා. ඉතාම යහපත් ප්‍රතිචාර අමාත්‍යතුමා අපට පළ කළා” සිල්වා මහතා පැවැසීය.ශ්‍රී ලංකා ක්‍රිකට් ආයතනය ක්‍රීඩා සමාජවලට වගකිවයුතු හෙයින් වත්මන් මුල්‍ය ප්‍රශ්න පිළිබඳ විමසීම ක්‍රීඩා සමාජවලට අයත් කරුණක් බව ද ඒ මහතා අවධාරණය කළේය.ශ්‍රී ලංකා ක්‍රිකට් නිලවරණයට මෙවර තරග කරන ජයන්ත පරණාතල, මයිකල් සොයිසා, අර්වින් ජයවර්ධන, ගිහාන් වීරසිංහ හා හෂාන් තිලකරත්න යන මහත්වරු ඇතුළු පිරිසක් මේ මාධ්‍ය හමුවට එක්ව සිටියහ.ඔවුහු නිලවරණයට ඉදිරිපත්වීමට හේතු හා ඉදිරි වැඩපිළිවෙළ මේ මාධ්‍ය හමුවේදී හෙළි කළහ.විනිවිද භාවයෙන් යුතු ක්‍රිකට් පරිපාලනය, ජාතික ක්‍රිකට් ක්‍රීඩකයන්ට හා පරිපාලකයන්ට ආචාර ධර්ම පද්ධතියක් සැකසීම ඇතුළු අංශ ගණනාවක් යටතේ ඉදිරි වැඩ පිළිවෙළ සකසා තිබුණි.ක්‍රිකට් නාමයෝජනා කිහිපයක් නිත්‍යානුකූල නොවන බවට ගොනු කළ විරෝධතාවට ක්‍රීඩා අමාත්‍යාංශයෙන් යහපත් ප්‍රතිචාරයක් නොලැබුණහොත් නීතිමය පියවර ගන්නා බව නියෝජ්‍ය ලේකම් තනතුරට තරග කරන අර්වින් ජයවර්ධන මහතා පැවැසීය.“නිලවරණය පැවැත්වීමෙන් අනතුරුව නීතිමය කටයුතුවලට යෑමට බාධාවක් නෑ” ජයවර්ධන මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112242</link>
    <topic>මාතර ක්‍රිකට් සංගමයෙන්නවලෝක ක්‍රීඩාංගණයට කුඩම්මාගේ සැලකිලි</topic>
    <author>පි‍්‍රයාන් ද සිල්වා මාතර ක්‍රීඩා</author>
    <content>මාතර නගරයට අලාබහානි සිදුකරමින් පසුගියදා හමා ගිය දැඩි සුළගෙන් උයන්වත්තේ පිහිටි නවලෝක ක්‍රීඩාගාරයෙහි වහලයට දැඩි අලාභ හානි සිදුවිය. මේ දිනවල පවතින වර්ෂාව හේතුවෙන්, වහලය ගැලවී ගිය ස්ථානවලින් ක්‍රීඩාගාරයට ඇද හැලෙන ජල කඳ හේතුවෙන් ද ක්‍රීඩාගාරයේ අභ්‍යන්තර ය ද විනාශ වෙමින් පවති.නවලෝක සමූහ ව්‍යාපාරයේ නිර්මාතෘ නැසීගිය දේශමාන්‍ය එච්.කේ. ධර්මදාස මහතා මේ ක්‍රීඩාගාරය මාතර දිස්ත්‍රික්ක ක්‍රිකට් සංගමයට කළ පරිත්‍යාගයකි.ශ්‍රී ලංකා ක්‍රිකට් ආයතනය මාර්තු මස පැවැති 111 වැනි නිල්මහ සටනට මේ ක්‍රීඩාගාරය පිළිසකර කර දුනි. අවම වශයෙන් හෝ මේ ක්‍රීඩාගාරය පිළිසකර කර ගැනීමට මාතර දිස්ත්‍රික් ක්‍රිකට් සංගමය සතුව අරමුදල් ඇතත් එම මුදල් වියදම් කිරීමට නිලධාරීන් පසු බට වී සිටිති. මාතර දිස්ත්‍රික්කයේ පාසල්, ඔවුන්ගේ 19න් පහළ ක්‍රිකට් තරග පවත්වන්නේ මේ ක්‍රීඩාංගණයේය. මේ ක්‍රීඩාගාරය ක්‍රීඩකයන්ටත් පේ‍්‍රක්ෂකයන්ටත් අත්‍යවශ්‍ය එකකි. නවලෝක ක්‍රීඩාගාරය කඩිනමින් අළුත්වැඩියා නොකිරීම එය අභාවයට ඇද දැමීමකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112243</link>
    <topic>දොළොස්වැනි වරටත් ගයාත්‍රී නෙට්බෝල් රැජන වෙයි</topic>
    <author>ප්‍රින්ස් ගුණසේකර</author>
    <content>ජාතික නෙට්බෝල් තරගාවලියේ ‘නෙට්බෝල් රැජන’ කිරැළ දිනාගත් ගයාත්‍රී ලංකාතිලක එලෙස සම්මානයට පාත්‍රවූ දොළොස්වැනි අවස්ථාව විය.වසර 1996 සිට මේ දක්වා සහභාගී වූ ප්‍රධානතම නෙට්බෝල් තරගවලදි ‘නෙට්බෝල් රැජන’ සම්මානය වැඩිම වාර ගණනක් දිනාගත් ක්‍රිඩිකාවන් අතලොස්ස අතරේ ගායත්‍රී ඉදිරියෙන්ම සිටින ක්‍රීඩිකාවකි.හැටන් නැෂනල් බැංකු පිල නියෝජනය කරන ඇය අවසන් තරගයේදී සෙලාන් බැංකු පිලට එරෙහිව දැක්වූ දක්ෂතා බොහෝ දෙනාගේ ඇගැයීමට ලක්වූ අතර අවසන් පූර්ව තරගයේදී ශ්‍රී ලංකා පොලිස් ක්‍රීඩා සමාජයට හා අර්ධ අවසන් වටයේදී ගාල්ල දිස්ත්‍රික් පිලට එරෙහිව ජය වාර්තා කිරීමට ද දායක වූවාය. කළුතර බාලිකාවෙන් බිහිවූ සුපිරි ක්‍රීඩිකාවක් ලෙස ඉතිහාසයට එක්වූ ගයාත්‍රි ලංකාතිලක ශ්‍රී ලංකා පාසල් නෙට්බෝල් පිලට එක්වී 1996 දී ඔස්ට්‍රේලියාවේ සංචාරය කළාය.එතැන් සිට මේ දක්වා ශි‍්‍ර ලංකා නෙට්බෝල් පිල නියෝජනය කළ ඇය 2004දී හා 2007දී ශ්‍රී ලංකා නෙට්බෝල් නායිකාව ද වූවාය.පසුගියදා එංගලන්ත නෙට්බෝල් ක්‍රීඩා සමාජ සූරතාවලියට ක්‍රීඩා කළ ඇය ඉදිරි කාලයේදීත් ශ්‍රී ලංකා නෙට්බෝල් පිලට එක්වී රටට ගෞරවයක් අත්කර දෙන බව පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112244</link>
    <topic>චැම්පියන් ලීග් පාපන්දු තරගාවලියේදීරත්නම් - යුද මුල් තැන ගන්න සටනක</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු සම්මේලනය මෙහෙයවන අන්තර් ක්‍රීඩා සමාජ ඩයලොග් චැම්පියන් ලීග් ප්‍රධානතම පාපන්දු තරගාවලියේ මෙතෙක් නිමාවූ තරග 72කින් රත්නම් ක්‍රීඩා සමාජය ලකුණු 26ක් ලබා ඉදිරියෙන් සිටින අතර ශ්‍රී ලංකා යුද හමුදාව ලකුණු 25ක් ලබා දෙවැනි ස්ථානයේ පසුවේ. රත්නම් හා යුද හමුදාව අතර ලකුණක පරතරයක් ඇති හෙයින් තරගාවලියේ උණුසුම ඉදිරි තරගවලදී වැඩිවී තිබේ.රත්නම් හා යුද හමුදාව අතර පැවැති තරග දෙකේදී දෙපිල තරගය බැගින් ජය වාර්තා කිරීමට සමත්විය. සිටි ලීග් පිටියේ පැවැති තරගයේදී යුද හමුදාව ගෝල් 1-0කින් ජය ලැබු අතර රත්නපුරයේ පැවැති තරගයෙන් ගෝල් 2-0ක ජයක් රත්නම් පිලට හිමිවිය.චැම්පියන් ලීග් ලකුණු සටහනේ පෙරමුණේ සිටින රත්නම් පිල තරග 13කදී ජයග්‍රහණ 8ක් පරාජ 3ක් හා ජය පරාජයෙන් තොරව තරග 2ක් නිමා කළේය. යුද හමුදාව තරග 13කදී ජයග්‍රහණ 7ක් පරාජ 2ක් හා ජය පරාජයෙන් තොරව තරග 2ක් නිමා කළේය.ත්නම් තරග 13කදි ගෝල් 15ක් ද යුද හමුදාව ගෝල් 14ක් ලබා ඇත.ගුවන් හමුදා කණ්ඩායම තරග 13කදි ජයග්‍රහණ 5ක් පරාජ 2ක් හා ජය පරාජයෙන් තොරව තරග 6ක් නිමා කර තෙවැනි ස්ථානයට පත්විය.මෙවර තරගාවලියේදී සිවුවැනි ස්ථානයට පත්වීමට සෝන්ඩර්ස් පිල සමත්වි සිටී.පසුගිය වසරට වඩා සාර්ථක තරග රටාවකට පිවිසි සෝන්ඩර්ස් පිල තරග 13කදී ජයග්‍රහණ 4ක් වාර්තා කළ අතර තරගයකින් පරාජය විය.සෝන්ඩර්ස් ක්‍රීඩා සාමාජය තරග 8ක් ජය පරාජයෙන් තොරව නිමා කිරීමට සමත්වීම කැපී පෙනේ. රිනවුන් 5වැනි ස්ථානයටත්, දොන් බොස්කො 6 වැනි ස්ථානයේ සිටිති.චැම්පියන් ලීග් පාපන්දු තරගාවලියේ ඉදිරි තරග මේ මස 28වැනිදා ආරම්භවන අතර ලබන වසරේ පෙබරවාරි මාසයේදී තරගාවලිය නිමාවට පත්වේ.අවසන් වරට නිමාවූ තරග ප්‍රතිඵලදොන් බොස්කෝ ගෝල් 2, පොලිස් ක්‍රීඩා සමාජය ගෝල් 2යිගුවන් හමුදාව ගෝල් 3, බ්ලුස්ටාර් ගෝල් 1යියුද හමුදාව - රිනවුන් ගෝල් වාර්තා නොවී ජය පරාජයෙන් තොරයි.රත්නම් – නාවික ගෝල් වාර්තා නොවී ජය පරාජයෙන් තොරයි.නිව් යංග්ස් ගෝල් 1 සෝන්ඩර්ස් ගෝල් 1 යි.සිවිල් ආරක්ෂක පිල ගෝල් 3 – ජාවාලේන් ගෝල් 1යි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112245</link>
    <topic>පරගස්තොට සුහද ක්‍රිකට් තරගය හෙට</topic>
    <author/>
    <content>බණ්ඩාරගම පරගස්තොට ඇක්ටිව් ක්‍රීඩා සමාජය සංවිධාන කරනු ලබන සුහද ක්‍රිකට් තරගය හෙට (25) බණ්ඩාරගම පරගස්තොට විද්‍යාලෝක විද්‍යාලයීය ක්‍රීඩාංගණයේදී පැවැත්වේ.මෙදින පරගස්තොට ඇක්ටිව් ක්‍රීඩා සමාජීය කණ්ඩායම හා පරගස්තොට කූල් කණ්ඩායම් තරග වදින අතර ජයග්‍රාහි කණ්ඩායමට සුහද ක්‍රිකට් කුසලානය සමගින් මුදලින් ත්‍යාග පිරිනැමේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112246</link>
    <topic>ඇලබඩගම ක්‍රිකට් අද</topic>
    <author/>
    <content>පන්නල - ඇලබඩගම සුරේ ටැලන්ට් ක්‍රීඩා සමාජය සංවිධානය කරනු ලබන සය සාමාජික ක්‍රිකට් තරගාවලිය අද (24) ඇලබඩගම සිංහල විදුහල් ක්‍රීඩා පිටියේදී පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112247</link>
    <topic>ක්‍රීඩා අමාත්‍යාංශයක්‍රීඩාවේ සංවර්ධනය වෙනුවෙන්රු: මිලියන 700ක් වැය කරයි</topic>
    <author/>
    <content>මහින්ද චින්තන ඉදිරි දැක්ම යටතේ ක්‍රීඩාව ගමට ගෙන යාමේ අරමුණින් ග්‍රාම්‍ය මට්ටමේ සිට ක්‍රීඩා යටිතල පහසුකම් සංවර්ධනය කර ගම්බද දක්ෂ ක්‍රීඩක ක්‍රීඩිකාවන් පිරිසක් ජාතික හා ජාත්‍යන්තර මට්ටම දක්වා ගෙන යාම සඳහා ක්‍රීඩා අමාත්‍යාංශය පසුගිය වසරේ රු. මිලියන 700 වියදමින් දිවයිනේ පාසල් ක්‍රීඩාංගණ 52ක් සංවර්ධනය කර ඇත.තෝලන්ගමුව ඩඩ්ලි සේනානායක මධ්‍ය මහා විද්‍යාලයේ ක්‍රීඩාංගණය, කෑගලු මහා විද්‍යාලීය ක්‍රීඩාංගණය, දික්වැල්ල විජිත මහා විද්‍යාලයේ ක්‍රීඩාංගණය, හම්බන්තොට රුහුණු විජයබා මධ්‍ය මහා විද්‍යාලීය ක්‍රීඩාංගණය, මහාමායා බාලිකා විද්‍යාලීය ක්‍රීඩාංගණය, තර්ස්ටන් රග්බි විද්‍යාලීය ක්‍රීඩාංගණය, කොලමුණේ මෛත්‍රී ක්‍රීඩා සමාජයේ ක්‍රීඩාංගණය, මඩකළපුව මධ්‍ය මහා විද්‍යාලීය ක්‍රීඩාංගණය, පොරමඩුල්ල විද්‍යාලීය ක්‍රීඩාංගණය, මහනුවර විද්‍යාර්ථ විද්‍යාලීය ක්‍රීඩාංගණය, කුරුඳුවත්ත රාජකීය විද්‍යාල ක්‍රීඩාංගණය, පැල්මඩුල්ල ගන්කන්ද මහා විද්‍යාල ක්‍රීඩාංගණය, වැලිගම සේනානායක විද්‍යාලීය ක්‍රීඩාංගණය, බෙලිඅත්ත ඩී. ඒ. රාජපක්‍ෂ ක්‍රීඩාංගණය, ධර්මාලෝක මධ්‍ය මහා විද්‍යාලීය ක්‍රීඩාංගණය, බණ්ඩාරවත්ත පරාක්‍රම විද්‍යාල ක්‍රීඩාංගණය, වැල්ලවාය කුමාරදාස මහා විද්‍යාලීය ක්‍රීඩාංගණය, බුත්තල දුටුගැමුණු මහා විද්‍යාලීය ක්‍රීඩාංගණය, මාලිගාහේන මහා විද්‍යාලීය ක්‍රීඩාංගණය, සෙවණගල මහා විද්‍යාලීය ක්‍රීඩාංගණය යන ක්‍රීඩාංගණ මෙන්ම නිට්ටඹුව මහජන ක්‍රීඩාංගණය, කුරුඳුවත්ත මහජන ක්‍රීඩාංගණය, තණමල්විල මහජන ක්‍රීඩාංගණය, මොනරාගල මහජන ක්‍රීඩාංගණය, මැදගම මහජන ක්‍රීඩාංගණය, රංජිත් මද්දුම බණ්ඩාර මහජන ක්‍රීඩාංගණය, නිල්දණ්ඩාහින්න මහජන ක්‍රීඩාංගණය, පදවිය මහජන ක්‍රීඩාංගණය, කැබිතිගොල්ලෑව මහජන ක්‍රීඩාංගණය, නැනුප 279 තුලාන 9 ඇළ පාර ක්‍රීඩාංගණය හා මාවතගම දිවා රාත්‍රී වොලිබෝල් පිටිය යන මහජන ක්‍රීඩාංගණද ඉදි කිරීමට ප්‍රතිපාදන ලබාදී ඇතැයි ක්‍රීඩා අමාත්‍යාංශය නිවේදනයක් නිකුත් කරමින් කියා සිටියි.එමෙන්ම ශාන්ත ජෝසප් ක්‍රීඩාංගණය, තෙල්දෙණිය ක්‍රීඩාංගණය, මැල්ෆට්වත්ත ක්‍රීඩාංගණය, කළුගල්වත්ත ක්‍රීඩාංගණය, ග්‍රෝහිල් ක්‍රීඩාංගණය, සෙටර්ලම්බර්ග් ක්‍රීඩාංගණය, නාගස්තැන්න ක්‍රීඩාංගණය යන ක්‍රීඩාංගණවල වැඩිදියුණු කිරීමටද ප්‍රතිපාදන වෙන් කර ඇතැයිද එම නිවේදනයේ වැඩිදුරටත් සඳහන් වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112248</link>
    <topic>‘ටොප් ටෙන් 2011’ කායවර්ධන තරගයඅද හොරණ නගර සභා ශාලාවේදී</topic>
    <author/>
    <content>ශ්‍රී ලංකා කාය වර්ධන හා ශාරීරික යෝග්‍යතා සම්මේලනයේ අධීක්ෂණය යටතේ හොරණ ‘මෙගා පවර්’ ක්‍රීඩා සමාජය සංවිධානය කරන ‘ටොප් ටෙන් 2011’ කායවර්ධන තරගය කළුතර දිස්ත්‍රික් පාර්ලිමේන්තු මන්ත්‍රී විදුර වික්‍රමනායක මහතාගේ ප්‍රධානත්වයෙන් අද (24) සවස 4.00 ට හොරණ නගර සභා ශාලාවේදී පැවැත්වේ.ජයග්‍රාහකයාට රුපියල් 25000 ක් සමග වටිනා කුසලානයක්ද දෙවැනි ස්ථානය සඳහා රුපියල් 15000 ක් සමග කුසලානයක්ද තෙවැනි ස්ථානය සඳහා රුපියල් 10000 ක් සමග කුසලානයක්ද පිරිනැමෙන බව සංවිධායකයෝ පවසති. සිවුවැනි ස්ථානයේ සිට දහවැනි ස්ථානය දක්වා කුසලාන හා සහතික පත් පිරිනැමීමට නියමිතය. එදින පෙරවරු 8.00 ට මූලික තරග පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s1112249</link>
    <topic>මාතලේ දිස්ත්‍රික් වොලිබෝල් සූරතාවයටවත්ත වීර පැරකුම් පිලට</topic>
    <author>අසෝක හිඳගොඩ මාතලේ දිසා විශේෂ</author>
    <content>ගාමිණි නන්දසේන අනුස්මරණ අභියෝගතා කුසලාන මාතලේ දිස්ත්‍රික් අවුරුදු 21න් පහළ පිරිමි වොලිබෝල් තරගාවලියේදී සූරතාව හිමිකර ගැනීමට යටවත්ත වීර පැරකුම් ක්‍රීඩා සමාජය පිල සමත්විය.මේ තරගාවලිය තෙවන වරටත් පසුගියදා මාතලේ බර්නාඩ් අළුවිහාරේ ක්‍රීඩාංගණයේදී පැවැත්විණි. ක්‍රීඩා නිලධාරියෙකු හා පුහුණුකරුවෙකු ලෙස මාතලේ දිසාවට අමිල සේවයක් සිදුකළ අභාවප්‍රාප්ත ගාමිණි නන්දසේන මහතා සමරමින් ඒ මහතාගේ ගුරුහරුකම් ලැබූ ක්‍රීඩක ක්‍රීඩිකාවන්ගෙන් සැදුම්ලත් ගුණසමරු කමිටුව මගින් වාර්ෂිකව මේ තරගාවලිය සංවිධාන කෙරේ.අවසන් තරගයේදී වේරගම සුපර් ෂයින් පිල පරදා වට 3-2ක ජයක් ලැබීමට යටවත්ත වීර පරාක්‍රම ක්‍රීඩා සමාජ විල සමත්විය. තෙවන ස්ථානය සඳහා දඹුල්ල ක්‍රීඩා සමාජ පිල හා මාතලේ ක්‍රිස්තුදේව ජාතික පාසල් පිල අතර පැවැති තරගයේදී වට 2-0ක ජයක් ලැබීමට ක්‍රිස්තුදේව පිල සමත්විය.මේ තරගාවලියේ ජය සංකේත ප්‍රදානය ගාමිණි නන්දසේන ගුණසමරු කමිටුවේ සභාපති කේ.ඩී.එස්. දයානන්ද මහතාගේ ප්‍රධානත්වයෙන් සිදු කෙරුණි.මාතලේ දිසා වොලිබෝල් පුහුණුකරු කෙනඩි වීරසිංහ, ක්‍රීඩා සංවර්ධන දෙපාර්තමේන්තුවේ මාතලේ දිසා සම්බන්ධීකරණ නිලධාරි රංජිත් අළුවිහාරේ යහ මහත්වරුද මේ අවස්ථාවට එක්වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=s11122410</link>
    <topic>ඉංගිරිය ප්‍රා-ලේකම් පිලෙන් වැඩි දස්කම්</topic>
    <author>ඉංගිරිය විශේෂ -කේ.ටී.ඩී. දර්ශන</author>
    <content>පසුගියදා නිමාව දුටු කළුතර දිස්ත්‍රික් රාජ්‍ය සේවා ක්‍රීඩා තරගාවලියේදී දිස්ත්‍රික්කයේ සියළු ප්‍රාදේශීය ලේකම් කාර්යාල 14 අතරින් වැඩිම ලකුණු හිමි කරගෙන ප්‍රථම ස්ථානයට පත්වීමට ඉංගිරිය ප්‍රාදේශීය මහ ලේකම් කාර්යාලයීය කණ්ඩාම සමත්විය.ඒ අනුව ප්‍රථම ස්ථානයට පත් ඉංගිරිය ප්‍රාදේශීය මහ ලේකම් කාර්යාල කණ්ඩායම ලකුණු 18ක් හිමිකර ගෙන ඇත. ලකුණු 15ක් ලබා ගනිමින් දෙවන ස්ථානයට පත්ව ඇත්තේ වලල්ලන්විට ප්‍රාදේශීය ලේකම් කාර්යාල කණ්ඩායමයි.මෙහිදී ඉංගිරිය ප්‍රාදේශීය ලේකම් කාර්යාලයට රන් පදක්කම් 2ක්, රිදි පදක්කම් 2ක් හා ලෝකඩ පදක්කම් 2ක් හිමි වී තිබේ.ඉංගිරිය ප්‍රාදේශීය මහ ලේකම් කාර්යාලය වෙනුවෙන් ක්‍රීඩා නිලධාරි මංජුල රාජකරුණා යගුලිය දැමීම (රන් පදක්කම) හෙල්ල විසි කිරීම හා උස පැනීම (රිදී පදක්කම) ද මානව සම්පත් නිලධාරිනි පි‍්‍රයංකා උක්වත්ත දුර පැනීම (රන් පදක්කම) මීටර් 100 හා 200 (ලෝකඩ පදක්කම) දිනාගෙන ඇත.මෙවර කළුතර දිස්ත්‍රික් රාජ්‍යසේවා ක්‍රීඩා තරගාවලිය දිස්ත්‍රික්කයේ රාජ්‍ය ආයතන 56ක් නියෝජනය කරමින් ක්‍රීඩක ක්‍රීඩිකාවන් සහභාගි වූ අතර තරගාවලිය පස්දුන් රට ජාතික අධ්‍යාපන විද්‍යා පීඨ ක්‍රීඩාංගණයේදී පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=f1112241</link>
    <topic>නත්තලේ නියම මිහිරඅද අපි විඳීනවා</topic>
    <author>සාකච්ඡා කෙළේ උදිත ගුණවර්ධන</author>
    <content>නත්තල් උත්සවය මගින් ගෙනෙන ආගමික පණිවුඩය හා ඒ ආගමික පණිවුඩය මෙරටටත් මුළු විශ්වයටත් ගෙන එන පණිවුඩයක්. කිතුනු ආගම ඇතුළු සෙසු ආගම්වල දියුණුව සඳහා ආගමික කටයුතු අමාත්‍යාංශයේ මැදහත්වීම පිළිබඳව නියෝජ්‍ය ඇමැති එම්. කේ. ඒ. ඩී. එස්. ගුණවර්ධන මහතා සමඟ සිදුකළ සාකච්ඡාවකි මේ.* නත්තලේ අර්ථය සහ ජාතීන් අතර සංහිඳියාව පිළිබඳව සහ එම සමඟිය හා සංහිඳියාව ගොඩනැඟිය හැකි ආකාරය පිළිබඳව ආගමික කටයුතු නියෝජ්‍ය ඇමැතිවරයා විදිහට ඔබේ අදහස මොන වගේද?සියලු ආගම්වල ශාස්තෘවරු කියන්නේ මෛත්‍රිය මුල්කරගෙන ජීවිතය ගතකරන්න කියලා. ජේසුතුමා සියල්ලන්ට ප්‍රේම කරන්න කියද්දි බුදු හිමියන් සියලු සත්ත්වයන්ට මෛත්‍රී කරන ලෙස ඉල්ලා සිටිනවා. අපට මෙයින් වුවත් කියන්න පුළුවන් සියලු ආගමික නායකයන්ගේ ඉගැන්වීම්වල සමස්තයක් විදිහට ගන්න පුළුවන් දේ තමයි මෛත්‍රිය මුල්කර ගත් ජීවිතයක් ගතකරන්න කියන පණිවුඩය. ඉස්ලාම් ආගමේත්, හින්දු ආගමේත්, ක්‍රිස්තියානි ආගමේත් පොදුවේ ගත්තහම තිබෙන්නේ මෙවැනි පොදු අදහසක් තමයි.අපේ ආගම් අතර ඉතාමත් ඉහළ බැඳීමක් තිබෙනවා.මෙවර නත්තලේ අර්ථය හා පරමාර්ථය බවට පත්වෙලා තිබෙන්නේත් මේ කරුණම තමයි. සාමය තමයි නත්තලේ තේමාව වෙලා තිබෙන්නේ. ඒ තේමාව සැබෑ අර්ථයෙන් අරුත් ගැන්වීම තමයි සිදුවිය යුත්තේ. කිතුනුවන් මෙන්ම ජේසුතුමාට ගරු කරන කිතුනු ධර්මයට ගරු කරන සියලු දෙනා එක්විය යුතුයි. මේ අර්ථය ඉහළට ගැනීමට නම් අප හැමෝම ආගම් භේදයකින් තොරව එක්විය යුතුයි. සැබෑ නත්තලේ අර්ථය එයම පමණයි.* ඒත් සමහරු නත්තල තවත් පී‍්‍රති උත්සවයක්, සැණකෙළියක් බවට පත්කර ගන්නවා. මෙය කෙතරම් දුරට සාර්ථක දෙයක් කියලා හිතනවාද?නත්තලේ ඇත්ත අර්ථය තේරුම් නොගත් අය වෙළෙඳ අරමුණු පෙරදැරිව තමයි මේ විදිහේ දේවල්වලට පෙළඹෙන්නේ. ඒත් එය සුදුසු දෙයක්වත්, යහපත් දෙයක්වත් නොවෙයි.නත්තල මඟින් අර්ථවත් වන්නේ දුගියාට අසරණයාට පිහිටවීම මිසක් සතුටු උත්සව පැවැත්වීම හෝ සැණකෙළි පැවැත්වීමවත් නොවෙයි. කිතුනු දහමේ සැබෑ උගැන්වීම තේරුම් ගැනීමයි අනුගමනය කළ යුත්තේ. ඒ නිසා අප මේ අර්ථයත් තේරුම් ගෙන සිටිය යුතුයි. එහෙම නොවුණොත් නත්තලේ සැබෑ අර්ථය හා එහි ප්‍රතිඵලය ලබාගැනීමට නොහැකි වේවි.අන් අයට උදව් කරමින් සියලු දෙනා සමඟ සමඟියෙන් හා සහයෝගයෙන් කටයුතු කිරීමයි කළ යුත්තේ. ඒ වෙනුවෙන් අප එක්විය යුතුයි. එවිටයි සැබෑ අර්ථවත් නත්තලක් ඇතිකර ගැනීමට පුළුවන්කම ලැබෙන්නේ. මේ ගැන අපට අමාත්‍යාංශයක් විදිහට බලපෑමක් කරන්න බැහැ. ඒත් අපට මඟපෙන්වීමක් සිදුකළ හැකියි.* දිගු කලකට පසු සන්සුන් ලෙස සැමරිය හැකි නත්තලක් උදාවෙලා තිබෙනවා. මේ අවස්ථාව ඔබ දකින්නේ මොන විදිහටද?යුද්ධය තිබූ කාලයේදී කිසිවෙකුට නිදහසේ සැමරීමට පුළුවන් වෙලා තිබුණේ නැහැ. මඩු පල්ලියට කිතුනුවෙකුට නිදහසේ යන්න අවස්ථාවක් ලැබුණේ නැහැ. කිසිවකු ගියා නම් ගියේ මරණය අතේ තියාගෙන. ඒ තරම් බිහිසුණු යුගයක් පසුකරමින් අද අප මේ සාමකාමී යුගයට පැමිණ තිබෙන්නේ. අපට මතකයි එදා නත්තල් දේව මෙහෙය අවසන් වෙලා නිවෙස් බලා යන අය වෙඩි තබා මරා දැම්මා, කපා කොටා මරා දැම්මා. තවත් අය දේව මෙහෙයේදී මරා දැම්මා. පියතුමන්ලා පවා ඝාතනය කිරීමට තරම් ත්‍රස්තවාදය දරුණු වුණා. එවැනි යුගයක් තමයි අවුරුදු තිහක් පුරා තිබුණේ. මේ තත්ත්වය වෙනස් කළේ ජනාධිපති මහින්ද රාජපක්‍ෂ මහතා විසිනුයි. ඒ ගැන ආගමික භේදයකින් තොරව සියල්ලම ඇගැයීමට ලක්කරනවා.කිතුනුවන් පමණක් නොවෙයි බෞද්ධයන්ට නිදහසේ නාගදීපයට යාමටත් යාපනේ හින්දූන්ට නිදහසේ කතරගම පැමිණීමටත් පුළුවන්කම තිබෙනවා. එය ආගමික නිදහස තහවුරු වීම හා ආගම් අතර සමඟිය හා සහජීවනය ඉහළ යාමට හේතුවෙලා තිබෙනවා.දොස්තරලා විදිහට ඉන්න සමහරු එදා මඩු පල්ලියට ගියේ ත්‍රස්තවාදීන්ට බියේ. මේ දොස්තර මහත්වරු කොටි සංවිධානයට ආවඩනු ලැබූවත් ඔවුන්ට පවා නිදහසක් ඇතිව තමන්ගේ ආගමික කටයුතු කරගෙන යාමට පුළුවන්කම ලැබුණේ නැහැ. ඒත් අද සියල්ලන් තම තමන්ගේ ආගමික කටයුතු නිදහසේ සිදු කරනු ලබනවා. එය අතිශය සුවිශේෂ තත්ත්වයක් විදිහට හඳුන්වන්න පුළුවන්. අපේ රටේ සියලු ජනකොටස් අද නත්තලේ මිහිර, සුන්දරත්වය හා එහි අර්ථය භුක්ති විඳින්නේ අතිශය සතුටින්.* ආගම් අතර බැඳීම් හා සුහදත්වය ගැන විෂය භාර නියෝජ්‍ය ඇමැතිවරයා විදිහට ඇත්තේ කුමන ආකාරයේ අදහසක්ද?අප රට බෞද්ධ රටක්. බෞද්ධයන් බහුතරයක් සිටින රටක්. නියම බෞද්ධයා සැම විටම අන් ආගමික මතවාදයන් වගේම අන්‍ය ආගමිකයන්ට ඔවුන්ගේ ඇදහිලි සිදුකර ගැනීමටත් අවස්ථාව තිබෙනවා. නියම බෞද්ධයා හැම මොහොතකම සියල්ලන්ටම සියලු මතවලට ගරු කරනවා. බෞද්ධයා කියන්නේ එවැනි විවෘත අදහස් විවෘත මත ඇති පිරිසකටයි. අන්තවාදීන් කිහිප දෙනෙක් ඉන්න පුළුවන්. අන්තවාදී සංවිධාන කිහිපයක් තිබෙන්න පුළුවන්. ඒත් සමස්ත බෞද්ධයන් එහෙම නොවෙයි.බෞද්ධයන් පමණක් නොවෙයි කිතුනුවන් වුවත් එහෙමයි. එම ආගමේ මූලික හරය වෙලා තිබෙන්නේ මානව ප්‍රේමය.නියම කිතුනුවා සැම විටම අවංකව තමන්ගේ ආගමික දර්ශනය අදහන පුද්ගලයෙක්. ඔවුන් තුළ උපතින්ම සාමය හා සහජීවනය පිළිබඳ අදහස තැන්පත් වෙලා තිබෙනවා. ඉස්ලාම් භක්තිකයා, හින්දු භක්තිකයා වුවත් එහෙමයි. අපට සතුටු වෙන්න පුළුවන් ශ්‍රී ලංකාව ඇතුළත ආගමික බැඳීම් හා සහජීවනය ඉතාමත් ඉහළින් රැඳී තිබෙන්නේ. අපට පුළුවන් වෙලා තිබෙනවා මුළු ආසියාවටම, මුළු ලෝකයටම ආදර්ශයක් ලබා දීමට. ඒ නිසා තමයි මං කියන්නේ මෙවර නත්තලේදී සාමයේ පණිවුඩය මුළු ලොවටම ලබා දීමට අප රටට පුළුවන්කම ලැබී තිබෙන්නේ කියා. සාමයේ පණිවුඩය රැගත් සාමයේ දේශයක් බවට ශ්‍රී ලංකාව පත්කර ගැනීමට හැකියාව ලැබී තිබෙනවා.* කිතුනු ජනතාවගේ පාර්ශ්වයෙන් ඔවුන්ගේ ආගමික හා සමාජීය සංවර්ධනය සඳහා ආගමික කටයුතු අමාත්‍යාංශය මොන විදිහේ වැඩපිළිවෙළක් ද ක්‍රියාත්මක කර තිබෙන්නේ?කිතුණුවන්ගේ ආගමික නිදහස ඉහළ නැංවීමට වගේම ඔවුන්ගේ ආගමික සහ සමාජීය දියුණුවට අවශ්‍ය ප්‍රතිපාදන වෙන්කර තිබෙනවා.යුදමය තත්ත්වය නිසා ක්‍රිස්තියානි පූජ්‍යස්ථාන බිඳවැටුණා. ආගමික කටයුතු සිදුකරගෙන යාමට තිබූ ස්ථාන අහිමි වුණා. ඒත් අපට පුළුවන්කම ලැබුණා මේ සියලු ස්ථාන ප්‍රතිසංස්කරණය කිරීමට. එයට ඇති සජීවී උදාහරණය තමයි මඩු දේවස්ථානය. ඒ දේවස්ථානය ත්‍රස්තවාදී ග්‍රහණයේ තිබීම නිසා සම්පූර්ණයෙන්ම වාගේ වනවැදී තිබුණේ එන්න යන්න පාරක් තිබුණේ නෑ. මේ ඓතිහාසික ස්ථානය විනාශ මුඛයට වැටී තිබුණේ. ඒත් ජනාධිපතිතුමාගේත්, රජයේත් මැදිහත්වීම මගින් මේ දේවස්ථානය ප්‍රතිසංස්කරණය කර කිතුණු ජනතාවට යළිත් පැවරීමට පුළුවන් වුණා. මේ එකක් පමණයි. මෙවැනි බිඳවැටුණ ගම් මට්ටමේ දේවස්ථාන රාශියක් ප්‍රතිසංස්කරණය කිරීමට පුළුවන් වුණා.රජය ජාතික අරමුණක සිටයි කටයුතු කරන්නේ. අපට අවශ්‍ය සියලු ආගමික ස්ථාන වගේම ආගමිකයන්ටත් එක ලෙස සැලකීමයි.* ආගමික නිදහස පිළිබඳව විවිධ මත පළවෙනවා. මෙරට ආගමික නිදහස පිළිබඳව ඔබේ අදහස කුමක්ද?මෙරට ඉතාමත් ඉහළ ආගමික නිදහසක් තිබෙනවා. ආගම් භේද යක් නැහැ. සියලු ආගමිකයන්ට තමන්ගේ ආගම් නිදහසේ ඇදහීමට පුළුවන්කම තිබෙනවා. බහුතරය, සුළුතරය, බෞද්ධ කිතුණු ඉස්ලාම් කියලා භේදයක් නැහැ. සියලු දෙනාටම තමන්ගේ ඇදහිලි සිදුකරගෙන යාමට හැකිවෙලා තිබෙනවා. ඒ නිසා ආගමික නිදහස යන කාරණයේදී ශ්‍රී ලංකාව ආගමික නිදහස පිළිබඳ ඉහළම ස්ථානයක් ඇති රටක් විදිහට හඳුන්වන්න පුළුවන්..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=f1112242</link>
    <topic>ආකල්ප වෙනසකටහොඳම කාලය නත්තලයි</topic>
    <author>ශ්‍යාමා සමරසිංහ ඡායාරූපය සුලෝචන ගමගේ</author>
    <content>අසිරිමත් නත්තල හෙටයි. ජේසු සමිඳුන් මෙලොවට පහළ වීම සැමරීම වෙනුවෙන් කිතුනුවන් විසින් නත්තල සමරනු ලබයි. ඒ අසිරිමත් නත්තල අරඹයා සරත් හෙට්ටිආරච්චි පියතුමා සමඟ කළ සාකච්ඡාවයි මේ.* කිතු දහමේ සඳහන් වන ආකාරයට නත්තලේ සැබෑ අරුත කෙසේ වන්නේද?නත්තල කියන්නේ ජේසු තුමාගේ උපතයි. විවිධ සාහිත්‍යයන්වල කියැවෙනවා මිනිසුන්ගේ දුක වෙනුවෙන් පහළ වූ චරිත පිළිබඳ “ශක්‍ර දේවින්ද්‍රයා”, “අවතාර්” ඒ අනුව සැකසුණු සංකල්ප. කිතු දහමේ කියැවෙන්නේ දෙවියන් මෙලොවට වැඩියේ මනුෂ්‍යයෙක් ලෙසට බවයි. ඒ තමයි ජේසු තුමාගේ උපත. එතුමා උපන්නේ ඉතාම දිළිඳු ස්ථානයකයි. ගව ලෙනකයි. එකල තිබුණු ප්‍රධාන වෘත්තියක් තමයි එඬේර කර්මාන්තය. එඬේරුන් සමාජයෙන් කොන් කරලයි තිබුණේ. ඔවුන්ට ආගමික කටයුතුවලටවත් වත්පිළිවෙත්වලටවත් සහභාගි වෙන්න ඉඩක් නෑ. ඒ නිසා ඔවුන් පව්කාරයන් විදිහටයි සැලකුවේ. ඒ අයට පිහිටවෙන්න ජේසුතුමා මෙලාවට බිහිවුණා.ජේසු උපත තුළ දුප්පතුන්ට, සමාජයෙන් කොන්වෙලා සිටිය අයට තමයි විශේෂ තැනක් ලැබුණේ. ඒ ගවහලේ ඉපදුණු ජේසුතුමා ගැනයි අපි නත්තලේදී කතා කරන්නේ. ඒ සඳහා විශාල කැපවීමක් කළ අයෙක් තමයි මරියතුමිය. එයාගෙන් බිහිවුණු කෙනයි ජේසු. එයා මුළු ලෝකෙම ගලවාගන්න ආ කුමාරයා කියලයි හඳුන්වන්නේ. ඒ වගේම සාමයේ කුමාරයා කියලත් එයා හඳුන්වනවා. නත්තලේ මූලික අර්ථය දුකට පත්ව සිටින මිනිසුන් දුකින් ගලවා ගැනීමයි. මිනිසුන්ගේ විමුක්තිය උදෙසා ආවා වූ ගැලවුම්කාරයා කියන අදහසයි ඒ. ගැලවුම්කාරයා මෙලොවට පැමිණ දැනට අවුරුදු 2000 ක් පමණ වෙනවා. ක්‍රි. ව. වූයේ ජේසුතුමාගේ උපතින් පසු කාලයයි.* නත්තලෙන් ලොවට ලබා දෙන පණිවුඩය කුමක්ද?මුළුමහත් මනුෂ්‍ය වර්ගයාගේ විමුක්තිය උදෙසා පැමිණියා වූ ස්වාමීන් වහන්සේ කතෝලික, ක්‍රිස්තියානි කියලා කොටු කරන්න බෑ. උන්වහන්සේ මුළුමහත් මනුෂ්‍ය වර්ගයාම වෙනුවෙන් ඉපදුණු කෙනෙක්. එහිදී උස්මිටිකම්, දුප්පත්, පොහොසත්කම් නෑ. අද වන විට මේ මහා සංස්කෘතිය තුළ නත්තල වානිජවාදී රැල්ලට හසුවෙලා. ඒ කෙසේ වෙතත් ලොවට සාමය උදෙසා පැමිණි ජේසු තුමන්ගේ උපත සිහිකරලා ලොව සියලු දෙනාම කිසිදු භේදයකින් තොරව සාමූහිකව, සමඟියෙන්, පරිත්‍යාගයෙන් කටයුතු කිරීම නත්තලේ පණිවුඩයයි.* නත්තලට උත්කර්ෂවත් බව පැමිණියේ කෙසේද?බයිබලයේ සඳහන් වන ආකාරයට කිතු උපත සිදුවුණේ ගවලෙනක් නොව ගව ඔරුවකයි. ගව ඔරුව යනු ගවයින් කෑම කන භාජනයයි. එඬේර පවුලක උපත ලද ජේසුතුමා දුප්පතුන් වෙනුවෙන් ම පැමිණියා කියලයි සඳහන් වෙන්නේ. මේ ආකාරයට මිනිසුන් ගලවා ගැනීමට පැමිණි ගැළවුම්කරු සැමරීම මුලින්ම තහනම් ව්‍යාපාරයක් විදිහටයි තිබුණේ. ජේසුතුමාගේ මරණයෙන් පසුව ක්‍රි. ව. 313 දී කොන්ස්තන්ති නැමැති අධිරාජ්‍යා විසින් මිලාන් ආඥාවක් නිකුත් කළා. ඒ ආකාරයට පසුව මෙය නිදහස් ආගමක් විදිහට පත්වුණා. පසුකාලීනව රාජ්‍ය අනුග්‍රහයත් ලැබුණා.මේ ආකාරයට නත්තල සැමරීම ටිකෙන් ටික ඉදිරියට ආවා. එයට අලුත් අංග එකතු වුණා. නොයෙක් ජනප්‍රවාද එයට සාක්‍ෂි දරනවා. ඒ අනුව භක්ති ගීත, නත්තල් සීයා, නත්තල් ගස නත්තලට එකතු වුණා. අද වන විට නත්තල වටා මහා සංස්කෘතියක් නිර්මාණය වෙලා. ඒ වගේම වානිජවාදී මහා රැල්ලකුත් නිර්මාණය වෙලා. අද ඒවායින් ගැළවෙන්න බැරි තරම්.* වර්තමානයේ නත්තල හුදු විලාසිතා හා වානිජ රැල්ල විසින් වසාගෙන ඇති බවක් පේනවා...?නත්තල සමරන්නේ වසරක් අවසන් වෙලා තව වසරක් ආරම්භ වීමට ආසන්නයේදීයි. එනම් දෙසැම්බර් 25 වැනිදාටයි. මේ කාලපරිච්ඡේදයේදී බොහෝ දෙනා අත මුදල්, දීමනා වගේම නිවාඩුත් ලැබෙනවා. වානිජ ලෝකය විසින් මෙය හොඳින් ග්‍රහණය කරගෙන මිනිසුන් අත ගැවසෙන මුදල් ලබාගන්න ක්‍රමයක් සකසා ගන්නවා. පාරිභෝගික භාණ්ඩ “සේල්” දමන්නේ ඒ නිසයි. ඒ වගේම එයට නත්තලත් ඈඳාගෙන සාමාන්‍ය මිනිසුන් කුමන ආගමේ වුවත් උත්සව සිරියෙන් කටයුතු කරන්නේ ඒ නිසයි. නත්තල මාකට් කරන්න පුළුවන් උත්සවයක් වෙලා තියෙන්නේ ඒ නිසයි. බටහිර රටවල මෙය ඉතාමත් දරුණු විදිහට භාවිතා කෙරෙනවා. හුදු විනෝදයක් මෙයට ඈඳිලා.නත්තල් සීයා කඩ සාප්පු ඉදිරියේ ප්‍රදර්ශනය කෙරෙන්නේත් එහි ප්‍රතිඵලයක් ලෙසයි. ජනප්‍රවාදයේ එන ආකාරයටම නත්තල් සීයා කුඩා ළමුන්ට ත්‍යාග දෙන කෙනෙක්. ඒ නිසා වෙළෙඳපොළේ සෙල්ලම් බඩුවලට හොඳ ඉල්ලුමක් තියෙනවා. මේ ආකාරයට නත්තල වටා වෙනම සංස්කෘතියක් බැඳිලා තියෙනවා. එය වසර ගණනාවක සිට ගොඩනැඟුණු දෙයක්. නත්තල් ගස, ගවලෙන, නත්තල් සීයා නත්තලෙන් වෙන්කරන්න බෑ. නමුත් වැරැදි භාවිතාවලට නත්තල් සීයා භාවිතා කෙරෙන තත්ත්වයක් උද්ගත වෙලා. මෙවැනි භාවිතයන්වලදී කළ යුතු දෑ සහ නොකළ යුතු දෑ වෙන්කර හඳුනාගත යුතුයි. මෙය සාමයේ කුමාරයාගේ උපන් දිනයයි. ලොවට සාමය ආ පණිවිඩයයි එයින් ගම්‍ය විය යුත්තේ.* නත්තල් සමයේදී එකිනෙකා අතර සාමය සහ සංහිඳියාව සරණය වන ආකාරය ඔබ දකින්නේ කෙසේද?නත්තලේදී ඉතාමත් හොඳ දේවල් සිදුවෙනවා. දෙමාපියන්ගෙන් දුරස්ව ජීවත්වෙන දුවා දරුවන් දෙමාපියන්ට තෑගි බෝග අරගෙන නෑ ගමන් එනවා. ඒ වගේම තම හිතවතුන් හමු වී සුහදතාවය වගේම පරිත්‍යාගශීලී වැනි මානුෂික ගුණාංග හුවමාරු කර ගන්නවා. හැමෝම එකතුවෙලා නත්තල් ගස, නත්තල් සීයා කෙනෙක් හදනවා. එතැනදී සාමුහිකත්වය වගේම පරිත්‍යාගශීලීත්වයත්, එකමුතුකමත් ගොඩනැඟෙනවා. නමුත් අද වානිජවාදය විසින් මේවාත් ඩැහැගෙන ඇති බවක් පෙන්නුම් කරනවා. සාමුහිකව ඒකරාශී වෙලා විනෝදයෙන් සකසන දෑ අද වෙළෙඳපොළේ පැක් කරලා තියෙනවා. කාර්යබහුල ජන සමාජය විසින් මේවා භාවිතා කරනවා. ඒ වගේම විලාසිතා රැල්ලෙන් හොඳ දේවල් ද තියෙනවා. සතුට, සැනසීම හොයාගෙන යන කාර්යබහුල සමාජය බොහෝ දේවල් මිලදී ගන්නවා. මේ සියල්ලගෙන්ම ප්‍රීතියයි ඔවුන් සොයන්නේ. සෑම වෙලාවේම පීඩනයෙන් සිටිනා සමාජයට, පී‍්‍රතිය, සතුට ඉතාමත් හොඳ තත්ත්වයක්.* වර්තමාන සමාජයේ සාමූහික වශයෙන් එකිනෙකා මරාගන්නා වාතාවරණයක් ගොඩනැගිලා තිබෙන බව අපට පේනවා. කෝපයෙන්, ද්වේෂයෙන් දැවෙන මේ මිනිස් සිත් සතන් යහමඟට ගත හැකි ක්‍රමයක් මේ නත්තල් සමයේදී ඔබට යෝජනා කළ හැකිද?බයිබලයේ ජේසුතුමා සාමයේ කුමාරයා හැටියටයි හඳුන්වන්නේ. හීබෲ භාෂාවෙන් මේ වචනය ෂාලොම් කියලයි හඳුන්වන්නේ. එහි තේරුම සර්ව සාධාරණ සාමයක්ය යන්නයි. එය කිසිවෙකුට තාඩන පීඩන කරලා ලබා ගන්නා සාමයක් නොවෙයි. ජේසුස් වහන්සේ ජීවත්ව සිටි කාලයේ නිතර භාවිතා කළ වචනය “ඔබට සාමය වේවා” යන්නයි. සාමයේ කුමාරයා බලාපොරොත්තු වුණේ අවිහිංසාවාදී සමාජයක්. එකම පවුලේ අය එකම ගමේ අය මරා දමා ඇති ආකාරය අපට මේ වකවානුවේ ඇසෙන්න, දකින්න ලැබෙනවා. මිනිසුන් කොයි තරම් ප්‍රචණ්ඩ ද කියන එක මේ ක්‍රියාවන්ගෙන් පෙන්නුම් කරනවා. මෙරටේ ජාතිකමය ප්‍රශ්නය අද විසඳිලා ඉවරයි. දැන් දැන් අපට දකින්නට, අසන්නට ලැබෙන ප්‍රවණතාවය තමයි ප්‍රකෝපකාරී හැසිරීම් නිසා සිදුවන අපරාධ රැල්ල. මේවාට හේතු හොයාගෙන යන විට පේන දෙයක් තමයි පුංචි පැංචි කාරණා හේතුකොටගෙන සිදුවුණු ආරවුල් කියන එක. එමඟින් මිනිසුන් තුළ ගොඩනැඟුණු ආතතිය මේ අපරාධවලට හේතුවෙලා තියෙනවා.කිතු දහමේදී මනුෂ්‍යයා දේව ස්වරූපයෙන් මවා ඇති බවක් පැවසෙනවා. එහිදී දේව ස්වරූපයෙන් මවපු මිනිසාට මොන විදිහකින්වත් හිංසාවක්, පීඩාවක් කරන්න බෑ. මානසික වශයෙන් හෝ ශාරීරික වශයෙන් ඔහුට හිංසා පීඩා කරන්න කාටවත්ම බෑ. අනෙක් කෙනා නසන්න කාටවත්ම ඉඩක් නෑ. මිනිසා දේව නිර්මාණයක්. ඒක විනාශ කරන්න කාටවත්ම බෑ.ලොවට සාමය ගෙනෙනා අසිරිමත් නත්තල යෙදෙන මේ කාලපරිච්ඡේදයේ දී මේ ප්‍රචණ්ඩත්වය බැහැර කළ යුතුයි. අපේ රට තුළ, අපේ සමාජය තුළ ආකල්පමය වශයෙන් වෙනසක් තිබිය යුතුම කාලපරිච්ඡේදයකයි අපි ඉන්නේ. නත්තලේ දී සිදුවිය යුතු ප්‍රධානම දේ තමයි සුබවාදී ආකල්පමය වෙනස.මෙරටේ යහපත් ආකල්පමය වෙනසක්, ආකල්පමය පෙරළියක් ඇතිකරන්න ජනාධිපතිතුමාටත් වුවමනාවක් තියෙනවා. අපේ නිලධාරීන්ගෙන් සහ ජනතාවගෙන් මේ සඳහා නිසි සහයෝගය ලැබෙනවාද කියන ප්‍රශ්නය තියෙනවා. මිනිසුන්ගේ වැරැදි පිළිවෙත් ඉවත දා සුබවාදී අලුත් සිතුවිලි සමඟ ගොඩනැඟිය යුතු වටාපිටාවක් අද මෙරටේ ගොඩනැඟිලා තියෙනවා.ඒ වගේම මෙරටේ ඒ සඳහා ඉතාමත් හොඳ වාතාවරණයක් ද සැකසිලා තියෙනවා. ඒ වගේම ලබන්නා වූ 2012 නව වසර අභියෝග ජයගන්නා වසරක් බවට පත් කර ගනිමු. විශේෂයෙන්ම අපි තුළ ආකල්පමය වෙනසක් නැතිනම් කුමන නව ක්‍රියාමාර්ග රටේ දියත් කළත් ඵලයක් ලැබිය නොහැකියි. රට පිළිබඳව පෞද්ගලිකව හොඳ අවබෝධයක් ගත යුතු කාලයකයි අපි ඉන්නේ. යුද්ධයෙන් පසුව මේ රටේ විශාල වෙනසක් අපට දක්නට ලැබෙනවා. ඕනෑම කෙනෙකුට එය පැහැදිලියි. යහපත් වටාපිටාවක් ගොඩනැගිලා තිබෙන අතරේ ඔබේ යහපත් මානසිකත්වයයි අත්‍යවශ්‍යව ඇත්තේ. ඒ තුළින් යහපත් ආකල්පමය වෙනසක් ඇතිකර ගත හැකියි. අධ්‍යාත්මික වශයෙන් ගොඩනැඟීම තුළින් රටේ ගැටලුකාරී වාතාවරණ මතුවෙන්නේ නෑ. මානුෂික සංවේදී භාවයන් ඉස්මතු කර ගැනීමෙන් මේ ගමන ඉදිරියට යා හැකියි. සැබෑ ලෙසින්ම එයට මේ හොඳම කාලයයි. නත්තල කියන්නේ ආකල්පමය වෙනසකට යා යුතු හොඳම කාලයයි. ඔබ සැමට සුබ නත්තලක් වේවා!.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>24</day>
    </date>
    <link>http://www.dinamina.lk/2011/12/24/_art.asp?fn=f1112243</link>
    <topic>නත්තලේ සත්‍යය</topic>
    <author>සාගර පෙරේරා පියතුමා ශාන්ත මරියා දෙව්මැදුර වේයන්ගොඩ</author>
    <content>උඳුවප් මාසේ සීතල රැයක දිළිඳු ගවහලක උපත ලබමින් සාමයේ පුවත ලොවට ප්‍රකාශ කළ ජේසු සමිඳුන්ගේ ලොව පහළවීම සමරන නත්තල් දිනය හෙටයි. මෙය තවත් එක් නත්තල් දිනයක් ද? එසේ නැත්නම් පසුගිය වසරවලට වඩා මේ නත්තල සුවිශේෂී නත්තලක් වන්නේ දැයි විමසිය යුතුය.පුංචි සන්ධියේ මාගේ පියා සමග නත්තල් දා මධ්‍යම රාත්‍රි දේව මෙහෙයට සහභාගි වූ අයුරු මතකයට නැඟේ. එදා නත්තල සමරන්නට මාහට අලුත් ඇඳුමක් නොතිබිණි. මේ නිසා දෙව් මැදුරේදී මා දැඩි අපහසුතාවයට පත් විය. මන්ද මුළු දෙව් මැදුර තුළම දක්නට ලැබුණේ විවිධාකාර විලාසිතාවලින් හා මෝස්තරවලින් අලංකාර ලෙස සැරසුණු තරුණ තරුණියන්ය. උල් සපත්තු කුට්ටම්වලට පෑගි මගේ කකුළ පසාරු වේයැයි බියක් දැනුණු අවස්ථාවන්ද විය.එදා මා අත් දුටු නත්තල සහ අද මා අත් දකින නත්තලත් දෙස බලන විට මාහට උපහාසාත්මක සිනහවක් නැඟේ. බොහෝ දරුවන් තරුණ තරුණියන් මෙන්ම වැඩිහිටියන්ද නත්තල පිළිබඳ සිතා සිටින්නේ එදා මා සිතූ අයුරින්මය.යෙසායා දිවැසිවරයාගේ පොතේ 9: 6 වන පදයේ මෙසේ සඳහන් වේ.“අපට පුත්‍රයෙක් දෙන ලද්දේය. එතුමාණෝ අපේ රජුවන සේක. එතුමාණෝ අසිරිමත් උපදේශකයාණෝය. ප්‍රතාපවත් දෙවිතුමාණෝය. සදාතන පියාණෝය. සාමයේ කුමාරයාණෝ යැයි කියනු ලබන සේක”එම ක්‍රිස්තු රජිදාණන්ගේ උපත සමරන නත්තල මුළු ලෝකවාසී ජනතාව ඉමහත් හරසරින් සමරනු ලබති. යෙසායා දිවැසිවරයාණන් මෙම ප්‍රකාශය සඳහන් කරන්නාවූ යුගය වන විට අසිරියානු අධිරාජ්‍යය දකුණු දෙසට ව්‍යාප්ත වන අවස්ථාව විය. ජාත්‍යන්තර අර්බුද කාලයේ දී මැද පෙරදිග යුද්දධයේ උද්ගත වී තිබුණේ අති භයානක සිදුවීම්ය. එම අන්ධකාරයෙන් දේව ජනතාව මුදා ආලෝකය කරා ගෙන යන රජ කෙනෙකු ඔවුනට අවශ්‍ය විය. අන්ධකාරය මෙසේ අවබෝධ කර ගත හැකිය.එනම් ජනතාවගේ හදවත් හා මනස අවබෝධය හිඟකමින් විශ්වාසය භීනකමින් අඳුරු වීමය. එම නිසා යම් දිනක දෙවි මහෝත්තමයාණන් වහන්සේගේ මඟ පෙන්වීම ඇතුව රට පාලනය කිරීමට රජ කෙනෙකු ලොව පහළ වන බවට බලාපොරොත්තුවක් විය. දෙවි පියාණන් වහන්සේ රජතුමාට හා ජනතාවට රට විනාශ කිරීමට ඉඩ නොතබන සේක. දෙවි පියාණන් වහන්සේගේ කැමැත්ත අනුව රට පාලනය කරන්නා වූ රජ කෙනෙක් ප්‍රධානය කරනු ඇතැයි යන්න ඔවුන්ගේ විශ්වාසය විය.ජේසු සමිඳුන් මෙලොව බිහි වූ සමය වන විට පලස්තීනය රෝම අධිරාජ්‍යයට යටත්ව පැවතිණි. එම නිසා බොහෝ ජුදෙව්වන් එම ආධිපත්‍යයෙන් මුදාගෙන රාජ්‍යය පිහිටුවන මෙයිසස්තුමෙක් බලාපොරොත්තු විය. ඇතැමෙක් එය එකබිවරු මෙන් දේශපාලන කැරැල්ලක් තුළින් මතුවන දේශපාලන නායකයකු වනු ඇතැයි අපේක්ෂා කළේය.මතු පැමිණෙන මෙසියස් වහන්සේ පිළිබඳ යෙසායා දිවැසිවරයා මෙසේ පවසා ඇත.එනම් එතුමාණන් ළදරුවෙක් ලෙස උපදින අතර ඉශ්රායෙල් ජාතියේ ගිවිසුම් ජනතාවගෙන් කෙනෙකු වන දාවිත් රජ පෙළපතීන් පැවත එන බවය. එම මෙයියස්තුමන් දෙවි පියාණන් වහන්සේගේ සෙනඟ හා ලෝකය පාලනය කරනු ඇත. රජතුමන් ලෙස එතුමන් දේශය පාලනය පිළිබඳ වගකිව යුතුය. මෙසේ සඳහන් කිරීමට හේතුව නම් දිවැසිවර යෙසායාගේ පාලන සමයේ ජුදා නායකයන් ජනතාව පාලනය කිරීමේ අදක්ෂයන් වීමය.මෙසියස්තුමන් පියකු බඳු පාලකයෙකි. තම දරුවන්ගේ අවශ්‍යතා මැනවින් හඳුනාගත යුතුය. ඔවුන් මුවින් නොපැවසුවත් ක්‍රියාවෙන් ප්‍රකාශ කරන්නා වූ අදහස වටහා ගත යුතුය. දරුවන් උදෙසා තම දිවිය පූජා කිරීමට තරම් දාරක ස්නේහයෙන් ක්‍රියා කරන්නෙකි. පරිත්‍යාගශීලී පියෙකි. එය අව්‍යාජ සෙනෙහසකි.දාවිත් රජුගේ සිංහාසනයේ අසුන්ගෙන රජකම් කරන මෙයියස්තුමන් සාමයේ හා යුක්තියේ සදාකාල පාලනයක් ඇතුව සිටින සේක. එතුමන්ගේ පාලනය කෙළවර නොවන්නේය. එය සදහටම පවතින්නා වූ පාලනයකි. මෙවැනි පාලනයක් එදා ජනතාව අපේක්ෂා කළේය.එයට හේතුව නම් දිවැසිවර යෙසායාගේ පාලන සමයේ පාලනය කරනු ලැබුවේ, තම පාලනය යටතේ සිටින ජනතාව තලා පෙළා දමමින් ඔවුන්ගේ හද ගැස්ම වටහා නොගත් නායකයන්ය. මේ අනුව වර්තමානයේ ශ්‍රී ලාංකික ප්‍රජාවත් ලෙස හැම කෙනෙකුගේම බලාපොරොතත්තුව ඔවුන්ගේ ප්‍රශ්න හඳුනන, ඔවුන් උදෙසා අවධානය යොමුකරන මෙසියස්තුමන් මෙන් ඔවුන් මුදා ගන්නා නායකත්වයකි. එය ඉටුකළ හැකි නායකත්වය ජනතාවගේ හදවතේ සදා මතකයේ රැෙඳනු ඇත.යුද්ධය නිමය, නමුත් සියලු ජාතීන්ට දෙවි සමිඳුන් බලාපොරොත්තුවන යුක්තිය සහ සාධාරණත්වය ඉටුවී ඇත්ද යන්න මේ නත්තලේ මෙනෙහි කිරීමට සිදුවී ඇත. යුක්තිය හා සාධාරණත්වයෙන් තොරව නත්තලක් ගැන සිතිය නොහැකිය. නත්තල් සමය තුළ අපගේ මතකයට නැඟෙන්නේ නත්තල් ගස්, නත්තල් සීයා, සැරසිලි, කෑම බීමය. ඇතැමෙක් නත්තල් වෙළෙඳ භාණඩයක් බවට පත් කරගනු ලබන්නේ යැයි චෝදනා කරති. නමුත් නත්තලේ කතිකා කළ යුතු දෙය අපගේ පණිවිඩ තුළින් පිළිඹිබු නොවේ. එනම් ගැලවීමේ පුවතයි. ජේසු සමිඳුන් මෙලොවට වැඩියේ ඇයිද යන්න අමතක කර ඇත.ජේසු සමිඳුන් වදාරන විමුක්තිය නම් දිළිඳුන්ට සුබ හස්න ගෙන ඒමත් බිඳුණු සිත් ඇත්තන් සුවපත් කිරීමට දායක වීමත් වහලුන්ට මිදීම දානය කිරීම, සිරගත වූවන්ට නිදහස හා වැළපෙන සියල්ලන්ට සහනය උදාකර දීමය. මෙවර නත්තල තුළ විශේෂයෙන් අප බිඳුණු සිත් ඇත්තන්, ආබාධිතයන් මානසික ආබාධවලින් පෙළෙන්නන් නිදහස අහිමිව වැළපෙන සියල්ලන් උදෙසා අප සතු වගකීම වටහාගෙන ඔවුන් බැහැදකින්නට උපස්ථාන කරන්නට උත්සාහ දැරිය යුත්තෙමු. එවැනි අවස්ථාවකට සහභාගි වන්නට මා හට අවස්ථාව උදාවිය. ඒ දෙසැම්බර් මස 10 වෙනිදාය. ලංකා සභා තරුණ ව්‍යාපාරයේ උතුරු කොළඹ ප්‍රදේශයේ තරුණ තරුණියන් පිරිසක් සමග බාලවයස්කාර රැඳවුම්කරුවන්ගේ කඳවුරකට ගොස් නත්තල් ප්‍රීතිය බෙදාගන්නටය. නමුත් එක් දරුවකු පවසා සිටියේ “මට තෑගි එපා. මාව නිදහස් කර ගන්නා ලෙසය. තවත් දරුවන් විවිධ පුද්ගලයන්ගේ අතකොළු බවට පත් වී මෙසේ දුක් විඳිති.ඇතැම් දරුවන්ගේ දුක සැප විමසා බැලීමට මවුපියන් පැමිණෙන්නේ නැත. මේ තුළ අසරණව පීඩා විඳින ජේසු සමිඳුන්ගේ රුව මා දුටිමි. ජේසු සමිඳුන් ද නිදහස අපේක්ෂාවෙන් කෙඳිරිගානු ඇත. නත්තල තුළ දෙවියන් වහන්සේගේ නාමය මහිමයට පත් කරන්නට කළ යුතු දේ බොහෝ තිබිය දී උන්වහන්සේගේ නාමය අගෞරවයට පත් කරන ක්‍රියාවන් හා ඒවායෙහි නිරතවන දරුවන් ගැන දුක්විය යුතුය. එසේ ම මෙවැනි අය උදෙසා අප යමක් කරමින් යුක්තිය ඉටුකරන්නේ නම් එය කළේ ජේසු සමිඳුන් උදෙසාය.ඔබට ආශිර්වාද ලත් නත්තලක් වේවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112261</link>
    <topic>මහනුවර ගුවන් තොට ඉදිකිරීම මාර්තුවේ</topic>
    <author>සුභාෂිණී සේනානායක</author>
    <content>දෙස් - විදෙස් සංචාරකයන්ගේ ගමන් පහසුව සඳහා අභ්‍යන්තර ගුවන් තොටුපළ ඉදිකිරීමට ගත් තීරණයක් අනුව මහනුවර ජාත්‍යන්තර ගුවන් තොටුපළේ ඉදිකිරීම් ලබන මාර්තු මාසයේ ආරම්භ කෙරේ.මේ ගුවන් තොටුපළ ඉදිකිරීම සඳහා දොඩම්ගොල්ල – මහර දිගන - අඹකොටේ සහ ගන්නොරුව යන ස්ථාන හතර මේ වන විටත් නිරීක්ෂණය කර තිබේ.මෙයට සම්බන්ධ ශක්‍යතා අධ්‍යයනයෙන් පසුව ඉදිකිරීම් කටයුතු ආරම්භ කරන බව සිවිල් ගුවන් සේවා ඇමැති පියංකර ජයරත්න මහතා දිනමිණ ට කීය.මෙරටට පැමිණෙන විදෙස් සංචාරකයන්ගේ පැමිණීම වැඩිවීමත් සමඟම රට තුළට පහසුවෙන් හා ඉක්මණින් ළඟාවිය හැකි පරිදි ඉරණමඩුව - නුවරඑළිය සහ මහනුවර ගුවන්තොටුපළ තුනක් ඉදිකිරීමට ආණ්ඩුව තීරණය කර තිබේ.මුදල් ඇමැති වශයෙන් ජනාධිපති මහින්ද රාජපක්ෂ මහතා අයවැය ලේඛනයෙන් මේ සඳහා රුපියල් මිලියන 750 ක් වෙන්කර ඇති බව ද ඇමතිවරයා කියයි.2010 අවුරුද්දේ මුල් මාස හතර තුළ ශ්‍රී ලංකාවට පැමිණි ගුවන් යානා සංඛ්‍යාව 24584 කි.2011 මුල් කාර්තුවේ එය 32026 දක්වා වැඩි විය.මේ අතර 2011 මුල් මාස හතරේ ගුවන් මගීන් 3,86,0507 ක් ද 2011 වසරේ මුල් මාස හතරේ 4574063 ක්ද ගුවන් මගින් හසුරුවා තිබේ.මේ අතර මඩකලපුව, ත්‍රිකුණාමලය, හිඟුරක්ගොඩ, සීගිරිය නව ගුවන් තොටුපළ ඉදිකිරීමටත්, අනුරාධපුර, පළාලි සහ රත්මලාන ගුවන් තොටුපළ නවීකරණය කිරීමටත් පියවර ගන්නා බවත්, පියංකර ජයරත්න මහතා අවධාරණය කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112262</link>
    <topic>ශ්‍රී ලංකා මුල්‍ය පද්ධතියේඅවදානමක් නැහැ</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ මූල්‍ය පද්ධතිය කිසිඳු අවදානමකට ලක්ව නැතැයි ශ්‍රී ලංකා මහ බැංකුව අවධාරණය කරයි.ශ්‍රී ලංකාවේ මූල්‍ය ස්ථාවරත්වය, ආර්ථික වර්ධනය ආදියෙහි කැපී පෙනෙන වර්ධනයක් පෙන්නුම් කරන බව ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා පවසයි.ෆිච් රේටින් නමැති විගණන ආයතනය විසින් මෙරට ආර්ථිකය සම්බන්ධයෙන් සිදු කළ ප්‍රකාශයට ප්‍රතිචාර දක්වමින් අධිපතිවරයා මේ බව සඳහන් කරයි.ණය වර්ධනත් සමඟ ඉහළ යන වත්කම් මිල ගණන් හේතුවෙන් ශ්‍රී ලංකාවද ලෝකයේ අවදානම් මූල්‍ය පද්ධති අතරට පැමිණ තිබෙන බවට මේ ආයතනය ප්‍රකාශ කර තිබෙන අතර ශ්‍රී ලංකාවට අමතරව ආසියානු රටවල් තුනක් එම ලැයිස්තුවට ඇතුළත් කර තිබේ.එම ප්‍රකාශය සැලැකිල්ලට ගත යුතු ප්‍රකාශයක් නොවන බව පෙන්වා දෙන ශ්‍රී ලංකා මහ බැංකුවේ අධිපතිවරයා ෆිච් රේටින් මඟින් අවදානම් ආර්ථිකයන් සහිත බවට නම් කළ ආසියාතික රටවල් සියල්ල ආර්ථික වර්ධනය අතින් සියයට 7.0 ඉක්ම වූ රටවල් බවද පෙන්වා දෙයි.ෆිච් රේටින් ආයතනය ශ්‍රී ලංකාව අවදානම් මූල්‍ය ක්‍රමයක් සහිත ලොව රටවල් 9ට ද ඇතුළත් කර තිබේ. මේ අතර අජිත් නිවාඞ් කබ්රාල් මහතා සඳහන් කරන්නේ ෆිච් රේටින් ආයතනය විසින් ඍණ ආර්ථික වර්ධනයක් සහිත බටහිර රටවල් අමතක කර ඇති බවයි. සියයට 8.0 ඉක්ම වූ ආර්ථික වර්ධනයක් අත්කරගෙන සිටින ශ්‍රී ලංකාවේ විරැකියාවද පහත වැටී තිබෙන බවත් ප්‍රංශය, ස්පාඤ්ඤය ආදී රටවල විරැකියා අනුපාතය ඉහළ මට්ටමක පවතින බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112263</link>
    <topic>බස්නාහිර බස් වර්ජනය අවසන්</topic>
    <author/>
    <content>බස්නාහිර පළාත තුළ බස්රථ ධාවනය සාමාන්‍ය පරිදි සිදු කෙරෙන බව ලංකා පෞද්ගලික බස් හිමියන්ගේ සංගමයේ සභාපති ගැමුණු විජේරත්න මහතා “දිනමිණ” ට පැවසීය.බස් සංගම් විසින් බස්නාහිර පළාතේ ඉකුත් 23 දා මධ්‍යම රාත්‍රි 12.00 සිට ආරම්භ කළ බස් රථ වර්ජනය පෙරේදා (24) දහවල් අත්හැර දැමූ බව විජේරත්න මහතා පැවසීය.බස්නාහිර පළාත් ආණ්ඩුකාරවරයා සමග පැවති සාකච්ඡා අතිශය සාර්ථක බව පැවසු විජේරත්න මහතා අවිධිමත් ලෙස ලබා දී ඇති බස්රථ ධාවන බලපත් අහෝසි කිරීමට ජනාධිපතිවරයා එකඟතාව පළකර ඇතැයි ද පැවසීය.මහරගම හයිලෙවල් මාර්ගයේ බස් රථ සඳහා නිකුත් කර ඇතැයි කියන අයථා බලපත්‍ර සියල්ලම ආණ්ඩුකාර වරයාගේ බලතල යොදා ගනිමින් අවලංගු කරන බවට තමන්ට දැනුම් දුන් බවද විජේරත්න මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112264</link>
    <topic>රට ගිලගත් සුනාමියට වසර 7යි</topic>
    <author>ධනුෂ්ක ගොඩකුඹුර සහ මහින්ද අලුත්ගෙදර</author>
    <content>ශ්‍රී ලංකා ඉතිහාසයේ එතෙක් මෙතෙක් මුහුණ දුන් දැවැන්තම ඛේදවාචකය වන සුනාමි ව්‍යසනයට අදට (26) වසර හතක් පිරේ.ඉන්දුනීසියාවේ සුමාත්‍රා දූපත් අසළ සාගරයේ සිදු වූ භූ කම්පනයක් නිසා හට ගත් සුනාමි ව්‍යසනයෙන් ලොව පුරා රටවල් 14 කට දැඩි හානි සිදු විය. රිච්ටර් මාපකයේ 8. 9 ඉක්ම වූ කම්පනයක් මෙහිදී වාර්තා විය. සැණෙකින් රළු වූ මහා සාගරය ගොඩ ගලා දහස් සංඛ්‍යාත ජනකායකගේ ජීවිත පමණක් නොව කෝටි ගණනක් වටිනා දේපළ ද සොරා ගත්තේ යළිත් වසර ගණනකට රට ගොඩ නැඟිය නොහැකි වන අන්දමට ය.ලෝකයේ දියුණු රටවල් පවා සුනාමියෙන් එල්ල වූ තර්ජනය හමුවේ පරාජිතව සිටියදී ධෛර්ය සම්පන්න ශ්‍රී ලාංකිකයෝ කෙටි කලක් තුළ යළිත් නැඟී සිටියහ. එවකට උග්‍ර තත්ත්වයක පැවැති ත්‍රස්තවාදී ගැටලුවත් සමඟ සුනාමියටත් මුහුණ දුන් අප රට යළිත් ගොඩ නොනැෙඟතැයි බලා සිටි ජාත්‍යන්තරයට පැහැදිලි පිළිතුරක් දුන් ශ්‍රී ලංකාව අද සුනාමියේ හත් වැනි සංවත්සරය සමරන්නේ සුනාමියෙන් වූ ව්‍යසනය පමණක් නොව දශක තුනක් පැවැති රුදුරු ත්‍රස්තවාදයත් අකා මකා දැමූ නිදහස් රටක් ලෙසය.සුනාමියෙන් අහිමි වූ ජීවිත හැර අනෙකුත් සියලු දේ මේ වන විට ගොඩ නැගීමට ජාතියක් වශයෙන් අප සමත්ව වුණේ ජනාධිපති මහින්ද රාජපක්ෂ මහතාගේ දූරදර්ශී නායකත්වය හා මඟ පෙන්වීම මත බව නොරහසකි.සුනාමි ව්‍යසනය සිදු වන අවස්ථාවේදී එවකට සිටි රාජ්‍ය නායිකාව රටේ නොසිටි අතර එවකට අගමැතිවරයාව සිටි වත්මන් ජනාධිපතිවරයා වහා මැදිහත්ව විපතට පත් වූවන්ට සහන සැලැසීමට කටයුතු කළේය.සුනාමිය නිසා පළාත් හතරකට අයත් දිස්ත්‍රික්ක 13ක් ආපදාවට ලක්විය. ගාල්ල, මාතර, හම්බන්තොට, කළුතර, කොළඹ, ගම්පහ, අම්පාර, මඩකළපුව, ත්‍රිකුණාමලය, යාපනය, කිලිනොච්චිය, මුලතිව් හා පුත්තලම දිස්ත්‍රික්ක මෙසේ ආපදාවට ලක්විය.අප රටේ 31000 ඉක්ම වූ ජීවිත සංඛ්‍යාවක් සුනාමියෙන් අහිමි වූ අතර 4093ක් අතුරුදන්ව තවත් 23000කට පමණ තුවාල සිදු විය.ලක්ෂ පහකට ආසන්න සංඛ්‍යාවක් අවතැන් වූවන් බවට පත් කළ සුනාමි රකුසා නිවාස 63447ක් සම්පූර්ණයෙන් විනාශ කර දැම්මේය. අර්ධ හානි සිදු වූ ඬවාස සංඛ්‍යාව 43,000 ඉක්මවයි. සංචාරක හෝටල් 144ක් විනාශ විය.ආගමික සිද්ධස්ථාන 396ක්, පාසල් 73ක් රෝහල් හා සෞඛ්‍ය මධ්‍යස්ථාන 9 ක් සම්පූර්ණයෙන් විනාශ වූ අතර තවත් පාසල් 109ක් රෝහල් 18ක් අර්ධ වශයෙන් විනාශ විය.දෙසැම්බර් 26 වැනිදා උදේ කොළඹ සිට මාතර බලා ධාවනය වූ අංක 50 දරන දුම්රිය තෙල්වත්ත ප්‍රදේශයේදී සුනාමියට බිලි වූ අතර එහි ගමන් කළ මඟීන් දහසකට ආසන්න ප්‍රමාණයකගේ ජීවිත අහිමි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112265</link>
    <topic>එළවළු කොටුව සතුන්ගෙන් රැකගන්න එතූ</topic>
    <author>අසේල කුරුළුවංශ, රක්ෂණ ශි‍්‍රයන්ත සහ පණ්ඩුක සමරසේකර</author>
    <content>මතුරට පොලිස් වසමේ ඔකඳගල පදිංචි මව, පියා සහ ඔවුන්ගේ තුන් හැවිරිදි පුතු විදුලි සැර වැදී පෙරේදා (24) රාත්‍රි 10.30ට පමණ ඔවුන්ගේ නිවස ආසන්නයේ දීම මියගොස් ඇත.තම එළවළු වගාව සතුන්ගෙන් ආරක්ෂා කැර ගැනීම සඳහා එළවළු කොටුවට විදුලි රැහැනක් දැමීමට යාමේ දී මොවුනට විදුලි සැර වැදී ඇති බව පොලිස් පරීක්ෂණ මගින් අනාවරණය වී තිබේ.මියගොස් ඇත්තේ ජයරත්න විජේසුන්දර (44), දයාවතී පියසිංහ (33) යන යුවළ සහ ඩිල්සාන් විජේසුන්දර නැමැති ඔවුන්ගේ තුන් හැවිරිදි පුතුය.එළවළු කොටුවට විදුලිය දැමීම සඳහා යාමේදී මොවුනට විදුලිය වැදී ඇති බවත් ඉන්පසු අත්වැල් අල්ලාගෙන මියගොස් ඇති බවත් පොලිසිය පවසයි.මධ්‍යම පළාත් භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, නුවරඑළිය කොට්ඨාස භාර ජ්‍යෙෂ්ඨ පොලිස් අධිකාරී ගාමිණි මතුරට යන මහත්වරුන්ගේ උපදෙස් පිට මතුරට පොලිසියේ වැඩබලන ස්ථානාධිපති උප පොලිස් පරීක්ෂක අබේරත්න මහතා ඇතුළු කණ්ඩායමක් පරීක්ෂණ පවත්වති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112266</link>
    <topic>උසස් පෙළ ප්‍රතිඵලවෙබ් අඩවියේ</topic>
    <author>සුභාෂිනි සේනානායක, ධනුෂ්ක ගොඩකුඹුර</author>
    <content>මෙතෙක් ප්‍රමාදවෙමින් පැවැති අධ්‍යයන පොදු සහතික පත්‍ර උසස් පෙළ ප්‍රතිඵල ඊයේ දින (25) විභාග දෙපාර්තමේන්තුවේ වෙබ් අඩවියට ඇතුළත් කිරීමට බලාපොරොත්තු වන බව ඊයේ (25) විභාග කොමසාරිස් ජනරාල් අනුර එදිරිසිංහ මහතා පැවැසීය. මෙතෙක් ප්‍රතිඵල ප්‍රමාද වෙමින් පැවැති උසස් පෙළ ප්‍රතිඵල ජනාධිපති මහින්ද රාජපක්ෂ මහතාගේ මැදිහත්වීම මත මෙසේ නිකුත් කිරීමට පියවර ගෙන තිබේ.අධ්‍යාපන ඇමැති බන්දුල ගුණවර්ධන, විභාග කොමසාරිස්, විශ්ව විද්‍යාල ප්‍රතිපාදන කොමිසන් සභාවේ සභාපතිවරයා, නීතිපතිවරයා ඇතුළු නිලධාරීන් වෙත ජනාධිපති මහින්ද රාජපක්ෂ මහතා උසස් පෙළ ප්‍රතිඵල කඩිනම් කරන ලෙසට උපදෙස් ලබාදීමෙන් අනතුරුව පෙරේදා (24) ප්‍රතිඵල නිකුත් කිරීමට නීතිපතිවරයාගේ අවසර ලබා දී තිබේ.උසස් පෙළ නව විෂය නිර්දේශය හා පැරැණි නිර්දේශයට අනුවඛ අගය ලබාදීම සඳහා ප්‍රතිඵල සූත්‍රයකට නිර්දේශ කිරීම හේතුවෙන් උසස් පෙළ ප්‍රතිඵල මෙතෙක් ප්‍රමාද විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112267</link>
    <topic>නවක වදය දුන්නාටසිසුවියගේ පන්ති තහනම්</topic>
    <author>මාතර සංචාරක සිරි වාව්වගේ</author>
    <content>නවක වදයට අනුබල දීම හා තොරතුරු වසං කිරීම සම්බන්ධයෙන් රුහුණු සරසවියේ මානව ශාස්ත්‍ර පීඨයේ දෙවන වසර අධ්‍යාපනය ලබන ශිෂ්‍යාවක් දින නියමයක් නොමැතිව 2011.12.23 දා සිට පංති තහනමකට ලක්කොට ඇත.මානව ශාස්ත්‍ර පීඨයේ නවක සිසුවියකට නවක වදය දීම සම්බන්ධයෙන් මෙම සිසුවිය චෝදනා ලැබ ඇත.රුහුණු විශ්වවිද්‍යාලයේ නියෝජ්‍ය උප කුලපති මහාචාර්ය ගාමිණී සේනානායක මහතා ප්‍රකාශ කළේ පංති තහනමට ලක්කර ඇති සිසුවිය සම්බන්ධයෙන් විනය පරීක්ෂණයක් ද පවත්වන බවකි. නවක වදයට ලක්වී ඇති සිසුවිය මේ වනවිට කොළඹ ජාතික රෝහලේ ප්‍රතිකාර ලබමින් සිටී. නවක වදය දීම සම්බන්ධයෙන් රුහුණු විශ්වවිද්‍යාලයේ දැනට පැමිණිලි ලැබී ඇත්තේ මානව ශාස්ත්‍ර පීඨයෙන් පමණක් බවත් අනිත් පීඨවල නවක වදය දීම නවතා ඇති බවත් මහාචාර්ය ගාමිණී සේනානායක මහතා කීවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112268</link>
    <topic>ලක්ෂ තුනහමාරකට දරුවා අලෙවි කළ මව රිමාන්ඩ්</topic>
    <author>සීදූව සමූහ නිශ්ශංක පී. දයාරත්න</author>
    <content>තමන් බිහිකළ දරුවා රුපියල් ලක්ෂ තුනහමාරකට අලෙවි කළේ යැයි කියන සීදූව ලියනගෙමුල්ලේ පදිංචි 34 හැවිරිදි කාන්තාවක් අත්අඩංගුවට ගෙන තිබේ.සීදූව පොලිසියට ලැබුණු තොරතුරක් මත අත්අඩංගුවට ගත් මේ කාන්තාව මීගමුව මහේස්ත්‍රාත් අධිකරණයට ඉදිරිපත් කිරීමෙන් පසු ජනවාරි 2 දක්වා රක්ෂිත බන්ධනාගාර ගතකොට තිබේ. මීගමුව දිසා රෝහලේ නේවාසිකව ප්‍රතිකාර ලබද්දී ඇය බිහිකළ දරුවා මෙසේ අලෙවි කොට ඇත.අලෙවි කළ දරුවා මෙතෙක් සොයාගෙන නැත. දරුවා බිහිකළ කාන්තාව ලියනගේමුල්ල කනත්තක් අසළ නේවාසිකව සිටි අතර ඇය අනුරාධපුර කැබිතිගොල්ලෑව මහකැටියාව ප්‍රදේශයේ තැනැත්තියකි. සීදූව පොලිස් ස්ථානාධිපති චන්දන ලියනගේ මහතාගේ උපදෙස් පරිදි සීදූව පොලිසියේ අපරාධ විමර්ශන අංශයේ ස්ථානාධිපති ගුණසේන හබුරුගල, කාන්තා පොලිස් කොස්තාපල් පී. එම්. පී. මාලනි සිරිදිසානායක, සුමුදු දිනුෂා කුමාරි, මධුවන්ති බණ්ඩා නිලධාරීහු පරීක්ෂණ මෙහෙයවති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n1112269</link>
    <topic>සැඩ පරුෂ මුහුදේධීවරයන් දෙදෙනකු අතුරුදන්</topic>
    <author>මඩකලපුව සමූහ – ජවුෆර් කාන්</author>
    <content>මඩකලපුව ප්‍රදේශයේ මුහුද රළුව තිබිය දී මසුන් මැරීමට ගිය පුද්ගලයන් දෙදෙනකු බෝට්ටුව පෙරළී මුහුදේ අතුරුදන්ව ඇත.මඩකලපුව මෝදර මුහුදේ දී මෙසේ දියේ ගිලී අතුරුදහන්ව ඇත්තේ තිරායිමඩුවේ පදිංචි අංගයියා පාක්කියන් (56) හා ධර්මලිංගම් ශ්‍රීධරන් (39) නැමැති දෙදෙනෙකි.මොවුන් සමඟ ධීවර කර්මාන්තයේ යෙදී සිටි තවත් අයකු පිහිනා ගොඩට පැමිණ ඇති අතර අතුරුදන් වූ අය සොයා පරීක්ෂණ පැවැත්වේ.රළුව පවතින මුහුදේ ධීවර කටයුතුවල නොයෙදෙන ලෙස ධීවරයන්ට අනතුරු අඟවා තිබේ.මේ අතර උතුරු මුහුදේ පීඩන අවපාතයක් වර්ධනය වන බැවින් ධීවර කටයුතු සහ මුහුදු යෑමෙන් වැළකී සිටින ලෙස කාලගුණ විද්‍යා දෙපාර්තමේන්තුව අනතුරු අඟවයි.මන්නාරම, යාපනය, මඩකලපුව, ත්‍රිකුණාමලය හරහා පොතුවිල් දක්වා මුහුදු තීරයේ වර්ධනය වී ඇති මෙම පිඩන අවපාතය මඩකලපුව සිට සැතපුම් 600 ක් ඈත මුහුදේ වර්ධනය වෙමින් පවතින අතර මේ නිසා මුහුදේ කැළඹිලි ස්වභාවය සහ අධික වර්ෂාව පවතින බැවින් ධීවර සහ නාවික කටයුතු සඳහා අවදානම් බව කාර්ය නියුතු කාලගුණ විද්‍යාඥ අනූෂා වර්ණසූරිය මහත්මිය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n11122610</link>
    <topic>කතරගම පුද බිමබැතිමතුන්ගෙන් පිරිලා</topic>
    <author>ඊ. එච්. සෝමපාල කතරගම විශේෂ</author>
    <content>පාසල් නිවාඩුවත් අවුරුද්ද අවසාන මාසයත් නිසා මේ දිනවල කතරගම පුද බිම බැතිමතුන්ගෙන් පිරී ඇත.දිනපතා බැතිමතුන් ලක්ෂ ගණන් මේ දිනවල කතරගම වැඳ පුදා ගැනීමට පැමිණෙති. ඒ අයට අවශ්‍ය තරම් නවාතැන් පහසුකම් නොමැති නිසා ආසන්න ගම්වලට පවා නවාතැන් සොයාගෙන ගොස් අධික මිල ගණන්වලට ගෙවල්වල කාමර වෙන් කරගෙන පුද බිමට පැමිණ කිරි වෙහෙර වැඳ පුදා කතරගම දෙවියන් යදිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n11122611</link>
    <topic>සේනානායක සමුද්‍රයේ වාන් දොරටු ඇරේ</topic>
    <author>අම්පාර දිසා විශේෂ එල්. දෙහිගොල්ල</author>
    <content>අම්පාරට ලැබුණු අධික වර්ෂාව නිසා ගල්ඔය ව්‍යාපාරයට අයත් ප්‍රධාන වැව වන ඩී. එස්. සේනානායක සමුද්‍රයේ වාන් දොරටු විවෘත කිරීම ඊයේ (25) දින සිදු විය.අම්පාර දිසාපති නීල් ද අල්විස් මහතාගේ පූර්ණ අධීක්ෂණය යටතේ වාරිමාර්ග දෙපාර්තමේන්තුවේ නිලධාරීන් විසින් වාන් දොරටු විවෘත කරනු ලැබීය.ඩී. එස්. සේනානායක සමුද්‍රය නිර්මාණය කිරීමෙන් පසුව පළමු වතාවට එක් වර්ෂයකදී දෙවරක් වාන් දොරටු විවෘත කළ අවස්ථාව මෙය වන බව අම්පාර වාරිමාර්ග ඉංජිනේරු එරල් චන්දන මහතා පවසයි.මේ වන විට ඩී. එස්. සේනානායක සමුද්‍රයේ ජලය අඩි 105.2 ක් පිරී පවතී.ජල අක්කර අඩි 677200 ක් පිරී ඇති අතර, වාන් දොරටු විවෘත කිරීමෙන් පසු තත්ත්පරයට ජල ඝන අඩි 528 ක් පිටවීම සිදු වෙයි. මේ වන විට දිස්ත්‍රික්කයේ සියලු වැව් පිරී පවතින අතර, පහත් බිම්වල සිටින ජනතාව ඉතා විමසිලිමත්ව සිටින මෙන් ප්‍රදේශයේ වාරිමාර්ග ප්‍රධානී සමන් වීරසිංහ මහතා කියා සිටී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n11122612</link>
    <topic>ගංවතුරේ ගියකත මරු තුරුළට</topic>
    <author>එරාවූර් සමූහ</author>
    <content>මඩකළපුව වන්දාරුමුල්ල ප්‍රදේශයේදී ගංවතුරට හසුවූ කාන්තාවක් මරණයට පත්ව ඇත. මළසිරුර මරණ පරීක්ෂණයෙන් පසුව ඥාතීන්ට බාරදී ඇති බව එරාවූර් පොලිසිය කියයි.එරාවූර් කළුවන්කේනි ප්‍රදේශයේ පදිංචි 55 හැවිරිදි පාත්තමුත්ත කමලම් නමැති හය දරු මවක් මෙසේ ජීවිතක්ෂයට පත්ව ඇත. ඇයගේ මළසිරුර වන්දාරුමුල්ල ප්‍රදේශයේ ඇළ මාර්ගයක තිබුණි.මේ අතර මඩකළපුව දිස්ත්‍රික්කයේ ගම්මාන හා මාර්ග කීපයක් ජලගැලීම්වලට යටවී ඇත. ප්‍රදේශයේ ජනතාව ඉතා අපහසුතාවට පත්ව ඇතැයිද වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=n11122613</link>
    <topic>නවගත්තේගම රන් ඇත්රුවසොයා ගැනීමේ තැත වරදී</topic>
    <author>මුන්නේශ්වරම සමූහ – ඊ. සී. ප්‍රනාන්දු</author>
    <content>නවගත්තේගම අත්දුරවැව රක්ෂිත වනාන්තරයේ ඇතැයි කියන නිධානයක් ගොඩ ගැනීමට උත්සහ කරමින් සිටි පිරිමින් අට දෙනෙකු එම උපකරණ සමඟ පෙරේදා (24 දා) රාත්‍රි කළ වැටලීමක දී අත්අඩංගුවට ගත් බව නවගතතේගම පොලිසිය කියයි.පොලිස් ස්ථානාධිපති පොලිස් පරීක්ෂක කේ. ජවුපර් මහතා වෙත ලැබුන තොරතුරක් අනුව සැරයන්වරුන් වන ධර්මසිරි, පියදාස මහත්වරුන් ඇතුළු නිලධාරීන් පිරිසක් වැටලීම සිදු කරන විට සැකකරුවන් පුද පූජා කරමින් පොළව හාරමින් සිට ඇත.ඒ වන විටත් ඔවුන් අඩි 21ක් ගැඹුරට පොළව හාරා තිබූ බව ද පොලිසිය කියයි.සැකකරුවන් අන්දරවැව, මාතර, මීරිගම හා නාරම්මල යන ප්‍රදේශවල අය බවත් කියති. රනින් කළ ඇත් රූපයක් මෙම ප්‍රදේශයේ භූගතව ඇතැයි කට කථාවක් ඇති අතර, එය ගැනීමට සැකකරුවන් වෙහෙස දරා ඇති බවත් කියති. ඔවුන් සමඟ උදළු, මුල්ලු හා විශාල කඹ ද තඹ පත් රැසක් ද මල් තට්ටුවක් ද අත්අඩංගුවට ගෙන ඇත.සැකකරුවන් ඊයේ (25දා) පුත්තලම අධිකරණය හමුවට ඉදිරිපත් කිරීමට නියමිත විය. නවගත්තේගම පොලිසිය තවදුරටත් පරීක්ෂණ සිදු කරයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112261</link>
    <topic>දොළොස්බාගේ-කොළඹ මාර්ගයේ කොටසක්සංවර්ධනය නොකිරීමෙන් මගීන්ට අසීරුතා</topic>
    <author>ගඟඉහළකෝරලේ සමූහ ජගත් ජනපි‍්‍රය</author>
    <content>මහනුවර හා කෑගල්ල දිස්ත්‍රික්ක මායිම පිහිටා ඇති දොළොස්බාගේ පැලන්පිටිය හරහා බුලත්කොහුපිටිය කොළඹ මාර්ගයේ කිලෝමීටර් 6ක් පමණ සංවර්ධනය නොකිරීම නිසා නාවලපිටිය ගම්පොළ ජනතාව දුෂ්කරතාවට පත්ව සිටිති.ඟඉහළකෝරලේ ප්‍රාදේශීය සභා මන්ත්‍රී රංජිත් ලියනගේ:- සබරගමු පළාත් සභාව මගින් පැලන්පිටිය දක්වා මාර්ගය සංවර්ධනය නොකිරීම නිසා මේ තත්ත්වය ඇතිවී තිබෙනවා. නාවලපිටිය ගඟඉහළකෝරළේ ජනතාව සහ තේ කර්මාන්ත හිමියන් මේ නිසා අසීරුවට පත්වී සිටිනවා.ජී. කේ. සෝමාවති - අප කොළඹ යනවානම් නාවලපිටියට හෝ ගම්පොළට ගොස් පැය 8ක් පමණ ගතවනවා. මේ කිලෝමීටර් 6 සංවර්ධනය කරානම් පැය 5න් කොළඹට යන්න පුළුවන්. මේ මාර්ගය සංවර්ධනය කරදෙන ලෙස වසර ගණනාවක සිට මධ්‍යම පළාත් සභාවෙන් ඉල්ලා සිටියත් ප්‍රතිඵල නැහැ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112262</link>
    <topic>මාතලේ කොටුවේගෙදරඅසරණ පවුලකට නව නිවෙසක්  </topic>
    <author>මාතලේ දිසා විශේෂ</author>
    <content>ජාතික තරුණ සේවා සභාවේ ගම නැගුමට යොවුන් දෑත් තුරුණු වසරක් ගමට නිවසක් ව්‍යාපෘතිය යටතේ මාතලේ ප්‍රාදේශීය ලේකම් කොට්ඨාසයේ කොටුවේගෙදර අයකුට නිවසක් ලබාදීම පසුගියදා ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් සිදු කෙරුණි.නිවක් අහිමි අඩු ආදායම්ලාභීයකු වූ කමල් ධර්මදාස මහතා පරිත්‍යාග කළ නව නිවස රුපියල් පන් ලක්ෂ පනස් දහසක මුදලක් වැය වී තිබේ.මේ නව නිවස තරුණ සේවා සභාවේ අධීක්ෂණය යටතේ ඉදි කෙරුණ ප්‍රවාහන නියෝජ්‍ය ඇමැති රෝහණ දිසානායක මහතාගේ ප්‍රධානත්වයෙන් පැවැති මේ නව නිවස බාරදීමේ උළෙලට මධ්‍යම පළාත් සභාවේ නියෝජ්‍ය සභාපති ඩබ්. එම්. යසමාන, මාතලේ ප්‍රාදේශීය ලේකම් අජිත් ප්‍රේමසිංහ, මාතලේ තරුණ සේවානිලධාරී එස්. දිසානායක මහත්වරුද එක්වූහ.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112263</link>
    <topic>දෙහිඅත්තකණ්ඩිය මහවැලි ක්‍රීඩාංගණයේප්‍රේක්ෂකාගාරය කඩා වැටිලා</topic>
    <author>දෙහිඅත්තකණ්ඩිය සමූහ</author>
    <content>දෙහිඅත්තකණ්ඩිය නව මැදගම මහවැලි ක්‍රීඩාංගණයේ ප්‍රේක්‍ෂකාගාරය කඩා වැටී ක්‍රීඩාපිටිය වල් බිහිවී තිබේ.දැනට අවුරුදු දහයක පමණ කාලයක සිට මේ ක්‍රීඩාපිටිය මෙසේ වල් බිහිවී ඇති බවත් මේ ස්ථානය නොයෙකුත් අපචාර ක්‍රියාවන් සඳහා යොදා ගන්නා බවත් ප්‍රදේශවාසීහු පවසති.මෙම ක්‍රීඩා පිටිය අලුත්වැඩියා කර දෙන ලෙස ප්‍රදේශවාසීහු බලධාරීන්ගෙන් ඉල්ලා සිටිති.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112264</link>
    <topic>පොල් කඩන්න පැමිණි අමුත්තා දැකගම්මුන් විමතියට පත්වෙලා</topic>
    <author>එම්. ඒ. ආර්. මනුකුලසුරිය , හිරියලා සමූහ</author>
    <content>යුරෝපිය ඇඳුමින් සැරසි අව් කණ්ණාඩියක්ද පැලඳ යතුරු පැදියකින් ගොකරැල්ල, සියඹලා වැහැර ගම්මානයට පැමිණි මැදිවියේ පුද්ගලයෙකි.ගම්වාසින් මේ අමුත්තා දෙස ඉතා ඕනෑකමින් බලා සිටි අතර, යතුරු පැදියෙන් බැස ගත් ඔහු ගම්වැසියකු වෙත ගොස් මෙහෙ පොල් කඩන්න එහෙම තියෙනවද යැයි විමසීය.“ ඔව්.... ඇයි පොල් කඩන කවුරු හරි ඉන්නවද? “ ගම්වැසියා ඇසුවේය.“ ඔව් ...... ඉන්නවා .... මම තමයි පොල් කඩන්නේ ....විමතියට පත් ගම්වැසියා මොහොතකට නිහඩව සිටියේය.“ අපේ වත්තේ පොල් ගස් හතළිහක් තියෙනවා...” ගම්වැසියා යළිත් සිය කටහඬ අවදි කළේය. “ එහෙනම්... යමු. “ ඔහු සිය යතුරු පැදිය තල්ලු කරගෙන ගම්වැසියා සමග ගියේය.එම වත්තට ගිය ඔහු එය යුරෝපීය ඇඳුම ගලවා බෑගයකට දමා කොට කළිසමක් හැඳ ගත්තේය.අනතුරුව පොල් කැඩීම ආරම්භ කළ ඔහු පැය දෙකක් ගතවිමවත් මත්තෙන් පොල්ගස් හතළිහේම පොල් කැඩුවේය.ඔහුට ගාස්තුව වශයෙන් රුපියල් 2000ක මුදලක් ලැබුණි.“ ඇයි ලොකු උන්නැහේ ... මගෙ සුට් එක දැකල හැම කෙනෙක්ම බය වෙලා වගේ බලන් හිටියේ .කලිසමයි කමිසෙයි කියන්නේ ඇඳුමක් විතරයි. ඊටත් වැඩිය මම කරන්නෙ ඉහළ රස්සාවක් බව දන්නෙ නැද්ද?මෙහෙම කී අමුත්තා අසල පිහිටි ළිඳක් වෙත ගොස් ස්නානය කර යළි සිය යුරෝපීය ඇඳුම හැඳ යතුරු පැදියේ නැගී ආපසු ගියේය.“ බලාගෙන ගියහම දැන් පොල් කැඩිල්ලක් එසේ මෙසේ රස්සාවක් නෙවෙයිනෙ. ගම්වැසියා තමාටම කියා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112265</link>
    <topic>ලංගම බස්රථවලහොරට ගිය 449ක් අසුවෙයි</topic>
    <author>තිහගොඩ සමූහ - පී. පී.ජී. සුගතදාස</author>
    <content>පසුගිය නොවැම්බර් මාසයේ ප්‍රවේශපත් රහිතව දිවයිනපුරා ලංගම බස්රථවල ගමන් කළ මගීන් 449ක ගෙන් රු. 147582ක දඩ මුදලක් අයකර ගෙන තිබේ.කොන්දොස්තරවරු සිදුකරන ලද ප්‍රවේෂපත් වංචා ඇතුළු විෂමාචාර ක්‍රියා 151ක් හා මණ්ඩලීය නියෝගවලට පටහැනිව ක්‍රියාකර ඇති සිද්ධීන් ඇතුළු වෙනත් වැරදි ක්‍රියා 564ක්ද සොයා ගෙන තිබේ.දිවයින පුරා ධාවනය කරන ලද බස්රථවල හදිසි පරීක්‍ෂණ කටයුතු 12497ක් සිදු කිරීමට හදිසි පරීක්ෂණ කණ්ඩායම්වල නිලධාරීන් සමත් වී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112266</link>
    <topic>හලාවත දැරියක අපයෝජනය කළඅය වසර 2ක් හිරේට</topic>
    <author>ආරච්චිකට්ටුව සමූහ අතුකෝරළ යු. ගුණපාල</author>
    <content>බාලවයස්කාර දැරියක අපයෝජනයට ලක් කළේ යැයි චෝදනා ලබා සිටි චූදිතයකුට හලාවත මහාධිකරණ විනිසුරු ඩබ්ලිව්. එම්. එම්. මාලිනී ගුණරත්න මහත්මිය බරවැඩ සහිත අවුරුදු දෙකක සිරදඬුවමක් සහ රුපියල් 5000ක දඩයක් නියම කළාය.2002 ජනවාරි 1 දින හා ජුනි 30 අතර කාලයේ මාදම්පේදී බාල වයස්කාර දැරියකගෙන් ලිංගික තෘප්තියක් ලබාගත්තේ යැයි චූදිතට අධිචෝදනා ඉදිරිපත්කර තිබුණි. ඒ වනවිට දැරියගේ වයස අවුරුදු 15කි.මහාධිකරණ විනිසුරුවරිය චූදිතට නියම කරන ලද අවුරුදු දෙකක සිරදඬුවම අවුරුදු 10කට අත්හිටවූවාය. දඩ මුදල නොගෙවන්නේ නම් මාස හයක සාමාන්‍ය සිරදඬුවමක් නියම කළාය.එයට අමතර පැමිණිල්ලේ පළමුවන සාක්කිකාරියට රුපියල් එක්ලක්ෂ පනස්දහසක වන්දියක් ගෙවීමටද නියම කළාය. වන්දි මුදල නොගෙවන්නේ නම් බරවැඩ සහිත අවුරුදු දෙකක සිරදඬුවමක්ද නියම කළාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112267</link>
    <topic>හාලි ඇළ දිළිඳු පවුල් 33කට නිවාස ඉදිකෙරේ</topic>
    <author>බදුල්ල දිස්ත්‍රික් සමූහ - ජයසේන විජේනායක</author>
    <content>“ සමෘද්ධි දිරිය පියස 2011” වැඩ සටහන යටතේ හාලිඇළ ප්‍රාදේශීය ලේකම් කොට්ඨාසයේ දිළිඳු පවුල් 33ක් සඳහා නිවාස ඉදිකරදීමට ශ්‍රී ලංකා සමෘද්ධි අධිකාරියේ මෙහෙය වීම යටතේ හාලිඇළ සමෘද්ධි සමාජ සංවර්ධන අංශය පියවර ගෙන තිබේ.ප්‍රදේශයේ සමෘද්ධිලාභී දිළිඳු පවුල් අතරින් තෝරාගත් වැන්දඹු, ආබාධිත හෝ මනා අසරණ තත්ත්වයේ පවුල් සඳහා මේ නිවාස ඉදි කෙරේ.එක් නිවසක් වෙනුවෙන් රුපියල් ලක්ෂයක ආධාර ලබා දී ප්‍රදේශයේ සමෘද්ධි සංවර්ධන නිලධාරීන්ගේ මෙහෙයවීම මත ප්‍රතිලාභී ශ්‍රම දායකත්වයෙන් මේ නිවාස ඉදි කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112268</link>
    <topic>සැමියාගේ ජංගම දුරකථනයට එන ‘මිස්කෝල්’ ගැන සැකකළ බිරියක් දිවියෙන් සමු අරන්</topic>
    <author>මොනරාගල සමූහ - කේ. බී. රත්නායක</author>
    <content>සිද්ධිය වු දින උදේ සිටම වර්ෂාව වැස්සා. ඒ අතර මගේ ජංගම දුරකථනයට දිගින් දිගටම මිස්කෝල් කීපයක් ආවා. ඒ නිසා මගේ බිරිය මා ගැන සැක කරලා කවුද ඔයාට මිස් කෝල් ගහන්නේ කියා ඇසුවා.ඒ ගැන සැක කිරීමෙන් සිත් තැවුලට පත් වී ඇය වස පානය කර තිබෙනවා යැයි එක් දරු මවගේ මරණ පරීක්‍ෂණයේදී සැමියා වන ඩී. එම්. අශෝක කුමාර යන අය සාක්කි දෙමින් කීවේය. මෙසේ මියගොස් ඇත්තේ ඌව පැල්වත්ත කුකුරම්පොළ පදිංචි කේ. එම්. දීපිකා සංජීවනී (25) නැමැති එක් දරු මවකි.වැල්ලවාය පෞද්ගලික රෝහලක දී හදිසි මරණ පරීක්‍ෂණය මොනරාගල මාරාව හදිසි මරණ පරීක්‍ෂක පී. එම්. ජේ. අප්පුහාමි මහතා පැවැත්වීය.සාක්කිකරු මෙසේ කීවේය. මා පැලවත්ත සීනි සමාගමේ කම්කරුවකු වශයෙන් සේවය කරනවා. මා සේවය කරන ආයතනයේ අය වරින් වර මට මිස්කෝල් ගහනවා. පසුගියදා වැස්ස දිනයක්. පෙරදා රාත්‍රී මා වැඩ කළ නිසා එදා මා වැඩට ගියේ නෑ. නිවෙසේ සිටියදී මේ මිස්කෝල් ආවේ. ඔයාට මිස් කෝල් ගහන්නේ කවුද කියා බිරිය ඇසුවා ම මා වැඩපොළේ කොල්ලෝ කියලා කීවා.ඒත් බිරිය ඒක විශ්වාස කෙළේ නෑ. ඇය මාව සැක කළා. ඉන්පසු “ ඕන දෙයක් කර ගන්න කෝ” කියා ඇය කීවා.පසුව මා පුතා සමඟ බිරියගේ මහ ගෙදරට ගොස් කුඩයක් ඉල්ලා ගෙන පුතා ළදරු පාසලට භාරදීලා කුඹුරේ වැඩට ගියා. කුඹුරේ වතුර බැඳලා ගෙදරට එන්නට එන අතරමඟදී මගේ බිරිය වහ බීලා රෝහලට ගෙනගිය බව ආරංචි වුණා.මා මොනරාගල රෝහලට පැමිණ බිරියගෙන් ඇසුවාම වසබීවේ නෑ කියලා ඇය කීවා. මා ගෙදරට පැමිණ බැලූ විට ගෙදර පුරාම වස ගඳ ආවා. කෝප්පයක වස තිබුණා. කුඹුරේ වල්වලට ගැසීමට ගෙනැවිත් තිබූ වල්නාශක බෝතලය කඩලා බිම වැටිලා තිබුණා.අධික ලෙස වස බීලා නිසා පෙණහලු වකුගඩු නරක්වෙලා සුව කිරීමට අමාරුයි, ගෙදර අරන් යන්න කියා වෛද්‍යවරු කීවා. ඒ නිසා අප බිරියව ගෙනවිත් වැල්ලවායේ පෞද්ගලික රෝහලක නතර කළා. එහිදී ඇය මියගියා. මරණය ගැන මට සැකයක් නෑ.මිස්කෝල් ගැන වරදවා තේරුම් ගෙන ඒ ගැන සිත කලකිරී වස පානය කිරීමෙන් මියගිය බව කියනවා.එහිදී විවෘත ප්‍රකාශයක් කළ හදිසි මරණ පරීක්‍ෂකවරයා නිවසක හාල්, පිටි, තුනපහ , තබා ගන්නවා වගේ අනාරක්‍ෂිත ලෙස වස බෝතල් ද තබා ගන්නා අයට මෙය හොඳ පාඩමක් බව පැවැසීය.බුත්තල රෝහලේ දිස්ත්‍රික් වෛද්‍ය නිලධාරි එම්. එස්. කේ. ඒ. පීරිස් මහතා පශ්චාත් මරණ පරීක්‍ෂණය පැවැත් වූ අතර වෛද්‍ය වාර්තාව හා සාක්කි මත හදිසි මරණා පරීක්‍ෂකවරයා මෙය වල් නාශක වස අධික ලෙස ශරීර ගතවීම නිසා අභ්‍යන්තර ඉන්ද්‍රියයන් අකර්මන්‍ය වීමෙන් සිදු වූ මරණයක් බව තීරණය කෙළේය.බුත්තල පොලීසියේ පො.කො. බන්දුල කුමාර මහතා පැමිණිලේල මෙහෙයවීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=r1112269</link>
    <topic>බණ්ඩාර මැණිකේ ගැන මාස දෙකක්ම ඇහැගහගෙන හිටියා!</topic>
    <author>සටහන හා ඡායාරූප රත්නපුර දිසා විශේෂ නිරෝෂණ පෙරේරා</author>
    <content>කහවත්ත කොටකෙතන ගමේ පදිංචි හැටනව හැවිරිදි බණ්ඩාර මැණිකේ මාතාව ඇයගේ නිවෙස අසලදී පසුගියදා රාත්‍රී අමානුෂික ලෙස ඝාතනය කැර තිබිණි. මේ සිද්ධියෙන් ප්‍රදේශවාසීහු කම්පාවට පත්වූහ. මුදියන්සෙලාගේ බණ්ඩාර මැණිකේ මහත්මියගේ සිරුර සොයාගන්නේ 16 වැනිදා හිමිදිරියේ ය. 15 වනදා රාත්‍රී 7.30ට නිවෙස අසල ජල කරාමය ළඟට මුහුණ සේදීමට ගිය ඇය අබිරහස් ලෙස අතුරුදහන් වූවාය. සෙවිලි තහඩු කිහිපයකින් ආවරණය කර තිබූ ජල කරාමය අසල ලේ පැල්ලම් දැකගත හැකිවිය.වසර තුනක පමණ කාලයකදී වරින්වර වියපත් කාන්තාවන් අට දෛනකු මේ ප්‍රදේශය සහ අවට ගම්වල ඝාතනය කර තිබුණි. එම ඝාතන සියල්ලටම සම්බන්ධ සැකකරුවන් අත්අඩංගුවට ගෙන රක්ෂිත බන්ධනාගාර ගත කර සිටියදී තවත් වියපත් කාන්තාවක් අබිරහස් ලෙස ඝාතනයට ලක්වීම පිලිතුරක් නැති ප්‍රශ්නයක් බවට පත්ව තිබුණි.පොලිස් කණ්ඩායම් පහක් සහ අපරාධ පරීක්ෂණ දෙපාර්තමේන්තුවේ කණ්ඩායමක් බණ්ඩාර මැණිකේගේ ඝාතනය ගැන පුළුල් පරීක්ෂණ සිදුකරමින් සිටියේය.මේ අතර කහවත්ත කොටකෙතන මාර්ගයේ නිවෙසකට පැමිණි පුද්ගලයකු එම නිවෙස් හිමියාගේ නම කියමින් ඔහු සිටින්නේ දැයි බිරියගෙන් විමසුවේය.සැමියා නිවෙසේ නැති බව ඇයගේ පිලිතුර විය. “සේනට කියන්න යාළුවෙක් ආවා කියලා. හෙට ගෙනත් දෙන්නම් රුපියල් 50ක් දෙන්න.” නිවෙසටම පැමිණ උදවුවක් ඉල්ලු තැනැත්තාගේ කථාව ඇය විශ්වාස කළේය. ඒ අනුව රුපියල් 50 නෝට්ටුව ඔහු අත තැබීය. ජඹුරු පැහැයකට හුරු සරොමක් සහ බතික් කමිසයක් හැඳ සිටි එම පුද්ගලයාගේ ශරීරයේ තැන් තැන්වල මඩ ගෑවි තිබෙනු නිවෙසේ සිටි කාන්තාවන් ඇයගේ පුතුන්ද දුටුවේය.යළිත් කහවත්ත කැළඹූ වියපත් කාන්තා ඝාතනය ගැන පොලිසියට ලැබුණු සුවිශේෂිතම හෝඩුවාව එය විය. රුපියල් 50ක මුදලක් ඉල්ලාගෙන ගිය පුද්ගලයා කවුද? පොලිසියේ උකුසු ඇස් ඒ දෙස යොමු විය.කිසියම් පුද්ගලයකු කොටකෙතන නිවෙසකින් රුපියල් 50ක් ඉල්ලා ගත් කථාව පොලිස් නිලධාරීන් දෙදෙනකුට වෙනවෙනම ආරංචිවී තිබුණි. ඒ හෝඩුවාව ලද සැණින්ම ඔවුන් ඒ පසුපස ලුහු බැන්දේය.නිවෙසකින් රුපියල් 50ක් ඉල්ලා ගත් බවට ලද තොරතුරු ඔස්සේ පරීක්ෂණ ආරම්භ කළේ රස්වැල්වත්ත පොලිස් ස්ථානාධිපති පොලිස් පරීක්ෂක දයාසිරි මහතාගේ කණ්ඩායමයි. කහවත්ත පොලිසියේ උප පොලිස් පරීක්ෂක කමලනාත් කොඩිතුවක්කු හා පොලිස් කොස්තාපල් මාධව යන මහත්වරුන්ට වෙන වෙනම ලැබීතිබුණේ එකම හෝඩුවාවය.රුපියල් 50 මුදල ලබා දුන් නිවෙසට ගිය විට එම මුදල ඉල්ලාගත් පුද්ගලයාගේ හැඩ හුරුකම් ගැන තොරතුරු දැනගැනීමට හැකිවිය. අතුරක වැඩකරන අයකු ලෙස එම තැනැත්තා පැවැසූ බව නිවෙසියන්ගෙන් පොලිසියට දැනගත හැකිවිය.රා මදින අතුර සොයා පොලිසිය කොටකෙතන ගමේ එහා කෙළවරට ගියේය. එහි රා මැදීම නතර කර ඇති බව දැනගැනීමට ලැබුණි’ අතුරේ හිමිකරු සිටියේ කිලෝමීටර් 15ක් දුර වලේබඩ ප්‍රදේශයේය. පොලිසිය ඔහු සොයා ගියේය.අතුරේ හිමිකරු වූ නිහල් නම් අය පොලිස් කණ්ඩායමට පැවැසුවේ නොවැම්බර් 7 වනදා රා මදින්නා ගසකින් වැටීම නිසා 8 වනදා - සිට අතුර වසා දැමූ බවයි. පොලිසියේ සැකය තහවුරු කිරීමට එය හේතුවක් විය. රා මදින්නා එනම් සැකකරු 15 වනදා පැමිණි බව ඒ වන විටත් පොලිසිය කරුණු සොයාගෙන තිබීම එම සැකයට හේතුව විය.රා මදින්නා ඕපාත අකරැල්ලේ පදිංචිකරුවකු බව පොලිසියට සොයාගත හැකිවිය. අකරැල්ලේ සිට පොලිස් නිලධාරියකු වන මාධව මහතා ත්‍රිරෝද රථයකින් රා මදින්නාගේ නිවෙස බලා ගියේ අතුරේ හිමිකරුද රැගෙනය. තිරෝද රථය අකරැල්ලෙන් කුලී ගමනක් යෑමට ලබාගත්තේය.රා මදින්නා වන රත්නවීරගේ නිවෙසට යෑමට අත්තේ කැලයක් මැදිනි. අපට අතුරක් වැඩකරගන්න ඕනි. ඒ ගැන කථාකරගන්න රත්නවීර ඛ්මුවීමටයි ආවේ. එයා කොහේද ඉන්නේ. පොලිස් කොස්තාපල්වරයා රත්නවීරගේ බිරියගෙන් විමසුවේය.කොටකෙතන අතුර පවත්වාගෙන ගිය පුද්ගලයාද සිටි නිසා රත්නවීරගේ බිරියට සැකයක් ඇති නොවීය. දැන්නම් රත්නවීර ගෙදර නැහැ. හෙට උදේ අටට මම එයාට ඕපාතට එන්න කියන්නම්” ඇය කීවාය.පොලිස් ජීප්රථය අකරැල්ල සිට දඹකැලේට පැමිණි බව ගම්වාසීන්ට දැනගන්නට ලැබිණි.ති‍්‍රරෝද රථය නවතා එහි සිටි දෙදෙනා අල්ලාගත් බවට රඟදැක්වූ ස්ථානයේ කාන්තාවක් සිටියේය. ඇය “මේ මල්ලිගේ මුහුණ බලන්න අහිංසක පාටයි. කවුරු හරි බොරු ඔත්තුවක් දීලා යනුවෙන්” පැවසුවේ පොලිස් කොස්තාපල් වරයාගේ මුහුණ දෙස බලමිනි. එම නැතැත්තිය රා මදින්නා හෙවත් පොලිසියට අවශ්‍යව සිටි රත්නවීරගේ නෑනා බව ද පොලිසිය දැන සිටියේය.එදිනම රාත්‍රී අටට පමණ ත්‍රිරෝද රථයක් හා යතුරු පැදියකින් පොලිස් නිලධාරීන් අතරැල්ල බලා පිටත්ව ගියේය.රත්නවීරගේ නිවෙස පිහිටියේ එම කැලය තුළින් ගියවිටදීය.රා මදින්නා වන රත්නවීර හා බිරිය පැමිණෙන බව නිසැකව හඳුනා ගත්තේය. පොලිස් නිලධාරියා එකවරම රත්නවීරව බදාගෙන ග්‍රහනයට හසුකර ගත්තේය.කහවත්තේ වියපත් කාන්තා ඝාතනය සම්බන්ධ සැකකරු පොලිස් අත්අඩංගුවට පත්වූයේ මහා රාත්‍රී කළ එම විශේෂිත මෙහෙයුමේදීය.රා මදින්නා වන රත්නවීර පොලිස් ජීප් රථයට නංවා ගත්තේය. අනේ සර් මම කවුරුවත් කැපුවේ නැහැ. පිහිය දුන්නේ වීපස් මාමා “රත්නවීර කීවේය. කහවත්ත පොලිස් ස්ථානයට රැගෙන ආ සැකකරුගෙන් ප්‍රශ්න කිරීම ඇරඹිණි.ඇත්ත කියපන්. පොලිස් නිලධාරියකු රත්නවීරට කීවේය. ඔව් මම ඇත්ත කියන්නම්. මම එහෙම කළා. ඒ ගෑනු කෙනා මට බැන්නා. මම පිහියෙන් ගැහැවුවා. සැකකරු කීවේය.බණ්ඩාර මැණිකේ හත්මියට පිහියෙන් අනින ලද ආකාරය සැකකරු පෙලිසිය හමුවේ පාපොච්චාරණය කළේය.අහිංසක තිදරු මවක් වූ බණ්ඩාර මැණිකේ මහත්මිය මරාදැමීමට තරම් වරදක් ඇයගෙන් රත්නවීරට සිදුවී තිබුණේ නැත. ඇය වචනයකින් හෝ සැකකරුට බැන වැදී හෝ දොස් කියා නොතිබුණි. සැකකරු පළමු අවස්ථාවේ පොලිසියට පවසා තිබුණේ අසත්‍ය කරුණකි. එනම් බණ්ඩාර මැණිකේ තමාට බැන වැදුන නිසා ඇයට පිහි පහර එල්ල කළ බවයි.සිදුවී තිබුණේ සැකකරුගේ කාලකන්නි ආශාවන් සංසිදුවා ගැනීමට අවිහිංසක වියපත් කාන්තාවක් බිල්ලට ගැනීමයි. මීට මාස දෛකකට පමණ පෙරදී බණ්ඩාර මැණිකේ මහත්මිය ඕපාත පිහිටි අමරේගේ වෙළෙඳසලට පැමිණෙනු සැකකරු දැක තිබේ.ඒ අවස්ථාවේ සැකකරු රත්නවීර එම ස්ථානයට නුදුරු රා තැබෑරුමේ සිටියේය. වියපත් කාන්තාවගේ නිවෙස ඒ අසල ඇති බව ඔහු එදින දැනගත්තේය.පොලිස් ප්‍රශ්නකිරීම්වලදී හෙළිවූ පරිදි බණ්ඩාර මැණිකේ මහත්මිය ගැන සැකකරු ඉල්කකයක් ඇති කරගෙන ඇත්තේ මීට දෙමසකට පෙරදීය. පසුගිය 15 වනදා රාත්‍රී සැකකරු එම නිවෙස අසල මාර්ගයේ ගමන් කරද්දී ජල කරාමය විවෘත කර තිබෙන හඬ ඇසී එතැනට ගොස් ඇත.බණ්ඩාර මැණිකේ මාතාව මුහුණ සෝදනවිට පිටුපසින් පැමිණ ඇයගේ මුව සැකකරුගේ දෑතින් තද කර ඇත. ඒ අවස්ථාවේ බණ්ඩාර මැනනිකේ මාතාව අනෙක් පැත්තෙන්සැකකරුගේඅත ඉවතට ගැනීමට උත්සාහ කර තිබේ. එවිට සැකකරුගේ අත තිබූ රා මදින පිහියෙන් පිහි පහර තුනක් එල්ල කර ඇති බව පරීක්ෂණවලදී අනාවරණය විය.මේ අහිංසක මාතාව කෙළෙසීමට සැකකරුට පහළ වූ නරුම සිත නිසා ඝාතනය සිදුවී ඇතැයි පොලිසිය හමුවේ ඔහු පාපොච්චාරණය කළේය.ලේ ගලමින් සිටි බණ්ඩාර මැණිකේ මාතාවගේ ප්‍රාණය නිරුද්ධ වූ සිරුර කිලෝමීටර් එකහමාරක් දුරට රැගෙන ආ සැකකරු එය කොටකෙතන ඇළ අසල කෙසෙල් පඳුරක තැබීය. ඔහුගේ සරමේද කමිසයද ලේ වලින් තෙත්වතිබුණි. මැණිකේ මාතාව කරා හඹාගෙන පැමිණි සැකකරු ස්ථාන අටකදී සිරුර බිම තබා නැවත ඔසවාගෙන ගෙන විත් ඇති බව හෙළිවිය.සැකකරු ඇඳුම්ද ඇග පතද සෝදාගෙන කාකෙතන පාර හරහා කහවත්ත නගරයට පැමිණ අතරැල්ලේ නිවෙසට යද්දී රාත්‍රී 1.30 පමණ විය. ඝාතනයට යොදාගත් පිහියද රැගෙන නිවෙසට ගිය ඔහු එදින රාත්‍රී නොනිදා පහන් කර ඇත.බිරියගේ රුපියල් 500ක්ද ඇයට හොර රහසේ ගෙන ඔහු පසුදින කහවත්තට නගරයට පැමිණියේ මල්කපන පිහියද රැගෙනය. කහවත්ත හරහා පාගමනින් කොටකෙතනට යද්දි මාර්ගයේ ගමන් කළ පුද්ගලයන් දෙදෙනකු තවත් කාන්තාවක් මරලා යනුවෙන් පැවැසූ කථාව ඇසී තිබේ. සැකකාර රත්නවීර කොටකෙතන වෙළෙදසැලකින් බුලත්විටක්ද මිලට ගෙන එය හපමින් බණ්ඩාර මැණිකේගේ සිරුර තිබූ ස්ථානය අසලට ගොස් දුරින් සිට ඒ දෙස බලා සිටි බවද පොලිසියට ප්‍රකාශ කළේය. මහත්තයලා දවල් ආ විට මම තේ කෑල්ලක හැංගුණා. රාත්‍රියේ මහා කැලේ හැංගිලා මම අල්ලාගනියි කියලා කීයටවත් හිතුවේ නැහැ.මම අද අල්ලාගත්තේ නැත්නම් ආයේ කවදාවත් අල්ල ගන්නත් බැහැ. උදේ හතරට මම මීගමුවට පැන යන්න හිතාගෙන හිටියේ. බිරියට කහවත්තේ ඕපාත අතුරට යනවා කියලා මම මීගමු යන්න ප්ලෑන් කළා. මේ වේලාවේදි මම ඇල්ලුවේ නැතිනම් මම කවදාවත්ම අහුවෙන්නේ නැහැ. සැකකාර රත්නවීර පොලිසියට කීවේ පොලිසිය සිදු කළ අපූරු මෙහෙයුම ගැන විශ්මයෙනි.අපරාධක් සිදුකර සැගවී සිටීමට නොහැකි බව මෙම සැකකරු පිළිගත්තේය. සබරගමුව පළාත් බාර නියොජ්‍ය පොලිස්පති නුන්ක්ලිස් ප්‍රනාන්දු මහතාගේ පූර්ණ අධීක්ෂණය මත පරීක්ෂණ සිදුවිය. රත්නපුර ජ්‍යෙෂ්ඨ පොලිස් අධිකාරී එල්.ජී. කුලරත්න මහතා පරී්කෂණ මෙහෙයවූයේය.වේවැල්වත්ත පොලිසියේ ස්ථානාධිපති දයාසිරි මහතාගේ නායකත්වයෙන් යුත් කහවත්ත පොලිසියේ උප පොලිස් පරීක්ෂක කමලනාත් කොඩිතුවක්කු කොස්තාපල්වරුන් වන මාධව සිල්වා, රජපක්ෂ, වරාවිට, ආරියරත්න, මාපා බණ්ඩාර , මහත්වරු පරීක්ෂණ සඳහා දායක වූහ. කහවත්ත පොලිසියේ මහජන සම්බන්ධතා නිලධාරී බන්දුල කුමාර මහතාගෙන් ද පරීක්ෂණ කටයුතු සඳහා සුවිශේෂ සහායක් ලැබුණි. කහවත්ත පොලිසියේ ස්ථානාධිපති නිමල් වික්‍රමනායක මහතාද ලබාදුන් සහාය පරීක්ෂක කණ්ඩායම් අගය කරති.පොලිස් පරීක්ෂණ අනුව ලිපිය සැකසිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=s1112261</link>
    <topic>ශ්‍රී ලංකා - දකුණු අප්‍රිකාදෙවැනි ටෙස්ට් තරගය අද</topic>
    <author/>
    <content>ජාත්‍යන්තර ටෙස්ට් පිටියේ බිඳ වැටුණු ශ්‍රී ලංකා ක්‍රිකට් අභිමානය යළි අත්කර ගැනීමේ අභියෝගය ජය ගැනීමේ අරමුණින් ශ්‍රී ලංකා ක්‍රීඩකයන් අද (26) දකුණු අප්‍රිකාව සමග ඩර්බන් හි දී දෙවැනි ටෙස්ට් තරගයට මුහුණ දීමට නියමිතය.සෙන්චූරියන් හී පැවැති පළමු ටෙස්ට් තරගයේ තුන්වැනි දිනයේ තේ පානයටත් පෙර ඉනිමකින් සහ ලකුණු 81කින් දකුණු අප්‍රිකාවට පරාජය වූ ශ්‍රී ලංකාව පිට පිටම අත කර ගන්නා සිවුවැනි ටෙස්ට් තරගාවලි පරාජයෙන් ගැලවීමට නම් අද ඇරැඹෙන දෙවැනි ටෙස්ට් තරගය හෝ ජනවාරි 3 වැනිදා ඇරැඹෙන 3වැනි ටෙස්ට් තරගය හෝ ජය ගත යුතුව ඇත.වේගපන්දු යවන්නන්ගේ පාරාදීසයක් වූ දකුණු අප්‍රිකානු තණතීරුවල සිය ආධිපත්‍යය රිසි සේ පතුරවමින් සිටින දකුණු අප්‍රිකානු වේගපන්දු යවන්නන් හමුවේ ශ්‍රී ලංකාවේ කීර්තිය රැක ගැනීමට ශ්‍රී ලංකා නායක තිලකරත්න ඩිල්ෂාන් ප්‍රමුඛ පිතිකරු බලෑණියට ඇත්තේ සුලුපටු වගකීමක් නොවේ.ජාත්‍යන්තර ටෙස්ට් පිටියේ පරිණත ක්‍රීඩකයන් ලෙස සැළකෙන කුමාර් සංගක්කාර, මහේල ජයවර්ධන, තිලාන් සමරවීර සහ නායක තිලකරත්න ඩිල්ෂාන්ට අද තරගයේදී පිතිහරඹ අංශයෙන් වැඩි වගකීමක් පැවැරී ඇත.සෙන්චූරියන් හි පැවැති පළමු ටෙස්ට් තරගයේදී ශ්‍රී ලංකා ඉනිම වැනසූ වර්නන් පිලන්ඩර් පසුගියදා පුහුණුවීම්වල නිරතව සිටියදී දණහිසේ ආබාධයකට ගොදුරු වූ අතර අද තරගය සඳහා සහභාගී වීම අවිනිශ්චිත තත්ත්වයක පවතී.ශ්‍රී ලංකාවට එය එක් අතකින් යම් අස්වැසිල්ලකට කරුණකි. අනික් කරුණ වන්නේ තරගය පැවැත්වෙන කිංග්ස්මීඩ් පිටියේ මෑත කාලයේදී ඔස්ට්‍රේලියාව, එංගලන්තය සහ ඉන්දියාව සමග පැවැති ටෙස්ට් තරගවලින් දකුණු අපි‍්‍රකාව පරාජයට පත්වී සිටීමය.එය කෙසේ වූවද තරගයේ වාසිය අත්කර ගැනීමට නම් වේගපන්දු යවන්නන්ට උචිත තණතීරුවේ දකුණු අප්‍රිකානු පිතිකරුවන්ට තර්ජනයක් එල්ල කිරීමට ශ්‍රී ලංකා වේගපන්දු යවන්නන් සමත් විය යුතුය.ජය පරාජය කෙසේ වුවද අද තරගය මහේල ජයවර්ධනට නම් ස්වර්ණමය මතක සටහනක් හිමි කර දෙන තරගයක් වනු නියතය. ඒ ශ්‍රී ලංකාව වෙනුවෙන් ජාත්‍යන්තර ටෙස්ට් පිටියේ ලකුණු 10,000 සීමාව පසුකරන පළමු පිතිකරු වීමේ භාග්‍ය මේ තරගයේදී අත් කර ගැනීමට ඔහුට ඉතිරිව ඇත්තේ තවත් එක් ලකුණක් පමණක් වන බැවිනි.මේ වන විට ටෙස්ට් තරග 126කට සහභාගී වී ලකුණු 9999 ක් රැස් කරගෙන සිටින මහේල ටෙස්ට් ලකුණු 10,000 සම්පූර්ණ කරන 9වැනි ජාත්‍යන්තර පිතිකරු ලෙස වාර්තා පොතට එක්වනු ඇත.කිංග්ස්මීඩ් පිටියේ ශ්‍රී ලංකාව මීට පෙර සහභාගී වී ඇත්තේ එක් ටෙස්ට් තරගයකට පමණි. 2000-2001 තරග වාරයේ පැවැති එම තරගය ජය පරාජයෙන් තොරව නිමාවට පත්විය. එම තරගයේදී කුමාර් සංගක්කාර ලකුණු 74ක් රැස් කළ අතර මහේල ජයවර්ධන ලකුණු 98ක් ලබා ගත්තේය. දිල්හාර ප්‍රනාන්දු දකුණු අප්‍රිකානු පළමු ඉනිමේ දී කඩුලු 5ක් දවාලීය.ආබාධයකට ලක්වීමේ හේතුවෙන් දකුණු අප්‍රිකානු සංචාරය ආරම්භයේදී කණ්ඩායමට එක් නොවූ වේගපන්දු යවන ධම්මික ප්‍රසාද් යළි කණ්ඩායමට එක් වී සිටියි. එය ශ්‍රී ලංකා පිලේ වේගපන්දු යැවීමේ අංශය ශක්තිමත් කිරීම ඉවහල් වන්නකි.නවක ක්‍රීඩක කනිෂ්ක ඇල්විටිගල ද කණ්ඩායමට එක්වී සිටින අතර අද තරගයේදී කඩුලු රකින්නා ලෙස දිනේෂ් චන්දිමාල්ට ටෙස්ට් වරම් හිමිවනු ඇත.“චන්දිමාල්ට ටෙස්ට් වරම් ලබා දීම ගැන අපි සාකච්ඡා කළා. දකුණු අප්‍රිකාවට එරෙහිව ක්‍රීඩා කිරීමෙන් ඔහු ලැබූ වටිනා අත්දැකීම් අනුව ඔහුට කණ්ඩයමට වෙනුවෙන් මේ ටෙස්ට් තරගයේදී සාර්ථකත්වයක් පෙන්නුම් කිරීමට හැකිවේවි.” යැයි නායක ඩිල්ෂාන් ප්‍රකාශ කළේය.ශ්‍රී ලංකා සංචිතය – තිලකරත්න ඩිල්ෂාන් (නායක), ඇන්ජලෝ මැතිව්ස් (උප නායක), කුමාර් සංගක්කාර, මහේල ජයවර්ධන, තිලාන් සමරවීර, කෞෂාල් සිල්වා, තිසර පෙරේරා, රංගන හේරත්, චානක වෙලගෙදර, දිල්හාර ප්‍රනාන්දු, අජන්ත මෙන්ඩිස්, ළහිරු තිරිමාන්න, දිමුත් කරුණාරත්න, දිනේෂ් චන්දිමාල්, ධම්මික ප්‍රසාද්, කනිෂ්ක ඇල්විටිගලදකුණු අප්‍රිකාව – ග්‍රැහැම් ස්මිත් (නායක), ඒ. බී. ඩිවිලියර්ස් (උප නායක), ජැක් රුඩොල්ෆ්, හෂීම් අම්ලා, ජැක් කලිස්, අශ්වෙල් ප්‍රින්ස්, මාර්ක් බවුචර්, වර්නන් පිලන්ඩර්, ඩේල් ස්ටේන්, මෝර්නි මෝකල්, ඉම්රාන් තාහිර්.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=s1112262</link>
    <topic>ඉන්දීය මලල ක්‍රීඩිකාවන් 6කටවසරක තරග තහනමක්</topic>
    <author>නවදිල්ලිය (ඒ. එෆ්. පී.)</author>
    <content>කාන්තා මීටර් 400 ඉසව්වේ සූරියක වන ඉන්දියාවේ අශ්විනි අකුන්ජි ඇතුළු ඉන්දීය මලල ක්‍රීඩිකාවන් 6 දෙනෙකු තහනම් උත්තේජක භාවිත කිරීමේ චෝදනාවට හසුවීමේ හේතුවෙන් වසරක තරග තහනමක් පනවා ඇත.දුර පැනීමේ සූරයකු වන හරික්‍රිෂ්නන් මුරලිදරන්ට ද තහනම් උත්තේජන භාවිත කිරීමේ හේතුවෙන් වසර 2ක තරග තහනමක් පනවා තිබේ.පසුගිය ජුනි හෝ ජුලි මාසවලදී මේ ක්‍රීඩිකාවන් තහනම් උත්තේජන භාවිත කොට ඇති බවට කරනු ලැබූ පරීක්ෂණවලින් තහවුරු වූ බැව් ඉන්දියාවේ ජාතික තහනම් උත්තේජන විරෝධි ඒජන්සිය සඳහන් කළේය.මේ අනුව ලබන වසරේ ජුලි මාසයේ ලන්ඩනයේදී ඇරඹෙන ඔලිම්පික් ක්‍රීඩා උළෙලට තරග වැදීමට තෝරා ගන්නා ඉන්දීය කණ්ඩායමට සුදුසුකම් ලබා ගැනීමට මේ ක්‍රීඩිකාවන්ට නොහැකිවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=s1112263</link>
    <topic>සමස්ත ලංකා කරාතේ තරගාවලියේසටන් අංශයේ ජය රජිත්ට</topic>
    <author>අනුරාධපුර විශේෂ සරත් මනුල වික්‍රම</author>
    <content>ශ්‍රී ලංකා කරාතේ දෝ සම්මේලනය ක්‍රීඩා අමාත්‍යාංශය හා එක්ව සංවිධාන කළ සමස්ත ලංකා අවුරුදු 10-11 පිරිමි සටන් අංශයේ ප්‍රථම ස්ථානය දිනාගැනීමට අනුරාධපුර සාන්ත ජෝසප් විද්‍යාලයේ රජිත් වේරගොඩ සමත්විය. තරගාවලිය අනුරාධපුර සමූපකාර ශාලාවේදී පසුගියදා නිමාවට පත්විය.දිස්ත්‍රික් සූරතාව මෙන්ම පළාත් සූරතාව ද දිනු රජිත් ඉතා ළාබාල අවදියේ සිටම කරාතේ ක්‍රීඩාවට යොමුවී සිටින අතර පසුගිය වසරේ දී වෙන්නප්පුවේදී නිමාවූ ඔකිනෝවා කරාතේ දෝ තරගාවලියේදී ද ඉන්දීය ක්‍රීඩකයකු පරදවා ප්‍රථම ස්ථානයට පත්විය. 2010 ජාත්‍යන්තර යු.කේ.එෆ්. තරගාවලියේදී වයස අවුරුදු 9න් පහළ සූරතාව ද දෙවන ජාතික එස්.පී.එස්.කේ.එස්. කරාතේ විවෘත තරගාවලියේ ප්‍රථම ස්ථානයද රජිත් දිනා ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=s1112264</link>
    <topic>රජීව්-හසිකා ක්‍රිස්තුදේව වර්ණ ලබති</topic>
    <author>අසෝක හිඳගොඩ මාතලේ දිසා විශේෂ</author>
    <content>මාතලේ ක්‍රිස්තුදේව ජාතික පාසලේ වාර්ෂික වර්ණ ප්‍රදාන උළෙලේදී 2010 වසරේ එම විද්‍යාලයීය දක්ෂතම ක්‍රීඩකයා ලෙස රජීව් කුලතුංග සහ දක්ෂතම ක්‍රීඩිකාව ලෙස හසිකා එරන්දි මල්වත්තේ ගෙදර සම්මාන ලැබූහ.මාතලේ මහ නගර සභාවේ නියෝජ්‍ය පුරපති නීතිඥ මොහාන් වීරකෝන් මහතාගේ ප්‍රධානත්වයෙන් පැවති මේ උළෙලේ විශේෂ ආරාධිතයා ලෙස එම විද්‍යාලයීය ආදී ශිෂ්‍ය මාතලේ ජාත්‍යන්තර පාසලේ අධ්‍යක්ෂ ප්‍රසන්න සාලිය ධර්ම කීර්ති මහතා සහභාගී විය.විදුහල්පති ටී.ඩබ්. මැදිවක මහතාගේ මග පෙන්වීම මත එම විද්‍යාලයීය ක්‍රීඩා කොමිටුව මගින් සංවිධානය කළ මේ උළෙල පසුගියදා මාතලේ සංචාරක පාසල් ශ්‍රවණාගාරයේදී පැවැත්විණි. එහිදී එම විද්‍යාලයීය ගජමුතු විශිෂ්ටතම සම්මානයෙන් ක්‍රීඩක ක්‍රීඩිකාවෝ දස දෙනෙකු පිදුම් ලැබූහ. එම ක්‍රීඩක ක්‍රීඩිකාවන් මෙසේ යි. වයි.ජී.නදුල දර්ශන, හසිකා එරන්දි මල්වත්තේගෙදර, කෞෂල්‍යා සෙව්වන්දි, නිමේෂිකා පාරමි රඹුක්වැල්ල, රෙහානි පියුමී කුමාරි, තිළිණ යසෝධරා උඩංගමුව, තිලංක ඉමේෂ් කුමාර (මලල ක්‍රීඩා) සුපුන් මධුශංඛ (ක්‍රිකට්) රජීව් කුලතුංග සහ දිල්හානි ඒකනායක (හොකී)  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=s1112265</link>
    <topic>මුහුදු පිහිණුම් තරගාවලියට අයදුම්පත් කැඳවයි</topic>
    <author>මල්වාන සමූහ</author>
    <content>මීගමුව ටයිගර් ෂාක් පිහිනුම් සමාජය මගින් පළමුවරට සංවිධාන කරනු ලබන දීප ව්‍යාප්ත හා ගම්පහ දිස්ත්‍රික් කිලෝ මීටර් 2 මුහුදු පිහිණුම් තරගාවලිය සඳහා අයදුම්පත් කැඳවීම දැන් සිදුකෙරේ.මේ දීප ව්‍යාප්ත තරගාවලිය විවෘත තරගාවලියක් වන අතර ගම්පහ දිස්ත්‍රික් තරගාවලිය සඳහා ඉදිරිපත් විය හැක්කේ ගම්පහ දිස්ත්‍රික්කය තුළ ස්ථීර පදිංචිවී සිටින අවුරුදු 16න් පහළ ක්‍රීඩකයන්ට පමණි.මේ තරගාවලිය ජනවාරි මස 15 වැනිදා පෙරවරු 8.00ට මිගමුවේදී පැවැත්වෙන අතර අයදුම්පත් ලබන මස 2 වැනි දිනට පෙර ඊ.ජී.ඒ. විල්සන් මහතා, මීගමුව ටයිගර් ෂාක් පිහිනුම් සමාජය, අංක 14/1, ජෝන්ස් ලෑන්ඩ්, කඳවල, කටාන යන ලිපිනයට එවිය යුතු බව සංවිධායකයන් පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=s1112266</link>
    <topic>පිහිනුම් ක්‍රීඩාවෙන් පෙරට එන චිහිරෝ</topic>
    <author>මල්වාන සමූහ මහානාම විතානගේ</author>
    <content>ඒෂියන් ජාත්‍යන්තර පාසල මෙහෙයවූ අන්තර් ජාත්‍යන්තර පාසල් පිහිනුම් තරගාවලියේ අවුරුදු 10න් පහළ දක්ෂත ක්‍රීඩිකාව ලෙස මීගමුව ගේට්වේ ජාත්‍යන්තර පාසලේ හතරවන වසරේ ඉගෙනුම ලබන එම්.එන්. චිහිරෝ ප්‍රනාන්දු සම්මාන ලැබීය.මීටර් 50 ලය ආර, සමනල ආර හා මීටර් 200 මිශ්‍ර ආර යන තරග ඉසව්වලදී පළමුවන ස්ථානය දිනාගත් චිහිරෝ නව තරග වාර්තාවන් ද බිහි කිරීමට සමත් වූවාය. පසුගියදා නිමාවූ ගම්පහ දිස්ත්‍රික් පිහිනුම් තරගාවලියේදී ද අවුරුදු 10න් පහළ දක්ෂතම ක්‍රීඩිකාව ලෙස සම්මාන දිනා ගැනීමට ද චිහිරෝ සමත් වූවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112261</link>
    <topic>යළි සුනාමි ආවත් ජීවිත හානි වෙන්නේ නෑ</topic>
    <author>සාකච්ඡා කළේ ධම්මික සෙනෙවිරත්න</author>
    <content>අදට යෙදෙන (දෙසැම්බර් 26) ‘ජාතික ආරක්ෂිත දිනය’ නිමිතිකර ගනිමින් අදින් වසර 7 කට පෙර සිදුවූ සුනාමි ව්‍යසනය හා ඉන්පසු යළි නැඟී සිටීම ගැනත්, ආපදා පෙර සූදානම හා ආපදා කළමනාකරණ ක්‍රියාමාර්ග ගැනත්, ස්වභාවික ආපදාවකදී ක්‍රියාත්මකවීම සම්බන්ධයෙන් අප සිටින මට්ටම පිළිබඳත් ආපදා කළමනාකරණ අමාත්‍ය මහින්ද අමරවීර සමඟ කළ සංවාදයකි.* හරියටම අදින් වසර හතකට පෙර 2004 දෙසැම්බර් 26 වැනිදා අප කිසිවකුත් නොසිතූ විලසින් අත්විඳීමට සිදුවු සුනාමි ව්‍යසනය පිළිබඳ මතකය ඔබ අවදි කරන්නේ කෙසේද?සුනාමි ව්‍යසනයට අප එදා මුහුණදෙද්දි අපි වැඩිදෙනෙක් ඒ වචනය පවා දැන සිටියේ නෑ. එවැනි විපතක් ගැන අසා තිබුණේත් නෑ. විශ්වවිද්‍යාල තුළවත් ඒ ගැන සාකච්ඡා කෙරී නොතිබුණා විය යුතුයි. මේ පසුබිම තුළ ඒ වගේ විනාශයක් පිළිබඳ කිසිවකුටත් හැඟීමක් තිබුණේ නෑ. සුනාමිය නිසා ඒ තරම් ජීවිත විනාශයක් වුණෙත් ඒකයි.40,000 ක් විතර ජීවිත අහිමිවුණා. විශාල දේපළ හානියකුත් සිදුවුණා. මේ දැවැන්ත ඛේදවාචකයෙන් පසු රජයක් හැටියට අපට අහිමි වු මිනිස් ජීවිත හැර අන් සියල්ල ලබාදීමට පුළුවන් වුණා. විනාශ වූ යටිතල පහසුකම් යළි නැංවුවා. ධීවර බෝට්ටු, ආම්පන්න ආදිය ලබා දුන්නා. විනාශ වූ ගම් බිම් යළි ගොඩනැගුවා. විපතට මුහුණ දුන් ජනතාවට අවශ්‍ය පහසුකම් ලබා දුන්නා. රජය නිසි මුදල් කළමනාකරණයකින් යුතුව මේ සියල්ල හොඳින් කළා.* සුනාමියත් ඇතුළුව ස්වභාවික ආපදාවන්වලදී ජීවිත අහිමිවුවන් සැමරීමත් අරමුණු කරමින් ජාතික ආරක්ෂිත දිනය ලෙස දෙසැම්බර් 26 නම් කර තිබෙනවා. මෙවර මේ දිනය සැමරීම සිදුවන්නේ මොන විදිහටද?සුනාමි ව්‍යසනයෙන් පසු ආපදා කළමනාකරණය සඳහා වෙනම අමාත්‍යාංශයක් පවා ඇති කළා. ඒ වගේම හැම වසරකම දෙසැම්බර් 26 වැනිදා ජාතික ආරක්ෂිත දිනය ලෙස නම් කර සුනාමිය ඇතුළු ස්වභාවික ආපදා නිසා ජීවිත අහිමිවුවන් සැමරීම සිදුකෙරෙනවා. ජාතික ආරක්ෂිත දින පළමු සැමරුම සිදුකෙරුණේ ගාල්ලේදී. ඉන්පසු යාපනයෙත් එය පැවැත්වුවා. ත්‍රස්තවාදයෙන් බැට කෑ ප්‍රදේශවල දරුවන් එම කටයුතුවලට සම්බන්ධ කර ගත්තා. මෙවර එම දිනය අද සමරන්නේ මඩකළපුව කාතන්කුඩි ප්‍රදේශයේදී. එම ප්‍රදේශවලත් මුස්ලිම්, දෙමළ ජන කොටස්ද ත්‍රස්තවාදය නිසා පීඩාවට පත්වුණා. එම දරුවන් මෙවර මේ සැමරුමට සහභාගී වෙනවා.මෙවර ජාතික ආරක්ෂිත දිනය සමරන්නේ අගමැතිතුමාගේ ප්‍රධානත්වයෙන්. අද දිනයේ සිදුකෙරෙන ඉතාමත් වැදගත් කාර්යයක් තමයි, පෙ.ව.9.25 සිට 9.27 දක්වා විනාඩි 2 ක නිහැඬියාවක් පවත්වා ස්වභාවික ආපදාවලින් ජීවිත අහිමිවුවන් සිහිපත් කිරීම. ඊට එක්වන හැටියට රටේ ජනතාවගෙන්ද ඉතාමත් ඕනෑකමින් ඉල්ලා සිටිනවා.* සුනාමි ව්‍යසනයෙන් පසු යළි නැඟී සිටීමේදී ඊට මුහුණ දුන් හා මෙවැනි විපත්වලට මුහුණ පෑ සෙසු රටවලට සාපේක්ෂව අප සිටින්නේ මොන වගේ මට්ටමකද?සුනාමි ව්‍යසනය පමණක් නොවෙයි, ඕනෑම ස්වභාවික ආපදාවකට පසු ලෝකයේ අන් කිසිදු රටකට නොදෙවෙනිව එම පශ්චාත් ආපදා කළමනාකරණ කටයුතු කරන්න අපේ රටට හැකිවුණා. එහිදී රටක් හැටියට අප දැක්වු සාර්ථකත්වය එක්සත් ජාතීන්ගේ සංවිධානයේ පවා ප්‍රශංසාවට හේතුවු බව කියන්න ඕන. පසුගිය ගංවතුර තත්ත්වයෙන් අනතුරුවත් එම පශ්චාත් කළමනාකරණ කටයුතු අප හොඳින්ම කළා. මෙවැනි ස්වභාවික ආපදාවකදී ඇතිවිය හැකි ජීවිත විනාශයට අමතරව ආහාර හිඟවීම, බෝවන රෝග වගේ හේතුන් නිසාත් ජීවිත විනාශ විය හැකියි. නමුත් අපේ රටේ එවැනි තත්ත්වයක් ඇතිවෙන්න අප ඉඩ තබා නෑ. මෙවැනි ආපදාවකදී ත්‍රිවිධ හමුදාව, අපේ අමාත්‍යාංශයට අයත් සහන සැලසීමේ කණ්ඩායම් ආදිය හොඳින් ක්‍රියාත්මක වෙනවා.විශේෂයෙන් විපතට ලක්ව සිටින ජනයාට ආහාර සැපයීම, නිසියාකාරව ඉටුකිරීමටත් අප වගබලා ගන්නවා. එක් වේලක් හෝ ඔවුන් කුසගින්නේ නොතබන ලෙස ගරු ජනාධිපතිතුමා අපට පැහැදිලිව උපදෙස් දී තිබෙනවා. පළමු ආහාර වේලේ පටන්ම ඒ ආහාරපාන ලබාදෙන ලෙස නිලධාරින්ට නියම කරලයි තියෙන්නේ.* ස්වභාවික ආපදාවකට මුහුණදීමේදී ආපදා පෙර සුදානම හා ආපදා කළමනාකරණය අතින් අද අප සිටින්නේ මොන වගේ තැනක ද?ආපදා කළමනාකරණ අමාත්‍යාංශය හැටියට අප සිදුකරන්නේ ආපදාවලින් විපතට පත් අයට කන්න දෙන එක පමණක් නෙවෙයි. අපේ අමාත්‍යාංශයේ කාර්යභාරය ඊට වඩා පුළුල් බව මා නිතර අවධාරණය කරන දෙයක්.ස්වභාවික ආපදාවකදී විය හැකි හානි අවම කර ගැනීම සඳහා අප විශාල වැඩ කොටසක් කරනවා. නිදසුනක් ලෙස ගංවතුර පාලනය කරන්න පුලුවන්. කොළඹ, ගම්පහ වගේ නගර දැන් තරමක් තද වර්ෂාවකදීත් කලින් වගේ වතුරින් යටවෙන්නේ නෑ. ලබන වසරේදී කොළඹ ගංවතුර පාලන ව්‍යාපෘතිය වෙනුවෙන් රුපියල් බිලියන 8 ක් යොදවනවා. එය ක්‍රියාත්මක වු විට කොළඹ ගංවතුරට යටවෙන එකක් නෑ. අනෙක් පළාත්වලත් එවැනි වැඩපිළිවෙළ ක්‍රියාවට නැංවීමට අවශ්‍ය ප්‍රතිපාදන ලබන වර්ෂය සඳහා වු අයවැයෙන් ජනාධිපතිතුමා ලබාදී තිබෙනවා.එය සිදුවිය හැකි හානි අවම කර ගැනීම සම්බන්ධයෙන් විශාල ලෙස වැදගත්. තවත් විශේෂයෙන් කිව යුතු කාරණයක් තමයි, යම්කිසි අන්දමකින් සුනාමි වැනි ආපදාවක් ඇතිවුවහොත් 2004 දී මෙන් ජීවිත විනාශයක් කිසිසේත් සිදුනොවන බව. එවැනි තත්ත්වයක් ගැන වහා දැනුම්දීමට අවශ්‍ය ක්‍රමවේදයක් දැන් අපට තිබෙනවා. ඉර්ඉ පණිවිඩයක් ලෙස ජංගම දුරකතනයට ඒ පණිවිඩ ලබාදිය හැකියි. ජනමාධ්‍ය ඔස්සේද ක්ෂණිකව මේ දැනුම්දීම කරනවා. පොලිසිය හා ත්‍රිවිධ හමුදාවේ සහාය ලබා ගනිමින් එම අනතුරු ඇඟවීම් කිරීමේ හැකියාව තිබෙනවා. ගමන්කතන මඟින් මේ පණිවිඩ ලබා දෙනවා. මෙවැනි ආපදාවකට මුහුණදෙන්නේ කෙසේද යන්න ගැන පෙරහුරු ගණනාවක් පවත්වා තිබෙනවා. සුනාමි වැනි තත්ත්වයකදී නම් අනතුරු ඇඟවීමේ සංඥා පද්ධතියක්ද ස්ථාපිත කර තිබෙනවා. මේ නිසා අනියම් බියක් ඇතිකර ගැනීමට අවශ්‍ය නෑ.* පසුගියදා දකුණු මුහුදට බලපෑ කුණාටු තත්ත්වය පිළිබඳ පුර්ව දැනුම්වත් කිරීම් සිදුකිරීමට හැකිවුවා නම් ඇතිවූ තත්ත්වය මීට වෙනස් වෙන්න ඉඩ තිබුණා. එහිදී කාලගුණ විද්‍යා අංශ අසමත් වුණාද ?මාතරදී ඇතිවූ තත්ත්වය පිළිබඳ කාලගුණ විද්‍යා දෙපාර්තමේන්තුවේ කාර්යභාරය ඉටුවුණාද කියන එක ගැන වාර්තාවක් ලබාගත්තා. ඒ අනුව ඔවුන් අතින් අතපසුවීමක් වී ඇති බවට තොරතුරු වනවා. මේ පිළිබඳ මාධ්‍යවේදීන්ටත් කරුණු විමසීමට අවස්ථාවක් ලබාදෙනවා. මේ ගැන උනන්දුවක් දක්වන අයටත් තොරතුරු ලබාදීමට ඉඩ සලසනවා. මීට අමතරව, කවුරුන් අතින් හෝ යම් වරදක් සිදුවී ඇතැයි පෙනී ගියහොත් ඊට අවශ්‍ය ක්‍රියාමාර්ග ගන්න, දඬුවම් කරන්න අප කිසිසේත් පසුබට වන්නේ නෑ. මෙවැනි දෙයක් යළිත් සිදුනොවීම සඳහා කාලගුණ විද්‍යා දෙපාර්තමේන්තුව නවීකරණය කිරීම සඳහාත් ප්‍රතිසංවිධාය කිරීම සඳහාත් අවශ්‍ය ක්‍රියාමාර්ග ගනිමින් සිටිනවා.* මේ දිනවල රටේ ප්‍රදේශ කිහිපයකට අධික වර්ෂාව නිසා ගංවතුර තත්ත්වයක් පවතිනවා. විශේෂයෙන් කිලිනොච්චිය, මුලතිව් වගේ දිස්ත්‍රික්කවලට මේ තත්ත්වය බලපාලා. මොන විදිහේ ක්‍රියාමාර්ගද මේ සඳහා අරගෙන තියෙන්නේ?දැනටමත් ඒ අවශ්‍ය ක්‍රියාමාර්ග ගෙන අවසන්. ප්‍රතිපාදන ප්‍රශ්න වගේ දේවල් දැන් ඇතිවෙන්නේ නෑ. ණය පිළිබඳ ප්‍රශ්නත් නෑ. කලින් තිබූ ණය පියවා අවසන්. දිසාපතිවරුන්ට අවශ්‍ය මුදල් ප්‍රතිපාදන ලබාදී තිබෙනවා. ඔවුන් අතැති මුදල් වියදම් කළත් ඉක්මනින්ම එම මුදල් පියවීමට ක්‍රියාමාර්ග ගෙන තිබෙනවා. කළින් පැහැදිලි කළා වගේ මේ ජනතාව පීඩාවට පත් නොකර පළමු කෑම වේලේ පටන්ම ඔවුන්ට ලබාදීමට අවශ්‍ය පියවර අරගෙන තිබෙනවා. දිසාපතිවරුන් මාර්ගයෙන් එම සහන සැලසීමේ කටයුතු ක්‍රමානුකූලව හා කඩිනමින් සිදුකිරීමට වැඩපිළිවෙළ ඇතිකරලයි තියෙන්නේ.* ස්වභාවික ආපදාවකට මුහුණදීම සම්බන්ධයෙන් කවර මට්ටමේ සූදානමක සිටියත් තවමත් ජනතාව කටකතාවලින් පවා කලබලයට පත්වෙනවා. ඔවුන් ලබන ඇතැම් අත්දැකීම් නිසාත් එලෙස කලබලයට පත්වනවාද යන්න ගැන හිතන්න වෙනවා. මෙවැනි අවස්ථාවකදී විශ්වාසනීයව හා කඩිනමින් අවශ්‍ය දැනුම්වත් කිරීම් කරන්න හැකි බව කිව හැකිද? මේ ගැන ඔබට ජනතාවගෙන් යම් ඉල්ලීමක් කරන්න තිබෙනවාද?පළමුවෙන්ම ඉල්ලන්න තියෙන්නේ ඒ වගේ කටකතාවලට රැවටෙන්න එපා ! කියලයි. මෙවැනි ආපදාවක් ගැන කලින් දැනුම් දෙන්න තරම් හැකියාවක් දැන් අප සතුයි. ආපදා අවදානමක් ඇති ප්‍රදේශවල ජනතාව පෙරහුරුවලට පවා සහභාගි වී මනා සුදානමක්, දැනුමක් ඇති කරගෙන තිබෙනවා. මේ නිසා අනවශ්‍ය ආකාරයට කලබලවීම කළ යුතු නෑ. හැබැයි පසුගියදා ඇතිවූ සිදුවීම නිසා කාලගුණ විද්‍යා අංශ ගැන ජනතාව තුළ ඇති විශ්වාසය බිඳවැටුණා නම් ඒක හොඳ දෙයක් නෙවෙයි. මොකද, ඉදිරියේදී ඔවුන් කරන අනතුරු ඇඟවීම් ගැන පවා ජනතාව විශ්වාස නොකර සිටියොත්, ඇතිවිය හැකි ප්‍රතිඵල කනගාටුදායක වෙන්න පුලුවන්. ඒ නිසා කාලගුණ හා අදාළ අනෙකුත් අංශ ගැන ජනතාව තුළ විශ්වාසයක් තිබීම ඉතා වැදගත්. ඒ ගැන අවධානය යොමු කරමින් තමයි, අපි කාලගුණ විද්‍යා දෙපාර්තමේන්තුවේ නවීකරණයත් අනාගත දැක්මකින් යුතුව ක්‍රියාවට නැංවීමට අවශ්‍ය ක්‍රියාමාර්ග ගනිමින් සිටින්නේ. ඒ කටයුතු සඳහා අවශ්‍ය කැබිනට් අනුමැතියත් ලැබී තිබෙනවා. ඒ අනුව ඉදිරි කාලය තුළ අවශ්‍ය ක්‍රියාමාර්ග ගැනීමට විදේශ සම්පත් දෙපාර්තමේන්තුවට ඒ යොමුකිරීම් කර තිබෙනවා.නැවතත් ජනතාවගෙන් ඕනෑකමින් ඉල්ලා සිටින්නේ කටකතාවලට රැවටී අනවශ්‍ය ආකාරයට කලබල නොවන ලෙසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112262</link>
    <topic/>
    <author>ධම්මික සෙනෙවිරත්න</author>
    <content>වසර සිය ගණනක් තිස්සේ පෘථිවිය අභ්‍යන්තරයේ නිර්මාණය වෙමින් තිබූ දැවැන්ත බලයක් මීට වසර හතකට පෙර , 2004 දෙසැම්බර් 26 වැනිදා උදෑසන හිටිඅඩියේ මුහුදු දෙබෑකරගෙන ඉහළට මතු විය. ජෙට් යානයක් ගමන් ගන්නා වේගයෙන් ඉන්දීය සාගරය සිසාරා හමා ගිය මුහුදු රළ පහරින් ශ්‍රී ලංකාවද ඇතුළුව රටවල් 11 ක වෙරළාශ්‍රිත ප්‍රදේශ වැසී ගියේ අති බිහිසුණු අන්දමිනි. මහසයුර ගොඩට විත් ඇති කරන්නට ගිය මහා විපතින් රට බේරා ගැනීමට පිළිපන් විහාර මහා දේවියගේ කතාවෙන් පමණක් එවැනි විපතක් ගැන යන්තමින් අසා තිබූ ලාංකිකයන්ට මේ විනාශය සිතා ගැනීමටවත් නොහැකි වූවක් විය.ඉන්දුනීසියාවේ සුමාත්‍රා දූපත් ආසන්න මුහුදු පත්ලේ සිදුව තිබූ භූ කම්පනයේ ප්‍රබලත්වය රිච්ටර් මාපකයේ සටහන්ව තිබුණේ 9.0ක් වශයෙනි. දවස නිමාව දකින විට ආසියානු කලාපයේ විසාලා මහනුවරක් කරමින් සුනාමි ව්‍යසනයට බිලි වූ ජීවිත සංඛ්‍යාව දෙලක්ෂයක් පමණ විය හැකි බව පැවසිණි.ලොව පුරා නොයෙක් තැනින් සිදුවන භූ කම්පන පිළිබඳ විමර්ශනයේ යෙදෙන අමෙරිකානු භූවිද්‍යා සමීක්ෂණ ආයතනය USGS ට අනුව, එම භූ කම්පනය නිසා නිදහස් වූ ශක්තිය හිරෝෂිමා බෝම්බය මෙන් 23,000 ගුණයකි. එහි විනාශය කොපමණ විය හැකිදැයි එමඟින්ම සිතාගත හැකිය.” නැෂනල් ජියෝග්‍රැපික්” වාර්තාවක් අනුමාන කළේ එම සුනාමි තත්ත්වය ඉතිහාසයේ ඇති වූ විනාශකාරීම සුනාමිය විය හැකි බවයි.වසර 40ක ඉතිහාසයේ වාර්තා වූ ප්‍රබලම භූ කම්පනය මෙය බවද එය වාර්තා කර තිබිණි. ඉන්දීය සාගරයේ නම් වසර 700 ක ඉතිහාසයේ වාර්තා වූ ප්‍රබලම භූ කම්පනය එයයි.ආසන්න වසර 2800ක ඉතිහාසයේ ප්‍රබලම සුනාමි තත්ත්වයන් 3 ක් වාර්තා වී තිබේ. මේ පිළිබඳ අධ්‍යයනය කර ඇති විද්‍යාඥයන් පෙන්වා දෙන පරිදි ඉන් වඩාත් ආසන්න සුනාමිය ඇතිවී ඇත්තේ 2004 දී සිදු වූ ව්‍යසනයට වසර 550 – 700ත් පමණ කලිනි. ඉන්දුනීසියාවේ අචේ ප්‍රදේශය ආශ්‍රිත සුනාමි තත්ත්වයන් පිළිබඳ ආසන්න වසර 1200ක දත්ත විමසා බැලූ තවත් විද්‍යාඥයන් පිරිසකට අනුවද මේ තරම් විනාශකාරී සුනාමි තත්ත්වයක් මින් පෙර වාර්තා වී ඇත්තේ වසර 700කට පමණ පෙරදීය. වසර 1900 න් පසු වාර්තා වූ 3 වන ප්‍රබලම භූ කම්පනය 2004 දෙසැම්බර් 26 වැනිදා සිදු වූ කම්පනය බවද විද්‍යාඥයන් පෙන්වා දී තිබේ.* වසර 1755 - ලිස්බන් ආශ්‍රිත සුනාමිය - මරණ 100,000 * වසර 1782 – දකුණු චීන මුහුද ආශ්‍රිත සුනාමිය - මරණ 40,000 * වසර 1883 – ක්‍රැකටොවා ආශ්‍රිත සුනාමිය - මරණ 36,000 * වසර 1908 - ඉතාලියේ මෙසිනා ආශ්‍රිත සුනාමිය – මරණ 70,0001976 වසරේදී තංග්ෂාන් භූකම්පනය නිසා මෙන්ම 1970 වසරේ භෝලා කුණාටුව නිසා ඇති වූ ජීවිත හානි සංඛ්‍යාව නිශ්චිතව ගණනය කර නැත. එහෙත් ඒවාද ප්‍රබල ස්වභාවික ව්‍යසනයක් ලෙස වාර්තා ගතවී තිබේ.ව්‍යසනයේ බලපෑම2004 දෙසැම්බර් 26 වැනිදා ඇතිවූ සුනාමියේ බලපෑම ඉන්දීය සාගරයට කි.මී. 5000ක් පමණ දුරින් ඇති අප්‍රිකාවට පවා දැනිණ. ඉන්දීය සාගරය ආශ්‍රිත රටවල ඇතැම් තැන්හි මීටර් 15 ක් පමණ ඉහළට නැඟි මුහුදු රළ පිළිබඳ වාර්තා විය. ශ්‍රී ලංකාවේ දී ද මේ තත්ත්වය කොපමණ ප්‍රබලවී ද යත් දුම්රිය පවා මීටර් ගණනාවක් ඈතට ගසාගෙන ගොස් තිබුණේ ජල පහරකට හසු වූ කාඩ්බෝඩ් පෙට්ටියක් පරිද්දෙනි. ඇතැම් රටවල වෙරළේ සිට මීටර් 300 ක් පමණ දුරට මුහුදු රළ ගොඩගසා තිබිණි.2004 සුනාමි ව්‍යසනය නිසා සිදු වූ ජීවිත හානිවලින් 1/3ක් ළමයින් බවද වාර්තා වී ඇත.  ඇසින් දුටු සාක්ෂිවලට අනුව මුහුදු රළ ගොඩබිමට කඩා වැදුණේ වේගයෙන් ධාවනය වන දුම්රිය 3ක හෝ ජෙට් ගුවන් යානයක ශබ්දයට සමාන ශබ්දයක් ඇති කරමිනි. භූ කම්පන පිළිබඳ අධ්‍යයනය කරන ඇතැම් විශේෂඥයන්ට අනුව 2004 සුනාමි ව්‍යසනයේ දී විශාල ජීවිත හානියක් වාර්තා වීමට හේතුව එවැන්නක් පිළිබඳ ඉන් වැඩි දෙනා නොදැනුවත්ව සිටීමයි.මුහුදු රළ ප්‍රවාහය පැමිණීමට අවම වශයෙන් විනාඩි 5කට පෙර ඒ පිළිබඳ අනතුරු ඇඟවීමක් සිදුවිණි නම් ජීවිත ගලවා ගැනීමේ හැකියාව සෑහෙන පිරිසකට තිබූ බව ඔවුන්ගේ අදහසය. ඒර්‍ථ පුවත් සේවයට අදහස් දැක්වූ ඉන්දියානුවකු කියා තිබුණේ තමන් ඊට පෙර “නැෂනල් ජියෝග්‍රැපික්” චැනලයේ විකාශය වූ සුනාමි පිළිබඳ වාර්තාමය වැඩසටහනක Killer wave නරඹා තිබූ බවයි. මේ නිසා ගම්වැසියන් 1500කගේ පමණ ජීවිත බේරා ගැනීමට හැකි වූ බව ඔහු කියා තිබිණි. මේ තැනැත්තා කර තිබුණේ නලාවක් ශබ්ද කර අනතුරු ඇඟවීමයි. ගම්වැසියන් උස්බිමකට ගොස් තිබුණේ එම සංඥාවට අනුවය. සුනාමිය පිළිබඳ අත්දැකීම ලැබූ ඇතැම් අය ප්‍රකාශ කළ පරිදි, වනසතුන් සුනාමි තත්ත්වය පිළිබඳ ඊට පෙර වටහාගෙන තිබිණි. ශ්‍රී ලංකාවේද යාල ජාතික උද්‍යානය වැනි තැන්වලදී මේ බැව් පැහැදිලි විය.සුනාමියට ගොදුරු වූ රටවලින් ලැබුණු වාර්තාවලට අනුව හිටිවනම මුහුදු රළ කඩාවැදීම නිසා ආරක්ෂිත ප්‍රදේශයකට යාමට නොහැකිවීම නිසා ජීවිත හානි වැඩි විය. සුනාමියක් යනු රළ පෙළක්ම ගොඩබිමට කඩා වැදීමකි. පළමු රළ පහර වඩාත් විනාශකාරී නැත. බිහිසුණු විනාශයක් ඇති කරන්නේ පසුව එන රළ පහර විසිනි. පළමු රළ පැමිණ ගිය පසු මුහුද දෙසට ගිය පිරිස හෝ ආරක්ෂිත ප්‍රදේශ කරා නොගිය අය ඊළඟට ආ රළ පහරට ගොදුරු වූයේ එබැවිනි. ශ්‍රී ලංකාවේදී ද මේ බව දැකගත හැකි විණි.විනාශයට ප්‍රබල හේතු2004 සුනාමි තත්ත්වය නිසා ඉන්දීය සාගරයේ පිහිටි ඇතැම් දූපත් මුළුමනින්ම මැකී ගියේය. තවත් දූපත්වල හැඩයේ වෙනස්කම් ඇති විය. ඊට ගොදුරු වූ රටවල වෙරළ තීරයේ සැතපුම් දහස් ගණනක් මුහුදට සේදී යාම ද සිදු විය. මාලදිවයිනට ඉහළින් ද අඩි ගණනක් උසට මුහුදු රළ නැඟුනද විශාල හානියක් වාර්තා නොවූයේ රට වටා ආරක්ෂිතව පැවති කොරල්පර නිසා බව පැහැදිලි විය. එරටින් වාර්තා වූ ජීවිත හානි අවමය. වෙරළාශ්‍රිත සංචාරක නිකේතන මුහුදු ජලයට යටවුවද විශාල හානි සිදු නොවූ තරම්ය. එහෙත් කොරල්පර විනාශ කර තිබූ ඇතැම් රටවල් ආශ්‍රිතව විනාශය වඩා බියකරු විය. ශ්‍රී ලංකාවේ වෙරළ තීරය ආශ්‍රිතවද මේ අත්දැකීම එයාකාර විය. කොරල්පර ආරක්ෂා වී තිබූ ප්‍රදේශවලට වඩා කොරල්පර විනාශ වී තිබූ ප්‍රදේශවල විනාශය බලවත් බව පෙනිණ.සුනාමි ව්‍යසනයෙන් දින 5කට පසු ඒ පිළිබඳ ‘වෝල් ස්ට්‍රීට් ජර්නල්’ පුවත්පතට වාර්තාවක් සැපයූ ඇන්ඩෲ බ්‍රවුන් නම් මාධ්‍යවේදියා පෙන්වා දී තිබුණේ කොරල්පර විනාශ කිරීම මේ ව්‍යසනයේ විනාශකාරී බලපෑම් ප්‍රබල වීමට හේතුවක් වූ බවයි. එමෙන්ම වෙරළාශ්‍රිත කඩොලාන ශාක ප්‍රජාව විනාශවීමද ඊට හේතුව බව පැහැදිලි කෙරිණි. වෙරළාශ්‍රිතව ජීවත්වන ප්‍රජාව නොයෙක් හේතූන් නිසා මේ පරිසර පද්ධතියට හානි සිදු කර තිබීමේ ප්‍රතිඵල සුනාමියේදී දැකගත හැකි විය.2004 සුනාමි ව්‍යසනය නිසා වැඩිම විනාශයක් වූයේ ඉන්දුනීසියාවටයි. ඉන්පසු ශ්‍රී ලංකාවෙන් වැඩිම හානිය වාර්තා විය.ඉන්දියාව (දකුණු ඉන්දියාව) , තායිලන්තය මාලදිවයින, මැලේසියාව, මියන්මාරය ආදී ආසියානු සහ අප්‍රිකානු රටවල් 15 කට පමණ ඉන් හානි සිදුවී තිබිණි. සමස්ත ජීවිත හානිය 200,000 ක් පමණ වෙතැයි ගණන් බලා තිබේ. ඇතැම් මූලාශ්‍රවලට අනුව එය 300,000කට ආසන්න විය හැකිය. තුවාල ලැබූ සංඛ්‍යාව හා අතුරුදහන් සංඛ්‍යාව දෙලක්ෂයක් පමණ වේ. මිලියන 2 ක් පමණ පිරිසක් අවතැන්වූ බවද වාර්තා වී ඇත. සුනාමියෙන් හානි සිදු වූ රටවල සංචාරයේ යෙදී සිටි විදේශිකයන් 9000ක් පමණ ද ජීවිතක්ෂයට පත්වූ පිරිසට අයත් වෙති. ඒ අතර ස්වීඩන් ජාතිකයන් 500 ක් සමඟ ජර්මන් ජාතිකයන් 500ක් පමණ සිටින බවද වාර්තා වී තිබේ. වැඩිම පිරිසක් යුරෝපා ජාතිකයන්ය. (1 වගුව)ආර්ථිකයට කළ බලපෑම්සිදු වූ ජීවිත විනාශයට අමතරව විශාල දේපළ විනාශයක්ද සිදු විය. විපතට පත් රටවල යටිතල පහසුකම් විනාශවීම නිසා ඇති වූ බලපෑම යථා තත්ත්වයට පත්කිරීමට සෑහෙන කාලයක් ගත විය හැකි බව පෙනෙන්නට තිබිණි. ආහාර, ජලය, ආදී පහසුකම් සැපයීම ඇතැම් රටවලට අභියෝගාත්මක වී තිබිණි. වසංගත රෝග පැතිරයාමේ බලවත් අවදානමක් පැවැතියද එය ප්‍රබල තර්ජනයක් ලෙස මතුනොවීම වාසනාවකි. විනාශයට මුහුණ පෑ රටවල ආර්ථිකයට එමගින් ඇති වූ හානිදායක බලපෑම සුළුපටු නැත. භෞතික සම්පත් විනාශය පිළිබඳ ගණන් බැලීමේදී විශේෂයෙන් ධීවර කර්මාන්තයට ඇති වූ පසුබෑම ඉදිරියේම වෙයි. ශ්‍රී ලංකාවේ සෑම ධීවර වරායක්ම පාහේ සුනාමියේ බලපෑම්වලට හසුවිණි. වැඩිම ප්‍රමාණයක් විනාශ විය. ධීවර බෝට්ටු විශාල ප්‍රමාණයක් හා ආම්පන්න ද විනාශයට පත්විණි. සුනාමිය නිසා මේ රටවල ආර්ථික වර්ධන වේගය ද පසුබෑමට ලක්විය.ධීවර කර්මාන්තයේ නියුතු පවුල්වල 250,000කට පමණ සුනාමිය සෘජුවම බලපෑවේය. සංචාරක ව්‍යාපාරයටද සුනාමි ව්‍යසනය නිසා විශාල පසුබෑමක් ඇතිවිය. මාලදිවයින, ශ්‍රී ලංකාව, තායිලන්තය ආදී රටවල එහි බලපෑම් ඉහළ මට්ටමක තිබිණි.කෙසේ වුවද ඇතැම් ආර්ථික විද්‍යාඥයන්ගේ මතය වූයේ සංචාරක, ධීවර ආදී ක්‍ෂේත්‍රයෙන් රටේ දළ ජාතික නිෂ්පාදනයෙන් සැලකිය යුතු ප්‍රතිශතයක් අත්කර නොගන්නා විට එම බලපෑම් විශාල ලෙස ගැණිය නොහැකි බවයි. යටිතල පහසුකම්වලට ඇති වූ හානි ඊට වඩා ප්‍රබල බව ඔවුන්ගේ මතය විය. ධීවර - සංචාරක ක්‍ෂේත්‍රවලට අමතරව කෘෂිකාර්මික ක්‍ෂේත්‍රයටද ඉන් සැලකිය යුතු බලපෑමක් විණි.සුනාමිය නිසා ඇති වූ පාරිසරික බලපෑම් ද අවධානයට ලක්විය යුතුය. වෙරළබඩ පාරිසරික පද්ධතියේ සමතුලිතභාවයට ඉන් විශාල බලපෑමක් ඇති විණි. සමුද්‍රාශි‍්‍රත සත්ත්ව සහ ශාක විවිධත්වයටද හානි සිදුවිය. මෙවැනි පාරිසරික බලපෑම්වල අයහපත් ප්‍රතිවිපාක දැනීමට තවත් වසර ගණනාවක් ගතවන බව පෙනීයාමද අවධානයට ලක්විය යුතු තත්ත්වයකි. වෙරළාශි‍්‍රත ප්‍රදේශවල පිහිටා තිබූ පානීය ජලය සහිත ළිං ගණනය කළ නොහැකි තරම් ප්‍රමාණයක් ලවණ ජලය මිශ්‍රවීම නිසා විනාශයට පත් වූ බවට වාර්තා වී තිබේ. ලෝක සෞඛ්‍ය සංවිධානය වැනි සංවිධානවල ආධාර ඇතිව ඒවා පිරිසිදු කිරීමට ක්‍රියාමාර්ග ගැණින.සහන සැලසීමමීට අමතරව සුනාමිය නිසා ඇති වූ කායික - මානසික සෞඛ්‍ය බලපෑම් ද සැළකිල්ලට ලක්විය යුතුයි. විශේෂයෙන් වැඩි දෙනෙකුට බලපෑ තත්ත්වයන් වූයේ බරපතල ව්‍යසනයක අත්දැකීම් සමඟ ඇති වූ මානසික කම්පනයයි. ඔවුන් යථා තත්ත්වයට පත් කිරීම සඳහා උපදේශන සේවා සැපයීමට ක්‍රියා කෙරිණි. ඇතැම් තැන්වල පවුල් පිටින්ම විනාශයට පත් වන විට තවත් තැන්වලදී පවුලේ සාමාජිකයන් එක් අයෙකු හෝ කිහිප දෙනෙකු ඉතිරි වී සිටියේ ය. එලෙස ඉතිරි වූ අය අත්විඳි කම්පනය සුළුපටු නැත. මේ සෑම දෙයක්ම කෙරෙහි අවධානය යොමු කිරීමට සෞඛ්‍ය අංශවලට සිදු විය.විනාශයෙන් පසු යළි නැඟී සිටීමේදී වැඩිම සාර්ථකත්වයක් පෙන්නුම් කරන ලද්දේ ශ්‍රී ලංකාවයි. ආපදාව ඇති වූ අවස්ථාවේදී විනාශයට මුහුණ නොදුන් ශ්‍රී ලාංකිකයන් සෙසු අයට සහන සලසමින් වහා මැදිහත් විය.විනාශ වූ යටිතල පහසුකම් නැංවීම, සහන සේවා කටයුතු ආදිය ඉටු කරමින් රාජ්‍ය අංශද අගය කළ යුතු වැඩකොටසක් ඉටු කිරීමේ ප්‍රතිඵලය වූයේ ආපදාව මතින් ඉක්මනින්ම නැඟී සිටීමට හැකි වූ බව ශ්‍රී ලංකාව පෙන්නුම් කිරීමයි. රාජ්‍ය නොවන සංවිධාන අතළොස්සකින් සතුටුදායක කාර්යභාරයක් ඉටු කළ ද බොහෝ රාජ්‍ය නොවන සංවිධාන තමන් තරවීමට හා තම න්‍යාය පත්‍ර ක්‍රියාත්මක කිරීම සඳහා සුනාමිය උපයෝගී කරගෙන තිබූ බව පසුව පැහැදිලි විය. ඇතැම් සංවිධාන හා පුද්ගලයන් සුනාමියට මුවාවී රට තුළට රිංගාගෙන තිබූ සැටි ශ්‍රී ලංකාවේදී දැකිය හැකි විණි. එය ජාතික ආරක්ෂාව සම්බන්ධයෙන් පවා සංවේදී කාරණයක් විය.සුනාමියෙන් විපතට පත් රටවල් සම්බන්ධයෙන් ප්‍රකාශයට පත් වූ ආධාර පැකේජ පිළිබඳ ද යමක් සඳහන් කළ යුතුමය. විපතට පත් රටවල් සඳහා ඇ.ඩො.බිලියන 14 ක පමණ ආධාර ලබාදීමේ සූදානම පිළිබඳ ප්‍රකාශයට පත්ව තිබිණි. අමෙරිකාව, ඔස්ට්‍රේලියාව, ජපානය, ජර්මනිය, කැනඩාව ආදී බලවත් රටවල්ද ලෝක බැංකුව, වැනි ආයතනද ඒ අතර විය. කෙසේ වුවද පසුව ආසියානු සංවර්ධන බැංකුව මඟින් කරන ලද සමීක්ෂණයකදී පැහැදිලි වූයේ එපමණ ආධාර මුදලක් ප්‍රකාශයට පත් වුවද සත්‍ය වශයෙන්ම එම මුළු මුදල ප්‍රදානය කෙරී නැති බවයි. එම ඇතැම් මූලාශ්‍රවලට අනුව ඇ.ඩො.බිලියන 10 ක් පමණ විපතට පත් රටවලට ගලාගොස් තිබේ.ශ්‍රී ලංකාවේ තත්ත්වය පරීක්ෂා කිරීමේදීද පෙනී ගියේ ආධාර දෙන බව ප්‍රකාශ කළ සෑම රටක්ම පොරොන්දු වූ ආධාර මුදල් ලබා දී නොමැති බවයි. ඇතැම් විට විදේශිකයන් ස්ව කැමැත්තෙන් ඉදිරිපත් වෙමින් මේ ඇතැම් රටවලදී කැපී පෙනෙන කාර්යභාරයක් ඉටු කර තිබිණි.2004 සිදු වූ අතිමහත් ස්වභාවික ව්‍යසනයක මතකය තවමත් සිත් සතන් තුළින් මැකී ගොස් නැත. බොහෝ විට එය සදාතනිකව කටුක හා දුක්බර මතකයකි. යළි කිසි දිනෙක එවැන්නක් අත්දැකීමට කිසිවකුත් සිතිවිල්ලකින්වත් ප්‍රාර්ථනා කරන්නේ නැත. ස්වභාවික ව්‍යසනයක් ඇතිවීම වැළැක්වීම සඳහා නූතන මානවයාටද මෙතෙක් නොහැකි වී තිබේ. ඉදිරියටත් එය එසේම වනු ඇත. එහෙත් ස්වභාවික ව්‍යසනයකදී විය හැකි හානි අවම කර ගැනීම සඳහා දියුණු මිනිසාට කළ හැකි දෑ බොහෝය. විද්‍යාවේ හා තාක්ෂණයේ මහිමය ඊට උපයෝගී කර ගැනීම එක් ආකාරයකි. අනෙක නම් අපේ ජීවිත හා ජීවන පැවැත්ම මහපොළොවට බරක් නොවන පරිදි පවත්වා ගැනීමයි. එසේ නොවන විට මහ පොළොව කම්පා වී ගුªගුරා දෙස් දෙනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112263</link>
    <topic/>
    <author>අනුසාර</author>
    <content>මා කෙසේනම් ඔබ අවමානයට පාත්‍ර කරම්ද?ඔබ අත් දහසකින් මා පා පිරිමැදූ සැටි... ඔබ ගැයූ ගීතිකා කොතෙක් නම් මගේ සවන් පත් සනහාලන්නට ඇත්ද? කුළුදුල් පෙම්වතිය හැර ගිය වියෝ දුක ඔබට කී සඳ ඔබ සාවධානව අසා සිටි අන්දම කෙසේනම් අමතක කරම් ද?ඉදින්, මා කෙසේනම් ඔබට රකුසා යැයි කියා අවඥාවට ලක් කරම්ද?මේ උදුවප් හීතලේ දෑත් පොරවා ගෙන අදද මම ඔබ ළඟ නතර වෙමි. ඒ ඔබට ස්තුතිය පුද කිරීම පිණිසය.මා පි‍්‍රය මිත්‍රය, පැමිණෙන්න, නොපමාව පැමිණෙන්න...ඔබේ අත් දහසින් රිදුම් දෙන මගේ පා යුග සනහාලන්න... හනික පැමිණෙන්න මගේ දයාබර බිරිය ගැන ඔබට පවසන්න... මගේ බොළඳ දියණියගේ දඟකාරකමක් ඔබ හා ප්‍රකාශ කරන්නට මට අවශ්‍යය.සමුදුර... නොපමාව මා වෙතට පැමිණෙන්න...ඔබ නිසොල්මන්ය. ගුප්තය. ගැඹුරු කල්පනාවක ගැලී සිටියි. පැමිණෙන්න තඹ පාට හැන්දෑවට පැමිණෙන්න...මා සමීපයට වහා එන්න යැයි මම ඔබට කෑ ගසා කියමි.“මම එන්නෙ නෑ”“ඇයි”“මම දන්නවා ඔබ මට වෛර කරනවා කියලා...”“මට අවශ්‍යයි ඔබට ස්තූති කරන්න.”“මොන බොරුද?”“මාව විශ්වාස කරන්න.”“ඒත් ඔබ මාව විශ්වාස කරන්න එපා.”මම නිහඬ වෙමි. සමුදුරද නිහඬය. ඔබ නොපැමිණෙනා මූදු වෙරළ පාලුය. මුහුද ලිහිනියකුසේ මා හිත විලාප නඟයි.“මෙහි එන්න, ඇවිත් මා වැළඳගන්න...”ඔබ දිගු නිහැඬියාවකය. මම ඒ නොසන්සුන් නිහැඬියාව තුළ ගිලෙමි.මම 2004 වසරේ දෙසැම්බර් මස විසි හය වැනි දින ළඟ නතර වෙන්නෙමි. එසැනින් මා හිත ඔබ පිළිබඳ වෛරයකින් ඇවිලී ගනියි. මම ඔබට රකුසා යැයි අවමන් කරමි.‘රකුසා’ මම කෑ ගසා කියමි.දිගු නිහැඬියාවක හුන් සමුදුර වහ වහා පිබිදී ගනියි.ඔබ හඬා වැටෙමින් තව තවත් මා වෙතින් දුරස්වේ. උදුවප් හීතල විසින් මා පෙළා දමමින් සිටියි. නත්තල් ගසේ අත්තක තවමත් පුංචි තරුවක් නිවි නිවී දිළෙයි. ගීතිකා හඬ නෑසී යමින් තිබේ. එහෙත් නත්තලේ සීතල සෑම හදවතක් තුළම තවමත් අරක්ගෙනය. පෙරවරු 6.59ට සූමාත්‍රා ඉන්දුනීසියා කලාපයේ විශාල භූමිකම්පාවක් සිදුවිය. මෙය රිච්ටර් මාපාංකයේ 9ක් ලෙස වාර්තා වේ. පෙරවරු 7.00ට එම චලනය ලෝකයේ බොහෝ රටවලට දැනේ. පෙරවරු 8.27ට අම්පාර දිස්ත්‍රික්කයේ කල්මුණේ ප්‍රදේශයට රළ පහර වැදිණි.සමුදුර, ඔබ රකුසෙකි. බවුන් වඩමින් සිටි තවුසකුසේ සිට ඔබ අපට කළ මහා විනාශයේ තරම...ඔබ, දරුවන්ට මවුපියන් අහිමි කළේය. මවුපියන්ට, දරුවන් අහිමි කළේය. සහෝදරයන්ට සහෝදරියන් අහිමි විය. ඇතැමෙකුට උන්හිටිතැන් අහිමි විය.ඉඳින් මා ඔබට රකුසා කියා අවමන් කිරීම යුක්ති සහගත නොවන්නේද?මම 2004 දෙසැම්බර් මස 26 වැනි දිනයෙන් මිදී සිහි එළවාගතිමි. වසර 7ක් ගෙවී ඇත. එහෙත් එහි නෂ්ඨාවශේෂ හිත් තදින් අල්වාගෙනය. එහෙත් මම අද ඔබට රකුසා යැයි අවමන් නොකරමි. මන්ද ඔබ මටත් සියල්ලන්ටත් ජීවිතයෙහි මුල් පාඩම කියාදුන් බැවිනි.ඉදින් ආදරණීය සමුදුර මම තවදුරටත් ඔබට රකුසා යැයි පරිභව නොකරමි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112264</link>
    <topic/>
    <author>පණ්ඩුක සමරසේකර</author>
    <content>දිනය 2004 දෙසැම්බර් 26 වනදා ය. උඳුවප් පොහොයත් අසිරිමත් නත්තලත් එකවිට පහන් කළ දා ය. මිනිසුන් වූ අපට නොදැණුන පරිසරයේ ඊළඟ මොහොතේ සිදුවන විපත තිරිසන් සතා සීපාවාට දැණිනි. උන් ඉන් බේරී පලා ගියේ ය. එහෙත් අප?විසිවන සියවසේ සිදුවුණු දරුණුතම ව්‍යසනය නොදැන උන්හ. ‘දෙවියන් පා තැබීමට බිය තැන මෝඩයෝ නටත්’ මේ උපමා පාඨය ඊළඟ මොහොතේ සිදුවන ව්‍යසනය ඉවෙන් දන්නා තිරිසන් සත්ත්වයන්ට මතක් වන්නටද ඇත. මේ හරියටම මීට වසර 7 කට පෙර ලොව සිදු වූ දරුණුතම ස්වභාවික විපත සිදු වීමට මිනිත්තු ගණනකට පෙර තිබූ නිසල පරිසරයේ යථාර්ථයයි. එනම් 2004 දෙසැම්බර් 26 වනදා උදෑසන 6 පසුවී මිනිත්තු 59 ට පෙර තත්ත්වයයි.රාවණා, රජු සමය, කැලණිතිස්ස රජු සමය අපේ වංශ කතාවන්, ඉතිහාසයේ මෙවැනි ඛේදාන්ත ගැන සනිටුහන් කර ඇත. එහෙත් ඒවා ගැන අත්දැකීම් ලද්දෝ කිසිවෙකුත් නැත. ලද අත්දැකීම් වල අතීතාවර්ජනයක යෙදීම අදට කාලෝචිතය. මේ අදින් වසර 07 කට පෙර සිදුවූ සුනාමි ව්‍යසනයේ අතීතාවර්ජනයයි.දිනය 2004 දෙසැම්බර් 26 වනදාය. උදෑසන 6 පසුවී මිනිත්තු 59 දී සුමාත්‍රා වෙරළට ඔබ්බෙන් පිහිටි මුහුදු පතුල බරපතළ භූමි කම්පනයක් සිදුවිය. මේ බව හවායි හි සුනාමි අනතුරු ඇඟවීමේ මධ්‍යස්ථානය, ශාන්තිකර සාගරයේ රටවල් වලට දැනුම් දුන්නේ ය. එහෙත් එම අනතුරු ඇඟවීම ඉන්දුනීසියාවට නොලැබිණි. භූ කම්පනයෙන් හට ගත් සුනාමි රළ ඉන්දුනීසියාවේ අචේ ප්‍රාන්තයට කඩා වැදිණි. ඒ උදෑසන 7.14 ට ය.ඉන් තවත් පැය 1 කුත් විනාඩි 15 කින් සුනාමි රළ ශ්‍රී ලංකාවේ කල්මුණේ ප්‍රදේශයටද නැඟෙනහිර කලාපයේ පිහිටි කාන්තන්කුඩි සහ මඩකලපුවටද මුහුදු රළ අඩි 09 ක් තරම් උසින් ගොඩබිමට කඩා වැදුණි. උදෑසන 8.52 වන විට යාල ජාතික වනෝද්‍යානයද මුලතිව් ප්‍රදේශයද සුනාමිය ගොදුරක් කර ගත්තේ ය.පෙරවරු 9.00 වන විට මෙම සිදුවීම ලොව පුරා ප්‍රචලිත වූයේ ය. විවිධ ඒජන්සි පුවත් සේවා මුහුදේ ඇති කරන මේ දරුණු රළ පහර ලොව පුරා ප්‍රචාරය කළ නිසා ය. ඒ වනවිට සුනාමිය ත්‍රිකුණාමලය, හම්බන්තොට සහ මාතර ද ආක්‍රමණය කර තිබුණි.උදෑසන 9.30 වන විට පැසිෆික් සුනාමි මධ්‍යස්ථානය ශ්‍රී ලංකාව විපතට පත් වී ඇති බවට මුලින්ම වාර්තා කළේ ය. පසුව පැසිෆික් සුනාමි මධ්‍යස්ථාය ශ්‍රී ලංකාවේ විපතට පත් ජනතාව පිළිබඳ අන්තර්ජාල වාර්තාවක් පළමු වතාවට පළ කළේ ය.මේ වනවිට පෙරවරු 9.30 පසු වූවා පමණි. මීගමුව ප්‍රදේශයද සුනාමි රළ ගිල ගත්තේ ය. සුනාමි තත්ත්වය ඇති වී පැය දෙක හමාරක් ගත වුවද අපේ රටේ කිසිදු විද්‍යුත් මාධ්‍ය ආයතනයක් මෙම තත්ත්වය වාර්තා කිරීමට සමත් වූයේ නැත.පෙරවරු 9.46 ට ප්‍රංශ පුවත් සේවය ලොවටම වාර්තා කළේ ශ්‍රී ලංකාවේ අති විශාල ජීවිත ගණනක් සුනාමියෙන් විපතට පත් වී ඇති බවයි. පෙරවරු 10.00 ට ශ්‍රී ලංකාවේ ඇමරිකානු තානාපති කාර්යාලය පැසිෆික් සුනාමි ආයතනය අමතා ඉදිරියේ ඇතිවිය හැකි තත්ත්වයන් පිළිබඳ තොරතුරු ලබා ගත්හ. පෙ.ව. 10.00 වන විට උණවටුන ප්‍රදේශයද සුනාමි රළ පහර ආක්‍රමණය කළේ ය. භූ විද්‍යා හා පතල් කාර්යාංශය පෙ.ව. 10 වන විට සුනාමි තත්ත්වයක් ඇති වී ඇති බවට සනාථ කර ගත්තේ ය.සුනාමිය ඇති වූ මොහොතේ පටන් පැය 3 කුත් විනාඩි 1 ක් යන තුරුත් අපේ රටේ භූ විද්‍යා හා පතල් කාර්යාංශය ඒ බව දැන සිටියේ නැත. එය දැන ගන්නා විට සියල්ල සිදු වී හමාරය. එනම් මුළු ලෝකයේම මිනිස් ජීවිත පමණක් එක්ලක්ෂ පනස් පන් දහසක් (155000) සුනාමිය උදුරාගෙන තිබුණි. අපේ රටේ ජීවිත 30957 ක් උදුරා ගත්තේ ය. 5644 ක් අතුරුදන් කළේ ය. 15196 ක ට තුවාල සිදු කළේ ය. පවුල් 202742 කට හානි කළේ ය. පවුල් 84735 ක්ද පුද්ගලයින් 3,96170 ක් අවතැන් කළේ ය. නිවාස 78407 ක් සම්පූර්ණයෙන් විනාශ කළේ ය. නිවාස 41097 ක් අර්ධ වශයෙන් විනාශ කළේ ය.විපතට පත් දිස්ත්‍රික්ක ගණන 13 ක් විය. ඒවායේ ජනතාව නඟා සිටුවීමට සරණාගත කඳවුරු 370 ක් පිහිටුවීමට සිදුවිය. යාපනය 24, කිලිනොච්චිය 02, මුලතිව් 23 ක්ද ත්‍රිකුණාමලය 47 ක්ද, මඩකලපුව 50 ක්ද, අම්පාර 73 ක්ද, හම්බන්තොට 08 ක් ද, මාතර 33 ක් ද, ගාල්ල 48 ක් ද, කළුතර 28 ක් ද, කොළඹ 29 ක් ද , ගම්පහ 02 ක් සහ පුත්තලම 03 ක් වශයෙන් එම කඳවුරු පිහිටු වීය.මිල කළ නොහැකි ජීවිත මිල කළ හැකි වටිනා දේපළ, ඇඳිවතවත් නැතිව මෙලොව තනිවුණ අසරණ වුණු ජීවිත අදටද කෙතරම් ද. වරද කොතනද එය පුද්ගලයකු ලෙස කණ්ඩායමක් ලෙස වෙන් වෙන්ව ගත නොහැක. මන්ද සමස්ත ජාතියම ලෝකයේ ඇතිවන වෙනස් වීම් දෙස අවදියෙන් නොසිටීම විනාශයේ බරපතළකම වැඩි වන්නට ඍජුවම බලපෑවේ ය. ජාත්‍යන්තර මාධ්‍ය හෙළි කළ කිසිදු තොරතුරක් අපේ කිසිදු මාධ්‍යයකට හසු කරගන්නට නොහැකි විය. එහෙත් සියල්ලට පෙර තමන් බව පුන පුනා කියා ගන්නා මාධ්‍යය එදා ද මෙරට විරාජ මානව තිබුණි.මෙයට වසර 07 කට පෙර අප ලැබූ ව්‍යසනයෙන් පාඩමක් ඉගෙන ගත්තේ ද නැත. එහි ආසන්නම සිද්ධිය වන්නේ පසුගිය දා දකුණු හා මාතර වෙරළ තීරය වසා පැතිර ගිය චණ්ඩ මාරුතයයි.ඉන් අවතැන් වූ පවුල් ගණන අහිමි වූ ජීවිත වලට වගකිව යුත්තෝ කවරහුද? ආපදාවක් කල් තියා හඳුනා ගන්නට නොහැකි වූ එම කළමනාකරණ මධ්‍යස්ථානයේ බලධාරීන් හා කාලගුණ විද්‍යා නිලධාරීන් දඬුකඳේ ගසන්නට විෂය භාර ඇමැතිවරයා එම වකවානුවේ ප්‍රකාශ නිකුත් කළ බවක්ද මෙහිදී සිහිපත් වෙයි.නමුදු දරුණු ඛේදාන්තයකදී එයට මුහුණ දෙන ආකාරය ගැන මුළු ලොවටම පූර්වාදර්ශ දෙන්නට අප රටේ ජනයා එකාවන්ව පෙළ ගැසුණහ. ඔවුන් ගේ වේදනාවේ කොටස්කරුවකු වන්නට කළ යුතු දේ ක්ෂණිකව නිවැරැදිව කරන්නට, කර පෙන්වන්නට අප සමත් වූහ.සුනාමියෙන්, යුද්ධයෙන් විනාශ වී මෙතරම් කෙටි කලකින් යළි ගොඩගත් රටක් මිහිමත ඇත්නම් ඒ අපේ රට බව ලොව හමුවේ අභිමානයෙන් පවසන්නට තවත් සාධක අපට කුමටද?.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112265</link>
    <topic/>
    <author>එස්.එම්. ගෝඨාභය ජයරත්න ඉදිකිරීම්, ඉංජිනේරුසේවා නිවාස හාපොදු පහසුකම් අමාත්‍යාංශයේ ලේකම්</author>
    <content>මෑත ඉතිහාසයේ ශ්‍රී ලංකා වාසීන්ට සිදු වූ බරපතළ ම ජීවිත හා දේපළ හානිය 2004 දෙසැම්බර් 26 වූ සුනාමි ව්‍යසනයත් සමඟ සිදු විය. තිස්පන් දහසකට වැඩි ජීවිත ප්‍රමාණයක් අහිමි වීම මෙන්ම නිවාස හැත්තෑපන් දහසකට වැඩි ප්‍රමාණයක් පූර්ණ හා අර්ධ වශයෙන් මින් හානියට පත් විය.විශේෂයෙන්ම උතුරු නැගෙනහිර, දකුණ, බටහිර පළාත්වල මුහුදට මායිම් වූ දිස්ත්‍රික්කවල ජනතාව මේ හානිය සඳහා මුහුණ දුන් අතර ඉහළම හානිය වාර්තා වූයේ නැඟෙනහිර පළාතේ මඩකලපුව දිසාවෙනි.නිවාස අමාත්‍යාංශය, එවකට ජාතික නිවාස සංවර්ධන අධිකාරිය අනිකුත් රාජ්‍ය ආයතන සමඟ ඒකාබද්ධව හානියට පත් වූ නිවාසවල තොරතුරු එකතු කිරීම මෙන්ම නිවාස සංවර්ධනය සඳහා සුවිශේෂ දායකත්වයක් ලබා දුණි. ඒ සඳහා විශේෂ වූ අන්තර් අමාත්‍යාංශ කමිටුවක් පිහිටු වීමට රජය එදා ක්‍රියා කළේය.එසේ ක්‍රියාකරමින් නිවාස ඇතුළු යටිතල පහසුකම් කඩිනමින් යළි ප්‍රති සංවර්ධනය සඳහා ප්‍රමුඛතාව ලබා දුණි.එම අවස්ථාවේ දී ප්‍රකාශයට පත් කරන ලද වාර්තාවන්ට අනුව නිවාස සහ නගර සංවර්ධනය සඳහා අමෙරිකානු ඩොලර් මිලියන 520ක මුදලක් ආරම්භ මුදලක් ලෙස වැය කිරීමට කටයුතු යොදා තිබුණි.සුනාමියත් සමඟ සිදු වූ බරපතළ ව්‍යසනික තත්ත්වය සමනය කිරීමේ දී ඉන් පීඩාවට පත් වූ සෑම දරු පවුලක්ම, ඔවුන්ට හානි වූ ජන ජීවිතය නැවත ලබා දීම සදහා සුවිශේෂ තේමා සහිත නිවාස වැඩසටහන් හඳුනා ගෙන ක්‍රියාත්මක කෙරිණි. එහි පළමු පියවර ලෙස ජාතික නිවාස සංවර්ධන අධිකාරියේ මූලිකත්වයෙන් මාතර දිස්ත්‍රික්කයෙන් ඇරඹි සියතැන නිවහන් වැඩසටහන මේ සඳහා ආදර්ශයක් ලෙස ක්‍රියාත්මක කළ ප්‍රමුඛ පෙළේ වැඩසටහනක් ලෙස හැඳින්විය හැකිය.තමන්ට උරුමව පැවති ඉඩමෙහි ම, තමන්ගේ ම මහන්සිය හා රජයේ දායකත්වය තුළ නිවසක් ගොඩනඟා ගන්නා අතර, විශේෂයෙන් ආපදාවලට ලක්විය හැකි භූමි භාගයක් නම්, එම ආපදාවෙන් ආරක්ෂාවන ආකාරයට නිවාසය ඉදි කිරීමට සුවිශේෂ තාක්ෂණික දායකත්වයක් ද එදා මේ විෂය බලධාරීහු ලබා දුන්හ. එය එක්තරා ආකාරයකට මුහුදු වෙරළට සමීප නිතර ආපදාවට ලක්විය හැකි ප්‍රදේශවල, තමන්ගේ දරු පවුල සමඟ ආපදාවලට ඔරොත්තු දිය හැකි සේ නිවාස ඉදි කර ගැනීමට කටයුතු කළ ජනතාවට ලබා දුන් සුවිශේෂ සහයෝගයක් විය.මේ සඳහා නිවාස අධිකාරියට රජයේ දායකත්වය ලැබුණු අතර රාජ්‍ය නොවන සංවිධාන හා විදේශ රටවල දායකත්වයන් ද නිවාස සංවර්ධනය සිදු විය.වර්ග අඩි 450 – 500 ක ස්ථිර නිවසක් මේ සමගින් සකස් කර ගැනීමට විපතට පත් වූවන්ට හැකි විය.සුනාමි ව්‍යසනය හා දරුණු ස්වාභාවික ආපදාවලින් හානියට පත් රටවල් රැසකි. ආසියාවෙන් ගත් කළ ජපානය, ඉන්දුනීසියාව, බංගලාදේශය මින් ප්‍රධානය. අමෙරිකාව වැනි රටවල් සමඟ වුව සන්සන්දනය කළත් මෙවන් විනාශවලින් පීඩා විඳ නැවත ඉතාම කෙටි කාලයක් තුළ දී යථා තත්ත්වයට පත් වූ රටවල් අතර අප රටට ප්‍රමුඛස්ථානයක් හිමි වේ. විපතට පත් සාමාන්‍ය ජනතාව ඉතාම කෙටි කාලයක දී නඟා සිටුවා ඔවුනට නිවාස අයිතිය සකස් කර දී අලුත් ජීවිතයක් ආරම්භ කිරීමට ඉඩ කඩ ලබා දීම සම්බන්ධයෙන් ලෝකය තුළ අපට හිමි වනුයේ අද්විතීය ස්ථානයකි.ඒ සඳහා ප්‍රධානම හේතුව වූයේ ශක්තිමත් රාජ්‍ය පාලනය හා ශ්‍රී ලාංකික ජනතාවගේ අප්‍රතිහත ධෛර්ය වේ. ආපදාවලින් පසුබා උකටලීව සිටීම වෙනුවට විපත, සැපත කර ජීවිත ජය ගැනීමට ශ්‍රී ලාංකේය ජාතිය සතු උසස් ගුණාංගය සුනාමියෙහි පැමිණීමෙන් ලොවට ප්‍රදර්ශනය විය.ජාතියක් හැටියට කෙටි කාලයකින් නැඟී සිටීමේ ගුණය අප ජාතිය සතුව තවමත් නොනැසී පවතින බව මෙතුළින් වඩාත් තහවුරු විය. ඒවාගේම අප එකිනෙකාට උදවු කිරීමේ සැබෑ ගුණයත් මෙහි දී ඉස්මතු විණි.ආපදා හේතුවෙන් විනාශයට පත් වීමට ප්‍රධාන හේතුවක් වූයේ, මෙවැනි ආපදා පිළිබඳ අපට තිබූ අත්දැකීම් අඩුකම මෙන්ම, මුහුදු බඩ ප්‍රදේශවල වැඩි ප්‍රමාණයක් ජනතාවට ආපදාවලට පහසුවෙන් ලක් විය හැකි පහත් බිම්වල පදිංචි වී සිටීමයි.මෙලෙස හදිසියේ ම ගොඩට ආ “මහ මුහුද” අප රටේ ජනතාවට සම්පතක් මිස “ආපදාවක් මතු කරන එකක්” ලෙස හඳුනා ගෙන නෙතිබීම ද ව්‍යසනයේ පීඩාව වැඩි වීමට හේතු විය. මේ නිසා අනතුරුදායක බිමවල පදිංචි වී සිටීම, නිවාස ඉදි කිරීම පිළිබඳ ව දෙවරක් සිතා බැලීමට අපට පාඩම් කියා දුණි යැයි කීමද වරදක් නොවේ.නිවාස හා පොදු ඉදිකිරීම්වලදී ජාතික නිවාස සංවර්ධන අධිකාරිය සුවිශේෂ දායකත්වයක් මෙහි දී ලබා දෙන ලදී.සුනාමි ව්‍යසනයෙන් අප රටේ පළාත් කිහිපයක හා දිස්ත්‍රික්ක 13කට දැඩි හානි සිදුවිය. සුනාමි ව්‍යසනයෙන් පීඩාවට පත් වූවන් නඟා සිටුවීමට එදා මඩකලපුව, අම්පාර දිස්ත්‍රික්කවල පමණක් නොව උතුරේ ද ගමන් කරමින් අග්‍රාමාත්‍ය මහින්ද රාජපක්ෂ මැතිතුමා ක්‍රියා කළ ආකාරය දැනුදු අපට සිහි පත් වේ.ජනාධිපති මහින්ද රාජපක්ෂ ජනාධිපතිතුමාගේ නායකත්වයෙන් වසර 2005 සිට නිවාස සංවර්ධන වැඩසටහන් රාශියක් ක්‍රියාත්මක කරන ලදී. මහින්ද චින්තනයේත්, මහින්ද චින්තන ඉදිරි දැක්මේත් මේ බව දැක්වේ. එදා මෙදා කාලය තුළ සුනාමියෙන් විපතට පත් වූවන්ගේ නිවාස ප්‍රශ්නවලට වැඩි අවධානයක් යොමු කොට විසඳුම් ලබා දීමට අප කටයුතු කළේ ඒ උදාර නායකත්වයේ උපදෙස් හා මඟ පෙන්වීම අනුවයි.“ශ්‍රී ලාංකික සෑම පවුලක්ම නිවසක් හිමි පවුලක් විය යුතුයි.” යන උදාර දර්ශනය ඔස්සේ “ජන සෙවණ” ජාතික නිවාස වැඩසටහන ක්‍රියාත්මක කරන ලදී. සෑම දිස්ත්‍රික්කයකම දිසාපතිවරු, ප්‍රාදේශීය ලේකම්වරු - ග්‍රාම නිලධාරීන්, ස්වේච්ඡා සමිති හා ප්‍රජාව මේ සඳහා කැපවීමෙන් ක්‍රියා කරන ලදී.එමෙන්ම ආපදා කළමනාකරණ අමාත්‍යාංශය මෙවැනි ආපදාවලට ගොදුරුවන ජනතාවට නිවාස ඉදි කර දීමේදී ජනාධිපතිතුමාගේ ප්‍රධානත්වයෙන් ක්‍රියාත්මක ව්‍යසන කළමනාකරණය සඳහා වන ජාතික සභාවේ තීරණ ක්‍රියාත්මක කිරීම ද කැපී පෙනේ. එම තීරණ මේ වන විට ක්‍රියාත්මක වෙමින් පවතී.ඒ අනුව01.ආපදා හේතුවෙන් විනාශයට පත් වූ ජනතාව සඳහා විශේෂ නිවාස ව්‍යාපෘති ක්‍රියාත්මක කිරීමේ දී ඒ සඳහා ආපදාවලට ගොදුරු නොවන ප්‍රදේශවලින් ඉඩම් තෝරා ගැනීම සඳහා සුදුසු යාන්ත්‍රණයක් ක්‍රියාත්මක කිරීම.02.තෝරා ගන්නා ලද නිවාසලාභීන් ආපදාවලට ලක්වන අවස්ථාවේ දී පදිංචිව සිටි ඉඩම රජයට පවරා ගෙන සංරක්ෂණය කිරීම.03. නිවාස සහනාධාරය ලබා දීමේ දී ආපදාවලට ලක්වන ප්‍රදේශවල ඉදිකිරීම් කටයුතු කිරීම සඳහා සකස් කර ඇති ගොඩනැඟිලි ප්‍රමිතීන් භාවිත කිරීම අනිවාර්ය කිරීම.04.ආපදාවක් හේතුවෙන් විනාශ වූ නිවාසයක් ඉදිකිරීම සඳහා දැනට රුපියල් 50,000ක සහනාධාරය රුපියල් ලක්ෂය දක්වා වැඩි කිරීම.මේ රෙගුලාසි පොදු ජන යහපත සඳහා ක්‍රියාත්මක කිරීම ඉතාම වැදගත් වන්නකි.වසර 2005 සිට මේ දක්වා වූ හය වසර තුළ ජාතික නිවාස සංවර්ධන අධිකාරියට පමණක් රජය සෘජුව ලබා දී ඇති මුදල් ප්‍රමාණය රුපියල් බිලියන 4කට වැඩිය. මේ සියලු මුදල් වැය කර විශේෂයෙන් ව්‍යසනයට ලක් වූ අයට මෙන්ම අඩු ආදායම්ලාභීන්ට ප්‍රමුඛත්වය ලබා දී නිවාස වැඩසටහන සාර්ථකව ක්‍රියාත්මක කොට ආපදාවලට ලක් වූ ජනතාවට සෙත සලසා දී තිබේ.වසර 2011 නිවාස ක්ෂේත්‍රයේ ස්වර්ණමය වසරක් ලෙස හැඳින්විය හැකි තරමට මේ අංශයේ ක්‍රියාකාරකම් සිදුවිය. නිවාස අංශයේ දියුණුවට රජයෙන් මෙන්ම පෞද්ගලික අංශයේ බැංකුවලින් රුපියල් බිලියන 6 කට ආසන්න මුදලක් ජන සෙවණ නිවාස වැඩසටහන සඳහා වැය කොට ඇත.මේ තුළින් නිවාස 22,000කට වැඩි ප්‍රමාණයක් ඉදි කිරීමට කටයුතු යොදා ඇත. මෑත යුගයේ මෙවන් විශේෂ ප්‍රගතියක් මේ අංශයෙන් ලබා ගැනීමට අප අමාත්‍ය විමල් වීරවංශ මැතිතුමාගෙන් ලැබුණු මඟ පෙන්වීම සහ උපදෙස් අපට සවියක් විය.පුරා වසර 2500කට වැඩි ප්‍රෞඪ ඉතිහාසයකට හිමිකම් කියන අප ජාතිය, ආපදාවලින් මිදී ධෛර්යය සම්පන්නව ගොඩ ඒමට සමත් පිරිසකි. ඒ නිසාම සුනාමිය වැනි ව්‍යසනයන්ගෙන් මිදී සාමාන්‍ය ජන ජීවිතය යථා තත්ත්වය පත් වූ ප්‍රමුඛ රාජ්‍යයක් බවට අප රට පත් වීය. එලෙස රටක්, ජාතියක් ලෙස ඕනෑම ව්‍යසනයකින් මිදී ඉදිරියට ඒමට සමත් අතර වසර 2004දී සිදු වූ ජාතික ව්‍යසනයෙන් ජීවිතක්ෂයට පත් වූවන්ව සිහි කිරීමටත් ඔවුනට පුණ්‍යානුමෝදනා කිරීමටත් සෑම වසරකම දෙසැම්බර් 26 වෙනිදා ජාතික දිනයක් ලෙස සැමරීමටත් කටයුතු කරති.හදිසි ආපදාවලින් මිදීමට අප දරු පරපුරට පාඩම් හා මඟ පෙන්වීම් ලබා දෙන, එවන් විපත් ගැන පුළුල් අවබෝධයක් ඔවුන්ට සිදු කරන ඉතා වැදත් දිනයක් ලෙසද දෙසැම්බර් 26 වෙනිදා යොදා ගැනේ. රාජ්‍ය නායකයාගේ සිට පුරවැසියා දක්වාම පිරිස ඉතා ඕනෑකමින් හා දැඩි උනන්දුවකින් මේ දිනය සිහි කරන අතර ඒ සඳහා ක්‍රියා කළ යුත්තේ කෙසේ දැයි යන්න සඳහන් ප්‍රතිපත්ති හා මඟ පෙන්වීම් රජය ද ලබා තිබේ. මේ සියලු දෑ සිදු කරමින් ජාතියට හදිසි ආපදාවලින් සිදුවන හානිය අවම කර ගැනීමටත් ජනතාවට බිය හා සැකය නොමැති වඩාත් සුරක්ෂිතතාවත් ළඟා කර දීමට ක්‍රියා කිරීම අප කළ යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112266</link>
    <topic/>
    <author>සකුන්තලා ජයසිංහ</author>
    <content>ස්වභාවික විපත්, ත්‍රස්ත කලකෝලාහල වැනි සිදුවීම්වලින් පසුව එළැඹෙන පශ්චාත් කාලපරිච්ඡේදය මානව සමාජය අලුත්ම දිශානතියකට යොමුකරවන බැව් නුතන අදහසයි. මේ මතය ඉඳුරාම බැහැර කළ නොහැකි බැව් පෙන්වන නිදසුන් ලෝක ඉතිහාසයේ ඕනෑතරම්ය. දෙවැනි ලෝක යුද්ධය සමස්ත මානව සමාජයේ සිදුවු තිව්‍ර හැරවුම් ලක්ෂයක් බැව් පෙන්වන විද්වතුන් එහිලා යුද්ධයෙන් ඇති කළ අහිතකර බලපෑම් සේම යුද්ධයෙන් පසුව ජන ජීවිතයේ, මානව භාවිතයන්ගේ සිරිත් සම්ප්‍රදායන්ගේ සේම ආර්ථික භාවිතයන්ගේ පැවති ස්වරූපය නව මුහුණුවරකින් හැඩ ගැසුණු බැව් පෙන්වා දේ.ස්වභාවික ව්‍යසනයන් හා පශ්චාත් සමාජයීය බලපෑම් යන නුතන මාතෘකාව ශ්‍රී ලාංකේය සමාජයට ඉතා සමීපව සමපාත වුණු සංසිද්ධිය සුනාමි සිද්ධියයි. සුනාමිය මුළු රටක් හැඬ වු අපේ මතකයේ ගැඹුරින්ම රැදුණු ශෝකාත්මක ප්‍රවෘත්තියකි. ත්‍රස්තවාදයෙන් තිස් වසරක අමිහිරි අත්දැකීම් අප විසින් අත්දැක ඇති මුත් එක් ක්ෂනයකින් ජීවිත තිස් පන් දහසක් බිලි ගනිමින් පන්දහසක් අතුරුදන් කරමින් ඇතැමුන්ට ඇඳිවත පමණක් ඉතිරි කරමින් සිදුවු ඒ මහා විපත පෙර නොවු විරූ ආගන්තුක අත්දැකීමක් විය. මේ අත්දැකීම් අපට යම් සේ නුහුරු නුපුරුදු ද අපේ ඉතිහාසයේ පෙර නොවු විරූ තවත් සිදුවීම් පෙළක්ද ඊට සමගාමීව සිදුවන්නට විය. මෙය ශ්‍රී ලාංකේය සමාජය ඊට සමගාමීව සිදුවන්නට විය. මෙය ශ්‍රී ලාංකේය සමාජය තුළ මෑත භාගයේ ඇති කළ ප්‍රබලතම උත්පේ‍්‍රරණය ලෙස අපි දකිමු. මෙම උත්තේජනය නම් අනෙකක් නොව යළි නැගිටීම සහ වෙනස්වීමයි.* මානසික සංවර්ධනයසුනාමියෙන් පසු යළි අපට හිස ඔසවන්නට නොහැකි යැයි ඇතැමුන් කල්පනා කළේ කුහකත්වය හෝ ළාමක සන්තෝෂය මත පිහිටාම නොවේ. සුනාමි සිදුකළ බරපතල හානිය හා ඊට ප්‍රතිවිරුද්ධව සමස්ත ජාතිය විසින්ම කළ යුතුව ඇති අප්‍රතිහත වෑයම ගැන කල්පනා කිරීමෙනි. නමුත් මුළු වෙරළ තීරයම එකම සුන්බුන් ගොඩක් කරමින් අහිංසක මිනිසුන් දහස් ගණනක් බිලිගනිමින් ඇතිවු ඒ අතිමහත් ව්‍යසනය සිදුවී එක් දිනයක් ගෙවෙන්නට මත්තෙන් කඳුළු මතින් වුව අපි නැගී සිටියෙමු. තම තමන්ට පෞද්ගලිකව සිදුවූ හානි විඳ දරාගෙන රට ගොඩනැගීමේ සාමුහික සංග්‍රාමය වටා සියලු දෙනා එක්වූයේ නොසිතු විරූ පරිද්දෙනි. මෙම සාමුහික නැඟී සිටීම මේ සියලු ව්‍යායාමයන්ට පදනම දැමු ප්‍රබලතම උත්පේ‍්‍රරණයයි. එමෙන්ම බිඳවැටුණු දේශය අවදි කිරීමේ පුනරුදයේ ආරම්භයයි.රට මුහුණපාන බරපතල වු මෙම අභියෝගය හමුවේ සාමුහික නැගී සිටීම සඳහා සමස්ත ජාතියම පෙළ ගැසීමට වඩාත් බලපෑවේ ක්ෂනිකව ඇති කළ මානසික සංවර්ධනයයි. ඒ මොහොතේ එම රුදුරු අත්දැකීම අභිමුව භීතිය ශෝකය, අපේක්ෂා භංගත්වය ආදී ජන සමාජය ආපස්සට හරවන සෘණාත්මක ආකල්පවලට ඉඩක් නොතබා සියලු සිත්සතන් තුළ උත්පේ‍්‍රරණය කළ මානසික ශක්තිය බලගතු අවියක් ලෙස ඉදිරිපත් විය. මෙම විපත හමුවේ මුළු මහත් ජාතියම මානසිකව ඇද වැටුණේ නම් මෙතෙක් අප ලබාගත් සියලු ජයග්‍රහණයන් සිහිනයක් වන්නට තිබූ බැව් අනිවාර්යය.සුනාමිය හේතුවෙන් විනාශ වු භෞතික දේපළ සහ සියලු මර්මස්ථානයන් යළි ගොඩනැගීම හා ශක්තිමත් කිරීම ආරම්භ වන්නේ උක්ත මනෝ සමාජයීය ධාරිතාව මානසික ශක්තිය උච්ඡ ස්ථානයකට රැගෙන ඒමෙන් පසුවයි.පැය විසි හතරක් තරම් සුළු කාලයක් මෙම මානසික පුනරුදය සිදුවීම නම් ජාතියේ වාසනාවට සිදුවු සැබෑම ආශ්චර්යයකි.සුන්බුන් ඉවත් කිරීම, භෞතික දේපළ යථා තත්ත්වයට පත් කිරීම, යළි සිදුකළ යුතු ඉදිකිරීම්, අවතැන් ජනතාවට මුලික පහසුකම් සහ ආරක්ෂාව සැපයීම සහ සියලු කාරණා සාමුහික ශක්තියෙන් උත්පාදනය වීම අපේ ඉතිහාසයේ සිදුවූ නවමු විප්ලවයකි.සුනාමියෙන් යම් මොහොතකට හෝ ජාතියක් වශයෙන් අප අසරණ වූවා සේම ක්ෂනයෙන්ම නැඟීීසිටීම ස්වභාවික ව්‍යසනයකින් අපට අත්කර දුන් යහපත් ඵලයක් ලෙස අර්ථ දැක්වීමේ කිසිදු වරදක් නැත. මේ මොහොතේ සුනාමිය සෘජුව මුහුණ දුන් ජනතාව මෙන්ම ශ්‍රී ලංකාවේ සතර දිග් භාගයේ සිටින සියලු රටවාසීන් එකමුතු වීම සුනාමිය අප ලද මහත් ජයග්‍රහණයකි.මෙම උක්ත ජාතික එකමුතුව ගොඩනැගුණේ වර්ගවාදය, ආගම්වාදය, දේශපාලන මතිමතාන්තර යන සියලු බෙදීම් ඛණ්ඩනය කරමින්වීම විශේෂත්වයකි.සුනාමිය පැමිණෙන විටත් උතුරත්, දකුණත් බිලිගෙන තිබුණු ත්‍රස්තවාදය එරෙහිව මෙවන් සාමුහික එකමුතුවක් අපි නොදැක්කෙමු. නමුත් සුනාමි ව්‍යසනය විසින් මොහොතකින් ගොඩනැගූ මෙම ජාතික සමඟිය යළි නැගිටීමට අපට ලබා දුන් ශක්තිමත් අත්වාරුව නොවේද?සුනාමි ඛේදවාචකය සිදුවීමත් සමඟ අප සේම පීඩාවට පත් වු සෙසු රටවලට සාපේක්ෂව අපට ලැබුණු ජාත්‍යන්තර සහයෝගය පෙර නොවූ විරූ සංසිද්ධියකි. අපට හිතවත් වූ මැදහත් වුද රාජ්‍යයන්, රාජ්‍ය නොවන ආයතනයන් රැසක් ලබාදුන් සහයෝගය අසමසමය. විදේශිකයන් පවා සුන්බුන් ඉවත් කිරීමේ පටන් සියලුම කාර්යයන් මැදිහත් වූ දර්ශනයන් අපට කියාපෑවේ නොයෙක් විට යටපත්ව පවතින විපතේදී අන්‍යයන්ට පිහිටවීමේ මානුෂීය ගුණාංගයන්ගේ අව්‍යාජ ඉස්මතු වීමෙනි. සැබැවින්ම අප එදා අත්දුටු මේ කාරණයද මානව සමාජය තුළින් පිලිබිඹු කළ පුනරුදයකි.* ආපදා කළමනාකරණය2004.12.26 වැනි දින ඇතිවු සුනාමි තත්ත්වයෙන් ඉන්දියාව සහ ඉන්දුනිසියාවටද බරපතල හානි සිදුවු මුත් මුළුමහත් සාගරයෙන්ම අපේ ගොඩබිම වට වී ඇති නිසා ඇති කළ බලපෑම ප්‍රබලය. නමුත් සෙසු රටවල්වලට සාපේක්ෂව සුනාමියෙන් ඇතිවු හානිය සහ ආපදාව සියයට සියයක්ම ජය ගැනීමට එදා හැකිවූයේ අපට පමණක් බැව් අභිමානයෙන් යුතුව අප සිහිපත් කළ යුතුම කාරණයයි. මේ ජයග්‍රහණය සඳහාද පාදක කරගත් යාන්ත්‍රණයද සුනාමියෙන් අප අත්කරගත් තවත් සුවිශේෂී විෂයකි.ආපදා කළමනාකරණය අපට අලුත් විෂයයක් නොවූ වුත් එය විද්‍යාත්මකව, සැලැසුම් සහිතව භාවිතයෙහි යෙදවුයේ සුනාමි ව්‍යසනයේදීය. එහිදී ඉතාමත් කෙටි කාලයක් තුළ රාජ්‍ය නොවන සංවිධාන පෞද්ගලික ආයතන හා විදේශීය රාජ්‍ය තාන්ත්‍රික මට්ටමින් ලැබුණු සහයෝගය එක්තැන් කොට බිඳ වැටුණු සියලු භෞතික දේපළ යළි ගොඩනංවනු ලැබිණි.විශේෂයෙන් සුනාමියෙන් හානිවු වෙරළබඩ දුම්රිය මාර්ගය, ගොඩනැගිලි, නිවාස, මංමාවත් සේම වෙරළාරක්ෂිත ක්‍රම විධි ඇතුළු සියලුම අත්‍යවශ්‍ය සේවාවන් ඉදිකිරීම යථා තත්ත්වයට පත්කිරීම විධිමත්ව සිදුවුයේ ඒ සඳහා අවශ්‍ය වු යාන්ත්‍රණය නිසිපරිදි භාවිතය සහ හැසිරවීමට රජය දැක්වු සමාර්ථභාවය නිසාය.ඇතැම් ස්වභාවික ව්‍යසනයන් සමාජය නොපිටට පෙරළන්නේ සෘණාත්මකව පමණක්ම නොවේ. එය ධනාත්මකවද විය හැකිය. මෙම උක්ත කාරණය වඩාත් ස්ථුට කරවීමට සුනාමියෙන් පසු දකුණේ ඇති වු සංවර්ධනයේ පෙරළිය තරම් සුදුසු උදාහරණයක් නැති තරම්ය. එදා සුනාමිය ආ මොහොතේ ගාලු බස් නැවතුම්පොළ අපට දික්වුයේ අහිංසක මිනිසුන් පණපිටින් මුහුදට ඇදගෙන යන යක්ෂයාගේ යුද පිටියක් ලෙසය. ඒ මතකය අමතක නොවූ කෙනෙකුට දැරියන් සිවුදෙනෙක් මාරයා සමඟ පොරබදමින් එකිනෙකා වැළඳ ගනිමින් ජීවිතය ඹක ගන්නට දැරූ වෑයම සිහි කැඳවනු ඇත.ගාලු බස් නැවතුම්පොළ නැමැති වචනය පවා අප තුළ චිත්‍රණය කළ ඒ අමිහිරි රූප පෙළ සදා සංවේදී සිත්වලින් මකා දමන්නට අද ගාලු බස් පොළම නව මුහුණුවරකින් පෙනී සිටින අන්දම අපූර්වජනක නොවේද?ශ්‍රී ලංකාවේ දිගම බස් නැවතුම්පොළ ගාල්ලේ ඉදිවෙද්දී සුනාමියේ සළකුණක්වත් නොතිබෙන්නට අන්‍ය ක්ෂේත්‍රයන්ද අලුත් මුහුණුවරකින් ගොඩනැංවිණි. අද කොළඹින් පටන්ගෙන වෙරළබඩ මාර්ගය ඔස්සේ ගාල්ල මාතර පසුකර යන්නෙකුට සුනාමියක් පැමිණියාදැයි සිතන්නටවත් සාක්ෂියක් නොමැතිව අප ලැබු ජයග්‍රහණයේ කූටප්‍රාප්තිය ලෙස හැඳින්වීම වඩාත් යුක්ති යුක්තය. මෙය දකුණට පමණක් නොව සමස්ත ජාතියම ලද සැබෑම පුනරුදයයි.* ආයතනික පදනමසුනාමි ආපදා යාන්ත්‍රණය හැසිරවීමේදී ආර්ථික කළමනාකරණය, ප්‍රජා මුලික සෞඛ්‍ය ව්‍යාපෘති, ජීවිතා ව්‍යාපෘති යන මේ සියල්ලම ආවරණය කිරීමට රජය අමතක නොකළේය. ඇතැම් රටවල් නිතරම ස්වභාවික විපත්වලට මුහුණ දී අත්දැකීම් ලබා ඇති මුත් අපට එවැනි පසුබිමක් නොමැතිව සියලු දෑ යථා තත්ත්වයට පත්කිරීමට රජය දැක්වු සමත්කම අගය කළ යුතුය. එහිදී භෞතික දේපළ යළි ගොඩනැංවීමෙන් නතර නොවී සෑම ක්ෂේත්‍රයකටම දිගුකාලීන පදනමක් සකසා දීමට රජය කටයුතු කරන ලදී. මෙහිදී ජනාධිපති මහින්ද රාජපක්ෂ මහතාගේ රජය මගින් දකුණට ආවේණික ජීවන වෘත්තීන් (කුරුඳු, පොල් වගාව, ධීවර, තේ) බොහොමයකට ස්ථිර නීතිමය හා ආයතනික පදනමක් ඇති කිරීම වැදගත් පියවරක් ලෙස පෙන්වා දීමට පුළුවන.ස්වභාවික විපත් හෝ අනිටු මිනිස් ක්‍රියාකාරකම්වල පශ්චාත් ප්‍රතිඵලවල ධනාත්මක නැඹුරුවක් ඇති කරගත හැක්කේ භාවිත කරන යාන්ත්‍රණයේ ස්වභාවය මතයි. දෙවැනි ලෝක යුද්ධයෙන් පසු ජපානය, සෝවියට් රුසියාව, චීනය, කොරියාව වැනි රටවල් තම ආර්ථික මර්මස්ථානයන් ශක්තිමත් කර තම ජාතීන් ලෝකයේ ඉහළම තලයකට රැගෙන ඒමට සමත්විය. නිදහස් අරගලයෙන් පසු ඉන්දියාවද තම ආර්ථික දේහය පණගැන්වුයේ ලෝකයේ බලගතු රටවලට පවා අභියෝග ගැන්වුයේ ලෝකයේ බලගතු රටවලට පවා අභියෝග නොකළ හැකි පරිද්දෙනි. සුනාමි, ගංවතුර ආදී විපත්වලට නිරන්තරයෙන් ගොදුරු වන ජපානය ඒ ශක්තියෙන්ම යළි නැගීී සිටින අන්දම ජපනුන්ගේ මානසික ශක්තිය විදහා පෙන්වීම විනා අන් කවරක්ද?අපට අභියෝග කළ සුනාමිය අප විසින් පරාජය කරවූයේ භෞතික පාර්ශ්වයෙන් පමණක්ම නොවේ. වෙරළබඩ ජන ජීවිතයේ ඇති වු මහා පෙරළිය අන් සියල්ලම අභිබවා යන්නක් බැව් අපි සිතමු. ධීවර ප්‍රජාවගෙන් සැදුම්ලත් දකුණේ වෙරළබඩ තීරය ශ්‍රීී ලාංකීය මවු සංස්කෘතියට බද්ධ වූ මුත් ඊටම අනන්‍ය වු උප සංස්කෘතියක් ලෙස පැවතිණි. පැල්පත් නිවාස, නූගත්කම, නොදියුණු සනීපාරක්ෂක විධි, අනේක විධ වු සෞඛ්‍ය ගැටලු, පහත් ජීවන තත්ත්වය යනාදී මේ සියල්ලම පත අට එකට සිඳුවා සැකසු කසායක් මෙන් මෙම වෙරළබඩ ජනජීවිතය සකස් වී තිබිණි.මෙම පැල්පත්වාසී ධීවර ජනතාව රටට වුවමනා කරන්නේ බත්පතට මාලු කැබැල්ලක් එකතු කිරීම තරම් සරල අවශ්‍යතාවකට නොවේ. මේ ජනතාව සමස්ත ශ්‍රී ලාංකේය ජන ප්‍රවාහයට ඈදාගත යුතුම ඇති මුත් ඔවුන් එල්බගත් මෙම සංස්කෘතියේ ප්‍රාථමික හැඩරුව වෙනස් කිරීමට එදා මෙදා තුර අප අසමත් වීම ශ්‍රී ලංකාවේ පොදු සංවර්ධන වෑයම මන්දගාමී වීමට යම් තරමක හෝ හේතු සපයන ලදී.ජනජීවිතය උසස් තත්ත්වයක පැවතීම සංවර්ධනයේ පොදු නිර්නායකයක් ලෙස පිළිගන්නා විට අපි මේ තාක් එම පොදු තරගයෙන් අසමත් වීමට මෙම සංස්කෘතික දියුණුවේ අසමතුලිතතාවන් බලපෑ බැව් ප්‍රත්‍යක්ෂය.කෙසේ වෙතත් මෙම වෙරළබඩ ජනජීවිතය සුනාමියෙන් පසු හාත්පසින්ම වෙනස් මුහුණුවරකට පරිවර්තනය වීම තවත් වැදගත් සිදුවීමකි. එදා ඔවුන්ට තිබුණු පැල්පත වෙනුවට නව නිවෙසක්, ස්ථිර වැසිකිළි කැසිකිළි පහසුකම් ඇතුළු අත්‍යවශ්‍ය සෞඛ්‍ය පුරුදු, දරුවන්ට විධිමත් අධ්‍යාපනය දියුණු තාක්ෂණය හා බැඳුණු ධීවර වෘත්තිය, ළමා හා මාතෘ පෝෂණය, ආගමික නැඹුරුව මේ ආදී සියලුම අංශවල ඇති වු වෙනස අතිමහත්ය. ආහාර ගැනීමට පෙර හා වැසිකිළි යෑමෙන් පසු දෙඅත් සෝදා ගැනීම යන සරල පුරුද්ද පවා මේ ජනතාවට කියා දුන් පාඩම සුනාමියයි.සුනාමිය පැමිණ සත් වසරක් ගෙවුණු මේ මොහොතේ ආපසු හැරී බලන අපට කඳුළු මතින් යළි අපි උපන් සැටි මේ පුනරුදය තුළින් දැක බලාගත හැක නොවේද? ස්වභාව ධර්මයට අභියෝග කිරීමට වඩා සහජීවනයෙන් ජීවත්වීම මිනිසා ඉගෙන ගත යුතු නිවැරැදි පාඩමයි. එලෙසම ස්වභාවික විපත් පැමිණ කළ සාමුහිකව ඊට අභියෝග කිරීම මානවයා ලබන සැබෑම පුනරුදය බැව් අප මතක තබාගත යුතු පාඨයයි. ලෝක ඉතිහාසයේ අමිහිරි අත්දැකීම් තුළින් උපන් ශ්‍රේෂ්ඨ ජාතීන් අතළොස්සක් වු මුත් බලවතුන් හමුවේ ඔවුන් නොසැලී යන ගමන විපතින් ලද පන්නරයත් එතුළින් ලද පුනරුදයත් ලෝකයට හඬ ගා කියන ප්‍රායෝගික නිදර්ශනයයි.විශේෂ ස්තුතිය – අනුරාධපුර ආපදා කළමනාකරණ ඒකකයේ සහකාර අධ්‍යක්ෂ මහේන්ද්‍ර ජගත් මහතාට..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>26</day>
    </date>
    <link>http://www.dinamina.lk/2011/12/26/_art.asp?fn=f1112267</link>
    <topic/>
    <author>සුරංජා සරෝජිනී පතිරණ</author>
    <content>ශ්‍රී ලාංකේය ඉතිහාසය තුළ සිදුවු සුනාමි ව්‍යසන ගැන සොයා ගෙන යාමේදී 2004 වසර පිළිබඳ ප්‍රමුඛස්ථානයක් ගත්තද සුනාමියක් පළමු වෙනි වරට සිදුවී ඇත්තේ මීට වසර 2115 කට පෙර කැලණි තිස්ස රජ සමයෙහිය. ඒ සමයේ රහතන් වහන්සේ නමක් තෙල් කටාරමක දමා මරා දැමූ පාපයට භූමිය කම්පා වු බැවින් මුහුද ගොඩ ගලන්නට පටන්ගත් බවත් එම පාපයෙන් රට මුදා ගැනීම සඳහා විහාර මහා දේවිය මුහුදට බිලිවු බවත් වංශ කතාවල සඳහන් වේ.1983 වසරේදී ඉන්දුනීසියාවේ සුන්ඩා සමුද්‍ර සන්ධිය අසල සිදුවූ භූමි කම්පාවකින් ඇතිවූ සුනාමි ව්‍යසනය නිසා ජාවා සුමාත්‍රා රටවල මිනිස් ජීවිත 3600 ක් විනාශ වූ බවට වාර්තා වුවද එම සිද්ධියෙන් අප රටේ සිදුවූ ජීවිත හානි වාර්තා වන්නේ එකක් පමණි.නමුත් 1983 වසරේදී සිදුවූ එම සුනාමි ව්‍යසනය නිසා ශ්‍රී ලංකාවට පාරිසරිකව දැඩි බලපෑම් ඇති කර ඇත. මීටර් 2 ක් 3 ක් අතර ප්‍රමාණයකින් ඉහළ නැගි සුනාමි රළ නිසා කොළඹ, ගාල්ල, හම්බන්තොට හා ආරුගම්බේ වරාය ආශ්‍රිත ප්‍රදේශවලට දැඩි හානි සිදුවී ඇත. නමුදු 2004 වසරට පෙර සිදුවූ මෙම මුහුදු ගොඩ ගැලීම්වලට සුනාමි යන නාමයක් අර්ථ කථනය වී නොමැත.සුනාමි යන නාමය යෙදී ඇත්තේ ජපන් භාෂාවෙනි. සුනාමි (Tsunami) යන්නෙහි සාමාන්‍ය අර්ථය වන්නේ වරාය තරංග (Harbour Waves) හෙවත් උදම් තරංග (Tidal wawes) යන්නයි. ජපන් භාෂාවෙන් nami යනු තරංග යන්නයි. ජපන් ධීවරයන් විසින් මෙම නම තබා ඇත.පොළොව කම්පා වී මුහුද ගොඩ ගලනවා යනුවෙන් අතීතයේ සිට ජනවහරෙහි පැවතුනද මෙහි සත්‍ය විද්‍යාත්මක පදනම නම් මුහුදු පත්ලේදී භූතල එකිනෙකට ගැටීම හෙවත් තැටි තල 2 ක් එකිනෙකට වෙනස්ව සිරස්ව (උඩු අතට) චලනය වීමේදී එක් තලයක් අනෙක් තලය අභිබවා ඉහළට හෝ පහළට ගමන් කරයි. එයින් තැටි කිදා බැස ඉහළට නැගි භූ ස්ථරය මත ඇති ජල කඳ ඉහළට ගමන් කරයි.මෙසේ සිදුවන සුනාමි වර්ග 4 ක් හඳුන්වා දිය හැක. ඒවා නම් ගිනිකඳු පිපිරුම මඟින් ඇතිවන සුනාමි, නායයෑම් මගින් ඇතිවන සුනාමි, ග්‍රහාංශු, උල්කා කඩා වැටීමෙන් ඇතිවන සුනාමි හා මානව ක්‍රියාකාරකම් නිසා ඇතිවන සුනාමිය. මෙහිදී 04 වන අවස්ථාව ජනවහරෙහි ආ මිනිසුන් වැරදි කරනවිට පොළොව කම්පා වනවා යන්න විද්‍යාත්මකවද ඔප්පු වන බව අපට සනාථ කර ගැනීමට හැකිය.එය තවදුරටත් විග්‍රහ කළහොත් මිනිසා විසින් රටේ සංවර්ධන කටයුතු හෝ ආරක්ෂක (යුදමය) කටයුතු සඳහා සාගරික පත්ල හෝ ජල තලය මත ඇති කරන පීඩනය ද සුනාමි රළ ඇති වීමට හේතුවන බවට සොයා ගෙන ඇත. මෙයට උදාහරණයක් ලෙස 1994 වසරේදී නොවැම්බර් 03 වෙනිදා ඇලස්කාවේ ස්කැග්වේ (skagway) නම් වෙරළබඩ කලාපයේ වරායක් ඉදිකිරීමට කියුබික් මීටර් මිලියනයක පමණ ගල් කැබලි ඇතිරීමේ ප්‍රතිඵලයක් වශයෙන් ගැඹුරු සාගරික පත්ලේ සිදුවු නායයාමකින් මීටර් 12 ක් පමණ උස සුනාමි රළක් හටගෙන ඇත. 1979 වසරේදී ප්‍රංශයේ නයිඩ් වරාය ආශ්‍රිත මාර්ගය පුළුල් කිරීම නිසා මීටර් 3 ක් උස සුනාමියක්ද 1917 වසරේදී කැනඩාවේ හැලිෆැක්ට් වරායේ සිදුකළ න්‍යෂ්ටික පිපිරවීමක් නිසා සුනාමියක් සිදුවු බවද වාර්තා වී ඇත.සුනාමියේ අතීතය ගැන කෙසේ කතා කළද අප රටට මහත් ව්‍යසනයක් ඇති කළ දරුණුතම ඛේදවාචකය 2004 වසරේ දෙසැම්බර් 26 වෙනි දින පෙ.ව. 9.20 ට වාර්තා විය. මෙය අප රටට පමණක් නොව ලෝක ඉතිහාසය තුළදී හමුවන දැවැන්තම භූ කම්පනය ලෙසද වාර්තා වේ.රිච්ටර් පරිමාණයෙන් 9.5 ක් පමණ වු එම භූ කම්පනය ඉන්දියානු තැටිය හා බුරුම තැටිය එකිනෙකට මුහුණලා ගැටීම නිසා ඉන්දුනීසියාවේ සුමාත්‍රා දිවයිනට කි.මී. 250 ක් ඔබ්බෙන් ඛණ්ඩා ආචෙයි දූපතේ ඇතිවුවකි. උස මීටර් 15 ඉක්මවමින් සුනාමි රළ ඉහළට නැගී අතර දකුණු හා අග්නිදිග ආසියාතික රටවල් ප්‍රමුඛ රාජ්‍යයන් 13කට එමගින් සෘජුවම බලපෑම් එල්ල විය. තවත් රටවල් 58 කට පමණ වක්‍රාකාරයෙන් බලපෑම් සිදුවී ඇත. ශ්‍රී ලංකාවේ විනාශ වු මිනිස් ජීවිත හතළිස් දහයින් වැඩිම පිරිසක් වාර්තා වන්නේ අම්පාර හා ගාල්ල දිස්ත්‍රික්ක වලිනි.අම්පාර දිස්ත්‍රික්කයෙන් මරණ 10436 ක් ද ගාල්ලෙන් 4248 ක් ද වාර්තා වන අතර අඩුම මරණ සංඛ්‍යාවක් වාර්තා වන දිස්ත්‍රික්ක වනුයේ ගම්පහින් 6 ක්ද, පුත්තලමෙන් 04 ක් ද වශයෙනි. දේපළ හානි වාර්තාවලට අනුව විනාශ වූ නිවාස සංඛ්‍යාව 118937 කි. ඉන් පූර්ණ නිවාස හානි 78126 ක් ද අර්ධ නිවාස හානි 40841 ක් ද වාර්තා වෙයි. ඒ අම්පාර, මඩකලපුව, යාපනය හා ගාල්ල යන දිස්ත්‍රික්ක වලිනි. පූර්ණ නිවාස හානි ද ත්‍රිකුණාමලය, මඩකලපුව, හම්බන්තොට මාතර අර්ධ නිවාස හානිද වැඩි ප්‍රමාණයක් වාර්තා වේ. මෙයින් වර්තමානය වනවිට මීටර් 100 වෙරළ කලාපය ආශ්‍රිත විනාශ වූ නිවාස මුළුමනින්ම අත්හැර දැමූ ඉඩකඩම් වී ඇති අතර මීටර් 100 කලාපයෙන් ඇතුළට වන්නට හානි වූ අර්ධ හා පූර්ණ නිවාස 90% ක් පමණ නැවත යථා තත්ත්වයට පත්කොට තිබේ. එම බොහෝ නිවාසවලට රජයෙන් ලබාදුන් ලක්ෂ 02 1/2, ලක්ෂය, පනස් දහය බැගින් ආධාර ඔවුන් විසින් ලබාගෙන ඇත.විවිධ ක්ෂේත්‍රයන් අතරින් ජාතික ආර්ථිකයට ප්‍රබල බලපෑමක් එල්ල වූවේ කාර්මික හා කෘෂිකාර්මික කටයුතු මුළුමනින්ම පිරිහීමකට ලක්කරමිනි. ධීවර හා සංචාරක කර්මාන්තයට එමගින් සිදුවු බලපෑම දෙස බලනවිට ධීවර යාත්‍රා 32000 ක්ද ධීවර ආම්පන්න හා ධීවර වරාය, තොටුපල විනාශවීමෙන් මිලියන 30000 ක්ද සංචාරක කර්මාන්තය විනාශවීමෙන් මිලියන 20000 ක් ද වු බව ඇස්තමේන්තු කර ඇත. ජාතික ආර්ථිකයෙන් 17% ක් පමණ අප රට ආදායම් ලබන්නේ සංචාරක කර්මාන්තයෙනි. මේ නිසා සුනාමියෙන් දර්ශනීය වෙරළ තීරය විනාශවීම සංචාරක කර්මාන්තයට එල්ල වූ ප්‍රධාන අභියෝගයයි.ගාල්ල, මාතර දිස්ත්‍රික්කවල මුහුදු රැකියාවට ගිය බොහෝ පිරිසක් සමඟ සාකච්ඡා කිරීමේදී ඔවුන් පවසන අන්දමට මුහුදේ යාමට බියගුළු වීමත් සිදුවු දේ සිතට කම්පනයක් වෙමින් මැවි මැවි පෙනීමත් නිසා එම රැකියාව අත්හළ බවය.තවද මාගල්ලේ පදිංචි ඩීමන් කුරනේරු මහතාගේ අදහසට අනුව ඔහු ධීවර වෘත්තියෙන් සමුගත්තේ සුනාමි ව්‍යසනයේදී සිදුවූ මහා විශාල හානියෙන් ශ්‍රී ලංකාවේ කිසිදු විහාරස්ථානයකට බෝධියකට බුද්ධ ප්‍රතිමාවකට කිසිදු විනාශයක් සිදුනොවෙමින් බුදුදහම ලොවට කියා පෑ අනුහස හේතුවෙන් ඔහු මසුන් මැරීම අත්හළ බවයි. දරුවන් 08 දෙනෙකුගේ පියෙකු වු ඔහු සුනාමියෙන් නිවස හා තමා සතු සියල්ල විනාශ වීම හේතුවෙන් වසර 2 ක් කූඩාරමකට වී රජයේ ආධාරයෙන් ජීවත් වී ඇත. එම ගම්මානයේ බෞද්ධයන් මෙන්ම කතෝලිකයන් බොහෝ පිරිසක් ජීවත්වන අතර කතෝලිකයන් සමහරක්ද බුදුදහම ගැන බොහෝ පැහැදී සිටිති.සුනාමියෙන් ආපදාවට ලක්වු මහජන සේවා අතර සෞඛ්‍ය හා අධ්‍යාපන ක්ෂේත්‍රයට මහත් බලපෑමක් එල්ල විය. පාසල් 41 ක් සම්පුර්ණයෙන්ම විනාශ වූ අතර පාසල් 71 ක් අර්ධ හානි තත්ත්වයට පත්ව ඇත. පාසල් නැවත ප්‍රතිසංස්කරණයට පත්කිරීමට වැයවු මුදල කෝටි 400 කි.සුනාමිය සිදුවනවිට ඉතා දක්ෂව ඉගෙන ගනිමින් හිදි බොහොමයක් දරුවන් ඉන්පසුව ඇතිවු කම්පනය නිසා ඉගෙනීමේ අදක්ෂයන් වී ඇත. ගාල්ල අනුලාදේවි විද්‍යාලයේ ඉගෙනුම ලැබූ සමෝදා නිසංසලා සිසුවිය ඉන් එක් උදාහරණයකි. සුනාමිය සිදුවනවිට 6 වන වසරේ ඉගෙනුම ලැබූ ඇය ගිය වසරේ අ.පො.ස. සා/පෙළ විභාගයට මුහුණ දී ඇතත් ඇය විභාගය අසමත් විය. ඊට ප්‍රධාන හේතුව ඇයට ඇතිවූ කම්පනය නිසා ඉගෙනීමට තිබූ උනන්දුව අඩුවූ බව ඇය පවසයි.සුනාමි ව්‍යසනය නිසා දිවි ගලවාගත් වූවන්ට පිහිටවීමට ජාත්‍යන්තර වශයෙන් බොහෝ ආධාර උපකාර ගලා ආ අතර ශ්‍රී ලාංකේය ජනයාද අසරණ වූවන්ට දැක්වුවේ මහත් දයානුකම්පාවකි. එයද අප ඉතිහාසයේ රන් අකුරෙන් ලියවෙන අතර සුනාමිය හේතු කරගෙන අප රට තුළ මහා පරිමාණයෙන් සිදුවූ වංචා සහගත දේද බොහෝය.සුනාමියෙන් ඇඳිවත පමණක් ඉතිරි වු බොහොමයක් ජනතාවගේ ධනය, රන්, බඩු බාහිරාදිය 50% කට වඩා විනාශ වී ඇත්තේ රැවුල ගිනිගත් වෙලාවේ සුරුට්ටු පත්තු කරනා සොරුන්ගෙන්ය. තවද රජයේ හා සමහර රාජ්‍ය නොවන සංවිධානවල සමහර පුද්ගලයන් අසරණයන්ට පැමිණි සහනාධාර මෙන්ම නිවාස තැනීමට ලැබු මුදල් බොහොමයක් වංචාකර ඇත. සුනාමියට වසර 07 ක් සපිරෙන අද දවසේ එවැනි පුද්ගලයන් සොයා බලා ඔවුන් වෙනුවෙන් යමක් කරන්නට හැකි යමෙක් වෙතොත් එම යුතුකම ඉටුකරදීම එවැනි පීඩිත ජනයාට කරන මහඟු මෙහෙවරකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112271</link>
    <topic>ඉන්දියාව හරිම සතුටින්</topic>
    <author>මහින්ද අලුත්ගෙදර</author>
    <content>ශ්‍රී ලංකාවේ උගත් පාඩම් හා ප්‍රතිසන්ධානය පිළිබඳ ජනාධිපති කොමිෂන් සභා වාර්තාව ප්‍රසිද්ධියට පත් කිරීම සම්බන්ධයෙන් ඉන්දියාව ප්‍රසාදය පළකර ඇත.පැවැති යුද ගැටුම් හේතුවෙන් මානව හිමිකම් උල්ලංඝණයන් සිදු වී ඇත්නම් ඒ පිළිබඳ මෙන්ම ශ්‍රී ලාංකික දෙමළ වැසියන් මුහුණ පා සිටින ගැටලු අවබෝධ කරගෙන ඔවුන්ට සියල්ලන් අගයන නිසි විසඳුමක් ලබාදීම සම්බන්ධයෙන් කොමිසම නිර්දේශකර තිබීමද ඉන්දීය විදේශ කටයුතු අමාත්‍යාංශයේ ඇගයීමට ලක්ව තිබේ.මේ අතර ඉන්දීය විදේශ කටයුතු අමාත්‍යාංශය විශේෂ ප්‍රකාශයක් කරමින් සඳහන් කරන්නේ උගත් පාඩම් හා ප්‍රතිසංධාන කොමිසමේ නිර්දේශයන් ක්‍රියාවට නැංවීම කෙරෙහි ශ්‍රී ලංකා රජය සහතිකවීම පිළිබඳ සතුට පළ කරන බවයි.අතුරුදන් පුද්ගලයන්, පැහැර ගැනීම්, තෛ‍්‍රභාෂා ප්‍රතිපත්තිය ක්‍රියාත්මක කිරීම, ද්‍රවිඩ භාෂාව කතා කරන නිලධාරීන් කාර්යාල සඳහා බඳවා ගැනීම, නීති විරෝධී සන්නද්ධ ක්‍රියාකාරකම් වළක්වාලීම, අධි ආරක්ෂිත කලාප අවම කිරීම, යුද මුක්ත හා හමුදාවට අයත් ඉඩම් යළි ලබාදීම හා උතුරේ සිවිල් පරිපාලනය යළි තහවුරු කිරීම ආදිය වෙනුවෙන් ශ්‍රී ලංකා රජය කටයුතු කිරීම පිළිබඳ ඉන්දීය රජයේ විශේෂ ඇගයීමකට ලක්ව තිබේ.මේ අතර ඉන්දීය විදේශ කටයුතු අමාත්‍යාංශය පෙන්වා දෙන්නේ අභ්‍යන්තර වශයෙන් අවතැන්වූවන් නැවත පදිංචි කිරීමේ කටයුතු අව්‍යාජව සිදු කිරීම ප්‍රතිසංධාන ක්‍රියාදාමය සාර්ථක කර ගැනීමට හේතුවී තිබෙන බවයි.ශ්‍රී ලංකාවේ බලය බෙදීම සහ ජාතික ප්‍රතිසංධාන ගැටලුව සම්බන්ධයෙන් දැක්මක් සහිතව කටයුතු කරනු ඇතැයි බලාපොරොත්තු වන බව පවසන ඉන්දීය විදේශ කටයුතු අමාත්‍යාංශය මෙරට ප්‍රතිසංධාන ක්‍රියාවලිය සඳහා අඛණ්ඩව සහාය දැක්වීමට සූදානම් බවද කියා සිටී.ඊට අමතරව ශ්‍රී ලංකාව හා ඉන්දියාව අතර තිබෙන රාජ්‍යතාන්ත්‍රික සහයෝගීතාව වර්ධනය කර ගැනීමටද තම සහාය ලබාදෙන බව ඉන්දියාව පවසයි.උගත් පාඩම් හා ප්‍රතිසංධාන කොමිසමේ නිල කාලය අවසන් වීමත් සමඟ එහි වාර්තාව ජනාධිපති මහින්ද රාජපක්ෂ මහතා වෙත පිළිගැන්වූ අතර එහිදී අදාළ වාර්තාව ජනාධිපතිවරයාගේ අධ්‍යයනයෙන් අනතුරුව පාර්ලිමේන්තුවට ඉදිරිපත් කෙරිණි.අන්තර් ජාතික මානුෂීය නීතිය හා සාමුහිකත්වය පිළිබඳ මූලධර්මයන්ට අනුව උගත් පාඩම් හා ප්‍රතිසංධානය පිළිබඳ ජනාධිපති කොමිෂන් සභා වාර්තාව සකස්කර තිබෙන අතර ශ්‍රී ලංකා රජය විසින් මෙහි සම්පූර්ණ වාර්තාව ඉදිරිපත් කිරීම අවංකත්වය හා කැපවීම ප්‍රදර්ශනය කිරීමක් මෙන්ම පශ්චාත් යුද සමයේ ප්‍රතිසංධාන ක්‍රියාවලියේ සංධිස්ථානය සලකුණු කරන්නක් බව ජාත්‍යන්තර විශ්ලේෂකයෝ පෙන්වා දෙති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112272</link>
    <topic>උගත් පාඩම් වාර්තාවසංහිඳියාවට මෙහෙවරක්</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසංධානය පිළිබඳ ජනාධිපති කොමිෂන් වාර්තාවෙහි අවසන් ප්‍රතිඵලය ශ්‍රී ලංකාවේ සාමය ස්ථාපිත කිරීමට හා ජාතීන් අතර සංහිඳීයාව වර්ධනය කිරීමට විශාල මෙහෙවරක් වනු ඇතැයි රුසියාව පවසයි.ජාතීන් අතර පවතින ගැටලු නිරාකරණය කරමින් සෑම ජන කොටසකටම නිදහසේ ජීවත්වීම සඳහා ශ්‍රී ලංකා රජය ගන්නා උත්සාහය සැබවින්ම අගය කරන බවද විශේෂ ප්‍රකාශයක් කරමින් රුසියානු විදේශ කටයුතු අමාත්‍යාංශය සඳහන් කරයි.උගත් පාඩම් හා ප්‍රතිසංධානය පිළිබඳ කොමිෂන් සභාවේ අවසන් වාර්තාව ශ්‍රී ලංකා පාර්ලිමේන්තුවට ඉදිරිපත් කර ප්‍රසිද්ධ කිරීමට පියවර ගැනීම සම්බන්ධයෙන් ශ්‍රී ලංකා රජයට ප්‍රණාමය පිරිනමන රුසියානු විදේශ කටයුතු අමාත්‍යාංශය ඉදිරියටත් ශ්‍රී ලංකාව සමඟ සහයෝගයෙන් කටයුතු කිරීමට සූදානම් බවද කියා සිටී.උගත් පාඩම් හා ප්‍රතිසංධාන කොමිසමේ නිල කාලය අවසන් වීමත් සමඟ එහි වාර්තාව ජනාධිපති මහින්ද රාජපක්ෂ මහතා වෙත පිළිගැන්වූ අතර එහිදී අදාළ වාර්තාව ජනාධිපතිවරයාගේ අධ්‍යයනයෙන් අනතුරුව පාර්ලිමේන්තුව වෙත ඉදිරිපත් කෙරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112273</link>
    <topic>විශේෂවේදී උපාධියේකොන්දේසි ඉවතට</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>නැඟෙනහිර විශ්ව විද්‍යාලයේ ජන සංනිවේදන හා කළමනාකරණ උපාධි හදාරණ සිසුන් සඳහා විශේෂවේදී උපාධිය හැදෑරීමට තිබූ කොන්දේසි ඉවත් කිරීමට විශ්වවිද්‍යාල සනාථන සභාව තීරණය කර තිබේ.ජන සංනිවේදන හා කළමනාකරණ අධ්‍යනාංශවල සිසුන් සඳහා තුන් අවුරුදු සාමාන්‍යවේදී උපාධිය හැදෑරීමට සියලු සිසුන්ට විවෘතව තිබූ අතර විශේෂවේදී උපාධිය සඳහා පැවැත්වෙන පරීක්‍ෂණවලින් කඩඉම් ලකුණු ලබා සමත්වීම ආදී කොන්දේසි පනවා තිබුණි.මහා ශිෂ්‍ය සංගමය උසස් අධ්‍යාපන ඇමැති එස්. බී. දිසානායක, එම අමාත්‍යාංශයේ ශිෂ්‍ය කටයුතු අධ්‍යක්‍ෂ ජනරාල් කීර්ති මාවැල්ලගේ මහත්වරුන් ගෙන් කළ ඉල්ලීමකට අනුව විශ්වවිද්‍යාල ප්‍රතිපාදන කොමිසමේ නිර්දේශයෙන් නැඟෙනහිර විශ්වවිද්‍යාල සනාථන සභාව මේ තීරණයට එළඹ තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112274</link>
    <topic>බයවෙන්න එපා! ඒක පරිගණක දෝෂයක්</topic>
    <author>සුභාෂිනි සේනානායක</author>
    <content>අ.පො.ස. උසස් පෙළ විභාගයේ දිස්ත්‍රික් හා ජාතික මටටමේ ලකුණු නිකුත් කිරීම පරිගණක තාක්ෂණික දෝෂයක් හේතුවෙන් ප්‍රමාද වන බව උසස් අධ්‍යාපන අමාත්‍යාංශයේ ලේකම් පවසයි.උසස් පෙළ ප්‍රතිඵල අත්හිටුවා ඇතැයි සිදුකරන ප්‍රකාශවල කිසිදු සත්‍යතාවක් නැතැයි උසස් අධ්‍යාපන අමාත්‍යාංශයේ ලේකම් ආචාර්ය සුනිල් ජයන්ත නවරත්න මහතා ප්‍රකාශ කරයි.නව හා පැරැණි නිර්දේශයට අනුව උසස් පෙළ ප්‍රතිඵල මේ වනවිට අධ්‍යාපන අමාත්‍යාංශය වෙබ් අඩවියට නිකුත් කර ඇති බවත් Z අගය සම්බන්ධයෙන් කිසිදු බියක් ඇති කරගත යුතු නැති බවත් ලේකම්වරයා පවසයි.ප්‍රතිඵල අත්හිටුවා ඇති බවට සිදු කෙරෙන ප්‍රකාශ හේතුවෙන් උසස් පෙළ විභාගයට මුහුණ දුන් දරුවන් හෝ මවුපියන් බියවිය යුතු නැති බවත්, පරිගණක තාක්ෂණික දෝෂය මඟහරවා ගත් විගස නිකුත් කිරීමට කටයුතු යොදන බවද ලේකම්වරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112275</link>
    <topic>නත්තල් දා 580ක් රෝහලේ</topic>
    <author>පණ්ඩුක සමරසේකර</author>
    <content>නත්තල් දා කොළඹ ජාතික රෝහලේ හදිසි අනතුරු ඒකකයට පමණක් රෝගීන් 580 දෙනකු ප්‍රතිකාර සඳහා පැමිණ ඇත.මෙය සාමාන්‍ය දිනකට පැමිණෙන හදිසි අනතුරු රෝගීන්ගේ ගණන මෙන් තුන් ගුණයක් බව කොළඹ ජාතික රෝහලේ හදිසි අනතුරු අංශයේ පුහුණු කිරීමේ නිලධාරිනී පුෂ්පා රම්‍යානි සොයිසා මහත්මිය පැවැසුවාය.මින් වැඩිම අනතුරු මත්පැන් පානය හේතුවෙන් කළ හිංසන ක්‍රියා සහ හදිසි අනතුරු බව සොයිසා මහත්මිය පවසයි. ප්‍රතිකාර සඳහා පැමිණි රෝගීන් 580 දෙනාගෙන් 4 දෙනකු මියගොස් ඇති අතර 145 ක් නේවාසික ප්‍රතිකාර සඳහා ඇතුළත් කර ඇත.මිය ගිය සිවු දෙනාගෙන් එක් අයකු බීමත්ව තම බෑනාගේ මන්න පහරින් මියගොස් ඇති අතර තරුණයකුට (21) පිහියෙන් ඇනීමෙන් ද පිරිමි ළමයකු (10) දියේ ගිලීමෙන්ද පිරිමි අයකු (45) උඩකින් වැටීම නිසාද මේ හදිසි මරණයන් වාර්තා වී ඇති බව ඒ මහත්මිය වැඩිදුරටත් පැවැසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112276</link>
    <topic>වරායට එන්න අවශ්‍ය නෑ: on line ක්‍රමයට බිල ගෙවන්න</topic>
    <author>සුභාෂිනි සේනානායක</author>
    <content>කොළඹ ජාත්‍යන්තර වරායේ බිල්පත් ගෙවීමේ නව ක්‍රමවේදයක් හඳුන්වා දීමට ශ්‍රී ලංකා වරාය අධිකාරිය පියවර ගෙන තිබේ.මේ අනුව කොළඹ වරාය පරිශ්‍රයට පැමිණීමකින් තොරව ලබන ජනවාරියේ දී ඔන් ලයින් on line  බිල්පත් ගෙවීමේ ක්‍රමවේදයක් හඳුන්වා දීමට කටයුතු සැලසුම් කර ඇත. මේ නව ක්‍රමය මඟින් වරාය වෙතට පැමිණ බිල්පත් ගෙවීමෙන් සිදුවන අවහිරතා මඟ හැරෙන අතර ගනුදෙනු කරුවාට කාලය ද ඉතිරි කර ගැනීමට හැකි වන බව වරාය හා මහාමාර්ග නියෝජ්‍ය ඇමැති රෝහිත අබේගුණවර්ධන මහතා පැවැසීය.කොළඹ ජාත්‍යන්තර වරාය තුළ මේ වන විට භාණ්ඩ හුවමාරුව ආශි‍්‍රතව ඇති වී තිබෙන තදබදය මේ නව ක්‍රමය නිසා මඟ හැරී යන බවත්, තමා කැමැති ස්ථානයකින් මුදල් ගෙවීමට හැකිවීම ගනුදෙනුකරුවාට මහත් පහසුවක් බවත් නියෝජ්‍ය ඇමැතිවරයා දිනමිණ ට කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112277</link>
    <topic>සෞඛ්‍ය තැපෑලේ ලක්ෂ 7ක වංචාවක්:අල්ලස් කොමිසමට පැමිණිල්ලක්</topic>
    <author>අනුර ප්‍රේමලාල්</author>
    <content>වසර 2007 දී සෞඛ්‍ය අමාත්‍යාංශයේ තැපැල් ශාඛාවේ සිදුවූ බව කියන රුපියල් ලක්ෂ හතක පමණ මුල්‍ය වංචාවක් පිළිබඳ පරීක්ෂණයක් ඉල්ලා සෞඛ්‍ය සේවා වෘත්තීය සමිති සන්ධානය අල්ලස් හෝ දූෂණ විමර්ශන කොමිෂන් සභාවට ලිඛිත පැමිණිල්ලක් ඉදිරිපත් කොට ඇත.මේ පැමිණිල්ල ඉකුත් දා (22) අල්ලස් කොමිසම වෙත ඉදිරිපත් කර තිබේ. තැපැල් ශාඛාවේ සිදුවූ මේ මුල්‍ය වංචාව පිළිබඳ විගණකාධිපති දෙපාර්තමේන්තුව කරන ලද විගණන පරීක්ෂණයකදී කරුණු හෙළිදරව් වී තිබෙන අතර අදාළ නිලධාරීන් ගැන විනය ක්‍රියා මාර්ග ගන්නා මෙන් වසර 2007 අගෝසතු 16 සෞඛ්‍ය ලේකම්ට සෞඛ්‍ය සේවා වෘත්තීය සමිති සන්ධානය ලිපියක් යවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112278</link>
    <topic>මුහුදු යන්න එපාකාලගුණය අනතුරු අඟවයි</topic>
    <author>සුභාෂිනී සේනානායක</author>
    <content>උතුරු හා නැ’හිර මුහුදේ සුළි කුණාටු තත්ත්වයක් ඇති විය හැකි බැවින් ගැඹුරු මුහුදේ නාවික හා ධීවර කටයුතුවල නොයෙදෙන ලෙස ආපදා කළමනාකරණ මධ්‍යස්ථානය දන්වා සිටී.නැඟෙනහිර මුහුදේ කිලෝමීටර 750ක් පමණ දුරින් සුළි කුණාටු තත්ත්වයක් වර්ධනය වී ඇති බැවින් උතුරු හා නැඟෙනහිර සුළඟේ වේගය වැඩිවන බවත් කඩින්කඩ වැසි ඇති විය හැකි බවත් කාලගුණ විද්‍යා දෙපාර්තමේන්තුව පවසයි.උතුරේ සිට වයඹ දෙසට මේ සුළි කුණාටුව ගමන් කළ හැකි බව කාර්යයේ නියුතු කාලගුණ විද්‍යාඥ මෙරිල් මෙන්ඩිස් මහතා පවසයි.යාපනය, මන්නාරම, ත්‍රිකුණාමලය, මඩකළපු ප්‍රදේශවලට එම කුණාටුවට බලපෑම් කළ හැකි බවත් පෙන්වා දේ.මුහුදු ප්‍රදේශ රළු විය හැකි බැවින් ධීවර කටයුතුවලින් වැළකෙන ලෙසද කාලගුණ විද්‍යා දෙපාර්තමේන්තුව පෙන්වා දේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n1112279</link>
    <topic>උපන් දින සාදෙට ගිහින්ලක්ෂ 40කට විදලා</topic>
    <author>අසේල කුරුළුවංශ</author>
    <content>මහනුවර අරුප්පොළ ප්‍රදේශයේ පදිංචි ව්‍යාපාරිකයකුගේ නිවෙසකින් රුපියල් ලක්ෂ 40 ක පමණ මුදලක් සොරකම් කළ බව කියන නයිජීරියානු ජාතිකයන් තිදෙනකු අත්අඩංගුවට ගැනීම සඳහා මහනුවර පොලිසියේ අපරාධ විමර්ශන අංශය පරීක්ෂණ පවත්වයි.සැකකරුවන් ව්‍යාපාරිකයාගේ නිවෙසේ පැවැති උපන් දින සාදයකට පැමිණ සිටියදී මේ සොරකම සිදුකර තිබේ. මොවුන් ව්‍යාපාරිකයාගේ හිතවතුන් බව පොලිසිය පවසයි. අල්මාරියේ සුරක්ෂිතව අසුරා තිබූ මුදල් නොමැති බව දැන ගැනීමෙන් පසු ව්‍යාපාරිකයා නයිජීරියානු ජාතිකයන් තිදෙනා ලැගුම් ගෙන සිටි හෝටලයට ගොස් ඇති නමුත් ඒ වන විටත් ඔවුන් එම ස්ථානයෙන් පිටව ගොස් තිබේ.සැකකරුවන් පිළිබඳ සියලු තොරතුරු ගුවන් තොටුපොළට ලබා දී තිබෙන බව මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතා පවසයි. මහනුවර පොලිසියේ අපරාධ අංශ ස්ථානාධිපති පොලිස් පරීක්ෂක උවින්දසිරි මහතාගේ මෙහෙයවීමෙන් පරීක්ෂණ පැවැත්වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n11122710</link>
    <topic>ලක්ෂ විස්සක-රන් අබරණජංගම දුරකථන කොල්ල කති</topic>
    <author>ඉඳුරුව සමූහ – ඇම්. පී. මුනිදාස</author>
    <content>බෙන්තොට ප්‍රධාන පෙළේ ව්‍යාපාරිකයකු ගිනි අවි පෙන්වා, බිය ගන්වා, ඔහු සතුව තිබූ රුපියල් ලක්ෂ විස්සකට වැඩි වටිනාකමකින් යුත් රන් ආභරණ හා ජංගම දුරකථන කොල්ල කෑ කොල්ලකරුවන් ගෙන් පස් දෙනකු අත්අඩංගුවට ගැනීමට බෙන්තොට පොලිසිය සමත් වී තිබේ.මෙම ව්‍යාපාරිකයා, බෙන්තොට, පහුරුමුල්ලේ පදිංචි කරුවෙකි. පසුගිය නොවැම්බර් 21 වැනිදා මෙම කොල්ල කෑම සිදු කර ඇත්තේ, පස්වරු 6.30 ට පමණ එම ව්‍යාපාරිකයා නිවසට එමින් සිටිය දී ය.ටී. 56 ගිනි අවියක් ඇතුළු ගිනි අවි එල්ල කොට ඔහු බිය වද්දා ඇතැයි පැවසේ. මේ පිළිබඳව දිගින් දිගටම විමර්ශන කරමින් සිටි බෙන්තොට පොලිස් ස්ථානාධිපති, පොලිස් පරීක්ෂක දුමින්ද රාජපක්ෂ මහතාට, මේ ප්‍රදේ්ශයේ වෙනත් මංකොල්ලයක් වෙනුවෙන් අත්අඩංගුවට ගත් සැකකරුවෙකු ගෙන් තොරතුරු හෙළිදරව් වී තිබේ.ඒ අනුව, ඉඳුරුව ප්‍රදේශයේ ප්‍රසිද්ධ විහාරස්ථානයක නාහිමියන්ගේ රියදුරා ඇතුළු තිදෙනෙක් එම විහාරස්ථානයේ දී අත්අඩංගුවට ගැනීමට හැකි වී ඇත. මේ වන විට ප්‍රධාන සැකකරු ප්‍රදේශයෙන් පලා ගොස් ඇතැයි විශ්වාස කෙරේ. මෙම ප්‍රධාන සැකකරු තවත් අපරාධ ගණනාවකට සම්බන්ධ යැයි දැනගන්නට ඇත. කොල්ල කන ලද රන් බඩු උකස් කොට එම පිරිස අතරේ මුදල් බෙදා ගෙන ඇති බවද හෙළිදරව් වී තිබේ. එක් සැකකරුවෙක් කොල්ල කන ලද මුදල් වලින් දඹදිව සංචාරය කර ඇති බව ද දැනගන්නට ඇත.මෙම සැකකරුවන් ගම්පහ, කුරුණෑගල, ඌරගහ, කොස්ගොඩ ප්‍රදේ්ශයන් හි පදිංචිකරුවන් වන අතර, මංකොල්ලයට යොදා ගත් ත්‍රිරෝද රථයක් ද අත්අඩංගුවට ගෙන ඇත.සැකකරුවන් තිදෙනෙක් බලපිටිය අධිකරණයට ඉදිරිපත් කිරීමෙන් පසු දින 14 කට රක්ෂිත බන්ධනාගාර ගත කර ඇත. ඉතිරි සැකකරුවන් දෙදෙනා 26 දා අධිකරණයට ඉදිරිපත් කිරීමට නියමිත ය. මේ පිළිබඳ වැඩිදුරටත් පරීක්ෂණ පැවැත් වේ.ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ මහතාගේ උපදෙස් පරිදි දකුණු පළාත භාර නියෝජ්‍ය පොලිස්පති හෙක්ටර් ධර්මසිරි, ඇල්පිටිය ;පාලිස් අධිකාරී සිසිර කුමාර මහත්වරුන්ගේ අධීක්ෂණය යටතේ, අම්බලන්ගොඩ සහකාර පොලිස් අධිකාරී මිරැන්ඩෝ මහතාගේ මෙහෙයවීමෙන් බෙන්තොට පොලිස් ස්ථානාධිපති දුමින්ද රාජපක්ෂ, අම්බලන්ගොඩ පොලිස් පරීක්ෂක විජේතුංග, උප පොලිස් පරීක්ෂක වරුසවිතාන, උප පොලිස් පරීක්ෂක නවරත්න, පොලිස් පරීක්ෂක රණවීර, පො. සැ. (29158) රත්නායක, පො. සැ. (56270) ආරියරත්න, යන මහත්වරුන් ඇතුළු පිරිසක් මෙම වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n11122711</link>
    <topic>මහමායාපුර මුස්ලිම් පාසලකපොත් ගබඩාවක් ගිනි අරගෙන</topic>
    <author>ත්‍රිකුණාමලය විශේෂඒ. ටී. එම්. ගුණානන්ද</author>
    <content>ත්‍රිකුණාමලය මූලස්ථාන පොලිස් වසමට අයත් මහමායාපුර ප්‍රදේශයේ මුස්ලිම් පාසලක පෙළ පොත් ගබඩා කර තිබූ ගබඩාවක පෙළ පොත්වලට පෙරේදා (25) ගිනි ඇවිලී එම පොත් විනාශවී ඇතැයි පොලිසිය කියයි.එම පාසලේ මෙම පොත් ගබඩාව ගොඩනැගිල්ලක ඉහළ මාලයේ පිහිටා ඇති අතර, අර්ධ වශයෙන් ඉදිකර ඇති බිත්තිවල ඉතිරි ඒවාට දැල් ආවරණ යොදා තිබිනැයි පොලිසිය කියයි.එසේ තිබියදී මෙම පොත්වලට ගිනි ඇවිලී ඇති අතර, දුමාරය දුටු ප්‍රදේශවාසීන් වහා ක්‍රියාත්මක වී ගින්න පැතිර යෑම වළක්වාගෙන තිබේ. ඒ වන විටත් රජයෙන් ලබා දී තිබූ පෙළ පොත් තොගයට ගිනි ඇවිලී විනාශ වී තිබිණ.මෙය කඩාකප්පල්කාරී ක්‍රියාවක් ද නැතහොත් උත්සව සමයේ ගිනිකෙළි භාවිතය නිසා සිදුවූවක් ද යන්න පිළිබඳව පොලිසිය වැඩිදුර පරීක්ෂණ පවත්වාගෙන යයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=n11122712</link>
    <topic>මිනිස් පරිභෝජනයට නුසුදුසුඅල-ලූනු තොගයක් අත්අඩංගුවට</topic>
    <author>සීගිරිය විශේෂ සහ මාතලේ දිස්ත්‍රික් සමූහ</author>
    <content>මිනිස් පරිභෝජනයට නුසුදුසු අල හා ලොකු ලූණු කිලෝ ලක්ෂයකට අධික ප්‍රමාණයක් දඹුල්ල ප්‍රදේශයේ ගබඩා තුනක තිබී පෙරේදා (25) (නත්තල්දා) සොයාගත් බව පාරිභෝගික සේවා අධිකාරිය කියයි.දඹුල්ල ආර්ථික මධ්‍යස්ථානය පිටුපස ගබඩා දෙකක් හා යාහගම ප්‍රදේශයේ එක් ගබඩාවක් මේ අයුරින් පරීක්ෂාවට ලක්කැර සීල් කරනු ලැබීය.ව්‍යාපාරිකයන් තිදෙනකුට නඩු පවරන බව පාරිභෝගික අධිකාරිය පැවසීය.මාතලේ පාරිභෝගික අධිකාරි කාර්යාලය සහ දඹුල්ල පොලිසියේ පරිසර ඒකකය එක්ව මෙම වැටලීම සිදුකරනු ලැබීය.පාරිභෝගික සේවා අධිකාරියට ලැබුණු තොරතුරක් මත වැටළීම සිදුකරන ලද අතර වැටලීම සිදුකරද්දී මිනිස් පරිභෝජනයට නුසුදුසු අල තොගයක් ගබඩාවක තබාගෙන කම්කරුවන් 50ක් පමණ යොදාගෙන ඉතා සූක්ෂම අයුරින් මේවා සුද්ද කරමින් හොඳ අල ගෝනිවලට දමමින් සිටි බව පාරිභෝගික සේවා අධිකාරිය පැවසීය.ඇතැම් අලවල හා ලූණුවල පණුවන් රැසක් සිටි බවත් මේවා කොළඹ වරායෙන් ඉවත් කරන අල බවත් අඩු මුදලට රැගෙනවිත් සුද්ද පවිත්‍ර කොට හොඳ අලවලට කලවම් කැර වැඩි මුදලට අළෙවි කරන බවට තොරතුරු ලැබී තිබුණු බවත් මාතලේ පාරිභෝගික අධිකාරියේ ප්‍රධානි ඒ. එම්. ජේ. සමන්ත මහතා පැවසීය.අල කන්ටේනර් එකක් රුපියල් 8000ක මුදලකට රැගෙන එන බවද තොරතුරු ලැබී ඇතැයි ද ඒ මහතා වැඩිදුරටත් සඳහන් කළේය.දඹුල්ල පොලිසියේ පරිසර ඒකකයේ ස්ථානාධිපති උප පොලිස් පරීක්ෂක ඊ. ජී. ආර්. ඇල්ලෙපොල මහතා ප්‍රමුඛ පොලිස් කණ්ඩායම එම ව්‍යාපාරිකයන් නරක් වූ අල පරිසරයට මුදාහැරීමට විරුද්ධව වෙනම නඩු පවරණ බව පැවසීය.පාරිභෝගික අධිකාරියේ මාතලේ ඒකකයේ ප්‍රධානී ඒ. එම්. ජේ. සමන්ත, රේණුක කුමාර,, අනුරාධ වීරසේකර, එස්. ඒ. සදාක්, දඹුල්ල පොලිසියේ පරිසර ඒකකයේ ස්ථානාධිපති උප පොලිස් පරික්ෂක ඊ. ජී. ආර්. ඇල්ලෙපොල , පො. සැ. 54292 චන්ද්‍රකුමාර, පො. කො. 12558 ආරියවංශ, 441988 හෙට්ටිආරච්චි, 5141 බණ්ඩාර යන අය වැටලීමට එක්වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=r1112271</link>
    <topic>අනතුරුදායක පාලමේගමන අවදානම්</topic>
    <author>මාවනැල්ල සමූහ - පී. සෙනෙවිරත්න</author>
    <content>මාවනැල්ල ප්‍රධාන නගරය වෙත හෙම්මාතගම ඇතුළු තවත් නගර ගම්මාන කීපයක අති විශාල ජනතාවක් දිනපතා පැමිණෙන මාවනැල්ල මාර්ගයේ හෙම්මාතගම නගරයට ආසන්නව පිහිටි ඇඳී රහිත පාලමට ජනතාව කලක සිටම පවසන්නේ හඳුන්වන්නේ ‘මෝඩයා පාලම’ කියාය. එසේ හඳුන්වා ඇත්තේ පාලමට ආරක්‍ෂක ඇඳි නොබැඳ විවෘතව අනතුරුදායක ලෙස පාලම ඉදිකර ඇති නිසාය. මෙම පාලම මතින් ගමන් කරන විට ජීවිතවලට අනතුරු විය හැකි තත්ත්වයක් පවතී.කලක පටන් ජනතාව කරනු ලබන ඉල්ලීම මත සලකා මෙම පාලම නිසි ලෙසට සැකසීමට අදාළ බලධාරීහු පියවර ගත යුතු බව හෙම්මාතගම හා අවට පාසල්වලට යන දරුවන්ගේ දෙමව්පියවරුද ගුරු පිරිස් ද එක හ¼ඩින්ම ආයාචනය කැර සිටිති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=r1112272</link>
    <topic>ගල්, වැලි, සිමෙන්ති වෙනුවට ස්වාභාවික පස් උපයෝගී කරගෙන ඉදිකළ නිවෙසක්</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>පොළවෙන් ලබා ගන්නා ස්වභාවික පස් උපයෝගී කර ගනිමින් බිත්ති ඉදිකර, වැලි සහ සිමෙන්ති සඳහා යන වියදම සියයට හැත්තෑ පහකින් ඉතිරි කර නව ක්‍රමයකට ඉදිකරන ලද නිවෙසක් ඉංගිරිය ප්‍රදේශයේදී අපට හමුවිය.මෙම අපුරු නිවෙසේ හිමිකරු ඉංගිරිය, ගාල්ලෙගම ජේ. කුලරත්න මහතා.කුලරත්න මහතාට මෙම නව තාක්ෂණ පිළිබඳ අවබෝධය ලබාදී ඔහුව මේ සඳහා යොමුකර ඇත්තේ ඉංගිරිය ප්‍රාදේශීය ලේකම් කාර්යාලයේ විදාතා අංශයේ ක්ෂේත්‍ර සම්බන්ධීකාරක කේ. හේමන්ත මහතාය.හේමන්ත මහතා මෙම නව ක්‍රමය පිළිබඳව “නර්ඩ්” ආයතනයෙන් පුහුණුව සහ දැනුම ලබාගෙන ඇති අතර, එම දැනුම ගමට ගැළපෙන අයුරින් යොදා ගනිමින් මෙම අඩු වියදම් නිවෙස ඉදිකර තිබේ.පස් කොටස් 16 කට එක් සිමෙන්ති කොටසක් ලෙස යොදා ගනිමින් සාදන ලද මිශ්‍රණයත්, සිමෙන්ති ගල් සෑදීමට ගන්නා ලී අච්චුවලට දමා සාදාගත් ගඩොල් වැනිම වු හතරැස් කොටස් නිවසේ බිත්ති බැඳීම සඳහා යොදාගෙන ඇත. මෙම ගඩොල් වැනි කොටස්, සාමාන්‍ය නිවෙසක් සිමෙන්ති ගල්, ගඩොල් එක මත එක තබා බිත්ති බඳින ආකාරයටම එක මත එක තබමින් බිත්ති සියල්ල ඉදිකර ඇති අතර එම කොටස් එකිනෙක සම්බන්ධ කිරීමටද අවශ්‍ය මිශ්‍රණය තනා ඇත්තේද පස් උපයෝගී කර ගනිමිනි. ඒ සඳහා පස් කොටස් 7 කට එක් සිමෙන්ති කොටසක් මිශ්‍ර කරමින් එම මිශ්‍රණය තනා තිබේ.මෙලෙස යොදා ගත් පස්, එම ප්‍රදේශයේ පොළොවේ අඩි 4 ක් පමණ යටින් ඕනෑම ස්ථානයකදී සොයාගත හැකි බව කුලරත්න මහතා පැවැසීය.මේ ආකාරයට ඉදිකරන ලද බිත්ති සඳහා අමුතුවෙන් වර්ණ ආලේප කිරීමක් අනවශ්‍ය වන අතර, ඉදිකිරීමේදී යොදා ගන්නා ලද පස්වලින්ම බිත්තිවලට අවශ්‍ය පැහැය ස්වභාවිකවම ලැබී ඇති අයුරු අපට දැකගත හැකිවිය.මෙම බිත්ති ඕනෑම වර්ෂාවකට ඔරොත්තුª දෙන අතර දැඩි හිරු රශ්මිය සහිත දිනවලදී වුවද මෙම බිත්ති මගින් නිවස තුළට සිසිලසක් ගෙන දෙන බව කුලරත්න මහතාගෙන් දැනගත හැකිවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=r1112273</link>
    <topic>කතකගේ රන් මාලයට විද පලා ගියපුද්ගලයකු ලුහු බැඳ ගොස් අල්ලාගෙන</topic>
    <author>අලව්ව විශේෂ ඒ. කීර්තිසිංහ</author>
    <content>අලව්ව නගරයේ වෙළෙඳ සලකට පැමිණි කාන්තාවක් පසු පස පැමිණි පුද්ගලයෙක් ඇගේ ගෙල බැඳ තිබුණ රන්මාලය කඩා ගෙන පැන දිව්වේය.කාන්තාවගේ කෑ ගැසීම ඇසී වහා එතැනට පැමිණි හැඩි දැඩි පුද්ගලයෙක් ‘ඇයි මොකද වුණේ’ ‘අනේ මගේ මාලෙ කඩාගෙන ගියා’ඒ වන විටත් වෙළෙඳ සලට මදක් දුරින් නවත්වාගෙන තිබුණ යතුරු පැදියකට හොරා නගිනවාත්සමගම එය විදුලි වේගයෙන් ඇදී යන්නට විය.වහා ක්‍රියාත්මක වූ මෙම පුද්ගලයාද තම යතුරු පැදිය පණ ගන්වාගෙන සොරුන් ලුහුබැඳ යන්නට විය. මාලය කඩා ගත් පුද්ගලයා පිටුපස බලමින් වේගයෙන් යමු යැයි තම සගයාට අණ දෙන අයුරුද පෙනුණි.කෙසේ හෝ ඔවුන්ට සමීපවීමට මොහුට හැකි විය. දැන් සයිකල් දෙකම ධාවනය වනුයේ එකිනෙකට සමානවමය. එසේ යද්දී මෙම හැඩිදැඩි පුද්ගලයා එක් වරම පිටුපස වාඩිවී සිටි මාල හොරාට වේගවත් පා පහරක් ගැසීය. එම පහරින් ඔහු බිම ඇද වැටුණේය. අනෙකා පලා ගියේය.බිම ඇද වැටුණේ මාලය කඩා ගත් පුද්ගලයාය. ඔහුව අල්ලාගෙන මාලයද සමග අලව්ව පොලිසිය වෙත ගෙන එන ලදී. ඔහුගේ ආධාරයෙන් අනෙක් පුද්ගලයාද අත්අඩංගුවට ගැනීමට පොලිසියට හැකි විය.මොවුන් වරකාපොල මහේස්ත්‍රාත් අධිකරණය වෙත ඉදිරිපත් කරන ලදුව රිමාන්ඩ් භාරයේ තැබිණි.මාල සොරුන් ලුහුබැඳ ගොස් ඔවුන් අල්ලා ගන්නා ලද්දේ අලව්ව පොලිසියේ අපරාධ අංශයේ ස්ථානාධිපති පොලිස් පරීක්ෂක අබේවික්‍රම මහතායි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=r1112274</link>
    <topic>බියට පත්වූ හිමි නමට තොවිලයක් කරන්නසිවුරු හරින්න වෙලා</topic>
    <author>මාතර සමූහ ඩබ්ලිව්. පී.ධර්මසේන</author>
    <content>මහසෝනා හිඟන වෙසින් රාත්‍රියේ කෑම ඉල්ලාගෙන පන්සලට අවුත් එයින් බියටපත් වූ කුඩා හිමිනමට තොවිල් කිරීම සඳහා සිවුරු හැරීමට ද සිදුවූ පුවතක් මාතර දිසාවේ ධීවර ගමක විහාරස්ථානයකින් දැන ගන්නට ඇත. මෙම කථාව මීට වසර කීපයකට පෙර ඉහතකී ප්‍රසිද්ධ විහාරස්ථානයේ වැඩ විසූ නායක හාමුදුරුවන් රෝගාතුරව සිට අපවත් විය. රාත්‍රි කාලයේ එම හාමුදුරුවන්ගේ සිරුර අසලට වී නිදි මැරීමට පැවරී තිබුණේ කුඩා හිමිවරුන් සතර දෙනෙකුටය.මෙම හිමිවරු විටින් විට සැතපෙමින් එක් හිමිනමක් සිරුරේ තනි රැකීමට සිටින අවස්ථාවේ රාත්‍රි 11.00 ට පමණ හිඟන වෙස්ගත් පුද්ගලයකු කුඩා හිමිනම අසලට පැමිණ හාමුදුරුවනේ මට බඩගිනියි කෑම ටිකක් දෙන්න කියා ඉල්ලා ඇත. එවිට කුඩා හිමිනම උපාසක ඔබට දැන් කෑම දීමට කෑම නැහැ. දාන ශාලාවට ගිහින් ලැගුම් ගන්න. උදයට කෑම සැපයිය හැකි බව පවසා ඇත. එවිට යාචකයා එම ස්ථානයෙන් ඉවත්ව ගොස් ඇත.නැවත ටික වේලාවකින් එම පුද්ගලයා කෑම ඉල්ලාගෙන කුඩා හාමුදුරුවන් ළඟට පැමිණි විට හාමුදුරුවන් පෙර කී පරිදි උදෑසන වෙනතෙක් දාන ශාලාවට වී සිටින ලෙස දන්වා ඇත. ඊට පසු මෙම පුද්ගලයා එම ස්ථානයෙන් පිටව ගොස් රාත්‍රි 1.00 ට පමණ නැවත හාමුදුරුවන්ගේ ශ්‍රී දේහය තිබෙන ස්ථානයට පැමිණ ඇත.එසේ පැමිණ ඔහු හාමුදුරුවන්ට තර්ජනාත්මකව මට දැන්නම් හරි බඩගිනියි කී විට කුඩා හාමුදුරුවන්ද තරහෙන් උපාසක ඇත්තට මම කී සැරයක් කීවද දැන් කෑම නැහැ කියලා කියනවිටම මෙම යාචකයා යක්ෂවේෂයක් මවා ගනිමින් මේ කෑම තියෙන්නේ කියා නායක හිමියන්ගේ දේහය ඔසවා ගෙන ඇත. මෙයින් බියට පත් කුඩා හාමුදුරුවන් සිහි මුර්ජා වී ඇදගෙන වැටී ඇත.මෙම අවස්ථාවේ නිදිමැරීමට පැමිණි අනිත් හිමිනමට දැකගත හැකිවූයේ කුඩා හිමිපාණන් සිහි මුර්ජාව වැටී සිටින අයුරුය.මේ අවස්ථාවේ වහාම අනිකුත් වැඩිහිටි හාමුදුරුවන් ගෙන්වා සිහි මුර්ජා වී සිටි කුඩා හිමියන්ට පිරිත් පැන් හිස , විස්තරය විමසූ විට එම හාමුදුරුවන් විකාරයෙන්ම සිදුවූ සිද්ධිය නායක හාමුදුරුවන්ට පැවසීමත් සමග මහසෝනා හිඟන වේෂයක් මවාගෙන මළ සිරුර ගෙන යාමට උත්සාහගෙන ඇති බව වැටහුණි.මෙම සිද්ධියෙන් බරපතළ රෝගාතුර තත්ත්වයට පත් කුඩා හාමුදුරුවන්ගේ විකාර තත්ත්වය අඩු නොවුන හෙයින් ප්‍රදේශයේ දක්ෂ කට්ටඩියකු ගෙන්වා පරීක්ෂා කිරීමේදී එම හාමුදුරුවන් සුවපත් කිරීමට ඉර මුදුන් පිදේනියක් සමග තොවිලයක් කළ යුතු බවට දන්වන ලදි.පැවිදි බිමේ සිටියදී තොවිලයක් කිරීමට නොහැකි බැවින් එම හිමිනමට අකමැත්තෙන් වුවත් සිවුරු හැරීමට සිදුවිය. පසුව සිදුකළ තොවිලයෙන් එම හිමිනම සුවය ලැබූ අතර ඔහු ගිහිගෙයට නැවත පත්වීමත් සමග එදා සිට අද දක්වා ඔහු අමතන්නේ “සාදු මාමා” යනුවෙනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=r1112275</link>
    <topic>සමෘද්ධි දිරිය පියසින්සැමියා අහිමි කතට නව නිවෙසක්</topic>
    <author>මාදම්පේ සමූහ – ඒ. පී. ගුණරත්න</author>
    <content>2011 සමෘද්ධි දිරිය පියස නිවාස සංවර්ධන වැඩසටහන යටතේ මාදම්පේ ප්‍රාදේශීය ලේකම් කොට්ඨාසයේ මරක්කලගම ග්‍රාම නිලධාරි වසමේ පදිංචි වැන්දඹුවක් වන කේ. ශ්‍රීදේවි මහත්මියට සහ ඇයගේ දරුවන් දෙදෙනාට නිවසක් ඉදිකර දී ඇත.ඇයගේ ස්වාමිපුරුෂයා මීට වසර හයකට පමණ පෙර මියගොස් ඇත. දරු දෙදෙනාගෙන් දියණිය පහ වසර ඉගෙනුම ලබන අතර පුතා 1 වසර ඉගෙනුම ලබයි.ඇය කුලී වැඩ කරමින් දරු දෙදෙනා රැකබලා ගනී.ඇය පදිංචිව සිටි ගරාවැටුණ පොල් අතු සෙවිලි කළ නිවස වෙනුවට 2011 සමෘද්ධි දිරිය පියස නිවාස සංවර්ධන වැඩසටහන යටතේ මාදම්පේ ප්‍රාදේශීය ලේකම් එච්. එම්. එස්. පී. හේරත්, ඉහළගම සමෘද්ධි බැංකු සංගමයේ කළමනාකරු ගාමිණී රාජනායක යන මහත්වරුන්ගේ උපදෙස් සහ මඟපෙන්වීම මත මරක්කලගම සමෘද්ධි සංවර්ධන නිලධාරිනී එච්. එම්. ලතා හේරත් මහත්මිය නව නිවසක් ඉදිකර දීමට මූලිකත්වය ගෙන කටයුතු කළාය.නිවස ඉදිකිරීමට ශ්‍රී ලංකා සමෘද්ධි අධිකාරියෙන් ලබා දුන් මුදල රුපියල් ලක්‍ෂයකි. නිවසේ ඇස්තමේන්තු වටිනාකම රුපියල් ලක්‍ෂ හතරක් පමණ වේ.ප්‍රදේශයේ දානපතියන්ගේ ආධාර උපකාර සහ සමෘද්ධි ප්‍රතිලාභීන්ගේ ශ්‍රම දායකත්වය මේ සඳහා ලැබී ඇත.මේ අවස්ථාවට මාදම්පේ ප්‍රාදේශීය ලේකම් එච්. එම්. එස්. පී. හේරත්, ඉහළගම සමෘද්ධි සංගමයේ කළමනාකරු ගාමිණී රාජනායක, හලාවත ප්‍රාදේශීය සභාවේ උප සභාපති ගයාන් රංග පෙරේරා, විදේශ කටයුතු නියෝජ්‍ය අමාත්‍ය නියෝමාල් පෙරේරා මහතාගේ සම්බන්ධීකරණ ලේකම්වරුන් වන සරත් විජේසිංහ, එස්. පී. ගුණතිලක, ශානක සඳරුවන් යන මහත්වරුන් ඇතුළු ප්‍රදේශවාසීන් විශාල පිරිසක් සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112271</link>
    <topic>ද.අප්‍රිකානු වේගපන්දු හමුවේශ්‍රී ලංකා මුල්පෙළ යළි පසුබසී</topic>
    <author/>
    <content>දකුණු අප්‍රිකානු වේගපන්දු හමුවේ ශ්‍රී ලංකා පිලේ මුල්පෙළේ පිතිකරුවන් පසුබෑමේ හේතුවෙන් දකුණු අප්‍රිකාවට එරෙහිව ඊයේ( 26 ) ඩර්බන් නුවර කිංග්ස්මීඩ් පිටියේ දී ආරම්භ වූ දෙවැනි ටෙස්ට් තරගයේ පළමු දිනයේ තේ පානය වනවිට පළමුව පන්දුවට පහරදෙමින් සිටින ශ්‍රී ලංකාව කඩුලු 5කට ලකුණු 197ක් ලබා සිටියේය.සෙන්චූරියන් හී පැවැති පළමු ටෙස්ට් තරගයේ දී ශ්‍රී ලංකාව පරාජය කරා ඇද දැමූ වේගපන්දු යවන ක්‍රීඩක වර්නන් පිලන්ඩර් ආබාධයකට ලක්වීමේ හේතුවෙන් අද තරගයට නම්කළ නවක ක්‍රීඩක 21 හැවිරිදි මර්චන්ට් ඩිලැංගේ, වර්නන්ගේ අඩුව පුරවාලමින් ශ්‍රී ලංකා ඉනිමේ කඩුලු 3ක් බිඳ දැමුවේය.තේ පානය වනවිට නොදැවී පන්දුවට පහරදෙමින් සිටින තිලාන් සමරවීර ලකුණු 40ක් ද, දිනේෂ් චන්දිමාල් ලකුණු 26ක් ද ලබා සිටියහ.ඊයේ උදෑසන කාසියේ වාසිය දිනූ ශ්‍රී ලංකා නායක තිලකරත්න ඩිල්ෂාන්, වේගපන්දු යවන්නන්ට උචිත කිංග්ස්මීඩ් තණතීරුවේ පළමුව පන්දුවට පහරදීමට තීරණය කළේය.නමුත් ශ්‍රී ලංකා පිලේ ආරම්භක පිතිකරුවන්ට වැඩිවේලා පිටියේ රැඳී සිටීමට ඉඩනොදුන් දකුණු අප්‍රිකානු වේගපන්දු යවන ක්‍රීඩක ඩිලැංගේ ශ්‍රී ලංකා ඉනිමේ පළමු කඩුල්ල ලකුණු 35 දී බිඳදමමින් සිය මංගල ටෙස්ට් කඩුල්ල අත්කරගත්තේය. දැවීගිය ක්‍රීඩකයා වූයේ තරංග පරණවිතානය.ඔහු ලකුණු 12කට දැවීගියේ කඩුලු රකින මාක් බවුචර් අතට උඩපන්දුවක් ලබාදීමෙනි.යළිත් වතාවක් අසාර්ථක පිතිහරඹයක් පෙන්නුම් කළ කුමාර් සංගක්කාර ශ්‍රී ලංකා ඉනිමේ මුලු ලකුණු සංඛ්‍යාව 47ක්ව තිබියදී ඩිලැංගේ පන්දුවකට බවුචර් අතට උඩපන්දුවක් දීමෙන් ලකුණු නොලබාම දැවී ගියේය.අනතුරුව පිටියට පැමිණි මහේල ජයවර්ධන ඩේල් ස්ටේන්ගේ පන්දුවකට ලකුණක් ලබාගනිමින් සිය ටෙස්ට් දිවියේ ලකුණු 10,000 සම්පූර්ණ කිරීමට සමත්විය.ජාත්‍යන්තර ටෙස්ට් පිටියේ ලකුණු 10, 000 සීමාව පසුකළ ප්‍රථම ශ්‍රී ලාංකිකයා ලෙසත්, ලොව 9 වැනි පිතිකරු ලෙසත් ජයවර්ධන ඉතිහාසයට එක්විය. නායක ඩිල්ෂාන් සමග එක්වූ ජයවර්ධන ශ්‍රී ලංකා ඉනිම ගොඩනගමින් ආරක්ෂාකාරී පිතිහරඹයක නිරතවූවද දිවා ආහාරයට පෙර මුලු ලකුණු සංඛ්‍යාව 84ක්ව තිබියදී අවාසනාවන්ත ලෙස ඩිල්ෂාන් ලකුණු 47කට දැවීගියේය.පා දඟපන්දු යවන ඉම්රාන් තාහිර් විසින් යවන ලද තරගයේ 24 වැනි ඕවරයේ දී ෆයින්ලෙග් කලාපය හරහා ඩිල්ෂාන් එල්ලකළ පහරක් මෝර්නි මෝකල් විසින් උඩපන්දුවක් ලෙස රැකගනු ලැබීය. ඩිල්ෂාන්ගේ ඉනිමට හතරේ පහර 6ක් ඇතුලත් වූ අතර ඔහු පන්දු 69කට මුහුණ දුන්නේය.දිවා ආහාරය සඳහා තරගය නතර කරනවිට ශ්‍රී ලංකා පිල කඩුලු 3කට ලකුණු 112ක් ලබා සිටියේය.ඒ වනවිට ජයවර්ධන නොදැවී ලකුණු 27ක් සහ සමරවීර නොදැවී ලකුණු 17ක් රැස් කරගෙන සිටියහ.දිවා ආහාරයෙන් පසු යවනු ලැබූ දෙවැනි ඕවරයේ දී ජයවර්ධනගේ පිට ඉන්න ගලවා දැමීමට මෝකල් සමත්විය. ජයවර්ධන ලකුණු 31කට දැවී යනවිට ශ්‍රී ලංකා පිල ලකුණු 117ක් ලබා සිටියේය.අනතුරුව සමරවීර සමග එක්වූ ඇන්ජෙලෝ මැතිව්ස් ලකුණු 45ක සම්බන්ධතාවයක් ගොඩනැගුවේය. ලකුණු 30කට මැතිව්ස් දැවීගියේ ඩිලැංගේ ගේ පන්දුවකට ඔහු අතටම උඩපන්දුවක් දීමෙනි.අද තරගයේ දී දිනේෂ් චන්දිමාල් කඩුලු රකින්නා ලෙස ශ්‍රී ලංකා කණ්ඩායමට එක්වෙමින් ටෙස්ට් වරම් දිනාගත්තේය.අද තරගයේ දෙවැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112272</link>
    <topic>යාදෙව්ගෙන් විශිෂ්ට පන්දු යැවීමක්</topic>
    <author>මෙල්බෝර්න් (ඒ.එෆ්.පී)</author>
    <content>උමේෂ් යාදෙව්ගේ විශිෂ්ට පන්දු යැවීම හේතුවෙන් මෙල්බෝර්න් හී ඊයේ ආරම්භ වූ ඉන්දීය - ඔස්ට්‍රේලියා පළමු ටෙස්ට් තරගයේ පළමු දිනය නිමාවන විට පළමුව පන්දුවට පහරදෙන ඔස්ට්‍රේලියානු පිලේ කඩුලු 6 ක් ලකුණු 277 කදී බිඳ දැමීමට ඉන්දියාව සමත්විය.ආරම්භක පිතිකරු ඩේවිඩ් වෝනර්, ෂෝන් මාෂ්, සහ රිකී පොන්ටින් ගේ කඩුලු බිඳ දැමීමට යාදෙව් සමත්විය.ඔස්ට්‍රේලියානු ඉනිමේදී බ්‍රැඩ් කොවන් ලකුණු 68ක් රැස් කළ අතර රිකී පොන්ටින් ලකුණු 62ක් ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112273</link>
    <topic>චීන පාපන්දු විනිසුරුටතරග පාවාදීමේ චෝදනා</topic>
    <author>බීජිං (ඒ.එෆ්.පී.)</author>
    <content>චීන පාපන්දු ක්ෂේත්‍රයේ ඉහළ නිලධාරීන් විසින් සිදුකරනු ලැබූ දූෂණ වංචා පිළිබඳ කෙරෙන පරීක්ෂණවලදී මුදලට තරග පාවාදීමට සම්බන්ධ ඉහළ පෙළේ තරග විනිසුරුවරයකු චෝදනාවට හසුවූ බව එරට මාධ්‍ය සඳහන් කළේය.ඔලිම්පික් සහ පාපන්දු ලෝක කුසලාන තරගවලදී විනිසුරුවරයකු ලෙස කටයුතු කර ඇති ලූ ජුන් මෙසේ චෝදනා ලබා සිටියි.අමෙරිකානු ඩොලර් 127,786 ක මුදලකට එරට දේශීය පාපන්දු ලීග් තරග 7 ක් පාවාදීමට කටයුතු කළ බව ඔහු උසාවියෙදී පිළිගත්තේය.මේ තරගවලට 2003 වසරේ එරට පළමු පෙළේ පාපන්දු තරග 4 ක් ද ඇතුළත් ය.කීර්තිමත් තරග විනිසුරුවරයකු ලෙස ජාත්‍යන්තර පාපන්දු පිටියේ ප්‍රකටව සිටින ලූ ජුන් ඔලිම්පික් ක්‍රීඩා උළෙලේ පාපන්දු තරග හෝ ලෝක කුසලාන තරගාවලියේ තරග හෝ පාවාදීමට මුදල් ලබාගෙන ඇතැයි ද චෝදනා එල්ල වී ඇත.චෙල්සියා පාපන්දු කරුවන් වන නිකලස් ඇනෙල්කා සමඟ වසර 2 ක ගිවිසුමකට එළැඹී ෂැංහායි ෂෙන්හුවා පාපන්දු සමාජයද එරට පාපන්දු තරග විනිසුරුවන් හා තීරකවරුන් ගණනාවකට යුආන් මිලියන 5.5 ක මුදලක් තරග පාවාදීම් සඳහා වැය කොට ඇතැයි වාර්තා වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112274</link>
    <topic>ඩී.එස්. සේනානායක විදුහලට පළමු ඉනිමේ ජයක්</topic>
    <author/>
    <content>පසුගියදා පැවැති කොළඹ ඩී.එස්. සේනානායක විදුහල සහ ගල්කිස්ස සාන්ත තෝමස් විදුහල අතර 13න් පහළ ‘සී’ කොටසේ තරගාවලියෙන් පළමු ඉනිමේ ජයක් ලබා ගැනීමට කොළඹ ඩී.එස්. සේනානායක විදුහලට හැකි විය.මෙහිදි ප්‍රථමයෙන් පන්දුවට පහර දුන් සාන්ත තෝමස් විදුහලේ සියලුම ක්‍රීඩකයන් ලකුණු 78කට දවාලීමට ඩී.එස්. සේනානායක විදුහලට හැකිවිය.හෂාන් ප්‍රනාන්දු ලකුණු 19යි. මෙහිදී විශිෂ්ට පන්දු යැවීමක නිරත වූ කළණ විජේගුණවර්ධන පළමු ඉනිමේ ලකුණු 8කට කඩුලු 6ක් ද දෙවන ඉනිමේ ලකුණු 2කට කඩුලු 2ක් ද ලබා ගත් අතර පුබුදු පෙරේරා ලකුණු 19කට කඩුලු 3ක් ද චිරත් සමරකෝන් ලකුණු 8කට කඩුලු 2ක් ද ලබා ගනිමින් සාන්ත තෝමස් පිලට ප්‍රබල අභියෝගයක් එල්ල කළේය.පිළිතුරු ඉනිම ක්‍රීඩා කළ ඩී.එස්. සේනානායක පිලේ ආරම්භක පිතිකරු චිරත් සමරකෝන් ලකුණු 51ක් ලබා ගත් අතර නායක රවිෂ කුමාරගේ ලකුණු 31ක් ද සමගින් ලකුණු 150ක් ලබා ගත්තේය.පන්දු යැවීමේදී බුවනෙක කරලියද්ද ලකුණු 46කට කඩුලු 7ක් ද ජනිත් නල්ලපෙරුම ලකුණු 49කට කඩුලු 3ක් ද ලබා ගත්තේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112275</link>
    <topic>බැඩ්මින්ටන් සූර නිලූකට රන් පදක්කම් 3ක්</topic>
    <author>කුමාරසිරි ප්‍රසාද් ගුවන් තොටුපළ</author>
    <content>ශ්‍රී ලංකා බැඩ්මින්ටන් සූර නිලූක කරුණාරත්න ජාත්‍යන්තර බැඩ්මින්ටන් තරගාවලි 3 කදී රන් පදක්කම් 3ක් අත්කර ගැනීමට සමත් විය.අමෙරිකාවේ පැවැති පර්ටෝ රිකෝ (Puerto Rico) තරගාවලියේ දීත්, මියාමි ග්‍රැහැම් (Miami Graham) තරගාවලියේ දීත්, බ්‍රිතාන්‍යයේ වේල්සයේ පැවැති යුනෙන් වේල්ස් (Yunen Walse) තරගාවලියේ දීත් එසේ රන් පදක්කම් දිනා ගැනීමට නිලූක සමත් විය.ක්‍රීඩා අමාත්‍ය මහින්දානන්ද අලුත්ගමගේ, ශ්‍රී ලංකා බැඩ්මින්ටන් සංගමයේ සභාපති පරාක්‍රම බස්නායක ඇතුළු ක්‍රීඩා අමාත්‍යාංශයේ සහ බැඩ්මින්ටන් සංගමයේ නිලධාරීහු සංචාරය නිමාවීමෙන් අනතුරුව නැවත මෙරටට පැමිණි නිලූක බණ්ඩාරනායක ජාත්‍යන්තර ගුවන් තොටුපළේ දී පිළිගනු ලැබූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112276</link>
    <topic>පාපන්දු නව පුහුණුකරු බ්‍රසීලයෙන් හෝ ජර්මනියෙන්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු පිලේ නව පුහුණුකරු තනතුරට බ්‍රසීලයේ හෝ ජර්මනියේ අයෙකුට අවස්ථාව ලබාදීමට ශ්‍රී ලංකා පාපන්දු සම්මේලනයේ අවධානය යොමුවී තිබේ.එමෙන්ම පසුගිය කාලයේ අමතක කර දමා සිටි ජ්‍යෙෂ්ඨ පාපන්දු ක්‍රීඩකයන්ට ද යළි අවස්ථාවක් ලබාදී නව වසරේ ජාතික කණ්ඩායම ශක්තිමත් කිරීමට පියවර ගන්නේ යැයි ශ්‍රී ලංකා පාපන්දු සම්මේලනයේ සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතා පැවැසීය.ලබන 2012 වසරේ ජාතික පාපන්දු කණ්ඩායමට ජාත්‍යන්තර කැලැන්ඩරයේ තරග නැතත් 23 න් පහළ ශ්‍රී ලංකා පාපන්දු පිලක් ඔලිම්පික් සුදුසුකම් ලැබීමේ දෙවැනි වටයේ තරගාවලියකට එක්වීමට නියමිතය. එම තරගාවලිය ලබන වසරේ ජුනි මාසයේදී නිමාවට පත්වේ.පසුගිය දකුණු ආසියා පාපන්දු තරගාවලියේදී අසාර්ථක වු ශ්‍රී ලංකා පාපන්දු පිලේ පුහුණුකරු ජැං ජුන්ග් මහතාගේ කොන්ත්‍රාත් කාලය අවසන්ව ඇති හෙයින් ශ්‍රී ලංකා පිලට නව පුහුණුකරුවෙකුගේ අවශ්‍යතාව මතුව ඇත.එහෙයින් බ්‍රසීල හා ජර්මන් පාපන්දු සම්මේලනවලට මේ පිළිබඳව දැනුම් දී ඇතැයි ශ්‍රී ලංකා පාපන්දු සභාපති රියර් අද්මිරාල් සරත් වීරසේකර මහතා පැවැසීය.එයට අමතරව ශ්‍රී ලංකාවෙන් බිහිවූ පාපන්දු පුහුණුකරුවන් කෙරෙහි ද අවධානයක් ඇතැයි ඒ මහතා සඳහන් කළේය.“ජැං ජුන්ග් මහතා සිටියදී පාපන්දු පුහුණු කටයුතුවලට අප ඇඟිලි ගැසුවේ නෑ. දැන් සියලු දේ අපේ යටතට ගෙන ඉදිරිය සැලසුම් කරනවා.පසුගිය කාලයේ ජාතික පිලට ක්‍රීඩා නොකළ ජ්‍යෙෂ්ඨ ක්‍රීඩකයන් කැඳවා සාකච්ඡා කිරීමට බලාපොරොත්තු වෙනවා. 23න් පහළ කණ්ඩායමේ පුහුණුවීම් අතරතුර ජාතික පාපන්දු පිල ශක්තිමත් කිරීම අපේ අරමුණයි” වීරසේකර මහතා වැඩිදුරටත් සඳහන් කළේය.මේ සියලු තීන්දු පිළිබඳ දීර්ඝ වශයෙන් සලකා බැලෙන ශ්‍රී ලංකා පාපන්දු සම්මේලන විධායක කමිටුව ලබන වසරේ දෙවැනි සතියේදී රැස්වීමට නියමිතව ඇත.වසර 1995 දී ශ්‍රී ලංකාවට දකුණු ආසියා පාපන්දු 6න් කුසලානය දිනා දුන් පුහුණුකරුවන් වූ බ්‍රසීල ජාතික මාකොස් සෝසා හා ජෝජ් පෙරෙයිරා වැනි පුහුණුකරුවන් නැවැත ගෙන්වා ගත යුතුව ඇතැයි පාපන්දු ජ්‍යෙෂ්ඨයන් පිරිසකගේ මතය වී ඇත. එමෙන්ම සම්පත් පෙරේරා, සුමති වල්පොල හා රුමී පකීර් අලි වැනි දේශීය පුහුණුකරුවන්ට ඉදිරියට පැමිණීමට අවස්ථාව සැලසීමද අත්‍යාවශ්‍ය බව ශ්‍රී ලංකා පාපන්දු සම්මේලනයේ තවත් අදහසකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112277</link>
    <topic>බියගම නිදහස් ආර පිහිනුම්8න් පහළ සූරතාව ශෙනාරාට</topic>
    <author>මල්වාන සමූහ මහනාම විතානගේ</author>
    <content>බියගම පිහිනුම් කිමිදුම් හා ජීවිතාරක්ෂක පුහුණු සේවා සංගමය මගින් මෙහෙයවන ලද නිදහස් ආර පිහිනුම් තරගාවලිය පසුගියදා සපුගස්කන්ද යොෂිඩා පිහිනුම් තටාකයේදී පැවැත්විණි.මේ තරගාවලියේදී සූරතා දිනූ ක්‍රීඩක ක්‍රීඩිකාවන් මෙසේය.වයස අවුරුදු 08 න් පහළ කාන්තා - ශෙනාරා නෙත්මි පෙරේරා (හැන්ස් මාරිබෝ පිහිනුම් සමාජය)වයස අවුරුදු 10 න් පහළ පිරිමි – එම්. සෙනුර සන්දීප ජෑන්ස් (කඳාන ද මැසිනද් විද්‍යාලය) හා කාන්තා - එම්. එන්. චිහිරෝ ප්‍රනාන්දු (මීගමුව ගේට්වේ ජාත්‍යන්තර පාසල)වයස අවුරුදු 12 න් පහළ පිරිමි – කාවින්දු එරන්ද (හෑන්ස් මාරිබෝ පිහිනුම් සමාජය හා කාන්තා ජේ. කේ. ප්‍රමෝදී මල්ශිකා තිලකරත්න (කිරිබත්ගොඩ විහාර මහ දේවි බාලිකා විද්‍යාලය) වයස අවුරුදු 14 න් පහළ පිරිමි – ගීතාංජන පෙරේරා (හැන්ස් මාරිබෝ පිිහිනුම් සමාජය) හා කාන්තා – කේ. ඩබ්ලිව්. දෙව්මිණි නවෝද්‍යා (ඩොල්පින් ජීවිතාරක්ෂක පුහුණු පාසල)වයස අවුරුදු 16 න් පහළ පිරිමි – එම්. අයි. එම්. ෂාබීර් (වත්තල ශාන්ත අන්තෝනි විද්‍යාලය) හා කාන්තා - අපේක්ෂා අල්විස් (හැන්ස් මාරිබෝ පිහිනුම් සමාජය)වයස අවුරුදු 19 න් පහළ පිරිමි – ජී. සූලංජන නදිර පෙරේරා (ගලහිටියාව මධ්‍ය මහා විද්‍යාලය)වයස අවුරුදු 19 න් ඉහළ පිරිමි- එම්. ඒ. ඒ. ලසන්ත පෙරේරා (ඩොල්පින් ජීවිතාරක්ෂක පුහුණු පාසල)මෙම තරගාවලියට පාසල් පිහිනුම් සමාජ 43 කින් ක්‍රීඩක ක්‍රීඩිකාවන් 350 දෙනෙකු පමණ ඉදිරිපත් වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112278</link>
    <topic>ජනසතු සේවා කැරම් සූරයා සූරිය කුමාර</topic>
    <author/>
    <content>ජනසතු සේවා කැරම් සංගමය මෙහෙයවන ලද 2011 වසරේ ප්‍රවීණ හා මිශ්‍ර යුගල කැරම් සූරතාවලියේ ප්‍රවීණ කැරම් සූරතාව දිනා ගැනීමට ලේක්හවුස් ආයතනයේ එච්.පී. සූරිය කුමාර සමත්විය. (19/16, 22/24, 25/14) අනුසූරතාව ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයේ ආර්.ඒ.එස්.එච්. රණසිංහට හිමිවිය.මේ කැරම් තරගාවලිය පසුගියදා ලංකා බැංකු ක්‍රීඩා සමාජ පරිශ්‍රයේදී පවත්වන ලදී.ලංකා ගමනා ගමන මණ්ඩලයේ ආර්.ඒ.ජේ. වික්‍රමසිංහ, එච්.එම්.කේ.කේ. හේරත් සමග එක්ව මිශ්‍ර යුගල සූරතාව දිනාගත් අතර අනුසූරතාව ලංකා විදුලිබල මණ්ඩලයේ එම්.සී. ආරි යවංශ සමග එක්ව ආර්.කේ. යෂිකා රාහුබද්ධ විසින් හිමිකරගන්නා ලදී..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s1112279</link>
    <topic>රිද්මා සමනලී ගුණතිලක ක්‍රීඩිකාවට අජ්මාල් මවුජිඩ් මහතාගෙන් මුල්‍යමය අනුග්‍රහයක්</topic>
    <author>ඡායාරූපය:- වයිමන් හෙට්ටිආරච්චි-මැද කොළඹ සමූහ</author>
    <content>බංගලි දේශයේ ඩකා නුවර දී පැවැත්වෙන 4 වැනි මධ්‍යම දකුණු ආසියාතික ජිම්නාස්ටික් තරගාවලියට සහභාගි වන ශ්‍රී ලංකා කාන්තා අංශයේ සාමාජිකාවක් වන කොළොන්නාව බාලිකා විද්‍යාලයේ රිද්මා සමනලී ගුණතිලක ක්‍රීඩිකාවට බස්නාහිර පළාත් සභා මන්ත්‍රී අජ්මාල් මවුජිඩ් මහතා මුල්‍යමය අනුග්‍රහයක් දක්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s11122710</link>
    <topic>තිඹිරිගස්යාය ප්‍රජාමණ්ඩල ටේබල් ටෙනිස්කණ්ඩායමට ජයග්‍රහණ රැසක්</topic>
    <author/>
    <content>2011 කොළඹ නගර සභා අන්තර් ප්‍රජා මණ්ඩල ටේබල් ටෙනිස් තරගමාලාවේ ඉසව් වැඩි ප්‍රමාණයක් ජයග්‍රහණය කිරීමට තිඹිරිගස්යාය ප්‍රජා මණ්ඩල ටේබල් ටෙනිස් කණ්ඩායම සමත් විය.තිඹිරිගස්යාය ප්‍රජා මණ්ඩල ගෘහස්ථ ක්‍රීඩාගාරයේදී පැවැති මේ තරගමාලාවේ ප්‍රතිඵල මෙසේය.පිරිමිඅවුරුදු 20න් පහළ කේවල1.සී.අනෝජ් (තිඹිරිගස්යාය). 2.එන්.සමිත් රන්සක (අළුවලවත්ත).විවෘත යුගල1.එන්.ඩී.පී.චමින්ද විජේගුණවර්ධන (තිඹිරිගස්යාය).2.ආර්.ඒ.විමලසේන (තිඹිරිගස්යාය).විවෘත කේවල1.ඒ.වයි.පී.ද සිල්වා (තිඹිරිගස්යාය). 2.ඒ.එස්.ටී.මෙන්ඩිස් (අළුවලවත්ත).කාන්තාඅවුරුදු 15න් පහළ1.හසිනි ගුණසේකර (තිඹිරිගස්යාය). 2.දුලක්ෂි රුවන්තිකා (ටොරින්ටන්).විවෘත කේවල1.දෙනෙති විජේගුණවර්ධන (කැටවලමුල්ල). 2.අන්ජලි උදේශිකා අල්විස් (තිඹිරිගස්යාය)..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=s11122711</link>
    <topic>කවීශ්ගෙන් තවත් ශතකයක්</topic>
    <author>පි‍්‍රයාන් ද සිල්වා - මාතර ක්‍රීඩා</author>
    <content>මෙම තරගවාරයේ තම තෙවන ශතකය වාර්තා කිරීමට අම්බලන්ගොඩ ධර්මාශෝක විදුහලේ 13න් පහළ පළමු පෙළ ක්‍රිකට් කණ්ඩායමේ නායක කවීශ් පුෂ්පකුමාර සමත් විය. කොළඹ නාලන්දා විදුහල සමඟ පසුගියදා පැවති දෙවන වටයේ තරගයේ දී හතරේ පහර 15ක් සහ හයේ පහර 4ක් සමඟ පන්දු 64කදී ලකුණු 106ක් රැස් කර ගනිමිනි.පළමු වටයේ තරගයකදී මාතර සාන්ත සර්වේශස් විදුහලට එරෙහිව පන්දු 101කදී ලකුණු 104ක් ද, මින් පෙර දෙවන වටයේ පැවති තරගයේදී මහනුවර ත්‍රිත්ව විදුහලට එරෙහිව පන්දු 74කදී නොදැවී ලකුණු 101ක් ද ලබාගැනීමට කවීශ් සමත් විය.නාලන්ද විදුහල් කණ්ඩායම පළමු ඉනිමේදී ලකුණු 66කට දවා ගැනීමට ධර්මාශෝකයේ පන්දු යවන්නන් සමත් වූහ. සුභාශ් විජේවීර ලකුණු තුනකට කඩුළු හතරක්ද, ඔසඳ ද සිල්වා ලකුණු 29 කට කඩුළු හතරක්ද හිමාල ශානුක ලකුණු තුනකට කඩුළු දෙකක් ද දවා ගනිමින් පන්දුවෙන් දස්කම් දැක්වූහ.නාලන්දයේ දෙවන ඉනිමේදී දිනේශ් සිල්වා හතරේ පහර විසිඑකක් සමඟ ලකුණු 102 වාර්තා කළේය.එහෙත් ධර්මාශෝක විදුහලට පළමු ඉනිමේ ජයක් ලැබී හමාරය. මෙය දෙවන වටයේ ධර්මාශෝක පිළ ලැබූ දෙවන පළමු ඉනිමේ ජයයි.නාලන්දා 66 (ඕවර 28.2)දසුන් සෙනෙවිරත්න 25, තිනුර හෙට්ටිආරච්චි 12, (සුභාශ් විජේවීර 3/4, ඔසඳ ද සිල්වා 29/4, හිමාල ශානුක 3/2)සහ 191/5 ඕවර 43දිනෙත් සිල්වා 102, කලන පෙරේරා 25, සී. හෙට්ටිආරච්චි 20, (මල්ශික මැන්දිස් 34/3)ධර්මාශෝක 201/5 (ඉනිම අත්හිටුවනලදී (ඕවර 28)කවීශ් පුෂ්පකුමාර 106, හර්ෂජිත් රුශාන් 36, දිනෙත් රාජපක්‍ෂ 16 නොදැවී (මියුර සන්දීප 71/3).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=f1112271</link>
    <topic>උගත් පාඩම් හා සංහිඳියා කොමිසමටරටේ ප්‍රශ්න ගැන හොඳ අවබෝධයක් තිබෙනවා</topic>
    <author>සාකච්ඡා කළේ උදිත ගුණවර්ධන</author>
    <content>* උගත් පාඩම් හා සංහිදියා කොමිසමේ වාර්තාව ප්‍රසිද්ධියට පත්ව තිබෙන්නේ. මේ වාර්තාව පිළිබඳව ඔබේ අදහස පැහැදිලි කළ හැකිද?මේ වාර්තාව පිළිබඳව බාහිරව සලකා බලා එම වාර්තාවේ කරුණු යළිත් පුනරුච්චාරනය කිරීමෙන් වැඩක් නැහැ. ඒ කොමිසමේ අර්ථය එයින් ලබාදෙන නිර්දේශ මොනවාද යන්න පිළිබඳව සලකා බැලිය යුතුයි. එමඟින් පමණයි අපට සංහිඳියාව හා උගත් පාඩම් පිළිබඳව සැබෑ පාඩමක් ඉගෙනීමට පුළුවන් වෙන්නේ.පසුගිය ඉතිහාසයේදී අපටත් රටටත් වැදගත් කොමිසන් සභා කිහිපයක් තිබුණා. ඩොනමෝර් කොමිසම අපට නිර්දේශ ලබා දුන්නා සර්වජන ඡන්දය පිළිබඳව අයිතිය ලබා දුන්නා. මෙවැනි ප්‍රගතිගාමී ප්‍රතිඵල අපට ලබාගැනීමට පුළුවන් වුණා. ඒ නිසා කොමිෂන් වාර්තා හා එහි නිර්දේශ රටක ඉදිරි ගමනට ප්‍රබල විදිහට බලපානවා.ඒ සියලු කොමිෂන් සභා හා උගත් පාඩම් සංහිඳියා කොමිසම් වාර්තාවත් ඒ හා සමානයි. ඒ හා සමානව වැදගත් දෙයක් විදිහට සලකන්න පුළුවන්. 1970 දශකයේදී සන්සෝනි කොමිසම් වාර්තාවත් ඉතාමත් වැදගත් නිර්දේශ ඇතුළත් වාර්තාවක්. එහි සිංහල, දෙමළ සමගිය පිළිබඳව ඉහළ අවධානයක් යොමුකර සමගිය ඇතිවන ආකාරයේ යෝජනා හා නිර්දේශ ඇතුළත් කර තිබුණා.එහෙත් 1977 දී බලයට පැමිණි එක්සත් ජාතික පක්ෂ රජය මේ නිර්දේශ ක්‍රියාත්මක කළේ නැහැ. එහි ප්‍රතිඵලය තමයි තිස් අවුරුද්දක් පුරා දිග ඇදුන යුද්ධයක් ඇතිවීමත් ජනවර්ග අතර සමඟිය දෙදරායාමත් යන කරුණු. සන්සෝනි කොමිසමේ නිර්දේශ ක්‍රියාත්මක කළා නම් මෙවැනි තත්ත්වයක් ඇතිවීමට තිබූ අවාසනාවන්ත තත්ත්වයක් මඟහැරී යාමට ඉඩ තිබුණා. එහෙත් මේ අවාසනාවන්ත තත්ත්වය මඟහැරයාමට අපට බැරිවුණා.* ඔබ කියන්නේ රටේ ඇති වු යුද තත්ත්වය හා වාර්ගික අසමගිය දිගුකාලීනව ඇතිවූ තත්ත්වයක් බවද?අනිවාර්යෙන්ම ඔව්. 1953 න් පසු මේ තත්ත්වය උග්‍ර වුණාට එහි වස්තු බීජය දීර්ඝකාලීනයි. ඇත්තෙන්ම මේ අවාසනාවන්ත තත්ත්වයට දෙපැත්තම නියෝජනය කරන දේශපාලනඥයන් වගකිව යුතුයි. අපේ දේශපාලනඥයන් අවස්ථාවාදී නොවී නිසි රාජ්‍ය තාන්ත්‍රික භාවයකින් යුතුව කටයුතු කළා නම් තිස් අවුරුදු යුද්ධයකට මුහුණදීමට සිදුවන්නේ නැහැ. මේ ප්‍රශ්නය මේ තරමට දිග් ගැස්සෙන්නේ නැහැ.* යුද්ධය හා ජනවර්ග අතර අනවබෝධයට විසඳුමක් විදිහට 13 වෙනි සංශෝධනය සිදුකිරීමට පෙළඹෙනවා. මේ විසැඳුම කොතෙක් දුරට සාර්ථක හා සාධාරණ විසඳුමක් වුණාද?මේ 13 වෙනි සංශෝධනය යොමුවීමට හේතුවන්නේම සන්සෝනි කොමිසමේ නිර්දේශ ක්‍රියාත්මක නොවීමත් ඒ නිසා වාර්ගික අසමගිය ඉහළ යාමත් යන කරුණු නිසයි.13 වෙනි සංශෝධනය ඇතිවන්නේ ඉන්දියාවේ බලපෑම මතයි. මේ ගිවිසුමට එරෙහිව රටේ විශාල ජනමතයක් ඇතිවුණා. ඒ නිසා ජනතාවගේ මතයට ඉහළින් ගිය මෙවැනි සංශෝධනයන් ගිවිසුම් ගැන සංශෝධනය හා සලකා බැලීම සිදුකළ හැකියි.* උගත් පාඩම් හා ප්‍රතිසංධාන කොමිසමේ වාර්තාවේ වැදගත්කම හා එමඟින් ජාතික හා ජාත්‍යන්තරයට ලබාදෙන පණිවිඩය පිළිබඳ ඔබේ මතය මොන වගේ ද?මේ කොමිසමේ වාර්තාව මුළුමනින්ම ශ්‍රී ලාංකීය විසඳුමක් ශ්‍රී ලාංකීය නිර්දේශයක් ඇතුළත් වාර්තාවක්. මෙවැනි විසඳුමක් නිර්දේශයක් ශ්‍රී ලාංකික බුද්ධිමතුන්, නීති විශාරදයන්, නිලධාරින් අතින් ඉදිරිපත් වුණේ ප්‍රථම වතාවටයි. මෙහි දේශීය විසඳුම් යෝජනා කර තිබෙනවා.උගත් පාඩම් හා සංහිඳියා කොමිසමේ නිර්දේශ ඉදිරිපත් කර ඇත්තේ එම කොමිසමේ සාමාජිකයන්ගේ පුද්ගලික මතයට නොවෙයි. දිවයින පුරා දිස්ත්‍රික්කයෙන් දිස්ත්‍රික්කයට ගොස් විවිධ ජන කොටස් මුණ ගැසී ඔවුන්ගේ සාක්ෂි විමසීමෙන් තමයි. කොමිසම මේ නිර්දේශ ඉදිරිපත් කර තිබෙන්නේ. මෙය රටත් ජනතාවත් රටේ ප්‍රශ්න පිළිබඳවත් අවබෝධයක් ඇතිව තමයි ඉදිරිපත් කර තිබෙන්නේ. මෙමඟින් ජනතාවගේ පැත්තේ සිට සියලු ජන කොටස් පිළිබඳව අවබෝධයක් ඇතිව තමයි තමන්ගේ නිර්දේශ ඉදිරිපත් කර තිබෙන්නේ.* උගත් පාඩම් කොමිසමේ වාර්තාව හා මතභේදාත්මක දරුස්මාන්ගේ වාර්තාව අතර ඇති වෙනස්කම් පිළිබඳව පැහැදිලි කිරීමක් ඉදිරිපත් කළ හැකිද?දරුස්මාන් වාර්තාව අසාධාරණ, නිරීක්ෂණයකින් තොරව ඉදිරිපත් කළ වාර්තාවක්. එය නිර්මාණය වුණේ අන්තවාදී පාර්ශ්වයන්ට සහයෝගයක් ලැබෙන පරිදියි. එහි තිබෙන්නේ යුද කාලයේදී අවි ආයුධ, මුදල් සැපයූ පුද්ගලයන්ගේ අවශ්‍යතා සපුරාලීමක් විදිහටයි හඳුන්වන්න පුළුවන්. ඒ වගේම දරුස්මාන් වාර්තාව නිරීක්ෂණයේදී පැහැදිලි වන්නේ එම වාර්තාව ඉදිරිපත් කළ අයගේ රාජ්‍ය තාන්ත්‍රිකභාවයෙන් තොරවීමත් ඔවුන්ගේ නුපුහුණු භාවයක් යන කරුණුයි.එහෙත් මෙරට උගත් පාඩම් කොමිසමේ නිර්දේශ හා යෝජනා එයට වඩා බොහෝ සෙයින් සාර්ථක හා සාධාරණ, මහජන සමඟිය ඇතිවන විදිහේ යෝජනා ඉදිරිපත් කර තිබෙනවා.උගත් පාඩම් කොමිසම කොළඹ සීතල කාමරයක සිට ලියූ වාර්තාවක් නොවෙයි. ජනතාවගේ දුක් ගැහැට යුද්ධයට මුහුණ දුන් අයගේ අත්දැකීම් ඔවුන්ගේ දුක් වේදනා ගැන අවධානය යොමුකර තිබෙනවා. දරුස්මාන්ගේ වාර්තාව මේ යහපත් ගුණාංග නැහැ.උගත් පාඩම් කොමිසම මඟින් පැහැදිලිව යෝජනා වී තිබෙනවා මෙරට ප්‍රශ්න මෙරටදීම විසඳාගත හැකි විදිහ පිළිබඳව. ඒ නිසා තමයි අපි විශ්වාස කරන්නේ. මෙම උගත් පාඩම් කොමිසමේ වාර්තාව මෙරට අනාගත සාමයකට හොඳ ප්‍රවේශයක් කියලා.ඒ වගේම උගත් පාඩම් කොමිසමේ වාර්තාව ගැන සලකා බලද්දී මැතිවරණ ක්‍රමයේ අඩුපාඩු ගැනත් අවධානය යොමුකර තිබෙනවා. මා විශ්වාස කරනවා මෙරට මැතිවරණ ක්‍රමය වගේම මනාප ඡන්ද ක්‍රමයත් මෙරටට ගැලපෙන්නේ නැහැ කියලා.උදාහරණයට විදිහට ගනිමු කොළඹ මහනගර සභා බල ප්‍රදේශය. මේ ප්‍රදේශය තුළ බහුවිධ ජනතාවක් වාසය කරනවා. මනාප ඡන්ද ක්‍රමය නිසා සිදුවන්නේ පක්ෂව ඡන්ද පාවිච්චි කරන අය තමන්ගේ මනාපය ජනවාර්ගිකත්වය අනුව පාවිච්චි කිරීමයි. එමඟින් සමාජය තුළ ජාති භේදවාදී හැඟීම් ඇතිවෙන්න පුළුවන්. එහෙත් සරළ කේවල ක්‍රමය යටතේ එක් කොට්ඨාසයක ජනප්‍රිය පුද්ගලයකුට ප්‍රජාතන්ත්‍රවාදීව ජයගන්න පුළුවන්.1931 ඩොනමෝර් කොමිසමේ වාර්තාවේ පවා මෙවැනි භේදාත්මක තත්ත්වයක ඇති නුසුදුසුතා පිළිබඳව පැහැදිලිව සඳහන් කර තිබෙනවා. වර්තමාන ආණ්ඩුව මේ ඡන්ද ක්‍රමය වෙනස් කිරීමට අවධානය යොමුකිරීමත් ප්‍රතිපත්තිවල සහාය ඒ සඳහා ලැබීම පිළිබඳ ගැනත් අපට සතුටු වීමට පුළුවන්.* උගත් පාඩම් කොමිසමේ වාර්තාව පිළිබඳව දිගින් දිගටම සාකච්ඡා කිරීමෙන් පමණක් ප්‍රතිඵලයක් ලබා ගැනීමට පුළුවන් වේයැයි ඔබ විශ්වාස කරනවාද?කොහෙත්ම නැහැ. කතා කිරීමෙන් පමණක් ප්‍රතිඵල ලබාගන්න බැහැ. අප මේ වාර්තාව සලකා බලා එහි නිර්දේශ ක්‍රියාත්මක කිරීමට උත්සුක විය යුතුයි. එහෙම වුණොත් තමයි සාමයේ ප්‍රතිඵල අපට ලබා ගැනීමට පුළුවන්කම ලැබෙන්නේ.මා කියන්නේ නැහැ උගත් පාඩම් කොමිසම සියයට සියයක් සාර්ථක වාර්තාවක් කියලා. ඒත් පොදුවේ මෙහි විශේෂතා හා ප්‍රගතිශීලි යෝජනා තිබෙනවා.හැත්තෑව දශකයේදී ඉදිරිපත් කළ සන්සෝනි වාර්තාවේ නිර්දේශ ගැන පසුව බලයට පැමිණි අය අවධානය යොමුකළේ නැහැ. එය අපට සිදුවූ වැරැඳීමක්. මෙවර උගත් පාඩම් කොමිසමේ නිර්දේශත් ඒ විදිහට පසෙකට කළොත් අනාගතයේ හොඳ ප්‍රතිඵල ලබාගැනීමට බැරිවේවි. මේ ගැන කල්පනා කර තමයි අප කටයුතු කළ යුත්තේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=f1112272</link>
    <topic>හැකියාව තියෙනවා නම්ඕනෑම ආයතනයකින්ලාබ ලබන්න පුළුවන්</topic>
    <author>සංවාද සටහන උදිත ගුණවර්ධන</author>
    <content>* කහටගහපතල ග්‍රැෆයිට් සමාගම කලක් ලාභ ලැබූ රාජ්‍ය ආයතනයක්. ඒ ආයතනය පසුව පාඩු ලැබීම නිසා එය පුද්ගලිකරණය කළා. ඉන්පසු යළිත් රජයට පවරා ගත්තා. මේ ආයතනයේ වර්තමාන තත්ත්වය ගැන එහි සභාපතිවරයා ලෙස ඔබේ අදහස මොන වගේද?කලක් ලාභ ලැබූ මේ ආයතනය පාඩු ලැබීම නිසා පුද්ගලිකරණය කළා. 1992 දී එය පවරා ගත්තේ ප්‍රකට පුද්ගලික ආයතනයක්. එහෙත් ඔවුන්ටත් මේ ආයතනය නිසි විදිහට පාලනය කර ගැනීමට පුළුවන්කම ලැබුණේ නැහැ. ඒ නිසා 1990 වන විට අප සමාගම යළිත් රජයට පවරා ගත්තා. එතැන් සිට රාජ්‍ය පාලනය තුළත් කහටගහපතල සමාගම සාර්ථක ව්‍යාපාරයක් වුණේ නැහැ. එහි ප්‍රතිඵලය වුණේ 2003 වර්ෂය වන විට මෙය අක්‍රීය ආයතනයක් බවට පරිවර්තනය වීමයි. ඇත්තෙන් ම මේ ආයතනය අහෝසිවන තැනකටයි පත්වෙලා තිබුණේ.එහෙත් 2005 දී ජනාධිපති රාජපක්ෂ මහතා පත් වු පසු යළිත් මේ ආයතනය සක්‍රීය වන තැනකට කටයුතු සැලසුනා.2006 දී මේ ආයතනය යළිත් රාජ්‍ය අනුග්‍රහය හා ආශිර්වාදය යටතේ සක්‍රීය වුණා. මේ ආයතනය පුනරුත්ථාපනය කළා කීවත් එහි වරදක් නැහැ. එසේ සිට මේ ආයතනය වේගවත් දියුණුවකට අවශ්‍ය පසුබිම සකස් කළා. 2006 සිට 2011 වර්ෂය වන විට මිනිරන් ටොන් 2225 නිෂ්පාදනය කරන්න පුළුවන් වෙලා තිබෙනවා වගේ ම ඒ නිෂ්පාදනවලින් බහුතරය විදේශයන්ට අපනයනය කර තිබෙනවා. මේ මඟින් රුපියල් මිලියන 355 ක ආදායමක් ලබා ගැනීමට පුළුවන්කම ලැබී තිබෙනවා. එමඟින් ලාභය මිලියන 165 ක් පමණ ලැබුවා.* මේ විදිහේ ලාභයක් ලබා ගැනීමට ඔබ ආයතනය මොන විදිහේ සැලසුමක්ද ක්‍රියාත්මක කළේ. ඒ ගැන පැහැදිලි කිරීමක් කළ හැකිද?අප මුලින් ම සිදු කළේ සීමිත සේවක පිරිසක් ආයතනයේ සේවයට බඳවා ගැනීමයි. එමඟින් අනවශ්‍ය නාස්තිය නැති වුණා වගේ ම නිසි කළමනාකරණයක්, විනයක් ඇති කළා. මෙහි ප්‍රතිඵලය තමයි අපට ලාභ ලබන ආයතනයක් බවට කහටගහපතල පත් කිරීමට පුළුවන්කම ලැබීම. ඒ වගේ ම පසුගිය කාලයේ බැංකුවට තිබු ණය මුදල් පියවීමට පුළුවන්කම ලැබුණා. එහි දී බැංකු සමඟ සාකච්ඡා කර පොදු එකඟතා හා අවබෝධතාවලට එළඹීමට පුළුවන්කම ලැබුණා. මේ සියල්ල ම නිසා අපට පුළුවන්කම ලැබුණා ලාභ ලබන ආයතනයක් බවට කහටගහ ග්‍රැනයිඩ් සමාගම පත්කර ගැනීමට.* පසුගිය දා කෝප් කමිටු වාර්තාව නිකුත් කළා. එම වාර්තාවේ කහටගහ ග්‍රැනයිඩ් සමාගම ගැන සඳහන් කර ඇත්තේ කුමන විදිහටද?කෝප් කමිටු වාර්තාව ඇතුළත් පාඩු ලබන ආයතන ගොඩේ අපේ ආයතනය නැහැ. පුද්ගලිකරණය කළත් එයින් සාර්ථක ප්‍රතිඵල නොපෙන් වූ ආයතනයක් රජයේ පාලනය තුළ ලාභ පෙන්වීම කියන්නේ හාස්කමක්.රජයේ මඟපෙන්වීමත්, මගේ පළපුරුද්ද හා සේවකයන්ගේ කැපවීමත් යන සියලු කරුණු මුලිකව තමයි ආයතනය යළිත් ගොඩනැගීමට පුළුවන්කම ලැබුණේ. මේ සියල්ල නිසා තමයි අපට භාණ්ඩාගාරයට බරක් නොවී බැංකු ණය නොගෙන මේ ගමන යාමට පුළුවන්කම ලැබුණේ.සමාජය තුළ මතයක් තිබෙනවා රජයේ ආයතනයක් ලාභ පිට අරගෙන යන්න බැහැ කියලා. ඒ මතය වෙනස් කිරීමටත්, ආදර්ශයක් ලබා ගැනීමටත් මෙමඟින් පුළුවන්කම ලැබුණා. මෙය විශේෂ ජයග්‍රහණයක් විදිහට පෙන්වා දෙන්න පුළුවන්.* පුද්ගලික ආයතනවලට පවා සාර්ථක කර ගැනීමට නොහැකි වූ ආයතනයක් රාජ්‍ය යාන්ත්‍රණය මගින් සාර්ථක කර ගත්තේ කොහොමද ඒ රහස හෙළි කළ හැකි ද?එතැන රහසක් නැහැ. තද පාලනය, අවංකව ආයතනය වෙනුවෙන් කැපවීම, සේවකයන් වෙනුවෙන් අවශ්‍ය දීමනා වැටුප් ආදිය ලබාදීම මූලික කරගෙන තමයි ආයතනයක් ඉදිරියට ගොඩනඟන්න පුළුවන්කම ලැබෙන්නේ. එතැන ඒ හැර වෙන රහසක් නැහැ.* කහටගහපතල මගින් නිෂ්පාදනය කරන මිනිරන් නිෂ්පාදන අපනයනය කරන්නේ කුමන කාර්යයන් සඳහා ද?මේ පතල අවුරුදු දෙසීයකටත් වඩා පැරැණියි. මෙහි තමයි ලෝකයේ අගනාම මිනිරන් ප්‍රමාණය නිෂ්පාදනය වෙන්නේ. මේ මිනිරන් තමයි හොඳම මිනිරන් ආශ්‍රිත නිෂ්පාදනවලට අවශ්‍ය අමුද්‍රව්‍ය සපයන්නේ. මෙහි නිෂ්පාදිත මිනිරන්වල 99% පමණ කාබන් ප්‍රමාණයක් අන්තර්ගතව තිබෙනවා.* මිනිරන් ආශ්‍රිතව නිෂ්පාදනය කරන ද්‍රව්‍ය පිළිබඳ පැහැදිලි කිරීමක් කළ හැකිද?ගෑස්කට්, බ්‍රේක් ලයිනර්, කාබන් බ්‍රෂ්, ග්‍රීස්, පේන්ට්, අහස් යානා උපාංග ඇතුළු කාර්මික නිෂ්පාදන රැසක් සඳහා කහටගහ මිනිරන් යොදා ගන්නවා. අපගේ මිළඟ අරමුණ වෙලා තිබෙන්නේ මෙහි නිෂ්පාදන වඩ වඩාත් ප්‍රචලිත කිරීමයි. මිනිරන් නිෂ්පාදන ඉතාමත් හොඳ ව්‍යාපාරයක් වගේ ම එමඟින් තවදුරටත් ලාභ ලැබීමට අවශ්‍ය පසුබිම සකස් කරන්න පුළුවන්කම තිබෙනවා.* පසුගිය දිනවල විශාල කතාබහක් ඇතිවුණා පාඩු ලබන පුද්ගලික ආයතන රජයට පවරා ගැනීමේ පනත පිළිබඳ. මේ විදිහට පුද්ගලික ආයතන රජයට පවරා ගැනීම මඟින් ලාභ ලබන ආයතන බවට පත්කළ හැකිද?රජයේ ආයතනවලට ලාභයක් ලබන්න බැහැ, රජයේ ආයතන අසාර්ථකයි, පුද්ගලික අංශයේ ආයතන පමණයි ලාභ ලබන්නේ කියා මතයක් තිබෙනවා. ඒත් ඒ මතය මා නම් පිළිගන්නේ නැහැ. අවශ්‍යතාව තිබෙනවා නම් හැකියාව තිබෙනවා නම්, ප්‍රධානියා දක්ෂයකු නම් රාජ්‍ය ආයතනයක් වූවත් දියුණු කළ හැකියි. අදක්ෂයකුට වැඩ බැරි කෙනෙකුට මොන පුද්ගලික ආයතනයක් වුණත් දියුණු කරන්න, ලාභ ලබන ආයතනයක් බවට පත්කරන්න බැහැ.රජයේ ආයතනයක් වුවත් අපට පුළුවන් වුණා කහටගහපතල ලාභ ලබන ආයතනයක් බවට පත් කිරීමට. මේ ආයතනය පුද්ගලික අංශය යටතේ පවා දියුණු කරන්න බැරි වුණා. අක්‍රීය ආයතනයක්ය යන නාමකරණය පවා හසු වුණා. එහෙත් රජයේ අනුග්‍රහය, මඟපෙන්වීම තුළ ලාභ ලබන ආයතනයක් බවට පත්වුණා.පුද්ගලික අංශයේ පාඩු ලබන ආයතනයක් රජයට පවරා ගෙන ලාභ ලබන ආයතනයක් බවට පත් කළ හැකියි යන ස්ථාවරයේයි මා සිටින්නේ. පාඩු ලබන පුද්ගලික ආයතන රජයේ මගපෙන්වීම යටතේ දියුණු කිරීමට, අවශ්‍ය කරන්නේ දක්ෂ නිලධාරින්ගේ මඟපෙන්වීම හා කැපවීම පමණයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=f1112273</link>
    <topic>අති ධාවනකාරී ලෝකයේමන්දගාමී ළමා ජීවිත</topic>
    <author>කළ්‍යාණි අබේසිංහ සංස්කෘතික නිලධාරිසංස්කෘතික කටයුතු දෙපාර්තමේන්තුව.</author>
    <content>“අධ්‍යාපනය පූර්ණ මිනිසෙකු බිහි කරයි”. මෙහි පූර්ණ යන්නෙහි අදහස අතිදක්ෂ අයුරින් මුදල් ඉපැයිය හැකි තවත් එක් වෘත්තිකයෙකු නම් නොවන්නේ ය. අධ්‍යාපන මනෝවිද්‍යාඥයන්ට අනුව අධ්‍යාපනයේ අරමුණ, නොඑසේ නම් අවසාන සාරඵලය විය යුත්තේ, නිර්මාණශීලී මනසක් සංවේදී හදවත් හා සදාචාර සම්පන්න හැසිරීමක් සහිත පුද්ගලයෙකි. කරුණු කෙසේ වෙතත්, පවතින ගෝලීයකරණ අධ්‍යාපන රටාව තුළ ඉහත හඳුන්වාදීම කෙතෙක් දුරට සාක්ෂාත් වන්නේ ද යන්න සිතා බැලිය යුතු කරුණකි.තර්කඥාන, දර්ශනවාද, විද්‍යාත්මක හේතු හා ගණිත සූත්‍ර කටපාඩම් කරනු හැර හිරු නැගෙන විට අහසේ මතුවන චමත්කාරය, කළුවර රාත්‍රියක නැගෙන බකමුහුණකුගේ විලාපය, තිත්ත පැටව් උඩපනින දිය කඩිත්තක අසිරිය, කළුගල් කඩන කම්කරුවකුගේ හදවතේ දෝංකාරය..... ආදී වු අනේකවිධ අසිරිමත් පාරිසරික ප්‍රපංචයන් අත්නොවිඳි දරුවෙකුට අධ්‍යාපනයේ සියලු ඉලක්ක තරණය කළ හැකි වේද? අවාසනාවකට අද දරුවන්ගෙන් මේ සියල්ල බොහෝ දුරස්ය. රූපවාහිනි කාටුන්, තරු තරඟ, හා වැඩිහිටියන්ගේ ළමා වැඩසටහන් ඔවුන්ගේ මොළ සෝදමින් සිටියි. අධීන පරපුරකින් උරුම වු උතුම් මානව ගුණධර්ම ශීඝ්‍රයෙන් දියවෙමින් පවතින්නේද නිර්මාණශීලී චින්තනයන්ට විකසිත වීමට ඉඩ හසර ලබානොදීම හේතුවෙනි. ළමා කාලය ළමයෙකු ලෙසින් ගත කිරීමට අවස්ථාව අහිමි කිරීම හේතුවෙනි.බත් කූරන්, සමනලයන්, පූස්පැටව්, වෙල් ඉපනැලි, දියකඩිති, අඹ, දඹ, නාරං ආදියෙන් පිරී ගියා වූ ද, අමල්බිසෝ කතන්දරය, අන්දරේගේ කතා පැයක් හමාරක් තිස්සේ චිත්ත රූප මවමින් කියාදී පොඩිවුන් සුන්දර මනෝරාජික තුළ රජ කරවන සීයලා ආත්තම්මලාගේ කරුණා ගුණයෙන් සැනසුනා වූද ළමා ලොවක් අද පොඩි උන්ට සිහිනයක් පමණි. කොටින් ම ඔවුන්ගේ සිහින පවා වේගයෙන් රූපරාමු මාරුවන තත්පර හැටේ කාටුන් හා සම නොවෙතැයි කාට නම් තර්ක කළ හැකිද?අතිධාවනකාරී, අනවරත අරගලයක නිමග්න වෙමින් ජීවිතය සොයන වත්මන් තරුණ හා වැඩිහිටි පරපුර ගොදුරුව සිටින ඛේදවාචකය නම් ඔවුන්ට කිසිදා ජීවිතයේ ජීවනය සොයාගත නොහැකි වීමයි. ඔවුන්ගේ එම අනවරත අරගලය තුළ තවදුරටත් ගනුදෙනු මිසක සම්බන්ධතාවලට ඉඩක් නැත. තම ආදරණීයයන් සමඟ නිදහසේ ගත කරන්නට, ඔවුනන්ගේ රුචිඅරුචිකම් පිළිබඳ නිමේෂයක් ඒකාත්මික වන්නට, කවියක ගීයක මිහිර විඳ ගන්නට එදිනෙදා සාමාන්‍ය ජීවිතය තුළ ඉඩක් නැත. කොටින් ම සමස්ත දිවි පැවැත්ම ගනුදෙනු වන අතර බැඳීම් සහ විඳීම් සඳහා ඉතාමත් අසීරුවෙන් කාලය සොයාගත යුතු ය.කරුණු කෙසේ වුවත් අනාගතයට මිස යළි කිසි දිනෙක අපට අතීතයට යා නොහැකිය. එසේ ම අතීතය මෙනෙහි කර ලතැවෙමින් ඒ තුළ ජීවත් වීම ද එක්තරා මනෝ ව්‍යාධියකි. එහෙත් අතීතයෙන් ලත් අත්දැකීම්, ගුරුහරුකම් හා පාඩම් මතින් අනාගතයට පියමං කිරීම වඩාත් ආරක්ෂාකාරී හා සුභවාදී පිළිවෙතක් වනු නොඅනුමාන ය. එහෙත් ඒ ආරක්ෂාකාරී වූත් සුභවාදී වූත් පිළිවෙත මගහැර අතිධාවනකාරී අයුරින් අනාගතය කරා යා යුතු බවට, මෑත ඉතිහාසයේ කොතැනකදී හෝ ගත් අවාසනාවන්ත තීරණයක අනිටු පල අද අපි අත්විඳිමු.සංස්කෘතික බලමණ්ඩල ව්‍යාපෘතිය ඔස්සේ මේ සඳහා කදිම විකල්පයක් ලබාදී ඇත.ළමා පරපුර අතරින් ක්‍රමයෙන් වියැකී යන උසස් රසවින්දනය නැවත ස්ථාපිත කරනු වස් දිස්ත්‍රික් මට්ටමෙන් විශිෂ්ට ගණයේ නාට්‍ය ප්‍රදර්ශන වැඩසටහන් මාලාවක්ද, වැඩිහිටි රසිකයන් ඉලක්ක කර ගනිමින් උසස් ගී රසවින්දන වැඩසටහන් ගණනාවක්ද පවත්වා ඇති අතර, ගර්භනී මාතාවන් ඉලක්ක කර ගනිමින් පවත්වන “කැදැල්ල” වැඩසටහන ප්‍රාදේශීය ලේකම් කොට්ඨාස මට්ටමෙන් නිරන්තර ක්‍රියාත්මක වේ. එවන් වු සද්කාර්යයන් රාශියක් අතර, සංස්කෘතික අධ්‍යක්ෂවරයාගේ සංකල්පයක් අනුව සංස්කෘතික දෙපාර්තමේන්තුව මගින් දියත් කොට ඇති අභිනව “සංස්කෘතික බල මණ්ඩල” ව්‍යාපෘතිය වන්නේ “සැපතෙකි මේ දරු” වැඩසටහනයි.හැන්දෑ අහසේ රටා අඳින නොයෙකුත් තරු පන්ති ගනිමින්, ආත්තම්මාගේ වෙව්ලන ඇඟිලි තුඩුවලින් ඉතාමත් ස්නේහයෙන් ළපටි ඔළු ගෙඩි පිරිමැදෙන අතරේ, පාඩමක් විධානයක් ලෙසින් නොව සොඳුරු ගායනාවක් ලෙසින් ඒ ඔළු ගෙඩි ඇතුළට මනුෂ්‍යත්වයේ පාඩම් එන්නත් කරන්නට එදා වැඩිහිටි පිරිස් ගත් වෙහෙස කෙසේ නම් ලඝුකොට තැකිය හැකිද? එහෙත් ළපැටි හදවත් ඒ මතින් ලත් ආනන්දයත්, ප්‍රඥාවත් හමුවේ නවීන තාක්ෂණයේ අනුහසින් විද්‍යුත් නාලිකා ඔස්සේ අතොරක් නැතිව ක්ෂණිකව දෙන විසූක දස්සන උපදේශ හිරු දුටු කදෝපැණියන් නොවන්නේ ද?රූපපෙට්ටිය හරහා දෙනෙතෙහි නොව, සියුම් සරෙන් හදවතෙහි මෙවන් වු ගීත තැන්පත් වූ ළමා හදවතකින් අනාගතයේ දී දැයකට ලද හැකි ආයෝජනයේ මහත් ඵල අපමණය.වදන් කවිපොත, සිරිත් මල්දම, ශික්ෂා මාර්ගය ආදී වශයෙන් වූ තවත් උපදේශාත්මක ජනකවි නිර්මාණ රාශියකින් සිංහල සාහිත්‍ය පොහොසත් ය.එපමණක් නොව ලෝවැඩ සඟරාව, සුභාෂිතය, ලෝකෝපකාරය, පරෝපකාරය, ධම්මපදය යනාදී වශයෙන් වු පැරැණි සිංහල ශාස්ත්‍රීය උපදේශාත්මක නිර්මාණ ද රාශියකි. එහෙත් අද දරුවන් මෙම මාහැඟි ජාතික උරුමයන් වූ නිර්මාණවල අන්තර්ගතය තබා ග්‍රන්ථ නාම පමණක් හෝ අසා දැනගෙන තිබේ නම් ඒ ඉතාමත් කලාතුරකිනි.කුඩා කළ සිට ම දරුවන් නොයෙකුත් වේගවත් රූප රාමු සහිත කාටුන් ආදියට නැඹුරු කිරීමෙන්, ඔවුන්ගේ ක්‍රමික වින්දන ශක්තිය මොට වේ. ආනන්දයෙන් ප්‍රඥාව ලබනු වෙනුවට එහිදී සිදුවනුයේ තත්පර කිහිපයකින් කිසියම් සිද්ධියක් දැක බලා ගැනීම පමණී. ඉදිරියට කුමක් සිදුවන්නේ ද යන කුතුහලයට ඉවසීමෙන් මුහුණ දෙනු වෙනුවට, ඒ තුළින් ඉවසීම ප්‍රඥාව හා ආනන්දය කුඩා මනසින් ඈත්වන අතර, වේගවත් ක්ෂනික වින්දනය හා දැනුම ලබා ගැනීමට ළමා මනස හුරු පුරුදු වේ. එහෙත් දේශීය හෝ විදේශීය වේවා, කල් වේලාව හොඳ හැටි ලබාගෙන චිත්ත රූප මැවෙන අයුරින් කථාන්දරයක් දරුවෙකුට කියාදීමෙන්, එය ජීවිත කාලයටම එම මනසින් වියැකී නොයනු ඇත. එයින් ලත් සදුපදේශ සදාකාලිකවම එම කුඩා ජීවිතවලට පන්නරයක් වනු ඇත. විෂය නිර්දේශයට අදාළ බැවින් හදිසියේ කටපාඩම් කරන ගීතයක කවියක නැති නැවුම් බවක් තරු බැබලෙන රාත්‍රියක මව, පියා හෝ සීයා, ආච්චි විසින් හිස පිරිමදිමින් හදවතේ තවරන ගීයක, කතාන්දරයක රැඳෙනු නොඅනුමාන ය.එවන් නිර්මාණ තුළ කැටි වු සුන්දර ජීවන දර්ශනයන් නිරායාසයෙන්ම ළමා මනසට ග්‍රහණය වනු පමණක් නොව තම වැඩිහිටියන් මිල මුදල් පමණක් නොව ඔවුන්ගේ වටිනා ශ්‍රමය හා කාලය ද තමා වෙනුවෙන් නිර්ලෝභීව වියදම් කරන වග දරුවා ඒත්තු ගනියි. ඉදින් එවන් දරුවන් සතුව අනාගතයේ දිනක තම වැඩිහිටියන් වෙනුවෙන් ගත කරන්නට උවමනාවටත් වඩා කාලය ඉතිරිවනු නොඅනුමාන ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>27</day>
    </date>
    <link>http://www.dinamina.lk/2011/12/27/_art.asp?fn=f1112274</link>
    <topic>කහ ඉර අමතකකලබල ජනතාව</topic>
    <author>සුනිල් චන්ද්‍රසිරි පෙරේරා</author>
    <content>කහ ඉර යනු පාර හරහා මාරු වීමට නීතියෙන් අවසර දී ඇති ස්ථානය පෙන්වා දීම සඳහා මහා මාර්ගවල කහ පාටින් සළකුණු කර ඇති ස්ථානයන් වේ. ජාත්‍යන්තරය මෙය සීබ්‍රා ක්‍රොසිං (Zeebra Crossing) යනුවෙන් හඳුන්වනු ලබයි.එහෙත් අපේ රටේ සමස්ත ජනතාවගෙන් කී දෙනෙක් කහඉර ප්‍රයෝජනයට ගන්නේද? කී දෙනෙක් එය අමතක කරන්නේද? යන්න සිතා බැලිය යුතු කරුණකි. කෙසේ වුවත් කහ ඉර අමතක කරන පිරිස් නම් දිනෙන් දින අධික වන බව අප දැනගන්නේ කහ ඉර නීතිය සංශෝදනය කර ඇති බව දැන ගැනීමට ලැබීමෙන් පසුව ය.පසුගිය කාලයේ කොළඹ නගරයේ නොයෙකුත් තැන්වලින් හිතුමතේ පාර හරහා මාරුවන පිරිස දැකීමට හැකි විය. පදික වේදිකාවේ දෙපස වැටවල් සවි කිරීමෙන් එය යම්තාක් දුරට පාලනය කරගැනීමට හැකි විය.එහෙත් සෑම පාරක් දෙපස ම වැටවල් ගසා පාර හරහා මාරුවීම අවහිර කළ නොහැකිය. කෙසේ වුවත් කහ ඉර නොමැතිව පාර හරහා ගමන් කිරීම එක් වරම නවතාලීමට රජයට වුවද කළහැකි කාර්යක් නොවනු ඇත. එය නවතාලිය හැක්කේ ජනතාවට ම පමණි.නාගරික පරිසරයන් හි දී වාහන තදබදයට ප්‍රධාන ම හේතුව වන්නේ ද ජනතාව හිතුමතේ පාර හරහා මාරුවීම ය.නගරයට දිනපතා ම පැමිණෙන පිරිස කහ ඉර ඇත්තේ කොතනදැයි දැනගෙන සිටී. එහෙත් ඉඳහිට නගරයට පැමිණෙන පිරිස එය ඇත්තේ කොහේදැයි නොදනී. ඔවුන් කිසි විටෙක කහ ඉර ඇත්තේ කොතනද යන්න කිසිවකුගෙන් අසන්නේද නැත. ඔවුන් කරන්නේ වටපිට බලා කොතනින් හෝ පාර මාරු වීම ය.මෙලෙස ජනතාව හිතුමතේ පාර හරහා මාරු වන්නේ මන්ද? යන්න ගැන මෙතෙක් කිසිවෙක් සිතා බලා නැති බව අපට සිතේ.එහෙත් අතිගරු ජනාධිපතිතුමාගේ “අනතුරු අඩුකර - රැකගමු ජීවිත” සංකල්පය යටතේ මහජන සම්බන්ධතා හා මහජන කටයුතු අමාත්‍ය ආචාර්ය ගරු මර්වින් සිල්වා මැතිතුමා ක්‍රියාත්මක කිරීමට යන ව්‍යාපෘතිය දැකීමෙන් ඒ ගැනත් සිතන නායකයින් සිටින බව අපට පෙනේ.ජනතාව නගරයට පැමිණෙන්නේ කඩිනමින් තම අවශ්‍යතාවයන් ඉටුකර ගැනීමට බව අප දනිමු. එසේ පැමිණෙන ඔවුනට කහ ඉර පිළිබඳ මතකය ක්ෂණිකව අමතකව ගොස් පාර හරහා පනින්නේ ය. එය වැරදුනහොත් අමාරුවේ වැටෙන්නේ වාහන පදවන රියදුරන් ය. මෙසේ ක්ෂණිකව වාහන නැවැත්වීම නිසා වාහන තදබදය ද ඇතිවීම වැලැක්විය නොහැකි ය.කහ ඉර මතින් පමණක් පාර මාරුවිය යුතුයි යන්න ගැන නීතියක් පනවා එසේ නොකරන අයට දඩ ගැසීමක් ද සිදු කරනුයේ එමගින් සිදුවන අනතුරු අඩුකර ජීවිත රැක ගැනීමට බව අප දනිමු.නගරයට පැමිණෙන ජනතාවට කහ ඉර පිළිබඳ මතකය ඇති කරනු වස්, කහ ඉර අසල සංකල්ප දැන්වීම් පුවරු සවිකිරීමේ වැඩ සටහනක් දිවයින පුරා ක්‍රියාත්මක කිරීමට මහජන සම්බන්ධතා හා මහජන කටයුතු ගරු ඇමතිතුමා ගෙන ඇති පියවර අප ඉතා අගය කරන්නෙමු.නගරයට අලංකාරයක් ද ඇතිවන පරිදි සකස් කර ඉදිකරන මේ සංකල්ප පුවරු ජනතාවට අමතක නොවනු ඇත. එවිට ඔවුනට කහ ඉර ද අමතක නොවනු ඇත.කහ ඉර මත දී පවා පාර මාරුවීමේ දී අනතුරු සිදුවන බව අප දකින්නෙමු. එබැවින් ජනතාව මෙන්ම රියදුරු මහතුන් ද කහ ඉර පිළිබඳ දැනුවත් කළ යුතු ය. අධිවේගී මාර්ගවල ගමන් කරන්නට වාසනාව ලැබූ අපත්, වාහන පදවන රියදුරු මහතුනුත්, පෙරට වඩා මාර්ග නීති ගැන සැළකිලිමත් විය යුතු කාලය දැන් පැමිණ ඇත.ඒ සඳහා මාර්ග නීති හා කහ ඉර නීතියට ගරුකරන, විනය ගරුක රියදුරන් තෝරා, වසරක් පාසා ඔවුන ද ඇගයීමකට ලක් කිරීමට හැකි නම්, එය ඉතා වැදගත් කටයුත්තක් වන අතර, ඔවුන් වැරැදි කිරීමෙන්ද වැළකී සිටීමට උත්සහ ගනු ඇත.අනිකුත් අමාත්‍යංශයන්ට අයත් නොවන හා අනිකුත් අමාත්‍යංශයන් නොදකින, එහෙත් ජනතාවට අවශ්‍ය යැයි හැඟෙන කටයුතු ඉටුකර දෙන්නට මහජන සම්බන්ධතා හා මහජන කටයුතු අමාත්‍යංශයක් බිහිකර දීම උදෙසා අතිගරු ජනාධිපතිතුමන්ට සමස්ත ජනතාවගේ ම ප්‍රණාමය මෙසේ පුදකර සිටිමු.දැන් අපට ඇත්තේ අනෙකුත් අයට අයත් නොවන, එහෙත් අපට ඉතා අවශ්‍ය පොදු මහජන කටයුතු, එම අමාත්‍යංශය භාර ඇමතිතුමා ලවා ඉටුකරවා ගැනී ම ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112281</link>
    <topic>ප්‍රතිඵල සැක නම්උත්තර පත්‍ර නැවතපරීක්ෂා කළ හැකියි</topic>
    <author>සමන්මලී ප්‍රියශාන්ති</author>
    <content>අපොස උසස් පෙළ විභාග ප්‍රතිඵල ගැන සැකයක් තිබේ නම් පිළිතුරු පත්‍ර නිරීක්ෂණයට අවස්ථාව ලබාදෙන බවට උසස් අධ්‍යාපන ඇමැති එස්. බී. දිසානායක මහතා පොරොන්දු වෙයි. තමන්ගේ ප්‍රතිඵල ගැන සැකයක් ඇති සියලු සිසුන්ට තමන්ගේ උත්තරපත්‍ර පරීක්ෂා කිරීමේ අවස්ථාව මේ අනුව උදා වේ.එමෙන්ම ඕනෑම සිසුවකුට විභාග දෙපාර්තමේන්තුවට ගොස් ප්‍රතිඵල පරීක්ෂා කර බැලීමට අවස්ථාවක් ලැබෙන බව පැවසු උසස් අධ්‍යාපන ඇමැතිවරයා ඒ සම්බන්ධයෙන් අධ්‍යාපන ඇමැතිවරයාත් විභාග කොමසාරිස්වරයාත් සමඟ සාකච්ඡා කළ බව ද පැවැසීය.උසස් පෙළ ප්‍රතිඵල නැවත සමීක්ෂණය සඳහා හෙට (29) සිට ඉල්ලුම් කළ හැකි බව විභාග කොමසාරිස් (පාසල් විභාග සංවිධාන හා ප්‍රතිඵල) අමිත් ජයසුන්දර මහතා කියයි.  ප්‍රතිඵල නැවත සමීක්ෂණය සඳහා වු අයදුම්පත්‍ර හෙට දිනමිණ පත්‍රයේ පළ වේ.ඒ අනුව පෞද්ගලික අයදුම්කරුවන් එහි සඳහන් පරිදි නැවත සමීක්ෂණය සඳහා ඉල්ලුම් කළ යුතු බව ද ජයසුන්දර මහතා කියයි.පාසල් අයඳුම්කරුවන් අදාළ විදුහල්පතිවරයා මඟින් ඉල්ලුම්පත් විභාග දෙපාර්තමේන්තුවට යොමු කළ යුතු බවත් පැවසු ඒ මහතා ප්‍රතිඵල ගැන සැකයක් ඇති ඕනෑම සිසුවකුට නැවත සමීක්ෂණය සඳහා ඉල්ලුම් කිරීමට අවස්ථාව තිබෙන බවත් කියයි.සියලුම අයදුම්පත් ජනවාරි 9 වැනිදාට පෙර විභාග දෙපාර්තමේන්තුවට එවිය යුතු බවද හෙතෙම අවධාරණය කරයි. ප්‍රතිඵල නිකුත් කරනවිට පැරණි නිර්දේශයෙන් ඉදිරිපත්වු අපේක්ෂකයන් කිහිපදෙනෙකුගේ දිස්ත්‍රික් තරාව (ශ්‍රේණිගත කිරීම්) ගැටලුකාරී තත්ත්වයක් මතුවු බව ද ඒ නිසා ප්‍රතිඵල අත්හිටුවා නිවැරැදි කර නැවත ප්‍රතිඵල අන්තර්ජාලයට මුදාහළ බව ද ඒ මහතා ප්‍රකාශ කරයි. උසස් අධ්‍යාපන අමාත්‍යාංශයේ ඊයේ (27) පැවැති මාධ්‍ය හමුවකදී හෙතෙම මේ අදහස් පළ කළේය.අන්තර්ජාලයෙන් ප්‍රතිඵල බැලු සිසුන් කිහිපදෙනෙකුට තමාට අයත් නොවන විෂයන් කිහිපයක ප්‍රතිඵල ලැබුණු බවට වාර්තා වීමෙන් පසු ඒ පිළිබඳ සොයා බැලූ බව කී ජයසුන්දර මහතා එම සිසුන් ප්‍රතිඵල බලා ඇත්තේ 2010දී ඔවුන් පෙනී සිටි තොරතුරු තාක්ෂණ විෂයට අයත් විභාග අංකයෙන් බව හෙළි වු බවත් පැවැසීය.එම අංකය ඔවුන්ගේ උසස් පෙළ විභාග අංකය නොවන බව පැවසු ඒ මහතා එම නිසා ඔවුන්ට ලැබී ඇත්තේ ඔවුන් බැලූ අංකයෙන් විභාගයට මුහුණ දුන් සිසුන්ගේ ප්‍රතිඵල බව ද කීවේය. විභාග දෙපාර්තමේන්තුවෙන් කිසිම විටෙක සිසුන්ගේ ප්‍රතිඵල මාරුවීමක් සිදුකර නැතැයි වගකීමෙන් යුතුව ප්‍රකාශ කරන බවත් දිස්ත්‍රික් තරාවේ වරදක් සිදුවූ බව පිළිගන්නා බවත් ඒ මහතා සඳහන් කළේය.දිස්ත්‍රික් හා දිවයින අනුව ශ්‍රේණිගත කිරීමේ දී සිදුවූ වැරැදි විභාග දෙපාර්තමේන්තුව මේ වනවිට නිවැරැදි කර තිබෙන අතර ඒ අනුව වැඩිම ලකුණු ලබාගත් සිසුන්ගේ විස්තර අද (28) ප්‍රකාශයට පත්කරන බව ද ඒ මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112282</link>
    <topic>උපාධිධාරීන් 15000කට එන වසරේ රැකියා</topic>
    <author>චන්දිමා එදිරිමාන්න</author>
    <content>ලබන වසරේ දී උපාධිධාරීන් පහළොස් දහසක් රාජ්‍ය සේවයට බඳවා ගැනීමට රජය සැලසුම් කර තිබේ.මෙම සැලසුම අනුව ජනාධිපති මහින්ද රාජපක්ෂ මහතා රාජ්‍ය සේවය සඳහා බඳවා ගන්නා ප්‍රමාණය තවත් වැඩිවනු ඇත. ලක්ෂ 8ක් වූ ශ්‍රී ලංකාවේ රාජ්‍ය සේවකයන් ගේ සංඛ්‍යාව ලක්ෂ 06 දක්වා අඩු කිරීමට 2001 බලයට පත් වූ එක්සත් ජාතික පක්ෂ ආණ්ඩුව සැලසුම් කර තිබුණි.එහෙත් මහින්ද රාජපක්ෂ මහතා රාජ්‍ය සේවකයන්ගේ සංඛ්‍යාව ලක්ෂ 12 දක්වා වැඩි කිරීමට පියවර ගැනිණි.ඉදිකිරීම් ඉංජිනේරු සේවා නිවාස හා පොදු පහසුකම් ඇමැති විමල් වීරවංශ මහතා ඇල්පිටිය විහාර මහා දේවි පිරිවෙනේදී පැවැති රැස්වීමක දී ඉහත කරුණු අනාවරණය කළේය. මෙහිදී තවදුරටත් අදහස් දැක්වූ වීරවංශ මහතා, එදා පැවැති වික්‍රමසිංහ ආණ්ඩුව සුබසාධනවාදී ආණ්ඩුවක් නොවන බවත් යළි පුබුදමු ශ්‍රී ලංකා වැඩසටහන යටතේ ජාතික නිවාස සංවර්ධන අධිකාරිය පවා වසා දැමූ ආයතනයක් ලෙස නම්කර තිබූ බවත් කීය.එහෙත් වත්මන් ආණ්ඩුව යටතේ නවීකරණය කළ ජාතික නිවාස සංවර්ධන අධිකාරිය රුපියල් මිලියන හයදහසකට වැඩි මුදලක් යොදවමින් නිවාස ඉදිකිරීමට කටයුතු කළ බවද වීරවංශ මහතා කීය.විමල් වීරවංශ මහතා ඇල්පිටිය විහාර මහා දේවි පිරිවෙනේ දී නිවාස 100ක් සඳහා හිමිකම් ඔප්පු ප්‍රදානය කිරීමේ අවස්ථාවට ද සහභාගී වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112283</link>
    <topic>කලාපීය ත්‍රස්තවාදයපරාජය කිරීමට කැප වෙමු</topic>
    <author>භක්ති ධර්මප්‍රිය මෙන්ඩිස දියතලාවේ සිට</author>
    <content>කුරිරු ත්‍රස්තවාදය අවසන් කළ ශ්‍රී ලංකා හමුදාවට නිහඬව සිටීමට නොහැකි බවත්, කලාපීය වශයෙන් ඇති ත්‍රස්තවාදය පරාජය කිරීමේ කාර්ය භාරය ඉටු කිරීමට අප සැවොම එක්ව කටයුතු කළ යුතු බවත්, මාලදිවයින් ජනාධිපති මොහොමඩ් නෂීඩ් මහතා පැවසීය.ලොව දරුණුම ත්‍රස්තවාදීන් වූ කොටි ත්‍රස්තවාදීන් පරාජය කළ ශ්‍රී ලංකා හමුදාවට ලොව ඕනෑම අභියෝගයකට මුහුණ දිය හැකි බවද මාලදිවයින ජනාධිපතිවරයා අවධාරණය කළේය.දියතලාව යුද හමුදා විද්‍යා පීඨයේදී ඊයේ (27) පැවැති උත්සවයකට සහභාගි වෙමින් ජනාධිපතිවරයා මෙසේ කීය. යුද හමුදා විද්‍යා පීඨයේ කැඩෙට් නිලධාරීන් ලෙස පුහුණුව ලැබූ 194 දෙනෙකු යුද හමුදා අධිකාරිවරුන් වශයෙන් පත්වී විසිර යාම වෙනුවෙන් මේ උත්සවය පැවැත්විණි. මේ 194 දෙනා අතර තරුණියන් 08 දෙනෙක් සිටි අතර මාලදිවයින ජාතිකයකු ද මෙහිදී පුහුණුව ලබා තිබුණි. වසර දෙකහමාරේ සිට වසරක දක්වා පුහුණුවක් මොවුන් සාර්ථකව නිමාකර ඇත.ආරක්ෂක ලේකම් ගෝඨාභය රාජපක්ෂ, යුද හමුදාපති ලුතිනන් ජනරාල් ජගත් ජයසූරිය ඇතුළු ආරක්ෂක අංශ ප්‍රධානීන් රැසක් මේ අවස්ථාවට සහභාගි වූහ. එහිදී පැමිණ සිටි පිරිස අමතා ජනාධිපති මොහොමඩ් නෂිඩ් මෙසේ ද කීය. ශ්‍රී ලංකා හමුදාව අද ලෝකයම පිළිගන්නවා. කලාපීය රටක් වශයෙන් මාලදිවයින නිහතමානීව ආඩම්බර වෙනවා. ඉන්දියන් සාගරයේ නොයෙක් ත්‍රස්තවාදී කණ්ඩායම් ජාවාරම් කරුවන් සිදු කරන මිනිස් ජාවාරම්, නීති විරෝධී ධීවර කටයුතු, මත්ද්‍රව්‍ය ප්‍රවාහනය ආදී සියලුම නීති විරෝධී ක්‍රියා වැළැක්වීමට අප එක්ව කටයුතු කළ යුතුයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112284</link>
    <topic>සැකයේත් අවිශ්වාසයේත්වගකීම කොමසාරිස්ට</topic>
    <author>පණ්ඩුක සමරසේකර</author>
    <content>උසස් පෙළ විභාගයේ ප්‍රතිඵල පිළිබඳ ජනතාවගේ අවිශ්වාසය ජනිත වීම පිළිබඳ විභාග කොමසාරිස්වරයා සම්පූර්ණයෙන්ම වගකිව යුතු බව විදුලිබල හා බලශක්ති ඇමැති පාඨලී චම්පික රණවක මහතා පවසයි.සිසු දරු දැරියන්ගේ අනාගත කඩඉම් ලක්ෂය වන උසස් පෙළ විභාගයේ ප්‍රතිඵල මේ ලෙස දිගින් දිගටම අතපසු වීම් සිදු වී තිබුණු බවට චෝදනා තිබුණේ නම් එය ඔහු නිවැරැදි කරගත යුතුව තිබුණ බවද ඇමැතිවරයා පවසයි.කෙසේ වෙතත් ඉසෙඩ් ලකුණු සම්බන්ධයෙන් ජනතාව දරන මතය සාවද්‍ය බවත් එය සංඛ්‍යාලේඛන පිළිබඳ ලොව පිළිගත් සම්මතය බවත් ඇමැතිවරයා පවසයි. ඇමැතිවරයා මේ අදහස් පළ කළේ ඊයේ (27) කොළඹ පැවති මාධ්‍ය හමුවකට එක්වූ අවස්ථාවේදී මාධ්‍යවේදියකු නැගූ පැනයකට පිළිතුරු දෙමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112285</link>
    <topic>තවත් ජාත්‍යන්තර කුමන්ත්‍රණයක්</topic>
    <author>අසේල කුරුළුවංශ</author>
    <content>නිදහස් අධ්‍යාපනය සුරැකීම යන සටන් පාඨය ඉදිරියට දමා අන්තර් විශ්වවිද්‍යාල ශිෂ්‍ය බලමණ්ඩලය අද ක්‍රියාත්මක වන්නේ රටට එරෙහි ජාත්‍යන්තර කුමන්ත්‍රණකරුවන්ගේ න්‍යාය පත්‍රයකට අනුව බව ජාතික ගුරු සභාවේ සභාපති නිමල් ප්‍රේමවංශ මහතා පැවැසීය. අපි ශ්‍රී ලංකිකයෝ නමින් සංවිධානයක් පිහිටුවාගෙන අන්තරේ හිටපු කැඳවුම්කරු උදුල් ප්‍රේමරත්න යාපනයේ විශ්වවිද්‍යාල සිසුන් සහ තවත් පිරිස් එකතු කරගනිමින් රොබෝටෝ බ්ලේක්ලාගේ අවශ්‍යතා ඉටු කරමින් සිටින බවද ඒ මහතා කීය.මහනුවර නිවාස සංවර්ධන අධිකාරි කාර්යාලයේදී ඊයේ (27) පැවැති මාධ්‍ය හමුවකදී ප්‍රේමවංශ මහතා මේ බව ප්‍රකාශ කළේය.විධිමත් පරීක්‍ෂණයකින් තොරව උසස් පෙළ ප්‍රතිඵල යළි කඩිමුඩියේ නිකුත් කළොත් උසස් පෙළට පෙනී සිටි සිසුන් සමඟ පාරට බහින බව අන්තර් විශ්වවිද්‍යාල ශිෂ්‍ය බලමණ්ඩලය ප්‍රකාශ කැර ඇති බවත් විදේශ බලවේගවල අවශ්‍යතා ඉටුකරන මෙවැනි පිරිස්වලට සටන් පාඨ ලබා දීමට විභාග දෙපාර්තමේන්තුව කටයුතු කිරීම කණගාටුවට කරුණක් බවත් ඒ මහතා පැවසීය.ඉතිහාසයේ ප්‍රථම වරට රොබෝටෝ බ්ලේක් අන්තරේ සිසුන් සමඟ මෙරටට පැමිණ සාකච්ඡා කිරීමෙන් ඔවුන් අතර පවතින සබඳතාව මැනවින් පැහැදිලි වන බවද හෙතෙම අවධාරණය කළේය.ආණ්ඩුව බිඳ වැට්ටවීම සඳහා ආණ්ඩුවේම පිරිසක් කුමන්ත්‍රණ සිදුකරන බවත් සන්ධානය නැමැති නිරෝගී ගස බිහිකරන්න පොහොර මිටක්, වතුර බිංදුවක් එකතු නොකළ පිරිස් අද මෙහි පල බුදින බවත් පැවසූ ඒ මහතා මේ කඳ පණුවන් ගහ විනාශ කිරීමට ප්‍රථම ඉවත්කළ යුතු බවද කීය.අධ්‍යාපන අමාත්‍යාංශය ජනපති ඍජු අධීක්‍ෂණය යටතට පත්කර ගත යුතු බවත් ත්‍රස්තවාදී ප්‍රශ්නය පැවති සමයේ ආරක්‍ෂක අමාත්‍යාංශය එවැනි අධීක්‍ෂණයක් යටතේ පැවතීම නිසා නියම ප්‍රතිඵල ඉන් ලබාගත හැකිවූ බවත් ඒ මහතා ප්‍රකාශ කළේය.මෙම අවස්ථාවට ජාතික ගුරු සභාවේ විධායක සභික වටගමුවේ ආනන්ද හිමි සහ උප සභාපති ජී. අයි. එන්. බණ්ඩාර මහතාද සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112286</link>
    <topic>අලවි මවුලානාජන්ම දින ප්‍රසාදිනීඅරලියගහ මැදුරේ</topic>
    <author>අනුර ප්‍රේමලාල්</author>
    <content>වැඩ කරන ජනතාවගේ උන්නතියට සිය ලේ කඳුළු දහඩිය හෙළූ මෙරට ප්‍රගතිශීලී කඳවුර ශක්තිමත් කළ කම්කරු නායක බස්නාහිර පළාත් ආණ්ඩුකාර අලවි මවුලානා මහතාගේ 80 වැනි ජන්ම දින උපහාරය ‘ජන්ම ප්‍රසාදිනී’ ජනවාරි 1 දා සවස 5.00 ට අරලියගහ මන්දිරයේදී පැවැත්වේ.ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්වෙන මේ උපහාර උලෙළට කම්කරු නායකයන් මැති ඇමැතිවරු ඇතුළු ආරාධිතයින් රැසක් සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112287</link>
    <topic>අතුරු වෛද්‍ය සේවකයෝපැය 24ක් ලෙඩ වෙති</topic>
    <author>සිතාරා සේනානි</author>
    <content>අතුරු වෛද්‍ය සේවාවට අයත් සෞඛ්‍ය කාර්ය මණ්ඩල ඉල්ලීම් නවයක් මුල්කොට ගෙන අද (28) දින අසනීප නිවාඩු වාර්තා කිරීමේ වෘත්තීය සමිති ක්‍රියාමාර්ගයක නිරත වන බව අතුරු වෛද්‍ය සේවා ඒකාබද්ධ පෙරමුණ පවසයි.අද පෙරවරු 8.00 සිට හෙට පෙරවරු 8.00 දක්වා පැය 24ක කාලසීමාවේ මේ වෘත්තීය සමිති ක්‍රියාමාර්ගය අනුගමනය කෙරෙන බවද එම පෙරමුණ පවසයි. කෙසේ වෙතත් මානුෂීය හේතු මත රිජ්වේ ආර්යා ළමා රෝහල, මහරගම පිළිකා රෝහල, කාසල් වීදියේ කාන්තා රෝහල, සිරිමාවෝ බණ්ඩාරනායක අනුස්මරණ ළමා රෝහල හා ද සොයිසා කාන්තා රෝහල යන රෝහල් හැර සෙසු රෝහල් සියල්ලේම මේ වෘත්තීය ක්‍රියාමාර්ගය අනුගමනය කෙරෙන බවද එම පෙරමුණ පෙන්වා දෙයි.එසේම මේ කාලය ඇතුළත මහ රෝහල් හා ශික්ෂණ රෝහල්හි පමණක් හදිසි අත්‍යවශ්‍ය සේවා සඳහා සේවා දායකත්වය ලබා දෙන බවද පවසයි.මහජන සෞඛ්‍ය පරීක්ෂක, කීට විද්‍යා සහකාර, පවුල් සෞඛ්‍ය සේවා නිලධාරි, දන්ත කාර්මික, විද්‍යුත් නිකර්පණ රේඛන ශිල්පී, ඛන්තු රේඛන ශිල්පී, අක්ෂි තාක්ෂණවේදී, මහජන සෞඛ්‍ය රසායනාගාර ශිල්පී හා පාසල් දන්ත චිකිත්සක වෘත්තීන්හි නිරත සියලු කාර්ය මණ්ඩල මේ වෘත්තීය ක්‍රියාමාර්ගයට එක්වීමට නියමිත ය.පළමුවැනි පන්තියට උසස්වීමට අදාළ නිර්බාධක උසස්වීම් ක්‍රමවේදය, 2001 සිට නව බඳවා ගැනීමේ පටිපාටි අනුමත වන තෙක් ක්‍රියාත්මක කිරීම, නිවැරැදි ශිෂ්‍ය දීමනා අතුරු වෛද්‍ය සේවාවට දිනා ගැනීම, අතුරු වෛද්‍ය වෘත්තීන්ට උපාධි පාඨමාලා ස්ථාපිත කිරීම, විශේෂ ශ්‍රේණි තනතුරු සඳහා උසස් කිරීම් කඩිනමින් සිදුකිරීම හා වර්තමානයට ගැලපෙන පරිදි විශේෂ ශ්‍රේණි තනතුරු යථාවත් කිරීම, වෛද්‍ය හා හෙද සේවාවට දැනට ක්‍රියාත්මක වන අතුරු වෛද්‍ය වෘත්තීන්ට බලපාන දීමනා විෂමතා ඉවත් කිරීම, රාජ්‍ය පරිපාලන චක්‍රලේඛ 07/2008න් අතුරු වෛද්‍ය සේවාවට ඇති වූ විෂමතා නිවැරැදි නොවීම, අතුරු වෛද්‍ය වෘත්තීන්හි ප්‍රමාණවත් නොවන පුහුණු කාලයන් සංශෝධනය කිරීම, නිල නාම සංශීධන ඉල්ලීම් ක්‍රියාත්මක නොවීම හා පරිපූරක වෛද්‍ය සේවාව යනුවෙන් බෙදා වෙන් කිරීම ඉවත් කිරීම යන ඉල්ලීම් නවය සඳහා සෞඛ්‍ය අමාත්‍යංශය පිළිගත හැකි විසැඳුම් මේ දක්වා ලබා නොදීම හේතුවෙන් මේ වෘත්තීය ක්‍රියාමාර්ගය අනුගමනය කරන බවද අතුරු වෛද්‍ය සේවා ඒකාබද්ධ පෙරමුණ පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122812</link>
    <topic>දක්‍ෂිණ අධිවේගී මාර්ගයෙන් නත්තල් දා ලක්‍ෂ 44ක ආදායමක්</topic>
    <author>සුභාෂිනී සේනානායක සහ පණ්ඩුක සමරසේකර</author>
    <content>දක්ෂිණ අධිවේගී මාර්ගයේ දිනක ඉපයූ වැඩිම ආදායම නත්තල් උත්සවය දා ලැබූ බව මාර්ග සංවර්ධන අධිකාරියේ සභාපති සහ වරාය හා මහාමාර්ග අමාත්‍යාංශයේ ලේකම් රංජිත් ප්‍රේමසිරි මහතා පවසයි.රුපියල් ලක්ෂ 44 ක් වූ එම මුදල ඉපයීම සඳහා රථ වාහන 15,000 ක් 25 වනදා ගමන් කර ඇතැයි සභාපතිවරයා පැවසීය.නත්තල් දිනට පසුදා ද වාර්තා ගත ආදායමක් ලැබූ බව පවසන ප්‍රේමසිරි මහතා එය රුපියල් ලක්ෂ 40ක් වූ බව ද දිනමිණ කළ විමසීමක දී පැවසීය. මේ අතර අධිවේගී මාර්ගයේ ප්‍රථම මගී ප්‍රවාහන බස්රථ දෙක 2012 ජනවාරි 01 සිට ධාවනය කෙරෙන බව ප්‍රවාහන අමාත්‍යංශය පවසයි.අධිවේගී මාර්ගයේ මගී බස්රථ ධාවනය සඳහා මීට ඉහත දී ප්‍රවාහන අමාත්‍යාංශය ඉල්ලීම් කර තිබූ අතර ඒ සඳහා 2012 ජනවාරි 01 සිට අවසරය ලබා දුන් බව වරාය හා මහාමාර්ග අමාත්‍යාංශයේ ලේකම් රංජිත් ප්‍රේමසිරි මහතා ‘දිනමිණ’ කළ විමසීමක දී පැවසීය.ඒ අනුව දක්ෂිණ අධිවේගී මාර්ගයේ ධාවනය සඳහා දැනට ලංගම සුඛෝපභෝගී බස් රථ දෙකක් වෙන් කර ඇති බව ප්‍රවාහන අමාත්‍යංශය පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112288</link>
    <topic>උතුරු නැඟෙනහිරමුහුද තවත් රළුයි</topic>
    <author>පණ්ඩුක සමරසේකර</author>
    <content>උතුරු නැඟෙනහිර මුහුදු ප්‍රදේශයේ පවතින දැඩි සුළි කුණාටු තත්ත්වයක් හේතුවෙන් ඉදිරි පැය 24 තුළ ධීවරයන්ට මුහුදු යාමෙන් වළකින ලෙස කාලගුණ විද්‍යා දෙපාර්තමේන්තුව දැඩි ලෙස අවවාද කරයි.යාපනයේ සිට කිලෝමීටර් 850 ඊසාන දෙසින් බෙංගාල බොක්කේ පවතින වායුගෝලීය අවපීඩන තත්ත්වයක් හේතුවෙන් උතුරු නැඟෙනහිර ප්‍රදේශවල මුහුදේ දැඩි රළු ස්වභාවයක් සහ අධික වර්ෂාපතනයක් පවතින බව කාලගුණ විද්‍යා දෙපාර්තමේන්තුවේ සේවයේ නියුතු කාලගුණ විද්‍යාඥ මෙරිල් මෙන්ඩිස් මහතා පවසයි.මන්නාරම, යාපනය, ත්‍රිකුණාමලය හරහා මඩකළපුව මුහුදු ප්‍රදේශවල තද සුළං සමඟ වැසි ඉදිරි පැය 24 තුළදී අපේක්ෂා කරන බවද මෙන්ඩිස් මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n1112289</link>
    <topic>අධික ලුණු කෑමරෝග රැසකට අත වනයි</topic>
    <author>සන්ධ්‍යා කරුණාරත්න</author>
    <content>අධික ලුණු භාවිතය නිසා හෘද රෝග, අංශභාගය (ආඝාතය), අධික රුධිර පීඩනය යනාදි බෝ නොවන රෝග ඉහළ ගොස් ඇති බව සමීක්ෂණ වාර්තාවලින් හෙළි වී ඇත.සාමාන්‍යයෙන් දිනකට පුද්ගලයකු භාවිතා කළ යුතු වන්නේ ලුණු තේ හැන්දක් බව ලෝක සෞඛ්‍ය සංවිධානයේ නිර්දේශය වුවත් මෙරට පුද්ගලයකු දිනකට ලුණු තේ හැඳි දෙකක ප්‍රමාණයක් ආහාරයට ගන්නා බව මේ සමීක්ෂණ වාර්තාවලින් වැඩිදුරටත් හෙළි වී තිබේ.මෙසේ අධික ලෙස ලුණු ආහාරයට ගැනීම නිසා මෙරට ජනගහනයෙන් සියයට 30ක ප්‍රමාණයක් අධික රුධිර පීඩනයට ගොදුරු වී ඇති බව සංඛ්‍යා ලේඛනවලින් අනාවරණය වී ඇතැයි සෞඛ්‍ය අමාත්‍යාංශයේ බෝ නොවන රෝග අංශයේ ප්‍රජා වෛද්‍ය විශේෂඥ වෛද්‍ය වර්ජිනී මල්ලවආරච්චි මහත්මිය පැවැසුවාය. සුව සපිරි අහරක් - සුබ නව වසරක් “ලුණු, සීනි අඩුවෙන් – දිවි ගෙවමු සුවයෙන්” මාතෘකාව යටතේ සෞඛ්‍ය අධ්‍යාපන කාර්යාංශයේ පැවැති මාධ්‍ය හමුවක් අමතමින් වෛද්‍යවරිය මේ බව ඊයේ (27) ප්‍රකාශ කළාය.ලුණු, සීනි, අහිතකර මේදය භාවිතය වෙනුවට එළවළු හා පලතුරු ආහාරයට ගැනීමෙන් දියවැඩියාව, හෘදරෝග, අස්ථි රෝග, වකුගඩුවල ගල් සෑදීම යනාදි බෝ නොවන රෝග පාලනය කර ගත හැකි බව ද මේ සමීක්ෂණවලින් අනාවරණය වී ඇති බව ඇය පැවැසුවාය. අධික ලෙස ලුණු සහිත ආහාර ලෙස කරවල හා සෝස් (තක්කාලි) වර්ග කළ හැකි බවත් මේ ආහාර භාවිතය අඩු කිරීම මඟින් බෝ නොවන රෝග පාලනය කර ගත හැකි බවත් වෛද්‍ය පර්යේෂණායතනයේ පෝෂණ අංශ ප්‍රධානී විශේෂඥ වෛද්‍ය රේණුකා ජයතිස්ස මහත්මිය ප්‍රකාශ කළාය.බෝ නොවන රෝග වසංගත තත්ත්වයක් දක්වා පැතිර යාමට පෙර අධික ලෙස ලුණු, සීනි, අහිතකර මේදය ආහාරයට ගැනීම අඩු කිරීම මහජනතාවගේ වගකීමක් බව ද සෞඛ්‍ය අමාත්‍යාංශය දැනුම් දෙයි.මේ අවස්ථාවට සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල, පාරිසරික හා වෘත්තීය සෞඛ්‍ය අංශයේ අධ්‍යක්ෂ විශේෂඥ වෛද්‍ය ආනන්ද ජයලාල්, සෞඛ්‍ය අධ්‍යාපන කාර්යාංශයේ වැඩ බලන අධ්‍යක්ෂිකා ෂ;ශ්ෂඥ වෛද්‍ය එෆ්.සී. කාන්ති මහත්ම මහත්මීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122810</link>
    <topic>ත්‍රි’මලේ උතුරු වෙරළ පාරේනිවාස රැසක් මුහුදට දිය වෙයි</topic>
    <author>ත්‍රිකුණාමලය විශේෂ ඒ. ටී. එම්. ගුණානන්ද</author>
    <content>ත්‍රිකුණාමලය උතුරු වෙරළ පාරේ නිවාස රැසක් මුහුදු ඛාදනයට ලක්වී විනාශ වෙමින් පවතින අතර, අනතුරට ලක්වී ඇති නිවාසවලින් පවුල් කිහිපයක් ඉවත් වී ගොස් තිබේ.පෙරේදා රාත්‍රි (26) මුහුද රළුවීමත් සමඟ මුහුදු ඛාදනය වැඩිවී ඇති අතර, වීරනගරය ප්‍රදේශයේ ධීවර පවුල් බොහෝ ප්‍රමාණයක් රාත්‍රිය ගත කිරීමට ඥාතීන්ගේ නිවාසවලට ගිය බව විවේකානන්ද ධීවර සමුපකාර සමිතියේ සභාපති එම්. වෙට්රිවේල් මහතා පැවැසීය.සෑම වර්ෂයකම දෙසැම්බර් මාසයේ ත්‍රිකුණාමල මුහුද රළුවීමේ ස්වභාවයක් ගන්නා අතර එම වාරකන් කාලය තුළ ධීවර කාර්මිකයන්ගේ ආර්ථිකය පහළ මට්ටමකට වැටේ. නමුත් මෙවර මුහුදේ රළු ස්වභාවය වැඩිවී මුහුදු ඛාදනය දක්වා වර්ධනය වී නිවාස කැඩී යෑමට තරම් දරුණු වී ඇතැයි ධීවර ප්‍රජාව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122811</link>
    <topic>හොරෙන් විදුලිය ගත් 8452කගෙන්කෝටි 31ක් අයකර ගෙන</topic>
    <author>චමීර ඇල්ලදෙණිය</author>
    <content>පසුගිය නොවැම්බර් මාසය වන විට අයථා විදුලිය ලබාගත් 8452කු අත්අඩංගුවට ගෙන රුපියල් කෝටි 31කට අධික මුදලක් උපයා ගැනීමට ලංකා විදුලිබල මණ්ඩලය සමත් වී ඇත. අනවසර විදුලිය ලබාගැනීම හේතුවෙන් වාර්ෂිකව ලංකා විදුලිබල මණ්ඩලයට රුපියල් කෝටි 600කට වැඩි මුදලක් අහිමිවෙයි. එය මණ්ඩලයේ සමස්ත පාඩුවෙන් සියයට 4 කි.එම පාඩු අවම කිරීමට රජය ක්‍රියාත්මක කළ කෙටිකාලීන වැඩපිළිවෙළ යටතේ අනවසරයෙන් විදුලිය ලබාගෙන තිබෙන පුද්ගලයන් වැටලීම් ආරම්භ කෙරිණි. විදුලිබල මණ්ඩලයේ පාඩුව අවම කිරීමට දිගුකාලීන, මධ්‍යම කාලීන, කෙටි කාලීන වැඩසටහන් දිගටම ක්‍රියාත්මක කරන බව විදුලිබල හා බලශක්ති ඇමැති පාඨලී චම්පික රණවක මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122813</link>
    <topic>හෙද හෙදියෝ 25,000ක් අලුතින් බඳවා ගැනෙති</topic>
    <author>සිතාරා සේනානි</author>
    <content>දැනට පවත්නා හෙද හිඟයට පිළියමක් ලෙස ඉදිරියේ දී හෙද හෙදියන් විසිපන් දහසක් අලුතින් බඳවා ගැනීමට සෞඛ්‍ය අමාත්‍යංශය තීරණය කැර ඇත.විද්‍යා විෂය ධාරාවෙන් උසස් පෙළට මුහුණ දී විශ්ව විද්‍යාල අධ්‍යාපනයට සුදුසුකම් නොලැබූ සියලු දෙනා හෙද පුහුණුවට බඳවා ගැනීමේ වැඩපිළිවෙළක් මේ යටතේ ක්‍රියාත්මක කිරීමට නියමිත ය.මෙරට සියලු රෝහල්වලට හිඟයකින් තොරව හෙදියන් ලබා දීමට නම් දැනට සිටින හෙද හෙදියන් විසිපන් දහසට අමතරව තවත් හෙද හෙදියන් විසිපන් දහසක් අලුතින් බඳවා ගත යුතුව තිබේ.දැනට රජයේ රෝහල්වල හෙද හෙදියන් විසිපන් දහසක හිඟයක් පවතින බවද අනාවරණය වී ඇත.පසුගිය වසර එක හමාර ඇතුළත හෙද හෙදියන් සංඛ්‍යාව දහසය දහසේ සිට විසි පන්දහස දක්වා වැඩි කිරීමට සෞඛ්‍ය අමාත්‍යංශය පියවර ගෙන තිබේ. රුපියල් මිලියන පනස් පහක වියදමින් පොළොන්නරුවේ ඉදි කළ විවෘත විශ්වවිද්‍යාලය විවෘත කිරීමේ අවස්ථාවට පසුගියදා සහභාගි වෙමින් සෞඛ්‍ය ඇමැති මෛත්‍රීපාල සිරිසේන මහතා මේ කරුණු හෙළි කැර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122814</link>
    <topic>උසස් පෙළ විශිෂ්ටයෝ</topic>
    <author>පණ්ඩුක සමරසේකර</author>
    <content>මෙවර අපොස උසස් පෙළ විභාගයේ ප්‍රතිඵලවලට අනුව ජීව විද්‍යා අංශයෙන් වැඩිම ලකුණු ලබාගෙන ඇත්තේ කොළඹ රාජකීය විද්‍යාලයේ ප්‍රමිත් ශෂින්ද්‍ර රුවන් පතිරණ ශිෂ්‍යයාය.ගණිත අංශයෙන් යාපනය අමෙරිකන් විෂන් විද්‍යාලයේ කමලකන්නන් කමලවාසන් ශිෂ්‍යයාත්, වාණිජ අංශයෙන් දෙබරවැව ජාතික පාසලේ ඉෂාරා දිල්හානි ගමගේ ශිෂ්‍යාවත්, කලා අංශයෙන් කෑගල්ල ශාන්ත ජෝශප් බාලිකා මහා විද්‍යාලයේ සචිංතා කෞෂල්‍යා සේනානායක ශිෂ්‍යාවත්, දිවයිනෙන්ම වැඩිම ලකුණු ලබා ප්‍රථමයන් බවට පත්ව සිටිති.දිවයිනෙන් ප්‍රථමයන් වූ මේ ශිෂ්‍ය ශිෂ්‍යාවන් සමඟ දිනමිණ කළ විමසීමක දී ඔවුන් කියා සිටියේ එදිනෙදා තමාට පැවරූ අධ්‍යාපන කටයුතු එදිනම නිශ්චිත ඉලක්කයක් ඇතිව ජයග්‍රහණය දක්වාම ගෙන ගිය බවයි. උපාධිය හොඳින් හදාරා තම මවුබිමට සේවය කිරීමේ උතුම් පරමාර්ථයද මේ අයුරින්ම ඉටුකරන බව මේ දරුවෝ පැවැසූහ.’දිනමිණ’ ඔවුන්ට සුභාශිංසන ගෙන එයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122815</link>
    <topic>ඖෂධ මිල පාලනයට අපි විරුද්ධ වුණේ නෑ</topic>
    <author/>
    <content>ඖෂධ මිල පාලනය ක්‍රියාත්මක කිරීම සම්බන්ධයෙන් ශ්‍රී ලංකා ඖෂධ කර්මාන්ත සංසදය තරයේ විරුද්ධ බව කිසිදු අවස්ථාවක ප්‍රකාශ නොකළ බව එම සංසදය අවධාරණය කරයි.තම සංගමය ප්‍රකාශ කළේ වර්තමානයේ භුක්ති විඳින යහපත් සෞඛ්‍ය හා ඖෂධ පිළිබඳ තත්ත්වය ඇතුළත මෙවැනි මිල පාලනයක් සිදුවුවහොත් එම ක්ෂේත්‍රයේ දැනට ඇති සාධනීය තත්ත්වයට තර්ජනයක් විය හැකි බව පමණක් බවද ප්‍රකාශ කරයි.ඖෂධ කර්මාන්තය සියයට 65 ක ලාභයක් ලබන බව ප්‍රකාශ වුවද එය හුදෙක් ලාභය පමණක් නොව ආනයන, ගබඩා කිරීම්, බෙදාහැරීම් වියදමේ සිට පාරිභෝගිකයා වෙත ඖෂධ ලැබීම දක්වා වියදම් ද ඇතුළත් වියදම් ක්‍රියාවලියේ ප්‍රතිඵලයක් බවද සංසදය පෙන්වා දෙයි.වෙළෙඳපොළේ ප්‍රමිතියෙන් ඉහළ ඖෂධ හීන වීමේ වාතාවරණයක් මතු විය හැකි බවත් සංසදය කියයි.එසේම මිල පාලනයක් සිදු වුවහොත් ශ්‍රී ලංකා වෙළෙඳපොළ වෙත ඇතැම් ඖෂධ පැමිණීම නතර වීමට ඉඩකඩ නිර්මාණය විය හැකි බවද, ඉල්ලුම වෙනුවෙන් සැපයුම නොමැති වූ විට වෙළෙඳපොළේ පවත්නා සීමිත ඖෂධ ප්‍රමාණයෙහි මිල ඉහළ යාමක් සිදු විය හැකි බවද, ඖෂධ සඳහා වෙන්කළ යුතු පිරිවැය ද ඒ හේතුවෙන් වැඩිවිය හැකි බවද පෙන්වා දෙයි.සෞඛ්‍ය ක්ෂේත්‍රය වෙනුවෙන් රජය හෝ සෞඛ්‍ය ඇමැතිවරයා හෝ ගන්නා ඕනෑම තීරණයකට හෝ ක්‍රියාමාර්ගයකට උපරිම සහයෝගය ලබාදීමට සූදානම් බවත්, සෞඛ්‍ය ක්ෂේත්‍රය පිළිබඳ අත්දැකීම් ලද්දන් ලෙස එම ක්‍රියාමාර්ගයන්හි අඩුලුහුඩුකම් ඇතොත් පෙන්වාදීමට පසුබට නොවිය යුතු බවත් ශ්‍රී ලංකා ඖෂධ කර්මාන්ත සංසදය නිකුත් කැර ඇති නිවේදනයේ වැඩිදුරටත් සඳහන් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=n11122816</link>
    <topic>ඝන බී.ටී.අයි. ප්‍රතිඵලදායකයි</topic>
    <author>සන්ධ්‍යා කරුණාරත්න</author>
    <content>මදුරු කීට මර්දනයේ දී ඝන බී.ටී.අයි. හෙවත් BTI Dunks යෙදීම වැඩි ප්‍රතිඵල ගෙන දෙන බව පර්යේෂණවලින් සනාථ වී ඇති බව සෞඛ්‍ය අමාත්‍යාංශය පවසයි.ඒ අනුව මෙරටට අලුතින් හඳුන්වාදෙන මේ ඝන බී.ටී.අයි. (BTI Dunks) බැක්ටීරියාව මදුරු කීටයින් විනාශ කිරීම සඳහා ඉතාම සාර්ථකව යොදා ගත හැකි බවත් එහි සක්‍රීය කාල සීමාව දින 30 ක් පමණ දීර්ඝ වන නිසා මේ බැක්ටීරියාව වඩාත් ප්‍රතිඵලදායක බවත් අමාත්‍යාංශය සඳහන් කරයි.ඝන බී.ටී.අයි. බැක්ටීරියාව මදුරු මර්දනය සඳහා යෙදීමෙන් පසුව දින 30 ක් කිසිදු වෙනසකට භාජනය නොවී පැවතීම නිසා මෙමඟින් සාර්ථක ලෙස මදුරු කීට මර්දනයක් සිදුවන බව අනාවරණය වී තිබේ.සාමාන්‍යයෙන් බී.ටී.අයි. බැක්ටීරියාව දියර හා ඝන ද්‍රව්‍යයක් වශයෙන් හඳුන්වා දී ඇත. BTI හෙවත් Bacillus Thurigensis Subspecies Israelensis  බැක්ටීරියාව මදුරු කීට මර්දනයේ දීි සහායක ක්‍රමවේදයක් වශයෙන් යොදා ගනු ලැබේ.ඝන බී.ටී.අයි. බැක්ටීරියාවේ ක්‍රියාකාරිත්වය මාසයක් පමණ නොවෙනස්ව විනාශ නොවී ඕනෑම පරිසර සාධකයක් තුළ වුවද පවතින නිසා මදුරු කීට මර්දනය සඳහා ජලය එක්රැස් විය හැකි ස්ථානවලට කැබලි වශයෙන් හෝ සම්පූර්ණ ඝනයම වශයෙන් භාවිතා කළ හැකි බව පර්යේෂණවලින් හෙළි වී ඇත.වෛද්‍ය පර්යේෂණායතනයේ කීට විද්‍යා අංශය මඟින් මේ සම්බන්ධව අත්හදා බැලීම් ක්‍රියාත්මක කරන ලද අතර ක්ෂේත්‍රය තුළ මේ බැක්ටීරියාව යෙදවීමෙන් මාසයක කාලයක් තිස්සේ එම ක්ෂේත්‍රය තුළ වැඩුණු මදුරු කීටයන් සියල්ල විනාශ කළ හැකි බව තහවුරු වී තිබේ.විශේෂයෙන්ම ඩෙංගු රෝගය බෝකරන ඊඩිස් ඊජිප්ටයි, ඊඩිස් ඇල්බෝපික්ටස් හා බරවා රෝගය බෝකරන Culex Quinquefaciatus නමැති මදුරු වර්ගවලට අයත් කීටයන් විනාශ කිරීම සඳහා හොඳින් ක්‍රියාකාරී වන බවද මේ පර්යේෂණවලින් තහවුරු වී ඇත. මදුරුවන් බෝ විය හැකි වැහි පිහිලි, ගස් බෙන, ගෙවතු අලංකරණ පොකුණු, ටයර් වැනි ඉවත් කළ නොහැකි සහ කාලයක් පවතින මදුරුවන් බෝ විය හැකි ස්ථානවලට ද මේ BTI Dunks බැක්ටීරියාව සාර්ථකව යෙදිය හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112281</link>
    <topic>පරිභෝජනයට නුසුදුසු ආහාර අලෙවි කළහොරණ ප්‍රදේශයේ වෙළෙඳුන් විස්සකට දඩ</topic>
    <author>කළුතර දිසා සමූහ – දයාරත්න කුමාරසිංහ</author>
    <content>සෞඛ්‍යයට අහිතකර දූවිලි මිශ්‍ර ආහාර, කුකුලන්ගේ අසූචි තැවරී ඇති බිත්තර, මස් මාංශ සමඟ කෑමට ගන්නා ආහාර ශීතකරණයේ දමා අලෙවි කරමින් සිටි හෝටල් හිමියන් සහ පරිභෝජනයට නුසුදුසු ධාන්‍ය වර්ග අලෙවි කළ සිල්ලර කඩ හිමියන් ඇතුළු විසිදෙනකුට හොරණ මහේස්ත්‍රාත් අධිකරණයේදී මහේස්ත්‍රාත් මහින්ද පී. රණසිංහ මහතා එක්ලක්‍ෂ හැටහයදහස් පන්සියයක දඩ මුදලක් ගෙවන ලෙස නියෝග කෙළේය.හොරණ සෞඛ්‍ය වෛද්‍ය නිලධාරි ඉන්දික ධර්මරත්න මහතාගේ හා පරිපාලන මහජන සෞඛ්‍ය පරීක්‍ෂක ඒ. එල්. සී. පෙරේරා මහත්වරුන්ගේ මෙහෙයවීමෙන් රාත්‍රී කාලයේදී හොරණ සෞඛ්‍ය වෛද්‍ය නිලධාරි කොට්ඨාසයේ කළ හදිසි වැටලීමකදී මොවුන් නීතියේ රැහැනට හසුකර ගැනීමට හැකි වී ඇත.මේ වැටලීමට හොරණ නාගරික සෞඛ්‍ය පරීක්‍ෂක ඩබ්ලිව්. කේ. ජයසිංහ මහතා ඇතුළු ටී. ජී. ප්‍රසන්න කුමාර, පී. සී. සේනාරත්න, පී. එල්. පි‍්‍රයන්ත, එම්. එච්. බී. ඒ. බණ්ඩාර යන සෞඛ්‍ය පරීක්‍ෂක නිලධාරී මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112282</link>
    <topic>රුපියල් දස ලක්ෂ පහක් වැය කර නාර්තුපාන නිව්චැටල් වතු රෝහල නවීකරණ කටයුතු ඇරැඹේ</topic>
    <author>හල්තොට සමූහ විනීතා මානෙල් ගමගේ</author>
    <content>‘සිංහල, දෙමළ, මුස්ලිම්, බර්ගර්, මැලේ යනුවෙන් මේ රටේ මනුෂ්‍යයන්ගේ කිසිම වෙනසක් නෑ. අප සියල්ලෝම මේ රටේ අයිතිකරුවෝ’ යැයි බස්නාහිර පළාත් සෞඛ්‍ය ඇමැති ජගත් අංගගේ මහතා පැවසීය.ඒ මහතා එසේ පැවසුවේ දසලක්ෂ 5ක මුදලක් වැය කර නාර්තුපාන නිව්චැටල් වතු රෝහල නවීකරණය කිරීමේ කටයුතු ආරම්භ කිරීමේ අවස්ථාවට සහභාගි වෙමිනි.කළුතර දිස්ත්‍රික්කයේ විශාලම වතු රෝහල වන නිව්චැටල් වතු රෝහල රජයට පවරා ගෙන වසර 8 ක පමණ කාලයක් ගත වී තිබුණද මෙතෙක් කිසිදු ප්‍රතිසංස්කරණයක් සිදු නොවූ බැවින් ගොඩනැගිලි කඩා වැටී දිරාපත් වෙමින් පැවතුණි. බස්නාහිර පළාත් සභාව, මධ්‍යම රජය හා වතු අධිකාරිය එක්ව මේ රෝහල නවීකරණය කිරීමට කටයුතු යොදා ඇත.පළාත් සෞඛ්‍ය ඇමැති ජගත් අංගගේ මහතා මෙසේද කීවේය.පසුගිය කාලය පුරාවට අපි කඳුලක් නොහෙලු දවසක් ඇත්තේ නැහැ. මහින්ද රාජපක්ෂ ජනාධිපතිතුමා ජනතාව වෙනුවෙන් කැපවී සිදු කළ උදාර සේවය නිසා අද මේ රෝහල යළි නගා සිටුවීමේ කාර්යට අත ගැසීමට හැකියාව ලැබුණා. මේ සදහා මේ වසරේ මිලියන 5ක මුදලක් වැය කිරීමට බලාපොරොත්තු වෙනවා.බස්නාහිර පළාතේ තවත් වතු රෝහල් 3ක් මෙවැනිම අවදානමකට ලක්වී තිබෙනවා. පසුගිය කාලයේ අමාත්‍යාශයේ මුදල් තිබුණත් ඒ මුදල් නිසියාකාරව ක්‍රියාත්මක කිරීමට නොහැකි වුණා.කළුතර දිස්ත්‍රික්කයේ ප්‍රාදේශිය සෞඛ්‍ය වෛද්‍ය නිලධාරී කාර්යාලයේ සැලසුම් අධ්‍යක්ෂ වෛද්‍ය චන්දන පෙරේරා, මදුරාවල මහජන සෞඛ්‍ය වෛදය හේමන්ත කුමාර පළාත් සභා ප්‍රාදේශීය සභා මන්ත්‍රීවරු ඇතුළු විශාල පිරික් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112283</link>
    <topic>යුතුකම් පැහැර හැරියා යැයි බිරියගෙන් චෝදනා</topic>
    <author>කෑගල්ල සමූහ – පී. එම්. පී. පොල්වත්ත</author>
    <content>විවාහයක් උනාට සැමියා කන්න බොන්න ගෙනාවාට මදි. බිරියගේ අවශ්‍යතා ඉටුකරන්නත් ඕනෑ. එසේ නොමැති නම් පවුල් ජීවිතය සාර්ථක වන්නේ නැති බව කෑගල්ල පොලිසියේ කාන්තා කාර්යාංශයේ දී කාන්තාවක් පැවැසුවාය.සායකින් හා හැට්ටයකින් සැරසී පැමිණ සිටි මේ තරුණ කාන්තාව ඉතාමත් රූමත්ය. කඩිසර පෙනුමකින් යුක්තය. සැමියා දිග කලිසමකින් හා ඉරි වැටුණ කමිසයක් ඇඳ සිටි අතර ඔහුගේ සිරුර සිහින්ය. ඈලි මෑලි දුබල ගතියෙන් පසුවන අයෙක් බව බැලූ බැල්මටම පෙනේ.මෙහිදී කාන්තා කාර්යාංශයේ පොලිස් නිලධාරිනිය මොකද ඔයගොල්ල අමනාප වෙන්න හේතුව?”අනේ නෝනා මේ මගේ සැමියා අධික ලෙස මත්පැන් පානය කරනවා. කොච්චර කීවත් අහන්නේ නෑ. ගෙදරට කොච්චර කන්න බොන්න ගෙනාවත් සැමියාගෙන් විය යුතු යුතුකම හරි හැටි ඉටුවන්නේ නෑ. මේ නිසා මට පවුල් ජීවිතය එපාවෙලා යැයි බිරිය කීවාය.පොලිස් නිලධාරිනිය – ඔයගොල්ලන්ට ළමයි කී දෙනෙක් ඉන්නවාද?ළමයි දෙන්නෙක් ඉන්නවා.ඇයි තමුන් හැමදාම මත්පැන් පානය කරන්නේ. පොලිස් නිලධාරිනිය ඇසුවාය.මම එහෙම මත්පැන් පානය කරන්නේ නෑ. පොලිස් නිලධාරිනිය – ඔය දෙන්නාට ළමයි දෙන්නෙක් සිටින නිසා ළමයි දෙන්නා ගැන හිතලා හොඳට පවුල් ජීවිකාව කර ගන්න. මෙයාගේ බීම නවත්වන්න කියන්න. මේ දෙදෙනාටම සමඟියෙන් සමාදානයෙන් පවුල් ජීවිකාව කරගෙන යන ලෙසට පොලිස් නිලධාරිනිය අවවාද කරන ලදී.එහෙත් දෙදෙනා සමඟියෙන් පිටව යන බවක් දක්නට නොලැබිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112284</link>
    <topic>නිවෙස්වලින් ලක්‍ෂ 40ක මුදල් රන් බඩුසොරාගත් සැකකරු මීගමුවේදී අල්ලයි</topic>
    <author>කොච්චිකඩේ විශේෂ – ඩී. මිහිඳුකුල</author>
    <content>ලක්‍ෂ හතළිහක් පමණ වටිනා රන් භාණ්ඩ හා මුදල් සොරකම් කළේ යැයි කියන තැනැත්තෙකු එම දේපළ සමඟ මීගමුව කොට්ඨාස අපරාධ විමර්ශන අංශය මගින් අත්අඩංගුවට ගෙන ඇත.සැකකරු පන්නල ප්‍රදේශයේ පදිංචි යුද්ධ හමුදාවේ සිවිල් අංශයේ රැකියාව කළ තිස් හැවිරිදි තැනැත්තෙකි.ව්‍යාපාරික හා ධනවත් අය වෙසෙන නිවාස ගැන තොරතුරු සෙවීම පළමුව කරයි. එම නිවෙසේ කිසිවකු නැති වේලාවල් හා කාලවකවානු ඔහු හොඳ හැටි දැනගනී. දොර ජනෙල් විවෘත කිරීමට අවශ්‍ය උපකරණද ඔහු සතුව ඇත. උළු ගලවා වහලයෙන් ඇතුළු වූ අවස්ථා ද තිබේ. සොරකම් සියල්ල කර ඇත්තේ දිවා කාලයේය.දංකොටුව, මීගමුව ප්‍රදේශයේ නිවාස දහයක් බිඳ මෙලෙස දේපළ සොරකම් කරගෙන තිබුණි. සොරකම් සියල්ල තනිවම කර ඇති බව පොලිස් පරීක්‍ෂණවලදී අනාවරණය වී ඇත.සොරකම් කළ රන් භාණ්ඩ බොහෝමයක් ස්වර්ණාභරණ වෙළෙඳ සල්වලට විකුණා ඇත. වෙළෙඳ සල් හිමියෝ එම ආභරණ උණු කර “රන් බෝල” සාදා ඇත. සොර බඩු බව දැන් දැනත් බොහෝ වෙළෙඳසල් හිමියන් ලැබෙන ලාභයේ විශාලත්වය සලකා මිලට ගැනීමට පුරුදුව ඇත. මිලට ගත් මොහොතේම එම රන් භාණ්ඩ උණු කිරීම වෙළෙඳුන් සිදු කරන්නේ නීතිමය ආරක්‍ෂාවක් ලබා ගැනීමටය.ග්‍රෑම් 41ක් හා මිලි ග්‍රෑම් 330ක් බර රත්තරං භාණ්ඩ හා ලංකා මුදලින් රු. 12000ක් ද, විදේශීය මුදල් නෝට්ටු කීපයක් ද පමණක් ඔහු සන්තකයේ තිබී පොලිසිය සොයාගෙන ඇත. නත්තල් සමයේදී මීගමුවේ ධනවත් කතෝලිකයන් ලක්‍ෂ ගණන් වටිනා රන් භාණ්ඩ මිලදී ගනිති. එම නිවාස ගැන තොරතුරු සොයමින් සැකකරු මීගමුව නගරය තුළ සැරිසරණ බවට මීගමුව කොට්ඨාස අපරාධ විමර්ශන ඒකකයට තොරතුරු ලැබුණි. මීගමුව දිසා මහ රෝහල ඉදිරිපිට දී සැකකරු පොලිස් අත්අඩංගුවට පත් විය.මීගමුව කොට්ඨාස භාර පොලිස් අධිකාරි චන්දන ගලප්පත්ති, මීගමුව පොලිස් අධිකාරි ආනන්ද ප්‍රනාන්දු මහත්වරුන්ගේ උපදෙස් පිට කොට්ඨාස අපරාධ විමර්ශන ඒකකයේ ස්ථානාධිපති උප පොලිස් පරීක්‍ෂක ජගත් නිශාන්ත, උප පොලිස් පරීක්‍ෂක ටී. සුනිල් ප්‍රනාන්දු, පොලිස් සැරයන්වරුන් වන 7373 නිහල් විජයවර්ධන, 20440 සමන්, 53155 සුදත්, 26330 විජේසේකර, 34064 හේරත්, 63188 රවුප්, 32586 දිසානායක, 22170 ගුණරත්න, පොලිස් කොස්තාපල් 14037 සමන්, නිලධාරි කණ්ඩායම සැකකරු සමඟ සොරකම් කළ දේපල අත්අඩංගුවට ගෙන තිබුණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112285</link>
    <topic>කරගහගෙරද මිනීමැරුම් නඩුවේචූදිතයන්ට දඩ සහ අත්හිටවු සිර දඬුවම්</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>ප්‍රමාණවත් සාක්කි නොමැති බැවින් කුලියාපිටිය කරගහගෙදර මිනීමැරුම් නඩුවේ පළමු චූදිතට වසර 03 ක සිර දඬුවමක්ද එකී සිර දඬුවම වසර 05 ට අත්හිටුවමින් රුපියල් 1000 ක දඩයක් නියම කරන ලදී. 2 සහ 3 වන විත්තිකරුවන්ට වසර 02 බැගින් ද එකී සිර දඬුවම් වසර 05 කට අත්හිටුවමින් දෙදෙනාටම එක් අයකුට රුපියල් 1000 බැගින් දඩ නියම කරන ලදී.කුරුණෑගල මහාධිකරණ විනිසුරු යු. එල්. ජයසුරිය මහතා ඉදිරියේ දිග හැරුන මේ නඩුවේ තුන්වැනි (3) සැකකාරිය වන රූපා නැමැත්තිය විත්ති කූඩුවට නගිනවාත් සමග බිම ඇදගෙන වැටුණාය.2004 ඔක්තෝබර් මස 09 දින හෝ ඊට ආසන්න දිනයකදී කුලියාපිටිය කරගහගෙදර එච්. ජී. සරත් නිශාන්ත නැමැත්තාට පිහියකින් ඇන මරා දැමී යැයි ඊ. සෝමසිරි, එච්. ඒ. අජිත් සහ ඒ. රූපා යන තිදෙනා නඩුවෙන් චෝදනා ලැබ සිටියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112286</link>
    <topic>දොඩන්ගොඩ කිතුල්ගස්මුල්ල යායඅස්වැද්දීමට පියවර</topic>
    <author>නාගොඩ විශේෂ එන්. විජේරත්න</author>
    <content>දොඩන්ගොඩ ගොවිජන සේවා බල ප්‍රදේශයට අයත් 810 ඒ පැලපිටියාගොඩ උතුර වසමේ කිතුල්ගස්මුල්ල යාය මේ මහ කන්නයේදී අස්වැද්දීමට පියවර ගෙන තිබේ.පුරා වසර 30 කට වැඩි කාලයක් පුරන්ව තිබූ මේ යාය අස්වැද්දීම සඳහා අක්‍රීයව පැවැති තොටේගෙදර ඇළ මාර්ගය ප්‍රතිසංස්කරණය කිරීම ඉවහල් විය.එමෙන්ම 4 / 2009 ඒ ගොවිජන සංවර්ධන දෙපාර්තමේන්තුවේ 4 / 2009 ඒ චක්‍ර ලේඛය ක්‍රියාත්මක වීමද මේ සඳහා හේතු වූ අතර කිතුල්ගස්මුල්ල යාය හා සම්බන්ධ ගොවි පවුල් 45 කට පමණ මින් සෙත සැලසී තිබේ. දොඩන්ගොඩ ගොවිජන සේවා මධ්‍යස්ථානයේ ගොවිජන සංවර්ධන නිලධාරිනි කෘෂි උපදේශක නිලධාරී හා එම වසමේ කෘ. ප. නි. ස. නිලධාරී ඒ. ආරියසේන මහත්වරු මේ සඳහා මුල්වී ක්‍රියා කළහ.මේ යාය අස්වැද්දීමට අවශ්‍ය වල්නාශක හා බිත්තර වී බ. පළාත් කෘෂිකර්ම දෙපාර්තමේන්තුව මගින් නොමිලේ ගොවීන්ට ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112287</link>
    <topic>ගල්පාත නාර්තුපාන මාර්ගයසංවර්ධනය කරයි</topic>
    <author>අළුබෝමුල්ල සමූහ</author>
    <content>බණ්ඩාරගම මැතිවරණ කොටඨාසයේ මිල්ලනිය ප්‍රාදේශීය ලේකම් කාර්යාලයීය බල ප්‍රදේශයට අයත් ගල්පාත නාර්තුපාන ප්‍රධාන මාර්ගය කාපට් දමා සංවර්ධනය කිරීමට ආර්ථික සංවර්ධන අමාත්‍යාංශය මගින් රුපියල් තුන්කෝටි අසූ ලක්ෂයක මුදලක් ලබාදී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=r1112288</link>
    <topic>මංගල සභාවේදී මැම්බර්ගෙන් මනමාලිය ගැන අපූරු වර්ණනාවක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>මනාලයාගේ පාර්ශ්වයේ කථාවට පිළිතුරු සපයමින් මනාලිය වර්ණනා කිරීමට ගොස් අමාරුවේ වැටුණු ‘මැම්බර්’ කෙනෙකු පිළිබඳව හාස්‍යජනක සිදුවීමක් මාතර ප්‍රදේශයේ ගම්මානයකින් හෙළි වේ.මේ මනමාල තරුණයා ලියුම් බෙදන අයකු වන අතර මනමාලිය ඇගලුම් කම්හලක සේවය කරන්නෙකි. මේ මගුල සාමාන්‍ය හෝටලයක පැවතුණ අතර වෙනත් මගුල්ගෙවල් වල මෙන්ම දෙපාර්ශ්වයේ අයට හොදට මත්වතුරෙන්ද සංග්‍රහ සිදු විය.සෑම මගුල් ගෙදරකම විවාහක යුවතියන් නිවෙසින් පිටව යෑමට පෙර සවස් කාලයේ මංගල උත්සවයක් පැවැත්වෙන අතර එහිදී යුවතිපතින්ට වැදගත් වුවත් නොවුවත් කථිකයන් විසින් පරම්පරාවේ වැදගත්කම පවුල් ජීවිතයක් ගත කරන අයුරු ආර්ථිකය වර්ධනය කරගත අයුරු සහ සාමයෙන් සාමාදානයෙන් සිටිය යුතු අයුරු පුන පුනා කීම සිරිතක් වී ඇත.මේ මගුල් ගෙදරද මනමාල යුවළ වෙනුවෙන් මංගල සභාව පැවැත්වුණි. එම අවස්ථාවේ මනමාල තරුණයා වන ‘විමල්’ පියුම් මහතා වෙනුවෙන් නැගි සිටි කථික මහතා ‘විමල් තරුණයාගේ’ පවුලට ඇති වත්කම් ‘විමල්’ මිනිසුන්ට ලිපි බෙදමින් කරන සේවය කිසිවකුට බිය නැති බව, ඕනම දෙයකදී නිර්භීතකම ප්‍රදර්ශනය කරමින් ඉදිරියට යන තරුණයෙක් බවත් ලේඛන කලාවෙන් ඉදිරියටම ගිය තරුණයකු බවත් වර්ණනා විය.මේ අවස්ථාවේ මනමාලියගේ පියා වන ‘පැටි මහත්තයා’ ඔහුගේ පාර්ශවයෙන් කථිකයෙකු වශයෙන් පැමිණි කටගොන්නක් බී දෙපැත්තට පැද්දෙමින් සිටි ‘මැම්බර්’ මහතාට කනට කර කීවේ ‘කතා කරන විට මගේ කෙල්ල ‘සුමනාගේ’ එඩිතරකම් ගැන කියා කෙල්ල ඉහළටම ඔසවා තබන ලෙසයි. අවශ්‍ය දෙයක් වුවහොත් මැම්බර් ඔබට එම අවස්ථාවේ මම කණට කර කියන්නම් කියා පැවසීය.මේ අවස්ථාවේ ‘සුමන කෙල්ල’ වෙනුවෙන් අවවාද අනුශාසනා දීමට මැම්බර් මහතාට ඇරයුම් ලැබුණි. මයික්‍රොපෝනය ළඟට පැමිණි ඔහු මේ මනමාල තරුණයා සමග විවාහ දිවියට පා තබන සුමනා තරුණිය එසේ මෙසේ කෙනෙක් නෙවි. ඇයද ලේඛන කලාවේ ඉහළටම ගිය තැනැත්තියක්.ඇය ගමේ උක්කුවට අල්ලපුගමේ වෙද මහතාගේ පුතාට ලියන ලද ලියුම් මිටි ගණන් තිබෙනවා. ඇය කිසිම යකෙකුට බය නැහැ. ඇය තනියම රෑ 10 – 12 අතර කාලයෙත් පාරේ එහේ මෙහේ ඇවිදිලා කට්ට කරුවලේ ගෙදර ඒමට තරම් නිර්භීතයි. ඇය අයුක්තියට හිස නමන්නේ නැහැ. ඇයට ගමේ කොල්ලන් ‘රෑ මනමාලි’ කී විට ඇයගෙන් ලුණු ඇඹුල් සහිතව කොල්ලන් අහගන්නවා. ඒ අනුව මනමාල මහත්තයාට ගැලපෙන එඩිතර තරුණියක් ලැබීම සම්බන්ධයෙන් සියලු දෙනා සතුටු විය යුතුයි.’මේ කතාව සිදු කරන අවස්ථාවේ මනමාල මහත්මයාගේ පාර්ශ්වයේ අය අවඥාවෙන් කොක් හඬලා සිනහ වෙන අතර මනාලියගේ පාර්ශ්වයේ අය දත්කූරු සපමින් මැම්බර්ට ඔරවාගෙන සිටියි.මේ අවස්ථාවේ අධික ලැජ්ජාවට සහ කෝපයට පත්වී සිටි මනමාලියගේ පියා පැටි මහත්තයා මැම්බර් ළඟට පැමිණ ඔහුගේ කනට කට කිට්ටු කර කනපලා ගන්නේ නැතිව කථාව නවත්තපං කී විට මැම්බර් මහත්තයාද හරි හරි පැටි මහත්තයා කන පළා ගන්නේ නැතිව මම මගේ කථාව නවත්වන බව මයික්‍රොෆෝනයෙන්ම කීවේ මුළු සභාවේ සිටි අය සිනහ ගස්වමිනි.මේ අවස්ථාවේ මැම්බර්ට ගුටි පුජාවක් සිදුවන බව ඉවෙන් මෙන් දැනගත් ඔහුගේ බිරිය මැම්බර් ත්‍රිවිලර් රථයක නංවාගෙන එතනින් පිටත්වුයේ බීල, බීලා ගිය තැන ඉන්න දන්නේ නැති බව කියමින් දොස් පවරමිනි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112281</link>
    <topic>වෙලගෙදර සමඟ එක්වූ හේරත්ගෙන් දකුණු අප්‍රිකාවට ප්‍රබල තර්ජනයක්</topic>
    <author/>
    <content>දකුණු අප්‍රිකාව සමඟ ඩර්බන්හි පැවැත්වෙන දෙවැනි ටෙස්ට් තරගයේ දෙවැනි දිනය නිමා වන විට සිය දෙවැනි ඉනිම ක්‍රීඩා කරන ශ්‍රී ලංකා පිල කඩුලු 1ක් දැවී ලකුණු 7 රැස් කරගෙන සිටියේය. දකුණු අප්‍රිකා කණ්ඩායමට වඩා ලකුණු 177ක් ඉදිරියෙන් සිටින ශ්‍රී ලංකාව කඩුලු 9ක් අතැතිව සිටියි. තරංග පරණවිතාන හා කුමාර සංගක්කාර නොදැවී පන්දුවට පහර දෙමින් සිටින අතර නායක තිලකරත්න ඩිල්ෂාන් ඩේල් ස්ටේන් ගේ පන්දුවකට ග්‍රෙහැම් ස්මිත් අතට උඩපන්දුවක් ලබා දෙමින් ලකුණු 4ක් ලබා සිටියදී දැවී ගියේය.වේගපන්දු යවන්නන්ට උචිත තණතීරුවේ චානක වෙලගෙදර සමග එක්වූ රංගන හේරත් විශිෂ්ට පන්දු යැවීමක නිරත වෙමින් දකුණු අප්‍රිකානු මුල් ඉනිමේ කඩුලු 9ක් දවා ගනිමින් දකුණු අප්‍රිකා ඉනිම ලකුණු 168 කට සීමා කරනු ලැබීය.දිවා ආහරය වන විට කඩුලු කිසිවක් නොදැවී ලකුණු 15ක් ලබා සිටි දකුණු අප්‍රිකානු ඉනිම දිවා ආහාරයෙන් පසු කඩුලු සියල්ල බිඳ වැටිණි.චානක වෙලගෙදර ලකුණු 52කට කඩුලු 5ක් ද රංගන හේරත් ලකුණු 49කට කඩුලු 4ක් ද දවා ගනු ලැබීය.ජැක් රැඩොල්ෆ් (7) තිසර පෙරේරාගේ පන්දුවකට වෙලගෙදරට උඩපන්දුවක් ලබා දී දැවී යාමෙන් ආරම්භ වූ දකුණු අප්‍රිකානු ඉනිමේ බිඳ වැටීම ස්මිත් (15), කලිස් (0), ඩිවිලියර්ස් (25), ලැන්ගේ (9) ලෙස අඩු ලකුණ සංඛ්‍යාවකට දවා ගැනීමට ද දකුණු අප්‍රිකානු ඉනිමේ වැඩිම ලකුණුලාභියා වූ හෂීම් අම්ලා (54) ඇතුළු ක්‍රීඩකයන් පස්දෙනෙකු දවා ගැනීමට චානක වෙලගෙදර සමත්විය.වෙලගෙදරට අනගි සහායක් ලබා දුන් රංගන හේරත් අශ්වෙල් ප්‍රින්ස් (11), මාර්ක් බවුචර් (3), මෝර්නි මෝකල් (0) සහ ඉම්රාන් තාහිර් (11) දවා ගැනීමට සමත්විය.ශ්‍රී ලංකා පිලේ පිතිකරුවන්ගේ ලකුණු අහේනියට නැවතීමේ තිත තබා විශිෂ්ටතම ඉනිමක් ක්‍රීඩා කළ මැද පෙළ පිතිකරු තිලාන් සමරවීරගේ ශතකය හේතුවෙන් ශ්‍රී ලංකා ඉනිම ප්‍රබල තත්ත්වයකට පත්විය.ඉතා ප්‍රවේශම්කාරිව සහ ඉවසීමෙන් යුතුව ඉනිම ගොඩ නගමින් සමරවීර තම 13වැනි ටෙස්ට් ශතකය රැස් කළේය.මිනිත්තු 356ක් පිටියේ රැඳී සිටි හෙතෙම පන්දු 269කට මුහුණ දුන්නේය. ඔහුගේ ඉනිමට හතරේ පහර 11 ඇතුළත් විය.දකුණු අප්‍රිකානු භූමියේදී ශතකයක් වාර්තා කළ දෙවැනි පිතිකරු ලෙස ද සමරවීර වාර්තා පොතට එක්විය.ඊට පෙර 2002/03 තරගවාරයේදී හෂාන් තිලකරත්න සෙන්චූරියන් හිදී ලකුණු 104ක් ලබා ගත්තේය.දිනය ඇරැඹෙන විට නොදැවී සිටි සමරවීර හා රංගන හේරත් දකුණු අප්‍රිකානු පන්දු යවන්නන් මානසික පසුබෑමකට ලක් කළ අතර 8 වැනි කඩුල්ලට වටිනා ලකුණු 46ක සම්බන්ධතාවක් ගොඩ නැගූහ.ශ්‍රී ලංකා ඉනිමේ කඩුලු 7ක් බිඳ දමමින් වාර්තා පොතට එක්වීමට වේගපන්දු යවන ක්‍රීඩක මර්චන්ට් ඩි ලැංගේ සමත්විය.ඔහු ලබා ගත් කඩුලු 7 මංගල ටෙස්ට් ඉනිමේදී දකුණු අප්‍රිකානු පන්දු යවන්නකු වාර්තා කළ දෙවැනි ඉහළම දස්කම වේ. ඊට පෙර 1996/97 තරගවාරයේදී ලාන්ස් ක්ලුස්නර් ඉන්දියාවට එරෙහිව සිය මංගල ටෙස්ට් ඉනිමට සහභාගි වෙමින් ලකුණු 64කට කඩුලු 8ක් දවාලීය.දිවා ආහාරය සඳහා තරගය නතර කරන විට සිය පළමු ඉනිම ක්‍රීඩා කරන දකුණු අප්‍රිකාව කිසිවකු නොදැවී ලකුණු 15ක් රැස් කරගෙන සිටියේය.අද තරගයේ තෙවැනි දිනයයි.  .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112282</link>
    <topic>පාකිස්තාන පිලට වහාබ් රියාස්යළි කැඳවයි</topic>
    <author>ලාහෝර් (ඒ.එෆ්.පී.)</author>
    <content>එංගලන්තය සමඟ එක්සත් අරාබි එමීර් රාජ්‍යයේ දී ජනවාරි මස 17 වැනිදා ඇරඹීමට නියමිත ටෙස්ට් තරගමාලාව සඳහා වේගපන්දු යවන වහාබ් රියාස් යළි පාකිස්තාන කණ්ඩායමට කැඳවා ඇත.පසුගිය ඔක්තෝබර් මස ශ්‍රී ලංකාව සමඟ පැවැති ටෙස්ට් තරග මාලාවෙන් ඉවත්කොට සිටි 26 හැවිරිදි රියාස් පසුගියදා නිමාවූ බංග්ලාදේශ සංචාරයෙන් ද ඉවත්කොට තිබිණි.වමත් වේගපන්දු යවන්නකු වන රියාස් පසුගිය කාලයේ ආන්දෝලනයකට තුඩු දුන් මුදලට තරග පාවාදීමේ අර්බුදයට ද පැටලී සිටියේය. නමුත් සිය නිර්දෝෂභාවය තහවුරු කරගැනීමට සමත් වූ හෙතෙම ඉන් නිදහස් විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112283</link>
    <topic>අපි සාර්ථක පියවරක් ඉදිරියට තැබුවා</topic>
    <author/>
    <content>පුහුණුවීම්වලදී වැඩි කාලයක් මිඩංගු කරමින් ශ්‍රී ලංකා ක්‍රීඩකයන් සිය තාක්ෂණික හැකියාවන් ඉතා හොඳින් වර්ධනය කර බවත්, එහි සාර්ථකත්වය පළමු ඉනිමේදී ඉතා මැනවින් පෙන්නුම් කළ බවත් ශ්‍රී ලංකා ක්‍රිකට් පුහුණුකරු ජෙෆ් මාෂ් ප්‍රකාශ කළේය.තරගයේ පළමු දිනයේදී පිතිහරඹ අංශයෙන් විශාල ඉදිරි පියවරක් තැබීමට ශ්‍රී ලංකා කණ්ඩායම සමත් වූ බව මාෂ්ගේ අදහසය.ශ්‍රී ලංකාව සහ දකුණු අප්‍රිකාව අතර පෙරේදා (26) ඩර්බන් හි දී ඇරැඹී දෙවැනි ටෙස්ට් තරගයේ පළමු දිනය නිමාවන විට පළමුව පන්දුවට පහර දෙමින් සිටින ශ්‍රී ලංකා පිල කඩුලු 7කට ලකුණු 289 ක් රැස් කිරීමට සමත් විය.එහිදී සිය මංගල ටෙස්ට් ඉනිම ක්‍රීඩා කළ කඩුලු රකින ක්‍රීඩක දිනේෂ් චන්දිමාල් ලකුණු 58 ක් රැස්කළ අතර තිලාන් සමරවීර නොදැවී ලකුණු 86 ක් රැස් කර ගත්තේය.සෙන්චූරියන් හි පැවැති පළමු ටෙස්ට් තරගයේ ඉනිම් දෙකෙහිදීම ලකුණු 200 ට වඩා අඩු ගණනකට දැවී ගිය ශ්‍රී ලංකා පිල දෙවැනි ටෙස්ට් තරගයේ පළමු ඉනිමේ දී දකුණු අපි‍්‍රකානු වේගවත් තණතීරුවල වේගපන්දු යවන්නන් හමුවේ පෙන්නුම් කළ සිය දුර්වලතා මග හරවා ගැනීමට සමත් විය.විශිෂ්ට පිතිහරඹයක නිරත වූ තිලාන් සමරවීර කණ්ඩායමේ සිටීම පිළිබඳව සතුටට පත්වන බවත් මේ සංචාරයේ මුල සිටම ඔහු ඉතා හොඳින් දස්කම් දැක්වූ බවත් මාෂ් වැඩිදුරටත් සඳහන් කළේය.සමරවීර සමඟ එක්ව 6 වැනි කඩුල්ල සඳහා ලකුණු 111ක අනගි සම්බන්ධතාවයක් ගොඩ නගමින් සිට මංගල ටෙස්ට් ඉනිමේදීම අර්ධ ශතකයක් රැස් කිරීමට දිනේෂ් චන්දිමාල් සමත් විය.“ඔහු එක් දින තරගවලදී ඉතා හොඳින් ක්‍රීඩා කළා. ඒ වගේම කැපවීමකින් යුතුව පුහුණුවීම්වල නිරත වෙනවා. අංක 7 ස්ථානයෙන් ක්‍රීඩා කරමින් කණ්ඩායමට ශක්තියක් වෙන කෙනකු අපිටත් අවශ්‍ය වී තිබුණා. ඔහු එය ඉතා මැනවින් ඉටු කළා. ඒ වගේම අංක 1 සිට 7 වැනි ස්ථානය දක්වා ඕනෑම තැනකින් ක්‍රීඩා කිරීමට ඔහුට හැකියාව තිබෙනවා. මම හිතන්නේ ඔහු සිය විශිෂ්ට ක්‍රිකට් දිවියට ඉතා හොඳ ආරම්භයක් ලබාගත්තා කියලයි.” ශ්‍රී ලංකා පුහුණුකරු චන්දිමාල් පිළිබඳව එසේ සඳහන් කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112284</link>
    <topic>100 වැනි ශතකය සචින්ට යළිත් මගහැරේ</topic>
    <author>මෙල්බෝර්න් (ඒ. එෆ්. පී.)</author>
    <content>ඉන්දියාව සහ ඕස්ට්‍රේලියාව අතර පැවැත්වෙන පළමු ටෙස්ට් තරගයේ දෙවැනි දිනය නිමා වීමට පන්දු 3 ක් ඉතිරිව තිබියදී තම ඓතිහාසික 100 වැනි ජාත්‍යන්තර ශතකය අබියස සිටින සුපිරි පිතිකරු සචින් තෙන්ඩුල්කාර් අවාසනාවන්ත ලෙස ලකුණු 73 කට දැවී ගියේය.තම ක්‍රිකට් වීරයා 100 වැනි ජාත්‍යන්තර ශතකය රැස් කරනු දැක බලා ගැනීමට මෙල්බෝර්න් ක්‍රිකට් ක්‍රීඩාංගණයට පැමිණ සිටි දහස් සංඛ්‍යාත ඉන්දීය ක්‍රිඩා ලෝලීන් කනස්සල්ලට පත් කරමින් තෙන්ඩුල්කාර් යළි ක්‍රීඩාගාරය වෙත පිය මැන්නේය.තෙන්ඩුල්කාර් දැවී ගියේ පීටර් සිඩ්ල්ගේ පන්දුවක් කෙළින්ම කඩුල්ලේ වැදීමෙන් ය.ටෙස්ට් හා එක් දින ශතක 99 ක් ලබා සිටින තෙන්ඩුල්කාර් සිය 100 වැනි ශතකය රැස් කිරීමේ සිහිනය දකිමින් සිටින්නේ පසුගිය මාර්තු මාසයේ් සිට ය.ලෝක කුසලාන තරඟ මාලාවේදී දකුණු අප්‍රිකාවට එරෙහිව ලකුණු 111 ක් රැස් කරමින් ඔහු අවසන් වරට ශතකයක් රැස් කරනු ලැබුවේ මාර්තු මාසයේදී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112285</link>
    <topic>දකුණු පළාත් ක්‍රීඩා අමාත්‍යාංශ පිල මලල ක්‍රීඩා සූරතාව දිනයි</topic>
    <author>මාතර සංචාරක සිරි වාව්වගේ</author>
    <content>දකුණු පළාත් ක්‍රීඩා අමාත්‍යාංශය විසින් සංවිධානය කළ දකුණු පළාත් රාජ්‍ය සේවා මළල ක්‍රීඩා උළෙලේ සූරතාව ලකුණු 337 ක් ලබාගත් දකුණු පළාත් ක්‍රීඩා අමාත්‍යාංශය දිනාගත්තේය. එහි අනුසූරතාව ලකුණු 142 ක් ලබාගත් දකුණු පළාත් ප්‍රධාන ලේකම් කාර්යාලය හිමිකර ගත්තේය.මාතර උයන්වත්ත ක්‍රීඩාංගණයේදී මෙම තරගය පැවැත්විණි.එම තරගයේදී අවුරුදු 35 ට අඩු දක්ෂතම ක්‍රීඩිකාව ලෙස ශ්‍යාමලී ලක්මිණි සහ දීපා සඳමාලි යන දෙදෙනා තේරී පත්වූ අතර දක්ෂතම ක්‍රීඩකයා ලෙස කේ. අයි. එම්. පේ‍්‍රමසිරි මහතා සම්මාන දිනාගත්තේය.අවුරුදු 35 – 39 දක්ෂතම ක්‍රීඩකයා සම්මානය චම්පික වසන්ත හිමිකරගත් අතර දක්ෂතම ක්‍රීඩිකාවන් වූයේ එස්. එදිරිසිංහ හා ආර්. එල්. කුමානායකය.අවුරුදු 40 – 44 දක්ෂතම ක්‍රීඩකයා ලෙස සම්මානය එල්. ගුණසේකර හා බී. බී. නන්දසේන හිමිකරගත් අතර දක්ෂතම ක්‍රීඩිකාවන් ලෙස ඒ. බී. අශෝක සහ ජී. ඒ. ටී. ක්‍රිෂන්කා සම්මාන දිනූහ.අවුරුදු 45 – 49 දක්ෂතම ක්‍රීඩකයා ලෙස පාහිම් ද සිල්වාත්, දක්ෂතම ක්‍රීඩිකාව ලෙස ඕ. එම්. මාලනීත් සම්මාන දිනාගත් අතර අවුරුදු 50 – 54 දක්ෂතම ක්‍රීඩකයා ලෙස පී. කේ. අමරපාල සහ එල්. වයි. කුසුම්සිරි ද දක්ෂතම ක්‍රීඩිකාව ලෙස ජී. සී. ඒ. නන්දනී ද තේරී පත්විය.අවුරුදු 55 ට වැඩි දක්ෂතම ක්‍රීඩකයා ලෙස එස්. ජයසිංහත් දක්ෂතම ක්‍රීඩිකාව ලෙස ඩී. එම්. සමරසිංහත් සම්මාන දිනූහ.ජයග්‍රාහිකයින්ට සහතික හා ත්‍යාග දකුණු පළාත් සභාවේ කෘෂිකර්ම අමාත්‍ය බින්දු වීරසිංහ මහතා අතින් සිදුකැරිණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112286</link>
    <topic>බස්නාහිර පළාත් ආබාධිත වූවන්ගේ ක්‍රීඩා උළෙල අද</topic>
    <author/>
    <content>ප්‍රථම වරට බස්නාහිර පළාත තුළ වෙසෙන ආබාධිත පුද්ගලයන් සඳහා වෙන්වු ක්‍රීඩා උළෙල අද (28) බත්තරමුල්ල බුද්ධදාස ක්‍රීඩාංගණයේදී පැවැත්වේ.පසුගිය 3 වැනිදාට යෙදුණු ජාත්‍යන්තර ආබාධිත දිනය නිමිත්තෙන් බස්නාහිර පළාත් සමාජසේවා දෙපාර්තමේන්තුවේ මූලිකත්වයෙන් හා බස්නාහිර පළාතේ මහාමාර්ග සමුපකාර හා ක්‍රීඩා අමාත්‍යාංශයේ සහභාගිත්වයෙන් යුතුව පැවැත්වෙන මේ ක්‍රීඩා උළෙල ශාරීරික හා මානසිකව විවිධ ආබාධයන්ට ලක්වූ එහෙත් ක්‍රීඩා කෞශල්‍යයෙන් හෙබි පුද්ගලයන් ඉලක්ක කොට ගෙන පැවැත්වේ.බස්නාහිර පළාත් ආණ්ඩුකාර අල්හාජ් අලවි මවුලානා, බස්නාහිර පළාත් ප්‍රධාන අමාත්‍ය ප්‍රසන්න රණතුංග, බස්නාහිර පළාත් සමුපකාර, ප්‍රවාහන, ක්‍රීඩා තරුණ කටයුතු, සංස්කෘතික කලා කටයුතු සමුපකාර සංවර්ධන අමාත්‍ය උපාලි කොඩිකාර, බස්නාහිර පළාත් සෞඛ්‍ය, දේශීය වෛද්‍ය, සමාජ සුබසාධන, කාන්තා කටයුතු පරිවාස හා ළමාරක්ෂක සේවා හා සභා කටයුතු අමාත්‍ය ජගත් අංගගේ යන මහත්වරුන් මේ ක්‍රීඩා උළෙලට ප්‍රධාන ආරාධිත අමුත්තන් ලෙස සහභාගිවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112287</link>
    <topic>විවෘත මේසපන්දු සූරතාවලියහෙට පේරාදෙණියේදී ඇරැඹේ</topic>
    <author/>
    <content>ශ්‍රී ලංකා මේසපන්දු ක්‍රීඩා සංගමය විසින් සංවිධානය කරනු ලබන අසෝක් මෙල්වානි අනුස්මරණ විවෘත මේසපන්දු සූරතාවලිය හෙට (29) පේරාදෙණිය ජගත් රාජපක්ෂ ජාත්‍යන්තර ගෘහස්ථ ක්‍රීඩාංගණයේ දී ඇරැඹේ.දෙසැම්බර් 31 දින තෙක් පුරා දින 3 ක් පැවැත්වෙන මේ සූරතාවලිය මෙරට මේසපන්දු ක්‍රීඩා සූරතාවලි අතර ප්‍රධානතම සූරතාවලියක් ලෙස සැළකේ.කාන්තා සහ පිරිමි විවෘත ඒකල සහ යුගල, විවෘත මිශ්‍ර යුගල කාන්තා සහ පිරිමි, ඒකළ විවෘත ප්‍රවීණයන්ගේ තරග ඉසව් (අවුරුදු 35 – 45 වයස් කාණ්ඩවල) කාන්තා හා පිරිමි ඒකළ විවෘත අවුරුදු 45 ට වැඩි කාණ්ඩයේ තරග ඉසව්, අවුරුදු 10 න් පහළ, 12 න් පහළ, 15 න් පහළ සහ 18 න් පහළ බාලක/බාලිකා ඒකළ ඉසව් වශයෙන් තරග ඉසව් 17 ක් මේ සූරතාවලියට ඇතුළත්ය.අවුරුදු 10 – 12 සහ 15 න් පහළ තරග ඉසව් ද, කාන්තා හා පිරිමි විවෘත යුගල, මිශ්‍ර යුගල තරග ඉසව් ද කාන්තා හා පිරිමි ප්‍රවීණයන්ගේ තරග ඉසව් ද පිලිමළුන් පිටුදැකීමේ ක්‍රමයට පැවැත්වේ.කාන්තා හා පිරිමි විවෘත ඒකල තරග ඉසව්ව සහ අවුරුදු 18 න් පහළ බාලක/බාලිකා තරග ඉසව් සුදුසුකම් ලැබීම තරග, අර්ධ අවසන් පූර්ව තරග වශයෙන් පැවැත්වෙන අතර අර්ධ අවසන් පූර්ව වටයෙන් තෝරාගනු ලබන ක්‍රීඩකයන් අතර ලීග් ක්‍රමයට තරග පවත්වා අවසන් තරගයට දෙදෙනකු තෝරා ගැනීමට නියමිතය.ජාතික කනිෂ්ඨ හා ජ්‍යෙෂ්ඨ මේසපන්දු තරගමාලාවට පෙර ශ්‍රේණිගත කිරීම්වල ඉහළ ස්ථානයක් අත්කර ගැනීමට ක්‍රීඩක ක්‍රීඩිකාවන්ට ඇති අවසන් තරගාවලිය ලෙස ද මේ තරගාවලිය සැළකේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112288</link>
    <topic>ජාතික සවි එසවීමේ තරගාවලියේදීනව තරග වාර්තා 16ක්</topic>
    <author>වාද්දුව සමූහ එස්. ආර්. පියදාස</author>
    <content>ශ්‍රී ලංකා සවි එසවීමේ සම්මේලනය මෙහෙයවූ 2011 ජාතික සවි එසවීමේ තරගාවලියේදී නව තරග වාර්තා 16 ක් පිහිටවුන අතර වසරේ සවි එසවීමේ සුරතාව (පිරිමි) යුද හමුදා ක්‍රීඩා සමාජයට හිමි විය. වාද්දුව ශක්ති ක්‍රීඩා සමාජය සංවිධාන කර තිබූ මේ සවි එසවීමේ තරගාවලිය පසුගියදා පාණදුර ශ්‍රී සුමංගල පිරිමි විද්‍යාලීය ශ්‍රවණාගාරයේ පැවැත්වුනු අතර තරගාවලියේ හොඳම සවි ඔසවන්නා ලෙස යුද හමුදා ක්‍රීඩා සමාජය ඩබ්. ඩී. ජී. එස්. වික්‍රමරත්න තේරුණි.මෙහි අනු සූරතාව සමග වැඩිම බරක් එසවීමේ සූරයා සම්මානය බොඩි බඩ් ත්‍රීස් ක්‍රීඩා සමාජයේ දීප්ත විදානපතිරණ ක්‍රීඩකයාට හිමි විය.තරගාවලියේ ප්‍රතිඵල මෙසේය.කි. ග්‍රෑ. 59 බර පන්තිය මුළු බර1. ඩබ්. ඩී. ජී. එස්. වික්‍රමරත්න – යු. හ. ක්‍රී. ස. – (කි. ග්‍රෑ. 422යි)2. අයි. ටී. එම්. බී. ඉලංගන්තිලක නා. හ. ක්‍රී. ස. – (කි. ග්‍රෑ. 380)3. එස්. ඒ. නිලුක සංජීව එන්. එම්. පෙරේරා ප්‍රජා මණ්ඩලය – (කි. ග්‍රෑ. 325)කි. ග්‍රෑ. 66 බර පන්තිය1. ඩී. ඩබ්. ඊ. දුලංජන ගිවංක – යු. හ. ක්‍රී. ස. (කි. ග්‍රෑ. 420)2. නන්දන ප්‍රියන්ත ඇන්තනි – නා. හ. ක්‍රී. ස. (කි. ග්‍රෑ. 370)3. චානක රුවන් කුමාර - නේත්‍රා ක්‍රී. ස. – (කි. ග්‍රෑ. 330)කි. ග්‍රෑ. 74 බර පන්තිය1. වයි. ජී. ජේ. සමරවීර – යු. හ. ක්‍රී. ස. (කි. ග්‍රෑ. 470)2. ඉන්ද්‍රජිත් රාමවික්‍රම – යු. හ. ක්‍රී. ස. (කි. ග්‍රෑ. 462.5)3. ඩබ්. ඩී. ඉරෝෂි චතුරංග - බොඩිබස් ක්‍රී. ස. – (කි. ග්‍රෑ. 435)කි. ග්‍රෑ. 83 බර පන්තිය1. එච්. ඒ. ආනන්ද බණ්ඩාර යු. හ. ක්‍රී. ස. – (කි. ග්‍රෑ. 560)2. එන්. වී. පී. උදයංග යු. හ. ක්‍රී. ස. – (කි. ග්‍රෑ. 487.5)3. කේ. ජී. දමිත් කුමාර එන්. එම්. පෙරේරා ප්‍රජා මණ්ඩල – (කි. ග්‍රෑ. 560)කි. ග්‍රෑ. 93 බර පන්තිය1. දීප්ත විදානපතිරණ බොඩිබයි ක්‍රී. ස. – (කි. ග්‍රෑ. 585)2. ටෝනි ජයවර්ධන බොඩිබයි ක්‍රී. ස. – (කි. ග්‍රෑ. 552.5)3. එස්. ඒ. පී. අරුණශාන්ත නා. හ. ක්‍රී. ස. – (කි. ග්‍රෑ. 380)කි. ග්‍රෑ. 105 බර පන්තිය1. දරීන් වීරසිංහ බොඩිබයි ක්‍රී. ස. – (කි. ග්‍රෑ. 565)2. කේ. සෝමදාස යු. හ. ක්‍රී. ස. – (කි. ග්‍රෑ. 540)3. එච්. එම්. ඩී. ඒ. හේරත් – වලල රත්නායක ක්‍රී. ස. (කි. ග්‍රෑ. 390)කි. ග්‍රෑ. 120 බර පන්තිය1. කේ. එස්. නාරායන ශ්‍රී. ල. ගු. හ. ක්‍රී. ස. (කි. ග්‍රෑ. 520)කි. ග්‍රෑ. 120 ට වැඩි1. ඒ. එස්. එස්. සිල්වා යු. හ. ක්‍රී. ස. (කි. ග්‍රෑ. 720).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=s1112289</link>
    <topic>හබරකඩ කනිටු විදුහලේහංසිට රන් පදක්කම් 2ක්</topic>
    <author>අතුරුගිරිය විශේෂ වික්‍රම සමරසිංහ</author>
    <content>හෝමාගම අධ්‍යාපන කලාපයේ හබරකඩ කනිෂ්ඨ විද්‍යාලයේ 4 වැනි වසරේ ඉගෙනුම ලබන එච්. වී. හංසි දිව්‍යාංජලී කෞශල්‍යා චැම්පියන් ඔප් චැම්පියන් (champion of champion ) ගෞරවයෙන් පිදුම් ලබමින් ජාත්‍යන්තර රන් පදක්කම් 2 ක් හිමි කර ගැනීමට සමත් විය. ඇය මේ රන් පදක්කම් ලැබුවේ පසුගියදා ඉන්දියාවේ මුම්බායි නුවර ආන්දීර ක්‍රීඩා සංකීර්ණයේදී පැවැති 2011 ජාත්‍යන්තර කරාතේ සූරතා තරගාවලියේ අවුරුදු 10න් පහළ කාතා සහ කුම්තේ තරග ඉසව් දෙකකින් ජය ලැබීමෙනි.ඉන්දියාව, ජපානය, පාකිස්ථානය, ශ්‍රී ලංකාව, නේපාලය, ඇෆ්ගනිස්ථානය, භූතානය, බංග්ලාදේශය ඇතුළු රටවල් 11කින් සහභාගි වූ තරගකරුවන් 7000 ක් තුළින් මෙම ජයග්‍රහණ ඇය ලබා ඇත.ඇය මීට පෙර 2010 වසරේදී ශ්‍රී ලංකාවේ පැවැති ජාත්‍යන්තර කරාතේ තරගාවලියේදී ද රන් පදක්කම් දෙකක් දිනා ඇති අතර, බස්නාහිර පළාතේ කරාතේ සූරතා තරගාවලියේදී ද හොඳම අටදෙනා අතරට පත්ව සූරතාව හිමි කර ගත්තාය.ගෙන්සෙයිරියු ජාත්‍යන්තර ක්‍රීඩා සංගමයේ අධ්‍යක්ෂ අනුර කත්‍රිආරච්චි මහතාගේ උපදෙස් යටතේ ඩබ්. ඒ. සුනිල් ශාන්ත මහතා ඇයගේ පුහුණුකරු ලෙස කටයුතු කරන අතර, ඇය ලද ජයග්‍රහණය වෙනුවෙන් හබරකඩ කනිෂ්ඨ විද්‍යාලය සහ ප්‍රදේශවාසීන්ගේ සංවිධානයෙන් අතුරුගිරිය නගරයේ සිට රිය පෙරහරකින් ඇය කැඳවාගෙන විත් පිළිගැනීමේ උත්සවයක් ද පැවැත් විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=f1112281</link>
    <topic>උගත් පාඩම් වාර්තාව සමබරයි-තර්කානුකූලයි</topic>
    <author>සාකච්ඡා කෙළේ ධම්මික සෙනෙවිරත්න ඡායාරූප-රංජිත් අසංක</author>
    <content>උගත් පාඩම් හා ප්‍රතිසන්ධානය සඳහා වන කොමිෂන් සභාවේ (LLRC) අවසන් වාර්තාව නිකුත්වීමෙන් පසු එවැනි කොමිෂමක වැදගත්කම හා එහි නිර්දේශ ගැනත්, මෙවැනි ජාත්‍යන්තර අත්දැකීම් පිළිබඳත් ජ්‍යෙෂ්ඨ අධිනීතිඥ ගෝමින් දයස් ශ්‍රී මහතා සමඟ කළ සාකච්ඡාවකි.* උගත් පාඩම් හා ප්‍රතිසන්ධානය පිළිබඳ කොමිෂන් සභාවේ (LLRC) වාර්තාව නිකුත් වුණා. එවැනි කොමිසමක් පත් කිරීමේ හා එහි වාර්තාව නිකුත්වීමේ වැදගත්කම ඔබ තේරුම් කරන්නේ කොහොමද ?ගැටුම්වලින් පසු එය ඉස්්මතුවීමේ හේතු විමර්ශනය කිරීමටත් සත්‍ය වශයෙන් සිදු වූ දේ අවබෝධ කර ගැනීම පිණිසත් කොමිසමක් පත් කිරීම ජාත්‍යන්තර වශයෙන් හඳුනා ගෙන ඇති කි‍්‍රයා පිළිවෙතක්; එවැනි ක්‍රියා පිළිවෙතක් ජාත්‍යන්තරයම අනුමත කරනවා. මේ නිසා ශ්‍රී ලංකාව ත්‍රස්තවාදී උවදුරින් නිදහස් වූ පසුව හා රටට එරෙහිව මතු වූ විවේචන රාශියකට පසුව මෙවැනි කොමිසමක් මඟින් විමර්ශනයක් සිදු කිරීම හා වාර්තාවක් නිකුත් කිරීම ඉතාම වැදගත්. ගැටුම්කාරීත්වයක් ඇතිවීමට හා පැවතීමට අදාළ සිද්ධාන්තයන් හඳුනා ගැනීමත්, එවැනි දෑ නැවත ඇති නොවීමට වග බලා ගැනීම පිණිසත් මේ කොමිසමෙන් යම් යම් නිර්දේශ ඉදිරිපත් කර තිබෙනවා.කොමිසමේ අවසන් වාර්තාව නිකුත්වීමෙන් පසු එයට ලැබෙන ප්‍රතිචාර දෙස බලන විට එදා පටන් ශ්‍රී ලංකාවට චෝදනා කළ පිරිස් තවදුරටත් ඒවා පෙරට ගෙනයන අතර ත්‍රස්තවාදය පරාජය කිරීම පිළිබඳ ප්‍රණාමය පළ කළ පිරිස් මේ වාර්තාව අගය කරන බව පෙනෙන්න තිබෙනවා.මේ දෙකටම වඩා සිදුවිය යුතු දේ තමයි මේ වාර්තාව සමබරව අධ්‍යයනය කිරීම. කිසිම වාර්තාවක් සර්ව සම්පූර්ණ නෑ. මේ වාර්තාවත් බොහෝ විවේචනයන්ට ලක්විය හැකි එකක්. හැබැයි ඒ විවේචනය තුළ එමඟින් ඉදිරිපත් කරන නිර්දේශ හා පිළියම් යටපත්වීමට ඉඩ නොදිය යුතුයි. මේ වාර්තාව දෙස සමස්තයක් ලෙස බලන විට පැහැදිලි වන දේ තමයි දුබලතාවන්ට වඩා එහි සාර්ථකත්වයන් වැඩි බව.* ඉතිහාසයේ ඉදිරිපත් වී ඇති ඇතැම් කොමිෂන් සභා වාර්තා හමස් පෙට්ටියට යනවා. නමුත් මේ වාර්තාවට ඊට වෙනස් ඉරණමක්, පිළිගැනීමක් ලැබෙන බව පෙනෙනවාද ?මේ වාර්තාවේ ඇති වැදගත්ම ලක්ෂණයක් නම් එමගින් රජය දෙසට එල්ල කරන දැඩි විවේචනයි. කිසිදු බිය සැකක් නැතිවම විශේෂයෙන් නීතියේ ආධිපත්‍යය අධිකරණයේ බලමහිමය ස්වාධීන කොමිෂන් සභා ආදිය සම්බන්ධයෙන් එමගින් රජයට යම් යම් කාරණා පෙන්වා දෙනවා. මෙය රජයේ වන්දිභට්ටන් පිරිසක් කළ වැඩක් නොවේය කියා පණිවිඩය ඉන් සාර්ථකව ඉදිරිපත් වෙනවා.මේ වාර්තාව ලැබීමෙන් පසු එම විවේචන සම්බන්ධයෙන් රජය ක්‍රියා කළ ආකාරයෙන්ද පෙනෙන්නේ ප්‍රජාතන්ත්‍රවාදී රජයක ගති ලක්ෂණයි. විශේෂයෙන් මේ වාර්තාව රජයේ ඇමැතිවරයකු නම් කර චෝදනා එල්ල කරනවා. රජයට සම්බන්ධ දේශපාලන පක්ෂයක් ඉලක්ක කරමින් ඔවුන් ගැන වැඩිදුර පරීක්ෂණ සිදුකළයුතු බවට සඳහන් කරනවා. එදා මුතූර් සහ ත්‍රිකුණාමලයේ ඇති වූ සිද්ධීන්වලින් පසු දෙන ලද වාර්තාවල සඳහන් නිර්දේශ ක්‍රියාත්මක කිරීමට අපොහොසත්වීම ගැන පෙන්වා දෙමින් එම දෝෂ නිවැරදි කිරීමට ප්‍රයත්න දැරිය යුතු බවටත් නිර්දේශ කරනවා. මෙවැනි පසුබිමක මෙය ජාත්‍යන්තරයට පවා අවතක්සේරු කළ හැකි වාර්තාවක් නෙවෙයි. එහෙම වෙන්නේ මේක රජයට සුදුහුණු ගෑමේ වාර්තාවක් නොවන නිසා.* ආණ්ඩුවට හා අපේ රටේ දේශපාලන පක්ෂවලට මේ නිර්දේශ ඔස්සේ යම් කාර්යභාරයක් පැවරෙනවා. ඔබ එය දකින්නේ කොහොමද ?අපේ රටේ ජාතික එකඟතාව බිඳ වැටීමට මෙතෙක් මේ රටේ බලයට පත් ආණ්ඩු වගේම සියලු දේශපාලන පක්ෂද වගකිවයුතු බව මේ කොමිෂම ඉතා ප්‍රබල ලෙස හෙළිදරව් කරනවා. ඒ සමඟ ජාතික සමඟිය පිණිස වන යෝජනාත් දක්වනවා. නිදසුනක් ලෙස භාෂා ප්‍රශ්නය විසඳීම, දෙමළ හා සුළු ජනකොටස්වලට ආවේණික දුක් ගැනවිලිවලට පිළියම් යෙදීම, මහජාතියට සිදුවූ හානි ආදිය දක්වමින් මේවා සම්බන්ධයෙන් ගතයුතු ක්‍රියාමාර්ගද ලිහිල්ව පෙන්වා දෙනවා.ඒ නිසා, මේ වාර්තාව ඓතිහාසිකවත් වැදගත්. කෙටිකාලයකින් ක්‍රියාත්මක කළ නොහැකි නමුත් දිගුකාලීන වැඩපිළිවෙළකට යොමු කිරීමක් ඉන් සිදුවී තිබෙනවා. විශේෂයෙන් බලය බෙදීම පිළිබඳ කාරණයේදී බලය බෙදිය යුත්තේ ජනයා අතර බවත් කෙළින්ම බලය ජනයාට පැවරිය යුතු බවත් එය පෙන්වා දෙනවා. එමඟින් කුªඩා ඒකක දක්වාම යොමුවීමක් දැකිය හැකියි. නමුත්, මේ සඳහා යම් ක්‍රියාමාර්ගයක් පෙන්වාදීම සිදුවී නෑ. එය සම්පාදනය කිරීමේ වගකීම රජයට හා දේශපාලන පක්ෂවලට පවරා තිබෙනවා.* ජාත්‍යන්තර වශයෙන් පළවන ප්‍රතිචාර ගැන අවධානය යොමුකරන විට ඇතැම් රටවල් හා සංවිධාන එය අගය කරනවා. තවත් රටවල් එහි ඇති අඩු පාඩු මොනවාදැයි හාරා අවුස්සනවා. මේ ජාත්‍යන්තර ප්‍රතිචාර ඔබ තේරුම් ගන්නේ මොන විදිහටද ?ඇතැම් ජාත්‍යන්තර බලවේග විසින් ඉස්මතු කළේ ශ්‍රී ලංකාව මානුෂීය අයිතීන් උල්ලංඝනය කර ඇති බවයි. සිවිල් ජනයාට හානිකර ඇතැයිද යුද නීතිය උල්ලංඝනය කර ඇතැයිද චෝදනා එල්ල කළා. දරුස්මාන් වාර්තාව, චැනල් - 4 චිත්‍රපටි ආදිය තමන් කියන දේ තහවුරු කරන්න ඒ අය ආයුධ ලෙස භාවිතයට ගත්තා. නමුත් ශ්‍රී ලංකාවේ ආරක්ෂක හමුදා සිවිල් ජනයා ඉලක්ක කරමින් ඔවුන්ට හානිදායක ක්‍රියාදාමයක යෙදී නැති බව මේ වාර්තාව මඟින් පැහැදිලි වම ප්‍රකාශ කරනවා.ඒ සමඟම යුද බිමේදී යම්කිසි දෝෂයක් සිදුවී තිබෙනවා. ඒ ගැන පරීක්ෂා කිරීමට ස්වාධීන පැමිණිල්ල මෙහෙයවීමේ නිලධාරියකු පත් කිරීම හා එවැනි ආයතනයක් ඇති කිරීම ගැනත් මින් යෝජනා කරනවා. එය එක්සත් ජනපදයේ පැමිණිල්ල මෙහෙයවීමේ විශේෂ නිලධාරී කියන තනතුරට සමාන්තර අදහසක්. අපට එරෙහිව ජාත්‍යන්තරය නැඟූ චෝදනාවලට පිළිතුරු දීමකුත් මේ වාර්තාව මඟින් සිදුවෙනවා.නිදසුනක් ලෙස චැනල් - 4 චිත්‍රපටවල ඇති දෝෂ පෙන්වා දෙන අතරම එය විමසා බැලිය යුතු යමක් ඇතැයි පෙනී ගියහොත් ඒ ගැන තවදුරටත් විමර්ශනය කළයුතු බවත් වාර්තාවේ සඳහන්. එයින්ද පෙනී යන්නේ මෙය ස්වාධීනව හා තර්කානුකූලව පිළියෙළ කළ වාර්තාවක් බවයි. එවැනි වාර්තාවක් ඉදිරිපත්වීම ප්‍රජාතන්ත්‍රවාදී රජයක් ලැබූ ජයග්‍රහණයක් ලෙස මා දකිනවා. ඒ අතරම එම නිර්දේශ ක්‍රියාත්මක කිරීමට අපහසු වුවහොත් එය රජයට විශාල පසුබෑමක් ඇති කිරීමට හේතුවක් වන බවත් සඳහන් කළ යුතුයි.* මේ වාර්තාව මඟින්ද දරුස්මාන් වාර්තාව සහ රටට එරෙහි චෝදනා තහවුරු වන බවටත්, එහි අලුත් යමක් නැති බවටත් පළ වී ඇති විවේචන ගැන ඔබ මොකද කියන්නේ ?විවේචනය කිරීම හරිම පහසුයි. දරුස්මාන් වාර්තාවේ ඇති සමහර කාරණා විමර්ශනයට ලක් කළයුතු බව පෙන්වාදීමෙන්ම පැහැදිලි වෙන්නේ මේ වාර්තාව දරුස්මාන් වාර්තාව බඳු ඒකපාර්ශ්වික පක්ෂග්‍රාහී ලියැවිල්ලක් නොවන බවයි. මෙය සත්‍යය සෙවීම සඳහා වූ සමබර වාර්තාවක් බව මේවායින්ම පැහැදිලි වෙනවා.යම් යම් ක්‍රියාමාර්ග ගැනීම සඳහා මාර්ග සිතියමක් පිළියෙල කිරීමට ඉන් ලැබෙන දායකත්වය ඔස්සේ අපට එරෙහිව පුන පුනා මතුවන චෝදනාවලටත් පිළිතුරු සපයා ගත හැකියි.මේ වාර්තාවේ ඇති වැදගත්ම ලක්ෂණයක් තමයි, සෑම කාරණයක් දෙසම පාහේ නව මුහුණුවරකින් දැකීම.* මේ වාර්තාවේ ඇති අඩු-පාඩු වශයෙන් ඔබ දකින යමක් තිබෙනවාද ?මම දකින විදිහට මේ වාර්තාවේ නිර්දේශ ක්‍රියාත්මක කිරීමට යාමේදී රජය මුහුණපාන දුෂ්කරතාවක් නම්, ඒ සඳහා නිසි මාර්ගයක් සපයා නොතිබීමයි. නිසි කි‍්‍රයාමාර්ග පිළියෙල කිරීම වෙනුවට ඊට මාර්ගය පෙන්වාදීම පමණක් මෙහිදී සිදු වී තිබෙනවා. එනම්, මේවා ක්‍රියාත්මක කිරීමට යාමේදී රජයට නිසැකවම වෙනත් පාර්ශ්යක් සමඟ සම්බන්ධවීමට සිදුවෙනවා. මේ නිසා මෙහි නිර්දේශ ක්ෂණිකව ක්‍රියාත්මක කළයුතු ඒවා වුණත් තවත් කල්ගතවීමක් සිදුවීම වැළැක්විය නොහැකියි. එවැනි පසුබිමක අවශ්‍ය නම් රජයට මේ නිර්දේශ යටපත් කිරීමට වුණත් පුළුවන්. නමුත් එසේ නොකර මේ නිර්දේශ ක්‍රියාත්මක කිරීම සඳහා රජය යම් ව්‍යුහයක් පිළියෙල කළහොත් එයින් රජයට විශාල වාසියක් ලැබෙනවා. කොහොම නමුත් මේ නිර්දේශ ක්‍රියාත්මක කිරීමේ අවසන් වගකීම පැවරෙන්නේ රජයටයි.* ජාත්‍යන්තර අත්දැකීම් දෙස බලන විට විශාල ගැටුම්කාරීත්වයන්ට පසුවවත් මෙවැනි වාර්තා පිළියෙල වී නැති අවස්ථා තිබෙනවා නේද ?මෙවැනි ගැටුම්කාරීත්වයකට පසු ජාත්‍යන්තරව එල්ල වන චෝදනාවලට හොඳම පිළිතුර නම් යම් අඩු පාඩු වී ඇත්නම් ඒවා අභ්‍යන්තර ව්‍යුහය තුළින්ම නිදොස් කර ගැනීමයි. විදෙස් බලවේග වෑයම් කරන්නේ රටට අත පෙවීමටයි. යුද්ධය තිබියදීත් ඔවුන් සහ ඇතැම් එන්.ජී.ඕ කළේ එයයි. එමනිසා මෙවැනි කොමිෂමක් මගින් රජයට යම් විවේචනයක් ඉදිරිපත් කළත් එය කරන්නේ රජය නිසි ක්‍රියාමාර්ග සඳහා යොමු කිරීමට බව අප තේරුම්ගත යුතුයි.සමහර රටවලට ගැටුම්වලින් පසු මෙවැනි ක්‍රියාපිළිවෙතකට යොමුවීමට හැකි වූයේ නෑ. දකුණු අපි‍්‍රකාව මෙවැන්නකින් සාර්ථක ප්‍රතිඵල ලැබූ රටක්. නමුත්, කොසෝව සම්බන්ධයෙන් ඊට වඩා තත්ත්වය වෙනස්. නව රාජ්‍යයටද ඇතුල් වීී තමන්ගේ න්‍යාය පත්‍ර ක්‍රියාත්මක කිරීමටයි බාහිර පාර්ශ්වයන්ට අවශ්‍ය වුණේ. දකුණු සුඩානය නම් නව රාජ්‍යයේ නෝර්වේ කළෙත් එවැනි දෙයක්. එහි ප්‍රතිඵලයක් ලෙස යළිත් උතුරු හා දකුණු සුඩානය අතර ගැටුම් හට ගත්තා.නමුත්, විදේශ ආධිපත්‍යයන්ට යට නොවී ත්‍රස්තවාදය පරාජය කිරීමේ වැඩපිළිවෙළ පෙරට ගෙන ගියා වගේම ගැටුම්කාරීත්වය තුළින් පාඩම් ඉගෙනීම හා සත්‍ය සෙවීමත් එකී බලපෑම්වලට යට නොවී කරන්න ශ්‍රී ලංකාව සමත් වී තිබෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=f1112282</link>
    <topic/>
    <author>ශ්‍යාමා සමරසිංහ ඡායාරූපය - දුෂ්මන්ත මායාදුන්න</author>
    <content>ඔහු මොස්කව් රාජ්‍ය විශ්වවිද්‍යාලයේ ජනමාධ්‍ය පීඨයෙන් ජනමාධ්‍යය පිළිබඳ ශාස්ත්‍රවේදී ගෞරව උපාධිය ලැබූවෙකි. එසේම ශාස්ත්‍රපති ගෞරව උපාධිය ද ලැබූවෙකි. එසේම මොස්කව් රාජ්‍ය විශ්වවිද්‍යාලයේ දර්ශන පීඨයෙන් දර්ශනවාදය පිළිබඳ ශාස්ත්‍රපති විශේෂ උපාධිය හා ආචාර්ය උපාධිය ද ලැබූවෙකි. ඔහු කලක් රුසියානු හඬ (voice of Russia) ලෝක ගුවන්විදුලි සේවයේ සිංහල අංශයේ ද ඉන්පසුව බ්‍රිතාන්‍ය ගුවන්විදුලි සංස්ථාවේ (BBC) ලෝක සේවයේ සිංහල අංශයේ රුසියානු වාර්තාකරුවකු වශයෙන්ද සේවය කළේය. දැනට ඔහු කොළඹ විශ්වවිද්‍යාලයේ ශ්‍රීපාලි මණ්ඩපයේ මණ්ඩපාධිපතිතුමා වශයෙන් කටයුතු කරයි. එසේම එහි ජනමාධ්‍ය පීඨයේ ජ්‍යෙෂ්ඨ කථිකාචාර්යවරයෙකි. තවද ජාතික චිත්‍රපට සංස්ථාවේ සිනමාකරණ ඩිප්ලෝමා පාඨමාලාවේ පාඨමාලා අධ්‍යක්ෂකය. ජනමාධ්‍ය උදෙසා ග්‍රන්ථ කිහිපයක් ද රචනා කළ ඔහු නමින් ආචාර්ය ලියනගේ ටියුඩර් වීරසිංහය. ඔහු ජනමාධ්‍ය සඳහා ලියූ නවතම ග්‍රන්ථය පසුගියදා දොරට වඩින ලදී. එය මාක්ස්වාදී සහ නව මාක්ස්වාදී සංහතික මාධ්‍ය න්‍යායයි. ඒ පිළිබඳ ආචාර්ය ලියනගේ ටියුඩර් වීරසිංහ සමඟ කළ සාකච්ඡාවයි මේ.* ඔබේ අලුත් ග්‍රන්ථයෙන් ජනමාධ්‍ය සඳහා නව පාරිභාෂිත වචනයක් හඳුන්වා දෙනු ලබනවා. “සංහතික” යන්නට යොදා ඇති එම වචනය ගොඩ නැඟෙන්නේ කෙසේ ද?සංහතික යන පදය මෙහිදී අප යොදා ගන්නේ ‘ජන’ යන පදය වෙනුවටයි. යුරෝපයේ නූතන යුගයට පෙර ජන ගී, ජන නැටුම් යනාදී වශයෙන් ගොඩ නැගුණා. Mass යන්නට භාවිතා කළේ ජනයා යන අදහසින් නොවෙයි. කාර්මික විප්ලවයත් සමඟ මතුවුණු නව සමාජ සැකැස්ම තමයි Mass කියන්නේ.1970 දශකයේ ලංකාවේ මාධ්‍ය අධ්‍යයනය ආරම්භ වීමත් සමඟ ‘Mass Communication’ ලෙසින් භාවිතා කළා. Mass යන සංකල්පයේ අර්ථයට වඩාත්ම සමපාත වන්නේ ‘ජන’ යන සංකල්පය නොවන බවයි අපේ වැටහීම. අපි රාජ්‍ය භාෂා දෙපාර්තමේන්තුවත් සමඟ කතා කරලා සන්නිවේදනය හා මාධ්‍ය අධ්‍යයනය පිළිබඳ පාරිභාෂික පද මාලාවක් හදනවා. එතැනදී ‘ජන’ යන වචනය නිවැරදි දැයි යන්න අපි සාකච්ඡා කළා. ඒ අනුව තමයි Mass යන සංකල්පය වෙනුවට සිංහල භාෂාවෙන් සංහතික යන සංකල්පය භාවිතය නිවැරැදි සහ යෝග්‍ය බව අවධාරණය කළේ. මෙතැන් සිට අපි Mass යන්නට භාවිත කරන්නේ “ජනමාධ්‍ය” යන පදය නොව සංහතික මාධ්‍ය යන පාරිභාෂිකයයි.* “මාක්ස්වාදී සහ නව මාක්ස්වාදී සංහතික මාධ්‍ය න්‍යාය” ගැන කතා කරමු.සංකීර්ණ සමාජ ආයතනයක් විදිහට සංහතික මාධ්‍යයේ සියලු පැති පිළිබඳ මාක්ස්වාදයේ දෘෂ්ටිවාදයෙන් එය දකින ආකාරය මෙහි සාකච්ඡා වන්නේ. ඒ වගේම සමස්ථ සන්නිවේදන හා මාධ්‍ය ක්‍රියාවලිය මාක්ස්වාදී දර්ශනයෙන් දකින්නේ කොහොමද කියන එකයි මෙහි තිබෙන්නේ. මෙය තමයි මාක්ස්වාදී හා නව මාක්ස්වාදී න්‍යාය කියලා හඳුන්වලා තියෙන්නේ. ඒ වගේම සමකාලීන මාධ්‍ය ලෝකය මාක්ස්වාදී දෘෂ්ටිකෝණයෙන් පැහැදිලි කිරීමයි. නූතනයේ තියෙන දර්ශනවාදයත් එක්ක බලනවිට වඩාත්ම සත්‍යයට ආසන්න විෂය මූලික ප්‍රවේශයක් මේ ඔස්සේ ලැබිලා තියෙනවා. එයට සාධාරණයක් ඉෂ්ට වෙලා තියෙනවා කියලා මං විශ්වාස කරනවා.* ඔබ මෙම ග්‍රන්ථය රචනා කිරීමේ අරමුණ කුමක්ද? ලියුවේ කා සඳහාද?ශ්‍රී ලංකාවේ මාධ්‍ය අධ්‍යයනය පටන් අරන් දැනට වසර 40 ක් පමණ වෙනවා. නමුත් ලංකාවේ ශාස්ත්‍රාලීය මට්ටමින්, වෘත්තීය මට්ටමින්, සංහතික (ජනයාගේ) මට්ටමින් දියුණුවක්, ප්‍රගතියක් සිදුවෙලා නෑ. විශේෂයෙන්ම ශාස්ත්‍රාලීය මට්ටමින්. විශේෂයෙන් අද හුදු බටහිර සන්නිවේදන මාධ්‍යයේ මතවාද විකෘති කරමින් හා අසම්පූර්ණ ආකාරයට ගෙන හැර දැක්වීමයි කරන්නේ. නිර්මාණාත්මක හා විචාරාත්මකව ලාංකීය තත්ත්වයන්ට ගැළපෙන විදිහට මාධ්‍ය න්‍යාය හා භාවිතය ගොඩනැඟිලා නෑ. මාක්ස්වාදී මාධ්‍ය න්‍යාය ගැන කිසිවක් ලියලා නෑ. ඒ අඩුපාඩුව මට විශාල විදිහට දැනුණා. ඒ වගේම අද පැරැණි සන්නිවේදන හා මාධ්‍ය න්‍යායන්වලින් මිනිසුන්ගේ සංකීර්ණ සන්නිවේදන සම්බන්ධතා පැහැදිලි කරන්න බෑ. එයට අලුත් ප්‍රවේශයක් අවශ්‍යයි. මෙය ලිවීමට එයත් එක් හේතුවක්.මේ පොත කේන්ද්‍රිය කරලා තිබෙන්නේ විද්‍යාර්ථීන්ට. ඒ වගේම මාධ්‍ය උගන්වන අයට. මාධ්‍යයේ නියැලිලා ඉන්න වෘත්තිකයන්ට. ශාස්ත්‍රඥයන්ට.* මාක්ස්වාදය හා ඒ ආශ්‍රිත නිර්මාණයන්ට ඔබේ වැඩි නැඹුරුව ඇයි ?මාක්ස්වාදී දර්ශනය ගැන පොත පත ලියවිලා නෑ. සංහතික මාධ්‍ය පිළිබඳ මාක්ස්වාදී දෘෂ්ටියකින් තමයි මගේ පොත පත බොහෝ නැඹුරු. මගේ වෙනත් ලිපි ලේඛනත් වැඩි නැඹුරුව මාක්ස්වාදී දෘෂ්ටියටයි. ඒ වගේම මාක්ස්වාදී දෘෂ්ටියෙන් පැහැදිලි කරන්න බැරි දෑ වෙනත් සංකල්ප ඔස්සේත් විග්‍රහ කරනවා. මානව සංහතියේ ඉතිහාසය තුළ මානවයන්ගේ බුද්ධි කලම්බනය ගොඩ නැඟීමට මාක්ස්වාදය තරම් වෙනත් දෘෂ්ටිවාදයක් නැති තරම්. ඒ තරම්ම යුරෝපා ශිෂ්ටාචාරයේ ප්‍රධාන ඥාන දහරා 3 ක සංශ්ලේෂී, නිර්මාණශීලී, විචාරාත්මක අධ්‍යයනයේ ප්‍රතිඵලයක් ලෙසයි මාක්ස්වාදය යුරෝපයේ බිහිවන්නේ. මෙය ප්‍රබල ක්‍රමවේදයක්. ප්‍රබල දෘෂ්ටිවාදයක්. ඒ නිසා අද මාක්ස්වාදය බල නොපාපු බුද්ධිමතෙක් නෑ. විරුද්ධ වූවත් එයා මාක්ස්වාදය දන්නවා. මෙය බුද්ධිමය දෙයක්. මේ තුළ තමයි මගේ නිර්මාණයන් බිහිවුණේ. එක් එක් විෂයයන් ගෙන බැලූවිට මාක්ස්වාදයෙන් පමණක් සියල්ල පැහැදිලි කරන්න බෑ. ඒ වගේම මාක්ස්වාදයෙන් තොරවත් පිළිගන්න බෑ.* ඔබ මෙතෙක් ලියා ඇති ග්‍රන්ථ කවරේද ?ජනමාධ්‍යවේදය, ගෝලීය සමාජය හා එහි මතවාදය ජනමාධ්‍යවේදී සමාජ විද්‍යාව, ජනමාධ්‍යවේදී අධ්‍යයනය හා විචාරය (සමාජ විද්‍යාත්මක ප්‍රවේශය) ජනමාධ්‍යවේදී අධ්‍යයනය හා විචාරය (මාධ්‍ය පර්යේෂණ හා ක්‍රමවේදය) මීට අමතරව මාක්ස්වාදය පිළිබඳ ශාස්ත්‍රීය ලිපි 30, 40 ක් සම්පාදනය කරලා තිබෙනවා. මාධ්‍ය විචාර නමින් තවත් පොත් පිංචක් ඉදිරියේදී නිකුත් වීමටත් නියමිතයි.* මෙරටේ ප්‍රායෝගික මාධ්‍ය භාවිතාව පිළිබඳ ඔබගේ දැක්ම කෙසේ ද?ලංකාවේ මාධ්‍ය භාවිතයේදී ශාස්ත්‍රාලීය මට්ටමෙන් වෘත්තීය මට්ටමෙන් විශාල අඩුලුහුඩුකම් තියෙනවා. යථාර්ථය පිළිබඳ කිසියම් දැක්මක් මහ ජනතාවට ඉදිරිපත් කරන්නේ මාධ්‍යයෙන්. මාධ්‍ය මේ කාර්යය සාධනයට යොයි තරම් දුරට සමත් ද කියන කාරණාව තියෙනවා. මෙරටේ සැබෑ සමාජ, ආර්ථික හා දේශපාලන තත්ත්වය පිළිබඳ සැබෑ ජනමතයක් නිර්මාණය කිරීමට අද අපේ සංහතික මාධ්‍ය සමත්ද කියන එක ගැටලුවක්. යථාර්ථය වසංගන, විකෘති කරන ආකාරයේ මතවාද නිර්මාණය කරන්නේද යන්නට ප්‍රශ්නයක් තියෙනවා. මේවාට මාධ්‍ය ආයතනවල ඇති සමාජ ස්ථාවරය, මාධ්‍යවේදීන්ගේ අධ්‍යාපනය, මාධ්‍ය සංස්කෘතිය පිළිබඳ ඔවුන්ගේ වැටහීම, නිලධාරිවාදය යනාදී කරුණු කාරණා බලපානවා. සමාජ ආර්ථික, සංස්කෘතික කාරණාවලින් පරිබාහිරව මාධ්‍යයට පවතින්න බෑ. මාධ්‍ය විසින් තමයි මේ සම්බන්ධතාවය ගොඩ නඟන්නේ. ඒ ඇති කරන සම්බන්ධතාවය ව්‍යාජයි.ඕනෑම මාධ්‍යයකින් විවිධ සමාජ ප්‍රශ්න, ගැටුම් සාකච්ඡා කරනවා. එහිදී එක් එක් කණ්ඩායම්වල වුවමනාවටයි ඒවා කෙරෙන්නේ. මිනිසුන් දකින්නේ ඒවායි. ඒවා සත්‍ය නොවෙයි. එය මාධ්‍යයේ ස්වභාවයයි. මේ සිදුවීම් පිළිබඳව යථාර්ථවාදී පිංතූරයක් ග්‍රාහකයන්ට ලබා දෙන්න හැකි නම් එතැන තමයි නියම මාධ්‍ය තියෙන්නේ. මාධ්‍ය සංස්කෘතිය පිළිබඳ ගැටලුවක් තියෙනවා. අභියෝග ජය ගන්නේ කෙසේ දැයි යන්න දැනුවත්වීමක් අවශ්‍යයි. සමාජය මෙහෙය වන්නේ, ආකල්ප නිර්මාණය කරන්නේ, යථාර්ථය නිර්මාණය කරන්නේ මාධ්‍යයයි. ඒ නිසා ලොකු කාර්යභාරයක් මාධ්‍යයට තියෙනවා. එසේ නොකළහොත් එය සමස්ත සමාජයටම කරන විශාල හානියක්. ගෝලීය වුවමනාවන් මොනවාදැයි හඳුනාගෙන ඒ අනුව මිනිසුන් අතර මතවාදයක් ඇති කරන්න පුළුවන් නම් හරියාකාර කාර්යභාරයක් ඉෂ්ට වෙනවා. අපේ මාධ්‍ය තවමත් එතැනට ගිහින් නෑ. ඒක පශ්චාත් යුද සමාජයට ලොකු හානියක්.* සාහිත්‍ය පෝෂණයෙහිලා ග්‍රන්ථ විචාර කලාව කෙසේ විය යුතු දැයි ඔබ සිතන්නේ ද?ඕනෑම ක්ෂේත්‍රයක වර්ධනයට විචාරය අවශ්‍යයි. සිනමා විචාරය, ග්‍රන්ථ විචාරය මතුවෙලා තිබෙනවා. මාධ්‍ය විචාරය නම් නෑ. ග්‍රන්ථ විචාරයන්ගේ බටහිර හා පෙරදිග න්‍යායික හා සංකල්ප ඔස්සේ ක්‍රියාත්මක වෙනවා. ඇතැම් ඒවා පටු ස්වභාවයකින් යුක්ත බව පේනවා. විචාරය කීවම හුදු ගුණ දොස් පෙන්වා දීමක් පමණක් නොවෙයි කළ යුත්තේ. විචාරයක් යනු කතෘත්වයට වඩා එහාට ගිය ගැඹුරු අර්ථකථනයකින් නව ප්‍රවේශයක් ඉදිරිපත් කරන දෙයකි. කෘතියක ඇති යම් යම් දෑ ගෙන හැර දැක්වීම, අවස්ථා සම්බන්ධව පරස්පරතාවයන් ගෙනහැර දැක්වීමට පමණක් සීමා වෙලා විචාරය, විචාරය සඳහාම නොව සමාජ සංවර්ධනය, අදාළ විෂයයේ ප්‍රගතිය සඳහා විය යුතුයි. කෘතියට වඩා තමන්ගේ හැකියාව ඉහළින් තබන්න විචාරකයෝ උත්සාහ දරනවා.නමුත් විචාරයේ අරමුණ එය නොවිය යුතුයි. කෘතිය, ලේඛකයා අභිබවා මතුවන එක නොවෙයි විචාරය. මෙය පුළුවන් තරම් විචාරාත්මක දැක්මක් තුළ කොහොමද සමාජ ගතවන්නේ කියන කාරණාව පිළිබිඹු විය යුතුයි. ක්ෂේත්‍රයට කෘතියේ අදාළත්වය, එහි විවිධ කාර්යයන් කතා කළ යුතුයි. විචාරයකින් පාඨකයන් තුළ අදාළ විෂයය පිළිබඳ සමාජ ආකල්ප ගොඩ නැඟෙනවා. ඒ වගේම ලේඛකයා, පාඨකයා සහ විචාරකයා යන තුන්දෙනාම පෝෂණය විය යුතුයි. ඒ වගේම ග්‍රන්ථ විචාරය සම්බන්ධයෙන් ශාස්ත්‍රාලීය තලය, වෘත්තිමය සහ පාඨක යන අංශ 3 ම වර්ධනය විය යුතුයි. නමුත් අපේ වෘත්තිමය සහ පාඨක යන අංශ අතර පමණයි විචාර කලාව පවතින්නේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=f1112283</link>
    <topic/>
    <author>චතුරිකා ගමගේ ඡායාරූපය වාසිත පටබැදිගේ</author>
    <content>පසුගිය දිනක ලද ආරාධනාවක් මත දෙරණ ප්‍රවෘත්ති කාර්යාලයට ගොඩ වූ අපට ලැබුණේ උණුසුම් පිළිගැනීමකි. ඒවනවිට රාත්‍රී ප්‍රවෘත්ති විකාශයට තිබූ සූදානම හේතුවෙන් කාර්ය බහුල බව මදක් වැඩිවුවද දෙරණ නාලිකාවේ අධ්‍යක්ෂ (ප්‍රවෘත්ති සහ කාලීන) ෂෙහාන් බරණගේ මහතා අප සමඟ කතාබහ කිරීමට සුළු කාලයක් වෙන් කර ගත්තේය. "දෙරණ රූපවාහිනී නාලිකාව ආරම්භ කර මේ වන විට අවුරුදු 6ක් සපිරෙනවා. මම මේ සාකච්ඡාවට ඇරයුම් කළේ ඒ නිසයි. ඒ වගේම දෙරණ ආරම්භ කර අවුරුදු පහමාරක් විතර වෙනවා." අපේ සාකච්ඡාවේ නිමිත්ත එයයි. එතැන් සිට " අද දෙරණ " ප්‍රවෘත්ති සේවයේ විශේෂතා සහ ඒ පිළිබඳ අපි නොදත් බොහෝ දේ ඔහු මෙසේ විස්තර කළේය." අද ශ්‍රී ලංකාවේ ටෙලිවිෂන් හා ගුවන්විදුලි මාධ්‍යවල පුවත් සපයන්නන් එහෙමත් නැතිනම් ප්‍රවෘත්ති නාලිකා අතර එකම සන්නාමයක් යටතේ විවිධ මුලාශ්‍රයන්ට ප්‍රවෘත්ති සපයන එකම ප්‍රවෘත්ති සපයන්නා වන්නේ " අද දෙරණයි". අපි, රූපවාහිනිය, ගුවන් විදුලිය, සිංහල ඉංගී‍්‍රසි දෙමළ යන වෙබ් අඩවි සහ අද දෙරණ sms හරහා ජනතාවට ප්‍රවෘත්ති සපයනවා. ශ්‍රී ලංකාවේ තීන්දු තීරණ ගන්නා තීරකයන්, ව්‍යවස්ථාදායකයේ පිරිස් වගේම ඉහළ පෙළේ ප්‍රභූන් පාවිච්චි කරන විශ්වාසනීයම තොරතුරු සන්නිවේදන ජාලයක් ලෙස අද දෙරණ sms හදුන්වන්න පුළුවන්. එහෙම දුරකථන හරහා ප්‍රවෘත්ති ලබා දීම ආරම්භ කළේ අපේ නාලිකාවයි. අද ලංකාවේ වැඩිම පිරිසක් අද දෙරණ sms පාවිච්චි කරනවා.අද වැඩිම ග්‍රාහක පිරිසක් ඉන්නෙත් අපිටයි. විශේෂයෙන් අවුරුදු පහමාරක් වැනි සුළු කාලයක් තුළ " අද දෙරණ " ශ්‍රී ලංකාවේ විශ්වාසනීයම ප්‍රවෘත්ති සපයන්නා බවට පත්වෙලා තිබෙනවා. ඒ විශ්වාසය ගොඩනැගී තිබෙන්නේ අපි ජනතාවට නිවැරැදි ප්‍රවෘත්ති සැපයූ නිසයි. නිවැරැදිව මෙන්ම ඉතාමත් ඉක්මනින් ජනතාව අතරට ප්‍රවෘත්ති ගෙනයාමට අපි කටයුතු කරනවා. ඒ නිසා " අද දෙරණ" ඉහළම තැනකට අද ඇවිත් තිබෙනවා. ජනතාව අද දෙරණ ප්‍රවෘත්ති විශ්වාස කරනවා."අපි ගුවන්විදුලියේ ප්‍රවෘත්ති පටන් ගත්තේ මීට අවුරුදු දෙකකට පමණ පෙරයි. සෑම මාධ්‍ය ආයතනයක්ම පවත්වා ගෙන යන්නේ ඒ ඒ ආයතනවලට අනන්‍ය වූ න්‍යාය පත්‍රයක් යටතේය.දෙරණ ආයතනයේ එම ක්‍රියාවලිය පිළිබඳවද ෂෙහාන් බරණගේ මහතා පැවසුවේ මෙවැන්නකි." අපිට අපිටම අනන්‍යවූ න්‍යාය පත්‍රයක් තිබෙනවා. ඕනෑම ආයතනයකට න්‍යාය පත්‍රයක් තිබෙනවා. දෙරණටත් එවැනි න්‍යාය පත්‍රයක් තිබෙනවා. දෙරණ ආයතනයේ න්‍යාය පත්‍රය වන්නේ රටයි. බොහෝ ආයතන පවත්වාගෙන යන්නේ ඒ ආයතනවල මුල්‍යමය අධිකාරිත්වයයි. නමුත් දෙරණ නාලිකාවට එවැනි බලපෑම් නැහැ. අපිට ප්‍රවෘත්ති විකාශය කරද්දි නිදහස තිබෙනවා. පසුගිය කාලය තුළ දෙරණට හොඳම කාලින ප්‍රවෘත්ති සපයන්නා ලෙස සුමති සම්මාන ලැබුණා. ප්‍රවෘත්ති අංශයෙන් අපි ඉදිරිපත් කරන වාදපිටිය සහ 360 යන වැඩසටහන් දෙකටත් ගොඩාක් සම්මාන හිමිවුණා." අපිට අලුත් ප්‍රවෘත්ති කලාවක් තිබෙනවා. බොහෝ නාලිකා ප්‍රවෘත්ති සඳහා රසකතා, ගුණකතා, කෙටි කතා යොදා ගත්තත් මම හිතන්නේ ටික කාලයකින් මිනිස්සුන්ට ඒවා එපා වේවි. දවසක සිදුවන දේවල් බලන්න මිසක් කතන්දර අහන්න මිනිස්සු ප්‍රවෘත්ති බලන්නේ නැහැ. ඒ නිසා නුදුරේදීම රසකතා අහන ප්‍රවෘත්ති කලාව නැතිවේවි. ඒ වගේම ප්‍රවෘත්ති කලාවට ජාත්‍යන්තර නීතියක් තිබෙනවා. අපි ඒක තේරුම් ගෙනයි කටයුතු කරන්නේ. අපි හැමවිටම ජනතාවගේ විශ්වාසනීත්වය රැක ගැනීමට කටයුතු කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>28</day>
    </date>
    <link>http://www.dinamina.lk/2011/12/28/_art.asp?fn=f1112284</link>
    <topic/>
    <author>අනුසාර</author>
    <content>බුදුරජාණන් වහන්සේගේ ගුණ සමූදාය ගැන ප්‍රකාශ වන ගීත බුදුගුණ ගීතයි. උන්වහන්සේගේ ශ්‍රේෂ්ඨ චින්තනය සමාජගත කරන ඕනෑම ගීතයක් බෞද්ධ ගීත වශයෙන් සැලකේ. එදා මෙදාතුර විශිෂ්ඨ ගීත ලෙසින් විචාරකයන් සලකනු ලැබ ඇත්තේද එබදු යහපත් අර්ථවත් ගීත බව පැහැදිලිය. එබදු ගීත කලාවක් පිළිබඳව සමාජයේ බොහෝ විද්වතුන්ගේ අවධානය යොමුවී තිබුණත් ගීතය ජනතාව වෙත රැගෙන යන්නන් හට එබදු උදාර පරමාර්ථ අල්ප බව පෙනේ. වානිජ පරමාර්ථ අනුවම ගීත භාවිතා කර ගන්නට යාම එක්තරා ලෙසකින් එම මාධ්‍ය පිරිහීමේ ලක්ෂණ පෙන්නුම් කරයි.“තරු පොකුරු” නම් ගී පද සංග්‍රහයට පෙරවදනක් සපයන මහාචාර්ය පාතේගම ඤාණිස්සර හිමියෝ එසේ ප්‍රකාශ කරති.සිංහල සංස්කෘතිය ගොඩනැගුණේ රාජරාජ මහාමාත්‍යාදීන්ගේ උට්ඨාන වීර්යය නිසායැයි මහාවංශය වැනි ඓතිහාසික ග්‍රන්ථ දක්වතත් සාමාන්‍යයෙන් ප්‍රජාව අතර සිටිමින් එකී කරුණු සළකා බලන කල්හී පොදු ජන විඥානයට එය එලෙසින්ම ස්ථිර බවක් දැනෙන්නේ නැත. සීතල පින්න, තද අව් රශ්මිය නුහුරු නුපුරුදු මිනිසුන් අතරින් නොව ජාතිය ගොඩනැගුනේ සාමාන්‍ය ප්‍රජාවගේ දෑතේ සහ චින්තනයේ සවි ශක්තිය නිසාය.“අව්වට වැස්සට හුරු මිනිසුන්නේ දෑතේ සවියෙනි රටවල් නැගුණේ ඒ මිනිසුන්ගේ මළගම වෙනුවෙන් මොන රජමැදුරෙද සුදුකොඩි නැගුණේ”යන ගීතය ගැන කෙටි විචාරයක් සටහන් කරමින් උන්වහන්සේ ගීතයේ වැදගත්කම ගැන තවදුරටත් පෙරවදනෙහි සඳහන් කරයි. මෙහි කර්තෘවරයා වන්නේ චාමික මුණසිංහ ය. ප්‍රේමය, සමාජ අසාධාරණය, ජාතිවාදය, සමාජ කරුණු වැනි කාරණා ‘තරු පොකුරු’ කෘතියට මාතෘකා වී ඇත.තරු පොකුරු යනු ගී තරු සරණියක් නොවේ. සැබැවින්ම මෙය ඉකුත් දශකය තුළ වරින් වර මා අතින් ලියැවුණු ගී පද ඇතුළත් කෘතියකි. මේ තුළ වේදිකා නාට්‍ය - ටෙලි නාට්‍ය හා කැසට් පට මෙන්ම ගුවන් විදුලි රූපවාහිනි නාලිකා සඳහා ලියූ රචනා ද වෙයි.කෘතියෙහි හැඳින්වීමෙන්, චාමික මුණසිංහ එසේ සඳහන් කරයි.‘එහෙත් මෙහි එන ගී පද බොහොමයක් අද්‍යතන විද්‍යුත් සුනාමි ගී සයුරට මුදා හළ ඒවා නොවෙයි. ඒ නූතන සංකර සුනාමි ගී රළින් මේ ගී වැසී යන නිසාද නොවෙයි. එනම් වැල්ලක් සේ නිසලව සිටීමට ඇති අභිමානවත් කැමැත්තක් රැල්ලට ගි ලිවීමට ඇති අකමැත්තත් හේතුවෙනි. එ’බැවින් මේවා සතියේ දිනවලට හෝ ළඳුන්ගේ අඟ පසඟවලට හෝ සිංගිරිසි කරණයට හෝ පෙම් බැඳ ලියා නැත...” යනුවෙන් කර්තෘවරයා එහි වැඩිදුරටත් සටහනක් තබයි.‘ආදර උල්පතින්’ නම් ගී රචනාව තරු පොකුරු’ හි ප්‍රථමයෙන් සඳහන් වන ගීතයයි. මනුෂ්‍ය ජීවිතයෙන් ප්‍රථම තැන ආදරණීය අම්මාට හිමි වන්නාසේම මේ කෘතියේ දී මව් ගුණ පිළිබඳ රචනා වූ ගීයට ප්‍රමුඛ තැනක් ලබා දී එය මුලින්ම සඳහන් කර ඇත.ආදර උල්පතින් මතුවූ කිරි ගඟුලේ පෙම් සුවදෙනුයි බොල් හදවත් කිරි වැඳුනේ නොපිපුණු සත් පියුම් අප ඉපදුනු පොළවේ අම්මේ ඔබයි සත් පියුමක් ලෙස පිපුනේ(පිටුව 27)ගීත රචකයා මෙහි දී රූපාලංකාර භාවිතා කරයි. කාව්‍ය රීතියකට අනුව රචනා කර ඇත. මව් ගුණය විවිධ තල වලින් රචනා වූ ගීත බොහෝ වේ. “දවසක් පැල නැති හේනේ’ නම් ගීතයට මේ ගීත අතරින් ප්‍රමුඛ ස්ථානයක් ලැබෙනු ඇතැයි යන කියමනට ඔබද එකඟවනවා නොඅනුමාන ය. ‘ආදර උල්පතින්’ යනුවෙන් චාමික මුණසිංහ ආරම්භ කරන ඉහත ගීතය දකිත්ම මතකයට එන්නේ වික්ටර් රත්නායක ගයන ‘ආදරයේ උල්පත’ නම් වූ ගීතය යි. මෙහි ඇති තවත් පද දකින විටදී ද තව තවත් ජනපි‍්‍රය ගීත සිහියට ඒම වැලැක්විය නොහැකි ය.‘ආදර උල්පතින්’ ගීතයෙහි නැවුම් බවක් නැත. අපූර්වත්වයක් නැත. එහෙත් රචකයාට ගීත ලිවීමෙන් කුලසතාවක් ඇති බව ප්‍රකට වේ.‘තරු පොකුරු’ ගීපද සංග්‍රහයේ සමස්ත ගී රචනා ගැන කතා කිරීමේ දී චාමික මුණසිංහගේ මෙම ව්‍යායාමය අගය කළ යුතුය. ගීත රචනයෙහි ඔහුට හොඳ කුසලතාවක් ඇති බව නැවතත් සඳහන් කළ යුතුය.ගීත රචනාවේ දී හෝ වේවා වෙනත් නිර්මාණ කිරීමෙහි හොඳ අධ්‍යයනයක් තිබිය යුතුය.ප්‍රවීණ යන්ගේ හෝ නවකයන්ගේ උසස් ගීත සේම පර්යේෂණාත්මකව රචනා වූ ගීත පිළිබඳ හැදෑරීම වටී.චාමික මුණසිංහගේ ‘තරු පොකුරු’ ගී පද සංග්‍රහයට පෙරවදනක් සපයන මහාචාර්ය පාතේගම ඤාණිස්සර හිමි එහි සටහන් කළ අදහසකින් මෙම සටහනද නිමාවට පත් වෙනු ඇත. ප්‍රවීණ ගීත රචක රඹුක්කන සිද්ධාර්ථ හිමියන් ගීතය ස්වාභාවික මාධ්‍යයක් බවට පත් කරලීම පිණිස සුවිශේෂ කාර්ය භාරයක් කළ යතිවරයෙකි. උන්වහන්සේ වර්තමාන අරුමෝසම් ගීත වසංගතය පිළිබඳ හඳුන්වා තිබුනේ “අද ගීතය අයාලේ යන අභිසරු ලියක් වගේය”, යනුවෙනි. පල්ලේගම හේමරතන නාහිමියන් ‘අද පවතින ගීත හරියට අකල්වැසි වගේයැයි’ හඳුන්වා තිබිණි. වර්තමාන ගීතය යම් යම් පරිහානිදායක අංශ විෂයෙහි ගමන් කර ඇති බව තත් ප්‍රතාශ අනුව පෙනේ. රස වින්දන ශක්තිය අඩුවීම, සාහිත්‍ය රස නොහඳුනන බව, අධ්‍යාපන මට්ටමේ අඩුවීම, කන පිනවීමේ රුචිය, ආදී හේතු කාරණා ද වෙනත් හේතුªද නිසා ගීතය මෙබඳු තත්ත්වයට පත්ව තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112291</link>
    <topic>අම්පාර සිසුවියන් 2කගේසිංහල විෂය ප්‍රතිඵල නෑ</topic>
    <author>අම්පාර දිසා විශේෂ එල්. දෙහිගොල්ල</author>
    <content>අම්පාර ඩී. එස්. සේනානායක ජාතික පාසලේ උසස් පෙළ විභාග මධ්‍යස්ථානයක සිසුන් දෙදෙනෙකුගේ සිංහල උත්තර පත්‍ර කුණු ගොඩේ තිබී සොයා ගෙන ඇත.එම ශාලාවේ රාජකාරී නියැළුණු ශාලාධිපතිවරයා සතියකට පසුව විභාග කොමසාරිස් අනුර එදිරිසිංහ මහතාට එම උත්තර පත්‍ර රැගෙන ගියත් ඒවා භාර ගැනීම ඔහු විසින් ප්‍රතික්ෂේප කැරිණි.මේ පිළිතුරු පත්‍ර දෙක කාගේදැයි මෙතෙක් අනාවරණය නොවූ අතර විභාග ප්‍රතිඵල නිකුත් වීමත් සමඟම එය රටට හෙළිවී තිබේ.ඒ අනුව සිංහල විෂය සඳහා ප්‍රතිඵල නොලැබු ඒ සිසුවියන් දෙදෙනා වන්නේ අම්පාර ඩී. එස්. සේනානායක ජාතික පාසලේ කලනි උත්තරා සහ තිලිනි දිලානි සමරකෝන් සිසුවියෝය. තිලිනි දිලානි සමරකෝන් සිසුවිය දැඩි වේදනාවෙන් මෙසේ කීවාය.මම ඉගෙන ගත්තේ බෞද්ධ ශිෂ්ඨාචාරය, සිංහල සහ දේශපාලන විද්‍යාව. ඒ විෂයයන් අතරින් බෞද්ධ ශිෂ්ඨාචාරයට ඒ තියනවා. දේශපාලන විද්‍යාවට ඛ් තියනවා. සිංහල වල ප්‍රතිඵල නෑ. මට අනිවාර්යයෙන්ම සිංහල වලට ඒ හරි ඕ හරි තියෙන්න ඕන.මේ ගැටලුවට මුහුණ දුන් අනෙක් සිසුවිය වන්නේ කලනි උත්තරා සිසුවියයි. ඇයගේ කතාව මෙසේය.මම විභාගයට මුහුණ දුන්නේ දේශපාලන විද්‍යාවයි, සන්නිවේදනයයි, සිංහලයි. දේශපාලන විද්‍යාවට ඉ එකකුත් සන්නිවේදන විෂයට ඛ් එකකුත් තියනවා. සිංහල වලට බී එකක්වත් තියෙන්න ඕන. ඒ දවස්වල ජනමාධ්‍ය තුළින් මේ පිළිබඳව ගොඩක් ප්‍රචාරය වුණා. විභාග ශාලාවේ හිටි ශාලාධිපතිතුමාවත් කිව්වේ නෑ කාගෙද මේ පිළිතුරු පත්‍ර කියලා. ප්‍රතිඵල එනකොට තමා දන්නේ අපේ කියලා.කලනි උත්තරාගේ පියා වූ චන්ද්‍රදාස මහතා මෙසේ කීය.මේ සිද්ධිය පුවත්පත්වල පළවෙලා විභාග පැවතිකාලයේම ප්‍රචාරය වුණා. ඒත් අපි දැනගෙන හිටියේ නෑ මේ ළමයි දෙන්නා කියලා. විභාග ප්‍රතිඵල ආවේ මාස කිහිපයකින්. මේ කාලය තුළ මේක නිවැරදි කරන්න තිබුණා. කොහොම වුණත් මේ දරුවන්ට ප්‍රතිඵල නෑ. අසන්න කෙනෙකුත් නෑ. මම කරන්නේ ත්‍රිවිල් රස්සාව. එකෙන් කීයක් හරි හොයලා තමා මගේ දරුවන්ට උගන්වන්නේ. දරුවා හරිම දුකින් තමා ඉන්නේ.මේ සම්බන්ධයෙන් විභාග කොමසාරිස් ජනරාල් අනුර එදිරිසිංහ මහතාගෙන් දුරකථනයෙන් විමසූ අතර ඔහු කියා සිටියේ මේ සම්බන්ධයෙන් විමර්ශනය කරන අතර විමර්ශනයෙන් පසුව ප්‍රතිඵල නිකුත් කිරීමට හැකි බවයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112292</link>
    <topic>කොළඹ-නුවර අධිවේගී මගේඉදිකිරීම් නව වසරේ</topic>
    <author>අසේල කුරුළුවංශ හා ඉන්දික පොල්කොටුව</author>
    <content>මෙරට දෙවැනි අධිවේගී මාර්ගය ලෙස මහනුවර කොළඹ අධිවේගී මාර්ගයේ වැඩකටයුතු උදාවන නව වසරේ ආරම්භ කිරීමට සැලසුම් කැර ඇති බව ජනපති මහින්ද රාජපක්ෂ මහතා මල්වතු-අස්ගිරි මහනායක ස්වාමීන්ද්‍රයන් වහන්සේ දෙනම හමුවේ ඊයේ (28) පැවසුවේය.වැඩි දෙනෙකුගේ ප්‍රයෝජනය සඳහා පෙර තිබුණු සැලැසුම වෙනස් කැර කොළඹ සිට කුරුණෑගල හරහා මහනුවර දක්වා අධිවේගී මාර්ගය ඉදිකරන බව ජනපතිවරයා පවසයි.මේ අධිවේගී මාර්ගය කොළඹ සිට රඹුක්කන ඔස්සේ මහනුවර දක්වා ඉදිකිරීමට මෙයට පෙර සැලැසුම් කැර තිබිණි. කුරුණෑගල හරහා මහනුවර දක්වා මාර්ගය ඉදිකිරීමේදී වැඩි පිරිසකට එහි ප්‍රතිලාභ හිමිවීමත් ඉඩම් අහිමිවන පිරිස් සඳහා ගෙවිය යුතු වන්දි මුදල් ප්‍රමාණය අවම වීමත් නිසා නව සැලසුම දියත් කිරීමට රජය තීරණය කැර තිබේ.නව මාර්ගයේ කඳුසහිත ප්‍රදේශ අවම වීම නිසා මාර්ගය ඉදිකිරීම සඳහා වැයවන මුදලද සැලකිය යුතු ප්‍රමාණයකින් අඩුවනු ඇත.නව අධිවේගී මාර්ගය ඉදිකිරීම සඳහා ආයෝජකයින් අටදෙනකු පමණ මේ වන විට ඉදිරිපත්ව ඇතැයි ජනපති මහින්ද රාජපක්ෂ මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112293</link>
    <topic>බාල පෙට්රල් හානි වන්දි ලේඛන බාරගැනීම ජනවාරි 6න් අවසන්</topic>
    <author>නුවන් කොඩිකාර</author>
    <content>බාල පෙට්රල් භාවිතය නිසා හානි වු වාහනවලට වන්දි ගෙවීමට අවශ්‍ය ලිපි ලේඛන හා තොරතුරු භාරගැනිම ජනවාරි 06 වැනි දිනෙන් අවසන් කිරිමට වන්දි ගෙවිමේ කමිටුව තීරණය කර ඇත.අදාළ ලිපි ලේඛන හා තොරතුරු ලබාදෙන ලෙස සෑම වන්දි අයදුම්කරුවකුටම ලිඛිතව දැනුම්දීමට එම කමිටුව පියවර ගත් අතර සිය ලිපි ලේඛන ඉදිරිපත් කිරිමට සෑම අයදුම්කරුවකුටම මාස හයකට අධික කාලයක් ලබාදී තිබේ.වන්දි ගෙවීම සඳහා ඉල්ලුම්කර ඇති ලිපි ලේඛන හා තොරතුරු නිසි වෙලාවට ලබා නොදීම, ව්‍යාජ තොරතුරු ඉදිරිපත් කිරිම, ඇතැම් ලිපි ලේඛන කොටස් වශයෙන් වරින් වර ඉදිරිපත් කිරිම, ඉදිරිපත් කර ඇති ගරාජ් බිල්පත්වල තොරතුරු අපැහැදිලිවිම යනාදි හේතුමත වන්දි ගෙවීමේ කටයුතු ප්‍රමාද වී ඇතැයි වන්දි ගෙවීමේ කමිටුව ප්‍රකාශ කළේය.වන්දි ලබාගැනීම සම්බන්ධව ලැබී ඇති පැමිණිලි අතුරින් පළමු අදියර යටතේ මේ වනවිට පැමිණිලි 2196 කට අදාළ ලිපිගොනු පරික්ෂා කර 1006 දෙනකු සඳහා ගෙවීම් කර ඇති බව කමිටුව පැවැසීය.ව්‍යාජ ලිපි ලේඛන ඉදිරිපත් කළ ලිපිගොනු 433 ක් ප්‍රතික්ෂේප කළ බවත්, දෙවැනි අදියර යටතේ පැමිණිලි 1149 කට අදාළව ලිපිගොනු පරික්ෂා කිරිමට නියමිත බවත් වන්දි ගෙවීමේ කමිටුව කීවේය.වන්දි ගෙවීම සඳහා ලංකා ඛනිජ තෙල් නීතිගත සංස්ථාව විසින් රුපියල් මිලියන 40 ක මුදලක් වෙන්කර ඇති අතර එම මුදල් අදාළ සමාගමෙන් අයකර ගැනීමට තෙල් සංස්ථාව පියවර ගෙන තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112294</link>
    <topic>මේ වසරේ අලි මරණ46ට බැහැලා</topic>
    <author>නුවන් කොඩිකාර</author>
    <content>වන අලි පහර දීමෙන් සිදුවූ පුද්ගල මරණ සංඛ්‍යාව පසුගිය වසරට සාපේක්ෂව මේ වසරේ පහළ ගොස් ඇති බව වනජීවී සංරක්ෂණ දෙපාර්තමේන්තුව පැවසීය.ඒ අනුව පසුගිය වසරේ වන අලි පහරදීමෙන් පුද්ගලයන් 81 ක් මියගිය බවත්, මේ වසරේදී එය 46 ක් දක්වා අඩු වී ඇති බවත් වනජීවී නියෝජ්‍ය අධ්‍යක්ෂ ඩබ්ලිව්. ජී. කේ. පතිරත්න මහතා ‘දිනමිණ’ ට ප්‍රකාශ කළේය. එහෙත් පසුගිය වසරට සාපේක්ෂව මේ වසරේ වන අලි මරණ සංඛ්‍යාව ඉහළ යා හැකි බව පවසන ඒ මහතා පසුගිය වසරේ වන අලි 228 ක් මියගිය බවද කීවේය.වෙඩි තැබීමෙන් වන අලි 75 ක්, හක්කපටස් තැබීමෙන් වන අලි 22 ක් මියගොස් ඇති බවත් නියෝජ්‍ය අධ්‍යක්ෂවරයා සඳහන් කළේය.මේ වසරේ වරින් වර ඇදහැළුණු වර්ෂාව හේතුවෙන්ද වන අලි මියගොස් ඇති බවත්, ස්වභාවික මරණද මීට බලපා ඇති බවත් ඒ මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112295</link>
    <topic>විදුලි බිල මිලියන 50යි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර ශික්ෂණ රෝහල මඟින් ලංකා විදුලි බල මණ්ඩලයට ගෙවා දැමීමට ඇති හිඟ විදුලි බිල්පත් නොගෙවීම නිසා රෝහලේ විදුලිය විසන්ධි කර දැමූ බව රෝහලේ ප්‍රකාශකයෙක් දිනමිණට ඊයේ (28) පැවැසීය.රෝහල මගින් පරිභෝජනයට ගත් විදුලිය සඳහා ගෙවීමට ඇති රුපියල් මිලියන පනහක පමණ විදුලි බිල්පත් නොගෙවීම හේතුවෙන් මෙසේ විදුලිය විසන්ධි කර දමා ඇත. අනුරාධපුර ශික්ෂණ රෝහලේ එක් කොටසක පමණක් දැනට විදුලිය විසන්ධි කර ඇති අතර ඒ හේතුවෙන් එක්ස් කිරණ අංශය ඇතුළු සේවා රැසක් අත්හිටුවීමටද සිදුවී ඇත.කඩිනමින් මේ විදුලි බිල්පත් නොගෙව්වොත් ඉතිරි අංශවලද විදුලිය විසන්ධි කර දමන බවට ලංකා විදුලි බල මණ්ඩලය අනතුරු අඟවා තිබේ.මේ සම්බන්ධයෙන් අනුරාධපුර ශික්ෂණ රෝහලේ අධ්‍යක්‍ෂ වෛද්‍ය ඩබ්ලිව්. එම්. ටී. බී. විජේකෝන් මහතාගෙන් කළ විමසීමකදී ඒ මහතා පැවැසුවේ රුපියල් මිලියන පනහකට ආසන්න විදුලි බිලක් ගෙවීමට ඇති නිසා විදුලිය විසන්ධි කර දැමූ බවත් සෞඛ්‍ය අමාත්‍යාංශයෙන් ප්‍රතිපාදන ලැබුණ අයුරින් විදුලි බිල්පත් පියවු බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112296</link>
    <topic>අවුරුදු සමරන්නජෙට්ලයිනර් එන්න</topic>
    <author>විජයානි එදිරිසිංහ</author>
    <content>2012 නව වසර උදාව ජෙට්ලයිනර් නෞකාවේ සිට සැමරීමට නාවික හමුදාව මහජනතාවට ආරාධනා කරයි.31 වැනිදා රාත්‍රියේ මේ සැමරුම් උත්සවය එහිදී අති උත්කර්ෂවත් අන්දමින් පැවැත්වීමට කටයුතු යොදා තිබේ. රාත්‍රි 9.00ට ආරම්භවන සාදය පසුදින උදෑසන සාම්ප්‍රදායික උදෑසන ආහාර වේලකින් නිමාවෙයි.මේ සඳහා එක් අයකුගෙන් රුපියල් හත්දහස් පන්සීයක (7500) මුදලක් අයකරයි. රාත්‍රි ආහාර උදෑසන ආහාර සංගීත කණ්ඩායම්වල සංගීත සමඟ ත්‍යාග පිරිනැමීම ගුවන් චාරිකා ප්‍රවේශපත්‍ර, මුදල් ත්‍යාග, තල්මසුන් නැරඹීමේ ත්‍යාගප්‍රවේශ පත්‍ර පිරිනැමීමද සිදුකෙරේ. මධ්‍යම රාත්‍රී 11.00 සිට අලුයම 01.30 පැය දක්වා ජෙට්ලයිනර් නෞකාවේ සංචාරයක්ද සූදානම් කර එහි සිට කොළඹ පුරවරයේ අලංකාරය නැරඹීමටද අවස්ථාව සළසා දීමට නියමිතය.ප්‍රවේශපත් සඳහා 011-8622622 සහ 0777304182 දුරකථන අංක ඇමතිය යුතුය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112297</link>
    <topic>මුහුදු ගියාට කමක් නෑ:හැබැයි ප්‍රවේසමෙන්</topic>
    <author>පණ්ඩුක සමරසේකර</author>
    <content>බෙංගාල බොක්කේ පැවැති කේන් සුළි කුණාටු තත්ත්වය ක්‍රමයෙන් මඟ හැරෙමින් පවතින බැවින් ප්‍රවේසමෙන් ධීවර කටයුතුවල යෙදිය හැකි බව කාලගුණ විද්‍යා දෙපාර්තමේන්තුව පවසයි.යාපනය සිට ඊසාන දෙසට කිලෝමීටර් 750ක දුරින් ගැඹුරු මුහුදේ වර්ධනය වූ මේ සුළි කුණාටු තත්ත්වය ඉන්දියාව දෙසට ක්‍රමයෙන් ගමන් කරන බවත් එහෙත් ඉදිරි පැය 48 තුළ උතුරු මුහුදේ ඊසාන දිග ප්‍රදේශය රළුවන අතර මන්නාරම, මඩකළපුව, ත්‍රිකුණාමලය මුහුදේ නොගැඹුරු ප්‍රදේශයන්වල විටින් විට මුහුද රළු වීමට ඉඩ ඇති බැවින් ප්‍රවේශමෙන් ධීවර කටයුතුවල යෙදෙන ලෙස උපදෙස් දෙන බවත් කාර්ය භාර කාලගුණ විද්‍යාඥ පී.ජී. යසරත්න මහතා පවසයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112298</link>
    <topic>වෘත්තීය ක්‍රියාමාර්ගය අවසන්අතුරු වෛද්‍ය සේවා ඉල්ලීම්සති දෙකක දී ක්‍රියාවට</topic>
    <author>සන්ධ්‍යා කරුණාරත්න</author>
    <content>අතුරු වෛද්‍ය සේවා ඒකාබද්ධ පෙරමුණේ ඉල්ලීම් ඉදිරි සති දෙක තුළදී කි‍්‍රයාත්මක කිරීමට සෞඛ්‍ය අමාත්‍යාංශයේ එකඟතාව පළ කර තිබේ.ඒ අනුව ඉල්ලීම් නවයක් මුල්කර ගනිමින් ඊයේ (28 දා) සිදු කළ වෘත්තීය ක්‍රියාමාර්ගය අද (29 දා) උදෑසන 6ට අවසන් කිරීමට තම ඒකාබද්ධ පෙරමුණ තීරණය කළ බව එහි කැඳවුම්කරු නජිත් සුමනසේන මහතා ප්‍රකාශ කළේය.අතුරු වෛද්‍ය සේවා වෘත්තීන්ට අදාළ උපාධි පාඨමාලා ක්‍රියාත්මක කිරීම, විශේෂ ශ්‍රේණි තනතුරු සඳහා උසස් කිරීම කඩිනමින් සිදුකිරීම හා වර්තමානයට ගැළපෙන පරිදි නව තනතුරු ස්ථාපිත කිරීම, නිර්බාධක උසස්වීම් ක්‍රමවේදය ක්‍රියාත්මක කිරීම, වෛද්‍ය හා හෙද සේවාවට දැනට ක්‍රියාත්මක වන අතුරු වෛද්‍ය වෘත්තීන්ට බලපාන දීමනා විෂමතා ඉවත් කිරීම යනාදි ඉල්ලීම් ඉදිරි සති දෙක තුළදී ක්‍රියාත්මක කිරීමට සෞඛ්‍ය අමාත්‍යාංශයේ එකඟතාව පළ කර තිබේ.සෞඛ්‍ය සේවා අධ්‍යක්ෂ ජනරාල්වරයා සමඟ මේ පෙරමුණ ඊයේ (28) පැවැත් වූ සාකච්ඡාවේදී මේ තීරණය ගෙන ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n1112299</link>
    <topic>‘අලිමංකඩ ලුණු’ එන වසරේ මුල් කාර්තුවේ සිට</topic>
    <author>චින්තා රණසිංහ</author>
    <content>අලිමංකඩ ලුණු ලේවායේ ප්‍රතිසංස්කරණ කටයුතු අවසන් කර එළඹෙන වසරේ මුල් කාර්තුවේදී එහි නිෂ්පාදන කටයුතු ආරම්භ කිරීමට රජය තීරණය කර තිබේ.ලුණු ලේවායේ වැඩ සීමාවන් නීර්ණය කර එහි මැනුම් කටයුතු අවසන් කිරීමටත් නව සිතියමක් සකස් කරන ලෙසත් මැනුම් කටයුතු දෙපාර්තමේන්තුවට සාම්ප්‍රදායික කර්මාන්ත හා කුඩා ව්‍යවසාය සංවර්ධන ඇමැති ඩග්ලස් දේවානන්දා මහතා උපදෙස් දී ඇත.අලිමංකඩ ලුණු ලේවායේ වත්මන් තත්ත්වය පිළිබඳව ඇමැතිවරයා ඉකුත් සතියේ නිරීක්ෂණය කළ අවස්ථාවේදී මෙසේ උපදෙස් දී තිබේ. ලුණු ලේවායේ අබලන්ව ඇති පස් බැමි කඩිනමින් සකස් කරන ලෙසද ජලය, විදුලිය, වැසිකිළි, සේවක විශ්‍රාම ශාලා සහ ට්‍රැක්ටර් ඇතුලු උපකරණ සැපයීම සඳහාද කඩිනම් පියවර ගන්නා ලෙසද ඇමැතිවරයා පෙන්වා දී ඇත.මේ ලුණු ලේවායට අනුබද්ධිත කුරිංජාතීවු ලේවායද නිරීක්ෂණය කළ ඇමැතිවරයා එහිද සීමා බැමි සකස් කර නැවත වැඩ කටයුතු ආරම්භ කරන ලෙසද උපදෙස් දී තිබේ.ඊපීඩීපි පක්ෂ පාර්ලිමේන්තු මන්ත්‍රී මුරුගේසු චන්ද්‍රකුමාර්, අලිමංකඩ ලුණු ලේවායේ සභාපති චන්ද්‍රමෝහන් යන මහත්වරු ඇතුලු විශාල පිරිසක් මේ අවස්ථාවට සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n11122910</link>
    <topic>ඊයේ පුදුම සීතලක්</topic>
    <author>පණ්ඩුක සමරසේකර</author>
    <content>කොළඹ අවම උෂ්ණත්වය සෙල්සියස් අංශක 18ක් ලෙස ඊයේ (28) වාර්තා විය. අනුරාධපුරයෙන් 18.8ක්ද, යාපනයෙන් සෙල්සියස් අංශක 19ක්ද වාර්තා වූ බව කාලගුණ විද්‍යා වාර්තා අනාවරණය කරයි. අවම උෂ්ණත්වය නුවරඑළියෙන් වාර්තා වූ අතර එය සෙල්සියස් අංශක 14 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n11122911</link>
    <topic>ඩොයිලි ඇතුළු 160ක්වැළලූ කනත්ත ඉවතට</topic>
    <author>සමන්ති වීරසේකර</author>
    <content>බ්‍රිතාන්‍ය ජාතික ජෝන් ඩොයිලි ඇතුළු පුද්ගලයන් 160 කගේ පමණ සිරුරු මිහිදන් කැර ඇති ගැරිසන් සුසාන භූමිය මහනුවර උඩවත්ත කැලේට යාබදව ශ්‍රී දළදා මැදුරට ඉහළින් පිහිටා තිබීම නිසා එය එම ස්ථානයෙන් ඉවත් කිරීමට සංස්කෘතික හා කලා කටයුතු අමාත්‍යාංශය සැලසුම් කැර තිබේ.ඓතිහාසික වටිනාකමකින් යුත් මේ සොහොන් භූමිය අදාළ ස්ථානයෙන් ඉවත් කිරීමට පවතින නෛතික තත්ත්වය පිළිබඳව නීතිපතිවරයාගෙන් විමසීමක් කැර තිබෙන බව සංස්කෘතික හා කලා කටයුතු ඇමැති ටී. බී. ඒකනායක මහතා පැවැසීය.ශ්‍රී දළදා මැදුරට ඉහළින් මේ සොහොන් භූමිය පිහිටා තිබීම මගින් දළදා වහන්සේට ඉන් අගෞරවයක් වන බැවින් එය එම ස්ථානයෙන් ඉවත් කරන ලෙස මෙයට ප්‍රථම මධ්‍යම පළාත් ආණ්ඩුකාර ටිකිරි කොබ්බෑකඩුව මහතා ජනාධිපති මහින්ද රාජපක්ෂ මහතාගෙන් ඉල්ලීමක් ද කැර තිබිණි.ඒ අනුව අදාළ තීරණය ගත් බවත්, බ්‍රිතාන්‍ය රජය සමඟ සහයෝගයෙන් සාකච්ඡා කර එය ඉවත් කිරීම සිදු කරන බවත් ඇමැතිවරයා ප්‍රකාශ කෙළේය.මේ සොහොන් භූමිය ශ්‍රී දළදා මැදුර අභියසින් ඉවත් කර මහයියාවේ ස්ථාපිත කිරීමට ද අවධානය යොමු කැර ඇතඟ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=n11122912</link>
    <topic>ජංගම දුරකථන භාවිතය පරිස්සමෙන්</topic>
    <author>සන්ධ්‍යා කරුණාරත්න</author>
    <content>පිළිකා රෝගය ඉහළ යාමට ප්‍රධාන වශයෙන් බලපාන සාධකය ජංගම දුරකථනය බව ලෝක සෞඛ්‍ය සංවිධානයේ නවතම සමීක්ෂණ වාර්තාවලින් පෙන්වාදෙයි.ඒ අනුව ජංගම දුරකථන භාවිතයේ බලපෑම මඟින් පිළිකා සෑදීමේ ප්‍රවණතාව ඉහළ ගොස් ඇති බවත් මනා කල්පනාවෙන් යුතුව ජංගම දුරකථනය භාවිතා කිරීමේ කාලය දැන් එළැඹ ඇති බවත් සෞඛ්‍ය ඇමැති මෛත්‍රීපාල සිරිසේන මහතා මහජනතාවට දැනුම්දෙයි.මෙරට ජනගහනය දෙකෝටියක් වුවත් මේ වන විට මෙරට ජංගම දුරකථන දෙකෝටි දසලක්ෂයක් භාවිත වන බවත් එක් පුද්ගලයෙක් ජංගම දුරකථන දෙකක් හෝ තුනක් භාවිත කරන බවත් ඇමැතිවරයා ප්‍රකාශ කරයි.පුද්ගලයන් රෝගී බවට පත්කිරීම පමණක් නොව පුද්ගලයන් අතර වංචා දූෂණ, හොර මැරකම්, ස්ත්‍රී දූෂණ හා වෙනත් සමාජ විරෝධී ක්‍රියාකාරකම් සිදු කිරීමට ද ජංගම දුරකථනය හේතු වී ඇතැයි ඇමැතිවරයා සඳහන් කරයි.මිනිසාගේ සුබසිද්ධිය සඳහා නව තාක්ෂණය යොදා ගත යුතු වුවත් බොහෝ පුද්ගලයන් එය වැරැදි විදියට යොදා ගැනීම කනගාටුවට කරුණක් බව ද ඇමැතිවරයා පවසයි.මීට අමතරව ජංගම දුරකථනය කනේ ගසාගෙන පාර මාරුවීම හා රිය පැදවීම සිදු කරන නිසා හදිසි අනතුරු බොහෝ ප්‍රමාණයක් සිදු වන බවත් මේ සියල්ලගේම අවසාන බලපෑම සිදු වන්නේ සෞඛ්‍ය අමාත්‍යාංශයට බවත් පැවසූ ඇමැතිවරයා ජංගම දුරකථන භාවිතය නිසා සිදුවන සියලුම අනතුරුවලට ප්‍රතිකාර කිරීම සඳහා සෞඛ්‍ය අමාත්‍යාංශයට විශාල වියදමක් දැරීමට සිදු වන බවත් කීය.මෙරට සියලුම ජංගම දුරකථන පැය 24ක් පුරා විසන්ධි කර තැබුවොත් කුමක් සිදුවේද යන්න සිතාගත නොහැකි යැයි ද සොර මැරකම්, දූෂණ වංචා, ස්ත්‍රී දූෂණ හා වෙනත් සමාජ විරෝධි ක්‍රියා බොහොමයක් අඩු වීමට එය හේතු වනු ඇතැයි ද ඇමැතිවරයා පැවැසීය.ජනාධිපති මහින්ද රාජපක්ෂ මහතාගේ රජය විදියට ජංගම දුරකථන නියාමනය සඳහා මෙන්ම නව තාක්ෂණය මහජන සුබසිද්ධිය සඳහාම යොදා ගැනීමට වැඩපිළිවෙළ රැසක් ආරම්භකර තිබීම සතුටට කරුණක් බව ද ඇමැතිවරයා ප්‍රකාශ කරයි.ලෝකයේ කිසිම රටක ජංගම දුරකථනය හෝ අන්තර්ජාලය හෝ මනා නියාමනයකින් යුක්තව පවත්වාගෙන යාමට කටයුතු නොකරන බවත් මෙරට ඉදිරි පරපුරේ අභිවෘද්ධියටත්, නව තාක්ෂණය හරහා සිදුවන සමාජ විරෝධි ක්‍රියා නැවැත්වීමටත් ඒවා මනා නියාමනයකින් යුක්තව පවත්වාගෙන යාමට අවශ්‍ය නීති මේ වන විට සම්පාදනය කිරීමට රජය කටයුතු කර ඇති බවත් ඇමැතිවරයා පැවැසුවේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=r1112291</link>
    <topic>රුපියල් සීයේ ඉතුරු සල්ලි දෙන්න යාචකයා සුමනදාස හමුවෙන්න ඇවිත්</topic>
    <author>රඹුක්කන උතුර සමූහ – විපුල එස්. කුමාරතුංග</author>
    <content>රඹුක්කන ප්‍රධාන බස් නැවතුම් පොළෙහි නවතා තිබූ බස්රථයකට ගොඩවූ යාචකයකු බස් රථයේ සිටි මඟීන්ගෙන් සිඟමන් ඉල්ලමින් එහා මෙහා යන්නට විය.සැමදා සිඟමන් ඉල්ලමින් තමන් වෙත පැමිණෙන යාචකයන්ට රුපියල් දහයක් ලබා දෙන සුමනදාස මහතාද මෙම බස්රථයේ අසුන්ගෙන සිටී. සුපුරුදු ලෙස යාචකයාට රුපියල් දහයක් ලබා දෙන්නට සූදානම්ව තම කලිසමෙහි පිටුපස සාක්කුවෙන් පර්ස්එක ගෙන දහයක් සෙවීය. රුපියල් සියේ නොට්ටුව ගෙන වටපිට බැලීය. එය මාරු කර ගැනීමේ අරමුණින් සිඟන්නාද පිරිස අතුරින් සුමනදාස වෙත පැමිණ අහිංසක ලීලාවෙන් අත දිගුකර සිටියහ. සුමනදාස ආ මෙන්න මෙතන සීයක් තියෙනවා දහයක් අරන් මට ඉතිරි දෙන්න කීහ.යාචකයා වටපිට බැලීය. සීය මාරු කිරීමට කව්රුත් සිටීදැයි විපරම් කළද කිසිවෙකු නොවීය. මහත්තයෝ මම කඩේකින් මාරුකරගෙන එන්නම් කියා හනික බසයෙන් බැස යන්නට විය. සුමනදාස යාචකයා දෙස බලා සිටියේය.ඔහු අසල කඩයකට ගියේය. විනාඩි කීපයක් ගත විය. යාචකයා නොමැත. රියදුරු මහතා බස්රථය පන ගැන්වීය. සුමනදාස වටපිට බැලීය. යාචකයා ඈතින් බස්රථය දෙසට එන බව දුටුවද බස් රථයට ගොඩ වීමට නොහැකි විය. බස් රථය ගමන් ආරම්භ කරමින් ඉදිරියට ඇදී යන්නට විය.සුමනදාස අත වෙන මුදල් නොවීය. දිනපතා රැකියාවට බස් රථයෙන් යන නිසා දන්නා හඳුනන අයකුගේ පිහිටෙන් ටිකට් පතක් ගෙන සිය රැකියා ස්ථානයට ගොස් සිදුවූ දෙය තම යහළුවන්ට කීහ.ආපසු නිවෙස කරා ඒමට යහළුවන් කීප දෙනෙකු මුදල් දෙන්නට විය. ආපසු නිවෙසට පැමිණ උදේ සිදු වූ දේ තම බිරියට ද කීහ. මදැයි හිඟන්නාට පිහිට වෙන්න ගිහින් වෙච්චි දේ. බිරිය කීවාය.සුමනදාස පසුවදා තම රැකියාව සඳහා නගරයට පැමිණ බස්රථයක් පැමිණෙන තෙක් මඟ බලාගෙන සිටින විට “මහත්තයා කියා ඇමැතීය. සුමනදාස පෙර දින රුපියල් සීය දුන් යාචකයා ළඟට විත් මහත්තයා මෙන්න ඊයේ රුපියල් සීයේ ඉතිරි මුදල මම සල්ලි මාරුකරගෙන එනකොට බස් එක ඇද්ද කියා රුපියල් අනූවක් දිගු කළේය. සුමනදාස එය අතට ගෙන මෙන්න මේ දහය තියා ගන්න. මම හැමදාම මේ වේලාවට වැඩට යන්නේ ඔහේ උදේට එන්න මම රුපියල් දහයක් හැමදාම දෙන්නම් කියා බස් රථයට ගොඩවිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=r1112292</link>
    <topic>ඉංගිරිය බෝධිය අසළකහ ඉර සලකුණුඅනතුරුදායකයි</topic>
    <author>ඉංගිරිය මධ්‍යම සමූහ – ප්‍රියදර්ශනී කහවල</author>
    <content>ඉංගිරිය නගර මධ්‍යයේ බෝධිය අසළ ලකුණු කර ඇති කහඉරි සලකුණු දෙකක් නිසා පදිකයන් මෙන්ම රියැදුරන්ද මහත් අසීරුතාවකට පත්ව සිටින බව රියැදුරෝ සහ මහජනතාව පවසති.පාණදුර – රත්නපුර ප්‍රධාන මාර්ගය සහ ඉංගිරිය - පාදුක්ක මාර්ගය එකට යා වන තුන්මං හන්දියේ ඉංගිරිය බෝධිය අසළ මෙම කහඉරි සලකුණු පිහිටා ඇති අතර, පාදුක්ක දෙසින් පැමිණෙන වාහන රත්නපුර පාණදුර මාර්ගයේ රත්නපුර දෙසට හෝ පාණදුර දෙසට යන කවර පැත්තකට හැරවුවද, එසේ හැරවූ විගසම ඇත්තේ මෙම කහ ඉරි බව රියදුරෝ පවසති.එම නිසා මාර්ග අවහිරය අවම වූ විගස තමන් පාණදුර - රත්නපුර ප්‍රධාන මාර්ගයට හරවන වාහනවලට, මෙම කහඉරිවලින් මාරුවන මගීන් අනතුරුවලට ලක්වන බව ඔවුහු පෙන්වා දෙති.මෙම කහඉරි සළකුණු එම තුන්මං හන්දියේ සිට ප්‍රමාණවත් දුර වලින් යොදවන්නේ නම්, එය රියදුරන්ටත් මඟීන්ටද මහත් පහසුවක් වන බව ඔවුහු පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=r1112293</link>
    <topic>හෙට්ටිමුල්ල කනිටු විදුහලේශිෂ්‍යත්ව හපනුන්ට තෑගි</topic>
    <author>කෑගල්ල සමූහ පී.එම්.පී. පොල්වත්ත</author>
    <content>සබරගමුව පළාතේ පාසල් අතරින් මෙවර 5 ශිෂ්‍යත්ව විභාගයෙන් සිසුන් 50 දෙනෙක් සමත් වී කෑ / හෙට්ටිමුල්ල බණ්ඩාරනායක කණිෂ්ඨ විද්‍යාලය ප්‍රථම ස්ථානය ලබා ගෙන ඇත.මේ සඳහා සිසු ගුරු උපහාර උළෙලක් පසුගියදා පවත්වන ලදි.මෙම විද්‍යාලයේ 2002 වර්ෂයේ දී 5 වසරේ ශිෂ්‍යත්ව විභාගයෙන් දිවයිනේ ප්‍රථම ස්ථානය දිනා ගැනීමට එක් ශිෂ්‍යයෙක් සමත් වී ඇත.ඉඩ කඩ පහසුකම් අඩු භූමි භාගයක පිහිටා ඇති මෙම පාසල මේ වන විට සිසුන් 1500 ක් දෙනෙක් පමණ අධ්‍යාපනය ලබන අතර ගුරු මණ්ඩලය 44 දෙනෙක්, පමණ වෙති.මෙම විදුහලේ විදුහල්පති වශයෙන් කේ.ඒ.ඩී.ලක්ෂ්මන් විජේරත්න මහතා සේවය කරයි.මෙහි පැවති ගුරු උපහාර උළෙලට කෑගල්ල දිස්ත්‍රික් පාර්ලිමේන්තු මන්ත්‍රී කනක හේරත් මහතා ද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=r1112294</link>
    <topic>මුස්ලිම් දරුවන්ට සිංහල උගන්වන හැටිබලන්න ගිය අධ්‍යක්ෂට අකරතැබ්බයක්</topic>
    <author>මාතලේ දිසා විශේෂ චන්ද්‍ර ශ්‍රී අශෝක බණ්ඩාර හිඳගොඩ</author>
    <content>එකම පාසලේ දිගු කාලයක් ගුරු රස්සාව කළ ඔවුන් දෙදෙනා ගජ මිතුරෝ වූහ. පසු කලෙක සේවා අවශ්‍යතා මත වෙනත් පාසල්වලට විසිර ගියද ඔවුන්ගේ මිතුරුදමට එය බාධාවක් නොවිණි.වරෙක මේ දෙදෙනාම පරිපාලන සේවා විභාගයට පෙනී සිටියේද එකටමය. එහිදී වැඩි ලකුණු ලබන්නට දෙදෙනාටම හැකි නොවිණි. කාලය ගෙවීයද්දී මේ මිතුරන් දෙදෙනාගෙන් එක් අයකුට අධ්‍යාපන අධ්‍යක්ෂ තනතුරක් ලැබුණ. ඒ දේශපාලන පලිගැනීමේ යටතේ වූ දේශපාලන හයිය නිසාමය.නව උසස්වීම් ලද අධ්‍යක්‍ෂ මිතුරා මාතලේ අධ්‍යාපන කාර්යාලයේ සේවයට එද්දී අනෙක් මිතුරා සේවය කරමින් සිටියේ එම කාර්යාලය මගින් පාලනය වෙන මාතලේ නගරයේම මුස්ලිම් පාසලකය. ගුරු පාලනය අධ්‍යක්‍ෂ මිතුරාගේ අලුත්ම භූමිකාව වී තිබියදී ගුරු මිතුරාගේ සුපුරුදු භූමිකාව වී තිබුණේ මුස්ලිම් පාසලේ දරු දැරියන්ට සිංහල ඉගැන්වීමයි.දිනක් මේ අධ්‍යක්‍ෂ මිතුරා ඒ මුස්ලිම් පාසලට පැමිණියේද තමාගේ අලුත්ම ගුරු පාලන භූමිකාවේ කොටසක් රඟ දක්වමිනි.‘මට අර ගුරුවරයාගේ පන්තිය බලන්න ඕනෑ’ අධ්‍යක්ෂවරයා විදුහල්පති අමතමින් එසේ පවසා සිටියේ තම ගුරු මිතුරා පිළිබඳවය. විදුහල්පතිවරයා ගුරුවරයා වෙත ඒ පණිවිඩය ගෙන ගියේය.‘එන්න කියන්න. ඊළඟ කාල පරිච්ඡෙදයේ මම හතේ පන්තියේ වැඩ’ විදුහල්පතිට ඔහු පැවසුවේ එලෙසිනි.ගුරු මිත්‍රයා හතේ පන්තියේ මුස්ලිම් දරු දැරියන්ට සිංහල ඉගැන්වීම ආරම්භ කරත්දී අධ්‍යක්‍ෂ මිතුරා එම පන්තියේ පසු පස අසුන් ගෙන සිටියේ පන්තියට පැමිණි අලුත් ශිෂ්‍යයකු විලසිනි.‘නැගිටින්න, ආයුබෝවන්, වාඩිවෙන්න.’ ගුරු මිත්‍රයා තම ඉගැන්වීම දෙමළෙන්ම එසේ ආරම්භ කෙරුණි.‘මම දැන් වචන දහයක් දෙමළෙන් කළුලෑල්ලේ ලියනවා. ළමයි ඒවා සිංහලෙන් ලියන්න.’ ගුරුවරයා ළමයින්ට එසේ පැවසුවේද දෙමළෙනි.ගුරු අණට යමින් ළමෝ පිළිතුරු ලිවීම සිදු කළහ. පිළිතුරු ලියා අවසන් වූ තැන ඒ බව කියා පෑවේ තම ගුරුවරයාට අත් ඔසවා පෙන්වමිනි.ගුරුවරයා ළමයින් අමතමින් මෙසේ කීවේද දෙමළෙනි.‘දැන් පොත් අරගෙන අර් සර් ළඟට යන්න. උත්තර ඒ සර් බලයි.’පොත් උස්සාගත් කොල්ලෝ කුරුට්ටෝ පන්තියට ආපු අලුත් සර් වටකර ගත්තේ සැකයෙනි. තමාගේ අති ජාත ගුරු මිත්‍රයා මුස්ලිම් දරුවන්ට සිංහල පමණක් නොව තමන්ටද යස පාඩමක් කියාදී ඇති බවද ඔහුට නොතේරුනාම නොවේ.‘අනේ ළමයිනේ මම දෙමළ දන්නේ නැහැ. ඔය ගොල්ලන්ගේ සර්ටම පොත් පෙන්වන්න,’ තමා වටකරගත් ළමයින්ට අධ්‍යක්‍ෂවරයා සිංහලෙන් මොර දුන්නේ එලෙසිනි.පන්ති පරීක්ෂාව එලෙස නිම විය. තම අධ්‍යක්‍ෂ මිත්‍රයාට තේ කෝප්පයකින් සංග්‍රහ කිරීමටද ගුරු මිත්‍රයා අමතක නොකළේය. තේ සංග්‍රහය අතරතුරම ගුරු මිත්‍රයා සිය අධ්‍යක්‍ෂ මිත්‍රයාට මෙසේ පැවසීය.‘සර් මම ඊළඟට අටේ පන්තිය. ඒ පන්තියත් ටිකක් බලමුද?’‘අපෝ ඕන නැහැ. ඔයාම පන්තිය කරගෙන යන්න’ අධ්‍යක්ෂ මිත්‍රයාට ඒ වචන ටික කියවුණේ ඉබේටමය. පාසල් පරීක්ෂාව නිම කොට ගිය අධ්‍යක්‍ෂ මිතුරා තම ගුරු මිතුරා පිළිබඳ අපුරු ලොග් සටහනක්ද තබා ගොස් තිබුණි.‘..... ගුරු මහතාගේ ඉගැන්වීම් කටයුතු පරීක්ෂා කළෙමි. ඔහු දෙමළෙන්ම සිංහල ඉගැන්වීමට අති දක්ෂයෙකි.’ලොග් සටහනේ එසේ සදහන්ව තිබුණි. එම සටහන කියවා හමාර කළ ගුරු මිත්‍රයා තම විදුහලේ විදුහල්පති අමතමින් මෙසේ පැවසීය.‘දෙමළෙන් මම මොනවද ඉගැන්වුවේ කියල ඒ මනුස්සයා දන්නේ නැහැ. දෙමළ මල පොතේ අකුරක් ඒ මනුසය දන්නෙත් නැහැ. ඔන්න ගුරු පාලනය කරන සමහර උදවියගේ තරමේ හැටි.’.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=r1112295</link>
    <topic>ඖෂධ පැළෑටි 250 කින් සපිරි අක්කරයක ඔසු උයනක් ඉංගිරියේ</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>ඖෂධ පැළෑටි දෙසිය පනහකට අධික සංඛ්‍යාවකින් සපිරි ඖෂධ උයනක් ඉංගිරිය රත්නපුර මාර්ගයේ කිලෝමීටර් 5 ක් පමණ ගිය විට දැකගත හැකි විය.ඉංගිරිය නගරයේ සිට රත්නපුර මාර්ගයේ ඉදිරියට ගමන් කර 37 වැනි කිලෝමිටර් කණුව ළඟින් වම් පැත්තට හැරී මීටර් 150 ක් පමණ කන්ද නැගි විට දැකගත හැකි මෙම ඔසු උයන තනි පුද්ගලයෙකු විසින් සිය පෞද්ගලික වියදමින් පවත්වාගෙන යනු ලබන අක්කරයක පමණ භූමි භාගයක් පුරා විසිරී ගිය මනාව සැලසුම් කළ ඔසු උයනකි.මෙහි හිමිකරු වන ජේ. උදයරත්න මහතා පවසන්නේ තමා මේ ඔසු උයන ආරම්භ කළේ අපේ හෙළ ඔසු වර්ග පැළෑටි වර්ග වත්මන් පරපුරට දැක බලා ගැනීමට අවස්ථාවක් සැලැසීමට මෙන්ම එවන් දුර්ලභ ඖෂධ ශාක රැකගැනීමේ පරමාර්ථය පෙරදැරි කරගෙන බවයි.මේ ඔසු උයන නැරඹීමට සරසවි සිසුන් මෙන්ම ඖෂධ වර්ග ගැන ඉගෙනීමට ඇල්මක් ඇති පිරිස් නිරන්තරයෙන් පැමිණෙන බවද උදයරත්න මහතා පැවසීය.මේ ඔසු උයනින් සොයා ගැනීමට නොහැකි ඖෂධ ශාකයක් නැති තරම්ය. දැක ගැනීමට නොහැකි ඔසු වැල් වර්ගයක්ද නොමැති තරම්ය.ඉතා දුර්ලභ සොයා ගැනීමට අසීරු කළු නික ගසක් පවා මෙහි ඇති ශාක අතර වෙයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112291</link>
    <topic>ශ්‍රී ලංකාව ලකුණු 426ක් ඉදිරියෙන්</topic>
    <author/>
    <content>කුමාර් සංගක්කාරගේ විශිෂ්ට ශතකය හේතුවෙන් මේ වසරේ ශ්‍රී ලංකා පිලේ පළමු ටෙස්ට් ජයග්‍රහණය වසර අවසානයේ හෝ උදාකරගැනීම බලාපොරොත්තු ඉහළ නංවාගත් ශ්‍රී ලංකාව, දකුණු අප්‍රිකාවට එරෙහිව ඩර්බන් හී පැවැත්වෙන දෙවැනි ටෙස්ට් තරගයේ තුන්වැනි දිනය වූ ඊයේ ( 28 ) තරගය නිමාවනවිට කඩුලු 3ක් අතැතිව ලකුණු 426ක් ඉදිරියෙන් සිටීමට සමත්විය.නොදැවී කඩුල්ලේ රැඳී සිටින තිසර පෙරේරා ලකුණු 6ක් ද, රංගන හේරත් ලකුණු 5ක් ද රැස් කරගෙන සිටිති.ඉවසීමෙන් හා ප්‍රවේසම් සහගතව පන්දුවට පහරදුන් කුමාර් සංගක්කාර ඊයේ රැස් කරනු ලැබුවේ සිය ටෙස්ට් දිවියේ 28වැනි ශතකයයි.ඉම්රාන්ගේ පන්දුවකට නායක ස්මිත් අතට උඩපන්දුවක් ලබාදෙමින් ඔහු ලකුණු 108කට දැවීයනවිට මිනිත්තු 289ක් කඩුල්ලේ රැඳී සිටිමින් පන්දු 190කට මුහුණ දී තිබිණි. සංගක්කාරගේ අනර්ඝ ශතකයට හතරේ පහර 13ක් ඇතුලත් විය.ටෙස්ට් තරගමාලාවේ පළමු තරගයේ ඉනිම් 2 දී ලකුණු 1ක් සහ 2ක් ද, මේ තරගයේ පළමු ඉනිමේ දී ලකුණු නොලබා ද, දැවීගිය සංගක්කාර නැවත ලකුණු අතරට පැමිණීම ශ්‍රී ලංකා කණ්ඩායමට වාසිසහගත තත්වයක් උදාකරලන්නකි.කෙසේවෙතත් ඔහු ඊයේ දිනයේ යවනු ලැබූ සිවුවැනි පන්දුවේදී ( මෝර්නි මෝකල්ගේ ) පළමු ස්ලිප් හී පන්දු රැකීමේ නිරතව සිටි නායක ග්‍රෙහැම් ස්මිත් අතට ලබා දුන් උඩපන්දුව රැකගත්තේනම් තත්වය වෙනස්වීමට ඉඩ තිබිණි.ඒ උඩපන්දුව ස්මිත්ට රැකගැනීමට නොහැකිවූයේ කඩුලු රකින මාක් බවුචර් ඔහුට බාධා කරමින් උඩපන්දුවට කඩාපැනීමේ හේතුවෙනි.සංගක්කාර හා චන්දිමාල් අතර 6වැනි කඩුල්ල සඳහා ලකුණු 104ක අනගි සම්බන්ධතාවයක් ගොඩනැගිණි.සිය මංගල ටෙස්ට් තරගයේ පළමු ඉනිමේදි මෙන්ම දෙවැනි ඉනිමේදිත් අර්ධ ශතකයක් රැස්කළ චන්දිමාල් 6වැනි කඩුල්ල ලෙස ලකුණු 54කට දැවීගියේ ස්ටේන්ගේ පන්දුවකට බවුචර් අතට උඩපන්දුවක් දීමෙනි. සංගක්කාර දැවීගියේ ඉම්රාන් විසින් යවන ලද ඊට පසු ඕවරයේදීය.පෙරේදා තරගය නතරකරනවිට එක් කඩුල්ලක් දැවී ලකුණු 7ක් රැස් කරගෙන සිටිි ශ්‍රී ලංකා දෙවැනි ඉනිමේ තවත් කඩුලු 2ක් දිවා ආහාරයට පෙර දවාලීමට දකුණු අප්‍රිකානුවන් සමත්විය.ඊයේ දිනයේ පළමුව දැවීගියේ තරංග පරණවිතානය.ඔහු මෝකල්ගේ පන්දුවකට අශ්වෙල් ප්‍රින්ස් අතට උඩපන්දුවක් ලබාදෙමින් ලකුණු 9කට දැවීගිය අතර මහේල ජයවර්ධන මර්චන්ට් ලැංගේ ගේ පන්දුවකට කඩුල්ල මුවාකිරීමේ වරදට හසුවීමෙන් ලකුණු 14කට දැවීගියේය. ඒ අනුව දිවා ආහාරය වනවිට ශ්‍රී ලංකාව කඩුලු 3කට ලකුණු 65ක් රැස් කරගෙන සිටියේය.නොදැවී පන්දුවට පහරදෙමින් සිටි කුමාර් සංගක්කාර ලකුණු 28ක් ද, තිලාන් සමරවීර ලකුණු 9ක් ද ලබා සිටියහ.දිවා ආහාරයෙන් පසුව මනා සංයමයකින් යුතුව පන්දුවට පහරදෙමින් ශ්‍රී ලංකා ඉනිම ගොඩනැගූ සංගක්කාර හා සමරවීිර සිවුවැනි කඩුල්ලට ලකුණු 94ක කදිම සම්බන්ධතාවයක් ඇති කරගත්තේය.ශ්‍රී ලංකා ඉනිිමේ මුලු ලකුණු සංඛ්‍යාව 138ක්ව තිබියදී සමරවීර ලකුණු 43කට දැවීගියේ ඉම්රාන් තාහීර්ගේ ‘ගුග්ලි’ පන්දුවක් කෙලින්ම කඩුල්ලේ වැදීමෙනි.අනතුරුව පිටියට පිවිසි ඇන්ජෙලෝ මැතිව්ස්ට වැඩිවේලා කඩුල්ලේ රැඳීි සිටීමට ඉඩ ලැබුණේ නැත. ඔහු ඩේල් ස්ටේන්ගේ පන්දුවකට කඩුලු රකින මාක් බවුචර් අතට උඩපන්දුවක් දී ලකුණු 3කට දැවීගියේය.තේ පානය සඳහා තරගය නතරකරනවිට ශ්‍රී ලංකා පිල කඩුලු 5කට ලකුණු 207ක් රැස් කරගෙන සිටියේය. තේ පානයට පෙර ඕවරයේ දී සංගක්කාර සිය ශතකය වාර්තා කළේය.පන්දු 161ක් වැයවූ ඔහුගේ ශතකයට හතරේ පහර 13ක් එක්වී තිබිණි.ඒ වනවිට දිනේෂ් චන්දිමාල් නොදැවී ලකුණු 23ක් ලබා සිටි අතර ශ්‍රී ලංකාව ලකුණු 377ක් ඉදිරියෙන් සිටියේය.පෙරදින රාත්‍රියේ හා උදෑසන ඇද වැටුණු වර්ෂාව හේතුවෙන් ඊයේ තරගය ආරම්භ වූයේ පැයක පමණ ප්‍රමාදයකින් පසුවය. වැසි අඳුර හේතුවෙන් ඊයේ දිනයේ බොහෝ අවස්්ථාවන්හී දී විදුලි ආලෝකධාරා ක්‍රියාත්මක විය.පන්දු යැවීමේ දී ඩේල් ස්ටේන් කඩුලු 3ක් බිඳදැමූ අතර ඉම්රාන් තාහිිර් කඩුලු 2ක් දවාලීය. අද තරගයේ සිවුවැනි දිනයයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112292</link>
    <topic>සිංහ සාම මැරතන් තරගයජනවාරි 1දා</topic>
    <author/>
    <content>ජාත්‍යන්තර සිංහ සමාජ දිස්ත්‍රික් 306 සී2 කොට්ටාව සිංහ සමාජය පළමු වරට සංවිධාන කරනු ලබන ‘සිංහ සාම මැරතන් ධාවන තරගය’ 2012 ජනවාරි 1 දින පෙරවරු 7.30ට කොට්ටාව සම්පත් බැංකුව ඉදිරිපිටන් ආරම්භ වේ.විවෘත තරගයක් ලෙස පැවැත්වෙන කිලෝ මීටර් 26ක දුරින් යුත් මැරතන් ධාවන තරගය අවුරුදු 18න් ඉහළ ක්‍රීඩක ක්‍රීඩිකාවන්ට සහභාගි විය හැකිය.තරගය කොට්ටාව සම්පත් බැංකුව ඉදිරිපිටන් ආරම්භ වී හයිලෙවල් පාර ඔස්සේ හෝමාගම, ගොඩගම, මීගොඩ හරහා ගලගෙදර හංදිය දක්වා ගොස් නැවත එම මාර්ගයේම පැමිණ කොට්ටාව සම්පත් බැංකුව ඉදිරිපිටන් අවසන් වේ.මැරතන් තරගයේ ජයග්‍රාහකයාට මුදලින් රුපියල් 20000ක් ද දෙවන හා තෙවන ස්ථාන දිනා ගන්නා ක්‍රීඩකයන්ට පිළිවෙළින් රුපියල් 15000ක් හා රුපියල් 10000ක් පිරි නැමේ.තරගයට සහභාගී වීමට කැමැති ක්‍රීඩක ක්‍රීඩිකාවනට තරගය පැවැත්වෙන දින පෙරවරු 7.30ට ප්‍රථම කොට්ටාව සම්පත් බැංකුව ඉදිරිපිටට පැමිණෙන ලෙස තරග සංවිධායකයන් දන්වා සිටියි. තරගය පිළිබඳ වැඩි විස්තර දුරකතන අංක 0773777802 / 0112845214 වලින් ලබා ගත හැකිය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112293</link>
    <topic> යුද හමුදා අන්තර් රෙජිමේන්තු කරාතේ තරගාවලිය</topic>
    <author>මංජුල හිරිපිටිය - හෝමාගම සංචාරක</author>
    <content>යුද හමුදා අන්තර් රෙජිමේන්තු කරාතේ තරගාවලියේ පිරිමි අංශයේ සූරතාව ලකුණු 97ක් ලබා ගත් යුද හමුදා පොලිස් හේවා බළඇණිය දිනාගත් අතර ලකුණු 73ක් ලබා ගත් ජාතික ආරක්ෂක බළමුළුවට අනුසූරතාව හිමිවිය.කාන්තා තරගාවලියේ සූරතාව යුද හමුදා කාන්තා බළකායට හිමි වූ අතර එහි අනුසූරතාව යුද හමුදා පොලිස් හේවා බළඇණියට හිමිවිය.වර්ණ පටි දක්ෂතම ක්‍රීඩකයා - ඩී. පී. ජයවර්ධන (ජාතික ආරක්ෂිත බළමුළුව)දුඹුරු පටි දක්ෂතම ක්‍රීඩකයා - ඩී. එල්. රණසිංහ (යුද හමුදා පොලිසිය)වසරේ දක්ෂතම ක්‍රීඩකයා - ඒ. වී. ජේ. පී. ජයසිංහ (යුද හමුදා පොලිසිය)වසරේ දක්ෂතම ක්‍රීඩිකාව - වී. ජී. සමන්මලි (යුද හමුදා කාන්තා බළකාය)දුඹුරු පටි තරගයේ ලකුණු 25 ක් ලබා ගත් යුද හමුදා පොලිස් බළඇණිය සූරතාව හිමි කරගත් අතර ලකුණු 16 ක් හිමිකර ගත් ශ්‍රී ලංකා ඉංජිනේරු බළකාය අනුසූරතාව දිනා ගත්තේය.ළු පටි තරගයේ ලකුණු 29 ගත් ජාතික ආරක්ෂක බළමුළු සූරතාව හිමි කර ගැනීමට සමත්වූ අතර ලකුණු 25ක් ලබා ගත් යුද හමුදා පොලිස් හේවා බළඇණියට අනුසූරතාව හිමිවිය.වර්ණ පටි තරගයේ ලකුණු 47ක් ලබා ගත් සිංහ රෙජිමේන්තුව හා යුද හමුදා පොලිස් හේවා බළඇණිය සම සූරතාව දිනාගත් අතර ලකුණු 34ක් ලබා ගත් ජාතික ආරක්ෂක බළමුළුව අනුසූරතාව දිනා ගත්හ.යුද හමුදා රෙජිමේන්තු 16ක ක්‍රීඩක ක්‍රීඩිකාවන්ගේ සහභාගීත්වයෙන් කොළඹ සුගතදාස ගෘහස්ථ ක්‍රීඩා සංකීර්ණයේ පැවැති මේ තරගාවලියේ ජය සංකේත ප්‍රදානය යුද හමුදා නියෝජ්‍ය ප්‍රධාන මාණ්ඩලික නිලධාරී මේජර් ජෙනරාල් ලලිත් විජේතුංග මහතාගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112294</link>
    <topic>යාදෙව්ගෙන් යළි දස්කම්</topic>
    <author>මෙල්බර්න් (ඒ.එෆ්.පී)</author>
    <content>උමේෂ් යාදෙව්ගේ විශිෂ්ට පන්දු යැවීම හේතුවෙන් ඔස්ටේ‍්‍රලියාව සමග මෙල්බර්න් නුවර පැවැත්වෙන පළමු ටෙස්ට් තරගයේ තුන්වැනි දිනය නිමාවන විට ඔස්ට්‍රේලියානු දෙවැනි ඉනිමේ කඩුලු 8ක් දවාලීමට ඉන්දියාව සමත්විය.ලකුණු 51ක් ඉදිරියෙන් සිටිමින් සිය දෙවැනි ඉනිම ඇරඹු ඔස්ටේ‍්‍රලියාවේ පළමු කඩුලු 4 ලකුණු 27ක් ඇතුළත බිඳ වැටිණි. නමුත් 5 වැනි කඩුල්ලට ලකුණු 115ක සම්බන්ධතාවක් ගොඩ නැගීමට රිකී පොන්ටින් සහ මයිකල් හසී සමත්වූහ. පොන්ටින් ලකුණු 60කට දැවීයාමෙන් අනතුරුව ලකුණු 24ක් ඇතුළත තවත් කඩුලු 3ක් බිඳ දැවීමට ඉන්දීය පන්දු යවන්නෝ සමත්වූහ.ඔස්ට්‍රේලියානු පළමු ඉනිමේදී කඩුලු 3ක් දවාලූ යාදෙව් දෙවැනි ඉනිමේදී ලකුණු 49කට කඩුලු 4ක් බිඳ දැමුවේය. ඔහුට අනගි සහායක් ලබා දුන් සහීර් ඛාන් කඩුලු 2ක් දවාලීය. ඔහු ඔස්ට්‍රේලියානු පළමු ඉනිමේදි කඩුලු 4ක් බිඳ දැමීමට සමත්විය.දිනය නිමා වනවිට ඔස්ට්‍රේලියාව කඩුලු 8කට ලකුණු 179ක් ලබා ගනිමින් ඉන්දියාවට වඩා ලකුණු 230ක් ඉදිරියෙන් සිටියි. මයිකල් හසී ලකුණු 79ක් රැස් කරමින් නොදැවී පිටියේ රැඳී සිටියි.ඉන්දියාව පළමු ඉනිමේදී ලකුණු 282කට දැවී ගියේය.ඔස්ට්‍රේලියාව පළමු ඉනිම – 333 (සියලුදෙනා දැවී)එඩ් කෝවන් 68, රිකී පොන්ටින් 62, (සහීර් ඛාන් 77/4, උමේෂ් යාදෙව් 106/3) සහ දෙවැනි ඉනිම 179/8 – මයිකල් හසී නොදැවී 79, රිකී පොන්ටින් 60 (උමේෂ් යාදෙව් 49/4)ඉන්දියාව පළමු ඉනිම – 282 (සියලුදෙනා දැවී) සචින් තෙන්ඩුල්කාර් 73, රාහුල් ඩ්‍රාවිඩ් 68, විරෙන්දර් ෂෙවාග් 67 (බෙන් හිලිෆෙන්හෝස් 75/5, පීටර් සිඩ්ල් 63/3).</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112295</link>
    <topic>ජිවිතාරක්ෂකසූරතාවලිය හෙට</topic>
    <author/>
    <content>ශ්‍රී ලංකා ජීවිතාරක්ෂක සංගමය සංවිධාන කරනු ලබන 61වැනි ජිවිතාරක්ෂක සූරතාවලිය හෙට (30) පස්වරු 1.00ට ගල්කිස්ස ශ්‍රී ලංකා ජිවිතාරක්ෂක සංගම් මූලස්ථාන පරිශ්‍රයේදී පැවැත්වේ.පසුගියදා හම්බන්තොටදී නිමාවට පත්වූ ප්‍රථම දකුණු ආසියානු වෙරළ ක්‍රීඩා උළෙලේ දී ශ්‍රී ලංකාවට වැඩිම පදක්කම් සංඛ්‍යාවක් හිමි කර දෙමින් ගෞරවයක් දිනා දුන් ක්‍රීඩකයන් ඇතුළුව ක්‍රීඩා සංගම් 25ක ක්‍රීඩකයන් මේ තරගාවලියට සහභාගී වීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112296</link>
    <topic>ශ්‍රී ලංකා වරාය අධිකාරියේ පාපැදි කණ්ඩායමට NOLIMIT</topic>
    <author/>
    <content>ප්‍රවීන පාපැදි ක්‍රීඩක බී.ජේ. සුමනවීරගේ නායකත්වයෙන් යුත් ශ්‍රී ලංකා වරාය අධිකාරියේ පාපැදි කණ්ඩායමට අවශ්‍ය ක්‍රීඩා ඇඟළුම් සැපයීම සඳහා අනුග්‍රහය දැක්වීමටNOLIMIT ආයතනය ඉදිරිපත්ව ඇත. එම ආයතනයේ කළමණාකාර අධ්‍යක්ෂ මොහොමඩ් සලීම් මහතා සහ ප්‍රචාරක කළමණාකාර මොහොමඩ් ජවුෆර් යන මහත්වරුන් විසින් ශ්‍රී ලංකා වරාය අධිකාරියේ සභාපති ආචාර්ය ප්‍රියාත් බන්දු වික්‍රම මහතා වෙත නිල වශයෙන් ක්‍රීඩා ඇගළුම් ප්‍රදානය කළ අයුරු..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=s1112297</link>
    <topic>මිහිලිය සහ ෂමිල් මැලේසියාවේදී දස්කම් දක්වති</topic>
    <author/>
    <content>මැලේසියාවේ ක්වාලාලම්පූර් නගරයේදි පැවැති කනිෂ්ඨ ජාත්‍යන්තර විවෘත ස්කෝෂ් සූරතාවලියේදී මිහිලිය මෙත්සරණි සහ ෂමිල් වකීල් ශ්‍රී ලංකාවට කීර්තියක් අත් කර දීමට සමත්වූහ.තරගාවලිය ක්වාලාලම්පූර්හී ජලන් ඩූටා කේනද්‍රස්ථානයේ දී පසුගිය දා නිමාවට පත් වූ අතර කොළඹ සිරිමාවෝ බණ්ඩාරනායක බාලිකා විද්‍යාලයේ ශිෂ්‍යාවක වන මිහිලිය අවුරුදු 15න් පහළ කාන්තා තරගයේදී ලෝකඩ පදක්කම දිනා ගනු ලැබීය. මිහිලිය අතින් පරාජයට පත් වූයේ ශ්‍රේණිගත කිරීම්වල දෙවන ස්ථානයේ පසුවූ ඉරාන ජාතික සොහෙල් සමුදිය. ලකුණු 7- 11, 12-10, 11-9, 5-11 ක් හා 11-5ක් විය.අවසන් පූර්ව තරගයේදී මිහිලිය ඉන්දීය ක්‍රීඩිකා හර්සිත් කවුර්ට පරාජය වූ අතර එම වයස කාණ්ඩයේ රන් පදක්කම්ලාභිය වූයේ ද හර්සිත් කවුර්ය.මේ අතර ඩී. එස්. සේනානායක විද්‍යාලයේ ෂමිල් අවුරුදු 13 න් පහළ තරගයේදී හතරවන ස්ථානයට පත්විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=f1112291</link>
    <topic>බස් ගාස්තු සංශෝධනයට ඉඩ දෙන්නේ නෑ</topic>
    <author>සාකච්ඡා කළේ -පණ්ඩුක සමරසේකර ඡායාරූප -සුමනචන්ද්‍ර ආරියවංශ</author>
    <content>* 2012 අය වැයෙන් සංශෝධනය කළ ඉන්ධන මිලට සමගාමීව බස් ගාස්තු ද සංශෝධනය කළ යුතු බව පෞද්ගලික බස් රථ හිමියන්ගේ සංගමය පවසනවා. ප්‍රවාහන නියෝජ්‍ය ඇමැතිවරයා ලෙසින් ඔබ දක්වන පිළිතුර කුමක් ද?කිසිසේත්ම ඔවුන්ට මිල සංශෝධනයකට යන්නට අවසර දෙන්නේ නැහැ. එය ගමනාගමන කොමිෂන් සභාව සමඟ ඔවුන් එකඟ ව සිටින ගිවිසුමට විරුද්ධයි. එනිසා කවදාවත් පෞද්ගලික බස් රථ හිමියන්ගේ සංගමයට බස් ගාස්තු සම්බන්ධයෙන් මිල සංශෝධනයකට යන්නට බැහැ. මේ අය වැයෙන් සංශෝධනය කළ ඉන්ධන මිල සාධකයක් හැටියට අරගෙන.* ඉන්ධන මිලෙහි සංශෝධනය ප්‍රවාහන වියදමට බලපාන්නේ නොමැති බවද ඔබ පවසන්නේ?නැහැ. ඍජුවම බලපානවා. නමුත් ගමනාගමන කොමිෂන් සභාව සමඟ එකඟව තිබෙන ගිවිසුමේ තියෙන්නෙ සමස්ත ප්‍රවාහන වියදම 6%කට වඩා වැඩි වුණොත් පමණයි. බස් ගාස්තු වැඩි වීමක් ඉල්ලන්නට අවසර තියෙන්නෙ කියලා. ඒ අනුව ගත්තම ඔවුන්ට කිසිම අයිතියක් නැහැ බස් ගාස්තු වැඩිවීමක් ඉල්ලන්න. සමස්ත ප්‍රවාහන වියදමේ වැඩිවීම සිදුවී තිබෙන්නෙ සියයට 3.75යි.* ඔවුන් මේ වෙලාවෙ වැඩ වර්ජනයකට ගියොත් ප්‍රවාහන අමාත්‍යංශය එයට මුහුණ දෙන්නේ කෙසේ ද?රජයකට වගකීමක් තියෙනවා රටේ මගී ප්‍රවාහනය සම්බන්ධව. ඒ වගේම පෞද්ගලික අංශයත් වගකීමක් දරනවා රටේ ප්‍රවාහනය සම්බන්ධයෙන්. ඒ නිසා මේ වෙලාවෙ විශේෂයෙන් උත්සව සමය තුළ තමන්ගේ ගම්බිම් බලා යන ජනතාවගේ ප්‍රවාහන අවශ්‍යතා සපුරාදීමට රජයක් හැටියට අපිත් පෞද්ගලික අංශය හැටියට බස්රථ හිමියන්ගේ සංගමයත් බැඳී සිටිනවා. ඒ නිසා සමස්ත ප්‍රවාහනයෙන් 23%ක් ලංගමත්, 6%ක් දුම්රියත් සපයනවා. අනෙක මහජනතාවටත් හැකියාව තියෙනවා තමන්ට සිදුවන අපහසුතාව පිළිබඳව අධිකරණයට පවා යන්න. මේ එක්කෙනෙකුගේ දෙන්නෙකුගේ අරමුණක් වෙනුවෙන් සමස්ත මගී ජනතාවගේ ම අවශ්‍යතාවය බිලිදෙන්න බැහැ රජයකට.* මේ රටේ පෞද්ගලික බස් රථ 19,000කට වැඩිය තියෙනවා. බස් රථ 19,000 සෙනඟ කොහොමද බස් 5500ක, දුම්රිය 15ක තරම් ප්‍රවාහන අමාත්‍යංශය සතු සම්පත්වලින් ගෙනියන්නෙ?බස් රථ 5500ක් තිබුණට එහි සේවය කරන්න රියදුරු කොන්දොස්තර මහත්වරු 35,000ක් විතර ඉන්නවා. දුම්රිය සේවක පිරිසත් ඒ වගේ. ඒ නිසා මෙවැනි හදිසි අවස්ථාවක දුම්රිය සහ බස් රථ ගමන් වාර වැඩි කරමින් මගී ජනතාවට සේවය සලසන්න ලංගම සහ දුම්රිය සේවක පිරිස බැඳී සිටිනවා. අනෙක පෞද්ගලික බස් රථ සංගම් හිතන්නත් ඕනෑ මෙවැනි අවස්ථාවක රටේ ජනතාව විඳින අපහසුව. ඒ එක්කම ඔවුන් ජනතාව ඉදිරියේ පත්වන දෝෂ දර්ශනය ගැන. රටේ බස් රථ සංගම් ගමනාගමන කොමිෂන් සභාව එක්ක සාකච්ඡා කරල ඒ තීන්දු මත යම් එකඟතාවකට ඇවිත් ඉන්නවා, තම සේවය මොන විදියටද ජනතාවට සලසන්නෙ කියලා. රටේ ජන ජීවිතය කඩාකප්පල් කරමින් ඔවුන් අසීරුතාවයට පත් කිරීමට පෞද්ගලික අංශයට කිසිදු සදාචාරාත්මක අයිතියක් නැහැ.* ප්‍රවාහන සේවය වෙනුවෙන් මෙවර අය වැයෙන් ලබා දී ඇති සහන පිළිබඳව පෞද්ගලික ප්‍රවාහන අංශය දක්වන ප්‍රතිචාර ගැන ඔබගේ අදහස කුමක් ද?ටයර්, අමතර කොටස් සහ බස් රථ ආනයන බදු අඩුකළා. ඒ දේට සදාචාරාත්මකව ඔවුන්ගෙන් ලැබෙන නම්‍යශීලීත්වයට ගරු කරනවා. මේ රටේ බස් සංගම් බොහොමයක් ජනතාවගේ සුබ සිද්ධියක් ගැන හිතනවා කියන එකත් මේ වෙලාවෙදි කියන්න ඕනෑ.* රටේ මහත් ආන්දෝලනයක් ඇති කළ එජාප නායකත්ව තේරීමේ උණුසුම් තත්ත්වය ගැන ඔබේ අදහස?එක්සත් ජාතික පක්ෂය ගැන මගේ යම් ගරුත්වයක් තිබුණා. ඔවුන්ගේ ප්‍රජාතන්ත්‍රවාදය, ඔවුන්ගේ නායකත්ත්වය වගේ දේවල් සම්බන්ධයෙන්. හැබැයි ඔවුන් ඔවුන්ගේ නායකයා තෝරා ගැනීමේ දී පවා ඔවුන්ට වුවමනා විදියට නොවීම තුළ ඔවුන් හැසුරුණු ආකාරය, ඔවුන්ගේ පීඩනය තමන්ගේ පක්ෂ ලාංඡනය කඩලා බුදු පිළිමවලට ගල් ගහලා නායකයන්ගේ වාහනවලට ගහලා මේ තරම් ප්‍රබල ආණ්ඩුවක් තිබියදී පවා ප්‍රජාතන්ත්‍රවාදය තුළ ඔවුන් හැසිරුණු ආකාරය, මුළු ලොවම එදා දැක්කා.වසර 17 තුළ අපි ගුටි කාලා ගෙවල් ගිනි තියලා බස් පොළේ කඩ පොළේ දී නින්දා අපහාස, තාඩන පීඩනවලට මුහුණ දීලා ගෙවපු ඒ අතීතය ඔවුන් අදටත් ඒවා නතර කරල යහපත් මාවතකට ඇවිල්ලා නැහැ. එදා අªැතිවුණ සිද්ධියෙන් ජනතාවට සනාථ කළේ අර බලු වලිගෙ උණ පුරුකේ ලෑවත් ඇදේ ඇරෙන්නෙ නැති කතාව තමයි. අනෙක එක්සත් ජාතික පක්ෂය ජන විඥානය කියන එක ඔවුන් හඳුනාගෙන නැහැ. විනයක් ඇති පිරිස සහ විනයක් නැති පිරිස අතර සටනක් තමයි පිටත ඉඳන් අපි එජාපයේ දැක්කේ. ඒ නිසා එක්සත් ජාතික පක්ෂය නැවත ගොඩගන්න බැහැ. අද තුන්වෙනි බලවේගයක් නැති නිසා ඔය තැන හරි ඔවුන් ඉන්න එක ගැන ඔවුන් සතුටු වෙන්න ඕනැ. එජාපයේ බොහෝ පිරිසක් නුදුරේදීම ජනාධිපතිතුමා සමඟ එකට අත්වැල් බැඳගන්නට පැමිණෙන බවත් ගම් මට්ටමේ බිම් මට්ටමේ ඉන්න යහපාලනයට කැමති පිරිසක් ආණ්ඩුවට එකතු වන බවත් මට විශ්වාසයි. අද විශ්වාසවන්තම නායකයා බවට පත්වෙලා ඉන්නෙ ජනාධිපතිතුමායි.* රනිල් වික්‍රමසිංහ මහතා නැවත එජාප නායකයා වීම ගැන ඔබ මොකද කියන්නේ?මිදියුෂ බීපු අශ්වයොයි, රොඩු කෑ කොටළුවොයි වාගේ එදා හැසිරුණු විදිය දැක්කම නම් රනිල් මහත්මයා නායකයා වුණ එක හොඳයි කියලා හිතෙනවා. මොකද මහින්ද රාජපක්ෂ ජනාධිපතිතුමා වගේ නායකයෙක් ඉන්න රටක සුදුසු නායකයෙක් ඔවුන්ට තෝරාගන්න බැරිව කා කොටා ගන්න විට රනිල් වික්‍රමසිංහ නැතිව කවුරු නායකයා කරන්නද?* කරු ජයසූරිය මහතා දිනුවා නම් තත්ත්වය කුමක් වෙයිද?රනිල් වික්‍රමසිංහ මහත්මයට එළියට යන්න බැරිවෙයි. එහෙම නෙවේ ගම්පහින් මැතිවරණයකින් පළවෙනියා වෙන්න බැරි වුණ කෙනා කොහොමද රටක නායකත්වයට පත්වෙන්නේ.* සජිත් ප්‍රේමදාස මහත්මයගේ උගුලට කරු ජයසූරිය මහත්මයා අහුවුණා කියලා ඔබට හිතෙන්නේ නැද්ද?තම තමන්ගෙම මිනිස්සු එකිනෙකා බෙලි කපා ගන්නා ක්‍රමයක්නෙ ඒ අයගේ තිබුණෙ. තමන්ගේම පක්ෂ මූලස්ථානෙට ගහලා, තමන්ගෙම නායකයට ගල් ගහලා හූ කියලා ලෝකයා හමුවේ පහත් කරලා පෙන්වපු ම්ලේච්ඡත්වය දැක්කම තවත් රැඳෙයිද ගුණ යහපත් මිනිහෙක් ඔය පක්ෂයේ. ජාතික ගීයට නටපු පක්ෂයක්නෙ ඕක. මම කියන්නෙ අපේ ජනපතිතුමාට කළ නින්දා අපහාස, ලෝකයේ නොගිය තැනක් නැහැ අවලාද නගන්න. එයින් තව තවත් තහවුරු වුණේ රටේ ඉන්න විශ්වාසවන්තම ජන නායකයා අපේ ජනාධිපතිතුමා බව. හැමදෙනාටම ආරාධනා කරනවා එතුමා සමඟ එකතුවෙලා වේගවත් ගමනක් එතුමාගේ වේගයෙන්ම යන්න. එන්න අත්වැල් බැඳගන්න කියලා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=f1112292</link>
    <topic>කොළඹ ඇවිත්දේදුන්නට කවි ලිව්වා</topic>
    <author>සටහන -චතුරිකා ගමගේ ඡායාරූපය - චමින්ද නිරෝෂන්</author>
    <content>ගාල්ල දිස්ත්‍රික්කයට අයත් ඇල්පිටියේ පිහිටි පිටුවල ග්‍රාමය තරමක් දුෂ්කර ප්‍රදේශයක් වුව ද ස්වභාව සෞන්දර්යයෙන් නම් එහි කිසිදු අඩුවක් නොතිබිණි. කඳුවලින් වටවී තිබූ මේ ගම් පියස තේ, රබර් වගාවන්ට මෙන්ම වී ගොවිතැනට ද කදිම සශි‍්‍රක භූමියක් විය. ඒ නිසාම කෘෂි කර්මාන්තය සහ වගා කටයුතුවලට බොහෝ දෙනා හුරුවී සිටි නිසා මේ ගමේ එදා උගතුන් සිටියේ ස්වල්ප දෙනෙකි. අපේ කතා නායකයා වන පියසේන වික්‍රමරත්නගේ පියා මාර්ටින් වික්‍රමරත්නයන් ද ඒ අතර සිටියේ ය. ඒ නිසා වික්‍රමරත්න පවුලට එදා ගමේ වැඩි පිළිගැනීමක් ලැබුණි. 1944 වසරේ ජනවාරි 29 වෙනි දින වික්‍රමරත්න පවුලට සුවිශේෂී දිනයක් වූ අතර එම පවුලේ මද්දුමයා එසේත් නැතිනම් පියසේන වික්‍රමරත්න උපන්නේ එදිනය. එදා සිට ඔහු ගේ ජීවිතය ගෙවුණේ මේ අයුරිනි.“ඒ කාලේ අපේ තාත්තා සෞඛ්‍ය දෙපාර්තමේන්තුවේ කිරිපිටි බෙදාහැරීමේ මධ්‍යස්ථානයේ සුපරීක්ෂකවරයෙකු ලෙස සේවය කළා. පිටිසර කාන්තාවක් වුණු අපේ අම්මා කුඹුරු වැඩවලට හරිම දක්ෂයි. ඇය හැමවිටම පවුලේ බර කරට අරගෙන කටයුතු කළා. අපේ තාත්තා රජයේ රැකියාවක් කළ නිසා මූලික අධ්‍යාපනය සඳහා මාව බද්දේගම තෙළිකඩ විද්‍යාලයට යැව්වා. මම පාසල් යන්න පටන් ගත්තේ ටිකක් ප්‍රමාද වෙලයි. එදා අපේ ගමේ හිටපු බෝ්ධිනාගොඩ ඉස්කෝලේ මහත්තයා අපේ අම්මාට කිව්වා මේ ළමයව රැවුල කපලම ඉස්කෝලෙ ගේන්න තිබුණ නේද කියලා. ඒ තරම් ප්‍රමාදවෙලා තමයි මම ඉස්කෝලෙට ඇතුළත් වුණේ. නමුත් ඉගෙනීමට තිබූ දක්ෂතාවය නිසාම මට ඩබල් ප්‍රොමෝෂන් කිහිපයක් ලැබුණා.මගේ කුඩා කාලය බොහොම සුන්දරයි. අපිට තේ, රබර් තිබුණා. මවුපියන්ගේ ආභාශය නිසා කැත්තේ උදැල්ලේ වැඩවල හැකියාව අපිට ලැබුණා. ඒ නිසා ගොවිතැනට උදව් වුණා. වෙල් දෙනිවල දුව පැන ඇවිදපු කාලය මතක් වෙද්දි අදටත් හිතට දැනෙන්නේ පුදුමාකාර සන්තෝෂයක්. තාත්තා රජයේ රැකියාවක් කළ එක අපේ ජීවිතයට ගොඩක් බලපෑවා. මම 5 වෙනි පන්තිය දක්වා ගියේ ගමේ පාසලට යි. ඉන් පසු තෙලිකඩ කණෂ්ඨ විද්‍යාලයට ඇතුළත් වුණා. මම උසස් අධ්‍යාපනය හැදෑරුවේ ඇල්පිටිය ආනන්ද විද්‍යාලයෙන්. අද එය මධ්‍ය මහා විද්‍යාලයක්.කුඩා කල සිට මට පෑනේ ලොකු හුරුවක් තිබුණා. ඒ වගේම කවියට, සාහිත්‍යයට විශේෂ කැමැත්තක් දැක්වුවා. සිංහල වගේම ඉංගි‍්‍රසි භාෂාවටත් තිබූ දක්ෂතාවය නිසා මම සාමාන්‍ය පෙළ විභාගය ඉහළින් සමත් වුණා. සාමාන්‍ය පෙළ විභාගය සමත් වී ටික කලක් ගතවෙද්දී මට ඉංගී‍්‍රසි ගුරු පත්වීමක් ලැබුණා. එය මගේ ජීවිතේ සන්ධිස්ථානයක්. මට මුල්ම පත්වීම් ලැබුණේ බැරගම කොළණිය විද්‍යාලයට යි. නමුත් ගුරු වෘත්තියට මගේ ඒ තරම් කැමැත්තක් තිබුණේ නැහැ.ඒ දවස්වල මට කොළඹ බලන්න ලොකු ආසාවක් තිබුණා. දවසක් මම තාත්තත් එක්ක කෝච්චියෙන් කොළඹ ආවා. එදා කෝච්චියේ ආපු ගමන මගේ ජීවිතය තවත් වෙනස් කළා. ඒ කාලේ කන්තෝරු යන මහත්වරු කාඩ් සෙල්ලම් කර කර හරිම විනෝදයෙන් කෝච්චියේ ගමන් කරන ආකාරය දැක්කහම මටත් කොළඹ එන්න හිතුනා. ඒ ආසාව නිසාම මම ලිපිකාර තනතුරකට ඉල්ලුම් කළා.ඉන් සමත් වෙලා මට ආහාර හා සමුපකාර දෙපාර්තමේන්තුවේ පත්වීමක් ලැබුණා. මේ කුමන රැකියාවක් කළත් මම කවි ලියන එක අත්හැරියේ නැහැ. ඒ දවස්වල සිළුමිණට ලියපු සමරසේකර කියලා මහත්මයෙක් මට මුණ ගැහුණා. එතුමා හොඳ කෙටිකතා කරුවෙක්. ඔහු මට සිංහල භාෂාව පිළිබඳ වැඩිදුර ඉගෙන ගන්න ගොඩක් උදව් කළා. මට මතකයි මම පොඩි කාලේ පත්තරවල පළවෙන සෑම කවි පන්තියක්ම කියෙව්වා. විශේෂයෙන් සිළුමිණ පත්තරේ පළ වෙන කවි පන්ති මම මිදුලේ පැදුරක් එලාගෙන හොඳට හඬ නගා කියවනවා. ඒ කවි පන්ති කියවීම නිසා මට කවියට ලොකු ආසාවක්, ඇල්මක් ඇතිවුණා.මම කුඩා කාලයේ පන්සලේ දී හිටිවන කවි කිව්වා. මම වැඩි වශයෙන් ආධ්‍යාත්මික පැත්තට නැඹුරු වූ කෙනෙක්. අදත් මම ජීවිතයේ ප්‍රායෝගික පැත්තට වඩා ආධ්‍යාත්මික පැත්තට වැඩි වශයෙන් යොමු වෙලා ඉන්නවා. ඒ වගේම මම සාහිත්‍ය, භාෂාව, දර්ශනය වැනි විෂයයන් වැඩිදුරටත් අධ්‍යයනය කළා. ඒ කාලේ පියදාස සිරිසේන, ඩබ්ලිව්. ඒ. සිල්වා වැනි රචකයන්ගේ කෘතීන් වඩාත් ජනපි‍්‍රයව තිබුණා. ඒ අයගේ පොත් වැඩි වශයෙන් කියෙව්වා. එමගින් මගේ භාෂා ඥානය වර්ධනය වුණා.කොළඹට ආපු ගමන මගේ ජීවිතයට සුවිශේෂි යි. කොළඹ ට ආවට පසු මට මී වදය, දේදුන්න වැනි සඟරාවලට ලිවීමේ අවස්ථාව උදා වුණා. පී. බී. අල්විස් පෙරේරා වැනි කවීන් හඳුනා ගන්න ලැබුණා. ඒ අතරවාරයේ දී මම මගේ දරුවන්ගේ අනාගතය යහපත් කිරීමේ බලාපොරොත්තුව ඇතිව වසර කිහිපයක් විදෙස් ගත වී සිටියා. නමුත් කවිය මගෙන් ගිලිහුණේ නැහැ. 1987 වසරේ දී පමණ මට ලේක්හවුස් ආයතනයේ භාෂා පරිවර්තක තනතුරට පත්වීමක් ලැබුණා. එහිදී මම පුවත්පත් වලට කවි, විශේෂාංග ලිපි, තීරු ලිපි ආදිය ලිව්වා. මගේ මුල්ම කවිය පල වුණේ ලංකාදීප පත්තරේ. ළමා අවධියේ දී “මම පුංචි කාලේ” නමින් ලියූ කවිය මුලින්ම පත්තරේ පලවුණු දවසේ මට ලොකු සතුටක් ඇතිවුණා.මම වැඩිපුර පුවත්පත්වලට කවි ලිව්වා. පසු කාලීනව මම චූර්ණිකාව නමින් ඉරිදා දිවයිනට ලියූ තීරු ලිපියක් බොහෝ ජනපි‍්‍රය වුණා. වසර 10 කට ආසන්න කාලයක් මම සිළුමිණ පුවත්පතේ කවි මඩුවට ලිව්වා. මගේ ලේඛන කලාවට ලේක්හවුස් ආයතනයෙන් ලැබුණු සහාය අති විශාලයි.1999 වසරේ දී මම “මිහි මඩලෙන් එහා” යනුවෙන් කෘතියක් රචනා කළා. එය ආගම, දර්ශන විද්‍යාව, මනෝ විද්‍යාව යනාදි සියල්ල ඒකරාශී කරගෙන රචනා කළ කෘතියක්. ඒ සඳහා මට ගෞරව ආචාර්ය පදවියකුත් හිමි වුණා. ඒ වගේම මම වසර ගණනාවක ගවේෂණයකින් පසුව අවුරුදු 60 තිස්සේ විවිධ ශිල්පීන් විසින් ගායනා කරන ලද හිටිවන කවි එකතුවක් කළා.පසුගිය දිනවල පැවැත්වූ සාක් රටවල ලේඛකයන්ගේ හා කවීන්ගේ නියෝජිත වැඩමුළුවල ශ්‍රී ලංකාව නියෝජනය කරමින් සහභාගිවීමට ලැබීමද මා ලද භාග්‍යයක්.දැනට මම සමස්ත ලංකා කවි සම්මේලනය, අගනුවර තරුණ කවි සමාජය, සිංහල කවි සමාජය, හිටිවන කවි සමාජය වැනි ශ්‍රී ලංකාවේ ප්‍රකට කවි සම්මේලන කිහිපයක කටයුතු කරනවා. මගේ ජීවිතයේ සෙවනැල්ල මෙන් සිටින ශාන්ති වික්‍රමරත්න මගේ බිරියගෙන් මගේ මේ කාර්යයන් සඳහා ලැබෙන සහයෝගය අප්‍රමාණයි. මට අදටත් හරිම පුදුමයි. මම හද්දා පිටිසර ඉදලා ඉතා ඉක්මනින් ඉංගි‍්‍රසි, සිංහල භාෂා දෙකම මනාව ඉගෙන ගෙන සිංහල ඉංග්‍රීසියටත්, ඉංග්‍රීසි - සිංහලයටත් පරිවර්තනය කර ගැනීමේ හැකියාව ලැබීම පිළිබඳව. අගනුවර ජනපි‍්‍රය පාසල්වල උදවියට එන්න නොහැකි වූ තැනකට මට එන්න ලැබීම මගේ ජීවිතයේ මා ලබපු භාග්‍යයක්. මම වත්මන් ජනාධිපතිතුමා යටතේ වගේම හිටපු ජනාධිපති චන්ද්‍රිකා කුමාරතුංග මහත්මිය යටතේත් භාෂා පරිවර්තක ලෙස කටයුතු කරන්න ලැබුණා. එය මගේ ජීවිතේ මා ලබපු සුවිශේෂි ජයග්‍රහණයක්. අදටත් මම කවි ලිවීම වැනි සාහිත්‍ය කටයුතුවල නිරත වෙනවා. ඒ වගේම කවියේ උන්නතිය වෙනුවෙන් කැපවී කටයුතු කරනවා. .</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>29</day>
    </date>
    <link>http://www.dinamina.lk/2011/12/29/_art.asp?fn=f1112293</link>
    <topic>ශ්‍රී ලංකාවටවිදුලි යුගය උදාවෙයි</topic>
    <author>විශේෂ ස්තුතිය -ඇල්. ජී. ඩී. කරුණාරත්න මහතාට. සටහන - විජය ශ්‍රී ගම්මන(කඩවත විශේෂ)</author>
    <content>ශ්‍රී ලංකාවට ජල විදුලියෙන් විදුලි බුබුලක් දල්වා අදුර බිඳ එළිය වැටුනා නම් ඒ ලක්‍ෂපාන හෙවත් නෝටර් බ්‍රිජ් ආශි‍්‍රතව හැදූ ජලවිදුලි බලාගාරය නිසයි.ඒ සඳහා මූලිකව කටයුතු කළේ ශ්‍රී ලාංකේය විදුලි ඉංජිනේරුවරයකු වූ ඩී. ජේ. විමලසුරේන්ද්‍ර මහතායි.ඔහු වැඩිදුර ඉගෙනීමට ගියේ එංගලන්තයට ය. ඉගෙනීම කරන අතර පුස්තකාලයේ පොත් කියවීම ඔහුගේ වැඩිපුර දෛනික සිරිත විය. ලක්‍ෂපාන දිය ඇල්ල ගැන තොරතුරු කියවා දැනගත්තේ එහිවූ එක පොතකිනි.එංගලන්තයේ තිබූ ජල විදුලි බලාගාරයක් බැලීමට ද ඔහු ගියේ ය. එය බැලීමට එහි ආරක්‍ෂකයන් ගෙන් අවසර නො ලැබුණි. පසුව ජලනල මාර්ගයට කණ තබා මෙතනින් නිපදවන විදුලි ඒකක ගණන කීය දැයි විමසීය. ප්‍රශ්න කිරීම නිසා යමක් වටහා ගත් ආරක්‍ෂකයන් ඔහුට ඇතුළට යාමට අවසර දී ඇත.ගාල්ලේ මහින්ද විද්‍යාලයෙන් මූලික අධ්‍යාපනය ලබා එංගලන්තයට ගිය විමල සුරේන්ද්‍ර මහතා සිවිල් යාන්ත්‍රික විදුලි ඉංජිනේරු උපාධිය ලබා 1915 වසරේ දී මව් බිමට පෙරළා පැමිණියේ ය.මේ කාලය වනවිට මෙහි සිටි සුදු පාලකයෝ ජල විදුලි ක්‍රම පිළිබඳ සොයා බලමින් සිටියහ. ඒ නිසා ලක්‍ෂපාන දිය ඇල්ල පිළිබඳ විමර්ශනයක් කරන්න මහනුවර එවකට සිටි දිසාපති මඟින් විමල සුරේන්ද්‍ර තරුණ මහතාව පත් කළේය.ඔහු මහත් කැමැත්තෙන් එයට කැපවී කෙහෙල්ගමු ඔය නෝටන් බ්‍රිජ් හි අක්කරවත්ත ගමේ පිහිටි මේ දිය ඇල්ලේ හා පරිසරයේ පිහිටීමත් මස්කෙළි ඔයත් මුල්කර ගෙන පරීක්‍ෂණ කටයුතු පාලකයන්ට වාර්තා කළේ ය.මෙහි දී දිය ඇල්ල පිහිටි ඉඩම අත්පත් කර දීමට මූලික වූයේ එවකට එම වසම භාරව සිටි මුල්ලිල රාළලාගේ රතු අප්පු නැමැති අයෙකි.අලගුමලේ නමින් පිහිටි ඇබඩින් හා අර්සලේනා යන වතු දෙක පරිහරණය කරමින් සිටි සුදු මහත්වරු අලගුමලේ සිට අක්කරවත්ත ගම දක්වා ඉඩම් ද කෙහෙල්ගමු කන්දේ ඉඩම් ද මේ අවශ්‍යතාවය සඳහා පවරා ගැනීමට යෙදුනි. මෙම ඉඩම්වල එවකට තිබුණේ රබර් වගාවකි.නෝර්ටන් බ්‍රිජ් පසු තලය කරගෙන හින්දුස්ථාන් කන්ට්‍රක්ෂන් නම් ඉන්දීය සමාගම ඉදිකළ වේල්ලට පහළින් කුඩා ජල විදුලි බලාගාරයක් සුදු ඉංජිනේරු මහත්වරුන්ගේ ද සහය ඇතිව පිහිට වීය. මෙම සමාගම නියෝජනය කළේ කපාඩියා සමාගම යි. මෙහි වැඩට කම්කරුවන් ලෙස සේවය කළේ කේරලයේ කොච්චි මිනිසුන් ය.එම කොච්චි මිනිස්සු එදා ශ්‍රී ලංකාවේ කම්කරුවන්ට ඉන්දීය ගංගාවන් ගැන කියමින් මේ වේල්ලේ ධාරිතාව දෙස බලා අපේ කාන්තාවන් මීට වඩා සුළුදිය දමනවා යයි කියමින් හෑල්ලුවට පත් කර ඇත.1947 වසරේ දී මහා ගංවතුර පළාත යට කරගෙන වේල්ල බිඳ ගෙන වතුර ගලා යාමෙන් එහි තිබූ අමුද්‍රව්‍ය සියල්ලම ගසාගෙන ගොස් ඇත. කම්කරුවෝ ද ජල කඳට ගසාගෙන ගියහ.පසුව වේල්ලේ කටයුතු කිරීමට ස්ථිර ලේකම් ලෙස පත් කළේ ආනන්ද තිස්ස ද අල්විස් මහතා ය. ආචාර්ය ඒ. එන්. එස්. කුලසිංහ හා චන්ද්‍රසේන යන අයගේ සහායෙන් විමලසුරේන්ද්‍ර මහතා මෙහි වැඩ ආරම්භ කළේය.එදා මේ වෙනුවෙන් කම්කරුවන් භාරයක් ද විය. භාරය වීම සඳහා සර් ජෝන් කොතලාවල මහතා ද එකතු වූයේ ය.1948.10.01 දා අගමැති ඩී. ඇස්. සේනානායක මහතා ද වේල්ල ඉදිකරනු බැලීමට පැමිණ නෝටන් බ්‍රිජ් කොතලාවල බ්‍රිජ් කියා නම්කොට ශිලා ලේඛන පුවරුවක් ද සවි කළේ ය. එහෙත් අද එය භාවිතයේ නැත. නෝර්ටන් පාලමත් නැත.හදිසියේ ගැලූ ගංවතුරෙන් මියගිය කම්කරුවන් සිහිවීම පිණිස පිහිටවූ ශිලා පුවරුවේ මෙසේ සඳහන් වේ.“අප හැම දෙන නුවන් එළිය කරනු සඳහා සිය නුවන් අඳුරේ ගිල්වූ ඔබේ නම් සිහි කෙරෙත්වා!”භාරයත් සමඟ සේවක ඉල්ලීම අනුව සර් ජෝන් මහතා කැමති කරවා රජයේ වියදමෙන් මකර තොරණක් ද ඉදිකරන ලදී. අදටත් හැටන් සිට සිරිපා යන කෙනෙකුට නල්ලතන්නිය පසු කළ පසු දකින්ට ලැබෙන්නේ ඒ තොරණය.එදා පොලිසිය තිබුණේ 1930 වසරේ පමණ හින්දුස්තාන් කන්ට්‍රක්ෂන් මගින් හැටන්් මාවතේ මල්ලි අප්පුව (මිඩ් පෝඩ්) වත්තේ ඉදිකළ ගොඩනැගිල්ලක ය. එම සමාගමේ ඉල්ලීම අනුව පොලිසිය පසුව නෝර්ටන් බ්‍රිජ් අසලට ගෙන යන ලදී.නෝර්ටන් බ්‍රිජ් සිට ගල්කොරිය දක්වාත් කෙහෙල්ගමු කන්ද උඩ කාර්යාල ආශි‍්‍රත ස්ථාන තෙක් වීදි පහන් සවි කරන්ට යෙදිණි. විමල සුරේන්ද්‍ර, කුලසිංහ, චන්ද්‍රසේන යන තිදෙනා ලැගුම් ගත් සර්කිට් බංගලාවත්, විවිධ තරාතිරම්වල නිලධාරීන් ලැගුම් ගත් නේවාසිකාගාරයත් අද පොළොවට මට්ටම් වී ගොසිනි.1989 වසර වනතුරු විදුලි බලාගාරයේ වාහන අලුත්වැඩියා කිරීමට තිබූ ගරාජය පෙස්ටස් පෙරේරා ගේ නියමයෙන් පොලිසියක් පිහිටු වීමත් සමග අභාවයට ගොසිනි. ආචාර්ය ඇන්. ඇම්. පෙරේරා මහතා මෙහි සේවකයන්ගේ දුක් ගැනවිලි විමසීමට පැමිණියේ ය. එහි දුටු අඩු පාඩු සපුරමින් මිඩ්ලන් හෝටලයේ දී සාකච්ඡා කෙරිණි. ඒ අනුව සමුපකාරයක් හා ගිලන් රථයක් ලබා දෙන ලදී. එංගලන්තයෙන් ගෙන්නූ සුඛෝපභෝගී බස් රථ දෙකක් සේවක ප්‍රවාහනයට ලබා දී ඇත.එයින් එක් බස් රථයක් ශ්‍රී කොත කියාද ශ්‍රී ලංකා කියාද නම් කළේය.මෙහි සිදුවූ සුවිශේෂි බවක් නම් සර් ජෝන් කොතලාවල මහතා පාලම විවෘත කිරීමට සතියකට පෙර දී ඕජස් ගලන මළ මිනියක් ඔසවාගෙන තරුණයෙක් මේ මතින් ගමන් කර ඇත. එම අවස්ථාවේ දූරි නම් සුදු නිලධාරියෙක් ඔහු නතර කළේ ය. මළ මිනිය මිහිදන් කරවා, එම තරුණයා පිස්සන් කොටුවට යවා ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112301</link>
    <topic>සිංහල පිළිතුරු පත්‍ර එදිනම ඇගැයීම් මධ්‍යස්ථානයට භාර දුන්නා</topic>
    <author>සුභාෂිනි සේනානායක</author>
    <content>අම්පාර ඩී.එස්.සේනානායක ජාතික පාසලේ උසස් පෙළ විභාග මධ්‍යස්ථානයේ විභාගයට පෙනී සිටි සිසුවියන් දෙදෙනාගේ සිංහල පිළිතුරු පත්‍ර එදිනම ඇගැයීම් මධ්‍යස්ථානය වෙත භාර දුන් බව විභාග කොමසාරිස් ජනරාල් අනුර එදිරිසිංහ මහතා පවසයි. මෙම විභාග මධ්‍යස්ථානයේ විභාග ශාලාධිපති විභාග කටයුතුවලින් ඈත් කළ බවද විභාග පනතට අනුව තමාට සිදුකළ හැක්කේ එපමණක් බවද කී ඒ මහතා වැඩිදුර කටයුතු සඳහා තමා සිද්ධිය අධ්‍යාපන ලේකම්වරයාට යොමු කළ බවද කීය.විභාග වේලාවෙන් බාහිරව උත්තර පත්‍ර භාර නොගන්නා බව කී අනුර එදිරිසිංහ මහතා විභාග ප්‍රශ්න පත්තරයක් පිටතින් භාර ගැනීම ගෙදරින් පැනගිය ගෑණු දරුවකු නිවසට ගැනීමට සමාන යැයිද එම දරුවන් දෙදෙනාගේ අනාගතය ගැන සිතා එම උත්තර පත්‍ර ලබාගෙන පරීක්ෂණයක් සිදු කිරීමට ක්‍රියා කළේ යැයිද කීය.මෙම උත්තර පත්‍ර කුණු ගොඩේ තිබී සොයා ගත්තේ ය යන්න අසත්‍යයක් බව කී අනුර එදිරිසිංහ මහතා විභාග ශාලාධිපතිගේ අතපසුවීමක් හේතුවෙන් අමතර කොළ ගොඩක තිබී මෙම උත්තර පත්‍ර දෙක සොයාගෙන ඇති බවට කරුණු අනාවරණය වී ඇතැයිද ඒ පිළිබඳව විමර්ශනයක් කරන තුරු එම ප්‍රතිඵල නතර කර ඇතැයිද කීය.අලව්ව විභාග මධ්‍යස්ථානයක රුසියානු භාෂා ප්‍රශ්න පත්‍රයක් සඳහා ප්‍රතිඵල ලැබී නැතැයි මාධ්‍යවේදියකු නැඟූ ප්‍රශ්නයකට පිළිතුරු දෙමින් විභාග කොමසාරිස් ජනරාල්වරයා පැවසුවේ මුළු ප්‍රතිඵල අත්හිටුවීමට හෝ විමර්ශනයක් සිදු කරන තුරු ප්‍රතිඵල නවතා දැමීමට ක්‍රියා කරන බවය.මෙම විභාග මධ්‍යස්ථානයේද මෙම ප්‍රශ්න පත්තරයට පිළිතුරු ලබාදුන් ආකාරයේ වෙනසක් ඇති නිසා මෙය විමර්ශණය කරන බවද ප්‍රකාශ කළේ ය.විභාග කොමසාරිස් ජනරාල්වරයා මේ බව ප්‍රකාශ කළේ ඊයේ (29) විභාග දෙපාර්තමේන්තුවේ පැවති මාධ්‍ය හමුවකදී ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n11123014</link>
    <topic>ප්‍රශ්න පත්‍ර හමුවුණේ කුණු බක්කියෙන් නොවේ</topic>
    <author/>
    <content>අම්පාර ඩී. එස්. සේනානායක ජාතික පාසලේ උසස් පෙළ විභාග මධ්‍යස්ථානයක සිසුවියන් දෙදෙනකුගේ සිංහල උත්තර පත්‍ර විභාග ශාලාපතිගේ අතපසුවීමක් හේතුවෙන් අමතර කොළ ගොඩක තිබී සොයාගෙන ඇති බවට කරුණු අනාවරණය වී ඇතැයි විභාග කොමසාරිස් අනුර එදිරිසිංහ මහතා ඊයේ (29) පැවැසීය. එය කුණු ගොඩේ තිබී සොයා ගත් බව පැවැසීම අසත්‍යයක් බව ද කොමසාරිස්වරයා කීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112302</link>
    <topic>පළමු වසර සමරමින් කතරගම දී පින්කම් රැසක්</topic>
    <author/>
    <content>ජනාධිපති මහින්ද රාජපක්ෂ මහතාගේ පදිවිප්‍රාප්තියේ දෙවන අභිෂේකයේ පළමු වසර සැමරීම වෙනුවෙන් ශ්‍රී ලංකා නිදහස් ජාතික ප්‍රවාහන සේවක සමිතිය සංවිධානය කරන පිංකම් මාලාවක් කතරගම කිරිවෙහෙර පුදබිමේදී අද(30) සිට අනිද්දා(01) තෙක් පැවැත්වේ.අද පෙරවරු 06.00ට කිරිවෙහෙර වහන්සේට බුද්ධපුජාව පවත්වා ආරම්භ කෙරෙන මේ වැඩසටහන් මාලාවට බෝධි පූජා ඇතුළු ආගමික කටයුතු, සංඝරත්නයට හා ගිහියන්ට දානමය පිංකම්, ධර්ම දේශනා හා පිරිත් දේශනාද ඇතුළත් වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112303</link>
    <topic>කිලිනොච්චි ප්‍රාදේශීය සෞඛ්‍ය සේවා අධ්‍යක්ෂ කාර්යාල සංකීර්ණය විවෘත කෙරෙයි</topic>
    <author>සන්ධ්‍යා කරුණාරත්න</author>
    <content>කිලිනොච්චිය ප්‍රාදේශීය සෞඛ්‍ය සේවා අධ්‍යක්ෂ කාර්යාල සංකීර්ණය පාර්ලිමේන්තු මන්ත්‍රි නාමල් රාජපක්ෂ මහතාගේ අතින් විවෘත කිරීම ඊයේ (29) සිදුකෙරිණ.රුපියල් දසලක්ෂ 100 ක වියදමෙන් රජය ඉදිකළ මේ අධ්‍යක්ෂ කාර්යාලය උතුරේ සෞඛ්‍ය සේවා සංවර්ධනයේ මූලික කඩඉමක් බව සෞඛ්‍ය අමාත්‍යාංශය සඳහන් කරයි.කොටි ත්‍රස්තවාදයෙන් රට මුදා ගැනීමෙන් පසුව කිලිනොච්චිය ඇතුළු උතුරු පළාතේ සිදු කරන සංවර්ධන කටයුතු පිළිබඳ එම පළාතේ ජනතාව රජය ගැන මහත් පුදුමයට පත්වන බව කිලිනොච්චිය දිස්ත්‍රික් ප්‍රාදේශීය සෞඛ්‍ය සේවා අධ්‍යක්ෂ වෛද්‍ය කේ. කාර්ටික් මහතා ප්‍රකාශ කළේය.වසර තිහක් පමණ කොටි සංවිධානයේ මූලස්ථානයක් බවට පත්ව තිබූ ප්‍රදේශයක රජය මඟින් සිදු කරන මෙවැනි සංවර්ධන කටයුතු පිළිබඳ එම පළාතේ මහජනතාව රජය ගැන ප්‍රසාදයෙන් කටයුතු කරන බව ද ඒ මහතා කීය. ත්‍රස්තවාදය ජයග්‍රහණය කර වසර දෙකක් ගත වූ කාලය තුළ දී උතුරු පළාතේ සිදු කළ සංවර්ධන ක්‍රියාදාමයේ සම්පූර්ණ ගෞරවය ජනාධිපති මහින්ද රාජපක්ෂ මහතාට හිමිවිය යුතු යැයි ද හෙතෙම පැවැසීය.මේ අවස්ථාවට උතුරු පළාතේ ආණ්ඩුකාර මේජර් ජනරාල් ජී.ඒ. චන්ද්‍රසිරි, සෞඛ්‍ය අමාත්‍යාංශයේ අතිරේක ලේකම් වෛද්‍ය පාලිත මහීපාල මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112304</link>
    <topic>මේ වසරේ අපනයන ආදායම ඩොලර් බිලියන දහය ඉක්මවයි</topic>
    <author>නුවන් කොඩිකාර</author>
    <content>මේ වසරේදී අපනයන ආදායම ඇමරිකන් ඩොලර් බිලියන දහය ඉක්මවන බව ශ්‍රී ලංකා අපනයන සංවර්ධන මණ්ඩලය පැවැසීය.ඔක්තෝබර් මස අවසන් වන විට අපනයන ආදායම අමෙරිකන් ඩොලර් බිලියන 8.7 පසුකර ඇති බව ශ්‍රී ලංකා අපනයන සංවර්ධන මණ්ඩලයේ සභාපති ජනක රත්නායක මහතා පැවැසීය.අපනයන සංවර්ධන මණ්ඩලයේ පෙරේදා (28) පැවැති තොරතුරු හා සන්නිවේදන තාක්ෂණය හා ව්‍යාපාර ක්‍රියාවලි බාහිරකරණය ක්ෂේත්‍රයේ අපනයනයන් සම්බන්ධයෙන් සිදුකළ සමීක්ෂණයේ තක්සේරු වාර්තාව එළිදැක්වීමේ අවස්ථාවට එක්වෙමින් සභාපතිවරයා එසේ ප්‍රකාශ කළේය.වසර 2015 වන විට අපනයන ආදායම ඇමරිකන් ඩොලර් බිලියන 15 ඉක්මවීම රජයේ අපේක්ෂාව බවත්, එම ඉලක්කය පහසුවෙන් ජයගත හැකි බවත් හෙතෙම කීවේය.මෙරට කෘෂි හා කර්මාන්ත අංශයන් සඳහා ඉහළ ඉල්ලුමක් ඇති බව පවසන ඒ මහතා එය තව තවත් ඉහළට ගෙනයාමට සැලසුම් සකස්කර ඇති බව සඳහන් කළේය.රුපියල අවපාත කිරීමේ අපේක්ෂාව වූයේ භාණ්ඩ වැඩි ප්‍රමාණයක් අලෙවි කර ගැනීම බවත්, ඒ මඟින් හොඳ ඉල්ලුමක් ඇති කර ගැනීමට හැකිවන බවත් සභාපතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112305</link>
    <topic>ජනපති ශ්‍රී මහා බෝධිය වැඳ පුදා ගනියි</topic>
    <author>ගාමිණී ජයසිංහ සහ කිත්සිරි වනසිංහ</author>
    <content>එළැඹෙන නව වසරට ආශිර්වාද ලබා ගනිමින් ජනාධිපති මහින්ද රාජපක්ෂ මහතා ඊයේ (29) පෙරවරුවේ අනුරාධපුර ජය ශ්‍රී මහා බෝධීන් වහන්සේ වැඳ පුදා ගත්තේය.මේ අවස්ථාවට ජනපති ආර්යා ශිරන්ති රාජපක්ෂ මහත්මිය සහ පාර්ලිමේන්තු මන්ත්‍රී නාමල් රාජපක්ෂ මහතාද සහභාගි වූහ.ජය ශ්‍රී මහ බෝධීන් වහන්සේ වෙත සිවුරු පිරිකර පූජා කළ ජනාධිපති මහින්ද රාජපක්ෂ මහතා ඇතුළු පිරිසට මහා සංඝරත්නය විසින් සෙත් පිරිත් සජ්ඣායනය කරමින් පිරිත් නූල් ගැටගසා ආශිර්වාද කළහ.මේ අවස්ථාවට අටමස්ථානාධිපති ආචාර්ය පුජ්‍ය පල්ලේගම සිරිනිවාස නාහිමියන් මිරිසවැටිය චෛත්‍යාරාමාධිපති ඊතල්වැටුණුවැව ඥාණතිලක නාහිමියන් හා ලංකාරාමාධිපති රලපනාවේ ධම්මජෝති යන නාහිමිවරු සහභාගී වී සිටියහ.ජය ශ්‍රී මහා බෝධීන් වහන්සේ වෙත පැමිණීමට පෙර ජනපතිතුමන් ඇතුළු පිරිස අටමස්ථානාධිපති නාහිමියන් බැහැදැක ආශිර්වාද ලබාගත් අතර එහිදී එතුමන් විසින් නාහිමියන් වෙත අටපිරිකර පුජා කළේය.ඉන් අනතුරුව ජනපතිතුමන් රුවන්වැලි චෛත්‍යරාමාධිපති පූජ්‍ය පල්ලේගම හේමරතන නාහිමියන් බැහැ දැක අටපිරිකර පූජා කරමින් අශිර්වාද ලබා ගත් අතර අනතුරුව රුවන්වැලි චෛත්‍යරාජයාණන් වටා පැදකුණු කර මල් පහන් පූජා කළේය. එහිදී දුටු ගැමුණු රජතුමන්ගේ පිළිරුවට පුෂ්පෝපහාර දැක්වූ ජනපතිතුමන් පැමිණ සිටි සැදැහැවතුන් සමගද සුහද පිළිසඳරක නියැලී සිටියේය.මෙම කටයුතු නිමා වීමෙන් පසුව ජනපතිතුමන් ඇතුළු පිරිස ගොවිජන සේවා හා වනජීවී අමාත්‍යාංශය එස්. එම්. චන්ද්‍රසේන පදනම හා එක්ව සිව්හෙල බෞද්ධ පදනම විසින් පවත්වනු ලබන දොළොස්මහේ ස්වර්ණමාලි දන්වැට (දන්සැල) වෙත ගොස් එහි පැමිණ සිටි බැතිමතුනට ආහාර බෙදා ඔවුන් සමගද සුහද කතාබහක නියැලුණි.මේ අවස්ථාවට උතුරුමැද ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය බර්ටි ප්‍රේමලාල් දිසානායක, ගොවිජන සේවා හා වනජීවී අමාත්‍ය එස්. එම්. චන්ද්‍රසේන, පාර්ලිමේන්තු මන්ත්‍රීවරුන් වන ශෙහාන් සේමසිංහ, එස්. සී. මුතුකුමාරණ උතුරු මැද සමුපකාර ඇමැති එච්. බී. ;ස්මසිංහ උ. මැ. ප. සභා මන්ත්‍රී එස්. එම්. රංජිත් යන මහත්වරුන්ද සහභාගි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112306</link>
    <topic>පරිපාලන සේවයේ නව පත්වීම් පිරිනැමීමේ උළෙල අද අරලියගහ මැදුරේ දී</topic>
    <author>උදුලා පීරිස්</author>
    <content>පරිපාලන සේවයේ III ශ්‍රේණියේ නව පත්වීම් පිරිනැමීමේ උත්සවයක් අද (30) උදේ 11ට ජනාධිපති මහින්ද රාජපක්ෂ මහතාගේ ප්‍රධානත්වයෙන් අරලියගහ මන්දිරයේ දී පැවැත්වේ.මෙදින පරිපාලන සේවයේ III ශ්‍රේණියේ නව පත්වීම් 294ක් ප්‍රදානය කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112307</link>
    <topic>විදුලි බිලෙන් භාගයක් ගෙවා ලයිට් ලබා ගනී</topic>
    <author>අනුරාධපුර සමූහ අශෝක සේනාරත්න</author>
    <content>අනුරාධපුර ශික්ෂණ රෝහලේ විසන්ධි කැර තිබූ විදුලි සම්බන්ධතාව 29 දා පෙරවරුවේ යළි ලබාදුන් බව විදුලිබල මණ්ඩලයේ උතුරු මැද නියෝජ්‍ය සාමාන්‍යාධිකාරී ග්‍රේෂන් මුතුකුඩආරච්චි මහතා පවසයි.විදුලිබල මණ්ඩලයට අනුරාධපුර ශික්ෂණ රෝහලෙන් රුපියල් මිලියන හැට පහක මුදලක් අයවීමට තිබූ බව සාමාන්‍යාධිකාරිවරයා පැවැසීය. මේ මුදල් වලින් අඩක් පමණ ලැබුණු නිසා විසන්ධි කළ විදුලිය යළිත් ලබාදුන් බව ග්‍රේෂන් මුතුකුඩආරච්චි මහතා පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112308</link>
    <topic>සුළි සුළං අඩුවූ විට සීතලත් අඩුවේවි</topic>
    <author/>
    <content>බෙංගාල බොක්කේ කේන් සුළි සුළං තත්ත්වය තවමත් පවතීයාපනයට කිලෝමීටර් 350 ක් පමණ ඊසාන දෙසින් බෙංගාල බොක්ක මේ තත්ත්වය හටගෙන තිබේ. මේ නිසා වයඹ, උතුර, ඊසාන දිග මුහුදු ප්‍රදේශ වල තද වැසි තද සුළං ඇති වෙයි.මුහුද රළු බවද කාලගුණ විද්‍යා දෙපාර්තමේන්තුව කියයි.උතුරු ඉන්දියාව හරහා හමා ආ සුළං හා වලාකුලින් බර අහස නිසා මේ දිනවල අධික සීතලක් පවතින අතර සුළි කුණාටු තත්ත්වය පහව ගිය පසු සීතල අඩුවන බව එම දෙපාර්තමේන්තුව කියයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n1112309</link>
    <topic>බ්‍රිතාන්‍ය ජාතිකයාගේ සිරුර ඥාතීන්ට බාර දීමට සියලු පියවර ගන්නවා</topic>
    <author>මහින්ද අලුත්ගෙදර</author>
    <content>තංගල්ල නිවාඩු නිකේතනයකදී ඇතිවූ ගැටුමකින් මියගිය බ්‍රිතාන්‍ය ජාතික තරුණයාගේ මෘත දේහය ඔහුගේ පවුලේ ඥාතීන් වෙත බාරදීම සඳහා ශ්‍රී ලංකා රජය වෙනුවෙන් හැකි සෑම පියවරක්ම ගන්නා බව විදේශ කටයුතු අමාත්‍යාංශය අවධාරණය කරයි.මියගිය බ්‍රිතාන්‍ය ජාතික තරුණයාගේ ඥාතීන් සොයා ගැනීම සඳහා ශ්‍රී ලංකාවේ බ්‍රිතාන්‍ය මහ කොමසාරිස් කාර්යාලය හා බ්‍රිතාන්‍යයේ ශ්‍රී ලංකා මහ කොමසාරිස් කාර්යාලය දැනුවත් කර තිබෙන බව විදේශ කටයුතු අමාත්‍යාංශයේ ලේකම් කරුණාතිලක අමුණුගම මහතා “දිනමිණ”ට පැවසීය.මියගිය එම්.ඉසෙඩ් ෂයික් නැමැති තරුණයාගේ පශ්චාත් මරණ පරීක්ෂණ වාර්තාව නිකුත්වී තිබෙන බව සඳහන් කළ ලේකම්වරයා බ්‍රිතාන්‍ය ඥාතීන්ගේ අනුමැතියද ලද විගස ඔහුගේ මෘත දේහය බ්‍රිතාන්‍යයට රැගෙන යාමට පියවර ගන්නා බව සඳහන් කළේය.ජිනීවාහි ජාත්‍යන්තර රතු කුරුස කමිටුවේ සාමාජිකයකු වන මෙම බ්‍රිතාන්‍ය ජාතික තරුණයා තංගල්ල, මැඩිල්ල නිවාඩු නිකේතනයකදී ඇතිවූ ගැටුමකදී පසුගිය 25 දා මිය ගියේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n11123010</link>
    <topic>අධිවේගී මාර්ගයේ ජීප් රථයක් පෙරළී තිදෙනෙක් තුවාල ලබයි</topic>
    <author>දකුණු පළාත් සංචාරක</author>
    <content>දක්ෂිණ අධිවේගී මාර්ගයේ ධාවනය වෙමින් තිබූ ජීප් රථයක් පින්නදූව පිවිසුම් දොරටුව අසලදී පාර මැද පෙරළීමෙන් එම රථයේ ගමන් කළ කාන්තාවන් තිදෙනෙක් තුවාල ලැබ ඊයේ (29) උදේ කරාපිටිය මහ රෝහලට ඇතුළු කර ඇත.26 හැවිරිදි තරුණ කාන්තාවක් විසින් මෙම ජීප් රථය පදවා ඇති අතර, අනතුර සිදුවන අවස්ථාවේ හය දෙනකු ජීප් රථයේ ගමන් කර තිබේ. තුවාලකරුවන්ගේ තත්ත්වය එතරම් බරපතල නැතැයි වාර්තාවේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n11123012</link>
    <topic>මවුපියන්ගේ බලාපොරොත්තුඉටුකිරීමට ලැබීම ගැන සතුටුයි</topic>
    <author>පණ්ඩුක සමරසේකර</author>
    <content>ගණිත අංශයෙන් යාපනය දිස්ත්‍රික්කයේ පළමුවැනියා වීමේ බලාපොරොත්තුවක් තිබුණා. ලංකාවේ පළමුවැනියා වීමට තරම් මගේ ඒ බලාපොරොත්තුව ඉහළින් මල් ඵල ගැනුණා. එසේ පවසන්නේ මෙවර අපොස උසස් පෙළ විභාගයේ ගණිත අංශයෙන් ලංකාවේ විශිෂ්ටතම ප්‍රතිඵල පෙන් වූ යාපනය උඩුප්පිඩි මිෂන් විදුහලේ කමලවාසන් කමලක්කන් සිසුවාය.කුඩා කල ඉගෙනීමේ අලසයකු වූ කමලවාසන් ශිෂ්‍යත්ව විභාගයෙන් ලැබුවේ ලකුණු 34 ක් පමණි.එහෙත් ඉහළ පන්තිවල සිසුන්ගේ ක්‍රියාකාරකම් දැක සිය ධෛර්යය හා ආත්ම ශක්තියෙන් දිවියට මුහුණ දුන් කමලවාසන් අපොස සා/පෙළ විභාගයෙන් ඒ සාමාර්ථ 8 ක් සමඟ බී සාමාර්ථයක් ලබා ගත්තේය.උත්සාහයෙන් හා ධෛර්යය එක ලෙස පවත්වාගෙන ගිය කමලවාසන් කාල සටහනකට අනුව සිය අධ්‍යාපන කටයුතු කළේ ය. හැමදාම උදේ 5.00 ට අවදිවීමෙන් අන්තර්ජාලයට පිවිස විෂය දැනුම ලබා ගැනීමත් ගණිත ගැටලු විසඳීමත් විෂය බාහිරව ඔහු කළ වෙනත් ක්‍රියාකාරකම් විය.දෙමළ භාෂා දින තරඟ , ඉංගී‍්‍රසි දින, විද්‍යා දින තරඟ, කථික තරඟ වලින්ද කමලවාසන් ජයග්‍රහණය ලැබූ අයෙකි. විෂය බාහිර ක්‍රියාකාරකම් වුවත් කළේ ප්‍රධාන ඉලක්කය හඹා යන අතර ලැබුණු විවේකයේදී බව කමලවාසන් කියයි. මවුපියන්ගේත්, ගුරුවරුන්ගේත් පවුලේ අයගෙ බලාපොරොත්තු ඉටු කිරීමට හැකිවීම ගැන කමලවාසන් සිය සතුට පළ කරයි.පුතා නිහඬ චරිතයක්, අනවශ්‍ය විදියට නිදි මරාගෙන පාඩම් කළේවත් අනවශ්‍ය බරක්වත් කර ගත්තේ නැහැ. අධ්‍යාපනය ඔහු අපේ සිහින සැබෑ කළා. ඒ ගැන සතුටුයි. කමලවාසන්ගේ මව කියන්නීය. 2011 අධ්‍යාපන පොදු සහතික පත්‍ර උසස් පෙළ සඳහා ප්‍රථම වතාවට හඳුන්වා දුන් පොදු විෂය ධාරාවෙන් ලංකාවෙන් දෙවැනි ස්ථානය දිනා ගැනීමට අනුරාධපුර මධ්‍ය මහා විද්‍යාලයේ තරිඳු ප්‍රභාත් රණතුංග සිසුවා සමත් වෙයි.විද්‍යාව සහ ගණිතය අංශවලින් උසස් පෙළ හදාරන දරුවන්ට තොරතුරු හා සන්නිවේදන තාක්ෂණ විෂය එක් ප්‍රධාන විෂයක් ලෙස තෝරා ගැනීමට ප්‍රථම වතාවට අවස්ථාව ලබා දුන්නේ 2011 වසරේදීයි. ඒ අනුව එම පොදු විෂය ධාරාවෙන් උසස් පෙළ සඳහා පෙනී සිටි තරිඳු ප්‍රභාත් සංයුක්ත ගණිතය, භෞතික විද්‍යාව හා තොරතුරු හා සන්නිවේදන තාක්‍ෂණ විෂයන් සඳහා බී සාමාර්ථ ලබා ගනිමින් ලංකාවෙන් දෙවැනි ස්ථානයත් අනුරාධපුර දිස්ත්‍රික්කයෙන් ප්‍රථම ස්ථානයත් ලබා ගැනීමටත් සමත් වී තිබේ.පාසල් සිසුන්ගේ විශේෂ ඉල්ලීමක් මත අනුරාධපුර මධ්‍ය විද්‍යාලයේද පොදු විෂය ධාරා අංශයක් ආරම්භ කළ අතර පහසුකම් අවම වූත් තොරතුරු තාක්ෂණ විෂය ඉගැන්වීමට පුණ්‍යා කාන්ති දිසානායක ගුරු මාතාව ඉදිරිපත් වීම තම ජයග්‍රහණයට විශාල ශක්තියක් වූ බැව් තරිඳු පවසයි.පෙර සිටම තොරතුරු තාකෂණ අංශයට ඇල්මක් දැක්වු තරිඳු ප්‍රභාත් 2009 උතුරු මැද පළාත් මෘදුකාංග තරගාවලියෙන් ප්‍රථම ස්ථානයත් කොළඹ විශ්වවිද්‍යාලය මගින් පැවැත්වූ තොරතුරු තාක්ෂණ දැනුම මිනුම තරගාවලියෙන් (2008) උතුරු මැද පළාතෙන් ප්‍රථම ස්ථානයත් දිනා ගැනීමට සමත් විය.පොත පතේ අධ්‍යාපන කටයුතුවලට අමතරව පාසලේ හොකී කණ්ඩායමේද සාමාජිකයෙකු වූ තරිඳු තොරතුරු තාක්ෂණ අංශයෙන් ඉදිරියට යාමට බලාපොරොත්තු වෙයි.තොරතුරු තාක්ෂණ විෂය මුලින් තමන්ට ආගන්තුක වූවත් අනාගතයේදී ඇති වැදගත්කම සැලකිල්ලට ගෙන එම විෂය තෝරාගත් බැව් තරිඳු පවසයි.ගුරු වෘත්තියේම නියුතු නිහාල් රණතුංග හා රංජනී පුෂ්පරත්න තරිඳුගේ මවුපියන් වන අතර තම ජයග්‍රහණයට ඔවුන්ගේ ආශිර්වාදය ඉඳුරාම හේතු වූ බැව් තරිඳු සිහිපත් කරයි. කොළඹ රාජකීය විද්‍යාලයේ නුශේන් මානිත්‍ය සෙනෙවිරත්න සිසුවා මෙවර අපොස උසස් පෙළ විභාගයේ ගණිත අංශයෙන් දිවයිනෙන් දෙවැනි ස්ථානය ලබා සිටියි.සංයුක්ත ගණිතය, භෞතික විද්‍යාව හා රසායන විද්‍යාව විෂයන්ගෙන් උසස් පෙළට මුහුණ දුන් නුශේන් විෂයන් තුනටම “ඒ” සම්මාන ලබා ගනිමින් දිස්ත්‍රික් කුසලතාවයෙන් අංක 1 ත් දිවයින් කුසලතාවයෙන් අංක 2 ත් ලබා ඇත.අපොස සාමාන්‍ය පෙළ විභාගයෙන් ඒ – 9 ක් ලබා උසස් ලෙස සමත් වීමට ද වාසනාවන්ත වූ නුශේන් ගේ අනාගත බලාපොරොත්තුව ඉංජිනේරු විෂය ඉහළට ම හැදෑරීමයි.නුශේන්ගේ පියා ජයදේව සෙනෙවිරත්න වෛද්‍යවරයකු ලෙස සේවය කරන අතර මව විනීතා සිරිමාන්න ගුරුවරියක ලෙස සේවය කරයි.එකම සොයුරු අශේන් ආදිත්‍ය සෙනෙවිරත්න රුසියාවේ වෛද්‍ය සිසුවකු ලෙස අධ්‍යාපනය ලබයි.තමන්ගේ ජයග්‍රහනය ගැන අදහස් දක්වන නුශේන් කියා සිටියේ මිතුරන් නිතරම තමන්ගෙන් විවිධ ගැටලු හා ප්‍රශ්න අසන නිසා විභාගයට වෙනමම පාඩම් කිරීමට අවශ්‍ය නොවූ බවයි. මිතුරන්ට මතු වන ගැටලු නිරාකරණය කර දීමෙන් තමන්ට හොඳ දැනුමක් ලැබුණු බවද කීවේය.නුශේන් වැඩිදුරටත් මෙසේ ද පැවසීය.මගේ ජයග්‍රහණයට අම්මා, තාත්තා, අයියා මෙන්ම මගේ පාසලේ ගුරුවරු මට බෙහෙවින් උපකාර කළා. මම අමතර පන්තිවලටත් සහභාගි වුණා. විදුහලේදී වගේම අමතර පන්තියේදීත් මට ඇසෙන දේට මම වඩා හොඳින් ඇහුම්කන් දුන්නා වගේම ඒ කරුණු ධාරණය කොට ගෙන ගැඹුරින් සිතා බැලුවා.අපි පාසලේ දී විවිධ ප්‍රායෝගික පරීක්ෂණ සිදු කළා. ඒ දේවල්වලට ගුරුවරු උපකාර කළා.අපේ පාසලේ සිටින බොහෝ දෙනා දක්ෂයන්. මගේ පන්තියෙත් ඉන්නේ දක්ෂයන්.මේ නිසා පන්තිය තුළ ලොකු තරගයක් තිබුණා. ඒ තරගකාරිත්වය නිසයි මට මේ තැනට එන්න ශක්තිය ලැබුණේ. මා වෙනත් පාසලක සිටියා නම් මට මේ අවස්ථාව නොලැබෙන්න තිබුණා.මගෙන් පසු උසස් පෙළ කරන නංගිලා මල්ලිලාට මම දෙන අවවාදය තමයි විභාගය ගැන ගැඹුරින් හිතන්න කියන එක. ඒ නිසා මහන්සි වෙලා වැඩකරන්න ඕනෑ. අපේ මහන්සියේ තරමටයි අපට ප්‍රතිඵල ලැබෙන්නේ.හරි දේ හරියට කළොත් කවදාවත් වරදින්නේ නැහැ.නුශේන් ගේ බලාපොරොත්තුව ලංකාවේ හිඳිමින් ලෝකයටම සේවය කිරීමයි. නුශේන්ගේ එම බලාපොරොත්තුව එලෙසින්ම ඉටුවේවා යන්න අපේ පැතුමයි. අධ්‍යයන පොදු සහතික පත්‍ර උසස් පෙළ විභාගයෙන් විෂයන් 3ටම ඒ සාමාර්ථ ලබා ගනිමින් මාතලේ ශාන්ත තෝමස් විදුහලේ වාණිජ අංශයෙන් ජනිත් චතුරංග ශිෂ්‍යයා මාතලේ දිස්ත්‍රික්කයෙන් ප්‍රථම ස්ථානය හිමිකර ගැනීමට සමත් විය.උකුවෙල වරකාමුර සමුන් මාවතේ පහලවෙල පදිංචි බී. එල්. චන්ද්‍රසිරි, චන්ද්‍රා නන්දනි යුවළගේ බාලම පුතා වූ ජනිත් චතුරංගට සහෝදරියක් හා සහෝදරයෙක් සිටී.ජනිත් චතුරංග මාතලේ විජය විදුහලට ඇතුළත් වූයේ මූලික අධ්‍යාපනය සඳහාය. එහිදී පහ වසර ශිෂ්‍යත්ව විභාගයෙන් උසස් අන්දමින් සමත් විය. ශිෂ්‍යත්ව විභාගයෙන් පසුමාතලේ ශාන්ත තෝමස් විදුහලට ඇතුළත් වූ අතර 2008 වසරේ සාමාන්‍ය පෙළ විභාගයට පෙනී සිට උසස් ලෙස ඒ සාමාර්ථ 7 ක්හා සී සාමාර්ථ 02 ක් ලබා ගැනීමට හැකි විය.කුඩා කාලයේ සිටම අධ්‍යාපන කටයුතු සඳහා උනන්දුවෙන් වැඩ කළ නිසා මට ඉහළ විභාග වලින් සමත්වීමට ඒ තරම් අපහසු වූයේ නැහැ. පාසල් වියේදීම මගේ ආසාවක් තිබුණේ ගණිත අංශයෙන් ඉහළට යාමයි. ඒ සිහිනය මට සැබෑ කරගන්න ඒ තරම් අපහසු නොවන බව ආඩම්බරයෙන් පැවසූ අතර එම නිසාම උසස් පෙළ වාණිජ විෂය තෝරාගත් බව පැවසීය.එම නිසා උසස් පෙළ විෂයන් 3ටම ඒ සාමාර්ථ ලබා ගෙන වාණිජ අංශයෙන් මාතලේ දිස්ත්‍රික්කයෙන් ප්‍රථම ස්ථානය හිමිවූ අතර දිවයිනෙන්ම 53 වැනි ස්ථානය හිමි කර ගෙන ඇත.ජනිත් චතුරංග ජයග්‍රහණයේ ප්‍රීතිය ගැන අදහස් පළ කළේ මෙලෙසිනි.මම සතුටින් කියන්නේ පාසලේදී කරන වැඩ ගැන විශේෂ උනන්දුවක් තිබුණා. එදිනෙදා දෙන වැඩ අතපසු නොකර එදාම කළා. මගේ අනාගතයට ළඟින්ම හිටියේ ගුරු මෑණිවරු හා පියවරුන් ගැන අවංකව ස්තුති කරනවා. ඒ වගේම මවුපියෝ සහෝදරියත් සහෝදරයත් සිහිපත් කළ යුතුයි. ඒ වගේම මුලික අධ්‍යාපනය ලැබූ මාතලේ විජය විදුහලේ ගුරු මෑණිවරුන් පියවරුන් ආදරයෙන් සිහිපත් කරනවා. ඒ වගේම අසල්වැසි හිතවතුන් මෙන්ම පාසලේ ළමයි අතර හොඳහිත දිනාගෙන කවුරුත් ආදරය කරගෙන දිරිය දුන්නා.මා මේ අවස්ථාවේ විශේෂයෙන් මතක් කරනවා මගේ ගුරු පියාණන් වන වර්තමාන විදුහල්පති දම්පි‍්‍රය වනසිංහ සර් හා මගේ පන්තිභාර ගුරු තුමා ලෙස කටයුතු කළ අතුල ඒකනායක සර් වගේම සියලු ගුරු මණ්ඩලය ගැනත් සිහිපත් කළ යුතුයි.පාසලේ විෂය බාහිර කටයුතු වගේම උනන්දුවක් දක්වලා පාසලේ ක්‍රියාකාරකම් ගැන උනන්දු වුණා. ඒ වගේම මා බාහිර පන්ති සඳහාද සහභාගි වුණා. මා මේ සියල්ල කරගෙන ගියේ අපේ පවුලේ බොහෝ අඩු පාඩු තියාගෙන. අපට විදුලිය නැහැ. පාඩම් කළේ කුප්පි ලාම්පු එළියෙන්. ඔහු සිනාසෙමින් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=n11123013</link>
    <topic>අලුත් අවුරුද්දට අලුත් රේඩියෝ චැනල් එකක්</topic>
    <author/>
    <content>ශ්‍රී ලංකාවේ නවතම ගුවන්විදුලි නාලිකාව ලෙස VIP රේඩියෝ 2012 ජනවාරි 01 දා සිට සිය විකාශන කටයුතු ආරම්භ කිරීමට නියමිතය.එකම සංඛ්‍යාණයක් ඔස්සේ මුලු දිවයිනම ආවරණය වන පරිදි කොළඹ මාතලේ සහ දෙනියාය විකාශනාගාර ඔස්සේ අති ප්‍රබල සහ නවීන තාක්ෂණයෙන් VIP රේඩියෝවේ විකාශන කටයුතු ආරම්භ කර තිබේ. ඉතා පැහැදිලි ලෙස ස්ටීරියෝ සහ ඩිජිටල් තාක්ෂණය ඔස්සේ වැඩසටහන් විකාශනය කෙරෙන අතර නිෂ්පාදනය මෙන්ම සංස්කරණයේදීත් අති නවීන ශබ්ද සංකලන ක්‍රම උපයෝගී කර ගැනේ.දේශීය ව්‍යාපාරයක් ලෙස කිරුළපලන් සී /ස වෙන්ඩෝල් ලංකා සමාගම සිය ව්‍යාපාරික කටයුතුවලදී මුල්තැනෙහි තබාගත් දේශීයත්වය - සංස්කෘතිය හා නිදහස් චින්තනය V.I.P රේඩියෝ ආයතනයේ වැඩසටහන් තුළින්ද ඉදිරියට ගෙනයාමට එහි සභාපති වෛද්‍ය ලේල්වල, ජී ගොඩකන්ද මහතා අපේක්ෂා කරයි.ශ්‍රී ලාංකික ජනතාව තුළ ඇගයීමට ලක් වූ යහපත් හරපද්ධතීන් සහ සංස්කෘතික වටිනාකම් මෙන්ම පාරම්පරික දැනුම් සම්භාරයත් ඒ හා සමඟින් නවලොව දැනුම හා ජාත්‍යන්තර නවතම ප්‍රවනතාවනුත් සිය වැඩසටහන් අතරට එක්කර ගන්නට ඍ.ධ්.ර්‍ථ රේඩියෝ නාලිකාව අපේක්ෂා කරන අතර ජාති කුලමල භේදවලින් තොරව ඉදිරිපත් කරන වැඩසටහන් අතරට රටේ දියුණුවට මග පාදන සංවර්ධන ක්‍රියාදාමයන් පිළිබඳ අදාළ අමාත්‍යාංශ සහ ඇමැතිවරුන් සමඟ ඉදිරිපත් කරන වැඩසටහන් පෙළක් අන්තර්ගත වේ.එම වැඩසටහන් දේශපාලන මතවාදවලින් බැහැරව ඉදිරිපත් කිරීමට ප්‍රමුඛතාව දෙන බව සභාපති වෛද්‍ය ලේලවල ජී. ගොඩකන්ද මහතා පවසයි.සිසු දරුදැරියන්ගේ කුසලතා වර්ධනය කරන සිසු කුසලතා මෙන්ම ගොවි, ධීවර, නීති, හෙද සහ පොදු රැකියාවල නිරතවන්නන්ටද කුසලතා එළිදැක්වෙන වැඩසටහන් පෙළක් සම්පාදනය කෙරේ. රියැදුරු පිරිස් මෙන්ම වෙළෙඳ ප්‍රජාවක්ද සිය කුසලතා එළිදැක්වීමේ ඉඩකඩ සැලසෙන සජීව ප්‍රසංග පෙළක්ම මෙහි ඉදිරිපත් කිරීම තවත් සුවිශේෂීය සිද්ධියකි.යහපත් දරුවන් රටට දායාද කළ පුණ්‍ය මාතාවන්ට සම්මාන පිරිනැමීමටද වැඩකටයුතු යොදා ගැනීමට නියමිතය.විශිෂ්ට ගීත කලාවක් සඳහා ඇපකැපවූ දේශීය හා විදේශීය කලාකරුවන්ගේ නිර්මාණවලට වැඩි ඉඩක් VIP රේඩියෝවෙන් ලබා දීමටද අපේක්ෂිතය.103.6 ඔස්සේ ශ්‍රාවකයා සම්භාවනීය පුද්ගලයකු ලෙස සලකන්නට ඉඩකඩ පාදා ගන්නා අතර සතුට - නීරෝගිකම හා ඒ තුළින් ලබාගන්නා මානසික හා භෞතික දියුණුව සඳහා ඉඩ කඩ පාදා දීම මේ නාලිකාවේ අරමුණ බව එහි වැඩසටහන් අධ්‍යක්ෂ ස්වර්ණ ගුණවර්ධන මහතා දිනමිණට අදහස් දක්වමින් පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=r1112301</link>
    <topic>ඇල්පිටියේ ව්‍යාපාරික බිරිය ඝාතනය තවමත් අභිරහසක්...</topic>
    <author/>
    <content>ශ්‍රී ලංකාව තරම් බණ අහන බණ කියන රටක් ලෝකයේම තවත් නැතැයි කියමනක් තිබේ. එසේම ලංකාව තරම් බිහිසුණු අපරාධ කෙරෙන රටක්ද ලෝකයේ තවත් නැතුවාට සැක නැත.දිනපතා අසන්නට දකින්නට ලැබෙන්නේ එවැනි අපරාධයන්ය. මේ අප කතා කරන්නට සූදානම් වන්නේ තවත් එවැනිම බිහිසුණු අපරාධයක් පිළිබඳවය.පියදාස රත්නපාල මහතා යනු ඇල්පිටිය ප්‍රද්ශයේ සිටින ප්‍රසිද්ධ දේශපාලනඥයෙකි.ඔහු එදා මෙදාතුර ගමන් කළ දේශපාලන ගමන් මගේ මිතුරන් මිස සතුරන් සිටින බවක් දැනගන්නට නැත. ප්‍රදේශවාසීන්ද පවසන්නේ ඔහුට මිතුරන් මිස සතුරන් නොමැති බවය.ඔහුගේ ආදරණීය බිරිය මාලා චාන්දනී සෙනෙවිරත්න මහත්මියයි. ඇය රත්නපාල මහතාටත් වඩා නිහතමානී කාන්තාවකි.බණ්ඩාරගමදී 1952 සැප්තැම්බර් මස 23 දා උපන් ඇය පියදාස රත්නපාල මහතා හා විවාහ වීමෙන් පසු ඇල්පිටියේ සමගි මාවතේ පිහිටි සිය නිවෙසේ පදිංචියට පැමිණියාය. එදා සිට මේ දක්වා රත්නපාල මහතාගේ සියලු කටයුතුවලදී සෙවනැල්ල මෙන් සිට නිහඬ සේවාවක් සිදු කළේ ඇයයි. ඒ නිසාම ගෙදර දොර කටයුතු මෙන්ම සිය ස්වාමියාගේ සියලු කටයුතු සිදු කළ ඇය මේ සියල්ලට අමතරව සිය තේ වත්තේද සියලු කටයුතු සොයා බැලුවාය.ඒ නිසාම ඉකුත් 26 දා සවසද ඇය පුරුදු පරිදි පිටුවල ජය මාවතේ පිහිටි තේ ඉඩමට ගියාය. ඇය මුලින්ම ගියේ එහි පදිංචි ගංගාගේ නිවසටය. තේ ඉඩම බලා කියාගෙන දළු ටික නෙළීමේ කටයුතු කළේ ගංගාය. පෙරදා සිය සැමියා ඇතුළු පවුලේ උදවිය සමග කතරගම ගොස් ගෙන ආ කළු දොදොල් සහ පලතුරු ටිකත් රැගෙන ගිය චාන්දනි මහත්මිය එය ගංගාගේ දරුවන්ට දී ටික වේලාවක් කතා කරමින් සිටියාය.ඒ වන විට ගංගා තවත් කාන්තාවන් දෙදෙනකු සමග වත්තේ දළු ටික නෙලා එය ඉඩමේ පිහිටි නිවෙසකට දමා එහි දොර වසා ඉබි යතුරු දමා ආපසු නිවෙසට පැමිණ සිටියාය. දළු නෙලූ අනෙක් කාන්තාවන් දෙදෙනා කුලියද ලබාගෙන ගොස් තිබුණි. ගංගාගේ නිවෙසේ ටික වේලාවක් කතාබහේ යෙදී සිටි චාන්දනි මහත්මිය ඇයගෙන් වේලාව විමසීය.‘වෙලාව 5 ට 10 යයි නෝනා’ ගංගා කීවාය.‘එහෙනම් දැන්ලොරිය එනව ඇති. මං ඉඩමට යන්නම්’ චාන්දනී එසේ කියමින් තේ වත්තේ පිහිටි දළු දමා තිබූ නිවෙසට යතුරත් රැගෙන ගියාය.ලොරිය එනතුරු ඉන්න යැයි ඇයට ගංගා කියූවත් ‘මං එතැනට යනකොට වෙලාව හරියාවි’ යැයි කියූ චාන්දනී තනිවම එහි ගියාය. ඉන්පසුව සිදුවූ දෙය පියදාස රත්නපාල මහතා අපට පැවසුවේ මෙලෙසිනි. මේ සිද්ධිය වෙන වෙලාවේ මම හිටියෙ ඇල්පිටියෙ නගරාසන්නයේ හිතවතකුගෙ මළ ගෙදරක. මම එතන අවමංගල සභාවේ කතාවකුත් කරල එන අතරෙ පණිවුඩයක් ලැබුණ චාන්දනීට සනීප නැහැ. ඉක්මනට එන්න කියල.ඒ වන විටත් ගංගා අතේ ගෙදරට ඒ පණිවුඩය දීල තිබිල මගේ බෑණා සුරංග ඉඩමට ගිහිල්ලා.අපි ඉඩමට යනකොට චාන්දනීට සිහිය නැහැ. ලේ ගලන තුවාල සහිතව ඇය දළු මඩුව ඇතුලෙ වැටිල ඉඳල තිබුණ.චාන්දනී වැටිල ඉන්නව මුලින්ම දැකල තියෙන්නෙ දළු ගෙනියන්න ආපු ලොරියෙ රියදුරයි සහායකයයි. ඔවුන් ගිහින් නෝනා වැටිල ඉන්නව කියල දළු කඩන ගෙදරට ගිහින් කියල තියෙනවා. ඒ ගංගා තමයි අපට පණිවුඩය දුන්නෙ.ගංගාත් ඒ එක්කම එතැනට ගිහින් තියෙනවා. එතකොට එයා දැකල තියෙනවා ලේ ගලල නෝනට සිහිය නැති බව. ඇය ආයෙත් කතා කරල කී විට ඉක්මනට එන්න නෝනට අමාරුයි කියල.චාන්දනී කිසි දෙයක් කතා කලේ නැහැ. ඇයට සිහියක් තිබුණෙ නැහැ.චාන්දනී මහත්මිය මිය ගොස් ඇත්තේ ඇල්පිටිය මූලික රෝහලේ සිට ගාල්ල කරාපිටිය රෝහලට රැගෙන යන අතරතුරදීය.ඇල්පිටිය වැඩබලන මහේස්ත්‍රාත් මුනිදාස හාල්පන්දෙනිය මහතා සිද්ධිය සිදුවූ ස්ථානයට ගොස් මහේස්ත්‍රාත් පරීක්ෂණය පැවැත්වූ අතර ගාල්ල කරාපිටිය රෝහලේදී පශ්චාත් මරණ පරීක්ෂණය පවත්වනු ලැබීය.තදින් හිසට වැදුණු පහරකින් ඇයගේ මරණය සිදුවී ඇති බවට වෛද්‍ය පරීක්ෂණයේ නිගමනය වී තිබේ.කෙසේ නමුත් සිද්ධියෙන් චාන්දනී මහත්මියගේ හිසටත් මුහුණටත් තුවාල සිදුවී තිබේ.ඒ නිසා මේ වන විට මෙය අභිරහස් මරණයක් බවට පත්වී තිබේ.ඉකුත් සමයේ මේ ප්‍රදේශයේ මෙවැනි අබිරහස් මරණ කිහිපයක් සිදු විය.ඒ බොහොමයකම අපරාධකරුවන් අල්ලා නීතියේ රැහැනින් බැඳ දමන්නට ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතා මෙන්ම ඇල්පිටිය මූලස්ථාන පොලිස් පරීක්ෂක බී. ඩී. එල්. එල්. බුදාගොඩ මහතාද සමත් වී තිබේ.මාලා චාන්දනී සෙනවිරත්න මහත්මියගේ අභිරහස් මරණය පිළිබඳ ඇල්පිටිය ජ්‍යෙෂ්ඨ පොලිස් අධිකාරී එම්. එන්. සිසිර කුමාර මහතාගේ උපදෙස් පරිදි ඇල්පිටිය මූලස්ථාන පොලිස් පරීක්ෂක බී. ඩී. එල්. එල්. බුදාගොඩ මහතා ඇතුළු පොලිස් කණ්ඩායමක් පරීක්ෂණ පවත්වාගෙන යනු ලබයි.කෙසේ හෝ තවත් වසර ගණනාවක් සිය ස්වාමියාටත් දරුවන්ටත් සෙනෙහස දක්වන්නට සිටි ඇය පනස් නව වැනි වියේදී කිසියම් අපරාධකාරයෙකුගේ බිල්ලක්ව මෙලොව අතහැර ගියා දැයි කාගේත් සැකයට හේතු වී තිබේ.පොලිස් පරීක්ෂණ ඇසුරිනි.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=r1112302</link>
    <topic>කන්තලේ රක්ෂිතයේ අනවසරයෙන් මැණික් ගැරූ 6ක් අත්අඩංගුවේ</topic>
    <author>කන්තලේ සමූහ</author>
    <content>කන්තලේ රක්ෂිතයේ දිය උල්පත කැලෑ ප්‍රදේශයේදී පෙරේදා නීති විරෝධී අයුරින් රක්ෂිතයට ඇතුළු වී බලපත්‍ර නොමැතිව මැණික් ගරමින් සිටි පුද්ගලයන්6 දෙනෙකු අත්අංගුවට ගෙන අධිකරණය හමුවට පැමිණවීමෙන් පසු ලබන 29 දක්වා රක්ෂිත බන්ධනාගාර ගත කිරීමට කන්තලේ වැඩබලන මහේස්ත්‍රාත් ශානිකා පෙරේරා මහත්මිය නියෝග කළාය.මෙසේ රිමාන්ඩ් වූයේ එස්. ඒ. චිත්‍ර මංගල ජයසිංහ, ඩී. ජී. ජී. අතුල ආනන්ද (පරකඩුව), පී. ඒ. කුමාරසිංහ (දැරණියගල) ඒ. ඩී. නිශ්ශංක (ගැටහැත්ත) හා කන්තලේ ආර්. එම්. එච්. චමත් ජයසේකර හා කේ. ඩබ්. රවීන්ද්‍ර රත්නායක නැමැත්තන්ය. කන්තලේ මහ වැවේ සිට කිලෝමීටර් 5 ක් පමණ ඈත කන්තලේ රක්ෂිතයේ දිය උල්පත ප්‍රදේශයට ඉහළින් වාඩි 2 ක්ද බැඳ එහි උයා පිහා කමින් මැණික් ගරමින් සිටි මේ සැකකරුවන්6 දෙනා සමග ඒ සඳහා උපයෝගී කර ගත් ඉල්ලම්කූරු, කූඩ,, අලවංගු, උදලු, පිහි ඇතුළු තවත් උපකරණ රාශියක්ද අත්අඩංගුවට ගෙන ඇත.කන්තලේ වන සංරක්ෂණ කලාපයේ අඩවි වන නිලධාරී යු. ඩී. කරුණාරත්න, අඩවි වන නිලධාරී එස්. ජාගොඩ, වන ක්‍ෂේත්‍ර සහකාර එස්. එච්. චමින්ද යන මහත්වරු සමග කන්තලේ සුරියපුර පොලිස් විශේෂ කාර්යාංශයේ නිලධාරීහු මේ වැටලීම සිදු කළහ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=r1112303</link>
    <topic>ආච්චිට ‘කොත්තු’ වෙනුවට ‘තොත්තු’ කියනවා ඇහිලා වේටර්ට කුඩ පාරක්</topic>
    <author>මාතර සමූහ ඩබ්ලිව්. පී. ධර්මසේන</author>
    <content>ගම්බද ප්‍රදේශවල ජීවත්වන සමහර අයට නගරයේ කඩවල නිෂ්පාදන වෙන කෑම වර්ග සම්බන්ධයෙන් නිසි අවබෝධයක් නැත.තම මිණිබිරිය සමග මාතර නගරයේ තේ කඩයට පැමිණි ආච්චිට කොත්තු දීමට ගිය වේටර් කොලුවාට කුඩයෙන් පහර කිහිපයක් එල්ල කිරීමේ සිද්ධියකි මේ.බබුනෝනා ආච්චි එදා නගරයට පැමිණියේ තම දියණියකගේ දරුවකුට උපන් දින තෑග්ගක් ගෙන යාමටයි.ඒ ගමන සඳහා මිණිබිරියක් වන ‘සඳවති ද’ එක්කර ගති.සවස් කාලයේ නගරයේ ඇවිද පැමිණි ආච්චි’අනේ බං හරි මහන්සියි. දිව ගිලෙන්නත් එනවා. කඩයට ගොඩවෙලා තේ කහට උගුරක් බීලා යමං’ කියා මිණිබිරියට කියා තේ කඩයකට ගොඩ වැදුණි.මේ අවස්ථාවේ කඩයේ ඉදිරිපිට සිට මහ හයියෙන් ශබ්ද නගමින් කොත්තු රොටි ගහමින් හොරෙන් මිණිබිරිය දෙසද බලන කොලුවා කෙරෙහි ආච්චිගේ අවධානය යොමුවී තිබුණි.මේ අවස්ථාවේ ‘බබුනෝනා’ ආච්චි මිණිබිරිය අමතමින් බලපං ‘සඳා’ අරූට අපි කඩේට ආව වෙලාවේ ඉඳලා කඩි කුලප්පුව. අරූ අර යකඩ ලෑල්ලේ දාලා කෑමක් කුඩු කරන විදිය බලන්න අප්පිරියයි.ඒ මදිවට සද්ද කර කර උඩ පැන පැන ඌ අපේ දිහාත් බලනවා යනුවෙන් දැඩි කලකිරීමෙන් යුක්තව පැවසීය.ටික වේලාවකින් පසුව ආච්චි ළඟට පැමිණි වේටර් කොලුවා ‘සඳා’ කෙල්ල ළඟට ටිකක් පහත්වී කොත්තුවක් දෙන්නද කියා විමසීය. මේ අවස්ථාවේ තම අතේ රැඳි කුඩය එළියට ගත් ‘බබුනෝනා ආච්චි’ තෝ මගේ කෙල්ලට ‘තොත්තු’ දෙන්න හිතුව මදි කියා කුඩයෙන් වේටර් කොලුවාට පහර කිහිපයක් එල්ල කරන ලදී.දැඩි ලෙස කිපී සිටි ආච්චි මුදලාලි මේ වගේ නොසංඩාල ඈයෝද කඩයේ තියාගෙන ඉන්නේ. තනියම ආවනම් මූ කෙල්ලගෙන් ‘තොත්තු’ වක් ගන්නවා. මම ඉදිරියේදී මූ මගේ මිණිබිරියගෙන් තොත්තුවක් ඕනද කියල ඇහැව්වා කී විට කඩයේ සිටි අයට සිනහව මැඩ පවත්වා ගැනීමට නොහැකි විය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=r1112304</link>
    <topic>දැරණියගල බණ්ඩාරවත්ත තොටුපොළට සංගිලි පාලමක්</topic>
    <author>සබරගමුව සමූහ ජී. ඩබ්ලිව්. ගාමිණී</author>
    <content>දැරණියගල බණ්ඩාරවත්ත, පහළගම උඩහීන්කන්ද ගම්වාසීන්ට කෙටි ගමන් මාර්ගයක් සපයමින් බණ්ඩාරවත්ත ප්‍රදේශයේ දී සීතාවක ගඟට සංගිලි පාලමක් ඉදිවෙමින් පවතී.ආර්ථික සංවර්ධන අමාත්‍යාංශයේ මුදල් ප්‍රතිපාදන මත ඉදිවන මෙම පාලම මීට පෙර සබරගමුව පළාත් සභාව විසින් ද ඉදිකිරීම් ආරම්භ කර අතරමග නතර කර දැමූ ව්‍යාපෘතියක් ද විය.මේ පිළිබඳව විස්තර කළ කෑගල්ල දිස්ත්‍රික් පාර්ලිමේන්තු මන්ත්‍රී වයි. ජී. පද්මසිරි මහතා:-මෙම පාලම පිළිබඳව ප්‍රදේශවාසීන් විශාල පිරිසකගේ ඉල්ලීමක්. මම එදා සබරගමුව පළාත් සභාවේ ග්‍රාමීය කර්මාන්ත හා ග්‍රාම සංවර්ධන ඇමැති වශයෙන් කටයුතු කරමින් සිටිය දී මෙම ස්ථානයට යකඩ සංගිලි පාලමක් ඉදිකිරීමට අනුමැතිය ලබාගන තිබුණා. එය අතරමග නතර වුණා. මා මෙවර පාර්ලිමේන්තු මන්ත්‍රීවරයෙක් ලෙස පත්වූ පසුව ආර්ථික සංවර්ධන ඇමැති බැසිල් රාජපක්ෂ මහතාගෙන් කරන ලද ඉල්ලීමක් අනුව මෙහි ඉදිකිරීම් නැවත ආරම්භ කිරීමට හැකිවුණා. මේ සඳහා රජය වැය කරන මුදල රුපියල් ලක්ෂ හැටහතක්.දැරණියගල නම්බුවල යූ. එල්. ආරියරත්න මහතා:- ගම් සභාව - ප්‍රාදේශීය සභාව හරහා ඔරුවක් ලබා ගනිමින් ජනතාව එගොඩ මෙගොඩ කළේ මමයි. අපි ඒ දිනවල සිටම අපට වැල් පාලමක් හරි ලබා දෙන්න කියා ඉල්ලුවා.කෙසේවෙතත් සීතාවක ගඟට බණ්ඩාරවත්ත තොටුපළට යකඩ කම්බි පාලමක් ලැබීම අපි ගම්වාසීන්ට විශාල සතුටක් යයිද පැවසීය.ඉදිවෙමින් පවතින පාලම ලබන වසරේ මුල් කාර්තුවේ දී නිමාවීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=r1112305</link>
    <topic>ඒරාෂ්ටක අපලයෙන් වැලකෙන්න මවක් අඹු සැමියන්ට තහංචි දමලා</topic>
    <author>මහරගම විශේෂ - වේහැල්ලේ පියතිලක</author>
    <content>තම දියණියට ඇයගේ සැමියා නිතරම නිර්දය ලෙස පහර දෙන බවට මවකගෙන් කොට්ටාව පොලිසියේ ළමා හා කාන්තා අංශයේ ස්ථානාධිපතිවරියට පැමිණිල්ලක් ලැබිණ.අනතුරුව පොලිසිය විසින් සැකකරු පොලිස් අත්අඩංගුවට ගත්තේය.සිද්ධිය පිළිබඳව කරන ලද පරීක්ෂණයේදී අනාවරණය වූයේ අපූරු සිද්ධියකි.ළඟදී විවාහපත් මේ දෙදෙනා පදිංචිව ඇත්තේ තරුණයාගේ අම්මාගේ නිවසේය. මේ දෙදෙනා අතර සම්බන්ධතාවයක් පැවැති නිසා තරුණයා වෙන අතක් බලාගනීවි යැයි සැකයෙන් ඔවුන්ගේ විවාහයට තරුණියගේ මාපියන් එකඟ වූහ.විවාහය සිදු කෙරුණේ දෙදෙනාගේ කේන්දර පරීක්ෂණයකින් තොරවය. විවාහය සිදු වූ දිනට පසුවදා තරුණියගේ මව නැකැත් කරුවකු ලවා දුවගේ කේන්දරය පරීක්ෂා කරවා ඇත.නැකැත්කරු පවසා ඇත්තේ තරුණියගේ කේන්දරයේ ඒරාෂ්ටක දෝෂයක් ඇති හෙයින් දෙවසරක් යන තුරා ඇයට විවාහ වීමට නුසුදුසු බවයි. අඹු සැමි ජීවිතයක් ගත කිරීමට දෙවසරක් යන තුරු නුසුදුසු බවයි.මෙයින් කලබලවූ මව එක නිවසේ හිටියත් තම දුවට හා බෑනාට අඹුසැමියන් ලෙස ජීවත්වීමට තහංචි දමා ඇත.මේ වන විට ඔවුන් විවාහ වී තෙමසක් පමණ ගත වී ඇත.මවගේ තීරණය නිසා විවාහපත් දෙපල අතර නිතරම ආරවුල් ඇති විය. ආරවුල කෙළවර වන්නේ තරුණිය ගුටිකෑමෙනි.විවාහ වී ඇති හෙයින් තරුණයාට වෙන විවාහයක් කර ගැනීමටත් අසීරුය.මේ ආරවුල සමථයකට පත්කිරීමට පොලිසිය ගත් වෑයම නිෂ්ඵල විය. එම නිසා බිරියට පහරදීම පිළිබඳ චෝදනාව උසාවියට වාර්තා කරනු ලැබිණ.මෙය සුළු පවුල් ආරවුලක් නිසා එය සමථ මණ්ඩලයට යොමු කෙරිණ.අනතුරුව දෙපාර්ශවයම පොලිසියට කැඳවා මේ ආරවුල සමථයකට පත්කිරීමට පොලිසියට ගත් තැත නිෂ්ඵල විය.“මට ඔය මිනිහා එපා. මට නිතරම ගහනවා. දවසක මාව මරා දමාවි” පොලිසියේ දී තරුණිය පවසා ඇත.මවුපියන්ගේ මිත්‍යා මෝඩ තීරණ නිසා මෙවැනි පවුල් කොතරම් අනාථ වී ඇද්ද?තරුණිය අකමැති වුවත් විවාහ ජීවිතය ගත කිරීමට තරුණයා සූදානම්ය.ඉදිරි දිනකදී මෙය සමථ මණ්ඩලයට ඉදිරිපත්වනු ඇත.එහිදී දෙදෙනා සමථයකට පත් නොවුවහොත් දික්කසාදයකට යෑමට ඔවුන්ට සිදුවනු ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=s1112301</link>
    <topic>ශ්‍රී ලංකාවට ලකුණු 208ක ඓතිහාසික ටෙස්ට් ජයක්</topic>
    <author/>
    <content>රංගන හේරත්ගේ සුපිරි පන්දුයැවීම හේතුවෙන් දකුණු අප්‍රිකාවට එරෙහිව ලකුණු 208ක අතිවිශිෂ්ට ජයග්‍රහණයක් අත්කරගත් ශ්‍රී ලංකාව දකුණු අප්‍රිකානු භූමියේ ෙඓතිහාසික ප්‍රථම ටෙස්ට් ජයග්‍රහණය ඊයේ (29) වාර්තා කළේය.ශ්‍රී ලංකා කණ්ඩායම විසින් මේ වසරේ දී අත්කර ගනු ලැබූ පළමු ටෙස්ට් ජයග්‍රහණය මෙන්ම තිලකරත්න ඩිල්ෂාන්ගේ නායකත්වය යටතේ ලැබූ පළමු ටෙස්ට් ජයග්‍රහණය ලෙස ද මේ ජයග්‍රහණය වාර්තා පොතට එක්විය.සිය ටෙස්ට් දිවියේ විශිෂ්ටතම පන්දුයැවීමක නිරතවූ හේරත් දකුණු අප්‍රිකානු දෙවැනි ඉනිමේ දී ලකුණු 79කට කඩුලු 5ක් බිඳ දැමූ අතර තරගය පුරා ලකුණු 128කට කඩුලු 9ක් දවාලමින් තරගයේ වීරයා සම්මානයට හිමිකම් කීවේය.ඩර්බන් හී පැවැති මේ තරගයේ සිවුවැනි දිනය වූ ඊයේ තරගය නිමාවීමට පන්දු 9ක් ඉතිරිව තිබියදී ජයග්‍රහණය සැමරීමට ශ්‍රී ලංකාවට හැකිවිය. මේ අනුව තරග 3කින් සමන්විත ටෙස්ට් තරගමාලාව 1-1ක් ලෙස සමකරගැනීමට ශ්‍රී ලංකාව සමත්විය.සත්කාරක දකුණු අප්‍රිකාවට අවාසි සහගත තණතීරුවක් ලෙස ප්‍රකට ඩර්බන් හි කිංග්ස්මේඩ් තණතීරුවේදී දකුණු අප්‍රිකානුවන් අවසන් වරට සහභාගි වූ ටෙස්ට් තරග තුනම පරාජයට පත්විය. ඒ එංගලන්තය, ඉන්දියාව සහ ඕස්ට්‍රේලියාවටය.දකුණු අප්‍රිකාව පරාජයේ අවමානයෙන් බේරාගැනීමේ සටනක නිරතවූ ඒ. බී. ඩිවිලියර්ස් ලකුණු 69ක් හා ඩේල් ස්ටේන් ලකුණු 43ක් ලබා ගනිමින් 7 වැනි කඩුල්ල සඳහා ලකුණු 99ක සම්බන්ධතාවයක් ගොඩනැගු අතර ඩිවිලියර්ස්ගේ දැවීයාමෙන් පසුව ඉතිරි කඩුලු 3 පන්දු 4ක් සහ ලකුණු 9ක් ඇතුලත බිඳ වැටිණි. දකුණු අප්‍රිකානු පිලේ අවසන් කඩුලු 4ම කඩුල්ල මුවාකිරීමේ වරදට හසුවීය.ඊයේ පෙරවරුවේ ශ්‍රී ලංකා දෙවැනි ඉනිම නිමාවට පත්වූයේ ලකුණු 450ක අසීරු ඉලක්කයක් දකුණු අප්‍රිකාව හමුවේ තබමින්ය.ජයග්‍රාහී ඉලක්කය හඹාගිය දකුණු අප්‍රිකාවේ ජැක් රැඩොල්ෆ් සහ ග්‍රෙහැම් ස්මිත්ගේ සබඳතාව බිඳ හෙළීමට දිල්හාර සමත්විය. නායක ස්මිත් දිල්හාරගේ පන්දුවකට ජයවර්ධනගේ අතට උඩපන්දුවක් ලබා දි ලකුණු 26කට දැවී ගියේය.අනතුරුව ලකුණු 22ක් ලබාසිටි රැඩොල්ෆ් දවාලීමට තිසර පෙරේරා සමත්විය.ඔහු පිට ඉන්නට ඈතින් ගිය පන්දුවකට පිත්ත දැමීමෙන් ජයවර්ධන අතට උඩපන්දුවක් ලබා දෙනවිට දකුණු අප්‍රිකානු ඉනිම කඩුලු 2කට ලකුණු 88ක් ලෙස සටහන් විය.දකුණු අප්‍රිකානු 3වැනි කඩුල්ල ලෙස දැවී ගියේ ජැක් කලීස්ය. පළමු ඉනිමේදී ලකුණු නොලබා දැවීගිය කලීස් දෙවැනි ඉනිමේදිත් ලකුණු ලැබීමට පෙර දවාලීමට රංගන හේරත් සමත්විය.කලීස්ගේ තරග 149ක ටෙස්ට් දිවියේ ඉනිම් 2දීම ලකුණු නොලබා දැවීගිය පළමු අවස්ථාව එය විය. හෂීම් අම්ලා ලකුණු 51කට දුවද්දී දැවීයනවිට දකුණු අප්‍රිකාව රැස් කරගෙන සිටියේ ලකුණු 106ක් පමණි. අනතුරුව අශ්වෙල් ප්‍රින්ස්ගේ සහ මාක් බවුචර්ගේ කඩුලු ඉක්මනින් බිඳ දැමීමට දිල්හාර හා හේරත් සමත්වූහ.තේ පානය වනවිට දකුණු අප්‍රිකානු ඉනිම කඩුලු 6කට ලකුණු 136ක් විය.දෙපිල අතර අවසන් ටෙස්ට් තරගය ජනවාරි 3 වැනිදා කේප්ටවුන්හී දී ඇරැඹේ.ශ්‍රී ලංකාව පළමු ඉනිම - 338 සියලු දෙනා දැවී (ඕවර 108.2) තිලාන් සමරවීර 102, දිනේෂ් චන්දිමාල් 58, තිලකරත්න ඩිල්ෂාන් 47, මහේල ජයවර්ධන 31, රංගන හේරත් 30 (මර්චන් ඩි ලැන්ගෙ 81/7)දකුණු අප්‍රිකාව පළමු ඉනිම-168 සියලු දෙනා දැවී (ඕවර 54.4) හෂීම් අම්ලා 54, ඩේල් ස්ටේන් (නොදැවී) 29, ඒ. බී. ඩිවිලියර්ස් 25 (චානක වෙලගෙදර 52/5, රංගන හේරත් 49/4)ශ්‍රී ලංකාව දෙවන ඉනිම - 279 සියලු දෙනා දැවී(ඕවර් 78.2) කුමාර සංගක්කාර 108, දිනේෂ් චන්දිමාල් 54, තිලාන් සමරවීර 43 (ස්ටේන් 73/5, මෝකල් 46/2, තාහිර් 64/2)දකුණු අප්‍රිකාව දෙවැනි ඉනිමජැක් රැඩොල්ෆ් ඇ. ජයවර්ධන ප. පෙරේරා 22ග්‍රෙහැම් ස්මිත් ඇ. ජයවර්ධන ප. ඩිල්හාර 26හෂීම් අම්ලා දුවද්දී දැවීගියා 51ජැක් කලීස් ඇ. පරණවිතාන ප. හේරත් 0අශ්වෙල් ප්‍රින්ස් ඇ. පරණවිතාන ප. ප්‍රනාන්දු 7ඒ.බී. ඩිවිලියර්ස් ක.මු.ක. ප. හේරත් 69මාක් බවුචර් ක.මු.ක. ප. හේරත් 7ඩේල් ස්ටේන් ක.මු.ක. ප. හේරත් 43මෝර්නි මෝකල් ක.මු.ක. ප. ඩිල්ෂාන් 5ඉම්රාන් තාහිර් නොදැවී 0මර්චන්ට් ඩිලැංගේ ක.මු.ක. ප. හේරත් 0අතිරේක 11මුළු ලකුණු සියලුදෙනා දැවී (ඕවර 87.3) 241කඩුලු බිඳවැටීම : 1-37, 2-88, 3-97, 4-106, 5-116, 6-133, 7- 232, 8-241, 9-241පන්දු යැවීම : චානක වෙලගෙදර 16-5-33-0, තිසර පෙරේරා 13-0-48-1, දිල්හාර ප්‍රනාන්දු 13-3-29-2, තිලකරත්න ඩිල්ෂාන් 11-2-35-1, රංගන හේරත් 30.3-7-79-5, ඇන්ජෙලෝ මැතිව්ස් 3-0-9-0, තිලාන් සමරවීර 1- 0-1-0.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=s1112302</link>
    <topic>ක්‍රිකට් මගේ හදවතයි</topic>
    <author/>
    <content>තවත් දින 4කින් ශ්‍රී ලංකා ක්‍රිකට් නිලවරණය පැවැත්වීමට කටයුතු යේදී ඇත. වසර 6කට පසුව පැවැත්වෙන ශ්‍රී ලංකා ක්‍රිකට් නිලවරණය ක්‍රිකට් ක්‍රීඩාවේ දියුණුවට සෑම අතකින්ම ඉතා වැදගත් එකකි. පාර්ශ්ව කිහිපයක් අතරේ ක්‍රිකට් තනතුරු බෙදා ගැනීමට තරගයක් පවතිද්දී ක්‍රිකට් ලේකම් තනතුරට ස්වාධීන අපේක්ෂකයෙකු ලෙස හිටපු අතුරු කමිටු ලේකම් නිශාන්ත රණතුංග මහතා ඉදිරිපත්ව සිටී. වසර 1993දී ශ්‍රී ලංකා ක්‍රිකට් පිලට එක්වූ නිශාන්ත රණතුංග මහතා ක්‍රීඩාවට මෙන්ම පරිපාලනයටද දක්ෂයෙකි. ඒ මහතා සමග කළ සංවාද සටහනකි මේ.පිළිතුර – මා ක්‍රිකට් ක්‍රීඩාවට අසීමිතව ආදරය කරන කෙනෙක්. කුඩා කාලයේ සිටම ක්‍රිකට් වෙනුවෙන් කැපවුණා. ඒක ප්‍රධාන හේතුව. බොහෝ අය අතර මතයක් තිබෙනවා ක්‍රිකට් ආයතනය බංකොලොත් වෙලා කියලා. ඒක වැරදි මතයක්. බංකොලොත් නම් වත්කම් නැති වෙලා තියෙන්න ඕනේ. මුදල් නැති වෙන්න ඕනේ. එහෙම දෙයක් වෙලා නෑ. ප්‍රශ්නය තියෙන්නේ මුදල් ගලා යෑම පිළිබඳවයි. (ඛ්චඵඩ ජ්තධඹ ධ්ඵඵභඥ) ඒක ඉදිරියේදී විසඳා ගත හැකියි.පිළිතුර – නිමා වූ ලෝක කුසලාන ක්‍රිකට් තරගාවලිය පැැත්විමට අවශ්‍ය පසුබිම අපට ඉක්මණින්ම හදන්න වුණා. වසර එකහමාරක් වැනි කෙට් කාලයකින් වසර 4ක 5ක වැඩ කරන්න වුණාම වියදම වැඩි වුණා. 2006දී ලෝක කුසලානය අපේ රටේ පවත්වන්න තීරණය ආවේ. 2009දී අපට පරිපාලනය භාරවන තුරු කිසි දෙයක් කරලා තිබුණේ නෑ. ඒකේ නරක ප්‍රතිඵලයක් වුණේ 2009 විස්සයි20 ලෝක කුසලානය අපට අහිමිවීම. ධ්.ඛ්.ඛ්. ඉවෙන්ට් උසස් මට්ටමකින් තියන්න අවශ්‍යයි. ඒක නිසි ප්‍රමිතියක් මත සිදුවිම අනිවාර්යයි. රජයේ ආයතනවලට ඉදිකිරීම් භාරදීලා විනිවිද භාවයෙන් අප වැඩ කළා. රටට ඉතාම හොඳ දෙයක් ලෝක කුසලාන තරගාවලිය පැවැත්වීම. එයින් සංචාරක ව්‍යාපාරයට විශාල වාසිදායක වුණා.පිළිතුර – ඒක අසත්‍යයක්. කරුණු හොඳින් දන්නා අය එහෙම බොරු චෝදනා කරන්නේ නෑ. අපි පරිපාලනය භාර ගන්නා විට සේවකයන් 250ක් විතර හිටියා. අපේ කාලයේ 20ක් පමණ බඳවා ගන්න වුණා. ක්‍රිකට් නංවාලන්න ඉතාම දක්ෂ පුහුණුකරුවන් ගත්තා.චම්පක රාමනායක, රොමේෂ් කළුවිතාරණ, නවීඩ් නවාස්, රුවන් කල්පගේ, හර්ෂ ද සිල්වා වැනි දක්ෂ අය ගන්න වුණා. ශ්‍රී ලංකා ‘ඒ’ කණ්ඩායම, 19න් පහළ කණ්ඩායම අලුතින් ගත් පුහුණුකරුවන්ට භාර කළා. දිස්ත්‍රික් පුහුණුකරුවන් බඳවා ගන්න අවශ්‍ය වුණා. ක්‍රිකට් ආයතනයට අයි. ටී. යුනිට් එකක් ඇති කළා. මානව සම්පත් අංශයක්, ඉංජිනේරු අංශ අපි හැදුවා. පරිපාලනය විධිමත් කරලා හොඳ තත්ත්වයකට ගෙන ආවා. ලෝක කුසලාන ක්‍රීඩාංගණවල ඉංජිනේරු අංශ සඳහා බඳවාගත් සමහරු දැන් අවශ්‍ය නෑ.පිළිතුර - ස්වාධීනව වැඩ කරන්න මා ඉතාම කැමැතියි. මුලින් එහෙම ඉදිරිපත් වුණත් දැන් සෑම පැත්තකින්ම සහයෝගය ලැබෙනවා. ඒ නිසා ලේකම් තනතුරට ඉදිරිපත්වී පහසුවෙන් ජය ගන්න හැකියාව නිර්මාණය වෙලා තියෙනවා. බොහෝ අය දන්නවා මා කැපවීමෙන් ක්‍රීඩාවේ දියුණුවට කටයුතු කරන බව. ක්‍රීඩා සංගම් නියෝජිතයන් මාව දිරිමත් කිරීම සතුටක්.පිළිතුර – අපේ පරිපාලන කාලයේ ශ්‍රී ලංකා ක්‍රිකට් පිල එක්දින හා ටෙස්ට් ශ්‍රේණිගත කිරීම අනුව දෙවැනි තැනට ආවා. ලෝක අනුසූරයෝ වුණා. ඔස්ටේ‍්‍රලියාවේදි ක්‍රිකට් තරගාවලියක් මුල්වරට ජයගත්තා. අපි එනවිට ටෙස්ට් ක්‍රීඩාව 6වැනි තැන එක්දින පිල 7වැනි තැන තිබුණේ. අදත් ඒ වගේ පසුබැසීමක් නැවැත තිබෙනවා. අපේ පරිපාලන කාලයේ හොඳම පහසුකම් දුන්නා. ඛෙත්තාරාමයේ පැති විකට් 7යි තිබුණේ. අපි එය 21ක් දක්වා පුළුල් කළා.ඒ වගේ හැම අංශයක්ම සොයා බලා ක්‍රීඩකයන්ගේ මානසිකත්වය නංවාලූවා. දැන් පසුබැසීමේ වගකීම තේරීම් කමිටුව, පුහුණුකරුවන්, ක්‍රීඩකයන් ගත යුතුයි. දකුණු අප්‍රිකා සංචාරයට තිලාන් සමරවීර යවන්න ඇමැතිතුමාට මැදිහත් වෙන්න සිදුවුණා. තිලාන්ගේ වටිනාකම තේරීම් කමිටුවට වැටහුණේ නැත්තේ ඇයි කියලා හිතා ගන්න බෑ. ශ්‍රී ලංකා පිලට අවශ්‍ය හොඳම ක්‍රීඩකයන් පිරිසයි.පිළිතුර – මූලික පරමාර්ථය කි‍්‍රකට් ලෝකයේ අංක 1ට ගැනීමට අවශ්‍ය පරිපාලන දායකත්වය දීම. දැනට ඇති මුදල් ගලා යාමේ ප්‍රශ්නය නිරාකරණය කිරීමට වැඩපිළිවෙළක් සැකසීම අයි.සී.සීයෙන් ලැබීමට ඇති මුදල් ඉක්මණින් ගැනීම. ක්‍රිකට් ආයතනය වසර 2කට ගෙන ඇති ණය වසර 10ක් දක්වා දීර්ඝ කරගෙන ආර්ථික ස්ථාවරයක් ගොඩනැගීම පාසල්, දිස්ත්‍රික්, පළාත් ක්‍රිකට් හා කාන්තා ක්‍රිකට් දියුණු කිරීම අත්‍යවශ්‍යයි.පිළිතුර – ක්‍රීඩා සමාජවලට මූල්‍ය ප්‍රශ්න තිබෙනවා. ඔවුන්ට අවශ්‍ය අනුග්‍රාහකයන් අපේ පාලන කාලයේදි ලබා දුන්නා. මගේ ඉදිරි බලාපොරොත්තුව ක්‍රීඩා සමාජවලට වාර්ෂිකව මුදල් ලැබෙන පරිදි අනුග්‍රාහකයන් ලබාදී දියුණු කිරීමයි. පසුගිය කාලයේ ක්‍රිකට් අතුරු කමිටු ආවේ කිහිප දෙනකුගේ වරදින්. ඉදිරියේදී අතුරු කමිටු පත්නොවන ලෙස දක්ෂ පිරිසක් මෙවර නිලවරණයේදී පත්කර ගැනීම ක්‍රීඩා සමාජ නියෝජිතයන්ගේ වගකීමක්.පිළිතුර – ඒක බොරු ප්‍රචාරයක්. කිසිම බලපෑමක් නැති ක්‍රිකට් නිලවරණය මෙය බව අවංකවම කිව හැකියි. ක්‍රීඩා ඇමැතිතුමාට අවශ්‍ය විනිවිද භාවයෙන් යුතුව වැඩ කරන දක්ෂ පිරිසක් පත්වීම පමණයි. ක්‍රීඩා ඇමැතිතුමා විශාල ලෙස ක්‍රීඩාවේ දියුණුවට කැප වෙනවා. රටේ නායකයා ක්‍රීඩාව නරඹන, ක්‍රීඩාවට ආසාකරන කෙනෙකු නිසා ලොකු වාසියක් රටටම ලැබී තිබෙනවා. ජනාධිපතිතුමාට අවශ්‍ය නිරෝගී පරපුරක් මෙන්ම සාමුහිකව වැඩ කරන පිරිසක් රටේ නිර්මාණය කිරීමයි. ඒ දර්ශනයට සහාය දීම අපේ පරම යුතුකමයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=s1112303</link>
    <topic>තරුණ සේවා - රූපවාහිනි වොලිබෝල් අවසන් තරග අද</topic>
    <author>ජස්ටින් කොඩිකාර මාතර දිසා විශේෂ</author>
    <content>ජාතික තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය, ජාතික රූපවාහිනි සංස්ථාව සමග එක්ව මෙහෙයවනු ලබන 27 වන තරුණ සේවා - රූපවාහිනි වොලිබෝල් තරගාවලියේ අවසන් තරග අද (30) පෙරවරු 9.00 සිට රුහුණු විශ්වවිද්‍යාල ක්‍රීඩාංගණයේදී පැවැත්වේ.සුපර් ලීග් වොලිබෝල් තරගාවලියේ පිරිමි අවසන් මහා තරගයට වරාය අධිකාරි කණ්ඩායම හා යුද හමුදා කණ්ඩායම සුදුසුකම් ලැබූ අතර කාන්තා අවසන් මහා තරගය ශ්‍රී ලංකා ගුවන් හමුදා කණ්ඩායම හා ශ්‍රී ලංකා විදේශ සේවා නියුක්ති කාර්යාංශය සුදුසුකම් ලබා සිටිති. යෞවන සමාජ පිරිමි අවසන් තරගය සඳහා ගම්පහ සියනෑ තරු යෞවන සමාජය හා දොම්පෙ නේත්‍රා යෞවන සමාජය ද කාන්තා අවසන් තරගය සඳහා බස්නාහිර ලකී සික්ස් යෞවන සමාජය හා වයඹ කැෂුවල් ලයින් යෞවන සමාජය තරග වදිති.තරගාවලියේ සමාප්තිය සහ ත්‍යාග සහ සහතික පත් ප්‍රදානය එදින පස්වරුවේ පැවැත්වෙන අතර අවසන් මහා තරගය යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, ජනමාධ්‍ය හා තොරතුරු ඇමැති කෙහෙළිය රඹුක්වැල්ල, විදේශ ප්‍රවර්ධන හා සුබසාධන ඇමැති ඩිලාන් පෙරේරා, නියෝජ්‍ය ඇමැති දුමින්ද දිසානායක හා ජාතික තරුණසේවා සභාවේ සභාපති ලලිත් පියුම් පෙරේරා යන මහත්වරුන්ගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=s1112304</link>
    <topic>සංගම් අධීක්ෂණයට නිලධාරීහු 20ක්</topic>
    <author/>
    <content>ක්‍රීඩා සංගම් කටයුතු කාර්යක්ෂම කිරීමට ජනවාරි මස 01 දින සිට සංගම් 20කට ක්‍රීඩා අධීක්ෂණ නිලධාරින් පත් කිරීමට ක්‍රීඩා අමාත්‍යාංශය කටයුතු යොදා ඇත.ජාතික ක්‍රීඩාවන් නිවැරදි වැඩපිළිවෙළක් යටතේ මෙහෙයවීමෙන් රටට ජාත්‍යන්තර ජයග්‍රහණ අත්පත් කරගැනීම ඉලක්ක කරගෙන ජාතික ක්‍රීඩා සංගම් 20ක පරිපාලන කටයුතු කාර්යක්ෂමව ඉටු කිරීම මේ වැඩපිළිවෙළේ අපේක්ෂාව බව ක්‍රීඩා අමාත්‍යාංශය නිවේදනයක් නිකුත් කරමින් පවසයි.නිලවරණය ක්‍රමවත්ව පැවැත්වීම, ගිණුම් කටයුතු නිවැරදිව පවත්වාගෙන යෑම, ජාත්‍යන්තර ක්‍රීඩා තරග සඳහා දක්ෂ ක්‍රීඩක ක්‍රීඩිකාවන් තෝරා ගැනීම, ක්‍රීඩා සංචිත පවත්වාගෙන යාම, ක්‍රීඩා තරග සංවිධාන කිරීම, ජාතික ක්‍රීඩා උළෙලවල් පැවැත්වීම ආදි කරුණු පිලිබඳව ක්‍රමවත්භාවයකින් යුතුව කටයුතු කිරීමට එම අධීක්ෂණ නිලධාරින්ගේ අධීක්ෂණය ලැබෙන බව එම නිවේදනයේ වැඩි දුරටත් සඳහන් ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=s1112305</link>
    <topic>ආධුනික මල්ලව පොර සූරතාව යුද හමුදාවට</topic>
    <author>මංජුල හිරිපිටිය හෝමාගම සංචාරක</author>
    <content>ශ්‍රී ලංකා මල්ලවපොර සම්මේලනය සංවිධානය කළ ජාතික අධුනික මල්ලව පොර තරගාවලියේ ලකුණු 28 ලබා ගත් යුද හමුදා මල්ලව පොර කණ්ඩායම සමස්ත සූරතාව දිනා ගත් අතර ලකුණු 18ක් ලබා ගත් ශ්‍රී ලංකා ගුවන් හමුදාව මල්ලව පොර කණ්ඩායම අනුසූරතාව හිමිවිය. පළමුවරට පැවැති කාන්තා තරගයේ සූරතාව නාවික හමුදාවට හිමිවිය.දිවයින පුරා ක්‍රීඩා සමාජ රැසක ක්‍රීඩකයන් තුන්සීයක් පමණ සහභාගී වු මේ තරගාවලිය දින දෙකක් පුරා කොළඹ අශෝක විදුහල් ශාලාවේදී පැවැත්විණි. තරගාවලිය කිලෝ ග්‍රෑම් 43, 46, 50, 60, 66, 74, 84 සහ 120 බර පංතිවලින් පැවැත්වූ අතර තරගවලියේ ජයග්‍රාහකයනට ජය සංකේත පිරිනැමීම ශ්‍රි ලංකා මල්ලව පොර කමිටු සභාපති පී.පී.එස්. ගුණතිලක මහතාගේ සහභාගීත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=f1112301</link>
    <topic>දකුණ දියුණු වෙන්නේ අලුත් ලොවට ගැළපෙන විදියට</topic>
    <author/>
    <content>දක්ෂිණ අධිවේගී මාර්ගය විවෘත වීමෙන් පසු දකුණු පළාතට ලැබෙන ප්‍රතිලාභ සහ වාසි මොනවාද, දකුණේ සංවර්ධනයට ආණ්ඩුවේ මැදිහත්වීම සහ වර්තමාන දේශපාලන වාතාවරණය පිළිබඳ දකුණු පළාත් සභාවේ ආණ්ඩුකාර කුමාරි බාලසූරිය මහත්මිය සමඟ සිදුකළ සාකච්ඡාවකි මේ.මෙය මෙරට ඉතිහාසයේ මෙන්ම ආර්ථික ක්‍රියාවලිය තුළත් අතිශය වැදගත් අවස්ථාවක් විදිහට සලකන්න පුළුවන්. රටක් නූතනයට අවශ්‍ය විදිහට සංවර්ධනය වීමට නම් එයට අවශ්‍ය කරන යටිතල පහසුකම් ඇතුළු සියල්ල එක ලෙස තිබිය යුතුයි. ඒ පහසුකම් නොමැතිව සංවර්ධනය ගැන කතා කිරීම කිසිසේත්ම වැදගත් දෙයක් වන්නේ නැහැ.මාර්ගය විවෘත කිරීමට පෙර අමෙරිකානු තානාපතිතුමියත් මාත් මේ අධිවේගී මාර්ගය බලන්න ගියා. එහිදී මේ මාර්ගය ඉතාමත් හොඳින් ප්‍රමිතිය අනුව හා දර්ශනීයව නිර්මාණය කර ඇති බව පෙනී ගියා. තානාපතිවරිය මේ මාර්ගයේ ගමන් කිරීමේදී මෙරට දර්ශනීය පසුතලයන් දුටු බවත් සඳහන් කළා. එවැනි ජාත්‍යන්තර තලයේ නිලධාරින්ගේ ඇගැයීමට පවා මේ අධිවේගී මාර්ගය ලක්වීම ගැන ශ්‍රී ලාංකිකයන් විදිහට අපට සතුටු වීමට පුළුවන්.එදා කොළඹ සිට ගාල්ලට යනවා කියන්නේ ඉතාමත් අමාරු දෙයක්. බස් එකෙන් ගියත්, පුද්ගලික වාහනයක ගියත් පැය හතරක් පහක් යනවා. එමඟින් නිකරුණේ මහ මඟටම කාලය ගත කරනවා. මෙය ජාතික ධනය ජාතික ශ්‍රමය ඉන්ධන ශක්තිය අපතේ යාමක් විදිහටයි හඳුන්වන්න පුළුවන්. මෙවැනි අධිවේගී මාර්ගයක් ඉදිකිරීම මඟින් මේ අනවශ්‍ය වැයවීම් සියල්ල නවත්වා ගැනීමට පුළුවන්කම තිබෙනවා.දකුණේ ජනතාවගේ ආර්ථික, සමාජීය වර්ධනය පමණක් නොවෙයි ඉදිවෙන ගුවන්තොටුපොළ, වරාය ඇතුළු ස්ථානවල ප්‍රතිලාභ අවශ්‍ය ප්‍රමාණයට ලබා ගැනීමත් සිදුකරන්න පුළුවන් වෙන්නෙ මේ අධිවේගී මාර්ග පද්ධතිය නිසිවිදිහට තිබුණොත් පමණයි. එමඟින් තමයි රටේ සංවර්ධනයේ ප්‍රතිලාභ ලබා ගැනීමට පුළුවන්කම ලැබෙන්නේ. වෙනත් විදිහට කියනවා නම් සංවර්ධනයේ දහරා දුවන නහරවැල් විදිහටත් මේ මාර්ග පද්ධතිය හඳුන්වන්න පුළුවන්.දක්ෂිණ අධිවේගී මාර්ගය ඉදිකිරීමෙන් පමණක් මේ මහා ව්‍යාපාරය නිමා වෙන්නේ නැහැ. දැනටමත් කටුනායක කොළඹ අධිවේගීී මාර්ගයේ වැඩ කටයුතු සිදුවෙමින් තිබෙනවා. ඉදිරියේදී මහනුවරටත් අධිවේගී මාර්ගයක් ඉදිවෙනවා. මා විශ්වාස කරන විදිහට ජනාධිපතිතුමාගේ ධුර කාලයේදී මේ ඉතිරි මාර්ගත් ඉදිවේවි. මේ සියල්ල නිමාවූ පසු අධිවේගී මාර්ග පමණක් කිලෝමීටර් අටසියයක් දහසක් පමණ ඉදිවේවි.ජනාධිපති මහින්ද රාජපක්ෂ මහතාට රට සංවර්ධනය කිරීම ගැන උනන්දුවක් වගේම දර්ශනයක් තිබෙනවා. ඔහු එම දර්ශනය අනුව තමයි සියලු කටයුතු සිදුකරන්නේ. මේ මාර්ග වානිජ අතින් ඉතාමත් ඉහළ වැදගත්කමක් තිබෙනවා. රටේ අධිවේගී මාර්ග පද්ධතිය සම්පූර්ණ වූ පසු මෙරට තුළ ආර්ථික සමාජීය වශයෙන් විශාල සංවර්ධනයක් ඇතිවීමට අවශ්‍ය පසුබිම සකස් වෙනවා.යුද්ධය කාලයේදී දකුණේ සංචාරක කර්මාන්තය විශාල බිඳ වැටීමකයි තිබුණේ. එය වෙනස් වුණේ රාජපක්ෂ ජනාධිපතිතුමා පැමිණ යුද්ධය නිමා කළ පසුවයි. සංචාරක කර්මාන්තය යළිත් පණ ලබමින් සිටින්නේ. ගාල්ල කොටුව, හික්කඩුව ඇතුළු මුළු දකුණු වෙරළ තීරයම සංචාරක පාරාදීසයක් වෙලා තිබෙන්නේ. ඒ තත්ත්වයට අධිවේගී මාර්ගය ඇතිවීම ඉතාමත් වැදගත් දෙයක් විදිහට කියන්න පුළුවන්.මේ අධිවේගී මාර්ගය නිසා දකුණේ ඉඩම්වල වටිනාකම පවා වේගයෙන් ඉහළ ගොස් තිබුණා. මෙය ඉතාමත් හොඳ ප්‍රවණතාවක් විදිහට හඳුන්වා දෙන්න පුළුවන්. ඉදිරියේදී දක්ෂිණ අධිවේගී මාර්ගය මාතර දක්වා දීර්ඝ කිරීමට නියමිතයි. එමඟින් දකුණට විශාල ප්‍රතිලාභයක් ලැබෙනවා. ඒ ප්‍රතිලාභ එක් සතියකින්, මාසයකින් ලබන්න බැහැ. ඒ සඳහා ප්‍රමාණවත් කාලයක් අවශ්‍ය වෙනවා.මෙරට ආසියාවේ ආශ්චර්ය වෙත ගෙන යන ගමන දැන් ආරම්භ කරලයි තිබෙන්නේ. ජනාධිපතිතුමා මේ රට භාරගන්නවිට තිබුණේ ගැටගැහුණු නූල් බෝලයක් වගේ. යුද්ධය නිසා රට අවුලකට පත්වෙලා තිබුණේ. ඒ වගේම විදේශ රටවලිනුත් ප්‍රබල බලපෑම් ඇතිව තිබුණා. රටට එල්ල වී තිබුණු අපකීර්තිමත් චෝදනා බැහැර කර රටට කීර්තිය ඇති කරන්න ප්‍රබල වැඩපිළිවෙළක් ඇති කළා. ජනාධිපතිතුමා මේ සියලු චෝදනාවලින් රට ගලවා ගැනීමට කටයුතු කරනවා විතරක් නොවෙයි ආර්ථික තත්ත්වය ඉහළ නැංවීමටත් කටයුතු කරනවා. ඒ නිසා මුළු රටටම ජනාධිපතිතුමා ඉටුකළ කාර්යභාරය අමතක කරන්න බැහැ.ඇත්තෙන්ම ආණ්ඩුකාරවරයකුට අසීමිත බලතල ප්‍රමාණයක් තිබෙනවා. නමුත් මෙතෙක් කලක් ආණ්ඩුකාරවරු තමන්ට හිමි බලතල ප්‍රමාණය නිසිවිදිහට පාවිච්චි කළේ නැහැ. පළාත තුළ සිදුකරන සෑම කටයුත්තකම අධීක්ෂණ බලතල තිබෙනවා. එය ඉතාමත් විශාල කාර්ය භාරයක්. ඒ බලතල නිසිවිදිහට පාවිච්චි කිරීම තමයි සිදුකළ යුත්තේ. ජනාධිපති කාර්යාලය හා පළාත් පාලන අධිකාරිය අතර සම්බන්ධතාව ගොඩනැඟිය යුත්තේ ආණ්ඩුකාරවරයා විසිනුයි. ආණ්ඩුකාර ධුරයක් හරහා විශාල කාර්යභාරයක් ප්‍රදේශයට ඉෂ්ඨ කරන්න පුළුවන්. ඒ වගකීම ඉතාමත් ඉහළින් ඉටුකිරීම තමයි ආණ්ඩුකාර ධුරයේ වගකිව යුතු අංශය වන්නේ.පළාතේ අඩුපාඩු නිවැරැදි කිරීමට අවශ්‍ය සැලැසුම් ඉදිරිපත් කිරීමත් හා සම්බන්ධීකරණය ගොඩනැඟීමත් තමයි අපගේ මූලික වගකීම බවට පත්ව තිබෙන්නේ. ඒ මූලික අරමුණ පෙරදැරි කරගෙන තමයි කටයුතු කළ යුත්තේ.එය පාසලක් වෙන්න පුළුවන්, මහා මාර්ගයක් වෙන්න පුළුවන්. ඒවායේ ප්‍රමිතිය කොහොමද කියා සොයා බැලීම සිදුකිරීම කළ යුතුයි. ප්‍රමිතිය අනුව ඒවා ඉදිවෙනවාද මහජන මුදල් නිසි විදිහට යොදා ගන්නවාද කියන එක සලකා බැලිය යුතුයි.මගේ ප්‍රධාන කාර්යය තමයි ජනතාව වෙනුවෙන් සේවය කිරීම සහ ඒ සඳහා අවශ්‍ය පසුබිම සකස් කිරීම. ඒ සඳහා මහජන නියෝජිතයන් උනන්දු කිරීමත් කළ යුතුයි. ආණ්ඩුකාරවරු විදිහට අප ඒ යුතුකම් හා වගකීම් ඉටුකිරීමට කැපවෙලා ඉන්නවා.ජනාධිපති මහින්ද රාජපක්ෂ මහතා මට මේ වගකීම භාරදී තිබෙන්නේ විශාල විශ්වාසයක් ඇතිවයි. මා ඒ වගකීම ඉටුකිරීමට උපරිමයෙන් කටයුතු කරනවා. දකුණ සෙසු පළාත්වලට වඩා ඉහළ ස්ථානයක තැබීම තමයි මගේ මූලික පරමාර්ථය වෙලා තිබෙන්නේ. ඒ වෙනුවෙන් මම ඕනෑම කටයුත්තක් උපරිමයෙන් ඉෂ්ඨ කිරීමට සුදානමින් ඉන්නේ.අද අපට දේශපාලන භේද, ජාති භේද, ආගම් භේද අවශ්‍ය නැහැ. සියලු දෙනා එකට එක්විය යුතුයි. රට වෙනුවෙන් වෙහෙස මහන්සි විය යුතුයි. එසේ කිරීමෙන් පමණයි අපට රට වෙනුවෙන්, ගම වෙනුවෙන් වගේම මුළු මහත් සමාජය වෙනුවෙන් ඉහළම වගකීම ඉටු කිරීමට පුළුවන්කම ලැබෙන්නේ. ඒ වගකීම වෙනුවෙන් ඉහළින්ම කැපවීමට අප සුදානමින් ඉන්නේ.ඇතැම් අය විවිධ හේතු දක්වමින් මේ කාර්යය මඟහැරීමට උත්සහ කරනවා. එහෙත් එය සිදුනොවිය යුත්තක් ලෙසයි මා නම් සලකන්නේ. දකුණු පළාතට 2005 ට පෙර ලැබී තිබුණේ කුඩම්මාගේ සැලකිල්ලක් පමණයි. ඒ තත්ත්වය වෙනස් වුණේ 2005 දී ජනාධිපති මහින්ද රාජපක්ෂ ජනාධිපතිවරයා ධුරයට පත්වීමෙන් පසුවයි. ඒ ගැන ජනාධිපතිතුමාට සමස්ත දකුණු පළාතේම ජනතාව ස්තුතිය පළ කළ යුතුයි.දකුණු පළාත දැන් නූතනයට ගැළපෙන විදිහට සංවර්ධනය වෙමින් තිබෙන්නේ. එහි ප්‍රතිඵල අනාගතයේදී එම පළාතේ ජනතාවට භුක්ති විඳීමට පුළුවන්කම ලැබේවි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=f1112302</link>
    <topic>මහනුවර ලොව සුන්දරම හරිත නගරයයි</topic>
    <author/>
    <content>ශ්‍රී ලංකාවේ මධ්‍යම කඳුකරයේ පිහිටි ලොව සුපතල මහනුවර නගරය අනාගතයට ගැලපෙන ලෙස සංවර්ධනය කිරීමට මෙතෙක් බලයට පත් වූ රජයන් විවිධ සැලසුම් යෝජනා ඉදිරිපත් කළද, ඒවා ඵලදායී ලෙස ක්‍රියාත්මක නොකිරීම නිසා මහනුවර නගරයට සැලකිය යුතු සංවර්ධනයක් නොවීය.පාරිසරික අගයකින් හා ඓතිහාසික වටිනාකමකින් සුසැදි ලොව සුන්දරම හරිත නගරය ලෙසින් මහනුවර නගරය ලෝක සංචාරක පුරවරයක් බවට පත්කිරීමේ ක්‍රියාදාමය වත්මන් රජය විසින් ආරම්භ කොට ඇත.රාජ්‍යත්වයේ සංකේතය වූ ශ්‍රී දළදා වහන්සේ මහනුවර වැඩසිටීම නිසා බලයට පත්වන සෑම රාජ්‍ය නායකයෙකුම සිය පදවිය ලබා ගැනීමෙන් පසු ප්‍රථම නිල ගමන ලෙස මහනුවරට පැමිණ ශ්‍රී දළදා වහන්සේ වැද පුදා ආශිර්වාද ලබාගැනීම සම්ප්‍රදායක් ලෙස ඉටු කරනු ලබති. එම නිසා බලයේ සිටින රාජ්‍ය පාලකයා හා මහනුවර අතර පවත්නේ නොබිදෙන සම්බන්ධතාවයකි.ඓතිහාසික හා පාරිසරික සාධක රැසක් දායාද වූ මහනුවරට දෙස් විදෙස් සංචාරකයන්ගෙන් ලැබෙන ආකර්ෂණය කිසිදා නෙවෙනස්ව පවතී. සකල ලෝ වැසි බොදු බැතිමතුන්ගේ ගෞරව පූජෝපහාරයට පාත්‍රවූ ශ්‍රී දළදා වහන්සේගේත්, හෙළයේ මහා සංස්කෘතික මංගල්‍ය වූ මහනුවර ශ්‍රී දළදා පෙරහරත් මේ සංචාරක ආකර්ෂණය තීව්‍ර කරයි.ලංකාතිලකය, ගඩලාදෙනිය, ඇම්බැක්කේ වැනි ඓතිහාසික සිද්ධස්ථාන මෙන්ම පේරාදෙණිය රාජකීය උද්භිද උද්‍යානය, වික්ටෝරියා, රන්දෙණිගල, කොත්මලේ වැනි සෞන්දර්යාත්මක නැරඹුම් ස්ථාන මහනුවර කේන්ද්‍රකොට පිහිටා තිබීම නිසාම නගරයේ ජනාකීර්ණ බව නොඅඩුව පවතී.එසේම පල්ලේකැලේ ජාත්‍යන්තර ක්‍රිකට් ක්‍රීඩාංගනය, අස්ගිරිය ක්‍රීඩාංගනය සහ වික්ටෝරියා ජලාශයට මායිම්ව සුන්දර කඳු වලල්ලකට මැදිව ආසියාවේ ඇති සුන්දරම දිගන ගොල්ෆ් ක්‍රීඩාංගනය වැනි ක්‍රීඩාංගන වල පවත්වන තරග නිසා ද මහනුවර නගරය වැඩිවන සංචාරකයන්ට ගැලපෙන පරිදි සකස්වීම අනිවාර්ය වේ.හන්තාන කඳු පන්තියෙන් හා උඩවත්ත වන අරණට මායිම්ව පිහිටි මහනුවර නගරයේ දේශගුණය ඕනෑම රටක සංචාරකයෙකුට හිතකර තත්ත්වයක් පැවතීම රජය සැලසුම් කර ඇති හරිත නගර නිර්මාණය සාර්ථක වීමට සොබා දහමෙන් ලද මහගු දායාදයකි. පරම්පරාවෙන් පරම්පරාවට ශ්‍රී ලාංකිකයෝ ඓතිහාසික නගරයට පැමිණ වන්දනා මානවල නිරත වුවද එදා මෙදා තුර මේ සුවිශේෂි නගරයේ වෙනස්කම් හෝ සංවර්ධනයක් දක්නට නොලැබිණි.මහනුවර - කොළඹ අධිවේගී මාර්ගයමහනුවර කොළඹ මාර්ගය ශ්‍රී ලංකාවේ අංක 01 මාර්ගයයි. මහනුවර දුම්රිය මාර්ගය මෙන්ම මහාමාර්ගය ද යටත් විජිත යුගයේ නිර්මාණ වේ. කොළඹ සිට අඩු දුරකින් මහනුවරට පැමිණෙන අයෙකු භාවිත කළ යුත්තේ මෙම මාර්ග දෙක පමණි. නිදහස ලබා වසර 60 ක් ශ්‍රී ලාංකිකයෝ මේ මාර්ගය භාවිතා කළද එහෙත් අංක 01 පාර පහල කඩුගන්නාවේ සිට කඩුගන්නාව දක්වා කොටස එදා භාවිතා කළ පටු මාර්ගයම තවමත් අපි පරිහරණයේ යෙදෙමු. සුළු සුළු වෙනස්කම් කාපට් ඇතිරීම් සිදු කළද වැඩිවන වාහන තදබදයට ගැලපෙන පරිදි මෙම මාර්ගය පුළුල්වීමක් සිදුවූයේ නැත. ඊට විකල්පයක් ලෙස කොළඹ නුවර මංතීරු 04 කින් යුත් අධිවේගී මාර්ගයක් ඉදිකිරීම සඳහා කටයුතු පිලියෙළ කොට ඇත. කොන්ක්‍රීට් කුළුණු මත ඉදිවෙන ශ්‍රී ලංකාවේ ප්‍රථම අධිවේගී මාර්ගය වන මෙය කඩවත සිට අඹේපුස්ස දක්වා එක් පසෙකින්ද මහනුවර සිට අඹේපුස්ස දක්වා අනෙක් පසෙන්ද ඉදිකිරීම් ආරම්භ කිරීමට නියමිතය.කුණ්ඩසාලය පරිපාලන නගරයමහනුවර හරිත නගරයක් ලෙසින් ලෝක සංචාරක පුරවරයක් ලෙස ඉදිවන විට මධ්‍යම කඳුකරයේ ප්‍රධාන පරිපාලන නගරය කුණ්ඩසාලයේ ඉදිකිරීමට ඇවැසි මූලික කටයුතු දැන් සම්පූර්ණ කරමින් සිටී. මහජන අවශ්‍යතාවයන් සඳහා වූ පරිපාලන කටයුතු සියල්ල කුණ්ඩසාලයේ නව නගරය තුළින් සම්පූර්ණ කරගැනීමට හැකිවන පරිදි ඉදිකිරීම් කටයුතු ආරම්භ කර ඇත.දැනට පල්ලෙකැලේ ක්‍රියාත්මක කර්මාන්ත පුරයත් ජාත්‍යන්තර ක්‍රිකට් ක්‍රීඩාංගනයත් නිසා මෙම ප්‍රදේශ සීඝ්‍ර දියුණුවක් අත්පත් කරගෙන සිටී. එසේම නව සිර කඳවුර මධ්‍යම පළාත් සහා කාර්යාල ඒකකය දැනට වැඩ නිමවෙන මහා පරිමාණ ඉදිකිරීම් ය. මහවැලි ගඟෙන් හා හුළු ගංගාවේ පහස ලබන හුන්නස්ගිරි කඳු පන්තියෙන් වටවුණු කුණ්ඩසාලය ජාත්‍යන්තර මට්ටමේ ක්‍රීඩාංගන හා ගුවන් තොටුපල සහ ඕනෑම මට්ටමේ මහා පරිමාණ ව්‍යාපෘතින්ට සුදුසු පාරිසරික තත්ත්වයන්ගෙන් අනූන භූමි භාගයකි.හරිත නගර සැලසුමඓතිහාසික වටිනාකම හා පුරාවිද්‍යාත්මක සාධකයන්ට කිසිදු හානියක් නොවන පරිදි මහනුවර නගරය සංවර්ධනය කිරීම විශේෂිත වේ. ඓතිහාසික නගරයකට පිවිසෙන ද්වාරයක් මෙන් ඉපැරණි ශ්‍රී විභූතිය දැක්වෙන පරිදි නව හරිත නගරයට පිවිසෙන නගර පිවිසුම ඊරියගමදී ඉදි කෙරෙනු ඇත. උමං මාර්ග, ප්‍රවේශ මාර්ග, සංචාරක නිකේතන වැඩි දියුණු කිරීම මෙන්ම බෝගම්බර සිර කඳවුර පල්ලෙකැලේ ස්ථාපිත කිරීමට ද කටයුතු යොදා ඇත. එහි ඉදිකිරීම් නිමවීමට ආසන්නව පවතී.සාම්ප්‍රදායික කර්මාන්තප්‍රදේශයේ සාම්ප්‍රදායික හස්ත කර්මාන්ත විදෙස් වෙළද පොළට හඳුන්වා දීමට කුණ්ඩසාලයේ කලාපුරය මහඟු මෙහෙවරක් ඉටු කරනු ලබයි. හණ ආශි‍්‍රත කර්මාන්ත මෙන්ම පිත්තල ආශි‍්‍රත නිර්මාණ කටයුතු ද විශේෂයෙන් උඩරටට ගැලපෙන සම්ප්‍රදායන්ට අනුකූලව නිපදවනු ලබයි. රට අභ්‍යන්තරය නගර නිර්මාණය තුළින් රජයේ ඉලක්කය ආසියාවේ ආශ්චර්ය කරා ශ්‍රී ලංකාව ගෙන යාමේ වැඩපිළිවෙළ සාර්ථක කර ගැනීමට මධ්‍යම පළාත් ප්‍රධාන අමාත්‍ය සරත් ඒකනායක මහතා ප්‍රමුඛ සියලු රාජ්‍ය නිලධාරීන්ගේ සහභාගීත්වයෙන් ජනමාධ්‍ය හා ප්‍රවෘත්ති අමාත්‍ය ආචාර්ය කෙහෙළිය රඹුක්වැල්ල මහතා විශේෂ වැඩ පිළිවෙළ රැසක් ක්‍රියාවට නංවා ඇත.පල්ලේකැලේ නව ගුවන් තොටුපළකුණ්ඩසාල පරිපාලන නගර සීමාව තුළ ඉදිවෙන නව අභ්‍යන්තර ගුවන් තොටුපළ නිසා මහනුවර නගරයට සංචාරක පැමිණීමත් පල්ලෙකැලේ ජාත්‍යන්තර ක්‍රිකට් ක්‍රීඩාංගනයට ප්‍රේක්ෂක පැමිණීම වැඩිවීමටත් හේතු වනු ඇත. මෙම ප්‍රදේශයේ පවතින යහපත් භූ විෂමතා ලක්ෂණ නිසාත් අවම ජනාකීර්ණභාවයත් ගුවන් තොටුපළකට උචිත පරිසරයක් නිර්මාණය කරදී ඇත. ජේ.ආර්.ජයවර්ධන පාලන සමයේ මහනුවරට ජාත්‍යන්තර ගුවන් තොටුපළක් නිර්මාණය කිරීමේ යෝජනාවක් පැවතියද එය වැළකී ගියේ ඉඩම් අත්පත් කර ගැනීමේ ගැටලුවක් නිසාය. මෙවර පල්ලෙකැලේ ඉදිවන නව ගුවන් තොටුපලට ඉඩම් අත්පත් කර ගැනීමේ ගැටලුවක් නොමැති බැවින් එය කඩිනමින් ඉදිකෙරෙනු ඇත. දැනට පොල්ගොල්ලට පැමිණෙන සී ප්ලේන් ව්‍යාපෘතිය සැලකිය යුතු වර්ධනයක් පෙන්වීම තුළින් කියාපාන්නේ පල්ලෙකැලේ ගුවන් තොටුපළ වැඩි සංචාරක ආකර්ෂණයක් දිනා ගන්නා බවය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=f1112303</link>
    <topic>විසි වසරක ඥාන ගවේෂණයේ උත්කර්ශය</topic>
    <author/>
    <content>සපුගස්කන්ද විශාඛාවට ආරම්භය පිළිබඳ ඉතා දිගු අතීතයක් නැත. සිය වස් සපිරුණු තවත් පාසල් ගණනාවක් අවට පරිසරයේ තිබියදී එයට ඇත්තේ වසර 21 ක් වැනි ඉතා කෙටි කාලයකි. එහෙත් ඒ සියලු පාසල් අභිබවා ඉහළම ස්ථානයේ වැජඹීමට තරම් වාසනාව ලද විශාඛාව අද අභිසෙස් ලබන්නේ සුවිශේෂී අන්දමිනි.වසර 21 කට පෙර ඉතාම කුඩා බිම් කඩක දරුවන් 164 ක දෙනෙකු හා විදුහල්පතිතුමිය ඇතුළු ගුරු මවුන් සිව් දෙනෙකුගෙන් ඇරැඹි එම විදු පියසම අද දරුවන් 3300 කට අධික ලෙසින් ගුරුවරු 120 දෙනෙකුට ආසන්නව වැඩි දියුණු වෙමින් පැවත ඒම සැබවින්ම ආශ්චර්යයක්ම නොවන්නේද?එසේම සුවිසල් ගොඩනැඟිලි සිව් මහල් තෙමහල් දෙමහල් ආදී ලෙසින් ඉදි වෙමින් සියලුම යටිතල පහසුකම් සමඟ මේ බිම පුළුල් වෙමින් සිසු අයිතියට පැවරුණේ, මෙහි ආරම්භයේ සිදු වූ ශුභ මුහුර්තයේ ශුභතාව මෙන්ම එම අභියෝගය බාරගත් විදුහල්පතිනි පද්මශීලි ලියනගේ මැතිනියගේ අප්‍රතිහත ධෛර්යයම නිසාම බව අමුතුවෙන් කිව යුතු නොවේ.ඕනෑම ස්ථානයක දියුණුවට ප්‍රධානතම සාධකය වන්නේ එහි නායකත්වය බව අපි දනිමු. තිස් වසරක් පුරාවට පැවති යුද්ධය සහමුලින්ම නිවා දැමීමට ජනාධිපති මහින්ද රාජපක්ෂ මැතිතුමාගේ නායකත්වය හේතු වූවාසේ සැබවින්ම සපුුගස්කන්ද විශාඛාවියගේ අද වන තුරුත් විදුහල්පති ධුරය දරන පද්මශීලී ලියනගේ මැතිනියගේ අධිෂ්ඨානය නිර්මාණශීලීබව නොසැලෙන ගුණය නිසාම බව කාටත් රහසක් නොවේ.ඇයට මේ වගකීම පැවරුණු දා පටන් පාසල් ගීතය, නිල ඇඳුම, නිල ලාංඡනය පවා සැකසුණේ වෙන එකක් තබා වසරින් වසර ඉදිවුණු ගොඩනැඟිලිවල ආකෘතින් පවා සැකසුණේ ඇයගේ අධීක්ෂණය හා මඟ පෙන්වීම මත බව පෙනෙන්නට තිබේ. ඒ ආ ගමනේ විවිධ බාධක කම්කටොලු මැඩ ගනිමින් ගුරු මණ්ඩලය හා මවුපියන් සමඟ අභියෝගයෙන් කටයුතුª කිරීමේ පලයක් ලෙස වර්තමානය මැනවින් විදහා දක්වයි.කලා කුසලතා අතින් ගත්තත් ක්‍රීඩාව අතින් ගත්තත් පරිසරය අතින් ගත්තත් වෙනයම් විෂයානුබද්ධ කටයුත්තක් ගත්තත් ජාතික තලයට එසේත් නැතිනම් ජාත්‍යන්තර තලයට ගිය සිසුවියන් පිරිසක් සිටීම විශාඛාවගේ අභිමානය අභිවෘද්ධිය තව තවත් විදහා පාන්නකි. ඒ සෑම දෙයකම අග්‍ර ඵලය ලෙසින් 2009 වසරේ දිවයිනේ සියලු පාසල් අභිබවා ජාතික ඵලදායිතා සම්මානයෙන් පළමුතැන දිනා ගැනීම ඊට කදිම නිදසුනක්ද වනු ඇත.එසේම විටින් විට ජනාධිපතිතුමාගේ සුරතින් විදුහල්පතිනිය විශේෂ කුසලතා ඇගයීම්වලට පවා ලක්වීම මෙම ගමනේ සුවිශේෂී බව තව තවත් හුවා දක්වන්නකි. පාසලේ ඇති මානව සම්පත් කලමනාකරණය භෞතික සම්පත් දියුණුව අතින් බලන විට පරිසර සෞන්දර්යයේ සුවිශේෂී බව පරිගණක පද්ධතියේ ව්‍යාප්තිය සෞන්දර්ය අංශ විද්‍යාගාර පහසුකම් පුස්තකාල ආදී මෙකී නොකී සියලුම අංගෝපාංගයන්ගෙන් පාසල පොහොසත් වී තිබීම එදා අද පමණක් නොව හෙට ඉපදීමට සිටින දූවරුන්ගේම වාසනාවම බව නොකියාම බැරිය.ඒ හැම පහසුකමක්ම අභිබවා යමින් පාසලට අඩුපාඩුවක්ව පැවති ක්‍රීඩා පිටිය, අද සිසු අයිතියට පැවරීම අප කාගේත් අමන්දානන්දයට හේතු වෙයි. විදුහල්පතිනියගේ සුවිශේෂී යෝජනාවක් අනුව පාසලට හිතෛෂි දෙගුරුන් එක්ව පාසල් මාතෘ අභිනන්දනය කරනු වස් ආදි ශිෂ්‍ය සංගමය පෙර දැරිව සමස්ත මූල්‍යමය බර දරමින් රුපියල් ලක්ෂ 140ක් වැය කොට ඉදි කළ මෙම කෙළිමඩල 2011 දෙසැම්බර් 30 අද දින 10.27 ට යෙදෙන සුබ මොහොතින් ජනාධිපති මහින්ද රාජපක්ෂ මැතිතුමාගේ සුරතින් සිසු අයිතියට පැවරීම තරම් සුබ පණිවුඩයක් වෙනනම් කවරෙක්ද? කැලණිය විශ්වවිද්‍යාලයේ කුලපති කොළඹ දෙදිසාවේ ප්‍රධාන සංඝනායක අතිපූජ්‍ය ආචාර්ය වැලමිටියාවේ කුසලධම්ම නාහිමිපාණන්ගේ ඇරයුමින් ජනපතිතුමන් මෙම අවස්ථාවට සහභාගි වීම පිළිබඳව විදුහල්පතිනිය සිය හෘදයාංගම බව පළ කර සිටින්නීය.විසි එක්වසරක් තුළ නිස්සරණාධ්‍යාශයෙන් යුතුව ඵලදායි පාසල් නිර්මාණය කිරීමේ උත්කෘෂ්ඨ මෙහෙවර වෙනුවෙන් පද්මශීලී ලියනගේ ක්‍රීඩාංගණය ලෙස නාම සංඥාකොට සිසු අයිතියට පැවරීම යුතුකම් දන්නා කාගෙත් පැසසුමට හේතුවෙයි.වසර 21 ක් පුරාවට කිසිදු නිවාඩුවක් නොලබා දරුවන් පාසලට ඒමටත් පෙර පැමිණ සියලුම ළමුන් පාසලෙන් බැහැර වන තෙක් සිට සිය නිවසට යාමත් සෑම නිවාඩු දිනයකදී වුවද නිරතුරුවම පාසලේ රැඳී සිට සිය දරු දෙදෙනාගේ පෞද්ගලිකත්වය වෙනුවෙන් නොව විශාඛා මාතාවගේ දරුවන් 3300 කගේම දුක සැප සොයා බලා මෙතරම් සුවිශාල පාසලක් ගොඩ නඟා ලක්ෂ සංඛ්‍යාත වටිනා පුරවැසි දූවරුන් පිරිසක් රටට දායාද කළ පද්මශීලී ලියනගේ නම් වූ ඒ උදාරතර විදුහල්පතිනිය හෙට සිට විශ්‍රාම යන්නීය. ඇය අනෙකුත් සියලු පාසල්වලටද අත්දැකීම් සමුදායක් දායාද කරමින් විශ්‍රාමික සුව විදින්නට යන මේ ගමනේ ඇය සියලු මවුපියවරුන් දූ වරුන්ගෙන් ඉල්ලා සිටින්නේ සතුට පමණක් ගෙදර රැගෙන යාමට ඉල්ලා සිටින වගයි.ඒ සතුට තුතිය හෘදයාංගම බව අපි ඇයට නොඅඩුව පිරිනමමු.එතුමියට චිරං ජයතු!21 වසරක් තුළ බියගම පුරවරයට බාලිකා පාසලක් ඉදිකොට හෙට දිනයේ විශ්‍රාම යන මම සපුගස්කඳු රැජිණිය හෙවත් විශාඛා විදුහල් මාතාවට හෘදයංගම ස්තුතිය පුද කර සිටිමි.1991 වසරේ එක් ගොඩනැඟිල්ලකින්, දැරියන් 164 දෙනෙකුගෙන් සහ ගුරු මහත්මීන් දෙදෙනෙකුගෙන් අක්කරයක පමණ තීරු බිම්කඩක ආරම්භ කළ මෙම විශාඛාව අද වන විට දැරියන් 3300 කට පමණ සෙවණ සලසන තක්සලාවක් වී හමාර ය. රජය, මවුපියන් සහ ළාබාල වියේ පසුවන ආදි ශිෂ්‍ය සංගමය එකමුතු වෙමින් පාසලේ ප්‍රභාෂ්වරය දියුණු කර ඇත. එදා මෙදාතුර විශාඛාව ලබාගත් ජයග්‍රහණ හා දිනාගත් සම්මාන අප්‍රමාණ ය.විභාග ප්‍රතිඵලවලින් ද කැලණිය අධ්‍යාපන කලාපය තුළ මෙන්ම බස්නාහිර පළාත තුළද, විශාඛාව කීර්තිය අත්පත් කරගෙන ඇති බව පවසන්නේ සතුටිනි. සෑම වසරකදීම නවමු අත්දැකීම් ලබන්නට මට හැකි විය. ක්‍රමයෙන් ඉඳිවුණ ගොඩනැඟිලි චමත්කාර මෙන්ම ආකර්ශණීය වූ පාසල් පරිසරය මෙන්ම ගුරු දෙගුරු සබඳතා ඉහළ මට්ටමක පවත්වා ගැනීම පාසලේ ප්‍රභාෂ්වරය තවදුරටත් ඔප මට්ටම් කිරීමට හේතු විය. ඇඳුරු මඩුල්ල පාසලට අනගි ජවයක් වීම විශාඛා ගමන් මඟේ තවත් නොමැකෙන හැඩතලයක් විය.විසිඑක් වසරක් පුරාවට දරුවන් සඳහා විවේකයක් නොලබා ම කැප වූයෙමි. දරුවන් සම්මාන දිනා ගනිමින් විභාග සමත්වන විට මා ලද සතුටින් ජීවත් වූයෙමි. ඔවුන්ගේ සෞන්දර්යය කුසලතා එළිදකින විට නොමඳ ආස්වාදයක් වින්දෙමි. වරෙක ඔවුන්ගේ දුක් ගැහැට තුළ මම ද හැඬුවෙමි. ඒ වෙන කිසිවක් නිසා නොව ඔවුන් මගේ ම දරුවන් කොට සැලකීමට හදවතේ ඉඩක් ලැබුණ නිසාවෙනි. මම දියණියන්ගේ ඉගෙනුම් කටයුතු සොයා බැලුවෙමි. විවිධ මංපෙත් ඔස්සේ යමින් ඔවුනට අවැසි සම්පත් සරිකර දුන්නෙමි. ඇඳුරු මඩුල්ලේ කටයුතු සොයා බැලුවෙමි. හැකි සෑම විටම ඔවුන් අභිප්‍රේරණය කළෙමි. ලෙන්ගතු වූයෙමි. මේ වන විට විශාඛාවේ අ.පො.ස (සා/පෙළ) ප්‍රතිඵල 97% ක් අ.පො.ස (උ/පෙළ) ප්‍රතිඵල 72% කි. ශිෂ්‍යත්ව ප්‍රතිඵලවලින්ද විශාඛාව සිටින්නේ අනෙකුත් පාසල්වලට වඩා ඉදිරියෙනි.2009 වසරේ ජාතික ඵලදායිතා සම්මානය කෙටි ඉතිහාසයක් ඇති විශාඛාව අත්පත් කර ගත හැකිවීම මහත් වූ භාග්‍යයක් විය. සපුගස්කන්ද විශාඛාව ශ්‍රී ලංකාවේ මතු කරන ලද ඵලදායීතා සලකුණ පාසලේ හැඩතලය විරාජමාන කරවන්නක් විය.ක්‍රීඩා ලොවේ ද අප දියණිවරුන් දිනාගත් ජයග්‍රහණ අපමණ ය. ආසියාතික දැල්පන්දු ශූරතාව දිනාගත් ශ්‍රී ලාංකික කණ්ඩායමේ එක් සාමාජිකාවක් අප විදුහලේ ඉගෙනුම ලැබූ දියණියක් වූවා ය. ජාත්‍යන්තර ලෝකයාට ද අප බාලිකාවන් එබිකම් කර ඇත. ශ්‍රී ලංකාවේ බාලදක්ෂිකාවන් දාහත් දෙනෙකුගෙන් සමන්විත කණ්ඩායමක දැරියන් අප විදුහල නියෝජනය කළ අතර, එම කණ්ඩායම සමඟ සහභාගි වූ ගුරුතුමිය ද ආපසු දිවයිනට පැමිණියේ අද උදෑසන ය.ශිෂ්‍ය භට ගුවන් බාලිකා කඳවුර 2011 ප්‍රථම ස්ථානය අප දියණිවරුන් දිනා ගැනීමද තවත් එක් සලකුණකි. පාසල මෙන්ම මා ලද උපහාර ද සිහිපත් කරමි. දරුවන්ට හොඳම දේ දෙන්නට ගත් උත්සාහයේ ප්‍රතිඵලයක් වූ නිසාවෙන් පසුගිය ලෝක ගුරු දිනයේ ජනාධිපතිතුමාගේ සුරතින් සම්මාන ලැබූ විදුහල්පතිවරුන් අතරට මා ද එක් විය. එය රාජකාරියේ පශ්චිම භාගයේ ලැබුණ විඩාව සංසිඳවන්නක් විය. මේ කෙටි ඉතිහාසය තුළ ශිෂ්‍යත්ව සමත් බාලිකාවන් අමාත්‍යාංශය තීරණය කරන ලද අවම ලකුණින් ඇතුළත් කර ගැනීමේ වරප්‍රසාදයන් දිනාගත හැකි වූයේ සේවාදායකයන්ගේ ඉල්ලුම නිසාවෙනි.වසර හැට හැත්තෑව පැරණි පාසල් අතහැර අප විද්‍යාලයට ඔවුන් පැමිණෙන්නේ යහපත් ඉගෙනුම් ඉගැන්වීම් ක්‍රියාවලියක ප්‍රතිඵලයක් නිසාවෙන් බැව් මා අමුතුªවෙන් කිවයුතු නැත. මිහිකත පබසර මානවිකාවන් බිහි කරන අනගිතම පාසල වීමේ දැක්ම අද වන විට සාක්ෂාත් කරගෙන ඇතැයි මම සිතමි. අද දවසේ පාසලට අඩුවක්ව පැවති ක්‍රීඩා පිටිය ආදි ශිෂ්‍යාවන්, මවුපියන් හා එක්ව ජනාධිපතිතුමා විසින් සිසු අයිතියට දායාද කරන්නීය.හෙට දවසේ විශ්‍රාම යන මා පාසලක් නිර්මාණශීලීව ඉදි කරමින් ජාතික තලයට ඔසවා තබමින් කළ මෙහෙවරම ආශ්වාදය කර ගනිමින් නිවසට යමි. එවිට මාගේ දයාබර සැමියා හා කුස ඔත් දරු දෙදෙනා මා පිළිගනු ඇත. අඳුරට ශාප නොකරන ලද විදුහල්පතිනියක ලෙස ගම්පහ පුරවරයට විශාඛාව දායාද කරමින් සමු ගන්නේ ප්‍රහර්ෂයෙනි. මේ විසිඑක් වසර පුරාවට ම මා ඉදිරියේ තිබුණේ අතිඅමරණීය වූ මල් මාවතක් නොවේ. එල්ල වූ අභියෝග සියල්ලක් ම මා අවදියෙන් නැඟී සිටුවන ජල බිඳක් ම විය. අයෝමය වූ පෞරුෂ සිතින් සරසාලූයේ එම කර්කශ වූ අභියෝගයන්ම ය.ආරම්භයේ සිටම අනේක විධ සහාය ලබා දෙමින් ශ්‍රමය, ධනය පරිත්‍යාග කරමින් මේ විශාඛා විදුබිමට දරුවන්ගේ ලොව තුසිතයක් කරන්නට දහදිය හෙළු මවුපියන්ටද, අතිපූජ්‍ය බානගල උපතිස්ස හිමියන් ඇතුළු සුබ පතන්නන්ට, ඇඳුරු මඩුල්ලට, පාසල් ප්‍රජාවට මාගේ ආචාරය පුද කරමි. එමෙන්ම විදුහල සවිබල ගැන්වීමට රජය, ප්‍රධාන ඇමැතිවරු, අධ්‍යාපන අමාත්‍යවරු, පළාත් සභා හා ප්‍රාදේශීය සභා ඇමැතිවරුන්, මන්ත්‍රීවරුන්ටද මාගේ උත්තමාචාරය පිරිනමමි. සපුගස්කන්ද විශාඛා බාලිකා විද්‍යාලයේ අභිනවයෙන් ඉදි කරන ලද ක්‍රීඩා පිටිය සිසු අයිතියට පැවරීම වෙනුවෙන් සුභාශිංසන පළ කිරීමට අවස්ථාවක් ලැබීම පිළිබඳ ව අතිශයින් සතුටු වෙමි. විෂය බාහිර ක්‍රියාකාරකම් රැසක ජයග්‍රහණ අත්පත් කරගෙන ඇති මෙම විද්‍යාලය 2009 වසරේ දී පාසල් අංශය සඳහා වන ශ්‍රී ලංකා ඵලදායිතා සම්මාන හිමිකර ගැනීම ද විශිෂ්ට අධ්‍යාපනික ජයග්‍රහණ පිළිබඳ වාර්තාවකට හිමිකම් කීම ද භාග්‍යයට කරුණකි.ගුණාත්මකභාවයෙන් පිරිපුන් අනාගත පරපුරක් බිහි කිරීම උදෙසා රජය ගෙන යන වැඩපිළිවෙළ ධෛර්යමත් කිරීමට විදුහල්පතිනිය, ගුරුවරුන්, මවුපියන් හා ආදි ශිෂ්‍ය ප්‍රජාව එක්කොට ගෙන මෙවන් ක්‍රීඩා පිටියක් සිසු අයිතියට පැවරීමට කටයුතු කිරීම අතිශයින් අගය කරන අතර එය අනෙකුත් පාසල්වලට මහත් ආදර්ශයක් වනු ඇතැයි විශ්වාස කරමි.දිනෙන් දින දියුණු වන සපුගස්කන්ද විශාඛා බාලිකා විද්‍යාලය අපගේ මව් බිමට ප්‍රභාශ්වර මානවිකාවන් බිහි කරන විශිෂ්ටතම විද්‍යාලයක් වීමට හැකියාව ලැබේවා යි ඉතසිතින් ප්‍රාර්ථනා කරමි.දැනට දශක 2 කට පෙර දරුවන් 184 කින් සහ ගුරු භවතුන්දෙපලකින් යුක්තව අක්කරයක පමණ බිම් කඩක ආරම්භ වී ඇති සපුගස්කන්ද විශාඛා බාලිකා විද්‍යාලය අද වන විට දරුවන් 3330 කින් සහ ආචාර්ය මණ්ඩලය 120 කින් සමන්විත තක්සලාව වශයෙන් විකාශනය වී තිබීම සතුටට කරුණකි.පසුගිය වසර ගණනාව පුරා අ.පො.ස (සා./පෙළ), අ.පො.ස (උ/පෙළ) විභාග ප්‍රතිඵල සහ 5 වසර ශිෂ්‍යත්ව විභාග ප්‍රතිඵල කෙරෙහි අවධානය යොමු කිරීමේ දී සපුගස්කන්ද විශාඛා විද්‍යාලයේ දරුවන් ඉහළ සාධන මට්ටමක් පවත්වා ගෙන යාම විදුහල්පතිනිය ඇතුළු ආචාර්ය මණ්ඩලයේ දැඩි උනන්දුව හා එහි දරුවන්ගේ කැපවීම පිළිඹිඹු කරන්නකි.ක්‍රීඩා ඇතුළු විෂයය බාහිර ක්‍රියාකාරකම් තුළින් ද ජයග්‍රහණ රාශියක් ලබා තිබීම මෙන්ම ශ්‍රී ලංකාවේ පාසල් පද්ධතිය තුළ ගුණාත්මක බවේ ප්‍රමිතියක් වශයෙන් සැලකෙන ශ්‍රී ලංකා ඵලදායිතා සම්මානය 2009 වසරේ දී හිමි කර ගැනීමට මෙම විදුහල සමත්වීම වත්මන් විදුහල්පතිනියගේ සුවිශේෂ! නායකත්වය අධිෂ්ඨානශීලී කැපවීම මෙන්ම නිවැරැදි මඟ පෙන්වීමේ මහඟු ප්‍රතිඵලයක් බව සඳහන් කරන්නේ ඉමහත් සතුටිනි.අනාගත දැයේ තිරසාර සංවර්ධනයේ උන්නතිය උදෙසා දිරිය දියණියන් බිහි කරලන්නට සුවිශේෂී දායකත්වයක් දරන සපුගස්කන්ද විශාඛා බාලිකා විදුහලේ 21 වන සංවත්සරයට සුබ පැතීමට අවස්ථාවක් ලැබීම ඉතාම සුවිශේෂි අවස්ථාවක් සේ මම දකිමි.මන්ද ළදරු අධ්‍යාපන ක්‍ෂේත්‍රයේ වසර 32 ක අත්දැකීම් ඇති මා එදා ළමුන් 164 ක ගෙන් පමණ විශාඛා විදුහල ආරම්භ කරන අවස්ථාවේ සිට 21 වන සංවත්සර අවස්ථාව දක්වා ම වූ සෑම සුවිශේෂී උත්සවයක් සඳහාම සහභාගී වූ නිසාවෙන් එහි ප්‍රගතිය පිළිබඳව මුලකුරේ සිට දන්නා නිසාවෙනි.ඩී. එල්. පද්මශීලී මැතිනියගේ අප්‍රතිහත ධෛර්යයත් ගුරු මහත්ම මහත්මීන්ගේ කැපවීමත් නිසාවෙන් 2008/2009 ජාතික ඵලදායිතා සම්මානයෙන් පිදුම් ලබමින් රටේ ජාතික පාසල්වලට පවා අභියෝගයක්වීමට හැකිවීම ප්‍රදේශයේ ගෞරවණීයත්වයට සුවිසල් සාධකයකි.ශිෂ්‍යාවන් 3300 ක් සහ ගුරුභවතුන් 120 ක් සහිතව අනාගත දිරිය දියණියන් බිහි කරන විශාඛා තක්සලාවේ ආදි සිසු සංගමය සහ මවුපියන් එක්ව ලක්ෂ 140 ක පමණ වියදමින් ඉදි කරන ලද නව ක්‍රීඩාපිටිය ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් සිසු අයිතියට පැවරීමේ උත්සවය සාර්ථක වේවායි ඉත සිතින් ආශිර්වාද කරමි.නව ලොව අභියෝග ජය ගත හැකි, තාක්ෂණයෙන් හා විද්‍යාවෙන්ද, දැනුමෙන් ද සපිරි නිපුණතා පාදක අධ්‍යාපනයෙන් කුසලතා, ආකල්ප සපුරා, උසස් සමත් මෙහෙවරක් වෙනුවෙන් ගුණ නුවණ පිරි සහ ගුණ දහම් හුරු කරන විශාඛාවේ දියණිවරුන්ට තම සහජ හැකියාවන් ඔප මට්ටම් කරවමින් විනය ගරුක ක්‍රීඩාවක යෙදෙන්නට හුරු කරනු වස්, ඉදි වූ බප/කැල විශාඛා බාලිකාවේ නව ක්‍රීඩා පිටිය සිසු අයිතියට පැවරීම සහ 21 වසරක විශාඛා විදුමව් අභිනන්දනය වෙනුවෙන් මෙසේ ශුභාශිංසනය එක් කිරීමට ලැබීම පිළිබඳ අතිශය සතුටට පත්වෙමි.සපුගස්කන්ද ප්‍රදේශයේ සුප්‍රසිද්ධ පාසලක් වන විශාඛාවේ භෞතික සම්පත් මෙන්ම අධ්‍යාපන ප්‍රගතිය පිළිබඳව ද බස්නාහිර පළාතේ අධ්‍යාපන අමාත්‍යවරයා ලෙස මා අතිශය සතුටට පත්වෙමි.ඒ අනුව සැලසුම් සහගත වැඩ පිළිවෙළක් යටතේ පාසලේ උන්නතිය වෙනුවෙන් 21 වසරක් පුරාවට මෙවැනි අභිමානවත් පාසලක් දැයට දායාද කර දීමට නායකත්වය සැපයූ විදුහල්පතිතුමියටත්, ඇයට නිබඳව දිරි දෙමින් අත්වැල් සැපයූ විදුහල්පතිනියටත්,ඇඳුරු මඩුල්ලටත්, සම්පත් සපයා දෙමින් අයෝමය හස්තයක් වූ මවුපියන්ටත්, සුබපතන්නන්ටත්, ආදි ශිෂ්‍යාවන්ට හා පාසල් දියණියන්ටත් මම ස්තුතිවන්ත වෙමි.මාගේ දිනපොතේ සෑම දිනකම මුල් කොටස ජාතියේ දරුවන් වෙනුවෙන් පාසල් කටයුතු වෙනුවෙන් මම වෙන් කරන්නෙමි. එලෙස කරනුයේ සැබවින්ම දරුවන්ට සේවයක් කිරීම වඩාත් වැදගත් යයි මා සිතන නිසාය. පසුගිය කාලය තුළ සපුගස්කන්ද විශාඛාව හා මා අතර විශාල සම්බන්ධයක් ගොඩනැඟුණි. නොනිදන පාසලක් ලෙසට විරුදාවලිය ලබා ඇති විශාඛාවේ සීමා මායිම් නොමැති සේවාව නිසා එය එසේ සිදුවුණි. අද විශාඛාව සිය ජය මාවතේ තවත් එක් මංසන්ධියක් අති සාර්ථකව පසු කරන්නීය. බියගම කලාපයේම ඇති අංග සම්පූර්ණ කෙළිබිම අපේ යයි කියන්නට හෙට සිට විශාඛාවනට පුළුවන. මේ ක්‍රීඩා පිටිය නිමවුණේ විශාඛා විදුහල්පතිනිය, ආචාර්ය මණ්ඩලය ශිෂ්‍ය ප්‍රජාව, මවුපියන් සමඟ දිරිමත් ආදි ශිෂ්‍යාවන්ගේ කඳුළු, දහඩිය සමඟ කැපවීමේ අනඟි ප්‍රතිඵලයක් ලෙසය. එසේම මේ මොහොතේ සිහිපත් කළ යුතු තවත් දෙයක් ඇත. මෙවර 5 වසර ශිෂ්‍යත්වලාභීන් විශාඛාවට කැඳවනුයේ 164 ක මායිම් ලකුණකිනි. මෙය දිවයිනේ ඉහළ පෙළේ ජාතික පාසල්වලට නොදෙවෙනි වන්නා වූ ලකුණු මට්ටමකි. විශාඛාවේ විශේෂත්වය එයම වෙයි විශාඛාව බියගමට, කැලණි කලාපයට මුතු පොටක් බව කීමට වෙන උදාහරණ අවශ්‍ය නැත. මේ සියල්ලේ පෙරගමන්කරු විශාඛාවේ විදුහල්පතිනි පද්මශීලි ලියනගේ මැතිනියයි. නායකත්වය යනු මේ යැයි කියමින් අවුරුදු විසි එකක් පුරා ඇය කරන්නා වූ මෙහෙයේ ඵලය අද මුළු මහත් ශ්‍රී ලංකාවම ලබයි. දෙසැම්බර් 31 වන දින විශ්‍රාම ලබන ඇයගේ විශ්‍රාම දිවියට සුබ පැතීමට මෙන්ම ඇයට දිගාසිරි පැතීමටත් විශාඛාවට සුභාශිංසනය ගෙන ඒමටත් මෙය අවස්ථාවක් කර ගනිමි.පොතට සීමා වූ අධ්‍යාපනයෙන් බැහැරව විෂය සමගාමී කටයුතු වලින් විශාඛාවන් ඉදිරියටම ගෙන යාමට යත්න දරන විශාඛාවට අද රාජාභිෂේකයක් වන දිනක් බව කිව යුතුමය.මුළු මහත් සපුගස්කන්දට පමණක් නොව මුළු දිවයිනටම අමිල මෙහෙයක් කරන විශාඛාව ලෝකවාසීන් ලද ත්‍යාගයක් බඳු වෙයි. මේ ආශ්චර්යයේ නියමුවා වන්නේ විශාඛාවේ නිමැවුම්කාරිනිය වන පද්මශීලී ලියනගේ විදුහල්පතිනියම බව ඕනෑම කෙනෙකුට පැවසිය හැකිය. ඇයගේ නොසැලෙන දිරියේ අභිමානවත් නායකත්වයේ අමිල සේවාවේ ප්‍රතිඵලයක් ලෙස අද විශාඛාව ජාතික ඵලදායිතා සම්මානයෙන් සමස්ත ලංකා ප්‍රථම ස්ථානය පවා ලබාගෙන දිවයිනේ හොඳම පාසල බවට පත් වුණි.ඉන් අද මේ විශේෂ දිනයේ ස්වකීය දැක්ම කරා දැනටමත් ළඟාව ඇති විශාඛාවට තබන තබන පියවර මලින් බර වේවා කියා ශුභාශිංසනය ගෙන එමි.සපුගස්කන්ද මාකොළ ප්‍රදේශයේ බාලිකා විදුහලක තිබූ අඩුපාඩුව මඟහරවා ගැනීම සඳහා නව බාලිකා විදුහලක් ආරම්භ කළ යුතු යැයි මා එදා බස්නාහිර පළාතේ අධ්‍යාපන ඇමැතිවරයා වශයෙන් සහ ප්‍රදේශයේ පළාත් සභා මන්ත්‍රීවරයා වශයෙන් කල්පනා කළෙමි.මෙම විදුහල ආරම්භ කරන අවස්ථාවේදී දක්ෂ ක්‍රියාශීලි නායකත්වයක් අවශ්‍ය වූ බැවින් ඒ සඳහා සුදුසු අයෙක් සොයමින් සිටින අවස්ථාවේදී ශ්‍රේණිධාරියක්ව සිටි වර්තමාන විදුහල්පතිතුමිය සොයා ගැනීමට හැකි විය. අද වන විට ඇය මෙම විදුහල දියුණු කර ඇති තත්ත්වය දෙස බලන විට ඇය නිවැරැදි නායකත්වයක් ලබා දුන් බවත් නිවැරැදි තේරීමක් බවත් කාටත් පැහැදිලි වනු ඇත. මේ සඳහා ඉඩම ලබා දුන් ඉඩම් හිමියන්ට ද එවකට නියෝජ්‍ය අධ්‍යාපන අධ්‍යක්ෂ වශයෙන් කටයුතු කළ ජිනදාස මහතාට ද ස්තුතිවන්ත විය යුතුයි. අද ප්‍රදේශයේ ඉහළම ජනප්‍රිය පාසලක් බවට පත්වී ඇති මෙම විදුහලට යොෂිඩා අධ්‍යාපන ආයතනයද බානගල උපතිස්ස නාහිමියන් ඇතුළු සුබපතන්නන්ගෙන් ලැබුණු සහයෝගය ද ඉතා උසස් ලෙස සැළකිය යුතුය.විශාඛා බාලිකාවන්ට දියුණු අනාගතයක් පතන අතර විදුහල්පතිතුමිය ඇතුළු ආචාර්ය මණ්ඩලයට කරන ලද සේවයටද තුති පුදන අතර පාසල් සංවර්ධන සමිතියේ ලැබුණු සහායද අගේ කොට සලකමි.ප්‍රදේශය තුළ කීර්තියක් දිනා ඇති මෙම පාසල ජාතික තලයේ පාසල් අතරද සමාන්තරව ගමන් ගන්නා පාසලක් ලෙස හඳුන්වා දීමද යෝග්‍ය යැයි සිතමි.මෙම පාසල අවුරුදු 21 ක් වැනි කෙටි කාල පරාසයක් තුළ විවිධ අංශවලින් ඵලදායිතාවය ලබා ගෙන ඵලදායි පාසලක් ලෙස රටේ ඵලදායි හොඳම පාසල ලෙස ප්‍රමුඛත්වය ගත් පාසලකි. ක්‍රීඩා පිට්ටනියක් මගින් ශිෂ්‍ය පෞර්ෂයන් නිර්මාණය කිරීමට අවශ්‍ය පසුබිම නිර්මාණය වන අතරම ඉන් ශික්ෂිතභාවය, කණ්ඩායම් හැඟීම, නීතිගරුකභාවය, ප්‍රියජනකභාවය, ජය පරාජයට යථාර්ථයෙන් යුතුව මුහුණ දීම යනාදී බොහෝ අධ්‍යාපන කාරණා ක්‍රීඩාව ආශ්‍රිතව පරිපූර්ණත්වයට පත්වේ. බොහෝ අරමුණු සාක්ෂාත් කරගන්නා වූ විශාඛා විද්‍යාලයටත් මෙම සද්කාරය සඳහා වෙහෙසෙමින් නායකත්වය දුන් විදුහල්පතිතුමියටත් මගේ සුබ පැතුම් පිරිනමන අතරම විශ්‍රාම යාමට නියමිත විදුහල්පතිතුමියට චිරජීවනය ප්‍රාර්ථනා කිරීමට ද මෙය අවස්ථාවක් කර ගනිමි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>30</day>
    </date>
    <link>http://www.dinamina.lk/2011/12/30/_art.asp?fn=f1112304</link>
    <topic>ආර්ථික වාසි, රැකියා වාසනා, මංගල යෝග</topic>
    <author>ඉන්දියන් එග්සලන්ස් සම්මානලාභී ප්‍රවීණ ඡ්‍යොතිෂවේදී සුමනදාස අබේගුණවර්ධන</author>
    <content>මේෂ ලග්නයෙන් උපන් ඔබේ ලග්නාධිපතීත්, 08 වැන්නාධිපතීත් වන කුජ ග්‍රහයා නව වසර උදාවත් සමඟ 05 වැන්න වන ත්‍රිකෝණස්ථානයේ මිත්‍රව ගත කරන අතර ඔබේ ධනස්ථානයත්, විවාහක ස්ථානයත් අධිපති සිකුරු 10 වැන්න වන ප්‍රධාන කේන්ද්‍රස්ථානයේ ගත කරනවා. ඔබේ 10 වැන්න සහ 11 වැන්න අධිපති සෙනසුරු උච්චව “”සස” නම් පංච මහා පුරුෂ යෝග බලයෙන් විවාහක ස්ථානයේ ගත කරන අතර ඔබේ 05 වැන්න අධිපති රවි ප්ලූටෝ සමඟ භාග්‍යස්ථානයේත් වික්‍රමස්ථානය සහ 06 වැන්න අධිපති බුධ නීච රාහු සම¼ඟ 08 වැන්නේත් ගත කරනවා. භාග්‍යස්ථානය සහ 12 වැන්න අධිපති ගුරු ලග්නයේම ලක්ෂයක් දෝෂ භංග කරන ප්‍රබල ග්‍රහ යෙදුමක් ගෙන දෙමින් දිග් බලයෙන් ගත කරන අතර 04 වැන්න අධිපති සඳු නැප්චූන් සමඟ 11 වැන්නේ ගත කරනවා.මේ අනුව උදාවන නව වසරේ ඔබ ඉඩකඩම් මිලදී ගැනීමට, නිවසක් ඉදිකිරීමට, යාන වාහන මිලදී ගැනීමට බලාපොරොත්තුවෙන් සිටියා නම් එම බලාපොරොත්තු ඉටු වන වසරක් වෙනවා. මවු පාර්ශවයෙන් දේපලක් ලැබීමට තිබුණා නම් එය ද ඔබට ලැබෙන අතර ඥාතීන්ගෙන් උදව් ලැබෙනවා. ඔබේ රැකියා ස්ථානයත්, සියලුම ලැබීම් පෙන්වන 11 වැන්නත් අධිපති විවාහක ස්ථානයේ ඉතාම බලගතුව සිටීම අනුව රැකියා බලාපොරොත්තු ඉටු වන අතර ආර්ථික අතින් ඉතා ශුභදායක වසරකි.නව වසර උදාවත් සමඟ කුජ හෙවත් අඟහරු ග්‍රහයා දරුපල, දරුවන් ගැන පවසන 05 වැන්නේ ගමන් කිරීම අනුව දරුපල අපේක්ෂාවෙන් පසු වන්නන්ට ශුභදායක නොවන අතර දරුවන්ගේ වැඩ කටයුතුවලින් සතුටු වීමට මේෂ ලග්න ඔබට ඉඩක් නොලැබේ. විවාහ කටයුතු ප්‍රමාද වී සිත් තැවුලෙන් පසු වූ මේෂ ලග්න තරුණ, තරුණියන්ට කලාතුරකින් යෙදෙන විශේෂ මංගල යෝගයක් යෙදී තිබුණත් එම කටයුතු කේන්ද්‍රානුකූලවම සිදු නොවුනහොත් එම කටයුතුවලට බාධා ගෙන දීමට ඉඩ ඇති බවක් පෙන්නුම් කරයි. රාහුගේත්, කේතුගේත් නීචත්වය නව වසර උදා ජන්මපතෙන් අහෝසි වූවත් මේෂ ලග්න ඔබ අසනීප, අනතුරු ගැන මඳක් විමසිලිමත්ව කටයුතු කළ යුතුව ඇත.වෘෂභ ලග්නයෙන් උපන් ඔබේ ලග්නාධිපතීත් – 06 වැන්නාධිපතීත් වන සිකුරු ග්‍රහයා පෙර පිං බලය ගැන පවසන 09 වැන්නේ ගත කරන අතර, ඔබේ ධනස්ථානයත් – 05 වැන්නත් අධිපති බුධ රාහු සමඟ විවාහක ස්ථානයේ ගත කරනවා. කේතු ලග්නයේත් – වික්‍රමස්ථානය අධිපති සඳු නැප්චූන් සමඟ 10 වැන්නේත් ගත කරන අතර විවාහක ස්ථානය අධිපති කුජ 04 වැන්න වන කේන්ද්‍රස්ථානයේ විවාහක ස්ථානය දකිමින් ගත කරයි. ඔබේ හතරවැන්න අධිපති රාජ්‍ය කාරක රවි, ප්ලුටෝ සම¼ඟ 08 වැන්නේ ගත කරමින් උදාවන නව වසර ඔබට විවාහය පැත්තෙන් අශුභදායකය.විවාහ අපේක්ෂිත ඔබගේ බලාපොරොත්තු තවදුරටත් ප්‍රමාද වන අතර විවාහක වෘෂභ ලග්න හිමියන් අතර ගැටුම් ඇති වේ. ඒ ගැන විශේෂයෙන් ම සැලකිලිමත් වන්න. හවුල් ව්‍යාපාරිකයන් අතර මතභේද ඇති වීමෙන් එම ව්‍යාපාර පවත්වාගෙන යාමට නොහැකි තත්ත්වයක් උදා වූවත් දේපල ලැබීම් පැත්තෙන් ඉතාම ශුභදායක වසරකි. නව ඉඩම් මිලදී ගැනීමේ, නව වාහන මිලදී ගැනීමේ බලාපොරොත්තු ඉටු වන අතර රැකියාව පැත්තෙන් ද ශුභදායක වේ. නව රැකියා වාසනා පෙන්නුම් කරන අතර රැකියා උසස්වීම් බලාපොරොත්තු වූවන්ගේ එම අරමුණු මල්ඵල ගැන්වේ. විදේශ රැකියා බලාපොරොත්තු වන්නන්ගේ එම බලාපොරොත්තු ඉටු වන අතර, සතුරු කරදරවලින් නිදහස් වීමක් පෙන්නුම් කරයි. නව වසර ආරම්භයත් සම¼ඟ අසනීප තත්ත්වයෙන් පසු වූ වෘෂභ ලග්න හිමියන්ගේ එම අසනීප තත්ත්වයන් සුව අතට හැරෙන ලකුණු පහළ වේ.මිථුන ලග්නයෙන් උපන් ඔබෙ ලග්නාධිපතීත් – 04 වැන්නාධිපතීත් වන බුධ රෝගස්ථානයත්, සතුරුස්ථානයත් වන 06 වැන්නේ නීච රාහු සම¼ඟ ගත කරන අතර ඔබේ 07 වැන්න 10 වැන්න අධිපති ගුරු සියලුම ලැබීම් පෙන්වන 11 වැන්නේ බලගතුව ගමන් කරනවා. ඔබේ 08 වැන්න 09 වැන්න අධිපති සෙනසුරු 05 වැන්න වන ත්‍රිකෝණස්ථානයේ උච්චව ගමන් කරනවා. ධනස්ථානය අධිපති සඳු නැප්චූන් සමඟ පෙර පිංබලය ගැන පවසන 09 වැන්නේ ගමන් කරන අතර 12 වැන්න 05 වැන්න අධිපති සිකුරු 08 වැන්නේත් – 11 වැන්න 06 වැන්න අධිපති කුජ වික්‍රමස්ථානයේත් – වික්‍රමස්ථානය අධිපති රවි ප්ලුටෝ සමඟ විවාහක ස්ථානයේත් – යුරේනස් 10 වැන්නේත් ගත කරමිනුයි මිථුන ලග්න ඔබට නව වසර උදා වන්නේ.බලගතු ශනිගේත් - ගුරුගේත් සප්තම දෘෂ්ටීන් හේතු කොට ගෙන අධ්‍යාපනය පැත්තෙන් ඉතාම ශුභදායක වසරකි. මිථුන ලග්න ඔබ අධ්‍යාපන කටයුත්තක් සම්බන්ධව විදේශගත වීමට බලාපොරොත්තුවෙන් සිටියේ නම් එම බලාපොරොත්තු සපල වන අතර අධ්‍යාපන කටයුත්තක් සම්බන්ධව විදේශගත අයකුගෙන් උපකාරයක් බලාපොරොත්තු වූවකු නම් එම බලාපොරොත්තු ද ඉටු වේ. නව වසර තුළදී උසස් මිතුරන් ඇසුරට ලැබෙන අතර ආර්ථික බලාපොරොත්තු ඉටුවෙන වසරකි. ඔබේ රෝගස්ථානයේ රාහු නීචව බුධ සමඟ ගත කිරීම අනුවත් – 12 වැන්නේ නීචව සිටින්නා වූ අසනීපම ගෙන දෙන කේතුගේ සප්තම දෘෂ්ටිය තම රෝගස්ථානයටත්, සතුරුස්ථානයටත් යොමු වීම අනුව අසනීප තත්ත්වයන්ගෙන් පීඩා විඳි මිථුන ලග්නකරුවන් තම තමන්ගේ අසනීප තත්ත්වයන් ගැන බොහෝ දුරටම සැලකිලිමත් විය යුතු අතර සතුරු කරදරද නව වසරේ ඔබව පීඩාවට පත් කරනු ඇත.කටක ලග්නයෙන් උපන් ඔබේ ලග්නාධිපති වන සඳු නැප්චුන් සමඟ 08 වැන්නේ ගමන් කරන අතරතුරදී 08 වැන්න 07 වැන්න අධිපති සෙනසුරු ග්‍රහයා “සස” නම් පංච මහා පුරුෂ යෝග බලයෙන් ඉතාම බලගතුව තම මවු, දේපළ, යාන වාහන ගැන පවසන 04 වැන්නේ ගත කරනවා. ඔබේ ධනස්ථානය අධිපති රවි ප්ලුටෝ සමඟ 06 වැන්නේ ගත කරන අතර ඔබේ වික්‍රමස්ථානයත් 12 වැන්නත් අධිපති බුධ නීච රාහු සමඟ 05 වැන්නේ ගමන් කරනවා. ඔබේ 06 වැන්න 09 වැන්න අධිපති ගුරු ප්‍රධාන කේන්ද්‍රස්ථානය වන 10 වැන්නේ ගමන් කරන අතර සියලුම ලැබීම් පෙන්වන 11 වැන්නේත් ඔබේ 11 වැන්න හා 4 වැන්න අධිපති සිකුරු 07 වැන්න වන විවාහක ස්ථානයේත් ගමන් කරමිනුයි කටක ලග්න ඔබට නව වසර උදා වන්නේ.මේ අනුව නව වසරේ ඔබේ මවු පාර්ශ්වයෙන් ඔබට බොහෝ උදව් ලැබෙන අතර මවු පාර්ශවයෙන් යම් දේපළක් හිමිවීමට තිබුණා නම් මේ වසරේ එයද හිමි වෙනවා. අනෙකුත් ඥාතීන්ගෙන්ද උදව් ලැබෙන අතර ඔබේ ඉඩකඩම් මිලදී ගැනීමේ සිහිනය, නිවාස සිහිනය, යාන වාහන සිහිනය සැබෑකර ගැනීමට මේ වසරේ ඔබට හැකි වේ. මැණික් කර්මාන්තයේත්, වාහන ව්‍යාපාරවලත් නියුතු සියලු ව්‍යාපාරිකයන්ට ඉතාම ශුභදායක වසරක් වන අතර විශේෂ රැකියා යෝගයක්ද, රැකියා උසස්වීම් යෝගයක්ද, විශේෂ මංගල යෝගයක්ද මේ වසරේ ඔබට උදා වී ඇත. දරුඵල අපේක්ෂාවෙන් පසු වන කාන්තාවන්ට සුළු සුළු අසනීප තත්ත්වයන් ඇති වන අතර දරුවන්ගේ වැඩ කටයුතුවලින් සතුටුවීමට අවස්ථාව අඩු වේ. වර්ෂ ආරම්භයත් සමඟ ලග්නාධිපති සඳු 08 වැන්නේ ගමන් කිරීම හේතුකොට ගෙන සුළු සුළු බාධා ඇති වූවද බලගතු පීඩාවන් ගෙන දීමට ඉඩක් නොමැත.සිංහ ලග්නයෙන් උපන් ඔබේ ලග්නාධිපති රවි ඔබේ 05 වැන්නේ ඉතා බලගතුව ගමන් කරන අතර ඔබේ ධනස්ථානයත්, අයස්ථානයත් අධිපති බුධ ඔබේ 04 වැන්න වන කේන්ද්‍රස්ථානයේ නිච රාහු සමඟ ගමන් කරනවා. රාහු - කේතු ග්‍රහයින් දෙපළම නීචව ගමන් කළත් ඔවුන්ගේ නීචත්වය වර්ෂ ආරම්භයේදීම භංග වී ඇත. ඔබේ වික්‍රමස්ථානය - රැකියා ස්ථානය අධිපති සිකුරු 06 වැන්නේත් – 12 වැන්න අධිපති සඳු නැප්චුන් සමඟ 07 වැන්නේත් 05 වැන්න 08 වැන්න අධිපති ගුරු භාග්‍යස්ථානයේත් ගත කරන අතර විවාහක ස්ථානය සහ 06 වැන්න අධිපති සෙනසුරු වික්‍රමස්ථානය වන 03 වැන්නේ බලගතුව ගමන් කරයි. 07 අවුරුදු හය මාසයක ලග්න ඒරාෂ්ඨකය අවසන් කර දින 46 කට පසු උදාවන මේ නව වසර සිංහ ලග්න ඔබට ශුභදායකයි.අධ්‍යාපන කටයුතුවල විශේෂ ප්‍රගතියක් පෙන්නුම් කරන අතර අධ්‍යාපන ක්ෂේත්‍රයේ මෙන්ම ක්‍රීඩා ක්ෂේත්‍රයේ ජයග්‍රහණ හිමිවන වසරකි. දරු ඵල අපේක්ෂාවෙන් පසුවන සිංහ ලග්න කාන්තාවන්ට පින්බර දරුවන් බිහිකිරීමට භාග්‍ය ලැබෙන අතර රැකියා කටයුතු සහ අධ්‍යාපන කටයුතු සඳහා විදේශගතවීමට බලාපොරොත්තු වන අයගේ එම බලාපොරොත්තු සඵල වේ.විදේශගත වීමෙන් පසුවද ඔවුන්ගේ එම බලාපොරොත්තු ඉටුකරගෙන අධ්‍යාපන, රැකියා කටයුතුª දියුණු කර ගැනීමට භාග්‍ය හිමිවේ. දේපළ පිළිබඳ ආරවුල් ඇති වන අතර දේපළ පිළිබඳ අලාභ ගෙන දේ. ඒ පිළිබඳ විශේෂයෙන් සැලකිලිමත් වන්න. ලග්නයේ සිටින විවාහ බාධා ගෙන දෙන කුජගේ සප්තම දෘෂ්ටිය විවාහක ස්ථානයටත් විවාහක ස්ථානයේ සිිටින්නා වූ සඳුටත් යොමුවීම අනුව විවාහ පැත්තෙන්ද බාධා ගෙන දේ. ඒ ගැනත් විශේෂයෙන්ම සැලකිලිමත් වන්න. සෞඛ්‍ය පැත්තෙන් සිංහ ලග්න ඔබට ශුභදායක වසරක්.කන්‍යා ලග්නයෙන් උපන් ඔබේ ලග්නයත් 10 වැන්න වූ රැකියා ස්ථානයත් අධිපති බුධ ඔබේ වික්‍රමස්ථානයේ නීච රාහු සමඟ ගත කරන අතර ඔබේ වික්‍රමස්ථානයත් 08 වැන්නත් අධිපති කුජ 12 වැන්නේත් – විවාහක ස්ථානයත් 04 වැන්නත් අධිපති ගුරු 08 වැන්නේත් සියලුම ලැබීම් පෙන්වන 11 වැන්න අධිපති සඳු නැප්චූන් සමඟ 06 වැන්නේත් – ඔබේ ලග්නයට යෝග කාරක බලගතු ග්‍රහයකු වන 09 වැන්න අධිපති සිකුරු 05 වැන්න වන ත්‍රිකෝණස්ථානයේ ඉතා බලගතුව 09 වැන්නත් ලග්නයත් දකිමින් සිටින අතර ඔබේ 05 වැන්න, 6 වැන්න අධිපති සෙනසුරු වර්ෂ 29 මාස 01 දින 10 පසු ධනස්ථානයේ උච්චච ප්‍රබල ධන යෝගයක් දෙමින් ගත කරනවා. 12 වැන්න අධිපති රවි 04 වැන්න වන කේන්ද්‍රස්ථානයේත් – යුරේනස් විවාහක ස්ථානයේත් ගත කරනවා.ආර්ථික පැත්තෙන් ඔබට ඉතාම ශුභදායක වසරක් නව වසර උදාවත් සමඟ සෙනසුරු ලග්න ඒරාෂ්ඨක අපල කාලයක් ඔබට පැවතුනත් ඔබේ ආර්ථික බලාපොරොත්තු ඉටුකර දෙන වසරක් ලෙසත් ඔබේ ඇණ හිට තිබූ ව්‍යාපාර නැවත ආරම්භ කළ හැකි වසරක් ලෙසත් – අලුතින් ව්‍යාපාර ඇරඹීමට සුදුසු වසරක් ලෙසත් නව වසර පෙන්වා දිය හැකිය. පැවති ණය තුරුස්වලින් නිදහස් වීමට ඉඩ ලැබෙන අතර දරුඵල අපේක්ෂාවෙන් පසුවන කන්‍යා ලග්න හිමියන්ට ඉතා පින්බරම දරුවන් ලැබීමට භාග්‍ය හිමි වේ. අධ්‍යාපන කටයුතුවලින් විශිෂ්ට ප්‍රතිඵල ලබා ගැනීමට හැකිවන අතර විදේශ ගමන් වාසනා හිමි වේ. යාන වාහන මිලදී ගැනීමේ බලාපොරොත්තු ඉටුවන වසරක් ලෙස නව වසර පෙන්වා දිය හැකිය. සඳු ග්‍රහයා නෙප්චුන් සමඟ රෝගස්ථානයේත් - සතුරුස්ථානයේත් ගත කිරීම අනුව අසනීප තත්ත්වයන් ගැන බොහෝ සෙයින්ම සැලකිලිමත් වන්න. හදවත් සහ උදරයෙන් පහළ කොටසේ අසනීපවලින් පෙලී සිටියකු නම් මේ ඔබට අපල කාලයක් යැයි සිතා ඒ පිළිබඳ විශේෂයෙන්ම සැලකිලිමත් වීම වැදගත් වේ. සතුරු කරදර පිළිබඳව වඩාත් සැලකිලිමත් වීමද නව වසරේ කන්‍යා ලග්න ඔබට ඉතා වැදගත් වේ.තුලා ලග්නයෙන් උපන් ඔබේ ලග්නාධිපතීත් 08 වැන්නාධිපතීත් වන සිකුරු ඔබේ දේපළ, මවු ඥාතීන් ගැන පවසන 04 වැන්නේ දිග් බලයෙන් ගත කරන අතර ඔබේ ධනස්ථානයත්, විවාහකස්ථානයත් අධිපති කුජ සියලුම ලැබීම් පෙන්වන 11 වැන්නේත් ඔබේ 04 වැන්න 05 වැන්න අධිපති ඔබේ ලග්නයට යෝග කාරක සෙනසුරු ලග්නයේම “සස” නම් පංච මහා පුරුෂ යෝග බලයෙන් ගතකරන අතරතුරදී ඔබේ තෙවැන්න 06 වැන්න අධිපති ගුරු විවාහක ස්ථානයේත් 12 වැන්න 09 වැන්න අධිපති බුධ රාහු සමඟ ධනස්ථානයේත් කේතු 08 වැන්නේත් රැකියා ස්ථානය අධිපති සඳු නෙප්චුන් සමඟ 05 වැන්නේත් යුරේනස් 06 වැන්නේත් ගත කරයි.සෙනසුරු ග්‍රහයා ඔබේ ලග්නයේම “සස” නම් පංච මහා පුරුෂ යෝග බලයෙන් ගත කළත් ඔබ දැනට සෙනසුරු ලග්න ඒරාෂ්ඨක අපල කාලයක් ගත කරනවා. ඒ ගැන විශේෂයෙන්ම සැලකිලිමත් වන්න. බලගතු පීඩාවක් ඔබට ඇති කිරීමට නොහැකි වුවත් ඔබේ කීර්තියට හානි ගෙන දෙන කරුණු සතුරු කරදර ගෙන දෙනවා.ඒ ගැන දැඩි අවබෝධයකින් කටයුතු කරන්න. නමුත් ගත කළ වසරට වඩා මේ වසර ඔබට ශුභදායක වනු නොඅනුමානයි. ඥාතීන්ගෙන් උදව් උපකාර ලැබෙන අතර ශුභදායක කාලපරිච්ඡේදයක ආරම්භය උදාවන වසරක් ලෙස නව වසර හඳුන්වා දීමට පුලුවන්. වැය පාර්ශ්වය අධික වූවත් වැය පාර්ශ්වය අභිබවා ලැබීම් පෙන්නුම් කරනවා. තම ධනස්ථානය වන 02 වැන්න අධිපති කුජ සියලුම ලැබීම් පෙන්වන 11 වැන්නේ ගත කිරීම අනුව හදිසි ධන ලාභ පෙන්නුම් කරන අතර භූමියෙන් සම්පත් ලැබීම් පෙන්නුම් කරනවා. නව ඉඩම් මිලදී ගැනීමට – නව නිවාස ඉදිකර ගැනීමට මෙන්ම සැප පහසු වාහන මිලදී ගැනීමට නව වසරේ වාසනාව උරුමයි. තුලා ලග්න මැණික් කර්මාන්තයේත්, වාහන ව්‍යාපාරවලත් නියුක්ත වූවන්ට ඉතාම ශුභදායක වසරකි. නමුත් අධ්‍යාපන කටයුතුවලට බාධා ගෙන දෙන අතර දරුඵල හා දරුවන් පිළිබඳ විවිධ ගැටලුවලට මුහුණ දීමට සිදුවේ. ඒ ගැන විශේෂයෙන් සැලකිලිමත් වන්න.නව වසර ආරම්භයත් සමඟ වෘශ්චික ලග්න ඔබේ ලග්නාධිපතීත් – 06 වැන්නාධිපතීත් වන කුජ ඔබේ රැකියා ස්ථානයේ දිග්බලව ගමන් කරන අතර ඔබේ ධනස්ථානය සහ 05 වැන්න අධිපති ගුරු 06 වැන්නේත් ඔබේ 12 වැන්න සහ විවාහක ස්ථානය අධිපති සිකුරු වික්‍රමස්ථානයේත් ගත කරන අතරතුරදී ඔබේ 03 වැන්න සහ 04 වැන්න අධිපති සෙනසුරු 12 වැන්නේ වැය ස්ථානයේ ඉතාම බලගතුව උච්චව ගමන් කරයි. ලග්නයේ නීචව සිටින්නා වූ රාහුගේ සප්තම දෘෂ්ටිය විවාහක ස්ථානයට යොමුවීම අනුවත් විවාහක ස්ථානයේ නීච කේතු සිටීම අනුවත් වෘශ්චික ලග්න විවාහ දිවි ගත කරන අයටත් විවාහ අපේක්ෂකයන්ටත් මදක් අශුභදායක වසරකි.වෘශ්චික ලග්න හවුල් ව්‍යාපාරිකයන් අතර ගැටුම් ඇතිවන අතර ව්‍යාපාර කටයුතු ඉදිරියට කරගත නොහැකි තත්ත්වයක් උදා වෙනවා. හවුල් ව්‍යාපාරවලින් පාඩු ඇති වෙනවා. වැඩිහිටියන්ගෙන් ඥාතීන්ගෙන් යම් දේපළක් ලැබීමට තිබුණා නම් එම කටයුතු මේ වසරේදීත් ප්‍රමාද වෙනවා. නමුත් ඔබේ ලග්නාධිපති කුජ රැකියා ස්ථානයේ දිග්බලව සිටීම අනුව රැකියා අපේක්ෂිත වෘශ්චික ලග්නකරුවන්ගේ බලාපොරොත්තු මේ වසර තුළ ඉටුවීමට බොහෝ දුරට ඉඩකඩ ඇති අතර රැකියා උසස්වීම්, බලාපොරොත්තු වන්නන්ගේ එම පැතුම් ඉටුවේ. ප්‍රසිද්ධිය, කීර්තිය මේ වසරේ ඔබට හිමිවන අතර අසනීප තත්ත්වයන්ගෙන් පසු වූ වෘශ්චික ලග්න හිමියන්ට මේ වසරේදී සුවය ලැබෙනවා. සතුරු කරදරවලින් නිදහස් වීමක් හෝ එම සතුරන් මිතුරන් කර ගැනීමට අවස්ථාව මේ වසරේදී උදාවන අතර පුණ්‍ය කටයුතු කෙරෙහි වැඩි වශයෙන් යොමුවීමටත් දුර බැහැර වන්දනා ගමනකට සහභාගී වීමටත් අවස්ථාව උදා වෙනවා.ධනු ලග්නයෙන් උපන් ඔබේ ලග්නාධිපතීත් – 04 වැන්නාධිපතීත් වන ගුරු වර්ෂ ආරම්භයත් සමඟ 05 වැන්නේ ත්‍රිකෝණස්ථානයේ ත්‍රිකෝණස්ථාන බලයෙන් 09 වැන්නත් ලග්නයත් දකිමින් ගත කරන අතර ඔබේ ධනස්ථානයත් – වික්‍රමස්ථානයත් අධිපති සෙනසුරු ඔබේ සියලුම ලැබීම් පෙන්වන 11 වැන්නේ උච්චව සිටී. ඔබේ 05 වැන්නත් 12 වැන්නත් අධිපති කුජ 09 වැන්නේ බලගතුව සිටින අතර 08 වැන්න අධිපති සඳු නැප්චූන් සමඟ වික්‍රමස්ථානයේත් - 07 වැන්න 10 වැන්න අධිපති බුධ රාහු සමඟ 12 වැන්නේත් - කේතු රෝගස්ථානයත් සතුරුස්ථානයත් වන 06 වැන්නේත් – යුරේනස් 04 වැන්නේත් සිටී.මේ අනුව ධනු ලග්න ඔබේ සියලුම ලැබීම් පෙන්වන සියලුම ග්‍රහයින්ට ශුභ 11 වැන්නේ ඔබේ ධනස්ථානය වික්‍රමස්ථානය අධිපති සෙනසුරු උච්චව සිටීම අනුව ආර්ථික අතින් ඔබට ශුභදායක වසරකි. ඔබේ ආර්ථික බලාපොරොත්තු කරදර බාධාවලින් තොරව ඉටුකර ගැනීමට හැකිවන අතර උසස් මිතුරන්ගෙන් ඊට උදව් උපකාර ලැබේ.ඔබේ අධ්‍යාපන කටයුතුවලින් විශිෂ්ට ජයග්‍රහණයක් හිමිවන අතර අධ්‍යාපන ක්ෂේත්‍රයේ නියුතු සැමට ශුභදායක වසරකි. දරුඵල අපේක්ෂාවෙන් පසුවන ධනු ලග්න කාන්තාවන්ට පින්බර දරුවන් බිහිකිරීමට භාග්‍ය ලැබෙන අතර ධනු ලග්න මවුපියන්ට තම දරුවන්ගේ හොඳ හැසිරීම සහ ජයග්‍රහණයන් හේතුකොටගෙන සතුටුවීමට අවස්ථාව උදා වේ.අධ්‍යාපන කටයුතු සඳහා විදේශගත වීමට බලාපොරොත්තු වූවා නම් එම අරමුණු ඉටුවේ. 12 වැන්නේ නීචව ගමන් කරන්නා වු රාහුගේ සප්තම දෘෂ්ටිය තම රෝගස්ථානයටත් සතුරුස්ථානයටත් යොමුවීම අනුව සතුරු කරදර ගැනත් අසනීප ගැනත් බොහෝ දුරටම සැලකිලිමත් වන්න.මකර ලග්නයෙන් උපන් ඔබේ ලග්නාධිපතිත්, ධනස්ථානාධිපතීත් වන සෙනසුරු ඔබේ ප්‍රසිද්ධිය කීර්තිය ගැන පවසන රැකියා ස්ථානයේම උච්චව “සස” නම් පංච මහා පුරුෂ යෝග බලයෙන් ගමන් කරනවා. ඔබේ 03 වැන්න 12 වැන්න අධිපති ගුරු ඔබේ ජන්ම පතේ 04 වැන්න වන කේන්ද්‍රස්ථානයේ බලගතුව ගමන් කරන අතරතුරදී ඔබේ 05 වැන්න 10 වැන්න අධිපති සිකුරු ඔබේ ලග්නයේ බලගතුව ගමන් කරනවා. ඔබේ 06 වැන්න 09 වැන්න අධිපති බුද සියලුම ලැබීම් පෙන්වන 11 වැන්නේ නීච රාහු සමඟ ගමන් කරන අතර 07 වැන්න අධිපති සඳු ධනස්ථානයේත් – 08 වැන්න අධිපති රවි ප්ලුටෝ සමඟ වැයස්ථානයේත් - කේතු 05 වැන්නේත් – යුරේනස් 03 වැන්නේත් ගමන් කරනවා.රැකියා අපේක්ෂිත මකර ලග්න තරුණ තරුණියන්ගේ බලාපොරොත්තු සඵල වන වසරකි. රැකියා උසස්වීම් අපේක්ෂාවෙන් පසුවන්නන්ගේ එම අපේක්ෂා මුදුන් පමුණුවා ගැනීමට හැකි වන අතර මකර ලග්න ඔබේ වැඩ කටයුතු හේතු කොටගෙන සමාජයෙන් කීර්ති ප්‍රශංසා හිමි වෙනවා. ඔබේ මවු, ඥාතීන්, දේපළ ගැන පවසන 04 වැන්නේ බ්‍රහස්පති ග්‍රහයා කේන්ද්‍රස්ථාන බලයෙන් සිටීම අනුව දේපළ පිළිබඳ පැවති ආරවුල් නිරවුල් වෙනවා. මැණික් කර්මාන්තයේ නියුතු මකර ලග්න හිමියන්ට බොහෝ වටිනා මැණික් හිමිකර ගැනීමට භාග්‍ය හිමි වෙනවා. මවු පාර්ශ්වයෙන් මෙන් ම සියලු ඥාතීන්ගෙන් උදව් ලැබෙන අතර ඔබේ ලග්නයේම සිකුරු ග්‍රහයා ගමන් කිරීම අනුව විශේෂ මංගල යෝගයක්ද උදාවී ඇත. විවාහ දිවි ගත කරන්නන් අතර පැවති ගැටුම් නිරාකරණය වන වසරක් වෙනවා. එහෙත් ඔබේ 05 වැන්නේ නීච කේතු ග්‍රහයා ගමන් කිරීම අනූවත් 11 වැන්නේ සිටින නීච රාහුගේ සප්තම දෘෂ්ටිය 05 වැන්නට යොමුවීම අනූවත් අධ්‍යාපන කටයුතුවලට බාධා ගෙන දේ. ක්‍රීඩා ක්ෂේත්‍රයේ නියුතු වූවන්ගේ එම කටයුතුවලට බාධා ඇති වේ.කුම්භ ලග්නයෙන් උපන් ඔබේ ලග්නාධිපතීත් – 12 වැන්නාධිපතීත් වන සෙනසුරු ඔබේ පෙර පිං බලය ගැන පවසන 09 වැන්නේ උච්චව ඉතා බලගතුව සිටී. ලග්න අෂ්ඨම ඒරාෂ්ඨක අපල කාලයක් ගත කළ ඔබ ඒරාෂ්ඨකයෙන් මිදී දින 46 කට පසුවයි මේ නව වසර ආරම්භ වන්නේ. ඔබේ ධනස්ථානයත් – අයස්ථානයත් අධිපති ගුරු ග්‍රහයා ඔබේ වික්‍රමස්ථානයේ ගමන් කරන අතර ඔබේ වික්‍රමස්ථානයත් 10 වැන්නත් අධිපති කුජ ඔබේ විවාහක ස්ථානයේ ගත කරන අතර ඔබේ 04 වැන්න වන කේන්ද්‍රස්ථානයත් 09 වැන්නත් අධිපති සිකුරු 12 වැන්නේ ගත කරනවා. ඔබේ 05 වැන්නත් 08 වැන්නත් අධිපති බුධ 10 වැන්නේ නීච රාහු සමඟ ගත කරන අතර 07 වැන්න අධිපති රවි ග්‍රහයා කෝටියක් දෝෂ භංග කරන ප්‍රබල ග්‍රහ යෙදුමක් ගෙන දෙමින් 11 වැන්නේ ප්ලුටෝ සමඟ ගමන් කරන අතර ඔබේ 06 වැන්න අධිපති සඳු ලග්නයේම නැප්චුන් සමඟත් යුරේනස් ධනස්ථානයේත් ගමන් කරමින් නව වසර උදා වෙනවා.තම පියා ගැන පවසන, උසස් අධ්‍යාපනය ගැන පවසන, විදේශ ගමන් ගැන පවසන, පෙර පිං බලය ගැන පවසන, භාග්‍යස්ථානය ධර්මස්ථානය නමින් හඳුන්වන 09 වැන්නේ මෙසේ සෙනසුරු බලගතු වීම අනුව ඒ සියලු අංශයන්ගේ ප්‍රගතියක්, වර්ධනයක් පෙන්නුම් කරනවා. පෙර පිං බලය හේතු කොටගෙනම මේ වසරේ කරන කියන සෑම කටයුත්තකම ජයග්‍රහණයක් ඔබට හිමි වෙනවා. ඔබේ විදේශගත වීමේ බලාපොරොත්තු, විදේශිකයන් සමඟ ව්‍යාපාර කටයුතුවලට සම්බන්ධ වීමේ බලාපොරොත්තු ඉටු වේ. ඔබේ ආර්ථික බලාපොරොත්තු ඉටුවන අතර නව හිත මිතුරන් මුණ ගැසීමට අවස්ථාව උදා වෙනවා. එහෙත් ඔබේ විවාහක ස්ථානයේ විවාහ බාධා ගෙනදෙන ප්‍රධාන ග්‍රහයා වන කුජ ග්‍රහයා සිටීම අනුවත් 04 වැන්නේ නීචව සිටින්නා වූ කේතුගේ දෘෂ්ටිය එම කුජට යොමුවීම අනුවත් විවාහ පැත්තෙන් බාධා පැමිණීමට ඉඩ ඇත. දේපළ සම්බන්ධවද ගැටලු ඇතිවීමට බොහෝ ඉඩ ඇත. කුම්භ ලග්න හදවත් රෝගීන්ගේ හදවත සහ හදවත ආශ්‍රිත රෝග උත්සන්න වීමට ඉඩ ඇත.මීන ලග්නයෙන් උපන් ඔබේ ලග්නාධිපතීත් 10 වැන්නාධිපතීත් වන ගුරු ඔබේ ධනස්ථානයේම ගතකරන අතර ඔබේ ධනස්ථානයත් 09 වැන්නත් අධිපති කුජ ඔබේ 06 වැන්නේ ගත කරනවා. ඔබේ 03 වැන්නත් 08 වැන්නත් අධිපති සිකුරු ඔබේ සියලුම ලැබීම් පෙන්වන 11 වැන්නේ ගත කරන අතර ඔබේ 04 වැන්න සහ 07 වැන්න අධිපති බුධ ඔබේ 09 වැන්නේ නීච රාහු සමඟ ගමන් කරනවා. ඔබේ 11 වැන්න 12 වැන්න අධිපති සෙනසුරු ලග්නයෙන් 08 වැන්නේ තුලා රාශියේ ලග්න අෂ්ඨම ඒරාෂ්ඨක අපලයක් ගෙන දෙමින් වූවත් ඉතා බලගතුව උච්චව ගමන් කරනවා. ඔබේ 06 වැන්න අධිපති රවි 10 වැන්නේ දිග්බලයෙන් ප්ලුටෝ සමඟ ගමන් කරන අතර 05 වැන්න අධිපති සඳු 12 වැන්නේ නෙප්චුන් සමඟ ගමන් කරන අතරතුරදී ඔබේ ලග්නයේ යුරේනස් ග්‍රහයා නව වසර ආරම්භයත් සමඟ ගමන් කරමින් සිටිනවා.මේ ලග්න අෂ්ඨම ඒරාෂ්ඨක අපල කාලය හේතුකොටගෙන බලගතුම පීඩාවක්, කරදරයක් ඇති නූනත් සුළු සුළු අපල තත්ත්වයන් පවතී. නමුත් ඔබට රැකියාව පැත්තෙන් ශුභදායක වසරකි. ඔබේ ලග්නාධිපති ගුරු ඔබේ ධනස්ථානයේම ශුභ ස්ථාන බලයෙන් සිටීම අනුව වැය පාර්ශ්වය මදක් ඉහළ ගියත් ලැබීම් අතින් ශුභදායක බවක් පෙන්නුම් කරනවා. උසස් මිතුරන් ඇසුරට ලැබෙනවා. නව නිල තල වාසනා හිමි වෙනවා. අධ්‍යාපන කටයුත්තක් හෝ රැකියා කටයුත්තක් සම්බන්ධව විදේශ ගතවීමට බලාපොරොත්තු වුවා නම් ඒ බලාපොරොත්තු නව වසරේදී සඵල වෙනවා.ඔබේ විවාහක ස්ථානය අධිපති බුධ නීච රාහු සමඟ ගත කිරීම අනූවත් 03 වැන්නේ නීචව සිිටින්නා වූ කේතුට එම විවාහක ස්ථානය අධිපති බුධත් නීච රාහුත් පෙනීම අනුව විවාහය පැත්තෙන් බාධා ගෙන දෙනවා. හවුල් ව්‍යාපාරිකයන් අතර ආරවුල් ඇති වී බොහෝ ගැටලුවලට මුහුණදීමට සිදුවෙනවා. මවුපියන්ගෙන්, වැඩිහිටියන්ගෙන් යම් දේපළක් ලැබීමට තිබුණා නම් මේ වසරේදීද එම කටයුතු ප්‍රමාද වන අතර දේපළ පිළිබඳ අවුල් වියවුල්වලට මුහුණ දීමට සිදුවෙනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112311</link>
    <topic>සමෘද්ධිමත් ශ්‍රී ලංකාවක් ගොඩනැඟීමටහොඳ අවස්ථාවක්</topic>
    <author>මහින්ද අලුත්ගෙදර</author>
    <content>උගත් පාඩම් හා ප්‍රතිසන්ධාන කොමිසමේ වාර්තාව ප්‍රසිද්ධියට පත් කිරීම හා රජය ඒ සඳහා දක්වන ප්‍රතිචාරය සාමකාමී හා සමෘද්ධිමත් ශ්‍රී ලංකාවක් ගොඩනැඟීමට හොඳ අවස්ථාවක් බව ඕස්ට්‍රේලියාව අවධාරණය කරයි.මෙය ශ්‍රී ලංකාවේ සංහිඳියාව ඇති කිරීමේ ප්‍රායෝගික සැලැස්මක් වන අතර ඒ නිසාම ශ්‍රී ලංකා රජය හා ජනතාව සමඟ සහයෝගයෙන් කටයුතු කරන්නැයි තම රජයෙන් හා පාර්ලිමේන්තු සගයන්ගෙන් ඉල්ලීමක් කරන බව ඕස්ට්‍රේලියානු පාර්ලිමේන්තු මන්ත්‍රී ටෙල්මෝ ලැන්ග්විලර් මහතා ප්‍රකාශ කරයි.මන්ත්‍රීවරයා මේ අදහස් පළ කළේ කොළඹදී ඊයේ (30) පැවැති මාධ්‍ය හමුවකට සහභාගි වෙමිනි.මීට වසර දෙකකට පෙර ශ්‍රී ලංකාවට පැමිණි අවස්ථාවේදී කොළඹ නගරය පැවතියේ දැඩි මුරකාවල්වලින් සමන්විතව බව සිහිපත් කළ මන්ත්‍රීවරයා අද වනවිට තත්ත්වය ඊට වඩා හාත්පසින්ම වෙනස් බවද කොළඹ සිට මීගමුව දක්වා කළ සංචාරයේදී යුරෝපීය හා ඕස්ට්‍රේලියානු සංචාරකයන් දහස් ගණනක් දුටු බවද ප්‍රකාශ කළේය.සාමය හා සමඟිය පිරි ශ්‍රී ලංකාවක් අද දකින්නට පුළුවන් බව පෙන්වා දුන් ලැන්ග්විලර් මහතා කොළඹ මෙන්ම යාපනය ඇතුළුව සෑම ප්‍රදේශයකම අද වනවිට දක්නට ලැබෙන්නේ යහපත් වාතාවරණයක් බවද කියා සිටියේය.රටේ ආර්ථික සංවර්ධනය මෙන්ම මානව හිමිකම් සුරැකීම, ප්‍රතිසන්ධානය ඇති කිරීම ආදිය සම්බන්ධයෙන් කරුණු දැක්වූ ඔස්ට්‍රේලියානු පාර්ලිමේන්තු මන්ත්‍රීවරයා ලබන 2012 වසරේදී ඕස්ට්‍රේලියානු රජයේ ආධාර මත ශ්‍රී ලංකාවේ ක්‍රියාත්මක කිරීමට නියමිත සංවර්ධන ව්‍යාපෘති සම්බන්ධයෙන්ද අවධානය යොමු කරන බව සඳහන් කළේය.යාපනයේ දින දෙකක සංචාරයේ නිරතවූ තමාට ප්‍රදේශ රැසකට යාමට හැකිවූ බවත් එහිදී යටිතල පහසුකම් සංවර්ධනය කරමින් උතුරේ ජන ජීවිතය යථාතත්ත්වයට පත්කිරීම සඳහා ලක් රජය ගෙන තිබෙන උත්සාහය දැක ගන්නට ලැබුණු බවද පෙන්වා දුන්නේය.සංචාරයක් සඳහා ශ්‍රී ලංකාවට පැමිණි ඕස්ට්‍රේලියානු පාර්ලිමේන්තු මන්ත්‍රී ලැන්ග්විලර් මහතා උතුරු හා දකුණු පළාත්වල ප්‍රදේශ රැසක සංචාරය කරමින් වත්මන් තත්ත්වය සහ සංවර්ධනය පිළිබඳ නිරීක්ෂණය කරන ලද අතර ඊට අමතරව ඛනිජ තෙල් කර්මාන්ත ඇමැති සුසිල් ප්‍රේම ජයන්ත, රාජ්‍ය ආරක්ෂක අමාත්‍යාංශයේ ලේකම් ගෝඨාභය රාජපක්ෂ, විදේශ කටයුතු අමාත්‍යාංශයේ ලේකම් කරුණාතිලක අමුණුගම මහත්වරු හමුවී සාකච්ඡා පවත්වා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112312</link>
    <topic>අලුත් අවුරුද්දේඅලුතින් සිතා වැඩ කරමු</topic>
    <author/>
    <content>නව මාවතකට යොමුකළ අපේ මාතෘ භූමියේ සංවර්ධනය තව තවත් වේගවත් වන්නේ අලුතින් සිතා වැඩ කිරීමෙන් බව ජනාධිපති මහින්ද රාජපක්‍ෂ මහතා අවධාරණය කරයි.ආදරය, කරුණාව, දයාව සේම සහජීවනය වෙනුවෙන් නව වසරේ වඩාත් කැපවීම ද අපගේ අධිෂ්ඨානය විය යුතු බව පෙන්වා දෙන ජනාධිපතිවරයා එළඹෙන (2012) නව වසර වෙනුවෙන් සුබ පැතුම් පණිවිඩයක් නිකුත් කරමින් මෙසේද කියා සිටී.නව වසර උදාවන මේ මොහොතේ අප අනාගතය දෙස බලන්නේ නැවුම් අපේක්ෂා රාශියක් සමඟ ය. දැඩි අධිෂ්ඨානය, කැපවීම සහ සුබ බලාපොරොත්තු ද ඒ සමඟම අපගේ ජීවිතවලට සමීප වෙයි. එබැවින් නව වසර උදාවේ මිහිර එකමුතුව සැමට එකසේ විඳ ගැනීමට හැකිවන බව අපි දනිමු.පසුගිය වසර කිහිපය ජාතිය අභිමානවත්ව ගොඩනැගුවා වූ ද, ශක්තිමත් කරන්නාවූ ද බොහෝ ජයග්‍රහණ රටට උදා කළෙමු.පසුගාමී බවින් තොරව කටයුතු කිරීමත් ලැබෙන සෑම අවස්ථාවක්ම ජාතිය ඉහළට ඔසවා තැබීම වෙනුවෙන් ප්‍රයෝජනයට ගැනීමත් ඒ ලැබූ ජයග්‍රහණයන්ට හේතු වූ බව ඉතා පැහැදිලි ය.  ඉන් රට එක්සේසත් වූවා සේම රටේ සංවර්ධනයට නව වරාය, යෝධ වාරිමාර්ග, නව ගුවන්තොටුපළ, අධිවේගී මාර්ග ඉදිවෙමින් ඉතිහාසයේ නව කාල පරිච්ඡේදයක් ද බිහි විය.අප අත්පත් කරගත් සියලු ජයග්‍රහණයන් සමඟ පියවර තැබිය යුත්තේ අලුත්වෙන ජාතියක් ලෙස ය. අලුතින් සිතා කටයුතු කරන දේශපාලන සම්ප්‍රදාය අප ජාතියේ ඒ ගමන් මග වේගවත් කරයි. ජාතීන් අතර සමගිය පිළිබඳව ද අප ක්‍රියා කළයුතු වන්නේ නව දැක්මක් සමඟ ය.එක්සත්ව එක්සිත්ව කටයුතු කොට අනාගතයට අලුත් රටක් ගොඩනගන අවස්ථාවේ අධිෂ්ඨානශීලීව නැවුම් බලාපොරොත්තු සමගින් පෙරට එන ලෙස මම ඔබට ආරාධනා කරමි.උදාවූ නව වසර සැමට සුබ නව වසරක් වේවා !.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112313</link>
    <topic>මහපොළ ශිෂ්‍යත්ව ගණන300කින් වැඩි කරයි</topic>
    <author>විජයානි එදිරිසිංහ</author>
    <content>මහපොළ උසස් අධ්‍යාපන ශිෂ්‍යත්වලාභීන් සංඛ්‍යාව 300 කින් වැඩි කිරීමට ජනාධිපති මහින්ද රාජපක්ෂ මහතා උපදෙස් දී තිබේ.දැනට වසරකට සිසුහු දස දහසක් මහපොළ ශිෂ්‍යත්ව ලබති. එම ප්‍රමාණය 10300 දක්වා වැඩි කිරීමට පියවර ගත් බව සමුපකාර හා අභ්‍යන්තර වෙළෙඳ කටයුතු පිළිබඳ ඇමැති ජොන්ස්ටන් ප්‍රනාන්දු මහතා පවසයි.2010 උසස් පෙළ ප්‍රතිඵල අනුව 2011 අධ්‍යයන වර්ෂය සඳහා මෙසේ සිසුන් 10,300 මහපොළ ශිෂ්‍යත්ව හිමිවෙයි. මේ සඳහා රුපියල් මිලියන 22 2 වෙන්කර තිබේ. පසුගිය වසරේ පමණක් සිසුන් දස දහසකට මහපොළ ශිෂ්‍යත්ව ලබාදී ඇත. ඊට අමතරව තවත් සිසුන් 40000 ඉක්මවන ප්‍රමාණයක් මහපොළ උසස් ශිෂ්‍යත්ව ලබාගනිති. සමස්ත ශිෂ්‍යත්වලාභීන් සඳහා වෙන්කර ඇති මුදල රුපියල් මිලියන 850 කි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112314</link>
    <topic>දිස්ත්‍රික් කුසලතා විමර්ශනයටවිද්වත් කමිටුව පත් කෙරේ</topic>
    <author/>
    <content>2011 අපොස උසස් පෙළ විභාගයේ ප්‍රතිඵලවල දිස්ත්‍රික් කුසලතාව ආශි‍්‍රතව පැනනැගුණ ගැටලු අධ්‍යනය කර නිර්දේශ ඉදිරිපත් කිරීම සඳහා ජනාධිපති මහින්ද රාජපක්‍ෂ මහතා පත්කළ විද්වත් කමිටුව ඊයේ (30) නම්කොට ඇත.එම කමිටුව තාක්ෂණ හා පර්යේෂණ අමාත්‍යාංශයේ ලේකම් ධාරා විජේතිලක මහත්මියගේ සභාපතිත්වයෙන් කොළඹ විශ්වවිද්‍යාලයේ උපකුලපති මහාචාර්ය ශනිකා හිරිඹුරේගම, මොරටුව විශ්වවිද්‍යාලයේ උප කුලපති මහාචාර්ය ආනන්ද ජයවර්ධන, ඌව විශ්වවිද්‍යාලයේ උපකුලපති මහාචාර්ය රංජිත් පේ‍්‍රමලාල් ද සිල්වා, රාජකීය විද්‍යාලයේ විදුහල්පති උපාලි ගුණසේකර සාමාජික මහත්ම මහත්මීන්ගෙන් සමන්විත වේ.මේ විද්වත් කමිටුව මඟින් 2011 අ. පො. ස. (උ. පෙ) විභාගයේ දිස්ත්‍රික් කුසලතා ආශි‍්‍රතව මතුව ඇති ගැටලු පිළිබඳ පුළුල් විමර්ශනයක් සිදුකර ඉදිරි සති 2ක් තුළ සිය නිර්දේශ ජනාධිපතිවරයා වෙත ඉදිරිපත් කිරීමට නියමිතය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112315</link>
    <topic>මවුලානා සහෝදරයාටසුබ උපන්දිනක්</topic>
    <author/>
    <content>බස්නාහිර පළාත් ආණ්ඩුකාර, ශ්‍රී ලංකා නිදහස් පක්ෂයේ ජ්‍යෙෂ්ඨ උප සභාපති අලවි මවුලානා මහතාගේ 80 වැනි ජන්ම දිනය හෙටට (01) යෙදී තිබේ.මේ නිමිත්තෙන් ජන්ම දින උපහාර උළෙලක් අරලියගහ මන්දිරයේදී හෙට (01) පස්වරු 4.30 ට පැවැත්වේ.1932 ජනවාරි මස පළමුවැනිදා උපත ලද මවුලානා මහතා පාසල් සමයේ සිටම මෙරට ප්‍රගතිශීලී දේශපාලනයේ නියැළුණේය.වෘත්තීය සමිති නායකයකු, නාගරික මන්ත්‍රීවරයකු, පාර්ලිමේන්තු මන්ත්‍රීවරයකු, නියෝජ්‍ය ඇමැතිවරයකු ලෙසද කටයුතු කළ ඒ මහතා වර්තමානයේ බස්නාහිර පළාත් සභාවේ ආණ්ඩුකාරවරයා ලෙස කටයුතු කරයි. හෙතෙම සිය ජීවිත කාලයෙන් වසර 59 ක්ම ප්‍රතිපත්තිගරුක වාමාංශික දේශපාලනඥයකු ලෙස කටයුතු කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112316</link>
    <topic>‘සාගරිකා’ ලොරියක ගැටීදෙදෙනෙක් මරුට</topic>
    <author>කළුතර දිස්ත්‍රික් සංචාරක සරත් සිරිවර්ධන සහ රක්‍ෂණ ශි‍්‍රයන්ත</author>
    <content>අලුත්ගම ඩිපෝ පාර අනාරක්‍ෂිත දුම්රිය හරස් මාර්ගයකදී ඊයේ (29) සවස ලොරියක් ගැටීමෙන් එහි ගමන් කළ පුද්ගලයන් දෙදෙනකු මියගොස් ඇත.ලොරි රථය කඳානේ පිහිටි ප්‍රසිද්ධ කර්මාන්තශාලාවකට අයත් සබන් හා ෂැම්පු වෙළෙඳසල් සඳහා ප්‍රවාහනය කරමින් සිටියදී මේ අනතුර සිදුව තිබේ. මියගොස් ඇත්තේ එම ලොරි රථයේ රියැදුරු සහ රිය සහයක බව හඳුනාගෙන තිබේ.කොළඹ සිට අලුත්ගම බලා ධාවනය වෙමින් තිබූ “සාගරිකා” දුම්රියේ මේ ලොරිය ගැටී තිබේ. ලොරි රථය දුම්රියේ ගැටීමෙන් අනතුරුව එය මීටර් 350ක් පමණ දුර ඇදීගොස් ඇත. මේ හේතුවෙන් ලොරියේ ඇන්ජිම දෙකඩ වී ඇති අතර ලොරිය සුන්බුන් බවට පත්ව ඇත. මේ ස්ථානයේ මීට පෙරද මෙවැනි අනතුරු කිහිපයක් සිදුවුවද ඒවා වැළැක්වීමට නිසි බලධාරීන් කිසිදු පියවරක් ගෙන නොමැති බවද ජනතාව පෙන්වා දෙති. සිද්ධිය සම්බන්ධව අලුත්ගම පොලිසිය වැඩිදුර පරීක්‍ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112317</link>
    <topic>දක්ෂිණ අධිවේගී මාර්ගයේ ලංගම මංගල ගමන 3දා</topic>
    <author>ශීලා උඩුවර හා පණ්ඩුක සමරසේකර</author>
    <content>දක්ෂිණ ලංකා අධිවේගී මාර්ගයේ මංගල මගී ප්‍රවාහණ සේවය ජනවාරි 3 වැනිදා සුබ නැකතින් ආරම්භ වෙයි.මංගල ගමන් වාරය එදින පෙරවරු 6 ට මහරගමින් ඇරැඹේ. මහරගම සිට ගාල්ල දක්වා එක් මගියකුගෙන් අයකරන මුදල රුපියල් 400කි.මහරගම - ගාල්ල සහ ගාල්ල - මහරගම දිනකට ගමන් වාර 12 ක් ධාවනය වන බව ලංගම සභාපති එම්.ඩී. බන්දුසේන මහතා කියයි.මහරගමින් උදේ 6ට, 8ට, 10ට පස්වරු 12.30ට, 2.30ට සහ 4.45ටත් ගාල්ලේ සිට එම වෙලාවටම මහරගම බලා පිටත් වෙයි.මෙම ගමන් සඳහා ලංගම ය සැප බස්රථ දෙකක් රුපියල් දෙකෝටි දහසය ලක්ෂයක් ගෙවා මිලට ගෙන තිබේ. මංගල ගමන් වාරය ප්‍රවාහන ඇමති කුමාර වෙල්ගම මහතා ගේ ප්‍රධානත්වයෙන් සිදු කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112318</link>
    <topic>පසුගිය දෙවසරටසොයිසා රෝහලෙන්උපත් 18,624ක්</topic>
    <author>දුමින්ද සම්පත්</author>
    <content>ශ්‍රී ලංකාවේ ප්‍රධානම මාතෘ රෝහල වන කොළඹ ද සොයිසා කාන්තා රෝහලේ පසුගිය වසර දෙකේ උපත් 18624 ක් සිදුව ඇතැයි රෝහල් අධ්‍යක්‍ෂ වෛද්‍ය එම්. රාජපක්ෂ මහතා පවසයි.මේ උපත් 18624 සිදුවත්දී මාතෘ මරණ 08 ක්ද නව ජන්ම ළදරු මරණ 159 ක්ද වාර්තා වී ඇත.මේ තත්ත්වය ශ්‍රී ලංකාවේ නිදහස් සෞඛ්‍ය ක්‍ෂේත්‍රයේ වැඩි දියුණුවක් පෙන්නුම් කරන බවද ඒ මහතා පැවසීය. මාතෘ මරණ සහ නව ජන්ම ළදරු මරණ ප්‍රමාණයේ අඩුවීම මෙරට සෞඛ්‍ය ක්‍ෂේත්‍රයේ ලබාදෙන ගුණාත්මක සේවාවේ එක් පැතිකඩක් පෙන්නුම් කිරීමක් බවද ඒ මහතා සඳහන් කරයි.ළදරු උපත් 9363 ක් 2010 වසරේ සිදුවත්දී මාතෘ මරණ 04 ක්ද නව ජන්ම ළදරු මරණ 80 ක් ද සිදුව ඇත. 2011 වසරේ උපත් 9261 සිදුවත්දී නව ජන්ම ළදරු මරණ 69 ක්ද මාතෘ මරණ 04 ක්ද සිදුව ඇති අතර ඉන් එක් මාතෘ මරණයක් සිදුව ඇත්තේ ඩෙංගු රෝගී තත්ත්වය නිසා බවද වෛද්‍ය රාජපක්ෂ මහතා පැවසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n1112319</link>
    <topic>‘කේන් කුණාටුව’ඉන්දියාවට</topic>
    <author>උදුලා පීරිස්</author>
    <content>කේන් සුළි කුණාටුව ඊයේ (30) උදේ ඉන්දියාව දෙසට හමා යෑමත් සමඟ දිවයිනට බලපා තිබූ අයහපත් කාලගුණ තත්ත්වය කෙමෙන් අඩුවෙමින් පවතින බව කාලගුණ විද්‍යා දෙපාර්තමේන්තුව පවසයි. ඒ නිසා මේ දිනවල රටතුළ ධාරානිපාත වැසි තත්ත්වයක් බලාපොරොත්තු විය නොහැකි බවත් ඉදිරියේදී වැසි තත්ත්වයක් බලාපොරොත්තු විය හැකි බවත් කාර්ය භාර කාලගුණ විද්‍යාඥ අනුෂා වර්ණකුලසූරිය මහත්මිය පැවසුවාය.උතුරු ගැඹුරු මුහුදේ තැනින් තැන වැසි හා සුළං තත්ත්වයක් ඇතිවිය හැකි බැවින් මන්නාරම බොක්ක ආශ්‍රිත මුහුදු ප්‍රදේශයේ විටින් විට රළු ස්වභාවයක් ඇතිවිය හැකි බැවින් ධීවර හා නාවික කටයුතුවල නියළෙන්නන්ට අවධානයෙන් පසුවන ලෙසද වර්ණකුලසූරිය මහත්මිය ඉල්ලා සිටියාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n11123110</link>
    <topic>වෙළෙන්දකුගේ විප්ලවය</topic>
    <author/>
    <content>වසරේ විශිෂ්ටම පුද්ගලයා ලෙස ලන්ඩනයේ ටයිම්ස් පුවත්පත විසින් මෙවර නම්කර ඇත්තේ ටියුනීසියාවේ පලතුරු වෙළෙන්දකු වු මොහොමඩ් බොවාසිසිය. ‘අරාබි වසන්තය’ ලෙස හැඳින්වෙන ටියුනීසියානු, ඊජිප්තු හා ලිබියානු නායකයන් ගේ පාලනය පෙරළා දැමීමට මුල්වු ජන විරෝධතා රැල්ල ඇරඹුණේ බොවාසිසි නොදැනුවත්වම ඇරඹූ විරෝධතාවකිනි. 26 හැවිරිදි මේ දිළිඳු පලතුරු වෙළෙන්දා 2010 දෙසැම්බර් 17 දා සිරුරට ගිනි තබා ගත්තේ සිය පලතුරු වෙළෙඳසල පරීක්ෂා කළ නිලධාරින් ඔහුගේ තරාදිය රාජසන්තක කිරීමට විරෝධය පළ කිරීමක් වශයෙනි.එහෙත් පිළිස්සුම් තුවාලවලින් 2011 ජනවාරි මුලදී ඔහු මියගිය පසු ඇති වු ජන විරෝධය ටියුනීසියානු ජනාධිපති බෙන් අලි පලවා හරින ලද උද්ඝෝෂණ රැල්ලකට මුල්වු අතර එම විරෝධතා ක්‍රමවේදය සෙසු අරාබි රටවලට ද පැතිරිණ. ඒ අනුව ඊජිප්තු හා ලිබියානු පාලනද පෙරළා දැමිණ. දැන් මොරොක්කෝව, යේමනය පමණක් නොව සිරියාවට ද එය පැතිරී තිබේ.බොවාසිසි ගේ අභිප්‍රාය කුමක් වුව එය පොලිස් නිලධාරියාගේ සිට ජනාධිපති දක්වා බලධරයන්ට එරෙහිව නැගී සිටීමේ මඟ අනාවරණය කිරීමට හේතු වු බව පුවත්පත පෙන්වා දී ඇත.  නිව්යෝර්ක් ටයිම්ස් පුවත්පතේ දායකත්ව කාලසීමාව ඉකුත් වු සීමිත අනුග්‍රාහක පාඨකයන් පිරිසකට පමණක් යැවිය යුතු වු දීර්ඝ කිරීම සිිහිපත් කිරීමේ පණිවිඩය අත්වැරදීමකින් මිලියන ගණනක සෙසු පාඨකයන් වෙත ද යොමු කිරීමෙන් ඊමේල් ප්‍රවාහයකට වගකියන්නට එම පුවත්පතට සිදුව තිබේ.දායකත්ව කාලය ඉකුත් වුවන් සීමිත පිරිසකට විශේෂ මිල අඩු කිරීමකට අනුව සති 16 ක් සඳහා 50% ක වට්ටමක් ලබාදෙන බව සඳහන් වු පණිවුඩය වැරදීමකින් මිලියන 8.6ක පාඨක පිරිසක් වෙත යොමුව තිබේ.‘ඔබේ දායකත්වය පිළිබඳ වැදගත් තොරතුරක්’ යන හිසින් එම පණිවුඩය සැකැසී තිබුණු අතර පාඨකයන් ද එය ලැබුණු බව දන්වා යළි ඊමේල් කර ඇත. කෙසේ වෙතත් මේ වරද නිසා පුද්ගල රහස්‍යභාවයට ඉන් හානියක් සිදුව නැති බව සඳහන් කරන පුවත්පත ඉන් යම් ව්‍යාකූලතාවක් ඇතිවීනම් සමාව භජනය කරන ලෙස ඉල්ලා යළි සියල්ලන් වෙත ඊමේල් පණිවුඩ යවා තිබේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n11123111</link>
    <topic>අලුත්ගම කළුතර දුම්රිය ධාවනයහෙට සිට අත්හිටුවයි</topic>
    <author>ශීලා උඩුවර</author>
    <content>මුහුදුබඩ දුම්රිය මාර්ගයේ අලුත්ගම සිට දකුණු කළුතර දක්වා දුම්රිය ධාවනය හෙට (1) සිට පෙබරවාරි මස 20 වැනිදා දක්වා තාවකාලිකව අත්හිටවනු ලැබේ.දුම්රිය මාර්ගයේ අලුත්ගම සිට දකුණු කළුතර දක්වා ඉදිකිරීම් සිදු කිරීමට ඉඩ ලබා ගැනීම සඳහා මාර්ගය වසා තැබෙන බව දුම්රිය දෙපාර්තමේන්තුව පවසයි.මාර්ගය වසා තැබෙන කාලය තුළදී දුම්රිය මගීන්ගේ පහසුව සඳහා අලුත්ගම කළුතර අතර ලංගම බස් රථ ධාවනයට යොදවයි.එම කාලය තුළ කළුතර සිට කොළඹ අතරත් මාතර සිට අලුත්ගම අතරත් දුම්රිය ධාවනය කෙරේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n11123112</link>
    <topic>පාසලෙන් ලැබෙන දැනුම අත්දැකීමවෙන කොහෙන්වත් ලැබෙන්නෙ නෑ</topic>
    <author>අම්පාර දිසා විශේෂ එල්. දෙහිගොල්ල</author>
    <content>2011 පැවති අධ්‍යයන පොදු සහතික පත්‍ර උසස් පෙළ විභාගයෙන් අම්පාර දිස්ත්‍රික්කයේ වාණිජ අංශයේ ප්‍රථම ස්ථානය දිනා ගැනීමට අම්පාර ඩී. එස්. සේනානායක ජාතික පාසලේ ගංගා තිලකරත්න කුමාරි සිසුවියට හැකි වුවාය. ඇය ජාතික මට්ටමෙන් 13 වන ස්ථානය හිමිකරගෙන සිටී.අම්පාර දමන ප්‍රදේශයේ පදිංචි ගංගා තිලකරත්න සිසුවියගේ පියා ඉංග්‍රීසි විෂය සඳහා ගුරු උපදේශකවරයෙකු වශයෙන් කටයුතු කරන අතර ඔහු එම්. ආර්. තිලකරත්න මහතාය. එම්. ආර්. ඒ. ජයන්ති මව වන අතර ඇය ව්‍යාපාරික ස්ථානයක් පවත්වාගෙන යයි.ගංගා තිලකරත්න සිසුවියට සහෝදරයන් දෙදෙනෙක් සිටී. ගංගා තිලකරත්න තම ප්‍රතිඵලය පිළිබඳ මෙසේ පැවසුවාය. මගේ ප්‍රතිඵලය ඒ සාමාර්ථ තුනක් ලැබෙයි කියලා හිතාගෙනහිටියා. හැබැයි අම්පාර දිස්ත්‍රික්කයේ පළමුවැනියා වෙයි කියලා හිතුවේ නෑ. 6 වසරේ ඉඳලා 13 වසර දක්වාම පාසල් ගියේ අම්පාර ඩී. එස්. සේනානායක විදුහලට. සාමාන්‍ය පෙළ විභාගයට මම පෞද්ගලික පන්ති ගියේ නෑ. උසස් පෙළට නම් පන්ති ගියා. හැබැයි මම පාසලේ හැම කටයුත්තකටම මූලික තැන දීලා කටයුතු කළා.ශිෂ්‍ය නායක මණ්ඩලයේ ප්‍රධාන ශිෂ්‍ය නායිකාව වශයෙන් මට බොහෝ බාහිර කටයුතු භාරව තිබුණා. මගේ අධ්‍යාපන කටයුතු හා භාහිර කටයුතු සමබරව කරගෙන යාමට උත්සාහ ගත්තා.මම පාසලේ ගොඩාක් තරගවලට ඉදිරිපත් වුණා. ස්වාධීන රූපවාහිනියේ විකාශනය වන කොටස් වෙළඳපළයි ඔබයි වැඩසටහනේ ප්‍රථම ස්ථානය දිනා ගත්තා. බොහෝ ප්‍රශ්න විචාරාත්මක වැඩසටහන් වලදී ජාතික මට්ටමේ පළාත් මට්ටමේ ජයග්‍රහණ රැසක් ගන්න පුළුවන් වුණා.ලංකාවේ සියලුම පාසල් ළමුන්ගෙන් මම ඉල්ලන්නේ ටියුෂන් නිසා පාසල අමතක කරන්න එපා කියලා. සෑම පාසල් ළමයෙකුටම පාසලින් ලැබෙන අත්දැකීම් දැනුම වෙන කොහෙන්වත් ලැබෙන්නේ නෑ. මගේ විනෝදාංශය රූපවාහිනිය නැරඹීම. මම ගොඩාක් පොත් කියවනවා. මගේ බලාපොරොත්තුව ගණකාධිකාරිවරියක් වීම. ඒ සඳහා මම දැනටම ඉගෙන ගන්නවා. මගේ අම්මා තාත්තා මට අධ්‍යාපනයේ මඟ පෙන්නුවා කිසිම බලපෑමක් කරේ නෑ. බොහොම නිදහසේ ඉගෙන ගත්තා. මට ඉගැන්වූ සියලුම ගුරුවරුන්ටත් ෂද්‍යාලයේ විදුහල්පති සුනිල් සෙනරත් මහතාත් ගෞරවයෙන් සිහිපත් කරනවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n11123113</link>
    <topic>අනුරපුරේ සිට කැඳවාගෙන ආදැරිය ගණිකා වෘත්තියේ යොදවලා</topic>
    <author>බුද්ධිකා ඉඹුලාන සහ සිරන්ජනී කුමාරි</author>
    <content>අනුරාධපුර ප්‍රදේශයෙන් කැඳවාගෙන ආ පහළොස් හැවිරිදි දැරියක ගණිකා වෘත්තියේ යොදවමින් 60 දෙනෙකුට විකිණීම සිදු කළේ යැයි කියන අඹු සැමියන් සහ කාන්තාවක ඇතුළු සිවු දෙනකු ලබන මස 04 දා දක්වා රක්ෂිත බන්ධනාගාර ගත කර තිබේ.රක්ෂිත බන්ධනාගාර ගත කරන ලද පුද්ගලයන් අතර එම දැරියව විවිධ ස්ථාන කරා රැගෙන ගිය බව කියන මාකොළ ප්‍රදේශයේ ත්‍රිරෝද රථ රියදුරකුද වෙයි.ජාතික ළමා ආරක්ෂක අධිකාරියේ විශේෂ පොලිස් විමර්ශන ඒකකයේ නිලධාරීන් විසින් මෙම පුද්ගලයන් අත්අඩංගුවට ගෙන තිබේ.එහිදී සිදු කරන ලද පරීක්ෂණවලදි එම දැරිය තමන්ව හෝටලයක් කරා දෙවරක් රැගෙන ගිය කඩවත ප්‍රදේශයේ ප්‍රසිද්ධ ‘කාර් සේල්’ හිමියකුවද හඳුනාගෙන ඇත.දැරිය පවසන පරිදි මාකොළ ප්‍රදේශයේ පදිංචි කාන්තාවක් ඇයව මෙයට මාස 1 1 / 2 කට පමණ පෙර රැකියාවක් ලබා දෙන බව පවසමින් කොළඹට රැගෙන විත් තිබේ.කොළඹට පැමිණි පළමුදිනයේ රාත්‍රියේදී එම කාන්තාවගේ සැමියා එම දැරියව දූෂ්‍ය කර ඇත. ඉන් පසුව එම කාන්තාව සහ තවත් කාන්තාවක් එකතුවී ඇයව රුපියල් 5000 – 3000 අතර මුදලකට විවිධ පුද්ගලයන්ට විකිණීම කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n11123114</link>
    <topic>හොරණ කොල්ල කල්ලිය අල්ලන්න එස්.ටී.එෆ්. මෙහෙයුමක්</topic>
    <author>හොරණ විශේෂ – එච්. ඩී. බී. විජයනාථ</author>
    <content>හොරණ ප්‍රදේශයම භීතියට පත්කරමින් මංකොල්ල කෑම් රැසක් සිදුකළ සැකකරුවන් ඇල්ලීම සඳහා විශේෂ කාර්ය බළකායේද සහය ඇතිව විශේෂ මෙහෙයුම් තවමත් ක්‍රියාත්මක බව පොලිසිය පවසයි.කුඹුක වනමීකන්ද වටකර මෙම මෙහෙයුම සිදුකරයි.සැකකරුවන් අත පිස්තෝලයක් හා ටී 56 ගිනිඅවියක් මෙන්ම මන්නා කිහිපයක් ඇති බව පොලිසියට තොරතුරු ලැබී ඇත.පසුගිය 28 දා රාත්‍රී 8.30 ට පමණ හොරණ නගරයේදී මෝටර් රථයක් හා එහි හිමිකරු පැහැරගෙන ඔහුවද වාහනයේ දමා අත් හා ඇස් බැඳ ඩිකියේ දමාගෙන ගොස් වෙළෙඳසැල් හා බැංකු කිහිපයක්ම මංකොල්ල කා තිබිණි.හොරණ උඩුව ග්‍රාමීය බැංකුව මංකොල්ලකෑමේදී පොලිසිය සැකකරුවෝ ලුහුබැඳ යාමේදී මෝටර් රථය කුඹුක කඳුරුඇත්ද පාරේ දමා ඔවුන් වනමීකන්ද ප්‍රදේශයට පැනගොස් ඇති බව පරීක්ෂණවලදී අනාවරණය වී ඇත.වාහනයේ තිබූ සැකකරුවන්ගේ බව සැකකෙරෙන ඇඟිලි සලකුණු අටක්ද සොයා ගත් බව පොලිසිය පවසයි.මෙම කොල්ලකල්ලිය මෙහෙයවා ඇත්තේ රක්ෂිත බන්ධනාගාරගතව සිට ඉන් පැනගිය සැකකරුවකු බවට තොරතුරු ලැබෙමින් පවතින බව උසස් පොලිස් නිලධාරියෙක් පැවැසීය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=n11123115</link>
    <topic>උසස්පෙළ ප්‍රතිඵල නොලැබුණ තවත් පිරිසක් කොමසාරිස් හමුවෙති</topic>
    <author>කෝට්ටේ මධ්‍යම සමූහ – නන්ද ඒකනායක</author>
    <content>පසුගිය උසස්පෙළ විභාගයේ ප්‍රතිඵල නොලැබුණ තවත් සිසුන් පිරිසක් මවුපියන් සමඟ ඊයේ උදේ (30) පැමිණ ඉසුරු පායේදී විභාග කොමසාරිස්තුමා හමුවූහ. අලව්ව ජාතික පාසලේ විදුහල්පති පුෂ්පා රෝහිනී මහත්මිය තම විදුහලේ, සිසුන් 27 දෙනෙක් රුසියන් භාෂාව (නව නිර්දේශය) විෂයන් සහිතව විභාගයට පෙනී සිටි නමුත් එම විෂයයේ ප්‍රතිඵල ලැබී නැති බව පැමිණිලිකර සිටියේය.ඒ පිළිබඳව සොයා බැලූ අතර, පිළිතුරු පත්‍ර කාර්යාලයට ආපසු ලැබී නැති බවත්, ප්‍රකාශ කළ බවද සඳහන් විය. පිළිතුරු පත්‍ර පරීක්ෂා කළ ස්වාමීන් වහන්සේ නමක් විභාග පිළිතුරු පත්‍ර ආපසු විභාග දෙපාර්තමේන්තුවට බාරදී ඇති බවටද වාර්තාවේ. විදුහලේ හිටපු නියෝජ්‍ය විදුහල්පති එච්.පී. ප්‍රේමතිලක මහතා, මෙම සිසුන් 27 දෙනාගෙන් සමහර සිසුන් විෂයයන් දෙකකටඒසාමාර්ථය ලබාගෙන සිටින බවද මෙම විෂයට ලකුණු සඳහන් නොවීම නිසා සිසුන්ට බලවත් අසාධාරණයක් සිදුවී ඇති බවද කීය.රුසියන් භාෂාව පැරණි නිර්දේශයට පෙනී සිටි සිසුන්ගේ ප්‍රතිඵල ලැබී ඇති බැවින්, නව නිර්දේශයට පෙනී සිටි සිසුන්ට ප්‍රතිඵල ලැබී නොතිබීම පුදුමයට කරුණක් බවද කීය.විභාගයට පෙනී සිට ප්‍රතිඵල නොමැතිව පැමිණ සිටි දිලූෂා මධුරංගි, ආර්.එල්. මිහිරානි, පී.ආර්. ආර්. එම්. මධුමාලි, නිරෝධා හේමමාලි යන ශිෂ්‍යාවන් තමන්ට සිදුවී ඇති අසාධාරණය පිළිබඳව කනගාටුව පළ කළේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112311</link>
    <topic>පාණදුරේ බැංකු දෙකක් පොලිසියටආරක්‍ෂිත වීඩියෝ පට ලබා දීම මඟ ඇරලා</topic>
    <author>පාණදුර සමූහ – කපිල සෝමරත්න</author>
    <content>පාණදුරේ බැංකු දෙකක සවිකර ඇති ආරක්‍ෂිත කැමරාවල වීඩියෝ පට පාණදුර පොලිසිය සිදුකරන පරීක්‍ෂණයකට ලබා ගැනීම සඳහා අදාළ බැංකු දෙකම පාණදුර මහේස්ත්‍රාත් අධිකරණය නිකුත් කළ නියෝගයක් පැහැර හැර ඇතැයි පාණදුර මහේස්ත්‍රාත් ආර්. එස්. දිසානායක මහතා පැවැසීය.මේ සම්බන්ධයෙන් පාණදුර පොලිසියේ සැරයන් කරුණාරත්න මහතා අධිකරණයට දන්වා සිටියේ එම බැංකු දෙකේ පරිපාලන නිලධාරීන් විසින් වීඩියෝ පට කිහිපයක් පොලිසියට ලබා දුන්න ද අදාළ අතවර සිද්ධිය කාන්තාවකට සිදු කළ දිනයේ බැංකුවේ තිබෙන කැමරා වල වීඩියෝ පට විනාශ කර ඇති බව බැංකු නිලධාරීන් පැවසූ බවයි.මේ නිසා අදාළ සිද්්ධිය ගැන පරීක්‍ෂණ පැවැත්වීමට නොහැකි බවයි.රුපියල් ලක්‍ෂ අටක පමණ වටිනා රන් ආභරණ, පාණදුර ජාතික ඉතිරි කිරීමේ බැංකුවට උකස් කර මුදල් ලබා ගත් කාන්තාවක් බැංකුවට ගෙන්වා ගත් නිලධාරීන් ඇයව රාත්‍රි වනතුරු රඳවා ගෙන අතවරය සිදු කළ බව ඇය පැමිණිල්ලේ සඳහන් කර තිබේ.අදාළ සිද්ධිය වූ දිනයේ දී බැංකුවේ කැමරාවල වීඩියෝ පට පරීක්‍ෂණයක් සඳහා යොමු කිරීමට පොලිසියට අවශ්‍ය වී ඇති බවත් අධිකරණ නියෝගයක් මත එම විස්තර පට ඉල්ලා සිටි බවත් සැරයන් වරයා පැවැසීය.අවශ්‍ය වීඩියෝ පට නොදීමෙන් අධිකරණ නියෝගය බැංකුවේ පරිපාලන නිලධාරීන් උල්ලංඝණය කිරීම ගැන මහේස්ත්‍රාත්වරයා පොලිසියෙන් වාර්තාවක් කැඳවා නඩුව කල් දැම්මේය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112312</link>
    <topic>බීමත්ව යතුරුපැදිය පැදවූඅයට දඩ</topic>
    <author>කඩුගන්නාව සමූහ</author>
    <content>බීමත්ව පොලිසියට වෙට්ටු දැමූ යතුරුපැදිකරුවකු පිළිමතලාව නගරයේදී පසුපස ලුහුබැඳ ගොස් අල්ලාගෙන තිබේ.ඒ වනවිට ඔහු ළඟ ආදායම් බලපත්‍රය, රක්ෂණ සහතිකය, රියැදුරු බලපත්‍රය ආදී අදාළ වලංගු සහතික කිසිවක් තිබී නැත.ප්‍රශ්න කිරීමේදී තමා ත්‍රිරෝද රථ රියැදුරෙකු බවත්, උඩුනුවර වට්ටප්පොළ පදිංචි අයකු බවත්, ගඩලාදෙණිය මිතුරකුගේ උපන් දින සාදයකට සහභාගි වීමෙන් පසුව විනෝදයට සයිකල් පදින්න හිතුණු බවත් පවසා ඇත.ඔහු අත්අඩංගුවට ගෙන මහනුවර මහේස්ත්‍රාත් උසාවිය මගින් රුපියල් විසිහය දහසක දඩයක් නියම කොට ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112313</link>
    <topic>බෝවන කිනිතුල්ලන්ගෙන්ජනතාවට කරදර</topic>
    <author>පොල්ගහවෙල විශේෂ කරුණාරත්න කළුආරච්චි</author>
    <content>බෝවන කිනිතුල්ලන් විශේෂයක් නිසා අලව්ව ප්‍රදේශයේ තුල්හිරිය, මංගෙදර ගම්වාසීහු මහත්සේ නොසන්සුන්තාවයට පත්වී සිටිති.බොහෝ නිවෙස්වල මොවුන් දක්නට ලැබෙන බව පැවසේ.පූසන්, සුනඛයන් වැනි සතුන්ගේ ශරීරවල දක්නට ලැබෙන කිනිතුල්ලන්ට බෙහෙවින් සමාන බව පවසන ප්‍රදේශවාසීහු, මෙම සතුන්ගේ සපාකෑම්වලට ගොදුරු වී ඇති බොහෝ දෙනෙක් ප්‍රතිකාර ලබාගන්නා බව පවසති..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112314</link>
    <topic>මහනුවර දළදා මාලිගාවේමද්දුම බණ්ඩාර පිළිරුවේනාමපුවරුව මැකිලා</topic>
    <author>අම්පිටිය සමූහ සිසිර ජයනාත් පීරිස්</author>
    <content>මහනුවර දළදා මාලිගා සංකීර්ණයේ මහමළුවේ ස්ථාපිත කොට ඇති මද්දුම බණ්ඩාර පිළිරුව සහිත ස්මාරකයේ විස්තර සඳහන් නාම පුවරුව මැකී ගොස් ඇත.මේ සම්බන්ධව අදහස් දැක්වූ සංචාරක අමාත්‍යාංශයේ ලියාපදිංචි (සංචාරක මග පෙන්වන්නකු) වූ පරණගමගේ මහතා පැවැසුවේ මේ නිසා දළදා සංකීර්ණයට පැමිණෙන බොහෝ විදේශ සංචාරකයන් අපහසුවට පවත්වන බවයි.දළදා මාලිගයේ භාරකරුවන්ට පෙන්වා මැකී ගිය අකුරු ඉස්මතු කරන ලෙස දැනුම්වත් කළත් එම භාරකරුවන් පවසා ඇත්තේ මෙය තමන්ට අයත් කාරියක් නොවන බවත් එය පෙන්වා දිය යුත්තේ ලෝක උරුම භාරකරුවන්ට බවත්ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112315</link>
    <topic>රාජකාරිය ඉක්මනින් කරන්න ගිය ලිපිකාරිනියට බොස් නිකම්ම නිකමෙක් වෙලා</topic>
    <author>කටුගස්තොට සමූහ – ගාමිණී චන්ද්‍රසේන</author>
    <content>මහනුවර ප්‍රදේ්ශයේ රජයේ කාර්යාලයකි. එහි නියෝජ්‍ය කළමනාකාරවරයා නිතර තම පහළ නිලධාරීන්ට උපදෙස් දෙන්නේ වැඩ ගොඩ ගහ ගන්නේ නැතිව කෙටියෙන් ඉක්මනින් වැඩ කරන ලෙසයි.දිනක් පරිගණකයෙන් ලිපියක් සකස් කරන ලෙස ලිපිකාරිනියකට උපදෙස් දුන් ඔහු වෙනත් රාජකාරියක යෙදුණේ ය.ලිපිකාරිනිය ඉතා ඉක්මනින් ලිපිය සකසා තම ප්‍රධානියාගේ මේසය මත තැබීය. ලිපිය කියවා බැලූ කළමනාකරුගේ මුහුණ නරක් විය. ලිපිකාරිනිය ළඟට කැඳවූ ඔහු ඇයි මේ මම අස්සන් කරන තැන නි. ක. මා කියලා ගහල තියෙන්නේ? යැයි විමසීය.ඇයි සර්මනේ කියන්නේ ඉක්මනින් කෙටියෙන් වැඩ කරන්න කියලා. ඉතින් මම “නියෝජ්‍ය කළමනාකරු මානව සම්පත්” කියන යෙදුම කෙටි කරල නි.ක.මා. කියල ගැහුව යැයි ඇඟට පතට නොදැනී පැවසුවාය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112316</link>
    <topic>දැරියකට අතවර කළ පුද්ගලයෙක්බරපතළ වැඩ සහිත වසර 10ක් හිරේට</topic>
    <author>මීගමුව විශේෂ – එච්. ප්‍රනාන්දු</author>
    <content>දස හැවිරිදි දැරියක් දූෂණය කිරීමට වරද පිළිගත් අවිවාහක රා මදින්නකුට බරපතළ වැඩ ඇතිව අවුරුදු 10ක සිර දඬුවමක් නියම කළ මීගමුව මහාධිකරණ විනිසුරු ශිරාන් ගුණරත්න මහතා රුපියල් 10,000ක දඩයක් ද ඔහුට නියම කෙළේ ය.ඊට අමතරව අතවරයට පත් දැරියට වන්දියක් වශයෙන් රුපියල් 50,000ක මුදලක් ගෙවන ලෙසද විනිසුරුවරයා විත්තිකරුට නියෝග කෙළේ ය.කොච්චිකඩේ ඇත්ගාල පදිංචි අයකුට මෙසේ දඩුවම් නියම විය.විත්තිකරු අවිවාහක රා මදින්නෙක් බව අධිකරණයේ දී අනාවරණය විණි.2003 වර්ෂයේ ඔක්තෝබර් මස 27 වැනි දින හෝ ඊට ආසන්න දිනක දී කොච්චිකඩේ ඇත්ගාලේ දී දස හැවිරිදි දැරියක් දූෂණය කරන ලදැයි චොදනා ලැබ සිටියේ ඇත්ගාලේ පදිංචි අයෙකි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112317</link>
    <topic>බොරලුගොඩ – මගුරුවෙලයා කරමින් පාලමක් ඉදිවේ</topic>
    <author>ඉංගිරිය සමූහ කුමාරි ගමගේ</author>
    <content>හොරණ ප්‍රාදේශීය සභා බල ප්‍රදේශයේ හොරණ – ඉංගිරිය ප්‍රධාන මාර්ගයේ බොරලුගොඩ මංසන්ධියේ සිට මගුරුවෙල දක්වා මාර්ගය කළුගඟ පිටාර ගැලීමෙන් නිතර ජලයෙන් යට වන මාර්ගයකි.එම දිනවල ජනතාවට ඉංගිරිය - හොරණ නගර කරා ඒමට නොහැකිව බොහෝ ගැටලු ඇතිවේ. එම තත්ත්වය මග හැරවීමට බොරලුගොඩ හා මගුරුවෙල ගම යා කරමින් පාලමක් ඉදි කිරීම ආරම්භ කර ඇත. මේ සඳහා වැය කිරීමට අනුමත මුදල රුපියල් ලක්ෂ 8කි. පාර්ලිමේන්තු මන්ත්‍රී විදුර වික්‍රමනායක මහතා පාලම ඉදිකිරීම ආරම්භ කර මුල්ගල තැබූ අතර පාලම ඉදිකිරීම් කටයුතු ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112318</link>
    <topic>වැලිවේරිය සාරකම් රැසකට සම්බන්ධ අයට දඩ</topic>
    <author/>
    <content>වැලිවේරිය පොලිස් බල ප්‍රදේශයේ ගෙවල් බිඳීම, භාණ්ඩ සොරා ගැනීම, යතුරුපැදියක් සොරා ගැනීම ආදි වශයෙන් රුපියල් දෙලක්‍ෂයකට ආසන්න භාණ්ඩ සොරා ගැනීමේ චෝදනා මත නඩු 7 ක් සඳහා වරද පිළිගත් පුද්ගලයකුට රුපියල් 19500ක දඩයක් ද, වසර 7 මාස 6 ක සිර දඬුවමක් ද නියම කර එය වසර 10 කට අත්හිටුවීමට ද ගම්පහ ප්‍රධාන මහේස්ත්‍රාත් මොහොමඩ් මැකී මහතා නියම කෙළේ ය. නඩු තුනක පැමිණිලිකරුවන්ට රුපියල් 10000ක 15000 ක, 15000 ක වශයෙන් හතළිස් දහසක වන්දියක් ගෙවන ලෙසට ද නියෝග කෙළේ ය..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=r1112319</link>
    <topic>බසයේදී නැතිවූ ජංගම පරිගණකයපොලිස් රාළහාමිගේ උදව්වෙන් සොයාගෙන</topic>
    <author>කෑගල්ල සමූහ පී. එම්. පී. පොල්වත්ත</author>
    <content>ලංකා ගමනා ගමන මණ්ඩලයට අයත් මහරගම සිට වැලිමඩ දක්වා ධාවනය වූ බස් රථයක ගමන් ගත් රජයේ උසස් නිලධාරියකුට සිදුවූ අකරතැබ්බයක් නිසා අහිමි වීමට ගිය රුපියල් ලක්‍ෂ 1 1/2ක් වටිනා ලැප්ටොප් වර්ගයේ කොම්පියුටරයක් හා උපකරණ බෑගය කෑගල්ල පොලිසියේ පොලිස් සැරයන්වරයෙක් මැදිහත් වී ලබා දීමේ ක්‍රියාවක් වාර්තා වේ.සිද්ධිය මෙසේ ය. මේ නිලධාරියා මහරගමින් බස් රථයට ගොඩ වී ඇත.එසේ ධාවනය වූ බස් රථය කරවනැල්ලේ දී මගීන්ට තේ බීම සඳහා නවතා ඇත. මොහු ද අසල කඩයකට ගොස් තේ බී එන විට බස් රථය එතැනින් පිට වී ගොස් ය.දෙලොව රත් වී වහාම අසල තිබූ ති‍්‍රවිල් රථයකට ගොඩ වී බසය පසු පස හඹා ගියත් එය අල්ලා ගැනීමට නොහැකි විය.මාවනැල්ල දෙස ගමන් කරන පෞද්ගලික බසයක් හමුවී එයට නිලධාරියා ගොඩ වී රියැදුරාට කතා කර කරදරයක් උනා. පුලුවන්නම් වැලිමඩ දක්වා ධාවනය වන බසයට ඉස්සර කර දෙන්න.එහි මාගේ ලැප්ටොප් පරිගණක යන්ත්‍රය හා එයට අදාළ උපකරණ තියෙනවා යැයි පැවැසීය.මේ කතාව සිවිල් ඇඳුමෙන් සැරසී සිටි පොලිස් සැරයන් ඩබ්ලිව්. එම්. කීර්තිරත්න මහතාට ඇසුණේ ය. කරදරයට පත් වී සිටින නිලධාරියාට උදව් කිරීමට කෑගල්ල හා මාවනැල්ල පොලිසිවලින් මාර්ගයන් හි සේවයේ යෙදී සිටින පොලිස් නිලධාරින්ට දැනුම් දී ඇත.එම නිලධාරීන් වහාම ක්‍රියාත්මක වී කෑගල්ල නගරයේ දී බස් රථය නතර කරන ලදී.බස් කොන්දොස්තර බසය තුළ එවැනි දෙයක් නැතැයි පැවසූවත් බසය සෝදිසි කිරීමේ දී ලක්‍ෂ 1 1/2ක් වටිනා පරිගණක යන්ත්‍රය ඇතුළු එයට අදාළ උපකරණ බෑගය හමුවී තිබේ.පසුව පොලිස් සැරයන්වරයාගේ භාරයට ගත්තත් අයිතිකරුගේ නම ගම හා දුරකථන අංක කිසිවක් නොදන්නා නිසා නියම අයිතිකරුට භාර දීමේ ගැටලුවක් මතු විය.පසුව මේ පිළිබඳ විවිධ අංශ වලට දන්වා නිලධාරියාට භාර දී ඇත..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=s1112311</link>
    <topic>කෙළිබිමේ මතක පොත - 2011</topic>
    <author/>
    <content>ගෙවී යන 2011 වසරේ ශ්‍රී ලාංකේය ක්‍රීඩා ක්ෂේත්‍රයේ ඉහළ ම දක්ෂතාව වාර්තා වූයේ ක්‍රිකට් ක්‍රීඩාවෙනි. කුමාර් සංගක්කාරගේ කණ්ඩායම ඉන්දියාවට පමණක් දෙවැනි වෙමින් 2011 ලෝක කුසලාන තරගාවලියේ අනු සූරයෝ බවට පත්වූහ. තිලකරත්න ඩිල්ෂාන්ගේ කණ්ඩායම දකුණු අප්‍රිකාවේදී ඓතිහාසික ටෙස්ට් ජයග්‍රහණයක් වාර්තා කළේය.2011 වසරේ අප්‍රේල් මාසයේදී ඉන්දියාවේ පැවැති ලෝක කුසලාන අවසාන මහා තරගයේදී ඉන්දියාවට පරාජය වෙමින් සීමිත ඕවර ජගත් තරග බිමේ අනු සූරයින් බවට පත්වූ ශ්‍රී ලංකාව මේ වසර අවසන් වීමට දින දෙකකට පෙර දකුණු අපි‍්‍රකාවේදී ප්‍රථම ටෙස්ට් ජය ලබා ගැනීමට සමත් විය. 2011 ජාත්‍යන්තර ටෙස්ට් ක්‍රිකට් තරග ක්ෂේත්‍රයේ සිදුවූ ලොකුම පෙරළිය ලෙස ශ්‍රී ලංකා කණ්ඩායමේ මේ ලකුණු 208ක විශිිෂ්ට ජයග්‍රහණය හැඳින්වෙයි.මෙය ශ්‍රී ලංකා පිල විදේශයකදී තෙවසරකට පසුව ලබා ගත් පළමු ටෙස්ට් ජයග්‍රහණයද වෙයි. මීට අමතරව මෙය, ලෝක පූජිත ශ්‍රී ලාංකික දඟ පන්දු යවන්නා වන මුත්තයියා මුරලිදරන් තරග බිමෙන් සමු ගැනීමෙන් අවුරුදු එක හමාරකට ආසන්න කාලයකට පසුව ශ්‍රී ලංකාව ලබා ගත් ප්‍රථම ටෙස්ට් ජයග්‍රහණයද වෙයි.කෙසේ වෙතත්, මේ වසරේ පළමු කාර්තුව අවසානයේ ලෝක කුසලාන අනු සූරයින් බවට පත් වීමෙන් පසුව ප්‍රදර්ශනය වූයේ ශ්‍රී ලංකා ක්‍රිකට් කණ්ඩායමේ දැඩි පසුබෑමකි. අනු සූර ජයග්‍රහණයෙන් පසුව ජාත්‍යන්තර ක්‍රිකට් සීමිත ඕවර තරග බිමේදී ශ්‍රී ලංකාවට කැපී පෙනෙන දස්කම් ප්‍රදර්ශනය කිරීමට හැකිවූයේ විස්සයි20 එක් තරගමාලාවකදී පමණි.සංචාරක ඔස්ට්‍රේලියා පිලට එරෙහිව ශ්‍රී ලංකාවේදී පැවැති තරග දෙකකින් සමන්විත එම තරගමාලාව 2 – 1ක් ලෙසින් ජය ගැනීමට සංගක්කාරගෙන් පසුව ශ්‍රී ලංකා ක්‍රිකට් නායකත්වයට පත්වූ තිලකරත්න ඩිල්ෂාන්ගේ කණ්ඩායම සමත් විය. එනමුදු, 2011 වසරේ පැවැති එංගලන්තය, ඔස්ට්‍රේලියාව හා පාකිස්තානයට එරෙහි එක්දින තරගමාලා කිසිවක ජයග්‍රහණ අත්කර ගැනීමට ශ්‍රී ලංකාව අසමත් විය.ටෙස්ට් තරග බිමේදීද සුවිශේෂ දස්කම් දැක්වීමට ඩිල්ෂාන්ගේ කණ්ඩායම අසමත් විය. එංගලන්තයට එරෙහිව එංගලන්තයේදීත්, ඔස්ට්‍රේලියාවට එරෙහිව ශ්‍රී ලංකාවේදීත්, පාකිස්තානයට එරෙහිව එක්සත් අරාබි එමීර් රාජ්‍යයේත් පැවැති ජාත්‍යන්තර එක්දින හා ටෙස්ට් තරගමාලාවලදී ශ්‍රී ලංකා කණ්ඩායම බෙහෙවින් අසාර්ථක විය.ලන්ඩනයේ ලෝඩ්ස් ක්‍රීඩාංගණයේදී ඩිල්ෂාන් වාර්තා කළ ලකුණු 192 හා නවක ක්‍රීඩක දිනේෂ්් චන්දිමාල්ගේ අගනා එක්දින ශතකයත්, මහේල ජයවර්ධන ටෙස්ට් ලකුණු 10,000 ඉක්මවූ ප්‍රථම ශ්‍රී ලාංකිකයා බවට පත් වීමත් හා වසර අවසානයේ දකුණු අප්‍රිකාවේදී වාර්තා කළ ප්‍රථම ඓතිහාසික ටෙස්ට් ජයග්‍රහණය ගෙවී යන වසරේ ශ්‍රී ලාංකික ක්‍රිකට් ක්ෂේත්‍රය වර්ණවත් කළ සිදුවීම් වූහ.මේ අතර වසර හයක් තිස්සේ අතුරු කමිටු මගින් පාලනය වූ ශ්‍රී ලංකා ක්‍රිකට් පාලනාධිකාරියට තිත තැබෙමින් අතුරු කමිටුව විසිරුවා හැරුනු අතර නව වසරේ ජනවාරි මස 3 වැනි දින ක්‍රිකට් නිලවරණය පැවැත්වීමට නියම විණි. ටෙස්ට් පිටියේ පිතිකරු ශ්‍රේණිගත කිරීමේ ඉහළටම පැමිණීමට ශ්‍රී ලංකා පිතිකරු කුමාර් සංගක්කාර සමත් විය. ගෙවී ගිය වසරේ ටෙස්ට් පිටියේ සාර්ථකම පිතිකරුවා වූයේද කුමාර් ගංගක්කාරය.රටවල් 8ක ක්‍රීඩක ක්‍රීඩිකාවන් 359 දෙනෙක් සහභාගී වූ ප්‍රථම දකුණු ආසියානු වෙරළ ක්‍රීඩා උළෙල පසුගිය ඔක්තෝබර් 8 – 14 දිනවලදී හම්බන්තොටදී ඉතා සාර්ථකව නිමාවට පත්වූයේ ශ්‍රී ලංකා කණ්ඩායම ඉන්දියාවට පමණක් දෙවැනි වෙමිනි. ශ්‍රී ලංකා කණ්ඩායම රන් පදක්කම් 9ක් රිදි පදක්කම් 10ක් හා ලෝකඩ පදක්කම් 9ක් දිනා ගැනීමට සමත්විය.වෙරළ ක්‍රීඩා උළෙලේදී ජීවිතාරක්ෂක ක්‍රීඩකයන් සියළු ගෞරව ශ්‍රී ලංකාවට හිමිකර දෙමින් රන්පදක්කම් 6ක් දිනා දීමට සමත් වූ අතර වෙරළ වොලිබෝල් කාන්තා හා පිරිමි කණ්ඩායම් දකුණු ආසියාවේ අණසක පතුරවා ගනිමින් රන් හා රිදි පදක්කම් සියල්ල දිනා ගැනීමට සමත් වූ අතර වෙරළ නෙට්බෝල් කණ්ඩායම රන් පදක්කම දිනා ගත් අතර කාන්තා කබඩි කණ්ඩායම, පිරිමි පාපන්දු කණ්ඩායම හා පිරිමි බාස්කට්බෝල් කණ්ඩායම ද රිදි පදක්කම් දිනා ගැනීමට සමත් වූහ.කාන්තා බාස්කට්බෝල් කණ්ඩායම, පිරිමි හෑන්ඩ්බෝල් කණ්ඩායම් ලෝකඩ පදක්කම් දිනා ගැනීමට සමත්වීම කැපි පෙනුණි.මොංගෝලියාවේ උලම්බටා නගරයේදී පැවැති 44 වැනි ආසියානු කායවර්ධන සූරතාවලියේදී කිලෝ ග්‍රෑම් 55 බර පංතියේදී රිදි පදක්කම දිනා ගැනීමට යුද හමුදාවේ සුරාජ් අශේන් හේවගේ සමත් විය.ශ්‍රී ලංකා බැඩ්මින්ටන් සූර නිලූක කරුණාරත්න ජාත්‍යන්තර බැඩ්මින්ටන් තරගාවලි 3 කදී රන් පදක්කම් 3ක් අත්කර ගැනීමට සමත් විය.අමෙරිකාවේ පැවැති පර්ටෝ රිකෝ (Puerto Rico) තරගාවලියේ දීත්, මියාමි ග්‍රැහැම් (Miami Graham) තරගාවලියේ දීත්, බ්‍රිතාන්‍යයේ වේල්සයේ පැවැති යුනෙන් වේල්ස් (Yunen Walse) තරගාවලියේ දීත් එසේ රන් පදක්කම් දිනා ගැනීමට නිලූක සමත් විය.ශ්‍රී ලංකා බැඩ්මින්ටන් සූරිය වූ චන්ද්‍රිකා ද සිල්වා කැනඩාවේ පැවැති 5 වැනි ලෝක ජ්‍යේෂ්ඨයන්ගේ බැඩ්මින්ටන් තරගාවලියේ දී රටවල් 42ක ක්‍රීඩිකාවන් පරදවා රන්පදක්කම දිනා ගැනීමට සමත් වූවාය. අවසන් තරගයේදී ලොව ශ්‍රේණිගත කිරීම්වල අංක 1 ක්‍රීඩිකාව වූ කැනඩාවේ චාමනි රීඩ් තරග වට 2-0කින් පැරදවීමට චන්ද්‍රිකා සමත්වූවාය.ගෙවී ගිය වසරේ මෙරට රගර් කේෂ්ත්‍රයෙන් ජාත්‍යන්තර වශයෙන් වාර්තා වූ එකම ජයග්‍රහණය වූයේ සැප්තැම්බර් මාසයේ මැලේසියාවේ පැවැති ‘බෝර්නියෝ සෙවන්ස්’ සත් සාමාජික රගර් සූරතාවලියේ බඳුන සූරතාව අත් කර ගැනීමට ශ්‍රී ලංකාව සමත්වීමය.යෝෂිත රාජපක්ෂගේ නායකත්වයෙන් යුතුව තරගාවලියට සහභාගී වූ ශ්‍රී ලංකා කණ්ඩායම බඳුන සූරතාව සඳහා පැවැති අවසාන මහා තරගයේදී ලකුණු 26-17ක් වශයෙන් කසකස්තානය පරාජයට පත් කළේය.රටවල් 12ක් තරග වැදුණු මේ සූරතාවලියේ අවසන් පූර්ව තරගයේදි තායිලන්තය ලකුණු 26-19ක් ලෙස පරාජය කිරීමට සමත්විය. කෙසේ වුවද ආසියාවේ ප්‍රබලතම රටවල් 5ක සහභාගීත්වයෙන් මැයි මස පැවැති ‘ෆයිව් නේෂන්ස්’ සූරතාවලියේ ජයග්‍රහණයක් අත් කර ගැනීමට අසමත් වීමෙන් ලබන වසරේ එම තරගාවලියට සහභාගී වීමේ සුදුසුකම ශ්‍රී ලංකාවට අහිමිවිය.එම තරගාවලියේ එක්සත් අරාබි එමීර් රාජ්‍යය හා හොංකොං පිල සමග තරග ලංකාවේදී පැවැති අතර ඉන් එක්සත් අරාබි එමීර් පිල සමග තරගය ජය පරාජයෙන් තොරව නිමාවට පත් කර ගනු ලැබූවද, හොංකොං පිල සමග පැවැති තරගයත්, කසකස්තානයේදී කසකස්තානය සමග පැවැති තරගයත් ජපානය සමග පැවැති තරගයත් ශ්‍රී ලංකාවට හිමි කර දුන්නේ පරාජය පමණි.වසර ආරම්භයේදීම ශ්‍රී ලංකා රගර් කේෂ්ත්‍රයට අසන්නට ලැබුණේ එතරම් හිතකර පුවතක් නොවේ. රගර් සම්මේලන ව්‍යවස්ථාවට අනුව ජනවාරි මස 31 වැනිදාට ප්‍රථම රගර් නිලවරණය නොපැවැත්වූ බැවින් ශ්‍රී ලංකා රගර් සංගමයේ පූර්ණ සාමාජිකත්වය තාවකාලිකව අත්හිටුවීමට ජාත්‍යන්තර රගර් සම්මේලනය කටයුතු කිරීම ඒ අවාසනාවන්ත ප්‍රවෘත්තිය විය.කෙසේවෙතත් පසුව මාර්තු මාසයේදී රගර් නිලවරණය පැවැත්වීමෙන් අනතුරුව යළි පූර්ණ සාමාජිකත්වය ලබා ගැනීමට ශ්‍රී ලංකාවට හැකිවිය.මේ වසරේදී ශ්‍රී ලංකාව ජාත්‍යන්තර වශයෙන් බොක්සිං තරගාවලි කීපයකටම සහභාගී වුවද ලැබූ එකම ජයග්‍රහණය වාර්තා වූයේ පසුගියදා පාකිස්තානයේ පැවැති බෙනාසීර් භූතෝ අනුස්මරණ කුසලතා බොක්සිං තරගාවලියේදීය.ඒ, මේ තරගාවලියේ කිලෝ ග්‍රෑම් 49 බර පංතියෙන් තරග වැදුණු පසුගිය වසරේ ශ්‍රී ලංකා කණිෂ්ඨ බොක්සිං සූරයා වූ ඒ.එම්. අමිල නුවන් ලෝකඩ පදක්කම දිනා ගැනීමට සමත්වීමය.අවසන් පූර්ව වටයේදී මොන්ගෝලියාවේ අරින්වෝල්ටි ජන්ස්ලීන් හමුවේ පරාජයට පත්වුවද එම වටයේ පරාජිතයාවද ලෝකඩ පදක්කම අත්වන බැවින් අමිල නුවන්ට මේ පදක්කම හිමිවිය.රටවල් 23කින් ක්‍රීඩකයන් තරග වැදුණු මේ තරගාවලියේ ශ්‍රී ලංකාවෙන් ක්‍රීඩකයන් 8 දෙනෙකු සහභාගී වූහ.ශ්‍රී ලංකා පාපන්දු පිලට ගෙවීගිය වසර එතරම් යහපත් වූයේ නැත. ලෝක පාපන්දු ශ්‍රේණිගත කිරීම අනුව 176වැනි ස්ථානයේ සිටි ජාතික පාපාන්දු පිල වසර අවසානයේ පැවැති දකුණු ආසියානු පාපන්දු තරගාවලිය නිමාවීමත් සමග 180වැනි ස්ථානය දක්වා පහළ ගියේය.එම තරගාවලියේ ඇෆ්ගනිස්ථානයට හා ඉන්දියාවට පරාජය වූ ශ්‍රී ලංකාව භූතානයේ සමග තරගය ජය ගත්තේය. ශ්‍රී ලංකා පාපන්දු පිල ගෙවී ගිය වසරේ ආසියානු පාපන්දු සම්මේලන අභියෝගතා සුදුසුකම් ලැබීමේ තරගාවලියෙන් හා 2014 ලෝක කුසලාන සුදුසුකම් ලැබීමේ තරගාවලියෙන්ද පරාජයට පත්විය. මේ සියලු පරාජයන් හමුවේ ශ්‍රී ලංකා පාපන්දු පුහුණුකරු ජැං පුන්ග්ට එම තනතුර අතහැර දමා කොරියාව බලා පිටත්වීමට සිදුවිය.ශ්‍රී ලංකා පිරිමි වොලිබෝල් පිල ආසියානු මට්ටමේ ඉදිරියට පැමිණීම මේ වසරේ සැළකිය යුතු වෙනසකි. ඉරානයේ ටෙහෙරාන් නුවර පැවැති 16වැනි ආසියානු වොලිබෝල් තරගාවලියේදී ශ්‍රී ලංකාව 8 වැනි ස්ථානයට පැමිණීම මේ කැපී පෙනෙන වෙනසකි. යම් හෙයකින් එහිදී 7 වැනි ස්ථානය දක්වා පැමිණීමට හැකිවූයේ නම් ඔලිම්පික් සුදුසුකම් ලැබීමේ තරග වටයට ශ්‍රී ලංකාව සුදුසුකම් ලබනු ඇත. දකුණු ආසියා මට්ටමේ බීච් වොලිබෝල් රන් රදී පදක්කම් දිනා ගැනීම තවත් ප්‍රගතියකි. බ්‍රසීලයේ පැවැති ලෝක ආරක්ෂක සේවා ක්‍රීඩා උළෙලේදී ශ්‍රී ලංකා බීච් වොලිබෝල් පිරිම කණ්ඩායම 4 වැනි ස්ථානයත් කාන්තා පිල 6වැනි ස්ථානයත් දිනා ගත්හ.චීනයේ හා තායිලන්තයේ පැවැති බීච් වොලිබෝල් තරගවලදී ශ්‍රී ලංකා පිල දුර්වල ක්‍රීඩා විලාසයක් පෙන්නුම් කළේය. චීන තායිපේහි පැැති බීච් වොලිබෝල් තරගාවලියේදී කාන්තා කණ්ඩායම පසුබෑමකට ලක්විය. කෙසේ වුවද වොලිබෝල් ක්‍රීඩාව වෙනත් වසරවලට වඩා ඉදිරියට ගොස් තිබුණි. වොලිබෝල් සම්මේලන සභාපති ඇමැති ඩිලාන් පෙරේරා හා ලේකම් සුසිල් රණසිංහ යන මහත්වරු ආසියානු කළාපයේ වොලිබෝල් පරිපාලනයට එක්වීමද මේ වසරේ තවත් කැපී පෙනෙන සිදුවීමකි.මේ වසරේ නෙට්බොල් කේෂ්ත්‍රයේ කැපී පෙනෙන දියුණුවක් නොපෙන්නූ අතර සහභාගී වූ ප්‍රධානම තරගාවලි දෙකකදී අසාර්ථක වුවද ලෝක ශ්‍රේණිගත කිරීමේදී ශ්‍රී ලංකාව 14වන ස්ථානයට පත්වීම විශේෂිතය.සිංගප්පූරුවේ පැවැති ෆයිව් නේෂන්ස් නෙට්බෝල් තරගාවලියේදී ද ශ්‍රී ලංකා කණ්ඩායමට හිමිවූයේ පරාජයන් පමණි..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=s1112312</link>
    <topic>දකුණ අප්‍රිකාව පරදවා ශ්‍රී ලංකාව ජය පැන් බොයි</topic>
    <author/>
    <content>ශ්‍රී ලංකාව හා දකුණු අප්‍රිකාව අතර ඩර්බන්හි කිංග්ස්මේඩ් ක්‍රීඩාංගණයේදී පැවැති දෙවැනි ටෙස්ට් ක්‍රිකට් තරගයේ දී ශ්‍රී ලංකා කණ්ඩායමට ලකුණු 208ක අතිවිශිෂ්ට ජයග්‍රහණයක් හිමිවිය.ශ්‍රී ලංකාව දකුණු අප්‍රිකානු භූමියේ දී ලද මේ ඓතිහාසික ප්‍රථම ටෙස්ට් ජයග්‍රහණය ලංකර දීමට රංගන හේරත්ගේ සුපිරි පන්දු යැවීම හේතු විය. සිය ටෙස්ට් දිවියේ විශිෂ්ටතම පන්දුයැවීමක නිරතවූ හේරත් දකුණු අප්‍රිකානු දෙවැනි ඉනිමේ දී ලකුණු 79කට කඩුලු 5ක් බිඳ දැමූ අතර තරගය පුරා ලකුණු 128කට කඩුලු 9ක් දවාලමින් තරගයේ වීරයා සම්මානයට හිමිකම් කීවේය.ශ්‍රී ලංකා කණ්ඩායම විසින් මේ වසරේ දී අත්කර ගනු ලැබූ පළමු ටෙස්ට් ජයග්‍රහණය මෙන්ම තිලකරත්න ඩිල්ෂාන්ගේ නායකත්වය යටතේ ලැබූ පළමු ටෙස්ට් ජයග්‍රහණය ලෙස ද මේ ජයග්‍රහණය වාර්තා පොතට එක්විය. මේ අනුව තරග 3කින් සමන්විත ටෙස්ට් තරගමාලාව 1-1ක් ලෙස සමකරගැනීමට ශ්‍රී ලංකාව සමත්විය. දෙපිල අතර අවසන් ටෙස්ට් තරගය ජනවාරි 3 වැනිදා කේප්ටවුන්හී දී ඇරැඹේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=s1112313</link>
    <topic>කෝට්ටේ පාපන්දු තරගාවලිය අද</topic>
    <author>කෝට්ටේ මධ්‍යම සමූහ</author>
    <content>කෝට්ටේ පාපන්දු සංගමය සංවිධාන කරනු ලබන ‘ජනක රණවක අභියෝග සූරතා’ පාපන්දු තරගාවලිය අද (31) ඔබේසේකර පුර නගර සභා ක්‍රීඩාංගණයේදී පැවැත්වේ.කොළඹ හා අවට ක්‍රීඩා සමාජ 12ක් තරගාවලියට සහභාගී වීමට නියමිත අතර ජයග්‍රාහි කණ්ඩායමට සුරතා කුසලානය සමග මුදලින් ත්‍යාග පිරිනැමේ. තරගයේ සමාරම්භය කෝට්ටේ මහ නගර සභාවේ නගරාධිපති ජනක රණවක මහතාගේ ප්‍රධානත්වයෙන් පැවැත්වේ..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=f1112311</link>
    <topic>ප්‍රතිඵල ගැන ප්‍රලාප දෙඩීම දරුවන්ට කරන අපරාධයක්</topic>
    <author>සටහන සුභාෂිනි සේනානායක</author>
    <content>* මෙවර උසස් පෙළ ප්‍රතිඵල බොහෝ කතාබහට ලක්වුණා. ප්‍රතිඵල පිළිගැනීමට බැරි බවට මත පළවුණා. අධ්‍යාපන ඇමැතිවරයා ලෙස මේ පිළිබඳ ඔබ පවසන්නේ කුමක්ද?2011 උසස් පෙළ ප්‍රතිඵල සියයට සියයක්ම නිවැරදි බව පළමුවෙන්ම කියන්න ඕන. මේ පිළිබඳව දෙමාපියන්වත් දරුවන්වත් අනිසි බියක් ඇතිකර ගත යුතු නෑ. දරුවන්ට දශමයක හෝ පාඩුවක් නොවන අයුරින් නව නිර්දේශය හා පැරණි නිර්දේශය සඳහා පෙනී සිටි දරුවන්ගේ ඉසෙඩ් අගය ගණනය කළා. එය සිදුකළේ කිසිදු දරුවකුට අසාධාරණයක් සිදුනොවන අයුරින්. ඒ නිසයි ප්‍රතිඵල ටිකක් ප්‍රමාද වුණේ. මේ සඳහා ගණිතඥයින්ගෙන් සැදුම්ලත් කමිටුවක් පත්කළා. මේ කමිටුව ඉසෙඩ් අගය ගණනය කිරීමට සූත්‍රයකට ප්‍රතිඵල ආදේශ කළා.ඔවුන් දින කීපයක් දිවා රෑ වෙහෙසී ලබාදුන් ඉසෙඩ් අගය නීතිපතිට යොමුකර අනුමැතිය ලබාගැනීමෙන් පසුවයි නිකුත් කළේ. මෙම තත්ත්වය වටහාගත නොහැකි පිරිස් විවිධ කථා ප්‍රකාශ කළත් ඒ කථාවල කිසිදු සත්‍යතාවයක් නැහැ. මහන්සි වී අධ්‍යාපන කටයුතු සිදුකළ දරුවන්ගේ ඉරණම අද තීන්දු වී අවසන්. ඔවුන් වෛද්‍යවරුන්, ඉංජිනේරුවන්, ගණකාධිකාරිවරුන් වීමට විශ්වවිද්‍යාල අධ්‍යාපන කටයුතු ආරම්භ කරාවි. ප්‍රතිඵල පිළිගත නොහැකියි කියා පැවසීමෙන් ඔවුන් සිදුකරන්නේ මෙම දරුවන්ට සිදුකරන මහත් අපරාධයක්.* දිස්ත්‍රික් කුසලතා මට්ටම පිළිබඳව වැරදි දත්ත ඇතුළත් වී තිබුණා. මෙයට හේතුවූ කාරණා මොනවාද?ප්‍රතිඵල කඩිනමින් ලබාදීමට ක්‍රියාකිරීමේදී සිදුවූ තාක්ෂණික දෝෂයක් මතයි මෙම තත්ත්වය ඇති වී තිබෙන්නේ. මේ සඳහා ජනාධිපති මහින්ද රාජපක්ෂ මහතා විශේෂ විමර්ශන කමිටුවක් පත්කිරීමට පියවර ගත්තා. මේ කමිටුවට ශ්‍රේෂ්ඨාධිකරණ විනිසුරුවරයකු, උපකුලපතිවරුන් තිදෙනෙකු ඇතුළත්. ජනාධිපතිතුමා මටත් උසස් අධ්‍යාපන ඇමැතිතුමාටත් මේ බව දැනුම් දුන්නා. කමිටු වාර්තාවට අනුව මෙහි සිදුවූ දේ සත්‍ය ලෙසට තේරුම් ගත හැකි වේවි. දැනට නිගමනය කර තිබෙන්නේ මෙම දත්ත පරිගණකයට ඇතුළු කිරීමේදී සිදුවූ දෝෂයක් හේතුවෙන් එම තත්ත්වය සිදුවී ඇති බවයි.එහෙත් මේ වනවිට ඒ සියල්ල නිවැරැදි කර අවසන්.දිස්ත්‍රික් කුසලතා මට්ටම දරුවකුට එතරම් වැදගත් වන්නේ නැහැ. වැදගත් වන්නේ ඛ අගයයි. දශමයකින් හෝ දරුවන්ට අසාධාරණයක් නොවන ලෙසයි ඉසෙඩ් අගය ගණනය කළේ. 2001 දරුවන් විෂයයන් තුනක් හා හතරක් ලෙස නව හා පැරණි නිර්දේශ සඳහා පෙනී සිටියා. මෙහිදීත් ඉසෙඩ් අගය ගණනය කළේ මෙහෙමයි. මේ වගේ තත්ත්ව ඉතිහාසයේ සිදුවී තිබෙනවා.* ප්‍රතිඵල අත්හිටුවිය යුතු බවට ගුරු සංගම් ඉල්ලීම් කරනවා. මේ සම්බන්ධයෙන් ඔබ කියන්නේ මොනවාද?ඔය ගුරු සංගම් උසස් පෙළ විභාගයට කලින් සිටම තමයි ඔය කඩාකප්පල්කාරී ව්‍යාපාරය දියත් කළේ. ඔවුන් ජූනි මාසයේ විභාග කටයුතු කඩාකප්පල් කිරීමට සූදානම් වුණා. විශ්වවිද්‍යාල කථිකාචාර්යවරුන් වර්ජනයක් කළා. ජුලි මාසයේ සරසවි ආචාර්යවරුන් විභාගය පවත්වන්න ඉඩදෙන්නේ නෑ. වැටුප් විෂමතා ඉවත්කරනතුරු කියා තර්ජනය කළා. උසස් පෙළ විභාගය පැවැත්වෙද්දී විභාග ගාස්තු ඉහළ දමන්න කියා ලංකා ගුරු සංගමය ඉල්ලීම් කළා. නැත්නම් විභාග උත්තර පත්තර පරීක්ෂා කිරීමෙන් ඉවත්වන බව කීවා.මම දෑත් එක්කරලා ගුරු මෑණිවරුන්ගෙන් පියවරුන්ගෙන් ඉල්ලීමක් කළා. මේ දරුවන්ගේ අනාගතය සමඟ සෙල්ලම් කරන්න එපා කියලා. මේ රටේ ගොවියන්ගේ, කම්කරුවගේ සිට විශ්වවිද්‍යාල ආචාර්යවරුන්, විශේෂඥ වෛද්‍යවරුන්, විනිසුරුවන්ගේ මෙන්ම විවිධ ක්ෂේත්‍රවල අයගේ දරුවන් විභාගය සඳහා පෙනී සිටිනවා.මා කළ ඉල්ලීම රටට ආදරය කරන දරුවන්ට ආදරය කරන ගුරු මෑණිවරුන් පියවරුන් පිළිගත්තා. ඔවුන් ගාස්තු අය නොකර උත්තර පත්‍ර පරීක්ෂා කිරීමට සූදානම් බව ලිඛිතව මට දැනුම් දුන්නා. මේ නිසයි කඩාකප්පල්කාරීන් පසුබැස්සේ. රට පුරා සිටින මධ්‍යස්ථ ගුරුවරුන් මේ දරුවන් වෙනුවෙන් ඉදිරියට ආවා. මේ කුමන්ත්‍රණය පරාජය වුණේ එහෙමයි.* උසස් පෙළ ප්‍රතිඵල ප්‍රමාද වීම, ඒ සඳහා ඇමැතිවරයා මැදිහත් වීම සම්බන්ධයෙන් ඉල්ලා අස්විය යුතු බවට කතා බහක් ඇතිවුණා.ඇයි මම ඉල්ලා අස්වෙන්නේ. මට විභාග ප්‍රතිඵල සම්බන්ධයෙන් කිසිදු මැදිහත්වීමක් සිදුකරන්න බෑ. මේ රටේ ආයතන දෙකක් තියෙනවා කිසිදු බලපෑමක් සිදුකළ නොහැකි. ඒ විභාග දෙපාර්තමේන්තුව සහ විශ්වවිද්‍යාල ප්‍රතිපාදන කොමිෂමයි. මට විෂයභාර ඇමැතිවරයා ලෙස ප්‍රතිඵල නිකුත් කිරීම සඳහා මැදිහත්වීමට බැහැ. එහෙම මැදිහත්වීමට හැකිනම් දේශපාලනඥයින්ගේ දරුවන් උසස් ලෙස ප්‍රතිඵල සමත් වේවී. දුෂ්කර පළාත්වල දරුවන් විශ්වවිද්‍යාල වරම් නොලබා සිටීවි.විභාග පනත 1967 සකස් කළ දෙයක්. ඒ පනත හේතුවෙන් අධ්‍යාපන ඇමැතිටත් විභාග දෙපාර්තමේන්තුවේ කටයුතුවලට මැදිහත් වීමට බැහැ. ඇයි මේ කෑගහන අය මේවා තේරුම් නොගන්නේ. මම අස්වුණාම මේ ප්‍රශ්නයට පිළිතුරු ලැබෙනවානම් මම අස්වෙන්නම්. ඔවුන්ගේ අදහස වෙන එකක්. එම අදහස් සාර්ථක කර ගැනීමට මම ඉඩ තියන්නේ නෑ.මට අධ්‍යාපන ඇමැතිවරයා ලෙස ජනතාවගේ පැත්තෙන් යම් මැදිහත්වීමක් පමණයි සිදුකළ හැක්කේ. එසේ නැතිව විභාග පනතට අනුව කිසිදු මැදිහත්වීමක් දේශපාලන අධිකාරියට සිදුකරන්නට බැහැ.* සිසුවියන් දෙදෙනෙකුගේ සිංහල උත්තර පත්‍ර කුණු කූඩයේ තිබී සොයාගත් බවට ප්‍රචාරය වුණා. මෙහි සත්‍යතාවය කුමක්ද?මෙම කථාව අමූලික බොරුවක්. කුණු කූඩයේ තිබී මෙම උත්තර පත්‍ර හමුවී නෑ. මෙම විභාග මධ්‍යස්ථානයේ උත්තරපත්‍ර ගෙන ගියාට පැය දෙකකට පමණ පසු අනිකුත් කොළ කැබලි අතර තිබී මෙම උත්තර පත්‍ර දෙක හමුවී තිබෙනවා. ඒ බව විභාග කොමසාරිස්වරයාට විභාග ශාලාධිපතිවරයා දුරකථනයෙන් දැනුම් දී එදිනම විභාග ඇගයීම් මධ්‍යස්ථානය වෙත භාරදී තිබෙනවා. මෙම උත්තර පත්‍ර ඇගයීම් සඳහා විභාග පනතට අනුව භාර ගත්තේ නෑ. ඒත් මේ දරුවන්ගේ වරදකින් මෙය සිදුවී නැතිනම් සොයා බැලීමට මෙම උත්තර පත්‍ර භාරගෙන පරීක්ෂණයක් සිදුකර තිබෙනවා. එදිනම විභාග ශාලාධිපතිවරයා විභාග කටයුතුවලින් ඉවත් කර තිබෙනවා. විභාග කොමසාරිස්වරයාට විභාග පනතට අනුව සිදුකළ හැක්කේ එපමණයි.ඉදිරි පියවර සඳහා අධ්‍යාපන ලේකම්වරයාට යොමුකර තිබෙනවා.උත්තර පත්‍ර පිටත තිබී භාර ගැනීම ගෙදරින් ගැහැණු දරුවෙකු පැන ගොස් නැවත භාර ගැනීමට සමාන යැයි විභාග කොමසාරිස්වරයා මාධ්‍ය හමුවේදී ප්‍රකාශ කළා. මෙයයි ඇත්ත තත්ත්වය. මෙය සොයා බැලීමට පියවර ගෙන තිබෙනවා. අලව්ව විභාග මධ්‍යස්ථානයේ සිදුවීමත් එහෙමයි. එම විභාග මධ්‍යස්ථානයේ දරුවන් පිරිස රුසියානු භාෂාවට ලියු උත්තර පත්‍ර සැක සහිතයි. ඒ නිසා එම ප්‍රතිඵල නිකුත් කළේ නෑ. පරීක්ෂණ නිමවනතුරු මෙවැනි දේ කවදත් සිදුවෙනවා. අද විතරක් නෙමෙයි.* මෙවර උසස් පෙළ පෙනී සිටි දරුවන්ගේ කැපීපෙනෙන වෙනසක් පසුගිය වසරට වඩා තිබෙනවාද?මෙවර උසස් පෙළ සමත් වූ ප්‍රතිශතය සියයට හැටක්. දෙලක්ෂ තිස්නව දහසක් සිසුන් විභාගය සඳහා පෙනී සිටියා. පාසල් සිසුන් දෙලක්ෂ තුන් දහස් අටසිය විසිතුනක් සහ පුද්ගලික සිසුන් තිස්පන් දහස් හයසිය විසි හතරක් විභාගය සඳහා පෙනී සිටියා.මින් උසස් පෙළ සමත් ප්‍රමාණය (එක්ලක්ෂ හතලිස් දෙදහසක්) 1,42,000යි. අසමත් ප්‍රමාණය 23233 යි. 2010 වසරට සාපේක්ෂව අසමත් වු සංඛ්‍යාව අඩුවෙලා. විෂය ධාරා පහෙන්ම A සාමාර්ථ තුනම ලබාගත් සිසුන් 3687 සිටිනවා. ජීව විද්‍යා 422 ක්, ගණිත විද්‍යා 317 ක්, වාණිජ 800 ක්, කලා 2146 ක් සහ වෙනත් විෂය ධාරාවලින් 02 ක් උසස් පෙළ A සාමාර්ථ තුනම ලබාගෙන තිබෙනවා.විශ්වවිද්‍යාල සඳහාද ජීව විද්‍යා 20862 ක්, භෞතික විද්‍යා 13297 ක්, වාණිජ 30893 ක්, කලා 75734 ක් වෙනත් 407 ක් ලෙස සිසුන් තේරී තිබෙනවා.මෙය කැපී පෙනෙන වෙනසක්.  පාර්ලිමේන්තුවේ උත්තරීතර සභාවේදීත් මම Z අගය ගණනය කිරීම සම්බන්ධ දත්ත හැන්සාඩ් ගත කළා. මේ රටේ ඕනෑම අයෙකුට මේ ගණිත සූත්‍රය අධ්‍යයනය කළ හැකියි. පාර්ලිමේන්තු මන්ත්‍රී අනුර කුමාර දිසානායක මහතා නැගූ ප්‍රශ්නයකට පිළිතුරු දෙමින් මා එය හැන්සාර්ඩ් ගත කළේ මෙහි ඇති විනිවිදභාවය පෙන්වන්නයි.වසර 60 කට අධික කාලයක් තිස්සේ මේ රටේ විභාග දෙපාර්තමේන්තුව විභාග පනතට අනුව එහි රහස්‍යභාවය ආරක්ෂා කරමින් කටයුතුª කරනවා. එයට අභියෝග කරන්නට බැහැ. විභාග කොමසාරිස්වරුන් ගණනක් මෙහි සේවය නිසිලෙස ඉෂ්ඨ කර තිබෙනවා. මෙම ප්‍රතිඵල අභියෝගයට ලක් කරනවානම් ඕනෑම ශිෂ්‍යයකු මගේ වියදමින් රැගෙන විත් ප්‍රතිඵල පරීක්ෂා කර බලන්න මා සූදානම්. ඒ අභියෝගය මා භාර ගන්නවා..</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=f1112312</link>
    <topic>ලිප්ටන් වටරවුම ස්ථිර පදිංචිය කරගත්‘ආණ්ඩුකාර සහෝදරයා’</topic>
    <author>සටහන ගාමිණි ජයලත්</author>
    <content>‘ආණ්ඩුකාර ධුරය’ පොදු මහජනතාවගෙන් ඈත්වූ සුවිශේෂී තනතුරක් යැයි මහජනතාවට හැඟී තිබූ කාලවකවානුවක එය මහජනතාවට සමීප ධුරයක් බවට පත් කිරීමට කටයුතු කළ සුවිශේෂී චරිතයකි අලවි මව්ලානා.ශ්‍රී ලංකාවේ දේශපාලන ඉතිහාසය තුළ අලවි මව්ලානා නම් චරිතයට හිමි වනුයේ සුවිශේෂී තැනකි. අධ්‍යතන දේශපාලන දහරාව තුළ මෙවන් ‘ප්‍රතිපත්ති ගරුක’ දේශපාලන චරිත ඇත්නම් ඒ අතේ ඇඟිලිවලටත් වඩා අඩුවෙන් බව අමුතුවෙන් කිව යුතු නැත. වසර 59 ක් එකම පිලක එකම ප්‍රතිපත්තියක් එකම පක්ෂයක එකම අරමුණක සිටිමින් තම හෘද සාක්ෂියට එකඟව කටයුතු කළ මෙම සුවිශේෂී දේශපාලන චරිතය 2012 ජනවාරි මස පළමු වැනිදා (හෙට) සිය ජීවන මගේ 80 වැනි කඩඉමට ළඟා වේ.පාසල් සමයේ සිට මෙරට ප්‍රගතිශීලී දේශපාලනයේ නියැලුණු අලවි මව්ලානා එතැන් පටන් වෘත්තීය සමිති නායකයකු, නාගරික මන්ත්‍රීවරයකු, පාර්ලිමේන්තු මන්ත්‍රීවරයකු, නියෝජ්‍ය ඇමැතිවරයකු, ඇමැතිවරයෙක් මෙන්ම අද ආණ්ඩුකාරවරයකු දක්වා තම දේශපාලන ගමන තුළ අර්ථාන්විත දේශපාලන පියවර රැසක් තබා ඇත. අද වන විට බස්නාහිර පළාතේ ආණ්ඩුකාර ධුරය පොදු මහජනතාවගේ තනතුරක් බවට පත් කර ඇති හෙතෙම ඒ නිසාම පොදු මහත් ජනතාව ‘ආණ්ඩුකාර සහෝදරයා’ යන නමින් අලවි මව්ලානා ආණ්ඩුකාරතුමාව ඇමැතීමට පෙළඹී සිටිති. ඒ ඇමැතීම තුළ ජනතාව අලවි මව්ලානා චරිතයට කෙතරම් සමීපද යන්න තේරුම්ගත හැකියි.වසර අසූව (80) ක ජීවිත කාලය තුළ වසර 59 ක් ප්‍රතිපත්තිගරුක දේශපාලනඥයකු ලෙස නොකඩවා කටයුතු කිරීමට ලැබීමම මහත් වාසනාවකි. එය ආඩම්බර විය යුතු තත්ත්වයකි. 1932 වර්ෂයේ ජනවාරි මස පළමු වැනිදා මෙලොව එළිය දුටු අලවි මව්ලානාගේ පියා වෘත්තියෙන් ව්‍යාපාරිකයෙකි. පියාගේ ගම නුවරය. මවගේ ගම දකුණේ වැලිගම ය. ඔහු සිය පවුල පිළිබඳ මතකය අවදි කරන්නේ මේ අයුරිනි.මානව හිතවාදියා‘මගේ පවුලේ සාමාජිකයන්ට තියෙන ‘මව්ලානා’ නාමය මොහොමඩ් නබිතුමාගේ පෙළපතින් ආ දෙයක්. මගේ පියාගේ නම ශ්‍රී අහමඩ් මව්ලානා. මෙය ආගමික කටයුතු සඳහා ඇති නාමයක්. මගේ තාත්තත් මව්ලානා. අම්මාත් මව්ලානා. මමත් මව්ලානා...’අලවි මව්ලානා කුඩා කල ජීවත්ව ඇත්තේ දකුණේ වැලිගම සිය මවගේ නිවසේය. මේ ඒ මතකයයි.“මට මතකයි කුඩා කාලයේ මම අම්මාගේ ගම වූ වැලිගම සිටිද්දී මට අසනීප වූ විට අම්මා බේත් ගන්න මාව එක්ක යන්නේ දොස්තර ඇස්. ඒ. වික්‍රමසිංහ මහත්තයා ගාවට. වික්‍රමසිංහ මහත්තයා තමයි මම දුටු වඩාත්ම මානව හිතවාදි මනුස්සයා. ඔහු පසු කලෙක ශ්‍රී ලංකාවේ කොමිනියුස්ට් පක්ෂයේ නායකයා ලෙස කටයුතු කළා. ඒ මහත්තයා බෙහෙත් හේත් කළේ මුදලට නෙමෙයි. සමාජ සත්කාරයක් ලෙස හිතාගෙනයි...”‘මම පාසල් යන කාලේ මතකයේ හැටියට 1947 වර්ෂයේ දී මුලින්ම දේශපාලන වශයෙන් මම කළේ පීටර් කෙනමන් මහත්තයට. එතුමා එදා මැද කොළඹ තුන්වැනි මන්ත්‍රිවරයා හැටියට පත් වුණා. හැබැයි මම ක්‍රියාකාරී දේශපාලනය කළේ 1950 වර්ෂයේ සිට ඒ පාසල් කාලයේදීමයි. වැලිගමෙන් ඇවිත් අනතුරුව මම ශාන්ත පීතර විදුහලට ඇතුල් වුණා.අවසානයේ මම මරදාන සහිරා විදුහලට ඇතුල් වුණා. එතකොට එහි විදුහල්පති ලෙස කටයුතු කෙළේ ටි. බී. ජයා මහතා. පාසල් කාලයේ සිටම මම වමේ දේශපාලනයට නැඹුරුවයි කටයුතු කළේ. ඉස්ලාම් ධර්මයේ වුණත් උගන්වන්නේ සමානාත්මතාවයයි. ඒ අනුව මගේ සිත ධනේශ්වර දේශපාලනයට වඩා වමේ දේශපාලනයට නැඹුරු වුණා...’අරගලය කොතැනද එතැන අනිවාර්යයෙන්ම අලවි මව්ලානා ඇත. කලෙක ඔහුගේ ලිපිනය ‘ලිප්ටන් වටරවුම’ නමින් පටබැඳී තිබුණි. ඒ තරමටම වෘත්තිය සමිති සටන් අලවි සමග බැඳී පවතී. ඒ සටන් තුළදී ඔහු විරුද්ධ පාක්ෂිකයන්ගෙන් ගුටි කා ඇත. අඩන්තේට්ටම් විඳ ඇත. විරුද්ධ පාක්ෂිකයන්ගෙන් පමණක් නොව එවකට පැවැති ධනපති ආණ්ඩුවේ පොලිසියෙන්ද අලවි මව්ලානා ගුටි කෑමට, හිර ගෙදර වධ බන්ධනවලට ලක්වී ඇත. වෘත්තීය සමිති ක්‍ෂේත්‍රයට ආණ්ඩුකාරවරයා සිය මතකය රැගෙන ගියේ මේ අයුරිනි.වෘත්තීය සමිති‘මම මුලින්ම ෂන්මුගදාසන් සහෝදරයාගේ පිලේ හිටියා. ඒ කාලේ තමයි මම පෙලපාලි, උද්ඝෝෂණ, පිකටින් වලට ගියේ. වෘත්තිය සමිති අරගලයක් තියෙන්නේ කොහේද මම එතැන. එදා ඉදලම මම හොඳට පරිප්පු කාලා තියෙනවා.’අලෙවි මව්ලානා ආණ්ඩුකාරතුමා ශ්‍රී ලංකා නිදහස් පක්ෂයට බැඳුණු ආකාරය සිය මතකය අවදි කරන්නේ මේ අයුරින්.‘මිනිසාගේ පරම යුතුකම මිනිසාට සේවය කිරීමයි, කියන දිවංගත අගමැති එස්. ඩබ්ලිව්. ආර්. ඩී. බණ්ඩාරනායක ශ්‍රීමතාණන්ගේ ප්‍රකාශය මම ඉතා ඉහළින් අගය කළා. එතුමා කීවේ නෑ මිනිසාගේ පරම යුතුකම පක්ෂයට සේවය කිරීමයි කියලා. එය ඒ කාලේ තරුණ අවදියේදී මගේ හිතේ හොඳින් කා වැදුණු දෙයක්.1956 වර්ෂයේදී ආචාර්ය බද්උද්දීන් මහමුද් මහතාගේ මාර්ගයෙන් මම ශ්‍රී ලංකා නිදහස් පක්ෂයට බැඳුණා. එදා සිට අද දක්වා මම ශ්‍රීලනිප යේ මම කිසිදාක පක්ෂය මාරු කෙළේ නෑ...’වෘත්තීය සමිති ක්‍ෂේත්‍රය තුළ ඔහුට ඇති අද්විතීය ස්ථානය පිළිබඳ කිසිවකුට ගැටලු නැත. මන්ද අලවි මව්ලානා නැති වෘත්තීය සමිති සටනක් ගැන එදා කම්කරු පන්තියට සිතා ගැනීමටවත් නොහැකිව තිබු හෙයිනි. මේ ඒ කටුක ඒත් සුන්දර අතීතය මතකයට නංවමින්.‘වෘත්තීය සමිති ව්‍යාපාරයේ මා කළ කී දේ ගැන පිළිබඳ මට ඇත්තේ අසීමිත තෘප්තියක්. නමුත් අපේ කාලයේ වගේ වෘත්තිය සමිති ව්‍යාපාරයේ තිබු පන්නරය නම් අද වෘත්තීය සමිති ව්‍යාපාරයේ නැති බව කනගාටුවෙන් වුණත් කියන්න වෙනවා.මොකද අපේ මුතුන්මිත්තෝ අතීතයේ කළ වෘත්තීය සමිති සටන් වලින් ලබා ගත් දේ අද අපි භුක්ති විඳිනවා මිස අද අය අලුතෙන් ලබාගත් දෙයක් නෑ...’මට මතක් වෙනවා බණ්ඩාරනායක මහත්තයාගේ පාලන කාලයේදී වැඩ වර්ජන 450 ක් පමණ තිබුණා. නමුත් ඒ හැම වැඩ වර්ජනයකදීම ඒවා සාමකාමීව ඉඳගෙන සාකච්ඡා කර විසඳගත්තා. එදා වෘත්තීය සමිති නායකයෝ පුද්ගලික දේ ඉෂ්ට කරගන්න ගියේ නෑ. මහජන සහයෝගය අරගෙන තමයි වැඩ වර්ජනවලට ගියේ. අද එහෙම නෑ. 1955 වර්ෂයේදී ඇරැඹි වෘත්තීය සමිති ව්‍යාපාරය 1956 වර්ෂය දක්වාම අරගෙන ගියේ බඩගාගෙන. 1956 වර්ෂයේදී තමයි මේ රටේ කම්කරු පන්තියට සැබෑ නිදහසක් ලැබුණේ...’අලවි මව්ලානා කම්කරු නායකයාට 1965 වර්ෂයේ මැයි දිනයේදී කිසියම් පිරිසකගේ දැඩි ප්‍රහාරයට ලක්වීමට සිදු වූවා. ඒ ඔහු කම්කරුවන් වෙනුවෙන් පාරට බැස ජනතාව වෙනුවෙන් සටන් කළ බැවිනි. ඒ නිසාම මෙම කම්කරු නායකයාට කලක් රෝහල්ගතව ප්‍රතිකාර ලැබීමට පවා සිදු විය. මේ ඒ අමතක නොවන සිදුවීම හෙතෙම මතකයට නගා ගත් අයුරුයි.ජුන්ටා මැරයන්‘1965 මහ මැතිවරණයෙන් ශ්‍රී ලංකා නිදහස් පක්ෂයේ අපි පැරදුණා. එජාප ආණ්ඩුවේ ඒ මුල්ම මැයි දිනයේදී තමයි ඒ පහර දීම අපට සිද්ධ වුණේ. අපට පහර දුන්නේ එජාපයේ ජුන්ටා මැරයන්. අපේ දෙන්නෙක් ඒ පහරදීමෙන් මිය ගියා. දැඩි ලෙස පහර කෑමට ලක්ව මාව රෝහල්ගත කළා. ඒ කාලේ යුඑන්පී ආණ්ඩුව කාලේ වෘත්තීය සමිති ‘ඩිමාන්ඩ්’ දැම්මා නම් අනිවාර්යයෙන්ම ආණ්ඩුව අපව ‘රිමාන්ඩ්’ කරනවා. අපි ‘පිකට්’ කලා නම් අපිට යුඑන්පී ආණ්ඩුවෙන් ‘ටිකට්’ එක තමයි. ඒ ටිකට් එක අපිට පික්චර් බලන්න නෙමෙයි රෝහල් ගත වෙන්න එහෙම ඉතිහාසයක් තමයි අපිට තිබුණේ.’1977 වර්ෂයේ බලයට පැමිණි එවකට ජේ. ආර්. ජයවර්ධනගේ එජාප ආණ්ඩුව එම කාල වකවානුව තුළ මෙරට කම්කරු ව්‍යාපාරය දැඩි මර්ධනයකට ලක් කර බිමට සමතලා කළ බව අප අමුතුවෙන් කිව යුතු නැත. එදා කම්කරුවෙකුට ‘බෝඩ් ලෑල්ලක්’ ඔසවන්නට බැරි වෙන තැනට කටයුතු සම්පාදනය කළේය. එහි උච්චතම අවස්ථාව 1980 වර්ෂයේදී පැවැති මහ වැඩ වර්ජනයයි. ඒ අමිහිරි අතීතයට සිය මතකය ගෙන ගිය ආණ්ඩුකාරවරයා.‘ජේ. ආර්. ජයවර්ධන ප්‍රමුඛ එජාප ආණ්ඩුව 1977 වර්ෂයේ බලයට ආවේ දහසකුත් එකක් බොරු පොරොන්දු දීලා. ජනතාවට මතක ඇතිනේ ‘ඇට අටක්’ දෙන්නම් කියා බලයට පැමිණි ජේ. ආර්. ජනතාවට ‘ඇට’ කොහොම වෙතත් ‘බැට’ දුන්නා. 1977 වර්ෂයේ මහ මැතිවරණයෙන් අපි පැරදිලා මාස තුනකට පස්සේ හයිඩ්පාක් පිටියේ අපි රැස්වීමක් තිබ්බා. ඒ රැස්වීමට එජාප මැරයෝ පහර දුන්නා. අපේ වේදිකාව කඩා පුළුස්සා දැම්මා. මටත් ආනන්ද දසනායක මන්ත්‍රීතුමාටත් හොඳටම පහර දුන්නා. යළිත් අපට රෝහල්ගත වෙන්න සිද්ධ වුණා. එජාපය බලයට පැමිණිදා පටන් මෙම මැර ක්‍රියා ඉතා ම්ලේච්ඡ ආකාරයෙන් විරුද්ධ පක්ෂයේ අයට විරුද්ධව ක්‍රියාත්මක කළා. එතැන් සිට අවුරුදු තුනක් පමණ වනතෙක් වෘත්තීය සමිති ව්‍යාපාරයට නිදහසක් තිබුණේ නෑ.ප්‍රගතිශීලී සමගිය1980 වර්ෂයේ ඒ මහා වැඩ වර්ජනයේදී තමයි මේ රටේ කම්කරු පන්තියට කළ ලොකුම විනාශය එජාපය කළේ. කම්කරුවකුට දිනකට රුපියල් 10 ක පඩි වැඩි වීමක් ඉල්ලා කළ වෘත්තීය සමිති ඉල්ලීම තඹයකට ගණන් නොගෙන එජාපය එක්ලක්ෂ හත් දහසක් (107000) සේවකයෝ හිතක් පපුවක් නැතුªªව සේවයෙන් ඉවත් කළා. වැඩිම පිරිසකගේ රැකියා අහිමි වුණේ පළාත් පාලන ඉදිකිරීම් නිවාස යන අංශ වලයි.’1980 වර්ෂයේ ජුලි වැඩ වර්ජනයට පෙර ජේ. ආර්. ජයවර්ධන මහතා ගෙන ආවා සේවකයන්ගේ නිවාඩු කප්පාදු කිරීමේ පනතක්. ඒ 1980 වර්ෂයේ ජනවාරි මාසයේ. නිවාඩු 42 ක 27 ක් දක්වා අඩු කරන්න. ඒකට විරුද්ධව උද්ඝෝෂණය කිරීම නිසා කොටුවේදී එජාප මැරයන්ගේ පිහි පහරට යළිත් මට ලක්වන්න සිදු වුණා.ඒ පිහි පාර නිසා මාස දෙකක් පමණ මට රෝහල්ගත වෙන්න සිද්ධ වුණා. 80 ජූලි වර්ජනයට එල්ල වූ ආණ්ඩුවේ මර්ධනයත් සමඟ රටේ සියලුම වෘත්තීය සමිති කාර්යාලවලට ආණ්ඩුව සීල් තබනු ලැබුවා. සේවකයන් සේවයෙන් පහ කිරීමත් වෘත්තීය සමිති කාර්යාලවලට සීල් තැබීමටත් විරුද්ධව අපි කොළඹ රීගල් එක (ලේක්හවුස් වට රවුමේ) ඉදිරිපිට උද්ඝෝෂණ කරන කොට එජාප මැරයන්ගේ පහර කෑමට ලක්ව කම්කරු නායකයකු වන සෝමපාල සහෝදරයා මිය ගියා. ඒ එක්කම වාසුදේව නානායක්කාර, වික්‍රමබාහු කරුණාරත්න, ජී. අයි.ඩී. ධර්මසේකර, සහ මාව පොලිසිය අත්අඩංගුවට ගත්තා. එහෙම අත්අඩංගුවට අරගෙන කොළඹ හාබර් එකට ගෙනිච්චා. පස්සේ මාස දෙකක් වැලිකඩ බන්ධනාගාරයේ සිරකර තබා ගත්තා.ඒ මාස දෙකේ අපි අපා දුක් වින්දා. මානසික වගේම කායිකවත් අපට විවිධ වධ වේදනාවලට ලක් වන්නට සිදු වුණා. අවුරුදු 11 ක් එජාප ආණණ්ඩුව අපේ ඒ නඩුව ඇහුවා. ඒ නඩුවට මා වෙනුවෙන් පෙනී සිටියේ ආචාර්ය කොල්වින් ආර් ද සිල්වා මහතා. පස්සේ අපව නිදහස් කළා.මේ වන විට මැයි දින 52 කට සහභාගි වී ඇති අලවි මව්ලානා ආණ්ඩුකාරතුමා මේ රටේ ප්‍රගතිශීලී සමගිය වෙනුවෙන් දිවි හිමියෙන් කටයුතු කළ අයෙක්. වරෙක ‘වමේ කපුවෙකු’ ලෙසද අලවි මව්ලානා මහතා කටයුතු කර ඇත. මේ ඒ පිළිබඳව සිය මතකය අවදි කරමින්.‘වමේ සමගිය තුළින් මම ලොකු තෘප්තියක් ලබනවා. විශේෂයෙන්ම ප්‍රගතිශීලීන්ගේ සමගිය දිගටම රැකගෙන යන්න කියන අවශ්‍යතාව මගේ ලේ වල තියනවා. ඒ සඳහා ඉදිරියෙත් මම ඕනෑම කැපකිරීමක් කරනවා. අපේ ජනාධිපති මහින්ද රාජපක්ෂ මහතාත් මේ රටේ ප්‍රගතිශීලී බලවේග වල සමගිය ඉතා ඉහළින් අගය කරන්නෙක්. ඒ නිසා තමයි බෙදී වෙන්වී සිටිය සෑම ප්‍රගතිශීලී කඳවුරකම අය එකට එකතු කරගෙන එක්සත් ජනතා නිදහස් සන්ධාන ආණ්ඩුවක් බිහි කර ගැනීමට හැකි වුණේ. අපි එකට එකතු වී සිටින තාක් කල් මේ රටේත් රටේ ජනතාවගේත් ජයග්‍රහණය සදා කාලිකයි...’.</content>
  </post><post>
    <category>NEWSPAPER</category>
    <date>
      <year>2011</year>
      <month>12</month>
      <day>31</day>
    </date>
    <link>http://www.dinamina.lk/2011/12/31/_art.asp?fn=f1112313</link>
    <topic>මවුලානාගේ දේශපාලනය පිරිසුදුයි</topic>
    <author>සාකච්ඡා කෙළේ උදිත ගුණවර්ධන</author>
    <content>බස්නාහිර පළාත් සභාවේ ආණ්ඩුකාර අලවි මවුලානා මහතා ගේ ජන්ම දිනය සහ ඔහුගේ දේශපාලන ජීවිතයේ තීරණාත්මක කඩඉම් පිළිබඳ අලවි මවුලානා මහතාගේ දේශපාලන සටන් සගයකු වන හිටපු ඇමැති, ල.ස.ස.ප ජ්‍යෙෂ්ඨ සාමාජික හා වෘත්තීය සමිති ක්‍රියාකාරී අධිනීතිඥ බැටී වීරකෝන් මහතා සමඟ සිදුකළ සාකච්ඡාවකි මේ.* අලවි මවුලානා මහතාගේ දිවියේ අසූවෙනි වසර සපුරනවා. වගේම ඔහුගේ ක්‍රියාකාරී දේශපාලනයටද දිගු ඉතිහාසයක් තිබෙනවා. ඔහු සමඟ දීර්ඝ දේශපාලන සබඳතා පැවැත් වූ සටන් සගයකු ලෙස ඔබේ මතකය අවදි කළ හැකිද ?ඇත්තෙන්ම අලවි ගේ සහ මගේ දේශපාලන ඇසුරට අවුරුදු හතළිස් පහක් විතර වෙනවා. අපි දේශපාලන හා වෘත්තීය සමිති ක්ෂේත්‍රවල ඉතාමත් කිට්ටු ඇසුරක් පවත්වාගෙන ගියා. වෘත්තීය සමිති නායකයකු විදිහට පමණක් නොවෙයි දේශපාලනය සම්බන්ධයෙන්ද තිබෙන්නේ කීර්තිමත් ඉතිහාසයක්. ඔහු කිසි දිනෙක වෘත්තීය සමිති වලින් ඉවත්ව සිටියේ නැහැ. ඔහුගේ මනස ඇතුළත විශාල අධ්‍යාත්මික ශක්තියක් තිබුණා. ඒ නිසා තමයි ඔහු වැඩකරන ජනතාව අත නොහැර ඔවුන්ට සහයෝගයක් වෙමින් කටයුතු කළේ.අලවි ප්‍රතිගාමී කඳවුරෙන් පැමිණි අභියෝග පිළිගත්තා පමණක් නෙවෙයි එම අභියෝග ජයගැනීමටත් සමත් වුණා.මුස්ලිම් ආගමිකයකු වන ඔහු තුළ ඉස්ලාම් ආගම පිළිබඳව අතිශය භක්තියක් තිබෙනවා. ඔහු මුස්ලිම් ආගමික අංශයේ තිස් පස්වෙනි හෝ තිස් හයවෙනි පරම්පරාවේ නායකයෙක්. ඔහුට ඒ තත්ත්වය පාරම්පරිකවයි හිමිව තිබෙන්නේ. අලවි සහෝදරයා තුළ ඇති අවංකත්වය, සෘජුභාවය ස්ථිර ප්‍රතිපත්තියක පිහිටීම හා සියල්ල ඉස්ලාම් ආගමික ඉගැන්වීම්වලින් ලැබූ දේවල් විදියටයි සලකන්න පුළුවන් වෙන්නේ.* අලවි මවුලානා මහතාගේ වෘත්තීය සමිති ක්‍රියාකාරීත්වය හා පක්ෂයක් සමඟ බද්ධව එම වෘත්තීය සමිති ව්‍යාපාරය ඉදිරියට රැගෙන යාම යන කරුණුවලදී ඔහු තුළ ඔබ දුටු සුවිශේෂිතා මොනවාද යන්න පැහැදිළි කළ හැකිද ?අප අතර විශාල මිත්‍රත්වයක් ඇරඹීමටත් බලපෑවේ වෘත්තීය සමිති දේශපාලනය. ලංකා කම්කරු සම්මේලනයේ ලේකම්වරයා ලෙස කටයුතු කළ මටත් ඊට පෙර කටයුතු කළ පී.ඩී. විලියම් සහෝදරයටත් අලවිගෙන් ලැබුණේ විශාල සහෝදරත්වයක් වගේම මිත්‍රත්වයක්.1976 දී ශ්‍රීලනිප, කොමියුනිස්ට්, සමසමාජ පක්ෂවල හවුලක් විදිහට සමඟි පෙරමුණු ආණ්ඩුව බිහිවුණා. එහිදී ආණ්ඩුවට හිතවත් වෘත්තීය සමිති දේශපාලනයක් කළත් අලවි මවුලානා මහතා අවශ්‍ය තැන්වලදී ආණ්ඩුවෙත් අඩුපාඩු සිදුවන තැන්වලදී නිර්භයව කතා කළා. ඔහු ආණ්ඩුවට හිතවත් පුද්ගලයකු වුවත් මුණිවත රැක්කේ නැහැ.අප විසින් ඇතිකර ගත් වෘත්තීය සමිති ඒකාබද්ධ කමිටු වේ ක්‍රියාකාරී නායකයකු විදියටත් මවුලානා මහතා කැපී පෙනුන. ශ්‍රීලනිප නායිකාව වූ බණ්ඩාරනායක මැතිනියගෙන් ඇතැම් අවස්ථාවල බලපෑම් පැමිණියද අලවි අපත් සමඟ එක්ව වැඩ කිරීමේ ක්‍රියා පිළිවෙතින් ඉවත්ව ගියේ නැහැ. එයතමයි අලවි සහෝදරයාගේ දේශපාලන දර්ශනයේ ඇති යහපත් හා සෘජු ලක්ෂණය විදිහට සලකන්න පුළුවන් වෙන්නේ.* මවුලානා මහතා වෘත්තීය සමිති ක්ෂේත්‍රය තුළ නැඟී සිටින්නේ කුමන අවදියේදී ද?මවුලානා මහතා 1976 දශකයේදී තමයි ශ්‍රීලනිපයට හිතවත් වෘත්තීය සමිතියේ ක්‍රියාකාරිකයකු වන්නේ. වාමාංශික නොවන ශ්‍රීලනිප වැනි පක්ෂයක් ඔහු නියෝජනය කළත් ඔහු සෑමදාම වමට බර ප්‍රගතිශීලී මාවත අත් නොහැරී සටන් තවත් සගයකු විදියට නම් කරන්න පුළුවන්. ඔහුට වෘත්තීය සමිති ක්ෂේත්‍රයේ වගේම දේශපාලන ක්ෂේත්‍රයේ ක්‍රියාකාරීකයකු වීමට පුළුවන්කම ලැබුණෙත් ඒ නිසයි.ඔහු ප්‍රතිපත්ති අත් නොහැරියා වගේම දේශපාලනයේ දී පිරිසිදු මහත්මයකු විදිහටත් කැපී පෙනුනා වගේම අදත් කැපී පෙනෙනවා.* අලවි ගේ වෘත්තීය සමිති ක්ෂේත්‍රයේ තීරණාත්මක අවධිය විදියට ඔබ හඳුන්වන්නේ කුමන කාලයද?1977 දී එජාපය බලයට පැමිණෙනවා එහිදී මුරණ්ඩුකම, නීති විරෝධී ක්‍රියාකලාප, පොලිසිවලට නිවාඩු ලබාදීම වැනි අකටයුතුකම් මැදින් තමයි එජාප පාලනය ඇරැඹුණේ. වෘත්තීය සමිති නායකයන් විදිහට අපට මේ හැම දේටම මුහුණ දීමට සිදුවන්නේ නිරායුද යුක්ති ගරුක පුරවැසියන් විදිහටයි.වෘත්තීය සමිති කටයුත්තකට අලවි සහෝදරයා නියැලෙමින් සිටි අවස්ථාවක එජාප මැර පිරිසකගෙන් තිරිසන් ප්‍රහාරයක් එල්ල වී තිබුණා. එහිදී පිහි ඇනුමකට ලක් වූ අලවි මවුලානා මහතා තුවාල ලැබුවා. මේ ප්‍රහාරයෙන් පසු තුවාල ලැබූ අලවි බැලීමට මා රෝහලට ගියා.ඒ වනවිට ඔහුගේ පවුලේ අය රෝහලේ ඇඳ වටකරගෙන සිටියා. අලවි නැඟී සිටීමටවත් නොහැකි තරම් අසාධ්‍ය සෞඛ්‍ය තත්ත්වයකයි සිටියේ. එදා අලවි මරණයෙන් ගැලවුණේ ඔහුගේ වාසනා ගුණය නිසයි ඔහු තුළ එදා වාසනා ගුණය නොතිබුණා නම් අද අලවි ජීවතුන් අතර නැහැ.මේ ප්‍රහාරය පවුලේ අය වගේම ඔහුගේ වෘත්තීය සමිති සගයන් වූ අපටත් විශාල බලපෑමක් එල්ල කළා. සමහරු හිතනවා ඇති අලවි මේ දේශපාලනය නොකර නිහඬව සිටියානම් හොඳයි කියලා. ඒත් අලවි එහෙම සිතුවේ නැහැ. ඔහු දිගින් දිගටම වැඩකරන පන්තිය වෙනුවෙන් ඇපකැප වුණා. ඔහුගේ ජීවිතය වුණේ කම්කරු සටන් දේශපාලනය පමණයි.* දේශපාලනය වෙනුවෙන් මවුලානා මහතාගේ කැපවීම පිළිබඳව සමකාලීන දේශපාලන මිත්‍රයකු විදිහට ඔබේ අදහස මොනවගේද?අලවි දේශපාලනය කළේ යමක් ලබා ගැනීමටවත් පුද්ගලික සුඛවිහරණයටවත් නොවෙයි. අවංක සිතින් අවංක ජනතා සේවයකටයි. ඒ දේශපාලනය නිසා ඔහුට බොහෝ දේ අහිමි වුණා. ජනතා දේශපාලනය වෙනුවෙන් පුද්ගලික ධනය දේපළ පවා වැය කළා. මා දකින විදියට අලවි මවුලානා කියන්නේ අවංකවත් සෘජුවත්, පුද්ගලික වාසිවලින් බැහැරවත් තම දේශපාලන අරමුණ වෙනුවෙන් කැප වූ දේශපාලන චරිතයක්. එවැන්නන් වර්තමානයේදී අතිශය දුර්ලභයි. අලවි මවුලානා සහෝදරයා ගැන අපට පිටු ගණන් පිරෙන්න කතා කරන්න පුළුවන්.එජාප පාලනය තුළ වගේම අදත් රාජ්‍ය අංශය තුළ දූෂිත තත්ත්වයන් අඩුවැඩි වශයෙන් සිදුවෙනවා. එවැනි තත්ත්වයන් තුළ අලවි මවුලානා වැනි දේශපාලන චරිත තවදුරටත් මෙරට දේශපාලන ක්ෂේත්‍රයට අවශ්‍ය කරනවා. යුද තත්ත්වය නිමාවත් එක්ක අප රටට විශාල ආර්ථික හා භෞතික සංවර්ධනයක් ලබා ගන්න පුළුවන්. ඒත් ඒ සඳහා අවශ්‍ය ප්‍රබලම කාරණය වන්නේ එම කටයුතු සඳහා අවංක, දූෂණයෙන් තොර, සෘජු ගතිගුණ ඇති පුද්ගලයන් දුර්ලභ වීමයි. අද දේශපාලන ක්ෂේත්‍රයට අලවි මවුලානා සහෝදරයා වැනි එක් පුද්ගලයකු නොව සිය ගණනක් ඕනෑ කරනවා. මා මේ කියන්නේ අතිශයෝක්තියෙන් නොවෙයි අවංකවයි.* දශක ගණනක් වෘත්තීය සමිති දේශපාලනය කළ අලවි සහෝදරයා අද බස්නාහිර පළාතේ ආණ්ඩුකාරවරයා එදා අලවි හා අද අලවි දෙස දිගු කාලීන මිත්‍රයකු විදිහට ඔබේ දැක්ම මොනවගේද?අලවි මවුලානා මහතාව බස්නාහිර ආණ්ඩුකාර ධූරයට මුලින්ම පත්කළේ හිටපු ජනාධිපති චන්ද්‍රිකා බණ්ඩාරනායක කුමාරතුංග මහත්මියයි. එහිදී අලවි සහෝදරයා මගෙන් විමසුවා “බැටී මට මෙහෙම වගකීමක් ලැබෙන්න යනවා මොකද කරන්නේ කියලා”එතැනදි මා ඔහුට මිත්‍රයකු විදියට කීවා බය වෙන්න එපා වගකීම බාරගන්න කියලා. වෘත්තීය සමිති පිළිබඳව දැක්මක් හැකියාවක් ඇති ජනතාවට සමීප පුද්ගලයකු විදිහට ආණ්ඩුකාර ධූරය වැනි විශාල වගකීමක් අවංකත්වයක් ඇති පුද්ගලයකුට භාරගන්න පුළුවන්.ඔහු අවංකයි, දක්ෂයි එවැනි පුද්ගලයකුට ආණ්ඩුකාර ධූරය වැනි රාජ්‍ය තාන්ත්‍රික තනතුරක් දැරීමට පුළුවන් කමක් තිබෙනවා. එදා මා ඔහුට ඒ බව සෘජුවම ප්‍රකාශ කළා. මා ඒ දේ කට වචනයට කීවා නොවෙයි මට විශාල විශ්වාසයක් තිබුණා අලවිට මේ රාජකාරිය අකුරටම ඉෂ්ඨ කරනවා පුළුවන් කියලා. අද වෙද්දි අලවි මවුලානා මහතා ඒ විශ්වාසය ඉහළින්ම ආරක්ෂාකර තිබෙනවා. අලවිගේ වයසත් මගේ වයසත් සමානයි. එයත් අපගේ මිත්‍රත්වය ඉහළ යාමට බලපෑවා. මේ මොහොතේදී මා අලවි මවුලානා මහතාට සුබ උපන්දිනයකට සුබ ප්‍රාර්ථනා කරනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201021</link>
    <topic>මෝටර් රථ දෙපාර්තමේන්තුවට කෝටි 500ක ආදායමක්</topic>
    <author/>
    <content>2011 වර්ෂය තුළ අලුතින් වාහන ලක්ෂ පහක් ලියාපදිංචි කළ බව මෝටර් රථ ප්‍රවාහන දෙපාර්තමේන්තුව ප්‍රකාශ කරයි. වසරක් තුළ මෙතරම් වාහන සංඛ්‍යාවක් ලියාපදිංචි වූ ප්‍රථම අවස්ථාව ද මෙය වෙයි. මේ අනුව මෝටර් රථ දෙපාර්තමේන්තුවට 2011 වසර තුළ පමණක් රුපියල් කෝටි 500ක ආදායමක් ලැබී තිබේ.වසර තිහක යුද්ධය අවසන් වී රට තුළ සංවර්ධන ක්‍රියාවලියක් ආරම්භ වීම මෙසේ වාහන වැඩි වීමට ප්‍රධාන හේතුව වෙයි. මෙසේ වාහන ලියාපදිංචිය වැඩිවීමට පහත සඳහන් කරුණු ද හේතුවී තිබේ.මාර්ග පද්ධතිය දියුණුවීම.ආයෝජකයන්ගේ වැඩිවීම.සංචාරක ව්‍යාපාරය දියුණුවීම.බැංකු ණය පහසුකම් වැඩි කිරීම.මූල්‍ය ආයතන ජනතාව ළඟටම ගොස් ණය පහසුකම් සැලසීම.මෝටර් රථ ප්‍රවාහන කොමසාරිස් පී. බී. එල්. ධර්මපි‍්‍රය මහතා රියැදුරු බලපත්‍ර සඳහා විශාල ඉල්ලුමක් පැවැති බවද කීය. දිනකට රියැදුරු බලපත්‍ර පනස්දහසකට ආසන්න ප්‍රමාණයක් මුද්‍රණය කෙරේ.ලියාපදිංචි කළ වාහන අතරින් වැඩි ප්‍රමාණයක් යතුරු පැදි වෙයි. එම ප්‍රමාණය දෙලක්ෂ තිස්දහසකි. ත්‍රිරෝද රථ එක් ලක්ෂ විසිහය දහසකි. මෝටර් රථ හැට දහසකි. කෘෂිකර්මයට යොදා ගන්නා වාහන ද විශාල ප්‍රමාණයකි.නව වාහන ලියාපදිංචිය තුළින් මෝටර් රථ ප්‍රවාහන දෙපාර්තමේන්තුව රජයට ලබාදෙන ආදායමට අමතරව වාහන ආනයනය තුළින් තීරුබදු ගාස්තුව හරහා රේගුවෙන් ද විශාල ආදායමක් ලැබී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201022</link>
    <topic>ආශ්චර්යවත් දේශයකට ‘රාජ්‍ය සේවය පිණිසයි’</topic>
    <author>ධනුෂ්ක ගොඩකුඹුර</author>
    <content>ආසියාවේ ආශ්චර්යමත් දේශය ගොඩ නගමු ආදර්ශ පාඨය තේමා කර ගනිමින් 2012 නව වසර සඳහා රාජ්‍ය සේවයේ රාජකාරී කටයුතු අද (2) ඇරැඹේ.රාජ්‍ය සේවයේ රාජකාරී ඇරැඹීමේ ප්‍රධාන උත්සවය ජනාධිපති ලේකම් ලලිත් වීරතුංග මහතාගේ ප්‍රධානත්වයෙන් ජනාධිපති ලේකම් කාර්යාල පරිශ්‍රයේදී අද උදෑසන 9.00 ට පැවැත්වේ. නව වසරේ රාජකාරී කටයුතු අරඹන ජනාධිපති කාර්යාලීය සේවක සේවිකාවන්ට සුබ පැතීමට ජනාධිපති මහින්ද රාජපක්ෂ මහතා එක්වීමට නියමිතය.ජනාධිපතිවරයාගේ යටතේ ක්‍රියාත්මක වන අනෙකුත් අමාත්‍යාංශ හා දෙපාර්තමේන්තු සේවක සේවිකාවන්ට සුබ පැතීමටත් ජනාධිපතිවරයා එක්වනු ඇතැයි ජනාධිපති කාර්යාලය පැවසීය.නව වසර සඳහා රාජ්‍ය සේවක ප්‍රතිඥාව දීමෙන් අනතුරුව ඒ ඒ ආයතන ප්‍රධානීන්ගේ ප්‍රධානත්වයෙන් රාජකාරි කටයුතු ඇරැඹීමට නියමිතය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201023</link>
    <topic>සංචාරයට වඩාත් හිතකර රටවල් 5 අතරට ශ්‍රී ලංකාව</topic>
    <author>මහින්ද අලුත්ගෙදර</author>
    <content>නව වසරේදී (2012) සංචාරය සඳහා වඩාත් හිතකර රටවල් 5 අතරට ශ්‍රී ලංකාවද ඇතුළත්ව තිබේ.බ්‍රිතාන්‍යය ප්‍රකාශයට පත්කරන “කොන්ඩෙ නාස්ට් ට්‍රැවලර්” සඟරාව මඟින් ලෝකයේ රටවල් අතුරින් සංචාරය සඳහා වඩාත්ම හිතකර රටවල් 5 අතරට ශ්‍රී ලංකාවද එක්කර ඇත. පසුගිය කාලයේ පැවැති යුද ගැටුම් හේතුවෙන් ශ්‍රී ලංකාවට සංචාරකයන්ගේ පැමිණීම සීමා වී තිබූණද යුද ගැටුම් අවසන් වීමෙන් පසුව ලෝකයේ ඕනෑම සංචාරකයෙකු සඳහා ශ්‍රී ලංකාව තුළ හිතකර පරිසරයක් නර්මාණය වී තිබෙන බවද එම සඟරාව පෙන්වා දෙයි.ශ්‍රී ලංකාවේ ස්වාභාවික සුන්දරත්වය සංචාරකයන්ගේ පැමිණීම ඉහළ යාමට එක් හේතුවක් වශයෙන් පෙන්වා දෙන “කොන්ඩෙ නාස්ට් ට්‍රැවලර්” සඟරාව නැඟෙනහිර වෙරළ ආශි‍්‍රත සුන්දරත්වය අත්විඳීමට සංචාරකයන් වඩාත් පි‍්‍රය කරන බවද කියා සිටී.ඊට අමතරව ශ්‍රී ලංකා රජයේ සංවර්ධන වැඩපිළිවෙලට අනුව සංචාරක කර්මාන්තයේ යටිතල පහසුකම් වර්ධනය මෙන්ම රටේ සාමකාමී වාතාවරණයද සංචාරක ආකර්ශණය ඉහළ යාමට හේතුවක් බව එම සඟරාව සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201024</link>
    <topic>විදෙස් සංචාරකයන්ගෙන් තංගල්ලේ හෝටල් පිරේ</topic>
    <author>ලුණම සමූහ සනත් ගමගේ</author>
    <content>තංගල්ලේ හෝටල් සහ ලැගුම්හල් සංචාරකයන්ගෙන් පිරී ඇත.මේ අනුව දෙස් විදෙස් සංචාරකයන්ට කාමර හා නවාතැන් ලබා ගැනීම අපහසු වී තිබේ. පසුගියදා විදේශිකයකු ඝාතනය කිරීමත් සමඟ තංගල්ල ප්‍රදේශයෙන් සංචාරකයන් ඈත් වන බවට පැතිරුණ කතාවල කිසිදු සත්‍යයක් නොවන බව හෝටල් හිමිකරුවෝ පවසති.නගරයට පැමිණෙන සංචාරකයන් ද නිදහසේ ගමන් බිමන් කරන අතර, වෙරළේ නිදහසේ විවේක ගැනීම ද සුලභ දසුනකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201025</link>
    <topic>නව වසරේ ලකී බබාලා!</topic>
    <author>සුභාෂිනි සේනානායක</author>
    <content>2012 නව වසරේ ශ්‍රී විභූතියට අනුව ශ්‍රී ලංකාව සඳහා දරුවන් දහනව දෙනකු උපත ලබා තිබේ.කොළඹ සොයිසා කාන්තා රෝහලේ පළමු පැය හය තුළ දරුවන් 12 දෙනකු ද කොළඹ කාසල් රෝහලේ දරුවන් හත් දෙනෙකු ද උපත ලබා තිබේ. 2012 වසර උදාවීමත් සමඟ පෙරවරු 12.15 සොයිසා කාන්තා රෝහලේ ගැහැනු දරුවකු උපත ලබා ඇත.කොළඹ 15, මට්ටක්කුලිය රාවතාවත්ත, පටුමගේ 30/85 දරන ලිපිනයේ පදිංචි කේ. ඒ. ජී. පෙරේරා (30) මහත්මිය ඇයගේ පළමු ගැහැනු දරුවා මෙලෙස ලොවට දායාද කර තිබේ. සොයිසා රෝහලේ ඉපදුණු දරුවන්ගෙන් පිරිමි දරුවෝ 03ක්, ගැහැනු දරුවෝ 09ක් වෙති. කාසල් රෝහලේ ඉපදුණු පළමු දරුවා පිරිමි දරුවකු වේ.කාසල් රෝහලේ අලුයම 3.15ට උපත ලද දරුවාගේ මව උඩුගම්පොළ උඩුවෙල පදිංචි එන්. එච්. ඒ. එන්. සුදර්ශනී (33) මහත්මිය වේ. දරුවන් සියලුදෙනා හොඳ සෞඛ්‍ය තත්ත්වයෙන් පසුවන බව රෝහල් ආරංචි මාර්ග සඳහන් කරයි. මේ දරුවෝ සියලුදෙනා ජාතියේ දායාද වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201026</link>
    <topic>ජනාධිපති කතරගම ආගමික වැඩසටහන් රැසක</topic>
    <author>කතරගම විශේෂ ඊ. එච්. සෝමපාල</author>
    <content>ජනාධිපති මහින්ද රාජපක්‍ෂ මහතා නව වසරේ කිරි වෙහෙර රාජමහා විහාරස්ථානයේ ආගමික වැඩසටහන් වලට හා රුහුණු කතරගම මහා දේවාලයේ විශේෂ දේව පූජාවන්ට ද ඊයේ (01) සහභාගි විය.කිරිවෙහෙර රාජමහා විහාරාධිපති ඌව විශ්වවිද්‍යාලයේ කුලපති ආචාර්ය අලුත්වැව සෝරත නාහිමියන් ප්‍රධාන මහා සංඝරත්නය ආගමික කටයුතු පවත්වා පිරිත් පැන් දී පිරිත් නූල් බැඳ ජනාධිපතිතුමාට ආශීර්වාද කළහ. මේ ආගමික වැඩ කටයුතුවලට ජනාධිපති ආර්යාව ශිරන්ති රාජපක්‍ෂ මැතිනිය සහ පාර්ලිමේන්තු මන්ත්‍රී නාමල් රාජපක්‍ෂ, රුහුණු කතරගම මහා දේවාලයේ බස්නායක නිලමේ ඌව පළාත් ප්‍රධාන ඇමැති ශෂීන්ද්‍ර රාජපක්ෂ, මධ්‍යම පළාත් ප්‍රධාන ඇමැති සරත් ඒකනායක යන මහත්වරු ප්‍රධාන මැති ඇමතිවරු රැසක් සහභාගි වූහ.කිරිවෙහෙර රාජමහා විහාරස්ථානයේ නවීකරණය කරන ලද නව විශ්‍රාම ශාලාව විවෘත කිරීම ද ජනාධිපතිතුමා අතින් පෙරේදා සිදු කෙරිණි.කිරිවෙහෙර රාජමහා විහාරස්ථානයට හා කතරගම ශ්‍රී අභිනවාරාම විහාරස්ථානයට අලි ඇතුන් පූජා කිරීම ද දිවංගත අග්‍රාමාත්‍ය එස්. ඩබ්ලිව්. ආර්. ඩී. බණ්ඩාරනායක මහතාට හා සිරිමාවෝ බණ්ඩාරනායක දිවංගත අග්‍රාමාත්‍ය තුමියට පිං අනුමෝදන් කරවීම සඳහා රුහුණු කතරගම මහා දේවාලයේ හිටපු බස්නායක නිලමේ ලලිත් ගමගේ මහතා විසින් කතරගම දේවාලය සමීපයේ විශේෂ පිරිත් මණ්ඩපයේ පවත්වන ලද වාර්ෂික සර්ව රාත්‍රික පරිත්‍රාණ ධර්ම දේශනාව අවස්ථාවට ද ජනාධිපති මහින්ද රාජපක්‍ෂ මහතා සහභාගි විය.ජනාධිපති මහින්ද රාජපක්‍ෂ මහතාට ආශීර්වාද පතා (84000) අසූහාර දහසේ පහන් පූජාවක් හා කිරිවෙහෙර චෛත්‍යයට නෙළුම්මල් ලක්‍ෂයක පූජාවක් ද පවත්වන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201027</link>
    <topic>හෙද-හෙදියන්ට විද්‍යාවේදී උපාධී</topic>
    <author>සුභාෂිනි සේනානායක</author>
    <content>ශ්‍රී ලංකාවේ හෙද හෙදියන්ට විද්‍යාවේදී උපාධිය පිරිනැමීමට සෞඛ්‍ය අමාත්‍යාංශය තීරණය කර ඇත.ඒ අනුව ඉදිරි වසරේ දී එම උපාධිය පිරිනැමීමට උසස් අධ්‍යාපන අමාත්‍යාංශය සමඟ සාකච්ඡා කර තිබේ. මෙයට අමතරව හෙද හෙදියන් 50000 ක් රෝගී සත්කාරක සේවාවට බඳවා ගැනීමේ අභියෝගය සෞඛ්‍ය අමාත්‍යාංශය බාරගෙන තිබේ.මෛත්‍රීපාල සිරිසේන මහතා සෞඛ්‍ය ඇමති ලෙස වැඩ බාරගනිද්දී හෙද හෙදියන් 16000 ක් පමණ සිටි බවත් එය දැනට 25000 දක්වා වැඩිකර ඇති බවත් අනාවරණය වේ.දැනට හෙද හෙදියන් 25000 ක හිඟයක් සෞඛ්‍ය ක්‍ෂෙත්‍රයේ පවතී.සෞඛ්‍ය ඇමැති මෛත්‍රිපාල සිරිසේන මහතා මේ බව අවධාරණය කළේ, රුපියල් දසලක්‍ෂ 55 වියදමින් ඉදිකළ නව විවෘත විශ්වවිද්‍යාල ගොඩනැගිල්ල විවෘත කිරීමේ පොළොන්නරුවේ උත්සවයට සහභාගි වෙමිනි.හෙද නිලධාරීන්ට පිටරට විශාල ඉල්ලුමක් තිබේ. එහෙත් ජාත්‍යන්තරයට හෙද නිලධාරීන් ලබා දීමෙන් අප රටේ රෝහල් සේවාව කඩා වැටෙන බව අවධාරණය කළ සෞඛ්‍ය ඇමැති මෛත්‍රීපාල සිරිසේන මහතා හෙද නිලධාරීන් පුහුණු කිරීම වැඩිකරන බවද කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201028</link>
    <topic>පසුගිය වසරේ රිය අනතුරුවලින් පුද්ගලයෝ 2350ක් මිය ගිහින්</topic>
    <author>පණ්ඩුක සමරසේකර සහ රක්ෂණ ශ්‍රියන්ත</author>
    <content>පසුගිය වසරේ රිය අනතුරුවලින් පුද්ගලයන් 2350ක් මිය ගොස් ඇතැයි පොලිස් මාධ්‍ය ප්‍රකාශක අජිත් රෝහණ මහතා පවසයි.වසරේ සිදු වූ මුළු රිය අනතුරු ප්‍රමාණය 37,000ක් වන අතර පසුගිය 29 පමණක් මාරක රිය අනතුරු 10ක් වාර්තා වන බව පොලිස් අධිකාරිවරයා පැවැසීය. රියැදුරන්ගේ බීමත්කම නොසැලකිල්ල සහ අධික වේගය මේ අනතුරුවලට මූලික හේතූන් බව පොලිස් මාධ්‍ය ප්‍රකාශකවරයා පෙන්වා දෙයි.නව වසර උදාවත් සමඟ බීමත් පුද්ගලයන්ගේ සංඛ්‍යාවේ ඉහළ යාමක් සිදුවීම සාමාන්‍යයෙන් දක්නට ලැබෙන අතර එවැනි පුද්ගලයන් අත්අඩංගුවට ගැනීම සඳහා පොලිස් ඒකක වැඩිපුර යොදා ඇති බවත් වැරැදිකරුවන්ට උපරිමයෙන් නීතිය ක්‍රියාත්මක කරන බවත් හෙතෙම පැවැසීය.මේ අතර දක්ෂිණ අධිවේගී මාර්ගයේ දැනට එකදු මාරක රිය අනතුරක්වත් සිදු වී නොමැත. රිය අනතුරු 47ක්ද මාර්ග නීති උල්ලංඝණය කිරීම් සම්බන්ධයෙන් 397 දෙනකුට නඩු පවරා ඇති බවද පොලිස් මාධ්‍ය ප්‍රකාශකවරයා දිනමිණ කළ විමසීමක දී පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n1201029</link>
    <topic>නව විභාග කොමසාරිස් පුෂ්පකුමාර</topic>
    <author>සුභාෂිනි සේනානායක</author>
    <content>ඩබ්ලිව්. එච්. එන්. ජේ. පුෂ්පකුමාර මහතා නව විභාග කොමසාරිස් ජනරාල් වරයා ලෙස ඊයේ (1) විභාග දෙපාර්තමේන්තුවේ වැඩ භාරගත්තේය.අධ්‍යාපන ග්‍රන්ථ ප්‍රකාශන දෙපාර්තමේන්තුවේ ග්‍රන්ථ ප්‍රකාශන කොමසාරිස්වරයා ලෙස පුෂ්පකුමාර මහතා කටයුතු කළේය.හිටපු විභාග කොමසාරිස් ජනාරාල් අනුර එදිරිසිංහ මහතා විශ්‍රාම යාම හේතුවෙන් නව විභාග කොමසාරිස් ජනරාල්වරයා ලෙස පුෂ්පකුමාර මහතා ඊයේ (01) උදේ 8.30 ට නව තනතුරේ වැඩ භාරගනු ලැබීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n12010210</link>
    <topic>ආයෝජන මණ්ඩලයේ වෙබ් අඩවියට නවාංග රැසක් එක් කෙරේ</topic>
    <author>මහින්ද අලුත්ගෙදර</author>
    <content>දෙස් විදෙස් ආයෝජකයන්ට අවශ්‍ය කාලීන තොරතුරු කාර්යක්ෂම හා විධිමත් ආකාරයෙන් ලබා ගැනීම සඳහා ශ්‍රී ලංකා ආයෝජන මණ්ඩලයේ නිල වෙබ් අඩවිය නව මුහුණුවරකින් එළි දැක්වීමට පියවර ගෙන ඇත. ඒ අනුව නව මුහුණුවරක් එක් කළwww.investsrilanka.com  වෙබ් අඩවිය එළි දැක්වීම එම මණ්ඩලයේ සභාපති එම්.එම්.සී ෆර්ඩිනැන්ඩු මහතාගේ ප්‍රධානත්වයෙන් සිදු කෙරිණි.දෙස් විදෙස් ආයෝජකයන්ගේ මෙන්ම ලෝක බැංකුවේද සම්මානයට පාත්‍රවූ ශ්‍රී ලංකා ආයෝජන මණ්ඩලයේ නිල වෙබ් අඩවිය සඳහා නවාංග රැසක් එක්කර තිබෙන අතර පශ්චාත් යුද සමයෙන් පසු කලාපය තුළ නැඟීඑන එකම හා වඩා ක්‍රියාශීලී ආයෝජන මධ්‍යස්ථානය ශ්‍රී ලංකාව බවට ඒ මඟින් සන්නිවේදනය කරයි.දශක තුනක කාලයක් පැවැති සිවිල් යුද ගැටුම නිරාකරණය කිරීමෙන් පසුව රජය හඳුන්වාදුන් තිරසාර ප්‍රතිපත්ති මාලාවත් ක්‍රියාත්මක කළ ශක්තිමත් යටිතල පහසුකම් සැළැස්මත් හේතුවෙන් දෙස් විදෙස් ආයෝජකයින් තුළ ශ්‍රී ලංකාවේ ආයෝජනය සඳහා විශාල උනන්දුවක් ඇතිවී තිබෙන බව ශ්‍රී ලංකා ආයෝජන මණ්ඩලයේ සභාපති එම්. එම්. සී ෆර්ඩිනැන්ඩු මහතා පවසයි.මෙහිදී නිරවද්‍ය තොරතුරු සැපයීම හා අවශ්‍ය පහසුකම් සැපයීම තුළින් ඔවුන්ගේ අපේක්ෂාවන් යථාර්ථයක් බවට පත්කර ගැනීම සඳහා සෑම අයුරකින්ම සහාය වන බවද ඒ මහතා පෙන්වා දෙයි.ශ්‍රී ලංකා ආයෝජන මණ්ඩලයේ දැනට සිදු වෙමින් පවත්නා ප්‍රතිසංධාන ක්‍රියාවලිය යටතේ ප්‍රධාන අයෝජන ක්ෂේත්‍රයන් රැසක් හඳුන්වා දීමට පියවර ගෙන තිබෙන බව සඳහන් කරන සභාපතිවරයා ආයෝජන සඳහා උනන්දුවක් දක්වන ආයෝජකයන්ට කිසිදු බාධාවකින් තොරව අපේක්ෂිත ක්ෂේත්‍රයන් වෙත සෘජුව ප්‍රවේශවී අවශ්‍යතා පහසුවෙන් ඉටුකර ගැනීමේ පරිසරය නිර්මාණය කර තිබෙන බවද කියා සිටී.ආයෝජනයන් සඳහා ශ්‍රී ලංකාව තෝරා ගතයුත්තේ ඇයි ? යන්න සම්බන්ධයෙන් කරුණු 10 ක් යටතේ මෙහිදී විස්තර කර තිබෙන අතර ශ්‍රී ලංකා ආයෝජන මණ්ඩලය යටතේ පවතින අපනයන සැකසුම් කලාපවල විස්තර හා දත්ත ඡායාරූප මාර්ග සිතියම් හා පිවිසුම් මාර්ග ආදී සෑම තොරතුරක්ම ඹඹඹ.ඪදමඥඵබඵපඪතචදඬච.ජධථ වෙබ් අඩවිය මඟින් ඉදිරිපත්කර ඇත.මීට අමතරව බාහිර අංශ හා ඒජන්සි යනාදියෙන් අවශ්‍ය තොරතුරු ලබා ගැනීම සඳහා වෙන්වූ සෘජු ප්‍රවේශයක්ද මේ මඟින් සැපයීමට ශ්‍රී ලංකා ආයෝජන මණ්ඩලය පියවර ගෙන තිබේ.මේ අතර එම මණ්ඩලය පෙන්වා දෙන්නේ ආයෝජන මණ්ඩලය යටතේ පාලනය වන ව්‍යවසායකයන්ට මෙන්ම ආයෝජන මණ්ඩලීය නොවන ආයතනයන්ටද අවශ්‍ය පුහුණු නුපුහුණු ශ්‍රමිකයන් සැපයීම සඳහා ජාල සබඳතාවක් පවත්වාගෙන යාම බවයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n12010211</link>
    <topic>මිහින්තලා පුද බිමේ සංරක්ෂණ කටයුතු සොයා බලයි</topic>
    <author>අනුරාධපුර මධ්‍යම විශේෂ</author>
    <content>මිහින්තලා පූජා භූමිය සංරක්ෂණ කටයුතු නිරීක්ෂණය සඳහා ජාතික උරුමයන් පිළිබඳ අමාත්‍යාංශයේ හා උතුරුමැද පළාත් පුරාවිද්‍යා කොමසාරිස්වරයා ඇතුළු නිලධාරීහු කණ්ඩායමක් පෙරේදා (31) මිහින්තලා පූජා භූමියට පැමිණියහ.ජනාධිපති මහින්ද රාජපක්ෂ මහතාගේ උපදෙස් මත දැයට කිරුළ ප්‍රදර්ශනයට සමගාමීව මෙම සංරක්ෂණ කටයුතු සිදු කෙරේ. මේ සඳහා රජය වැය කරන මුදල රුපියල් ලක්ෂ එකසිය පනහකි.මිහින්තලා කෞතුකාගාරය, දාන ශාලාව, සිංහ පොකුණ, 220 පඩිපෙළ, මිහිඳු සෑය, පිළිම ගෙය, මහා සෑ මළුව, පෝය ගෙය හා සන්නිපාත ශාලාව මෙසේ සංරක්ෂණය කෙරේ. මේ වනවිට වැඩ කටයුතු වලින් 80%ක් අවසන් බවත් ජනවාරි මස 15 වන දා වනවිට සියලු වැඩ කටයුතු අවසන් කරන බවත් ව්‍යාපෘති කළමනාකරු සරත් සෝමතිලක මහතා පැවසීය.මිහින්තලා පූජා භූමියට පැමිණි අමාත්‍යාංශ අතිරේක ලේතම් ටී. පී. සමරසිංහ, සහකාර අධ්‍යක්ෂ ප්‍රසාද් රණසිංහ හා උතුරුමැද පළාත් පුරාවිද්‍යා කොමසාරිස් මහින්ද වීරක්කොඩි මහතා ඇතුළු පිරිස සංරක්ෂණය කෙරෙන සියලු ස්ථාන නිරීක්ෂණය කළහ.මිහින්තලා රජමහ විහාරයේ විහාරාධිකාරී වලවාහැංගුන වැවේ ධම්මරතන හිමිපාණන් මෙහිදී කියා සිටියේ දෙස් විදෙස් වලින් ගිහි පැවිදි විශාල පිරිසක් පැමිණෙන නිසා අංගසම්පූර්ණ සංඝාවාසයක අවශ්‍යතාවය මතුව ඇති බවයි.මෙහිදී ඉදිකිරීම් සඳහා ගෙනවිත් ඇති දැව බාල වර්ගයේ දැව බව වටහා ගත් අමාත්‍යාංශ අතිරේක ලේකම් ටී. පී. සමරසිංහ මහතා එම දැව වහාම ඉවත් කරන ලෙසද අදාළ ව්‍යාපෘතිය භාර කළමනාකරුට දන්වා සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n12010212</link>
    <topic>උල්කාපාත වැස්ස හෙට බලන්න</topic>
    <author>උපාලි කරුණාරත්න සහ රක්ෂණ ශ්‍රියන්ත</author>
    <content>මේ වර්ෂයේ ප්‍රථම උල්කාපාත වර්ෂාව හෙට (03) සහ අනිද්දා (04) පෙරවරු 4 ට පමණ ශ්‍රී ලංකාවාසීන්ට දැක ගත හැකි බව ආතර් සී. ක්ලාක් මධ්‍යස්ථානය පවසයි.එහි අභ්‍යවකාශ අංශයේ තාරකා විද්‍යාඥ ජනක අඩස්සුරිය මහතා ඒ සම්බන්ධයෙන් ප්‍රකාශ කළේ නැගෙනහිර අහසේ උතුරට වෙන්නට බූට්ස් (Bootes) නමැති තාරකා මණ්ඩලය නිරීක්ෂණය කිරීමෙන් මේ උල්කාපාත වර්ෂාව දැකගත හැකි බවයි. සෙනසුරු ග්‍රහයාට ආසන්නව එම තාරකා මණ්ඩලය පිහිටා ඇති බව ද ඒ මහතා පැවසීය. පැයකට ග්‍රහක 20 - 30 අතර ප්‍රමාණයක් කඩා වැටෙන බව දැකගත හැකි බව ද ආතර් සී. ක්ලාක් මධ්‍යස්ථානය ප්‍රකාශ කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n12010213</link>
    <topic>කොත්මලෙන් මෙගාවොට් 75ක් විදුලි පද්ධතියට</topic>
    <author>ධනුෂ්ක ගොඩකුඹුර සහ නුවන් කොඩිකාර</author>
    <content>ශ්‍රී ලංකාවේ අවසාන මහා පරිමාණ ජල විදුලි බලාගාරය වන ඉහළ කොත්මලේ ජල විදුලි බලාගාරයෙන් ජනවාරී මස අග සිට මෙගා වොට් 75 ක විදුලි ප්‍රමාණයක් ජාතික විදුලි පද්ධතියට එක් කෙරේ.නව වසරේ ජනතා අයිතියට ප්‍රථමයෙන්ම පැවරෙන දැවැන්ත ව්‍යාපෘතිය වන ඉහළ කොත්මලේ බලාගාරය ඉදි කිරීම සඳහා වැය කෙරෙන මුදල රුපියල් කෝටි 5400 කි.සමස්ථ විදුලි ධාරිතාව මෙගාවොට් 150 ක් වන එහි දෙවැනි අදියර යටතේ තවත් මෙගාවොට් 75 ක් අප්‍රේල් මස ජාතික පද්ධතියට එක් කිරීමට නියමිත බව විදුලිබල හා බලශක්ති අමාත්‍යාංශය පවසයි. පසුගිය දෙසැම්බර් මස 15 වැනිදා බලාගාරයේ ප්‍රථම දියවර නිකුත් කෙරුණු අතර බලාගාරය විදුලි ඒකක මිලියන 409 ක ධාරිතාවකින් යුක්ත වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=n12010214</link>
    <topic>බාරය ඔප්පු කරන්න ගිය කතුන් දෙදෙනෙක් ලොරිය පෙරළීමෙන් මරුට</topic>
    <author>රත්නපුර දිසා විශේෂ නිරෝෂණ පෙරේරා</author>
    <content>නව වසරේ බාරයක් ඔප්පු කිරීමට කතරගම බලා යමින් සිටි 17 දෙනකු රැගත් කුඩා ලොරි රථයක් පෙරළීමෙන් කාන්තාවන් දෙදෙනකු මරුමුවට පත්වී 14 දෙනකු තුවාල ලැබූහ.පැල්මඩුල්ල පනාවැන්නේදී 31 අලුයම හතරට පමණ අනතුර සිදු විය. තුවාලකරුවන් කහවත්ත හා රත්නපුර මහ රෝහල්වලට ඇතුළු කර ඇත.හෝමාගම පිටිපන සිට ලොරි රථය ධාවනය කර තිබේ. රියැදුරුට නින්ද යාම නිසා අනතුර සිදුව තිබේ.ජී. බේබිනෝනා (80) විමලාවතී (66) යන දෙදෙනා කහවත්ත හා රත්නපුර රෝහල්වලදී මරණයට පත්වූහ. කතරගම කිරි වෙහෙරේ නෙළුම් මල් පූජාවකට සහභාගි වීමට මේ පිරිස කුඩා ප්‍රමාණයේ ලොරියකින් ගමන් කරමින් තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=r1201021</link>
    <topic>සෙනෙහසට පිටු පෑ රූමතියට පොලිස් පෙම්වතාගෙන් වෙඩි වරුසාවක්...</topic>
    <author/>
    <content>ආදරය මත මේ ලෝකය රඳා පවතින බවද ආදරය නොමැති වූ විට ලෝකය විනාශ වන බවද මතයයි. දාර්ශනිකයන්ගේ මත තහවුරු කරමින් ආදරය නිසා සිදුවන විනාශ පසුගිය සති කීපය තුළ වැඩිවීමක් දක්නට ලැබිණි. මේ කතා පුවතත් ‘ආදරය-අනාදරය’ මුල්කර ගනිමින් කළ විනාශයක පුවතකි.ආදරය ඉල්ලා නොලැබුණ කළ මේ විනාශය සිදු කර ඇත්තේ පොලිස් කොස්තාපල්වරයෙකු රාජකාරියේ නිරතව සිටියදී රාජකාරි ගිනි අවියෙන් වීමද විශේෂ වේ.මේ කතා නායිකාව නමින් ගංගා සංජීවනි දිසානායකයි. පුත්තලම මදුරන්කුලිය කිවුල ග්‍රාමයේ ඉතා දිළිඳු පවුලක පවුලේ වැඩිමහල් දියණියන්. සංජීවනිට බාල තවත් දියණියන් දෙදෙනෙකු මේ පවුලේ සිටී. දෙමාපියන්ට ස්ථිර ආදායම් මාර්ගයක් නොමැති වීම පවුලේ අසරණකම කුඩා අවධියේ සිටම සංජීවනිට මැනවින් අවබෝධ වී තිබිණි.කොටින්ම කියතොත් ඉන්න හිටින්න හරිහැටි නිවසක් හෝ සංජීවනිට කුඩා අවධියේ නොතිබිණි. මේ තත්ත්වය තුළ සංජීවනි කුඩා අවධියේ සිටම අදිටන් කර ගත්තේ උසස් අධ්‍යාපනයක් ලබා රැකියාවක් කර පවුලේ බර කරට ගැනීමටයි. මේ සඳහා පියාගේ මෙන්ම මවගේ පාර්ශ්වයේ ඥාතීන්ගෙන් ද සංජීවනිලාට උදව් ලැබිණි. දිසානායක දෙමහල්ලන්ට ද අවශ්‍ය වූයේ තම දියණියන් තිදෙනාට කෙසේ හෝ අධ්‍යාපනය ලබා දී සමාජයට දායාද කිරීමයි.මේ සඳහා මේ දෙමාපියන් නොගත් වෙහෙසක් නොමැත. දෙමාපියන්ගේ දුක අවබෝධ කර ගත් සංජීවනි කෑමට බීමට ඇඳුමට මුල් තැනක් නොදී කිවුල ග්‍රාමයේ සිට කටුක මාවත් දිගේ සැතපුම් ගණනක් පයින් ගොස් අකුරු කළ මේ තිදෙනාට පාපැදියක් ලැබෙන්නෙ මවගේ පාර්ශ්වයේ ඥාතියෙකුගෙනි. එදා සිට තම නැගණියන් දෙදෙනා පාපැදියේ නංවා ගන්නා සංජීවනි පාසලට නගරයට යන්නේ ඔවුන්ගේ ආරක්ෂාව සහ පහසුව ද සලසමිනි.මෙය තහවුරු කළේ සංජීවනිගේ මව ඇඬූ කඳුළින් වසර 11 ක් නැගණියන් පාසලට ගෙනගියේ සංජීවනි බව පැවසීමෙනි.මහේෂ්ට සංජීවනි හමුවීමසංජීවනි අධ්‍යාපනයට මුල්තැන දී ක්‍රියා කළත් සරසවි වරම් නොලැබුණි. තමනට නොලැබුණ දේ තම නැගණියනට ලබා දීමට සංජීවනි එදා සිට වෙහෙස ගන්නා ලදී. එහි ප්‍රතිඵලයක් ලෙස ලොකු නැගණිය විශ්වවිද්‍යාලයට සුදුසුකම් ලැබීය. මෙය තම ජීවිතයේ ලොකුම භාග්‍යකොට සැලකූ සංජීවනි එදා සිට වෙහෙස ගත්තේ කුමක් හෝ රැකියාවක් කර නැගණියගේ අවශ්‍යතා සපුරාලීමටයි. එහෙත් දිනෙන් දින ස්ථිර රැකියාවක් පිළිබඳ සංජීවනිගේ බලාපොරොත්තුව ඉටුනොවන බවක් පෙනිණි.මේ අතර මහේෂ් කුමාර හීන්කෙන්ද කාකි ඇඳුමින් සැරසී තේජාන්විතව කිවුල ග්‍රාමයට පැමිණෙන්නේ රාජකාරි කටයුත්තක් සඳහායි. වනාන්තරයෙන් වටව ඇති කිවුල ග්‍රාමයේ නිවසක ජීවත් වූ වන මලක් වන් සංජීවනි මහේෂ්ට හමුවන්නේ මේ ගමනේදියි.සංජීවනි දුටු මහේෂ් නෙත් ඉවතට නොගෙන සංජීවනි දෙස බලා සිටින අයුරු සංජීවනි දකින්නෙ අහම්බෙනි. තමා වෙත නෙත් අයාගෙන බලා සිටින මේ පුද්ගලයා තමාගේ ඝාතකයා වන බව එදා සජිිවනිට නොසිතෙන්නට ඇත. එතැන් සිට 2011.12.30 දින දක්වා සංජීවනිගේ ආදරය දිනා ගැනීමට මහේෂ් නොකරන ලද දෙයක් නොමැති තරම් බව අනාවරණය වූයේ සංජීවනිගේ වැඩිමහල් නැගණිය මාධ්‍යයට දැක්වූ කරුණු අනුවයි.වත්සලා මධුෂානි ඇඬූ කඳුළින් ප්‍රකාශ කළ දේ මෙලෙස සටහන් තබමි. “මගේ අක්කා දෙවඟනක්” හොඳ අය වැඩිකල් ජීවත් වෙන්නෙ නැහැ. ඇත්තටම අක්කට ආදරයක් කරන්න තරම් හොඳ මානසිකත්වයක් තිබුණේ නැහැ. එයාට තිබුණ එකම පැතුම හොඳ රැකියාවක් කරලා තාත්තටයි අම්මටයි අපිටයි ඉන්න හොඳ ගෙයක් හදලා දීලා පවුල ගොඩගන්න එක. නංගිල දෙන්නට අම්මා වගේ තමයි සැලකුවේ. අපේ සියලු ඕනෑඑපාකම් හොයලා බැලුවා. මම කැම්පස් තේරුණම එයා තරම් සතුටු වුන කෙනෙක් තව නැහැ.මේ අතරතුර තමයි මහේෂ් කියන පුද්ගලයා අපි අතරට කඩාගෙන පැන්නෙ. මහේෂ්ට මුල ඉඳලම අක්කගේ කැමැත්තක් තිබුණේ නැහැ. කාකි ඇඳුම ඇඳගෙන ඇවිල්ලා අපේ පවුලේ අය බයකරලා තමයි මහේෂ් අපේ ගෙදර ආවේ ගියේ. අපේ ගෙදර යන එන ගමන් මහේෂ් අක්කගේ ආදරය ගන්න අක්කටයි, අපිටයි තර්ජනය කරනවා. මහේෂ් මුලින් අක්කට ඇත්තටම ආදරය කරන්න ඇති. නමුත් පස්සේ අක්කගේ ආදරය නොලැබෙන බව දැනගත්තම ඒ ආදරය වෛරයකට පෙරළෙන්න ඇති කියලා මට හිතෙනවා. ඒකට හොඳම නිදසුන තමයි මීට මාස 04කට 05කට උඩදී අක්කගේ ටෙලිෆෝන් සිම් කාඩ්පත බලෙන් අරගෙන ගිහිල්ලා ඒකේ තිබුණ දුරකථන අංක සියල්ලටම මහේෂ් කතා කරලා තිබුණා. මේ නිසා අපි සියලු දෙනා ලොකු අපහසුතාවකට පත්වුණා. මහේෂ් මුල ඉඳලම කළේ නිල ඇඳුමට මුවාවෙලා නිලයට මුවාවෙලා අපේ අසරණ පවුල බය කරගෙන අක්කව කැමති කරවා ගන්න උත්සාහ කරපු එක. අක්කට කීපවරක්ම මරණ තර්ජන පවා කරලා තිබුණා. මහේෂ් දවසක් හොඳටම බීගෙන ඇවිල්ලා වස බොනවා කිව්වා. මේ මොනා කලක් අක්කගේ ආදරය දිනාගන්න මහේෂ්ට බැරිවුණා. මේ අතර තමයි අක්කව විද්‍යා පීඨයට තේරුණේ.විද්‍යා පීඨයට සුදුසුකම් ලැබීමමහේෂ් පොලිස් කොස්තාපල්වරයා සංජීවනිගේ විද්‍යා පීඨ සුදුසුකම් ලැබීම අසා පිස්සෙකු බවට පත්ව සංජීවනිගේ නිවසට පැමිණෙන්නේ නිල ඇඳුමේ ද පිහිටෙන්ය. සංජීවනී ගැන විමසන මහේෂ් සංජීවනි නිවසේ නොමැති බව දැන තවත් කුපිතව හෙට දෙකෙන් එකක් බේරාගමු කියා යන්නේ දෙමාපියන්ට ද තර්ජනය කරමිනි.මෙහිදී සංජීවනිට දුරකථන ඇමතුමක් ගන්නා මහේෂ් “මම ඔයාට සුබපතනවා ඔයා විද්‍යා පීඨ යන්න. ගිහිල්ලා එහෙදි හොඳ කොල්ලෙක්ව හොයා ගන්න” අද සවස එනවා මම ඔයාව අන්තිම වතාවට බලන්න ඒ නිසා ගෙදර එන්න යනුවෙනි.සංජීවනි සහ නැගණිය ඒ අනුව ඥාති නිවසේ සිට 12-30 වැනි දින ප.ව. 2.30ට පමණ කිවුලට පැමිණෙන්නෙ ජනවාරි මස 10 වැනි දින යාමට ඇති විද්‍යා පීඨ ගමනට අවශ්‍ය ඇඳුම් කීපයක් ද රැගෙන ය.සංජීවනිලා පැමිණ සුළු මොහොතකින්ම මහේෂ් පැමිණෙන අතර මහේෂ් දුරකථනයෙන් පැවසූ සියල්ල වෙනස් කරමින් නැවත සංජීවනිගේ ආදරය ඉල්ලා සිටී. මට බැහැ. මට එහෙනම් අවුරුදු 3ක් දෙන්න මට හිතන්න ඕනෑමට කරන්න ගොඩාක් දේවල් තියෙනවා. මෙහිදී දිනේෂ් තම සොයුරියගේ අත තරයේ අල්ලා ගත් අතර එහිදී දිනේෂ් තල්ලු කර දැමීමට තම සොයුරිය උත්සාහ කරනවාත් සමඟ වෙඩි හඬක් ඇසුන බව වත්සලා මධුෂානි පැවසීය. මෙහිදී මහේෂ් ද තමනට වෙඩි තබා ගත් බව මධුෂානි පැවසීය.එච්. එම්. මහේෂ් කුමාර හීන්කෙන්ද අනුරාධපුර ගලෙන්බිඳුණුවැව කරුණාගම ග්‍රාමයේ උපත ලැබුවෙක්. උසස් පෙළ සමත් වීමෙන් පසු පවුලේ බර කරට ගත් මහේෂ් පොලිස් සේවයට එක්වන්නේ ද පවුල ජීවත් කරවීමේ පරම අටියෙනි. මූලික පුහුණුවෙන් පසු මහේෂ්ට පුත්තලම පොලිසියේ පත්වීම ලැබෙන අතර එතැන් සිට ඉතා කාර්යශූර පොලිස් නිලධාරියෙකු ලෙස මහේෂ් සේවය කරයි. සේවයේ ඇති සුවිශේෂී බව හේතුවෙන්ම මහේෂ් පුත්තලම මහාඅධිකරණ විනිසුරු නිල නිවසේ රාජකාරී සඳහා යොදවයි. පුතා මහා හික්මීමක් තිබුණ ළමයෙක්. ගමේ මිනිස්සු ඒ සඳහා සාක්ෂි දරනවා. අපිට මේ කතාව අදහාගන්න බැරිවුණා. ආදරයක් පිළිබඳ අපිට පුතා කවදාවත් කියලා නැහැ. මහේෂ් පොලිස් කොස්තාපල් වරයාගේ පියා එච්. එම්. හීන්කෙන්ද හලාවත මහා රෝහලේ දී හැඬූ කඳුළින් ප්‍රකාශ කළා.මල්ලි තමයි මුළු පවුලම ජීවත් කළේ. ගන්න මුළු වැටුපම පවුලේ අවශ්‍යතා සඳහා වැය කළා. අයියා, ආබාධිතයි. තාත්තට සනීප නැහැ. අම්මා, මම, මල්ලි සියලුදෙනා ජීවත්වුණේ මේ වැටුපෙන්. අපිට හිතාගන්නත් බැහැ මල්ලි කරගත්ත මේ විනාශය ගැන. අපි සියලුදෙනා දැන් අසරණ වුණා. මහේෂ් කුමාරගේ වැඩිමහල් සහෝදරිය සමන්ති කුමාරි පැවසීය. මෙහිදී අදහස් දැක්වූ ගංගා සංජීවනිගේ ඥාතිවරියක් වන නිලුකා දමයන්ති ප්‍රකාශ කළේ, මියගිය දෙදෙනාගේම පවුල්වල පිරිස් මේ නිසා අසරණ වූ බවයි. මේ සිදුවීමට විශේෂ පරීක්ෂණයක් පැවැත්විය යුතුයි. පොලිස් දෙපාර්තමේන්තුවත් මේ තත්ත්වයට වගකිව යුතු බවද නිලුකා දමයන්ති පැවසීය. එච්. එම්. මහේෂ් කුමාර හීන්කෙන්ද (23) පොලිස් කොස්තාපල් වරයාගේ හා ඩී. එච්. ගංගා සංජීවනි (21) තරුණියගේ පශ්චාත් මරණ පරීක්ෂණ හලාවත මහ රෝහලේ දී පැවැත්විණි. එහිදී වූ නිගමනය වූයේ ගංගා සංජීවනි රැලි තුවක්කුවකින් අතරමැද දුරක සිට කරන ලද වෙඩි තැබීමකින් මොළයට සහ හිස්කබලට සිදුවූ තුවාල හේතුවෙන් මියගොස් ඇති බවයි. මහේෂ් කුමාර රැලි තුවක්කුවකින් ළ¼ඟ සිට කරන ලද වෙඩි තැබීමකින් ;මාළයට සහ හිස්කබලට සිදුවූ හානි හේතුවෙන් මියගොස් ඇති බවයි. මෙය සියදිවි නසා ගැනීමක් බවට ද තීරණය විය.පශ්චාත් මරණ පරීක්ෂණ සිදු කළ හලාවත මහ රෝහලේ විශේෂඥ අධිකරණ වෛද්‍ය නිලධාරි ඩී. කේ. විජේවර්ධන මහතා මාධ්‍යයට කරුණු දක්වමින් කියා සිටියේ ජීවිතයේ පුම්‍රඛතා හඳුනා නොගැනීම පෞරුෂ වර්ධනය නොවීම මේ ඝාතනයට සහ දියදිවි නසා ගැනීමට හේතුව බවයි. රටේ වර්ධනය වන අපරාධ රැල්ලට හේතුවක් ලෙස යුධ මානසිකත්වයක් සහිතව සිටි ත්‍රිවිධ හමුදා හා පොලිස් නිලධාරින් පුනරුත්ථාපනයක් නොලැබීම බවද ප්‍රකාශ කළා. මේ පිළිබඳ පොලිස් පරීක්ෂණ පුත්තලම වැඩබලන පොලිස් ස්ථානාධිපති වී. සිවලිංගම් මහතාගේ උපදෙස් පරිදි පොලිස් පරීක්ෂක මනොහරන් මහතාගේ ප්‍රධානත්වයෙන් යුත් පොලිස් කණ්ඩායමක් විසින් සිදුකරන ලදී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=r1201022</link>
    <topic>ප්‍රාථමික පාසල වසර 12ක් කැලෑ වැදිලා</topic>
    <author>වීරකැටිය සමූහ ඒ. ටී. කහඳුගොඩ</author>
    <content>අඟුණකොළපැලැස්ස ප්‍රාදේශීය ලේකම් කොට්ඨාසයට අයත් දහඅමුණ ප්‍රාථමික විද්‍යාලය වසා දැමීමෙන් එහි ගොඩනැඟිලි සහ පාසල් වත්ත විනාශ වෙමින් පවතී.සිසුන් නොමැතිවීම නිසා මීට වසර දොළහකට පමණ ඉහතදී මේ විද්‍යාලය වසා දැමීමට බලධාරීනට සිදු වුණි.මේ වන විට විදුහලේ ඇති එකම ගොඩනැඟිල්ල ජරාවාස වෙමින් පවතින අතර ගුරු නිවාස දෙකම ප්‍රයෝජනයක් ගැනීමට නොහැකි තරමටම විනාශ වී ඇත. අක්කර පහක පමණ පාසල් වත්ත විශාල කැලෑවක් බවට පත් වී තිබේ.දහඅමුණේ පදිංචි ජී. එල්. විමලසේන මහතා මෙසේ කීය.මුරුතවෙල ව්‍යාපාරයේ ගොවි බිම් ඇතිවීමත් සමඟම තමයි මේ පාසල ආරම්භ කළේ. ප්‍රාථමික විද්‍යාලයක් වශයෙන් ආරම්භ වූ මේ පාසලේ පස්වෙනි ශ්‍රේණිය දක්වා පංති පැවැත්වුණා. ඒ කාලයේ ළමයි සහ ගුරුවරුන් හිටියා. පසු කාලයේදී ළමයි නැතිවීම නිසා පාසල වසන තත්ත්වයට පත්වුණා.පාසල් ගොඩනැඟිලිවල තිබූ භාණ්ඩ හොරු අරගෙන ගියා. ගේට්ටුව ගලවාගෙන යන්න හදන විට අපි මැදිහත් වී ඒක නතර කර ගත්තා. දැන් මුළු පාසලම කැලයක් වෙලා.මෙහි තිබෙන මේ ගොඩනැඟිලි කිසියම් ප්‍රයෝජනවත් දේකට ගත යුතුයි. රජයේ කර්මාන්ත ශාලාවක් වෘත්තීය පුහුණු මධ්‍යස්ථානයක් හෝ සමූහ ගොවිපළක් ආරම්භ කරනවා නම් හොඳයි. එතකොට ප්‍රදේශයේ තරුණ තරුණියන්ට රැකියා අවස්ථා වුණත් ලැබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=r1201023</link>
    <topic>මීගමුවේදී රන් මාල - යතුරු පැදි - පාපැදි සොරාගත් කොල්ල කල්ලියක තිදෙනෙක් අත්අඩංගුවට</topic>
    <author>මීගමුව විශේෂ - එච්. ප්‍රනාන්දු</author>
    <content>මීගමුව නගරයේ යතුරු පැදි වලින් එහා මෙහා යමින් හත් දෙනකුගේ ගෙල බැඳි රත්රන් මාල හතක් කොල්ල කෑ සහ නගරය මධ්‍යයේ නවතා තිබූ යතුරු පැදි දෙකක්, පාපැදි දෙකක් හොරකම් කළ තිදෙනකුගෙන් යුත් කල්ලියක් අත්අඩංගුවට ගැනීමට මීගමුව පොලිසියේ නිලධාරීන් කණ්ඩායමක් සමත් වූහ.මෙම හොර කල්ලියේ ප්‍රධානියා පෙදරේරුවෙකි. සැකකරුවන් කිඹුලාපිටිය, කුරණ, කදිරාන යන ප්‍රදේශවල පදිංචිකරුවන්ය. සැකකරුවන් කොල්ලකෑ රන් අභරණ හා සොරාගත් පාපැදි හා යතුරු පැදි මීගමුව නගරයේ පුද්ගලයන්ට ඉතා අඩු මුදලකට විකුණා තිබියදී පොලිසිය අත්අඩංගුවට ගෙන තිබේ.සැකකරුවන් මත් ද්‍රව්‍ය වලට ඇබ්බැහි වූ පුද්ගලයන් බව පොලිස් විමර්ශන වලදී හෙළිවී තිබේ.මීගමුව මූලස්ථාන ප්‍රධාන පොලිස් පරීක්ෂක ගාමිණී හල්ලව මහතාගේ අධීක්ෂණය මත සැකකරුවන් කොල්ලකන ලද දේපළ අත්අඩංගුවට ගෙන සැකකරුවන් පිළිබඳව විමර්ෂන කටයුතු සිදු කරන ලද්දේ අපරාධ විමර්ෂන අංශයේ ස්ථානාධිපති උප පොලිස් පරීක්ෂක සුභාෂ් පි‍්‍රයදර්ශන, උප පොලිස් පරීක්ෂක ඩී.එස්. වික්‍රමසිංහ, පොලිස් සැරයන්වරුන් වන තිස්මි (51687), ජයසිංහ (41549) හා පොලිස් කොස්තාපල් චතුරංග (82680) යන නිලධාරීන් විසිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=r1201024</link>
    <topic>පොලිසියෙන් බේරෙන්න වැසිකිළියක සැඟවීමට ගිය චුට්ටාට කාන්තාවකගෙන් ගුටි-බැට</topic>
    <author>කුරුවිට සමූහ - රූපිකා කේ.බණ්ඩාර</author>
    <content>ලැබෙන කුලී වැඩක් කර උපයන මුදලෙන් අඩකටත් වඩා හොර මත්පැන් තිප්පොළට වැයකිරීම චුට්ටාගේ සිරිතය.කවුරු කොයි විදියකින් කීවද මෙම පුරුද්ද නතර කිරීමට චුට්ටාට නොහැක.මෙසේ මත් වී ගෙවල්වලට යන සැමියන්ගේ ක්‍රියා කලාපයන් ඉවසන්නට බැරි වූ බිරියන් තිප්පොළ පිළිබඳ ඔත්තු ද පොලිසියට පවසයි. පොලිසිය කඩා පැන්න අවස්ථාවලදී කකුල් දෙකේ හයියෙන් බේරෙන්නට චුට්ටා ට ඇත්තේ දක්ෂකමකි. මෙතෙක් පොලිසියට ඔහු කොටු නොවූයේ ඒ හේතුවෙනි.මෙදිනද චුට්ටා සප්පායම් වෙමින් සිටියේ ය.පොලිසිය කඩා පැන්නේ නොසිතූ පරිදිය. පෙර දා ක්‍රමයම අනුගමනය කළ චුට්ටා දෙපයට වීරිය ගෙන පැන දිව්වේ ය.පසු පස නොබලාම දුවයන චුට්ටා, ආසන්නයේ තිබූ වැසිකිළියකට පැන්නේ සැඟවීමටය. චුට්ටාට වැරදුණේ ය. එහි සිටියේ හැඩි දැඩි කතකි.ඇය චුට්ටාව එළියට තල්ලුකර බාල්දියෙන් පහර පිට පහර එල්ල කළේ ලඡ්ඡාවත්, කෝපයත් එක්කය. චුට්ටා පසුපස හඹා ආ පොලිස් රාලහාමිගේ ග්‍රහණයට පත් වූ චුට්ටා නතර වූයේ පොලිසියේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=r1201025</link>
    <topic>හැඹිලි දැල් තහනම ඉවත් කරන්නැයි ගාල්ල-බෙන්තර ධීවරයෝ උද්ඝෝෂණයක</topic>
    <author>දකුණු පළාත් සංචාරක විශේෂ ඩේවිඩ් මිත්‍රසේන</author>
    <content>බෙන්තර සිට ගාල්ල දක්වා ධීවර පිරිස අතර ප්‍රචලිත වූ හැඹිලි දැල් ක්‍රමය තහනම් කිරීමෙන් ධීවර ජනතාවට ගැටලු රැසක් මතුවී ඇත. මේ නිසා පසුගියදා අම්බලන්ගොඩදී ධීවර පිරිස් එක්ව විරෝධතාවක් පැවැත්වූහ.එහිදී ධීවර ජනතාව මෙසේ අදහස් දැක්වූහ.එච්. දයානන්ද මහතාමෙම හැඹිලි දැල් වලින් අල්ලා ගනු ලබන හුරුල්ලා, බෝල්ලා, දැල්ලා කියන මාළුන්. අනිවාර්යයෙන් ජීවත් වන්නේ දින 100 – 120 ත් අතර කාලයක් පමණයි. මේ මාළුන් අල්ලා නොගත්තොත් අපරාදේ විනාශයට පත් වනවා. මෙම තහනම නිසා ධීවරයන්ට ගැටලු රැසක් පැන නැගිලා.ඩී. පී. රංජිත් මහතාමේ ක්‍රමය අපට නැවතත් ලබාදීමෙන් ජනතාවට අඩු මිලට මාළු දීමට හැකියාව තිබෙනවා. ඒ වගේම ජීවන වියදම පහළ හෙළීමටත් මෙය ඉවහල් වනවා.නිහාල් වික්‍රමසේකරමෙම පන්නය ක්‍රියාත්මක කරන්න ඉඩ දෙන්න කියලයි අප ඉල්ලා සිටින්නේ.ඩබ්ලිව්. මිරන්තවිනාශ වී යන මාළු අල්ලාගෙන අපටත් ජනතාවටත් යම් සේවාවක් ඉටු කරන අපට මෙසේ කිරීම ඉතාම විශාල අසාධාරණයක්..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=r1201026</link>
    <topic>හොර අරක්කු හොයන්න පොලිසියෙන් එද්දී ජාවාරම්කාරිය බොරු ලෙඩක් අරන්</topic>
    <author>මුන්දලම සමූහ - කේ. ජේ. බී. පීරිස්</author>
    <content>ඇය රූමත්ය, ටිකක් මහතය. ඇගේ සැමියා මියගොස්ය. දරු දෙදෙනකු සමඟ දිවිගෙවූ ඇය රැකියාව ලෙස කළේ හැලි අරක්කු පෙරවීමය. තොග අලෙවිය සහ සිල්ලර අලෙවියයි.මැයගේ වයස අවුරුදු හතළිහක් පමණය.ඇහැට කනට පේන්න ඉන්න නිසාත්, ඇගේ ලස්සන බොළඳ කථා විලාසය නිසාත් තරුණ පහේ කොල්ලෝ නිතර නිතර ඇගේ ගුබ්බෑයමට රිංගා හොඳහැටි පදම්වෙනතුරු බොන්නේ කිසිම හිරිකිතයකින් තොරවය.මේ කාන්තාව අදාළ ප්‍රදේශයේ පොලිස් නිලධාරි මහත්වරුන්ගේ ඉතාම හිතවතියක් වීම නිසා පොලිසියෙන් නිතර නිතර කරදර ඇති නොවිණි.මැය පාර තොටේ ගමන් ගන්නේ කොළඹ හතේ නෝනා කෙනෙකුටත් වඩා තේජස් ලෙසිනි.මග තොටේදී වාහනවලදී මැය කා සමඟවත් කථාවක් බහක් නොමැතිව ගමන් බිමන් යන්නේද තම ගාම්භීර බව පෙන්වමිනි.මෙලෙසින් තම ව්‍යාපාරය අපූරුවට කරගෙන ආ ඇය, ඇගේ පොල්අතු නිවස ගලෙන් නිමවා කුඩා මාළිගාවක් කරගත්තේ වසර දෙකක් පමණ කෙටි කාලයකිනි.ව්‍යාපාරය කිසිම අවුලක් නැතිව කරගෙන යාමට ලැබීම ඊට හේතුවිය.මෙතරම් අපූරුවට මේ ජාවාරම කරගෙන ගියේ සුරාබදු නිලධාරීනට - පොලිසියට මාස්පතා එක්තරා සන්තෝසම් මුදලක් පිරිනමමිනි.නියමිත දිනයට අදාළ නිලධාරීන් යතුරුපැදි නවත්වා නලාව පිඹින ගමන්ම ඇය ඔවුන්ගේ තුටුපඬුරු කවරයක දමා ගෙනැවිත් දෙන්නීය.කාලය ගෙවී යද්දී අදාළ ප්‍රදේශයේ පොලිසියට නව නිලධාරි පිරිසක් පැමිණියේ හිටපු නිලධාරින් වෙනත් ප්‍රදේශවලට මාරු කරමිනි.අලුතින් පැමිණි නිලධාරිනට මේ කාන්තාවගේ ජාවාරම ගැන විවිධ විස්තර ලැබීමට වැඩිකල් ගියේ නැත.දිනක් ඇගේ නිවෙස ඉදිරිපිට පොලිස් ජීප් රිය නැවැත්විණි.පැමිණි පොලිස් නිලධාරීන් ඇයගේ ගේ වටලා වත්ත පිටිය, ගේ තුළ ඛ්ැම තැනම පරීක්‍ෂා කළ ද කිසිම දෙයක් සොයා ගැනීමට බැරි විය. අදාළ කාන්තාව අසනීප ගතියක් පෙන්නුම් කරමින් හාන්සි පුටුවේ නිදා සිටියාය. එය දුටු පොලිස් නිලධාරියෙක්, “අපට තමා ගැන විස්තර ලැබී තිබෙනවා. කෝ විකුණන අරක්කු” යැයි ඇසීය.“අනේ සර් මොන අරක්කුද?” මම දැන් කාලෙක ඉඳලා අසනීපයෙන් ඉන්න නිසා ඒ වැඩේ අතඇරලා දැම්මා.නිකමටවත් මේ ආවේ කව්ද කියා බලන්නවත් නැගිටින්නේ නැතිව සිටියේ ඒකද?ඔව් සර් දරුවො දෙන්න ඉන්න නිසා මම නැගිට්ටේ නැහැ.හා හා කමක් නැහැ. ටිකක් අමාරුවෙන් හරි නැගිටලා අර අල්මාරිය අරිනවා බලන්න.ඉන අතගා යතුරු කැරැල්ල අතට ගෙන “පුතේ පුතේ” යැයි තම පුතු අමතා ඔහු අතට යතුරු කැරැල්ල දී අනේ පුතේ, මේ සර්ලාට ඔය අල්මාරිය ඇරලා පෙන්වන්න කීවාය.“නෑ... නෑ... ඔහේ නැගිටලා අල්මාරිය ඇරලා පෙන්වන්න ඕන” නිලධාරියා කීය.ඇය තව තවත් තම අමාරුව ගැන කියා සිටියද පොලිසිය තදින්ම ඉල්ලා සිටි ඉල්ලීම අනුව ඇය අසුනින් නැගිටින විටම ඇය මෙතෙක් වේලා තමා ඇඳ සිටි දිගු සායට යටකරගෙන සිටි අරක්කු කෑන් එක පොලිස් නෙතට හසුවුණි.අනේ අනේ තමුන්ට ලොකු අසනීපයක් තිබුණ නේද? නිලධාරියා ඇසීය.රෙද්ද අස්සේ හංගාගෙන ද අරක්කු විකුණන්නේ. බොන උන්ට ලැජ්ජා නැද්ද, මේවා බොන්න යැයි හෙතෙම කීවේය.අරක්කු කෑන් එකත් – එකී කාන්තාවත් දමාගත් පොලිස් නිලධාරීන් අදාළ පොලිසිය බලා පිටත්ව යද්දී කව්රුත් බලා සිටියේ මෙතෙක් කලක් අල්ලන්න බැරිව හිටිය මේ ගෑනිත් කොටුවුණානේ කියමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201021</link>
    <topic>උපාලි ධර්මදාසගේ පිලට තනි අශ්වයාගේ තරගයක්</topic>
    <author>පි‍්‍රන්ස් ගුණසේකර</author>
    <content>වසර 6කට පසුව හෙට (3) පැවැත්වෙන ශ්‍රී ලංකා ක්‍රිකට් නිලවරණයේ සභාපති තනතුරට තරග වදින උපාලි ධර්මදාස මහතාට හා ඔහුගේ පාර්ශ්වයට වාසිදායක වී තිබේ.ක්‍රිකට් නිලවරණයේදී ඡන්දය ප්‍රකාශ කළ යුතු ආකාරය පිළිබඳ ක්‍රීඩා සමාජ හා දිස්ත්‍රික් ක්‍රීඩා සංගම් රාශියක් පැවැත්වූ සාකච්ඡාවලදී ධර්මදාස පාර්ශ්වයේ නියොජිතයන්ට සහාය පළකිරීමට තීරණය වී තිබේ.ක්‍රිකට් සභාපති තනතුරට නාමයෝජනා ලබාදීමට සිටි පාර්ලිමේන්තු මන්ත්‍රී තිලංග සුමතිපාල මහතා ඉදිරිපත් නොවීමේ හේතුව මත උපාලි ධර්මදාස මහතාට හා එම පාර්ශ්වයේ නියෝජිතයන්ට ‘තනි අශ්වයාගේ තරගයක්’ නිර්මාණය වී ඇත.සභාපති තනතුරට තරග කරන බදුරලිය ක්‍රීඩා සමාජයේ සුමිත් පෙරේරා මහතා අවසන් මොහොතේ සිය නාමයෝජනාව ඉල්ලා අස්කර ගැනීමේ සූදානමකින් පසුවන බවද වාර්තා වේ.උපාලි ධර්මදාස මහතාට හා එම පාර්ශ්වයට දිස්ත්‍රික් ක්‍රිකට් සංගම් කිහිපයකම විශ්වාසය දැනටමත් පළවී ඇතැයි ධර්මදාස පාර්ශ්වයේ ප්‍රකාශකයෙකු ‘දිනමිණ’ ට පැවැසීය. ගම්පහ, බදුල්ල, නුවරඑළිය, හම්බන්තොට, ගාල්ල, පුත්තලම, මොනරාගල ඇතුළු දිස්ත්‍රික්ක 16කින් හෙට පැවැත්වෙන ක්‍රිකට් නිලවරණයේදී සහාය පළවන බව එම ප්‍රකාශකයා පැවැසීය. එයට අමතරව බ්ලූම්ෆීල්ඩ්, සී.සී.සී, කෝල්ට්ස්, එන්.සී.සී, මුවර්ස්, ටැමිල් යූනියන්, ඇන්තෝනියන්ස්, ලන්කන්, මර්කන්ටයිල් ක්‍රීඩා සමාජ හා මැලේ ක්‍රීඩා සමාජය ධර්මදාස පාර්ශ්වයට සහාය ලබා දීමට සූදානමින් සිටිති.එම ක්‍රීඩා සමාජ විධායක කමිටු රැස්වීම පසුගිය දින කිහිපයේදී පැවැති අතර ශ්‍රී ලංකා ක්‍රිකට් නිලවරණය හා ක්‍රිකට් ක්‍රීඩාවේ ඉදිරිය පිළිබඳ දීර්ඝ ලෙස සාකච්ඡා කොට ඇත.එම ක්‍රීඩා සමාජ නියෝජිතයන් බොහෝ දෙනෙකුගෙන් කළ විමසීම්වලදී සඳහන් කලේ ධර්මදාස මහතා සභාපති ලෙස පත්වන හෙයින් ඒ මහතා සමග සහයෝගයෙන් වැඩ කළ හැකි පිරිසක් පත්කිරීම ක්‍රීඩාවට යහපතක් වන බවය.මෙවර ක්‍රිකට් නිලවරණයේ දී කේ. මතිවානන්, හිරන්ත පෙරේරා නිශාන්ත රණතුංග යන මහත්වරු ඡන්ද සියයකට වඩා ගනු ඇතැයි ධර්මදාස පාර්ශ්වයේ මතයවී ඇත.ශ්‍රී ලංකා ක්‍රිකට් නිලවරණයේදී ක්‍රීඩා සමාජ, දිස්ත්‍රික් සංගම් 85කින් ඡන්ද 147ක් ප්‍රකාශ වේ. නිලවරණය ක්‍රීඩා අධ්‍යක්ෂ ජනරාල් රංජනී ජයකොඩි මහත්මියගේ මෙහෙයවීමෙන් ක්‍රීඩා විද්‍යායතනයේ දී පැවැත්වීමට කටයුතු යොදා ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201022</link>
    <topic>දකුණු අප්‍රිකා එක්දින පිල නම් කරයි</topic>
    <author/>
    <content>තරග 5කින් සමන්විත ශ්‍රී ලංකා දකුණු අප්‍රිකා එක්දින තරගාවලිය වෙනුවෙන් ක්‍රීඩකයන් 14 දෙනෙකුගෙන් සමන්විත දකුණු අප්‍රිකානු කණ්ඩායම නම් කරනු ලැබීය.ඊට පිත්තෙන් දස්කම් දක්වන නවක ක්‍රීඩක ඩීන් එල්ගා සහ පන්දු යවන ක්‍රීඩක රෝරි කෙල්නිවිඩේට් ද කණ්ඩායමට එක් කර සිටියි. දකුණු අප්‍රිකානු කණ්ඩායම ඒ.බී. ඩිවිලියරස් විසින් මෙහෙයවනු ලබයි.ශ්‍රී ලංකාව හා දකුණු අප්‍රිකාව අතර දැන් පැවැත්වෙන තරගාවලියේ තුන්වැනි සහ අවසන් ටෙස්ට් තරගය හෙට කේප් ටවුන්හිදි ආරම්භ වීමට නියමිතය. පළමු ටෙස්ට් තරගය දකුණු අපි‍්‍රකාව ඉනිමකින් සහ ලකුණු 81කින් ජයගත් අතර දෙවැනි ටෙස්ට් තරගය ලකුණු 208කින් ශ්‍රී ලංකාව ජය ගත්තේය. එහෙයින් තුන්වැනි ටෙස්ට් තරගය දෙපිලටම තීරණාත්මක එකකි.ශ්‍රී ලංකාව හා දකුණු අප්‍රිකාව අතර පැවැත්වෙන එක් දින තරගාවලියේ පළමු තරග පාල් හි බෝලන් පාර්ක් ක්‍රීඩාංගණයේදී මේ මස 11 වැනිදා පැවැත්වේ.දෙරට අතර මෙතෙක් එක්දින තරග 46 ක් පවත්වා ඇති අතර ශ්‍රී ලංකාව තරග 22ක් ද දකුණු අප්‍රිකාව තරග 22ක් ද බැගින් සම සමව ජයගෙන ඇත.වසර 2003 සනත් ජයසූරියගේ නායකත්වයෙන් යුතුව ශ්‍රී ලංකාව දකුණු අප්‍රිකාවේ කළ සංචාරයේදී ඩක්වර්ත් ලුවිස් ක්‍රමය යටතේ එක් තරගයක් ලකුණු සමවී නිමාවට පත් වී ඇත. දෙරට අතර පැවැති තවත් තරගයක් තීරණයක් නොමැතිව නිමාවට පත්වී තිබේ.දකුණු අප්‍රිකානු එක්දින ක්‍රිකට් කණ්ඩායමඒ.බී. ඩිවිලියරස් (නායක) හෂීම් අම්ලා, ජොහාන් බෝතා, ජේ.පී. ඩුමිනි, ෆැෆ් ඩියු ප්ලේසිස්, ඩින් එල්ගා, ජැක් කලිස්, රෝරි කෙල්නිවිඩෙට්, මෝර්නි මෝකල්, වයිනි පානෙල්, රොබින් පීටර්සන්, ග්‍රෙහැම් ස්මිත්, ඩේල් ස්ටේන්, ලොන්ටාඩෝ සොටොස්ටි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201023</link>
    <topic>ඔට්ටුවලින් ඔලිම්පික් මට්ටු වෙයි</topic>
    <author>ලන්ඩන් (ඒ.එෆ්.පී)</author>
    <content>නීත්‍යානුකූල නොවන ආසියානු ඔට්ටු ඇල්ලීමේ ජාලා නිසා 2012 ලන්ඩනයේදී පැවැත්වෙන ඔලිම්පික් තරගාවලියට තර්ජන එල්ලවන බව ලන්ඩන් ඔලිම්පික් පිළිබඳ බ්‍රිතාන්‍ය ඇමැති ප්‍රකාශ කරයි. මෙම ව්‍යයසනය මත්ද්‍රව්‍ය ව්‍යයසනයටත් වඩා බරපතළ බව ඔලිම්පික් ඇමැති හියු රොබට්සන් වැඩි දුරටත් පවසයි.බටහිර රටවල ඔට්ටු සැපයීමේ බලධාරීන් නීත්‍යානුකූල නොවන ක්‍රියාදාමයේ හඳුනාගැනීමට හැකියාවක් ඇති අතර ආසියාවේ මේ සඳහා දැඩි නිතීරිති නැති බවද ඔහු චෝදනා කරයි.ඉන්දියාවේ මෙන්ම ඈත පෙරදිග රටවලට ද මෙවැනි තත්ත්වයක් පවතින බව ඔහු කියයි.මීට නිදසුන් වශයෙන් මැතදී තරග පාවාදීම සම්බන්ධයෙන් පාකිස්තාන ක්‍රීඩකයන් තිදෙනෙකු සිරගත කිරීම ඔහු පෙන්වා දී ඇත. මෙවැනි ඔට්ටු ඇල්ලීමෙන් යම් පාර්ශ්වයක් ක්ෂණිකව මුදල් උපයාගන්නා බව ද ඔහු පවසයි.ඉදිරි වසර දෙක තුන ඇතුළතදී ඔට්ටු ඇල්ලීමේ ක්‍රියාදාමය මීටත් වඩා දියුණු ආකාරයෙන් ක්‍රියාත්මක වීමට ඉඩ ඇති බව ඔහු පවසයි. කෙසේවෙතත් ලන්ඩන් ඔලිම්පික් තරගාවලියට මෙවැනි අවස්ථාවකට මුහුණ දීමට සිදු නොවනු ඇතැයි ඔහු බලාපොරොත්තු පල කළේය. මේ අනුව ක්‍රීඩකයන් අල්ලස් දීමට සහ නිත්‍යානුකූල නොවන ඔට්ටු ඇල්ලීම් පිළිබඳ සොයා බලා එම ක්‍රීඩකයන්ට දඩුවම් කිරීම සඳහා විශේෂ බුද්ධිමය අංශයක් මුල්වරට පත්කර ඇතැයි ද ඔහු පෙන්වා දෙයි. එහි ප්‍රධානියා වශයෙන් පත් කර ඇත්තේ ස්කොට්ලන්ඩ්යාඩ් පොලිස් මූලස්ථානයේ ප්‍රධානියාය.මෙවැනි වැරදි සොයා ගැනීම සඳහා සංවිධානාත්මක වශයෙන් ඉන්ටර්පෝල් පොලිසිය සමග කටයුතු කිරීමට බලාපොරොත්තු වන බවත්, මේ අතර බ්‍රිතාන්‍ය තුළද මෙවැනි විෂමාචාර ක්‍රියා සම්බන්ධයෙන් සොයා බැලීමට වෙනම බුද්ධි අංශයක් මෙහෙයවීමට බලාපොරොත්තු වන බවද ඔහු පුවත්පතකට ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201024</link>
    <topic>මධුරංග හෙට පින්ලන්තයට</topic>
    <author/>
    <content>ජාතික හෙල්ල විසිකිරීමේ සූර සචිත් මධුරංග ජාත්‍යන්තර මලල ක්‍රීඩා සම්මේලනයේ අධි තාක්ෂණික පුහුණුවක් ලැබීමට හෙට පින්ලන්තය බලා පිටත්වේ.විසිකිරීමේ ඉසව් පුහුණුව සඳහා ඇති ලොව මුල් පෙළේ ආයතනයේ පුහුණුව මාස 6ක කාලයක් සචිත් මධුරංගට ලැබී ඇත.ශ්‍රී ලංකා මලල ක්‍රීඩා සංගමයේ සභාපති මේජර් ජෙනරාල් පාලිත ප්‍රනාන්දු මහතා ජාත්‍යන්තර මලල ක්‍රීඩා සම්මේලනයෙන් කළ ඉල්ලීමක් අනුව මේ අවස්ථාව සචිත් මධුරංගට ලැබුණි.දියගම මහින්ද රාජපක්ෂ ක්‍රීඩාංගණයේදී නිමාවූ ජාතික සූරතාවලියේදී මීටර් 77.29ක දුරක් හෙල්ල විසිකිරීමට සචිත් මධුරංග සමත්විය. ආනන්ද විදුහලෙන් අධ්‍යාපනය හැදෑරු 22 හැවිරිදි සචිත් මධුරංග ඔලිම්පික් තරගාවලියට සුදුසුකම් ලැබීමේ සීමාවේ පසුවූ දක්ෂ ක්‍රීඩකයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201025</link>
    <topic>පාසල් ක්‍රීඩා සමාජ ක්‍රිකට් නංවනවා</topic>
    <author/>
    <content>ශ්‍රී ලංකා ක්‍රිකට් නිලවරණයට ඇත්තේ තවත් දිනක් ගෙවී යෑම පමණි. වසර ගණනාවකට පසුව පැවැත්වෙන ශ්‍රී ලංකා ක්‍රිකට් නිලවරණයේදී උප සභාපතිවරයෙකු ලෙස කෝල්ට්ස් ක්‍රීඩා සමාජයේ කේ. මතිවානන් මහතා තරග වදියි. වසර තුනකට වැඩි කාලයක් ශ්‍රී ලංකා ක්‍රිකට් අතුරු කමිටුවේ ලේකම් ලෙසද කටයුතු කළ මතිවානන් මහතා සමග උප සභාපති තනතුරු 2ක් වෙනුවෙන් තවත් තිදෙනකු තරග වදිති. ව්‍යාපාරිකයෙකු වන කේ . මතිවානන් මහතා තම පෞද්ගලික ධනය ක්‍රිකට් දියුණුව වෙනුවෙන් යෙදවූ දානපතියෙකු ලෙසද ප්‍රකටය. ඒ මහතා සමග කළ සංවාද සටහනකි මේ.පිළිතුර – මට ක්‍රිකට් පරිපාලනයට ඇවිත් ලබා ගන්න දෙයක් නෑ. හැබැයි මම ආසයි ලංකාවේ ක්‍රිකට් පිරිපාලනය හොඳින් කෙරෙනවා නම්. මොකද කාලයක් හොඳට ඒ දේ කෙරුණා. අනෙක් කරුණ මා කෝල්ට්ස් ක්‍රිකට් සමාජයේ අවුරුදු ගාණක් පරිපාලනය කරනවා. කෝල්ට්ස්වලට අමතරව දිස්ත්‍රික් ගණනාවකට උදව් කරලා ක්‍රිකට් දියුනු කරනවා. වසර තුනහමාරක් ශ්‍රී ලංකා ක්‍රිකට් ලේකම් ලෙස කටයුතු කළා. පෞද්ගලිකව මිලියන ගණනක මුදල් ක්‍රිකට් වෙනුවෙන් යොදවලා තියෙනවා. උප සභාපති ලෙස ඇවිත් වැඩක් කරන්න හිතුවා. මගේ ඇගේ දුවන්නේ ක්‍රිකට් ලේ.පිළිතුර – උප සභාපතිවරු දෙදෙනෙක් ඉන්නවා. මා බලාපොරොත්තු වෙන්නේ දේශීය හා විදේශීය ක්‍රිකට් තරගාවලි සංවිධානය කිරීම. අපේ දේශීය ක්‍රිකට් හොඳ තත්ත්වයකට ගන්න ඕනේ. මා ඒ වෙනුවෙන් විශාල කැපකිරීමක් කරනවා. අපි ජිවත්වෙලා ඉන්න කාලයේ අපේ රටට සේවය කළ යුතුයි. ඒකට හොඳම කාලයත් මෙයයි. රටේ ජනප්‍රියම ක්‍රීඩාවේ දියුණුවට වැඩ කිරීම මා වගකීමක් ලෙස සළකනවා.පිළිතුර – ක්‍රිකට් මූල්‍ය අර්බුදයක් තියෙන එක ඇත්ත. ඒක ගැන කතා කර කර ඉඳලා වැඩක් නෑ. ප්‍රශ්නය තේරුම්ගෙන දීර්ඝ කාලීන වැඩපිළිවෙළකින් විසඳුමක් සෙවීම අපේ යුතුකමයි. එහෙම කළාම ක්‍රිකට් ඉදිරියට ගෙනියන්න පුළුවන් වෙනවා.පිළිතුර – ධර්මදාසලා හැම වෙලාවෙම මේ රටේ අවංකව වැඩ කළ මිනිස්සු. ජයන්ත ධර්මදාස මහතා සමග මා ක්‍රිකට් පරිපාලයේ හිටිය. ඔහු අවංකව හා දක්ෂ ලෙස කටයුතු කළා. අයියා එක්ක වැඩ කරලා අවබෝධයක් ඇති නිසා මල්ලී උපාලි එක්ක වැඩ කරන්න බයක් නෑ. අපේ ටීම් එකේම ඉන්නේ ක්‍රිකට්වලට සේවය කළ අය. ක්‍රිකට්වලින් මුදල් හම්බු කරන්න අපට උවමනාවක් නෑ.පිළිතුර - ඉතාම හොඳයි. මට ගොඩක් සහාය තිබෙනවා. මගේ පෞද්ගලික මුදලින් මා ගොඩාක් ක්ලබ්වලට උදව් කරලා තියෙනවා. ඡන්ද ගන්න නොවෙයි එහෙම කළේ. මගේ පුරුද්දක් ක්‍රිකට් දියුනුව වෙනුවෙන් වැඩ කිරීම.පිළිතුර – ක්‍රීඩා සමාජවලට අනුග්‍රාහකයන් සොයා දෙන්න ඕනැ. සමහර ක්ලබ්වලට සල්ලි නෑ. ක්‍රිකට් ආයතනයේ සල්ලිවලින් නොවෙයි හොඳ අනුග්‍රාහකයන් හොයලා ක්‍රීඩා සමාජවලට උදව් කළ යුතුයි.මෙතෙක් අතුරු කමිටුවල හිටපු පුද්ගලයන් 5ක් 6ක් තීරණ ගත්තේ. නිලවරණයෙන් පසුව ක්‍රිකට් පරිපාලනයට 21ක් ඉන්නවා. වැඩ බෙදාගෙන කරන කොට පහසුයි. අපිට හොඳට කරන්න පුළුවන්.පිළිතුර – ඔව්. වරදක් වුණොත් වගකිව යුතු වෙනවා. අතුරු කමිටු එහෙම නෑ. ඒකයි පැහැදිලි වෙනස. අනෙක් කරුණ තමයි ක්‍රිකට් සංවර්ධනය. දිස්ත්‍රික්, කල්බ් ක්‍රිකට්, පාසල් ක්‍රිකට් ගැන වැඩි අවධානයක් ඕනෑ. ක්‍රිකට් නිලවරණයෙන් පසුව ඒවායේ දියුණුවක් ඇතිවෙයි.පිළිතුර – ඔව්. වෙනසක් අවශ්‍යයි. විධායක සභාවේ සියලුම නිලධාරින් කතා කරලා තීන්දු අරගෙන ක්‍රියාත්මක කිරීම වැදගත්. ආපු විගසම ලොකු වෙනසක් ගැන හිතන්න බෑ. පත්වෙලා ටික දිනක් යද්දි කළ යුතු වෙනස්කම් ගැන බලනවා. හරි දේ හරි විදිහට කරනවා.පිළිතුර - ශ්‍රී ලංකා ක්‍රිකට් පිලේ නොවෙයි ලෝකයේ ඕනෑම කණ්ඩායමක නැගීම් බැසිම් වෙනවා. අපි ඉවසීමෙන් කටයුතු කළ යුතුයි. තරුණ ක්‍රීඩකයන් එනකොට ප්‍රශ්න එනවා. ක්‍රීඩකයන්ගේ මානසිකත්වය ගොඩනගා ඉදිරිය යහපත් කිරීමට පුළුවන්.පිළිතුර – මා ගැන හැමෝම දන්නවා. මා වගේ කෙනෙක් එනවාට විරුද්ධ වෙන්නේ ඇයි කියා දන්නේ නෑ. මා නිලවරණයට ආවේ ක්‍රීඩා ඇමැතිතුමාගේ අනුමැතිය අරන් නීත්‍යානුකූල විදිහටයි.අද බොරු ප්‍රචාර ගොඩක් යනවා. ජාතිවාදී ප්‍රශ්නත් සමහරු කියනවා. ඕවාට උත්තරය නිලවරණයදා ලැබේවි. කලබල නොවී අපි ක්‍රිකට් දියුණු කිරීමේ අරමුණු කරා යනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201026</link>
    <topic>ජේසන්ගෙන් අගනා ශතකයක්</topic>
    <author>ප්‍රින්ස් ගුණසේකර</author>
    <content>වමතින් පන්දුවට පහර දෙන සාන්ත බෙනඩික්ට් ක්‍රිකට් පිලේ නායක ජේසන් පෙරේරා මේ ක්‍රිකට් වාරයේ ලැබූ තෙවැනි ශතකය සාන්ත පීතර් විදුහලට එරෙහිව පෙරේදා වාර්තා කළේය. බම්බලපිටිය සාන්ත පීතර් විදුහල් පිටියේ පැවැති බෙනඩික්ට් – පිතර් අතර තරගයේදී ජේසන් පෙරේරා ලකුණු 140ක් වාර්තා කළ අතර එයට හතරේ පහර 20ක් ඇතුළත් විය. එමෙන්ම මේ තරගයේ දී සාන්ත පීතර් විදුහලේ ෂෙශීන් ප්‍රනාන්දු හතරේ පහර 19ක් ද සහිතව ලකුණු 124ක් ලබා ගැනීම කැපී පෙනුණි.සාන්ත බෙනඩික්ට් විදුහල පළමු ඉනිම කඩුලු 6කට ලකුණු 308 - ජේසන් පෙරේරා 140, සමීර සඳමාල් 51, මධුර මධුසංඛ 47, ප්‍රවීන් ගුණවර්ධන 30, තිළිණ සිල්වා නොදැවී 20 (ජූලියන් ද සිල්වා 81/3, අලි කාන් 38/2) හා දෙවැනි ඉනිම කඩුලු 2කට ලකුණු 17 (රනිත ලියනාරච්චි 14/2) සාන්ත පීතර් විදුහල පළමු ඉනිම ලකුණු 306 - ෂෙශාන් ප්‍රනාන්දු 124, තනූෂ ජයවර්ධන 56, දුෂාන් හේමන්ත 52, ජේසන් බුල්ජන්ස් 26 (ජේසන් පෙරේරා 60/4, සචින් පීරිස් 60/3, රොහාන් සොයිසා 57/2)ආනන්දයට ජයපිට දඟ පන්දු යවන ආනන්ද විදුහලේ පසිදු මධුෂාන් පන්නිපිටිය ධර්මපාල විදුහලට එරෙහිව කඩුලු 10ක් ලබා ගැනීම හේතුවෙන් ආනන්ද විදුහල කඩුලු 8 ජයක් වාර්තා කළේය. මේ තරගය පන්නිපිටිය ක්‍රීඩා පිටියේදි පැවැත්විණි.ආනන්ද විදුහල පළමු ඉනිම කඩුලු 8කට ලකුණු 283 (65)හේෂාන් විමලධර්ම 27, පසිදු මධුෂාන් 30, උෂාන් ගුණතිලක 90, වෙනුක ඉෂාන් නොදැවී) 54 (අසංක සමීර 48/4, හිමාෂ ලියනගේ 72/3) සහ දෙවැනි ඉනිම කඩුලු 2කට ලකුණු 55 - ගේෂාන් විමලධර්ම 14, ධනුක මධුෂාන් 21, තුෂාර සමරකෝන් නොදැවී 16 (හිමාෂ ලියනගේ 19/2)ධර්මපාල විදුහල පළමු ඉනිම 125 (49.2) විමුක්ති රදෙල්ල 61, අෂාන් උදාර 27 (පසිඳු මධුෂාන් 48/5, ඉසුරු ගුණසේකර 30/2) සහ දෙවැනි ඉනිම ලකුණු 211 (62.1) අෂාන් උදාර 53, මලිත් මධුෂාන් 35, විමුක්ති රදෙල්ල 26 (පසිදු මධුෂාන් 74/5, ඉසුරු ගුණසේකර 66/5).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=s1201027</link>
    <topic>ගුවන්-වරාය සූරතා දිනති</topic>
    <author>ප්‍රියාන් ද සිල්වා මාතර ක්‍රීඩා</author>
    <content>තරුණ සේවා සභාව, යෞවන කටයුතු හා නිපුණතා සංවර්ධන අමාත්‍යාංශය, ජාතික රූපවාහිනි සංස්ථාව සමග එක්ව මෙහෙයවනු ලැබූ 27 වන තරුණ සේවා - රූපවාහිනි වොලිබෝල් තරගාවලියේ සුපර් ලීග් කාන්තා සූරතාව ගුවන් හමුදා කණ්ඩායම ද පිරිමි සූරතාව වරාය අධිකාරි කණ්ඩායම ද දිනා ගත්හ.රුහුණු විශ්වවිද්‍යාල ක්‍රීඩාංගණයේදී පැවැති මේ අවසන් කාන්තා තරගයේදී තරග වට 1-3 ලෙස ගුවන් හමුදා කණ්ඩායම විදේශ සේවා නියුක්ති කාර්යාංශ කණ්ඩායම පැරදවීය.තුන්වන ස්ථානය නාවික හමුදා කණ්ඩායම දිනා ගනු ලැබිය. පිරිමි අවසන් තරගයේදී තරග වට 3-0ක් ලෙස වරාය අධිකාරි කණ්ඩායම යුද හමුදා කණ්ඩායම පැරදවිය. ගුවන් හමුදා කණ්ඩායමට තෙවැනි ස්ථානය හිමිවිය.තරගාවලියේ දක්ෂතම ක්‍රීඩිකාව ලෙස ජේ.එච්.ඩී. ප්‍රසාදිනි (ගුවන් හමුදාව) හා දක්ෂත ක්‍රීඩකයා ලෙස ජනිත් සුරාජ් (වරාය අධිකාරිය) සම්මාන දිනා ගත්හ.යෞවන සමාජ පිරිමි අවසන් තරගයේදී දොම්පෙ නේත්‍රා යෞවන සමාජය තරග වට 3-1ක් ලෙස ගම්පහ සියනෑ තරු යෞවන සමාජය පැරදවූ අතර කාන්තා අවසන් තරගයේදී මාවතගම කැෂුවල් ලයින් යෞවන සමාජය විසින් තරගවට 3-0ක් ලෙස පොතුපිටිය ලකී සික්ස් යෞවන සමාජය පැරදවීය.යෞවන සමාජ අංශයේ දක්ෂත ක්‍රීඩිකාව ලෙස එස්.එන්. පතිරණ (කැෂුවලයින්) හා දක්ෂතම ක්‍රීඩකයා ලෙස එස්.ආර්. ප්‍රනාන්දු (නේත්‍රා) සම්මාන ලැබූහ.තරගාවලියේ සමාප්තිය සහ ත්‍යාග සහ සහතික පත් ප්‍රදානය යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම, විදේශ ප්‍රවර්ධන හා සුබසාධන ඇමැති ඩිලාන් පෙරේරා, ජාතික තරුණ සේවා සභාවේ සභාපති ලලිත් පියුම් පෙරේරා, රූපවාහිනි සංස්ථාවේ සභාපති මොහාන් සමරනායක යන මහත්වරුන්ගේ ප්‍රධානත්වයෙන් පැවැත්විණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=f1201021</link>
    <topic>අලුත් පනතින් හොර උපාධි කඩ වහනවා</topic>
    <author/>
    <content>සරසවි සඳහා සිසුන් ඇතුළත් කර ගැනීමේ දී සැලකිල්ලට ගැනෙන්නේ විභාග අපේක්‍ෂකයන්ගේ දිස්ත්‍රික් හෝ ජාතික කුසලතාවය නොව ‘Z අගය’ බව සඳහන් කරන උසස් අධ්‍යාපන ඇමතිවරයා, දිස්ත්‍රික්ක කුසලතාවය දෝෂ සහිත ලෙස සටහන් වීම අන්තර් ජාලයේ දැක්වූ ප්‍රතිඵල ලේඛනයේ ඇතිවූ තාක්‍ෂණික දෝෂයක් පමණක් බවත් විභාග දෙපාර්තමේන්තුව නිකුත්කළ මුද්‍රිත ප්‍රතිඵල ලේඛන වල ප්‍රතිඵල නිවැරදිව සටහන් ඇති බව මෙලෙස ස්ථිර කොට ප්‍රකාශ කර සිටියේ ය.එහෙම සැකයක් ඇති කර ගන්න හේතුවක් නැහැ. තාක්‍ෂණික දෝෂයක් නිසා අන්තර් ජාලයේ ප්‍රතිඵල සමහරක ජාතික හා දිස්ත්‍රික්ක පදනම දෝෂ සහිත ලෙස සඳහන් වෙලා තිබුණා තමයි. නමුත් විශ්වවිද්‍යාලයට සිසුන් තෝරා ගැනීමේ දී ජාතික හෝ දිස්ත්‍රික්ක කුසලතාවය ගැන අවධානය යොමු කරන්නේ නැහැ. ඒ සඳහා බලපාන්නේ Z අගයයි.පාසල් වලට නිකුත් කළ මුද්‍රිත ප්‍රතිඵල ලේඛනවල දිස්ත්‍රික් හා ජාතික කුසලතාවය නිවැරදිව සටහන්ව තිබෙනවා. අන්තර්ජාල ප්‍රතිඵලවලත් දිස්ත්‍රික් හා ජාතික කුසලතාවය කෙටි කාලයක් ඇතුළත නිවැරදි කළා. ඒ නිසා මේ ප්‍රතිඵල සියයට සියයක්ම නිවැරදියි.‘Z අගය’ මත විශ්වවිද්‍යාල සඳහා සිසුන් තෝරා ගැනීමට පටන් ගත්තේ 2001 වසරේ සිට. එවැනි ක්‍රමයක අවශ්‍යතාවය කාලයක සිට විශ්වවිද්‍යාල ආචාර්ය, මහාචාර්යවරුන් හා බුද්්ධිමතුන් මතු කළා. ඒකට හේතු ගණනාවක් තිබෙනවා.හිටපු ගමන් සමහර උසස් පෙළ ප්‍රශ්න පත්‍ර අමාරු වෙනවා. එතකොට එම විෂයට පෙනී සිටි දරුවන්ට කලින් තිබුණු ක්‍රමයෙන් විශාල අසාධාරණයක් වෙනවා. එවගේම ඇතැම් වෙලාවට ආචාර්යවරු මහාචාර්යවරු හදන ප්‍රශ්න පත්‍ර විෂයයට පෙනී සිටින සියලු දෙනාටම ලේසි වෙනවා. එතකොට ඔවුන්ගේ ලකුණු මට්ටම ඉහළ යනවා. ඔවුන්ට එයින් වාසියක් වෙනවා. ඒ වගේම අනික් අයට එය අවාසියක් වෙනවා.මේ දෙකට අමතර තවත් හේතුවකුත් තිබෙනවා. ඒ තමයි විශ්වවිද්‍යාලයට ඇතුළත් වීමේ දී ළමයි කෙටි මාර්ග හොයන්න ගත්තා. ඒ ලකුණු වැඩිය ගන්න පුළුවන් විෂයක් උසස් පෙළ සඳහා එක් කර ගැනීම.තර්ක ශාස්ත්‍රය, සිංහල වැනි භාෂා විෂයන් ඒ සඳහා ඔවුන් භාවිතා කළා. ඒකෙන් විශාල පිරිසකට අසාධාරණයක් වුණා. මේ විදිහට එක විෂයකින් විශේෂ වාසියක් හෝ අවාසියක් වීම නිසා තව පිරිසකට වෙන අසාධාරණය වළක්වන්නයි ‘Z අගය” මත තීරණය කිරීමේ ක්‍රමය ඇති කළේ.‘Z අගය’ තීරණය වන්නේ උසස් පෙළ විභාගයට පෙනී සිටි විෂයන් තුනෙන් පොදු මධ්‍යයන අගය ජාතික වශයෙන් සලකා බැලීමෙන් පසුවයි.කෙටියෙන් කිව්වොත් ඒක වෙන්නේ මෙහෙමයි. මුලින්ම එක් එක් විෂය සඳහා ශිෂ්‍යයන්ගේ මධ්‍යයන අගය බලනවා. ඉන්පසු එය විෂයන් සංඛ්‍යාව වූ තුනෙන් බෙදනවා. එවිට ඔහුගේ ‘Z අගය ලැබෙනවා.එක් එක් විෂයේ මධ්‍යයන අගය සොයා ගන්නේ සිසුවාගේ අදාළ විෂයේ ලකුණු එම විෂය සඳහා පෙනී සිටි සිසුන්ගේ මධ්‍යයන අගයෙන් අඩු කිරීමෙන් පසුයි. ඒ පිළිතුර විෂයේ සම්මත අපගමනයෙන් බෙදනවා. එවිට ඔහුගේ අදාළ විෂය සඳහා Z අගය ලැබෙනවා. විෂයන් තුනේ Z අගය තුනෙන් බෙදීමෙන් ඔහුගේ ‘Z අගය’ ලැබෙනවා. මේක තමයි ඉතාම සාධාරණ ක්‍රමය.2011 උසස් පෙළ විභාගය සඳහා විෂයන් නිර්දේශ දෙකක් යටතේ දරුවන් පෙනී සිටියා. එතකොට මේ නිර්දේ්ශ දෙක යටතේම වෙන වෙනම සාමාන්‍ය අගයන් තීරණය කොට නිර්දේශ දෙකටම පොදු වන ආකාරයට ‘Z අගයක්’ නිකුත් කිරීමේ අවශ්‍යතාවය ඇති වුණා.සමහරු කියනවා ආණ්ඩුවට සැලැස්මක් නැහැ. මේ Z අගය කළින් තීරණය කරන්න බැරිද කියලා. මේ කතා කියන්නේ අධ්‍යාපනය ගැන අබමල් රේණුවක්වත් නොදන්න අයයි. විෂය නිර්දේශ දෙක යටතේම විභාගයට ලියපු සියලුම දරුවන්ගේ ප්‍රශ්න පත්‍ර බැලීමෙන් පසු ඒවායේ සාමාන්‍ය අගය සකස් කරන තුරු ‘Z අගය’ මොකක් ද කියලා වේලාසන කියන්න බැහැ. ලකුණුවල ව්‍යාප්තිය දෙස අවධානය යොමු කිරීමෙන් පස්සෙයි මේ සූත්‍රය සකස් කරන්නේ. කාටත් අසාධාරණයක් නොවෙන විදිහට මේක සකස් කළ යුතුයි.සූත්‍රය සකස් කිරීමේ කමිටුවට ලංකාවේ සිටින ගණිතයට හා සංඛ්‍යානයට ඉතාමත් දක්‍ෂ මහාචාර්යවරුන් පිරිසක් සම්බන්ධ වුණා. ඔවුන් සංඛ්‍යාන විද්‍යාවේ තිබෙන ලෝකයම පිළිගත් සූත්‍රයක් ඒ සඳහා භාවිතා කළා. ඒ නිසා කාටවත් මේක වැරදියි කියන්න බැහැ.නැහැ. Z අගය සකස් කරන්න හෝ විශ්වවිද්‍යාල ප්‍රවේශය තීරණය කරන්න දිස්ත්‍රික් කුසලතාවය බලපාන්නේ නැහැ. දිස්ත්‍රික් කුසලතාවයෙ වැරැද්දන් සකස් කර තිබෙනවා. ඊළඟට මේ වැරැද්ද නැවත වතාවක් සිදුවීම වැළැක්වීමට එය සිදුවූ ආකාරය සෙවීමට කමිටුවක් පත් කර තිබෙනවා.නැහැ. ප්‍රතිඵල එන්න කල් ගියේ නැහැ. මෙයට කළින් හැමදාම ප්‍රතිඵල නිකුත් වුණේ උසස් පෙළ විභාගය පැවැති අවුරුද්දට පස්සෙ අවුරුද්දෙයි. ගිය අවුරුද්දෙත් අපි ඔක්තෝබර් වෙන කොට සියලුම විශ්වවිද්‍යාල සඳහා සිසුන් ඇතුළත් කර ගත්තා. මේ අවුරුද්දෙත් ප්‍රමාදයකින් තොරව ඔක්තෝබර් වන විට සියලුම විශ්වවිද්‍යාලවලට බඳවා ගැනීම් කරනවා. නැත්නම් ඒකෙන් පිරිසකට අසාධාරණයක් වෙනවා.නැහැ. ඔවුන්ටත් බලපෑමක් වෙන්නේ නැහැ. මෙයට කලින් විදෙස් සරසවි වලට අයදුම් කරන සිසුන් පුරුදුවෙලා හිටියේ මේ අවුරුද්දෙ ප්‍රතිඵල වලින් ඊළඟ අවුරුද්දෙ පිටරට විශ්වවිද්‍යාලවලට අයදුම් කරන්නයි. නමුත් අපි අදාළ වර්ෂයේම ප්‍රතිඵල නිකුත් කරන්න පටන් ගත්ත නිසා ඒ වසරේම ඔවුන්ට අයදුම් කරන්න පුළුවන් වුණා. මේ වසරේත් ඔවුන් ට දැන් වසරක් කලින් අයදුම් කරන්න පුළුවන් වෙලා තිබෙනවා.පෞද්ගලික විශ්වවිද්‍යාල අමුතුවෙන් ඇති කරන්න දෙයක් නැහැ. ලංකාවේ පෞද්ගලික විශ්වවිද්‍යාල ආරම්භ කළේ මෙයට අවුරුදු නවයකට කළින්.ආයෝජන මණ්ඩලයේ ආයතන පනස් එකක් පෞද්ගලික විශ්වවිද්‍යාල හදන්න ලියාපදිංචිවෙලා තිබෙනවා. දැනටමත් පෞද්ගලික විශ්වවිද්‍යාල හා උසස් අධ්‍යාපන ආයතන විසිනමයක් ක්‍රියාකාරීව තිබෙනවා. ඔවුන් උපාධි, ඩිප්ලෝමා, පශ්චාත් උපාධි දෙනවා.‘ප්‍රමිති ආරක්ෂණ වරප්‍රදාන සුදුසුකම් රාමුව පිළිබඳ පනත’ මඟින් කෙරෙන්නේ ලංකාවේ දැනටමත් ක්‍රියාත්මක හා ඇරඹීමට අදහස් කරන ආයතනවල ප්‍රමිතිය ආරක්ෂා කිරීමයි. ඊළඟට විශ්වවිද්‍යාල කියලා බොරු කරන ආයතන අහෝසි කිරීමයි.මීට පස්සෙ කවුරුහරි උසස් අධ්‍යාපන ආයතනයක් ආරම්භ කරනව නම් කලින් තිබුණා වගේ ආයෝජන මණ්ඩලයේ ලියාපදිංචිවෙලා පමණක් කරන්න බැහැ. අපි ඒක කවුද කරන්නේ? උගන්වන්නේ කවුද? මොනවද පාඨමාලා? කොච්චර කල් උගන්වනවද? වගේ සියලුම දේවල් හොයනවා. මේ පනත හදන්නේ එහෙම සොයා බලන්න බලයක් ගන්නයි. ඒකට වෙනම කවුන්සිලයක් හදනවා.ඇත්ත. තිබෙන ආයතනවල ගැටලු තිබෙනවා. උපාධියක් කියන්නේ මොකක්ද, පශ්චාත් උපාධියක් කියන්නේ මොකක්ද, ඩිප්ලෝමා එකක කාලය කොපමණ ද? ඒවායේ උගන්වන්න අවශ්‍යය සුදුසුකම් මොනවාද? කියලා කිසිම වර්ගීකරණයක් නැහැ. නමුත් අපි ඒ සියල්ලක්ම නිවැරදි කරනවා. රට තුළ ක්‍රියාත්මක වන උසස් අධ්‍යාපන ආයතන සියල්ලටම සම්මත රාමුවක් සකස් කරනවා. ඒ අනුව ජාත්‍යන්තර ප්‍රමිතියකට අනුව විශ්වවිද්‍යාල පාඨමාලා හැදෙනවා. බොරු කරන්න බැරිව යනවා.නිදහස් අධ්‍යාපනය පුළුල් කරන්න රජරට, වයඹ, සබරගමුව වගේ අලුත් විශ්වවිද්‍යාල අලුතින් ඇති කළා. කොතලාවල ආරක්ෂක පීඨය, වෘත්තීය තාක්ෂණ ආයතනය, ජාතික අධ්‍යාපන ආයතනය වගේ රාජ්‍යය ආයතනවලට උපාධි පිරිනැමීමේ අවස්ථාව ලබා දුන්නා.ඒ වුණත් වර්ෂයකට විශ්වවිද්‍යාල ප්‍රවේශය සඳහා සුදුසුකම් ලබන අයගෙන් උපාධිධාරියෙක් බවට පත්වීමට අවස්ථාව ලැබෙන්නේ ඉතාම සුළු දෙනෙක්ට පමණයි.විශ්වවිද්‍යාල සඳහා සුදුසුකම් ලබන පිරිසෙන් තව කොටසක් විදේශ විශ්වවිද්‍යාල සඳහා ඇතුල්වෙනවා. ඒ සඳහා ඔවුන් විශාල මුදලක් අය කරනවා. ඉතාම අමාරුවෙන් හොයාගන්න විදේශ විනිමය නැවත පිටරටට ඇදිලා යනවා.නමුත් රාජ්‍ය නොවන විශ්වවිද්‍යාල ඇති කරලා උපාධි අයිතිය පුළුල් කළොත් ඒ මුදල ඉතිරි වෙනවා පමණක් නොවෙයි රාජ්‍ය විශ්වවිද්‍යාල වලට ඇතුල් නොවන සාමාන්‍ය මධ්‍යම පාන්තිකයන්ගේ දරුවන්ටත් මේ විශ්වවිද්‍යාල වලින් ඉගෙන ගන්න අවස්ථාව ලැබෙනවා.ඔව්. මේ පනතේ ඊළඟ අරමුණ රාජ්‍ය විශ්වවිද්‍යාල පද්ධතිය ආරක්ෂා කිරීමයි. ඒ සඳහා කොන්දේසි රැසක් ඇති කර තිබෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=f1201022</link>
    <topic>නව වසරේ ඉවසීමෙන් වැඩ කරමු</topic>
    <author/>
    <content>එළැඹුණු නව වසර දෙස සුබවාදීව බලා නව අධිෂ්ඨානයකින් යුතුව කටයුතු කරන්නේ කෙසේද යන්න ගැන කතා කිරීමට මෙවර ධර්ම සභාවට වැඩම කරන්නේ අතුරුගිරියේ සීවලී ආශ්‍රමයේ ප්‍රධාන අනුශාසක පදලංගල ධම්මදේව හිමිපාණෝයි.වසරක් ගෙවිලා අලුත් වසරක් එළැඹිලා තියෙනවා. නව වසරක ආරම්භය කියන්නේ ජීවිතයක නව සැලැස්මක් හදාගන්න අපට ලබාදෙන අවස්්ථාවක්. හොඳ අනාගතයක් නිර්මාණය කර ගැනීමට නම් අතීතයේ දී තමන් අතින් සිදු වූ වැරැදි නිවැරැදි කර ගන්නට ඕනෑ. අතීතය ගැන සිතමින් පසුතැවෙන්නට හොඳ නැහැ. ඕනෑම පුද්ගලයෙක් ශක්තිමත් වෙන්නේ අත්දැකීම් වලින්.පුංචි දරුවෙක් දිහා ඔබ අවධානයෙන් බලාගෙන ඉන්න. දරුවා කුඩා කාලයේ ඉඳලම නැගිටින්න හදනවා. එහෙම නැගිටිනකොට වැටෙනවා. දරුවාට තුවාල වෙනවා; රිදෙනවා; දරුවා හඬනවා. ඒත් දරුවා වැටි වැටී නැගිටිනවා. දරුවා පුංචි වුණත් වැටුණු තැන් රිදුණු තැන් මතක තියා ගන්නවා. ඔබත් ඒ වගේ වෙන්න.උදාවන වසරේ ඔබ අලුතින් සිතනා මිනිසකු බවට පත්වෙන්න. එළැඹෙන අභියෝග හමුවේ ඉවසීමෙන් ඥානාන්විතව කටයුතු කරන්න. සැලසුම්සහගත ව ක්‍රමානුකූලව වැඩ කරන්න.ගෙවුණු අවුරුද්දෙ ඔබ පළක් නොමැති කතා බහේ යෙදී සිටීමට අනුන්ගේ තොරතුරු සොයා බැලීමට, අනුන්ට ම¼ඟ වැරැද්දීමට කටයුතු කළා නම් මනුස්සකමට නොගැලපෙන ක්‍රියාවන්හි යෙදී සිටියා නම්, මේ පෙර වැරැදිවලින් ඈත්වීමට හොඳම කාලයයි. එලෙස නිකරුණේ ගතකළ කාලය ඔබේ ඉදිරි දියුණුවට ප්‍රයෝජනවත් කටයුත්තක නිරත වීමට යෙදවුවා නම් ඔබ දිනුවා නොවේදැයි සිතා බලන්න. අනුන් පිළිබඳව සොයා බලනවාට වඩා තමන් පිළිබඳ සොයා බැලීම කොපමණ නම් වටිනවා ද?ඇත්තට ම පසුගිය කාලයේ මනුෂ්‍යත්වය හීනවීමක් දක්නට ලැබුණා. ඒ නිසා සමාජයේ සිදු වූ ඛේදනීය සිදුවීම්වල වැඩිවීමක් දක්නට ලැබුණා. රුපියල් 100 මනුෂ්‍ය ඝාතනය සිදු කළ අවස්ථා අපට පසුගිය කාලයේ අසන්නට දකින්නට ලැබුණා.එක්තරා කාලයක දී සියදිවි නසා ගන්නා රටවල්වලින් අප පළමු තැන හිමිකරගෙන තිබුණා. ක්‍රමානුකූලව ඒක අඩු වුණා. ඒත් දැන් ඒ සිදුවීම් නිතර අසන්නට දකින්නට ලැබෙනවා.ජීවත් වීමේ දී ගැටලු, ප්‍රශ්න, අභියෝගවලට මුහුණ දෙන්න වෙනවාම යි. ඒක සංසාරයේ උරුමතාවක්. මේ ගැටලු ප්‍රශ්න ආවා කියල ඔබගේ ජීවිතය නැතිකර ගන්න එපා.ගෙවුණු වසර ඔබට පරාජිත දින 365 ක් වුවානම් එය එසේ වූවේ ඔබේම වරදින් මිස වෙන කිසිවකුත් නිසා නොවෙයි. අද බොහෝ දෙනෙක් පුරුදු පුහුණු වී සිටින්නේ අපේ වැරැදි අනුන්ගේ ගිණුම්වලට බැර කිරීමට යි. “අසවලා නිසයි මම මේ දේ කළේ, අසවලා නිසයි මට මේ දේ සිද්ධ වුණේ” මෙවැනි කතා අප බොහෝ විට අසා තිබෙනවා. මේ කියන සියලු කාරණා වලට, කඩාවැටීම් වලට, හඬා වැලපීම් වෙනුවෙන් වගකිව යුතු වන්නේ ඔබම මිස වෙන පුද්ගලයකු නොවෙයි. මේ නිසා නව වසර සාර්ථක කර ගැනීමට දීප්තිමත් කර ගැනීමට පෙරමුණ ගත යුත්තේ ඔබම යි. උදාවු නව වසරේ ඔබේ සිතිවිලි අධිෂ්ඨානශීලි නම් අරමුණු සහගත නම් ඔබේ ආරම්භය සාර්ථක වේවි. බොහෝ පුද්ගලයන් පුරුදු පුහුණු වී ඇත්තේ දවසේ වැඩි ප්‍රමාණයක් නින්ද සඳහා ගත කිරීමට යි. අවුරුද්දෙන් වැඩි කාලයක් අප පසුවන්නේ වැඩකටයුතුවල යෙදෙනවාට වඩා නිදා ගැනීම සඳහායි. තවත් සැලකිය යුතු කාලයක් නිකරුණේ මහ මඟට වැය වෙනවා. ලොව දියුණුවට පත් වී ඇති බොහෝ පුද්ගලයන් බොහෝ විට ඔවුන් ගේ සාර්ථකත්වය ළඟා කරගෙන ඇත්තේ වැඩියෙන් වැඩ කිරීමත් අඩුවෙන් නිදා ගැනීමත් නිසාය.නින්ද සේම ජීවිතයෙහි වඩා වැඩි කාලයක් අප දී ඇත්තේ රූපවාහිනියට යි. තමන් ගේ ජීවිතය වෙනුවෙන්, ඉදිරි දියුණුව වෙනුවෙන් කැප කිරීමට අමතර කාල සීමාවක් සොයා ගැනීමට අපහසු වුවත් අරුත් සුන් රූපවාහිනි වැඩසටහන් වෙනුවෙන් නම් ඔබේ කාලයෙන් විශාල ප්‍රමාණයක් ගත කර තිබෙනවා. මේ උදාවන අලුත් අවුරුද්දේදීවත් එම කාලය ප්‍රයෝජනවත් කටයුත්තකටවත් යෙදවීමට සිතනවා නම්, පෙර වසරේ තරමටම ඔබ අවාසනාවන්තයෙක් හෝ පරාජිතයෙක් නොවේවි. කාලය මුදල්වලටත් වඩා වටිනා බව තේරුම් ගන්නට ඕනෑ.බෞද්ධයා කියන්නේ බුද්ධිමතා. අපේ මේ මනුෂ්‍ය ජීවිතයේ තියෙන වටිනාකම සෑම බෞද්්ධයෙක්ම බුද්ධිමත්ව සිතා බැලිය යුතුයි. බුදුරජාණන් වහන්සේ දේශනා කරල තියෙනවා මිනිසත් බව දුර්ලභයි කියලා. යම් යම් ප්‍රශ්න අභියෝග ආවාම මිනිස්සුන්ට මේ ජීවිතයේ ඇති වටිනාකම අමතක වෙනවා. අපේ රටේ විවිධ ආගම් තියෙනවා. ඒ නිසා මේ පත්තරය බලන සියලු ලාංකිකයන්ගෙන් මම ඉල්ලා සිටිනවා 2012 වසර ඉවසීමේ වසර කියල නම් කරමු කියලා. අපි හැම අතින්ම ඉවසමු. ඕනෑම ගැටලුවක්, අභියෝගයක් හමුවේ කලබල නොවී ඉවසීමෙන්, ඥානාන්විතව කටයුතු කරන්න දැඩි අධිෂ්ඨානයක් ඇතිකර ගනිමු.අනෙක් කරුණ තමයි තමන්ගේ ආගම හරියට විශ්වාසයෙන් යුක්තව අදහන්න. බෞද්ධයෙක් නම් අඩුම තරමේ පන්සිල් රකින්න. අද සමහරු අනිත් අයට පේන්න පංසල් යනවා; භාවනා පංති යනවා. මාර්ගඵල ලබන්නේ තව කෙනෙක්ට පෙන්නන්න නොවෙයි. තමන් ගේ විමුක්තිය උදෙසා සැබැවටම ප්‍රත්‍යක්ෂ කරගත යුත්තක්. නමුත් අද වන විට මාර්ග ඵලත් ලෙටර් හෙඩින් එකකට දාගන්න තනතුරක් බවට පත්වෙලා. මාර්ග ඵල ලැබීමට නම් බුදුරජාණන් වහන්සේ ගේ ශ්‍රාවකයෙක්ම විය යුතුයි.ආගම දහම ජීවිතයට සම්බන්ධ කර ගන්න. ඒකෙන් කියන්නේ සෑම පොහෝ දිනකම පන්සල් යන්න කියලා නම් නොවෙයි. සැබෑ බුදු දහමට නිගාවන ලෙසින් විවිධාකාර මතවාද, කුමන්ත්‍රණ ඇතිවන මෙකළ සංඝ සමාජය විවේචනය කරමින්, දොස් කියමින්, පව්කර ගන්න එපා. ඒ වෙනුවට බෞද්ධ දර්ශනය ජීවිතයට එක්කර ගන්න. ඔබේ මනස සිතිවිලි හසුරුවා ගන්න. සන්සුන් මනසකින් යුතුව ලෝකය දකින්න මේ වසරේ උත්සාහ ගන්න. ඔබේ ජීවිතයේ මග හැරුණු සොඳුරු බලාපොරොත්තු, ප්‍රාර්ථනා, අරමුණු ඉටු කරව ගැනීමට සැබෑ බෞද්ධ දර්ශනය ආදර්ශයක්ම වේවි.අපේ රටේ මහ නායක හාමුදුරුවරු ඉන්නවා. බෞද්ධ නායකයෝ ඉන්නවා. 2600 සම්බුද්ධත්ව ජයන්ති පණිවිඩය ලෝකයට දුන්නේ ලංකාවෙන්. ඒත් සම්බුද්ධත්ව ජයන්තිය වෙනුවෙන් කළ කිසිම දෙයක් නැහැ කියලයි මට හිතෙන්නේ. පුද්ගලයාගේ ආධ්‍යාත්මය හදන වැඩපිළිවෙළක් ක්‍රියාත්මක වුණේ නැහැ. දන්සැල් ටිකක් වැඩියෙන් දුන්නා. බැනර් දැම්මා. ලයිට් දැම්මා. එතැනින් එහාට දෙයක් සිදුවුණේ නැහැ. නමුත් අපට ලබන වෙසක් මාසයට තව මාස 05 ක් තියෙනවා. අඩුම තරමින් මේ කාලය තුළදීවත් අපේ බාල පරම්පරාව යහපත් මාර්ගයකට යොමුකරන ස්ථිරසාර වැඩපිළිවෙළක් සෑම නිවසක් පාසාම ක්‍රියාත්මක කළ යුතුයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>02</day>
    </date>
    <link>http://www.dinamina.lk/2012/01/02/_art.asp?fn=f1201023</link>
    <topic>2011 වසරේ සුවිශේෂී මතක</topic>
    <author>සටහන - උදිත</author>
    <content>පසුගිය 2011 වසරේදී ජාතික හා ජාත්‍යන්තර තලයේදී සිදු වූ අති සුවිශේෂ සිදුවීම් හා කරුණු රැසක් අතරින් වඩාත් කැපී පෙනෙන සිදුවීම් මෙසේ සඳහන් කරමු.* ජනවාරි 11 - හිටපු ඇමැතිවරයකු හා ජ්‍යෙෂ්ඨ දේශපාලනඥයකු වූ සරත්චන්ද්‍ර රාජකරුණා මහතාගේ අභාවය* ජනවාරි 13 - නව නාවික හමුදාපතිවරයා ලෙස රියාද් අද්මිරාල් සෝමරත්න දිසානායක මහතා නව පත්වීම* ජනවාරි 26 - ජනාධිපති මහින්ද රාජපක්ෂ මහතා ගේ දෙවන ජනාධිපතිවරණ ජයග්‍රහණයේ පළමු සංවත්සරය* ජනවාරි 27 - චෙන්නායි මහා බෝධි විහාරයට ප්‍රහාරයක් එල්ල වීම හා එම ප්‍රහාරයෙන් භික්ෂුන් වහන්සේලා තුවාල ලැබීම* ජනවාරි 31 - 50,60,70 දශකවල ප්‍රසිද්ධ දේශපාලඥයකු වූ හිටපු මන්ත්‍රි කේ.එම්.පී.රාජරත්න මහතාගේ අභාවය* පෙබරවාරි 11 -ශ්‍රී ලංකා මුස්ලිම් කොංග්‍රසයේ නායක ඇමැති රවුෆ් හකීම් මහතා ඇතුළු එම පක්ෂයේ මන්ත්‍රීන් හත් දෙනෙකු එජාප මන්ත්‍රී ධුරයන්ගෙන් නෙරපීමට එරෙහිව අධිකරණයේ වාරණ නියෝගයක් නිකුත් කිරීම.* පෙබරවාරි 12 - හොස්නි මුබාරක්ගේ තිස් අවුරුදු ඊජිප්තු පාලනය බිඳවැටීම* පෙබරවාරි 16 - ගාල්ල , මාතර අතර ප්‍රතිසංස්කරණය කළ අධිවේගි දුම්රිය මඟ විවෘත වීම සහ එම මාර්ගයේ මංගල දුම්රිය ගමන,ජන සෙවන නිවාස ව්‍යාපෘතිය ආරම්භ වීම* පෙබරවාරි 26 - නව ගුවන් හමුදාපති ලෙස හර්ෂ දමින්ද අබේවික්‍රම මහතා පත්වීම* මාර්තු 11 - ජපානයේ භූමිකම්පාවක් සහ සුනාමි තත්ත්වය නිසා විශාල ජීවිත ප්‍රමාණයක් විනාශයට පත්වීම* මාර්තු 12 - දිවි නැඟුම ජාතික ව්‍යාපාරය ආරම්භ වීම* මාර්තු 17 - පළාත් පාලන මැතිවරණයෙන් එක්සත් ජනතා නිදහස් සන්ධානය විශිෂ්ඨ ජයක් ලබා ගැනීම* මාර්තු 24 -එජාපය හඳුන්වා දුන් නව නියෝජ්‍ය නායක ධුරයට සජිත් ප්‍රේමදාස මහතා ප්‍රථම වරට පත්වීම සහ එජාප නායකයා ලෙස රනිල් වික්‍රමසිංහ මහතා එකඟතාවයකින් නැවත පත්වීම.* මාර්තු 25 - නව මැතිවණ කොමසාරිස් ලෙස මහින්ද දේශපි‍්‍රය මහතා පත්වීම* මාර්තු 29 - අභිනවයෙන් පත්වු එජනිස පළාත් පාලන ප්‍රධානීහු ජනපති ඉදිරියේ දිවුරුම් දිම.* අප්‍රේල් 02 - ලෝක ක්‍රිකට් කුසලානයේ අනුශූරතාවය ශ්‍රී ලංකාවට හිමිවීම සහ අවසාන තරඟයේදී ශ්‍රී ලංකාව පරදා ඉන්දියාව ලෝක ක්‍රිකට් කුසලානය දිනා ගැනීම* අප්‍රේල් 20 - මත භේදාත්මක දරුස්මාන් වාර්තාව ප්‍රසිද්ධියට පත් කිරීම.* අප්‍රේල් 25 - ප්‍රකට ආගමික නායකයකු වූ ඉන්දියාවේ සත්‍ය ශ්‍රී සායි බාබාතුමාගේ අභාවය* අප්‍රේල් 19 - ශ්‍රී ලංකා ටෙස්ට් ක්‍රිකට් නව නායකයා ලෙස ටී.එම්. ඩිල්ෂාන් පත්වීම* අප්‍රේල් 20 - ප්‍රවීණ චිත්‍රපට නිෂ්පාදක සහ ඡායාරූප ශිල්පි තිමති වීරරත්න මහතාගේ අභාවය* අප්‍රේල් 29 - බ්‍රිතාන්‍යයේ රාජකීය විලියම් කුමරු හා කේට් කුමරිය අතර විවාහය* මැයි 01 - අල්කයිඩා ත්‍රස්තවාදි සංවිධානයේ නායක ඔසාමා බින් ලාඩන් ගේ අභාවය* මැයි 14 -2600 වෙනි සම්බුද්ධත්ව ජයන්තියට සමගාමීව පැවැත්වෙන ජාතික වෙසක් උත්සවය ජනාධිපතිතුමාගේ ප්‍රධානත්වයෙන් අනුරාධපුරදී ආරම්භ වීම.* මැයි 16 - තමිල්නාඩු ප්‍රාන්ත මැතිවරණයෙන් අන්නා මුන්නේත්‍ර කලහම් පක්ෂයේ නායිකා ජයලලිතා මහත්මිය ප්‍රාන්ත මහ ඇමැතිධූරයට පත්වීම* මැයි 17 - ජ්‍යෙෂ්ඨ විනිශ්චයකාරවරියක් වූ ශිරානි බණ්ඩාරනායක මහත්මිය නව අගවිනිසුරුවරිය ලෙස පත්වීම* ජුනි 02 - කටුනායක වෙළෙඳ කලාපයේ සිදුවීම පිළිබඳව වගකීම භාර ගනිමින් පොලිස්පති මහින්ද බාලසූරිය මහතා සිය ධූරයෙන් ඉල්ලා අස්වීම* ජුනි 07 - එල්.ටී.ටී.ඊ. සංවිධානය මඟින් විනාශ කරන ලද කොකාවිල් බහු කාර්ය සන්නිවේදන කුළුණ නැවත අලුත් වැඩියාවෙන් පසු නැවත විවෘත කිරීම* ජුනි 18 -රුසියාවේ ශාන්ත පීටර්ස්බර්ග් නුවර පැවැති ආර්ථික සමුළුවට සහභාගි වීම සඳහා ජනාධිපතිතුමා රුසියාව බලා පිටත්වීම.* ජුනි 27 - විපක්ෂ නායක රනිල් වික්‍රමසිංහ මහතා වොෂින්ටන් නුවර පැවැති ජාත්‍යන්තර ප්‍රජාතන්ත්‍රිකයන්ගේ සංගමයේ සභා සැසිවාරය සඳහා පිටත්ව යෑම.සංවර්ධන ව්‍යාපෘති කිහිපයක්ම මෙම වසර අග අවසන්වීම නිසා 2012 වර්ෂය බලාපොරොත්තු සපිරි වසරක් ලෙස හැඳින්විය හැකිය. දක්ෂිණ ලංකා අධිවේගී මාර්ගය හා නෙළුම්පොකුණ මහින්ද රාජපක්ෂ රඟහල එලෙස වැඩ අවසන් කොට ජනතා අයිතියට පැවරූ ව්‍යාපෘති රාශිය අතරින් ප්‍රධාන වෙයි.* ජූලි : 11 - ශ්‍රී ලංකාවේ දිගම බස් නැවතුම්පළ ලෙස ගාල්ල බස් නැවතුම්පළ ජනාධිපති මහින්ද රාජපක්ෂ විසින් ජනතා අයිතියට පත් කළේය. මෙම ඉදිකිරීම සඳහා රු.බිලියන 405 වැය කර ඇත.- චිත්‍රපට නළු ස්ටැන්ලි පෙරේරා මහතා අභාවප්‍රාප්ත වෙයි.* ජූලි:16 - ප්‍රථම යොවුන් පාර්ලිමේන්තුව මහරගම තරුණ මධ්‍යස්ථානයේදී කථානායක චමල් රාජපක්ෂ මහතාගේ ප්‍රධානත්වයෙන් ආරම්භ විය.* ජුලි : 23 - පළාත් පාලන ආයතන 65 ක නියෝජිතයන් 368 ක් තෝරා ගැනීම සඳහා ඡන්ද විමසීම පැවැත්වීම.* ජූලි : 25 - ඡන්දය පැවැති පළාත් පාලන ආයතන 65 න් 45 ක්ම එක්සත් ජනතා සන්ධානය විසින් ජයග්‍රහණය කරනු ලැබීය. ජයගත් පළාත් පාලන ආයතන සමහරක් දශක කිහිපයක් තිස්සේ එජාපය බලය තහවුරු කරගෙන සිටි ආයතන වේ.* ජුලි : 29 - කථානායක චමල් රාජපක්ෂ මහතා පොදු රාජ්‍ය මණ්ඩලීය පාර්ලිමේන්තු සංගමයේ සභාපති ධූරයට පත්වේ.* අගෝ : 3 - ආසියාවේ දිගම දළ ඇතා වන මිල්ලන්ගොඩ රාජා මිය යයි.* අගෝ : 5 - සුළි කුණාටුවක් හමා යාමෙන් හයිටියේ නිවාස සහ දේපළ රැසක් විනාශ විය.* අගෝ : 6 - තායිලන්තයේ මහ මැතිවරණය ජයගෙන සිංග්ලක් ශිනවාත්‍රා අගමැතිනිය බවට පත් විය. ඇය තායිලන්තයේ හිටපු අගමැතිවරයෙක් වන දක්ෂින් ශිනවාත්‍රාගේ සොහොයුරියයි.* අගෝ : 10 - බ්‍රිතාන්‍යයේ නගර කිහිපයක ප්‍රචණ්ඩ ක්‍රියා පැතිර යයි. මෙම සිදුවීම්වලට හේතු වූයේ නොටිංහැම් ප්‍රාන්තයේ තරුණයෙක් පොලිස් වෙඩි පහරකින් මිය යාමය.* අගෝ : 12 - ජනාධිපති මහින්ද රාජපක්ෂ මහතාගේ සේවය අගයමින් චීනයේ බීජිං විදේශ භාෂා අධ්‍යයන විශ්වවිද්‍යාලය ආචාර්ය උපාධියක් පිරිනැමීය.* අගෝ : 16 - එක්සත් ජාතික පක්ෂයේ නියෝජ්‍ය නායක කරු ජයසුරිය මහතා නායකත්වයට පත්කරන ලෙස ඉල්ලමින් එ.ජා.ප. මන්ත්‍රීවරු හා පාක්ෂිකයන් පිරිසක් කොළඹ විහාරමහාදේවි උද්‍යානය ඉදිරිපිට උද්ඝෝෂණයක් පැවැත්වීය.* අගෝ : 17 - මාලදිවයින් ජනාධිපති මොහොමඩ් නෂීම් මහතා දිවයිනට පැමිණියේය.* අගෝ : 25 - ජනාධිපති මහින්ද රාජපක්ෂ මහතා පාර්ලිමේන්තුවේදී විශේෂ ප්‍රකාශයක් කරමින් දශක කිහිපයක් තිස්සේ මෙරට ක්‍රියාත්මක වූ හදිසි නීතිය මුළුමනින්ම අහෝසි කළේය.* අගෝ : 26 - අඟුලාන ද්විත්ව ඝාතනයේ සැකකාර පොලිස් නිලධාරින්ට මහාධිකරණය මරණ දඬුවම පැමිණ වීය.* අගෝ : 29 - නීති විද්‍යාලයට අත්කර දුන් ගෞරවය වෙනුවෙන් එහි සියවෙනි ශිෂ්‍ය කණ්ඩායමේ සාමාජිකයෙක් වු ජනාධිපති මහින්ද රාජපක්ෂ මහතාට “වෝහාරපති” ගෞරව සම්මානය නීති විද්‍යාලය විසින් පිරිනැමීය.* සැප් : 12 - ශ්‍රී ලංකාවේ ප්‍රථම නීතිපතිනිය ලෙස ශාන්ති ඊවා වනසුන්දර මහත්මිය ජනාධිපතිවරයා විසින් පත්කිරීම.* සැප් : 14 - මෙරට සාහිත්‍ය කලාවට විශිෂ්ඨ සේවයක් කළ “කන්නිමහර ප්‍රාඥයා” ලෙසින් හැඳින්වූ රාජ්‍ය සම්මාන දිනූ ලේඛක කේ. ජයතිලක මහතාගේ අභාවය.- හිටපු ක්‍රිකට් නායකයෙක් වන කුමාර සංගක්කාර 2011 වර්ෂයේ ජාත්‍යන්තර එක් දින ක්‍රීඩකයා ලෙස නම් කෙරිණි. ඔහුට මෙයට පෙර ජනතා සම්මානයද හිමිව ඇත.* සැප් : 17 - ශ්‍රී ලාංකේය සංගීත ක්ෂේත්‍රයට අනුපමේය මෙහෙයක් කළ තබ්ලා වාදන ශිල්පී, දර්ශනපති විජේරත්න රණතුංග මහතාගේ අභාවය.* සැප් - 19 - කොළඹ සිට පොල්ගහවෙල දක්වා ගමන් කළ බලවේග කට්ටල දුම්රියක් අලව්වේදී නවතා තිබූ දුම්රියක ගැටීමෙන් තිදෙනෙක් මිය ගොස් දහ අට දෙනෙක් තුවාල ලැබීය.* සැප් : 21 - ජාත්‍යන්තර සම්මානයට පත්වු විශිෂ්ඨ චරිතාංග නළුවෙක් වන ජෝ අබේවික්‍රම මහතාගේ අභාවය.* සැප් : 23 - එක්සත් ජාතීන්ගේ සංවිධානයේ 66 වැනි සැසිවාරය ජනාධිපති මහින්ද රාජපක්ෂ මහතා ඇමතීය.* සැප් : 30 - සෞන්දර්ය විශ්වවිද්‍යාලය මෙරට කලාවට විශිෂ්ඨ සේවයක් කළ මහාචාර්ය සුනිල් ආරියරත්න, නර්තන ශිල්පිනී වජිරා චිත්‍රසේන, චිත්‍ර ශිල්පී ඩබ්. ඒ. ආරියසේන, සංගීතවේදී රෝහණ වීරසිංහ, සිනමාවේදී සෝමරත්න දිසානායක යන කලාකරුවන්ට ආචාර්ය උපාධියක් පිරිනමමින් බුහුමන් දැක්වීය.* ඔක් : 05 - ඇපල් පරිගණක සමාගමේ නිර්මාතෘ ස්ටීවන් පොල් ජොබ්ස් මියයයි. ඔහු සන්නිවේදන ක්ෂේත්‍රයේ නිම් වළලු පුළුල් කළ නිර්මාණ රැසක නිමැවුම්කරුවාය.* ඔක් : 13 - වියට්නාමයේ ජනාධිපති ට්‍රොන්ග් මෑන් සැන්ග් මහතා හා එම මැතිනිය රාජතාන්ත්‍රික සංචාරයක් සඳහා ලංකාවට පැමිණියේය.* ඔක් : 15 - විශිෂ්ඨ සිනමා අධ්‍යක්ෂවරයෙක් හා රූපවාහිනී සැකිලි රූ අධ්‍යක්ෂවරයෙක් වන ටයිටස් තොටවත්ත මහතාගේ අභාවය.* ඔක් – 20 - හතළිස් දෙවසරක් ලිබියාව පාලනය කළ කර්නල් මුවමර් ගඩාෆි ඔහු උපන් සර්ටි ප්‍රදේශයේදී එරට කැරලිකරුවන්ගේ ප්‍රහාරයට ලක්ව මියගියේය.* ඔක් : 24 - ‘යකඩයා’ යන අන්වර්ථ නාමයෙන් හැඳින්වු සාංචි ආරච්චිගේ ජිනදාස අවු.111 ක් ජීවත්ව මිය ගියේය.- ලෝක කුසලාන රග්බි තරගාවලියේ අවසන් තරගයෙන් ප්‍රංශය පරදා නවසීලන්තය ලකුණු 8 – 7 ක තියුණු ජයක් ලැබීය.* ඔක් : 23 - ශ්‍රී ලංකාවට නැවත ජී.එස්.පී. තීරුබදු සහනාධාරය ලබාදීමට අමෙරිකාව තීරණය කරයි.- තුර්කියේ ඇති වු මහා භූමිකම්පාවකින් දහසකට අධික පිරිසක් මියගොස් පන්සියයකට ආසන්න පිරිසක් තුවාල ලබා රෝහල් ගතවිය. භූමිකම්පාවේ අගය 7.6 ක් ලෙස රිච්ටර් මාපකය දක්වයි.* නොවැ : 08 - විපක්ෂ නායක රනිල් වික්‍රමසිංහ මහතා විදේශ ගත වුයෙන් එම ධුරයේ වැඩබැලීම විපක්ෂ සංවිධායක ජෝන් අමරතුංග මහතාට පැවරීය.* නොවැ : 08 - පෞද්ගලික අංශයට පැවරූ ව්‍යාපාර නැවත රජයට පවරා ගැනීමේ පනත වැඩි ඡන්ද 76 කින් සභා සම්මත විය.* නොවැ : 07 - ශ්‍රී ලංකාව හා පකිස්තානය අතර සාජාහි පැවැති ටෙස්ට් තරගය පකිස්තානය 1 – 0 ලෙස ජයග්‍රහණය කරයි. දෙරට අතර පැවැති ටෙස්ට් තරගයකින් පකිස්තානය ජය ගත්තේ වසර පහකට පසුවය.* නොවැ : 15 - වසර තිහකට පසු සෙනසුරු ග්‍රහයා රාශි චක්‍රයේ කන්‍යා රාශියෙන් තුලා රාශියට ගමන් කරයි.* නොවැ : 16 - ග්‍රන්ථ කර්තෘ ඔරුවල බන්දු මිය යයි.* නොවැ : 18 - කොළඹ මහාධිකරණයේ විභාග වූ සුදුකොඩි නඩුවෙන් වැරදිකරු වු සරත් ෆොන්සේකා මහතාට වසර තුනක සිර දඬුවමක් හා රු.5000/- ක දඩ මුදලක් නියම විය.* නොවැ : 20 - උගත් පාඩම් හා ප්‍රතිසංධානය පිළිබඳ කොමිෂමේ වාර්තාව ජනාධිපතිවරයාට භාරදුනි.* නොවැ : 21 - ජනාධිපති මහින්ද රාජපක්ෂ මහතා අයවැය ලේඛනය පාර්ලිමේන්තුවට ඉදිරිපත් කරයි. මෙම අයවැයෙන් රජයේ සේවකයන්ට හා රණවිරුවන්ට සහන රැසක් හිමි වු අතර විනිමය අනුපාතය 3%කින් අවප්‍රමාණය කිරීම අනෙකුත් විශේෂත්වයකි.* නොවැ : 24 - හිටපු විදුලිබල, බලශක්ති ඇමැතිවරයෙක් හා ආරක්ෂක නියෝජ්‍ය ඇමැතිවරයෙක් වූ ජෙනරාල් අනුරුද්ධ රත්වත්තේගේ අභාවය.* නොවැ : 25 - ගාල්ල, මාතර ප්‍රදේශවල හමා ගිය තද සුළඟකින් දොළොස් දෙනෙක් මියගොස් නිවාස හත්සියයක් පමණ හානි සිදු විය.* නොවැ : 27 - ශ්‍රී ලංකාවේ ප්‍රථම අධිවේගී මාර්ගය වු දක්ෂිණ අධිවේගී මාර්ගය ජනාධිපති මහින්ද රාජපක්ෂ අතින් විවෘත විය.* නොවැ : 29 - නියෝජ්‍ය ඇමැති සරණ ගුණවර්ධනගේ පාර්ලිමේන්තු පැමිණීම කථානායකවරයා විසින් සතියකට අත්හිටුවන ලදි.* දෙසැ : 08 - ඉන්දියාව හා බටහිර ඉන්දීය කොදෙව් අතර එක්දින තරගයේදී ඉන්දීය නායක විරේන්ද්‍ර ෂෙවාග් ලකුණු 219 ලබා එක්දින තරග ඉතිහාසයේ වැඩිම ලකුණු ලාභියා වෙයි.- අයවැය කාරක සභා අවස්ථාවේ විවාදය විපක්ෂය නම් කළ කථිකයන් නොසිටීම නිසා පසුවට කල් තැබිණි.* දෙසැ : 10 - සිරිපා වන්දනා සමය ආරම්භ විය.* දෙසැ : 12 - දිවයිනේ මධ්‍යස්ථාන 3921 කදී අ.පො.ස. (සා.පෙළ) විභාගය ආරම්භ විය. මෙවර අයදුම්කරුවන් 5,32,000 ක් පෙනී සිටීයහ.- විදේශ රැකියා නියෝජිත ආයතන තරු පන්ති යටතේ ශ්‍රේණිගත කිරීම විදේශ රැකියා ප්‍රවර්ධන හා සුබසාධන අමාත්‍යාංශය අරඹයි.* දෙසැ : 02 - සියම් නිකායේ ශ්‍රී රෝහණ පාර්ශ්වයේ මහානායක රුහුණු විශ්වවිද්‍යාලයේ කුලපති මහෝපාධ්‍ය අත්තුඩාවේ ශ්‍රී රාහුල හිමි අභාවප්‍රාප්ත වෙයි.* දෙසැ : 04 - භාරත සිනමාවේ සදාකාලික පෙම්වතා ලෙස විරුදාවලි ලත් දේව් ආනන්ද අභාවප්‍රාප්ත වෙයි. මිය යන විට ඔහු චිත්‍රපට 110 කට වැඩි ප්‍රමාණයක රඟපා තිබුණි.- විශාරද නන්දා මාලනියට බංගලිදේශයේ 40 වෙනි නිදහස් සැමරුම් උළෙලේදී විශේෂ ඇගයුමකට ලක් විය.* දෙසැ : 06 - අයවැය විවාදය හා රජයට එක්වූ එජාප මන්ත්‍රී මොහාන් ලාල් ගේරු මහතාගේ පක්ෂ සාමාජිකත්වය අත්හිටුවීමට එජාපය තීරණය කරයි.* දෙසැ : 10 - ශ්‍රී ලංකාවේ සංස්කෘතික ඉතිහාසය වසර 4,000 ක් පැරැණි බවට මහාචාර්ය රාජ් සෝමදේව ඉදිරිපත් කළ පර්යේෂණ වාර්තාවකින් හෙළි වෙයි.* දෙසැ : 15 - පාර්ලිමේන්තු මන්ත්‍රී නාමල් රාජපක්ෂ මහතා නීතිඥවරයෙක් ලෙස ශ්‍රේෂ්ඨාධිකරණයේදී අගවිනිසුරුවරිය ඉදිරියේ දිවුරුම් දුනි.- ටවර් රඟහලට වසර 100 ක් ලබයි.- චීනයෙන් ශ්‍රී ලංකාවට ලැබුණු පරිත්‍යාගයක් වු නෙළුම් පොකුණ මහින්ද රාජපක්ෂ රඟහල ජනාධිපතිවරයාගේ ප්‍රධානත්වයෙන් පැවැති උත්සවයකදී විවෘත විය.* දෙසැ : 17 - උතුරු කොරියානු නායක කිම් ජොන්ග් ඉල් හෘදයාබාධයකින් මියයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201031</link>
    <topic>විදේශිකයන්ට ගුවන් තොටේදීනොමිලේ වීසා දීම නවතී</topic>
    <author>විජයානි එදිරිසිංහ</author>
    <content>මෙරටට පැමිණෙන විදේශිකයන්ට ගුවන් තොටුපොළේදී නොමිලේ වීසා ලබාදීම (විද්යුත් සංචරණ අනුමැතිය) දෙසැම්බර් 31 වැනිදා මධ්‍යම රාත්‍රියෙන් අවසන් විය. රටවල් 80 කට ආසන්න සංඛ්‍යාවකට වසර ගණනාවක් තිස්සේ නොමිලේ වීසා ලබාදීම සිදුකෙරුණි.එහෙත් මෙරට පුරවැසියන්ට ඒ ආකාරයෙන් ගුවන් තොටුපොළවලදී වීසා ලබාගැනීමේ පහසුකම් සලසා දී තිබුණේ මලයාසියාව සහ සිංගප්පූරුව පමණි.මෙරටට පැමිණෙන විදේශිකයන්ට ගුවන් තොටුපොළේදී නොමිලේ වීසා ලබාදීමේ වැඩපිළිවෙළ නවත්වාලීමට ආරක්‍ෂක ලේකම් ගෝඨාභය රාජපක්‍ෂ මහතා උපදෙස් දී තිබුණි. පසුගියදා (31) නොමිලේ වීසා ලබාදීම නවතාලීමත් සමඟ විදේශිකයන්ගෙන් වාර්තාගත විදේශ විනිමයක් ලබාගැනීමට හැකි වී තිබේ.ඒ අනුව පෙරේදා (1) පෙරවරුවේ පමණක් විදේශිකයන්ට ගුවන් තොටුපොළේදී වීසා ලබාදීමෙන් රුපියල් මිලියන දෙකකට වැඩි ආදායමක් ලැබී තිබේ.මේ යටතේ පෙරේදා (1) සිට අන්තර්ජාලය හරහා වීසා අයැදුම් කරන පුද්ගලයකුගෙන් ඩොලර් 20 ක මුදලක් අයකෙරේ.කටුනායක ගුවන් තොටුපොළේදී වීසා අයැදුම් කරන පුද්ගලයන්ගෙන් ඩොලර් 25 ක් අයකෙරේ. සාර්ක් කලාපීය රටවල විදේශිකයන් අන්තර්ජාලය හරහා වීසා අයැදුම් කිරීමේදී අයකරන මුදල ඩොලර් 10 කි.එම රටවල විදේශිකයන් කටුනායක ගුවන් තොටුපොළේ දී වීසා අයැදුම් කරන්නේ නම් අයකරන මුදල ඩොලර් 15 කි. විදේශිකයන්ට ගුවන් තොටුපොළේදී නොමිලේ වීසා ලබාදීම නිසා මෙරටට විශාල විදේශ විනිමය ආදායමක් අහිමි වී ඇත. ආගමන විගමන පාලක ජෙනරාල් චූලානන්ද පෙරේරා, පාලක වීසා ආර්. එම්. සරත් කුමාර, පර්යන්ත පාලක ඩබ්ලිව්. එන්. රණසිංහ මහත්වරු මෙම වැඩපිළිවෙළ සාර්ථක කර ගැනීමට කටයුතු මෙහෙයවති.පෙරේදා (01) වාර්තාගත ආදායමක් ලබාගන්නා අවස්ථාවේ කටුනායක ගුවන් තොටුපළේ එම අංශය භාරව කටයුතු කළේ ප්‍රධාන ආගමන හා විගමන නිලධාරී ජයන්ත රත්නායක මහතාය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n12010313</link>
    <topic>ආසියාවේ ආශ්චර්යවත් දේශය ගොඩ නඟමු</topic>
    <author>ඡායාරූපය - සමන් ශ්‍රී වෙදගේ</author>
    <content>2012 නව වසරේ අග්‍රාමාත්‍ය කාර්යාලීය කටයුතු ඊයේ (02) අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන් අග්‍රාමාත්‍ය ලේකම් එස්. අමරසේකර මහතා ඇතුළු අග්‍රාමාත්‍ය කාර්යාලයේ සේවක සේවිකා මහත්ම මහත්මීන්ගේ සහභාගිත්වයෙන් ආරම්භ කෙරිණි. අග්‍රාමාත්‍යවරයා ඇතුළු පිරිස “රාජ්‍ය සේවයේ ප්‍රතිඥාව“ කියවන අයුරු මෙහි දැක්වෙයි.නව වසරේ රාජකාරි ආරම්භ කරමින් රාජ්‍ය සේවකයන් කාර්යක්ෂම හා සඵලදායී සේවාවක් උදෙසා කැප වන බවට ප්‍රතිඥා දීම ඊයේ (2) සිදු කෙරිණි. ඒ වෙනුවෙන් ජනාධිපති ලේකම් කාර්යාලයේ පැවැති විශේෂ උත්සවයකට පැමිණි ජනාධිපති ලේකම් ලලිත් වීරතුංග මහතා පිළිගත් අයුරු.එක්සත් ප්‍රවෘත්ති පත්‍ර සමාගමේ සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා ඇතුළු අධ්‍යක්‍ෂ මණ්ඩලය සමඟ ආයතනයේ කාර්ය මණ්ඩලය එක්ව 2012 නව වසරේ දී වැඩ ආරම්භ කිරීම නිමිත්තෙන් මහා සංඝරත්නය සෙත් පිරිත් සජ්ඣායනාකොට ආශිර්වාද කළ අයුරු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201032</link>
    <topic>අලුත් ශ්‍රී ලංකාවක් ගොඩනැඟීමටසියලු රාජ්‍ය සේවකයන්ගේකැපවීම ඕනෑ</topic>
    <author>ධනුෂ්ක ගොඩකුඹුර</author>
    <content>සියලු රාජ්‍ය සේවකයන් එකාවන්ව සේවයට කැපවෙමු. අලුත් ශ්‍රී ලංකාවක් ගොඩනැඟීමේ බලාපොරොත්තුව මුදුන් පමුණුවා ගනිමු යැයි ජනාධිපති ලේකම් ලලිත් වීරතුංග මහතා නව වසරේ රාජකාරි ඇරැඹීමේ නිල උත්සවයට එක්වෙමින් ප්‍රකාශ කෙළේය.”ආසියාවේ ආශ්චර්යවත් දේශය ගොඩනඟමු!” තේමාව කරගනිමින් රාජකාරි ඇරඹීමේ නිල උත්සවය ඊයේ (02) උදේ ජනාධිපති ලේකම් කාර්යාල පරිශ්‍රයේදී සිදු කැරිණි. ජාතික ධජය ඔසවා ජාතික ගීය ගායනා කිරීමෙන් අනතුරුව උත්සවය ඇරඹිණි. තරාතිරම කුමක් වුවත් රාජ්‍ය සේවකයින්ගේ කාර්ය සාධනය සාක්ෂාත් කර ගැනීමේ වැදගත්ම ලියැවිල්ල “මහින්ද චින්තනයත්” “මහින්ද චින්තන ඉදිරි දැක්මත්” බව ජනාධිපති ලේකම්වරයා මෙහිදී දැඩිව අවධාරණය කෙළේය.රාජ්‍ය සේවකයින් මහජනතාවගේ සේවකයින් මිස ස්වාමීන් නොවන බව ද ලේකම්වරයා මෙහිදී සිහිපත් කැරැ සිටියේය.මේ රටේ ත්‍රස්තවාදය නිමා කර වසර දෙකහමාරක් ගෙවෙන තැනයි මේ අවුරුද්ද එළඹෙන්නේ. අපට කරන්න තිබෙන වැඩ බොහොමයි. නව ශ්‍රී ලංකාවක් ගොඩනැගිය හැක්කේ රාජ්‍ය සේවකයන් සියලුදෙනා කැපවුණොත් පමණයි. නීතිය හා සාමය ආරක්‍ෂා කිරීම, මහජනතාවගේ දුක්ගැනවිලිවලට විසැඳුම් දීම පැවරෙන්නේ රාජ්‍ය සේවකයන්ටයි. මිලියන 20 ක් වන ජනතාවගෙන් මිලියන 1. 2 ක් වන රාජ්‍ය සේවකයන්ට මේ කාර්යයන් ඉටුකළ හැකි බව මා විශ්වාස කරනවා යැයි වීරතුංග මහතා කීය.ජනාධිපති මහින්ද රාජපක්‍ෂ මහතා සිය දෙවැනි ධුර කාලය සඳහා මේ පරිශ්‍රයේදීම ප්‍රතිඥා දුන්නා. එම ප්‍රතිඥාවේ ගැබ් වී තිබුණා නිදහස් නිවහල් රටක සතුටින් ජීවත්වන රටවැසියන් දැක ගැනීමට හැකි වේවා කියා. එය මහින්ද චින්තන ඉදිරි දැක්ම තුළ පැහැදිලිව දකින්නට තිබෙනවා. එය කි‍්‍රයාත්මක කිරීම පැවරෙන්නේ මුළුමහත් රාජ්‍ය සේවයටයි.තරාතිරම කුමක් වුවත් රාජ්‍ය සේවකයන්ගේ කාර්ය සාධනය සාක්ෂාත් කර ගන්නට මහින්ද චින්තනය වැදගත් ලියැවිල්ලක්. 2011 වසරේ හෝ ඊට ;පර වර්ෂවල ඉටුකර ගන්නට නොහැකි වූ දේ ඊටත් වඩා පරිපූර්ණව ඉටුකර ගන්නට මේ වසරේ හැකියාව ලැබේවා යැයි පතනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201033</link>
    <topic>වසර 50ක් සිරවී තිබූ සෞඛ්‍ය අණ පනත් ඉදිරි තෙමසේ දී සම්මත කර ගන්නවා</topic>
    <author>සන්ධ්‍යා කරුණාරත්න</author>
    <content>වසර පනහක් තිස්සේ සිරවී තිබූ සෞඛ්‍ය අණපනත් කිහිපයක් ඉදිරි මාස තුන ඇතුළත පාර්ලිමේන්තුවට ඉදිරිපත් කර සම්මත කර ගන්නා බව සෞඛ්‍ය ඇමැති මෛත්‍රීපාල සිරිසේන මහතා පවසයි.මෙරට ජනතාව වසර පනහක් තිස්සේ අපේක්ෂාවෙන් සිටි එම පනත් සම්මත කරගැනීමෙන් පසුව 2012 වසරේදී සෞඛ්‍ය ක්ෂේත්‍රයේ විප්ලවීය වෙනසක් සිදු කළ හැකි බව ද ඇමැතිවරයා ප්‍රකාශ කරයි. ඒ අනුව ජාතික ඖෂධ ප්‍රතිපත්තිය ඇතුළු පනත් කිහිපයක් මේ වන විට කෙටුම්පත් කර ඇති බව ද ඇමැතිවරයා ප්‍රකාශ කළේය.2012 නව වසර වෙනුවෙන් සෞඛ්‍ය අමාත්‍යාංශයේ රාජකාරි ඇරඹීම සඳහා පැවැති උත්සවයට සහභාගි වෙමින් ඇමැතිවරයා ඊයේ (02) මේ බව පැවැසුවේය. නව වසරේ රාජ්‍ය සේවයට කැපවීමේ ප්‍රතිඥාව ද සියලුම කාර්ය මණ්ඩලය විසින් මෙහිදී ලබාදීම සිදුකෙරිණ.නිදහස් සෞඛ්‍ය සේවාව තවදුරටත් ශක්තිමත් කර ගුණාත්මක සේවාවක් ජනතාවට ලබාදීම මේ පනත් සම්මත කිරීමේ අරමුණ වේ.සෞඛ්‍ය ඇමැතිවරයා ලෙස තමාගේ කාර්ය උපරිමයෙන් ඉටු කිරීමට තමා කැප වී කටයුතු කරන බවත්, තමන්ගේ කාර්ය ඉටු කිරීමේදී කිසියම් අඩුපාඩුවක් සිදු වී ඇත්නම් එය නිවැරදි කර ගන්නවා මිස අනුන් කරන දෙය කුමක්ද යන්න සොයා බැලීම තමාගේ ප්‍රතිපත්තිය නොවන බවත් ඇමැතිවරයා කීය.තමාට පැවැරී ඇති රාජකාරිය, වගකීම හා යුතුකම් ප්‍රශස්ත ලෙස ඉටු කිරීමට කටයුතු කරනවා වගේම සෞඛ්‍ය අමාත්‍යාංශයේ සියලුදෙනාමත් තම තමන්ට පැවැරී තිබෙන වගකීම් හා යුතුකම් ඉටු කරනු ඇතැයි තමා බලාපොරොත්තු වන්නේ යැයි ද ඇමැතිවරයා පැවැසීය.පැය අටකට සීමා නොවූ රාජකාරියක් සෞඛ්‍ය අමාත්‍යාංශයේ සෑම නිලධාරියකුම සිදු කරන බවත්, මේ අමාත්‍යාංශයේ ලේකම්වරයා ඇතුළු බොහෝ නිලධාරින් රාත්‍රි 10 වනතුරු අමාත්‍යාංශය තුළ රැඳෙමින් තම රාජකාරිය මහජනතාව වෙනුවෙන් ඉටු කරන බවත් ඇමැතිවරයා කීය.මෙරට රෝහල් පද්ධතිය ගත්තත් එහි සේවය කරන කාර්ය මණ්ඩලය පැය අටකට සීමා නොවී පැය 24 පුරාම සේවය කරන බව ද ඇමැතිවරයා පැවැසුවේය.මේ අවස්ථාවට බස්නාහිර පළාත් ප්‍රධාන සංඝනායක පූජ්‍ය මුරුත්තෙට්ටුවේ ආනන්ද හිමි, සෞඛ්‍ය ලේකම් විශේෂඥ වෛද්‍ය රවින්ද්‍ර රුබේරු, අතිරේක ලේකම් වෛද්‍ය පාලිත මහීපාල, අතිරේක ලේකම් සරත් චන්ද්‍රසිරි විතාන මහත්වරු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201034</link>
    <topic>මත්තල ගුවන් තොටේ වැඩ සියයට 50කින් අවසන්</topic>
    <author>සුභාෂිනී සේනානායක</author>
    <content>මත්තල ජාත්‍යන්තර ගුවන් තොටුපළේ ඉදිකිරීම් 50%කින් පමණ නිමකර ඇතැයි සිවිල් ගුවන්සේවා අමාත්‍යාංශය පවසයි.ධාවන පථයේ ඉදිකිරීම් මේ වනවිට සියයට අනූවකින් පමණ අවසන් කර ඇති බවත් මේ වසරේ අවසාන වන විට ගුවන් තොටුපළ ආරම්භ කිරීමට කටයුතු සූදානම් බවත් සිවිල් ගුවන්සේවා ඇමැති පියංකර ජයරත්න මහතා පැවැසීය.ගුවන් මඟී පර්යන්තය හා සෙසු ගොඩනැඟිලි, මාර්ග පද්ධතියේ ඉදිකිරීම් මේ දිනවල සිදුකරන බව කී ඇමැතිවරයා චීන ජාතිකයන් සහ ශ්‍රී ලාංකීය ශ්‍රමිකයන් දහසකට වැඩි ප්‍රමාණයක් මෙහි ඉදිකිරීම් කටයුතු සිදු කරන බවද කීය.ලෝකයේ නවීනතම ගුවන් තොටුපළක ගොඩබැස්සවිය හැකි නවීනතම ගුවන් යානය මෙම ගුවන්තොටුපළට ගොඩබෑ හැකි වේ.පරිසර හිතකාමී මේ ගුවන්තොටුපළ මෙරට ඉදිවෙන දෙවැනි අන්තර්ජාතික ගුවන්තොටුපළ වන අතර මේ ගුවන්තොටුපොළ සංචාරකයන් විශාල ප්‍රමාණයකගේ ආකර්ශනය දිනාගනු ඇතැයි ද ඇමැතිවරයා වැඩිදුරටත් කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201035</link>
    <topic>මහනුවර රෙදි කඩේකදළදා මාලිගාවේ රුව සහිතකාන්තා ටීෂර්ට් තොගයක්</topic>
    <author>අසේල කුරුළුවංශ</author>
    <content>ශ්‍රී දළදා මාලිගාවේ රුව සහිත කාන්තා ටීෂර්ට් මහනුවර නිමි ඇඳුම් අලෙවි සලක විකිණීමට තිබියදී තරුණ පිරිසක් ඒවා මිලට ගෙන මහනුවර පොලිසියට බාරදී ඇත.මේ පිළිබඳ ඔවුන් මල්වතු මහ නාහිමියන් සහ ශ්‍රී දළදා මාලිගාවේ දියවඩන නිලමේ ප්‍රදීප් නිලංග දෑල මහතා ද දැනුවත් කර තිබේ.සිද්ධිය සම්බන්ධයෙන් මධ්‍යම පළාත් ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල මහතාගේ මෙහෙයවීමෙන් මේ පිළිබඳ විශේෂ පරීක්ෂණයක් ආරම්භ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201036</link>
    <topic>පේරාදෙණියේ ශිෂ්‍ය සංගම්තහනම ඉවතට</topic>
    <author>අසේල කුරුළුවංශ</author>
    <content>පේරාදෙණිය විශ්වවිද්‍යාලයේ මහා ශිෂ්‍ය සංගමය ඇතුළු සියලු ශිෂ්‍ය සංගම් සඳහා පනවා තිබූ තහනම කොන්දේසි දෙකක් යටතේ අත්හිටුවීමට තීරණය කළ බව පේරාදෙණිය විශ්වවිද්‍යාලයේ උප කුලපති මහාචාර්ය එස්. බී. එස්. අබයකෝන් මහතා පවසයි.රටේ නීතිය හා විශ්වවිද්‍යාල නීති පද්ධතිය උල්ලංඝණය නොකිරීමත් පුද්ගල ජීවිතවලට හා දේපොළවලට හානිවන ක්‍රියාවන්හි නිරත නොවීමත් කොන්දේසි මත මේ ශිෂ්‍ය සංගම් තහනම ඉවත් කර තිබේ.විශ්වවිද්‍යාල කීර්තිනාමයට හානි සිදුකිරීම හා ශිෂ්‍ය ශිෂ්‍යාවන්ගේ ජීවිත අනාරක්ෂිත භාවයට පත් කිරීම චෝදනා යටතේ පසුගිය දෙසැම්බර් මස 21 වැනි දින උප කුලපති කමිටුව පේරාදෙණිය විශ්වවිද්‍යාලයේ මහා ශිෂ්‍ය සංගමය ඇතුළු සෙසු පීඨ ශිෂ්‍ය සංගම් තාවකාලිකව තහනම් කිරීමට නිර්දේශ කරනු ලැබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201037</link>
    <topic>මාතලේ වෙළෙඳ සලකලක්‍ෂ 15ක් දමා ගිහින්</topic>
    <author>අසේල කුරුළුවංශ</author>
    <content>මාතලේ නගරයේ පිහිටි නිමි ඇඳුම් අලෙවිසලක පාර්සල් කවුන්ටරයට කිසියම් පුද්ගලයෙකු විසින් භාරදී අමතක කර දමා ගිය බෑගයක තිබී රුපියල් පහළොස් ලක්ෂ හතළිස් දහසක මුදලක් ඊයේ (2) පස්වරුවේ එම ආයතනයේ සේවකයන් මාතලේ පොලිසියට භාරදී ඇත.අදාළ පුද්ගලයා පෙරේදා (01) දහවල් වෙළෙඳ සලට ඇතුළුවූ අවස්ථාවේ මේ බෑගය පාර්සල් කවුන්ටරයට භාරදී ටෝකනයක් ද ලබාගෙන ඇත. එම පුද්ගලයා මේ බෑගය නැවත ලබා නොගැනීම නිසා ඊයේ (2) පස්වරුව වනවිටත් එය කවුන්ටරයේ තිබී ඇත. හිමිකරුවකු ඉදිරිපත් නොවීම නිසා බෑගය විවෘත කළ අවස්ථාවේ ඒ තුළ අදාළ මුදල් ප්‍රමාණය තිබී ඇති බව පොලිසිය පවසයි.මුදල් රැගෙන ආ පුද්ගලයා කප්පම් වශයෙන් මේ මුදල් කිසිවකුට ලබාදීම සඳහා වෙළෙඳ සලේ කවුන්ටරයේ තැබුවේද යන්න පොලිසිය සැක කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201038</link>
    <topic>දක්‍ෂිණ අධිවේගී මඟ ශ්‍රී ලංගම සුඛෝපභෝගී බස් රිය අද පටන්</topic>
    <author>ශීලා උඩුවර</author>
    <content>දක්‍ෂිණ අධිවේගී මාර්ගයේ මගී ප්‍රවාහනය සඳහා යොදවන ශ්‍රී ලංගම ප්‍රථම අධි සුඛෝපභෝගී බස් රථය ප්‍රවාහන ඇමැති කුමාර වෙල්ගම මහතාගේ ප්‍රධානත්වයෙන් මහරගම බස් නැවතුම්පොළේදී අද (3) ධාවනයට එක්කෙරේ. මහරගම – ගාල්ල හා ගාල්ල – මහරගම අතර ධාවනය කෙරෙන මෙම බස් රථ සේවාව උදේ 6 ට, 8 ට ආදී වශයෙන් පැය දෙකින් දෙකට පස්වරු 5 දක්වා ධාවනය කෙරේ.මහරගම සිට ගාල්ලට රුපියල් 400 ක් ද, කොට්ටාව සිට ගාල්ලට රුපියල් 380 ක් ද, ගමන් ගාස්තුව වෙයි.අධිවේගී මාර්ගයේ ධාවනයට සුදුසු පරිදි සකස් කර ඇති මෙම බස් රථ සියලු මගීන් සඳහා ආරක්‍ෂිත ආසන පටි, රූපවාහිනි යන්ත්‍ර, ස්වයංක්‍රීය දොර, ජනේල, ඩිජිටල් නාමපුවරු ආදියෙන් සමන්විතය.ප්‍රථම අදියරට බස් රථ දෙකක් යොදවන අතර පසුව අවශ්‍යතාවය අනුව එම ප්‍රමාණය වැඩිකිරීමට නියමිතය.මෙම මාර්ගයේ මගී ප්‍රවාහනය සඳහා පුද්ගලික සුඛෝපභෝගී බස් රථ දෙකක් යෙදවීමට ද අවසර ඉල්ලා තිබේ.ප්‍රථම බස් රථය ධාවනයට එක්කිරීමේ අවස්ථාවට ප්‍රවාහන නියෝජ්‍ය ඇමැති රෝහණ කුමාර දිසානායක, ශ්‍රී ලංගම සභාපති ඇම්. ඩී. බන්දුසේන යන මහත්වරු සහභාගි වෙති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n1201039</link>
    <topic>යතුරුපැදිය පරීක්ෂා කළැයිපොලිස් නිලධාරීන්ට පහරදීලා</topic>
    <author>කළුතර මධ්‍යම සමූහ</author>
    <content>උතුරු කළුතර වාඩියමංකඩ හන්දියේ දී පරීක්ෂා කිරීම සඳහා තමන් පැමිණි යතුරුපැදිය නතර කිරීම නිසා උරණ වූ සේවය අතහැර ගිය පොලිස් කොස්තාපල්වරුන් දෙදෙනකු එහි රාජකාරියේ යෙදී සිටි පොලිස් කොස්තාපල්වරුන් දෙදෙනාට තර්ජනය කර පහර දී ඇතැයි උතුරු කළුතර පොලිසිය කියයි.මෙම සිද්ධියෙන් තුවාල ලැබූ එක් පොලිස් කොස්තාපල්වරයෙකු ප්‍රතිකාර සඳහා කළුතර නාගොඩ මහ රෝහලට ඇතුළත් කර තිබේ.බීමත්ව යතුරු පැදියකින් පැමිණ ඇති හිටපු පොලිස් කොස්තාපල්වරුන් දෙදෙනා ‘අපිත් පොලිසියේ තමයි’ කියමින් රාජකාරියේ යෙදී සිටි පොලිස් නිලධාරීන්ට තර්ජනය කර පහර දී ඇතැයි පොලිසිය කියයි.මෙම සිද්ධියට අදාලව කළුතර නාගොඩ සහ කළුතර වස්කඩුව යන ප්‍රදේශවල පදිංචි හිටපු පොලිස් කොස්තාපල්වරුන් දෙදෙනෙකු පොලිසිය මගින් අත්අඩංගුවට ගෙන ඇති අතර ඔවුන් ඊයේ (02) කළුතර මහේස්ත්‍රාත් අධිකරණයට ඉදිරිපත් කිරීමට නියමිතව තිබුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n12010310</link>
    <topic>රැකියා සඳහා මැලේසියාවට ගිය තවත් 20ක් අතරමං වෙලා</topic>
    <author>මහින්ද අලුත්ගෙදර</author>
    <content>රැකියා සඳහා මැලේසියාවට ගිය තවත් ශ්‍රී ලාංකිකයන් 20 දෙනෙකු අතරමං වී සිටින බව මැලේසියාවේ ශ්‍රී ලංකා මහ කොමසාරිස් කාර්යාලය පවසයි.මේ පිරිස කුරුණෑගල ප්‍රදේශයේ විදේශ රැකියා ඒජන්සියක මාර්ගයෙන් රැකියා සඳහා මැලේසියාවට පිටත්ව ගොස් තිබෙන අතර ඔවුන් සංචාරක වීසා මත රැගෙන ගොස් තිබෙන බවට තොරතුරු අනාවරණය කරගෙන ඇත.මෙලෙස රැකියා සඳහා පැමිණි ශ්‍රී ලාංකිකයන් විශාල පිරිසක් මැලේසියාවේ අතරමං වී සිටින බවට වාර්තා වන්නේ යැයි මැලේසියාවේ ශ්‍රී ලංකා මහ කොමසාරිස් කාර්යාලය ප්‍රකාශ කරයි.මේ අතර එම මහ කොමසාරිස් කාර්යාලය පෙන්වා දෙන්නේ මොවුන් සම්බන්ධයෙන් විදේශ කටයුතු ඇමැති මහාචාර්ය ජී. එල්. පීරිස් හා අමාත්‍යාංශ ලේකම් කරුණාතිලක අමුණුගම මහත්වරු දැනුවත් කර තිබෙන බවයි.මෙම ශ්‍රී ලාංකිකයන් සම්බන්ධයෙන් සොයා බලා අවශ්‍ය පියවර කඩිනමින් ගන්නා බවට මැලේසියාවේ ශ්‍රී ලංකා මහ කොමසාරිස් නන්ද ගොඩගේ මහතා ප්‍රකාශ කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n12010311</link>
    <topic>අර්ථසාධකයේ සාමාජිකයන්ටනව සුබසාධන වැඩපිළිවෙළක්</topic>
    <author>අනුර ප්‍රේමලාල්</author>
    <content>සේවක අර්ථසාධක අරමුදලේ සාමාජිකයන් සඳහා සුබසාධන වැඩපිළිවෙළක් මේ වසරේදී සකස් කෙරෙන බව කම්කරු හා කම්කරු සබඳතා අමාත්‍යාංශය දන්වා සිටියි.මේ සම්බන්ධයෙන් ‘දිනමිණ’ට අදහස් දැක්වූ කම්කරු හා කම්කරු සබඳතා ඇමැති ගාමිණී ලොකුගේ මහතා මේ පිළිබඳ අසත්‍ය ප්‍රචාර ඇතැම් මාධ්‍ය ඔස්සේ සිදු කෙරෙන බවට කරුණු අවධාරණය කළේය. ආතාවුද සෙනෙවිරත්න මහතා කම්කරු ඇමැතිවරයාව සිටි සමයේදී කැබිනට් අනුමැතිය ලබා තිබෙන සේවක අර්ථසාධක අරමුදලෙන් සාමාජිකයන්ට තම ශේෂයෙන් 30%ක මුදලක් ඕනෑම අවස්ථාවක ගැනීමට හැකිවීම, සියලු සමාජ ආරක්‍ෂණ ක්‍රම ක්‍රියාත්මක වන ආයතන එකම වහළක් යටට ගෙන ඒම පිණිස මෙහෙවර ගොඩනැගිල්ල ඉදිකිරීමට බිලියන අටක පමණ මුදලක් ලබාගැනීම හා සාමාජිකයන්ට රක්ෂණ හෝ වෙනත් සුබසාධන වැඩපිළිවෙළක් සකස් කිරීමේ මුලික වැඩපිළිවෙළ ආරම්භ කිරීම වැනි කටයුතු මෙවර සේවක අර්ථසාධක අරමුදල් පනත් සශෝධනයත් සමග සිදුවේ.මෙහිදී සුබසාධන වැඩපිළිවෙළ කුමක්දැයි තවමත් තීරණයක් නැති අදහසක් බැවින් සාමාජිකයන් සියලු දෙනාටම සුවසහනයක් ගෙන දෙන වැඩපිළිවෙළක් එහිදී ක්‍රියාත්මක කෙරෙනු ඇතැයි ඇමැතිවරයා විශ්වාසය පල කළේය. එබැවින් අසත්‍ය ප්‍රචාරවලට නොරැවටෙන ලෙස ඇමැති ගාමිණී ලොකුගේ මහතා සියලු දෙනාගෙන් ඉල්ලා සිටී..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=n12010312</link>
    <topic>ගිය වසරේදී උද්භිද උද්‍යාන ආදායම මිලියන 300 ඉක්මවයි</topic>
    <author>මහින්ද අලුත්ගෙදර</author>
    <content>ගිය වසරේ මුල් මාස 11 කාලයේ දී මෙරට ජාතික උද්භිද උද්‍යානවලින් රුපියල් මිලියන 311.4ක ආදායමක් ලබා තිබෙන බව ජාතික උද්භිද උද්‍යාන දෙපාර්තමේන්තුව පවසයි.පේරාදෙණිය, හග්ගල සහ ගම්පහ උද්භිද උද්‍යානවලින් මේ ආදායම ලබා තිබෙන අතර විදේශීය සංචාරකයන්ගෙන් රුපියල් මිලියන 229.5ක් සහ දේශීය සංචාරකයන්ගෙන් රුපියල් මිලියන 67.7ක් ඊට අයත් බව ජාතික උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල් ආචාර්ය සිරිල් විජේසුන්දර මහතා සඳහන් කරයි.ඊට අමතරව මල් පැළ අලෙවියෙන් රුපියල් මිලියන 12.2ක් ද අනෙකුත් උද්භිද උද්‍යානවලින් රුපියල් මිලියන 02ක් ද ආදායම් වශයෙන් උපයා තිබෙන බව හෙතෙම කියාසිටී.මේ අතර ඒ මහතා පෙන්වා දෙන්නේ සමස්තයක් ලෙස ගත්කළ ජාතික උද්භිද උද්‍යාන දෙපාර්තමේන්තුව මාසිකව රුපියල් මිලියන 28ක ආදායමක් ලබා තිබෙන අතර එය මිලියන 30 දක්වා වර්ධනය කර ගැනීම අපේක්ෂාව බවයි. මේ වසරේ ඉලක්කගත ආදායමෙන් සියයට 93ක් දැනටමත් සම්පූර්ණ කරගෙන තිබෙන බවද සිරිල් විජේසුන්දර මහතා කියයි.2010 වසර හා සසඳා බලන කළ 2011දී සංචාරක පැමිණීම විශාල ලෙස වර්ධනය වී තිබෙන බවත් විදේශීය සංචාරකයන්ගේ පැමිණීම සියයට 12.6කින් වර්ධනය වී තිබෙන බවත් ජාතික උද්භිද උද්‍යාන දෙපාර්තමේන්තුවේ අධ්‍යක්ෂ ජනරාල්වරයා ප්‍රකාශ කරයි.ලබන 2016 වන විට ශ්‍රී ලංකාවේ උද්භිද උද්‍යාන 10ක් ඉදිකිරීමට සැලසුම් කර තිබෙන අතර එහි මුල් පියවර යටතේ මිරිජ්ජවිල හා අවිස්සාවේල්ල උද්භිද උද්‍යාන ඉදිකිරීමේ කටයුතු මේ වන විට අවසන් අදියරේ පවතින බවත් අවිස්සාවේල්ල උද්භිද උද්‍යානය තුළ නවාතැන් පහසුකම්, පානීය ජල පහසුකම්, සේවක නිල නිවාස, ප්‍රවේශ පත්‍ර කවුළුව හා ඇතුළු වීමේ කවුළුව, සේවක නිල නිවාස ඉදි කිරීම ආදිය මේ දිනවල සිදු කෙරෙන බවත් හෙතෙම පවසයි.ඊට අමතරව පේරාදෙණිය උද්භිද උද්‍යානයේ යටිතල පහසුකම් නවීකරණය කරන ලෙස ආර්ථික සංවර්ධන ඇමැති බැසිල් රාජපක්ෂ මහතා අදාළ අංශ වෙත උපදෙස් දී ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=r1201031</link>
    <topic>බෝම්බුවල මංකඩ නගරයේ පොදු දේපළ රැසක් අනතුරේ</topic>
    <author>මතුගම මධ්‍යම ඇස්. ඩී. නිමල් වීරසේන</author>
    <content>දොඩම්ගොඩ ප්‍රාදේශීය ලේකම් කොට්ඨාසයට අයත් බෝම්බුවල මංකඩ නගරයේ පොදු දේපළ රැසක් විනාශවෙමින් පවතී.මේ නගරයේ පොදු පහසුකම් නිසි ලෙස නඩත්තු නොකිරීම නිසා මේ තත්ත්වය උද්ගත වී ඇතැයි ප්‍රදේශවාසීහු පවසති.ගමගොඩ, දෙහිගමවල, ඇල්හේන්කන්ද, කීනගස්මානාන, බටකුළුකැටිය, අක්කර 05, 19, 20, සහ 33 වැනි ගම් රැසක ජනතාව සිය අවශ්‍යතා සපුරා ගැනීම සඳහා බෝහෝවිට පැමිණෙන්නේ මේ මංකඩ නගරයටය.ප්‍රදේශයේ ප්‍රධාන ක්‍රීඩා පිටිය වූ ‘විලියම් ගොඩැල්ලවත්ත ක්‍රීඩාංගණය’ බොහෝවිට ශුද්ධ පවිත්‍ර වන්නේ ප්‍රදේශයේ ක්‍රීඩකයන්ගේ දෑතිනි. මේවනවිට ක්‍රීඩාංගණයේ නාම පුවරුව ද බිම වැටී ඇත.එහි ආරක්ෂාවට කිසිදු වැඩපිළිවෙළක් නැත. පැරැණි පුස්තකාල ගොඩනැගිල්ල දැනට ක්‍රීඩාගාරය ලෙස පාවිච්චි කළත් එය ජරාවට ගොස් විනාශවෙමින් පවතී. පොදු වැසිකිළි පද්ධතියද එසේමය.එය ඩෙංගු මදුරු රජදහනක් බවට පත්ව තිබේ. කළුතර සිට තෙබුවන හා නෑබොඩ දක්වා වූ ප්‍රධාන බස් මාර්ගය මේ නගර මැදින් වැටී ඇත. ඒත් නගරය ආසන්න මාර්ගය පුළුල් නොවීම නිසා රථවාහන ධාවනයට ද බොහෝවිට ගැටලු මතුවී තිබේ.ප්‍රදේශයේ ප්‍රධාන නගරය වන මේ මංකඩ නගරය ක්‍රමවත් කිරීමට නිසි බලධාරීන්ගේ අවධානය යොමු විය යුතුය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=r1201032</link>
    <topic>බස්නාහිර පාසල් 135කට ද්විතීයික ලේබලය</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>ප්‍රාථමික පාසල් ජාලයක් සඳහා ද්විතීයික පාසල් 1000ක් සංවර්ධනය කිරීමේ මධ්‍යම රජයේ වැඩසටහන යටතේ බස්නාහිර පළාතේ පාසල් 135ක් ද්විතීයික පාසල් ලෙස සංවර්ධනය කිරීමට පියවර ගෙන ඇති බව එම පළාත් ප්‍රධාන ඇමැති ප්‍රසන්න රණතුංග මහතා පවසයි.2010 සිට ක්‍රියාත්මක වන සුපසන් නිම්තෙර වැඩසටහන යටතේ අධ්‍යාපන කොට්ඨාස මට්ටමින් ප්‍රාථමික පාසල් 114 ක්ද සංවර්ධනය කෙරේ.පළාතේ රැකියා විරහිත උපාධිධාරී තරුණ තරුණියන්ගේ රැකියා ගැටලුවලට පිළියම් සෙවීමේ අරමුණින් උපාධිධාරී 9935 ක් මේ වසර ඇතුළත ලියාපදිංචි කර ඇත. ඔවුන්ට රජයේ හෝ වෙනත් අභිමත ක්‍ෂේත්‍රයක රැකියාවට යොමුවීමට අවශ්‍ය හැකියා වර්ධනය කිරීම සඳහා රුපියල් ලක්ෂ 25 ක් වැය කර පුහුණු වැඩසටහන් 30 ක් දිස්ත්‍රික්ක මට්ටමින් පැවැත්විණි. මේ වැඩසටහන් මාලාවේ අවසන් සැසිය සඳහා රැකියා විරහිත උපාධිධාරීන් 8000 ක් සහභාගි වූ බවද ප්‍රධාන ඇමැතිවරයා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=r1201033</link>
    <topic>ඇඳුමට මඩ වතුර ඉහුනාට කෝපයට පත්වූ කතකගෙන් කාටද? ගොනාටද? බනින්නේ කරත්තකරු විමසලා</topic>
    <author>කුරුණෑගල දිස්ත්‍රික් සංචාරකගුණරත්න ලියනආරච්චි</author>
    <content>වයඹ පළාතේ ඈත පිටිසර ප්‍රදේශවල ගොවි නිෂ්පාදන පොළට, නගරයට ගෙන එන්නේ ගොන්බැඳි කරත්තයෙනි. හරි හැටි පාරක් තොටක් නැති ගම්මානවලට වාහන ගමන් කරන්නේ නැත. ගම්මුන් ගේ එකම වාහනය කරත්තයයි.ගමේ කා අතරත් හොඳ හිත දිනා සිටි කරත්ත බාස්උන්නැහේ පියදාසය. මුඛරි කටක් ඇති පියදාසගේ කටට කවුරුත් බිය වූහ. දිනක් කරත්තය පදවාගෙන ගුරු පාර දිගේ ගමන් කළේ සිහින් වැසි පොදත් සමගය. පාරේ තැනින් තැන වළවල්වල වතුර පිරී තිබුණි. කරත්තය අසළින් ගමන් කළේ කාන්තාවකි. කරත්ත රෝදය වතුර වළක වැටී කාන්තාවගේ ඇඟට, ඇඳුමට මඩ වතුර ඉසිණි. මෙයින් කෝපයට පත් ඇය තොර තෝංචියක් නැතිව බැණ වදින්නට විය. පියදාස බාස්උන්නැහේ නිහඬව කරත්තය දක්කාගෙන ඉදිරියට ගියේය. මද දුරක් ගොස් කරත්තය අයින් කර නතර කළේය.අර කාන්තාව තවත් දොස් කියමින් පාර දිගේ ඉස්සරහටම එයි. එවිට පියදාස “මොකද? කාටද ...බනින්නේ ගොනාට ද? දැයි ඇසීය. කාන්තාවගේ මුහුණ ලජ්ජාවෙන් හැකිළී ගොස් බැණ වැදීමද නතර වුණි. අදටත් ඒ කාන්තාව දුටු තැන ගමේ කොල්ලෝ කාටද? ගොනාටද? බනින්නේ යැයි විහිළු කරති. ඔවුන් එසේ විහිළු කරද්දී එමලින් අක්කාගෙන් ලුණු ඇඹුල් ඇතිව යමක් අසාගත හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=r1201034</link>
    <topic>පිස්සු මිසීගේ බෙහෙත් වැරදීපොඩි නෝනා එලොව ගිහින්</topic>
    <author>බර්ටි ලයනල් උඩුගම්පොල</author>
    <content>මුලික රෝහලක සාත්තු සේවිකාවකගේ නොසැලකිලිමත් කම නිසා සිදු වන්න ගිය විපත්තියක් අනූ නවයෙන් බේරීමේ පුවතක් සියනෑ කෝරළයේ මූලික රෝහලකින් වාර්තා වේ.සිද්ධිය මෙසේය. විජේදාසගේ මෑණියන් වන පොඩිනෝනා උණගැනී ප්‍රතිකාර ගැනීමට රෝහලට ගෙනගොස් ඇත. එහිදී රෝගියා පරීක්ෂා කර බැලූ වෛද්‍යවරයා ඇයට දින කිහිපයක් නේවාසිකව ප්‍රතිකාර කළ යුතු බව නිර්දේශ කළෙන් ඇයව රෝහල් ගත කළේය.තේමානිස්ගේ බිරිය පොඩිමැණිකේට උණ ගැනී මේ රෝහලටම ගෙනගොස් ඇතුලත් කර ඇත. ඇයවද එම වාට්ටුවේ එකම ඇඳන් පේලියේම නේවාසිකව තැබීමට සිදු විය.දින කිහිපයක් මෙලෙසින් දෙදෙනාම ප්‍රතිකාර ගත්තේය. පොඩි නෝනාගේ අසනීපය එතරම් උත්සන්න නොවීය. සුව අතට හැරුණි. දිනක් සිරිත් පරිදි වෛද්‍යවරයා රෝගින් බලමින් පොඩි නෝනාගේ ඇඳ ළඟට පැමිණ ඇඳ විට්ටමේ එල්ලා තිබූ රෝග විනිශ්චය පත්‍රිකා අතට ගෙන ‘අම්මට දැන් හොඳයි නේ... අමාරුවක් නෑනේ. අද ගෙදර යන්න පුළුවන්’ යැයි කියා ටිකට් එකේ යමක් ලියා ඇඳ මත තැබුවේය.වෛද්‍යවරයා රෝගින් පරීක්ෂා කර බැලීමෙන් පසු සාත්තු සේවිකාව බෙහෙත් ට්‍රොලියක්ද තල්ලු කරමින් රෝගින්ගේ නම හඬගා කියමින් ඇද අසලට විත් බෙහෙත් පෙති දෙමින් ආවාය.‘කෝ පොඩිනෝනා කියා හඬ ගා මෙයාට ලේ එකක් දෙන්න තියෙනවා’ කියමින් ලේ බෑගය ඇඳ ඉස්මත්තේ තිබූ ආධාරකයේ එල්ලුවාය. කෝ මෙහාට දෙන්න අත කියමින් දකුණු අත අල්ලා පුළුන් කැබැල්ල අතේ අතුල්ලන විට අසල සිටි දියණිය‘ටිකට් කැපුව අම්මට දැන් ලේ දෙන්නෙ ඇයි?, මහත්තයා කීවනෙ දැන් හොඳයි ගෙදර යන්න කියලා. ටිකට් එක ලිව්වානෙ’ යි යටහත් පහත් හඬින් පැවසුවාය.‘මෙයා ... ද දොස්තර මෙහාට දෙනව අත’ කියමින් ඇය සිය රාජකාරිය ඉටු කළාය. ලේ බැගය ක්‍රියාත්මක විය. අම්මාගේ නිසොල්මන් ගතියද නැතිව යන්නට විය. දැඟලිල්ල හා කෙඳිරිල්ල වැඩි විය.මෙය දුටු දියණිය නොසන්සුන් වූවාය. ‘දොස්තර මහත්තයො අම්මට මොකක්ද වේගෙන එනවෝ’ කියා ලතෝනි දෙන්නට වූවාය. වෛද්‍යවරයා පොඩි නෝනාගේ ඇද අසලට දුව ආවේ ‘ඇයි මොකද වුණේ’ යි අසාගෙනය. සිදුවී ඇති දෙය වෛද්‍යවරයා තේරුම් ගත්තේය. රදවා තිබූ එන්නත් කටුව ගලවා දැම්මේය.සාත්තුªª සේවිකාවට අඬ ගසා ‘මොකක්ද මේ කරපු පිස්සුව‘ සැරෙන් සිහින් හඬින් දොස් නගනවා පොඩි නෝනාගේ දියණියට ඇසුණි.වෛද්‍යවරයා දිව ගියේය. නැවත ආපසු දිව ආවේ බෙහෙත් හේත් කිහිපයක් සහ බේත් එන්නත් කිහිපයක්ද අතැතිවය.‘කෝ අම්ම දකුණු අත දෙන්න’ යැ කීවිට ඇයට අත උස්සා ගැනීමට අපහසු වූයෙන් දියණිය ඇයට සහාය වූවාය. වෛද්‍යවරයා බෙහෙතක් එන්නත් කළේය. පෙති දෙකක්ද අත තැබුවේය.‘පිස්සුද ඔය මිසීට ඩොක්ට’ - දියණිය අසනවාත් සමගම දොස්තර මහතා නික්ම ගියේය.මද වේලාවක් නිදි සුව විදි පොඩි නෝනා නැවත ප්‍රකෘති සිහිය ලැබුවාය.රෝගියා සුව වී නිවෙස බලා පැමිණ සතියකින් පසු ඇය මිය ගිය බවට ආරංචියක් පැතිර ගියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=r1201035</link>
    <topic>හිමිනමකගේ බැංකු ගිණුමෙන් ලක්‍ෂ 5ක්වංචාකළ අයෙක් රක්ෂිත බන්ධනාගාරයට</topic>
    <author>පානදුර සමූහ කපිල සෝමරත්න</author>
    <content>පානදුර හොරේතුඩුව විහාරස්ථානයක හිමිනමකගේ බැංකු ගිණුමෙන් රුපියල් පන්ලක්ෂ පනස් දහසක මුදලක් වංචා කළේ යැයි කියන පුද්ගලයකු පානදුර මහේස්ත්‍රාත් ආර්. එස්. ඒ. දිසානායක මහතා විසින් රක්ෂිත බන්ධනාගාරගත කැරිණි.මේ සැකකරු විහාරස්ථානයේ අලුත්වැඩියා කටයුතුවල මාස කිහිපයක් නිරත වූ පෙදරේරුවෙකි.ඔහු හිමිනමගේ චෙක්පොත සොරකම් කර චෙක් පත් දෙකක් ගෙන හොර අස්සන් යොදා වැල්ලවත්ත බැංකු ශාඛාවට ඉදිරිපත් කර රුපියල් පනස් දහසක් ද පිළියන්දල බැංකුවකට ඉදිරිපත් කර රුපියල් පන්ලක්ෂයක් ද ලබාගෙන පානදුර පොලිසියේ යතුරු පැදියක් ද මිලදීගෙන ඇතැයි විශේෂ අපරාධ සහ වංචා පරීක්ෂණ අංශයේ නිලධාරීන් සිදු කළ පරීක්ෂණයෙන් අනාවරණය වූ බව අධිකරණයට ඉදිරිපත් කළ වාර්තාවේ සඳහන් කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201031</link>
    <topic>උපාලි ධර්මදාස පිලට නිතරග ජයක් දීප්‍රතිවාදීන් නාමයෝජනා අස්කර ගනියි</topic>
    <author>පි‍්‍රන්ස් ගුණසේකර</author>
    <content>ශ්‍රී ලංකා ක්‍රිකට් නිලවරණයේ දී සභාපති තනතුරට තරගවදින උපාලි ධර්මදාස මහතාගේ පාර්ශ්වයේ නොවන සියලු අපේක්ෂකයන් ඉල්ලා අස්වීම පිළිබඳ අවසන් තීරණය අද ප්‍රකාශයට පත් කරනු ඇත.ක්‍රීඩා විද්‍යායතනයේ දී අද පෙරවරු 10.00ට ශ්‍රී ලංකා ක්‍රිකට් නිලවරණය පැවැත්වෙන අතර එයට කලින් මේ පිළිබඳව තීන්දුව ප්‍රකාශ කරන බව උප සභාපති තනතුරට ඉදිරිපත්ව සිටින මොහාන් ද සිල්වා මහතා ඊයේ මාධ්‍ය වෙත පැවැසීය.ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය හමුවී ලිපියක් භාරදුන් මොහාන් ද සිල්වා මහතා ඇතුළු පිරිස ක්‍රිකට් නිලවරණය පැවැත්වීමේ ක්‍රමවේද ගැන ඇයගෙන් විමසීමක් ද කළහ.මේ පිරිස අතර උප සභාපති තරගයට ඉදිරිපත්ව සිටින ජයන්ත පරණාතල, ලේකම් තරගයට පිවිසි මයිකල් ද සොයිසා, උප ලේකම් තරගයට පිවිසි අර්වින් ජයවර්ධන යන මහත්වරුන් ද සිටියහ.ක්‍රිකට් නිලවරණයට නීති විරෝධීව ඉදිරිපත් වූවායැයි පවසන තිදෙනකු පිළිබඳ අවසන් තීන්දුව, ක්‍රිකට් නිලවරණයේ දී ඡන්දය ප්‍රකාශ කිරීමට නියමිත අයගේ නාම ලේඛණය වෙනස්වීම හා ගාල්ල ක්‍රීඩා සමාජයේ සභාපතිවරයාට ඡන්ද අයිතිය අහිමි කිරීම පිළිබඳ මේ පිරිස ප්‍රශ්න කර සිටියහ.එහිදි ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය ප්‍රශ්න කර සිටි පිරිසට පැවැසුවේ නීති විරෝධී යැයි පවසන නාමයෝජනා ගැන පුළුල් පරීක්ෂණයක් පැවැත් වූ බවය. “ක්‍රිකට් තනතුරු සඳහා ලැබුණු නාමයෝජනා සියල්ල නීත්‍යානුකූලයි. ඇමැතිවරයාගේ බලතල අනුව නාමයෝජනා සියල්ලට අනුමැතිය දී තිබෙනවා. එය ක්‍රීඩා පනත අනුව සිදුවී තිබෙනවා. ක්‍රීඩා සංගම්වල ලේකම්වරු විසින් අදාළ ක්‍රීඩා සමාජයේ ඡන්ද නියෝජිතයන් නම් කර තිබෙනවා. සමහර ඡන්ද නියෝජිතයන්ට පැමිණිය නොහැකි යැයි දන්වා තිබීම හේතුවෙන් නම් 10ක් පමණ වෙනස් වී තිබෙනවා.එවැනි වෙනස්කම් කරන ලෙස දැනුම් දී ඇත්තේ ද ක්‍රීඩා සමාජ ලේකම්වරු විසින්මයි. ගාල්ල ක්‍රීඩා සමාජයේ ඡන්ද අයිතිය ගැන පරීක්ෂණයක් කළ විධායක සභාවේ බහුතරයේ කැමැත්ත අනුව නියෝජිතයන් දෙදෙනකු එවා තිබෙනවා.” යැයි ජයකොඩි මහත්මිය පැවැසුවාය.තමාට පැවැරී ඇත්තේ පුද්ගලයන් ආරක්ෂා කිරීම නොව ක්‍රීඩා සමාජවල ඡන්ද අයිතිය ආරක්ෂා කිරීම බව ජයකොඩි මහත්මිය වැඩිදුරටත් පැවැසුවාය. ක්‍රිකට් නිලවරණයේ උප ලේකම් තනතුරට නිශාන්ත රණතුංග මහතා සමග තරග කිරීමට නාම යෝජනා දුන් මයිකල් ද සොයිසා මහතා පැවැසුවේ ක්‍රිකට් ඡන්දයට දේශපාලන බලපෑම් ඇතැයි පැවැසීමට තමා තුළ සාක්ෂි නොමැති බවය.ක්‍රිකට් සභාපති ලෙස පත්වීමට සිටින උපාලි ධර්මදාස මහතාගෙන් ආරාධනාවක් ලැබුණද එය ප්‍රතික්ෂේප කළ බව මොහාන් ද සිල්වා මහතා සඳහන් කළේය.’උපාලි මහතා අපට නිලතල කිහිපයක් දී සහයෝගයෙන් වැඩ කිරීමට ආරාධනා කළා. ආරාධනාව හොඳයි. ඒකට ප්‍රමාණවත් කාලයක් නෑ. අපේ ටීම් එකේ 25 ක් පමණ ඉන්නවා. තනතුරු කිහිපයක් අරන් සටන පාවාදෙන්න මට බෑ’ සිල්වා මහතා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201032</link>
    <topic>ශ්‍රී ලංකා - දකුණු අප්‍රිකා තීරණාත්මක ගැටුම අද ඇරැඹේ</topic>
    <author/>
    <content>ශ්‍රී ලංකාව හා දකුණු අප්‍රිකාව අතර අද කේප් ටවුන් හි ඇරැඹෙන තීරණාත්මක තෙවැනි හා අවසාන ටෙස්ට් ක්‍රිකට් තරගයට සහභාගිවීමට තරම් හොඳ ශරීර සෞඛ්‍ය තත්ත්වයකින් කඩුලු රකින ක්‍රීඩක හා පිතිකරු දිනේස් චන්දිමාල් සිටිනු ඇතැයි අපේක්ෂා කෙරේ.පෙරේදා පැවැති පුහුණුවීම්වලදී චන්දිමාල් ගේ දකුණු වැලමිටේ පන්දුවක් ගැටුනු අතුර ඔහු වහාම ‘එක්ස්-රේ’ පරීක්ෂණයක් සඳහා රෝහලට ගෙන යනු ලැබිණි. සිදුවී ඇත්තේ හම තුවාල වීමක් පමණක් බව එහිදී තහවුරු විණි.එය බරපතළ තත්ත්වයක් නොවන බවත් චන්දිමාල් තරගයට සහභාගි වනු ඇති බවත් ශ්‍රී ලංකා කණ්ඩායමේ කළමනාකරු අනුර තෙන්නකෝන් පැවසීය. චන්දිමාල් ඊයේ ‘නෙට්’ පුහුණුවීම්වලට සහභාගි විය.කෞශල් සිල්වා වෙනුවට කඩුලු රකිමින් ඩර්බන් හිදී සිය මංගල ටෙස්ට් තරගයට සහභාගි වූ දිනේෂ් චන්දිමාල් දකුණු අප්‍රිකාවට එරෙහි ඒ දෙවැනි ටෙස්ට් තරගයේ පළමු ඉනිමේදී ලකුණු 58 ක් රැස් කරමින් 7 වැනි කඩුල්ල වෙනුවෙන් තිලාන් සමරවීර හා එක්ව ලකුණු 111ක් එක් කළහ.අනතුරුව, දෙවැනි ඉනිමේදී ලකුණු 54 ක් ලබා ගනිමින් කුමාර් සංගක්කාර හා එක්ව ලකුණු 104 ක් ඉනිමට එක් කළේය. ශ්‍රී ලංකාව එම තරගයේ වාර්තා කළ දකුණු අප්‍රිකාවේ ඔවුන්ගේ ප්‍රථම ටෙස්ට් ජයග්‍රහණයේදී චන්දිමාල් ප්‍රධාන සාධකයක් විය.ශ්‍රී ලංකාව හා දකුණු අප්‍රිකාව අතර පැවැත්වෙන ත්‍රිත්ව ටෙස්ට් තරගමාලාවේ පළමු තරගය දින තුනකින් ජය ගැනීමට සත්කාරක දකුණු අපි‍්‍රකානුවෝ සමත් වුණද දෙවැනි තරගය දින හතරක් ඇතුළත ජය ගැනීමට සංචාරක ශ්‍රී ලංකා පිල සමත් විය.මේ අනුව තරග 1 – 1 බැගින් සම තත්ත්වයේ පසුවන කණ්ඩායම් දෙක අද ඇරැඹෙන අවසාන ටෙස්ට් ගැටුමේ ජය හිමිකර ගැනීමට ඔවුනොවුන් සතු උපරිම දක්ෂතා ප්‍රදර්ශනය කරනු ඇත.මේ අතර අද ඇරැඹෙන තෙවැනි තරගය සඳහා වන දකුණු අප්‍රිකානු කණ්ඩායමෙන් පිතිකරු ඈෂ්වල් ප්‍රින්ස් ඉවත් කොට තිබේ.ඔහු වෙනුවට ඇල්විරෝ පීටර්සන් කණ්ඩායමට කැඳවා ඇති අතර පීටර්සන් දකුණු අප්‍රිකානු ඉනිම ආරම්භ කරනවාද එසේත් නැත්නම් ප්‍රින්ස්ගේ අංක 6 ස්ථානයට අනුගත වනවාද යන්න පිළිබඳව තවමත් තීරණයක් ගෙන නැත.මේ අතර ඩර්බන්හිදී පාදයේ ආබාධයකට ලක්වූ වර්නන් ෆිලැන්ඩර් ද තෙවැනි ටෙස්ට් තරගය සඳහා මනා ශරීර සෞඛ්‍ය තත්ත්වයෙන් සිටින බව ප්‍රකාශ වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201033</link>
    <topic>ටෙනිස් සූරතාව සිංහ රෙජිමේන්තුවට</topic>
    <author>මංජුල හිරිපිටිය හෝමාගම සංචාරක</author>
    <content>යුද හමුදා අන්තර් රෙජිමේන්තු ටෙනිස් තරගාවලියේ සමස්ත සූරතාව දිනා ගැනීමට සිංහ රෙජිමේන්තුව සමත්විය. තරගාවලියේ අනුසූරතාව ගැමුණු හේවා බළඇණියටත් තෙවැනි ස්ථානය විජයබාහු පාබල රෙජිමේන්තුවටත් හිමිවිය.තරගාවලිය ඒකල, යුගල හා කණ්ඩායම් වශයෙන් අංශ තුනක් යටතේ පැවැති අතර ඒකල තරගයේ ප්‍රථම ස්ථානය රමේෂ් ප්‍රනාන්දු දිනා ගත් අතර යුගල තරගද ජය ගැනීමට චන්දන රාජගුරු සමග එක්වූ රමේෂ් ප්‍රනාන්දු සමත්වූහ.තරගාවලිය දින තුනක් පුරා කොළඹ ශ්‍රී ලංකා ටෙනිස් ක්‍රීඩා සංගම් පිටියේදි පැවැති අතර ජය සංකේත ප්‍රදානය කිරීම සඳහා යුද හමුදා නියෝජ්‍ය මාණ්ඩලික ප්‍රධානි මේජර් ජෙනරාල් ලලිත් විජේතුංග, බිගේඩියර් නිහාල් හපුආරච්චි, බ්‍රිගේඩියර් තිස්ස ජයසූරිය හා බ්‍රිගේඩියර් රෝහණ බණ්ඩාර යන මහත්වරු එක්වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201034</link>
    <topic>නේදන් ලියොන්ට දැවැන්ත අභියෝගයක්</topic>
    <author/>
    <content>සිඩ්නි ක්‍රිකට් ක්‍රීඩාංගණයේදී අද ඇරැඹෙන දෙවැනි ටෙස්ට් ක්‍රිකට් තරගයේ ඉන්දීය ජනප්‍රිය පිතිකරුවන්ට එරෙහි ක්‍රීඩාව සඳහා දඟ පන්දු යවන නේදන් ලියොන්ට ඕස්ට්‍රේලියා කණ්ඩායමේ සහාය ලැබී තිබේ.24 හැවිරිදි ලියොන්ට සචින් ටෙන්ඩුල්කාර් ප්‍රමුඛ දඟ පන්දුවලට කැමැත්තක් දක්වන ඉන්දියා පිතිකරුවන් හමුවේ ඇත්තේ දැවැන්ත කාර්යභාරයකි.දෙපිල අතර මෙල්බර්න්හි පැවැති පළමු ටෙස්ට් තරගයේදී ඕස්ට්‍රේලියාවට ලකුණු 122 ක ජයක් හිමි විය.තම 100 වැනි ජාත්‍යන්තර ශතකය සොයමින් සිටින ටෙන්ඩුල්කාර් එම තරගයේ පළමු ඉනිමේදී ලකුණු 73කට දැවී ගියේය.කලින් බලාපොරොත්තු විය හැකි ඉන්දියා පිති ප්‍රහාරය සමග ඕට්ටු වීමට පිට දඟ පන්දු යවන ලියොන් සමත් වනු ඇතැයි ඕස්ට්‍රේලියා නායක මයිකල් ක්ලාක් විශ්වාස කරයි.“මේ තරගමාලාව ලියොන්ට ලොකු අභියෝගයක්. දඟ පන්දුවලට ක්‍රීඩා කිරීමට ඉන්දියාව ඉතා දක්ෂයන් වීම ඊට හේතුවයි” ක්ලාක් කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201035</link>
    <topic> 2012 සාර්ථක ආරම්භයකටෆෙඩරේ සැරසෙයි</topic>
    <author>ඩෝහා (ඒ.එෆ්.පී.)</author>
    <content>පසුගිය තරග වාරය සාර්ථකව අවසන් කරමින් තමා ලබා ගත් වේග ශක්තිය මත කටාර් විවෘත ටෙනිස් කිරුළ රැක ගනිමින් මේ එළැඹුණු ඔලිම්පික් වසරට හොඳ ආරම්භයක් ලබා ගැනීමට තමාට හැකිවනු ඇතැයි රොජර් ෆෙඩරේ විශ්වාස කරයි.ග්‍රෑන්ඩ් ස්ලෑම් වාර්තාව උසුලන ෆෙඩරේ තරග 17ක දීම අපරාජිතව සිටින අතර පසුගිය සැප්තැම්බරයේ අමෙරිකානු විවෘත ටෙනිස් සූරතාව සිට මේ දක්වා කිරුළු තුනක් ජය ගෙන සිටී. තවත් ජයග්‍රහණ 5ක් හා සිවුවැනි වතාවටත් ඩෝහා ටෙනිස් කිරුළ අත්කර ගනිමින් 2012 වසරේ ආරම්භය සැමරීමට ෆෙඩරේ බලාපොරොත්තු වෙයි.පසුගිය ජයග්‍රාහී තරග වාරයේදී ෆෙඩරේ ඔහුගේ උපරිම දක්ෂතා අතරට යළි පිවිසියේය. තව සති දෙකකින් එළැඹෙන ඕස්ට්‍රේලියානු විවෘත ටෙනිස් තරගාවලියේදී තමාගේ දෙවසරක ග්‍රෑන්ඩ් ස්ලෑම් ‘නියඟය’ නිමා කිරීමට ෆෙඩරේ අපේක්ෂා කරයි.ලෝක අංක 1 ස්ථානය යළි ලබාගැනීම පිළිබඳවද ෆෙඩරේ මේ දිනවල කතා කරමින් සිටී. ඔහු දැනට නොවැක් ජොකොවික් හා රෆා නඩාල්ට පිටුපසින් ශ්‍රේණිගතව සිටී.“හදිසියේම මා හොඳින් ක්‍රීඩා කරමින් එක දිගට තරග 17ක් ජය ගෙන සිටිනවා. එයින් මා තුළ දැඩි උනන්දුවක් හටගෙන තියෙනවා” යැයි ෆෙඩරේ කියයි.ෆෙඩරේ තුළ ඉතිරිව තිබෙන විශිෂ්ටතම අරමුණ වී ඇත්තේ ලබන ජූලි මාසයේදී ඔලිම්පික් කේවල රන් පදක්කම දිනා ගැනීමය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201036</link>
    <topic>මහනුවර පොලිස් ස්ථානයට සූරතා 4ක්</topic>
    <author>උපනන්ද ජයසුන්දරමහනුවර ක්‍රීඩා විශේෂ</author>
    <content>මහනුවර පොලිස් කොට්ඨාසයේ පොලිස් ස්ථාන 20ක් අතර මහනුවර පොලිස් පිටියේදී පැවැති ක්‍රිකට්, රගර්, නෙට්බෝල් සහ වොලිබෝල් තරගවලදී සූරතා 4ක් දිනා ගැනීමට මහනුවර පොලිස් ස්ථානය සමත්විය.එක් එක් තරග සූරතා සහ අනුසූරතා දිනූ කණ්ඩායම්: රගර් සූරතාව - මහනුවර පොලිස් ස්ථාන පිල, අනුසූරතාව - කටුගස්තොට පොලිස් ස්ථාන පිලවොලිබෝල් (පිරිමි) සූරතාව - මාළිගාව පොලිස් ස්ථාන පිල, අනුසූරතාව - මැණික්හින්න පොලිස් පිලවොලිබෝල් (කාන්තා) සූරතාව - මහනුවර පොලිස් ස්ථාන පිල, අනුසූරතාව - කටුගස්තොට පොලිස් ස්ථාන පිල. ක්‍රිකට් (පිරිමි) සූරතාව - මහනුවර පොලිස් ස්ථාන පිල, අනුසූරතාව - දවුලගල පොලිස් ස්ථාන පිල. ක්‍රිකට් (කාන්තා) - සුරතාව - මහනුවර පොලිස් ස්ථාන පිල, අනුසූරතාව - කටුගස්තොට පොලිස් ස්ථාන පිලනියෝජ්‍ය පොලිස්පති නිහාල් සමරකෝන් සහ ජ්‍යේෂ්ඨ පොලිස් අධිකාරි පී.එම්.එම්.ජී.පී. පෙරමුණෙ යන මහත්වරුන්ගේ ප්‍රධානත්වයෙන් ත්‍යාග සහ සහතික පත් ප්‍රදානය සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201037</link>
    <topic>ප්‍රතිවාදියා බිම හෙළමින් උචියාමාබොක්සිං කිරුළ රැක ගනී</topic>
    <author>යොකොහාමා, ජපානය (ඒ. එෆ්. පී.)</author>
    <content>මෙක්සිකෝවේ ජෝජ් සොලිස් තාක්ෂණික පහරකින් බිම හෙලූ ජපානයේ ටකාෂි උචියාමා තමන් සතුව තිබූ ලෝක බොක්සිං සංගමයේ සුපර් ෆෙදර්වේට් කිරුළ රැකගැනීමට සමත් විය.සොලිස් බිම වැටුණු පහර වාර්තා වූයේ තරගයේ 11 වැනි වටයේ 19 වැනි තත්පරයේදීය. උචියාමා විසින් කෙළින්ම මුහුණට එල්ල කරන ලද වමත් පහරින් සොලිස් බිම ඇදවැටිණ. ”මේ පහර පාවිච්චි කිරීමට මම ගොඩක් මහන්සි වී පුහුණු වුණා.ආබාධයක් නිසා මට මගේ දකුණත මාස 11 ක් ම පාවිච්චි කරන්න බැරිවීම ඊට හේතුවයි. මට දිගු වෙලාවක් සටන් කරන්න වුවමනා වුණා. නමුත් ප්‍රතිවාදියා බිම හෙලා ජය ගන්න ලැබීමට තරම් මා වාසනාවන්තයෙක් වුණා” යැයි 32 හැවිරිදි උචියාමා කියා සිටියේය.”ඔහු (සොලිස්) ඉහළින්ම ශ්‍රේණිගත වූ තරගකරුවෙක්. ඒ නිසා මට මගේ ශක්තිය ඔප්පු කරන්න සිදුවුණා.”මේ ජයග්‍රහණයත් සමඟ උචියාමා ඔහුගේ අපරාජිත වාර්තාව ජයග්‍රහණ 18 ක් දක්වා දියුණු කර ගත්තේය. මින් 15 ක් ම ඔහු ජය ගත්තේ ප්‍රතිවාදියා බිම හෙලමිනි.බිම ඇදවැටීමෙන් පසුව යළි නැගී සිටීමට අසමත් වූ 32 හැවිරිදි සොලිස් ප්‍රතිවාදීන් බිම හෙලීම් 29 ක් සමඟ ජයග්‍රහණ 40 ක් අත්කර ගෙන සිටී. තරග 4 කින් පරාජය වී තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=s1201038</link>
    <topic>බස්නාහිර පළාත් ආබාධිතක්‍රීඩා උළෙලින්...</topic>
    <author>කෝට්ටේ මධ්‍යම සමූහ</author>
    <content>පළාතේ ආබාධිතයන් සඳහා ප්‍රථම වරට සංවිධාන කළ ක්‍රීඩා උළෙලක් පසුගියදා බස්නාහිර පළාත් සභාවේ පළාත් සමාජ සේවා දෙපාර්තමේන්තුව මූලිකත්වයෙන් බස්නාහිර පළාත් මහාමාර්ග, සමූපකාර හා ක්‍රීඩා අමාත්‍යාංශයේ සහභාගිත්වයෙන් බත්තරමුල්ල බුද්ධදාස ක්‍රීඩාංගණයේදී පැවැත්විණි.මේ තරගාවලියට ශාරිරික හා මානසිකව විවිධ ආබාධවලට ලක්වූ දරුවන් තුන්සිය පණස් දෙනෙක් පමණ සහභාගි වූහ. ක්‍රීඩා ඉසව් 175කින් සමන්විත වූ තරගාවලිය පළාත් සමාජ සේවා දෙපාර්තමේන්තුවේ අධ්‍යක්ෂිකා අනූෂා ගෝකුල මහත්මියගේ ප්‍රධානත්වයෙන් ත්‍යාග හා සහතික පත් ප්‍රදානය සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=f1201031</link>
    <topic>උගත් පාඩම් කොමිසම එකම ලංකාවක් තැනීමේ අත් පොතයි</topic>
    <author>සාකච්ඡා කළේ ධම්මික සෙනෙවිරත්න</author>
    <content>* උගත් පාඩම් හා ප්‍රතිසන්ධානය සඳහා වූ ජනාධිපති කොමිසමේ (LLRC) වාර්තාව පසුගියදා නිකුත් කෙරුණා. මේ වාර්තාව පිළිබඳ ඔබේ දැක්ම කෙබඳු ද?ඉතාම පැහැදිලිව, යුද කාල පරිච්ඡේදය හා ඊට පසුබිම් වූ ජාතික ප්‍රශ්නය හා අදාළ ගැටලු පිළිබඳ මෙතෙක් පිළියෙළ වූ විස්තරාත්මක වර්තාව තමයි මේ. ලිපි ලේඛන රැසක් වගේම, විවිධ සමාජ තල නියෝජනය කරන සිය ගණනකගේ සාක්ෂි ද පදනම් කර ගනිමින් කොමිසම මේ වාර්තාව මඟින් තම නිර්දේශයන් හා නිගමන ඉදිරිපත් කර තිබෙනවා. මම දකින හැටියට මේක ඉතාම සාර්ථක වාර්තාවක්.යුදමය අත්දැකීමට මුහුණදුන් වෙනත් රටක් ඒ පිළිබඳ මෙවැනි වාර්තාවක් ඉදිරිපත් කර තිබෙනවාදැයි මා දන්නේ නෑ. රජය ගැන ආරක්ෂක හමුදාවන් ගැන විචාරාත්මකව කරුණු දක්වමින් තවදුරටත් විමර්ශනය කළ යුතු දේ ගැනත් එමඟින් පෙන්වා දෙනවා. එල්.ටී.ටී.ඊ.යේ ක්‍රියාකලාපය ගැනත් එහි සඳහන්.මේ වාර්තාවේ අඩුපාඩු ඇති නමුත්, ශ්‍රී ලාංකික අනන්‍යතාවක් ගොඩනැ¼ඟීම සඳහා ගතයුතු නිවැරදි මඟ කුමක් ද යන්නත් ඉන් පෙන්වා දෙනවා. ඒ අනුව මෙය ඓතිහාසිකව වැදගත් වාර්තාවක්. එය මත පදනම්ව ඉදිරි මඟ සකසා ගත යුතුයි.* එල්.ටී.ටී.ඊ.ය විසින් මරා දැමූ සිංහල, මුස්ලිම් වැසියන් 10,000කට ආසන්න සංඛ්‍යාවක් ගැන මෙහි තොරතුරු නැතැයි මත පලවුණා. ඒ පිළිබඳ ඔබේ අදහස?මේ කොමිසම පත් කළේ මානුෂීය මෙහෙයුමේ අවසන් අදියරේ සිදුවූයේ කුමක්දැයි සොයා බැලීමට. එතකොට මේ වාර්තාව නිකුත්වෙන්නේ එම අවසන් කාල පරිච්ඡේදයට අදාළවයි. එල්.ටී.ටී.ඊ.ය සිදු කළ ඔය කියන සෙසු මිනිස් ඝාතන ඉන් පෙර සිදු කළ ඒවා. ඔවුන් එසේ කළ බව කවුරුත් දන්නවා. ඒවා දැනටමත් වාර්තාගතවීත් තිබෙනවා.එහෙමනම් ඒවා මේකට ඇතුළත් කිරීමට අවශ්‍යතාවක් නෑ. මේකෙන් සොයා බැලුවේ යුද්ධයේ අවසන් මාස 3ක පමණ කාලය තුළ සිදුවූ දේවල්. ඒ නිසා එවැනි අවශ්‍යතාවක් මතුවෙන්නෙ නෑ.* මේ වාර්තාව ගැන ජාත්‍යන්තරය නොයෙක් විදිහට ප්‍රතිචාර දක්වා තිබෙනවා. ඇතැම් දෙනා එය සුබවාදීව දකිද්දී තවත් අය බලන්නේ අසුබවාදීවයි. මේ ප්‍රතිචාර ගැන ඔබ මොකද කියන්නෙ?ඇත්තටම ජාත්‍යන්තරය මේකට හොඳයි කියන්න ඕන. විධායක ජනාධිපතිවරයාගේ ක්‍රියාදාමය දෙස පවා ඉන් විචාරාත්මකව බලා තිබෙනවා. ජනාධිපතිවරයාම පත් කළ කොමිසමක් එලෙස ක්‍රියාත්මකවීම ජාත්‍යන්තරයට වෙන මොකක්ද කියන්න තියෙන්නෙ? හැබැයි මේ ක්‍රියාදාමයන්ට අදාළ වගවීම් පිළිබඳ පැහැදිලි නිගමනයක් නැති බවට ජාත්‍යන්තරයෙන් චෝදනාවක් තියෙනවා. තවදුරටත් විමර්ශනය කළ යුතු තත්ත්වයක් වේ නම් ඒවා ගැන ආරක්ෂක හමුදා, මිලිටරි පොලිසිය හෝ පරීක්ෂණ කළ යුතු බව එහි දැක්වෙනවා. ආරක්ෂක හමුදා සීමාව ඉක්මවා ක්‍රියා කළ අවස්ථා තිබුණා නම් එයත් විමසා බලන හැටියට එහි දක්වා තිබෙනවා.* අමෙරිකාව ඉදිරිපත් කළ මතය ගැන...?මේ ඇතැම් සිද්ධීන්ට අදාළව වගවීම් පිළිබඳ විස්තරාත්මකව සඳහන් නොවීම ඔවුන් පෙන්වා දෙනවා. මේ කොමිසමේ කාර්යය ඒවා සිදුවූයේ කුමන පාර්ශවයක් අතින්දැයි සොයා බැලීම නොවෙයි. මෙවැනි දෑ යළි සිදු නොවීම සඳහා කළ යුත්තේ කුමක්දැයි ඉන් පෙන්වා දී තිබෙනවා.* වාර්තාවේ නිර්දේශ ක්‍රියාවට නැංවීමේ අවශ්‍යතාව රජයේ අමාත්‍යවරයකු හැටියට ඔබ පැහැදිලි කරන්නේ මොන විදිහට ද?මේ නිර්දේශ ක්‍රියාත්මක කළ යුතුයි. ඒවායේ සෑම අකුරක් පාසා ක්‍රියාත්මක කළ යුතුයි. මේ කොමිසම පත්කෙරුණේ ජනාධිපතිතුමාගේ යෝජනාවකට අනුවයි. ඇතැම් නිර්දේශ එතුමාටත් ක්‍රියාත්මක කළ හැකියි. නැත්නම් කැබිනට් මණ්ඩලය හරහාද, ආරක්ෂක අමාත්‍යාංශය මඟින් ද, අවශ්‍ය නම් ඒවා ඔස්සේ පත්කරන වෙනයම් මණ්ඩලයක් මඟින්ද මේ නිර්දේශ ක්‍රියාවට නැංවිය හැකියි.* මේ වනවිට මේ වාර්තාව පාර්ලිමේන්තුවේ සභාගත වී අවසන්; මේ නිර්දේශ ක්‍රියාත්මක කිරීමේ දී පාර්ලිමේන්තුවට යම් කාර්යභාරයක් පැවරෙනවාද?නෑ. පාර්ලිමේන්තුවට මෙය ඉදිරිපත් කිරීම මඟින් එය ප්‍රසිද්ධ ලේඛනයක් බවට පත්වුණා. ඕනෑම අයකුට එය විමසා දැනගත හැකියි.පාර්ලිමේන්තුව කරන්නේ නීති හදන එකයි. මේ නිර්දේශ ක්‍රියාත්මක කිරීමේ දී කැබිනට් මණ්ඩලයට පැවරෙන වගකීම අනුව ඉදිරි ක්‍රියාමාර්ග සඳහා සම්බන්ධ වීම හැරුණුවිට පාර්ලිමේන්තුවට නිශ්චිත කාර්යභාරයක් පැවරෙන්නේ නෑ.* සිවිල් සමාජයට එහිදී යම් දායකත්වයක් දැක්වීමේ අවශ්‍යතාවක් තිබෙනවා ද?යම් යම් උද්ධමනයන් ක්‍රියාත්මක කිරීම ගැන රාජ්‍ය නොවන සංවිධානවගේ ඒකට කරුණු ඉදිරිපත් කරන්න පුළුවන්. මේ වාර්තාව සද්ධර්මරත්නාවලිය වගේ ලිව්වත් ආණ්ඩු විරෝධී කොටස් මේකට ගල්ගහනවා. ඒ අයට අවශ්‍ය මේ කාරණා ගැන සාධනීය මැදිහත්වීමක් කරන්න නෙවෙයි. ඔවුන්ට අවශ්‍ය ආණ්ඩුව බිඳ දැමීමට යි. ඒ නිසා මේක මොකක් වුණත් ගල් ගහනවා. හැබැයි වැදගත් වෙන්නේ ඒවා ගැන සැලකිලිමත් වීම නෙවෙයි. විචාරාත්මකව බලා සිදු කරන සාධනීය විවේචන පිළිබඳවත් සැලකිලිමත් වෙමින් මේ නිර්දේශ ක්‍රියාවට නැංවීමට වගබලා ගැනීම යි.* මේ ඇතැම් නිර්දේශ ඔබේ අමාත්‍යාංශය් විෂයය පථයටත් ඍජුවම අදාළ යි. නිදසුනක් ලෙස භාෂා ප්‍රතිපත්තිය ක්‍රියාවට නැංවීම, මේවා ගැන දැනටමත් ගෙන ඇති පියවර සහ ඉදිරි ක්‍රියාමාර්ග ගැන ඔබට පැහැදිලි කිරීමක් කළ හැකි ද?අපි තවමත් සිටින්නේ වෙරළේ. අපට කිරීමට ඇති දේ මහා සාගරයක් තරම්. සිංහල - දෙමළ භාෂා ඉගැන්වීමට වගේම ඉංගී‍්‍රසි භාෂාව ගැන දැනුම්වත් බවක් ඇති කිරීමටත් අපි යම් වැඩ කොටසක් කර තිබෙනවා සහ කරමින් සිටිනවා. තෛ‍්‍ර භාෂා සමාජයක් ඇතිකරනවා කියන්නේ ඒකටයි.රට පුරා භාෂා සංගම් ගොඩ නැඟීමට සැලසුම්කර තිබෙනවා. දැනටමත් සංගම් 1000 කට පමණ ඉල්ලීම් ලැබිලා. ගුරු පුහුණු වැඩසටහනක් යටතේ 30,000 කට පමණ පුහුණුව ලබා දීමට ක්‍රියා කරමින් තිබෙනවා. ඇතැම් දිස්ත්‍රික්කවල එම පුහුණු කටයුතු නිමා කළ අයට සහතික පවා ලබා දී අවසන්. ඉදිරි ක්‍රියාමාර්ගවලට අදාළව එක් නිදසුනක් පමණක් දුන්නොත්, ගුවන් විදුලි වැඩසටහන් 3 ක් ඉදිරිපත් කිරීමට සැලසුම් කර තිබෙනවා. ඒකත් සිංහල - දෙමළ සඟරාමය වැඩසටහනක්. දෙවැන්න සංගීතමය වැඩසටහනක්. මේ ප්‍රශ්නය ගැන කියැවෙන ගීත කෙරෙහි අවධානය යොමු කරවනවා. අනෙක භාෂාවන් ඉගැන්වීමේ වැඩසටහනක්.රූපවාහිනී වැඩසටහන් කිරීම මිල අධික කටයුත්තක්. නමුත් මුදල් සොයාගෙන මාලා කිහිපයකින් යුතු කතාවක් විකාශනය කිරීමටත් අදහසක් තිබෙනවා. එය නිපදවීමට ලක්‍ෂ 30 ක් වත් අවශ්‍ය යි. එම මුදල් ජර්මන් – කැනේඩියානු ආදී ආධාර තුළින් සපයා ගැනීමට හැකිවෙතැයි අපි සිතනවා.* දැනටමත් පාසල් ඔස්සේ ක්‍රියාත්මක භාෂා ඉගැන්වීමේ ව්‍යාපෘතීන් පිළිබඳ ඔබේ අදහස කුමක් ද?එය අධ්‍යාපන අමාත්‍යාංශය යටතේ ක්‍රියාත්මක වැඩපිළිවෙළක්. ගුරු හිඟය හා නිසි පුහුණුවක් නැති ගුරුවරුන් විසින් භාෂා ඉගැන්වීම වගේ අඩු - පාඩු දකින්න තියෙනවා.දිස්ත්‍රික් පුහුණු මධ්‍යස්ථාන ඔස්සේ භාෂා උගන්වන ගුරු භවතුන් පුහුණු කිරීමේ වැඩපිළිවෙළක් වැනි ක්‍රියාමාර්ග කෙරෙහි අධ්‍යාපන බලධාරීන් ද සමඟ එක්ව අප යොමුවී සිටිනවා.* උගත් පාඩම් හා ප්‍රතිසන්ධාන කොමිෂම ඇති කිරීමේ එක් ප්‍රධාන අරමුණක් ලෙස පෙනෙන්නේත් අප දශක ගණනාවක් අත්වින්දාක් වැනි කටුක හා අමිහිරි මෙන්ම විනාශකාරී අත්දැකීමක් යළිත් නොදැකීම. එවැනි තත්ත්වයක් ඇති නොවීම සඳහා, ත්‍රස්තවාදය යුදමය වශයෙන් පරාජය කළ රජයට විශාල කාර්යභාරයක් කළ හැකියි. එය ඔබ තේරුම් කරන්නෙ කොහොම ද?එවැනි තත්ත්වයක් යළිත් නොදැකීමට නම් විවිධ ජනවාර්ගික සංස්කෘතීන්ට හා අනන්‍යතාවන්ට ගරු කරන ඒවා ආරක්‍ෂා කරන එකම ශ්‍රී ලාංකීය ජාතියක් ගොඩනැගිය යුතුයි. ඊට අවශ්‍ය යටිතලය ලෙස සමාජය සකස් කළ යුතුයි.දේශපාලන විසඳුම ඇත්තේ ඉහළ තලයේ. දෙමළ, මුස්ලිම් නියෝජනයන්ද එකඟ කරවා ගනිමින් පෙර කී සමාජ යටිතලය හැදීමේ කාර්ය භාරයේ තමයි අපේ අමාත්‍යාංශයත් යෙදී සිටින්නේ.හෘදයාංගමව ද්විභාෂාවෙන් බැඳුණු එකිනෙකාගේ සංස්කෘතීන් අනන්‍යතාවන් ආරක්‍ෂා කරන එකම ශ්‍රී ලාංකීය ජාතියක් නිර්මාණය කිරීමේ මනෝභාවය කරා අප යා යුතුයි. ඊට දෙමළ ජනයා ආකර්ෂණය කර ගැනීමේ මහා කාර්ය භාරය පැවරෙන්නේ සිංහල ජනයාට යි. එනම් එහි දී වැඩිම මහන්සියක් දැරීමට සිදුවන්නේත් සිංහල ජනයාට යි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=f1201032</link>
    <topic>වැවක පාවුණු සුවිසල් නෙළුම් පොහොට්ටුව -බොරෝබුදුර්</topic>
    <author>සමන් කුමාර් ඡායාරූප -සුදත් සිල්වා</author>
    <content>වැවක පාවෙන පූදින්නට කල්යල් බලන සුවිසල් නෙඵම් පොහොට්ටුවකට සම කර ඇති ඉන්දුනීසියාවේ මධ්‍යම ජාවා හී පිහිටි බොරෝබුදුර් විහාරස්ථානය ලෝකවාසී බෞද්ධ ජනතාව ගේ මෙන් ම සංචාරකයින්ගේ ද නොමද ගෞරවාදරයට පාත්‍ර වූ විස්මිත නිර්මාණයකි. භූගෝල විද්‍යා විශේෂඥයන් විසින් ද තහවුරු කර ගෙන ඇති අන්දමට ද කලක් මෙම බොරෝබුදුර් විහාරස්ථානය වටා විශාල වැවක් පිහිටා තිබී ඇත. බොරෝබුදුර් අවට ගම්වාසීන්ගේ ද විශ්වාසය මෙය ම වී තිබේ.එතරම් දර්ශනීය වූ මේ විස්මිත නිර්මාණය මධ්‍යම ජාවා හි සයිලේන්ද්‍ර රජ පෙළපත පාලන සමයේ ක්‍රි.ව. 760 ත් 830 ත් අතර ඉදි කර ඇති අතර වැඩ නිම කර ඇත්තේ සමරතුන්ග් සමයේ බව ඉතිහාසයේ සඳහන් ය. ලෝක පුදුම හතෙන් එකක් ලෙස සැලකූ මේ පුදුම දනවන සුළු නිර්මාණය ඉදිකිරීම සඳහා වසර 75ක් පමණ ගත වී ඇති බව ද කියැවේ.අතීතයේ බුදු දහම මුලු මහත් ආසියාවේ ම ව්‍යාප්තව පැවතුණි. අධිරාජ්‍යවාදීන් ඇතුළු සතුරු පාර්ශ්වයන් ගේ ආක්‍රමණවලට නතුවීමත් සමග ඉපැරැණි බෞද්ධ සිද්ධස්ථාන විශාල ලෙස විනාශයට පත් විය. ලන්දේසි පෘතුගී‍්‍රසි මෙන් ම ඉංගී‍්‍රසි යටත් විජිත යුගවල දී බුදු දහමටත් ඓතිහාසික බෞද්ධ සිද්ධස්ථානවලටත් එකසේ පහර වැදිණි. මේ අතරින් ඉතිරිව ඇති ලොව විශාලතම බෞද්ධ විහාරස්ථානය ලෙස ද ඉන්දුනීසියාවේ මධ්‍යම ජාවාහි ඇති බොරෝබුදුර් විහාරස්ථානය හඳුන්වා දිය හැකිය.දශක ගණනාවකට පසු රට එක්සේසත් කළ මහින්ද රාජපක්ෂ ජනාධිපතිතුමා රට තුළ බෞද්ධාගමික ප්‍රබෝධයක් ඇති කිරීමට ද කටයුතු කළේය. එවන් බෞද්ධ නායකයකු බොරෝබුදුර් විහාරස්ථානය වෙත ගොස් ආගමික වතාත්වල නිරතව රටටත්, ජනතාවටත් ආශිර්වාද ලබා ගැනීම අගය කළ යුතු ය.බාලි දුපතේ සිට පැයක පමණ ගුවන් ගමනකින් ජාවාහි යෝග්යකර්තා ගුවන් තොටුපළ වෙත පැමිණ එතැන් සිට වයඹ දෙසට කිලෝ මීටර් 40ක් ගිය තැන ඓතිහාසික බොරෝබුදුර් පුජා භූමිය හමු වෙයි. බොරෝබුදුර් විහාරස්ථානය වෙත යන මග දෙපස සංචාරකයින්ට අලෙවිය සඳහා වැඩි වශයෙන් ඇත්තේ ඝන පාෂාණවලින් නෙළූ බුද්ධ ප්‍රතිමා වහන්සේලා ය.බොරෝබුදුර් විහාරස්ථානය වෙත පැමිණි සැමට ඉන වටා බතික් වස්ත්‍රයක් අන්දවනු ලැබේ. එය සංචාරයට එන විශේෂ අමුත්තන් සඳහා කෙරෙන සාම්ප්‍රදයානුකූල චාරිත්‍රයකි. විහාරස්ථානය වෙත ඇතුඵවීම සඳහා සතර දිසාවේ දොරටු සතරකි. මහල් සයකි. ප්‍රතිසංස්කරණවලට පෙර මුල් ප්‍රාසාදය මහල් දහයකින් යුක්ත වු බවට ද ජනප්‍රවාදයේ සඳහන්ය. අද තිබෙන ප්‍රාසාදය උසින් මීටර් 36ක් වනඅතර විහාරස්ථානයෙන් වර්ග මීටර් 15129 කින් යුක්ත ය.නැගෙනහිර පිවිසුමෙන් විහාරස්ථානය වෙත ඇතුළු වූ අප දුටු මේ ඉදිකිරීම්වල අදහා ගත නොහැකි වු අංගයක් වූයේ කිසිදු බදාම ඇලවීමකින් තොරව එක මත එක තැබූ ගණ පාෂාණවලින් ඉදි කිරීම සිදු කර තිබීම ය. මෙම පාෂාණ ගිනි කඳූවලින් ගලා ආ ලාවා ගණ වීමෙන් සෑදුණු පාෂාණ විශේෂ බව කියැවේ. එක් එක් මහල වෙත යන විට ලෞකික තත්ත්වයේ සිට සසර අවසාන නිර්වාණය දක්වා මාර්ගයේ විවිධ අවස්ථා නිරූපනය වන ලෙසත් බෝසත් චරිතයේ ජාතක කතා පුවත් නිරූපණය වන ලෙසත් සෑම බිත්තියක් ම කැටයම් කර තිබේ. පහත මාල තුන චතුරශ්‍රාකාර ලෙසත්, ඉහළ මාල තුන කවාකාර ලෙසත් ඉදිකර ඇත. නැගෙනහිරට මුහුණලා ඇති විහාරස්ථානයේ ඉදිරිපස පමණක් මීටර් දෙකක පළලින් යුතු කවුළු 1,460 කි. මුළු විහාරස්ථාන පරිශ්‍රයේ බුද්ධ ප්‍රතිමා වහන්සේලා 504 ක් පිහිටුවා ඇති අතර, ඇතැම් බුද්ධ ප්‍රතිමාවල සිරස දක්නට නොතිබිණි. ඒ පිළිබඳ හිමිවරුන් ගේ විමසූ විට උන් වහන්සේලා පැවසූවේ යටත්විජිත යුගයේ ෙමිවා විනාශ කර ඇති බවයි.ඉන්දුනීසියාවේ පමණක් නොව මුළුමහත් ආසියාවේ රටවල් රැසක් යටත් කරගත් අධිරාජ්‍යවාදීන් එම රටවල බෞද්ධ සිද්ධස්ථාන විනාශ කරමින් පරිහානියට යාමට ඉඩ සලසා දහස් ගණන් ජීවිත ද බිල්ලට ගත්හ. යටත්විජිත යුගයේ සිදු කළ සමූල ඝාතනයට වැරදිකරු වූ නෙදර්ලන්තය පසුගිය දිනෙක ඉන්දුනීසියානු රජයෙන් ප්‍රසිද්ධියේ සමාව ද ඇයැද සිටියේ ය.අතීත ජාවාවරුන්ගේ විස්මිත නිර්මාණයක් වූ බොරෝබුදුර් විහාරස්ථානය කලක් වල්බිහිව යටපත්ව ගිය අතර නැවත එය සොයා ගනු ලැබූවේ ශ්‍රීමත් තෝමස් ස්ටැන්ෆර්ඩ් රැෆල්ස් විසින් 1814 දී ය. ඔහු විසින් රචිත ජාවාවරුන්ගේ ඉතිහාසය නැමැති පොතේ බොරෝබුදුර් ලෙස මෙම සිද්ධස්ථානය හඳූන්වා දී තිබේ.බොරෝබුදුර් විහාරස්ථානය ඉන්දුනීසියිවේ සුප්‍රසිද්ධ සුම්බින්ග් සහ මෙරපි යන ගිනි කඳූ දෙකට මැදිව පිහිටා තිබීම ද විශේෂත්වයකි. ගිනි කඳූවලින් ගහන මේ ප්‍රදේශය නිරන්තර ස්වාභාවික ව්‍යවසනවලට ගොදුරු වූ අතර, ඉන් මිදීමට බුදුන්ගේ පිහිට පතා මෙවැනි විහාරස්ථානයක් එදා ඉදිකළ බව ද ජනප්‍රවාදයේ සඳහන්ය. තෝමස් රැෆල්ස් අනාවරණය කර ගන්නා විට විහාරස්ථානය වල්බිහිව ගිනි කඳූවලින් නිකුත් වූ අළුවලින් පහත මාල වැසී තිබුණ ද මුල් ආකෘතියට හානියක් නොවීම ද ආශ්චර්යකි.විහාරස්ථානයේ ප්‍රථම ප්‍රතිසංස්කරණය මීට වසර 100ට ඉහත දී 1905 සහ 1910 කාලය තුළත් අනතුරුව යුනෙස්කෝ ආධාර ඇතිව 1973-83 කාලය තුළත් කිරීමට ඉන්දුනීසියානු රජය පියවර ගෙන ඇත. පරිගණක තාක්ෂණය ද යොදා ගනිමින් ප්‍රතිසංස්කරණ කටයුතු සිදු කළ ප්‍රථම විහාරස්ථානය ලෙස ද බොරෝබුදුර් විහාරස්ථානය ඉතිහාසගතව ඇත. අතීත මිනිසාගේ තාක්ෂණික ඥානයත්, ගෘහ නිර්මාණ ශිල්පීය දැනුමත් පරිගණකය අභිභවා ගිය දියුණු තත්ත්වයක පැවැති බව නම් මෙම නිර්මාණය අපට මැනවින් පසක් කරයි.එසේ ම එදා බුදු දහම කෙරෙහි ජනතාව තුළ පැවැති අචල විශ්වාසයත්, ගෞරවයත්, සබැඳීයාවත් මෙවැනි නිර්මාණයක් සඳහා කැපවීමට ඔවුන් දිරිමත් කරන්නට ඇත. රුවන්වැලි මහා සෑය බඳූ මහා සෑයක් අපේ මුතුන් මිත්තන් ඉදිකළේ ද තවත් එවැනි සිය ගණනක් වෙහෙර විහාර කරවූයේ ද බුදු දහම කෙරෙහි වූ අපරිමිත ගෞරවාදරයකින් බව අප සිහිපත් කළ යුතුය. ජාතියේ මේ මහා දායාදයන් එළෙසින් ම තව වසර සිය දහස් ගණනක් රැක ගැනීම අප ජාතිය සතු වගකීම ද වේ.බොරෝබුදුර් විහාරස්ථානය ආසන්නයේ මිනිස් මුහුණක හැඩයෙන් යුතු කළු ගලකි. එය මෙම විහාරස්ථානය ගොඩනැගූ ගල් වඩුවා මියගොස් ගලක් ලෙස ඉපිද විහාරස්ථානයේ ආරක්ෂාවට ඒ දෙස බලා සිටිනවා යන්න ගම්මුන්ගේ විශ්වාසය වී තිබේ. ජාවා වැසියන් විහාරස්ථානයේ ආරක්ෂාව පිළිබඳ එතරම් සැලකිලිමත් ය. බොරෝබුදුර් විහාරස්ථානයට අමතරව මෙම ප්‍රදේශයේ ඇති තවත් බෞද්ධ පූජනීය ස්ථාන දෙකක් වන පවෝන් සහ මෙන්ඩුට් බෞද්ධ සිද්ධස්ථාන පිළිබඳ ද සලකා බැලීමේ දී අතීත ඉන්දුනීසියාවත් විශේෂයෙන් ජාවා දුපතත් බුදු දහම ප්‍රචලිත රාජ්‍යයන් බවට පැහැදිලි සාක්ෂි සපයයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=f1201033</link>
    <topic>ලොකුම ගැට කිඹුලා සිටිනගිරිතලේ කෞතුකාගාරයට</topic>
    <author>ශාමින්ද ජයබාහු ඡායාරූප -රෝහිත ගුණවර්ධනවනජීවි දෙපාර්තමේන්තුව</author>
    <content>එතැන සිටියේ දිවියෙකි. මහත් රෞද්‍ර ලීලාවකින් මුව පොව්වෙකු ගෙලෙන් අල්ලාගෙන සිටි දිවියා මොහොතකට මා බියපත් කළේ ය. දිවියා ගේ දිලිසෙන, කහ පැහැති දෑස එක එල්ලේ යොමුව තිබුණේ මා වෙතට ය. මොහොතකටවත් දෑස අහකට ගත නො හැකි අයුරින්, ඉතාමත් වශීකෘතව බලා හිදිනා දිවියා වෙතින් මම දෑස ඉවතට ගතිමි.එවර කුඩා ගසකට නැඟ ගත් වලසෙකි. ප්‍රමාණයෙන් කුඩා වුවත් හේ භයංකර ය. කුමක් දෝ අරමුණක පිහිටාගෙන ඉන්නා අතර මා දෙස කල්පනාකාරී බැල්මක් හෙළ යි. එක් අන්තයක කළුවර පැහැති ගසක් මත නැඟගත් දඬු ලේනෙකු, අළු වදුරෙකු හා රිලවෙකි. අළු වදුරාට කුමක්දෝ ඕපාදූපයක රස වැටී ඇති සැටියෙකි.මුළු මහත් පදාසයක් වසා ගෙනම බිම වැතිරී ඉන්නා ගැට කිඹුලෙකු නොදැක ඉන්නට කිසිම ඉඩක් නැත. වේලී, ඉරිතලා ගිය ශරීරයකින් යුක්තව, අඩ නින්දකට පත්ව සිටින ගැට කිඹුලා ආසන්නයේ ම හැළ කිඹුලෙකි.මම සිහි එළවා ගතිමි. මේ සැබෑ සතුන් නොවේ. පුළුන් පුරවා සකසන ලද සත්ව නිදර්ශන ය. එහෙත් බැලූ බැල්මට ජීවමාන සතුන් මෙනි. ගිරිතලේ පුහුණු මධ්‍යස්ථානයේ පිහිටි සත්ව නිදර්ශන කෞතුකාගාරය ඔබට නැවුම් අත්දැකීමක් ලබාදීමට සූදානමිනි. ශ්‍රී ලංකාවේ ඇති එකම වන සත්ව නිදර්ශන සහිත කෞතුකාගාරය මෙය යි.හබරන, පොළොන්නරුව මාර්ගයේ කිලෝමීටර් 12 ක් ගිය විට ද, ඇලහැර හරහා ගිරිතලේ ද යන මාර්ගවලින් ද ගිරිතලේ වන සත්ත්ව නිදර්ශන කෞතුකාගාරයට ළඟා විය හැකි ය.මෙහි ඇති සතුන්ගේ නිදර්ශනවල කෘත්‍රිමව සකසා ඇත්තේ ඇස් හා දිව පමණකි. කෙදිනකවත් බලාගත නොහැකි සත්ත්ව අවයව, කළල මෙහි දී දැක ගත හැකි ය. අලියෙකුගේ සති තුනක කළලයක්ද, මුවා ගේ මාස එකහමාරක කළලයක් ද, පිඹුරා ඉපදීමට ආසන්න වූ කළලයක්ද, අලියාගේ හෘදය හා මොළය යන අවයව මෙහි සුරක්‍ෂිතව ඇති හෙයින් සංචාරකයින්ට එය දුර්ලභ අවස්ථාවක් උදාකර දෙයි.තව ද මෙහි ලෝකයේ විශාලතම ගැට කිඹුලා ගේ නිදර්ශනයක් ද, උරග විශේෂ හා දැනට ඉතා දුර්ලභ ගණයේ සැලකෙන කළු දිවියාගේ නිදර්ශනයක් ද දැකිය හැකි ය. 2009 සිංහරාජ දෙනියාය ප්‍රදේශයේ කම්බි උගුලකට අසු වීමෙන් දිවි තොර වූ දිවියා ගේ සම පුරවා තැනූ මේ නිදර්ශනය ශ්‍රී ලංකාවේ වෙන කිසිදු කෞතුකාගාරයකින් හමු නොවේ. කළු දිවියා කොතෙක් දුර්ලභ සතෙක් ද යන වගට මෙය කදිම සාක්ෂියකි. 1939 වසරේ යාල ප්‍රදේශයේ දී එක් කළු දිවියෙකු හමුවී ඇත - රොබට් නොක්ස්” 1949- 1050 අතර කාලවල හෝර්ටන් තැන්න ප්‍රදේශයෙන් මියගිය කළු දිවි ගැහැනු සතෙකුගේ සම් හා අස්ථි හමුවූ බව “නිකලස්” වාර්තාවෙන් පෙන්වා දෙයි. තව ද මුහුදේ අධික විස සහිත සර්පයා වන වාලක්කඩියාගේ සම පිර වූ නිදර්ශනයක් ද දැක ගත හැකි ය. තව ද ඔබට මෙහි දී විශේෂ දේශන මාලාවක් හා කෙටි චිත්‍ර පටයක් නොමිලේ නැරඹිමට අවස්්ථාව උදා වේ. වනයට, වන සතාට ආදරය කරන සියලු ම දෙනාට නැරඹීමට අවශ්‍යම කෞතුකාගාරයක් ලෙස ගිරිතලේ ජාතික වනජීවී දෙපාර්තමේන්තු පුහුණු මධ්‍යස්ථානයේ පිහිටුවා ඇති මේ කෞතුකාගාරය නම් කළ හැකි ය. ගිරිතලේ මෙම කෞතුකාගාරය නැරඹීමට එන සංචාරක ඔබට මින්නේරිය, කවුඩුල්ල, අංගම්මැඩිල්ල, මාදුරු ඔය සහ වස්ගමුව ජාතික වනෝද්‍යාන ද පහසුවෙන් නැරඹිය හැකි ය. අද වන විට ගිරිතලේ පුහුණු මධ්‍යස්්ථානයේ, වනජීවි සංරක්‍ෂණය හා කළමනාකරණය පිළිබඳ ඩිප්ලෝමා (ඉන්දියානු කොටසක් ඇතුළත්) ජ්‍යෙෂ්ඨ සහතික පත්‍ර පාඨමාලාව සහ කනිෂ්ඨ සහතික පත්‍ර පාඨමාලාව අංග තුනෙන් හෙබි පාඨමාලා පුහුණු කරවයි.1992 වර්ෂයේ පිහිටුවන ලද වනජීවි පුහුණු අඩවියට උචිතම භූමි ප්‍රදේශය තිබුණේ ගිරිතලේ ස්වභාව රක්‍ෂිතයේ ය. එවකට මෙහි අධ්‍යක්‍ෂකව සිටියේ මහාචාර්ය සරත් කොටගම ය. එවක් පටන් නොයෙකුත් පර්යේෂණයන්ට, අධ්‍යාපනයට මහත් සේවයක් කරමින් ගිරිතලේ පුහුණු මධ්‍යස්ථානය යෝධ ගසක් සේ නැගී සිටියි.පරිසරයට ආදරය කරන, පරිසරය පිළිබඳ ඉගෙනීමට රුචි බොහෝ දෙනෙකුට මේ කෞතුකාගාරය නැරඹීමෙන් ලබා ගත හැකි ප්‍රතිඵල බොහෝ ය. එකී ප්‍රතිලාභ මඟ නොහැරිය යුතු ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>03</day>
    </date>
    <link>http://www.dinamina.lk/2012/01/03/_art.asp?fn=f1201034</link>
    <topic>දකුණු මුහුදු තීරයේඩොල්ෆින් නැටුම්</topic>
    <author>ජයකාන්ත ලියනගේ ප්‍රවෘත්ති නිලධාරීයෞවන කටයුතු සහ නිපුණතා සංවර්ධන අමාත්‍යාංශය</author>
    <content>ශ්‍රී ලංකාව අවට මුහුදු ප්‍රදේශය, ලෝකයේ තල්මසුන් ගහන ප්‍රදේශයක් බවට හඳුනාගෙන තිබේ. දේශීය හා විදේශීය වශයෙන් අතීතයේ සිටම තල්මසුන් හා ඩොල්ෆින් මත්ස්‍යයින් විශාල වශයෙන් ජීවත්වූයේ ත්‍රීකුණාමලය හා කල්පිටිය අවට මුහුදු ප්‍රදේශයේ වුවත් මේ වන විට දකුණු මුහුදු තීරයේ දෙවුන්දර හා මිරිස්ස මුහුදු කලාපයද තල්මසුන් හා ඩොල්ෆින් මසුන් ගහන කලාපයන් ලෙස ජනප්‍රිය වෙමින් පවතී.දෙවුන්දර හා මිරිස්ස ප්‍රදේශයේ ජල ක්‍රීඩා සංගම් ඔවුන් ගේ ජල ක්‍රීඩාවන් ගැඹුරු හා නොගැඹුරු මුහුදේ ක්‍රියාත්මක කරද්දී දෙවුන්දර හා මිරිස්ස මුහුදු තීරයේ තල්මසුන් දැකීමෙන් අනතුරු ව ක්‍රමයෙන් මේ බව ප්‍රචලිත වූ බව රුහුණු විශ්වවිද්‍යාලයේ කථිකාචාර්ය, ටර්නි ප්‍රදීප් මහතා ප්‍රකාශ කළේය.ලෝකයේ තල්මසුන් වර්ග 80ක් පමණ ජීවත් වේ. එයින් වර්ග 26 ක් ශ්‍රී ලංකාව අවට මුහුදේ දැකිය හැකි ය. ඔවුන් අතරින් බ්ලූ වේලස්, ස්ප්‍රිම් වේලස් හා කිලර් වේල්ස් යන තල්මසුන් වර්ග 3 දෙවුන්දර හා මිරිස්ස වෙරළ තීරයේ දක්නට ලැබේ. ලෝකයේ වඳවී යන සත්ත්ව විශේෂ අතර තල්මසුන් ද ප්‍රධාන තැනක් ගනී. මොවුන්ගේ බෝවීමේ වේගය 5.8%ක් වන විට වඳවීමේ වේගය 3.7%ක් වේ.තල්මසුන් වඩාත් ප්‍රියකරන ආහාරය කුනිස්සන්ය. තල්මසුන් වඩාත් විශාල සතෙකු නිසාම කුනිස්සන් කෑම වෙනුවට බීම කරනු ලබයි. කුනිස්සන් ගැවසෙන්නේ කෙරොල් ආශ්‍රිත ප්‍රදේශයේ ය. දෙවුන්දර මිරිස්ස අවට මුහුදු කලාපය විශාල වශයෙන් කොරල් සහිත කලාපයක් බැවින් කුනිස්සන් ආහාරයට ගැනීම සදහා තල්මසුන් මේ ප්‍රදේශයේ ගැවසෙන බව ඒ පිළිබඳ කරන ලද පර්යේෂණවල දී තහවුරුකරගෙන තිබේ.තල්මසුන්, ගැඹුරු මුහුද් ජීවත් වන සත්ත්වයෙකි. විශේෂයෙන්ම දෙවුන්දර, මිරිස්ස අවට මුහුදු කලාපයේ මහද්වීපික පටකය ඉතා පටුය. සැතපුම් කීපයක් යන්නට මත්තෙන් එක්වරම මුහුදු විශාල ගැඹුරකින් යුක්ත වේ. මේ හේතුව නිසාත් මෙම ප්‍රදේශය තල්මසුන් ගහන වීමට බලපා තිබේ. දකුණු මුහුදු තීරයටවැටෙන ගංගාවන් ප්‍රමාණයද දිවයිනේ වෙනත් ප්‍රදේශවලට සාපේක්ෂව ගණනින් වැඩිය. මේ නිසාම ගංගාවලින් ගලා එන පෝශක ද්‍රව්‍ය ආහාරයට ගැනීමේ හැකියාවද දකුණු මුහුදු තීරයේ තල්මසුන් ගහන වීමට බලපා තිබේ.දෙවුන්දර හා මිරිස්ස ප්‍රදේශයට පමණක්ම ආවේනික වූ තල්මසුන් රංචු කීපයක් ද වෙසෙති. ඔවුන් දකුණු මුහුදු ප්‍රදේශය හැර නොයන බවද ආචාර්ය ටර්නි ප්‍රදීප් ප්‍රකාශ කළේය. නැගෙනහිර බෙංගාල බොක්කේ සිටින තල්මසුන් රංචුද දෙවුන්දර තුඩුව හරහා අරාබි මුහුදට සංක්‍රමණය වීමද මේ ප්‍රදේශයේ තල්මසුන් බහුල වීමට බලපා තිබේ.මුහුදේ වඩාත් ඈතට නොගොස් තල්මසුන් හා ඩොල්ෆින් මත්ස්‍යයින් නැරඹීමට හැකිවීම, දෙවුන්දර මිරිස්ස ප්‍රදේශය තල්මසුන් නැරඹීම වඩාත් ජනප්‍රිය වීමටද හේතු වී තිබේ. මේ ප්‍රදේශයේ නාවුක සැතපුම් 6 - 10 ත් අතර දුරකට යනවිට පහසුවෙන්ම තල්මසුන් නැරඹිය හැකි ය.මුහුදේ වාරකන් කාලයට තල්මසුන් නැරඹිය නොහැකිය. වාරකන් කාලයේ දී උදේ අව්වට වඩාත් ප්‍රියකරන තල්මසුන් දිය මතුපිට විශාල වශයෙන් දැකිය හැකිය. මුහුද කලම්බනයට පත් නොකරන වර්ගයේ යාත්‍රාවක් භාවිත කිරීමෙන්, පහසුවෙන් ම මේ තල්මසුන් නැරඹිය හැකි ය. තල්මසුන්ගේ ප්‍රධාන ආහාරය වන කුනිස්සන් ගහන කාලයක්ද ඇත. මෙම කූනිස්සන් හැදෙන කාලය, තල්මසුන් විශාල වශයෙන් සංක්‍රමණය වන කාලය බවටද හඳුනාගෙන තිබේ.සංචාරක ව්‍යාපාරය ශ්‍රී ලංකාවට විදේශ විනිමය ලැබෙන ප්‍රධානතම මාර්ගයකි. මෙහිදී විදේශ සංචාරකයින් ලංකාවේදී නැරඹිය හැකි තල්මසුන් හා ඩොල්ෆින් මත්ස්‍යයින් දැකබලා ගැනීමට වැඩි කැමැත්තක් දක්වයි. මේ නිසාම, යෞවන කටයුතු සහ නිපුණතා සංවර්ධන අමාත්‍යාංශය ඒ යටතේ ඇති සාගර විශ්වවිද්‍යාලය තල්මසුන් හා ඩොල්ෆින් මත්ස්‍යයින් නැරඹීමේ විශේෂ ව්‍යාපෘතියක් ඉකුත්දා (17) ආරම්භ කළේය. ගාල්ල ධීවර වරායෙන් ආරම්භ කෙරුණු මෙම ව්‍යාපෘතියට සාගර විශ්වවිද්‍යාලය සතු නෞකාව හා යාත්‍රා යොදාගැනීමට නියමිතය.සාගර විශ්වවිද්‍යාලය සතු යාත්‍රා පුහුණු කටයුතු සඳහා යොදා නොගන්නා කාලයේ දී, මහා භාණ්ඩාගාරය මත ම යැපෙන ආයතනයක් බවට පත් නොවී සංචාරක ව්‍යාපාරයට සම්බන්ධව යම් මුදලක් උපයා ගැනීමට ගත් ඝරණයද පැසසිය යුතු ය. ඒ සතියකට දිනක් හෝ දෙකක් ගාල්ල ධීවර වරායෙන් දකුණු මුහුදු තීරයේ තල්මසුන් හා ඩොල්ෆින් මත්ස්‍යයින් නැරඹීම සඳහා දේශීය හා විදේශීය සංචාරකයන් රැගෙන යාමේ ව්‍යාපෘතිය තුළිනි.පැය 03 කට අධික මුහුදු ගමනකින් පසුව අප, ඈත දියඹේ තල්මසුන් සහ ඩොල්ෆින් මත්ස්‍යයින් සිටින ඉසව්වට ළඟා වූයෙමු.ඈත දියඹේ ඩොල්ෆින් මත්ස්‍යයින් රැසක්ම කරනම්, පිනුම් ගසන අයුරු ද දැකගැනීමට හැකිවූ අතර තද අව්ව වැටී තිබුණු හෙයින් වෙනදා මෙන් තල්මසුන් විශාල වශයෙන් දැක ගත හැකි නොවීය. කෙසේ වෙතත් තල්මසුන් කීපදෙනෙකුද දැකබලා ගැනීමට ද අප වාසනාවන්තයෝ වීමු..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201042</link>
    <topic>කෘෂිකර්මය නංවන්න ලෝක බැංකුවෙන් රු. මිලියන 650ක්</topic>
    <author>ජයසිරි මුණසිංහ</author>
    <content>මෙරට කෘෂි කර්මාන්තය නංවාලීම සඳහා ලෝක බැංකුව රුපියල් මිලියන 650ක මුදලක් ලබා දීමට තීරණය කර ඇත.ග්‍රාමීය ගොවි ජනතාවගේ නිෂ්පාදන ඉහළ නැංවීම සඳහා මේ මුදල් යොදවන බව ලෝක බැංකුවේ ශ්‍රී ලංකා ආර්ථික උපදේශක හෙන්ඩ්‍රි බගංසන්සියා [Hendri Bogansevcia] මහතා පවසයි. එක්සත් ජනපද අන්තර් ජාතික සංවර්ධන ආයතනයේ [USAID] ආධාර යටතේ වසර 2009 සිට මෙරට ගොවිතැන වැඩිදියුණු කිරීමට විවිධ වැඩසටහන් ක්‍රියාත්මක කොට ඇතැයි ද ඔහු කීය. මීට අමතරව කලාපීය ආර්ථිකයන් සම්බන්ධ කිරීමේ ව්‍යාපෘති ද [CORE] ක්‍රියාත්මක කැරිණි.ඒවා බොහෝ සේ ක්‍රියාත්මක වූයේ ගැටුම්වලින් දුෂ්කරතාවයන්ට පත් නැඟෙනහිර පළාතේ දිස්ත්‍රික්ක තුන වන ත්‍රිකුණාමලය, අම්පාර, මඩකලපුව සහ උතුªරු මැද පළාතේ අනුරාධපුරය දිසාවේ හා ඌව පළාතින් මොනරාගල වේ. ලෝක බැංකු ආධාර මුදල හා යූ එස් එඩ් ආයතනය යොදා ගෙන නව කෘෂිකාර්මික ක්‍රම හඳුන්වා දීම, වටිනාකමින් වැඩි නව ආර්ථික බෝග වගාව හඳුන්වා දීම, නිෂ්පාදනවල ගුණාත්මක භාවය ඉහළ නැංවීම, ඵලදායිතාවය වැඩි කිරීම, ගොවින් පුහුණු කිරීම හා ව්‍යාපෘති සේවා පුළුල් කිරීමට බලාපොරොත්තු වේ.ඒ සඳහා වූ මූලික යටිතල පහසුකම් නැංවීමට ද මින් අපේක්‍ෂා කැරේ.එක්සත් ජනපද අන්තර් ජාතික සංවර්ධන ආයතනයේ ආධාර මත ක්‍රියාත්මක කළ (කොයාර්) ව්‍යාපෘතියේ අවසන් සම්මන්ත්‍රණයට එක්වෙමින් ලෝක බැංකු උපදේ්ශකවරයා මේ තොරතුරු අනාවරණය කෙළේ ය. මේ අවස්ථාවට ආර්ථික සංවර්ධන ඇමැති බැසිල් රාජපක්‍ෂ, යූ.එස්.එඩ් ආයතනයේ ප්‍රධානි ජේම්ස් බෙඩිනර්, ආර්ථික සංවර්ධන අමාත්‍යාංශයේ විදේශ ආධාර සම්බන්ධීකරණ අධ්‍යක්‍ෂ ඇලෙක්‍ෂි ගුණසේකර, ගොවි ජනතාව ඇතුළු විශාල පිරිසක් සහභාගි වී සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201043</link>
    <topic>ඉදිරි දින නවයේදී උ/පෙළ ප්‍රතිඵලවල සැබෑ තත්ත්වය දැන ගත හැකියි</topic>
    <author>චමීර ඇල්ලදෙණිය</author>
    <content>ඉදිරි දින නවය තුළ උසස් පෙළ ප්‍රතිඵලවල සැබෑ තත්ත්වය රටට දැන ගත හැකි බව යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පවසයි.උසස් පෙළ ප්‍රතිඵලවල සිදුවූ ප්‍රමාද දෝෂය ගැන සොයා බැලීමට ජනාධිපති මහින්ද රාජපක්ෂ මහතා කමිටුවක් පත් කර ඇති බවත් එම කමිටු වාර්තාව තව දින නවයකින් එළිදක්වන බවත් ඇමැතිවරයා කීවේය.තිදෙනෙකු එකම දත්තය පරිගණකවලට ඇතුළත් කිරීමෙන් උසස් පෙළ ප්‍රතිඵලවල ප්‍රමාද දෝෂයක් වී ඇති බවට තොරතුරු ලැබී ඇතැයිද අලහප්පෙරුම මහතා සඳහන් කළේය.යෞවන කටයුතු අමාත්‍යාංශයේදී ඊයේ (03) පැවැති මාධ්‍ය සාකච්ඡාවේදී ඇමැතිවරයා මේ කරුණු අනාවරණය කෙළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010415</link>
    <topic>විභාග දෙපාර්තමේන්තුව ස්වාධීන ආයතනයක්</topic>
    <author>සුභාෂිනි සේනානායක</author>
    <content>විධායක බලතල සහිත ජනාධිපතිවරුන් අධ්‍යාපන අමාත්‍ය ධුරය තමන් යටතේ තබාගත් කාලයේදීවත් විභාග දෙපාර්තමේන්තුවට බලපෑම් සිදු නොකළ බව අධ්‍යාපන ඇමැති බන්දුල ගුණවර්ධන මහතා පවසයි. විපක්‍ෂ නායකවරයා පවා අධ්‍යාපන අමාත්‍ය ධුරය දැරූ බවත්, ස්වාධීන ආයතනයක් ලෙස විභාග දෙපාර්තමේන්තුවට කිසිවෙකුට බලපෑම් කළ නොහැකි බවත් අමාත්‍යවරයා ප්‍රකාශ කරයි.1968 දී ආචාර්ය රිචඩ් පතිරණ මහතා විභාග දෙපාර්තමේන්තුව පනතක් මගින් ස්වාධීන ආයතනයක් බවට පත් කළ බවත්, 2009 වසරේදී ආචාර්ය ජී. බී. ගුණවර්ධන මහතා පත් කළ කමිටුවේ විද්වත්හුද විභාග දෙපාර්තමේන්තුව අධිකාරියක් බවට පත් නොකළ යුතු බවට නිර්දේශ කළ බවද ඇමැතිවරයා අවධාරණය කරයි.ස්වාධීන ආයතනයක් බවට විභාග දෙපාර්තමේන්තුව පත් නොවූයේ නම් දේශපාලනඥයන්ගේ දරුවන් විභාග සමත් වීමත්, ඔවුන්ට එරෙහි වන්නන්ගේ දරුවන් විභාග අසමත් වීමත් සිදුවිය හැකි බවත් පවසන ඇමැතිවරයා දේශපාලනීකරණය නොවීම හේතුවෙන්.මෙවර උසස් පෙළ විද්‍යා අංශයෙන් පළමුවැනියා කොළඹ රාජකීය විද්‍යාලයෙන් තේරෙද්දී දෙබරවැව සිසුවෙක් වානිජ අංශයටත්, ගණිත අංශයෙන් යාපනයෙන් සහ කලා අංශයේ සිසුවා ගාල්ලෙන් සමත් වූ බව ද කීය.විභාග දෙපාර්තමේන්තුව ස්වාධීන ආයතනයක් වූ නිසයි උසස් පෙළ දිස්ත්‍රික්ක ඇගයීම් වෙනස් වූ නිසා ජනාධිපතිතුමා කමිටුවක් පත්කළේ යැයි ද ඇමැතිවරයා පැවසීය.ඇමැතිවරයා මේ බව පැවසුවේ ඊයේ (03) අධ්‍යාපන දෙපාර්තමේන්තුවේ පැවති අධ්‍යාපන ග්‍රන්ථ ප්‍රකාශන කොමසාරිස්වරයා වැඩ භාරගැනීමේ අවස්ථාවට එක්වෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201044</link>
    <topic>පරණ බස් දුවන මාර්ගවලට මේ අවුරුද්දේ අලුත් බස්</topic>
    <author>මහරගම සමූහ ටී. ඩී. සිරිසේන</author>
    <content>2012 වසරේදී පරණ බස් දුවන මාර්ගයන් සඳහා නව බස්රථ ලබාදීමේ අදහසක් ඇතැයි ද රජයේ පරමාර්ථය ජනතාවට උසස් බස් සේවාවක් ලබාදීම යයිද ප්‍රවාහන ඇමැති කුමාර වෙල්ගම මහතා පැවැසීය.ඒ මහතා එසේ පැවසුවේ දක්‍ෂිණ අධිවේගී මාර්ගයේ මගීන් සඳහා ලංගම මගින් අධි සුඛෝපභෝගී බස් රථ දෙකක් මහරගම සිට ගාල්ල දක්වා ඇරඹීමේ (මාර්ග අංක E 01) උත්සවයට එක් වෙමිනි. “ශ්‍රී ලංකාවේ ප්‍රථම අධිවේගී මාර්ගයේ ප්‍රථම වරටයි මේ ගමන අරඹන්නේ, අද හොඳ වාසනාවන්ත දවසක්. බස් ජනසතු කළ දවස වගෙයි. ජනතාවට හොඳ බස් සේවාවක් සැපයීමට හැකිවීම ගැන ඊට අවස්ථාව පාදාදුන් අතිගරු ජනාධිපති තුමාට ස්තුතිවන්ත වෙනවා” යයිද ඇමතිවරයා කීය.ලංගම සභාපති එම්. ඩී. බන්දුසේන මහතාඉදිරි කාලයේදී දුරකථනයෙන් බස් රථ වෙන්කරවා ගැනීමට මෙන්ම ටිකට් නොගෙන “රීලෝඩ් කාඩ් සිස්ටම්” ක්‍රමයට මගීන්ට බස් රථයේ ගමන් කිරීමට සැලසීමට ද අදහස් කරනවා. අපේ වෙබ් ජාලය දියුණු වෙබ් ජාලයක්. ඒ අනුව සියලු කාර්යයන් කාර්යක්‍ෂමව කරගෙන යනවා.ලංගම බස් රථ 7000ක් දක්වා වැඩි කරනවා. අපි පාඩු ලබනවා කීවාට අපි කරන්නේ සේවාවක්. පාසල් යන දරුවාගේ සිට ගමේ එලවළු, පළතුරු ඇතුළු නිෂ්පාදන නගරයට ගෙන එන ගැමියා දක්වා ප්‍රවාහනය කරමින් කටයුතු කරන්නේ අපියි. ඒ සේවය තුළින් ජනතාව ලබන ආදායම රටේ ආදායමක් ලෙසයි අපි සලකන්නේ.මහරගම නගරාධිපතිනී කාන්ති කොඩිකාර මහත්මිද කථා කළාය.මේ අවස්ථාවට නියෝජ්‍ය ඇමැති රෝහණ දිසානායක, බස්නාහිර පළාත් ඇමැති උපාලි කොඩිකාර යන මහත්වරුද සහභාගි වූහ.බස් රථයේ ගමන් කිරීම සඳහා අළුයම සිට ජනතාව පෙළ ගැසී සිටි අතර, මහා සංඝරත්නය පිරිත් සජ්ඣායනා කරද්දී පීත්ත පටියක් කපා බස් රියට නැගි ඇමැතිවරයා බස් රථය ධාවනය කරවීය. සෑම පැය දෙකකට වරක් බස් රථයක් පිටත් වන අතර, පෞද්ගලික අංශයටද බස් රථ දෙකක් ධාවනයට දෙන බැව් ඇමැතිවරයා පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201045</link>
    <topic>අධිවේගී බස්වල යන්නගාල්ලේ මඟීහු පොරකති</topic>
    <author>ඉමදූව සමූහ ලංකින්ද නානායක්කාර, ගාල්ල ඡායාරූප ජයලාල් ජයවර්ධන, ගාල්ල උතුර විශේෂ සහ ගාල්ල උතුර සමූහ</author>
    <content>දක්ෂිණ අධිවේගී මාර්ගයේ බස් රථ ධාවනය ඊයේ 03 ආරම්භ වූ අතර, උදෑසන පටන් ම බොහෝ පිරිසක් අධිවේගී මාර්ගයේ ගමන් ගන්නා බස් රථ බලාපොරොත්තුවෙන් ගාල්ල බස් නැවතුම්පළේ පෙළ ගැසී සිටියහ. ගාල්ල සිට මහරගම දක්වා ධාවනය වන අතර එහි සම්පූර්ණ දුර සඳහා ගාස්තුව රුපියල් 400 කි.ගාල්ල සිට කොට්ටාව දක්වා රුපියල් 380 කි.බස් රථයේ සෑම අසුනක් සඳහා ම ආරක්ෂිත ආසන පටි එක් කර ඇති, සැප පහසු ආසන 42 කින් සමන්විත වේ. විදේශීය සංචාරකයන් මෙන්ම ආගමික නායකයන් ද අධිවේගී මාර්ගයේ බස් රථ බලාපොරොත්තුවෙන් ගාල්ල බස් නැවතුම්පොළෙහි පේළි ගැසී සිටිනු දක්නට ලැබිණ.පිටකොටුව ඩිපෝවට අයත් අංග සම්පූර්ණ අලුතෙන්ම ආනයනය කරන ලද බස් රථ මේ සඳහා යොදවා තිබිණ. පිරිස් පාලනය කිරීම සඳහා පොලිස් නිලධාරීන් ද යොදවා තිබෙන ආකාරය දක්නට ලැබිණ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201046</link>
    <topic>අධිවේගී මඟේ බස්වල ආසන වෙන් කරගන්නේ මෙහෙමයි</topic>
    <author>ශීලා උඩුවර හා රක්ෂණ ශ්‍රියන්ත</author>
    <content>දක්ෂිණ අධිවේගී මාර්ගයේ ධාවනය කෙරෙන ශ්‍රී ලංගම බස්රථවල ආසන දුරකථන මගින් අන්තර්ජාලය ඔස්සේ කලින් වෙන්කරවා ගැනීමට ඉදිරි දින දෙක තුන තුළදී පහසුකම් සලසන බව ශ්‍රී ලංගම සභාපති එම්. ඩී. බන්දුසේන මහතා පැවසීය.මේ අනුව ඩයලොග් දුරකථනයෙන් අංක 444 ඇමැතීමෙන් ආසන වෙන්කරවා ගත හැකි වනු ඇත. ඒ සඳහා අදාළ අන්තර්ජාල ලිපිනය ද ඉදිරියේදී දැනුම් දෙනු ලැබේ.මීට අමතරව මහරගම ශ්‍රී ලංගම ඩිපෝව ඉදිරිපිට ප්‍රවේශපත් ලබාදීමේ කාර්යාලයක්ද පිහිටුවනු ලැබේ.මෙම මාර්ගයේ මගී ප්‍රවාහනය සඳහා ප්‍රථම ශ්‍රී ලංගම බස් රථය යෙදවුනු ඊයේ (3) විශාල පිරිසක් එම බස් සේවාවෙන් ප්‍රවාහන පහසුකම් සලසා ගැනීමට පැමිණ සිටියහ.ඊයේ ප්‍රවේශපත් ලබාදීම බස් රථය තුළදී සිදු කෙරිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201047</link>
    <topic>මේ වසරේ ජව සම්පන්න ආර්ථික දියුණුවක් ඇති කරනවා</topic>
    <author>ජයසිරි මුණසිංහ</author>
    <content>වසර 2011 දී රට අත්කරගත් ආර්ථික ජයග්‍රහණ රැස වඩාත් ශක්තිමත්ව සුරක්ෂිත කරගනිමින් මේ වසරේදී ජවසම්පන්න ආර්ථික දියුණුවකට මඟපාදා ගන්නා බව මහ බැංකුවේ අධිපති අජිත් නිවාඩ් කබ්රාල් මහතා ප්‍රකාශ කෙළේ ය.සංචාරක, ධීවර, කෘෂිකර්මාන්ත සහ ඉඳිකිරීම් ප්‍රධාන අංශ ගණනාවක ආදායම් වැඩි කර ගැනීමට අවශ්‍ය පහසුකම් මේ වසරේදී නංවාලන බව ද අධිපතිවරයා කීය. ලෝකයේ කීර්තිමත් හා අග්‍රගණ්‍ය විදෙස් ආයෝජන දිනා ගැනීම, අපනයන ආදායම් වැඩිකර ගැනීම ඉලක්ක කළ මේ වසරේදී රටට, ජනතාවට වඩාත් යහපත් ආර්ථික ජයග්‍රහණ හා ප්‍රතිලාභ හිමිවනු ඇති බවද කබ්රාල් මහතා කීය.(වසර 2012 - 2016 පස් අවුරුදු මාර්ගෝපදේශන වැඩපිළිවෙළ හඳුන්වා දෙමින් මහබැංකු මූලස්ථානයේ ඊයේ (03) උදේ පැවැති විශේෂ හමුවේදී අධිපතිවරයා මේ බව ප්‍රකාශ කෙළේ ය.වරාය, ගුවන් සේවා, තොරතුරු තාක්ෂණය, සංචාරක හෝටල් හා කාමර, මහා මාර්ග, විදුලිබල, සන්නිවේදන යනාදි අංශවල දියුණුවට ලංකා ඉතිහාසයේ වැඩිම මුදල ආයෝජනය කිරීම මේ වසරේදී සිදු කරන බවද අධිපතිවරයා පැහැදිලි කෙළේ ය.මේසා විශාල මුදලක් ආයෝජනය කරමින් රටේ සෑම ගම් දනව්වකම දියුණුවට උදව් දීමට හැකි මූල්‍ය ප්‍රතිපත්ති සකස් කිරීම සිදු කරන බවද අධිපතිවරයා සඳහන් කෙළේ ය.ශ්‍රී ලංකා මහ බැංකුවේ මුදල් මණ්ඩලයේ සාමාජික සාමාජිකාවන් ප්‍රමුඛව බැංකු හා මූල්‍ය අංශවල ප්‍රධානීහු මේ හමුවට සහභාගි වී සිටියහ.ජනාධිපති මහින්ද රාජපක්ෂ මහතාගේ නායකත්වයෙන් යුතුව වසර 2005 සිට මේ දක්වා රටට අත්කර ගත් ජයග්‍රහණ පිළිබඳව සසඳා බැලීම* වසර 1995/96 දුප්පත්කම සියයට 28.8 වසර 2009 / 2010 සියයට 8.9* වසර 2006 දී සියයට 6.5 ක් වූ විරැකියාව, වසර 2011 වනවිට සියයට 4.3* වසර 2005 දී ඩොලර් බිලියන 1.9 ක් වූ සේවක ඉපැයීම් වසර 2011 වනවිට ඩොලර් බිලියන 5.2* වසර 2005 දී ආර්ථික වර්ධන වේගය සියයට 6.2 2011 දී සියයට 8.3 යි* වසර 2005 දී දළ ජාතික නිෂ්පාදිතයේ වටිනාකම ඩොලර් බිලියන 24.4 - වසර 2011 දී ඩොලර් බිලියන 59.1 යි* වසර 2005 දී ඒක පුද්ගල ආදායම ඩොලර් 1241 යි වසර 2011 දී ඩොලර් 2830* වසර 2005 උද්ධමනය සියයට 11 -* වසර 2011 දී සියයට 6.7.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201048</link>
    <topic>‘නෙළුම් කුළුණ’ ඉදිකිරීමට චීන සමාගම් 2ක් සමඟ ගිවිසුමක්</topic>
    <author>මහින්ද අලුත්ගෙදර</author>
    <content>ඇමෙරිකානු ඩොලර් මිලියන 104.3 (රුපියල් කෝටි 1147.3 ක) වියදමින් ඉදි කිරීමට යෝජිත නෙළුම් කුළුණ හා විනෝදාස්වාදය සපයන සේවා මධ්‍යස්ථාන ව්‍යාපෘතියේ ඉදිකිරීම් කටයුතු ආරම්භ කිරීමට අදාළ ගිවිසුම සඳහා අස්සන් තැබීම ඊයේ සිදු කැරිණි.මේ ව්‍යාපෘතිය ක්‍රියාත්මක කිරීම සඳහා චීන සමාගම් දෙකක් අතර ගිවිසුමට අස්සන් කිරීම මෙහිදී සිදු කෙරුණු අතර විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට, චීනයේ එරෝස්පේස් ලෝන්ග් මාර්ච් ඉන්ටර්නැෂනල් ට්‍රේඩ් කෝපරේෂන්හි සභාපති ගියු ෂැපින් හා චයිනා නැෂනල් ඉලෙක්ටෙ‍්‍රානික් ඉම්පෝටන් ඇන්ඩ් එක්ස්පෝට්හි සභාපති චෙන් එක්යු මහත්වරු ඊට අස්සන් කළහ. ශ්‍රී ලංකා විදුලි සංදේශ නියාමන කොමිෂන් සභාවේදී අස්සන් තැබීම සිදුවිය.මේ ව්‍යාපෘතිය ක්‍රියාත්මක කිරීම සඳහා ඇමැති මණ්ඩල අනුමැතිය ලැබී තිබෙන අතර ශ්‍රී ලංකා විදුලි සංදේශ නියාමන කොමිෂන් සභාව ඒ සඳහා ප්‍රතිපාදන වෙන් කරන බවත් චීන සමාගම් දෙක ඉදි කිරීම් බාරව ක්‍රියා කරන බවත් විදුලි සංදේශ නියාමන කොමිෂන් සභාවේ අධ්‍යක්ෂ ජනරාල් අනූෂ පැල්පිට මහතා පවසයි.කොළඹ ඩී.ආර් විජයවර්ධන මාවතේ පිහිටි හෙක්ටාර 3.06 ක භූමියක මේ ව්‍යාපෘතිය ක්‍රියාත්මක කෙරෙන අතර නෙළුම් කුළුණ මීටර් 350 ක උසකින් යුක්ත වෙයි. දකුණු ආසියාවේ උසම කුළුණ වශයෙන් සැළකෙන මෙය සිවු මහල් කුඩා පීතිකා සහිත නිදහස් ස්ථාවර කුළුණකින්ද මධ්‍යම විශ්කම්භය සහිත ආධාර කුළුණු දෙකකින්ද මහල් 8 ක් සහිත කුළුණු ශීර්ෂයකින්ද සමන්විත වෙයි.ඊට අමතරව වානේ රාමුව සහිත ඇන්ටෙනා කුඹයකින්ද සමන්විතයි.මේ මහල් 8 කින් සමන්විත කුළුණ, නැරඹුම් මැදිරිය, කැරකෙන භෝජනාගාරයක්, අමුත්තන් 1000 කට සහභාගි විය හැකි ශාලාවක්, ගිනි අනාවරණය කිරීම හා ගිනි නිවීම, අධි සංචිත ටැංකි හා විදුලි සංදේශ උපකරණ රැසකින් සමන්විත වෙයි.මේ ව්‍යාපෘතිය ක්‍රියාත්මක කිරීම සඳහා මොරටුව විශ්ව විද්‍යාලය තාක්ෂණික සහාය ලබාදෙන අතර ඒ සඳහා මුල්ගල තැබීම ලබන (20) දා සිදු කෙරෙන බවත් වසර දෙකහමාරකින් එහි ඉදිකිරීම් අවසන් කිරීමට බලාපොරොත්තු වන බවත් විදුලි සංදේශ නියාමන කොමිෂන් සභාව කියයි.මේ මඟින් ගුවන් විදුලි සේවා සපයන්නන් 50 කට, රූපවාහිනී සේවා සපයන්නන් 50 කට සහ විදුලි සංදේශ සේවා සපයන්නන් 20 කට පහසුකම් ලබා ගත හැකි වන අතර ඒ මඟින් කොළඹ නගරයේ විවිධ ගොඩනැඟිලිවල ස්ථාපිත කර තිබෙන එෆ්.එම් ඇන්ටෙනා අවම කිරීමට හැකිවන බවද විදුලි සංදේශ නියාමන කොමිෂන් සභාව පවසයි.ශ්‍රී ලංකා විදුලි සංදේශ නියාමන කොමිෂන් සභාවේ සභාපති හා ජනාධිපති ලේකම් ලලිත් වීරතුංග හා විදේශ කටයුතු අමාත්‍යාංශයේ ලේකම් කරුණාතිලක අමුණුගම මහත්වරු ඇතුළු පිරිසක් මේ අවස්ථාවට එක්ව සිටියහ.  .</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n1201049</link>
    <topic>පොළොන්නරු මහ රෝහලේඅවුරුදු සාදය ගැන පරීක්ෂණයක්</topic>
    <author>සන්ධ්‍යා කරුණාරත්න</author>
    <content>පොළොන්නරුව මහ රෝහලේ ශාලාවක එක්තරා කණ්ඩායමක් මහජනතාවට හිරිහැර වන අයුරින් සාදයක් පැවැත්වීම සම්බන්ධයෙන් වහාම පරීක්ෂණයක් ආරම්භ කරන ලෙස සෞඛ්‍ය ඇමැති මෛත්‍රිපාල සිරිසේන මහතා සෞඛ්‍ය ලේකම්වරයාට උපදෙස් දී ඇත.පසුගිය දෙසැම්බර් 31 වැනිදා රාත්‍රියේදී නව අවුරුදු උදාව නිමිත්තෙන් පොළොන්නරුව මහ රෝහලේ සුබසාධක සංගමය සාදයක් සංවිධානය කර තිබිණ.මේ සාදයේ දී අවට පදිංචි මහජනතාවට හා වාට්ටුවල රෝගීන්ට හිරිහැර වන අයුරින් ඝෝෂා කරමින්, ගීත ගයමින්, බීමත්ව එම පුද්ගලයන් හැසිරුණු බවට මාධ්‍ය මඟින් වාර්තා කෙරිණ.මහජනතාවට හා රෝගීන්ට හිරිහැර වන අයුරින් රෝහල් ශාලාවක එවැනි සාදයක් පැවැත්වීම නීති විරෝධී වන අතර මේ සිද්ධිය පිළිබඳ පූර්ණ පරීක්ෂණයක් වහාම ආරම්භ කරන ලෙස සෞඛ්‍ය ඇමැතිවරයා විසින් සෞඛ්‍ය ලේකම් විශේෂඥ වෛද්‍ය රවීන්ද්‍ර රුබේරු මහතා වෙත ඊයේ (03) උපදෙස් දුන්නේය.ඒ අනුව සෞඛ්‍ය ලේකම්වරයා හා සෞඛ්‍ය සේවා අධ්‍යක්ෂ ජනරාල්වරයා ප්‍රමුඛ කණ්ඩායමක් මඟින් මේ පරීක්ෂණය සිදුකෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010410</link>
    <topic>ළමා හිංසනයට එරෙහි ජාතික දිනය අද</topic>
    <author>බුද්ධිකා ඉඹුලාන</author>
    <content>ළමා හිංසනයට එරෙහි ජාතික දිනය අද (04) දිනට යෙදී තිබේ.මේ නිමිත්තෙන් පැවැත්වෙන ජාතික වැඩසටහන ජාතික ළමා ආරක්ෂක අධිකාරියේදී අද (4) උදේ 9.00 ට ළමා සංවර්ධන හා කාන්තා කටයුතු ඇමැති තිස්ස කරල්ලියද්ද මහතාගේ ප්‍රධානත්වයෙන් පැවැත්වෙයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010411</link>
    <topic>හොරකමට නිවසට ඇතුළු වීපිටවෙන්න බැරිව සිවිලිමේ සැඟවිලා</topic>
    <author>අනුරාධපුර මධ්‍යම විශේෂ</author>
    <content>කිසිවකු නිවසේ නොමැති අවස්ථාවකදී නිවසකට ඇතුළු වී දේපළ සොරා ගෙන යාමට ගොස් නිවසින් පිටවීමට නොහැකි වී එම නිවසේ සිවිලිමක් මත සැඟව සිටි පුද්ගලයකු අනුරාධපුර මූලස්ථාන පොලිසියේ අපරාධ විමර්ශන අංශය මගින් අත්අඩංගුවට ගෙන ඇත.සැකකරු පොතානේගම ප්‍රදේශයේ ව්‍යාපාරිකයෙකුගේ නිවසට මීට පෙරද හොර රහසේ ඇතුළු වී එම නිවසේ තිබූ රුපියල් දෙලක්ෂයක්, මෙට්ටයක්, කැසට් රෙකෝඩරයක්, ඇතුළු භාණ්ඩ කිහිපයක් සොරා ගෙන ඇත. මේ සම්බන්ධයෙන් මීට පෙර අනුරාධපුර මූලස්ථාන පොලිසියට එම ව්‍යාපාරිකයාගෙන් පැමිණිල්ලක් ලැබ තිබුනි.මුදල් හා භාණ්ඩ සොරා ගත් පුද්ගලයා නැවතත් එම නිවසටම හොර රහසේ ඇතුළුව තවත් එහි වූ භාණ්ඩ කිහිපයක් සොරකම් කර පලා යාමට උත්සහ කර ඇත. සැකකරු නැවතත් නිවසට ඇතුළු වූ බව දැනගත් ප්‍රදේශවාසීන් මේ බව අනුරාධපුර පොලිසියට දන්වා ඇත. පොලිසිය ප්‍රදේශවාසීන්ට උපදෙස් දී ඇත්තේ පොලිස් නිලධාරීන් පැමිණෙන තුරු එම නිවස වටලා සැකකරුට පැන යාමට අවස්ථාව නොදෙන ලෙසයි.ප්‍රදේශවාසීන් නිවස වටලා නිවසට ඇතුළු වූ පුද්ගලයාට පැනයාමට ඉඩ දී නැති අතර තමන් කොටු වූ බව දැනගැනීමෙන් අනතුරුව සැකකරු නිවසේ කාමරයකට ගොස් දොරගුළු දමා එහි සිවිලිම කඩා සිවිලිම තුළට වී ගුලි වී සැඟව සිටිද්දී පොලිස් නිලධාරීන් සැකකරු සිවිලිම තුළින් පිටතට ගෙන අත්අඩංගුවට ගෙන ඇත.අත්අඩංගුවට ගත් සැකකරු පොලිසියට පවසා ඇත්තේ මීට පෙරද එම නිවසට පැමිණ එහි වූ දේපල සොරා ගෙන ගිය බවයි. ඉතිරි දේපලත් සොරා ගෙන යාමට තමන් පැමිණි බවද සැකකරු පොලිසියට පවසා ඇත.අනුරාධපුර මූලස්ථාන පොලිසියේ අපරාධ විමර්ශන අංශය සිද්ධිය සම්බන්ධයෙන් වැඩිදුර පරීක්ෂණ සිදුකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010412</link>
    <topic>සරසවි භික්ෂූන්ටත්මාස දෙකක නායකත්ව පුහුණු වැඩමුළුවක්</topic>
    <author>සමන්මලී ප්‍රියශාන්ති</author>
    <content>මේ වසරේ දී සරසවි අධ්‍යාපනයට සුදුසුකම් ලබන නවක ශිෂ්‍ය ස්වාමීන් වහන්සේලාටද මාස දෙකක නායකත්ව පුහුණු වැඩමුළුවක් පැවැත්වීමට උසස් අධ්‍යාපන අමාත්‍යංශය කටයුතු සුදානම් කර තිබේ.විශේෂයෙන් මේ නායකත්ව පුහුණුව හෝමාගම බෞද්ධ හා පාලි විශ්වවිද්‍යාලයේ හා අනුරාධපුර බුද්ධශ්‍රාවක භික්ෂු විශ්වවිද්‍යාලයේ ශිෂ්‍ය භික්ෂුන් වෙනුවෙන් ක්‍රියාත්මක කෙරේ.ශිෂ්‍ය භික්ෂුන්ට නායකත්ව පුහුණු වැඩමුළුවක් ක්‍රියාත්මක කිරීම පිළිබඳව විශ්වවිද්‍යාල දෙකේ මහෝපාධ්‍යාය නායක හිමිවරු සමඟ උසස් අධ්‍යාපන ඇමැති එස්. බී. දිසානායක මහතා සාකච්ඡාකර තිබෙන අතර තවත් සාකච්ඡාවක් මේ මස 16 වැනිදා පැවැත්වීමට නියමිතය.මේ නායකත්ව පුහුණුව පිළිබඳව මහා නායක හිමිවරු දැනුවත් කිරීමට ද උසස් අධ්‍යාපන අමාත්‍යංශය කටයුතු යොදා තිබේ. මේ විශ්වවිද්‍යාල දෙකට ශිෂ්‍ය භික්ෂුන් 500 ක් පමණ බදවා ගැනෙන අතර එම පිරිසට ප්‍රමාණවත් ඉඩ පහසුකම් සහිත පුහුණු මධ්‍යස්ථානයක් සොයා ගැනීමේ කටයුතු මේ දිනවල සිදු කෙරෙයි.ශිෂ්‍ය භික්ෂු අවධිය ගත කළ යුතු ආකාරය, තම දැනුම රට වෙනුවෙන් භාවිතා කරන අන්දම, බුද්ධ සාසනයේ චිරස්තතිය වෙනුවෙන් කටයුතු කළ යුතු ආකාරය ඇතුළු කරුණු පිළිබඳ ව ශිෂ්‍ය භික්ෂුන් වහන්සේ ලා දැනුවත් කිරීම මේ නායක්ව පුහුණු වැඩමුළුවෙන් බලාපොරොත්තු වේ.විශ්වවිද්‍යාල වරම් ලබන සරසවි සිසුන් වෙනුවෙන් මෙවරද හමුදා කදවුරුවලදී නායකත්ව පුහුණු වැඩමුළුව පැවැත්වෙන අතර එය මාස දෙකක් දක්වා පැවැත්වීමට අමාත්‍යංශය අදහස් කර තිබේ. වැඩමුළුවේ කාලය තීරණය කිරීම ආරක්ෂක අමාත්‍යංශයට බාර දී ඇත.විශ්වවිද්‍යාලවලට දෙවැනි වටයෙන් තේරෙන සිසුන් හා පුරප්පාඩු පිරවීමෙන් තේරෙන සිසුන් 4000 කට පමණ ගිය වර පැවැති නායකත්ව පුහුණු වැඩමුළුවට සහභාගීවීමට අවස්ථාව නොලැබුණු බවත් මෙවර එම අඩුපාඩු අවම කරගනිමින් විශ්වවිද්‍යාල සිසුන් සියයට සියයක් සඳහාම නායකත්ව පුහුණුව ලබා දීමට කටයුතු යොදා ඇති බවත් උසස් අධ්‍යාපන අමාත්‍යංශයේ ශිෂ්‍ය කටයුතු පිළිබඳ අධ්‍යක්ෂ ජනරාල් කීර්ති මාවැල්ලගේ මහතා “දිනමිණ”ට පැවසීය.ඒ සඳහා මෙවර විශ්වවිද්‍යාලවලට ඇතුළත් වනු ඇතැයි අනුමාන කරන සියලු දරුවන්ගේ නාම ලේඛනයක් විශ්වවිද්‍යාල ප්‍රතිපාදන කොමිසන් සභාවෙන් ලබා ගන්නා බවත් පසුව එම සිසුන් සියලු දෙනා සඳහා නායකත්ව පුහුණුව ක්‍රියාත්මක කරන බවද මාවැල්ලගේ මහතා කීවේය.ඒ අනුව මෙවරද නායකත්ව පුහුණු වැඩමුළුව සාර්ථකව පැවැත්වීමට අවශ්‍ය කටයුතු සියල්ල සුදානම් කර තිබෙන බවද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010413</link>
    <topic>දකුණු අධ්වේගී මඟේ නීතිවිරෝධීව ගෙනා හරක් මස් කිලෝ 1450ක් අත්අඩංගුවට</topic>
    <author>දික්වැල්ලේ තිලකරත්න ගාල්ල උතුර සමුහ</author>
    <content>දක්ෂිණ අධිවේගී මාර්ගයේ දී ගාල්ලේ සිට වත්තල දක්වා නීතිවිරෝධී ලෙස ලොරියකින් ප්‍රවාහනය කළ ගව මස් කිලෝ 1450 ක් සහ සැකකරුවන් දෙදෙනකු අධිවේගී මාර්ගයේ පින්නදූව පොලිස් ඒකකය මගින් අත්අඩංගුවට ගෙන තිබේ.දක්ෂිණ අධිවේගී මාර්ගයේ මෙවැනි ජාවාරමක් අල්ලාගත් ප්‍රථම අවස්ථාව මෙය වෙයි.සැකකරුවන් ගාල්ල මහේස්ත්‍රාත්වරයා වෙත ඉදිරිපත් කිරීමෙන් පසුව රු.20000ක දඩ නියම කිරීමෙන් පසු නිදහස් කර ඇත.පින්නදුව පොලිස් ඒකකයේ ස්ථානාධිපති පොලිස් පරීක්ෂක රංජිත්, උප පොලිස් පරීක්ෂක ලියනආරච්චි, පො.කො. ඉඳුනිල් 56613 පො.කො. සුරංග 64244 යන නිලධාරිහූ වැටලීම සිදුකළහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010414</link>
    <topic>කලාකරුවන්ගේ වෙබ් අඩවිය25 වැනිදා අන්තර්ජාලයට</topic>
    <author>රක්ෂණ ශ්‍රියන්ත</author>
    <content>කලාකරුවන් සඳහා වන ශ්‍රී ලංකාවේ දැවැන්තම වෙබ් අඩවිය නිර්මාණය කෙරේ.මෙම වෙබ් අඩවිය ලංකා පේසස් (LankaFaces) යනුවෙන් නම් කර ඇත.මෙම මස 25 වනදා සවස 7.00 ට කොළඹ සිනමන් ග්‍රෑන්ඩ් හෝටලයේ දී සියලුම කලාකරුවන් හා සම්භාවනීය අමුත්තන්ගේ සහභාගිත්වයෙන් අභිමානවත් ලෙස ලංකා පේසස් වෙබ් අඩවිය අන්තර්ජාලයට මුදාහරියි.මෙම වෙබ් අඩවියේ මෙහෙයුම් කළමනාකරු සංජු සමරසිංහ මහතා ඒ පිළිබඳව අදහස් දක්වමින් මෙසේ පැවැසීය.මෙම වෙබ් අඩවිය ශ්‍රී ලංකාවේ ජනප්‍රිය නළු නිළියන්, මාධ්‍යවේදීන්, සංගීතවේදීන්, අධ්‍යක්ෂවරුන්, නිෂ්පාදකවරුන්, නිරූපණ ශිල්පීන්, කැමරා අධ්‍යක්ෂවරුන්, ගීත රචකයන්, සංස්කරණ ශිල්පීන් ඇතුළු කලාවට සම්බන්ධ සියලුම අංශ නියෝජනය වන පරිදි ප්‍රවීණ විද්වතුන් හා ක්ෂේත්‍රයට සම්බන්ධවීමට සිටින හා සම්බන්ධ වී සිටින නවක කලාකරුවන්ගෙන් සැදුම්ලත් වෙබ් අඩවියකි.එක් එක් කලාකරුවන්ගේ සම්පුර්ණ ප්‍රොපයිල් (profile)නිර්මාණය කර පවත්වාගෙන යාම එම කලාකරුවාටම හැකියාව ඇත. ඒ සඳහා කිසිදු මුදලක් අය නොකිරීම මෙහි ඇති විශේෂත්වයයි.ලෝකයේ ඕනෑම තැනක සිටින කලා ක්ෂේත්‍රය පිළිබඳ උනන්දුවක් දක්වන්නන්ට ශ්‍රී ලංකාවේ කලාකරුවන්ගේ නවතම තොරතුරු මේ මඟින් දැන ගැනීමට හා තමන්ගේ නිර්මාණ සඳහා අපේ කලාකරුවන් පහසුවෙන් සම්බන්ධ කර ගැනීමටද මේ මගින් හැකියාව ඇත.එක් එක් කලාකරුවන්ගේ නිර්මාණ ඔවුන්ගේ ඉදිරි කලා කටයුතු, ඔවුන් සම්බන්ධවීමට කැමැත්තෙන් සිටින ක්ෂේත්‍ර මෙම වෙබ් අඩවියට පිවිසීමෙන් දැක බලා ගත හැක.දිනපතාම යාවත්කාලීන වන මෙම වෙබ් අඩවිය හේතුවෙන් කලාකරුවන්ටද කලා ක්ෂේත්‍රයේ සියලුම සිදුවීම් එසැනින් දැන ගත හැක.මෙම වෙබ් අඩවිය පිළිබඳ උනන්දුවක් දක්වන්නන් හට 7/1, පැපිලියාන පාර, නුගේගොඩ යන ලිපිනයෙන් හෝ 0779583871 යන අංකයෙන් ෂමසීමෙන් වැඩි විස්තර ලබාගත හැක..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010416</link>
    <topic>මාධ්‍යවේදීහු පැළ සිටුවීමට එක් වෙති</topic>
    <author>නුවන් කොඩිකාර</author>
    <content>කෘෂිකර්ම අමාත්‍යාංශයේ කාර්යභාරය රට හමුවට ගෙනයන මුද්‍රිත හා විද්‍යුත් මාධ්‍යවේදීන් අගයමින් පැළ බෙදාදීම කෘෂිකර්ම අමාත්‍යාංශයේ දී අද (4) පෙරවරු 10.00 සිදු කෙරේ.කෘෂිකර්ම ඇමැති මහින්ද යාපා අබේවර්ධන මහතාගේ ප්‍රධානත්වයෙන් පැවැත්වෙන මෙම උත්සවය සඳහා මුද්‍රිත හා විද්‍යුත් ආයතන සභාපතිවරු, ප්‍රධානී ඇතුළු මාධ්‍යවේදීහු රැසක් සහභාගි වෙති.අඹ, රඹුටන් ඇතුළු පැළ වර්ග රැසක් මෙහිදී බෙදාදීමටත් ඒ මගින් කෘෂිකර්ම අමාත්‍යාංශය හා මාධ්‍යවේදීන් අතර සුහදත්වය ඇතිකරලීම වැඩසටහනේ අරමුණ වේ. පැළ වර්ග 1500 ක් පමණ බෙදාදීමට කටයුතු යොදා ඇති බව පවසන අමාත්‍යාංශය අඛණ්ඩව මෙම වැඩසටහන පැවැත්වීමට කටයුතු යොදා ඇති බවද කීවේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010419</link>
    <topic>ආහාර පනත උල්ලංඝනය කළ 4751කට රුපියල් තුන්කෝටියක් දඩ</topic>
    <author>සන්ධ්‍යා කරුණාරත්න</author>
    <content>ආහාර පනත උල්ලංඝනය කළ පුද්ගලයන් 4751 දෙනකුට එරෙහිව නඩු පවරා පසුගිය වසරේදීි රුපියල් තුන්කෝටි පන්ලක්ෂ විසිපන්දහසක මුදලක් දඩ වශයෙන් අයකර ගැනීමට රට පුරා සේවය කරන මහජන සෞඛ්‍ය පරීක්ෂකවරුන් සමත් වී තිබේ.අපිරිසුදු ආහාර අලෙවි කිරීම, පිසින ලද ආහාර සමඟ අමු මස් එකම ශීතකරණයේ තැන්පත් කර තිබීම යනාදි හේතු මත මේ පුද්ගලයන්ට එරෙහිව නඩු පැවරීමට කටයුතු කළ බව ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමයේ ලේකම් සෙනරත් බණ්ඩාර මහතා පවසයි.මීට සමගාමීව පසුගිය වසරේදී රට පුරා කළ සෝදිසි කිරීම්වලදීි ඩෙංගු මදුරුවන් බෝවන ස්ථාන පවත්වාගෙන ගිය පුද්ගලයන් 13,449 දෙනකුට නඩු පවරා රුපියල් තුන්කෝටි අසූහය ලක්ෂ හැටදහසක් දඩ මුදල් ලෙස අයකර ගැනීමට කටයුතු කර තිබේ. මෙහිදී වැඩිම ඩෙංගු මදුරුවන් බෝකළ ස්ථාන ලෙස කළුතර, ගම්පහ, රත්නපුර දිස්ත්‍රික්ක හඳුනාගත් බව ද හෙතෙම ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010417</link>
    <topic>සැකකරුවෝ 10ක් හඳුනා ගැනෙති</topic>
    <author>සිරන්ජනි කුමාරි</author>
    <content>ජනාධිපති වෘත්තීය සමිති කටයුතු පිළිබඳ අධ්‍යක්ෂක ජනරාල් භාරත ලක්ෂ්මන් පේ‍්‍රමචන්ද්‍ර මහතා ඇතුළුව පුද්ගලයන් සිවුදෙනෙකු ඝාතනය කිරීමේ සිද්ධියට අදාළව පැවැති හඳුනා ගැනීමේ පෙරෙට්ටුවේදී භාරත ලක්ෂ්මන් මහතාගේ රියදුරු ඇතුළු සෙසු සාක්කිකරුවන් විසින් සැකකරුවන් දස දෙනෙකු හඳුනාගනු ලැබීය.කොළඹ අතිරේක මහේස්ත්‍රාත් ප්‍රසන්න ද අල්විස් මහතා හමුවේ ඊයේ (03) පැවැත්වුණු මෙම පෙරට්ටුවට රැඳවුම් නියෝග මත රඳවා රක්ෂිත බාරයට පත්කර සිටි සැකකරුවන් දස දෙනෙකු ඉදිරිපත් කර තිබිණ.පුද්ගලයන් 70 දෙනෙකු යොදාගෙන සැකකරුවන් දස දෙනා හඳුනා ගැනීමේ පෙරට්ටුව කොළඹ අතිරේක මහේස්ත්‍රාත් ප්‍රසන්න ද අල්විස් මහතා හමුවේ පැවැත්විණි.අදියර දෙකකින් මෙම පෙරට්ටුව පැවැත්වූ අතර එක් අදියරකට සැකකරුවන් පස් දෙනා බැගින් යොදා ගැනිණි.මෙම හඳුනාගැනීමේ පෙරෙට්ටුව සඳහා චන්දන ජගත්කුමාර, චමින්ද ජයනාත්, ලංකා රසාංජන, මාලක සමීර, විදාන ගමගේ අමිල, සරත් බණ්ඩාර, සුරංග පේ‍්‍රමලාල්, චමින්ද සමන් කුමාර, රෝහණ මාරසිංහ සහ එන්. සී. ෂමින්ද යන සැකකරුවන් දස දෙනා රහස් පොලිසිය විසින් ඉදිරිපත් කර තිබිණ.සිද්ධිය සම්බන්ධයෙන් පැවැත් වු හඳුනාගැනීමේ පෙරට්ටුවේ සාක්කිකරුවන් වශයෙන් භාරත ලක්ෂ්මන් මහතාගේ රියදුරු සමන් ශාන්ත පෙරේරා, සිද්ධිය ඇසින් දුටු සාක්කිකරුවන් ලෙස මර්ල් ප්‍රැන්සිස් විජේසිංහ, සංජීව ප්‍රසාද්, ඉන්ද්‍රපාල පීරිස් යන අය ඉදිරිපත්ව සිටියහ.මීට අමතරව භාරත ලක්ෂ්මන් මහතාගේ ගෝලයකු වන චානක පතිරංග අමරදේව කොල්ලුපිටිය පොලිසියේ පොලිස් කොස්තාපල් අශෝක බෝතේජු, පොලිස් සැරයන් අජිත් ප්‍රියන්ත, පාර්ලිමේන්තු මන්ත්‍රී දුමින්ද සිල්වා මහතාගේ ආරක්ෂක අංශයේ පොලිස් සැරයන් ලක්ෂ්මන් ප්‍රියන්ත දිසානායක, පොලිස් සැරයන් මිරිහාන පොලිසියේ හේමන්ත කුමාර යන අය ඇතුළුව සාක්කිකරුවන් නවදෙනෙකු රහස් පොලිසිය විසින් හඳුනාගැනීමේ පෙරට්ටුව සඳහා නම්කර තිබිණ.භාරත ලක්ෂ්මන් පේ‍්‍රමචන්ද්‍ර මහතා ඇතුළුව හතරදෙනකු ඝාතනය කිරීම පොලිස් සැරයන් ගාමිණීට වෙඩි තබා තුවාල සිදුකිරීම හා පාර්ලිමේන්තු මන්ත්‍රී දුමින්ද සිල්වා මහතාට වෙඩි තබා ඝාතනයට තැත් කිරීම යන සිද්ධීන් දෙක පිළිබඳ වෙන වෙනම පරීක්ෂණ පැවැත්වීමට නීතිපති උපදෙස් ඉල්ලා තිබුණ ද මෙතෙක් ඒ සඳහා උපදෙස් ලැබී නැති බවට රහස් පොලිසිය අධිකරණයට දැන්විය.තවද තුවාල ලැබ විදේශ ප්‍රතිකාර ලබන පාර්ලිමේන්තු මන්ත්‍රී දුමින්ද සිල්වා මහතා අත්අඩංගුවට ගැනීම සඳහාද නීතිපතිවරයාගේ උපදෙස් ලබාගැනීමට අපේක්ෂාකර ඇති බවත් ඒ සඳහාද මෙතෙක් උපදෙස් ලැබී නැති බවට රහස් පොලිසිය අධිකරණය හමුවේ පැවසීය.අපරාධ ස්ථානයේ තිබී සොයාගත් උණ්ඩ දෙක මිලිමීටර් 75 වර්ගයේ 148199 දරන පිස්තෝලයේ නිකුත් වු බවට රජයේ රස පරීක්ෂණවලින් හෙළි ඇතැයි පොලිසිය පැවැසීය.එම උණ්ඩ පොලිස් සැරයන් ආර්. ගාමිණි ළඟ තිබූ පිස්තෝලය බවට තොරතුරු හෙළිව ඇතත් ඔහු දැනට රක්ෂිත බාරයේ සිටින බව පැවසූ රහස් පොලිසිය ගාමිණී නැමැත්තාට විරුද්ධව භාරත ලක්ෂ්මන් පේ‍්‍රමචන්ද්‍ර මහතාගේ රියදුරු සමන් ශාන්ත පෙරේරා, පොලිස් සැරයන් අජිත් ප්‍රියන්ත කුමාර, පොලිස් සැරයන් ප්‍රියන්ත දිසානායක, දුමින්ද සිල්වා මහතාගේ පුද්ගලික ආරක්ෂක මංජුල ප්‍රසාද් හෙට්ටිආරච්චි, භාරත ලක්ෂ්මන් මහතාගේ ගෝලයකු වන ජෝශප් චාල්ස් ඇන්තනි යන අය ගාමිණී නැමැත්තාට විරුද්ධව සාක්කි ලබාදී ඇති බවට අධිකරණයෙන් කරුණු අනාවරණය විය.පෙරෙට්ටුව සඳහා ඉදිරිපත් කළ සැකකරුවන් දස දෙනාට අමතරව රහස් පොලිසිය විසින් අත්අඩංගුවට ගෙන අධිකරණයට ඉදිරිපත් කළ තුෂාර ද මෙල්, එම්. පී. එච්. හෙට්ටිආරච්චි, සී. එම්. සෆ්රාස්, එම්. සී. අසංක, කේ. පී. සේනාරත්න, ආර්. ගාමිණී යන අය දැනට රක්ෂිත බන්ධනාගාරගත කර තිබේ. සිද්ධිය සම්බන්ධයෙන් පී. ජී. බී. ගලබොඩ යන අය හා පාර්ලිමේන්තු මන්ත්‍රී දුමින්ද සිල්වා යන අය අත්අඩංගුවට ගැනීමට සිටින අතර මන්ත්‍රීවරයා වෙඩි වැදීමෙන් සිදුවූ බරපතළ තුවාල මත දැනට විදේශගතව ප්‍රතිකාර ලබන බවට අධිකරණයෙන් කරුණු අනාවරණය විය.තවද ගලබොඩ නැමැති සැකකරු පාතාල සාමාජිකයන් විසින් පැහැරගෙන ගිය බවක් ඔවුන්ගේ ඥාතින් විසින් නවගමුව පොලිසියට ඒ පිළිබඳ පැමිණිලි කර ඇති බවට රහස් පොලිසිය අධිකරණය හමුවේ පැවැසීය.කේ. ආර්. මධුශංක හා එම්. කේ. ආර්. සෝමරත්න යන අය දැනට ඇප මත මුදාහැර තිබෙන අතර ඔවුන් ජනවාරි 31 වන දින අධිකරණයේ පෙනී සිටීමට මහේස්ත්‍රාත්වරයා නියම කර තිබේ.සාක්කිකරුවන් සියලුදෙනා හඳුනා ගනු ලැබුණු සැකකරුවන් දස දෙනා මේ මස 17 වන දින තෙක් රක්ෂිත බන්ධනාගාරගත කළ මහේස්ත්‍රාත්වරයා පැමිණිල්ල කැඳවීම එදිනට කල් තැබිණ.රහස් පොලිසියේ සහකාර පොලිස් අධිකාරි ශානි අබේසේකර, පොලිස් පරීක්ෂක මෙරිල් රන්ජන් මහතා ඇතුළු නිලධාරිහු මෙම හඳුනාගැනීමේ පෙරෙට්ටුව පැවැත්වුහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=n12010418</link>
    <topic>බාල වයස්කාර දරු දෙදෙනකුටනැන්දාගෙන් කෲර වද හිංසා</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>සිවු හැවිරිදි දරුවකු හා සය හැවිරිදි දැරියකට කෲර වධ හිංසා පමුණුවමින් වසරක පමණ කාලයක් ඔවුන් ගලගෙදර බෝලගල ප්‍රදේශයේ නිවසක් තුළ සිරකරගෙන සිටියදී පෙරේදා (02) සවස ගලගෙදර පොලිසිය මගින් සොයා ගැණිනි.ඔවුන් සොයා ගන්නා විටත් දැඩි අසාධ්‍ය තත්ත්වයෙන් සිටි නිසා ගලගෙදර දිසා රෝහලටත් ඉන් අනතුරුව වැඩිදුර ප්‍රතිකාර සඳහා මහනුවර මහරෝහලටත් ඇතුළත් කෙරිණි. මෙම සිද්ධිය සම්බන්ධයෙන් එම දරුවන් දෙදෙනාගේ නැන්දා බව කියන කාන්තාවක ගලගෙදර පොලිසිය මගින් අත්අඩංගුවට ගෙන තිබේ.බෝලගල පල්කුඹුර පිහිටි සැකකාර කාන්තාවගේ නිවසෙහි සිටියදී සොයා ලැනුණු කේ. එස්. ෂසිහරන් (04) හා කේ. එස්. සුගර්ශිකා (06) නැමති මෙම දරුවන් දෙදෙනා බාල සොහොයුරා හා වැඩිමහල් සහෝදරිය බවට පොලිසිය අනාවරණය කැරගෙන ඇත.මේ දරුවන් දෙදෙනාගේ පියා මෙයට වසර හතරකට පෙර මිය ගොස් ඇති බවත් මව වසරක පමණ කාලයක් විදේශගතව සිටින බවත් පොලිසිය පවසයි.දරුවන් දෙදෙනාගේ සිරුරේ පිළිස්සීම් හා පහරදීම් තුවාල තිබෙන අතර උණුවතුර දමා මොවුන්ගෙ සිරුරුවල සැකකාරිය පිළිස්සුම් තුවාල සිදු කර පහරදීම් සිදු කරන්නට ඇති බවට පොලිසිය සැකකරයි.මධ්‍යම පළාත භාර ජ්‍යෙෂ්ඨ නියෝජ්‍ය පොලිස්පති එච්. එන්. බී. අඹන්වල, නියෝජ්‍ය පොලිස්පති ආනන්ද විජේසූරිය මහනුවර කොට්ඨාස භාර ජ්‍යෙෂ්ඨ පොලිස් අධිකාරි ජී. බී. පෙරමුණේ යන මහත්වරුන්ගේ උපදෙස් මත ගලගෙදර පොලිස් ස්ථානාධිපති පොලිස් පරීක්ෂක ඩී. එම්. චන්ද්‍රපාල මහතාගේ මෙහෙයවීමෙන් පොලිස් සැරයන්වරුන් වන එස්. කේ. රාජපක්ෂ (29191) ආර්. රාජපක්ෂ (23154) හා කාන්තා පොලිස් කොස්තාපල් නිල්මිණි (3708) යන මහත්ම මහත්මීහු මෙහි පරීක්ෂණ පවත්වති.මෙම දරුවන් සොයාගන්නා විට පිළිස්සුම් තුවාල පහරදීම් තුවාලවලට අමතරව කෑම බීම නොමැතිව මන්දපෝෂණ තත්ත්වයෙන්ද සිටි අතර එම අවස්ථාවේ දරුවන් දෙදෙනා දරුණු ලෙස උණ රෝගී තත්ත්වයට පත්ව සිටි බැව් වෛද්‍යවරු තහවුරු කැර තිබේ.මෙම දරුවන් පෙරේදා (03) සවස මෙලෙස සොයා ගැනීමට නොහැකි වූයේ නම් ඔවුන් මියයාමට පවා සිදුවීමට ඉඩ තිබූ බවට සැකකරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201041</link>
    <topic>බණ්ඩාරගම අවට ප්‍රදේශවල නිවාස රැසකින් රන් භාණ්ඩ සහ දේපළ සොරාගත් කල්ලියක් අල්ලයි</topic>
    <author>පාණදුර සමූහ - කපිල සෝමරත්න</author>
    <content>බණ්ඩාරගම හොරණ මිල්ලනිය සහ තදාසන්න ප්‍රදේශවල කලක් තිස්සේ නිවාස සහ වෙළෙඳ සල් බිඳ රන් භාණ්ඩ, මුදල්, ජංගම දුරකථන සහ මිල මුදල් සොරකම් කළ හතර දෙනාගේ කල්ලියක් අත්අඩංගුවට ගැනීමට පොලීසිය සමත් වී තිබේ. හොරණ මොරගහහේන පොලිස්ථානාධිපති කිත්සිරි කුමාර මහතා ප්‍රධාන පොලිස් කණ්ඩායමක් විසින් මොවුන් අත්අඩංගුවට ගෙන ඇත.ඔවුන් සොරකම් කළ භාණ්ඩ බොහොමයක්ද සොයාගෙන තිබේ. මේ කල්ලියේ නායකයා හිටපු යුද හමුදා සෙබළෙකු බවට හෙළි වී තිබේ. ඔහු යුද හමුදාවෙන් පැන ඇවිත් මිනිස් ඝාතනයක්ද සිදුකර ඇත. මේ සැකකරුවන්ගෙන් දිර්ඝ ලෙස ප්‍රශ්න කිරීමෙන් පසු ඔවුන් සිදුකළ සොරකම් ගැන විස්තර පොලිසිය විසින් සොයා ගෙන තිබේ.ඔවුන් සොරකම් කළ භාණ්ඩ සහ රන් අභරණ සොයා ගැනීම සඳහා පොලිස් නිලධාරීන් පරීක්ෂණ පවත්වයි.එක් සැකකරුවකු වරෙන්තු කරුවෙකි. ඔහු අත්අඩංගුවට ගැනීම සඳහා හොරණ සහ වෙනත් අධිකරණවලින් වරෙන්තු නිකුත් කර තිබුණි. සියලුම සැකකරුවන් හොරණ මහේස්ත්‍රාත් අධිකරණයට ඉදිරිපත් කිරීමෙන් පසුව රක්ෂිත බන්ධනාගාරගත කෙරිණි.පාණදුර කොට්ඨාසය භාර පොලිස් අධිකාරී එච්.ඇම්.ධර්මසේන මහතාගේ උපදෙස් පිට මොරගහහේන පොලිසිය පරීක්ෂණ පවත්වයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201042</link>
    <topic>මීගොඩ ආර්ථික මධ්‍යස්ථානයටකප්පම් කල්ලියකින් බලපෑම්</topic>
    <author>නූගේගොඩ සමූහ - ඩබ්ලිව්. විදානපතිරණ</author>
    <content>පාතාල නායකයකු යටතේ ක්‍රියාත්මක වන කප්පම් කල්ලියක් මීගොඩ ආර්ථික මධ්‍යස්ථානයේ නැවතත් ක්‍රියාත්මක වෙමින් පවතින බවට තොරතුරු ලැබී ඇතැයි ආරක්ෂක අංශය සඳහන් කරයි. මේ කප්පම් කල්ලිය සවස් කාලයේදී ආර්ථික මධ්‍යස්ථානයට පැමිණ ප්‍රසිද්ධියේම මුදල් ඉල්ලන බවත් ඔවුනට ඇති බිය නිසාම වෙළෙන්දන් ඊට විරුද්ධ වෙන්නේ නැති බවත් වාර්තා වේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201043</link>
    <topic>ජා-ඇළ ඇළේ පාවෙමින් තිබූමළ සිරුර හඳුනාගනී</topic>
    <author>සීදූව සමූහ - නිශ්ශංක පියරත්න</author>
    <content>ජාඇළ ඇළේ පසුගිය නත්තල් දා පාවෙමින් තිබූ පිරිමි මළ සිරුර අම්පාර පදිංචිකරුවකු වන ගුණරත්න කිරිබංඩලාගේ ජගත් ප්‍රේම ජයන්ත නැමැත්තාගේ බව හෙළිවී තිබේ.මියගිය තැනැත්තා ජාඇළ වැලිගම්පිටියේ ගොඩනැඟිලි කොන්ත්‍රාත් සමාගමක සේවය කර ඇති අතර ඔහු එක්දරු පියෙකි.මේ මරණය පිළිබඳ මරණ පරීක්ෂණය රාගම ශීක්ෂණ රෝහලේදී ජාඇළ හදිසි මරණ පරීක්ෂක එච්.ඒ.එම්.තිසේරා මහතා විසින් පවත්වන ලදි.මෙහි සාක්ෂි මෙහෙයවීම ජාඇළ පොලිසියේ සැරයන් එස්.කේ. රත්නායක (21181) මහතා විසින් සිදු කරන ලදී.පශ්චාත් මරණ පරීක්ෂණය වෛද්‍ය ඩබ්ලිව්. ආර්.ඒ.එස්. රාජපක්ෂ මහතා විසින් පවත්වන ලදී.වෛද්‍ය වාර්තාව අනුව දියේ ගිලීමෙන් හුස්ම හිරවීමෙන් සිදුවූ හදිසි මරණයක් බව මරණ පරීක්ෂකවරයා නිගමනය කළේ ය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201044</link>
    <topic>කැස්බෑවන් දෙදෙනකු මැරූමීගමුවේ පදිංචිකරුවකුට දඩ</topic>
    <author>කොච්චිකඩේ විශේෂ - ඩී. මිහිදුකුල</author>
    <content>කැස්බෑවුන් දෙදෙනකු මරා මස්කර අලෙවියට සූදානම් කරමින් සිටි තැනැත්තකු මීගමුව මහේස්ත්‍රාත් අධිකරණයට ඉදිරිපත් කර තිබුණි.වරද පිළිගත් චූදිතට මීගමුව ප්‍රධාන මහේස්ත්‍රාත් ඒ. එම්. එන්. පී. අමරසිංහ මහතා රු: 15000ක දඩයක් ගෙවන ලෙස නියෝග කළේය. මෙසේ දඩ ගෙවීමට නියෝග ලැබුවේ මීගමුව පදිංචිකරුවකුට ය.සැකකරු කුඩාපාඩුව වෙරළ තීරයේදී කැස්බෑවුන් දෙදෙනකු මරා මස්කර අලෙවි කිරීමට සූදානම් වන බවට මීගමුව පොලිසියේ පාරිසරික ඒකකයට තොරතුරක් ලැබුණි. පාරිසරික ඒකකයේ ස්ථානාධිපති පොලිස් පරීක්ෂක සිරිල් ප්‍රනාන්දු, පොලිස් සැරයන්වරුන් වන 19061 මර්වින්, 1117 බන්දුල, පොලිස් කොස්තාපල්වරුන් වන 82687 ලියනගේ 33011 විපුල, පොලිස් කොස්තාපල් රියැදුරු 78763 අනුරුද්ධ යන නිලධාරි කණ්ඩායම මේ වැටලීමට සහභාගී වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201045</link>
    <topic>වන්දනා නඩය අවට සිරි නරඹන අතරේ නාගයෙක් වෑන් රථයට රිංගලා</topic>
    <author>සූරියවැව සමූහ - පී.එස්.ගුණසේකර</author>
    <content>වන්දනා නඩයක් ගමන් ගත් වෑන් රථයක් අතරමඟ නතර කර පිරිස මඳවේලාවක් ගිමන් හරිමින් සිටියදී වෑන් රියට නාගයකු රිංගා ගැනීමෙන් සිදු වූ කලබෑගෑනියක් පිළිබඳ පුවතක් මයුරපුර ප්‍රදේශයෙන් වාර්තා වෙයි.ගම්පහ ප්‍රදේශයේ සිට කතරගම ප්‍රදේශයේ සංචාරයකට එක්ව සිටි මේ පිරිස හම්බන්තොට, මයුරපුර ප්‍රදේශයේදී මාර්ගය අසල වෑන් රථය නවතා අවට සිරි නරඹන්නට වූහ.මේ අතර වෑන් රථයට සර්පයෙක් රිංගන අයුරු එක් අයෙක් දැක තිබේ. වෑන් රථයේ රියැදුරා සහ පිරිස වහ වහා වෑන් රථය තුළ සෝදිසි කරන්නට වූහ. විශාල පෙන ගොබය උස්සාගෙන පිඹින්නට වූ නාගයා දැක පිරිස බියෙන් ඇලලී ගියහ.නාගයා පන්නා දැමීමට කොපමණ උත්සාහ කළත් අසාර්ථක විය. වෑන් රථය තුළ තිබූ ගමන් මලු අතරට වී සැඟවෙමින් සිටි නාගයා මරා දමන්නට උත්සාහ කළත් එය සිදුකළ නොහැකි විය.මේ අතර මාර්ගයේ ගමන් කරමින් සිටි ගොවියෙක් දුටු වෑන් රථයේ රියැදුරා ඔවුන්ට සිදු වූ කලබැගෑනිය ඔහුට කීවේ ය.විස්තරය ඇසූ ගොවියා අතේ තිබූ ‘වරා’ කෝටුවත් සමග වෑන් රථයට ඇතුළු විය. ගමන් මලු අතර සිටි නාගයා හිස ඔසවා බලා අසුනක් යටට ඇදී ගියේ ය. ගොවි මහතා කෝටුවෙන් තට්ටු කරමින් යද්දී නාගයා ද වෑන් රථයේ දොර අසලට ඇදුණේ ය. එතැනින් එළියට පැනගත් නාගයා වන ලැහැබට ඇදී යද්දී මේ පිරිස උද්දාමයට පත්වූහ.පිරිස ගොවි මහතාට මුවපුරා ස්තූති කර තුටු පඬුරක් දී පිටත්වන විට පැය දෙකකට වැඩි කාලයක් ගත වී තිබිණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201046</link>
    <topic>කුරුණෑගල රන්තලිය වැවෙන් ගොඩගත්ඉපැරැණි ඔරුව විනාශයට</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>කුරුණෑගල රන්තලිය වැව් පතුලේ තිබී ගොඩ ගත් අවුරුදු 700ක් පැරැණි ඔරුව කුරුණෑගල මාලිගා භූමියේ කෞතුක භාණ්ඩ අතර දිරාපත් වෙමින් පවතී.රන්තලිය වැවේ රොන්මඩ ඉවත් කිරීමේදී වැව් පතුලේ තිබී ගොඩ ගත්තායැයි කියනු ලබන රන් සෙම්බුව පිළිබඳව ද මෙතෙක් කිසිම හෝඩුවාවක් නැත.කුරුණෑගල රජ කළ හතරවන පරාක්‍රමබාහු රජු විසින් ඉදිකළා යැයි ජනප්‍රවාදයේ කියැවෙන රන්තලිය වැවෙන් හමුවුණු රන් සෙම්බුව ඇතුළු තවත් වටිනා කියන බොහෝ දේවල් හමුවී ඇතත් එකී වටිනා කෞතුක වස්තූන් පිළිබඳව කිසිම හෝඩුවාවක් මෙතෙක් හෙළිදරව් වී නැත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201047</link>
    <topic>මාතලේ - මහනුවර පෞද්ගලික බසයකහොර ටිකට්පත් දුන් කොන්දොස්තර දැලේ</topic>
    <author>හාරිස්පත්තුව මධ්‍යම විශේෂ ගාමිණී බී. දිසානායක</author>
    <content>මධ්‍යම පළාත් මගී ප්‍රවාහන අධිකාරියේ නාමය ව්‍යාජ ලෙස බස් ටිකට්පත්වල මුද්‍රණය කොට මගීන්ට ටිකට් පත් නිකුත් කළ මාර්ග අංක 636 මහනුවර – මාතලේ ධාවනයේ යෙදුණු පෞද්ගලික බස්රථයක් සතුව තිබූ ටිකට් පත් කොටුකර ගැනීමට අධිකාරියේ නිලධාරියකු පසුගියදා සමත් වී ඇත.මෙම ව්‍යාජ ටිකට්පත් ජාවාරම අල්ලා ගැනීමට හැකිව ඇත්තේ වත්තේගම බස් නැවතුම් පොළේ රාජකාරියේ නිරතව සිටි බස්රථ වේලා සටහන් කරුට ය.මෙම ව්‍යාජ ටිකට් නිකුත් කිරීම දැනගත් මධ්‍යම පළාත් මගී ප්‍රවාහන අධිකාරියේ සභාපති ඒ. ජී. රණසිංහ මහතා වහාම පරීක්ෂණ පැවැත්වීමට අධිකාරියේ සහකාර සාමාන්‍ය අධිකාරි ඒ. ජේ. එම්. අලහකෝන් සහ විමර්ශන නිලධාරී කේ. එම්. පී. බී. කුලසේකර යන මහත්වරුන්ට උපදෙස් ලබා දී ඇත.මෙම විමර්ශනවලදී ව්‍යාජ බස් ටිකට් පත් භාවිතා කළ බස්රථ රැසක් මේ වන විට හඳුනාගෙන ඇත.ඒ අනුව වහා ක්‍රියාත්මක වන පරිදි දෙසැම්බර් මස 28 වැනි දින සිට මෙම බස්රථවල ධාවනය අත්හිටුවා ඇත.අධිකාරිය වැඩිදුර විමර්ශන කටයුතු සිදු කිරීමෙන් අනතුරුව මොවුන්ට එරෙහිව පොලිස් වංචා විමර්ශන අංශයට පැමිණිලි කරන බව අධිකාරිය පවසයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201048</link>
    <topic>සර්පයකු දෂ්ඨ කිරීමෙන්හැත්තෑ හැවිරිදි කතක් මරුට</topic>
    <author>හොරණ සමූහ</author>
    <content>රූපවාහිනිය නැරඹීමට අසල්වැසි නිවෙසකට රාත්‍රි 7.30ට පමණ පැමිණි හැත්තෑ හැවිරිදි කාන්තාවකට අතරමගදී සර්පයකු දෂ්ඨ කිරීමෙන් හොරණ මූලික රෝහලේදී මිය යෑමේ පුවතක් හඳපාන්ගොඩ කොටිගලින් වාර්තාවේ.මෙම කාන්තාව හඳපාන්ගොඩ කොටිගල ගමේ නිවෙසක පදිංචිව සිට ඇත්තේ තනිවමය.ඔහුගේ පුතා ආරක්ෂක හමුදාවේ සේවය කරන අතර පදිංචිව සිටින්නේ හොරණ පොලිස් වසමේ ඉදිඹ ප්‍රදේශයේ ය.මේ හදිසි අනතුර පිළිබඳව හොරණ නාගරික හදිසි මරණ පරීක්ෂක සුමේධ ගුණවර්ධන මහතා විසින් පරීක්ෂණය පවත්වන්නට යෙදුණි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=r1201049</link>
    <topic>ගංජා සුරුට්ටු ළඟ තබාගත් කතකටදස වසරක අත්හිටවූ සිර දඬුවම්</topic>
    <author>කැස්බෑව සංචාරක ධර්මසිරි සුරවීර</author>
    <content>ගංජා සුරුට්ටු 10ක් ළඟ තබාගැනීමේ චෝදනාව යටතේ කැස්බෑව මහේස්ත්‍රාත් අධිකරණය හමුවේ විභාග වූ නඩුවකදී චෝදනාවට වරද පිළිගත් පෙර වැරැදි 2 ක් වූ කාන්තාවකට මාස 6 ක බරපතළ වැඩ සහිත සිර දඬුවමක් නියම කොට එය වසර 10කට අත්හිටවූ කැස්බෑව මහේස්ත්‍රාත් හා අතිරේක දිසා විනිසුරු චමත් මදනායක මහතා රුපියල් 10,000ක දඩයක් නියම කළේය.පැමිණිල්ල වෙනුවෙන් පිළියන්දල පොලිසියේ 2718 පියසිරි සහ 31942 ආනන්ද යන පොලිස් සැරයන්වරු පෙනී සිටියහ.විත්තිකාරිය වෙනුවෙන් නීතිවේදී කෝසල අබේසිංහ මහතා පෙනී සිටියේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=s1201041</link>
    <topic>ක්‍රිකට් මුල් පුටුව උපාලිට</topic>
    <author>ප්‍රින්ස් ගුණසේකර</author>
    <content>ශ්‍රී ලංකා ක්‍රිකට් ආයතනයේ නව සභාපති ලෙස උපාලි ධර්මදාස මහතා නිතරගයෙන් තේරී පත්විය. ලේකම් ලෙස නිශාන්ත රණතුංග මහතා තේරී පත්වූ අතර උප භාණ්ඩාගාරික තනතුර හැර සියලු තනතුරු නිතරගයෙන් පත්වීම ද කැපී පෙනුණි.ප්‍රභූ ආරක්ෂක රැකවල් මැද ක්‍රීඩා විද්‍යායතනයේ දී ඊයේ පෙරවරුවේ ශ්‍රී ලංකා ක්‍රිකට් නිලවරණය පැවැත්වුණි.ධර්මදාස පාර්ශ්වයේ අපේක්ෂකයන් ක්‍රිකට් නිලවරණයේ දී තරගයකින් තොරවම පත්වීමට ප්‍රධානතම හේතුව වුයේ ප්‍රතිවාදී අපේක්ෂකයන් නිලවරණය පැවැත්වෙද්දී ඉල්ලා අස්වීම හේතුවෙනි. උප සභාපති තනතුරට නාම යෝජනා ලබා දී සිටි මොහාන් ද සිල්වා මහතා ප්‍රමුඛ පිරිසක් නිලවරණය පැවැත්වීමට විනාඩි කිහිපයක් තිබියදී ඉල්ලා අස්වීමේ ලිපියක් ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මියට භාරදීමට සූදානම් වූ අතර ඇය එම ලිපිය භාර ගැනීම ප්‍රතික්ෂේප කළාය.“නාමයෝජනා භාර දී ඇත්තේ තනි තනිවයි. ඉල්ලා අස්විය යුත්තේ ද වෙන වෙනම ප්‍රකාශ ලබා දීමෙනුයි” ක්‍රීඩා අධ්‍යක්ෂ ජෙනරාල්වරිය එම පිරිසට පැවසුවාය. ඒ අනුව ක්‍රිකට් නිලවරණය පැවැති ශාලාවට පැමිණ නිලවරණය පැවැතෙද්දී මොහාන් ද සිල්වා, ජයන්ත පරණාතල (උප සභාපති) මයිකල් සොයිසා (ලේකම්) අර්වින් ජයවර්ධන (උප ලේකම්) ගිහාන් වීරසිංහ (නි. භාණ්ඩාගාරික) සිය නාම යෝජනා ඉල්ලා අස්කර ගත්හ.ශ්‍රී ලංකා ක්‍රිකට් නිලවරණයේ උප භාණ්ඩාගාරික තනතුරට නිහාල් ලෙව්කේ මහතා හා අජිත් පැස්කුවෙල් මහතා තරග කළ අතර ලෙව්කේ මහතාට ඡන්ද 3 ක් ද, පැස්කුවෙල් මහතාට ඡන්ද 117 ක් ද, ලැබුණි.සභාපති තනතුරට උපාලි ධර්මදාස මහතා සමග තරග වැදීමට නාම යෝජනා දුන් බදුරලිය ක්‍රීඩා සමාජයේ සුමිත් පෙරේරා මහතා ද නාම යෝජනාව ඉල්ලා අස්කර ගත්තේය. නිලවරණය පැවැත්වෙන ශාලාවට ඇතුළුවෙද්දී “උපාලිට හොඳ සටනක් දෙනවා” යනුවෙන් පැවැසූ සුමිත් පෙරේරා මහතා විනාඩි කිහිපයක් ගතවෙද්දී සටනකින් තොරවම උපාලි ධර්මදාස මහතාට සහාය පළ කරනු දක්නට ලැබුණි.සභාපති – උපාලි ධර්මදාස,ලේකම් - නිශාන්ත රණතුංග,උප සභාපතිවරු - කේ. මතිවානන්, අසංග සෙනෙවිරත්න,උප ලේකම් – හිරන්ත පෙරේරා,භාණ්ඩාගාරික – නුස්කි මොහොමඩ්,උප භාණ්ඩාගාරික – අජිත් පැස්කුවෙල්සංචාරක සංවිධාන කමිටුව - ජයලත් අපොන්සු, එම්.කේ. ලාල් පෙරේරා, ඒ. ඩී. මංගල කුමාර, ටිරන්ජන් ප්‍රනාන්දු, එම්. රම්ලි අජුමේන්අනුග්‍රාහක කමිටුව - මාලන් ප්‍රනාන්දුපුල්ලේ, අනූෂ චන්දන අබේසිංහ, ප්‍රීතිවිරාජ් ගුණතිලක, අනිල් චන්ද්‍රසිරි ද සිල්වා, අජේන් උදේෂිවිනිසුරු කමිටුව - එම්. අරූස්, ලාල් රණසිංහ, ලසන්ත හිරාන් ජයමාන්න, දුමිදු හේමාල්, එම්. පීටර් ජයසේකරතරග කමිටුව - පි‍්‍රයන්ත උපුල්, එස්. කේ. ඔස්මාන්ඩ්, රොෂාන් ඉද්දමල්ගොඩ, කේ. සමන් ලියනගේ, ජනක් මනුෂ් කාරියප්පෙරුම.</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=s1201044</link>
    <topic>කලිස්-පීටර්සන් දකුණු අප්‍රිකා ඉනිම ගොඩනඟති</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>වේග පන්දු යවන්නන්ට අතිශයින්ම යෝග්‍ය කේප්ටවුන් හී නිව්ලෑන්ඩ්ස් තණතීරුවේ රිසි සේ පන්දුවට පහර දුන් ජැක් කලිස් සහ ඇල්වීරෝ පීටර්සන්ගේ ශතක හේතුවෙන් ඊයේ (3) ඇරැඹී ශ්‍රී ලංකා - දකුණු අප්‍රිකා තීරණාත්මක අවසන් ටෙස්ට් තරගයේ පළමු දිනය නිමාවන විට සිය පළමු ඉනිම ක්‍රීඩා කරන දකුණු අප්‍රිකානු පිල කඩුලු 3 ක් පමණක් දැවී ලකුණු 347ක් රැස්කරමින් ප්‍රබල තත්වයක පසුවිය.සිය 150 වැනි ටෙස්ට් තරගයට ක්‍රීඩාකරන කලිස් ඊයේ විශිෂ්ට ඉනිමක නිරතවෙමින් නොදැවී ලකුණු 159ක් රැස්කරගෙන සිටි අතර ඒ. බී. ඩිවිලියර්ස් නොදැවී ලකුණු 45ක් ලබා සිටියේය.දෙදෙනා අතර සිවුවැනි කඩුල්ල සඳහා නොබිඳුණු සම්බන්ධතාව ලකුණු 86 කි.කලිස් විසින් ඊයේ වාර්තා කරනු ලැබුවේ ඔහුගේ ටෙස්ට් දිවියේ 41ක් වැනි ශතකයයි. පන්දු 114 කදී වාර්තා වූ ඔහුගේ ශතකයට හතරේ පහර 17 ක් ඇතුළත් විය. දකුණු අප්‍රිකානු ඉනිම කඩුලු 2 කට ලකුණු 56 ක්ව තිබියදී පීටර්සන් සමඟ එක්වූ කලිස් 3 වැනි කඩුල්ලට ලකුණු 205 ක අනඟි සම්බන්ධතාවක් ගොඩනැගුවේය. එය ටෙස්ට් තරගයකදී දකුණු අප්‍රිකානුවන් විසින් ශ්‍රී ලංකාවට එරෙහිව ඕනෑම කඩුල්ලකට වාර්තා කරනු ලැබූ හොඳම සම්බන්ධතාවය ද විය.කලිස්ට කදිම සහායක් ලබා දුන් පීටර්සන් ඊයේ රැස්කරනු ලැබුවේ ඔහුගේ දෙවැනි ටෙස්ට් ශතකයයි.තේ පානයෙන් වන විට ලකුණු 99 ක් ලබා සිටි පීටර්සන් තේ පානයෙන් පසුව හේරත් විසින් යවන ලද දකුණු අප්‍රිකානු ඉනිමේ 56 වැනි ඕවරයේ දී සිය ශතකය වාර්තා කළේය. පන්දු 165 කදී වාර්තා වූ ඔහුගේ ශතකයට හතරේ පහර 12 ක් සහ හයේ පහරක් එක්වී තිබිණි. ඔහු දැවී ගියේ චානක වෙලගෙදරගේ පන්දුවකට තිලකරත්න ඩිල්ෂාන් අතට උඩපන්දුවක් ලබා දීමෙනි. ඒ වනවිට දකුණු අප්‍රිකාව ලකුණු 261ක් රැස්කරගෙන සිටියේය.කාසියේ වාසිය දිනූ ශ්‍රී ලංකා නායක තිලකරත්න ඩිල්ෂාන් දෙවැනි ටෙස්ට් තරගයේ දී සිය බලාපොරොත්තු සඵල කළ පන්දු යැවීමේ අංශය කෙරෙහි වැඩි විශ්වාසයක් තබා ගනිමින් ඊයේ තරගයේ දී පළමුව පන්දුවට පහරදීමේ අවස්ථාව දකුණු අප්‍රිකාවට බාර කළේය.එහි සාර්ථක ඵල නෙලාගනිමින් දකුණු අප්‍රිකානු පිලේ පළමු කඩුල්ල ලකුණු 25 දී බිඳ දැමීමට මේ සංචාරයේ සිය පළමු තරගයට ක්‍රීඩාකරන ධම්මික ප්‍රසාද් සමත්විය. ඔහුගේ පන්දුවක් කෙලින්ම කඩුල්ලේ වැදීමෙන් ස්මිත් දැවී යන විට රැස්කරගෙන සිටියේ ලකුණු 16ක් පමණි.අනතුරුව පිටියට පිවිසි හෂීම් අම්ලාට වැඩිවේලා කඩුල්ලේ රැඳී සිටීමට හැකිවූයේ නැත. කඩුල්ල මුවාකිරීමේ වරදට අම්ලා හසුකර ගැනීමට ප්‍රසාද් සමත්විය. අම්ලා දැවී ගියේ ලකුණු 16 කටය. ඒ වනවිට දකුණු අප්‍රිකාව ලකුණු 56ක් රැස් කර තිබිණි.පරණවිතාන ඉවතටටෙස්ට් තරගමාලාව පුරා ලකුණු අතරට නොසිටි ආරම්භක පිතිකරු තරංග පරණවිතාන ඊයේ තරගයෙන් ඉවත්කොට ඇති අතර ඔහු වෙනුවට ළහිරු තිරිමාන්න කණ්ඩායමට කැඳවා තිබේ.සංචාරය ආරම්භ කරමින් දෙපිල අතර පැවැති පුහුණු තරගයේ දී ශතකයක් රැස් කළ පරණවිතානට සෙන්චූරියන් හී පැවැති පළමු ටෙස්ට් තරගයේ ඉනිම් 2 දී රැස් කිරීමට හැකිවූයේ ලකුණු 32ක් සහ ලකුණු 4ක් පමණි. ඩර්බන් හී පැවැති දෙවැනි ටෙස්ට් තරගයේ ඔහු පළමු ඉනිමේ දී ලකුණු 12 කට සහ දෙවැනි ඉනිමේ දී ලකුණු 9 කට දැවී ගියේය. ඔහුගේ පසුගිය ටෙස්ට් ඉනිම් 18 පුරාම පරණවිතාන රැස් කරනු ලැබුවේ අර්ධ ශතක 3ක් පමණි.ධම්මික ප්‍රසාද් ඊයේ තරගයට එක්වූයේ වේග පන්දු යවන දිල්හාර ප්‍රනාන්දු දණහිසේ ආබාධයකට ලක්වී සිටීමේ හේතුවෙනි.ඊයේ තරගය සඳහා දකුණු අප්‍රිකානු පිලේ ද වෙනස්කම් 2 ක් සිදුකොට තිබේ. පසුගිය ටෙස්ට් තරගවලදී අසාර්ථක වූ අශ්වෙල් ප්‍රින්ස් වෙනුවට ආරම්භක පිතිකරු ඇල්වීරෝ පීටර්සන් කණ්ඩායමට එක්වී සිටින අතර ආබාධයකට ලක්වීමෙන් දෙවැනි ටෙස්ට් තරගය අහිමි වූ වේගපන්දු යවන වර්නන් පිලෙන්ඩර් යළි කණ්ඩායමට කැඳවා ඇත. පීටර්සන් ට ඉනිම ආරම්භ කිරීමේ අවස්ථාව උදාකරමින් ජැක් රුඩොල්ෆ්, ප්‍රින්ස්ගෙන් හිස්වූ අංක 6 ස්ථානයෙන් ක්‍රීඩා කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=s1201042</link>
    <topic>අස්වූවත් නීති ක්‍රියාමාර්ග නෑ</topic>
    <author/>
    <content>කි‍්‍රකට් නිලවරණයට ඉදිරිපත් නොවූවද පත්වූ පිරිසට එරෙහිව නීතිමය ක්‍රියාමාර්ග නොගන්නා බව මොහාන් ද සිල්වා මහතා පවසයි. ක්‍රිිකට් ක්‍රීඩාව මූල්‍ය අර්බුදයක තිබියදී කඩා කප්පල්කාරී ක්‍රියාවල යෙදීම නුසුදුසු බව ඒ මහතා පැවැසීය. ක්‍රිකට් නිලවරණයේ නාම යෝජනා ඉල්ලා අස්කර ගැනීමෙන් අනතුරුව මාධ්‍ය වෙත ඒ මහතා අදහස් දැක්වීය.“නිලවරණය සම්බන්ධ මත භේදයට තුඩුදුන් ප්‍රශ්න කිහිපයක් ගැන ක්‍රීඩා අධ්‍යක්ෂ ජෙනරාල්වරියගෙන් අප විමසීම් කළා. ඇය අපට ලිඛිත පිළිතුරක් දුන්නේ නෑ. ඡන්ද නියෝජිතයන්ගේ නම් කිහිපයක් වෙනස් කරලා. ක්‍රීඩා අමාත්‍යාංශය මෙයට වගකිව යුතුයි.” මේ පිළිබඳ ක්‍රීඩා අධ්‍යක්ෂ ජෙනරාල්වරිගෙන් අප කළ විමසීමකදී පැවසුවේ පුද්ගලයන්ගේ අවශ්‍යතා නොව ක්‍රීඩා සමාජවල ඡන්ද අයිතිය සුරැකීම තම වගකීම වූ බවය.  ක්‍රිකට් නිලවරණයේදී ඡන්දය ප්‍රකාශ කිරීමට පැමිණ සිටි පිරිසගේ තරාතිරම නොබලා ආරක්ෂක අංශ කටයුතු කිරීම දක්නට ලැබුණි. පළාත් දිස්ත්‍රික් සංගම් හා ක්‍රීඩා සමාජ නියෝජනය කරමින් ඡන්දය දීමට නියෝජිතයන් 187ක් සුදුසුකම් ලබා සිටියහ.ඡන්දය පැවැති ශාලාවට ඇතුළුවූ සෑම අයෙකුගේම ජංගම දුරකථන ආරක්ෂක අංශ භාරයට ගත් අතර සාධාරණ ඡන්දයක් නිදහසේ පැවැත්වීමට අවශ්‍ය හෙයින් එම පියවර ගත් බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය.ක්‍රීඩා සංගම්වල ලේකම්වරුන්ගේ ඉල්ලීම් මත පියසේන ගමගේ (දකුණ), සරත් ඒකනායක (මධ්‍යම), විජිත් විජයමුණි සොයිසා (ඌව), බර්ටි පේ‍්‍රමලාල් (උතුරු මැද), ඩිලාන් පෙරේරා (ඌව), පේ‍්‍රමලාල් ජයසේකර (රත්නපුර), රෝහණ දිසානායක (මාතලේ), සී. බී. රත්නායක (නුවරඑළිය), දුමින්ද දිසානායක (අනුරාධපුරය) යන මැති ඇමැතිවරුන් පළාත් දිස්ත්‍රික් සංගම් නියෝජනය කරමින් නිලවරණයට එක්ව සිටියහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=s1201043</link>
    <topic>ටෙන්ඩුල්කාර්ට 100වැනි ශතකයයළිත් අහිමියි</topic>
    <author/>
    <content>සිය 100 වැනි ජාත්‍යන්තර ක්‍රිකට් ශතකය සොයා යන ඉන්දියා සුපිරි පිතිකරු සචින් ටෙන්ඩුල්කාර්ගේ උත්සාහය ඊයේ යළිත් අසාර්ථක වෙමින් ඔහු, ඔස්ට්‍රේලියාවට එරෙහිව සිඩ්නි හි පැවැත්වෙන දෙවැනි ටෙස්ට් තරගයේදී ලකුණු 41කට දැවී ගියේය.ඊයේ සවස් වරුව තරගයේ මැද භාගයේදී පිත්තේ අග වැදී ගිය පන්දුව කඩුල්ලේ ගැටීමෙන් ටෙන්ඩුල්කාර් දැවී ගිය අතර එය ඔස්ට්‍රේලියාවේ වේග පන්දු යවන තරුණ ක්‍රීඩක ජේම්ස් පැටින්සන් තරගයේ පළමු ඉනිමේ ලබා ගත් සිවුවැනි කඩුල්ල විය.පසුගිය මාර්තුවේ ලෝක කුසලාන තරගාවලියේ දකුණු අප්‍රිකාවට එරෙහිව ලකුණු 111ක් රැස් කිරීමෙන් පසුව ටෙන්ඩුල්කාර් ටෙස්ට් හා ජාත්‍යන්තර එක්දින ශතක අනූ නවයේ අතරමංව සිටී.සිඩ්නි ක්‍රිකට් ක්‍රීඩාංගණය ටෙන්ඩුල්කාර්ගේ ප්‍රියතම ටෙස්ට් තරග බිමකි. ඔහු මේ ක්‍රීඩාංගණයේදී 221.33ක විශිෂ්ට සාමාන්‍යයක් වාර්තා කොට තිබේ.සිය ටෙස්ට් ශතක 51න් 3ක් ම සිඩ්නි ක්‍රිකට් ක්‍රීඩාංගණයේ වාර්තා කර ඇති 38 හැවිරිදි ටෙන්ඩුල්කාර්, ඊයේ පන්දු 89කට මුහුණ දී හතරේ පහර 8ක් එල්ල කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=s1201045</link>
    <topic>ජාතික ආධුනිකචෙස් තරගාවලිය5 දා ඇරැඹේ</topic>
    <author/>
    <content>ශ්‍රී ලංකා චෙස් සම්මේලනය සංවිධානය කරන ශ්‍රී ලංකා ජාතික ආධුනික චෙස් තරගාවලිය මේ මස 5 සිට 8 දින දක්වා කොළඹ රාජකීය විද්‍යාලයේදී පැවැත්වේ. 5 වන දින පස්වරු 2.30 ට තරගාවලිය ආරම්භ වන තරගාවලිය ස්විස් ක්‍රමය යටතේ තරග වට 7කින් පැවැත්වේ.දැනට ජාත්‍යන්තර ලකුණු අතර නොසිටින සහ මීට පෙර ශ්‍රී ලංකා ජාතික ප්‍රවීණ අංශය සඳහා ක්‍රීඩා කර නැති ඕනෑම ක්‍රීඩකයෙකුට හෝ ක්‍රීඩිකාවකට මේ තරගාවලිය සඳහා ඉදිරිපත් විය හැකිය.ශ්‍රී ලංකා ජාතික තරගාවලියට සහභාගී වීමේ සුදුසුකම් තරගාවලිය ලෙස මේ තරගාවලිය වන බවත්, මේ වසරේ ලෝක චෙස් ඔලිම්පියාඩ් තරගාවලිය පැවැත්වෙන හෙයින් ජාතික කණ්ඩායම තේරීමේ මූලික තරගාවලිය වන හෙයින් මෙය ඉතා උණුසුම් මුහුණුවරක් ගනු ඇතැයි ශ්‍රී ලංකා චෙස් සම්මේලනයේ අපේක්ෂාවයි. තරගාවලිය පිළිබඳ විස්තර 0715397829 දුරකතන අංකයෙන් විමසිය හැකිය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=f1201042</link>
    <topic/>
    <author>ශ්‍යාමා සමරසිංහ</author>
    <content>ඔහුගේ ක්‍රියාශීලී මාධ්‍ය භූමිකාවට දශක 5 කට ආසන්නය. සරසවිය පුවත්පතෙන් ජීවිතය සරසවියක් කර ගනිමින් ඔහු කලාකාමී කලා හිතැති නිර්මාණ ශිල්පීන් පමණක් නොව රසික රසිකාවියන් ද ඇසුරු කළේය. ඒ ඇසුරින්ම ඔහුගේ සිත්හි බොහෝමයක් කලාකාමී මෙන්ම සංවේදී රසවත් හැගුම් ජනිත විය. ඔහු යොවුන් සිත ග්‍රහණය කර ගන්නට සමත් වූයේය. යොවුන් පාඨකයන් වෙනුවෙන්ම ඔහුගේ පෑන් තුඩ මෙහෙයවීය. ඒ ඇසුරින්ම ඔහු නිර්මාණශීලී අපූරු සංයමයෙන් යුත් ලයාන්විත තමන්ටම ආවේණික සහ උචිත භාෂා ශෛලියක් ගොඩනගා ගත්තේය. ඔහු කාලීන සමාජ සම්බන්ධතා හොඳින් හඳුනා ගත්තේය.ඒ අනුව ජීවිතය විදවමින්, ළතවෙමින්, සිනාසුන ද හදවතින් හඬා වැටෙන මිනිසුන් වෙනුවෙන් ‘යුග දිවිය’ ග්‍රන්ථය රචනා කළේය. ජනවාරි මස 13 වැනිදාට යෙදෙන ඔහුගේ ජන්ම දිනය දා මෙම ග්‍රන්ථය පාඨක හිතවතුන් වෙනුවෙන් දොරට වැඩීමට නියමිතය. ඒ ඔහු ඇසුරේ කවදත් ගැවසෙන හිතවත් කලාකරුවන් රැසකගේ සහභාගීත්වයෙනි. ඒ 13 දා සවස 7.00 ට ග්‍රෑන්ඩ් ඔරියන්ටල් හෝටලයේදී ය. ඔහු නමින් අර්නස්ට් වඩුගේ ය. ඔහු සමග කළ සුහද පිළිසඳරකින් පසු ගොනු වුණු දෑ මෙසේ දක්වමු.මගේ කලා දිවිය ආරම්භ වන්නේ ප්‍රාථමික අංශයටත් වඩා පහළ මට්ටමකින්. දැනට වසර 45 කට පමණ පෙර ගුවන් විදුලියෙන් ‘ඔබේ තීරයට’ මම කැමති ගී මගින් ගීත ඉල්ලනවා. ජාතික පුවත්පත්වල සිනමා පිටුවල ප්‍රශ්න අහනවා. එදා ලංකාදීපයේ කරුණාසේන ජයලත්ගේ සිනමා පිටුව, ඉතාම ජනප්‍රියයි. දිනමිණ ජයවිලාල් විලේගොඩගේ ‘රඟමඬල’ පිටුව තියෙන දාට දිනමිණ වැඩිපුර අලෙවි වෙනවා. ඒ තරම්ම ජනප්‍රියයි ජයවිලාල් ගේ සිනමා පිටුව. ඒකෙන් මම සිනමා පැන විචාරනවා. ක්ලැපර් බෝයි කියන්නේ කවුද? සංස්කරණය යනු කුමක්ද? යනාදී වශයෙන් මගේ ජීවිතය පුරාවටම තියෙන්නේ දෛවෝපගත සිදුවීම්. ජයවිලාල්ගෙන් ප්‍රශ්න අහපු මම ඒ අයත් එක්ක එක කර්තෘ මණ්ඩලයේ එකට සේවය කරන්න එන්න තරම් අවස්ථාව ලැබුවා.ආරියරත්න කහවිටගේ කලා සඟරාවට ලිපි ලියන්න පටන් ගත්තා. මම ඉස්සරවෙලාම ලිව්වේ ගාමිණි ෆොන්සේකා ගැන. වර්ෂ 1975 දී තමයි මම නියම වෘත්තීය මාවතකට ඇතුළත් වුණේ. ඒ තමයි ලේක්හවුසියට පැමිණ වෘත්තීය පුවත්පත් කලාවට එකතු වීමට අවස්ථාව ලැබීම. අද තරම් එදා තාක්‍ෂණික දියුණුවක් තිබුණෙත් නෑ. මම සරසවිය පුවත්පතේ සේවය කළා. සරසවිය සරසවියක් වුණා මගේ පත්තර කලා ජීවිතයට. සරසවිය මට විශ්වවිද්‍යාලයක් වුණා. මම බොහෝ දෑ එයින් ඉගෙන ගත්තා. ඊට පසුව හිතවත් බන්දුල පද්මකුමාරගේ ඇරියුමින් එකල ජනප්‍රියම සිනමා පුවත්පත් වුණු සරසි, සත්සරවලට සම්බන්ධව කටයුතු කරන්න හැකි වුණා.ඉන් පස්සේ 1990 දී පමණ මම ප්‍රීතිරාජ් වීරරත්නත් සමග පී‍්‍රතිරාජ් ප්‍රකාශ පටන් ගත්තා.රස, සුවඳ, බිරිඳ, සම්පත, ඈ, ජීවිතය, කුමාරයා, යනාදී වශයෙන් පුවත්පත් ගොන්නක් පටන් ගත්තා. ඒ සෑම පුවත්පතක්ම අති සාර්ථක වුණා. මා පටන් ගත් යොවුන් පුවත්පත ‘සුවඳ’ ඒක තවමත් ඉතහාසගතයි. බිරිඳ පුවත්පත ශ්‍රී ලංකාවෙන් එපිටත් වඩාත්ම අලෙවි වූ පුවත්පත. මැද පෙරදිග සිට අපට ලිපි එවන්න, කතා කරන්න තරම් පාඨකයෝ පෙළඹුණා. ජීවිතවල දුක් ගින්දර හදවත්වලට දැනෙන ආකාරයට අපි කාතා කළා. ඒ නිසා මේ පුවත්පත් හරහා අති විශාල පාඨක පිරිසක් අපි වටා ඒකරාශී වුණා. මේ ආදී ආකාරයට සමාජයෙන්ම බොහෝ දේ උගනිමින්, දැනුම්වත් වෙමින් ආපසු සමාජය වෙනුවෙන්ම පෑන මෙහෙයවීම මගේ ජීවිතයේ කොටසක් බවට පත් වුණා. මා ලැබූ දැවැන්ත අද්දැකීම්වල ඵලය තමයි මේ ආකාරයට ප්‍රකාශනවල ලියවෙන්නේ.මම වැඩිපුරම ලියා තියෙන්නේ නවකතා. දැනට මම නවකතා 15 ක් විතර ලියා තිබෙනවා. මගේ මුල්ම නවකතාව ‘ආදරය මිහිරක් නොවේ’. එය 1970 දී ලියු කෘතියක්. ඉන් වසර 30 කට පස්සේ තමයි දෙවැනි නවකතාව ‘පිණි කඳුළු’ ලිව්වේ’ ඉන් පස්සේ ‘අමිල මල් 1, 2’, ‘දේවතාවිය 1, 2’, ‘ඇය පූජනීයයි 1, 2’, ‘මුහුද තවමත් අහිංසකයි’, ‘මගේ මැණික 1, 2’ වශයෙන් මේ නවකතාවලට පුදුම ඉල්ලුමක් තිබුණා. මැද පෙරදිගින් පිටපත් 500, 1000 ඉල්ලුවා. ඉන් පසුව මම ඉපදුණු ගම ගැන ලිව්වා. ඒ තමයි ‘ගම ගාල්ලේ’ ඒ වගේම 35 වසරක මා ලැබූ සිනමා අද්දැකීම් සම්භාරය රැස් කරලා ‘සදාදරණීය සිංහල සිනමාව‘ රචනා කළා. කාන්තාවන්ට ජීවිතය ගැන කියා දීමට ‘මගේ බිරිඳ මගේ සම්පතයි’ ලිව්වා. ඒ වගේම ජෝතිගේ ජීවිත කතාව අලලා ‘අමරණීය ජෝති’ ලිව්වා. ජීවිතය ගැන කාටහරි හදාරන්න හැකි නම් ඒක පරමාදර්ශයක්. ජෝති කියන්නේ අප්‍රමාණ දුක්, කරදර, කම්කටොලු, බාධක, කැපිලි, කෙටිලි මධ්‍යයේ මහාමේරූ පර්වතය වගේ නොසැලී සිටි චරිතයක්. මගේ අලුත්ම ග්‍රන්ථය තමයි යුග දිවිය.සැමියා සහ බිරිඳ මුලික කර ගත් දරු දැරියන් ඇතුළු ඒකකය තමයි පවුල කියන්නේ. මේ පවුල් ඒකක කිහිපයක එකතුව තමයි ගමක් කියන්නේ. ගම් කිහිපයක් එකතු වෙලා තමයි සමාජයක් ගොඩ නැගෙන්නේ. සමාජය ගොඩ නැගිලා තමයි රට ගොඩ නැගෙන්නේ. රට හදන්න ඉස්සර වෙලා ගෙදර සාමකාමී පරිසරයක් තිබිය යුතුයි. රටේ පරිසරය සාමකාමී වෙන්නේ ගෙදර පරිසරය සාමකාමී වුණෝතින්. පවුල් ඒකකයේ ප්‍රධාන පුරුක් දෙක වන අඹුසැමි යුවල බෞද්ධයෝ හැටියට යුග දිවිය ආරම්භ කරන්නේ පෝරු මස්තකප්‍රාප්ත වෙලා. එතැනින් පටන්ගෙන මධුසමයෙන් ඒ දෙදෙනාගේ ජීවිත එක ජීවිතයක් බවට පත් වෙනවා. එතැනදී සියලු දේම විවෘතයි. අද සිට අපි ආදරයෙන් බැඳීමෙන් කායිකව, මානසිකව එකතු වෙලා ජීවිතය ගොඩ නගමු කියන විද්‍යානුකූල පදනමක් ඒක. එය මනෝ විද්‍යානුකුලව සහ ජීව විද්‍යානුකූලව ගොඩ නැඟුණු දෙයක්. දැනුම, බුද්ධිය යනාදී සියලු දේම එකතු වෙලා තමයි පවුලක් ගොඩ නැඟෙන්නේ. හොඳ අවබෝධයකින් හා වැටහීමකින් ජීවන ගමන යා යුතුයි.අද එයට බොහෝ ආර්ථික ප්‍රශ්න සමාජීය ප්‍රශ්න බලපාලා. ලෝකෙට පේන්න ආදරණීය පෙම්වතුන් වෙලා හිටියාට බොහෝ අඹු සැමියන් අතර නොයෙක් ගැටලු තියෙනවා. බොහෝ කාන්තාවන් බොහෝමයක් දුක් ගින්දර උසුලනවා. මේ ආදී ආකාරයට අද පවුල් සංස්ථාව දෙදරලා ගිහින්. සැමියා බිරිඳ අනියම් සබඳතා ඇති කරගෙන. කිසිම කෙනෙක් තවත් කෙනෙකුගේ පහස පතාගෙන පෝරුවට නගින්නේ නෑ. තමන්ගේ බිරිය, සැමියා සමග ජීවිත කාලයම ජීවත් වෙන්න පරම අධිෂ්ඨානයෙන් තමයි ඇඟිලි දෙකත් බැඳලා මුද්දකුත් දාගෙන ඉන්නේ. ජීවිතේ ලස්සනම දවස මතක් වෙන්න. ඒ හැරුණු විට ඉන් එහාට තවත් ලස්සන දවසක් බලාපොරොත්තු වෙන්නේ නෑ කිසිදු කෙනෙක්. නමුත් එවැනි දේ සිද්ධ වෙනවා මේ ආකාරයට යුග දිවියේදී ගිනි ගෙන දැවෙන හදවත්වලට අල්ප මාත්‍රයක හෝ සැනසීමක් සුවයක් ලබා දීමටයි මා ‘යුග දිවිය’ රචනා කළේ. වයස අවුරුදු 13 සිට අවුරුදු 83 දක්වා අයත් සියලු පාඨකයන් වෙනුවෙන්මයි මා මේ ග්‍රන්ථය රචනා කළේ.මෙය මා ඉතාමත් සංවරශීලීව හික්මීමකින් ලියු ග්‍රන්ථයක්. සමාජයේ බොහෝ අය උඩින් හිනාවෙලා හිටියාට හදවතින් හඬා වැටෙනවා. අද බොහෝ විද්වතුන් පෙන්වා දෙන දෙයක් තමයි එදා සමාජය අද නෑ. අද සමාජය පිරිහිලා කියලා. එහි සත්‍යයකුත් නැතුවා නොවෙයි. නමුත් ඒ අයට ඇගිලි දික් කරලා හරියන්නේ නෑ. ඇයි එහෙම තත්ත්වයකට ඒ අය ආවේ කියන කාරණාව හොයන්න ඕනෑ. යුග දිවිය ගැන මම ඇසූ, දුටු ලැබූ බොහෝ සත්‍ය සිදුවීම් අත්දැකීම් මෙහි ලියලා තියෙනවා. නම් ගම් හෙලි කරලා නෑ. මගේ හිතවත් රසිකයන් මා ළඟට ඇවිත් කියූ බොහෝ දුක් ගැනවිලි රැසක් මම මෙහි සඳහන් කරලා තියෙනවා. ඒවා සිදු වූ ආකාරය දක්වලා තියෙනවා. ඕනෑම දරුණු අසහනයකින් පෙළෙන කෙනෙකුට හෝ වේවා ජීවිතය පිළිබඳ කිසියම් සැහැල්ලුවකින්, සුන්දරත්වයකින් සුබවාදීව අනාගත දැක්මක් බලාපොරොත්තුවක් ඇති වේවි ‘යුග දිවියෙන්’ මා බලාපොරොත්තු වු පරම අභිලාෂයත් එයයි.බොහෝ පවුල් සංස්ථාවල අභ්‍යන්තර ස්වරූපය දැන හඳුනාගෙන ඒවායෙහි දුක් ගින්දර නිවාලන්න මේ රටේ වගකිව යුතු අංශවලින් සිදු විය යුතු කාරණයක්. අද වයස අවුරුදු 10 පටන් බොහෝ අයට ප්‍රශ්න. ආර්ථිතය මුල් කරගෙන සිදු වුණු විපර්යාස තමයි මේ සියල්ල. ආර්ථික තත්ත්වය තාක්‍ෂණය දියුණු වුණත් සිතුවිලි සහ අධ්‍යාත්මික පැත්ත දියුණු වෙලා නෑ. ඒවා පිරිහිලා. එහි ඵලය තමයි අර්බුද විදිහට එළියට විසි වෙන්නේ. පවුල් සංස්ථාව තුළ වෙන මේ අර්බුද වලට අල්පමාත්‍ර හෝ සරණක් වීමට හැකි නම් එය තමයි ‘යුග දිවිය’ පරම අභිලාෂය වන්නේ මී පැණි වුණත් වැඩුපුර කෑවොත් තිත්තයි. ආදරය වුණත් එහෙමයි. තෝරා බේරාගෙන අවබෝධයෙන් සංයමයෙන් යා යුතුª ගමනක් මේක.එච්. ආර්. ජෝතිපාල මහතා මරණයට පත් වෙලා මේ වසරේදී වසර 25 සපිරෙනවා. ඒ ජූලි 07 දාටයි. ඒ නිමිතිකොට ගෙන මා ‘අමරණීය ජෝති 02’ නිකුත් කිරීමට සූදානම් වෙනවා..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>04</day>
    </date>
    <link>http://www.dinamina.lk/2012/01/04/_art.asp?fn=f1201043</link>
    <topic/>
    <author>රන්ජන් අමරරත්න</author>
    <content>අපගේ නූතන සාහිත්‍යය තුළ නවකතා රචකයන් නැත. ප්‍රබන්ධ කතාකරුවන් නැත. ලේඛකයන් නැත. ඒ වෙනුවට පට - පට ගා නවකතා නිකුත්කරන මැෂින් ඇත. මේ මැෂිමක වේගය කෙතරම් ද යත්; පාඨකයාට පොතක් කියවා රසවිඳීමට තබා හුස්මක් ගැනීමටවත් ඉඩක් නැත. එක පිට එක පොත් පළ වේ. මුද්‍රණ කර්මාන්තය පුදුමාකාර දියුණුවක් ලබා තිබේ. ඇතැම් විට එක ම මාසයේ එකම කර්තෘගේ නමින් නවකතා දෙක – තුන කලඑළි දකී. සුදු ආප්පයක් පිච්චීමට ගන්නා කාලය හා මහන්සියවත් නවකතාවක් රචනා කිරීමට වැය වන්නේ නැත.චම්මින්ද වෙලගෙදර යනු ද එබඳු කුඩා මැෂිමකි. එම මැෂිමේ අලුත් ම නිෂ්පාදනය “සත්පුරුෂ” නමින් එළිදක්වා ඇත. එය පිටු දෙසිය අනූඑකකින් සමන්විත දිග හෑල්ලකි.1954 දී සාහිත්‍ය පිළිබඳ නොබෙල් ත්‍යාගයෙන් පුද ලද මහා ලේඛක අර්නස්ට් හෙමිං වේ සිය අගනා ප්‍රබන්ධය වූ මහල්ලා සහ මුහුද රචනා කරන්නට ඔහුගේ උපරිම ශක්තිය හා කල්පනාව යෙදවී ය. සිය ප්‍රබන්ධය මහත් කැපවීමක හා දීර්ඝ පරිශ්‍රමයක ප්‍රතිඵලයකැ’ යි හෙමිං වේ කියා තිබේ. කියුබන් ජාතිකයකුගෙන් අසා දැනගත් කතා ප්‍රවෘත්තිය - ප්‍රබන්ධයක් ලෙස ලියා දෙසීය වාරයක් නැවත - නැවත කිය වූ බවත්; ඒ සෑම වාරයක ම කතාව සංස්කරණය කළ බවත් හෙමිං වේ කියා තිබේ. මහල්ලා සහ මුහුද ගැන සටහනක් තබන විලියම් ෆෝක්නර් මේ කතාවෙන් වචනයක් තබා තිතක්වත් ඉවත් කළ නො හැකි බව අවධාරණය කරයි.සාර්ථක නවකතා ලියන බොහෝ දෙනා ඒ සඳහා මහත් පරිශ්‍රමයක් දරති. එය සැලැසුම් සහගත වැඩපිළිවෙළකි. නවකතාවේ පසුබිම නිරීක්ෂණය සඳහා කාලයක් ද, චරිත ගවේෂණය සඳහා කාලයක් ද, පොත රචනා කිරීම සඳහා කාලයක් ද, සංස්කරණය සඳහා තවත් කාලයක් ද යන ලෙසින් කාලසටහනක් හා න්‍යාය පත්‍රයක් සකස් කිරීම නවකතා රචකයන්ගේ එක් උපාය මාර්ගයෙකි. සමහරු තම කෘතියේ මුල් පිටපත සංස්කරණ මණ්ඩලයක් වෙත ඉදිරිපත් කරති.ශ්‍රී ලංකාවේ මයිකල් ඔන්ඩච්චි, කාල් මුලර් වැනි අය ද මේ ක්‍රමය යම් පමණකට අනුගමනය කරති.එරික් බ්ලෙයාර් හෙවත් ජෝර්ජ් ඕවල් සිය රචනාවන් වෙනුවෙන් බොහෝ දේ කැප කළ අග්‍රගණ්‍ය ලේඛකයෙකි. නවකතාකරුවෙකි. ඔහු සිය ප්‍රබන්ධ සඳහා නව ආකෘතීන් හා නව පරිකල්පනයන් යොදා ගත්තේ ය. ජීවිතයේ දී තමාට කැප කළ හැකි සෑම තත්ත්පරයක්ම ලේඛනයේ නව ඉසව්වක් සොයන්නට යොදා ගත් බව ජෝර්ජ් ඕවල් පසුකලෙක කියා සිටියේය. ඉන්දියාවෙන් එංගලන්තයට ගිය ඕවල් ඉනික්බිති විවිධ රටවල කරක් ගසමින් නොයෙක් අකරතැබ්බවලට මුහුණ දෙමින් බරපතළ අත්දැකීම්වලින් ජීවිතය පුරවා ගත්තේ ය. ඔහු නො කඩවා කරගෙන ගිය එක ම දේ ලිවීම ය. ඔහුගේ කැපවීම පුදුමාකාර ය.ප්‍රබන්ධ කථාව යනු පහසු හා සරල උත්සාහයක ප්‍රතිඵලය බව දැන් බොහෝ දෙනා කල්පනා කරති. මේ නිසා ම සාර්ථක නවකතා වෙනුවට බොල් රචනා පහළවන්නට පටන්ගෙන තිබේ. මාර්ටින් වික්‍රමසිංහ, කේ. ජයතිලක, ජී.බී. සේනානායක වැනි ප්‍රබන්ධ කථාකරුවන්ගෙන් පසු සිංහල නවකතාව විකාරයක් බවට පත්වූයේ එය පහසු හා සරල කටයුත්තක් ලෙස ගැනීම නිසා ය.අපගේ වැටහීමට අනුව චම්මින්ද වෙලගෙදර යනු ද නවකතාව අති - සරල රේඛාවක් කරා ගෙනයෑමට වෑයම් කරන පරපුරේ එක් පුරුකකි. “යාය තුන” නම් නවකතාවෙන් පසු ඔහු විසින් ලියන ලද සියලු කතා ඒ ගණයට වැටේ. ඔහුට හැදෑරීමෙන් පලක් නැත. සමාජ විශ්ලේෂණයෙන් ගැඹුරු චරිත නිරූපණයෙන්, භාෂාවෙන් චම්මින්දට වැඩක් නැත. ඔහු සැදී – පැහැදී සිටිනුයේ හැකි විගස තව - තව නවකතා රචනා කිරීමට ය.මෙවර චම්මින්දගේ අවධානය යොමුව ඇත්තේ ශ්‍රී ලංකාවේ වාම දේශපාලනය නියෝජනය කළ පරමාදර්ශී චරිතයක් වෙත ය. එම චරිතය ගොඩනැගී ඇත්තේ ශ්‍රී ලංකාවේ එක් වාම ව්‍යාපාරයක සත්‍ය සිදුවීම් පෙළක් ද පසුබිම් කරගෙන ය. මේ සත්‍ය සිදුවීම් පෙළ හොඳින් හඳුනන කෙනකුට දැනෙන දෙය වන්නේ එම සිදුවීම් පෙළෙහි වූ යථාර්ථයන් චම්මින්දගේ කතාවට ඇතුළත් නොවන බව ය. සත්‍යය ඒ අයුරින් ම ප්‍රති – නිර්මාණය කිරීම සාහිත්‍යය නො වේ. එහෙත් සත්‍යයේ ඡායාවක්වත් තිබීම වැදගත් ය.සත්පුරුෂ නවකතාවේ එන වික්‍රම අප්පෝ, හර්ෂී ඇතුළු සියලු චරිත අතිශය පැතලි කාඩ්බෝඩ් චරිත ලෙස හැඳින්විය හැකි ය.  චම්මින්ද එම චරිත ගොඩනඟන ආකාරය දකින විට ඇතැම් තැනෙක දී සිනා පහළ වේ. ඒවා යකාගේ චරිත වේ. මේ ලෝකයේ කිසිදු තැනක එබඳු ඒකපාර්ශ්වීය චරිත දැකිය නො හැකි ය. එම චරිත නාටක රඟ දක්වනු ඇත්තේ චම්මින්දගේ මනස තුළ පමණි.සාර්ථක නවකතාකරුවන් චරිත නිරූපණය කෙරෙහි කෙතරම් සූක්ෂම ලෙස තම අවධානය යොමු කරන්නේද යන්නට හොඳම නිදසුන අර්නස්ට් හෙමිං වේ ය. ඔහු කියා සිටින්නේ ජීවමාන චරිත නිරූපණය කරනු යන්න ය. ජීවමාන චරිත නිරූපණය ඉබේ පහළ වන්නේ නැත. එය ඉවසීමෙන් ප්‍රගුණ කළ යුතු සියුම් කලාවකි. චම්මින්දලා වැනි රචකයන්ගේ සිරිත වන්නේ ලියාගෙන - ලියාගෙන යෑම මිස චරිතයක සියුම් ස්ථාන නිරීක්ෂණය කිරීම නො වේ.ශ්‍රී ලංකාවේ වමේ දේශපාලන ව්‍යාපාර තුළ පාටකයන් නොදන්නා බොහෝ රහස් තිබේ. ඇතැම් විට රූබල් කතා ය. ඇතැම් විට යූ ආන් කතා ය, ඇතැම්විට ඩොලර් කතා ය. සමහරවිට බෙලි කැපිලි ය. සමහරවිට නොයෙක් වංචා ය. චම්මින්ද මේවා උඩින් - පල්ලෙන් අතගාමින් අතිශය බොළඳ කතාවක් කියාගෙන යයි. ඔහු වමේ සිට නො ව දකුණේ සිට වම ගැන කියයි. ඒ ඔස්සේ ම වික්‍රම අප්පෝ නම් පරමාදර්ශී චරිතයක් ගොඩනැඟීමට අසාර්ථක උත්සාහයක යෙදෙයි.චම්මින්ද, වික්‍රමගේත් හර්ෂිගේත් ආදරණීය පවුල් ජීවිතය හුවා දක්වන්නේ කිසිදු ගැටුමක්, ශෝකයක්, වැරැද්දක් නැති සුන්දර ලෝකයක් හැටියට ය. මෙබඳු සුන්දර ලෝක ඇත්තේ උතුරුකුරු දිවයිනෙහි විය යුතු ය. අප දන්නා හඳුනන, අත්දකින, කියවන ගැහැනුන් හා මිනිසුන් ළඟ මෙබඳු ජීවිත නැත. ඔව්හු අනන්ත, අප්‍රමාණ දුක් - කරදර – කම්කටොලු හා අබග්ගවලට මුහුණ දෙමින් මේ කොදෙව්ව තුළ ඉතා කාලකන්නි ජීවිත ගත කරති. රණ්ඩු අල්ලති. නැවත යාලුවෙති. පෙම් කරති, වෛර කරති.මේ යථාර්ථය චම්මින්ද විසින් යට ගසාලනු ලැබේ.කර්තෘවරයාගේ ඉලක්කය ආදර්ශවත් සත්පුරුෂයකු මේ සමාජය තුළින් ම නෙළාගැනීම ය. එබඳු මිනිසුන් වමේ – දකුණේ තමා කොහේවත් නැත. මේ බොරුකාර කතාවලින් පාඨකයාගේ ජීතයට අංශුමාත්‍ර දැනුමක් එකතුවන්නේ නැත.රසයක් හෝ හැඟීමක් එකතුවන්නේ ද නැත. ඉතා අපහසුවෙන් පූට්ටුකරන සිදුවීම් මෙහි නැතත් දිගින් – දිගට ම කතාව දිග හැරෙන්නේ සාමාන්‍ය කෑම – බීම - නෑම – වන්දනාවේ යෑම වැනි සරල සිදුවීම් සමග ය.මේ සිදුවීම් තුළ විශේෂයක් නැත. කුතුහලයක් හෝ ගැටුමක් හෝ නැත.ඉතා වැදගත්ම කාරණය වන්නේ චම්මින්දට අවශ්‍ය සුන්දර ප්‍රේමණීය ජවනිකා විශ්වාසනීය ලෙස මැවීමට අවශ්‍ය ශිල්පීය උපායමාර්ග ඔහු ළඟ නොතිබීම ය. ඇතැම් බටහිර කතාකරුවෝ මෙබඳු සුන්දර ලෝක මැවීම සඳහා අධියථාර්තවාදය වැනි කථන ක්‍රම යොදා ගනිති. එය ම පෙරළා යථාර්ථ නිරූපණය සඳහා සූක්ෂ්ම ලෙස යොදා ගනිිති. චම්මින්ද එබඳු උපායාමර්ග නැතිව සම්මත යථාර්ථවාදී රීතියෙහි ම පිහිටමින් විශාල විකාරයක් කරගෙන තිබේ.“පාසල, විශ්වවිද්‍යාලය, මෙන්ම බැංකුව ද මගේ සටන්කාමී පසුබිමේ මා දැනුම්වත් කළ සොඳුරු නවාතැන් ය.” (-මගේ කියවීම චම්මින්ද වෙලගෙදර)කර්තෘවරයා පාරම්බාන්නේ ඔහුට බරපතල සටන්කාමී ජීවිතයක් ඇති බව පෙන්වීමට ය. පාසලේ දී විශ්වවිද්‍යාලයේ දී, බැංකුවේ දී සටන්කාමී දේශපාලන සත්වයකු වූ චම්මින්ද මේ කතාවේ දේශපාලන ව්‍යාපාරය හා එහි චරිත නිරූපණය කර ඇත්තේ අතිශය ඕලාරික ලෙස ය. ඔහු දේශපාලනය නිරූපණය කිරීමට වෑයම් කරනුයේ කාඩ්බෝඩ් චරිතවල මුවට නංවන දීර්ඝ දෙබස් ඔස්සේ ය. මේ දෙබස් කොතරම් දීර්ඝ ද යත්ත එක චරිතයක එක කියමනකට පිටු භාගයක් පමණ වෙන් කෙරේ. එම සංවාදවල ප්‍රාණයක් නැත. යටි අරුතක් ද නැත. අපගේ ප්‍රකට නාට්‍යකරු සුගතපාල සිල්වා මහතාට ද එබඳු රෝගයක් තිබිණි. ඔහු ද අතිශය වෙහෙසකර - නීරස දේශපාලන සංවාද සිය නාට්‍ය සඳහා යොදා ගත්තේ ය.සත්පුරුෂ නවකතාවේ මුල් පරිච්ඡේදයෙහි එන නඩු විභාගය සමස්ත කතාව හා ඓන්ද්‍රීය ලෙස ගැළපෙන්නේ නැත.එය අමුතුවෙන් එල්ලන ලද ප්‍රෝඩාකාර සැරසිල්ලකි. මේ කතාවේ පදාස පිටින් කපා දැමිය හැකි ය.“සත්පුරුෂ” යනු අතිශය අසාර්ථක නවකතාවකි. මෙහි එන සත්පුරුෂ්‍යා කිසිදු අංගපුලාවක් නැති කාඩ්බෝඩ් වීරයෙකි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201051</link>
    <topic>ප්‍රංශයේ නිල මුද්දර සේවාවශ්‍රී ලංකාවෙන් සමාව ඉල්ලයි</topic>
    <author>මහින්ද අලුත්ගෙදර</author>
    <content>ප්‍රභාකරන්ගේ රුව සහ එල්.ටී.ටී.ඊ සංවිධානයේ ලාංඡනය සහිතව මුද්දර 4ක් එළි දැක්වීම සම්බන්ධයෙන් ප්‍රංශයේ නිල මුද්දර නිකුත් කිරීමේ සේවාව වන ‘ලා පෝස්ටේ’ ශ්‍රී ලංකාවෙන් සමාව ඉල්ලා ඇත. අත් වැරැදීමකින් මේ මුද්දර 4 නිකුත් කර තිබෙන බවට ඔවුන් පිළිගෙන ඇති අතර යළිත් වරක් එවැනි වැරැදීමක් සිදු නොවීමට කටයුතු කරන බවට ප්‍රකාශ කළ බව ප්‍රංශයේ ශ්‍රී ලංකා තානාපති කාර්යාලය පවසයි.මේ සම්බන්ධයෙන් ප්‍රංශයේ ශ්‍රී ලංකා තානාපති කාර්යාලය එරට නිල මුද්දර නිකුත් කිරීමේ සේවාව වන “ලා පෝස්ටේ” සමඟ සාකච්ඡා කර තිබේ. ඊට ප්‍රතිචාර දක්වමින් ලා පෝස්ටේ ආයතනය මේ අදහස් පළ කළ බවද එම තානාපති කාර්යාලය කියයි.ප්‍රංශයේ “ලා පෝස්ට්” තැපැල් සේවාව යටතේ පෞද්ගලික පදනම මත ගණුදෙනුකරුවන්ට සීමිත මුද්දර සංඛ්‍යාවක් නිකුත් කිරීමට අවස්ථාව ලබාදී තිබෙන බව පෙන්වා දෙන ශ්‍රී ලංකාවේ ප්‍රංශ තානාපති කාර්යාලය එවැනි මුද්දර නිකුත් කිරීම සම්බන්ධයෙන් නිශ්චිත කොන්දේසි පනවා තිබෙන බවත් අදාළ පුද්ගලයන් ඒ පිළිබඳව වගකීම දැරිය යුතු බවත් කියා සිටී. ඊට අමතරව අදාළ මුද්දරවල දැක්වෙන සංකේත හා රූප සම්බන්ධයෙන් සොයා බැලීම සඳහා නියෝජ්‍ය ආයතන තුනකට බලය පවරා තිබේ.කෙසේ වුවද ලා පෝස්ටේ තැපැල් සේවාව ප්‍රකාශ කර ඇත්තේ සතියකට මෙවැනි ඉල්ලීම් 2000 ක් පමණ ලැබෙන බවත් එහිදී එම ඉල්ලීම් පිළිබඳව විමර්ශනය කරන බවත්ය.මෙවැනි නුසුදුසු සංකේත සහිතව එම මුද්දර 4 නිකුත්කර ඇත්තේ අත්වැරදීමකින් බව එම ආයතනය පිළිගෙන තිබෙන අතර එය ප්‍රංශයේ තැපැල් කාර්යාලවල අලෙවි කිරීමක් සිදු නොවන බවද ප්‍රකාශ කර ඇත.මේ සිද්ධිය සම්බන්ධයෙන් ඉහළ පෙළේ නියෝජිතයන්ට කරුණු දක්වන බවද ප්‍රංශයේ ශ්‍රී ලංකා තානාපති කාර්යාලය කියා සිටී.යුරෝපා සංගමය විසින් එල්.ටී.ටී.ඊ සංවිධානය තහනම් සංවිධානයක් වශයෙන් පසුගිය 2006 වසරේදී නම්කර තිබෙන අතර ඉදිරියේදී මෙවැනි මුද්දර ලා පෝස්ටේ තැපැල් සේවාව මඟින් නිකුත් නොකරන බවට ප්‍රංශ විදේශ කටයුතු අමාත්‍යාංශය ප්‍රකාශ කර ඇතැයිද එම තානාපති කාර්යාලය වැඩිදුරටත් සඳහන් කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201052</link>
    <topic>කෑමට නුසුදුසු ආහාර දෙනරෝහල් පරීක්ෂාවට</topic>
    <author>සන්ධ්‍යා කරුණාරත්න</author>
    <content>මිනිස් පරිභෝජනයට නුසුදුසු ආහාර ලබාදෙන රෝහල් පරීක්ෂා කිරීමේ වැඩපිළිවෙළ ක්‍රියාත්මක කිරීමට ශ්‍රී ලංකා මහජන සෞඛ්‍ය පරීක්ෂකවරුන්ගේ සංගමය පියවර ගෙන ඇත.රෝගීන් නේවාසිකව ප්‍රතිකාර ලබාගන්නා රෝහල්වලින් ඔවුන්ට ලබාදෙන ආහාර වේල අපිරිසිදු බවට ලැබුණු පැමිණිලි සලකා බලමින් සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් පරිදි මේ පියවර ගැනීමට එම සංගමය කටයුතු කර තිබේ.ඒ අනුව පසුගිය සතියේදි රට පුරා රෝහල් 115 ක් පමණ පරීක්ෂාවට ලක් කළ බවත් ඒ හැම රෝහලකම ආහාර පිළියෙළ කිරීම සම්බන්ධයෙන් ගැටලු පැවැති බවත් එම සංගමයේ ලේකම් සෙනරත් බණ්ඩාර මහතා ප්‍රකාශ කළේය.ආහාර පිළියෙළ කිරීමේ මුළුතැන්ගෙයි අඩුපාඩු රැසක් සෑම රෝහලකම පැවැතියේ යැයි ද එම අඩුපාඩු මඟ හරවා ගැනීමට තම නිලධාරින් අදාළ පුද්ගලයන්ට උපදෙස් ලබා දුන්නේ යැයි ද හෙතෙම කීය.මේ උපදෙස් නොපිළිපදින පුද්ගලයන්ට එරෙහිව නීතිමය ක්‍රියාමාර්ග ගන්නා බවත් ඔහු පැවැසුවේය.සෞඛ්‍ය ආරක්ෂිත පෝෂ්‍යදායි ආහාර වේලක් රෝගීන්ට ලබාදීම සෞඛ්‍ය අමාත්‍යාංශයේ අරමුණ බවත් රෝගීන්ට නුසුදුසු ආහාර වේලක් ලබාදීම සිදුකළහොත් වෙනත් රෝගවලට ගොදුරු වීමට ඔවුන්ට සිදු වන බවත් ඒ මහතා පැවසීය.සෞඛ්‍ය අමාත්‍යාංශයේ වැය ශීර්ෂයෙන් විශාල මුදලක් නේවාසික රෝගීන්ට ආහාර ලබාදීමට වියදම් කරන අතර එම ආහාර රෝගීන්ට නුසුදුසු ලෙස ලබාදීම සිදු කරන පුද්ගලයන්ට එරෙහිව අනිවාර්යයෙන්ම දඬුවම් ලබාදිය යුතු යැයි ද සෙනරත් බණ්ඩාර මහතා ප්‍රකාශ කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201053</link>
    <topic>අලුත්වැව විදුහලේ සිසුන්ටඋ/පෙළ ප්‍රතිඵල තවමත් නෑ</topic>
    <author>පොළොන්නරුව විශේෂ ගාමිණී ඔබේසේකර</author>
    <content>පොළොන්නරුව, අලුත්වැව මහා විද්‍යාලය හා අලවාකුඹුර මහා විද්‍යාලයෙන් උ/පෙළ විභාගයට පෙනී සිටි සිසුන්ට ඊයේ (4) වනතුරු ප්‍රතිඵල ලැබී නැතැයි එහි සිසු සිසුවියෝ කියා සිටිති. මේ වනතුරුත් ප්‍රතිඵල ලැබී නොමැති බව සත්‍ය යැයි පොළොන්නරුව කලාප අධ්‍යාපන කාර්යාලයේ උසස් නිලධාරියෙක් දිනමිණ ට පැවැසීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201054</link>
    <topic>ප්‍රතිඵල ගැන ගැටලු ඇත්නම්විස්තර සහිතව එවන්න</topic>
    <author/>
    <content>උසස් පෙළ ප්‍රතිඵල නැවත සමීක්ෂණය කිරීම සඳහා කරන ඉල්ලීම් හැර තම ප්‍රතිඵලවලට අදාළව වෙනත් ගැටලු ඇත්නම් විස්තර සහිතව ඒවා ඉදිරිපත් කරන්නැයි රජය ඉල්ලීමක් කරයි.මෙම ප්‍රතිඵලවල ගැටලු පරීක්ෂා කර නිර්දේශ ඉදිරිපත් කිරීම සඳහා ජනාධිපති මහින්ද රාජපක්ෂ මහතා විශේෂ කමිටුවක් පත්කර තිබෙන අතර පහත සඳහන් විස්තර සහිතව අදාළ පැමිණිලි ලබන (7) දා මධ්‍යහන 12.00 ට පෙර යොමු කරන ලෙස ජනාධිපති කාර්යාලය ඉල්ලීමක් කරයි.ලබාදිය යුතු විස්තර* අයදුම්කරුගේ නම :-* විභාග අංකය :-* දිස්ත්‍රික්කය:-* පාසල් අයදුම්කරුවෙක් නම් පාසලේ නම :-* පැමිණිල්ල (ඉතා කෙටියෙන්).</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201055</link>
    <topic>දරුවා පාසලට ගන්නසල්ලි ඉල්ලුවොත්මේ අංකවලට කියන්න</topic>
    <author/>
    <content>බස්නාහිර පළාතේ පාසල්වල පළමු ශ්‍රේණියට සිසුන් ඇතුළත් කර ගැනීමේ දී අයථා අන්දමින් මුදල් අය කර ගැනීමේ සිද්ධීන් පිළිබඳ තොරතුරු ලැබී ඇතැයි බස්නාහිර පළාත් ප්‍රධාන ඇමැති ප්‍රසන්න රණතුංග මහතා පවසයි.ඒ අනුව එවන් සිදුවීම් පිළිබඳ තොරතුරු සොයා බැලීමට විශේෂ විමර්ශන ඒකකයක් ස්ථාපිත කිරීමට පියවර ගෙන තිබේ. එවැනි තොරතුරක් දැන ගත්තේ නම් 0112-698410 හෝ 075-9222300 අංක අමතා ඒ පිළිබඳ දැනුම් දෙන ලෙසත් ප්‍රධාන ඇමැතිවරයා ඉල්ලීමක් කරයි.පළමු ශ්‍රේණියට සිසුන් ඇතුළත් කිරීමේ දී පහසුකම් හා සේවා ගාස්තුවලට අමතරව ආධාර පත්‍රිකා මඟින් ආදිශිෂ්‍ය සංගම් හෝ පාසල් නඟා සිටුවීමේ කමිටු ආදියෙන් මුදල් එකතු කිරීම චක්‍රලේඛ ප්‍රකාරව වරදක් බවද හෙතෙම පවසයි.ගල්කිස්ස ප්‍රදේශයේ පාසලක අවම මිලක් තීරණය කරමින් මුදල් අය කිරීමක් පිළිබඳ මවුපියන් දැනුවත් කරන රැස්වීමක් විශේෂ විමර්ශන ඒකකය මඟින් වැටලු බවත් එහිදී රුපියල් 15000ක මුදලක් ලබා දෙන ලෙස ඉල්ලීමක් කර තිබු බවට හෙළි වූ බවත් රණතුංග මහතා කියයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201056</link>
    <topic>අන්තර්ජාල අපරාධ ගැනපැමිණිලි 2200ක්</topic>
    <author>භක්ති ධර්මපි‍්‍රය මෙන්ඩිස්</author>
    <content>අන්තර්ජාලය හරහා සිදු කරන නොයෙක් වංචනික ක්‍රියා සම්බන්ධයෙන් පැමිණිලි දෙදහස් දෙසීයක් ඉකුත් වසර තුළ පරිගණක ආයතන වෙත ලැබී තිබේ.මෙලෙස නොයෙක් පරිගණක වංචනික ක්‍රියා සිදු කරන්නන් සොයා දැවැන්ත මෙහෙයුමක් පරිගණක ආයතන දෙකක් මගින් ආරම්භ කර තිබේ.රජයේ වෙබ් අඩවිවලට අනවසරයෙන් ඇතුළු වී තොරතුරු වෙනස් කිරීම්, පෞද්ගලික ආයතනවල රහස් ලිපි ගොනුවලට ඇතුළු වී ඒවා විනාශ කිරීම්, පේස්බුක් මගින් නොයෙක් පුද්ගලයන්ගේ තොරතුරු ඡායාරූප වෙනස් කිරීම් ලැබී ඇති පැමිණිලි අතර තිබෙන බව ජාවා තාක්ෂණික ආයතනයේ ප්‍රධානී ආචාර්ය ඉෂාන්ත සිරිබද්දන මහතා පැවසීය.නොයෙක් පරිගණක වංචනික ක්‍රියා සිදු කළ පුද්ගලයන් රැසක් රහස් පොලිසියේ සහය ඇතිව ඉකුත් වසරේ අත්අඩංගුවට ගත් බවද සිරිබද්ධන මහතා සඳහන් කළේ ය. මේ වනවිට තමන්ට ලැබී ඇති පැමිණිලි රැසක් සම්බන්ධයෙන් රහස් පොලිසියේ සහාය ඇතිව පරීක්ෂණ සිදු කරගෙන යන බව ශ්‍රී ලංකා පරිගණක හදිසි ප්‍රතිචාර සංසදයේ ප්‍රධානි රෝහණ පල්ලේගුරු මහතා කීය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201057</link>
    <topic>සභාපති හොර ඔප්පුවක් හදාලක්ෂ ගණනක් වංචා කරලා</topic>
    <author>කුරුණෑගල දකුණ සමූහ එම්. මහරුප්</author>
    <content>සණස සමිතියක සභාපතිවරයකු ව්‍යාජ ඔප්පුවක් සකස්කර තමන් සභාපතිත්වය දරන සමිතියෙන්ම ලක්ෂ ගණනක ණය මුදල් ලබාගෙන ඇති බව වයඹ පළාත් සභා රැස්වීමේදී එහි විපක්ෂ නායක ප්‍රසන්න ශමිල් සෙනරත් මහතා මහ ඇමැති අතුල විජේසිංහ මහතා වෙත සඳහන් කර සිටියේය.මේ සම්බන්ධයෙන් විධිමත්ව සොයා බලා නීත්‍යානුකූල පියවර ගන්නා ලෙසටද ඒ මහතා ඉල්ලා සිටියේය. සභාපති ආර්.ඩී.විමලදාස මහතාගේ ප්‍රධානත්වයෙන් පෙරේදා (03) වයඹ පළාත් සභාව රැස්වූ අවස්ථාවේදී විපක්ෂනායක වරයා ප්‍රධාන අමාත්‍යවරයාගෙන් මේ ඉල්ලීම කළේය.ප්‍රධාන අමාත්‍යවරයා වෙත ඉදිරිපත් කර තිබූ ප්‍රශ්නයකට පිළිතුරු ලබාදීමේදී මේ ණය ගනුදෙනු පිළිබඳ විස්තර අනාවරණය විය. සභාපතිවරයා ලබාගෙන ඇති ණය පිළිබඳ විස්තර සභාවට ඉදිරිපත් කරමින් ප්‍රධාන ඇමැති අතුල විජේසිංහ මහතා සඳහන් කර සිටියේ සභාපතිවරයා සම්බන්ධයෙන් කළ පරීක්ෂණයෙන් පරිපාලනයේ අක්‍රමිකතා සිදුවී ඇතිබව අනාවරණය වී ඇති බවය. ඒ සම්බන්ධයෙන් විනයානුකූලව කටයුතු කරන බවද ප්‍රධාන අමාත්‍යවරයා සඳහන් කළේය.විපක්ෂනායක ශමල් සෙනරත් මහතා ඉදිරිපත් කළ කරුණු අනුව, වි්‍යාජ ඔප්පුවක් මගින් ණය මුදල් ලබාගෙන ඇති මේ සභාපතිවරයා පසුව තවත් ලක්ෂ පහක ණය මුදලක් ලබාගැනීමට කටයුතු කර තිබේ. මේ ණය මුදල නොගෙවීම මත සමූපකාර සංවර්ධන උප කොමසාරිස් ඉඩම කොටස් හයකට බෙදා වෙන්දේසිකර ඇත.එසේ වෙන්දේසි කළ ඉඩම් කොටසට අදාළ සභාපතිවරයා ඊට ප්‍රථම ව්‍යාජ ඔප්පුවක් ඉදිරිපත් කර ණය මුදල් ලබාගෙන ඇති බවද සොයාගෙන තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201058</link>
    <topic>සී. ප්ලේන් පද්ධතියපුළුල් කිරීමට පියවර</topic>
    <author>සුභාෂිනි සේනානායක</author>
    <content>සීප්ලේන් පද්ධතිය ජලතර ගුවන් යානා පුළුල් කිරීම කෙරෙහි සිවිල් ගුවන්සේවා අමාත්‍යාංශයේ අවධානය යොමුව තිබේ.මේ වන විට පුරා ගමනාන්ත 15ක් ආවරණය වන පරිදි ජලතර ගුවන්යානා මෙහෙයුම් සිදු කෙරෙන අතර යාපනය , ඉරනමඩු, අනුරාධපුර, පාසිකුඩා, මඩකළපුව සහ කල්පිටිය දක්වා ජලතර ගුවන්යානා ඉදිරියේදී යොදවන බව සිවිල් ගුවන්සේවා අමාත්‍යාංශය පවසයි.මේ වනවිට විදේශීය සංචාරකයින්ගේ සියයට 65ක ගමන ජලතර ගුවන් යානා භාවිතය කෙරෙහි නැඹුරුව ඇති බවත් දේශීය සංචාරකයින් සියයට 40ක් පමණ සී ප්ලේන් භාවිතා කරන බවත් ගුවන්සේවා ඇමැති පියංකර ජයරත්න මහතා පැවසීය.යාපනයට පැයකුත් මිනිත්තු 15ක්ද, නුවර එළියට පැය භාගයක් තිස්සමහරාමයට පැයක කාලයක් කොළඹ සිට යාමට ජලතර ගුවන්යානා මගින් ගතවන බවත් ජලතර ගුවන්ගමන් විදේශීය සංචාරකයින් මෙන්ම ව්‍යාපාරිකයින්ද භාවිතා කරන බවත් ජලතර ගුවන්යානා ව්‍යාපෘති කළමනාකර පුලස්ති ජයසිංහ මහතා ප්‍රකාශ කළේය. ජලතර ගුවන්යානයක් ජලාශයකට ගොඩබැස්සවීම තුළින් ජලාශයට සිදුවන්නේ අවම හානියක් බවත් ජලාශය මතුපිට පියාසර කිරීම හේතුවෙන් සිදුවන බලපෑම බෝට්ටුවක් ජලාශයක ගමන් කිරීම මෙන් සියයට පහක පමණ අගයක් බවත් පුලස්ති ජයසිංහ මහතා දිනමිණ සමඟ ප්‍රකාශ කළේය. මේ වනවිට ජලතර ගුවන්යානා ත්‍රිකුණාමලය, දඹුල්ල, නුවර , නුවරඑළිය, කාසල්රි , මඩකළපුව ආරුගම්බේ, තිස්සමහාරාම, හම්බන්තොට, දික්වැල්ල, කොග්ගල, බෙන්තොට දක්වා ගමන් ආරම්භ කර තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n1201059</link>
    <topic>පොලිස් අභියාචනා5000ක් ගොඩ ගැසෙයි</topic>
    <author>විජයානි එදිරිසිංහ</author>
    <content>පොලිස් නිලධාරීන්ගේ දුක් ගැනවිලි ඇතුළත් අභියාචනා පන්දහසක් පමණ ගොඩ ගැසී තිබේ. එම දුක් ගැනවිලි විසඳාලීමට පිහිටුවා තිබූ පොලිස් දුක් ගැනවිලි කොට්ඨාසය අක්‍රිය වීම නිසා විසඳුම් නොමැති අභියාචනා එසේ ගොඩ ගැසී ඇත.මේ නිසා වහාම ක්‍රියාත්මක වන පරිදි පොලිස් නිලධාරින්ගේ අභියාචනාවලට විසඳුම් ලබාදීමට පොලිස් දුක් ගැනවිලි කොට්ඨාසය යළි සක්‍රිය කර තිබේ.පොලිස්පති එන්.කේ. ඉලංගකෝන් මහතාගේ උපදෙස් මත ජනවාරි 1 වැනිදා සිට එම පොලිස් දුක් ගැනවිලි කොට්ඨාසය ක්‍රියාත්මක වෙයි.ඒ සඳහා දිවයිනේ සියලුම පොලිස් ස්ථාන වෙත චක්‍රලේඛයක්ද යවා තිබේ. වසර ගණනාවක් තිස්සේ පොලිස් නිලධාරින්ගේ අභියාචනාවලට දින 14 ක් ඇතුළත විසඳුම් ලබා දීමට පියවර ගෙන තිබේ.පොලිස්පති ඇන්.කේ.ඉලංගකෝන් මහතා යටතේ ක්‍රියාත්මක වන එම කොට්ඨාසයේ අධ්‍යක්ෂ වශයෙන් පොලිස් අධිකාරි ජේ.ආර්.ජයවර්ධන මහතා පත්කර ඇත. පොලිස් නිලධාරින් ඔවුන්ගේ දුක් ගැනවිලි ඇතුළත් අභියාචනා පොලිස් ස්ථානාධිපතිවරු හරහා පොලිස් දුක් ගැනවිලි කොට්ඨාසයේ අධ්‍යක්ෂ වෙත ෆැක්ස් අංක 011 2472597 හරහා ලබා දිය යුතු බව පොලිස් මාධ්‍ය ප්‍රකාශක පොලිස් අධිකාරී අජිත් රෝහණ මහතා කීය.කලින් ඉදිරිපත් කර මෙසේ නොවිසඳුන අභියාචනා පිළිබඳව යළි පිටපතක් නැවත පිහිටවූ පොලිස් දුක් ගැනවිලි කොට්ඨාසයට ඉදිරිපත් කිරීමටද මෙහිදී අවස්ථාව සළසා තිබේ.ඒ පිළිබඳ විශේෂ අවධානය යොමුකර කඩිනමින් විසඳුම් ලබා දීමටද පොලිස්පතිවරයා කටයුතු යොදා තිබේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n12010510</link>
    <topic>එජාප හිටපු සභාපති එන්. පී. පණ්ඩිතරත්නඅභාවප්‍රාප්ත වෙයි</topic>
    <author/>
    <content>එක්සත් ජාතික පක්ෂයේ හිටපු සභාපතිවරයකු වන එන්. පී. පණ්ඩිතරත්න මහතා (92) අභාවප්‍රාප්ත විය.සහකාර පොලිස් අධිකාරීවරයකු වශයෙන් වෘත්තීය ජීවිතය ආරම්භ කළ ඒ මහතා වරලත් ගණකාධිකාරීවරයකු වශයෙන් ද සේවය කර ඇති අතර ප්‍රධාන පෙළේ සමාගම් කිහිපයක හවුල්කරුවකු ද විය. පණ්ඩිතරත්න මහතා 1977 වසරේදී එක්සත් ජාතික පක්ෂයේ සභාපතිවරයා වශයෙන් තේරී පත් විය.ඒ මහතාගේ දේහය පිළිබඳ අවසන් කටයුතු බොරැල්ලේ දී අද (5) සිදු කෙරේ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n12010511</link>
    <topic>තංගල්ලේ ගැටුමක දී මියගිය විදේශිකයාගේ දේහය ඥාතීන් වෙතට</topic>
    <author>අනුර ප්‍රේමලාල්</author>
    <content>තංගල්ලේ හෝටලයක දී ගැටුමක දී මියගිය බ්‍රිතාන්‍ය ජාතික තුරමි සායික් මහතාගේ මෘත දේහය පවුලේ ආදාහන කටයුතු සඳහා නැවත එක්සත් රාජධානිය වෙත ඊයේ (4) ගෙන යන ලදී.තුරම් මහතාගේ සොහොයුරු නසීර් සායික් මහතා පෙරේදා දිවයිනට පැමිණ තම සහෝදරයාගේ මරණ පරීක්ෂණයේ ප්‍රගතිය විමසා බැලීය. අපරාධ පරීක්ෂණ දෙපාර්තමේන්තුවේ අධ්‍යක්ෂවරයා පුද්ගලිකව මියගිය සායික් මහතාගේ සොහොයුරු එහි ප්‍රගතිය දන්වා තිබෙන අතර මීට අදාළ සියලු පාර්ශ්වයන්ට තාරතිරම නොබලා අපක්ෂපාතීව දඬුවම් ලබාදෙන බව පොරොන්දු විය.ෂයික් මහතා මෙහිදී ශ්‍රී ලංකා බලධාරීන් මේ පරීක්ෂණය කඩිනම්ව හා සාධාරනව සිදු කරතැයි තමාට විශ්වාස බව පවසා ඇත.නීති කටයුතු සිදු කළ අයටත් සොහොයුරාගේ මෘත දේහය තම රටට ගෙනයෑමට උදව් කළ අයටත් ෂායික් මහතා සිය ස්තුතිය පල කළේය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=n12010512</link>
    <topic>තම පුතු කෙලෙසා කාමාතුරයන්ට විකුණලා</topic>
    <author>සිරන්ජනි කුමාරි</author>
    <content>බරපතළ ලිංගික අපයෝජනයට ලක්කළ සිය බාලවයස්කාර පිරිමි දරුවා මුදලට වෙනත් පුද්ගලයන්ට අලෙවි කිරීමේ ජාවාරමේ නිරත වූ පියා අත්අඩංගුවට ගැනීම සඳහා පරීක්‍ෂණ පවත්වන ලෙසට කොළඹ අතිරේක මහේස්ත්‍රාත් ප්‍රහර්ෂා රණසිංහ මහත්මිය ළමා ආරක්‍ෂක අධිකාරියට නියම කළාය.දොළොස් වියැති මේ දරුවා පුද්ගලයන් සමඟ යෑම ප්‍රතික්ෂේප කරන අවස්ථාවලදී ඔහුගේ සිරුර පුළුස්සන බවත්, එබඳු පිළිස්සුම් තුවාල රාශියක් සිරුරේ තිබෙන බවට පොලිසිය අධිකරණයට දැන්වීය.භාරකරුවකු නොමැති වයස අවුරුදු 12 ක් වන මේ පිරිමි දරුවා ළමා නිවාසයකට යොමුකිරීම සඳහා බොරැල්ල පොලිසිය විසින් අධිකරණයට ඉදිරිපත් කර තිබිණි.මව විදේශගතව ඇති අතර පියා වෙනත් විවාහයක් කර ගැනීම නිසා දරුවා ගොළු බිහිරි කාන්තාවක් බාරයේ සිටි හෙයින් දරුවාගේ අනාගත අභිවෘද්ධිය උදෙසා ළමා නිවාසයකට යොමුකරන ලෙස පොලිසිය අධිකරණයෙන් ඉල්ලා තිබිණ.දරුවා සම්බන්ධයෙන් අධිකරණය පරිවාස වාර්තාවක් කැඳවූ අතර එහිදී සිය පියා බරපතළ ලෙස ලිංගික අපයෝජනය කළ බවත්, අනතුරුව විවිධ පුද්ගලයන්ට තමා අලෙවි කොට එය ප්‍රතික්‍ෂේප කරන අවස්ථාවලදී සිරුර පුළුස්සන බවටත් කරුණු අනාවරණය වී තිබේ.මීට ඉහත දී දරුවා සිටි ළමා නිවාසයේදී ද ලිංගික අතවරයන්ට පත්ව ඇති බවට තොරතුරු අනාවරණය වී තිබිණ.අදාළ කරුණු සලකා බැලූ මහේස්ත්‍රාත්වරිය පරිවාස අධීක්‍ෂණය යටතේ දරුවා ළමා නිවාසයකට යොමු කරමින් සැකකාර පියා අත්අඩංගුවට ගැනීම සඳහා සිද්ධිය සම්බන්ධයෙන් පූර්ණ පරීක්‍ෂණයක් කරන ලෙසට ළමා ආරක්‍ෂක අධිකාරියට නියම කළාය.බොරැල්ල පොලිසියේ නඩු මෙහෙයුම් අංශයේ පොලිස් පරීක්‍ෂක පණ්ඩුල දිසානායක මහතා ඇතුළු නිලධාරීහු පැමිණිල්ල මෙහෙයවූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=r1201051</link>
    <topic>ඕලන්ද ඇළේ සංවර්ධන වැඩ ප්‍රමිතියට නැතැයි චෝදනා</topic>
    <author>ජා-ඇළ මධ්‍යම - ලෙස්ලි පෙරේරා</author>
    <content>වල් බිහි වී විනාශ වීමට ආසන්නව තිබූ ඕලන්ද ඇළේ සංවර්ධන කටයුතු ආරම්භ කර ඇතත් එය නිසියාකාරව සිදු නොවන බව ප්‍රදේශවාසීහු පවසති.මුතුරාජ වෙල්යාය මැදින් පුත්තලම දක්වා කපන ලද මේ ඇළ මාර්ගය මීට වසර 40 කට පෙර ද ඇළ සංවර්ධන කටයුතු ඇරඹී ඇතත් සංවර්ධන කටයුතු අතර මග නතර වී ඇත.ජා-ඇළ, වෑවල, කලඑලිය, ඉඳිපිටිය, වැලිකුරුඳුවත්ත, පුබුදුගම යන ගම්මානවලට බලපාන ගංවතුර ප්‍රශ්නය විසඳීමේ අරමුණින් වසර 40 කට පසු ඇළ හාරා සංවර්ධන කටයුතු ආරම්භ කර ඇත.මේ අනුව ඕලන්ද ඇළට සම්බන්ධ කඩුඇළ මාර්ගය ද කලඑළිය කප්පිත්ත වත්ත නම් ප්‍රදේශයෙන් ද ඇළ සංවර්ධන කටයුතු රුපියල් ලක්‍ෂ ගණන් අධික වියදමකින් ඇළ සංවර්ධනය කිරීමේ කටයුතු ආරම්භ කර ඇතත් ප්‍රදේ්ශවාසීන් පවසන්නේ එය විධිමත්ව සිදු නොවන බවයි.එනම් ඇළ මාර්ගය දෙපස කැලෑව බැකෝ මාර්ගයෙන් කපා ඉවුරු දෙපස දමා ඒ මත යාන්තමට මඩවලින් වසා දමා ඇතත් ඇළේ රොන් මඩ නිසියාකාර හාරා ඉවත් කර නොමැති බව ඔවුහු කියති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=r1201052</link>
    <topic>සාත්තරකරුගේ කීමට ලොතරැයියක් ගන්නසුමනදාස පොළොන්නරුවට ගිහින්</topic>
    <author>රඹුක්කන උතුර සමූහ</author>
    <content>දිනපතා ලොතරැයි පත් ගැනීම පුරුද්දක් ලෙස කරගෙන ආ සුමනදාස දිනක් ලොතරැයි පතක් ගැනීමට පෙර මහමඟ සිටි සාත්තරකරුවකුගෙන් තමන්ට ලොතරැයි ජයක් ඇද්දැයි විමසීය.සාත්තරකරුද තමන් වෙත පැමිණි සුමනදාසගේ දේහ ලක්‍ෂණ හා අත පරීක්‍ෂා කර ඉදිරියේ ලොතරැයි ජයක් ලැබෙන්නට ඇති බවත් ඒ සඳහා ලොතරැයි පතක් දුර බැහැර ප්‍රදේශයකින් ලබා ගත යුතු යැයි කීය.සුමනදාස පසුවදාම දුර බැහැර ප්‍රදේශයකට ගොස් ලොතරැයි පතක් ලබාගැනීමට සිතාගෙන නිවෙසට ගොඩවිය. නිවසට ගොඩවූ විගස බිරියට අමතා උදේ රැයින් පොළොන්නරුවේ සිටින යහළුවකු හමුවන්නට තිබෙන බව පවසා උදෙන්ම ඇහැරවන්න කියා ඇඳුමක් ද මැද ගමනට සූදානම්ව නින්දට වැටුණි. සුමනදාස නිවෙසින් පිටත් වූයේ රෑ වන විට ලොතරැයි ජයග්‍රාහකයකු ලෙස කා අතරත් ප්‍රසිද්ධ වීමේ සිහිනය සිත තුළ රඳවා ගනිමිනි. පැය තුන හතරක ගමනාන්තයක් අවසන් කර පොළොන්නරුව නගරයට පැමිණ ලොතරැයි පතක් ලබා ගැනීමට ප්‍රථම කඩයකට ගොස් තේ කෝප්පයක් පානය කර දෙයියන් බුදුන් සිහිපත් කර නගරයේ තිබූ ලොතරැයි කුටි සියල්ලෙන්ම ලොතරැයි පත බැගින් ගෙන නැවත නිවෙස කරා ඒමට බස් රථයට ගොඩ විය.සුමනදාසට නිවෙසට එනතෙක්ම තමන්ට හිමිවන ලොතරැයි ජයෙන් සිදුකරන දේවල් වැල නොකැඩී සිහියට ආවේය. ඒ අතරේ ත්‍රීවීලර් රථයක් ගැනීමටද සිහි විය. ලොතරැයි දිනුම් ඇදීමට මොහොතකට පෙර නිවසට ගොඩවූ ඔහු හනික ඇඟපත සෝදා රාත්‍රි කෑම ද ගෙන රූපවාහිනිය අසල වාඩිවුයේ ලොතරැයි ටිකට් පත් හය හතක් ද රැගෙනය.දිනුම් අදින වේලාව උදා විය. සුමනදාසට මඳ හිනාවක් පහළ විය. ගතවුයේ විනාඩියකි. ඔහුගේ මුහුණ කළු විය.උදෑසනම අවදි වූ සුමනදාස බිරියට ඊයේ දිනයේ සිදුවූ සියල්ල කීවේය. බිරිය සුමනදාස අමතා ඔයාට දැන් කීයක් විතර වියදම් වුණා දැයි ඇසීය.සුමනදාස බිම බලාගෙන රුපියල් 2200ක් විතර යැයි කීවේ කළ මෝඩකම ගැන පසුතැවෙමිනි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=r1201053</link>
    <topic>යුද හමුදා සිවිල් සේවකයන්ටමානුෂීය මෙහෙයුම් පදක්කම් පිරිනමයි</topic>
    <author>මංජුල හිරිපිටිය - හෝමාගම සංචාරක</author>
    <content>වසර කීපයකට පෙර මෙරට තිබූ තත්ත්වය ඇතැම් පුද්ගලයන් ජනතාවගෙන් අමතක කරවන්නට විවිධ කුමන්ත්‍රණකාරී ක්‍රියා කරවීමට උත්සාහ දරනවා යැයි ආරක්ෂක සේනා ආඥාපති (දකුණ) හා බස්නාහිර පළාත් මෙහෙයුම් ආඥාපති මේජර් ජෙනරාල් සුමිත් මානවඩු මහතා පැවසීය.මේජර් ජෙනරාල් මානවඩු මහතා එසේ පැවසුවේ උතුරු - නැඟෙනහිර මානුෂීය මෙහෙයුමට දායක වූ යුද හමුදාවේ සිවිල් සාමාජිකයන්ට උතුරු - නැඟෙනහිර මානුෂීය මෙහෙයුම් පදක්කම් පිරිනැමීමේ උත්සවයේ ප්‍රධාන ආරාධිතයා වශයෙන් පැමිණි අවස්ථාවේදීය. උත්සවය හෝමාගම පනාගොඩ යුද හමුදා ජනපදයේ පිහිටි ශ්‍රී ලංකා හතරවැනි කාලතුවක්කු රෙජිමේන්තු ශ්‍රවණාගාරයේදී පැවැත්විණි.පදක්කම් පිරිනැමීමේ ඇගයීම් පාඨය යුද හමුදා සිවිල් පරිපාලන අධ්‍යක්‍ෂ ගාමිණී මහගමගේ මහතා විසින් සිදුකළ පසු වැඩිදුරටත් අදහස් දැක්වූ මේජර් ජෙනරාල් මානවඩු මහතා මෙසේ ද කීවේය.මෙරට වසර තිහක කාලයක් පුරා පැවැති ත්‍රස්තවාදය නිමා කර දැමීමට ජනාධිපති මහින්ද රාජපක්‍ෂ මහතා ආරක්‍ෂක ලේකම්තුමා ප්‍රධාන රජය පියවර ගත්තා. මීට වසර කීපයකට පෙර මෙරට තිබූ තත්ත්වය ඇතැම් පුද්ගලයන් ජනතාවගෙන් අමතක කරවන්නට විවිධ කුමන්ත්‍රණකාරී ක්‍රියා කරවීමට උත්සාහ දරනවා. පසුගිය දිනවල එළවළු කූඩ ප්‍රශ්නයක් අල්ලාගෙන රජය අපහසුතාවට පත් කිරීමට උත්සාහ ගත්තා.ඇතැම් අවස්ථාවල ඉතා කුඩා ප්‍රශ්නයක් අල්ලාගෙන වර්ජන කරනවා. මේවායේ පිටුපස පවතින්නේ වර්ජන මුවාවෙන් රජය අපහසුතාවයට පත් කිරීමයි. මෙවැනි කටයුතු පිළිබඳව ආරක්‍ෂක අංශවල දැඩි අවධානය යොමු කිරීමට සිදු වෙනවා.ඇතැම් පුද්ගලයින් සිතනවා, පැවැති යුද්ධමය තත්ත්වය අවසන් වූ නිසා ආරක්‍ෂක හමුදාවලට දැන් වැඩ අඩුයි කියලා. එහෙම තත්ත්වයක් නැහැ. යුද්ධ තිබුණ කාලයට වඩා රටේ සාමය ඉදිරියටත් පවත්වාගෙන යාමට ඇති වැඩ කොටස විශාලයි. එයට ආරක්‍ෂක හමුදාවල සියලු සාමාජිකයින් කැපවී සිටිනවා.මෙහිදී යුද හමුදා සිවිල් සේවක සාමාජිකයින් එකසිය අට දෙනෙකුට පදක්කම් පිරිනැමීම සිදු කළේය. මේ අවස්ථාවට බ්‍රිගේඩියර් කීර්ති රාජපක්‍ෂ, බ්‍රිගේඩියර් රසික ප්‍රනාන්දු, ශ්‍රී ලංකා කාලතුවක්කු රෙජිමේන්තු මධ්‍යස්ථාන සේනාවිධායක කර්නල් ශාන්ත හේවාවිතාරණ යන නිලධාරීහු සහභාගි වූහ..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=r1201054</link>
    <topic>සැමියා අතහැර ඔහුගේ මිතුරකු සමඟ ගිය කාන්තාවක්පස් වසරකට පසු පළමු සැමියා ළඟටම ගිහින්</topic>
    <author>තෙන්නකෝන් කුලසේකර – ගයාන් රාජපක්‍ෂ</author>
    <content>මෙයට පස් වසරකට පෙර කෝටිපති ව්‍යාපාරික සැමියා අතහැර විසිපස් හැවිරිදි ගරාජ් බාස් කෙනකු සමඟ පලාගිය හතළිස් පස් හැවිරිදි රූමත් තිදරු මවක් ගරාජ් බාස්ගේ සියලු දේපළ තමා සන්තක කොට ගෙන යළි පැරැණි සැමියාට බාර ගැනීමට බල කිරීමේ සිද්ධියක් හොරොව්පොතාන පොලිසියෙන් වාර්තාවේ.සිද්ධිය මෙසේය.ඔහු හොරොව්පොතාන නගරයේ ව්‍යාපාරිකයෙකි. රූමත් තරුණියක් විවාහ කැර ගෙන පහළොස් වසරක් දීග කද්දී පුතුන් දෙදෙනකුගේ හා දියණියකගේ පියෙක් විය. ඔහුගේ මිතුරකු වූ විසිපස් හැවිරිදි ගරාජ් බාස් කෙනකු සමඟ ව්‍යාපාරිකයාගේ බිරිය තහනම් ගහේ ගෙඩි කන්නට වූවාය. එකල ඇගේ වයස අවුරුදු හතළිස් පහකි.ව්‍යාපාරික සැමියාගේ සියලු ව්‍යාපාර කටයුතු පාලනය කළ ඇය සැමියා සතු රුපියල් කෝටියකට අධික මුදලක් සමඟ ගරාජ් බාස් සමඟ පලා ගියාය.සැමියා පොලිසි ගියේය. බිරිය තමා සමඟ දිග කෑමට අකැමැතිවීම නිසා පොලිස් පොතේ ලියා තම බිරිය මිතුරාට බාරදී දරු තිදෙනා ලොකු මහත් කළේය. ඔහු යළි විවාහ වූයේ ද නැත.නව දිවියක් ඇරඹූ හතළිස් පස් හැවිරිදි තිදරු මවත් විසි පස් හැවිරිදි ගරාජ් බාසුත් දිනෙන් දින දියුණුවට පත් වූහ. පස් වසරක් ගත වෙද්දී ඇය පනස් වැනි වියටත් තරුණ සැමියා තිස් වෙනි වියටත් පත් වූහ. ඒ වනවිට තරුණ සැමියාගේ ඉඩකඩම් දේපළ හා නවීන වාහනය ද ඇගේ නමට ලියවා ගැනීමට ඇය සමත් වූවාය.පසුගියදා ඇය තරුණ සැමියා තමාට නොසලකන බවත්, පහර දෙන බවත් තමා මහලු බව පවසමින් වෙනස්කම් කරන බැවින් තමා යළි පැරැණි සැමියාට බාරගන්නා ලෙස දන්වන ලෙස ඉල්ලා හොරොව්පොතාන පොලිසියට පැමිණිලි කළාය.හොරොව්පොතාන පොලිස් ස්ථානාධිපති පොලිස් පරීක්‍ෂක සංජීව මහානාම මහතා පළමු සැමියාත් දෙවැනි සැමියාත් බිරියත් පොලිසියට කැඳවීය.එහිදී බිරිය පවසා සිටියේ යළි තමා පළමු සැමියා සමඟ යෑමට කැමති බවය. දෙවැනි සැමියා කියා සිටියේ පොලිස් පොතේ අත්සන් කැර තමා බාර ගත් මිතුරාගේ බිරිය පස්වසරක් ඇතුළත තමා සතු සියලු දේපළ ඇය සතුකැර ගත් බැවින් තවදුරටත් ඇය සමඟ දීග කෑමට අනවශ්‍ය බවය.පළමු සැමියා තරයේ පවසා සිටියේ තමා සතු මුදල්් කන්දරාවක් ද රන් ආභරණ ද රැගෙන මිතුරා සමඟ පලාගිය බිරිය කිසි සේත්ම යළි බාර ගැනීමට නොහැකි බවය.අල්ලපු අත්තත් පය ගහපු අත්තත් දෙකම අහිමි වූ බිරිය හැඬූ කඳුළෙන් යුතුව පොලිස් ස්ථානයෙන් පිටවී ගොස් ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=r1201055</link>
    <topic>මීගමුවේ උද්‍යානයක් ඩෙංගු මදුරු රජදහනක්</topic>
    <author>කොච්චිකඩේ විශේෂ – ඩී. මිහිදුකුල</author>
    <content>මීගමුව රාජපක්‍ෂ උද්‍යානය ඩෙංගු මදුරුවන්ට පහසුවෙන් ජීවත්වීමට වාසස්ථාන සපයා ඇති ස්ථානයකි.ඩෙංගු මදුරුවන් බෝවීමට අවශ්‍ය සියලුම පහසුකම් එහි ඇත. දුරාචාර කටයුතු බහුලව කෙරෙන ස්ථානයක් වශයෙන්ද ප්‍රසිද්ධියක් ලබා තිබේ.පසුගියදා මීගමුව පොලිසියේ පාරිසරික ඒකකය එය පරීක්‍ෂා කරන විට ඩෙංගු මදුරු කීටයන් බහුලව සිටින ස්ථාන හා බෝවන ස්ථාන කීපයක් හඳුනාගනු ලැබීය.පසුගියදා මෙම උද්‍යානය ඉදිරිපිට නිවෙසක උසස් පෙළ සිසුවියක් මිය ගියේ ඩෙංගු රක්තපාත උණ වැළඳීමෙනි. මෙහි ඩෙංගු මදුරුවන් හේතුවෙන් මෙම අවාසනාවන්ත මරණය සිදුවුණු බව බොහෝ දෙනා පැවසූහ.එහෙත් එදා, තුර බලධාරීන් නිහඬය. අවට නිවැසියන් කීප දෙනකුටද මේ වන විට ඩෙංගු උණ වැළඳී ඇත. ජීවිතයත් මරණයත් අතර සටන් වදිමින් දැඩි සත්කාර ඒකකවල සිට ප්‍රතිකාර ගන්නා අයද සිටිති. මීගමුව රාජපක්‍ෂ මල් උද්‍යානය අයත් වන්නේ මීගමුව මහ නගර සභාවටය. එබැවින් කඩිනම් විසඳුම් ලබාදෙන ලෙස එම බලධාරීන්ගෙන් ජනතාව ඉල්ලති..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201051</link>
    <topic>ඩිල්ෂාන් සටන්කාමී පිතිහරඹයක</topic>
    <author>ෆවුස් මොහොමඩ් දකුණු අප්‍රිකාවේ සිට...</author>
    <content>නායක තිලකරත්න ඩිල්ෂාන්ගේ සටන්කාමී පිතිහරඹය හේතුවෙන් දකුණු අප්‍රිකාව සමග කේප් ටවුන් නුවර නිව්ලෑන්ඩ්ස් ක්‍රීඩාංගණයේ පැවැත්වෙන තීරණාත්මක අවසන් ටෙස්ට් තරගයේ දෙවැනි දිනය වූ ඊයේ (4) තරගය නිමාවන විට සිය පළමු ඉනිම ක්‍රීඩාකරන ශ්‍රී ලංකාව කඩුලු 2 කට ලකුණු 149 ක් රැස්කිරීමට සමත්විය.ඒ වාර්තා පිට වාර්තා තබමින් දකුණු අප්‍රිකානු පිල කඩුලු 4 කට රැස්කළ ලකුණු 580ට පිළිතුරු වශයෙනි. මේ අනුව ශ්‍රී ලංකාව කඩුලු 8 ක් අතැතිව දකුණු අප්‍රිකාවට වඩා ලකුණු 431ක් පසුපසින් සිටියි.කුමාර් සංගක්කාර ලකුණු 35 ක් ද, මහේල ජයවර්ධන ලකුණු 7 ක් ද, ලබා ගනිමින් නොදැවී පිටියේ රැඳී සිටිති.ඊයේ තේ පානයට පෙර සිය පළමු ඉනිම ඇරැඹූ ශ්‍රී ලංකාව සාර්ථක ආරම්භයක් ලබා ගනිමින් පළමු කඩුල්ල සඳහා ලකුණු 70ක සම්බන්ධතාවක් ගොඩනැඟීමට සමත්විය. ටෙස්ට් තරගමාලාවේ සිය පළමු අර්ධ ශතකය වාර්තා කරමින් ඩිල්ෂාන් ඊයේ ලකුණු 78ක් රැස් කළේය. ඔහු දැවීගියේ ඉම්රාන් තාහිර්ගේ පන්දුවකට නායක ග්‍රෙහැම් ස්මිත් අතට උඩපන්දුවක් ලබා දීමෙනි. ඊට පෙර ශ්‍රී ලංකා ඉනිමේ පළමු කඩුල්ල ලෙස ළහිරු තිරිමාන්න ලකුණු 23 කට දැවී ගියේය.තිරිමාන්නගේ දැවී යාමෙන් පසුව ඩිල්ෂාන්ට එක්වූ කුමාර් සංගක්කාර දෙවැනි කඩුල්ලට ලකුණු 56ක සම්බන්ධතාවක් ගොඩනැ¼ගුවේය. ඩිල්ෂාන්ගේ දැවී යාමෙන් අනතුරුව පිටියට පිවිසි මහේල ජයවර්ධන ආරම්භයේ සිටම දකුණු අප්‍රිකානු පන්දු යවන්නන්ට මුහුණ දුන්නේ දැඩි පීඩනයකින් යුතුවය. ඉම්රාන් තාහිර් විසින් යවන ලද දිනය අවසන් ඕවරයේ දී ඔහු දැවී යාම් 2 කින් නූලෙන් බේරිණි. තාහිර්ගේ එකපිට එක පන්දු 2 කදී කඩුල්ල මුවාකිරීමේ වරදට ප්‍රබල ඉල්ලීම් 2ක් දකුණු අප්‍රිකානුවන් විසින් කරනු ලැබු අතර ප්‍රධාන විනිසුරු රිචඩ් කෙට්ල්බරෝ එම ඉල්ලීම් 2 ම නිශ්ප්‍රභා කළේය.පළමු ඉල්ලීමට රෙෆරල් ක්‍රමවේදය ඉල්ලා නොසිටියද ආසන්නතම දැවී යාමක් වූ දෙවැනි ඉල්ලීමට රෙෆරල් ක්‍රමවේදයේ සහාය පැතීමට දකුණු අප්‍රිකානු නායක ස්මිත් තීරණය කළේය. නමුත් එම ඉල්ලීම තුන්වැනි විනිසුරු නිශ්ප්‍රභා කළේය. තේ පානය සඳහා තරගය නතර කරන විට ශ්‍රී ලංකා පිල කිසිවකු නොදැවී ලකුණු 29ක් රැස් කර තිබිණි.කඩුලු 4 කට ලකුණු 580ක් ලබා සිටියදී ඉනිම අත්හිටුවූ දකුණු අප්‍රිකාව පන්දුවට පහරදීමේ වාරය ශ්‍රී ලංකාවට ලබාදුන්නේ ඊයේ තේ පානයට පැය භාගයකට පෙරදීය. ඒ වන විට ඒ. බී. ඩිවිලියර්ස් නොදැවී ලකුණු 160 ක් ද, ජැක් රුඩොල්ෆ් නොදැවී ලකුණු 51 ක් ද, ලබා සිටියහ. දකුණු අප්‍රිකාව කඩුලු 4කට රැස්කළ ලකුණු 580 ශ්‍රී ලංකාවට එරෙහිව ඔවුන් වාර්තා කළ ඉනිමක වැඩිම ලකුණු සංඛ්‍යාව ද වේ.ඊයේ දිවා ආහාරයෙන් පසුව රංගන හේරත්ගේ පන්දුවකට පහරක් එල්ල කරමින් සිය ටෙස්ට් දිවියේ 13 වැනි ශතකය වාර්තා කිරීමට ඩිවිලියර්ස් සමත්විය. පන්දු 176 කදී වාර්තා වූ ඔහුගේ ශතකයට හතරේ පහර 11ක් ඇතුළත් විය. අනතුරුව ලකුණු ලබාගැනීම වේගවත් කළ ඩිවිලියර්ස් චානක වෙලගෙදරගේ ඕවරයකදී පිට පිට හතරේ පහර 2ක් එල්ල කළ අතර තිලකරත්න ඩිල්ෂාන්ගේ ඕවරයකදී පිට පිට හයේ පහර 2ක් එල්ල කිරීමට සමත්විය. පෙරේදා තරගය නිමාවන විට නොදැවී ලකුණු 159 ක් ලබා සිටි කලීස් ඊයේ උදෑසන සිය ටෙස්ට් දිවියේ දෙවැනි ද්විත්ව ශතකය වාර්තා කළේය. එය වූකලී දකුණු අප්‍රිකානු පිතිකරුවකු ශ්‍රී ලංකාවට එරෙහිව ලැබූ ප්‍රථම ද්විත්ව ශතකය ද විය. දිවා ආහාරයට පෙර සිය ටෙස්ට් දිවියේ ඉනිමක ලැබූ ඉහළම ලකුණු සංඛ්‍යාව ද වාර්තා කළ කලීස් රංගන හේරත්ගේ පන්දුවකට ඇන්ජෙලෝ මැතිව්ස් අතට උඩපන්දුවක් දී දැවී යන විට ලකුණු 224 ක් ලබා සිටියේය. ඒ සමඟම දිවා ආහාරය ගැනිණි. ඒ වන විට ඩිවිලියර්ස් නොදැවී ලකුණු 84ක් ලබා සිටියේය. කලීස්ගේ ඉනිමට පන්දු 325ක් වැයවූ අතර හතරේ පහර 31ක් සහ හයේ පහරක් ඊට එක්වී තිබිණි. මිනිත්තු 435 ක් කඩුල්ලේ රැඳී සිටි කලීස්, ඩිවිලියර්ස් සමග එක්ව සිවුවැනි කඩුල්ලට ලකුණු 192ක අනඟි සම්බන්ධතාවක් ද ගොඩනැගුවේය. එය ශ්‍රී ලංකාවට එරෙහිව දකුණු අප්‍රිකාව සිවුවැනි කඩුල්ලට වාර්තා කළ හොඳම සම්බන්ධතාවයි.කෙසේ වූවද ඊයේ උදෑසන කලීස් ලබා දුන් පහසු උඩපන්දු 2ක් ම රැකගැනීමට ස්ලිප් හී පන්දු රකිමින් සිටි මහේල ජයවර්ධන අසමත් විය. ඔහු ලකුණු 171ක් ලබා සිටියදී ධම්මික ප්‍රසාද්ගේ පන්දුවකටත්, ලකුණු 183ක් ලබා සිටියදී ඇන්ජෙලෝ මැතිව්ස්ගේ පන්දුවකටත් ජයවර්ධන අතට උඩපන්දු ලබා දුන්නේය.ඒ හැරුණු විට සිවුවැනි කඩුල්ලේ සම්බන්ධතාවය බිඳ දැමීමට කිසිදු අවස්ථාවක් ශ්‍රී ලංකාවට ලැබුණේ නැත.ප්‍රවේශපත් විකිණී හමාරයිජැක් කලීස්ගේ උපන්බිම වන කේප්ටවුන් හී ඔහුගේ මනරම් පිතිහරඹය දැකබලා ගැනීමට ඊයේ වාර්තාගත ක්‍රීඩාලෝලීහූ සංඛ්‍යාවක් ක්‍රීඩාංගනයට පැමිණ සිටියහ. ප්‍රවේශපත් සියල්ලම විකිණී තිබූ අතර තරගය නැරැඹීමට පැමිණි ක්‍රීඩාලෝලින් සංඛ්‍යාව 16500කට අධික විය..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201052</link>
    <topic>නුවන් කුලසේකර එක්දින පිලට</topic>
    <author/>
    <content>දකුණු අප්‍රිකාව සමග පැවැත්වෙන තරග 5 කින් සමන්විත එක්දින තරගාවලිය සඳහා නම්කළ ශ්‍රී ලංකා කණ්ඩායමට නුවන් කුලසේකර ඇතුළත් කර ඇත.කුලසේකර සමග අජන්ත මෙන්ඩිස්, කෝසල කුලසේකර, උපුල් තරංග සහ ලසිත් මාලිංග ද එක්දින පිලට නම්කර තිබේ.කුලසේකර අවසන් වරට එක්දින කණ්ඩායම නියෝජනය කළේ පසුගිය වසරේ අගෝස්තු මස ආර්. ප්‍රේමදාස පිටියේ දී ඔස්ට්‍රේලියාවට එරෙහිව පැවැති සිවුවැනි එක්දින තරගයේ දීය.දකුණු අප්‍රිකානු ටෙස්ට් තරගමාලාවට එක්වූ චානක වෙලගෙදර, කෞෂාල් සිල්වා, තිලාන් සමරවීර, තරංග පරණවිතාන, දිමුත් කරුණාරත්න සහ කණිෂ්ක ඇල්විටිගලට එක්දින කණ්ඩායමේ ස්ථාන හිමි වී නැත.ශ්‍රී ලංකා එක්දින සංචිතයතිලකරත්න ඩිල්ෂාන් (නායක) ඇන්ජෙලෝ මැතිව්ස් (උපනායක), උපුල් තරංග, කුමාර් සංගක්කාර, මහේල ජයවර්ධන, දිනේෂ් චන්දිමාල්, කෝසල කුලසේකර, තිසර පෙරේරා, ලසිත් මාලිංග, නුවන් කුලසේකර, අජන්ත මෙන්ඩිස්, රංගන හේරත්, ධම්මික ප්‍රසාද්, දිල්හාර ප්‍රනාන්දු, ළහිරු තිරිමාන්නපන්දු රැකීමේ පුහුණුකරු ලෙස රුවන් කල්පගේ නම්කර ඇත..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201053</link>
    <topic>ශ්‍රී ලංකා පාපන්දු පුහුණුකරු සම්පත්</topic>
    <author>ප්‍රින්ස් ගුණසේකර</author>
    <content>ශ්‍රී ලංකා පාපන්දු නව පුහුණුකරු ලෙස හිටපු පාපන්දු නායක සම්පත් පෙරේරා මහතා පත් කිරීමට යයි.සම්පත් පෙරේරා මහතා ශ්‍රී ලංකා පාපන්දු පිල භාරව මෙයට පෙරද කටයුතු කළේය. 1995දී ඉන්දියාව පරදවා දකුණු ආසියා පාපන්දු රන් කුසලානය ශ්‍රී ලංකාව සතු කරදීමට සම්පත් පෙරේරා නායකත්වය ලබා දුන්නේය.ශ්‍රී ලංකා පාපන්දු නව පුහුණුකරු පත් කිරීම පිළිබඳව ශ්‍රී ලංකා පාපන්දු සම්මේලනයේ සභාපති පාර්ලිමේන්තු මන්ත්‍රී රියර් අද්මිරාල් සරත් වීරසේකර මහතාගෙන් කළ විමසීමකදී සඳහන් කළේ සම්පත් පෙරේරාගේ දක්ෂතා අනුව වැඩි අවධානයක් යොමුවී ඇති බවයි.නවදිල්ලියේදී නිමාවූ දකුණු ආසියා පාපන්දු සූරතාවලියෙන් පසුව කොරියානු ජාතික පුහුණුකරු ජැං ජුන්ග් මහතා තනතුරෙන් ඉවත් කෙරුණි.නව පාපන්දු පුහුණුකරු ලෙස වැඩ භාර ගැනීමට නියමිත සම්පත් පෙරේරා මහතා කොළඹ තර්ස්ටන් විදුහලේ ආදි ශිෂ්‍යයෙකු වන අතර ශ්‍රී ලංකා ගුවන් හමුදාවේ පාපන්දු පුහුණුකරු ලෙස කටයුතු කරයි..</content>
  </post><post>
    <category>NEWSPAPER</category>
    <date>
      <year>2012</year>
      <month>01</month>
      <day>05</day>
    </date>
    <link>http://www.dinamina.lk/2012/01/05/_art.asp?fn=s1201054</link>
    <topic>2018 ලෝක ස්නූකර් සූරතාවලිය ශ්‍රී ලංකාවේදී පැවැත්වීමේ සූදානමක්</topic>
    <author>ෆවුස් මොහොමඩ්</author>
    <content>මෙරට බිලියර්ඩ් සහ ස්නූකර් තරග කේෂ්ත්‍රයට නව ජිවයක් උදාකරමින් 2018 වසරේ ලෝක ස්නූකර් සූරතාවලිය ශ්‍රී ලංකාවේදී පැවැත්වීමට කටයුතු සැළසුම් කරමින් සිටින බව ශ්‍රී ලංකා බිලියර්ඩ් සහ ස්නූකර් සංගමයේ සභාපති ෂෆීක් රාජාබ්දීන් මහතා ප්‍රකාශ කළේය.මේ ලෝක සූරතාවලිය ඉලක්ක කරමින් ඊළග වසර 5 තුළ නවක ක්‍රීඩකයන් පුහුණු කිරීමට බලාපොරොත්තුවන බවත්, ඒ සඳහා ලෝක පූජිත බිලියර්ඩ් සහ ස්නූකර් පුහුණුකරුවන්ගේ සහාය ලබා ගැනීමට නියමිත බවත් රාජාබ්දීන් මහතා අවධාරණය කළේය.ශ්‍රී ලංකා බිලියර්ඩ් සහ ස්නූකර් සංගමය විසින් සංවිධාන කරනු ලබන යූ.ඩබ්ලිව්. සුමතිපාල අනුස්මරණ සූරතා 59වැනි ජාතික ස්නූකර් තරගාවලිය සඳහා පැවැති මාධ්‍ය හමුවේදී ඒ මහතා එසේ සඳහන් කළේය.ජාතික ස්නුකර් සූරතාවලියේ දිස්ත්‍රිික් මට්ටමේ තරග පසුගියදා පැවැත්වූ අතර සමස්ත ලංකා තරගාවලිය මේ දිනවල සුගතදාස ගෘහස්ථ ක්‍රීඩාංගණයේ බිලියර්ඩ් සහ ස්නූකර් සංගම් ශාලාවේදී පැවැත්වේ.මේ තරගාවලියෙන් අනතුරුව පිළිමලුන් පිටු දැකීමේ තරග පැවැත්වෙන අතර ජාතික සූරතාවලිය ඉන් අනතුරුව ඇරැඹීමට නියමිතය.මෙවර තරගාවලිය සඳහා ක්‍රීඩකයන් 146 දෙනෙකු සහභාගී වූ අතර එය පසුගිය වසරට සාපේක්ෂව 40%ක පමණ වර්ධනයක් පෙන්නුම් කරන්නක් බවද බිලියර්ඩ් හා ස්නූකර් සභාපතිවරයා සඳහන් කළේය.පසුගිය වසර 12ක් පුරා ජාතික ස්නූකර් සූරතාවලියට අනුග්‍රහය දැක්වූ සුමති සමූහ ව්‍යාපාරය මෙවරද ඒ සඳහා ඉදිරිපත් වී සිටියි.සංගමයේ ඉදිරි සැළසුම් පිළිබඳව ද කරුණු දැක්වූ රාජාබ්දින් මහතා ඉන්දියාවේ බැංගලෝර් කර්නාටක බිලියර්ඩ් සංගමයේ අනුග්‍රහයෙන් මෙරට අවුරුදු 21න් පහළ බිලියර්ඩ් හා ස්නූකර් ක්‍රීඩකයන් සඳහා පුහුණු සැසියක් පැවැත්වීමට කටයුතු යොදා ඇතැයි සඳහන් කළේය..</content>
  </post></root>