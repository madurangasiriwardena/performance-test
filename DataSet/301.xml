<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=ay1406084</link>
    <topic>දිය ඇල්ලක රහස් තැනක සැඟවූ මිල කළ නොහැකි බුදු පිළිමයක් සොයා...</topic>
    <author>පීටර් කැනියුට් පෙරේරා</author>
    <content>මේ ළඟදී සබරගමුව විශ්වවිද්‍යාලයේ කොවිඳු සමරසේකර නම් උපාධි අපේක්ෂකයෙක් අප හමුවන්නට ‘සිළුමිණ’ ට ආවේ ය. තම සරසවිය මගින් සංවිධානය කරන ‘සබ්රා චැලේන්ජ් 2014’ නම් වික්‍රමාන්විත ක්‍රීඩා උලෙළක් පිළිබඳව අප දැනුවත් කරන්නට ඔහුට අවස්ථාව තිබිණ. විශ්ව විද්‍යාලවල වාර්ෂිකව පවත්වන කලා උලෙළවලින් වෙනස් තැනකට ගොස් කෙරුණු ඒ වික්‍රමාන්විත, උලෙළ පිළිබඳ පාඨකයන් ද දැනුවත් කරන්නට අප අදහස් කළේ, විශ්වවිද්‍යාල ශිෂ්‍යයා යනු පෙළපාළි යන, පංති වර්ජනය කරන ගහ මරා ගන්නා කෙනකු පමණක් ම නොවන බව මේ උලෙළින් ප්‍රදර්ශනය වූ බව කියන්නට ය.එරංග වික්‍රමවර්ධනලාගේ කණ්ඩායම රැගත් වාහනය යාපනය විශ්වවිද්‍යාලයෙන් පිටත් වූයේ අප්‍රියෙල් විසි හතර වැනි දින සවස හයයි තිහට ය. එරංග ද ඇතුළුව එම කණ්ඩායමට අට දෙනෙක් ඇතුළත් වූහ.විදුරං බැස්ටියන්, සමන්තිකා චතුරංගනී, කල්යානි යෝගෂ්වරම් ප්‍රසාද් කුමාර්, ප්‍රතාප්, අරිතී, අභී කණ්ඩායමේ අනෙක් අය වූහ. තරුණයෝ පස්දෙනෙක් ද තරුණියෝ තිදෙනෙක් ද එහි වූහ. ඔවුන් සියලු දෙනා ම යාපනය විශ්ව විද්‍යාලයේ විවිධ පීඨවල උපාධි හදාරන්නෝ ය. ඔවුන්ගේ එකම විශේෂත්වය වූයේ සියලු දෙනා ම විශ්වවිද්‍යාලයේ ක්‍රීඩාවට යොමු වූවන් වීම ය.ඔවුහු විවිධ පීඨවල අය වූවාසේ ම විවිධ පළාත්වලින් විශ්වවිද්‍යාලයට ඇතුළත් වූවෝ වූහ. එරංග අනුරාධපුරයේ ය. ප්‍රසාද් කුමාර් මහනුවර ය. විදුරං සහ සමන්තිකා ත්‍රිකුණාමලයේ ය. ආරතී , කල්යානි හා අභී යාපනයේ ය. ප්‍රතාප් වව්නියාවේ ය.ඔවුන් මේ යන්නේ ශ්‍රී ලංකා විශ්වවිද්‍යාල ඉතිහාසයේ ප්‍රථම වරට සංවිධානය කරන ලද වික්‍රමාන්විත එළිමහන් තරගාවලියකට සහභාගිවීම සඳහා ය. ශ්‍රී ලංකා සබරගමුව විශ්වවිද්‍යාලයේ, ව්‍යවහාරික විද්‍යා පීඨයේ ක්‍රීඩා විද්‍යාව සහ ශාරීරික අධ්‍යාපන අංශයේ සිසු සිසුවියන් විසින් එය සංවිධානය කරනු ලැබී ය.තරගාවලිය හඳුන්වා තිබුණේ ‘සබ්රා චැලේන්ජ් 2014’ යනුවෙනි. අප්‍රියෙල් 25, 26, 27 තෙදින පුරාවට සුන්දර නන්පේරියල් කඳුවළල්ල හා පඹහින්න, කුඩල්ගම ගම්මානයන් ආශ්‍රිතව තරගාවලිය සංවිධානය කර තිබුණි.විසිපස් වැනි දින උදෑසන අටට පමණ එරංගලා සබරගමුව විශ්වවිද්‍යාලය භූමියට පැමිණියහ.“විශ්වවිද්‍යාලයේදී අපිව ඉතා ම උණුසුම් ලෙස පිළිගත්තා. විශ්ව විද්‍යාලෙ ඉගෙන ගන්න කෝමලන් කියල ටැමිල් බෝයි කෙනෙකුයි, පබෝධා කියල සිංහල ගර්ල් කෙනෙකුයි අපිව කෝඩිනේට් කරන්න දාල තිබුණා” එරංග වික්‍රමවර්ධන පවසන්නේ සබරගමුව විශ්වවිද්‍යාලයේ සිසු සිසුවියන් කටයුතු සංවිධානය කර තිබූ විධිමත් පිළිවෙළ පිළිබඳව ය.මුලින් ම නේවාසිකාගාරයට ගිය ඔවුන්ට වැසිකිළි පහසුකම්, ස්නාන පහසුකම් ඇති ස්ථාන පෙන්වා දෙන ලදී. දහවල් ආහාරයෙන් පසු ඔවුහු ලියාපදිංචි වී එළිමහනේ ඔවුන් සඳහා වෙන් කළ කූඩාරම්වලට කැඳවාගෙන යනු ලැබූහ.“විශ්ව විද්‍යාල දහයකින් අට දෙනා බැඟින් අසූවක් ඇවිල්ල හිටියා. එහිදී එක එක විශ්වවිද්‍යාලය හඳුන්වන්න විශේෂ නමක් දීලා තිබුණා. අපිව හැඳින්නුවේ ජැෆ්නා ජෙට්ස් කියලයි. එරංග පවසන්නේ තරගාවලියේ තවත් සංවිධාන කොටසක් ගැන ය.රාත්‍රී ආහාර‍ෙයන් පසු එරංගලාට දැන්වූයේ පසුදා උදෑසන හතරයි තිහට උදෑසන ආහාරය නේවාසිකාගාරයෙන් ගෙන උදෑසන පහට තරගය සඳහා පිටත්වීමට බස් රථය වෙත පැමිණිය යුතු බව ය.පසු දින උදෑසන පහට එරංගලා ද රැගෙන පිටත්වූ වාහනය කිලෝ මීටර් කීපයක් ගමන් කිරීමෙන් පසුව අතරින් පතර ගෙවල් කීපයක් පිහි‍ටා තිබූ ගම්මානයක නතර කරන ලදී. වාහනය නතර කළ ස්ථානයේ යුද හමුදා නිලධාරීහු කීප දෙනෙක් වූහ.“කරගස්තලාව මහා විහාරය හොරු කඩලා ඒකේ තිබුණු ඓතිහාසිකව ඉතාම වටිනා බුද්ධ ප්‍රතිමාවක් අරන් ගිහිල්ල තියෙනවා. ඒ සොරුන් දිය ඇල්ලක් සමීපයේ රහස් තැනක පිළිමය හංගල තියෙනවය කියල අපිට දැනට දූෂමාන ආරංචියක් ලැබිල තියෙනවා. ඔය ගොල්ලන්ට තියෙන වගකීම තමයි ඒ පිළිමය හොයාගන්න එක. වෙන හෝඩුවාවන් අපිට දැනගන්න ලැබිලා නැහැ.මේ ගමන යන අතර තුර හමුවන අයගෙන් ලැබෙන හෝඩුවාවන් අනුව ඔබම ගමන් මඟ හොයා ගන්න ඕන. මේ ගඟ දිගේ කිලෝමීටර් පහක් විතර යන්න වෙයි”, දළ සිතියමක් පෙන්වමින් යුද හමුදා නිලධාරිනියක් එරංගලාට තොරතුරක් පැවසීය.“අපිට අවශ්‍ය වෙලා තිබුණෙ විශ්වවිද්‍යාල ශිෂ්‍යයන්ගේ නායකත්ව හැකියාව, සන්නිවේදනය, අවස්ථානු කූලව ක්‍රියා කිරීමේ ශක්තිය වගේ ම කණ්ඩායම් හැඟීම වර්ධනය කරන හා උරගා බලන වික්‍රමාන්විත තරගයක් සංවිධානය කරන්න. ඒ වගේ තරගයක් පවත්වන්න සබරගමු ඔය නන්පේරියල් කඳුයාය වගේ පහසුකම් තියෙන ලංකාවේ එක ම විශ්වවිද්‍යාලය අපි විතරයි” සබරගමුව විශ්වවිද්‍යාලයේ ව්‍යවහාරික විද්‍යා පීඨයේ ක්‍රීඩා විද්‍යාව හා ශාරීරික අධ්‍යාපනාංශයේ සිසු සිසුවියන් සංවිධානය කළ ‘සබ්රා චැලෙන්ජ් 2014’ තරගයේ ප්‍රධාන සංවිධායක සම්පත් ජයවර්ධන තරගාවලියේ මූලික අරමුණ පැහැදිලි කළේ ය.“තරගය පටන් ගන්න ඉස්සරවෙලා අපි එකිනෙකාට එක පැක් එක ගානේ දුන්නා. ඒකෙ බීම පැකට් එකක්, පුංචි යෝගට් බීම බෝතලයක්, වතුර බෝතලයක්, චොකලට් එකක්, බිස්කට් එකක්, ෆෝර්ජිබී සීරියල් ස්ලැබ් එකක්, දොඩම් ගෙඩියක්, ඇපල් ගෙඩියක්, ග්ලූකෝස් පැකට් එකක්, ජීවනී පැකට් එකක්, ගෝස්, බැන්ඩේජ්, ප්ලාස්ටර් වගේ තුවාලයක් වුණොත් මූලික ප්‍රතිකාර සඳහා දේවල් දුන්නා” එරංග පවසන්නේ එදින ගමනේදී ඔවුනට ආහාර සහ වෙනත් අවශ්‍යතාවයන් සඳහා ලැබුණු භාණ්ඩ විස්තරය පිළිබඳව ය.තරගය ආරම්භ කිරීමට ප්‍රථම යුද හමුදා නිලධාරීන් විශේෂ සලකුණක් යෙදූ බිත්තරය බැගින් එකිනෙකාට බෙදා දෙන ලදී.“ගමන අවසානයේදී මේ බිත්තර නිරුපද්‍රිතව ආපහු ගේන්න ‍ඕන” යුද හමුදා නිලධාරියා පැවසීය.එක කණ්ඩායමකට විනාඩි හතළිහකට පසුව තවත් කණ්ඩායම බැඟින් එක් දිනකට කණ්ඩායම් පහක් පිටත් කරන ලදී.“අපි මුලින් ම සාකච්ඡා කළේ බිත්තරය බිදෙන්නෙ නැතිව ගෙනියන්නේ කොහොමද කියලා. අන්තිමේ අපි තීරණය කළා බීම පැකට් එක බීලා ඒකෙ කට කපන්න. පසුව ඒකෙ යටට තණකොළ දාල බිත්තරය ඒකෙ දාලා ආයෙ ඒක උඩින් තණකොළ දාලා පැකට් එක අපේ කරේ තිබුණ බෑග්වල සයිඩ් පොකැට්වල දාගත්තා. බිත්තරය රැක ගැනීම සඳහා සිදුකළ පළමු මෙහෙයුම එරංග විස්තර කළේ එසේ ය.වාහනය නතර කළ තැන සිට මීටර් සියයක් පමණ ඉදිරියට ගියවිට ජැෆ්නා ජෙට් කණ්ඩායම ඔය සමීපයට ළඟා විය.“මමයි, ප්‍රසාද් කුමාරුයි, සමන්තිකයි ඇරෙන්න අපේ කණ්ඩායමේ කවුරුවත් ගඟක් ඔයක් දැකලවත් තිබුණෙ නැහැ. එ‍රංග පවසන්නේ අනිකුත් කණ්ඩායම්වලට නැති තම කණ්ඩායමට පමණක් සුවිශේෂවූ අඩු පාඩුවක් පිළිබඳව ය.ඔවුහු ගඟට සමාන්තරව ඉවුර දිගේ ඉදිරියට ගමන් කරන්නට වූහ. ඔවුන් ගමන් කළ අඩිපාරට එහායින් ව‍ූයේ මහා මූකලානය ඉදිරියට නැමුණු ගස්වලට යටින් ඉවුර දිගේ ගමන තරමක අපහසු විය. කැලය නිරීක්ෂණය කරමින් එරංගලා ඉදිරියට ගමන් කරන්නට වූහ. එ‍ලෙස මීටර් පන්සියයක් පමණ ඉදිරියට එනවිට ඔවුනට කැලය දෙසින් කිසිවෙකු කෑගසන හඬක් ඇසුණි.“කවුද?”, එරංග, සමන්තිකා, ප්‍රසාද් කෑගසා ඇසූහ. ජැෆ්නා ජෙට් කණ්ඩායමේ සිංහල දත්තෝ ඔවුහු පමණක් වූහ.“අනේ මේ මාමාට නයෙක් ගහල උදව්වට එනවද?” කැලෑව දෙසින් පිළිතුරු ලැබීය.ඔයට සමාන්තරව තිබූ අඩි පාරෙන් ඉවත් වූ ඔවුහු කැලෑව දෙසින් නැඟුන හඬ ඔස්සේ ගමන් කළහ. කැලය තුළට ටික දුරක් ගමන් කළ ඔවුන්ට පාළුවට ගිය වගා බිමකට ඇතුළු වන තැන සරමකින් සැරසුණු තිස්පස් හැවිරිදි පුද්ගලයකු දක්නට ලැබුණි.“අනේ මට උදව් කරන්න. මාමාට නයෙක් ගහලා. ඉක්මනට වෙද මහත්තයකු ළඟට එක්ක යමු” ඔහු කලබල ගතියෙන් පැවසීය.මැදිවිය ඉක්මවූ පුද්ගලයකු කඩුල්ල අසල වැතිරී සිටියේය. වම් කකුල දැඩිව අල්ලා ගනිමින් ඔහු මේ වේදනාබර ඉරියව්වක් පෙන්නුම් කළේ ය.“දණහිසට පහළින් තැනකින් ලේ ගලමින් තිබුණා. මම ඉක්මනට පාත්වෙලා තුවාලයට කට තියලා ලේ ‍‍උරලා දැම්මා. ඊළඟට අපි කතා වුණේ විෂ ශරීරය පුරා නොයන්න මොනවද කරන්න ඕනෙ කියලා. සමහරු කිව්වා බැන්ඩේජ් පටියකින් ඔතමු කියලා. අන්තිමේට අපි තුවාලයට ඉහළින් කකුල ලේන්සුවකින් තිරිංග ගැටයකින් බැඳල දැම්මා” එරංග පවසන්නේ නයකු දෂ්ට කළ පුද්ගලයකුට තම කණ්ඩායම ලබාදුන් ප්‍රථමාධාර පිළිබඳව ය.පසුව සතර දෙනෙක් රෝගියාව ඔසවාගෙන නැවතත් ඔයට සමාන්තර අඩි පාරේ ගමන් කරන්නට වූහ. අඩි පාර එරෙනසුලු විය. අඩි පාරට පාත්වුණ ගස් අතු ද විය. රෝගියා වැඩුණ පුද්ගලයකු හෙයින් සිරුර ද බර වැඩිය.“අනේ ඉක්මන් කරන්න මාමා මැරෙයි ද දන්නෙ නැහැ” මේ අතර අනෙක් පුද්ගලයා කෑගසන්නට විය.එරංගලා පය ඉක්මන් කළහ. සමහර තැනක රෝගියාව ද කර තබාගෙන ගල් මතින් යන්නට වූහ. වෙද මහතා සොයා යන මාර්ගය පැවසූවේ රෝගියා සමඟ සිටි පුද්ගලයාය.“එහෙම ඉස්සරහට යද්දි ගඟ තරමක වේගයෙන් ගලන තැනක් හමු වුණා. අර මනුස්සයා කිව්වා වෙද මහත්තයා ළඟට යන්න එතැනින් එගොඩ වෙලා යන්න ඕන ය කියලා. මමයි විදුරට මුලින් ගඟට බැස්සා. අපේ ඉණ ළඟට වගේ වතුර තිබුණා. අපි දෙන්නා රෝගියාව ඔසවාගෙන ග‍ඟෙන් එතර වුණා.රෝගියා වෙද මහතා වෙත ගෙන ගිය විට ඔහු මුලින්ම පැවසූවේ රෝගියාගේ හිස තැබීමට සුමට ගලක් ගෙනෙන ලෙසය.“අපේ සමහර අයටත් දැන් සිංහල ටික ටික තේරෙන්න අරන්. අභී ඉක්මනට බිම ඉඳගෙන රෝගියාගේ ඔළුව එයාගෙ ඔඩොක්කුවෙ තියාගත්තා.” එරංග පවසන්නේ වේලාව ඉතිරි කර ගැනීමට මෙන්ම අවස්ථානුකූලව තම සාමාජිකයින් ක්‍රියාකළ අන්දම පිළිබඳවය.අසල තිබූ බෙහෙත් ගසක කොළ වගයක් පෙන්වූ වෙද මහතා වතුර නොදා එය තලපයක් ලෙස අඹරන ලෙස කීවේය. වතුර නැතිව ගලක් ගල උඩ තබා ඇඹරීම ඉතා අපහසු වූවත් ජැෆ්නා ජෙට් කණ්ඩායම එය ඉටුකළහ.“මෙයා ටිකකින් වමනය දායි එතකොට ඔක්කොම හරි” වෙද මහතා පැවැසීය. අභී රෝගියාගේ හිස කුඩා ගලක් මත පරිස්සමට තැබීය. ටික වේලාවකින් රෝගියා වමනය කරන්නට විය. ඉන් පසුව ඔහු සෙමින් දෙනෙත් විවර කරන්නට විය.“මහත්තයලා මේ කැලෑව මැද්දෙ කොහේද යන්නෙ?” වෙද මහතා විමසීය.“කරගස්තලාවෙ පන්සලේ පිළිමයක් නැතිවෙලා. අපි ඒක හොයාගෙන යනවා.”“ඒක හොඳයි. මෙහෙම ගඟ අයිනෙ ඉහළට යන්න. එහෙම යද්දි ගල්තලාවක් උඩ භාවනා කරන හාමුදුරු නමක් ඉන්නවා. උන්වහන්සේ ගෙන් ඔයාලට මොනවහරි දැනගන්න ලැබේවි” වෙද මහතා පැවැසීය.ගඟ දිගේ ඉහළට යන ගමන අසීරු විය. ටික දුරක් යන විට ගඟ කොටස් දෙකකට බෙදී ගියේය. ඊළඟට ඔවුනට මතුවූ ගැටලුව වූයේ කිනම් දිය පාර ඔස්සේ යා යුතු ද යන වගය. අනෙක් අය නතරව සිටියදී ප්‍රසාද් එක දියපාරක් ඔස්සේ ටික දුරක් ඉදිරියට ගියේය.“මේක වගෙයි පාර. තණකොළ එහෙම පොඩිවෙලා තියෙනවා” ආපසු පැමිණි ප්‍රසාද් පැවැසීය.එහි ගමන දැඩි අසීරු විය. ගල් උඩින් යා යුතු විය. ඒවා ලිස්සනසුලු විය. තරුණියන් තිදෙනාගේ ආරක්ෂාව ගැන ද ඔවුහු සැලකිලිමත් වූහ. ටික දුරක් යන විට ගල් තලාවක් මත භාවනාවේ යෙදෙන හිමිනමක් දක්නට ලැබිණි.“ස්වාමීන් වහන්ස අපි යාපනේ විශ්ව විද්‍යාලෙ ළමයි. නැතිවෙච්ච පිළිමයක් හොයාගෙන යනවා” හිමිනමට නමස්කාර කළ ඔව්හු පැවසූහ.“කට්ටියම නාලා පිරිසුදු වෙලා මෙතනට එන්න” හිමිනම පැවසූහ.ඔව්හු ඇඳ සිටි ඇඳුම්වලින්ම ස්නානය කර හිමිනම වැඩ සිටි තැනට ගියහ.“ඊට පස්සෙ හාමුදුරුවො කිව්වා වතුර වැදිල නැති පැතලි ගල්වලින් ගල් ආසන හතරක් හදන්න ය කියලා. අපි ඒකත් කළා” එරංග පවසන්නේ සබ්රා චැලේන්ජ් වික්‍රමාන්විතයේදී ඔවුන් අත්දුටු තවත් සිදුවීමක් පිළිබඳවය.“ඔහොම ගඟ ඉවුර දිගේ මීටර් පනහක් හැටක් යන්න. ගඟ පනින්න එපා. ඔහොම යද්දි දර කපන කෙනෙක් මුණ ගැහේවි. මිනිහ හරි කේන්ති කාරයා. එයාගෙන් තොරතුරු දැනගත්තැකි” භික්ෂුන් වහන්සේ පැවසූ ලෙස ඔව්හු ඉදිරියට ගියහ.“ඊළඟට මහ වැස්සක් වහින්න පටන් ගත්තා. අපි බය වුණේ ඔයේ වතුර වැඩිවෙලා අපිට ආපහු යන්න බැරිව කැලේම හිරවේවි කියලා. ඒක නිසා අපි ටිකක් උස තැනකට ගොඩවෙලා පැය භාගයක් විතර වැස්ස පායනතුරු හිටියා” එරංග පැවසූයේ ගමනේදී අත්දුටු අනපේක්ෂිත සිදුවීමක් පිළිබඳවය.ටික දුරක් යන විට ඔවුනට පොරවක් අතින් ගත් පුද්ගලයකු මුණ ගැසිණි. ඔහු පැවසූවේ දියඇල්ල පාමුලට ගිය විට පිළිමය සොයාගත හැකි බවය.ජැෆ්නා ජෙට් කණ්ඩායම අපහසුවෙන් කඳු මුදුනට නඟින්නට විය. එහි මැද හරියේ තුවක්කු දෙකක් අතින් ගත් ජංගල් කාකි ඇඳුමෙන් සැරසුණ රලු පරලු පෙනුමක් ඇති දෙදෙනෙක් සිටියහ.“අපි වනජීවී එකේ. කොහේද මේ කට්ටිය යන්නෙ?” ඔව්හු සැකමුසු ලෙස විමසූහ.“අපි කැලේ ඇවිදින්න ආවේ”“මේක වන රක්ෂිතයක්. ඇතුළුවෙන්න බලපත්‍රයක් ගත්ත ද?”“එහෙමනම් නැහැ. අපි ජැෆ්නා යුනිවසිටියෙ”“වල්ලාපට්ට හොරකම් කරන්න දැන් කට්ටි කැලෑවට එනවා. කෝ එහෙමනම් යුනිවසිටි අයිඩෙන්ටි” වන සංරක්ෂණ නිලධාරීහු විමසූහ. අවාසනාවකට කිසිවෙකු ළඟ විශ්ව විද්‍යාල හැඳුනුම්පත නොවීය. තරගයට ලියාපදිංචි වීමේදී තරග සංවිධායකයින් ඒවා භාරගෙන තිබිණි. එරංගලා තමන්ගේ යුනිවර්සිටි ජර්සි පෙන්වූහ.“ඕවා කාට ගන්න බැරි ද? කට්ටියම එනවා පොලීසියට යන්න” ඔව්හු පැවසූහ. අවසානයේ එරංගලා තමන් කැලයට පැමිණි නියම හේතුව පැවසූහ.“එහෙම නම් විනාඩි හතරක් ඇතුළත මීටර් හත්සිය පනහක් දුවන්න ඕන” එලෙස පැවසූ එක් වන නිලධාරියෙක් ඉදිරියට දුවන්නට විය. එරංගලාගේ කණ්ඩායම ද ඔහු පසුපස දුවන්නට විය.“එක තැනක ගල් දෙකක් යටින් දුවන්න ඕන. කරේ බෑග් එක්ක එතැනින් යන්න බැහැ. අපි බෑග් ටික උඩට විසි කරල ගල යටින් දිව්වා” එරංග පවසන්නේ තවත් අසීරු ඉසව්වක් ජයගත් ආකාරය පිළිබඳවය.අවසානයේ ඔව්හු කන්ද උඩට ගොස් ආරක්ෂක කඩවලින් අඩි එකසිය පනහක් එතැනින් දියඇල්ල ඔස්සේ පහළට බැස්සහ.“එතැනින් තරගය ඉවරයි. නැතිවුණ පිළිමය මේ වික්‍රමාන්විතය ක්‍රියාත්මක කරන්න නිකම් කතාවක් විතරයි. පස්සෙ ලොරියකින් අපි සබරගමු කැම්පස් එකට ආවා” එරංග කතාව අවසන් කළේ එසේය.කෙසේ හෝ සබ්රා චැලේන්ජ් 2014 තරගාවලියේ, වික්‍රමාන්විත එළිමහන් තරගයේ ශූරතාව හිමි වූයේ ගඟක් කඳුවැටියක් ජීවිතයටවත් දැක නොතිබුණු වැඩි පිරිසක් සිටි යාපනය විශ්ව විද්‍යාලයේ ශිෂ්‍ය කණ්ඩායමටය.“එරංගලාට මුණගැසුණු ඒ සියලු දෙනාම තරගය සඳහා අපි රඳවලා තිබුණ අය. එයට අමතරව කඳුවැටි අතරෙ කැලෑව මැද්දෙ යුද හමුදාවේ අය හැංගිලා හිටියා එරංගලාට කරදරයක් වුණොත් උදව් කරන්න බලාගෙන” සම්පත් ජයවර්ධන පවසන්නේ තරගයට සහභාගි වූවන් ඔවුන් සංවිධානය කර තිබූ ආරක්ෂක වැඩ පිළිවෙළ පිළිබඳවය.එයට අමතරව කුඹල්ගම පන්සල් බිමෙහි වර්ග අඩි තිහක බිම් තීරුවක් පස් කපා පුරවා මට්ටම් කිරීම, කුඹුරක වර්ග අඩි හැටක බිම් තීරුවක් ප්‍රමිතියට කෙටීම, කැබැලි දහ හතකට ගලවා තිබූ පාපැදියක කොටස් එකලස් කර එය පැද පෙන්වීම, කුඹුක් වැව ඉවුරෙන් ගත් මැටි තළා ප්‍රමිතියට අනුව ගඩොල් කැපීම, සපයන ලද පෙඟවූ හාල් ග්‍රෑම් 750 ක්, තේ කොළ සීනි හා ජලය භාවිත කර තම කණ්ඩායමට ආහාර වේලක් හා තේ පැන් සකස් කිරීම, තරගයට ප්‍රධාන අනුග්‍රහය ලබාදුන් “චෙලෝ ඩෙරි ප්‍රඩක්ට්” ආදර්ශ පාඨයක අකුරු විස්සක් බෝතල් හිරිකටු ඔයෙහි කිමිදී සොයා ගැනීම අනෙක් තරග විය. ඒ සෑම තරග ඉසව්වක් සඳහාම විනාඩි හතළිහක කාලයක් ලබා දී තිබිණි.මේ තරගයෙහි අනෙක් විශේෂත්වය වූයේ එක් එක් තරගයේ විනිශ්චය දුන්නේ පඹහින්න ගමේම වැඩිහිටි පුද්ගලයින් වීමය. ආහාර වේල පිළිබඳ විනිශ්චය ලබා දුන්නේ ගමේ වැඩිමහල් මවකි. කුඹුර කෙටීම පිළිබඳව විනිශ්චය ලබා දුන්නේ ගමේ පැරැණි ගොවි මහතෙකි.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406081</link>
    <topic>වෙසක් කලාප තුනකට මැලිබන් දායකත්වය</topic>
    <author/>
    <content>වෙසක් කලාප තුනකට මැලිබන් දායකත්වය මහින්ද රාජපක්ෂ ජනාධිපතිතුමා මැලිබන් වෙසක් සැමරුම් හි නිල ආරම්භය සනිටුහන් කරමින්, සීමාසහිත මැලිබන් බිස්කට් නිෂ්පාදන සමාගමේ සභාපති ඒ.පී. රත්නපාල සමරවීර, සංස්කෘතික සහ කලා කටයුතු අමාත්‍ය ටී.බී. ඒකනායක සහ සමස්ත ලංකා බෞද්ධ සම්මේලනයේ සභාපති ජගත් සුමතිපාල මහත්වරු ද මෙහි වෙති.සීමාසහිත මැලිබන් බිස්කට් නිෂ්පාදන සමාගම මෙවර වෙසක් උත්සව සැමරුම් සඳහා සිය බැතිබර දායකත්වය ලබාදුන්නේ ය.සමාගම මෙම වසරේදී සැමරුම් ව්‍යාපෘතීන් තුනක් සඳහා සිය දායකත්වය ලබා දීමට සමත් විය. එම ව්‍යාපෘතීන් වූයේ ධනසිරි අමරතුංග පදනම විසින් ගාලු පාරේ සංවිධානය කරන ලද පූජා වෙසක් කලාපය, සමස්ත ලංකා බෞද්ධ සම්මේලනය විසින් සංවිධානය කළ බෞද්ධාලෝක මාවතේ වෙසක් තොරණ සහ ගංගාරාමය විහාරස්ථානය, ජනාධිපති කාර්යාලය හා එක්ව සංවිධානය කළ ගංගාරාමය වෙසක් කලාපයේ වෙසක් කූඩු ආලෝකකරණය සිදු කිරීම වේ. මීට අමතරව සමාගම විසින් වාර්ෂිකව පවත්වන අංගයක් වන සමාගම් කාර්ය මණ්ඩලය සඳහා වූ වෙසක් පහන් කූඩු තරගය ද පැවැත්විණි‍.“දේශයේ ප්‍රමුඛතම නිෂ්පාදකයෙක් වන මැලිබන් හි එක් ප්‍රධාන පරමාර්ථයක් වන්නේ සමාජයට උසස් සේවාවක් සැපයීමයි. ඒ අරමුණෙන් යුතුව සමාගම සිය ආරම්භයේ පටන් ම විවිධ සමාජ සේවා කටයුතුවල යෙදී සිටිනවා. මොන ආකාරයේ ව්‍යාපෘතියක් වුවත්, ඊට උසස් තත්ත්වයේ දායකත්වයක් ලබාදීමට අපි පුරුදුව සිටින්නේ සමාජයට හොඳම දේ ලබාදීම කෙරෙහි අප විශ්වාසය තබන නිසාවෙන්” යනුවෙන් සමූහ සාමාන්‍යාධිකාරි (මානව සම්පත් සහ පරිපාලන) බන්දුල පෙරේරා මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406082</link>
    <topic>ලංකා ආයතනයෙන් බාහිර උපාධි පාඨමාලා</topic>
    <author/>
    <content>ලංකා ආයතනයෙන් බාහිර උපාධි පාඨමාලාශ්‍රී ලංකා විශ්ව විද්‍යාලය මඟින් 1960 දී ආරම්භ කළ බාහිර විභාග සඳහා පාඨමාලා විෂය නිර්දේශ ලබා ගැනීම සහ අවශ්‍ය කරන පාඩම් මාලා දේශන සිසුන්ට සොයා ගැනීම ගැටලුවක්ව පැවතිණි. එයට පිළියමක් වශයෙන් විශ්ව විද්‍යාලයේ උගන්වා පළපුරුදුකම් ඇති උසස් උපාධිධාරීන්ගේ සහාය සිසුන් හට ලබා දීමට “ලංකා ආයතනය” බිහි විය. එතැන් පටන් අද දක්වා නොකඩවා වසර 50 කට වැඩි කලක් එක දිගටම පවත්වාගෙන යන එකම සහ ශ්‍රේෂ්ඨතම අංග සම්පූර්ණ බාහිර උපාධි ආයතනය වීමේ ගෞරවය “ලංකා ආයතනය” සතුවීම මහත් ආඩම්බරයකි.ලංකා ආයතනය ආරම්භයේදී පේරාදෙණිය විශ්ව විද්‍යාලය මඟින් පවත්වනු ලැබු බාහිර උපාධි සඳහා ආරම්භ කළ ද අද වන විට කැලණිය, ජයවර්ධනපුර විශ්ව විද්‍යාල මඟින් පවත්වනු ලබන බාහිර උපාධි පාඨමාලා සඳහා ද පාඩම් මාලා සකස් කරයි. මේ වසර අවසන් වීමට පෙර රුහුණු විශ්ව විද්‍යාලයේ බාහිර විභාග සඳහා ද පාඩම් මාලා සකස් කිරීමට බලාපොරොත්තු වේ.විෂය නිර්දේශයන්ට අනුව පාඩම් මාලා සකස් කර ඇති ආකාරය ඉතාම අමාරු විෂයක් වුවද ඉතා සරල සහ තර්කානුකූලව විග්‍රහ කොට සිසුනට තේරුම්ගත හැකි ආකාරයට සකස් කර තිබීම මෙහි විශේෂත්වයයි.අංක 20, පන්සල පටුමග, කොළඹ 03 යන ලිපිනයෙන් හෝ දුරකථන අංක 2584977 න් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406083</link>
    <topic>නිෂ්පාදන ක්ෂේත්‍රයේ අතිවිශිෂ්ට පාරිභෝගික අවශ්‍යතාව ඇගයීමට TURRET එළිදකී</topic>
    <author/>
    <content>නිෂ්පාදන ක්ෂේත්‍රයේ අතිවිශිෂ්ට පාරිභෝගික අවශ්‍යතාව ඇගයීමට TURRET එළිදකීරෝයල් ලංකා එජන්සීස් විසින් ක්‍රියාත්මක කරන ලද ව්‍යාපාර විවිධාංගිකරණ සැලසුමකට අනුව, 2006 වසරේදී ආභරණ සහ මැණික් නිෂ්පාදන සහ අලෙවි කිරීමෙහි නිරත වන ආයතනයක් ලෙසින් ජුවල් ලූරල් පිහිටුවන ලදී. 2013 වසරේදී තවත් ඉදිරි පියවරක් තබමින් සමාගම විසින් ලෝක ප්‍රසිද්ධ නාමයන් යටතේ අත්ඔරලෝසු, පෑන් සහ පිරිමි විලාසිතාවන් ආනයනය කිරීම අරඹන ලදී. රෝයල් ලංකා ඒජන්සීස් විසින් ඉහළ තත්ත්වයේ නාමයන් වලට ළැදියාවක් දක්වන පාරිභෝගිකයින් සඳහා ලෝක ප්‍රසිද්ධ නාමයන්ගෙන් යුත් අත්ඔරලෝසු, මැණික් සහ ආභරණ සපයන විලාසිතාගාරයක් TURRET නමින් පිහිටුවන ලද්දේ ඒ අනුවය. කොළඹ 3, ධර්මපාල මාවතේ අංක 64 දරන ස්ථානයේ විවෘත කරන ලද මෙම ප්‍රදර්ශනයේදී Montblanc, Baume &amp;amp; Mercier, 88 Rue De Rhone, RAYMOND WEIL සහ Jewel Laurel යන ඔවුන්ගේ නාමයෙන් යුත් ආභරණ මෙන්ම ජාත්‍යන්තර තත්ත්වයේ රෙදිපිළි නාමයන් වන United Colors of Benetton සහ Sisley ආදී ලෝක ප්‍රසිද්ධ නාමයන්ගේ භාණ්ඩ මිලදී ගත හැකිය.ප්‍රදර්ශනාගාරය විවෘත කිරීමට සමගාමීව ස්විස් අත්ඔරලෝසු අලුත්වැඩියාව සහ නඩත්තුව සඳහා අවශ්‍ය අංගෝපාංගයන්ගෙන් පරිපූර්ණ නවීනතම සේවා මධ්‍යස්ථානයක් ද විවෘත කරන ලදී. ගෝලීය තත්ත්වයන්ට අනුව නිර්මාණය කරන ලද මෙම සේවා මධ්‍යස්ථානයේ මේ සෑම උපාංගයක්ම ස්විට්සර්ලන්තයෙන් ආනයනය කරන ලද ඒවා වේ. ඒ අනුව දැන් ඔබේ ඕනෑම උසස් තත්ත්වයේ අත්ඔරලෝසු සඳහා අලුත්වැඩියා කිරීම් ශ්‍රී ලංකාවේදීම සිදු කර ගැනී‍ෙම් හැකියාව ඇත.“එය ඔබ පිළිබඳව අන් අයගේ සිත් තුළ ශක්තිමත් ප්‍රතිරූපයක් ගොඩනැංවීමේ ආකාරයකි.” යනුවෙන් ඉහළ තත්ත්වයේ නාමයෙන් යුත් අත්ඔරලෝසු, පෑන් හෝ වෙනත් භාණ්ඩ මිලදී ගැනී‍ෙම් වැදගත්කම පිළිබඳව අදහස් දක්වමින් රෝයල් ලංකා ඒජන්සීස් හි සම අධ්‍යක්ෂක ඒ.ඩී.ඒ. ජෙස්මි මහතා පැවසීය.ඒ.ඩී.ඒ. ජෙස්මි මහතා, ඒ.ඩී.ඒ. ජව්සි මහතා, Montblanc හි ප්‍රාදේශීය කළමනාකාර හේන්ද්‍රික් හෝර්නිෂ් මහතා සහ Montblanc හි කළමනාකාර (ව්‍යාපාර සංවර්ධන සහ ලෝක ව්‍යාප්ත විකිණුම්) ජිතේන් පී. ගිද්වානි මහතා සුවිශිෂ්ට නිමාවකින් යුත් පෑනක් ඉදිරිපත් කරමින්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406084</link>
    <topic>පීපල්ස් ලීසිං අම්පාර ශාඛාවෙන් පාසල් සඳහා ජල සැපයුම් ව්‍යාපෘතියක්</topic>
    <author/>
    <content>පීපල්ස් ලීසිං අම්පාර ශාඛාවෙන් පාසල් සඳහා ජල සැපයුම් ව්‍යාපෘතියක්පීපල්ස් ලීසිං ඇන්ඩ් ෆිනෑන්ස් සමාගමේ අම්පාර ශාඛාව, පසුගිය දා යෙදුණු ‘ලෝක ජල දිනය’ සමරමින් අම්පාර ප්‍රදේශයේ උග්‍ර පානීය ජල ගැටලුවට මුහුණ පෑ පාසල් සඳහා ජල සැපයුම් ව්‍යාපෘතියක් ක්‍රියාත්මක කළේය. අම්පාර කලාප අධ්‍යාපන කාර්යාලයේ නිර්දේශයෙන් හඳුනාගත් ඉතා දුෂ්කර පාසල් 6 ක් සඳහා එම ව්‍යාපෘතිය යටතේ පානීය ජල පහසුකම් සැපයීමට නියමිතය.එහි පළමු අදියර ලෙසින් උහන අධ්‍යාපන කොට්ඨාසයේ ගමනාගමන පහසුකම් අවම හා දැනට ගුරු හිඟයක් පවා පවතින අති දුෂ්කර පාසලක් වන කහටගස්යාය විදුහලට ක්‍රමවත් හා අංග සම්පූර්ණ ජල පහසුකම් පද්ධතියක් සැපයිණි. පානීය හා සනීපාරක්ෂක කටයුතු සඳහා පවා ජල පහසුකම් නැති වීමෙන් සිසුන් හා ගුරුවරුන් දුෂ්කරතා රැසකට මුහුණදෙන එම පාසල පළමුවන ශ්‍රේණියේ සිට අපොස සා/පෙ දක්වා පන්ති පැවැත්වෙන සිසු දරුවන් 72 ක් හා ගුරුවරුන් 11 කින් සමන්විත වූවකි.අම්පාර ශාඛාවේ කළමනාකරු, තනුජ දිනේෂ් විල්ලාරච්චිගේ මහතා පැවසුවේ, “කහටගස්යාය විදුහල සතු වූයේ ඉතා අබලන් තත්ත්වයේ ළිඳක් හා ජල මෝටරයක්. කරුණු සොයා බැලීමේදී දැනගන්නට ලැබුණේ පාසලේ ජල අවශ්‍යතා සපුරා ගැනීමට ළි‍ඳෙන් හා මෝටරයෙන් ලැබෙන ජලය ප්‍රමාණවත් නොවීමෙන් පාසලේ සිසුන් තම බයිසිකලවල නැගී කිලෝමීටර භාගයක් තරම් දුරින් පිහිටි වැවකින් කළවලට ජලය ගෙනන බවයි.එහෙයින් එම පාසලේ ළිඳ අලුත්වැඩියා කර ජල මෝටරයක් හා ක්‍රමවත් පානීය හා සනීපාරක්ෂක කටයුතු සඳහා ජලනළ පද්ධතියක් අප සමාගමෙන් ලබාදුන්නා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406085</link>
    <topic>මැගී නූඩ්ල්ස් විටමින් ඒ පෝෂණ ගුණයෙන්</topic>
    <author/>
    <content>මැගී නූඩ්ල්ස් විටමින් ඒ පෝෂණ ගුණයෙන්මැගී නූඩ්ල්ස් පරම්පරාවෙන් පරම්පරාවට තමන් කෙරෙහි තැබූ විශ්වාසය රැකගෙන, 30 වැනි වසරට පා තබයි.එම සුවිශේෂි අවස්ථාවට තවත් වටිනා කමක් එකතු කරමින් තම නිෂ්පාදන සඳහා විටමින් ඒ පෝෂණය අන්තර්ගත කරන්නට මැගී නූඩ්ල්ස් නිපදවන නෙස්ලේ ලංකා සමාගම කටයුතු කර තිබේ. විනාඩි දෙකෙන් පිළියෙල කරගත හැකි මැගී නූඩ්ල්ස් නිෂ්පාදන පෙළ වන මැගී චිකන් නූඩ්ල්ස්, මැගී කරි නූඩ්ල්ස් සහ මැගී ටිකිරි නූඩ්ල්ස් සඳහා එලෙස විටමින් ඒ අන්තර්ගත කර නව්‍යකරණය කරන ලදි. මීට පෙර 2009 වර්ෂයේදී මෙම නූඩ්ල්ස් නිෂ්පාදන පෙළ සඳහා කැල්සියම් පෝෂ්‍ය පදාර්ථ අන්තර්ගත කළ අතර 2012 වර්ෂයේදී එළවළු වර්ග මිශ්‍ර කර වැඩිදියුණු කරන ලදී.“මෙම අවස්ථාව රසයෙන් ගුණයෙන් පරිපූර්ණ මැගී නූඩ්ල්ස් ගමන් මගෙහි වැදගත් සංධිස්ථානයක් වන බව මම ඉතාම ආඩම්බරයෙන් පවසනවා. නෙස්ලේ සමාගම පෝෂණ, සෞඛ්‍ය සහ සුබසාධන අංශයන්හි ප්‍රමුඛතම තත්වයකට පත් වෙමින් දිනෙන් දින ඉදිරියට ගමන් කරනවා. වසර ගණනාවක් තිස්සේ පාරිභෝගිකයා වෙත “රසවත් පෝෂණයක්” ලබා දෙමින් නිරන්තර නව්‍යකරණයන්ට ලක්වන මැගී නූඩ්ල්ස් එම ගමන් මගෙහි වැදගත් කාර්යභාරයක් ඉටුකරනවා. අපගේ මැගී නූඩ්ල්ස් නිෂ්පාදන පෙළෙහි අඩංගු කැල්සියම් සහ විටමින් ඒ පාරිභෝගිකයන්ගේ නිර්දේශිත ආහාර චක්‍ර දීමනාවෙන් තුනෙන් එකක් සම්පූර්ණ වෙනවා.” යනුවෙන් නෙස්ලේ ලංකා ආහාර අංශ නියෝජ්‍ය උප ප්‍රධානී ප්‍රියදර්ශිනී කරුණාරත්න මහත්මිය කීවාය.සමාගමේ කළමනාකාර අධ්‍යක්ෂක ගනේෂන් අම්පලවානර් මහතා ද මෙහිදී අදහස් දැක්වූ අතර ඔහුගේ අදහස වූයේ “පෝෂණය, සෞඛ්‍ය සහ සුබසාධනය පෙරටු කරගෙන ලෝකය පුරාම අපගේ පාරිභෝගිකයන්ගේ පෝෂණීය අවශ්‍යතා සපුරන්නට අපි කැපවීමෙන් කටයුතු කරනවා.ඊට අමතරව අපගේ නිෂ්පාදන සඳහා වැදගත් ක්ෂුද්‍රපෝෂක මූලද්‍රව්‍ය සහ වෙනත් පෝෂ්‍ය පදාර්ථ එකතු කරන අතර, මහජන සෞඛ්‍යයට අහිතකර මූලද්‍රව්‍ය ඉවත් කරමින් අපගේ නිෂ්පාදන පෙළෙහි පෝෂණ ගුණය ඉහළින්ම රඳවන්නට කටයුතු කර තිබෙනවා” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406086</link>
    <topic>සමඟි ප්‍රශ්නෝත්තර කට්ටලයක් ඇමැතිට පිළිගන්වමින්</topic>
    <author/>
    <content>සමඟි ප්‍රශ්නෝත්තර කට්ටලයක් ඇමැතිට පිළිගන්වමින්ප්‍රාථමික පංති සඳහා ඇගයීම් ප්‍රශ්නෝත්තර කට්ටලයක් අධ්‍යාපන අමාත්‍ය බන්දුල ගුණවර්ධන මහතා වෙත පසුගියදා මීගමුවේ සමගි ප්‍රින්ට් හවුස් ඇන්ඩ් පබ්ලිෂර්ස් ආයතනයේ අධිපති නාලින්ද මොරායස් මහතා විසින් අධ්‍යාපන අමාත්‍යංශ පරිශ්‍රයේ දී පිළිගන්වනු ලැබීය. එම අවස්ථාවට සහභාගී වූ අධ්‍යාපන නියෝජ්‍ය අමාත්‍ය මෝහන්ලාල් ග්‍රේරු මහතා ද මෙහි වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406087</link>
    <topic>ඇසුරුම්කරන-නව්‍යතා සම්මානය ‍‍ජේ.එෆ්. පැකේජින් සමාගමට</topic>
    <author/>
    <content>ඇසුරුම්කරන-නව්‍යතා සම්මානය ‍‍ජේ.එෆ්. පැකේජින් සමාගමටයුනිලීවර් ශ්‍රී ලංකා සමාගම තම සැපයුම්කරුවන් හට සිය කාර්යය අගයමින් සම්මාන රාශියක් පිරිනමන ලදි.විම් දියරමය ඇසුරුම් කවරය සහ ෆෙයාර් ඇන්ඩ් ලව්ලි සැශේ පැකට්ටුව නිර්මාණය කිරීමෙහි ප්‍රමුඛත්වය දැරීම හේතුවෙන් “ඇසුරුම්කරණ නව්‍යතා සහාය සම්මානය” එහිදි ජේ.‍එෆ්. පැකේජින් පෞද්ගලික සමාගම වෙත පිරිනමන ලදි.2011 වසරේ යුනිලීවර් සමාගම විසින් පැවැත්වූ “සැපයුම්දාම ව්‍යාපාර කොටස්කරු සම්මාන” ප්‍රදානෝත්සවයේ දී 2011 වසරේ “A ශ්‍රේණියේ තත්ත්වයෙන් උසස් හොඳම සැපයුම්කරු සම්මානය” ද දිනා ගැනීමට ජේ.එෆ්. පැකේජින් පෞද්ගලික සමාගමට හැකි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406088</link>
    <topic>රළ නොනගින යාත්‍රාවට කොමර්ෂල් බැංකුවෙන් අතහිත</topic>
    <author/>
    <content>රළ නොනගින යාත්‍රාවට කොමර්ෂල් බැංකුවෙන් අතහිතනව නිපැයුම්කරුවෙකු වන ඉන්ද්‍රසිරි කරුණාතිලක නිපදවූ රළ නොනඟින පරිසර හිතකාමී යාත්‍රාව කොමර්ෂල් බැංකුවේ සහයෝගයෙන් බේරේ වැවේ දී දියත් කරන ලදී.අඩි 12 ක දිගින් යුක්ත ‘නදී යාත්‍රා’ නමින් නම් කළ එම යාත්‍රාවේ ගමන් කළ මුල් ම මගීන් අතර මෙරට අද්විතීය නව නිපැයුම්කරුවෙකු වන රේ විජේවර්ධන මහතාගේ පවුලේ සාමාජිකයෝ වූහ. රේ විජේවර්ධන පදනම, ශ්‍රී ලංකා නව නිපැයුම්කරුවන්ගේ කොමිසම සහ කොමර්ෂල් බැංකුව සමඟ එක්ව 2012 වසරේදී ‘ද රේ’ නමින් නව නිපැයුම්කරුවන් වෙනුවෙන් පැවැත්වූ සම්මාන ප්‍රදානයේදී ජයග්‍රාහකයා බවට පත්වූයේ කරුණාතිලක මහතායි. සම්මාන ප්‍රදානයේ ප්‍රධාන අනුග්‍රාහකයා වූ කොමර්ෂල් බැංකුව විසින් කරුණාතිලක මහතාට මේ පරිසර හිතකාමී යාත්‍රාව වාණිජ වශයෙන් නිෂ්පාදනය කිරීම සඳහා රුපියල් මිලියනයක මුදලක් පරිත්‍යාග කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj1406089</link>
    <topic>වෙහෙරතැන්නේ දරුවන්ට පියවර පෙර පාසලක්</topic>
    <author/>
    <content>වෙහෙරතැන්නේ දරුවන්ට පියවර පෙර පාසලක්හේමාස් අවුට්රිච් පදනමේ විධායක අධ්‍යක්ෂිකා ශිරෝමි මාස්කෝරාල, ළමා සංවර්ධන සහ වනිතා කටයුතු අමාත්‍ය තිස්ස කරලියද්ද, හේමාස් අවුට්රිච් පදනමේ සභාපති අබ්බාස් එසුෆලි, 62 වන බළසේනාවේ සේනාංකාධිපති බ්‍රිගේඩියර් දේවින්ද පෙරේරා, රොෂාන් මහානාම මහත්වරු.වෙහෙරතැන්න ගම්මානයේ වෙසෙන කුඩා දරුවන් 140 දෙනෙකු පමණ පිරිසකට දැන් තමන්ගේම කුඩා පෙර පාසලක ඉගෙන ගැනීමේ භාග්‍යය උදා වී ඇත. ඔවුන්ගේ සිහිනය සැබෑ කරමින් ඉදිකෙරුණු මෙම පෙර පාසලට අවශ්‍ය සෑම දෙයක්ම අලුතින් ලැබී ඇත. නව ගොඩනැඟිල්ලෙන්, මේස පුටුවලින් නැවුම් තීන්ත සුවඳ හමා යයි. ඔවුන්ගේ පොත් මෙන්ම සෙල්ලම් බඩු සියල්ල ද අලුතින්ම ලබා දී තිබීම විශේෂත්වයකි. මෙම නව පෙර පාසල් ගොඩනැඟිල්ල විවෘත කරන මොහොතේ මේ සිඟිත්තන්ගේ මුහුණු සතුටින් ඉපිල ගිය අතර ඔවුන්ගේ මවුපියන් කෘතඥතා පූර්වක හැඟීමෙන් ද ගම්වාසීහු මහත් ආඩම්බරයෙන් සහ සතුටින් ද එම උත්සවයට සහභාගි වූහ.නැවත ජනතාව පදිංචි කළ ගම්මානයක් වන වෙහෙරතැන්න කැබිතිගොල්ලෑවේ සිට කිලෝ මීටර් 20 ක් පමණ ඇතුළට වන්නට පිහිටා ඇත. එම ගම මැද පිහිටි මෙම ප්‍රජා පෙර පාසල, කුඩා කාමර තුනකින් සමන්විතය. මෙය ඉදිකිරීමට සම්පූර්ණ වියදම දරන ලද්දේ ශ්‍රී ලංකාවේ කීර්තිමත් ක්‍රිකට් ක්‍රීඩකයකු වන රොෂාන් මහානාම විසිනි. ශ්‍රී ලංකා යුද හමුදාවේ 62 වැනි බළකාය ස්වෙච්ඡාවෙන් නව ගොඩනැඟිල්ල ඉදිකර දී මෙම දරුවන්ගේ අධ්‍යාපනයට පහසුකම් සැලසීම විශේෂත්වයකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj14060810</link>
    <topic>සත්කාරක සේවා කළමනාකාර සිසුන්ට සූපවේදී කුරුවිටගේ පුහුණු වැඩසටහන්</topic>
    <author/>
    <content>සත්කාරක සේවා කළමනාකාර සිසුන්ට සූපවේදී කුරුවිටගේ පුහුණු වැඩසටහන්සූපවේදී පීටර් කුරුවිට මහතාගේ ප්‍රධානත්වයෙන් SLIIT හි Colombo Academy of Hospitality Management (CAHM) සිසුන් වෙනුවෙන් සූප ශාස්ත්‍රයේ රසවත් අත්දැකීම් බෙදාහදා ගැනීම වෙනුවෙන් ‘Masterclass’ යනුවෙන් පුහුණු වැඩසටහනක් ක්‍රියාත්මක කරයි.එම වැඩසටහන කොළඹ ඔස්ට්‍රේලියානු මහ කොමසාරිස් කාර්යාලය, චෙෆ්ස් ගිල්ඩ් ඔෆ් ශ්‍රී ලංකා එක්ව මෙම වැඩසටහන සංවිධානය කර තිබිණි. එහිදී CAHM at SLIIT හි සත්කාරක සේවා කළමනාකාර උසස් ඩිප්ලෝමා පාඨමාලාව හදාරනු ලබන සිසුන් කණ්ඩායම් සමඟින් එක්ව සූපවේදීහු කුරුවිට මහතාගේ ආහාර වට්ටෝරු සකස් කිරීමේ නිරත වූහ.CAHM atSLIIT හි ප්‍රධාන විධායක නිලධාරී ස්ටීවන් බ්රේඩ් - මයිල්ස් මහතා සඳහන් කළේ “පීටර් කුරුවිට මහතාගේ පැමිණීම හා ඔහු විසින් පවත්වන ලද පුහුණු වැඩසටහන අපට මහත් ගෞරවයක්. එම වැඩසටහන හරහා ඔහුගේ දැනුම පමණක් නොව, කුසලතා හා සිසුන්ට ඔවුන්ගේ ඉගෙනීම හදවතින් ම වැලඳ ගනිමින් ඉදිරියට පවත්වාගෙන යාමට මඟ පෙන්වීමට ද ඉවහල් විය.” යනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj14060811</link>
    <topic>වල්ලපට්ටා ගෘහාශ්‍රීතව වගා කිරීමේ හැකියාව සොයා බලයි</topic>
    <author/>
    <content>වල්ලපට්ටා ගෘහාශ්‍රීතව වගා කිරීමේ හැකියාව සොයා බලයිආචාර්ය උපුල් සුභසිංහවල්ලපට්ටා ශාඛය වාණිජ මට්ටමින් ගෘහාශ්‍රිතව වගා කිරීමේ විභවයන් සොයා බැලීම සඳහා සදාහරිත වැවිලි සමාගම ජාතික පර්යේෂණ ආයතනය සහ ශ්‍රී ජයවර්ධනපුර සරසවියේ වන විද්‍යා අධ්‍යනාංශය සමඟ එක්ව පර්යේෂණයක් දියත් කර ඇත. වල්ලපට්ට සම්බන්ධයෙන් පැතිර යන පදනම් විරහිත වෙළෙඳපොළ වටිනාකම් පිළිබඳ අසත්‍ය තොරතුරු හේතුවෙන් ඉවක් බවක් නැතිව සිදුවන වල්ලපට්ට සංහාරය රට තුළ දැවැන්ත ව්‍යසනයක් සහ සමාජ උවදුරක් ලෙස පැතිර යමින් පවතින බැවින් මේ පිළිබඳව අවධානය යොමුකළ ශ්‍රී ජයවර්ධනපුර සරසවියේ වන විද්‍යා අධ්‍යනාංශය ජාතික පර්යේෂණ ආයතනයේ සහ සදාහරිත වැවිලි සමාගමේ සහාය ලබා ගනිමින් මෙම පර්යේෂණය දියත්ව ඇති අතර ශ්‍රී ලංකා රජය සහ සදාහරිත වැවිලි සමාගම සහ මේ සඳහා මූල්‍යාධාර සපයයි.මෙම පර්යේෂණයේ මූලික අරමුණ වන්නේ දේශීය වල්ලපට්ට ශාඛයෙන් වසර 10 කට අඩු කාලයක් ඇතුළත අගාවුඩ් රෙසිනය නිපදවා ගත හැකි තත්ත්වයට වැඩි දියුණු කරමින් එය වාණිජ වගාවක් ලෙස ජනතාව අතර ප්‍රචලිත කිරීමේ විභවය සොයා බැලීමය.සදාහරිත වැවිලි සමාගමේ ද සහාය ඇතිව ක්‍රියාත්මක වන මෙම පර්යේෂණයේ තවත් වැදගත් අරමුණක් වන්නේ අනවබෝධයෙන් සිදු කරන වන සංහාරය පිළිබඳව මහජනතාව දැනුම්වත් කිරීමයි. එමෙන්ම වල්ලාපට්ටා ශාඛයක ස්වභාවිකව සෑදෙන අගාවුඩ් ප්‍රමාණය ඉතා සුළු ප්‍රතිශතයක් ගනී. මේ පිළිබඳව අනවබෝධයෙන් පසුවන්නන් සමස්ත ශාඛයම කපා දමන අතර සෑම වල්ලපට්ටා ශාඛයක් තුළම අගාවුඩ් ප්‍රමාණය ඉතා සුළු ප්‍රතිශතයක් ගනී. මේ පිළිබඳව අනවබෝධයෙන් පසුවන්නන් සමස්ත ශාඛයම කපා දමන අතර සෑම වල්ලපට්ටා ශාඛයක් තුළම අගාවුඩ් ඇතැයි යන උපකල්පනය මත ආසාදනය නොවූ ශාඛයන් ද කපා දමයි.දැනට දැවමය නොවන වානිජ නිෂ්පාදනයන් අතර සුදු හඳුන් පෙරමුණ ගන්නා අතර මෙයින් ප්‍රතිඵල ලබා ගැනීම සඳහා වසර 20 ක පමණ කාලයක් ගත වේ. එබැවින් වසර 10 කට අඩු කාලයක් තුළ වාණිජමය ප්‍රතිලාභයක් ලබා ගත හැකි වානිජ නිෂ්පාදනයක් ලෙසත්, ලංකාවේ පරිසර තත්ත්වයන්ට සහ අයාසයකින් තොරව අවම පිරිවැයක් ඔස්සේ ජනතාව වෙත ගෙන යමින් තිරසාර ලෙස වගා කටයුතු පවත්තවා ගෙන යා හැකි වගාවක් ලෙස වාණිජ අගාවුඩ් වගාව පර්යේෂකයින් විසින් හඳුනාගෙන ඇත. පර්යේෂණයේ අවසන් ප්‍රතිඵල තවත් වසර කිහිපයකින් ලබා දිය හැකි බව පර්යේෂකයෝ විශ්වාසය පළ කරති.පර්යේෂණ සඳහා සක්‍රීය දායකත්වයක් දක්වන ශ්‍රී ජයවර්ධනපුර සරසවියේ වන විද්‍යා අධ්‍යයන අංශයේ ජ්‍යෙෂ්ඨ කථිකාචාර්ය ආචාර්ය උපුල් සුභසිංහ මහතා, “සදාහරිත සමාගමත්, රජයේ අනුග්‍රහයත් ඇතිව දේශීය වල්ලපට්ට ශාඛය වාණිජමය විභවයක් සහිත මැද කාලීන වගාවක් ලෙස ඇරැඹීමේ හැකියාව මෙම පර්යේෂණ‍යන් තුළින් අප අනාවරණය කර ගැනීමට අපේක්ෂා කරනවා. දැනට වාණිජමය වශයෙන් ලෝකය පිළිගත් පේටන්ට් බලපත්‍රය හිමි සාර්ථක ප්‍රතිකර්මය වන ගස වටා සර්පිලාකාරව සමාන දුරකින් ගස අභ්‍යන්තරය තෙක් ඇති කරන සිදුරුවලට රසායනිකයක් එන්නත් කර එමඟින් කෘත්‍රිම ලෙස අගාවුඩ් නිපදවා ගැනීමේ තාක්ෂණය වල්ලපට්ටා ශාඛය හරහා මෙහිදී අපි අත්හදා බලනවා.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj14060812</link>
    <topic>ලෑන්ඩ් රෝවර් හා සිනමන් නේචර් ට්‍රේල්ස් ගවේෂණාත්මක චාරිකා</topic>
    <author/>
    <content>ලෑන්ඩ් රෝවර් හා සිනමන් නේචර් ට්‍රේල්ස් ගවේෂණාත්මක චාරිකාතම පාරිභෝගික භවතුන් හට ගවේෂණාත්මක චාරිකා අත්දැකීමක් ලබා දීමට ලෑන්ඩ් රෝවර් විසින් නොබෝදා පියවර ගන්නා ලදී. එහිදී ශ්‍රී ලංකාවේ හොඳම වනජීවී ගමනාන්තයන් කරා තම නවීනතම ලෑන්ඩ් රෝවර් රථයේ නැගී ආස්වාදජනක අත්දැකීමක් ලබා ගැනීමට මෙහිදී ඔවුන් හට අවස්ථාව උදාවනු ඇත. සිනමන් හෝටේල්ස් ඇන්ඩ් රිසෝර්ට්ස්හි සම්මානනීය වනජීවී හා ත්‍රාසජනක චාරිකා සංවිධාන අංශය වන සිනමන් නේචර් ට්‍රේල්ස් හා ලෑන්ඩ් රෝවර් අත්වැල් බැඳ ගනිමින් එම නවතම ගවේෂණාත්මක අත්දැකීම දියත් කරනු ලබයි.එහිදී චාරිකා සඳහා අවශ්‍ය කෙරෙන විශේෂඥ මඟ පෙන්වීම්, සුව පහසුව හා වාහන නඩත්තු කටයුතු සඳහා අවශ්‍ය සියලුම විශේෂඥ සහාය ලබා දීමට මෙහිදී පියවර ගනු ඇත. මේ අනුව ලෑන්ඩ් රෝවර් හා සිනමන් නේචර් ට්‍රේල්ස් එක්ව ශ්‍රී ලංකාවේ වන සතුන් පිළිබඳ මෙතෙක් අත් නොවිඳි උද්දීපිත ගවේෂණාත්මක චාරිකාමය අත්දැකීමක් ලබා දීමට පියවර ගනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj14060813</link>
    <topic>මිලියන් ඩොලර් වට මේස සමුළුවට සෙලින්කෝ ලයිෆ් විකුණුම් නිලධාරීහු 20 දෙනෙක්</topic>
    <author/>
    <content>මිලියන් ඩොලර් වට මේස සමුළුවට සෙලින්කෝ ලයිෆ් විකුණුම් නිලධාරීහු 20 දෙනෙක්ලෝකයේ හොඳම ජීවිත රක්ෂණ විකුණුම්කරුවන් වෙනුවෙන් ඇමෙරිකාව මූලස්ථානය කරගෙන පවත්වන 2014 මිලියන් ඩොලර් වට මේස සමුළුව සඳහා සහභාගි වීමට සෙලින්කෝ ලයිෆ් සමාගමේ විකුණුම් නිලධාරීන් 20 දෙනෙකු සුදුසුකම් ලබා ඇත.සමාගම පවසන්නේ එම විකුණුම් නිලධාරීන්ගෙන් ආර්. එස්. පනාගොඩ මහත්මිය සහ බී. ශ්‍රීධරන් මහතා මිලියන් ඩොලර් වටමේස සමුළුවේ ‘කෝර්ට් ඔෆ් ද ටේබල්’ සාමාජිකත්වය සඳහා සුදුසුකම් ලබා ඇති බවත් අම්බලන්තොට ඒ. අයි. පී. මංජුල මහතාට මිලියන් ඩොලර් වටමේස සමුළුවේ ජීවිත සාමාජිකත්වය හිමි වූ බවයි.මිලියන් ඩොලර් වටමේස සමුළුවේ 2014 වසර වෙනුවෙන් වන වාර්ෂික රැස්වීම ජුනි 8 වැනි දා සිට 11 වැනි දා දක්වා කැනඩාවේ ටොරෙන්ටෝ හිදී පැවැත්වීමට නියමිත අතර මේ සඳහා ප්‍රමුඛතම රක්ෂණ වෘත්තිකයින් 4000 ක් පමණ සහභාගි වනු ඇතැයි අපේක්ෂා කරයි.2014 මිලියන් ඩොලර් වටමේස සමුළුවට සහභාගි වීමට සුදුසුකම් ලැබූ සෙලින්කෝ ලයිෆ් විකුණුම් නිලධාරින්ගෙන් පිරිසක් සමා‍ගමේ අධ්‍යක්ෂ මණ්ඩලය සමඟ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aj14060814</link>
    <topic>ඊ චැනලින් කොටස් කෝටි දෙක ඉක්මවා අලෙවි වෙයි</topic>
    <author>තාරක වික්‍රමසේකර</author>
    <content>ඊ චැනලින් කොටස් කෝටි දෙක ඉක්මවා අලෙවි වෙයිසතිය ආරම්භක සඳුදා (02) පෙර සතියේ තිබූ ගනුදෙනුකරුවන්ගේ උනන්දුව අඩු වූ බවක් පෙන්නුම් කෙරිණි. එදින ගනුදෙනු වාර්තා වූයේ 5372 ක් පමණි. පෙර සතියේ සිකුරාදා වාර්තා වූ ගනුදෙනු සංඛ්‍යාව 6311 කි. එදින සමස්ත කොටස් මිල දර්ශකය ඒකක 6292.41 ක් හා එස් ඇන්ඩ් පී එස් එල් දර්ශකය ඒකක 3470.19 ක් ලෙස දැක්වුණි. එය පෙර සතියට වඩා ඉහළ යාමකි. පසුගිය සතියේ සිකුරාදා (31) සමස්ත කොටස් මිල දර්ශකය ඒකක 6263.46 ක් හා එස් ඇන්ඩ් පී එස් එල් දර්ශකය ඒකක 3454.61 ක් ලෙස දැක්වුණි.එදින මිලියනය ඉක්මවා කොටස් අලෙවි වූ සමාගම් අතර ඩයලොග් (1846462), පෑන් ඒෂියන් පවර් (1603558), රිචර්ඩ් පීරිස් (2284465), ද ෆිනෑන්ස් කම්පැණි - ඡන්ද බලය රහිත (1145548), ඊ චැනලින් (21483756), පී සී ෂර්මා (1120948), සමාගම් කැපී පෙනුණි.මිල ඉහළ යාම් අතුරින් කාර්සන්ස් (20.90), ෂර්ලිමාර් (103.70), ඉන්දු මැලේ (100.00), සමාගම් කැපී නොපෙනුණු අතර ස්වදේශී සමාගමේ කොටසක මිල රුපියල් 1450.00 කින් ඉහළ ගියද අලෙවි වූයේ සමාගමේ එක් කොටසක් පමණි. රුපියල් 12500.00 කට අලෙවි වී තිබූ සමාගමේ කොටසක මිල එදින අලෙවි වූයේ රුපියල් 13950.00 කටය. මිල පහල යාම් අතුරින් කොටසන් 100 ට වඩා අලෙවි වූ සමාගම්හි කැපී පෙනෙන වෙනස්කම් දැක්වුණේ නැත.පසු දින එනම් 03 වැනිදා අඟහරුවාදා පෙර දිනට වඩා ගනුදෙනු අඩු විය. එදින ගනුදෙනු සංඛ්‍යාව දැක්වුණේ 4310 ක් ලෙසය. එමෙන්ම එදින සමස්ත කොටස් මිල දර්ශකය ඒකක 6286.02 ක් හා එස් ඇන්ඩ් පී එස් එල් දර්ශකය ඒකක 3270.19 ක් ලෙස දැක්වුණි.දිනයේ මිලියනය ඉක්මවා කොටස් අලෙවි වූ සමාගම් අතර ජනශක්ති ඉන්ෂුවරන්ස් (2151396), ටෙක්ස්ටර්ඩ් ජර්සි (2053800), අනිලානා හොටෙල්ස් (1262758), පී සී ෂර්මා (2397622), පී සී එච් හෝල්ඩින්ග්ස් (2196186), සමාගම් දැක්වුණි.එදින මිල ඉහළ යාම් අතුරින් කැපී පෙනුණේ නෙස්ලේ (37.60), සමාගමයි. මිල පහළ යාම් අතුරින් කැපී පෙනුණේ ෆින්ලේස් කළම්ඹු (28.70), ලයන් බෘෘවරි (25.50), ටී සර්විසස් (34.20) සමාගම් ය. ස්වදේශී සමාගමේ කොටසක මිල රුපියල් 1450 කින් පහමළ ගියද අලෙවි වූයේ සමාගමේ එක් කොටසක් පමණි. එහි විශේෂත්වය වූයේ පෙර දින එක් කොටසක් පමණක් අලෙවි වී එය රුපියල් 1450 කින් ඉහළ යාමත් එදින එක් කොටසක් පමණක් අලෙවි වී රුපියල් 1450.00 කින් කොටසක මිල පහළ යාමයි.පසු දින එනම් 04 වැනිදා බදාදා වෙළෙද පොළ ගනුදෙනු 4522 ක් දක්වා වැඩි විය. දිනයේ මිලියනය ඉක්මවා කොටස් අලෙවි වූ සමාගම් අතර ජේ කේ එච් (2190791), නවලෝක (1126332), පිරමල් ග්ලාස් (1377867), සෙරන්ඩිබ් හොටෙල්ස් (5850734), අමානා ටකාෆුල් (2551459) ඒෂියා සයාකා (1736778), පී සී ෂර්මා (4560947), සමාගම් කැපී පෙනුණි. එදින කොටස් 100 ට වඩා අලෙවි වූ සමාගම්හි මිල ඉහළ ගිය එතරම් කැපී නොපෙනුණි. හරිස්චන්ද්‍ර සමාගමේ කෙටසක මිල රුපියල් 124.50 කින් ඉහළ ගියද අලෙවි වූයේ කොටස් දෙකක් පමණි.මිල පහළ ගිය සමාගම් අතර නෙස්ලේ (20.40), ඉන්ඩස්ට්‍රියල් ඒ එස් පී එච් ( 17.90) ගෙස්ටට්නර් (10.80), ෂර්ලිමාර් (19.10) කැපී පෙනුණි.කොළඹ කොටස් වෙළෙද පොළේ දිරි සවි පුවරුවේ ලැයිස්තුවට කොටස් නිකුත් කළ ඇඩම් ඉන්වෙස්ට්මන්ට්ස් සමාගමේ සියලු කොටස් අලෙවි වී ඇති බව සමාගම විසින් දැනුම් දී ඇත. එය එක් අතකින් බලන කළ වෙළෙඳ පොළට සුභාරංචියක් ලෙසින් හැඳින්විය හැකිය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>08</day>
    </date>
    <link>http://www.silumina.lk/2014/06/08/_art.asp?fn=aw140608</link>
    <topic>යන්ත්‍රයක් සමඟ යකෙකු බැඳගෙන  යකාට ඕනෑ විදිහට පුතා වැඩ කරනවා</topic>
    <author>මතුගම මහින්ද විජේතිලක</author>
    <content>කෙනෙකු කිසි වෙහෙසක් නොගෙන හිටි හැටියේ දියුණුවේ ඉහළට යන විටත්, එසේ ම නොදැනුවත් ම වාගේ පරිහානියට පත්ව පහළට කඩා වැටෙන විටත් හේතුවක් නැතිව කිසිඳු ඵලයක් හට නොගන්නා බවත් නුවණින් සිතා විමසා බලා කටයුතු කළ යුතුය. දියුණු වන විට අසීමිත තණ්හාවෙන් වැළකී දැහැමිව සාධාරණ විය යුතුය. නැතහොත් පසුතැවීමට සිදු වෙනවා නොඅනුමානය.අනුරාධපුරයේ ප්‍රසිද්ධ ව්‍යාපාරිකයන් අතර ඉහළින් ම වැජඹුණු කෙනෙකි වීරසේන. පනස් දෙහැවිරිදි වීරසේන සිවු දරු පියෙකි. වැඩි වෙහෙසක් නොගෙන ම ඉතා ඉක්මනින් දියුණුවට පත් වූ ඔහු වී මෝල් ගණනාවක අයිතිකරු විය. ලොරි රථ විස්සක ප්‍රවාහන ව්‍යාපාරයක හිමිකරු විය. එදා එසේ කෝටිපතියකු ලෙස මුදුන් මට්ටමේ වැජඹුණ වීරසේන අවුරුදු තුනක කාලයක සිට දැඩි ආර්ථික පසුබෑමකට පත් වූයේය. වී මෝල්, ඉඩකඩම් සමඟ ම විකිණී ගියේය. දැන් ඔහු සතුව ඇත්තේ එක ම එක ලොරියක්, එදා කෝටිපතියා අද අනුන්ගේ මෝල්වල හාල් කුලියට අදින තත්ත්වයට පත්ව ඇත.එදා සිටු පවුලක් සේ ජීවත් වූ අපට මෙසේ සිදු වූයේ ඇයිදැයි වීරසේන ගේ බිරිය නිර්මලා නිතර කල්පනා කළාය. සුරාව, සූදුව, වැනි දුරාචාරයන්හි ද නොයෙදෙන වීරසේන අද ලොරි රියැදුරෙකු ලෙස දහදිය හෙළමින් දුක් විඳින අයුරු දකිමින් ඇය ද දුක් වූවා ය.දිනක් ‘සිළුමිණ’ පත්‍රය කියවමින් සිටි නිර්මලා ‘පියවි ඇසින් ඔබ්බට’ විශේෂාංගයේ සඳහන් ඇතුල්කෝට්ටේ ගුප්ත ගවේෂණ මධ්‍යස්ථානය කරා යෑමට සිතා ගත්තාය. වීරසේනට ද කරුණු අවබෝධ කොට දී ඔහු සමඟ එහි ගියා ය.ප්‍රථම දිනයේ ගවේෂණයේ දී වීරසේන ගේ ශරීරය පැද්දෙන්නට විය. ඉන් එහා දෙයක් එදින සිදු නොවූයෙන් දින විසි එකක් ගමේ පන්සලේ දී බෝධි පූජා පවත්වා නැවත පැමිණෙන ලෙස ඊට අවශ්‍ය උපදෙස් දුන් ගවේෂකවරයා තමන්ගේ ශරීරයට භූතාත්මයක බලපෑමක් ඇතැයි ද ඒ භූතාත්මය කෙරෙහි මෛත්‍රී කරුණා ගුණයෙන් පින් අනුමෝදන් කරන ලෙස ද නියම කළේය.බෝධි පූජා අවසන් කොට නැවත පැමිණි දිනයේ ශරීරයේ පැද්දෙන ගතිය ඉවත්ව තිබුණු බැවින් ගවේෂකවරයා වීරසේන හා නිර්මලී සමඟ සාකච්ඡා කළේය.අනුරාධපුර ප්‍රදේශයේ විශාල ප්‍රමාණයේ වී මෝල් හතරක් සහ ලොරි රථ විස්සක හිමිකාරයෙක් ව සිය ගණනක් සේවක පිරිසක් සමඟ ශීඝ්‍රයෙන් දියුණුවට පත්ව සිටි නමුත් දැනට අවුරුදු තුනක පමණ කාලයක සිට කලින් සිටියාටත් වඩා ආර්ථිකයෙන් පහළ වැටී සිටින බව ඔවුහු පැහැදිලි කළහ. මේ අතර තමන් විසින් කරන ලද විශේෂ වත් පිළිවෙත් ඇදහීම් තිබුණේ දැයි ගවේෂකවරයා ප්‍රශ්න කළ විට, අවුරුදු තුනකට පෙර පොලොන්නරුව ප්‍රදේශයේ දේවාලයකට ගොස් තවත් ඉහළට දියුණුවීම සඳහා කපුවා ලවා යන්ත්‍රයක් පැලඳ ගත් බවත් වීරසේනට මතක් වී එය අනාවරණය කළේය. තවත් දින හතක් බෝධි පූජා පවත්වා නැවත පැමිණෙන ලෙස උපදෙස් ලැබුණි.තුන් වැනි දිනයේ ගවේෂකවරයා කිරණ ශක්තිය එල්ල කරන විට වීරසේන ප්‍රලය වී අඬන්නට වූයේය. ගවේෂකවරයා ප්‍රශ්න කළේය.“කවුද මේ ශරීරයට රිංගාගෙන අඬන්නෙ?”“මම මේ වීරසේන ගෙ තාත්තා හෙන්දිරික්.”“ඇයි මේ අඬන්නෙ?”“අඬන්නෙ දුකට. මගේ පුතා වුණාට මූ මහා මෝඩයා. මම මළේ මීට අවුරුදු විස්සකට විතර කලින්. මම පන්සිල් ආරක්ෂා කැර ගෙන සාධාරණව ජීවත්වුණ කෙනෙක් නිසා මම මළාට පස්සෙ මට විශේෂ හැකියාවත් තිබුණා. පුතාව දියුණු කරන්න ඕනෑ කියලා මෙයාට උදව් කළා?”“කොහොම ද උදව් කළේ?”“පුතාට පළමුවෙන් හිතුණේ කඩයක් දා ගන්න. මේ නිර්මලී උත්සාහවන්ත කෙල්ල. වීරසේන දවසක් නිර්මලී එක්ක තමන්ගේ අදහස සාකච්ඡා කළා. මමත් අහසේ පා වෙවී ඉන්න ගමන් මේ සාකච්ඡාව අහගෙන හිටියා. ඒ වන විට නගරයේ වසා තිබුණු කඩ කීපයක් ගැනත් මේ දෙන්නා කතා බස් වුණා. මම ඒ කඩ කීපය ගැන හොඳට සොයලා බැලුවා. එදා රෑ පුතාට හීනෙන් පෙනී ඉඳලා කිව්වා “පුතේ! මෙන්න මේ කඩ කාමරය හොඳයි. මේක ගනින්” කියලා. ඒ වගේ ම පුතාත් ඒ කඩය අරගෙන ව්‍යාපාරය ආරම්භ කළා. කුලියට ගත්ත ඒ කඩය අවුරුද්දක් ගත වෙන කොට සින්නක්කර ම ගන්න පුළුවන් වුණා.”“ඒ කොහොම ද?”“ඒ කඩ කාමරය අයිතිකාරයාව පුතා එක්ක මිත්‍ර කරලා පුතා ගැන පැහැදීමක් ඇති කරලා සාධාරණ මුදලකට පුතාට ම විකුණන තත්ත්වයට මම අයිතිකාරයාගේ හිත පෙලඹෙව්වා.”“ඊට පස්සෙ?”“ඊට පස්සෙ පුතා ඉහළටම දියුණු වුණා. මේ මෝඩයාගෙ හිතට, අධික තණ්හාව ඉහට ගැහැව්වා. මේ තරම් ඉහළට දියුණු වෙලත් ඒක මදි වෙලා දේවාල ගණනෙ යන්න හිටියා. පොලොන්නරුවෙ දේවාලයකට ගිහින් රුපියල් ලක්ෂයක් දීලා යන්ත්‍රයක් පැලඳ ගත්තා. මුගේ ඔලමොට්ටලකමක මහත. ඒ කපුවා ඒ යන්ත්‍රයට යකෙක් බන්ධනය කළා උගේ වාසියට. අපේ මෝඩයාව නිතර දේවාලයට ගෙන්නා ගන්න වුවමනා විදිහට. ඒ යන්ත්‍රයත් එක්ක යකා බැන්දුණාට පස්සෙ යකාට ඕනෑ විදිහටයි පුතා වැඩ කළේ. ඒ යකා මට ඉන්න දුන්නෙ නෑ. ඌ මාව පන්නා ගත්තා. මට උදව් කරන්න ඉඩ නොලැබී ගියා. ව්‍යාපාර උපක්‍රම නැතුව ගියා. මෙයා අන්තයට ම පිරිහුණා. මේ නිර්මලී දුවගෙ නුවණ නිසයි මෙතැනට ආවෙත්.” යැයි පියාගේ භූතාත්මය කීවේය.“ඉතින් ඒ දේවාලයෙන් එවපු යකා දැන් කෝ?” යි ගවේෂකවරයා ඇසීය.“ඌ ගෙදර හැංගිලා ඉන්නවා. මෙහෙට එන්නේ නෑ. ඒක නිසා තමයි මට අදත් පුතාට කිට්ටු වෙන්න පුළුවන් වුණේ. අනේ මහත්තයා මේ මෝඩයට අවවාද කරලා ආරස්සා කැර දෙන්න. පින් සිද්ධ වේවි.”වීරසේන ගේ ශරීරයෙන් පියා ගේ භූතාත්මය ඉවතට යවා ඒ වන විට නිවසේ සැඟවී සිටි යක්ෂයා ගෙන්වා වීරසේනට ආවිශ්ට කොට ‍ගවේෂකවරයා ප්‍රශ්න කළේය.“කවුද මේ ශරීරයට ඇතුළු වෙලා ඉන්නෙ?”එහෙත් යක්ෂයා කතා කළේ නැත. දිව එළියට දමා හිස දෙපසට වනන්නට විය. දෑස් ලොකු කැර ගෙන භයංකර විලාසයක් මවා පෑවා මිසක කතා කළේ නැත. කෙළ විසිරුවමින් වේගයෙන් හිස දෙපසට වනන්නට වූයේය. ගවේෂකවරයා වේවැල් පහර දෙක තුනක් ගසා යක්ෂයා පාලනය කොට වීරසේනගේ ශරීරයෙන් එළියට ඇද පන්නා දැම්මේය. නැවතත් පියාගේ භූතාත්මය ගෙන්වීය.“මේ කවුද?” යි ගවේෂකවරයා ඇසීය.“මම හෙන්ද්‍රික්නෙ මහත්මයා.”“එහෙම වෙන්න බෑ. හෙන්ද්‍රික් දැනට අවුරුදු විස්සකට කලින් මළා කියලා තමුන්ම නේද කිව්වෙ?”“ඔව් මහත්මයා”“බුදු දහමේ හැටියට මේ ‘මම’ ය, ‘පුද්ගලයා’ ය කියා හිතාගෙන ඉන්න ශරීරය සකස් වී තියෙන්නේ නාම රූප දෙකෙන්. මේ නාම රූප පරම්පරාවෝත් සෑම ක්ෂණයක් පාසා ම වෙනස් වෙනවා. ක්ෂණයක් පාසා ඉපිද ජරාවට පත්ව නිරුද්ධ වෙන රූප කලාප කෝටි ප්‍රකෝටි ගණනකින් සෑදී ඇති ශරීරය තුළ සිටි හෙන්ද්‍රික් මැරිලා හුඟක් කල්. දැන් ඔබ සිටින්නේ පුතා ගැන ආදරයෙන් බැඳුණු උපාදානය නිසා භූතාත්මයක ඉපදිලා ඉන්නෙ. මේ විදිහට දූ දරුවන් දේපළ වස්තුව බදාගෙන ඉඳලා වැඩක් නෑ.”“ඔව්... ඔව්... මහත්තයා මමත් හිතෙන් දුක් විඳිනවා. මටත් මේවා අතහැරලා යන්න ඕනෑ.”“බොහොම හොඳයි, ඔබට කුසල සිතුවිල්ලක් ඔය පහළ වෙලා තියෙන්නේ, තමන් කැමැති කොයි වගේ තැනකට ද යන්න?”“මම ශ්‍රී මහා බෝධීන් වහන්සේ ළඟට යන්න ආසයි.”“හොඳයි අපි ඔබව අනුරාධපුරයට යවන්නම්”“එපා මහත්තයා කරදර වෙන්න එපා. මට ශ්‍රී මහා බෝධීන් වහන්සේ හොඳට හුරු පුරුදු තැනක්. මට තනියම යන්න පුළුවන්. මහත්තයා මගේ පුතාට අවවාද උපදෙස් දෙන්න. මම මෙච්චර කල් උදව් කළා ඇති.”“ඔබ මොනවා ද ඔයතරම් කළ උදව්?”“අර යකා එන්න කලින් පුතාට හොඳ ගනුදෙනු කරුවන් යොමු කළා. පුතාට ලාබ ලැබෙන විදිහට ඒ අය සහයෝගය දුන්නා. පුතා බේකරියක් දැම්මා. අවට ඉන්න පෙරේතයෝ ඒ කෑමවල රස - ඕජාව උරාගන්න නිසා මම උන් පන්නා දැම්මා. කෑම රසවත් නිසා බේකරිය දියුණු වුණා. ඒවා මගේ වැඩ. එක වතාවක් රාත්‍රියක වී මෝලක විදුලි කාන්දුවක් ඇති වුණා. මම පුතාට හීනෙන් පෙනී ඉඳලා කිව්වා වහාම අසවල් වී මෝලට යන්න ඒක ගිනි ගන්නවා කියලා පුතා නින්දෙන් නැගිටලා වහාම ඒ වී මෝලට ගිය නිසා ගින්නෙන් හානි නොවී බේරුණා. පුතා යන කොට වී මෝලෙ මුරකාරයෝ බීලා ගොරව ගොරවා නිදි. මම අන්න ඒ වගේ උදව් තමයි කළේ, දැන් ඉතින් මම අනුරාධපුරයට යනවා” යි භූතාත්මය නික්ම ගියේය.ගවේෂකවරයා නැවතත් උත්සාහයෙන් ධෛර්යයෙන් ව්‍යාපාර ආරම්භ කරන ලෙස ද අධික තණ්හාවෙන් හඹා නොයන ලෙස ද වීරසේනට උපදෙස් දුන්නේය. පවුලේ අයටත් නිවසටත් ආධ්‍යාත්මීය ආරක්ෂා යෙදීය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406151</link>
    <topic>ගැහුවොත් ගහන්න කීම</topic>
    <author/>
    <content>ජාතිවාදී ප්‍රකාශ ගැන බොදු බළසේනාව ප්‍රශ්න කරයිඅලුත්ගම ප්‍රදේශයේදී ඉකුත් 12 වැනිදා භික්ෂූන් වහන්සේ නමකට පහර දුන් බව කියන සිද්ධිය පිළිබඳව ජනතා විමුක්ති පෙරමුණ හා එහි නායක අනුර කුමාර දිසානායක නිශ්ශබ්දව සිටින්නේ කුමක් නිසා දැයි බොදුබල සේනා සංවිධානයේ ප්‍රධාන විධායක නිලධාරි දිලන්ත විතානගේ මහතා ප්‍රශ්න කරයි.තම සංවිධානය මුස්ලිම් අන්තවාදී කල්ලිවල ක්‍රියා කලාපය මීට පෙර විවේචනය කළ අවස්ථාවලදී ජනතා විමුක්ති පෙරමුණ පුවත්පත් නිවේදන නිකුත් කරමින් තම සංවිධානයට විරෝධය පළ කළ බව පවසන විතානගේ මහතා මුස්ලිම් අන්තවාදීන් සිදු කළ මේ ප්‍රහාරය පිළිබඳව එම පක්ෂය නිහඬව සිටින බව ද කියයි.ජනතා විමුක්ති පෙරමුණේ අතීත හැසිරීම් හේතුවෙන් වර්ෂ 1971 දී සහ වර්ෂ 1988 - 89 දී සිංහල බෞද්ධ තරුණයන් විශාල වශයෙන් මිය ගිය බව පැවසූ විතානගේ මහතා වර්තමානයේදී ද ජනතා විමුක්ති පෙරමුණ හාඑහි නායකයා තම සංවිධානය කරන කියන දේ හරි හැටි සොයා නොබලා සිංහල බෞද්ධයන්ට විරුද්ධ ස්ථාවරයක පසුවන බවට චෝදනා කරයි.සිංහල බෞද්ධයන්ට සිදුවන අකටයුතුකම් පෙන්වා දීම හැර වෙනත් කිසිදු වරදක් බොදු බල තරුණ සංවිධානය කර නොමැති බවත්, තම සංවිධානය අකටයුත්තක් වරදක් සිදුකර ඇත්නම් පෙන්වා දෙන ලෙස මේ පිළිබඳ අදහස් දැක්වූ බොදු බලසේනා සංවිධානයේ මහලේකම් ගලබොඩඅත්තේ ඥානසාර හිමියෝ ද කියා සිටියහ.මේ රටේ ප්‍රචණ්ඩත්වය දියත් කළේ ජේ.වී.පී. ය බවත් ලේ හෙලවූයේ ජේ.වී.පී. ය බවත් බොදු බල සේනා සංවිධානය හයියෙන් කතා කිරීම හැර කරන ප්‍රචණ්ඩත්වයක් නැතැයි ද විතානගේ මහතා කීය‍.අපි මේ රටේ ගැටුම් ඇති කරන්නට නොව ජාතීන් අතර සමගිය ඇති කිරීමට කැපවී සිටින බවත් සිංහල මුස්ලිම් නායකයන් එක තැනකට විත් සාකච්ඡා කර ගැටලු විසඳා ගත යුතු බවත් විතානගේ මහතා කීය. තම සංවිධානය කටයුතු කළේ එක් රැස්වූ පිරිස විසුරුවා හැරීමට යැයි ද විතානගේ මහතා තවදුරටත් පෙන්වා දුන්නේ ය.ජනතා විමුක්ති පෙරමුණේ නායක අනුර කුමාර දිසානායක මහතා විසින් පසුගියදා මුස්ලිම් තරුණයන් අමතමින් සඳහන් කළා යැයි කියන “මීට පසු තමුන්නාන්සේලාට පහරදීමට කිසියම් පිරිසක් පැමිණියහොත් ඔවුන්ට ද පහර දෙන්න යන ප්‍රකාශය දේශපාලන පක්ෂ නායකයකුට පැවසීමට සුදුසු ආකාරයේ ප්‍රකාශයක් නොවන බව ද දිලන්ත විතානගේ මහතා පවසයි.දර්ගා නගරයේ කුරුඳුවත්ත ශ්‍රී විජයාරාමයේ හිමිනමක් වන පූජ්‍ය අයගම සමිත හිමියන් තම රියදුරා සමඟ රථයකින් වැඩම කරන අවස්ථාවේ ඉදිරියෙන් ගමන් කළ යතුරු පැදි කරුවකු පාර අවහිර වන සේ ගමන් කළ බවත් කීප වරක් නළාව නාද කිරීමෙන් පසුව ඔහු ඇතුළු පිරිස සමිත හිමියන්ට හා රියදුරාට පහර දුන් බවත් සමිත හිමියන් පොලිසියට පැමිණිලි කොට තිබිණ.එම සිදුවීමට අදාළ සැකකරුවන් අත්අඩංගුවට ගැනීමට ප්‍රමාද වූ හෙයින් අයගම සමිත හිමි ඇතුළු අවට විහාරවල භික්ෂූන් වහන්සේලා ද ගම් වැසියෝ ද පොලිසිය ඉදිරිපිට උද්ඝෝෂණයක නිරත වී තිබිණ.තමන් කියන්නේ ගැහුවොත් ගහන්න කියා නොව ඉවසිලිවන්තව ක්‍රියා කරන්න බවත් අවුරුදු තිහක ප්‍රචණ්ඩත්වයට නැවත මේ ර‍ෙට් ඉඩ නොදිය යුතු බවත් විතානගේ මහතා කියා සිටියේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406152</link>
    <topic>ජනපතිට බොලිවියාවේදී හරසර</topic>
    <author/>
    <content>බොලිවියාවේ පැවැත්වෙන ජී - 77 රාජ්‍ය නායක සමුළුවට සහභාගිවීම සඳහා එහි ගිය මහින්ද රාජපක්ෂ ජනාධිපතිතුමා මහත් හරසරින් පිළිගන්නා ලදී.‘යහපත් ජීවිතයකට නව ලෝකයක්’ යන තේමාව යටතේ පැවැත්වෙන මේ සමුළුව ඊයේ ආරම්භ වූ අතර එය අදත් පැවැත්වෙයි.ජී - 77 සාමාජික රටවල රාජ්‍ය නායකයන් රැසක් මේ සමුළුවට සහභාගි වෙති.මහින්ද රාජපක්ෂ ජනාධිපතිතුමා දකුණු ඇමෙරිකානු රටක පැවැත්වෙන මේ සමුළුවට සහභාගි වන ප්‍රථම ශ්‍රී ලංකා රාජ්‍ය නායකයාය. ජනාධිපතිතුමා හෙට සමුළුව ඇමැතීමට ද නියමිතය. ඉන් පසුව සමුළුවට සහභාගි වූ රාජ්‍ය නායකයන් රැසක් සමඟ ද්වීපාර්ශ්වික සාකච්ඡා වට කිහිපයකට සහභාගි වනු ඇත.1964 දී පිහිටුවා ගනු ලැබු අතර ජී - 77 හෙවත් 77 කණ්ඩායමේ දියුණු වන රටවල් 77 ක් සාමාජිකත්වය දරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406153</link>
    <topic>අමිර්තලිංගම් දෙමළ ඩයස්පෝරාවේ අතකොළුවක් බව හෙළි වෙයි</topic>
    <author>ටී. චන්ද්‍රසේකර</author>
    <content>ටී. චන්ද්‍රසේකරඋතුරේ ජනතාවට ආරක්ෂක අංශවලින් මරණ තර්ජන එල්ල වන බවට යාපනේ විශ්ව විද්‍යාලයේ ආචාර්යවරයකු කොළඹ දී පවත්වන ලද මාධ්‍ය සාකච්ඡාව තමිල්නාඩුවේ කොටි හිතවාදීන්ගේ හා දෙමළ ඩයස්පෝරාවේ කොන්ත්‍රාත්තුවක් බව හෙළි වී තිබේ.ප්‍රභාකරන් මියගිය බව විශ්වාස නොකරන යාපනේ ජනතාව ද සම්බන්ධ කර කියමින් ආරක්ෂක අංශවලට හා ආණ්ඩුවට එරෙහිව චෝදනා කරමින් මාධ්‍ය හමුව පවත්වා තිබුණේ යාපනයේ විශ්ව විද්‍යාලයේ ආචාර්යවරුන්ගේ සංගමයේ සභාපති එම විශ්ව විද්‍යාලයේ කථිකාචාර්ය අමිර්තලිංගම් රාසකුමාරන් විසිනි.මෙහිදී උතුරේ ජනතාව ප්‍රභාකරන් මියගිය බව පිළිනොගන්නා බවටත් ත්‍රස්ත විමර්ශන ඒකකයෙන් දිගටම මරණ තර්ජන එල්ල වන බවට හා රටේ අදහස් ප්‍රකාශ කිරීමේ අයිතිය නොමැති බවටත් ඔහු තදබල ලෙස විවේචන එල්ල කළේය.මොහු මෙම මාධ්‍ය හමුව පැවැත්වීමට දින කීපයකට පෙර තමිල්නාඩුවේ සංචාරයක නිරතව ඇති අතර එහිදී කොටි හිතවාදී දේශපාලනඥයන් හමුවී සාකච්ඡා කර තිබේ. තමිල්නාඩුවේ කොටි හිතවාදී දේශපාලනඥයන් මෙන්ම දෙමළ ඩයස්පෝරාව මඟින් ඔහු මෙහෙයවන බව උතුරේ ආරංචි මාර්ග සඳහන් කරයි.මේ ආචාර්යවරයාට පදිංචි වීම සඳහා දෙමළ ඩයස්පෝරාව නිවසක් පරිත්‍යාග කර ඇති අතර ඔවුන්ගේ ආධාර අරමුදල්වලින් යැපෙන මොහු අද දෙමළ ඩයස්පෝරාවේ හා කොටි හිතවාදීන්ගේ රූකඩයක් බවට පත්ව ඇති බවත් ආරංචි මාර්ග කියා සිටී.මොහුගේ භාර්යාවගේ සොහොයුරකු ප්‍රබල කොටි සාමාජිකයකු වන අතර ඔහු යුද්ධයෙන් පසුව අතුරුදන්ව ඇතැයි කියති. ආචාර්යවරයාගේ භාර්යාව ද මානසික රෝගයකින් පෙළුණ අතර 2012 දී සිරුරට ගිනි තබාගෙන මියගොස් ඇත.2009 මැයි 18 වැනිදා ප්‍රභාකරන් මියගියත් එල් ටී ටී ඊ යට යළි පණ දීම සඳහා ඔහු මිය නොගිය බවට ජනතාව අතරේ රාවයක් ගෙන යාමට දෙමළ ඩයස්පෝරාව දිගටම කටයුතු කරමින් සිටී. එම ඩයස්පෝරා ස්ථාවරය මෙහිදී මොහු පුනරුච්ඡාරණය කිරීම මොහු දෙමළ ඩයස්පෝරාවේ අවශ්‍යතාවට අනුව කටයුතු කරන බව සනාථ කරන තවත් සාධකයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406154</link>
    <topic>උතුරේ සංවර්ධනය ගැන එක්සත් ජාතීන්ගේ සතුට</topic>
    <author/>
    <content>යුද්ධය නිමාවට පත්වීමෙන් පසු උතුරේ ජන ජීවිතය නංවාලීමට කරනු ලබන යටිතල පහසුකම් සංවර්ධන කටයුතු අගය කරන බව එක්සත් ජාතීන්ගේ සංවිධානයේ අවතැන් වූවන් පිළිබඳ විශේෂ නියෝජිත ආචාර්ය සලෝකා දෙයානි මහතා එක්සත් ජාතීන්ගේ මානව හිමිකම් සැසිවාරය අමතමින් කියා සිටියේය.එක්සත් ජාතීන්ගේ මානව හිමිකම් සමුළුවේ 26 වැනි සැසි වාරය 10 වැනිදා ජිනීවා හිදී ආරම්භ වුණ අතර එම සැසි වාරයට වාර්තාවක් ඉදිරිපත් කරමින් දෙයානි මේ ප්‍රකාශය කළේය.තමන් ශ්‍රී ලංකා ආණ්ඩුවේ ආරාධනයකට අනුව පසුගිය දෙසැම්බර් 2 වැනිදා සිට 6 වැනිදා දක්වා යාපනය, මුලතිව්, කිලිනොච්චි දිස්ත්‍රික්කවල සංචාරය කළ බවත් ඒ සංචාරයෙන් ලද තොරතුරු ඇතුළත් විශේෂ වාර්තාව මෙසේ ඉදිරිපත් කරන බවත් කියා සිටියේය.ආණ්ඩුවේ මෙම වැඩ පිළිවෙළ අගය කරන අතර යුද්ධයෙන් අවතැන්වූ ජනතාව නැවත පදිංචි කරවීම මේ ජනතාවගේ ජීවන ගැටලු විසඳීම පිළිබඳව ද ආණ්ඩුව තවදුරටත් අවධානය යොමුකළ යුතු බව ද ඔහු කීවේය.මෙහි සුළු සුළු අඩුපාඩුකම් ඇති බව පෙන්වා දුන් දෙයානි අවතැන් වූවන් නැවත පදිංචි කරවීමට අවශ්‍ය තරම් නිවාස නොමැතිකම කාන්තාවන් ලිංගික අපයෝජනයට ලක්වීම වැනි ගැටලු විසඳීමට ආණ්ඩුව කඩිනම් පියවර ගත යුතු බවත් කියා සිටියේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406155</link>
    <topic>මත්කුඩු තොගය පිටුපස අන්තර්ජාතික ජාවාරම්කරුවන්</topic>
    <author>කීර්ති මෙන්ඩිස්</author>
    <content>කීර්ති මෙන්ඩිස්පසුගිය දා පොලිස් විශේෂ කාර්ය බළකාය මඟින් අත්අඩංගුවට ගන්නා ලැබු රුපියල් කෝටි සියයකට ආසන්න වටිනාකමින් යුත් මත්කුඩු මෙරටට පැමිණීම විදේශ මත්ද්‍රව්‍ය මාෆියාව හරහා සිදුවන්නක් බවට පරීක්ෂණ පවත්වන විමර්ශන  කණ්ඩායමට ඒත්තු ගොස් තිබේ.ඩුබායි හෝ පාකිස්ථානය හරහා මේ මත්කුඩු තොගය කිනම් හෝ මාර්ගයකින් මෙරටට පැමිණෙන්නට ඇතැයි විශ්වාස කැරෙන විමර්ශන කණ්ඩායම් ඒ පිටුපස ජාත්‍යන්තර ජාවාරම්කරුවන් සිටින බව පවසා තිබේ.මාස තුනකට ආසන්න කාලයක් තිස්සේ ලැබුණු තොරතුරක් මත ගවේෂණ රාජකාරියේ යෙදී මෙම කුඩු තොගය අල්ලා ගැනීමට හැකි වූ බවත් එසේ නොවුණේනම් මෙම කුඩු ලංකාව පුරාම බෙදා හැරෙන බවත් පොලිස් විශේෂ කාර්ය බළකාය කියයි.මේ වන විට සිද්ධිය සම්බන්ධයෙන් අත්අඩංගුවට ගත් දෙදෙනාගෙන් මත්ද්‍රව්‍ය නාශක කාර්යාංශය මඟින් දීර්ඝ වශයෙන් ප්‍රශ්න කරමින් සිටින අතර මොවුන්ගෙන් ලබාගන්නා ප්‍රකාශ අනුව මෙම මහ ජාවාරම පසුපස සිටින විදේශීය මාෆියාවේ මත්ද්‍රව්‍ය මොළකරුවන් හෙළිකර ගන්නා බවත් පොලීසිය කියයි. මොවුන්ට විදේශ රටක සිට ලබාදුන් දුරකථන පණිවිඩයකට අනුව මෙම මත්කුඩු තොගය ප්‍රවාහනය කර ඇති බවට තොරතුරු ලැබි ඇති අතර සැකකරුවන්ගේ ජංගම දුරකථන දත්ත මේ වන විටත් පරීක්ෂාවට ලක් කෙරෙමින් පවතින බව ද කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406156</link>
    <topic>භික්ෂූන් වහන්සේට පහර දුන් පිරිස රිමාන්ඩ්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාපසුගිය 12 දා අලුත්ගම ශ්‍රී විජයාරාමවාසී අයගම සමිත හිමියන්ට පහර දුන් බව කියන සැකකරුවන් තිදෙනා ගිය සිකුරාදා අලුත්ගම පොලීසිය මඟින් කළුතර උසාවියට ඉදිරිපත් කරන ලදුව ඔවුන් ලබන 25 දා දක්වා රිමාන්ඩ් බන්ධනාගාර  ගතකැර ඇත.සමිත හිමියන් ත්‍රීරෝද රථයකින් දහම් දෙසුමකට වැඩම කරමින් සිටියදී රථවාහන තදබදයකදී ත්‍රීරෝද රථයේ නළා හැඬවීම පිළිබඳව පිටුපසින් යතුරු පැදියක දෙදෙනෙකු රියදුරුට බැණ වැද පහර දෙන්නට තැත් කිරීමේ දී ඊට මැදිහත් වූ සමිත හිමියන්ට මේ දෙදෙනා පහර දී ඇතැයි කියති.ඔවුන් අත්අඩංගුවට ගන්නැයි අලුත්ගම පොලීසිය ඉදිරිපිටට රැස්වූ විශාල පිරිසක් උද්ඝෝෂණය කළහ. පසුව අලුත්ගම පොලීසිය මඟින් මුස්ලිම් ජාතිකයන් දෙදෙනකු අත්අඩංගුවට ගන්නා ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa14061512</link>
    <topic>මිහින්තලා ආලෝක පූජාව</topic>
    <author>ඡායාරූප - සුදත් මලවීර, කිත්සිරි වනසිංහ</author>
    <content>ලේක්හවුස් මිහින්තලා ආලෝක පූජාව 52 වැනි වරටත් උත්කර්ෂවත් අයුරින් මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්විණි. ජනාධිපතිතුමා සුබ මොහොතින් විදුලි ආලෝකය ක්‍රියාත්මක කළ අයුරු. අබාන්ස් ආයතනයේ අනුග්‍රහය සහ ලංකා විදුලිබල මණ්ඩලයේ සම අනුග්‍රාහකත්වය ඇතිව ලේක්හවුස් ආයතනය වාර්ෂිකව සංවිධානය කරන ආලෝක පූජාව විවෘත කිරීමේ අවස්ථාවට පවිත්‍රාදේවි වන්නිආරච්චි, තිස්ස කරල්ලියද්ද, බන්දුල ගුණවර්ධන, එස්. එම්. චන්ද්‍රසේන අමාත්‍යවරු සහභාගි වූහ. උතුරුමැද ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය එස්. එම්. රංජිත්, ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර, ලංකා විදුලිබල මණ්ඩලයේ සභාපති ඩබ්ලිව්. බී. ගනේගල මහත්වරුද මෙහි වෙති.මිහින්තලා ආලෝක පූජාව විවෘත කිරීමට පැමිණි මහින්ද රාජපක්ෂ ජනාධිපතිතුමා ලේක්හවුස් සභාපති ජ්‍යෙෂ්ඨ මාධ්‍යවේදී බන්දුල පද්මකුමාර මහතා විසින් පිළිගත් අයුරු.මිහින්තලා ආලෝක පූජාවේ දෙවැනි දිනය ආරක්ෂක හා නාගරික සංවර්ධන අමාත්‍යංශ ලේකම් ගෝඨාභය රාජපක්ෂ මහතාගේ ප්‍රධානත්වයෙන් මිහින්තලා රාජමහා විහාරස්ථානයේ මැද මළුවේ දී සිදු කැරුණු අවස්ථාව.පනස් දෙවැනි වරටත් පැවැති ලේක්හවුස් මිහින්තලා ආලෝක පූජාවේ අවසන් දිනයේ විදුලි ආලෝකය විවෘත කැරුණේ අනුරාධපුර මහ දිසාපති මහින්ද සෙනෙවිරත්න මහතා අතිනි. මිහින්තලය උප දිසාපති රුවන් ඒකනායක, ලේක්හවුස් කර්තෘ මණ්ඩල අධ්‍යක්ෂ සීලරත්න සෙනරත් මහත්වරු ද මේ අවස්ථාවට සහභාගි වූහ.ඡායාරූප - සුදත් මලවීර, කිත්සිරි වනසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406157</link>
    <topic>මඟී පාලම් වෙනුවට දුවන පාලම්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට සියලු ප්‍රධාන නගරයන්හි මඟී පාලම් උදෙසා විදුලි බලයෙන් ක්‍රියා කරන ‘දුවන පියගැට පෙළ’ (Electric Elevator) යෙදීමට කටයුතු කරන බව මහාමාර්ග වරාය හා නාවික ව්‍යාපෘති අමාත්‍ය නිර්මල කොතලාවල මහතා සිළුමිණට කීය.මෙහි ආරම්භක පියවර ලෙස පාණදුර නගරයේ පෞද්ගලික බස් නැවතුම්පොළ ඉදිරියෙන් මාර්ගය හරහා යන පදිකයන් උදෙසා ‘දුවන පියගැටපෙළ’ සහිත පාලමක් ඉදි කෙරෙන අතර ඒ සඳහා මිලියන 150 ක මුදලක් ඇස්තමේන්තු කර ඇතැයි ද ඇමැතිවරයා කීය.මෙහි දෙවැන්න කොට්ටාව නගරය මධ්‍යයේ ඉදිකිරීමට යෝජිත බවත් ඒ සඳහා මිලියන 300 ක් ඇස්තමේන්තු කර ඇතැයි ද ඇමැතිවරයා කීය.බොහෝ දෙනා පදික මාරුවේදී මඟී පාලම් මතින් ගමන් නොකරන්නේ පඩිපෙළ නැඟීමට ඇති අපහසුව නිසා බවත් එමඟින් සිදුවන අනතුරු නව පාලම් නිසා වැළැකෙන බව ද ඇමැතිවරයා පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406158</link>
    <topic>අරලියගහ මන්දිරයෙන් ජීව වායු ව්‍යාපෘතියක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපරිසරය සුරැකීමට ආදර්ශයක් දෙමින් අරලියගහ මන්දිරයේ මුළුතැන් ගෙයි එළවළු අපද්‍රව්‍ය මඟින් ජීව වායුව හා ජිව පොහොර නිපදවීමේ නව වැඩ පිළිවෙළක් ආරම්භ වී තිබේ.ඒ අනුව මහින්ද රාජපක්ෂ ජනාධිපතිතුමාගේ ආශිර්වාදය ඇතිව අරලියගහ මන්දිරයේ දී ඇරැඹුණු මෙම ජීව වායු නිපදවීමේ වැඩ පිළිවෙළ මඟින් හරිත ශ්‍රී ලංකාවක් සඳහා වූ වැඩ පිළිවෙළ සාක්ෂාත් කිරීමට කටයුතු කෙරෙන බව මෙම වැඩ පිළිවෙළ අරලියගහ මන්දිරයේ ක්‍රියාවට නංවන ජීව වායු පර්යේෂක ශ්‍රීමාල් තිසේරා මහතා පැවැසීය.මෙතෙක් කල් ජිව වායුව නිපදවීම පිළිබඳව විවිධ මත තිබුණත් මේ රටේ ප්‍රධානම පුරවැසියා වන මහින්ද රාජපක්ෂ ජනාධිපතිතුමා ජීව වායුව පිළිබඳව දක්වන උනන්දුව නිසා රටටම එය හොඳ ආදර්ශයක් වන බවත් තිසේරා මහතා පැවැසීය.ලීටර් 5000 ක විශාලත්වයෙන් යුත් අරලියගහ මන්දිරයේ ජීව වායු ඒකකය මඟින් මන්දිරයේ මුළුතැන් ගෙයි කටයුතුවලට අවශ්‍ය ජීව වායුව ලබා දෙන බවත් ඉතිරි වන ජීව පොහොර අරලියගහ මන්දිරයේ ගෙවතු බෝග වගාවට යොදන බවත් ඒවා සරුසාර බවත් තිසේරා මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa1406159</link>
    <topic>අපේ විද්‍යා හා තාක්ෂණ ප්‍රගතියට චීනයෙන් ඩොලර් මිලියනයක ආධාර</topic>
    <author/>
    <content>චීන රජය සංවිධාන කළ චීන දකුණු ආසියාතික විද්‍යා හා තාක්ෂණ අමාත්‍යවරුන්ගේ සැසිය ජුනි 06 වන දා සිට 09 වන දා දක්වා චීනයේ යුනාන් ප්‍රාන්තයේ කුන්මින්ග් නුවර කේන්ද්‍ර කරගනිමින් පැවතිණ. ශ්‍රී ලංකාව නියෝජනය කරමින් තාක්ෂණ හා පර්යේෂණ අමාත්‍ය පාඨලී චම්පික රණවක මහතා ඇතුළු අමාත්‍යාංශයේ සහ අනුබද්ධ ආයතන දෙකක ප්‍රධානීන් ද ඇතුළුව 05 දෙනෙකු මේ සඳහා සහභාගි විය.චීනයේ තාක්ෂණ හා පර්යේෂණ අමාත්‍ය වැන් ගැන්ග් මහතා සමඟ චම්පික රණවක මහතා ද්වි පාර්ශ්වික සාකච්ඡාවකට එක් විය.එහිදී ශ්‍රී ලංකාවේ විද්‍යා හා තාක්ෂණ ක්ෂේත්‍රයේ තිරසර සංවර්ධනයකට සහ පර්යේෂණ සඳහා පළමු අදියරේ ආධාර මුදල ලෙස ඇමෙරිකානු ඩොලර් මිලියනයක් ලබාදීමට චීන රජය එකඟ වී ඇත. ඊට අදාළ අවබෝධතා ගිවිසුම් ඉදිරි මාස 4 ඇතුළත ශ්‍රී ලංකාවේ දී අස්සන් තැබීමට කටයුතු කරන බව අමාත්‍යාංශය සඳහන් කරයි. ශ්‍රී ලංකාවේ ආහාර තාක්ෂණය, කෘෂිකර්මය, දේශගුණ හා කාලගුණ විද්‍යා තාක්ෂණය, අධි තාක්ෂණික ඉංජිනේරු විද්‍යාව, නැනෝ තාක්ෂණය, ජාන තාක්ෂණය, රොබෝ ඉංජිනේරු තාක්ෂණය, අභ්‍යවකාශ තාක්ෂණය වැනි උසස් තාක්ෂණ ක්‍රමවේද සංවර්ධනයට අවශ්‍ය දැනුම, විද්වත් හුවමාරුව, පර්යේෂණ සහ මූල්‍ය අනුග්‍රහය ලබාදීමට කටයුතු කරන බවට ද චීන තාක්ෂණ හා පර්යේෂණ අමාත්‍ය වැන් ගැන්ග් මහතා එකඟ වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa14061510</link>
    <topic>පවත්වන්න යන පරීක්ෂණය නීතියටත් විරුද්ධයි</topic>
    <author>සුභද්‍රා දේශ‍ප්‍රිය</author>
    <content>- ආචාර්ය නීතිඥ ප්‍රතිභා මහානාම හේවාසුභද්‍රා දේශ‍ප්‍රියකොටි ත්‍රස්තවාදය මෙරටින් තුරන් කිරීම සඳහා පැවැති මානුෂීය ක්‍රියාන්විතයේ අවසන් අදියරේ දී යුද අපරාධ හා මානව හිමිකම් උල්ලංඝනය වීම් සිදු වූ බව කියමින් අන්තර්ජාතික පරීක්ෂණයක් පැවැත්වීමට එක්සත් ජාතීන්ගේ මානව හිමිකම් කවුන්සිලය බ්‍රිතාන්‍ය ජාතික සැන්ඩ්‍රා බෙයිදා නම් නිලධාරිනියගේ ප්‍රධානත්වයෙන් යුතු කමිටුවත් පත් කිරීම පිළිගත නොහැකි බවත් එවැනි පරීක්ෂණයක් සිදු කළ යුත්තේ එක්සත් ජාතීන්ගේ සංවිධානයේ මානව හිමිකම් කවුන්සිලයේ මානව හිමිකම් මහා කොමසාරිස් කාර්යාලය බවත් ආචාර්ය නීතිඥ ප්‍රතිභා මහානාම හේවා කියයි.එමෙන් ම එම අදාළ රටේ අනුමැතිය ඇතිව එම ර‍ෙට් සහයෝගයෙන් එම පරීක්ෂණ කටයුතු කළ යුතුය යන්න නීතියේ තත්ත්වයයි. මෙතන මේ පරීක්ෂණ කමිටුව ශ්‍රී ලංකාව ප්‍රතික්ෂේප කරනවා.මානව හිමිකම් කවුන්සලයේ යෝජනාවක් සම්මත කර තිබෙනවා‍‍ දේශීය යාන්ත්‍රණ මඟින් කළ යුතුයි කියලා. මෙවැනි පරීක්ෂණයක් කරනවා නම් එක්සත් ජාතීන්ගේ කිසියම් රටක මානව හිමිකම් කඩ කළොත් ඒ සම්බන්ධයෙන් පරීක්ෂණ පවත්වන්නේ නම් එය සිදු කළ යුත්තේ එක්සත් ජාතීන්ගේ මානව හිමිකම් කවුන්සිලයේ යෝජනාවක් සම්මතයෙන්පසු එය සිදුකළ යුත්තේ මානව හිමිකම් මහා කොමසාරිස් කාර්යාලයේදී යි.එවැනි අවස්ථාවක අදාළ ර‍ෙට් කැමැත්ත නැතුව අදාළ ස්ථානයේ පරීක්ෂණ කිරීමට නොහැකියි. සාක්ෂි කරුවන්ගෙන් විමසිම් කළ යුතුයි.සැබෑ තත්ත්වය දන්න අය ඉන්නේ ලංකාවේ. යම් පරීක්ෂණයක වටිනාකම තිබෙන්නේ අදාළ ස්ථාන පරීක්ෂා කරමින් අවට ස්වභාවයන් දකිමින් ඒ හා සම්බන්ධ අවට පිරිසගේ අදහස විමසීමෙන් පමණයි සත්‍ය තොරතුරු ලබාගත හැක්කේ.නමුත් ස්ථානයකට පිවිසීමට නොහැකි නම් අදාළ සත්‍ය තොරතුරු ලබාගැනීමට නොහැකි වී යනවා. ඒ අනුව එම සාක්ෂිවල තොරතුරු ලබා නොගෙන කරන පරීක්ෂණ වැදගත් කමක් නැහැ.මුළුමනින් ම ශ්‍රී ලංකාව මේ පරීක්ෂණ ප්‍රතික්ෂේප කරනවා.ජනාධිපතිතුමා එම තීරණය පාර්ලිමේන්තු අනුමැතියකින් ක්‍රියාත්මක කිරීමට ඉ‍ඩදී තියනවා.ලෝකයේ කිසිම රටක එවැන්නක් සිදුකර නැහැ‍. එම තීරණය ලෝකයටම පූර්වා දර්ශයක් සැපැයීමක්.අතුරුදන් වූවන් පිළිබඳ කොමිසමක් පත්කොට වැරැදි සිටී නම් සොයා ගැනීමත් එනම් දේශීය ප්‍රතිකර්ම වලට පෙර අන්තර්ජාතික පරීක්ෂණවලට ඔවුන් කටයුතු කිරීම කනගාටුදායකයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aa14061511</link>
    <topic>වසර 50 කට පමණ පසු මෙරට හැදූ  දිගම වේල්ල සහිත ‘දැදුරු ඔය’ වැඩ අවසන්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහවසර 50 කට පමණ පසු මෙරට අපේම ඉංජිනේරුවරුන් හැදූ දිගම හා විශාලතම වේල්ල දැන් වයඹ දැදුරුඔය වාරි ව්‍යාපෘතියට අදාළව කිලෝමීටර් 2.5 ක් දිගින් හා අඩි 60 ක් උසින් යුක්තව ඉදිකර අවසන් බව දැදුරුඔය ව්‍යාපෘති අධ්‍යක්ෂ සුනිල් පෙරේරා මහතා පවසයි. මේ සඳහා දැරූ වියදම රුපියල් කෝටි 9000 කි.දැන් මේ වේල්ලට අදාළ අක්කර අඩි 68000 ක රැඳවිය හැකි දැදුරුඔය ජලාශය පිරවීම අරඹා ඇති බවත් මහින්ද චින්තනය යටතේ වයඹ පළාතේ ඉදිවන විශාලතම ව්‍යාපෘතිය මෙය බවද සුනිල් පෙරේරා මහතා කීය.මාස තුනක් තුළ මෙම වාරි ව්‍යාපෘතිය ජනතා අයිතියට පත් කෙරේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ab1406151</link>
    <topic>ඉන්දු ලංකා සබඳතා දෙරටේම වාසියට විය යුතුයි</topic>
    <author>ලංකා වාණිජ මණ්ඩලයේ හිටපු සභාපති</author>
    <content>ලංකා වාණිජ මණ්ඩලයේ හිටපු සභාපතිචන්ද්‍රා ඇඹුල්දෙණියඉන්දු ලංකා දෙරට අතර සබඳතා මෝදි අගමැතිතුමාගේ නායකත්වයෙන් නව ඉන්දියානු රජය යටතේ වර්ධනය වනු දැක්ම අපේ ප්‍රාර්ථනයයි.දහතුන් වැනි සංශෝධනයෙන් ඉන්දියාව ලංකාවට කළ බලහත්කාරය ඉවත්කර සිංහල - දෙමළ - මුස්ලිම් සියලු දෙනා එක්ව නව ගමනකට ලංකාව නව ව්‍යවස්ථාවක් සකස් කරගත යුතුව තිබෙනවා. මේ පිළිබඳව ඉන්දියානු නව ආණ්ඩුව දැනුම්වත් කළ යුතුයි.ඉන්දියාවට වැඩි වාසි අත්වන ලෙස සකසාගෙන ඇති ඉන්දු ලංකා වෙ‍ළෙඳ ගිවිසුමත් අලුතෙන් සිතා බලා නව ගිවිසුමකට ආ යුතුයි.ඉන්දු - ශ්‍රී ලංකා සම්බන්ධතාව ආර්ථික, දේශපාලන, සංස්කෘතික, සමාජීය වශයෙන් දිගුකාලීනව ඓතිහාසිකව එකිනෙකට බැඳී තිබෙන එකක්. මේ සම්බන්ධතාවය කාටවත් බිඳින්න පුළුවන් සම්බන්ධතාවයක් නෙවෙයි. මේ සම්බන්ධතාව හරියට පවුලේ සහෝදරයන් අතර තිබෙන සම්බන්ධතාවය වගේ එකක්. මේ සබඳතාව උච්ඡාවචනය වුණු අවස්ථා ඉහළ පහළ නැඟුණ අවස්ථා ගැන අපි දන්නවා.ත්‍රස්තවාදයට විරුද්ධ යුද්ධයට ඉන්දියාව උදව් කළා වගේම අප දෙරට අතර සම්බන්ධතාවය පහළටම වැටුණ අවස්ථා මෑත කාලයෙත් තිබුණා. එදා 1987 ඉන්දියාව ලංකාවට ගුවනින් පරිප්පු දැම්මා.බලයේ හිටිය කොංග්‍රස් ආණ්ඩුව යටතේ අපේ දෙරට අතර සබඳතාවය අන්තයටම වැටුණේ ජගත් මානව හිමිකම් සමුළුවේදී අපේ රටට විරුද්ධ යෝජනාවට ඉන්දියාවත් අපට විරුද්ධව ඡන්දය පාවිච්චි කිරීම නිසයි.මේ වැරැද්ද කොංග්‍රස් ආණ්ඩුව තමිල්නාඩු ප්‍රාන්තයේ කරුණානිධිගේ නැතිනම් ජයලලිතාගේ පදයට නැමීමට යාම නිසා වූ වැරැද්දක් ලෙස අපට දැකිය හැකියි.මේක ඉන්දියාවේ තිබුණ දුර්වල ආණ්ඩුවක් ප්‍රාන්ත රජයක බලයට යටවීම නිසා සිදුවුණ ඓතිහාසික වැරැද්දක්.මේ පසුබිම තුළයි මෝදි මහතා ඉන්දියාවේ නව අගමැතිවරයා ලෙස ශක්තිමත් ආණ්ඩුවක් පිහිටුවන්නේ. එතුමා තම දිවුරුම් දීමේදීම මහින්ද රාජපක්ෂ අපේ ජනාධිපතිතුමාටත් ඒ උත්සවයට ආරාධනා කිරීම සුහදතාව වර්ධනය කරගන්න ගත්තු පියවරක් ලෙසයි අපි දකින්නේ.මෝදි මහතා ඉන්දියාව පැත්තෙන් ශක්තිමත් සංවර්ධිත ඉන්දියාවක් පිළිබඳ සිහින දකිද්දි අපිත් අද උත්සාහ කරමින් ඉන්නේ ආශ්චර්යවත් ශ්‍රී ලංකාවක් ගොඩනඟන්න. මෝදි මහතා සාක් කලාපීය සියලු නායකයන්ට තම දිවුරුම් දීමේ උත්සවයට ආරාධනා කිරීම වැදගත් වගේම ඒ නායකයන් සමඟ ද්විපාර්ශවික සාකච්ඡා පැවැත්වීමටත් පියවර ගැනීම සුබ ආරම්භයක් විදියටයි දැකිය යුත්තේ.ඉන්දියාවේ ශක්තිමත් ආණ්ඩුවක් නොපිහිටුවා වැනෙන ආණ්ඩුවක් තිබුණනම් මෝදි මහතාට මේ පියවර ගන්න බැරි වෙනවා. ශ්‍රී ලංකා ජනාධිපතිවරයාගේ ගමනට විරුද්ධව ජයලලිතා එල්ල කළ විරෝධය මෝදි මහතා ගණනකට නොගත්තේ ඔහුගේ ආණ්ඩුව ජයලලිතාගේ කේවල් කිරීම්වලට යට නොවන ශක්තිමත් එකක් නිසයි.ඉන්දියාවට යාමෙන් පමණක් නෙවෙයි ශ්‍රී ලංකාවේ සිරගතව සිටින ඉන්දීය ධීවරයන් මුළුමනින්ම නිදහස් කිරීමෙන් ද ශ්‍රී ලංකා ජනාධිපතිතුමා ඉන්දියාවට තම හොඳ හිත පෙන්වා තිබෙනවා.ඉන්දු - ලංකා සම්බන්ධතා ගැන කතා කරද්දි ඉතාම බරපතළ ප්‍රශ්නය ඇතිවන්නේ 1987 දී ලංකාව මත ඉන්දියාව පැටවූ 13 වැනි ව්‍යවස්ථා සංශෝධනය ගැන කතා කිරීමේදියි. මෙය ඉන්දියාවේ කොංග්‍රස් ආණ්ඩුවක් වැරැදි විදියට ශ්‍රී ලංකාවට කළ බලහත්කාරකමක්. ශ්‍රී ලංකාවේ දිගුකාලීන පැවැත්ම සඳහා මේ බලහත්කාරය සම්පූර්ණයෙන්ම ඉවත්කර දැමීම වැදගත්.පළාත් සභාවකට පොලිස් බලතල දුන්නොත් වන විනාශය ජනාධිපතිතුමා හැම විටම පෙන්වා දී තිබෙනවා. මගේ කල්පනාව නම් දෙවරක් කල්පනා නොකර ඉන්දියාව අප පිට පැටවූ පළාත් සභා ක්‍රමය සම්පුර්ණයෙන් ඉවත් කිරීම කළ යුතුයි.ශ්‍රී ලංකාවේ පාලන ක්‍රමය කෙසේ විය යුතු ද යන්න තීරණය කළ යුත්තේ මෙරට පාර්ලිමේන්තුව තුළදී සියලු දෙනා සාකච්ඡා කරලයි. ඉන්දියාවට හෝ වෙනත් රටකට අප රට පාලනය විය යුතු ආකාරය කියන්න බැහැ.දැනට පිහිටුවා තිබෙන පාර්ලිමේන්තු තේරීම් කාරක සභාව තුළයි අලුත් පාලන ක්‍රමයක් අලුත් ආණ්ඩුක්‍රම ව්‍යවස්ථාවක් ගැන සාකච්ඡා කළ යුත්තේ.දෙමළ ජාතික සන්ධානය තමන්ට තිබෙන ප්‍රශ්න කිව යුත්තේ ඉන්දීය මහ ආණ්ඩුවට හෝ ජයලලිතාට නොව මෙරට ආණ්ඩුවට මෙරට පාර්ලිමේන්තුවට හා ලංකාවේ ජනාධිපතිතුමාටයි. උතුරේ ජනතාවටත් සැබෑ ප්‍රශ්න තියනවනම් ඒවා සාකච්ඡා කර මෙරට පාර්ලිමේන්තුවේ පාලනය පෙර පරිදි යාපනයට වගේම දකුණටත් එකසේ බලපාන සක්‍රීය ප්‍රජාතන්ත්‍රවාදී ව්‍යුහයක් නැවත අප සකස් කර ගත යුතුයි.මෙවැනි අලුත් සිතා බැලීමකින් හැර අවුරුදු 27 ක් තිස්සේ ප්‍රශ්න විසඳීම වෙනුවට ප්‍රශ්න උග්‍ර කළ පළාත් සභා ක්‍රමය පසුපස අප නොයා යුතුයි. එයට පැලැස්තර දැමීමෙන් අපට තිබෙන කිසිම ප්‍රශ්නයක් විසඳා ගැනීමට නොහැකි වන්නේ එම ක්‍රමය රට තුළ බෙදීම් තවත් වැඩි කරන නිසයි.ඉන්දියාවට එහි අලුත් නායකයාට මේ තත්ත්වය ශ්‍රී ලංකා ආණ්ඩුව පැහැදිලි කළ යුතුව තිබෙනවා.ඊට පසුව ලංකාවට ඉතිරි වන්නේ උතුරට වගේම දකුණටත් එකසේ බලපාන ආර්ථික ප්‍රශ්න නැතිනම් පහළ ආදායම් ලැබීමේ ප්‍රශ්න විසඳීම සඳහා ආර්ථික වැඩපිළිවෙළක් ක්‍රියාත්මක කිරීමයි.දෙරට අතර ප්‍රශ්න විසඳා ගැනීමට අපි ප්‍රායෝගිකව සිතා බලා පියවර ගත යුතුව තිබෙනවා. අද අපේ දෙරට අතර අත්සන් තබා ඇති නිදහස් ආර්ථික ගිවිසුමෙන් ලංකාව ඉන්දියාවට යවන භාණ්ඩ ප්‍රමාණය මෙන් දහ පහළොස් ගුණයක් ඉන්දියන් භාණ්ඩ මේ රටට එවමින් තිබෙනවා.දෙරට අතර ඩොලර් බිලියන 3 ක් පමණ වන වෙළෙඳ වටිනාකමෙන් සියයට 85 ක් ඉන්දියාවට ලැබෙද්දි ලංකාවට ලැබෙන්නේ ඉතිරි සියයට පහළොවයි.මේ ශ්‍රී ලංකාවට අවාසිදායක වෙළෙඳාම වාසිදායක තත්ත්වයට හරවාගත හැක්කේ කෙසේ ද යන්න අප සිතා බැලිය යුතුයි.නිදහස් වෙළෙඳ ගිවිසුමෙන් ශ්‍රී ලංකා නිෂ්පාදකයින්ට ඉන්දියාවේ දොර ඇරෙනු ඇතැයි එම ගිවිසුමේ නිර්මාපකයන් අනාවැකි කිව්වත් ලංකා නිෂ්පාදකයන් කිසිවකුටත් ඉන්දියාවේ පය ගැසීමට බැරිවුණේ ඉන්දියාව තුළම වූ රෙගුලාසි තුළින් දැමු බාධක නිසයි.දැන් සිදුව ඇත්තේ මෙරට කළ හැකි නිෂ්පාදනත් අතහැර දමා අපේ නිෂ්පාදකයන් ඉන්දියාවෙන් බඩු ගෙන්වා බෙදා හරින්නන් බවට පත්වීමයි. පිටරට බඩු ගෙන්වා බෙදා හැරීමෙන් රටකට දියුණු වෙන්න බැහැ.අපේම වූ නිෂ්පාදන පද්ධතියක් අපි ඇතිකර ගත යුතුයි.අද ප්‍රවාහන ක්ෂේත්‍රයේ මගී බස්වලින් සියයට 80 ක් පමණ ඉන්දියාවෙන් ගෙන්වුවත් මේ රටේ අනාගත අවශ්‍යතා සමඟ එම රථ ගැළපෙන්නේ නැහැ. දැන් මේ රටට ඉදිරියට බෙහෙවින් අවශ්‍ය වන්නේ හොඳ පෙනුමක් තිබෙන වායුසමීකරණය කළ බස්රථයි.අප දෙරට අතර දුම්රිය ක්ෂේත්‍රයේ විශාල ගනුදෙනුවක් කෙරුණත් අපේ රට තුළ හැකි යම් යම් කොටස් නිෂ්පාදනය කිරීමට එයින් අනුබලයක් ලැබෙන්නේ නැහැ.අපේ රටට අවශ්‍ය ඖෂධවලින් බොහොමයක් තවමත් ඉන්දියාවෙන් ගෙන්වනවා. ඇයි ඒවා අපේ රටේ නිෂ්පාදනය කරන්න බැරි?මා කියන්නේ අපේ දෙරට අතර සබඳතා වර්ධනය කරනකොට දෙරටටම වාසිදායක සියයට 50, 50 තත්ත්වයක්වත් ඇති කරගත යුතු බවයි.එනිසා ඉන්දු - ලංකා වෙළෙඳ ගිවිසුමත් නැවත සලකා බැලිය යුතුයි.අපි අදත් ඉන්දියාවට යවන්නේ ප්‍රාථමික භාණ්ඩ පමණයි. කුළුබඩු යැව්වත් සුවඳ විලවුන්, ආලේපන, ආහාර වර්ග, බීම වර්ග වගේ අගය වැඩිකළ නිෂ්පාදන යැවීමට යොමුවීමක් නැහැ. ලෝකෙ හොඳම කුරුඳු අපි හැදුවත් අපි ඒවත් අපනයනය කරන්නේ අමුද්‍රව්‍ය විදියටයි.රබර් සීට් අමුද්‍රව්‍ය විදියටම යවනවා. අපේ හොඳම ඇඟලුම් අපි ඇමෙරිකාවට හා යුරෝපයට යවද්දී පැට්ට්‍රෝලියම් නිෂ්පාදනත්, රෙදි වැඩි හරියකුත් මේ රටට ඉන්දියාවෙන් ගෙන්වනවා. සීනි ගෙන්වනවා. පරණ පත්තර ‘පේපර් බෝඩ්’ හදල ඉන්දියාවට යවනවා. මා කියන්නේ අගය වැඩි කරන නිෂ්පාදන හැම අංශයකම මේ රටේ ඇතිකළ යුතුයි.මහින්ද රාජපක්ෂ ජනාධිපතිතුමා පසුගිය කාලය තුළ ඉන්දියාව එක්ක වගේම පාකිස්තානය චීනය එක්කත් හොඳ සම්බන්ධතා ඇතිකරගන්න ක්‍රියා කළා. චීනය එක්ක නිදහස් වෙළෙඳ ගිවිසුමකට යනවනම් ඉන්දියාවෙ ගිවිසුම ගහද්දි කළ වැරැද්ද නැවත නොකළ යුතුයි.එවැනි ගිවිසුමකින් නිකම්ම චීන භාණ්ඩ මේ රටට එවීම වෙනුවට චීන කර්මාන්ත ලංකාවට ගෙනත් ආයෝජනය කරන ක්‍රමයක් අපි ක්‍රියාත්මක කළ යුතුයි. අපේ එක ආයෝජකයෙක් ගත්තොත් චීනයේ ඒ වගේ දස දහස් ගණනක් නැතිනම් ඊට වැඩියෙන් ඉන්නවා. එයින් කීපදෙනෙක්වත් අපට ලංකාවේ ආයෝජනයට පොලඹවා ගන්න පුළුවන් නම් වැදගත්.අපි බලන්න ඕන මේ රටේ නිෂ්පාදනය මොන රටෙන් හරි ආයෝජන ආධාර අරන් දියුණු කරන්නයි වෙන රටවල් එක්ක ගහන වෙළෙඳ ගිවිසුම්වලින් අපි නිකම්ම පිටරටින් බඩු ගෙන්වන රටක් වෙනව නම් වැඩක් නැහැ.බිම්ස්ටෙක් සමුළුවෙන් අවුරුදු දහයක් කතා කර කර හිටියත් එක අඟලක් ඉස්සරහට ගිහින් නැහැ. ඒ නිසා බහුපාර්ශවික ගිවිසුම්වලට වඩා කොහොමත් ද්විපාර්ශවික ගිවිසුම් වැදගත්. ඒ ගිවිසුම් අපට වාසි වන පරිදි හදාගන්න බැරිනම් අඩුම ගාණේ රටවල් දෙකටම සම වාසි ලැබෙන පරිදිවත් සකස් කරගත යුතුයි.සංවාද සටහනසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ab1406153</link>
    <topic>ජනපතිගෙන් විමල්ට හදිසි ඇරැයුමක්</topic>
    <author>චන්දන බණ්ඩාර</author>
    <content>කොළඹ තර්ස්ටන් විද්‍යාලයේ අභිනවයෙන් ඉදිකෙරුණු පරිඝණක විද්‍යාගාරය සහ තෙමහල් ගොඩනැගිල්ල විවෘත කිරීම ගිය සතියේ ජනාධිපතිතුමා අතින් සිදු වීය. ජනාධිපතිතුමා තර්ස්ටන් විද්‍යාලයේ අදි ශිෂ්‍යයෙකි. මේ අවස්ථාවට තර්ස්ටන් විද්‍යාලයේ විදුහල්පති කර්නල් දයා බණ්ඩාර සහ අධ්‍යාපන ඇමැති බන්දුල ගුණවර්ධන සහ චීනයේ මෙරට නියෝජ්‍ය තානාපතිවරයා ඇතුළු පිරිසක් එක්ව සිටියහ.අභිනවයෙන් විවෘත කෙරුණු තෙමහල් ගොඩනැගිල්ලේ පියගැට පෙළ නැගි ජනාධිපතිතුමා " අපි ඉස්සර මේ පාසල් භූමියේ නොගිය තැනක් නෑ. " ජනාධිපතිතුමා තර්ස්ටන් විද්‍යාලයේ විදුහල්පතිවරයා සමග කීවේය.ඉන් අනතුරුව පංතිකාමර වෙත යමින් ජනාධිපතිතුමා දරුවන් අධ්‍යාපනය ලබන ආකාරද නිරීක්ෂණය කරමින් සිටි‍යේය. ඒ සමගම ජනාධිපතිතුමා දරුවන් සමග කථා බහ කිරිමටද අමතක නොකළේය.ඉන් අනතුරුව තර්ස්ටන් විද්‍යාලයේ ප්‍රධාන ශාලාවේ උත්සවයක් සංවිධානය කොට තිබිණි. ජනාධිපතිතුමා ‍එම උත්සවය පැවැත්වෙන අතරතුර එහි ශාලාවේ අසුන් ගෙන සිටි සුපුරුදු රුවක් දෙස දෑස් අයා බලා සිටි‍යේය. උත්සවය අවසානයේ ජනාධිපතිතුමා එම සුපුරුදු රුව දෙසට ගමන් කළේය. " දළුවත්ත මිස් එදා වගේම කිසිම වෙනසක් නෑ. " ජනාධිපතිතුමා කියා සිටි‍‍යේය." අනේ නෑ. මං දැන් නාකියි. " දළුවත්ත ගුරුතුමිය කියා සිටියේය." අපි වගේ ගෝලයෝ ඉන්න‍කොට මිස්ලා කවදාවත් වයසට යන්නේ නෑ. " ජනාධිපතිතුමා කියා සිටි‍යේය. ඉන් අනතුරුව ජනාධිපතිතුමා තර්ස්ටන් ක්‍රිඩා පිටිය ආසන්නයේ වු ගොඩනැගිලි කීපයක් දෙස බලා විමසා සිටියේ " අර ගොඩනැගිලිවල තියෙන පංති මොනවාද" කියාය" සර් ප්‍රාථමික අංශය තියෙන්නේ " තර්ස්ටන් විද්‍යාලයේ නියෝජ්‍ය විදුහල්පතිවරයා කියා සිටියේය." එතැනට ප්‍රාථමික අංශය ගැලපෙන්නේ නෑ. එතැනිනි ඒ ප්‍රාථමික අංශය ගලවා දාලා ඒ ගොඩනැගිලි වෙනත් දෙයකට යොදා ගන්ඩ" ජනාධිපතිතුමා තර්ස්ටන් විද්‍යාලයේ නියෝජ්‍ය විදුහල්පතිවරයාට උපදෙස් දුන්නේය.ශ්‍රී.ල.නි.ප මධ්‍යම කාරක සභාව ගිය සතියේ රැස් වුයේ ජනාධිපතිතුමාගේ ප්‍රධානත්වයෙන් අරලියගහ මන්දිරයේදීය. ශ්‍රී.ල.නි.ප මධ්‍යම කාරක සභාවේදී මුලින්ම සාකච්ඡාවට බඳුන් වුයේ ඇමැති විමල් වීරවංශ නායකත්වය දරණ ජා.නි.පෙ විසින් ආණ්ඩුවට ඉදිරිපත් කොට ඇති යෝජනා මාලාව සාකච්ඡා කිරීමට කමිටුවක් පත් කිරීම ගැනය. ඒ අනුව එම කමිටුවට ඇමැති නිමල් සිරිපාලද සිල්වා , ඇමැති මෛත්‍රීපාල සිරිසේන සහ ඇමැති අනුර ප්‍රියදර්ශණ යාපා ඇතුළු පිරිසක් පත් කෙරෙණි.ඒ සමගම එහි සිටි ශ්‍රී.ල.නි.ප මධ්‍යම කාරක සභිකයෙකු විමසා සිටියේ අතුරලියේ රතන හිමියන් විසින් රජයට ඉදිරිපත් කළ යෝජනාවලියට කුමක් සිදු කරනවාද යන්නය." ඒ යෝජනාවලිය පක්ෂයක් විදියට නෙමෙයි ඉදිරිපත් කරලා තියෙන්නේ. ඒ නිසා එක් එක් අයගේ යෝජනා ගැන මතයන් ප්‍රකාශ කරන්ඩ අපට බැහැ. එ.ජ.නි.ස යට අයත් දේශපාලන පක්ෂයක යම් යෝජනාවලියක් ආවොත් අපිට පුළුවන් ඒ ගැන සාකච්ඡා කරන්ඩ. අපට ජාතික හෙළ උරුමය යම් යෝජනාවක් ගේනවානම් අපිට පුළුවන් ඒ ගැන සාකච්ඡා කරන්ඩ නැතිනම් සලකා බලන්ඩ " ජනාධිපතිතුමා මධ්‍යම කාරක සභාවට කියා සිටියේය.ඉන් අනතුරුව ශ්‍රී.ල.නි.ප මධ්‍යම කාරක සභාවේ අවධානය යොමු වුයේ මැයි දින පෙළපාලිය සාර්ථක කර ගැනීම උදෙසා ආසන සංවිධායකවරුන්ගෙන් ලැබුණු දායකත්වය ගැනය. එහිදී ජනාධිපතිතුමා විසින් කොළඹ දිස්ත්‍රික් ආසන සංවිධායකවරු ගැන කථා කළේ යම් පැහැදීමකින් නොවේ." කොළඹ දිස්ත්‍රික් ඇතැම් ආසන සංවිධායකවරුන්ගේ මැයි දිනයට ලැබුණු දායකත්වය සතුටුදායක මට්ටමක තිබුණේ නැහැ. ඔවුන්ගෙන් යම් යම් අයගේ දුර්වලතාවයන් තිබෙනවා. ඒ ගැන සොයා බලන්ඩ මහ ලේකම්තුමා " ජනාධිපතිතුමා ශ්‍රී.ල.නි.ප මහ ලේකම් මෛත්‍රීපාල සිරිසේනට කියා සිටියේය.මැයි දිනයේ ශ්‍රී.ල.නි.ප සංවිධායකවරු ගැන කථා කළ ජනාධිපතිතුමා ඉන් අනතුරුව වයඹ පළාත් මහ ඇමැති දයාසිරි ජයසේකර දෙස බලාගෙන කීවේ " ආ ඔයා පොලු කරකවනවා මං දැක්කා." කියාය." ඔව් සර් මේකයි වුණේ. අපි පෙළපාලියේ ගමන් කරනකොට පැය එකහමාරක් විතර එක තැන හිටියා. පැය එකහමාරක් විතර එක තැන ඉන්නකොට මගේ පෙළපාලියට ගෙනත් හිටපු අංගම්පොර ශිල්පීන්ගේ අපුරු සටන් ක්‍රම ජනතාවට දකින්ඩ ලැබුණා. ඉතින් ඔය අතරේ මාත් පෙලු සරඹයක් කලා. " වයඹ මහ ඇමැති දයාසිරි ජයසේකර කියා සිටියේය." මැයි දවසේ අපි දැක්කෙත් එක විතරයි. " ජනාධිපතිතුමා කියා සිටියේය." ඇයි සර් ඒකෙන් හොඳ නැති දෙයක් වුණාද " වයඹ මහ ඇමැති දයාසිරි ජනාධිපතිතුමාගෙන් විමසා සිටියේය." නෑ‍. නෑ හොඳයි ඔයා වැඩේ හරියට කර ගත්තා." ජනාධිපතිතුමා කියා සිටි‍යේය.ඉන් අනතුරුව ශ්‍රී.ල.නි.ප මධ්‍යම කාරක සභාවේදී සාකච්ඡාවට ලක් වුයේ රජයට එරෙහිව විපක්ෂය විසින් සතියෙන් සතිය ගෙන යන බොරු ප්‍රචාරයන් ගැනය. ඒ ගැන වහාම පියවර ගත යුතු බව මධ්‍යම කාරක සභිකයින්ගේ අදහස වීය." ඔව් සර් අපට දැන් කිසිම ප්‍රශ්නයක් නැතිව විපක්ෂයේ බොරු ප්‍රචාරයන්ට උතුර දෙන්ඩ පුළුවන්. හැබැයි අපේ මැති ඇමැතිවරු යම් රූපවාහිනී සාකච්ඡාවකට යනකොට එක් එක් විෂයන් ගැන අධ්‍යනය කරලා ඒ ගැන කරුණු එකතුකරගෙන යනවා නම් අපිට විපක්ෂයේ බොරු මතයන්ට හොඳින්ම පිළිතුරු දෙන්ඩ පුළුවන්.ඒ නිසා විවිධ අංශයන් ගැන අපේ මැති ඇමැතිවරු දැනුම්වත් කරන වැඩපිළිවෙලක් හදනවා නම් වටිනවා. එහෙම කරනවා නම් විපක්ෂයට උත්තර දෙන එක මහා ලොකු දෙයක් නෙමෙයි. අපේ මැති ඇමැතිවරු කරුණු දැනුම්වත් වෙලා යන්ඩ ඕනේ.අපේ රජය රටට කරලා තියෙන සංවර්ධන වැඩකටයුතු සහ තවත් දේවල් ගැන හරියට කතා කරනවානම් විපක්ෂයට කට උත්තර නැති වෙන්ඩ කතා කරන්ඩ පුළුවන් " වයඹ මහ ඇමති දයාසිරි ජයසේකර කියා සිටියේය.ගිය සතියේ කෑගල්ල ස්වර්ණ ජයන්ති විද්‍යාලයේදී කෑගල්ල තරුණෝදය ප්‍රදර්ශණය පැවැත්විණිඅධ්‍යාපනික ,සංස්කෘතික සහ තරුණ අපේක්ෂා කුළු ගැන්වු එම ප්‍රදර්ශනය නැරඹීමට පළමු දිනයේ පනස්දහසකට අධික පිරිසක් එක්ව සිටියහ. එහි පැමිණි ඒ පිරිස අතරින් සියයට 99% ක්ම යෞවන යෞවනියන්ය.පාර්ලිමේන්තු මන්ත්‍රී කෑගල්ල දිස්ත්‍රික් ශ්‍රීලනිප තරුණ සංවිධානයේ සභාපති කනක හේරත් ගේ අදහසක් අනුව තරුණෝදය ප්‍රදර්ශනය මහ ඇමති මහීපාල හේරත්ගේ පුරෝගාමීත්වයෙන් මෙවර පැවතියේ තෙවන වරටය.නගරයටත් වරප්‍රසාද ලත් දරුවන්ටත් සීමා වු සුපිරි රැකියා අවස්ථා සහ පුහුණු පාඨමාලා සබරගමුවේ සාමාන්‍ය දුවා දරුවන්ට හදුන්වාදීමේ අටියෙන් සංවිධානය වු තරුණෝදය තෙවෙනි ප්‍රදර්ශනයට පෞද්ගලික හා රාජ්‍ය අංශයේ ආයතන 100 කට වැඩි සංඛ්‍යාවක් දායක වීය.සමාරම්භක දින ප්‍රධාන ආරාධිතයා වූයේ හම්බන්තොට දිස්ත්‍රික් පාර්ලිමේන්තු මන්ත්‍රී නීතීඥ නාමල් රාජපක්ෂය. උදෑදැසන 8.30ට පමණ කෑගල්ලට පැමැණි නාමල් රාජපක්ෂ මන්ත්‍රීවරයා මහ ඇමැතිවරයාගේ නිවසේ සූදානමි කර තිබූ තේ පැන් සංග්‍රහයට එක්විය.අනතුරුව ස්වර්ණ ජයන්ති විද්‍යාලය වෙත පැමිණි නාමල් රාජපක්ෂ මන්ත්‍රීවරයාගේ මුහුණ සිනහවෙන් පිරී ඉතිරී ගියේ ඒ වන විටත් උත්සව භූමියේ පොරකමින් සිටි දහස් සංඛ්‍යාතතරුණ තරුණියන් මේ ප්‍රදර්ශණයට උනන්දුවෙන් සහභාගී වෙනු දැක ගන්නට ලැබුණු නිසාවෙනි.මහ ඇමති මහීපාල හේරත් , නාමල් රාජපක්ෂ සහ කනක හේරත් යන මැති ඇමැතිවරු ජාතික කොඩිය සහ පළාත් කොඩි එසවීමට කටයතු කළහ. එහෙත් තම අවස්ථාව සබරගමුව පළාත් සභා මන්ත්‍රී තාරක බාලසුරියට ලබා දීමට කනක හේරත් කටයුතු කළේය."ඔයාලා කනක ට කියන්නේ අයියා කියලද මාමා කියලද? මට නම් කනක හැමදාමත් අයියා" නාමල් රාජපක්ෂ මන්ත්‍රීවරයා එහි පැමිණි පැසැල් සිසු සිසුවියන්ගෙන් විමසා සිටි‍යේය. පාසැල්වල ඉහළ පන්තිවල ඉගෙනුම ලබන තරුණ දූ දරුවන් සදහා ද විවිධ වෘත්තීය පාඨමාලාවන් ගැන දේශන හා වැඩමුළු සංවිධානය කර තිබිණි.එම විමසුමත් සමග රැස්වීම් ශාලාව සිනා හඩින් පිරී ගි‍යේය. "ඕගොල්ලො කනක මන්ත්‍රීතුමා කොහොම අමතනවද මම දන්නැහැ.ඒත් හැමදාමත් වගේ අදත් කනක අයියේ කියා අමන්ත්‍රණය කරමින් මේ රැස්වීම පටන් ගන්නම්" සිනා හඩ මැකී යත්ම නාමල් රාජපක්ෂ මන්ත්‍රීවරයා කීය."ඕනෑම අම්මා කෙනෙක් තාත්තා කෙනෙක් කැමති තමන්ගේ දරුවෝ දොස්තරලා ඉංජිනේරුවො ගණකාධිකාරීවරු වෙනවා දකින්ඩ. අපේ දෙමාපියන්ටත් අපි ගැන තිබුණෙ ඒ වගේ සිහින .මම නීතීඥයෙක් වෙලා අපේ දෙමාපියන්ගෙ එක් සිහිනයක් සැබැ කළා .දෙවෙනි මල්ලී නාවික හමුදාවට බැදුණා. අනිත් එක්කෙනා ඔන්න හඳට යන්න හදනවා". නාමල් රාජපක්ෂ මන්ත්‍රීවරයා පැසැල් දරු දැරියන් හමුවේ කියා සිටියේය."ගොඩක් දේශපාලඥයින්ට තරුණ පරපුර මතක් වන්නේ මැතිවරණයක් ලං වෙනකොට. හැබැයි අපේ ජනාධිපතිතුමාට සහ රජයට ඒ ලෙඩේ නැහැ. තරුණයින් අවේගශීලීයි. ඒ ආවේගශීලීත්වය ඇතැම් සංවිධාන හා දේශපාලන පක්ෂ රටේත් ඒ තරුණයන්ගේත් යහපතට නෙමෙයි නපුරට යොදා ගන්නවා. " නාමල් රාජපක්ෂ මන්ත්‍රීවරයා පැසැල් සිසුන් හමුවේ කියා සිටියේය.ප්‍රදර්ශන භූමිය පුරා ඇවිද යන බොහෝ තරුණ තරුණියන්ට ,පාසැල් සිසු සිසුවියන්ට සහ ගුරුවරුන්ට අවශ්‍ය වූයේ නාමල් රාජපක්ෂ මන්ත්‍රීතුමා සමග ඡායාරූපයකට පෙනී සිටිමටය. මේ බොහෝ අවස්ථාවල ඡායාරූප ශිල්පියාගේ කාර්යය ඉටුකිරීමට සිදුවූයේ පාර්ලිමේන්තු මන්ත්‍රී කනක හේරත්ය." ඔබතුමාගේ නායකත්වය හම්බන්තොටට සීමා වුණ එකක් නෙමෙයි. නාමල්ගේ සේවය පේදුරු තුඩුවේ පටන් දෙවුන්දර තුඩුව දක්වාම ජාති ආගම් කුල මල බේදයකින් තොරව රටම වැළලදගත්තක්.හෙට මේ රට ඉල්ලා සිටින්නේ එවන් නායකත්වයක්." උත්සව භුමියෙන් සමුගැනීමට සුදානම් වන නාමල් රාජපක්ෂ වෙත කනක හේරත් කීය.“ අපේ පැරැණන් අතර තියමනක් තියෙනවා, හකුරු කැවත් ඒකටත් පුහුණුවක් තියෙන්න ඔනි කියලා.පුරුද්දක් සුදානමක් නැතිව හකුරු කෑමට ගියොත් මොකද වේනේ අත පුරායි කට පුරායි ඇග පුරයි හකුරු ගා ගන්න වෙන්නේ ”.යම් කටයුත්තක පුහුණුවේ වැදගත්කම අතාවුද සෙනෙවිරත්න ඇමැතිවරයා කීය.ජාතික නිදහස් පෙරමුණේ නායක අමාත්‍ය විමල් වීරවංශ පසුගිය සඳුදා සවස මහනුවර බලා පිටත් වූයේ පසුදින මහනුවර තැපැල් ශ්‍රවණාගාරයේදී පැවැත්වීමට නියමිතව තිබූ විය යුත්තේ කුමක්ද? යන මැයෙන් එම පක්‍ෂය සංවිධානය කළ සම්මන්ත්‍රණයේ ප්‍රධාන දේශනය පැවැත්වීමටය.කෑගල්ල ප්‍රදේශය පසු කරන විට සවස හය පමණ වූ අතර ඇමතිවරයාගේ දුරකථනයට හදිසි ඇමතුමක් ලැබිණි. ‘‘අද රාත්‍රී 8:00 ට ඇමතිතුමාට අරලියගහ මන්දිරයට යෝජනාවලිය පිළිබඳව සාකච්ඡාවකට පැමිණෙන ලෙස ජනාධිපතිතුමන් දැන්වූවා.’’ ජනාධිපති අතිරේක ලේකම් සහ ජනාධිපති කාර්ය මණ්ඩල ප්‍රධානී ගාමිණී සෙනරත් ඇමැති විමල්ට කීවේය.‘‘දැන් එන්න වෙන්නේ නැහැ. හෙට පැවැත්වෙන සම්මන්ත්‍රණයකට මහනුවරට යන අතරමග ඉන්නේ. අපේ දේශපාලන මණ්ඩල සභිකවරුන් කිහිප දෙනකුද මේ සාකච්ඡාවට සම්බන්ධ වෙනවා. ඔවුන්ද මේ වන විට කොළඹින් පිට ඉන්නේ. ඒ නිසා අද රාත්‍රී පැමිණීමට හැකියාවක් නැහැ. මෙය ජනාධිපතිතුමන්ට දැනුම් දී අපට ඉදිරි දිනයක් ලබා දෙන්න. අපි එදිනට පැමිණෙන්නම්’’ විමල් වීරවංශ ඇමතිවරයා කියා සිටියේය.‘‘ජනාධිපතිතුමා මේ දිනවල කාර්යබහුලයි. එසේම ඉදිරි දිනවල බොලීවියාවේ පැවැත්වෙන සමුළුවකට සහභාගීවීමටද නියමිතයි. යළි ලංකාවට පැමිණි පසු 18 - 19 වැනි දිනයක් තමයි දෙන්න වෙන්නේ’’ ගාමිණී සෙනරත් ජනාධිපති අතිරේක ලේකම්වරයා දැනුම් දුන්නේය. ‘‘එහෙම කරමු’’ විමල් වීරවංශ ඇමැතිවරයා දුරකථන සංවාදය අවසන් කරමින් පැවසීය.ජාතික නිදහස් පෙරමුණ විසින් රට හමුවේ තබන ලද සිය යෝජනාවලිය පිළිබඳව ජනතාව දැනුම්වත් කිරීම වෙනුවෙන් රට පුරා පවත්වන සම්මන්ත්‍රණ මාලාවේ දෙවැන්න පසුගිය අගහරුවාදා මහනුවර තැපැල් ශ්‍රවණාගාරයේදී පැවැත්විණි. එහි ප්‍රධාන දේශනය පවත්වමින් ජානිපෙ නායක ඇමැති විමල් වීරවංශ විසින් මෙතෙක් හෙළි නොකළ සුවිශේෂ රහසක්ද හෙළිකලේය.‘‘අපි 2005 දී රජුන් තනන්නන් නොමැතිව ‘රජෙක්’ හැදුවා. තමුන්නාන්සේලා අහලා තියෙනවානේ. දකුණුකරෙන් එන්න - නැගෙනහිරන් එන්න කියන ගීතය. ඒ ගීතය මම ලියුවේ. එතුමන් සමග 2005 ජනාධිපතිවරණ ප්‍රචාරක කටයුතු සඳහා අම්පාර රැස්වීමට හෙලිකොප්ටරයකින් යද්දී. මේ ගීතය ලියද්දී ‘රජකු අපට ලැබුණා - එන්න එන්න එන්න . . .’ කියලත් ලියැවුණා. මේකේ මං මහින්ද රාජපක්‍ෂ ජනාධිපතිතුමාට රජා’ කියලා ලිව්වා කියලා ජවිපෙ දැනගත්තොත් ඊට පහුවැනිදාම මාව අස් කරනවා. හැබැයි ඉතිං එතැනට ‘රජා’ නැතිව වෙන වචනයක් හරි යන්නෙත් නැහැ.ඉතිං මම එහෙම ලියපු ගීතය නැවත ඩලස් අලහප්පෙරුම ඇමතිතුමාගේ අත් අකුරින් ලියවලා ඊට පස්සේ ඩලස් ඇමතිතුමා ලවාම රෝහණ වීරසිංහට කතා කරවලා ෆැක්ස් කරන්න සැලැස්සුවා. එහෙම නොකළා නම් මම ‘රජා’ කියලා ලියුවාට ‘ක්‍රිමිනල් කෝර්ට්’ තමයි යන්න වෙන්නේ.එදා මහින්ද රාජපක්‍ෂ අගමැතිතුමා ජනාධිපති කරවන්න ජවිපෙ මහන්සි වෙනවා. නමුත් ‘රජා’ කිවුවොත් ලෙඩක්. ඒක මම මේ වෙලාවේ කියුවේ අපට එදා ඒ පෙළගැස්වීම හදන්න සීමා මායිම් තිබුණේ නැති බව පෙන්වන්න. එදා ඒ ජයග්‍රහණය වෙනුවෙන් කළ යුත්තේ කුමක්ද ඒ සියල්ල අපි කළා.’’ ඇමැති විමල් වීරවංශ කියා සිටියේය.ජනමාධ්‍ය මගින්ද මේ රහසට වැඩි ඉඩක් ලැබුණි. ඒ සමග කලා ක්ෂේත්‍රයේ බොහෝ පිරිස් ප්‍රතිචාර දක්වමින් එම ගේය පද රචනය අගය කළහ. ‘බොහෝම ස්තූතියි’ කියමින් විමල් වීරවංශ ඇමැතිවරයා එකී අගය කිරීම් හමුවේ ප්‍රතිචාර දැක්වීය.ආණ්ඩු පක්‍ෂයේ පක්‍ෂ නායක රැස්වීම පසුගිය අගහරුවාදා ජනාධිපති ලේකම් කාර්යාලයේදී සභානායක ඇමැති නිමල් සිරිපාල ද සිල්වාගේ ප්‍රධානත්වයෙන් රැස් විය. එයට එක්සත් ජනතා නිදහස් සන්ධානයේ මහ ලේකම්, අමාත්‍ය සුසිල් ප්‍රේමජයන්ත, ශ්‍රී ලංකා නිදහස් පක්‍ෂයේ ජාතික සංවිධායක ඇමැති බැසිල් රාජපක්‍ෂ, මහජන එක්සත් පෙරමුණේ නායක ඇමැති දිනේෂ් ගුණවර්ධන, මුස්ලිම් කොංග්‍රසයේ නායක ඇමැති රාවුෆ් හකීම්, ජාතික හෙළ උරුමයේ ප්‍රධාන ලේකම් ඇමැති පාඨලී චම්පික රණවක, කොමියුනිස්ට් පක්‍ෂයේ ප්‍රධාන ලේකම් ජ්‍යෙෂ්ඨ ඇමැති ඩිව් ගුණසේකර, සම සමාජ පක්‍ෂයේ ප්‍රධාන ලේකම් ජ්‍යෙෂ්ඨ ඇමැති මහාචාර්ය තිස්ස විතාරණ, ජාතික නිදහස් පෙරමුණ නියෝජනය කරමින් එහි දේශපාලන මණ්ඩල සභිකවරු වන නියෝජ්‍ය ඇමැති වීරකුමාර දිසානායක හා හිටපු සංස්කෘතික ඇමැති පියසිරි විජේනායක සහභාගී වූහ.පක්‍ෂ නායක රැස්වීම පෙර තේ පැන් සංග්‍රහයක් පැවැති අතර එහිදී පක්‍ෂ නායකයන් අතර සුහද කතාබහක්ද ඇති විය. මේ කතාබහට එක් වූ තිස්ස විතාරණ ජ්‍යෙෂ්ඨ ඇමැතිවරයා සහ ඩිව් ගුණසේකර ජ්‍යෙෂ්ඨ ඇමැතිවරයා ජා.නි.පෙ යෝජනා ගැන දැරුවේ සුභවාදී ආකල්පයකි.එම කතාබහ අවසන් වූයේ පක්‍ෂ නායක රැස්වීම ඇරඹීමත් සමගය. පක්‍ෂ නායක රැස්වීමේදී එක්සත් ජාතීන්ගේ මානව හිමිකම් කවුන්සිලය විසින් සිදු කිරීමට නියමිත ශ්‍රී ලංකාවට එරෙහි යුද අපරාධ පරීක්‍ෂණය හමුවේ ගත යුතු පියවර ගණනාවක් පිළිබඳව සාකච්ඡා කළ අතර පරීක්‍ෂණ කණ්ඩායමට ශ්‍රී ලංකාවට පැමිණීමට ඉඩ දීම පිළිබඳව පාර්ලිමේන්තුවේ මතය විමසීමට අදාළ යෝජනාවක් ඉදිරිපත් කිරීමටද තීරණය විය.එක්සත් ජාතික පක්ෂ නායකත්ව මණ්ඩලයේ සභාපති කරු ජයසුරිය ගිය සතිය පුරා යුහුසුළු වී සිටියේ ඌව පළාත් සභා මැතිවරණය හා එළඹෙන ඕනෑම ජාතික මැතිවරණයක් සඳහා එක්සත් ජාතික පක්ෂය සුදානම් කිරීමේ කටයුතු සඳහා ය.මෙහිදී ආසන සංවිධායකවරුන් කොටස් වශයෙන් සිරිකොත ට කැඳවනු ලැබූ අතර "ජන ජය ග්‍රාම චාරිකා වැඩසටහන" මගින් මේවනවිට බිම්මට්ටමේදී පක්ෂය විසින් ලබා ඇති ප්‍රගතිය ගැන ඔව්හු තම ප්‍රසාදය පල කළහ.නායකත්ව මණ්ඩලය හා එක්සත් ජාතික පක්ෂ සන්නිවේදන බලකාය අතර සාකච්ඡාවක් ද ගතවූ සතියේදී පැවතී අතර එහි අරමුණ වුයේ ජාතික මැතිවරණයක් සඳහා එක්සත් ජාතික පක්ෂය සුදානම් කිරීමේ පියවරක් ලෙස පක්ෂයේ මතය ජනතාව අතරට ගෙනයාම සහ ප්‍රචාරක කටයුතු තවදුරටත් විධිමත් කිරීමය.ඒ අනුව ඉදිරියේදී හිස්ව ඇති එ.ජා.ප ආසන සංවිධායකධුර කඩිනමින් පිරවීමටත් එ.ජා.ප නායකත්ව මණ්ඩලයට තීරණය කළේය.ගිය සතියේදී කොළඹ සිට නුවර දක්වා ගියේය. නුවර ගොස් එ.ජා.ප නායකයා නවාතැන් ගත්තේ එ.ජා.ප හිටපු සභාපති මලික් සමරවික්‍රමගේ නිවෙසේය. ඊට පසු දිනයේ මහනුවර අර්ලි රිජෙන්සි හෝටලයේ මංගල උත්සවයකට සහභාගී වීම සඳහා මෙසේ එ.ජා.ප නායකයා මහනුවරට ගොස් තිබිණි. ඒ හිටපු පාර්ලිමේන්තු මන්ත්‍රී සහ වත්මන් පළාත් සභා මන්ත්‍රී කේ.කේ පියදාසයේ දියණියගේ විවාහ මංගල උත්සවයට සහභාගී වීමටය. පසු දිනයේ පැවැති විවාහ මංගල උත්සවයට එ.ජා.ප නායකයා මෙන්ම එ.ජා.ප මහ ලේකම් තිස්ස අත්තනායකත් එක්ව සිටියහ.මේ රටේ තරුණ තරුණියන් වෙනුවෙන් සුවිශාල වු වැඩකොටසක් ඉටු කිරීම සඳහා වෙන සංවිධාන ගත ජාලයක් සැකසීමට මේ දිනවල ශ්‍රී.ල.නි.ප තරුණ පාර්ලිමේන්තු මන්ත්‍රීවරු පිරිසක් යුහුසුළුව කටයුතු කරමින් සිටින බව වාර්තා වෙයි. මේ සදහා නායකත්වල ලබා දෙනුයේ පාර්ලිමේන්තු මන්ත්‍රී නීතීඥ නාමල් රාජපක්ෂ ඇතුළු මන්ත්‍රීවරු පිරිසකි. මහනුවර දිස්ත්‍රික් පාර්ලිමේන්තු මන්ත්‍රී එරික් වීරවර්ධනද මේ සඳහා මේ දිනවල වැඩි වෙහෙසක් ගෙන කටයුතු කරන බව වාර්තා වෙයි.ඒ අනුව පාර්ලිමේන්තුවේ සිටින ශ්‍රී.ල.නි.ප තරුණ මන්ත්‍රීවරු , පළාත් සභා නියෝජනය කරන ශ්‍රී.ල.නි.ප තරුණ මන්ත්‍රීවරු සහ පළාත් පාලන ආයතන නියෝජනය කරන තරුණ මන්ත්‍රීවරු මේ නව තරුණ එකමුතුව සඳහා එක් කිරිම සඳහා වෙන සාකච්ඡා මේ වෙනවිට ආරම්භ කොට ති‍බේ.මේ අතරතුර මේ වෙනවිට ශ්‍රි.ල.නි.ප ය ලෙස ඉදිරි ජාතික මැතිවරණ මෙහෙයවීම සඳහා ඇමැති බැසිල් රාජපක්ෂගේ ප්‍රධානත්වයෙන් යුතු මැති ඇමැතිවරු 21 කින් යුතු කමිටුවක් පිහිටුවා තිබේ. මේ කමිටුවේ අරමුණ වී තිබෙන්නේ රජයට එරෙහිව විපක්ෂය විසින් නඟන බොරු චෝදනා පිළිබදව රටට සත්‍යා ප්‍රකාශ කිරීම සහ ඉදිරි ජාතික මැතිවරණ සදහා ශ්‍රී.ල.නි.ප ය ශක්තිමත් කිරීම සඳහාය. මේ කමිටුවේ මාධ්‍ය හා ප්‍රාචරණ කටයුතු තරුණ මන්ත්‍රීවරු කීප දෙනෙකු වෙත පවරා තිබේ. මහනුවර දිසා එ.ජ.නි.ස මන්ත්‍රී එරික් වීරවර්ධනහට එහි මාධ්‍ය අංශයේ ප්‍රධන කටයුතු රැසක් බාර දී තිබේ.ලංකා සමසමාජ පක්ෂයේ කෑගල්ල ආසන සංවිධායක ධුරය එම පක්ෂයේ මධ්‍යම කාරක සභික සනත් පතිරණ හට පිරිනැමිම ගිය සතියේ කෑගල්ල ප්‍රධාන තැපැල් කාර්යාලයේ ශ්‍රවණාගාරයේදී සිදු වීය. ඒ එම පක්ෂයේ නායක ජ්‍යෙෂ්ඨ ඇමැති තිස්ස විතාරණ අතිනි. මේ අවස්ථාවට එක්සත් ජනතා නිදහස් සන්ධානය නියෝජනය කරන දේශපාලන පක්ෂවල කෑගල්ල දිසාවේ දේශපාලඥයින් රැසක් එක්ව සිටියහ.එම උත්සවට එක්ව සිටි කෑගල්ල ශ්‍රී‍.ල.නි.ප මධ්‍යම බල මණ්ඩලයේ ලේකම් හිටපු පළාත් සභා මන්ත්‍රී යූ.බී හිග්ගොඩ කියා සිටියේ "කෑගල්ල ලංකා සමසමාජ පක්ෂයේ නව ආසන සංවිධායක සනත් පතිරණ කියන්නේ සමාජවාදයේ ඔඩොක්කුවේ හැදී වැඩුණු තරුණයෙක් බව කිව යුතුයි. මා මේ දිස්ත්‍රික්කයේ දේශපාලනය කරන කෙනෙකු හැටියට ඒක හොඳින්ම දන්නවා" හිටපු සබරගමුව පළාත් සභා මන්ත්‍රී යු.බී හිග්ගොඩ කියා සිටියේය.ඉන් අනතුරුව ලං.ස.ස පක්ෂයේ නායක ඇමැති තිස්ස විතරණද සිය අදහස් දැක්වුයේය. " අද සම සමාජ පක්ෂයට නායකත්වය දෙන්ඩ කෑගල්ල දිසාවේ උගත් තරුණයකුට අවස්ථාව ලැබිලා තියෙනවා. සනත් පතිරණ සහෝදරයා ගැන මා සතුටු වෙනවා." ඇමැති තිස්ස විතාරණ කියා සිටියේය." 1947 වකවානුවේ මේ රටේ තිබුණේ එක දෙමළ පක්ෂයක් සහ එක මුස්ලිම් පක්ෂයක් විතරයි. ඒ වගේම ප්‍රධාන ජාතිකවාදී පක්ෂයන් ලෙස තිබුණෙ එක්සත් ජාතික පක්ෂය සහ වමේ බලවේගය විතරයි. නමුත් අද විශාල පක්ෂ ගණනාවක් බිහි වෙලා තිබෙනවා. ඒ නිසා මගේ යුතුකම වමේ බලය තහවුරු කිරීම සඳහා කෑගල්ල දිසාවේ ජනතාව පෙල ගැස්වීමයි. " ලංකා සම සමාජ පක්ෂයේ නව කෑගල්ල ආසන සංවිධායක සනත් පතිරණ කියා සිටියේය.චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ab1406154</link>
    <topic>ස්වයං පෝෂිත යුගයක් කරා</topic>
    <author>රංජිත් සියඹලාපිටිය</author>
    <content>රටක් සංවර්ධනයේදී දේශීය නිෂ්පාදනය ගැන කල්පනා කිරීම ඉතා වැදගත්ය. අපේ රටේ පැරැණි ස්වයං පෝෂිත යුගයේ දී පවා කෙරුණේ එම කාර්ය භාර්යයි. ලෝකයේ බොහෝ රටවල් සංවර්ධනය සමඟ තම රටේ නිෂ්පාදනය වර්ධනය කිරීම රටේ න්‍යාය පත්‍රයේ අංක එක ලබා දී තිබුණේ ඒ නිසාය.අපේ රටේ ඉතිහාසය බැලුවොත් 1970 - 77 යුගය ඒ සඳහා දැවැන්ත වෑයමක යෙදුණු බව අපට මතකය. විශේෂයෙන්ම සම්පූර්ණයෙන්ම සංවෘත්ත නැතහොත් විවෘත නොවූ ආර්ථික ක්‍රමයක් මත ආනයනයන් දැවැන්ත ලෙස නීතියෙන්ම සීමා කොට රටේ ආනයන ආදේශනයන් ශක්තිමත් කිරීමට, වර්ධනය කිරීමට එම යුගයේ උත්සාහයක යෙදුණි.එය එක් පැත්තකින් පාරිභෝගිකයින් හට යම් කිසි පීඩනයක් ගෙන දුන් නමුත් වසර පහක පමණ කාලයක් ගතවන විට එතෙක් පිටරට වලින් ගෙනා විශේෂයෙන් කෘෂි කාර්මික නිෂ්පාදනයන් අතින් අපේ රට ස්වයං පෝෂිත රටක් බවට පත්විණි.78 එක්සත් ජාතික පක්ෂ රජයේ ආරම්භයත් සමඟ මේ ක්‍රමවේදය සම්පූර්ණයෙන්ම බිඳ වැටුණි. ඔවුන්ගේ එකම පරමාර්ථය වූයේ සම්පූර්ණයෙන්ම විවෘත වූ වෙළෙඳපළක් ඇති කොට අඩු මිලට හැකි තරම් දේ පිටරට වලින් ජනතාවට ගෙනවිත් දීමයි. එය ඔවුන්ගේම ආර්ථික ක්‍රමවේදය සමඟ පරස්පරව ඇති කර ගත් ගැටීම ඔවුන් තේරුම් නොගත්තා සේය.මෙසේ කියන්නේ මහවැලි ව්‍යාපාරය වැනි දැවැන්ත ව්‍යාපාර වල ව්‍යායාමය වූයේ කෘෂිකාර්මික වශයෙන් රටේ නිෂ්පාදනය ඉතා ඉහළ තැනකට ගෙන ඒමයි. එසේ වුවත් කෙලවරක් නැති කන්කුන් මිටිය පවා ආනයනය කිරීම, මේ තත්වය තුළින් ද ඒ මහා ව්‍යාපෘතියෙන් ප්‍රයෝජන ගැනීමට සූදානම් වූ ගොවියාත් දැවැන්ත ලෙස මන්දෝත්සාහී වෙනවා අපට බලා සිටින්නට සිදුවිය.2005 ජනාධිපතිතුමා බලයට පත්වීමත් සමඟ එතුමා මුහුණ දුන් ප්‍රධානතම ගැටලුවක් වූයේ යුද්ධය නිමා කිරීම, සංවර්ධනය වාගේම සංවර්ධනයේදී දේශීය නිෂ්පාදනය නඟා සිටුවීමයි. එතනදී එතුමා ඉතා පැහැදිලි සුවිශේෂි තීන්දු තීරණ ගැනීමෙන් එක් පැත්තකින් දේශීය නිෂ්පාදකයා හට ලබා දිය හැකි උපරිම සහනාධාරය ලබා දෙමින්, ඔහුට වෙළෙඳපළක් ලබා දෙමින්, ඔහුගේ ඒ වෙළෙඳපළ ශක්තිමත් කිරීමට විවිධ ආකාරයේ උපක්‍රම යොදමින් ඒ වගේම ‍විදේශීය ආදේශනයන් සීමා කිරීම සඳහා ඉතා ක්‍රමානුකූල ආවරණයක් යොදමින් පමණක් නොව පාරිභෝගිකයාටද සහනයක් වන ආරක්ෂක වැඩපිළිවෙළ යොදමින් මෙම තත්ත්වය ඉතා පැහැදිලි තුලනාත්මක වර්ධනයක් කරා ගෙන යනු ලැබීය.හොඳම උදාහරණය සහල් නිෂ්පාදනය නැත්නම් වී නිෂ්පාදනයයි. අපි අද සහලින් ස්වයං පෝෂිත වී සිටිමු. එය ලෙහෙසි පහසු කාරණයක් නොවේ. ජනාධිපතිතුමා බලයට පැමිණි විගසම ඒ වෙනුවෙන්ම තම අයවැය ලේඛනයක් සකස් කොට දැවැන්ත පොහොර සහනාධාරය මේ රටේ ගොවියාට ලබා දුණි.මිලියන 40 ක් වූ පොහොර සහනාධාරය ලබා දෙන අතර ගොවියාට එතෙක් නොතිබූ වෙළඳපළ නැවත වී අලෙවි මණ්ඩලය පණ ගන්වමින්, සහතික මිලක් ලබා දෙමින්, වෙළඳපළ සබඳතා ගොඩනගන ලදී. ඉන් නොනැවතී පාරිභෝගිකයා ආරක්ෂා කිරීමට අවශ්‍ය වන පාලන මිලක් ලබා දීමටද, එඩිතර ආර්ථික ප්‍රතිපත්තියක් ක්‍රියාත්මක කෙරුණි.ඒ සියල්ල තුළින් සහලින් ස්වයං පෝෂිත වන තැනකට මේ රට ගිය ආකාරය ඉතා ආඩම්බරයෙන් උදාහරණ සහිතව අපට දැක්විය හැක. අනෙකුත් දේශීය නිෂ්පාදන අතින් බැලුවොත් ඒවාද ඉතා පැහැදිලිව ක්‍රමක්‍රමයෙන් වර්ධනය වෙමින් පවතී.විශේෂයෙන්ම අවශ්‍ය තැනදී රජය අවශ්‍ය පරිදි ඊට මැදිහත් වෙමින් කාලයක් දං ගෙඩියට නියම වී තිබූ රාජ්‍ය නිෂ්පාදන ආයතන, කාර්මාන්තශාලා නැවත ලබා ගනිමින්, ආරක්ෂා කරමින්, ලාබදායී ආයතන බවට පත් කරමින් එඩිතර උත්සාහයක යෙදුණි. මේ සියල්ල ගොනු කිරීම තුළ දේශීය නිෂ්පාදනයේ ඉතා පැහැදිලිව සුබවාදීව වෙනසක් මේ වන විට අපිට දැක බලාගත හැක.විශේෂයෙන්ම රටක ස්ථාවරත්වයට රට තුළ ආහාර සුරක්ෂිතතාවය ඉතා වැදගත්ය. එනම් ලොවට අත නොපා තම අවශ්‍ය ආහාරවේල සාදා ගැනීමට හැකි වීමයි. අප අද ඒ නම්බුකාර තත්ත්වය උරුම කරගෙන ඇත.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ab1406155</link>
    <topic>ඉන්දියාව වෙනස් කරන්නට පටන් ගනියි</topic>
    <author>රෝහණ ආර්යරත්න</author>
    <content>“මෝදි අගමැති වරයාගේ නායකත්වය හා අධීක්ෂණය යටතේ ඉන්දියානු පාලන තන්ත්‍රය මෙතෙක් ගමන් කළ මාර්‍ගය වෙනත් අතකට හැරෙන ලකුණු හැම අතින් ම පෙනෙන්නට තිබේ. දූෂණයෙන් පිරී ඉතිරී ගිය පාලන තන්ත්‍රයක් තුළින් ජනතාව වින්ඳා වූ දුක් හා කරදර මේ ඡන්ද ජයග්‍රහණයෙන් පෙන්නුම් කිරීම හේතුකොට ගෙන ජනතාවාදී පාලන තන්ත්‍රයක් ඇති කිරීම නරේන්ද්‍ර මෝදි අගමැතිවරයාගේ ප්‍රධානතම අරමුණ වී ඇත. පාලන තන්ත්‍රයේ නව ක්‍රමවේදයක් ඇති කිරීම සියලුම ප්‍රශ්න විසඳා ගැනීමට උපයෝගී වනු ඇතැයි මෝදි අගමැතිවරයා තරයේ විශ්වාස කරන බව පෙනේ.සාමාන්‍ය මිනිසකු ප්‍රශ්නයක් විසඳා ගැනීම සඳහා රජයේ ආයතනයකට හෝ අමාත්‍යාංශයකට යෑමේදී එම ප්‍රශ්නයට හැකි ඉක්මනින් විසඳුම් සැපයීමට එම ආයතනයේ සේවය කරන රජයේ නිලධාරින් සියලු දෙනාටම මින් ඉදිරියට බල කෙරෙනු ඇත.එය නරේන්ද්‍ර මෝදි අගමැතිවරයා දිවි හිමියෙන් ඇදහූ දහමක් බවද එය සාර්ථක වූ බවද ඔහුගේ නායකත්වයෙන් යුතු වූ ගුජරාට් ප්‍රාන්තය අති විශිෂ්ට ජයග්‍රහණයක් තහවුරු කර ගැනීමෙන් ඔප්පු වේ.එම චින්තනය පෙරදැරි කරගෙන මෝදිගේ රජය යමෙකුගේ ප්‍රශ්නයක් සඳහා පවතින කඩදාසි ගොනුව අදාළ ස්ථානවලට යොමු විය යුත්තේ සිව් වතාවක් පමණක් යැයි ඉන්දීය රජයේ කැබිනට් මණ්ඩලයේ ලේකම් අජිත් සෙත් විසින් රජයේ දෙපාර්තමේන්තුවලට දන්වා යවා ඇත. මේ චක්‍ර ලේඛනය යවනු ලැබුවේ සියලුම අමාත්‍යංශ ලේකම්වරුන් නරේන්ද්‍ර මෝදි අගමැති හමුවීමෙන් පසුවය.එමඟින් මෝදි අදහස් කරනුයේ ජනතාවට රජයේ දෙපාර්තමේන්තු සමඟ කරනු ලබන ගනුදෙනු ඉතාම සරල අන්දමින් සිදුවීම මෙන් ම පාලන කටයුතුවල ගුණාත්මක භාවය ඉහළ නැංවීමයි. එම ලිපි ගොනුව මුලින් ම අංශය බාර නිලධාරියා වෙතටත්, ඉන්පසු නියෝජ්‍ය ලේකම් හෝ අධ්‍යක්ෂවරයා වෙතටත් යැවූ පසු ලේකම්වරයා වෙත යැවීමට පෙර එය සමලේකම් ලෙස ක්‍රියා කරන නිලධාරියාගේ අවධානයට යොමු විය යුතුය.ලිපි ගොනුව ඇමැතිවරයාගේ අනුමතියට ලක්විය යුත්තේ මේ සිවු ස්ථාන පසුකළ පසුවය. එසේම ලිපි ගොනුව ඉතාම බරපතළ කරුණක් සම්බන්ධව නම් පමණක් අගමැතිවරයාගේ කාර්යාලය වෙත යොමු කළ හැකිය.එහෙත් පෙර පැවැති රජය යටතේ වැදගත් ප්‍රශ්න රැසක් පිළිබඳ හරි හැටි තීරණ ගැනීම හා ක්‍රියාත්මක කිරීම කළ නොහැකි වූයේ අමාත්‍යාංශය තුළ ලිපි ගොනු අනවශ්‍ය ලෙස හුවමාරු වීම සහ අමත්‍යාංශ අතර ද එම ලිපි ගොනු පිළිබඳව අනවශ්‍ය වාදවිවාද ඇතිවීම බව ඉන්දියානු උසස් රාජ්‍ය නිලධාරින්ගේ මතය වෙයි.කැබිනට් ලේකම්වරයාගේ නිවේදනයට අනුව අමාත්‍යාංශ ලේකම් හා දෙපාර්තමේන්තු ප්‍රධානින් ජනතාවගේ දුක්ගැනවිලි නිරීක්ෂණය කරමින් ඒවා නිසි ලෙස විසඳීමට අවධානය යොමු කළ යුතුය.එසේම ප්‍රශ්න විසඳීම සඳහා දැනට පවතින බාධක ඉවත් කිරීමට අනවශ්‍ය රෙගුලාසි ඇත්නම් ඒවා පිළිබඳ තොරතුර වහාම දැන්විය යුතු බව කැබිනට් ලේකම්වරයා අවධාරණය කරයි.මේ හැර සියලුම ලිපි ලේඛන එක් කඩදාසියකට සීමා කළ හැකි ලෙස කෙටියෙන් ප්‍රකාශ කිරීම කෙරේ අවධානය යොමු කරන ලෙසටත් එම නිවේදනය මඟින් දැනුම් දී ඇත.දෙපාර්තමේන්තුවල සියලුම සාමාජිකයන් එකමුතුව එක් පිලක් ලෙස කටයුතු කරමින් ඔවුන්ට විසඳීමට පවතින ජනතා ප්‍රශ්න කඩිනමින් සාධාරණ ලෙස ඉටු කිරිම කළ යුතු බව දන්වන ලේකම්වරයා සකස් කර ඇති අනාගත අරමුණු කෙතරම් දුරට සාක්ෂාත් වී ඇත්ද යන්න දැන්වීමට අවශ්‍ය බව ද සඳහන් කරයි.මේ අන්දමින් ජනතාවාදී පාලන තන්ත්‍රයක් ක්‍රියාත්මක කිරීමේ අරමුණින් නව නීතිරීති හඳුන්වා දී ඇති මෝදි රජය විදේශ සංචාර පිළිබඳව ද නව ප්‍රතිපත්තියක් අනුගමනය කිරීම කෙරේ අවධානය යොමු කර ඇත.යම් යම් වැදගත් කටයුතු සඳහා ඉන්දියාවෙන් යම් පිරිසක් විදේශ රටකට යැවීමේදී මෙතෙක් පැවති ප්‍රතිපත්තිය වූ එම පිරිසේ නායකත්වය ඇමතිවරයෙකු ලබා ගැනීම වෙනස් කිරීමට මෝදි රජය තීරණය කර ඇත.විශේෂයෙන් ම විද්‍යාත්මක කරුණු සම්බන්ධයෙන් විදේශයක පවත්වනු ලබන සම්මේලන හෝ වෙනත් සාකච්ඡා සඳහා මින්පසු එම විද්‍යා විෂය සම්බන්ධයෙන් කීර්තියක් ලබා සිටින විද්‍යාඥයින්ගේ සහභාගීත්වය සිදුවිය යුතු බවට මෝදි රජය අවධාරණය කරයි.විද්‍යාත්මක කටයුතු පිළිබඳ ඇමැති ජිතෙන්ද්‍ර සිං වෛද්‍ය විද්‍යාව පිළිබඳ මහාචාර්යවරයකු වුවද සන්තියාගෝ හා බොස්ටන් නගරවල පවත්වනු ලබන අන්තර්ජාතික විද්‍යා සම්මේලන සඳහා සුප්‍රකට විද්‍යාඥයෙකුගේ නායකත්වයෙන් විද්‍යාඥයින් පිරිසක් සහභාගි විය යුතු බව හෙතෙම අවධාරණය කරයි.මේ අතර මෝදි අගමැතිවරයා තවත් නව ක්‍රියා මාර්ගයකට යොමු වී ඇත. එනම් විදේශ නායකයින් සමඟ ඉහළ පෙළේ සාකච්ඡාවලදී හින්දි භාෂාව ම යොදා ගැනීමයි.පසුගියදා ශ්‍රී ලංකා ජනාධිපති මහින්ද රාජපක්ෂ හමු වූ අවස්ථාවේදී ශ්‍රී ලංකා ජනාධිපතිවරයා ඉංග්‍රිසි බසින් කථා කළ අතර මෝදි එයට පිළිතුරු හින්දි භාෂාවෙන් දුන් බව වාර්තා විය. ඔහුගේ පිළිතුර සඳහා භාෂා පරිවර්තකයෙකු යොදා ගනු ලැබිණ. ඕමාන් රාජ්‍යයේ සුල්තාන්වරයාගේ නි‍යෝජිතවරයා හමුවූ අවස්ථාවේදී ද මෝදි අගමැතිවරයා හින්දි බසින් කථා කළ බව වාර්තාවේ.මේ අන්දමේ වෙනස් මඟක් ගනු ලබන ක්‍රියාමාර්ග ඔස්සේ නරේන්ද්‍ර මෝදි අගමැතිවරයා ඉන්දියාව එක්සත් එසේම තමරට තම ජාතිය තම ආගම ගැන සාඩම්බරයක් ඇති කිරීමේ අරමුණු පෙරදැරි කර ගෙන නව මංපෙත් සකස් කරන චින්තනයක් හා ක්‍රියා මාර්ගයක් දියත් කරමින් සිටින බව පෙනේ.“ඒක් භාරත් - ශ්‍රේෂ්ඨ භාරත්” යන සාඩම්බර ප්‍රකාශය ජනාධිපති මුඛර්ජිගේ මුවින් පිටවීම තුළින් අනාගතයේදී ඉන්දියාව යන පාර ප්‍රදර්ශනය වේ යැයි සිතිය හැක.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af1406151</link>
    <topic>සෙව්මිණි කෝචිචියට පැන්නේ ගුරුවරියන්ගේ රහස රකින්නද?</topic>
    <author>සුභද්‍රා දේශප්‍රිය</author>
    <content>පාසල නිමවී නිවෙස් බලා යන දරු දැරියන් මග දෙපස තැනින් තැන එකතු වී ඇති දිය කඩිති උඩින් පැන නිවෙස් බලා යමින් සිටියහ. උදෑසන සිට ඇද හැළුණු වරුසාව සවස් වන විට තුරල් වී තිබුණ ද තවමත් අහස අඳුරු ය.පාසල් ළමුන් අතරට එකතු වූ සෙව්මිණි සුපුරුදු ලෙස පාසලින් නික්මුණ ද ඇය වෙනදාටත් වඩා කැලැඹුණු මනසින් යුතුව පාසල දෙස හැරී බැලුවා ය. ඒ වනවිටත් පාසල් භූමියේ ළමෝ ඒ මේ අත දුව පැන සෙල්ලම් කරමින් සිටියෝ ය. පාසලින් නික්මුණු ඇය දුම්රිය මග දෙසට වැටී ඇති මග දෙස වරින් වර හිස් බැල්මක් හෙළුවා ය. ඇය තීරණයකට එළැඹුණා ය. අඩියට දෙකට දුම්රිය මාර්ගය දෙසට ඇදුණා ය.වල්පොළ දුම්රිය ස්ථානයට දුම්රියක් ළඟා වෙමින් තිබුණි. දුම්රිය මඟ දිගේ ඇවිද යන සෙව්මිණි ඈතින් ඇදෙන දුම්රිය දුටුවා ය. ඇය පොත් බෑගය ගලවා දුම්රිය මඟ පසෙකින් තැබුවා ය. යළිත් දුම්රිය මඟ දිගේ ඇති සිල්පර එකින් එකට පියවර ‍ඔසවමින් ඉදිරියට ම ගියාය.ඇයට අම්මාත් තාත්තාත් අක්කාත් මල්ලිත් ඇගේ ලෝකයේ ඈ ළඟින් ම සිටි සියලු දෙනා ම මතකයට නැඟුණේ ය. ඇයට පාසල මතක් විය. එහෙත් ඇය තම තීරණය වෙනස් නොකරන්නට සිතුවා ය. වේලාව සවස තුන පසු වී විනාඩි තිහක් ගත වී තිබිණි.තමා කරන්නට යන්නේ නිරර්ථක වැඩක් යැයි ඇයට කියා දෙන්නට ඒ මොහොතේ කිසිවෙක් සිටියේ නැත. ඇය ජීවිතය පිළිබඳ අනාගතය පිළිබඳ තැබූ සියලු බලාපොරොත්තු අත හැර දැමුවා ය. ඇය රේල් පාර දිගේ ගමන් කිරීම නතර කළා ය.දෑස් කිටි කිටියේ දෑතින් තද කර ගත්තා ය. ඇයට යළිත් අම්මාගේ අඳුරු සේයාව ඈ ඉදිරියේ මැවී පෙනෙන්නට විය. අම්මාට උහුලන්නට නොහැකි දුකක් දුන්නාට සෙව්මිණිට මවගෙන් සමාව යදින්නටවත් කාලයක් ඉතිරි වූයේ නැත‍. ඇය යට කරමින් දුම්රිය ඈතට ඇදුණේ ය.මීගමුව හපුගොඩ ශාන්ත මරියා විදුහලේ දහය වසර ඉගෙනුම ලැබූ සෙව්මිණි අපේක්ෂා සිල්වා (15) සිසුවිය රාගම වල්පොළ දුම්රිය ස්ථානය අසලදී මේ ආකාරයට දුම්රියට පැන සිය දිවි හානිකර ගත්තා ය. සිය පාසලේ ගුරුවරියකගෙන් එල්ලවූ බව කියන වධ හිංසා දරා ගත නොහැකිවූ ඇය 06 වැනිදා වල්පොළ දුම්රිය පොළටත් රාගමටත් අතර ප්‍රදේශයකදී ශීඝ්‍රගාමී දුම්රියකට පැනීමේ කඳුළු කතාවක් වාර්තා විය.මෙලෙස අවාසනාවන්ත ලෙස දිවියෙන් සමුගත්තේ අංක 4/5 පොඩිකුඹුර, රාගම යන ලිපිනයෙහි පදිංචිව සිටින රෙජිනෝල්ඩ් සිල්වා සහ මාරි අල්විස් යන අයගේ දියණියයි. දරු තිදෙනෙකුගෙන් යුත් පවුලේ දෙවැනි දියණිය ලෙස මෙලොවට බිහිව‍ූ සෙව්මිණි දැරියයි.මෙසේ පාසල් සිසුවිය දුම්රියට පැන සියදිවි හානිකර ගැනීමට හේතු වූයේ විදුහලේ ගුරුවරියන් දෙදෙනකුගේ ක්‍රියාකලාපයක් එම දැරිය දැන සිටි නිසා බව කියමින් පාසලේ දරු දැරියන්ගේ මවුපියෝ දෙදහසකට අධික පිරිසක් විදුහල් පරිශ්‍රයේ උද්ඝෝෂණයේ යෙදී සිටියහ.කෙසේ වෙතත් සෙව්මිණි අපේක්ෂාගේ ජීවිතයේ සියලු බලාපොරොත්තු, අපේක්ෂවන් සුනුවිසුණු විය. ඇගේ අවසන් කටයුතුවලට සහභාගිවීමට ආ අයගෙන් හපුගොඩ රෝමානු කතෝලික සුසාන භූමිය අතුරු සිදුරු නොමැතිව වැසී ගොස් තිබුණි.වරින් වර මවගේ විලාප හඬ සුසාන භූමිය සිසාරා පැතිර ගියේ ය. ඒ විලාප හඬ අසා සිටින්නට කිසිවකුටත් නොහැකි විය. සියලු දෙනාගේ දෙනෙත් මගින් කඳුළු ගලා ගියේ නිරායාසයෙනි.“මගේ රත්තරං සමනලියේ ඇයි මගේ පුතේ මෙහෙම දෙයක් කරගත්තේ...? අම්මා කෙනකුට වාවන්න පුළුවන් දුකක් ද මේක? මගේ දුව වළලන්න එපා. මාත් එනවා දුවේ” යැයි ඇයගේ මව වරින් වර මහ හඬින් විලාප තබන්නට වූවා ය.සෙව්මිණි දියණියගේ නිසල දේහය පස් යට සැඟවී යද්දී ඇයගේ මේ මරණය පිළිබඳ සැබෑ යථාර්ථය ලෝකයට හෙළිදරව් කළ යුතු බව පාසල් දරුවන්ගේ මවුපියෝ පැවැසූහ.මේ දරුවා මම හොඳට හඳුනනවා. ඇය අහිංසක දරුවෙක්. මේ දරුවට සිය පාසලේ ගුරුවරියකගෙන් සිදු වුණේ ලොකු අසාධාරණයක්. මම භය නැතුව ප්‍රසිද්ධියේ කියනවා. මේ දරුවට වෙච්ච දේ කිසි කෙනෙකුට නොවෙන්න නීතිය ක්‍රියාත්මක කළ යුතුයි.මේ දැරියගේ ක්‍රීඩා කෞෂල්‍යයෙන් පාසලට අරන් දුන්න නම්බුවටත් හරි යන්න මේ දියණියගේ අවසන් ගමනට ගෞරව කරන්න තූර්යවාදන කණ්ඩායමේ වාදනයවත් නොලැබෙන්න පාසලෙන් තහංචි වැටෙන්න දරුවා තුළ වරද මොකක්ද? දරුවාගේ දෙමවුපියන්ට කියා ගන්න බැරි නිසා මේ දරුවාට මේ ගුරුවරියගෙන් බේරෙන්න බැරි නිසා මේ සෙව්මිණි දුව දිවි නසාගත්තේ” යැයි ජාඇල ප්‍රාදේශීය සභා මන්ත්‍රී ටයිටස් සිල්වා මහතා සුසාන භූමියේදී ඇය පිළිබඳව අදහස් දක්වමින් කීවේ ය.අපිට හිටියේ දරුවන් තුන්දෙනයි. ලොකු දුව ගීතිකා සිල්වා. (19) සෙව්මිණි මගේ දෙවැනි දුව, පුතා විශ්ව (10) යි. මේ සිද්ධිය වන වෙලාවේ මමයි බිරියයි වැඩට ගිහින් හිටියේ. මේ සිද්ධියට හේතු කාරණා වී ඇත්තේ මගේ දුව දැක තියෙනවාලු. දුරකථනයක මේ ගුරුවරියගේ මොනවදෝ පින්තූර වගයක්.ඒක දුව තව ගුරුවරියකට කියලා ති‍යනවා. ඒ ගැන ගුරුවරියන් දෙදෙනා කතා කරලා තියෙනවා. පස්සේ ගුරුවරියන් දෙදෙනා මගේ ළමයත් එක්ක අපේ ගෙදරට‍ ඇවිත් දුවට සැරවැර වෙලා ඒ දුරකථනයේ සිම් එක ගෙයි හැම තැනම සොයලා තියනවා. ගෙදර කවුරුත් නොසිටි නිසා මේ ගැන අහල පහල අයට දැනිලා තියෙනවා.දියණියගේ මාමා අපේ නිවසට පැමිණිලා තිබුණා. ඒ වෙලාවේ මුකුත් නොදන්න විදිහට ගුරුවරියන් කතා කරලා තියනවා. දුවගේ මානසික තත්ත්වය හොඳ නැති බව දැනගත් නිසා ගුරුවරියන් දෙදෙනා දරුවා පාසලට රැගෙන යන්න සූදානම් වූ විට දියණියගේ මාමා විරුද්ධ වෙලා තියෙනවා.ගුරුවරියන් දෙදෙනා දුව බලෙන් ම පාසලට ගෙනියන්න හදද්දී මාමා තදින් කියලා ති‍යනවා දුව ගෙන යනවා නම් දරුවාගේ වගකීම ගතයුතුයි කියලා. වගකීම භාර අරගෙන දරුවා අරගෙන ගිහිල්ලා කොහෙද තියාගෙන ඉඳලා දණගස්සලා පහර දීලා තමයි පැයකට වගේ පස්සේ පාසලට යවලා තියෙන්නේ. පියා යළිත් හඬා වැටෙන්නට වූයේ ය.දුම්රියට යටවුණු මගේ දුවගෙ දේහය ගම්පහ රෝහලට රැගෙන ගියා. ඇය දුම්රියට හැපුණු තැන තිබූ ඇගේ පාසල් බෑග් එකේ පොත් වලින් තමයි මගේ රත්තරං දුව සෙව්මිණි කියලා හඳුනගෙන තියෙන්නේ. මේ වගේ දුකක් කිසිම මවුපියකුට වෙන්න එපා යැයි සෙව්මිණිගේ පියා හඬා වැලපෙමින් කීවේ ය.සෙව්මිණිගේ මිතුරියක් හඬා වැටෙමින් මෙසේ කීවා ය‍.අනේ.... අපේ රත්තරං යාළුවා ආයෙ අපි කවදා දකින්නද... දෙයියනේ...? සෙව්මිණි නංගියේ. ඔයා මිය ගියේ නැහැ ජේසු ගාවටයි ගියේ. එහෙම හිතල අපි හිත හදා ගන්නම්...පාසලේ දක්ෂතම ක්‍රීඩිකාව ලෙස ඔයා අරන් තියෙන සහතික අපේ පාසලට නම්බුවක්... ඉතින් සෙව්මිණි‍. ඔයාට මෝක්ෂයට යන්න අපි ප්‍රාර්ථනා කරනවා.තවත් මිතුරියක් මෙසේ කඳුළු සලමින් කීවා ය.අනේ! සෙව්මිණි ඔයා නැති පාළුව අපිට දරා ගන්න බැහැ. ඔයාගෙ ඩෙස් එක අද තනිවෙලා‍. වෙරළු ගෙඩියක් ගෙනාවත් සහෝදර ප්‍රේමයෙන් බෙදා ගන්න අපේ සෙව්මිණි අපි යළි කවදා දකින්නද...? කට කොනකින් හිනාවෙන ඔයා අහිංසක මුව පැටියෙක් වගෙයි.“පාසලේ මලල ක්‍රීඩාවලදී ඉදිරියෙන් ම සිටි සෙව්මිණි යළි අපේ නිවාසාන්තර තරගවලදී අපි කමෝන් සෙව්මිණි කියා චියර් කරන්නෙ ආයෙ කොහොමද මගෙ යහළුවේ... දැන් ඉතින් අපේ ඇස්වල අඬන්න තව කඳුළු ඉතිරිවෙලා නැහැ.අපි දුක සිතින් ඔතාගෙන ඔබේ රුව මවා ගෙන සැනසෙන්නම්... ඔ‍ෙබ් ආත්මයට සැනසීම ලැබෙන්න කියා අපි හැමදාම ජේසුට යාච්ඤා කරනවා. ඉතින් ඔබට ආයුබෝවන් සෙව්මිණි... කියා ඇය දෑස්වල කඳුළු පුරවාගෙන ඉකි බින්දාය.සෙව්මිණි දියණිය අකුරු කළ කඳාන හපුගොඩ සාන්ත මරියා විදුහලේ සිසුවියට බැණ වැදී තර්ජනය කළේ යැයි කියන ගුරුවරියන් දෙදෙනා වහාම මීගමුව අධ්‍යාපන කාර්යාලයට මාරු කිරීමටත්, එම සිද්ධිය පිළිබඳව පරීක්ෂණ පැවැත්වීම සඳහා විදුහල තාවකාලිකව වසා දැමීමටත් බස්නාහිර පළාත් අධ්‍යාපන කාර්යාලය තීරණය කර ඇත.මගේ අහිංසක දරු පැටියාට මේ විදුහලේ ඔය කියන ගුරුවරිය මොනතරම් මානසික පීඩාවක් දෙන්න ඇති ද? ඒ නිසානේ දුවට ජීවිතේ එපා වුණේ. අපිට කිව්වා නම් අපි වෙනත් පාසලකට දානවානේ. අනේ හැමවිටම දේව මෑණියන් අදහන මගේ දුවට සිදුවුණු විපත.සෙව්මිණිට දුම්රියට පැන ජීවිතය විනාශ කරගන්නට තරම් හිත් වේදනාවක් දුන් අය සොයා ගැනීම දැන් කළ යුතුව ඇති කාර්යයයි.දුම්රියට පැන දිවි නසාගත් කඳාන හපුගොඩ ශාන්ත මරියා විදුහලේ සෙව්මිණි අපේක්ෂා ඇයට එල්ල වුණු බව කියන සිත් පීඩාවන්ට විසඳුම් ඉල්ලා දෙවියන් අමතමින් ලියන ලදැයි කියන ලිපියක් දේවස්ථානයේ ප්‍රතිමාවක් අසල පඬුරු පෙට්ටියක තිබී සොයාගෙන ඇත.ඇය ලියූ බව කියන එම ලිපියේ සඳහන්ව ඇති කරුණු සමහරක් මෙසේ ය.අනේ දෙව් පියාණෙනි, ඔබ වහන්සේටවත් පේන්නැද්ද මං ගමේ ඉස්කෝලේදී විඳින නින්දා අපහාස, අනේ ජේසුනි, මට මේ ලබන්නා වූ මාසයේ සිටම හොඳට හැදෙන්නට වරම් දෙන්න දෙවියනි. මම කරන හැම වැඩක් ම හොඳද නරක ද කියලා මට කියලා දෙන්න දෙවියනි.ඒ වගේ ම 2013 වර්ෂයේදී මම මේ වේදනා ආව හැම ප්‍රශ්නයක්ම අසාධාරණකමක් ම අමතක කරලා මින් මතුවට සැමටම ප්‍රිය හොඳ දරුවෙක් වීමට මට වරම් දෙන්න. ගුරු මණ්ඩලයේ ගුරුවරයකුගෙන්වත් බැණුම් ඇසීමටත් යළි මින් මතුවට කිසිම දිනයක ඉඩ දෙන්නට එපා කියලා මම ඉතාමත් බැගෑපත් ලෙස ඔබ දෙපතුළ ළඟ වැඳ වැටී ඉල්ලමි දෙවියනි.අනේ දෙවියනි, ඒ වගේ ම මම දන්නවා ඒ දෙන්නා මාත් එක්ක තරහ වුණු නිසා මට දුන්න දුක වේදනාව ඔබ වහන්සේ දන්න බව. අනේ දෙවි රජාණනි, ඉතින් තවදුරටත් මට ඒ දුක විඳීමට තරම් හයියක් නෑ. ඒ නිසා හෙටින් ඇරඹෙන මාසය තුළ දී මට එයාලා දෙන්නව කොහොම හරි කරලා නොසිතූ විදිහකට ආයෙත් යාළු කරලා දෙන්න කියලත් මම ඉතාමත් ආදරයෙන් කරුණාවෙන් ඔබවහන්සේගෙන් ඉල්ලා සිටිමි.අනේ දෙවියනි, ඒ වගේ ම මගේ පාසල තුළ මගේ යහළු යෙහෙළියන් සමඟ මට විනෝදවීමට සංවරව කීකරුව ගෑනු ළමයකුට ගැළපෙන ආකාරයෙන් විනෝදවීමට මට කියලා දෙන්න. අනේ දේව තාත්තේ මගේ පාසලේ ගුරු මවුවරුන් පියවරුන් අත‍ෙර් මගේ නාමය ඉතා නොහොබිනා ලෙසින් පැතිර තිබෙන නිසා ඒ අයට මා ගැන හිතෙන යම් යම් වැරදි සිතුවිලිවල හරි වැරැද්ද ඒ අයට පහදා දීලා මම කොයි වගේ කෙනෙක් ද කියලා ඒ අයටත් අන් සෑම දෙනාටත් පහදා දෙන මෙන් අවංකව ඉල්ලා සිටිමි. අදින් පසුව ඉතා කීකරු, සංවර හොඳ ළමයෙක් ලෙස හැසිරීමට මට වරම් දුන මැනවි. මගේ හිතේ මේ වනවිට ඇවිළී තිබෙන සෑම ගින්දරක්ම, දුකක් ම, ප්‍රශ්නයක් ම ඔබට භාර කරමි.ඒ හැම දෙයක් ම විසඳලා හැම හිතක් ම නිවලා හැම දුකක් ම නැති කර දෙන ලෙස ඔබවහන්සේගේ දයාබර පිවිතුරු පිරිසිදු මවුවන මරියතුමියගෙනුත් සෙබස්තියන් මුනිඳුන්ගෙනුත් අන්තෝනි මුනිඳුන්ගෙනුත් ශාන්තානම් මෑණියන්ගෙනුත් ආශ්චර්ය යුක්ත මරියතුමියගෙනුත් ඔබවහන්සේගෙනුත් ඉතා බැගෑපත් ලෙස ඉල්ලා සිටිමි. ආමේන්.මට අදින් පස්සේ හොඳට හැදෙන්නට වරම් දෙන්න. ඒ වගේම මට ටීචර්ලා දෙන්නා එක්ක ආයෙමත් යාළු වෙන්නට වරම් දෙන ලෙස ඉල්ලා සිටිමි.ආමේන් ජේසු.සුභද්‍රා දේශප්‍රියඡායාරූප සහ පසුබිම් තොරතුරුලෙස්ලි පෙරේරාජාඇල සමූහ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af1406152</link>
    <topic>මේ ‘පැන් පෙරහර’ කුමක්ද?</topic>
    <author>අරුණි මුතුමලී</author>
    <content>වැව් බැඳි රාජ්‍යයට අප සේන්දු වන විට ඉර උදා වී හෝරා හතරක් පමණ ගෙවී තිබිණි. තිසා වැව් ඉස්මත්තේ ගිමන් නිවන පවන් සුවය විදිමින් කැමරා ශිල්පී දුෂ්මන්තත් මාත් බලා සිටියේ අමරසේකර ග්‍රාම නිලධාරී මහතා එනතුරුය. මේ මහ පොළොව මත ජලයට ගරු බුහුමන් දක්වන ජාතියකට අයත් වීම පිළිබඳ සියුම් අභිමානයක් මසිතේ දලුලන්නට විය. තිසා වැවේ රළ පනාවේ හඬ මට ඇසුණේ එයට ආවඩන්නා මෙනි. ‘සින්දූ පමාණ වැව් තලා මතින් ඇදී‘අමරදේවයන්ගේ ගී හඬ සුළං රැල්ලට මුසු වී ආදි මුතුන් මිත්තන් පිළිබඳ ඇති වූ හැඟීම ඔස්සේ වැඩි ඈතට යන්නට පෙර අමරසේකර මහතා අප අමතනු ඇසිණි.‘පොසොන් පැන් පෙරහැර පිළිබඳ කතාව මුල්ම වරට අප දැනගත්තේ ඔහුගෙනි. එය තව මොහොතකින් දැක බලා ගැනීමට අපට හැකි වනු ඇත. මුළු පූජා නගරයම පොසොන් සිරියෙන් ඇළලී ගොසිනි. සුදෝ සුදු වතින් සැරසුණු ගැහැනු පිරිමි සිය ගණන් පැන් කල රැගෙන තිසා වැව් බැම්මේ රොක් වන්නට වූහ.මේ අතර ඉසුරු මුණි රජ මහ විහාර භූමියේ රඳවා සිටි වයස 28ක් වූ සිංහ රාජා නම් දළ හස්තියා ලෝහිත වර්ණයෙන් යුතු සිය පළඳනාවලින් සැරසෙන්නට වූයේ ඇත් ගොව්වා වන ජයන්තගේ අණට කීකරු වූ පොඩි දරුවකු මෙනි. වැවයි දාගැබයි ගමයි පන්සලයි අතර නොබිඳෙන සබඳතාව තවතවත් තහවුරු කරමින් පැන් කල පුරවා ගත් සැදැහැවත්හු ඒවා දෝතින් ගෙන විහාරයේ බුදුගෙට පෙළ ගැසෙන්නට වූහ.තුරුවිල, වාහල්කඩ, නාච්චදූව, රාජාංගනය, පදවිය, අංගමුව,මහ විලච්චිය, බසවක්කුලම, නුවර වැව, මහ කනදරාව වැව, හුරුළු වැව, කලා වැව,මින්නේරිය, කවුඩුල්ල, ගිරිතලේ, බලලු වැව, මහ දිවුල් වැව හා තිසා වැව යන මහවැව් 18න් මෙන්ම කහල්ලේ උල්පතින් ගෙන ආ පැන් පෙරා සකස්කොට බුදු ගේ මලසුන මත තැන්පත් කර තිබිණි.සැදැහැවතුන් ගෙන ආ පැන් කල පන් සියයද තැන්පත් කළ පසු පන් සිල් සමාදන් වූ වාරි මාර්ග හා ජල කළමනාකරණ නියෝජ්‍ය අමාත්‍ය ඩබ්ලිව් . බී ඒකනායක, පළාත් සභා මන්ත්‍රී අනිල් රත්නායක අනුරාධපුර මහ දිසාපති මහින්ද සෙනෙවිරත්න යන මහත්වරුන් ඇතුළු පිරිස පෙරටු කරගත් දිවා පැන් පෙරහැර නව වැනිදා සවස හතරට පමණ ඉසුරුමුණි විහාරයේ සිට ශ්‍රී මහා බෝ සමිඳුන් දක්වා ගමන් ඇරැඹුණේ කස කරුවන්ගේත්, උඩරට වෙස් නැට්ටුවන්ගේත් මනහර රංගනයන් සමඟිනි.පෙරහැර එන මඟ ජලය ඉස පිරිසුදු කෙරුණු අතර හේවිසි හොරණෑ සාදු නාද මැද පැන් පෙරහැර මහ විහාර පරිශ්‍රයේ සරසා කිබුණු පිරිත් මණ්ඩපය වෙත යොමු වුණි. ඒ මණ්ඩපය වටා සෙත් පිරිත් සඣජායනය සඳහා මහා සංඝරත්නය වැඩම කරවා තිබුණු අතර මධ්‍යයේ තිබුණේ සුදු පිරුවටකින් ඔතන ලද විශාල තඹ පාත්තරයකි.එය නම් කෙරුණේ මහ පාත්තරය ලෙසිනි. සැදැහැවතුන් බැති සිත් පෙරටු කොටගෙන මහ පාත්තරයට පැන් පුරවා වැඳ නමස්කාර කරන අතර මහසඟ රුවනට චතුමධුර පූජාව පසෙකින් සකස් කෙරෙනු දක්නට ලැබිණි.ඉන් පසු රුවන් මැලි මහ සෑ රදුන් වෙත ගමන් කරන මල් පෙරහැර ශ්‍රී මහ බෝධීන් වහන්සේගෙන් අවසර ගෙන පිටත් වීමට නියමිතය.මේ සියල්ල අවසානයේ මහ පාත්තරය මැදි කොට පිරිත් පේ කිරීම ආරම්භ වේ. ඒ සති පිරිත් පිංකමේ පළමු වැනි දවසයි. දෙවැනි දිනයේ හිමිදිරි පාන්දර පහට පිරිත් දේශන ආරම්භ වී දින හතක් පුරා පැන් පෙරහැරේ කටයුතු සිදුවන්නට නියමිත බව පොසොන් පිංකම් කමිටුවේත්, සති පිරිත් පිංකම්කමිටුවේත් කටයුතු විමසන අපට දැන ගන්නට ලැබිණි.දින හතක් පුරා සිදුවන මේ පිංකම සැබැවින්ම කුමක්ද? නිතැතින්ම අපට ඇතිවන කුහුල මැඩගෙන අප බලා සිටියේ රුවන්මැලි චෛත්‍යාරාමාධිකාරී පුජ්‍ය පල්ලේගම හේමරතන නායක හිමියන් පිරිත් මණ්ඩපයෙන් පිටතට වඩිනාතුරුය.“තිසා වැවයි සිරිමහ බෝධියයි අතර තිබෙන්නේ විශාල බැඳීමක්. චිරාත් කාලයක් තිස්සේ බෝධීන් වහන්සේ දෝවනයට පැන් ගෙන ආවේ තිසා වැවෙන්. මේ පැන් පෙරහැරට දෙවානම් පියතිස්ස රජුගේ කාලයේ සිට පැවතෙන දිගු ඉතිහාසයක් තිබෙන බව කියනවා. රාජ්‍ය අනුග්‍රහය ඇතිව මහ දිසාපතිගේ ප්‍රධානත්වයෙන් පෙරහැර පවත්වන්න පටන්ගෙන දැන් වසර තිස් පහක් පමණ ඇති.තිසා වැවෙන් පා ගමනින් ශ්‍රද්ධා පිරුණු සිතින් ගෙනෙන මේ පැන් පිරිත් කරන්නේ අපට බුදු දහම ගෙන දුන් මිහිඳු මහ රහතන් වහන්සේට කෘත ගුණ සැළකීමක් හැටියට වගේම මේ මුළු මහත් දීපයේම වෙසෙන සියලු දෙනාට ජාති, ආගම්, කුල භේදයකින් තොරව ආශිර්වාද ලබා දෙන්නයි. ඒ වගේම මතු පරපුරට අපේ ඉපැරණි සිරිත් දායාද කිරීමටත් මේ මගින් බලා පොරොත්තු වෙනවා.‘‘උන් වහන්සේ පැවැසූ අයුරින් ම මෙය අතීතයේ සිට පැවත එන පොසොන් සිරිතක් බව ඉසුරුමුණි රජමහ විහාරාධිපති නුවර ගම් පළාතේ ප්‍රධානඅධිකරණ සංඝ නායක මතව ශ්‍රී සංඝරක්ඛිත ස්වාමීන් වහන්සේ ද පෙන්වා දුන්හ.“දෙවනපෑ තිස් රජ දවස සිටම ශ්‍රී මහ බෝධීන් වහන්සේ වෙනුවෙන් පිරිත් පැන් පා ගමනින් වැඩම වූයේ තිසා වැවේ සිටයි. මේ කටයුතු දැන් සංවිධානය කෙරෙන්නේ වාර්ෂික පොසොන් උත්සව හා සති පිරිත් පිංකම් කමිටු එකතුවෙන්. මගේ වසර 47ක පැවිදි ජීවිතේ පුරා මම මේ පිංකමට සහභාගී වී තිබෙනවා.දන්ත ධාතූන් වහන්සේ ආරක්ෂාව පතා ඉසුරුමුණි විහාරයේ තැන්පත් කර තිබුණු කාලයේ ජයටම කෙරුණු මේ පිංකම ඉන් පසුව වරක් ඇණහිටි බවට මතයකුත් තිබෙනවා. කොහොම වුනත් රජරට ජනතාව සුළුවෙන් හෝ මේ පිංකම නොවරදවා පරම්පරා ගණනාවක් තිස්සේ පවත්වාගෙන ආවා. මේ පැන් බෙදා හරින්නේ අපේ රටට ජනතාවට තෙරුවන්ගේ ආශිර්වාදය ලබාදෙන්නයි.“අතීතයේ මෙසේ සිදු කෙරුණද වර්තමානයේ මෙහි ආරම්භය පිළිබඳ අපට පැවසුවේ මධ්‍යම නුවර ගම් පළාතේ ප්‍රාදේශීය ලේකම් ජී.ඒ ආනන්ද කිත්සිරි මහතාය.“අපි අද කරගෙන එන මේ පිරිත ගැන මෑත ඉතිහාසයේ සදහන් වන්නේ රුවන්මැලි සෑයේ ප්‍රතිසංස්කරණයත් සමඟ කොත් වහන්සේ පැලැන්දවීම නිම්ත්තෙන් මාසයක කාලයක් පැවැත් වූ පිංකමක් ලෙස කරගෙන ආවක් හැටියටයි.එය ක්‍රමක්‍රමයෙන් සතියක් බවට පත් වෙලා තිබෙනවා. අනුරාධපුර මහ දිසාපතිවරයාගේ ප්‍රධානත්වයෙන් රාජ්‍ය අනුග්‍රහය ඇතිව මෙය පැවැත්වීමට පටන්ගෙන වසර 35ක් පමණ වුවත් දැනට වසර පහක පමණ කාලයේ සිටයි මෙය උත්සවශ්‍රීයෙන් පැවැත්වෙන්නේ.අප මෙය සඳහා කිසිදු ආධාර මුදලක් එකතු කරන්නේ නැති බව තරයේම කියන්නට ඕනෑ. මේ පිංකමට දායක වන්නට අවශ්‍ය කෙනකුට ඒ සඳහා ඇති එකම අවස්ථාව ලංකා බැංකුවෙන් නිකුත්කරන ටිකට්පතක් ගැනීම පමණයි.“රටටම සෙත් පතා කෙරෙන මේ පැන් පෙරහැරේ ඊළඟ අවස්ථාව වනුයේ තල් පත පේ කිරීමය. එයඉටු කිරීමට නියමිත ක්‍රමයක් වේලාවක් තිබේ. එය පූජා භූමි ශුද්ධ නගර භාර ග්‍රාම නිලධාරී හඳන්ගමුවගේ චන්ද්‍රෙස්කර මහතා අපට පැහැදිලි කළේ අතීත කරුණුද එක් කරමිනි.“නාරංඕවිට සුමනසාර හිමියන් තමයි වන්දනාවේ එද්දි රුවන්මැලි සෑය වල් බිහි වී තිබෙන හැටි දැකලා කුඩා පන්සලක් හදාගෙන මෙහි ප්‍රතිසංස්කරණ කටයුතු පටන්ගෙන තිබෙන්නේ.ඒත් ඒකට මහ විහාරයේ එවකට හිටි පිරිස් විරුද්ධ වුණු බවට සඳහන් වෙනවා. ඒනිසා උන් වහන්සේ උපැවිදි වෙලා ආපසු සියම් නිකායික සංඝයාවහන්සේ නමක් ලෙස ආපසු මහණ වෙලා තමයි මෙහි කටයුතු නිසි පරිදි කර තිබෙන්නේ.1900 මුල් භාගයේ ස්වේච්ඡා සංවිධාන ආදිය එක් කරගෙන හිතානිස් මුදලාලි කියලා අයෙකුත් මූලිකත්වය ගෙනමහ විහාර පරිශ්‍රය ඇතුළත තාවකාලික ගොඩනැගිල්ලක් තනාගෙන මාස තුනක් තුන් නිකායික සංඝයා වහන්සේලාගේ දායකත්වයෙන් පිරිතක් කරලා තමයි රුවන්මැලි සෑයේ කොත පලන්දවලා තිබෙන්නේ.මේ පිරිත් පිංකම ආර්ථික හේතු මත සති තුනට අඩුවෙලා පසුව සතියට සීමා වෙලා තිබෙනවා. අනුරාධපුරයටම ආවේනික මහායාන සම්ප්‍රදායට තමයි මේ පිරිත් පිංකම කෙරී තිබෙන්නේ. ජය ශ්‍රී මහ බෝධිය අරක්ෂා කරන කළු බණ්ඩාර දේවතාවුන් වහන්සේට බාර වෙලා එන දේව දූතයා දෙවියන්ට පූජා කරන පූජා වට්ටි රැගෙන ශ්‍රී මහ බෝධියේ බටහිර මලසුනේ පූජා කර පිරිත් බාර හාමුදුරුවන්ගෙන් කරණීය මෙත්ත සූත්‍රය දේශනා කරන්න ඉල්ලීම කරද්දි තිසා වැවෙන් ගෙනා පැන්වලින් බෝධිය දෝවනය කරනවා.එහෙම තවත් නොයෙක් චාරිත්‍ර අනුව පිරිත් කළ පැන් ජය ශ්‍රී මහ බෝධියට වගේම රුවන්මැලි සෑයටත් පූජා කරනවා. මේ විදිහට චාරිත්‍ර ඉටු කළාට පස්සේ හයවැනි දවස අවසානයේ පිරිත් පැන් ජනතාවට බෙදා හරින්නේ තුන් සූත්‍රය කියමින්.ඒ අතර තමයි දේවාලේ තල්පත පෙහෙ කරන්නේ. දෙවියන්ට පූජා තට්ටුවක් හදලා එයට බුලත්21යි, කරුංකා පුවක් 21යි, පඬුරු කාසි 21යි, මුඩ්ඩ ඇති පොල් ගෙඩියයි, කැකුළු හාල් , මල්, කපුරු හඳුන්කූරු ආදී අඩුවැඩිය තියලා ඉර බැස ගියාට පසු තුන් සූත්‍රයයි බුදු ගුණයි කියලා තල් ගොබය කපලා සුදු පිරුවටයකින් වහලා තියනවා.පහු වැනිදා ඉර උදා වන්න කලින් තල් ගොබය ගන්නේත් ඒ විදිහට ම සිරිත් ඉටු කරලා. දොරකඩ අස්න කියන දේවදූතයා තල් ගොබය ඔසවාගෙන පෙරහරින් ඇවිත් මහ විහාරයේ පිරිත් සඣඡායනා කරන හිමියන්ට බාර දෙනවා. ඉන් පසු විහාර අස්න දේශනා කරලා, දොරකඩ අස්න බාර හාමුදුරුවන් ඒ තල්පතක් තෝරාගෙන පදම් කර මේ සිද්ධි විස්තරය සටහන් කර පිරිත් මණ්ඩපය මැද එල්ලනවා. පිරිත් අවසන් ව පසුව තමයි පැන් බාර දෙන්නේ.“දොරකඩ අස්න කීමට වයස 12ට අඩු දරුවකු තෝරා ගන්නේ ශ්‍රී මහ බෝධිය බාර නායක හිමියන් විසිනි. මෙවර දේවදූතයා හොරොවපතානේ ශකිල පමුදිත් කුමාරසිංහය. ඔහුට වයස අවුරුදු 11කි. ඇතැමුන්ගේ විශ්වාසය අනුව අතීතයේ දේවදූතයා කැමතිනම් තම දෙමව්පියන්ගේ අවසරය ඇතිව පැවිදි බිමට ඇතුළු වීමට මෙය අවස්ථාවක් කර ගනී නමුත් මේ දේවදූතයා එබඳු තීරණයක් ගත් බවක් අපට පැවසුවේ නැත.රජරටින් ම පැවතෙන තවත් සමහරුන්ගේ මතය වන්නේ මේ පැන් පෙරහරින් පසු මහ වැසි වැස අස්වනු සරු වන්නට කරුණු යෙදුණු බවයි. ඒ තම මුතුන් මිත්තන් ගේ මුඛ පරම්පරාගතව පැවතෙන ජනශ්‍රැති ඇසුරින් ඔවුන් පවසන දේය. එදා එසේ සිදු වන්නට ද ඇත. එයට හේතුව අතීතයේ තිසා වැව කෙතරම් පිරිසුදු ද කිව හොත් වැව් ජලය කිසිදු පැකිලීමකින් තොරව ශ්‍රීමහ බෝධිය දෝවනය සඳහා ගත් නිසාය. එහෙත් අද පරිසරය අප විසින් ම කෙතරම් දූෂණය කර ඇත් ද යත් සති පිරිත සඳහා මහ පාත්‍රයට පැන් ගෙන ඒමට පෙර වැව් ජලය පිරිපහදු කර ඒවා බවුසර මඟින් පැන් කලවලට බෙදා දීමට සිදුව ඇත.වන්දනාවේ එන පිරිස් නා පිරිසුදු වීමට පමණක් නොව වැසිකිලි යාමටද වැව් දිය මාධ්‍යයක් කොට ගෙන තිබීමත් විවිධ ෂැම්පු වර්ග, ජෙල් වර්ග මෙන්ම රහ මෙර ඇතුළු මෙකී නොකී සියලු දෙයින් විකෘති වූ මහ වැව්වල ජලය එකවර බෝධි දෝවනයට යෙදීමට තබා දින හතක් පිරිත් කිරීමට තරම් කල් තබාගත නොහැකි මට්ටමට ඇල්ගී ආදියෙන් සුපෝෂණය වී ඇති නිසා ජනතාව වෙනුවෙන් බෙදන පිරිත් පැන් සැකසීමේ දී මේ වැනි පියවරක් අනුගමනය කරන්නට සිදු වී ඇති බව ප්‍රාදේශිය ලේකම්වරයා මෙන්ම ග්‍රාම නිලධාරීන්ද පවසන්නේ කනගාටුවක්ද මුසු වූ ස්වරයෙනි.කෙසේ වෙතත් අතීතයේ මහ වැව්වලින් පෙරාගත් පිරිසුදු ජලය මහ පාත්‍ර යේ පිරිත් කර මුළු මහත් රට වැසියන්ටම බෙදූ බවට ද මතයක් ඇති බව අපට එහි ක්‍රමවේදයද පවසමින් බණ්ඩාර පුලියංකුලමේ ග්‍රාම නිලධාරී පී.ජී අමරසේකර මහතා කීවේ යෝජනාවක් ද සමගිනි.“රජරට ජනතාවගේ මුළු ජීවිතයම බැඳී තිබෙන්නේ ශ්‍රී මහ බෝධීන්වහන්සේ සමඟ. සංඝමිත්තා මෙහෙණින් වහන්සේ ජය ශ්‍රී මහ බෝධීන් වහන්සේ මෙරටට වැඩමවීමත් සමඟ පැමිණි කුලවල පිරිස් විසින් පවත්වාගෙන ආ සිරිතක් ලෙස මේ පැන් පෙරහර අදටත් එනවා වෙන්න පුළුවන්.ආරම්භය පිළිබඳ ලිඛිත, නිශ්චිත ඉතිහාසයක් සදහන් නොවුණත් විහාර ගම් නවයේ ජනතාව එදා ඉඳන් තමන්ට හැකි පමණින් මේ සිරිත සංකේතවත් කරන්න පැන් පෙරහරක් පවැත් වූ බව මිනිසුන් අතර කට වහරේ තිබෙනවා. ඉසුරුමුණි විහාරයෙන් මෙය පටන් ගන්නේ තිසා වැවට ළඟම විහාරය නිසා වන්නත් පුළුවන්.කොහොම වුනත් ලෝකේ කොහේවත් මේ වගේ පැන් පෙරහැරක් පවත්වන බවට අපට වෙන වාර්තාවක් ලැබිලා නැහැ. රට පුරා මේ පැන් ඉස්සා කියන දෙය ක්‍රම දෙකකට වුණා වන්න පුළුවන්. එකක් සැබැවින්ම රාජ පුරුෂයන් මඟින් පැන් ඉසීම හා බෙදා දීම. අනෙක පිරිත්කළ ජලය වැව්වලට මුසු කිරීමෙන් අස්වනු ඔස්සේ ජනතාවට යොමු කිරීම.ඒ ක්‍රමත් ගැමියන් එදා සිදු වූවාය කියා සිතන විධි විතරයි. ජනප්‍රවාදය කුමක් වුවත් අපට මේ සිරිත් විරිත් ඉදිරියටත් පවත්වා ගැනීම වටිනවා. ඒ නිසා මෙවැනි සැඟවුණු දේ පිළිබද සොයා බලා ඒවා ඉදිරි පරම්පරාවලට හඳුන්වා දිමේ වැඩපිළිවෙලක් තිබෙනවානම් හොදයි.“අපේ ප්‍රෞඪ ඉතිහාසය ගැන අප උදම් අනන්නේ මෙවැනි ලොව කොතැනකවත් නොකෙරෙන අන්දමේ පරිසරය හා බද්ධ වුණු අපේ මුතුන් මිත්තන් විසින් පවත්වාගෙන ආ සිරිත් විරිත් ලොවට කියා පාමිනි. මෙවැනි සැඟව ගිය සිරිත් විරිත්වල සත්‍යාසත්‍යතාව පිළිබඳවද මීට වඩා සොයා බැලීම අපේ ඉතිහාසය ගැන උනන්දුවන්නන් හට බාර කරන්නට මේ සටහන ලිවීමේ අරමුණින් අපි වැව් බැඳි රටින් සමුගත්තෙමු.අරුණි මුතුමලීaruni@silumina.lkඡායාරූප -දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af1406153</link>
    <topic>කාර්යාංශය අන්ද මන්ද කළ කොරියා යවන හොර වෙබ් අඩවිය</topic>
    <author>සුනිල් දයා අල්විස්</author>
    <content>අයථා අන්දමින් මුදල් හරි හම්බ කිරීම සඳහා පුද්ගලයන් හා සංවිධාන රටපුරා විවිධ උපක්‍රම යොදමින් කරන කූට ජාවාරම් ගැන තොරතුරු දැන් තැනින් තැන අසන්නට ලැබීම සුලබ සිද්ධියක් වී ඇත. මේ හොර ජාවාරම්කරුවන්ගේ අලුත් ම උපක්‍රමය වී ඇත්තේ ශ්‍රී ලංකා විදේශ සේවා නියුක්ති කාර්යාංශයේ නිල වෙබ් අඩවියට සමාන ව්‍යාජ වෙබ් අඩවියක් සකසා එමගින් මුදල් ගරා ගැනීම ය.ආයතනයක නිල වෙබ් අඩවියකට සමාන වෙබ් අඩවියක් හොරට සකසා මුදල් ගරා ගැනීමේ මහා පරිමාණයේ ජාවාරමක සුලමුල ඉකුත්දා අනාවරණය කරගැනීමට ශ්‍රී ලංකා විදේශ සේවා නියුක්ති කාර්යාංශය පොලිසිය වෙත කරන ලද පැමිණිල්ලක් නිසා හැකි විය.ශ්‍රී ලංකා විදේශ සේවා නියුක්ති කාර්යාංශයේ නිල වෙබ් අඩවියwww.sibfe.lk ලෙස පවත්වාගෙන යයි. මේ වෙබ් අඩවියට සමානව ජාවාරම්කරුවන් සිය කූට ව්‍යාපාරය සකසා ගෙන ඇත්තේ www.slbf.lanka.comයනුවෙනි. මෙම හොර වෙබ් අඩවිය සකසා එම කටයුතු මෙහෙයවූ මහ මොළකාරිය ලෙස සැක කෙරෙන දෝන තුෂාරි ක්‍රිස්ටීන් දිල්හානි නැමැති තැනැත්තිය මේ වනවිටත් රටින් පැන ඉතාලියට පලා ගොස් ඇතැයි වාර්තාවේ.සිද්ධියට ඇය අවශ්‍යම කරන සැකකාරියක් නිසා ජාත්‍යන්තර පොලිසියේ රතු නිවේදන නිකුත්කර මෙරටට එම සැකකාරිය ගෙන්වා ගැනීමට ක‍ටයුතු කරන බව ද මේ පිළිබඳව සිදුකරගෙන යන පොලිස් පරීක්ෂණ පිළිබඳව කරුණු දක්වමින් පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරි අජිත් රෝහණ මහතා පවසයි.ආයතනයක නිල වෙබ් අඩවි‍යක් හා සමාන ව්‍යාජ වෙබ් අඩවියක් සකසා ගෙන මහා පරිමාණයේ මුදල් වංචාවක් සිදු කිරීමේ මේ සිද්ධිය අප රටෙන් වාර්තාවන මුල් අවස්ථාව මෙය ලෙස ද හැඳින්වේ.මේ සිද්ධියට සම්බන්ධ සිංහල නමක් ඇති පසුව මුස්ලිම් ජාතිකයෙකු ලෙස පෙනී සිටින සමන් තිලකදර්ශන නොහොත් මොහොමඩ් වසීම් මොහොමඩ් නිසාම් ඩීන් කොරියන් රැකියා සම්බන්ධ රුපියල් ලක්ෂ 14 ක වංචාවකට හසුවී සිටි පුද්ගලයකු ලෙස ද හඳුනාගෙන ඇත.පසුගිය මැයි 26 වැනිදා ශ්‍රී ලංකා විදේශ සේවා නියුක්ති කාර්යාංශයේ තොරතුරු තාක්ෂණ අංශයට මෙම ව්‍යාජ වෙබ් අඩවිය ගැන ප්‍රථම වරට තොරතුරු අනාවරණය කර ගන්නට හැකිවී තිබේ. වැඩිදුරටත් සිදු කරන ලද නිරීක්ෂණ අනුව කොරියානු රටේ රැකියා ලබා දීමට රැකියා ලැයිස්තුවට යොදන උපක්‍රමයක් ලෙස පාවිච්චි කරමින් මෙහි කටයුතු සිදුවන බව අනාවරණය විය.මේ තොරතුරු විදේශ රැකියා ප්‍රවර්ධන හා සුබසාධන ඇමැති ඩිලාන් පෙරේරා මහතාට ‍අමාත්‍යාංශයේ නිලධාරීන් විසින් වහාම දැනුම් දී ඇත. තොරතුරු ලත් විගස ඇමැතිවරයා මේ පිළිබඳව වහා පරීක්ෂණයක් පවත්වන ලෙස ලබා දුන් උපදෙස් අනුව විදේශ සේවා නියුක්ති කාර්යාංශයේ සාමාන්‍යාධිකාරි එච්. බටගොඩ මහතා විසින් අපරාධ පරීක්ෂණ දෙපාර්තමේන්තුවට පැමිණිලි කර තිබේ.විදේශ සේවා නියුක්ති කාර්යාංශයේ විශේෂ විමර්ශන ඒකකයේ නීති ක්‍රියාත්මක කිරීමේ නිලධාරි පොලිස් පරීක්ෂක මනෝහර කුඩාගොඩගේ මහතා ද මෙහි සැකකරුවකු වන වසීම් මොහොමඩ් නිසාම් නැමැත්තා අත්අඩංගුවට ගැනීමට හඳුනා ගැනීමේ පරීක්ෂණයකට විශේෂ සහායක් ද ලබා දී ඇත.මෙම ව්‍යාජ වෙබ් අඩවිය පිළිබඳ සිද්ධියේදී පළමුවෙන් එහි නිර්මාණ කරු ලෙස හැඳින්වෙන කළුබෝවිල දෙහිවල පදිංචි විශ්ව තරංගා නැමැති සැකකරුවකු ප්‍රශ්න කොට අත්අඩංගුවට ගෙන ඇත.නිෂාම් ගේ තොරතුරු හා හැඩ රුව හා විස්තර පවසා ඇත්තේ විශ්ව තරංග නැමැත්තා ය.කෙසේ නමුත් වසීම් නිෂාම් ඩීන් කොරියානු රැකියා සඳහා ම රුපියල් ලක්ෂ 14 ක් වංචාකර ලබාගැනීම නිසා අත්අඩංගුවට පත්ව ගල්කිස්ස අධිකරණයේ එම මුදල් නැවත ලබාදීමේ එදා පැවැති සිද්ධිය විදේශ සේවා නියුක්ති කාර්යාංශයේ නීති ක්‍රියාත්මක කිරීමේ නිලධාරි මනෝහර කුඩාහෙට්ටි මහතාගේ මතකයේ තිබූ නිසා ඒ ඔස්සේ ඔහුගේ හැඳුනුම්පත් ඡායාරූප හා අනිකුත් විස්තර නැවත සොයා ගැනීමට පරීක්ෂණ කණ්ඩායමට පහසුවක් විය.විශ්ව තරංග නැමැත්තා ව්‍යාජ වෙබ් අඩවිය නිර්මාණය කර දීමට රුපියල් 20,000 (විසි දහසක) මුදලක් ලබාගෙන තිබූ බව ද සඳහන්වෙයි. වසීම් නිෂාම්ඩීන් හා ඔහුගේ බිරිය වන දෙහිවල සිත්ති නෂීමා නිෂාම්ඩීන් අඹුසැමි යුවළ ද පොලිස් අත්අඩංගුවට පත් විය. මේ යුවළ පිළිබඳ තොරතුරු ව්‍යාජ වෙබ් අඩවි ජාලයෙන් තොරතුරු සිද්ධිය අනාවරණය වීමත් සමඟම පොලිස් විමර්ශන කණ්ඩායමට හෙළිදරව් කර ගැනීමට හැකි වුවත් දවසට දෙකට නිවාස මාරු කිරීම පදිංචිය වෙනස් කිරීම වසීම් හා බිරිය පාවිච්චි කරන ලද දුරකථන අක්‍රීය වී දින කිහිපයක් තිබීම නිසා අත්අඩංගුවට ගැනීම ද දින කිහිපයකට ප්‍රමාද විය.කෙසේ නමුත් වසීම් නැවත පොලිසියට කොටුකර ගන්නට හැකි වූයේ මෙම පරීක්ෂණ මෙහෙයවන අපරාධ පරීක්ෂණ දෙපාර්තමේන්තුවේ පොලිස් පරීක්ෂක එස්.කේ. සේනාරත්න මහතා විසින් යොදන ලද උපායක ප්‍රතිඵලයක් ලෙසිනි.කුලී නිවසක් සාකච්ඡා කිරීමේ පණිවුඩයකට යොදන ලද මේ උපක්‍රමයට හසු වූ වසීම් නිසාම්ඩීන් නුගේගොඩ මංසන්ධියේ පාලම අසලදී ඉකුත් 6 වැනිදා කොටුකර ගැනීමට පොලිසියට හැකි විය.මොහු අත්අඩංගුවට ගැනීම සහ සැකකරුගේ නිවස පරීක්ෂාවේදී රුපියල් විසිපන් ලක්ෂයක මුදලක් හා රුපියල් දස ලක්ෂයක වටිනා චෙක්පත් දෙකක් ද තවත් රුපියල් හැට ලක්ෂයක පමණ මුදලක් ද පරීක්ෂණ කණ්ඩායම් විසින් සොයා ගෙන තිබේ.මොහොමඩ් වසීම් මොහමඩ් නිසාම්ඩීන් හා ඔහුගේ බිරිය වන සිත්ති හසීම් නිසාම්ඩීන් 6 වැනිදා අත්අඩංගුවට ගැනීමෙන් පසු උසාවියට ඉදිරිපත් කිරීමෙන් පසු හෙට (16) දක්වා රක්ෂිත බන්ධනාගාරගත කිරීමට කොළඹ අලුත්කඩේ මහේස්ත්‍රාත් උසාවියේ මහේස්ත්‍රාත් ගිහාන් පිලපිටිය මහතා නියෝග කර තිබේ.මෙම ව්‍යාජ වෙබ් අඩවිය නිර්මාණය කළ කළුබෝවිල දෙහිවල පදිංචි වන්නිආරච්චිගේ විශ්ව තරංග නැමැත්තා රුපියල් ලක්ෂ 5 බැගින් ශරීර ඇප දෙකක් මත මුදා හැර ඇත.ව්‍යාජ වෙබ් අඩවිය ගැන මුලින් ම තොරතුරු අනාවරණය කර ගත්තේ ශ්‍රී ලංකා විදේශ සේවා නියුක්ති කාර්යාංශයේ විමර්ශන අංශයයි. මෙහි උපදේශක එච්. රොෂාන් මහතා මේ සඳහා විශාල මෙහෙයක් ඉටුකර තිබේ.අපරාධ පරීක්ෂණ දෙපාර්තමේන්තුවට මේ තොරතුරු මෙම අංශය විසින් දැනුම් දෙන්නේ මැයි 27 වැනිදා ය.රටින් පැන ඉතාලියට ගොස් සිටින මෙම ව්‍යාජ වෙබ් අඩවියේ මහ මොළකාරිය ලෙස හැඳින්වෙන දෝන තුෂාරි ක්‍රිස්ටීන් දිල්හානි නැමැත්තිය රුපියල් කෝටියක පමණ මුදලක් ද රටගෙන ගොස් ඇතැයි සැක කෙරේ. ඇගේ මෙම ජාවාරම ව්‍යාජ වෙබ් අඩවිය අන්තර්ජාලයට මුදා හැරීමට මාස කිහිපයක සිට ම ක්‍රියාත්මක වී ඇතැයි කරුණු අනාවරණය වෙයි.‍කොරියානු රැකියා සඳහා ලබාගන්නා මුදල් බැංකුවල තැන්පත් කළාට පසුව ඒ සඳහා නිකුත් කරන රිසිට්පත්වල මුල් පිටපත් නැවත උපක්‍රමිකව ලබාගෙන ඇත්තේ ද කිසිදු සාක්ෂියක් තහවුරු කරගත නොහැකි පරිද්දෙන් සූක්ෂ්ම අයුරිනි.මේ ජාවාරමට සම්බන්ධ ‘ස්ටැපාන්’ නැමති තවත් තැනැත්තියක් ද සැඟවී සිටින බව අනාවරණය වෙයි.ග්රේෂන් සර්විසස් ප්‍රයිවට් ලිමිටඩ් නමින් කොළඹ 3 ගාලු පාරේ කාර්යාලයක සිට මේ ජාවාරම ජයටම සිදුකරගෙන ගොස් තිබේ.කොරියානු රැකියා අපේක්ෂකයන්ගේ නම් කොරියානු මානව සම්පත් දෙපාර්තමේන්තුව විසින් සපයන අතර ඒ සඳහා සම්බන්ධීකරණ ආයතනය ලෙස ශ්‍රී ලංකා විදේශ සේවා නියුක්ති කාර්යාංශය පමණක් ක්‍රියා කරයි.මෙය කාර්යාංශයේ නිල වෙබ් අඩවියෙන් පමණක් කොරියානු මානව සම්පත් දෙපාර්තමේන්තුවට යොමු කිරීම සිදු කෙරේ. වෙනත් ආයතනයකට හෝ පුද්ගලයකුට මේ සඳහා ක්‍රියා කළ නොහැකි ය.ශ්‍රී ලංකාවත් - කොරියානු රජයත් අතර අවබෝධතා ගිවිසුමක් අනුව ක්‍රියාත්මක කෙරෙන කොරියානු රැකියා වැඩසටහන වංචනිකයන්ට ඉඩක් නැති සියලු රැකියා තේරීම් එරට රජය විසින් සිදුකරන බව ද පවසන ශ්‍රී ලංකා විදේශ රැකියා නියුක්ති කාර්යාංශය තම නිල‍ වෙබ් අඩවිය වන www.slbfe.lkවෙබ් අඩවියට පිවිස නිසි තොරතුරු ලබාගන්නවා මිස වංචනිකයන්ට හසු නොවන ලෙස මහජනයාට අවවාද කර සිටී.මේ පිළිබඳ පරීක්ෂණ පවත්වනු ලබන්නේ අපරාධ පරීක්ෂණ දෙපාර්තමේන්තුව මගිනි. නියෝජ්‍ය පොලිස්පති ‍රවි සෙනෙවිරත්න මහතාගේ අධීක්ෂණය යටතේ ජ්‍යෙෂ්ඨ පොලිස් අධිකාරි නිලන්ත රත්නසිංහ මහතා පරීක්ෂණ මෙහෙයවයි.සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af1406154</link>
    <topic>අධි වේගයේ දඩකොළ සිද්ධියේ ඇත්ත - නැත්ත?</topic>
    <author>විජයානි එදිරිසිංහ</author>
    <content>පසුගිය 20 වැනිදා කොට්ටාව මාතර අධිවේගී මාර්ගයේ කොට්ටාව පිවිසුම ආසන්නයේදී දඩ කොළයක් නිකුත් කිරීමේ සිද්ධියක් හේතු කොටගෙන සිදුවූ සිද්ධිය අද මේ වන විට රටපුරා මහත් ආන්දෝලනයකට තුඩු දුන් සිද්ධියක් බවට පත්වී ඇත.හේමාල් ගුණසේකර සමූපකාර හා අභ්‍යන්තර වෙළෙඳ කටයුතු නියෝජ්‍ය අමාත්‍යවරයා පසුගිය 20 වැනිදා ඒ මහතාගේ වැලිගම පිහිටි නිවසින් කොළඹ බලා යාමට පිටත්ව තිබුණේ පෙරවරු 11.30 ට පමණය. ඒ වන විට ඒ මහතා සමඟ සිය බිරිය සහ ඥාති දරුවකු ද විය.හේමාල් ගුණසේකර මහතා මෙසේ කොළඹ බලා යාමට බලපෑ ප්‍රධානම හේතුව වූයේ එදින පැවැති දෝෂාභියෝග විවාදයට සහභාගි වීම සඳහාය. පාර්ලිමේන්තු දෝෂාභියෝග රැස්වීම පැවැත්වීමට නියමිතව තිබුණේ එදින පස්වරුවේය.වැලිගම නිවසින් මඳක් ප්‍රමාද වීම නිසා අමාත්‍යවරයා රියදුරුට පවසා තිබුණේ වේගයෙන් රිය පදවන ලෙසය. රියදුරුගේ වේගය පැයට කිලෝමීටර 140 වී තිබුණි. දක්ෂිණ අධිවේගී මාර්ගයේ වේග සීමා පසු කරමින් යන අමාත්‍ය රිය එම අධිවේගී මාර්ගයේ ආරක්ෂක කැමරා පද්ධතියෙන් පොලිස් නිලධාරීන්ගේ අවධානයට යොමු විය. එම අධිවේගී මාර්ගයේ එවැනි සිද්ධියක් වූ විට දඩ කොළය නිකුත් වෙන්නේ එම රිය අවසානයට පිටවෙන පිවිසුම් දොරටුවේ සිටින පොලිස් නිලධාරීන් අතින්ය.හේමාල් ගුණසේකර අමාත්‍යවරයාගේ මෝටර් රථය කොට්ටාව පිවිසුම අසලට පැමිණෙන විට පැයට කිලෝමීටර් 140 ට අදාළ දඩ කොළය රියදුරු අතට පත්වීමට සූදානම්ව තිබුණි. රියදුරුට දඩ කොළය නිකුත් කළ පොලිස් නිලධාරියා එම දඩ කොළය නිකුත් කිරීම අධිවේගී මාර්ගයේ අධික වේගයෙන් ගමන් කිරීමේ වරද බව කියා සිටියේය.ඒ අවස්ථාවේ එම රියදුරු අදාළ පොලිස් නිලධාරියාට පවසා සිටියේ මෙම රථයේ හේමාල් ගුණසේකර මහතා සිටින බවයි. කවුරු සිටියත් තමාට ප්‍රශ්නයක් නොමැති බවත් දඩය ගෙවන ලෙසටත් ඔහු තරමක් නොහික්මුණු භාෂාවෙන් කියා සිටියේය. දෙදෙනා අතර වූ මේ කතාබහ රථයේ සිටි හේමාල් ගුණසේකර මහතා බලා සිටියේය.ඔහු එහි සිටම අදාළ පොලිස් නිලධාරියාට කතා කර “මහත්මයා අපි අතින් වරදක් වුණා ඒක හරි. නමුත් ඔය විදියට කතා කරන්න එපා. පොලිස් නිලධාරියෙක් විදිහට විනීතව කතා කරන්න” යැයි කීවේය. ඒ අවස්ථාවේ රථය අසලට පැමිණි පොලිස් නිලධාරියා අමාත්‍යවරයා වෙතට නැමී තම නිල ඇඳුමේ තිබු පොලිස් අංකය පෙන්වා බලනවලා මේන් මගේ අංකය පුළුවන්නම් ඕනැ දෙයක් කරනවා කියා පැවසුවේය.ඒ අවස්ථාවේ අමාත්‍යවරයාට තමා බලාපොරොත්තු නොවූ මේ වචන පෙළින් තම ආත්ම ගෞරවයට වැදුණ පහරක් සේ සිතට දැනීමත් සමඟම දෙදෙනා අතර වචන හුවමාරුවක් ඇතිවිය. ඒ සමඟම අමාත්‍යවරයා මෙම සිද්ධිය ජ්‍යෙෂ්ඨ නියෝජ්‍ය පොලිස්පතිවරයකුට සහ අධිවේගී මාර්ගය පිළිබඳව පොලිස් ප්‍රධානියාට දුරකථනයෙන් දැනුම් දී එතැනින් පිටව ගොස් මාර්ග නීති කඩකිරීමේ වරදට අදාළ දඩ කොළයේ සඳහන් මුදල වූ රුපියල් එක්දහස් ගණන ද ගෙවා අවසන් කළේය.එම සිද්ධිය එතැනින් අවසානයකට පත්වූ අතර අමාත්‍යවරයා එදින පොලීසියට කළ පැමිණිල්ල පිළිබඳව විශේෂ පරීක්ෂණයක් නොපැවැත්වුණ අතර අමාත්‍යවරයා විසින් සිද්ධියට අදාළව කටඋත්තරයක් දී තිබිණි. අමාත්‍යවරයා එහිදී ඉල්ලා තිබුණේ මෙවැනි පොලිස් නිලධාරින් මෙවැනි ස්ථානවල නොතබා මාරු කරන ලෙසයි.සිද්ධිය එතැනින් අවසන් වූ අතර අමාත්‍යවරයා රැගත් රථය ඊට පසුව ද එම මාර්ගයේ ධාවනය වී තිබුණි.දින 10 ක් ගත විය. පසුව වාර්තා වූයේ 30 වැනිදා රාත්‍රියේ එදා කොට්ටාව පිවිසුම් දොරටුවේදී හේමාල් ගුණසේකර අමාත්‍යවරයා සමඟ දඩ කොළ අවුලට සම්බන්ධ වූ පොලිස් නිලධාරියා ගමන් ගත් මෝටර් රථයට දොඩන්ගොඩ ප්‍රදේශයේදී ප්‍රහාරයක් එල්ල වී ඇති බවයි. එහිදී එම පොලිස් නිලධාරියාට ද තුවාල වී රෝහල් ගත කර තිබිණි.ප්‍රහාරයෙන් රෝහල්ගත කර සිටි අදාළ පොලිස් නිලධාරියා සිය කටඋත්ත්රයෙන් කියා සිටියේ තමාට එම ප්‍රහාරය එල්ල කළේ හේමාල් ගුණසේකර අමාත්‍යවරයා බවය. එදා කොට්ටාව පිවිසුමේ වූ දඩ කොළ සිද්ධිය නිසා අමාත්‍යවරයා තමාට එසේ පහර දුන් බව කියා සිටියේය.එහෙත් මේ සම්බන්ධව හේමාල් ගුණසේකර අමාත්‍යවරයා කියා සිටියේ තමා කිසිසේත් මෙම ප්‍රශ්නයට සම්බන්ධ නැති බවය. සාමාන්‍යයෙන් මන්ත්‍රීවරයකුගෙන් කටඋත්තර ලබා ගැනීමට පෙර කථානායකවරයාගේ අවසරය ගත යුතු වුවත් අමාත්‍යවරයා ඒ ගැන නොසලකා තමාගේ නිර්දෝෂි භාවය පිළිබඳව පොලීසියට කරුණු ඉදිරිපත් කළේය.තමා මේ ප්‍රශ්නයට සම්බන්ධ නම් නීතියෙන් ඔප්පු කර අත්අඩංගුවට ගෙන දිය යුතු දඬුවම දෙන ලෙසත් අදාළ පොලිස් නිලධාරියා සැලසුම් සහගතව මෙය සිදුකර ඇති බැවින් ඒ සම්බන්ධව ඔහු හෝ ඊට සම්බන්ධ පිරිස අත්අඩංගුවට ගෙන නීතිය තදින්ම ක්‍රියාත්මක කරන ලෙසට පොලිස්පතිවරයාගෙන් ඉල්ලා සිටියේය.එසේ කරුණු සිදුවෙමින් තිබියදී අමාත්‍යවරයා ඉතා සූක්ෂමව මෙම පහරදීම එය පොලිස් නිලධාරියා විසින්ම සිදුකළ එකක් බවට ලැබුණු තොරතුරු මත අමාත්‍යවරයා විසින් ඊට අදාළ යැයි සැක කෙරෙන තොරතුරු සොයා ගත්තේය.අදාළ පොලිස් නිලධාරියාට අයත් ගිනි තබා ඇති මෝටර් රිය ඔහු ෆිනෑන්ස් සමාගමකින් ලබාගත් එකකි. එම රථයට අදාළ ෆිනෑන්ස් වාරික ගණනාවක් ගෙවා නොමැත. රුපියල් දෙලක්ෂ තිස්එක් දහසක පමණ හිඟයක් ගෙවීමට ඇත. අමාත්‍යවරයා ඊට අදාළ ලේඛන ද සොයාගෙන තිබුණි.තව ද මෙම පොලිස් නිලධාරියාගේ සොහොයුරා විශේෂ කාර්ය බළකායේ සිට දැනට ඇමෙරිකාවේ පදිංචිව සිටියි. මෙම පොලිස් නිලධාරියා ද ඇමෙරිකාවට යාමට උත්සාහ කළත් එම අවස්ථා ප්‍රතික්ෂේප වී තිබුණි.ඒ අතර මෙම පොලිස් නිලධාරියා කොට්ටාව අධිවේගී මාර්ගයට මාරු කර එවා තිබුණේ ඊට කලින් වැඩ කළ පොලීසියේ කළ වරදකට විනය නීති ක්‍රියාත්මක කිරීම නිසා බවට ද තොරතුරු හෙළි කරගෙන තිබුණි.මේ අතර පසුගිය සතියේ අමාත්‍යවරයා එම අමාත්‍යාංශයට මාධ්‍ය කැඳවා තමා එම ප්‍රහාරයට සම්බන්ධ නැති බවට අදාළ තොරතුරු මාධ්‍ය ඉදිරියේ කියා සිටියේය. අමාත්‍යවරයාට එල්ල වී තිබු ප්‍රහාර චෝදනාවෙන් දැඩි මානසික පීඩනයකට මෙන්ම සිත් තැවුලකට ද පත්වී අදාළ තොරතුරු මාධ්‍ය ඉදිරියේ පෙන්වා සිටියේ තමාගේ නොකැළැල් ජීවිතය තම පිය පරම්පරාව ජීවත්වූ වැදගත් බව පමණක් නොව තමා බෞද්ධයකු වශයෙන් උපරීම සත්‍ය මෙහිදී ප්‍රකාශ කරන බව ද පෙන්වා දෙමිනි.ඒ අනුව මෙම ප්‍රහාරය සිදුවූ 30 වැනිදා පෙරවරු 8.31 ට අමාත්‍යවරයා වැලිගම තිබු විවාහ උත්සවයක සාක්ෂිකරුවකු ලෙස අස්සන් කර තිබිණි.අනතුරුව ප්‍රදේශයේ තිබු මළ ගෙවල් උත්සව ගණනාවකට සහභාගි වී දහවල් ඉහත කී විවාහ මංගල උත්සවයෙන් දිවා ආහාරය පස්වරු 2.00 ට පමණ ගෙන නැවත පස්වරුවේ පක්ෂයේ එම පළාතේ සාකච්ඡාවකට ද සහභාගි වී රෝගී වී අකාලයේ මියගිය තරුණයකුගෙ මළගෙදරට ද ගොස් 6.30 ට පමණ නැවත වැලිගම නිවසට පැමිණ තිබේ.ඒ වන විට නිවසේ සිටි ප්‍රදේශයේ ඡන්දදායකයන්ගේ අවශ්‍යතා, ගැටලු තිහකට පමණ ඔවුන් හමුවී කතා කර ඒවාට අදාළ විසඳුම් ලබා දී නැවත රාත්‍රී 8.00 ට පමණ රාත්‍රී ආහාර ගැනීමට බිරියගේ ඉල්ලීම පරිදි නිවසින් පිටතට ගොස් තිබේ.ඒ අනුව වැලිගම ගුවන් හමුදා කඳවුරට ගොස් එතැනින් ආහාර නොගෙන තවත් හෝටලයකට ගොස් එහි ආහාරවල මිල ගණන් වැඩි නිසා පසුව වැලිගම තානායමට ගොස් එහිදී ආහාර ගෙන නැවත නිවසට ගොස් රාත්‍රී 12.00 ට ආසන්නව නින්දට ගොස් තිබේ.එම ගිය ස්ථාන ආහාරවලට අදාළව බිල්පත් ආදිය ද අමාත්‍යවරයා විසින් මාධ්‍ය ඉදිරියේ පෙන්වා සිටියේය.ඒ අවස්ථාවේ අමාත්‍යවරයා කියා සිටියේ තමා වැරැද්දක් කර නැති බවත් අදාළ පොලිස් නිලධාරියා සැලසුම් සහගතව කළ එකක් බවත් එම නිසා නීතිය මඟින් මේ සම්බන්ධව අපක්ෂපාතීව පරීක්ෂණ පවත්වා සියලු තොරතුරු හෙළි කරගෙන දඬුවම් කරන ලෙසයි. තව ද යම් හෙයකින් අදාළ පොලිස් නිලධාරියා මේ සිදුකළ වරද පිළිගතහොත් තමා ඔහුට සමාව දීමට සූදානම් බව ද කියා සිටියේය.කරුණු එසේ තිබියදී මේ වන විට මෙම සිද්ධියට අදාළව රහස් පොලිස් කණ්ඩායම් 4 ක් පරීක්ෂණ පවත්වයි. එම පරීක්ෂණ අංශ මේ වන විට සිද්ධියට අදාළ තොරතුරු රැසක් හෙළිකර ගෙන තිබේ. එම තොරතුරුවලට අනුව අදාළ වාර්තාව රහස් පොලීසියේ සකස් වීමත් සමඟ සිද්ධියට අදාළ සැකකරුවන් අනිවාර්යයෙන් අත්අඩංගුවට පත්වනු ඇත. ඒ සඳහා තවත් වැඩි කාලයක් ගත නොවනු ඇත. අඩුම වශයෙන් තවත් දින දෙකක් පමණ වන විට මේ වාර්තාව සකස් වී අදාළ නීතිරීති ක්‍රියාත්මක වනු ඇත.සිද්ධිය පිළිබඳව පොලිස් මාධ්‍ය ප්‍රකාශක ජ්‍යෙෂ්ඨ පොලිස් අධිකාරී නීතිඥ අජිත් රෝහණ මහතා ප්‍රකාශ කළේ මෙම සියලු පරීක්ෂණවලින් පසු වැඩි කාලයක් ගත නොවී මේ සිද්ධියට අදාළ සියලු සත්‍ය තොරතුරු හෙළි වන බවයි.විජයානි එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af1406156</link>
    <topic>දේශපාලන ලෝකය කැළඹූ ස්නොව්ඩන් මාධ්‍ය ලෝකයත් කළඹයි</topic>
    <author>ටිරෝනි වෑවලගේ</author>
    <content>ඇමෙරිකාව සිදු කරන ඔත්තු බැලීම් ගැන හෙළි කිරීමෙන් ලොවම කැළඹීමට පත් කළ එඩ්වඩ් ස්නොව්ඩන් මේ වන විට ලෝකයේ ප්‍රසිද්ධ මාධ්‍යවේදීන් ද කැළඹීමට පත් කරමින් සිටී. පසුගිය තුන් වැනිදා ගාඩියන් පුවත්පතට ලිපියක් සැපයූ ප්‍රසිද්ධ මාධ්‍යවේදී ඩන්කන් කැම්ප්බෙල් හෙළිකර සිටියේ බ්‍රිතාන්‍ය මැදපෙරදිග කළාපයේ කඳවුරක් පවත්වාගෙන යමින් දැවැන්ත ඔත්තු බැලීමේ ක්‍රියාවලියක නිරත වෙමින් සිටින බවයි.කැම්ප්බෙල් හෙළිදරව් කර සිටි අන්දමට මේ කඳවුර පිහිටා ඇත්තේ උතුරු ඕමානයේ සිඕ නම් ප්‍රදේශයේ ය. මේ ප්‍රදේශයේ සිට මැදපෙරදිග කළාපය ආවරණය කරමින් මුහුද යටින් ගමන් ගන්නා අන්තර්ජාල සැපයුම් රැහැන්වලට ළඟා වීම පහසු ය.කැම්ප්බෙල් තමන්ගේ ලිපියෙන් පවසා සිටින්නේ බ්‍රිතාන්‍ය මෙම කඳවුරේ සිට එම රැහැන්වලින් තොරතුරු ලබා ගන්නා බවයි. මේ ඔස්සේ පර්සියානු ගල්ෆ් කලාපයේ ඔත්තු බැලීමේ කටයුතු කිරීමට බ්‍රිතාන්‍යයට හැකිවී තිබෙන බව කැම්ප්බෙල් හෙළිදරව් කර සිටී.එපමණක් ද නොව උතුරු ඕමානයේ මෙම කඳවුර ඉරාකයට ද පහසු ප්‍රවිශ්ඨයක් ලබා දෙන අතර යේමනය කෙරෙහිද ඇස ගසා‍ ගෙන සිටිමේ පහසුකම ද සලසයි. මේ තොරතුරු සනාථ කිරීමට වැදගත් වන දත්ත රාශියක් ද කැම්ප්බෙල් තම ලිපිය මගින් ඉදිරිපත් කර තිබේ.මේ ලිපිය ප්‍රකාශයට පත් වීමත් සමග යළිත් වරක් ලොව පුරා කැළඹීම් ඇති විය. ඡායාරූප ද සහිතව බ්‍රිතාන්‍ය කරන අනවසර ඔත්තු බැලීම් පිළිඹඳ ලොවට හෙළි වුවද ඒ සම්බන්ධව බ්‍රිතාන්‍යය ඉතාම උදාසීන පිළිවෙතක සිටිමින් කිසිඳු අදහසක් ප්‍රකාශ කළේ නැත.ඒ සමගින් ම මාධ්‍ය ලෝකයේ දැවෙන ප්‍රශ්නය වූයේ කැම්ප්බෙල් ට මෙම තොරතුරු ලබා දුන්නේ කව්රුන්ද යන්නයි. එයට පිළිතුරු ලෙස කැම්ප්බෙල් පවසා සිටියේ තමාට මෙම තොරතුරු ස්නොව්ඩන් ගෙන ලැබුණු බවයි. ඒ සමගින් එඩ්වඩ් ස්නොව්ඩන් යළිත් වරක් කරළියට පිවිසියේ ය.පසුගිය වසරේ දී ස්නොව්ඩන් තමා පැහැරගත් තොරතුරු සමග විදෙස් ගත වූ පසු ප්‍රථමයෙන්ම කළේ එම තොරතුරු තමා විශ්වාසය දිනා ගත් මාධ්‍යවේදීන් දෙදෙනකුට ලබා දීමය. ඉන් එක් අයෙක් වන්නේ ග්ලෙන් ග්‍රින්වෝල්ඩ් ය. ඔහුද ගාඩියන් පුවත් පතේ මාධ්‍යවේදියෙකි. තොරතුරු ලබා දුන් අනෙක් මාධ්‍යවේදිනිය ලෝරා වොයිට්‍රාස් නම් වන රූපවාහිනී වැඩසටහන් නිශ්පාදිකාවකි.පසුව ස්නොව්ඩන් කියා සිටියේ තමා ලද තොරතුරු මාධ්‍යවේදීන්ට දුන් බවත් එම තොරතුරු හැසිරවිම ඔවුන් අතින් සිදුවූ නිසා තමන්ට ඒවා සමාජ ගත වූ අන්දම ගැන වගකිය නොහැකි බවත් ය. දැන් කැම්ප්බෙල් ගේ මෙම හෙළිදරව්වත් සමග ස්නොව්ඩන් ගෙන තොරතුරු ලබා ගැනීමට මාධ්‍යවේදින් අතර තරගයක් ඇති වී තිබෙන බවක් පෙනේ.කැම්ප්බෙල් ගේ වාර්තාව ගැන තම අදහස ඉදිරිපත් කළ ග්‍රින්වෝල්ඩ් ' මේ තොරතුරු ස්නොව්ඩන් ලබාදුන් බවක් තමාට නම් පිළිගැනීමට නොහැකි බව ' පවසා සිටියේ ය. එහෙත් කැම්ප්බෙල් වසර තිහක් තිස්සේ ගාඩියන් පුවත් පත වෙනුවෙන් බ්‍රිතාන්‍ය බුද්ධි අංශය ආවරණය කළ මාධ්‍යවේදියෙක් වන බැවින් ඔහු ඉදිරිපත් කර ඇති මෙම වාර්තාව සදොස් යැයි පැවසීමට ද කිසිවෙක් පෙළඹෙන්නේ නැත. ඇති වී තිබෙන්නේ ස්නොව්ඩන් සතු රහස් වාර්තා ලොවට ඉදිරිපත් කිරීමේ තරගයක් පමණි.ස්නොව්ඩන් ඇමෙරිකානු ඔත්තු සේවයෙන් සොරා ගත් ලිපිගොනු සංඛ්‍යාව කොතෙක් දැයි ඇමෙරිකාව පවා තවමත් දන්නේ නැත. එය ආසන්න වශයෙන් බිලියන 1.7ක් ලෙස විශ්වාස කෙරේ.ඒ අතරින් ලිපිගොනු ලක්ෂ දෙකක අඩංගු වූ තොරතුරු පසුගිය ජූනි මාසයේ දී ග්ලෙන් ග්‍රින්වෝල්ඩ්ට සහ ලෝරා වොයිට්‍රාස්ට ලබා දුන්නේ ය.මේ මාධ්‍යවේදීන් එම තොරතුරු හෙළිදරව් කිරීමෙන් පසු ඇමෙරිකාවට ඉතා අපකීර්තිමත් වාතාවරණයකට මුහුණ දෙන්නට සිදු විය. ඒ අනුව සැබවින්ම ස්නොව්ඩන් සතු සෙසු ලිපිගොනු යනු මාධ්‍යවේදියකුට ලබා ගත හැකි අගනා සම්පතක් ම වන්නේ ය.ඇමෙරිකාවේ නීති විරෝධී වැඩ ලෝකයට හෙළිදරව් කිරීමෙන් ජීවිත තර්ජනවලට මුහුණ දුන් ස්නොව්ඩන් මේ වන විටත් රැඳී සිටින්නේ රුසියාවේ හඳුනා නොගත් ප්‍රදේශයකය.ඇමෙරිකාවෙන් පිටමං වූ පසු ඇමෙරිකානු මාධ්‍යයකට ලබා දුන් පළමුවැනි සම්ම්ඛ සාකච්ඡාව සනිටුහන් කරමින් එන්බීසී සේවාවේ බ්‍රයන් විලියම්ස් සමග අදහස් දැක්වූ ස්නොව්ඩන් තමා කිසිසේත්ම රුසියානු ඔත්තුකරුවකු නොවන්නේ යැයි පවසා සිටියේ ය.තමා රුසියාවට කිසිවක් රැගෙන නොආ බව සඳහන් කළ ඔහු පිටව යන දිනක තමාට රුසියාවට ලබා දීමට කිසිවක් ද නැති බව පැවසුවේ ය.එහෙත් ස්නොව්ඩන් යනු රුසියාව විසින් ඉතා දක්ෂ ලෙස පුහුණු කළ ඔත්තුකරුවකු බවත් ඔහුට දත්ත රාශීයක් තම මනසේ ගබඩා කර ගැනීමට හැකියාව තිබූ බවටත් කට කතා පැතිරෙමින් තිබේ. වසර ගණනාවක් තිස්සේ ලැබූ පුහුණූවට අනුව තම මනසේ ලිපිගොනු බිලියනයක පමණ තොරතුරු ගබඩා කර ගත් ස්නොව්ඩන් ඇමෙරිකාවෙන් පිටමං වූ බවද කියවේ.කෙසේ වුවද සිදුවන සිදුවීම්වලින් පෙනී යන්නේ ස්නොව්ඩන්ගේ ලොව කැළඹීමේ සිදුව්ම් මාලාව නම් තවමත් අහවර වී නොමැති බවය. ඒ අනුව නිසැකයෙන් ම තවත් හොඳ හොඳ සිදුවීම් ඉදිරියේ දී දැක බලා ගත හැකි වනු ඇත.ටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af14061513</link>
    <topic>මිනිස් ලොව ගැන දෙවියන් මෙතරම් උනන්දු වන්නේ අැයි?</topic>
    <author>රමණී සුබසිංහ</author>
    <content>ශාස්ත්‍රපති දොඩම්පහළ ශ්‍රී රාහුල හිමිමිනිසුන්ගේ දුෂ්චරිත දේව කෝපයට හේතු වන්නේ ඇයි? දෙව්ලොව දිව්‍ය සම්පත් විඳිමින් ඔවුන් මනු ලොව මිනිසුන් සුචරිතවත් ව දකින්නට උත්සාහ කරන්නේ ඇයි? තමන්ට කරගත නොහැකි වැඩ කොටසක් මිනිසුන් ලවා කරවා ගන්නට ඇවැසි හෙයිනි. සම්‍යක් දෘෂ්ටික දෙව්වරු බලාපොරොත්තු වන්නේ මිනිසුන් පින්කම් කරනවා දැකීමය. දෙවියන්ට ඒවායෙහි කොටස්කරුවන් විය හැකිවන්නේ එවිට ය. දුෂ්චරිතවත් මිනිසුන් වෙසෙනා බිම රජයන්නේ ප්‍රේත භූත කණ්ඩායම් ය. එහි ලෙඩ රෝග බහුල ය. දුර්භික්ෂ බියය. ප්‍රේතයින් සිටිනා බිමක දෙවියෝ නොරදති. එවිට ඔවුන්ට පින්දහම්වලට සහභාගි වන්නට අවකාශය ද නොලැබෙන්නේ ය. මේ නිසා දෙවියන් විසින් මිනිසුන් සුචරිතවාදීන් කිරීමට යම් පෙරහුරුවක් ඉඟියක් ලබා දේ. කල්ප විනාශයේ දී ද සිදුවන්නේ එවැන්නකි. කල්ප විනාශය ළං වූ විට මිනිස් වෙසින් මනු ලොවට එන එක්තරා දේවතාවෙක් මේ ලෝකය ‍විනාශ වන්නට යන බවත්, ඒ නිසා පින්දහම් හි නොපමා වී දෙව්ලොව උපදින්නට උත්සාහ ගන්නා ලෙසත් අඬබෙර ගසන්නේ ය.මනුලොව ගැන දෙවියන්ට මේ තරම් ඇල්මක් ඇත්තේ ඇයි? බුදුරජාණන් වහන්සේගේ සැබෑ සර්වඥ ධාතූන් වහන්සේ වැඩ ඉන්නේ මිනිස් ලොව බැවිනි. ශ්‍රී සද්ධර්මය, බුද්ධත්වය පිණිස පිටදුන් බෝ හාමුදුරුවන්, තථාගතයන් වහන්සේ ගේ ප්‍රතිපත්ති පූරණය කරන මහා සංඝරත්නය වැඩ ඉන්නේ, බුදු මඟ ගිය උතුම් වූ රහතන් වහන්සේ ගේ ධාතුන් වහන්සේ වැඩ ඉන්නේ මේ මහ පොළොව මත හෙයිනි. මේ පුදබිම්, පූජනීය වස්තු දෙවියෝ රකිති.සම්බුද්ධ පාදස්පර්ශය ලැබූ, එමෙන් ම දෙවින් තමන්ගේ අරම බවට පත් කරගත්, පින් වැඩෙන තැන් බවට පත් කරගත් භුමි මේ මිහිපිට තිබේ. ඒවා ආරක්ෂා වීම දෙවියන්ට ඇවැසි ය. ඒවායේ පින්කම් කෙරෙන විට දෙවියන් ගේ බලය එතැනට ලැබේ.නිවෙසක දොරක් උදාහරණයට ගන්න‍. එය විවෘත කර තිබේ නම් අපට වසා තැබිය හැකි ය. වසා තිබේ නම් ඇර තැබිය හැකි ය. දේවාරක්ෂාව ද එලෙසය. දෙවියන් අපට රැකවරණය දෙන්නා සේ ම අනාරක්ෂිත කිරීමට ද පුළුවන. එනම් දෙවියන් කෝප විය හැකි ය.කළුතර දිස්ත්‍රික්කයේ එක්තරා පෙදෙසක ආධ්‍යාත්මික දියුණුවකින් දෙවියන් සමඟ කතා කරන මාතාවක් අපට හමුවිය. දිනක් ඇය පැවැසුවේ“ස්වාමීන් වහන්ස. අසවල් චරිතය ජීවත් වන්නේ තව මාසයයි. ඒ චරිතය කරන කියන දේ ගැන දේව සභාවේ තදබල විරෝධයක්, කම්පාවීමක් කෝපවීමක් තිබේ.” ඇය කී දේ එලෙසම ඉටු වුණි. ඇය කුමන්ත්‍රණකාරියක නොවේ. අසරණය. එසේ නම් මෙවැනි දේ සිදුවන්නේ කෙසේද?ඕනෑම චරිතයක් ප්‍රසිද්ධ වන්නේ දෙවියන්ට පින් ලැබෙන වැඩ ඒ චරිතයෙන් ඉටුවන තෙක් පමණි. මහා සංඝයා වහන්සේ දෙවියන්ට අයිති චරිතය.එක් අවස්ථාවක බුදු රජාණන් වහන්සේ දේශනා කළේ මහණෙනි, ඔබ ගැන දන්නේ ඔබ පමණක් යැයි නොසිතන ලෙස ය. උඩ ඉන්නා දෙවියන් ද ඔබ දනී යනුවෙනි‍. තමන් කරන කියන දේ ගැන තමන් වගේ ම දෙවියන් ද දන්නා බව හොඳින් මතක තබා ගත යුතු ය. යම් අවැඩක අන්තගාමී වූ සැටියේ ම දෙවියෝ ඔබ කෙරෙහි කෝප වෙති. දැන් දෙව්ලොව වැඩ ඉන්නා දෙවියෝ බුදු රදුන් දවස ද පෘථග්ජන භික්ෂුව දැක තිබෙති. වර්තමානයේ සංඝ සමාජය දකින්නේ ද ඊට සමාන්තරව ය. ඊට වෙනස් වූ වහාම දෙවියන් කෝප වන්නේ ය.එහි ප්‍රතිඵලයක් ලෙස ඒ පුද්ගලයාම තමන් දූෂිතයෙක් බව ප්‍රකාශ කරන්නේ ය. සමාජයේ අවුල් චරිතයක් බවට පත්වන්නේ ය. අද එවැනි චරිත මේ සමාජයේ අපි දකිමු. ඔවුන් නන්දොඩවන තැනට පත්ව ඇත්තේ, ලිහුණු චරිත බවට පත්ව ඇත්තේ, අද කියන දේ හෙට වෙනස් කරන්නේ, උන්මන්තක ස්වභාවයක් පෙන්නුම් කරන්නේ දේව කෝප නිසා ය‍. තුනුරුවන් නිසා ජීවත්ව, තුනුරුවන්ට විරුද්ධව වැඩ කරන්නට ගියේ නම් ඒ තැනැත්තා ඒ මොහොතේ ම පිරිහේ.සිවුරක් දමාගෙන යන්ත්‍ර මන්ත්‍ර ගුරුකම් කරන්නේ ඒ පුද්ගලයාගේ බැබළීමක් නැත. ප්‍රේතයකුට වඩා වෙනසක් ද නැත. සීමාව දැන මිනිසුන්ට උදවු උපකාර කිරීමේ යහපත් චේතනාවෙන් මෙවැනි දේ කරන පින්වන්ත හිමිවරු අප්‍රමාණව සිටිති. එහෙත් චීවරයට විරුද්ධ වන භික්ෂුව දෙවියන් විසින් ලෝකෙට හඳුන්වා දේ. එය ම පිරිහීම වේ.ගෘහයට ද දේව කෝපයෙහි වෙනසක් නොවේ. ගේ දොර පවිත්‍ර කොට දුම් ටික අල්ලා පහන පත්තු කරන නිවසේ අම්මාට විරුද්ධව යමින් තාත්තා පිලිස්සූ මාංශ අනුභව කරමින් මත්වතුර බොනවා නම් ඒ චරිතයට දෙවියන්ගෙන් ගැලවීමක් නොවේ. ඇතැම් විට වක්‍රාකාරයෙන් ඔහු පිරිහේ. ඒ තවත් චරිත ඒ වටා එක් වීමෙනි. බිරියට එය මානසික වදයක් වුව ද එයට සුවය ලද හැකි වෙනත් මං සැකසේ. ඇයගේ දරුවෙක් හෝ විශ්ව විද්‍යාල අධ්‍යාපනය ලබන උසස් තැනකට පිවිසේ. කඩයප්පන් ටික තම්බා හෝ ඒ දරුවන් රැකීම ඇයට සුවයකි.මේ කතාව කියන්නේ සිදුවීම හා සම්බන්ධ දරුවන් ගේ සිත් තැවීමට නොවේ. සමාජයේ දැනුම්වත් වීම සඳහා ය‍. කැලණිය ප්‍රදේශයේ එක්තරා තරුණ පුතෙක් මට ධර්මදේශනාවක් සඳහා ආරාධනා කළේ ය. යන්නට සැරසී ඔහු මට කීවේ “හාමුදුරුවනේ, තාත්තා ගැන අමුතුවෙන් නොකීවාට කමක් නෑ. ගෙදරට වැඩිය පසු ඒ ගැන ඔබ වහන්සේටම දැක ගන්නට ලැබෙයි යනුවෙනි.ආරාධනාව පරිදි නියමිත දිනයේ මම ඒ දරුවා ගේ නිවසේ ධර්ම දේශනය සඳහා වැඩම කළෙමි. ඔහු පවසා ඇත්තේ සැබෑවකි. මම උළුවස්සෙන් ඇතුළු වූයේ හිස නමාගෙන ය. එය නිවසකට වඩා ගැලපුණේ මඩුවකට ය‍.“ස්වාමීන් වහන්ස, අපේ තාත්තා ‍රැකියාව කළේ මේ තරම් විශාල වැටුපකටයි. ඒත් ඒ හැම සතයක් ම වියදම් කළේ බීමත්කමට හා සූදුවටයි. ඒත් අද මම ඉංජිනේරු පීඨයේ ඉගෙන ගන්නවා. මගේ අම්මා ලිප ළඟ ආප්ප පුච්චලා මගේ වියදම් හොයලා දෙනවා.”ඒ දරුවා එදා මට පැහැදිලි කර දුන්නේ ය. අද ඔහු පිළිගත් ඉංජිනේරුවරයෙකි. ඉදින් ඔහුගේ මව පුතු ගැන මොන තරම් ආඩම්බර වනවා ඇති ද? මානසික සුවයක් ලබනවා ඇති ද?ඒ මව සහ දරුවා නිවැරැදි වූ නිසා, ඔවුන් වැරැදි නොකළ නිසා, සැමියා වරදේ බැ‍ඳෙන නිසා මමත් වැරදි කරනවාය යන තැනට ඇය නොගිය නිසා ඔවුන් දෙවියන් ගේ ආදරයට ලක්විය. එහෙත් අදාළ ගෘහපතියා අන්ත පරිහානියට ලක්ව දේව කෝපයට ලක්ව අකාලයේ මිය ගියේ ය.රතු පටි බැඳ, පුංචි කතරගම, මහ කතරගම වඳින්න යනවා යැයි පූජා වට්ටි ගෙන, දෙවියන් වඳින්නට ගිය ද, වැරැදි කරන මිනිසා කෙරෙහි දූෂණ, වංචා, මිනී මැරුම් කරන මිනිසා කෙරෙහි දෙවියන් කෝප වනවාම ය. පූජා වට්ටියකින් හෝ රතු බඳ පටියකින් දෙවියන් රැවටිය නොහැකි ය. දේවාලෙට යන මොහොතේ පමණක් මාංශ අනුභවයෙන් වැළකී සිටීමෙන් හෝ දේවාල ඉදිකිරීමෙන් දෙවියන් රැවටිය නොහැකි ය. අවසන තමාගේ උපන් බිම පවා ඒ තැනැත්තාට අහිමි වන තැනට දෙවියන් කෝපවනවාම ය. දඬුවම් දෙනවාම ය. ලක්බිම යනු දේව භූමියකි. බුදු රදුන්ගෙන් වරම් ලද පින් බිමකි. බුදුරජාණන් වහන්සේ ගේ පරිනිර්වාණ මඤ්චකයේ දීත් ප්‍රාර්ථනාවන්ට ඇතුළත් වූ බිමකි. රහතන් වහන්සේ අන්තිමට එකට එක්ව ධර්මය දේශනා කරන්නේ මේ බිමෙහි ය. අතීත ‍රජ දරුවන් මේ රට දාහතර වතාවකට වඩා බුදුරදුන්ට පූජා කොට තිබේ. ගහක ඵලයක් හට ගත්ත ද එහි පළමු කොටස බුදුන් වහන්සේට, දෙවියන්ට වෙන් කෙරෙන්නේ එහෙයිනි. මේවා වැරදුණ තැන අප දේව කෝපයට නතු වීම වැළැක්විය නොහැකි ය.මේවාට සජීවී නිදර්ශන කොතෙකුත් ‍තිබේ. ශ්‍රී පාද පද්මය නැරැඹීමේ කාලය උදා වූ බව සනිටුහන් කරමින් දොළොස් මහේ පහන දැල්වූ පසු සබරගමු පළාතේ ඕනෑම දුර්ලභ පතලකින් මාණික්‍ය මතුවේ. ඒවා ද මහා වටිනාකමින් යුතු ඒවා ය. එය සක් සුදක් සේ නිවැරැදි ය. මෙලෙස සිදුවන්නේ කෙසේද? මේ අයට දේව ආදරය ලැබේ.එහෙත් තමන් උපයා සපයා ගන්නා ධනයෙන් කොටසක් සිද්ධස්ථානයක දියුණුවට නොයෙදෙන්නේ නම්, දන් පින් නොකරන්නේ නම්, සුරාවට, සූදුවට, අනාචාරයට වෙන් කරන්නේ නම් හේ කෝටිපතියකු වුව ද අවසන මහ මඟ සිඟමන් යදින යාචකයකු ගේ තත්ත්වයට පත් කර තිබේ. දෙවියන් රැවටිය නොහැකි ය. සමහර මැණික්කරුවෝ ඇතැම් විට එක් මැණික් ගලකට කෝටි ගණන් මිල ලබති. ඒ මුදලින් පිත්තල පහනක් පූජා කරන බවට සමන් දෙවියන් ඉදිරියේ බාර වෙති. එහෙත් බාරය ඔප්පු කරන්නේ සිටුවා තැබීමටවත් නොහැකි හිල් වී ගිය පිත්තල පහනකි. ඒ ඔහු දෙවියන් රවටන සැටි ය. ඉදින් දෙවියෝ කෝප නොවී සිටිත් ද? නැවත ඔහුට ඒ පතලෙන් මැණිකක් හමුවන්නේ නැත.සාමාන්‍යයෙන් ශ්‍රී පාද සමය අවසන් වී වෙසක් පොහොය ගෙවී ගොස් දින හතරක් පමණ ඉක්ම ගිය තැන ගම්බිම් සේදී යන්නට මහ වර්ෂාවක් ඇද හැළෙන බව අපට නුපුරුදු අත්දැකීමක් නොවේ. වසර කිහිපයකින් එවැනි තත්ත්වයක් ඇති නොවුණේ මිනිසුන් දෙවියන් කෙරෙහි භක්තිමත්ව වරදින් අයහපතින් ඈත් වූ නිසා බව පැවසේ. එය සුබදායි තත්ත්වයකි.මේ නිසා අප දෙවියන් කෝප වන විදිහේ කටයුතු කළ යුතු නොවේ‍.ජයසිරි මහ බෝ හාමුදුරුවෝ සමීපයේ, දළදා හිමි අභියස, ශ්‍රී පාද පද්මය අසල ගිහි බැතිමතුන් ඉතා ගෞරවයෙන් යුතුව, මුඛ වාඩම් බැඳ, තේවා වන් කරන අය ඉන් මිදුණු තැන මත්වතුර බොනවා නම්, වැරදි කරනවා නම් නිසැකවම දෙවියන් කෝප වනවාම ය. ශාප කරනවාම ය.දේවාල බිමෙහි වැඩ කොට ඒ තත්ත්වයට වැටුණු අය ආයු කෙළවර වන්නටත් මත්තෙන් කුණුවී ගිය ශරීර ඇතිව මිය ඇදුණ අවස්ථා අප කොතෙකුත් දැක ඇත.ලබන සතියේරෝග බය උපදින්නේ දෙවියන් දුරස් වූ විට ද?රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af14061510</link>
    <topic>සවුදියේ නීති විරෝධීව රැඳී ඉන්න එපා</topic>
    <author>සකස් කෙළේ - සුනිල් දයා අල්විස්</author>
    <content>මංගල රන්දෙණියනි. සාමාන්‍යාධිකාරි(විදේශ සබඳතා හා ප්‍රචාරක)විදේශ සේවා නියුක්ති කාර්යාංශයනීති විරෝධීව සවුදි අරාබියේ රැඳී සිටින ශ්‍රමිකයකු කුමන අසනීප තත්ත්වයකින් සිටියත් එරට රජයේ රෝහලකට හෝ පෞද්ගලික රෝහලකට ප්‍රතිකාර සඳහා ඇතුළත් කර ගැනීමක් සිදුකර නොගැනේ.අපේ ශ්‍රමිකයන් කුමන හේතුවක් නිසා හෝ නීති විරෝධීව සවුදියේ රැඳී සිටීමට නොසිතන ලෙස විදේශ සේවා නියුක්ති කාර්යාංශ‍යේ නියෝජ්‍ය සාමාන්‍යාධිකාරි (විදේශ සබඳතා හා ප්‍රචාරක) මංගල රන්දෙණිය මහතා කියයි.සවුදියේ නීති විරෝධීව රැඳී සිටින ශ්‍රමිකයන් වෙනත් කිසිම තැනකට නොගොස් යා යුතු එකම ස්ථානය වන්නේ ශ්‍රී ලංකා තානාපති කාර්යාලයට යයිද ඒ මහතා කීය.සවුදි අරාබියට මේ වසරේ ජනවාරි මාසයේ සිට අප්‍රේල් අග දක්වා කාන්තාවන් 12738 ක්ද පිරිමි 13352 ක්ද ඇතුළුව 26090 ක් රැකියා සඳහා පිටත්ව ගොස් ඇත. පසුගිය වසරේ සවුදි අරාබියට ගිය ශ්‍රී ලාංකික ශ්‍රමික පිරිස 80836 ක් වෙයි. මේ ප්‍රමාණයට කාන්තා ශ්‍රමිකයන් 41455 ක් සහ පිරිමි 39381ක් සංඛ්‍යාවක් ඇතුළත් ය.සවුදි අරාබියේ නීති විරෝධී ලෙස 16,000 ක් ශ්‍රී ලාංකික ශ්‍රමික පිරිසක් රැඳී සිටියහ. සවුදි රජය පොදු සමාකාලයක් ඉකුත් කාලයේ ප්‍රකාශයට පත් කර දින සිට දීර්ඝ කිරීම් කිහිපවිටක් ලබා දීමෙන් පසු මේ පොදු සමා කාලය ප්‍රයෝජනයට ‍ගෙන නීති විරෝධී ලෙස රැඳී සිටින එම පිරිසට ශ්‍රී ලංකාවට පැමිණෙන්නැයි දැනුම් දීම් ශ්‍රී ලංකා විදේශ සේවා නියුක්ති කාර්යාංශය විසින් ප්‍රසිද්ධියට පත් කිරීම ද සිදු කෙළේය. අවස්ථා කිහිපයකදී මෙම දැනුම් දීම සිදු කළත් 14000 පිරිසක් මෙරටට ආපසු පැමිණියත් 2000 පමණ පිරිසක් පැමිණියේ නැත.අනතුරුදායක තත්ත්වයට දැන් පත්වී සිටින්නේ නීති විරෝධීව සවුදියේ රැඳී සිටින මේ 2000 පමණ ශ්‍රී ලාංකික ශ්‍රමික පිරිසය. මෙවැනි පිරිසකට හදිසියේ අසනීප තත්ත්වයක් මතුවුණොත් දැන් අසරණ වෙනවා. ඒ නීති විරෝධීව සිටින නිසා ප්‍රතිකාර ලබා ගන්න බැරි වන නිසා. කලින් අවස්ථාවල නම් පෞද්ගලික රෝහලකින් ප්‍රතිකාර ලබාදීමට හැකියාව තිබුණත් දැන් රජයේත් පෞද්ගලික රෝහලක වුවත් නීති විරෝධී ශ්‍රමිකයන්ට කිසිදු ප්‍රතිකාරයක් ලබා දෙන්නේ නැහැ. රෝහලකට ඇතුළත් කර ගන්නේත් නැතැයි ද රන්දෙණිය මහතා සඳහන් කරයි.ඒ නිසා මේ දරුණු අවදානමට කොහොමද මුහුණ දෙන්නේ. මේ තත්ත්වයෙන් පසුවන අයගෙන් කිහිප දෙනකුම දැන් සවුදි ශ්‍රී ලංකා තානාපති කාර්යාලයේ ඉන්නවා. මෙවැනි කෙනෙකුට ප්‍රතිකාර නැති නිසා මිය ගියහොත් ඒ ප්‍රශ්නයටත් මුහුණ දෙන්න වෙනවා. මෙවැනි අයගේ මෘත දේහයන් ශ්‍රී ලංකාවට ගෙන්වා ගැනීමට විශාල මුදලක් වැය වෙනවා.මේ කරුණු නිසා රැකියාවකට විදේශ ගතවන ශ්‍රමිකයන්ට විදේශ සේවා නියුක්ති කාර්යාංශය පැහැදිලිවම කියන්නේ නියමිත කාල සීමාවෙන් පසු නීති විරෝධීව නම් ඒ රටේ ඉන්න එපා. අමාරුවේ වැටෙන්න එපා යන පණිවුඩයයි.විදේශ රැකියා කර්මාන්තයෙන් වසරකට ලක්ෂ තුනකට ආසන්න පිරිසක් රැකියා සඳහා විදේශගත වෙති. විදේශ රැකියාවකට යාමේදී තනි පුද්ගලයකුට කරන්න බැරි තරම් වගකීම් ප්‍රමාණයක් හා සුරක්ෂිත බව තහවුරු කර ගැනීමට අපහසුතාවයන් මතුවීම වැළැක්වීමට රජයේ මැදිහත්වීම සඳහා විදේශ සේවා නියුක්ති කාර්යාංශය හරහා වැඩ කොටස් රැසක් ක්‍රියාත්මක කර ඇත.ජාතික වෘත්තීය නිපුණතා සහතිකය මට්ටම් තුන NVQ - 3 සහතිකය පුහුණුව සමඟ අනිවාර්ය කර තිබෙන්නේ ද රට රැකියාවකට යන අයට වෘත්තීය ගෞරවයක් ඇතිව රැකියාවේ නිරතවීමටය.තර්ක විතර්ක කළත් පුහුණුවක් හා සහතිකයක් නැතිව රට රැකියාවට යන්න බැහැ කියන නීතිය මේ වන විට ක්‍රියාත්මකයි. විදේශ රැකියාවකට යන්න ගෘහ සේවයට වුවද පුහුණුවක් හා සහතිකයක් අවශ්‍ය වන තැනට අද රට රැකියාවකට යන අය දැනුවත් කර තිබේ.‍කාන්තාවකට හෝ පිරිමියෙකුට ‘මම’ රට රැකියාවකට යා යුතුය යන්න සිතා රට රැකියාවකට යන්න සූදානම් වෙනවා නම් ඒ තමන්ගේ තීරණ අතරමැදියන්ට ජාවාරම්කරුවන්ට ගසාකන්නන්ට හා ලිංගික සුරාකෑමට ගොදුරු කරගන්නන්ට ඉඩ නොතබා ක්‍රියා කළ යුත්තේ කෙසේද. මේ කිසිදු කෙනෙකුට තමන්ගේ තීරණය බාර දීමට ඉඩ නොතබා විදේශ සේවා නියුක්ති කාර්යාංශයට සම්බන්ධ කටයුතු කරන තමන්ගේ ප්‍රදේශයේ ප්‍රාදේශීය ලේකම් කාර්යාලයේ සිටින සංවර්ධන නිලධාරීන්ගෙන් අවශ්‍ය තොරතුරු උපදෙස් හා මඟ පෙන්වීම ලබා ගත හැකිය. මොවුන් හරහායි විදේශ රැකියා පිළිබඳ මඟ පෙන්වීම දැනුම සම්ප්‍රේෂණය වන්නේ. මෙවැනි දැනුවත් බවක් ඇතිවීම තුළ විදේශ රැකියාවකට යන්න ඉන්න කෙනෙක් අමාරුවේ ‍වැටෙන්න බැහැ. රන් භාණ්ඩ උකස් තියලා සල්ලි සොයා ගන්න හෝ ඉඩම් උකස් කිරීම අවශ්‍ය නැහැ. හරි තොරතුරු අනුව කටයුතු කළාම මුදල් දී රට යන්න හෝ සූරාකෑම්වලට ගොදුරු විය යුතු නැහැ.අපේ කාර්යාංශයේ පරමාර්ථය ජනතාවට අපත් සමඟ කටයුතු කිරීමේදී ප්‍රශ්න ඇති නොවී රැකියාවකට විදේශගත වීම හා විදේශ රැකියා කර්මාන්ත ක්ෂේත්‍රය හොඳින් පවත්වාගෙන යාමය. අයථාක්‍රම වැළැක්වීමට රැකියා ලබා දෙන නියෝජිතායතයක් විදේශ සේවා නියුක්ති කාර්යාංශයේ බලපත්‍ර ලාභියකු වීම අනිවාර්යය. වසරකට වරක් එම බලපත්‍රය අලුත්කර ගැනීම ද අවශ්‍යය.එසේම රැකියා ඒජන්සි නියෝජිතයකු විසින් රැකියා ලබාදීමේදී අදාළ රටේ තානාපති කාර්යා‍‍ලයේ මේ රැකියා ඇබෑර්තු පිළිබඳ විස්තර වාර්තාවක් ලබාගෙන වැටුප් ආදී තොරතුරු ද අනුමත කොට ඉදිරිපත් කළ යුතුය. බඳවා ගැනීම් සඳහා අවශ්‍ය අවසරය ලබා දෙන්නේ මේ කටයුතු නිසි පරිදි සලකා බැලීමෙන් පසුවයැයි හෙතෙම පැවැසීය.බහරේන්, කුවේට්, ඕමාන්, සවුදි අරාබිය හා අරාබි එක්සත් එමීර් රාජ්‍යය යන ගල්ෆ් සහයෝගිතා කවුන්සිලයේ රටවල රැකියා සඳහා යන ශ්‍රී ලාංකිකයින්ට ගල්ෆ් කවුන්සිලයේ අනුමත වෛද්‍ය මධ්‍යස්ථාන සංගමය හෙවත් ගල්ෆ් සහයෝගිතා කවුන්සිලයේ අනුමත වෛද්‍ය මධ්‍යස්ථාන සංගමය (GAMCA) වෙතින් අනිවාර්යයෙන්ම වෛද්‍ය පරීක්ෂණයකට පෙනී සිටිය යුතුය.මෙවැනි මධ්‍යස්ථාන 14 ක් කොළඹ සහ කුරුණෑගල පිහිටුවා තිබේ.මේ මධ්‍යස්ථානවලදී සිදු කරන පරීක්ෂණ මෙසේය.ආසාදන රෝගඑච්.අයි.වී. ඒඩ්ස් ප්‍රතික්‍රියක,හෙපටයිටිස් බී. ප්‍රතිදේහ ජනක සහිත හා එච්.සී.වී. ප්‍රතිරෝධී, ක්ෂුද්‍රබරවා සහිත හා මැලේරියා රුධිර පටල සහිත, ලාදුරු, ක්ෂය රෝගය, පපුවේ එක්ස්-කිරණ ඡායාරූපය, තන්තූමතාව (ෆයිබ්රෝසිස්), චූර්ණීභවනය (කැල්සිෆිකේෂන්), ප්ලූරාව ගණකම් වීම, ක්ෂය රෝග ප්ලූරා නිස්සරණය, ක්ෂය රෝග වසා ග්‍රන්ථි දාහය, වී.ඩී.ආර්.එල්. පරීක්ෂාව (සිපිලිස් පරීක්ෂාව), ටී.පී.එච්.ඒ. සිපිලිස් ප්‍රතිදේහ පරීක්ෂාව.ආසාදිත නොවන රෝගනිදන්ගත වෘක්ක අකර්මන්‍යය, නිදන්ගත අක්මා අකර්මන්‍යය, සංකූල හෘද අකර්මන්‍යය, පාලනය කළ නොහැකි අධිරුධිර පීඩනය, පාලනය කළ නොහැකි දියවැඩියාව, හඳුනා ගත් පිළිකාව, මනෝචිකිත්සක රෝග, ස්නායු රෝගාබාධ, ශාරීරික දුබලතා, වර්ණ අන්ධතාව, බිහිරි බව.විදේශ රැකියාවට යන සේවක කාන්තාවන් සඳහා ගර්භණී පරීක්ෂාවවිදේශ රැකියාව සඳහා ගල්ෆ් රටකට යන සේවකයකුට එරටට පැමිණි සති 2-4 කින් තවත් වෛද්‍ය පරීක්ෂාවකට භාජනය වීමට සිදු වේ. සත්කාරක රටෙහි නැවතී රැකියාව කිරීමට නම් මෙම පරීක්ෂාව සමත් විය යුතුය.රට රැකියාවේ යෙදෙන ඔබේ බිරියගේ ස්වාමියාගේ නැතිනම් දියණියගේ පුතාගේ කිසියම් සේවා ගැටලු හා ප්‍රශ්න මතුවී තිබේ නම් අදාළ අංශ වෙත යොමු කර සහන සලසාදීමට ප්‍රශ්නය කෙටියෙන් සඳහන් කොට අප වෙත ලියා දන්වන්න.අපේ ලිපිනය - රටවිරු විමසුම් විසඳුම් සිළුමිණ, ලේක්හවුස් කොළඹ 10.සම්බන්ධීකරණය මංගල රන්දෙනිය නියෝජ්‍ය සාමාන්‍යාධිකාරී (විදේශ සබඳතා හා ප්‍රචාරක) සහ මදුෂාන් කුලරත්න (ප්‍රවෘත්ති නිලධාරී) ශ්‍රී ලංකා විදේශ සේවා නියුක්ති කාර්යාංශයසකස් කෙළේ - සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af14061511</link>
    <topic>අවාරයේ ලූනු වවා අතමිට සරු කරගත් හම්බන්තොට ගොවීහු</topic>
    <author>හම්බන්තොට චාරිකාවකින් පසුදයා ඩි. ෆොන්සේකා</author>
    <content>ලොකු ලූනු හෙවත් බොම්බයි ලූනු ඉන්දියාවෙන් දඹුල්ලට හා රජරටට අවුත් දැන් රුහුණු මාගම්පුරයේ ගොවීන් අතට පත්ව තිබෙන්නේ රටේ ගොවියාගේ අතමිට සරු කරමින් හා රටට අවශ්‍ය ලොකු ලූනු ප්‍රමාණයෙන් රට ස්වයංපෝෂිත කරමිනි.මෙය මහින්ද චින්තන යටතේ දෙන ලද පොරොන්දුවකි. අතිරේක භෝගවලින් රට ස්වයංපෝෂිත කිරීමට දී ඇති ඒ පොරොන්දුව ඉටුකරමින් පසුගිය වසරේ දඹුල්ලේ ලූනු ගොවීන්ගේ ද සහාය ඇතිව හම්බන්තොට දිස්ත්‍රික්කයේ හා තිස්සමහාරාම ප්‍රදේශවල ලොකු ලූනු වගාව ආරම්භ කෙරිණ.මෙය ඇත්තටම අවාරයේ කරන ගොවිතැනකි. එහෙත් ආරම්භයේදීම එයින් යහපත් ප්‍රතිචාර ලබා ඇති බව පසුගිය දා හම්බන්තොට හා තිස්සමහාරාමයේ කළ සංචාරයකදී අපි දුටුවෙමු.“අවාරයේ ලොකු ලූනු වගාව ඇත්තටම අපිට අභියෝගයක් වුණත් අපි ඒ අභියෝගය ජයගත්තා. මුලින්ම හම්බන්තොට ලොකු ලූනු වගාව පටන් ගත්තේ 1989 - 90 තරම් ඉහතදියි. ඒත් එය ගොවීන් අත්හැරියා විවිධ දුෂ්කරතා නිසා. ඒ වුණත් අපේ ජනාධිපති මහින්ද රාජපක්ෂ මහතා මහින්ද චින්තන යටතේ දීපු පොරොන්දුවක් ඉටුකිරීමට යළිත් අපි 2008 - 2009 ලොකු ලූනු වගාව පටන්ගත්තා. ඒත් හරියටම නියම විදිහට කෘෂිකර්ම දෙපාර්තමේන්තුවේ නිලධාරීන්ගේ උපදෙස් අනුව අපි ලොකු ලූනු වගාව පටන්ගත්තේ පසුගිය අවුරුද්දේ. මෙය මේ පළාතේ ගොවීන්ට නුහුරු වගාවක් නිසා මුලින්ම කෘෂිකර්ම දෙපාර්තමේන්තුවේ නිලධාරීන් අපව දඹුල්ලට එක්කගෙන ගොස් ලොකු ලූනු වගාව පිළිබඳව පුහුණුවක් ලබා දුන්නා. තවාන් දමන හැටි පැළ හිටවන හැටි වතුර දමන හැටි මේ නිසා අප පන්නරය ලැබුවා. මේක අභියෝගයක් වුණා. අපට තිබුණු ලොකුම අභියෝගය වුණේ වතුර ප්‍රශ්නයයි. ලූනු වගාවට ජල සීරාව අවශ්‍යයි. අපේ ජනාධිපතිතුමා හා කථානායක චමල් රාජපක්ෂ මහතා විසින් වෙහෙරගල ජලාශය ලුණුගම්වෙහෙරට හැරවීම නිසා ඒ ජල ප්‍රශ්නයත් විසඳුණා. මං ගිය අවුරුද්දේ ලොකු ලූනු වගාවෙන් විශාල ලාභයක් ලැබුවා. අපිට දැන් ජල ප්‍රශ්නය විසඳී ඇති නිසා කන්න තුනම හරි ලූනු වගා කරන්න පුළුවන්. මේක හොඳ ආදායම් ලබන වගාවක්. හැබැයි ඉතා ප්‍රවේශමෙන් පැළ නඩත්තු කරන්න අවශ්‍ය කාලයට කාබනික පෝර ආදිය දමන්න ඕනැ.” අපට ඒ අදහස් දැක්වූයේ ලුණුගම්වෙහෙර වම් ඉවුර ගොවි සංවිධානයේ සභාපති සිරිසේන රණවීර ගොවි මහතාය.එහිදී අපට හම්බන්තොට නියෝජ්‍ය කෘෂි සේවා අධ්‍යක්ෂිකා මොරීන් වීරසූරිය මහත්මිය ද හමුවිය.“මහින්ද රාජපක්ෂ ජනාධිපති තුමාගේ මහින්ද චින්තන වැඩසටහන යටතේ 2016 දී අතිරේක ආහාර බෝගවලින් රට ස්වයංපෝෂිත කිරීම යටතේ අපි දැනට අතිරේක බෝගයක් ලෙස හම්බන්තොට දිස්ත්‍රික්කයේ ලොකු ලූනු වගාව පටන්ගෙන තියෙනවා. එය සාර්ථකයි. මුලින්ම අපි 2010 කෘෂිකර්ම දෙපාර්තමේන්තුවේ පර්යේෂණ කණ්ඩායමත් ලොකු ලූනු වගාව පිළිබඳව පර්යේෂණය කරන්නට දඹුල්ලට ගියා. ඒ අනුව පසුව හම්බන්තොට ගොවීන් කණ්ඩායමක් දඹුල්ලට ගෙන ගොස් ඔවුන්ට වගාව ගැන පුරුදු පුහුණු කළා. දැන් ඔවුන්ගේ උපදෙස් පරිදි අපි හම්බන්තොට දිස්ත්‍රික්කයේ අවාරයේ ලොකු ලූනු වගාව පටන්ගත්තා. දැන්නම් වගාව සාර්ථකයි. මුලින් මුලින් ගොවීන් ටිකක් බය වුණා. එක කන්නයක් කළාට පස්සෙ බය නැතිව ගියා. අපේ කෘෂි නිලධාරීන් හා උපදේශක වරුන්ගේ උපදෙස් යටතේ ඔවුන් දැන් සාර්ථකව ලොකු ලූනු වගා කරනවා.අපි මුලින්ම පසුගිය වසරේ ආදර්ශ බෝගයක් විදිහට වැව්වේ හෙක්ටයාර් 11 යි. ඒ කියන්නේ අක්කර 27.5 යි. එයින් හොඳ අස්වැන්නක් ලැබුවා. සාර්ථකයි. ඒ නිසයි මෙවර රජයෙන් සත්‍යබීජ, අවශ්‍ය කරන කාබනික පොහොර තවාන් ආවරණයට අවශ්‍ය පොලිතින් ආදි සියල්ල රජයෙන් නොමිලේ ලබා දුන්නා. සත්‍යබීජ කිලෝ එකක් රුපියල් 15000 යි. පොලිතින් කිලෝ එකක් රුපියල් 3750 යි. ඒ වගේම ඔවුන්ට ලොකු ලූනු වගාව සඳහා ජලය සැපයීමට අවශ්‍ය විසුරුම් ජල පද්ධති සඳහා ණය මුදල් ලබා දුන්නා.ජනවාරි මාසේ පැළ තවාන් කළ පසු මැයි මාසය වන විට අස්වැන්න ලබාගත හැකියි. සාමාන්‍යයෙන් අක්කර එකක් දෙකක් පමණ කරනවානම් පිරිවැය අඩුයි. පවුලේ ශ්‍රමයත් සමඟ තවත් වියදම අඩු වෙනවා. අක්කරයකට රුපියල් ලක්ෂයක් එකහමාරක් වියදම ගියාට ලාභය ලක්ෂ 5 - 6 අතර ලැබෙනවා.අපේ දැන් අරමුණ මෙවර ඉඳලා අපට අවශ්‍ය සත්‍යබීජ අපිම නිපදවා ගන්නයි. ඒ සඳහා අස්වැන්නෙන් සියයට 40 ක් පමණ ප්‍රමාණයක් භාවිත කරලා මවු බල්බ හදාගෙන නැවතත් වේලා ඒවා නුවරඑළිය අරංගල වගේ ශීත පළාත්වලට යවා වසන්තීකරණය කොට බීජ නිපදවීම සඳහා දැන් සියල්ල සූදානම්.කෘෂිකර්ම පළාත් අධ්‍යක්ෂ වීරසූරිය මහත්මිය විස්තර කීය.“දැන් ගොවීන්ට අවශ්‍ය තවත් දෙයක් වන්නේ මේ ලූනු ගබඩා කොට තබා ගැනීමේ අවශ්‍යතාවයි. රජය මඟින් ඒ සඳහා ගබඩා පහසුකම් ලබාදීමට අප කටයුතු කරගෙන යනවා.මේ සත්‍යබීජ නිෂ්පාදනයෙන් අපට ඒ සඳහා පිටරටවලට ඇදී යන මුදල් ඉතිරි වෙනවා. ඒ වගේම ඉන්දියාවෙන් ගෙන්වන බීජවලට වඩා අපි දේශීයව නිපදවා ගන්නා බීජ වලින් ලබාගන්නා ලූනු තත්ත්වයෙන් හොඳයි. ඒවා හොඳ රවුම් ලොකු ලූනු. මේ මඟින් රජයේ අරමුණ වන්නේ පිටරට වලට ඇදීයන මුදල් මෙරට රඳවා ගැනීමයි.අධ්‍යක්ෂිකා වීරසූරිය මහත්මිය අපට තවදුරටත් කීවාය.හම්බන්තොට ගොවීන්ගේ ලූනු අස්වැන්න නෙළා ඇති අයුරු අපට දැකගන්නට හැකි විය. ඒවා ඉතා හොඳ තත්ත්වයේ ලූනුයි. හොඳින් වියළා තබා ගතහොත් මාස තුනකටත් වඩා ගබඩාකොට තබා ගත හැකිය. වීරසූරිය මහත්මිය කීවා සේ රජයෙන් නියම ප්‍රමිතියේ ගබඩා ලබා දෙන්නේනම් එය ගොවීන්ට පහසුවකි.අපට එස්. එච්. එච්. සුදත් ගොවි මහතා හමුවූයේ තිස්සමහාරාම මහසෙන්පුර දීය. ඔහු අක්කර 1 1/2 ක ලොකු ලූනු වගා කොට ඇත. එය සරුසාර ගොවිපළකි.“අපට පෝර බීජ නොමිලේ ලැබුණා. දැනට ලක්ෂ දෙකක් විතර වියදම් වෙලා තියෙනවා. වැස්සොත් එහෙම දවස් දෙකෙන් දෙකට දිළීර නාශක ගහන්නට වෙනවා. මං මේ ගොවිපළේ ලොකු ලූනු වගාව කළේ ආශාවෙන්. ඒත් ලොකු ලූනුවල මිල බහින්නේ නැහැ. ඒකෙන් ඇති ලාබය ඒකයි...” මං විසුරුම් ජල පද්ධතිය ලබාගත්තේ බැංකු ණයක් අරගෙන.“මං මේ පාර ලූනු වැව්වේ පළමුවැනි වතාවටයි. මං මේක අතහරින්නේ නැහැ. අපිට එකම අඩුපාඩුව ඉඩම් නැතිකමයි. මං මේ ඉඩම ගත්තෙත් බද්දට. අපට රජයෙන් ඉඩම් ලබා දෙනවානම් මහා පරිමාණයෙන් ගොවිතැන කරන්න පුළුවන්.”සුදත් ගොවි මහතාගේ ඉල්ලීම එයයි. ඔහු මෙන්ම ලොකු ලූනු වගාවට හිත ඇති තවත් ගොවීහු සිටිති. එහෙත් ඔවුන්ට තමන්ගේම වගා ඉඩම් නැතිකම ප්‍රශ්නයකි. සුදත් මහතා ද උසස් පෙළ දක්වා අධ්‍යාපනය හැදැරූ අයෙකු වීම විශේෂයකි. පසුගිය දා ඔහුගේ ගොවිපළ බලන්නට මහින්ද රාජපක්ෂ ජනාධිපතිතුමා ද අවුත් ඔහු දිරිගන්වා යෑම ඔහුට මෙන්ම පළාතේ අනෙක් ගොවීන්ට ද විශාල ධෛර්යයක් විය.රණසිරිපුර කුඩා ගම්මාන අට ප්‍රදේශයෙන් හමුවූ ඩී. පී. විමලරත්න එවැන්නෙකි. ඔහු සිය බිරිය වන රූපා කුමාරි හා දරු දෙදෙනා ද සමඟ සිය ගොවිපළෙහි පොලිතින් වලින් කුඩා පැලක් අටවාගෙන ලූනු වගාව රකියි.ලූනු වගාව වෙනුවෙන් මෙතරම් කැප කිරීමක් කිරීම පිළිබඳ අපට පුදුමයක් විය.“මං අපොස උසස් පෙළ සමත් වෙලා කොළඹ විශ්ව විද්‍යාලයට තේරුණු අයෙක්. මං ග්‍රාමසේවක විභාගයෙනුත් පාස් වුණා. මොන හේතුවක් නිසා හෝ මට රැකියාව ලැබුණේ නැහැ. මං දැන් මගේ ජීවන වෘත්තිය වශයෙන් තෝරා ගත්තේ වගාව. මෙය හරිම තෘප්තිමත්. මේ දරු දෙන්නත් සමඟ බිරියත් මා සමඟ ගොපොළට ආවේ මගේ සහායට. ලොකු ලූනු වගාවට හුඟාක් කැප වෙන්න ඕනැ. ලූනු වගාව නිතර දෙවේලේ ඇහැ ගහගෙන සිටිය යුතු වගාවක්. ඒකයි මං ගොවිපළේම පැලක් අටවා ගත්තේ.” විමලරත්න කීය.“මං මේ ලූනු ගොවිතැනෙන් යමක් උපයාගෙන දරුවන් දෙදෙනාට අධ්‍යාපනයක් ලබා දෙන්නයි උත්සාහ කරන්නේ.”විමලරත්න කීය. ඔහුගේත් බිරිය රූපා කුමාරි ගේත් මුහුණුවල රැඳි ඇත්තේ ගොවිතැන සඳහා විඳින දුක පිළිබඳ නොව ගොවිතැන සාර්ථක කරගැනීම සඳහා ඇති බලාපොරොත්තුය. ඔහු ගොවිපළේ තවත් තැනෙක මුං හා තල වගා කොට ඇත. මොවුන් දුක් විඳින්නේ රටට සම්පත් සදන්නටය.රටින් පිට යන මහා ධනස්කන්ධය මෙරට රඳවාගෙන සිරිලක ගොවියාත් පොහොසත් කරන හම්බන්තොට දිස්ත්‍රික්කයේ ලොකු ලූනු වගාව ආරම්භයේදීම සාර්ථකව ඇති අයුරු අපට දැකිය හැකි විය.ලූනු වගාවට අවශ්‍ය සත්‍යබීජ නිෂ්පාදනය කිරීම සඳහා ද කෘෂිකර්ම දෙපාර්තමේන්තුව දැන් ගොවීන් දැනුම්වත් කරයි. එය මහින්ද චින්තනය ඉදිරි දැක්ම යටතේ ශ්‍රී ලංකාව සරුසාර ගොවි බිමක් වීමේ යහපත් ලක්ෂණයකි.හම්බන්තොට චාරිකාවකින් පසුදයා ඩි. ෆොන්සේකාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af14061512</link>
    <topic>පියාඹන ඕලු මල්</topic>
    <author>කසුරි</author>
    <content>දවස් හත අටකට පසු මම වෙලේ පාරේ ඇවිදින්නට ගියෙමි. එක් පසෙකින් නුවර දුම්රිය මාර්ගයත් අනෙක් පසින් අත්තනගලු ඔයත් මායිම් කොට මේ වෙල් යාය පැතිරී තිබේ. ගම්පහ පසුකර දුම්රියෙන් යන විට ඈතින් පෙනෙන කෙටවල ඇනිකට් එක අසලින් මා ඇවිද යන පාර පටන් ගනී.එතැන සිට අස්ගිරිය මල්වත්ත ඉසව්වෙන් ඇදී යන මිනුවන්ගොඩ පාර තෙක්ම එක සීරුවට වෙල් යාය මැදින් ඒ පාර ඇදෙයි. හරියටම ගණන් බලා නැති නමුත් තරමක වේගවත් පියවර තබමින් විනාඩි විස්සක් විසිපහක් පමණ ගතවන දුරකි.හිමිදිරියේ මට ඇවිදින්නැයි කියුවේ දොස්තර මහත්තයාය. වෙල්යායක් අසබඩ අපේ නිවහන පිහිටා ඇති හෙයින් කුඩා කල සිටම වෙල හා මා අතර සමීප සබඳතාවක් ගොඩනැඟී ති‍බිණි. කුඩාම කාලයේදී කුරුලු පිහාටු අහුලන්නට වෙල් යායේ ඇවිද ගිය අපි ඉන්පසු කාලයකදී ගොම අහුලන්නට ඇවිද්දෙමු. ඒ සියල්ල සිදුවූයේ ගොයම් කපා මුළු වෙල් යායම එකම ඉපනැල්ලකින් වැසී ගිය දවස් වලය.ඒ කාලයේ පන්තියේ ළමුන් අතර බොහෝ ඉල්ලුමක් තිබුණේ පිළිහුඩු පිහාටුවලටය. ක්‍රමයෙන් තුනීවේගන යන දිලිසෙන දම්පාට වර්ණාවලියකින් පින්තාරු කර ඇත්තාක් මෙන් පෙනෙන පිළිහුඩු පිහාටුවලින් අපේ ගම්පියසේ දරුවන්ගේ පිහාටු පොත හැඩ ගැන්වී තිබුණේය.අපි පිළිහුඩු පිහාටුවක් දී ගිනි කුකුළු පිහාටු වැනි අපේ ගම්පියසේ දක්නට නොලැබුණු පිහාටු ඉල්ලා ගතිමු. අත්තනගලු ඔයේ දියඹට මීටර් දහයක් පහළොවක් ඉහළින් ගුවනේ එකතැන රැ‍ඳෙන සේ තටු ගසන පිළිහුඩුවා ඒ තටු ගැසීම නවත්වා ගලක් වැටෙන්නාක් මෙන් දියඹට වැටී කුඩා පෙතියකු හෝ දණ්ඩියකු ඩැහැගෙන දියෙන් මතුව ඔය ඉවුරේ තිබූ දැවැන්ත කජු ගසෙහි වසා ගොදුර ගිල දමන දර්ශනය එකල අපේ කුඩා සිත් චමත්කාරයෙන් පිරවීය.එහෙත් ඒ දර්ශනය දුටු කාලයක් මතක නැත. දැන් නාන්නට අත්තනගලු ඔයට නොයන හෙයිනි. එසේම පිළිහුඩුවන් දකින එකද දැන් දුලබ දර්ශනයක් වී ඇති නිසා විය යුතුය. ඉඳහිට හෝ ඔය ඉවුර දිගේ ඇවිද ගිය ද පිළිහුඩුවකු දකින්නට ලැබුණේ නැත.කෙටවල වෙල් යායේ ඇවිදින්නට පටන් ගෙන මාස හත අටක්ම ගතවී ඇතත් පිළිහුඩුවකු දැක්කේ එකම එක දවසක් පමණි. ඒ මොහොතේ උගේ හොටෙහි දණ්ඩියකු සිටියේ නැත. වෙල් යාය ඉස්මත්තේ සිට පියාඹා පැමිණි ඌ මා මොහොතකට නැවතී සිටි ගසෙහි වැසූ නමුත් කිසියම් ශබ්දයකින් කලබල වූ හෙයින් යළි දුර ඈතට පියාඹා ගියේය.වෙල් යායේ අසිරිය පෙන්වන්නට සත් හැවිරිදි මුනුපුරා පසුගිය දිනෙක වෙල් යායට කැටුව ගිය නමුත් එදිනවත් පිළිහුඩුවෙක් දකින්නට ලැබුණේ නැත. ඒ වෙනුවට දියකාවන් දිය යටින් පිහිනා යන දර්ශනය මම ඔහුට පෙන්වීමි. පක්ෂියකු දිය යටින් පිහිනා ගොස් දියෙන් මතුව එක්වරම ඉගිල යන දර්ශනය ඔහු තුළ “අර චමත්කාරය” ඇතිකළ බව මම ඉරියව්වලින් දැන ගතිමි.පිළිහුඩු පිහාටුවක වර්ණාවලිය පෙන්වන්නට නොහැකි වූ බැවින් මම ඔහුට කොක් පිහාටු දෙකක් අහුලා දුනිමි. එකක් සුදු පාටය. එකක් මඩ පාටය. කරවැල් කොකුන්ගේ පිහාටු සුදුපාට බවත් කණකොකුන්ගේ මඩ පාට පිහාටු ඇති බවත් මම කියා දුනිමි.වාසනාවට මෙන් අප ගමන් කරන නියර අසබඩ සිටි කණ කොකෙක් අපේ දර්ශනයෙන් කලබල වූ තරමක් ඈතට ඉගිල ගියේය.කණකොකා මඩපාට බවත් ඉගිලෙන විට සුදුපාට බවත් ඔහුට පෙන්වා දීමට මට හැකි විය.“කණකොක් සුද පෙනෙන්නේ ඉගිලෙන විටය” ඒ කවි පදයෙහි යටි අරුත කෙසේ වෙතත් මතුපිට වචන පමණක් මම කියා දුන්නෙමි. මතු යම් දිනෙක ඔහුට යටි අරුත පැහැදිලි කර දෙන්නෙමි.ගොවීන් සීසා වපුරා අවසන් වී සති දෙක තුනක් ගතවී ඇත. අධික වැස්ස ද වතුර ද පැමිණියේ ඉන් පසුවය. ඒ වන විට පැළ ගොයම අඟල් හත අටක් උසට වැඩී තිබුණේය. එබැවින් හානියක් සිදුවී නැත.නිල්ල ගසා ඇති වෙල් යාය අතිශයින්ම සුන්දර බව ඇත්තය. එහෙත් මසිතට කිසියම් පාළුවක් දැනේ. මම ඇවිදින අතරතුර වටපිට බලමි. ඒකාකාරි නිල්ල මිස අන් වර්ණයක් නැත. පොහොර ගසා නොමැති ලියැද්දක පමණක් ලා කොළපාට පැළ ගොයමක් තිබේ.සීසාන දිනවල වෙල්යාය මීට වඩා සුන්දර නොවේදැයි මට සිතේ. ඕලු මල් පිපී ඇත්තාක් මෙන් කොක්කු සිය ගණනක් වෙල් යාය පුරාම වසා සිටියහ. හදිසියෙන් කලබල වූ උන් පියාඹා යන විට සුදු වලාපටලයක් පාවී යන්නාක් මෙනි. එහෙත් දැන් වෙල් යායේ ඒ ඕලු මල් පිපී නැත. සිය ගණනක් වූ ඕලු මල් කොහේ ගියා දැයි සිතා ගන්නටවත් නොහැක.මින් වසර කිහිපයකට පෙර ගම්පහ නගර මධ්‍යයේ කොකුන් රාත්‍රිය ගත කරන නවාතැන් ගස් දෙක තුනක්ම තිබිණි. සිය ගණනක් වූ කොකුන්ගේ රාත්‍රී නවාතැන වූයේ ඒ ගස් දෙක තුනයි. කිසියම් සංවර්ධන කටයුත්තක් වෙනුවෙන් දිවා කාලයේදී ඒ ගස් කපා දැමුවේය.බිත්තර ද කූඩු ද පැටව් ද අතුවලට යටවී විනාශ විය. හැන්දෑ වන විට කොකුන් සිය ගණනක් ගම්පහ නගරයේ අහසේ නවතින්නට තැනක් නොමැතිව පියාසර කළ දර්ශනය මට අද වගේ මතකය. දැන් ඒ ගස් නැත. කොකුන් ද නැත. එහෙත් වෙල් යායේ එසේ නොවේ. ගොයම් කපන කාලයට ද සීසාන කාලයට ද උන් පැමිණෙති. කොහේ සිට පැමිණෙන්නේදැයි නොදනිමි. එහෙත් පැමිණෙන බව ස්ථිරය.මේ වෙල් යාය මට බොහෝ දේ පවසයි. ඉපනැල්ල වැසෙන්නට වතුර බඳී සීසායි. පෝරු ගායි. බීජ ඉසී, පැළ ගොයම එයි. බණ්ඩි වෙයි. කරල් පැසෙයි. පොළවට බර වෙයි. අස්වැන්න නෙළා ගනී.යළිත් ඉපනැල්ලය. නැවතත් සීසායි. වපුරයි. පැළ ගොයම එයි.එහෙත් අපේ ජීවිතය මේ වැනි යැයි මම නොකියමි. ආපහු පැළ ගොයමක් එන්නේ නැත. පිහාටු අහුලන ළමා කාලයක් එන්නේ නැත.මම වෙල් යාය මැදින් ඇවිද යමි. ගොයම් පැසී ඒවා කපා ගන්නා දවසක් එනු ඇත. ඒ තවත් මාස දෙක තුනකින් පසුවය. ඒ වෙල් යායේ ලියැදි මත යළිත් පියාඹන සුදු ඕලු පිපෙන කාලයයි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af14061514</link>
    <topic>විදෙස් දෙමළ දරුවන්ට ත්‍රස්තවාදී විෂබීජ වපුරන එල් ටී ටී ඊ ඩයස්පෝරාව</topic>
    <author>දයා ඩී. ෆොන්සේකා</author>
    <content>එල් ටී ටී ඊ සංවිධානයේ අන්තර්ජාතික සබඳතා පිළිබඳ සලකා බැලීමේදී කැනඩාව විශේෂ තැනක් ගනී. ලෝකයේ දෙමළ ඩයස්පෝරාවෙන් වැඩි සංඛ්‍යාවක් සිටින්නේ කැනඩාවේය. ඒ සංඛ්‍යාව 380000 සිට 400000 දක්වා වූ පිරිසකි.තුන්ලක්ෂ අසූ දහසක් වන ඒ පිරිස කැනඩාවේ දේශපාලන භූමියටත් බලපෑම් කරන බව රහසක් නොවේ. වැඩිම දෙමළ ජනතාවක් කැනඩා දේශපාලකයන්ට බලපෑම් කරද්දි ඔවුන්ට එල් ටී ටී ඊ හිතවාදී ප්‍රතිපත්තියත් අනුගමනය කරනු හැර වෙන දෙයක් කළ නොහැකිය.කැනඩාවේ සමහර ඡන්දදායක කොට්ඨාසවල ජනපද අපේක්ෂකයන්ට දෙමළ ඩයස්පෝරාව ශ්‍රී ලංකාවේ නාමය පිළිබඳව ව්‍යාජ තත්ත්වයක් මවා පාමින් තම සිතැඟි ඉටුකර ගැනීමට අරඅඳින බව ද රහසක් නොවේ. එහි ක්‍රියාත්මක වන ප්‍රධානම දෙමළ සංවිධානය වන්නේ කැනඩා දෙමළ සංසදයයි.ඇම්නෙස්ටි ඉන්ටර්නැෂනල් සංවිධානය හෙවත් අන්තර්ජාතික ක්ෂමා සංවිධානය ද කැනඩාවේ සිට මානව හිමිකම් පිළිබඳව කටයුතු කරන සංවිධානයකි. එය ද බොහෝ විට සාධාරණව මානව හිමිකම් පිළිබඳව සොයා බලන සංවිධානයක් නොවන බව පෙනෙන්නේ ඔවුන් එල් ටී ටී ඊ හිතවාදීන් සමඟ ඇතිකරගෙන ඇති සබඳතා නිසාය. එල් ටී ටී ඊ හිතවාදී සමුළුවක් අමතන ඇම්නෙස්ටි ඉන්ටර්නැෂනල් සංවිධානයේ ලේකම්වරයාගේ ඡායාරූප අන්තර්ජාලයේ පළවී තිබෙනු දැකිය හැකිය.ඇම්නෙස්ටි ඉන්ටර්නැෂනල් සංවිධානය සෑම විටම ශ්‍රී ලංකාවට එරෙහිව එල් ටී ටී ඊ යට උපකාර කරන්නට බැඳී සිටින බව ඔවුන්ගේ අතීත ක්‍රියාකාරකම්වලින් පෙනී යන කරුණකි.කැනඩාවේ සමහර පාර්ලිමේන්තු මන්ත්‍රීවරුන් එළිපිටම එල් ටී ටී ඊ ය වෙනුවෙන් කතා කරති. 2012 මාර්තු 16 කැනඩා විරුද්ධ පක්ෂ හා කොන්සර්වේටිව් නායිකා එරිනා සොල්බර්ග් එල් ටී ටී ඊ නායකයන් වෙනුවෙන් කතා කළ අයෙකි.කැනඩා රජයේ අගමැතිවරයා ශ්‍රී ලංකාවේ පැවැත්වූ පොදු රාජ්‍ය මණ්ඩලයේ රැස්වීම්වලට සහභාගි වීම ප්‍රතික්ෂේප කිරීම මෙන්ම ශ්‍රී ලංකා ජනාධිපති මහින්ද රාජපක්ෂ මහතා එහි සභාපතිත්වය දැරීම නිසා ඔවුන් විසින් පොදු රාජ්‍ය මණ්ඩලය දෙනු ලබන ආධාර ද නැවැත්වීම මේ එල් ටී ටී ඊ ඩයස්පෝරාවේ දැඩි බලපෑම් මත සිදුවී ඇති බව නොරහසකි.නෝර්වේහි හිටපු විදේශ ඇමැති එරික් සෝල්හයිම් එල්ටීටීඊ ක්‍රියාකාරීන් සමඟඇම්නෙස්ටි ඉන්ටර්නැෂනල් සංවිධානයට ඩයස් පෝරාවෙන් ආධාරනෙදර්ලන්තයේ පාසලක දරුවකු විසින් අඳින ලද අත්බෝම්බයක් රැගෙන යන ත්‍රස්තවාදියකුගේ රුව සහිත චිත්‍රනෝර්වේහි හිටපු විදේශ ඇමැති එරික් සෝල්හයිම් ද එල් ටී ටී ඊ යට පක්ෂව පෙනී සිටි හා පෙනී සිටින තවත් විදේශීය දේශපාලනඥයෙකි.මේ සියලුම කරුණුවලට අමතරව විදේශීය කොටි ප්‍රධානීන් විසින් තම එල් ටී ටී ඊ මති මතාන්තර ඒ ඒ රටවල ප්‍රචාරය කිරීමට යොදා ගන්නා තවත් ම්ලේච්ඡ මාර්ගයක් වන්නේ ඒ ඒ රටවල පිහිටුවා ඇති දෙමළ පාසල්ය.ශ්‍රී ලංකාව ලෝක සිතියමේ කොතැනක පිහිටා ඇත්දැයි තරමවත් නොදන්නා දරුවන්ට ඊළම ගැනත් කැලේ සටන් ගැනත් කියා දෙන්නට එල් ටී ටී ඊ සංවිධානයේ විදේශීය නායකයෝ මේ දෙමළ පාසල් යොදා ගත්හ. ඔවුන්ගේ අරමුණ ලෙස දෙමළ ජාතිවාදය උලුප්පා දමා ශ්‍රී ලංකාවේ දෙමළ ඊළමක් පිහිටුවීම පෙන්වා දුන්නත් ඇත්තටම ශ්‍රී ලංකාවේ උතුරු නැ‍ඟෙනහිර ජීවත්වන දෙමළ ජනතාවට උවමනා ඊළමක් නැත.ඔවුන්ට ජාතිවාදයෙන් ද පළක් නැති බව මෑතකදී උතුරේ සංචාරය කළ අපට පෙනී ගිය කරුණකි.විදේශීය රටවල ජීවත්වන ඊළාම් වාදීන්ගේ අරමුණ ශ්‍රී ලංකාවේ දෙමළ ජනතාව හා නැති මානව හිමිකම් කඩවීමක් පෙන්නා එතෙර ඩයස්පෝරාවෙන් හා රාජ්‍ය නොවන සංවිධාන මඟින් මුදල් ගරා ගැනීම බව කීවොත් නිවැරැදිය. ඒ සඳහා දෙමළ ජනතාව බිලි දීමට ඔවුන් ඕනෑම අවස්ථාවක සූදානම්ය.කුඩා ළමයින් උදෙසා එතෙර පිහිටුවා ඇති දෙමළ පාසල් ගණනාවක් පිළිබඳ විවිධ රටවලින් වාර්තා වෙයි.ප්‍රංසය, නෙදර්ලන්තය, ඉතාලිය, නෝර්වේ, එක්සත් රාජධානිය, නවසීලන්තය, ෆින්ලන්තය, ස්වීඩන් වැනි රටවල තමිල් චෝලන් හා ටී කේ එන් යන නමින් හැඳින්වෙන දෙමළ මාධ්‍ය පාසල් ගණනාවක් තිබේ. ඒවායේ ප්‍රධානාචාර්යවරුන් ගුරුවර ගුරුවරියන් බොහෝ දෙනෙක් එල් ටී ටී ඊ සාමාජිකයන්ව සිට රට පැන ගිය අය වීම තවත් විශේෂයකි.ප්‍රංසයේ හා ස්වීඩනයේ තමිල් චෝලෙයි පාසල්වල ප්‍රධානියා වන නාගලිංගම් ප්‍රභාකරන් කිට්ටුවෙන් ඇසුරු කළ එල් ටී ටී ඊ හිතවාදියෙකි. 2004 දී ඔහු ශ්‍රී ලංකාවේදී ප්‍රභාකරන් සමඟ පෙනී සිටින ඡායාරූපයක් මෙන්ම 2011 දී ඔහු ‍එතෙර මහවිරු සැමරුමක දී ගත් ඡායාරූප වෙබ් අඩවිවල පළවී ඇත. සමහර රටවලට මේ දෙමළ පාසල් හිසරදයක්ව ඇත්තේ ඔවුන් ඒ පාසල්වල ත්‍රස්තවාදී හැඟීම් වපුරන බැවිනි.නෙදර්ලන්තයේ පාසලක දරුවකු විසින් අඳින ලද අත්බෝම්බයක් රැගෙන යන ත්‍රස්තවාදියකුගේ රුව සහිත චිත්‍ර කීපයක් එහි නගර සභාවේ බලධාරීන්ට හසුවූ පසු මේ දෙමළ පාසල් බලධාරීන්ට මේ පිළිබඳව තරයේ අවවාද කොට ඇති බව පළ වේ. එරට දෙමළ පාසල් 21 කට තදින් අවවාද කොට ඇත්තේ ත්‍රස්තවාදී අදහස් එරට පළ නොකරන ලෙස දන්වමිනි.මෙය අතිශය කනගාටුදායක තත්ත්වයකි. සමහර විට ඒ පාසල්වල ක්‍රියාකාරකම් හා සංස්කෘතික සංදර්ශන හරහා ද කොටි හිතවාදී හා ඊළම පිළිබඳ අදහස් වපුරනු දැකිය හැකිය.මේ පාසල් තුළින් දෙමළ ජාතිවාදය මෙන්ම ඊළම් වාදය පැතිරවීම දෙමළ ඩයස්පෝරාවේ අරමුණය.එහෙත් ශ්‍රී ලංකාවේ උතුරු නැ‍ඟෙනහිර දෙමළ දරුවන්ට අවශ්‍ය ඊළම් වාදය නොව ඔවුන්ට හොඳින් ඉගෙනීමටත් පාසල් ක්‍රියාකාරකම්වල යෙදීමටත් අවශ්‍යය.මේ සඳහා අවශ්‍ය ප්‍රතිපාදන සලසා දෙමළ දරුවන් ලෝකයට විවර කරනු වෙනුවට දෙමළ ඩයස්පෝරාව කරන්නේ වෙනත් දෙයකි.ඇත්තටම ශ්‍රී ලංකාවේ දෙමළ ජනතාවට හා දරුවන්ට සිය අතහිත නොදී විදේශවල සිටින දෙමළ දරුවන්ගේ හිත්වල ජාතිවාදී ඊළම් විෂබීජ පැතිරවීම ශිෂ්ට සමාජය අනුමත නොකරනු ඇත.දයා ඩී. ෆොන්සේකා   කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=af14061515</link>
    <topic>ඕස්ට්‍රේලියාවට හොරෙන් එන්න එපා අලුත් නීති තදයි</topic>
    <author>ටිරෝනි වෑවලගේ</author>
    <content>අනවසර සංක්‍රමණිකයන් දැන් නම් ඔස්ට්‍රේලියාවට සැබෑම වදයක් වී ඇති සෙයකි. මෙතෙක් කලක් අනුගමනය කළ ලිහිල් ප්‍රතිපත්ති වෙනුවට ඉතා තදින් ක්‍රියාත්මක වන නීති රීති සමග බෝට්ටු මගින් එරටට අනවසර සංක්‍රමණිකයන් පැමිණීම වැළැක්විමට විශේෂ මෙහෙයුමක් ද ඕස්ට්‍රේලියාව මේ වන විට ක්‍රියාත්මක කරමින් සිටී. ඔවුන් එය නම් කර ඇත්තේ ස්වෛරී දේශසීමා මෙහෙයුම යනුවෙනි.ඕස්ට්‍රෙලියානු රජය පවසන අන්දමට මෙම ස්වෛරී දේශසීමා මෙහෙයුම යනු වෙරළාරක්ෂණය සඳහා මෙතෙක් එරට හඳුන්වා ඇති ප්‍රබලතම වැඩපිළිවෙළයි. එමෙන්ම ඔවුන් මෙම මෙහෙයුම මගින් බලාපොරොත්තු වන තවත් විශාල අරමුණක් තිබේ.එය නම් අසරණ මිනිසුන්ගේ ජීවිත අවදානමට ලක් කරමින් මුහුදු ගමන්වලට යොමු කිරීමට මාන බලන ජාවාරම්කරුවන් පැරදවීමයි. එමෙන්ම ඉතා විශාල වශයෙන් අනවසර සංක්‍රමණිකයන් පැමිණීම හේතුවෙන් හානියට පත් වන තම දේශසීමාවන්ගේ ස්වෛරී භාවය ආරක්ෂා කර ගැනීමයි.අදින් දශක තුනකටත් අධික කාලයක් තිස්සේ සංක්‍රමණිකයන්ගේ පැමිණීම සිදු වුවද ඕස්ට්‍රේලියාවට එය ගැටලුවක් බවට පත් වූයේ මීට වසර පහකට පමණ පෙර සිටය. දකුණු ගිනිකොණ කලාපයේ රටවල ජනතාව සිය ගණනින් ඉතා කුඩා ධීවර බෝට්ටුවල නැගී එරට කරා පැමිණෙන්නට වූ අතර එය ඕස්ට්‍රේලියාව තුළ විවිධ ගැටලු මතු කරන්නට විය.එරට රජයන් ඒ වෙනුවෙන් විවිධ වැඩපිළිවෙළ අනුගමනය කළ ද සංක්‍රමණිකයන්ගේ පැමිණීම අඩු කිරීමට ඒ කිසිවක් සමත් වූයේ නැත. අවසානයේ පසුගිය වසරේ සැප්තැම්බර් 13වැනිදා බලයට පැමිණි අගමැති ටෝනි ඇබට් ගේ ආණ්ඩුව සංක්‍රමණිකයන් වැළැක්වීම සම්බන්ධයෙන් ඉතිහාසයේ නොවූ විරූ මෙහෙයුමක් ක්‍රියාත්මක කිරීම ඇරඹීය. ස්වෛරී දේශසීමා මෙහෙයුම නමින් මේ වන විට සාර්ථකව ක්‍රියාත්මක වන්නේ එයයි.මෙම මෙහෙයුම සම්බන්ධව ජනමාධ්‍ය දැනුවත් කිරීමේ වැඩසටහනක් පසුගියදා ඔස්ට්‍රේලියානු මහකොමසාරිස් කාර්යාලයේ මෙහෙයවීමෙන් කොළඹදී පැවැත්වුණු අතර එහිදී මෙහෙයුමේ අරමුණු සහ සාර්ථකත්වය ගැන ද කරුණු ඉදිරිපත් කෙරිණි.ඕස්ට්‍රේලියානු මහ කොමසාරිස් කාර්යාලය දැනුම් දෙන අන්දමට ස්වෛරී දේශසීමා මෙහෙයුම ඇරඹීමෙන් පසු කිසිදු අනවසර සංක්‍රමණිකයකුට ඕස්ට්‍රේලියාව තුළ පදිංචි විමට අවසර ලැබෙන්නේ නැත. ඒ වෙනුවට මෙලෙස පැමිණෙන සියලු පිරිස් අසල්වැසි පැපුවා නිව්ගිනි සහ නාවුරු යන රටවල කඳවුරුවල ස්ථා‍පිත කෙරෙනු ඇත.එහි රැඳී සිටිමින් සරණාගතභාවය ඉල්ලා සිටීමේ අවසරය සංක්‍රමණියකයන්ට ලැබෙන නමුත් සරණාගතභාවය තහවුරු වුවද ඔවුන්ට ඕස්ට්‍රේලියාවට ඇතුළු වීමේ අවස්ථාව ලැබෙන්නේ නැත. ඒ වෙනුවට පැපුවා නිව්ගිනි හෝ නාවුරු යන රටක ජීවත් වීමේ අවස්ථාව පමණක් ඔවුන්ට හිමි වනු ඇත. සරණාගතභාවය තහවුරු නොවන සෙසු සියලු පිරිස් යළි තමන් පැමිණි රට බලා පිටත් කර යැවෙනු ඇත.සැබවින්ම ඕස්ට්‍රෙලියානු බලධාරීන් පෙන්වා දෙන අන්දමට ඔවුන්ට ගැටලුව වී ඇත්තේ සංක්‍රමණිකයන් නොව ඔවුන් මෙහෙයවන ජාවාරම්කරුවන්ය. මෙය මේ වන ශ්‍රී ලංකාවද ඇතුළුව දකුණු ගිනිකොණ ආසියාවේ ඉතා ලාබදායී ව්‍යාපාරයක් බවට පත් ව තිබේ.මේ ජාවාරම්කරුවෝ ඕස්ට්‍රේලියාව ගැන සුන්දර සිහින පෙන්වා අසරණ මිනිසුන්ගේ මුදල් ගරා ගනිමින් අතිශයින් අවදානම් මුහුදු ගමනකට ඔවුන්ව යොමු කරති. මෙම මුහුදු ගමන් ගොඩබිමකින් අවසන් කරන්නේ කීයෙන් කී දෙනාදැයි ජාවරම්කරුවන් පවා නොදන්නා බව පැහැදිලි සත්‍යයකි.ජාවාරම්කරුවන්ගේ තවත් මුසාවක් වන්නේ කුඩා දරුවන්ට කාන්තාවන්ට ඕස්ට්‍රේලියාව කිසි විමසීමකින් තොරව පුරවැසි බව ලබා දෙන බවයි. මෙය පැහැදිලි අසත්‍යයක් බව පවසන ඕස්ට්‍රේලියානු බලධාරීන් පවසන්නේ තමන් දැඩි සිතැති මිනිසුන් නොවුනද සියල්ලන්ට එක සේ සැලකීමට සිදු වී ඇති බවයි. ඒ අනුව අනවසර සංක්‍රමණිකයන් සියලුම දෙනාට කිසි ලෙසකින් හෝ මින් ඉදිරියට ඕස්ට්‍රේලියානු පුරවැසි භාවය ලැබෙන්නේ නැත.පිටුදැකිය යුත්තේ සංක්‍රමණිකයන් නොව ඔවුන් මෙහෙයවා ලාබ ලබන ජාවාරම්කරුවන් බව හොඳින් වටහා ගෙන සිටින ඕස්ට්‍රේලියාවේ වත්මන් රජය ඒ වෙනුවෙන් තමා ගෙන යන වැඩපිළිවෙළට කලාපයේ සෙසු රටවලට සාපේක්ෂව ශ්‍රී ලංකාවෙන් ඉතා විශාල සහයෝගයක් ලැබෙන බවද පවසයි.ශ්‍රී ලංකා නාවික හමුදාව, පොලීසිය, රේගුව, ආගමන විගමන දෙපාර්තමේන්තුව ඇතුළු සමස්ත රජය ඒ සඳහා දක්වන සහය නිරතුරුව ඇගැයිමට ලක් කරන ඕස්ට්‍රේලියානු රජය ඒ වෙනුවෙන් තම කෘතවෙදීත්වය පළ කරනුවස් නොයෙක් සහනද සලසා තිබේ. මෑතක දී ඕස්ට්‍රේලියාව ශ්‍රී ලංකා නාවික හමුදාවට ලබා දුන් වෙරළාරක්ෂක බෝට්ටුව ඒ සඳහා එක් උදාහරණයකි.එරට අගමැති පොරොන්දු වූ පරිදි තවත් බෝට්ටුවක් මෙරටට ලබා දීමට නියමිත අතර එය දැනට ඕස්ට්‍රේලියාවෙන් නික්ම මෙරට කරා ගමන් කරමින් තිබේ. මේ මස විසි තුන හෝ විසි හතර යන දිනවල මේ වෙරළාරක්ෂක බෝට්ටුවද ශ්‍රී ලංකාවට පැමිණීමට නියමිත අතර ඉන්පසු එයද අනවසර සංක්‍රමණිකයන් වැළැක්වීමේ මෙහෙයුම් සඳහා එක් වනු ඇත.ඕස්ට්‍රේලියානු බලධාරීන් පවසන්නේ තම නව මෙහෙයුම ක්‍රියාත්මක කිරීම ඇරැඹීමත් සමග අනවසර සංක්‍රමණිකයන්ගේ පැමිණීම ඉතා සීඝ්‍රයෙන් අඩු වී ගොස් ඇති බවයි. ස්වෛරී දේශසීමා මෙහෙයුම අරම්භ විමට පෙර මාස දොළහක කාලයක් තුළ එනම් 2012 සැප්තැම්බර් සහ 2013 සැප්තැම්බර් අතර එරටට පැමිණි අනවසර ශ්‍රී ලාංකිකයන්ගේ සංඛ්‍යාව 4829කි. ඉන් 1247ක් එරටින් ඉවත් කරනු ලැබූ අතර සංක්‍රමණිකයක් සම්බන්ධ අන්තර්ජාතික සංවිධානයේ සහ ආගමන සහ වෙරළාරක්ෂක දෙපාර්තමේන්තුවේ සහය ඇතිව තවත් 44දෙනෙක් යළි ශ්‍රී ලංකාව බලා එවනු ලැබීය.2013 සැප්තැම්බර් 18වැනි දින ස්වෛරී දේශසීමා මෙහෙයුම ආරම්භ කිරීමෙන් පසුව එතැන් සිට පසුගිය මැයි මස 27වැනිදා දක්වා වාර්තා වී ඇති අන්දමට ශ්‍රී ලංකාවේ සිට මුහුදු මඟින් සිදු ව ඇති නීති විරෝධී ලෙස පැමිණි සංඛ්‍යාව 106කි. මෙය පැහැදිලි ලෙසම සංක්‍රමණිකයන්ගේ පැමිණීමේ අඩුවීමකි. එහි සාර්ථකත්වයේ ඇගැයීම සැබවින්ම හිමි වන්නේ ඕස්ට්‍රේලියානු හමුදාවේ ද මැදිහත්වීමෙන් සිදු කරන ස්වෛරී දේශසීමා මෙහෙයුමටය.මෙම මෙහෙයුම ඇරැඹීමෙන් පසු ඕස්ට්‍රේලියානු භූමියෙන් නීති විරෝධී ලෙස පැමිණි ශ්‍රී ලාංකිකයන් 170ක් ඉවත් කර තිබේ. තවත් දෙදෙනෙක් යළි ශ්‍රී ලංකාව බලා පැමිණ තිබේ. ඕස්ට්‍රේලියාව පවසන්නේ අනවසරයෙන් පැමිණෙන සංක්‍රමණිකයන්ට යළි සියරට බලා යාමේ කැමැත්තක් තිබේ නම් ඒ වෙනුවෙන් කිසියම් සහායක් ලබා දීමට තම රජය ඉදිරිපත් වන බවයි.ඒ හැරුණු විට කිසිදු මුදලක් යළි සියරට බලා එන සරණාගතයන්ට නොලැබෙන බවද පැහැදිලි ලෙසම ප්‍රකාශ කර තිබේ. ජාවාරම්කරුවන් ප්‍රචලිත කරවන තවත් මුසාවක් වන්නේ ඕස්ට්‍රේලියාවට අනවසරයෙන් ගිය පසු යළි සිය රට බලා ඒමට රජය ඩොලර් 15000ක මුදලක් ලබා දෙන බවයි.පුරවැසිභාවය නොලැබුනද ඩොලර් 15000ක් යනු තම මවුබිමේදී විශාල මුදලක් බැවින් එය ලබාගෙන යළි සිය රට බලා ඒමේ අභිප්‍රායෙන් ඇතැම් දෙනා බෝට්ටුවල අනතුරුදායක ගමන්වලට පෙළඹී ඇති බවද ඕස්ට්‍රේලියානු බලධාරීන් සොයාගෙන තිබේ.ඒ අනුව ඔවුන් පැහැදිලි ලෙසම තමන් එවැනි මුදලක් අනවසර සංක්‍රමණිකයන්ට ලබා නොදෙන බවත් සිය රට යාමේ අපේක්ෂාවෙන් පසුවන්නන්ට ගමනට අදාල ලියවිලි පමණක් ලබා ගැනීමට සහාය වන බවත් ඕස්ට්‍රේලියානු බලධාරීන් පැහැදිලි ලෙසම පවසා සිටී.බෝට්ටු මගින් යන මේ ගමන කොතරම් අනතුරුදායකදැයි ගමන පිටත්වන තුරු කිසිවකු දැනගන්නේ නැත. එහෙත් මෙවැනි ගමන් ගැන ඇස ගසා ගෙන සිටින ඕස්ට්‍රේලියානු බලධාරීන් නම් එම ගමන් කොතරම් අනතුරුදායක දැයි සාක්ෂී සහිතවම පවසන්නේ ය.ඒ සඳහා එක් උදාහරණයක් පැවසූ ස්වෛරී දේශසීමා මෙහෙයුමේ මාධ්‍ය අධ්‍යක්ෂ මැට් වර්ඩෙල් පැමිණ සිටි පිරිසට කුඩා කහ පැහැති ධීවර යාත්‍රාවක ඡායාරූපයක් ඉදිරිපත් කළේ ය. මේ බෝට්ටුව ඔවුන්ගේ දුරස්ථ කැමරාවලට හසුවී තිබුණේ 2013 ජූනි 13වැනිදාය.ඒ වන විට බෝට්ටුව කොකොස් දූපත්වලට උතුරෙන් යාත්‍රා කරමින් තිබුණි. එහෙත් පැමිණිය යුතු අන්දමට යාත්‍රාව කොකොස් දූපත් පසු කළේ නැත. එබැවින් ගුවන් මගින් යාත්‍රාව පසුවන්නේ කොහේ දැයි සොයා බැලීමට ඕස්ට්‍රේලියානු බලධාරීහු කටයුතු කළහ.ඇතැම්ව්ට එය අනතුරකට පත් වී නම් ජීවිත බේරා ගැනීමට ඔවුන් කිසිසේත් පසුබට නොවනු ඇත. ඒත් ගුවන් මගින් කළ කිසිඳු සෙවිමකදී යාත්‍රාව ගැන කිසිදු ලකුණක් දිස් වූයේ නැත.එවර මුහුදු යාත්‍රා මගින් අදාළ ප්‍රදේශයේ සෝදිසි මෙහෙයුම් කළද යාත්‍රාවේ කැබැල්ලක් හෝ හමුවූයේ නැත. ඕස්ට්‍රේලියානු බලධාරීන් මේ බෝට්ටුව අසල්වැසි රටකට හෝ ශ්‍රී ලංකාවට යළි පැමිණ ඇත්දැයි විමසා බැලීය. එහෙත් ඒ සියල්ල වෙනුවෙන් ලැබුණු පිළිතුර වූයේ නැත යන්නයි.මැට් වර්ඩෙල් පවසා සිටියේ එතැන් සිට මේ දක්වා ඒ කුඩා බෝට්ටුවට සිදුවු දේ කිසිවකු නොදන්නා බවයි. බොහෝ දුරට විය හැක්කේ එහි පැමිණි ජීවිතද සමග බෝට්ටුව මුහුදු පත්ලේ සැඟව යාමයි. මේ එක් සිදුවීමක් පමණි. ජාවාරම්කරුවන්ගේ සිත් පිත් නැති ක්‍රියා හේතුවෙන් මෙවැනි සිදුවීම් ඕස්ට්‍රේලියාව අවට මුහුදේ ඉතා සුලබය.තම දේශ සීමා මෙන්ම පුද්ගල ජීවිත ආරක්ෂා කිරීමේ අරමුණින් යුක්තව කිසිම ආකාරයක අනවසර සංක්‍රමණිකයන්ගේ පැමිණීමක් සිදු නොවන තුරු මෙම මෙහෙයුම ක්‍රියාත්මක කිරීමට ඕස්ට්‍රේලියාව තරයේ තීන්දු කර තිබේ.මෙම මෙහෙයුම ගැන දැනුවත් වීම සියලු දෙනාටම වැදගත් වනු ඇත්තේ නොදැනුවත්කම හේතුවෙන් සංවිධානාත්මක ජාවාරම්කරුවන්ගේ බොරුවලට රැවටී අහිංසක මිනිසුන් තවදුරටත් තම ජීවිත පරදුවට නොතැබිය යුතු වන බැවිණි.ටිරෝනි වෑවලගේ කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406151</link>
    <topic>කූණිස්සන් ඇල්ලේ රූපගල්ලෙන සොයා ගිය ගමන</topic>
    <author>සඳමල් රශ්මි ශ්‍රී බුද්ධික</author>
    <content>කූණිස්සන් ඇල්ලේ රූපගල්ලෙන සොයා ගිය ගමනවනගත චාරිකාවක අත්දැකීම් සමුදායක් විඳ ගනු රිසියෙන් අපි සිරිපා වනපෙතට ඇතුළු වුණෙමු. ඉලක්කය වනුයේ සමනල වනපෙතේ නැගෙනහිර දිශාවට වන්නට පිහිටා ඇති සොබා දහමේ අනඟි නිමැවුමක් බඳු ‘වනහපුව රූප ගල්ගෙය’ වේ. ඒ සම්බන්ධයෙන් වන ඉඟිය අප වෙතට රැගෙන ආ පරිසරවේදී ප්‍රදීප් සමරවික්‍රම මහතාත්, දුෂ්කර වූ ගමනේ අපූර්වත්වය එක් කළ අවස්ථා ඡායාරූපයට නගමින්, දුර්ලභ මතක සටහන් පෙළක හිමිකරු බවට පත් වූ වනජීවී ඡායාරූප ශිල්පි - වනජීවී අඩවි සහකාර රෝහිත ගුණවර්ධන මහතාත් මාත් ඇතුළුව අප නඩය තිදෙනකුගෙන් සමන්විත විය.සමනළ අඩවිට හරහා පිය ගැට නගිමින්ශ්‍රී පළාබද්දල වනජීවී සංරක්ෂණ කාර්යාලය හරහා අප හා සමඟ සම්බන්ධ වූ කුඩාව වසම බාර ග්‍රාම නිලධාරී සුනිල් මහතා ලුණුගලහේන ගම්මානයේ පිහිටා ඇති ග්‍රාමනිලධාරී කාර්යාලයේදී මාර්ග උපදේශක ලෙස ගමනට එක්වූයේ තම්බන ලද පැසුණු වෙරළු උරයක් ද අතැතිවය. ගමනෙහි පවත්නා දුෂ්කර තාවය පිළිබඳව පූර්ව කතිකාවතකින් අනතුරුව ගමනට මුලපිරූ හේ බුලත් කසටින් රත්පැහැ වුවද සුදු වන් දත්දෙපෙළ පා සිනාසී “සමන්දෙයි හංදුරුවන්ගේ පිහිටෙන් හෙනන්, රූප ගල්ගෙට කරමු කරුණා...” පැදි පෙළක් ගයන්නා හා සමව තෙපළමිනි.කූනිස්සන් ඇල්ලේ දියපාරලුණුගලහේන ගම මැදින් වැටී ඇති ප්‍රධාන මාර්ගය ඔස්සේ සිරිපා අඩවිය දෙසට ගමන් ගනිත්ම වටපිටාව - පිළිබඳව විපරම් කරත්ම නෙත ගැටෙනුයේ ගම මායිමේ පිහිටා ඇති කඳු ශිඛර දක්වා විහිදී ගිය තේ වගාය. ඒ අතරින් දේශීය ශාකයන්ගෙන් සමන්විත වූ කුඩා - කුඩා වනරොද හමුවේ.“මෙතැනින් ගම්මානය අහවරයි... සිරිපාහිමේ පටන් ගන්නේ අන්න අර ඉමෙන්...” සුනිල් ගේ හඬ අවදි විය. වනාත මායිමේ නතර වූ හේ අසල පිහිටි ගැමි පැලකට ඇතුළු විය. මඳ වේලාවකට පසුව ගැමියෙකු හා සමඟ පැමිණි හේ ගැමියාට යමක් පවසා යළිඳු අප ගේ ගමන පටන් ගත්තේය. අප වනයට ඇතුළු වීමට පළමු අතු දෙබලක් සහිත අත්තක් කඩා ගසක එල්ලමින් ‘අතුරු අන්තරාවකින් තොරව නිහඬ වනපෙතේ නිර්ව්‍යාජත්වය විඳ ගැනීමටත්, රූප ගල් ලෙනේ සංචාරය සාර්ථකව නිමා කිරීමටත් හැකිවේවා’ යි සිතින් පතනුයේ, වනය තුළ පවත්නා නොපෙනෙන බලවේග පිළිබඳව අතීත මුතුන් මිත්තන්ගෙන් උරුමව පැවතෙන්නා වූ විශ්වසනීයත්වයෙන් සිත ශක්තිමත් වී ඇති බැවින් ය.සුනිල් වනයට ඇතුළු වීම මඳකට පමා කරමින් ගම්මානයේ සිට පැමිණෙන අයෙක් පිළිබඳව විපරම් කරන්නට විය. ඒ ඇසිල්ලේ අප හමු‍වූයේ පෙනී සිටි ගැමියෙක් තමා රැගෙන ආ විදුලි පන්දමක් ග්‍රාම නිලධාරී සුනිල් අතට දුන්නේය.කොනක් නොපෙනෙන දිගු භූ ගත උමඟක් තුළට ඇතුළු වීමට සූදානම්ව සිටිනා අප කණ්ඩායමේ සැවොම තුළම ඇත්තේ පෙර කී අවිනිශ්චිත භාවයම බැව් ඔවුන් හෙළනා බැල්මේ පවා සටහන්ව ඇත.“මෙතැනින් එහාට කැලෑ ප්‍රදේශයට කියන්නේ ‘වන හපුව වත්ත’ මේන්න මේ ප්‍රදේශයේ තමයි ‘රූප ගල්ලෙන’ තියෙන්නේ. දෙහෙන කන්දට ගියහමත් මේ වාගේම ‘රූප ගල්ලෙන්’ කිහිපයක් ම දැක ගන්න පුළුවන්. රත්නපුර - වේවැල්වත්ත පාරේ ‘දෙහෙන ඇල්ල’ පහුකර ගෙන දෙහෙන කන්ද පාර දිගේ හැතැක්ම පහක් විතර යද්දිත් හැලකඳගම මුලිච්චි වෙනවා. ආන්න ඒ හරියෙත් මේ වාගේ ම “රූප ගල්ලෙන්” පිහිටලා තියෙනවා...” සුනිල් ගමන යන අතරතුරම පවසයි. දුෂ්කර ‘වනපා සංචාරයන්ට’ කතාව කදිම වාහනයකි.“මොකද මේකට ‘රූප ගල්ගේ’, කියන්නේ?” සතුටු සිතින් පසුවන රෝහිත මහතාගෙන් ප්‍රශ්නයකි.“මහත්තයෝ අපි ගිහිල්ල ම බලමුකෝ. කවුද මේ අන්ධකාරයේ රූප අඳින අමුත්තා ‍කියලා...” සුනිල් පවසයි.අප ගමන් ගන්නා මං පෙත අඩි පාරකි. ඉදිරියෙන් දිස් වනුයේ රූස්ස ගහ - කොළින් හෙබි වනපෙතකී. අපි වනාන්තරයක අතරමංව සරන්නමු ද වැනි වූ හැඟීමක් එක්වරම සිතෙහි ජනිත වේ. බිය විය යුතු නැත. මාර්ගඋපදේශක සුනිල් අප නිසි මඟ කැටුව යනු ඇත. පැය කාලකට ආසන්න කාලයක් වනපෙත තුළ හක්කලන් කළ අපි ඉනික්බිති එළිමහන් ගල් පොත්තකට පැමිණියෙමු. එළිමහන පුරා දිව ගියරූප ගල්ලෙන ඇතුළතදෙනෙත් නතර වූයේ තාප්ප බිත්තියක් හා සමව පිහිටි භූ සැකැස්මකින් යුක්ත කඳු පන්තිය අභියස.සුනිල් හඬ අවදි කරමින්..., “ඔය ඉස්සරහ තියෙන්නේ සිරිපාදේ කඳු වැටිය. ආන්න ඔය පෙනෙන කඳු පන්තිය පහු කළහම තමයි සිරිපාදේ කන්ද පෙනෙන්නේ. සිරිපාදේ කන්දට යන්න පුළුවන් කැලෑ පාරක්, ඒ කියන්නේ මුක්කුවත්ත පාර වැටිලා තියෙන්නෙත් ඕන්න ඔය ඉස්සරහින් තියෙන කඳු වැටිය හරහා තමයි. මුක්කුවත්තපාර කැලේ මැදින් ඇවිත් ඇහැළ කණුව ළඟදී රජමාවතට එකතු වෙනවා...” අවට දර්ශනය පිළිබඳව අප දැනුම්වත් කරයි.අදාළ කඳු පන්තියේ එක් බෑවුම් ස්ථානයකින් කුඩා දිය පහරක් ගල් පැල්මකින් හිස් අවකාශයට පැන ගල් බිත්තිය දිගේ රූරා වැටේ. අප සිටින ස්ථානයේ සිට පසු කළ වනරොද තුළින් ඇසෙනා දිය පහරේ මුනු මුනුවේ හිමිකරු නියත වශයෙන්ම මෙකී දිය ඇල්ල විය යුතුමය. මම සුනිල් දෙස පිළිතුරු අපේක්ෂාවෙන් බැලුවෙමි.“ඒ දිය ඇල්ලට කියන්නේ කූණිස්සන් ඇල්ල කියලයි. දිය කඩිත්තේ කූණිස්සෝ ඕසෙට. ඉතින් ඇල්ල කූණිස්සන් ඇල්ල වුණේ ආන්න එහෙම. මේ සිරිපා හිමේ ‘රූප ගල්ගෙවල්’ කීපයක් ම තියෙනවා. අපි මේ යන ගල්ගෙට කියන්නේ ‘කූණිස්ස ඇල්ලේ රූපගල්ගේ’ කියලයි... ඒකට දැන් හරිම කිට්ටුයි.”“ඔව් කූණිස්සෝ හරියට හිටියා තමයි අපි පහු කර ගෙන ආපු දිය පහරේ. ඒ විතරක් ද? බුලත්හපයා, ගල්පාඬියා, දෙපුල්ලියා, උඩහඳයා එහෙමත් හිටියේ. ජෛව විවිධත්වයෙන් පොහොසත් අපේ සම්පත්. ශ්‍රී ලාංකේය අනන්‍යතාවයේ සලකුණු...” සොබා සිරියෙන් ඔද වැඩි ප්‍රදීප් මහතා තමන් දුටු දේ පිළිබඳව නිරාමිස වූ තුටු සිතැතිව පවසයි. නමුත් තවත් පැත්තකින් මේ සම්බන්ධයෙන් දුක් වේ. ඒ සමනල වනපෙත තුළ නිදහසේ හැසිරීමේ අයිතිය, සිරිපා වන්දනා සමයට සමගාමීව ලැබීමත් සමඟම ඇතැමෙක් ඉන් අනිසි ඵල ප්‍රයෝජන ලබා ගැනීමට සිතීමය.“ඕන්න අපි ගල්ගේ ළඟටම ආවා...” නතර වූ සුනිල් පවසයි. මම ද ඔහු අසලට කිට්සිරිපා අඩවියේ වන මල්ටු වූයෙමි. නමුදු පිහිටි ගල්ගුහාවත් හෝ මතුපිට භූමිය මත ගලකුදු නෙත් මානයේ නොමැත. හාත්පසම දිස් වනුයේ පඳුරු සහිත වන ලැහැබ්ය. නමුත් සුනිල් පොළව තුළට හෑරී ගිය ආවාටයක් දෙසට දෑත් පාමින් අප දෙස වරින් වර බලයි.‍‍“මෙන්න මේ විවරයෙන් පොළව ඇතුළට බැහැලා සමාන්තරව විහිදුණු උමං දෝණාවක් දිගේ ඉදිරියට යාමෙන් තමයි රූපගල්ගේ ඇතුළට යන්න තියෙන දොරටුව...”අසල බිම මත වැතිර තිබූ වේලී ගිය නමුදු ශක්තිමත් අඩි 10 ක් පමණ දිගු, විශ්කම්භය සෙන්ටි මීටර් 30 ක් පමණ වූ අතු දෙබලක් සොයා ගත් හේ අපගේ ද ආධාර ඇතිව එය පෙර සඳහන් කළ (අඩි 10 ක් පමණ ගැඹුරැති ළිඳක් වශයෙන් හැඳින්වීමට රූප ගල්ලෙනේ පිවිසුම් දොටුව කෙබඳුදැයි යන්න වටහා ගැනීමට වඩාත් පහසු වනු ඇත.) පොළෝ විවරයට දමා විවර බිත්තියට සිර වන පරිදි සකස් කළේය. අනතුරුව ඉනිමඟක් ආධාරයෙන් ළිඳකට බසින්නාක් හා සමැව ගස් දෙබලට වාරුවෙමින් සුනිල් පළමුවත්, සෙස්සෝ ‍අනතුරුවත් වළ තුළට බැස්සේය.එතැන් සිට ඇත්තේ මතුපිට පොළවට සමාන්තරව අක් - වක් මාර්ගයක් සහිතව අභ්‍යන්තරයට මඳ වශයෙන් බෑවුම් වෙමින් දිවයන අන්ධකාරය රජයන උමං දෝනාවකී. මා සිත මොහොතකට නතර විය. පාසල් සමයට සිත දිව ගියේ ය.‍තබනා ඊළඟ පියවර අවිනිශ්චිත ය.“බලාගෙන උමං බිත්තියෙන් රූටන වතුර බිංදුවලින් පොළව තෙමිලා. ලිස්සනවා. ඕන්න පල්ලමක්. ඔළුව පාත් කර ගන්නා. ගල්තුඩක ඕන්න ආයේමත් ප්‍රපාතයක්. මෙතනින් වතුර පාරක් පහළට ගලා ගෙන යනවා වගෙයි. හුස්ම ගන්න ටිකක් විතර අපහසුයි. ඒත් ටික වෙලාවක් යද්දී ඒකට හුරු වෙනවා. ඇතුළ ආරක්ෂිතයි. අනිත් අයත් එන්න...”උමං දෝනාව ඔස්සේ ඉදිරියට ගිය සුනිල් සහ ප්‍රදීප් දල්වා ගත් විදුලි පන්දම් අතැතිව උමං ගල්ලෙන තුළට වී අප අමතති. උපදෙස් දෙති. වළේ පතුලත තනි වූ රෝහිත මහතාත් මමත් ඔවුනොවුන් දෙස බලා ගතිමු. එළඹ ඇත්තේ අපේ වාරයයි. සිතා සිටියේ පොළව මතු පිට පිහිටියා වූ ගල්ලෙනකට ඇතුළු වීමකී. නමුත් සිදු ව ඇත්තේ පොළව අභ්‍යන්තරයට විහිදී ගිය උමං ගල්ලෙනකට පල්ලම් බැසීමට ය. අපි ද අතැති විදුලි පන්දම් දැල්වීමු.උමං දෝනාවේ ගල් බිත්තියෙන් මතු වූ එක එක ප්‍රමාණයේ ගල් තුඩු උල් හා සමව උමං පියස්සෙන් හට ගෙන පහතට එල්ලී ඇත. අප යා යුත්තේ ද ඒ අතරිනි. විමසිලිමත් විය යුතුව ඇත. ඉඳිකටු, අලවංගු, ගල්කටු, ගල්ඉණි හා සමව තියුණු උල් පහත් වී හිස නමා ගෙන උමග තුළට රිංගා යන අප හිස මත පතිත වීමට මාන බලයි.“හයියෙන් කථා කරන්න එපා. කම්පනය මේ ගල් තුඩුවලට ඔරොත්තු දෙන්නෑ. තුඩු ඇඟට වැටෙන්ට පුළුවන්...” ප්‍රදීප් මායාගෙන් උපදෙසකී. අසීරු අඩවිය පසු කරමින් අපි ඔවුන් අසලට ගියෙමු. සිරුර දියෙන් තෙත්ව ඇත. කෘත්‍රිම ආලෝකය ආධාරයෙන් රෝහිත මහතා තම රාජකාරිය පටන් ගෙන ඇත. ඔහු නැවතිල්ලක් නැතිව උමං අභ්‍යන්තරය ඡායාරූපයට නගමින් සිටියි. මට පැරැණි කියමනක් සිහිවිය.“මරණ තුනක් ඇති මිනිහෙක් පැණි කෑය”කොම්පදෝරු බටගොයාගල්තුඩු මාන බලනුයේ අප මත පතිත වීමටය. ගල් බිත්තියේ සමහර තැනක් පුපුරා ගොස් ගැලවී විත් පටු තැනක නැවතී බලා සිටියි. ඒ අපෙන් අයෙක් ඒ අසලින් යන තෙක් ද? සිත අසයි. හුස්ම ගැනීමේ මද අපහසුතාවයක් ද දැනේ. ආශ්වාස කරන වාත ද ගෙන්දගම් සුවඳක් ඇතැයි සිතේ. ඒ අතරේ ඔබ - මොබ යන රෝහිත මහතා ඡායාරූප ගැනීමට වෙහෙසේ. හොඳ කෝණයකින් ඡායාරූපයක් ගත් කල - “ෂඃ නියමයි”. මුවින් පිටවේ. ගල්ලෙන් මුව විටේ සිට දණ නමාගෙන උමං දෝණාව දිගේ මීටර් බාගයක් පමණ පල්ලම් බසිත් ම යළි දෙදිශාවකට ගමන් ගන්නා දෝණාවක් හමු විය. වම් දිශානු ගතව දිවයන දෝනාව දිගේ අපි සැවොම එකා පසු පස එකා බැගින් විදුලි පන්දම් එළියෙන් ගමන් ගතිමු. සැබැවින් ම අපගේ ගමනේ මුහුණ දුන් සියලු දුෂ්කරතා පරයමින් සිත තුටින් පිරීමට පටන් ගෙන ඇත.විදුලි පන්දම් ආලෝකයෙන් එළිය වුණු උමං බිත්ති සිහිපත් කරනුයේ කිරිගරුඬ බිත්තිය. එක්වර ම කිරිගරුඬ මාලිගාවකට අපි ඇතුළු විමුදෝයි සැකය. වසර ගණනාවක් තිස්සේ හුණු ගල් අතරින් ජලය කාන්දු වී හුණු ගල් තට්ටු නිර්මාණය වී ඇත. සමහරක් අද්භූත රූ රටා මවයි. කාමර බඳු කුඩා ගුහා නිමවයි. කැටයම් කපයි. ප්‍රතිමා අඹයි. උමං බිත්තියෙන් ගල් බිමට පතිත වන දිය බිඳිති හුණු මිශ්‍ර බැවින් කල් යත්ම හුණු ගල් මෙන් මිදෙයි. බිමට පතිත වූ දිය බිඳිති ද උඩටත්, පහළට පතිත ‘වන දිය බිඳිති පහළටත් ගලාවිත් හුණු ගල්මෙන් මිදෙමින් අවසන උඩත් - පහළත් එකිනෙක යා වෙයි’ හිරිලඹ සහ හිරිටැඹ ඒ අනුව නිර්මාණය වේ.උමං දෝනාව ඉදිරියට ම ඇදී යන අතරේ උමං බිත්තියෙන් බුරුල් වී බිමට පතිත වූ ගල් පතුරකින් මාර්ගය ඇවිරී ඇත. ඉන් ඔබදී යළිත් දෝනාවක් මෙන් ඉදිරියටම දිව යයි. හුණුගල් බිත්තියෙන් වෑස්සෙන ජල බිඳිති පොළව මතට පතිත වත්ම විසිරෙන දිය බිඳු කල් යත්ම ඝණී භවනය වී පබළු පලසක සිරියෙනුත්, ඉනික්බිති මුතු පලසක සිරියෙනුත් විචිත්‍රවත් වූ පලස් රටාවන් හුනුගල් බිත්ති මත්තේ දී සටහන් වී ඇත. පියවි සමාජයෙන් බැහැර වූ අඳුර රජයන භූගත ලෙනක් තුළ දී වුවත් සොබාදහමේ අපූර්වත්වය සටහන් කිරීමට සොබාදම් සිත්තරා සෑම විටෙම උත්සාහ දරා ඇති ද? යන සිතිවිල්ල සිතේ රජයයි.“මේ එකතුවෙන වතුර උමං පතුල දිගේ පහත් ස්ථානයකට ගලාගෙන යනවා. එහෙම ගලා ගෙන ගිහින් පුංචි දිය පාරවල් හැදිලා ඒ දිය පාරවල් පොල්වතු ඔයටත් - එතැනින් රත් ගඟටත් ආයේමත් එකතු වෙනවා. මහත්තයෝ හුණු ගල් තට්ටු ඇත්තේ බොහෝ ම ඉස්සර සාගරය තිබුණු තැන්වලය කියන්නේ ඇත්ත ද? මම කියව්වේ. මේ ප්‍රදේශයේ කිහිප පළකම මේවායේ රූප නිර්මාණය වුණු ගල්ලෙන් කිහිපයක් ම තියෙනවා. මම හිතන්නේ මේ වගේ ගල් වැටිලා මාර්ගය අවහිර නොවෙන්න ඒ - ඒ ලෙන් එකකට එකක් හා වෙලා තියෙන්න ඇති...” සුනිල් පවසයි.උමං ලෙන පුරා වාතයේ මුසුව ඇත්තේ වවුල් ගඳකී. අපගේ ශබ්දය සහ ආලෝක එළි අභිමුව ලෙනේ සිටි වවුලන් ගුහාව අභ්‍යන්තරයට ඉගිළ යන්නට ඇත. උමං බිත්තියේ පිහිටි පැලුම් අතරේ හුණු ගල් බිත්තියට අලවා කැදලි තනා ගත් වැහිළිහිණි විශේෂයක් අප දුටු පමණින් උන් ඉගිළ ගියෝය. එමෙන් ම උමං ගුහාවේ දී අප දුටු දේ අල්පය. මෙහි රජයන අන්ධකාරය තුළ බොහෝ දෑ සැඟව පවතිනවා ඇත. එකී දෑ හඳුනා ගැනීම අපට ආගන්තුක වුවත්, මේ සියලු නිමැවුම් සොබාදම් මවගේ අනඟි නිමැවුම් බැව් අපි සිහි තබා ගනිමු.ඉඳින් අපට කූණිස්සන් ඇල්ලේ රූප - ගල් ගෙයින් නික්මීමට කාලය එළඹ ඇත. එතුළ ජීවත්වන සොබාදම් දරුවන්ට ගල්ලෙන බාර දී භූගත උමගින් එළියට ආ අප සැවොම දුෂ්කර චාරිකාවක සොඳුරු මතක පෙළහර පමණක් රැගෙන ආයෙමු.රටෙන් රටේ ගංඟාවල් ඇත එමට එයින් ජලය ගලනා බව දැකීමට තිබෙන්නේය මේ ලෙස නොව සැබෑවට උමං ගෙයක් ඇත සිරිපා පොළව යටසඳමල් රශ්මි ශ්‍රී බුද්ධිකසේයාරූ - රෝහිත ගුණවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406152</link>
    <topic>ඕස්ට්‍රේලියාවේ කැංගරුවාට නරක දසාවක්</topic>
    <author/>
    <content>ඕස්ට්‍රේලියාවේ කැංගරුවාට නරක දසාවක්වසරකට කැංගරුවන් 1600 ක් ඝාතනයටඕස්ට්‍රේලියාවේ ජාතික සත්ත්වයා කැංගරුවාය. එහෙයින් සැම විටම කැංගරුවා කැපී පෙනෙන ආකාරයෙන් පිළිබිඹු වීම සිදුවේ. ක්‍රීඩා ක්ෂේත්‍රයේ දී ඕස්ට්‍රේලියානු පිල හැඳින්වෙන්නේ ද කැන්ගරු පිල වශයෙනි.එසේ වුවද වර්තමානයේ එරට මේ ජාතික සත්ත්වයා දරුණු ජීවිත තර්ජනයකට මුහුණ දී සිටී. එයට හේතු වී ඇත්තේ අධික කැන්ගරු වර්ධනයයි. මේ නිසාම වාර්ෂිකව එරට විශාල කැංගරු සංහාරයක් සිදු කෙරේ. මේ සංහාරය කෙරෙහි පරිසරවේදීන්ගේ දැඩි විරෝධතා එල්ල වුවද බවභෝග රැක ගැනීම සඳහා අද එරට කැංගරු සංහාරය අනිවාර්යයෙන්ම සිදු කෙරේ.ඒ අනුව මේ වසරේදී කැංගරුවන් 1600 ක් පමණ ඝාතනය කිරීමට තීරණය කර ඇත. එය පෙර වසරට වඩා 450 ක වැඩිවීමකි. වගා බිම් ආශ්‍රිතව කැංගරු ගහණය වැඩිවීම හේතුවෙන් තෘණ භූමිවල තෘණ කැංගරුවන්ගේ ආහාර වීම නිසා අනෙකුත් සතුන්ට ආහාර සඳහා තෘණ ඉතිරි නොවීමත් අනෙකුත් පැළෑටි ද වඳවීමත් නිසා කැංගරුවන් මරා දැමීමට එරට බලධාරීහු ක්‍රියා කරති.කැංගරුවනට ඉතාම ශීඝ්‍රයෙන් තම ගහනය වැඩි කර ගැනීමේ හැකියාවක් වෙයි. එය ස්වභාව ධර්මයේ අනුකූලතාවට පටහැනි නිසා මෙසේ ඔවුන් මරා දැමීම වසරක් පාසා සිදු කෙරේ. කැංගරුවන් බෝවීම වේගවත් වීම ස්වභාවධර්මයේ අනෙකුත් අංශවලට දැඩි ලෙස බලපෑමත් අනෙකුත් සත්ත්ව වර්ග නැතිවී යාමේ තර්ජනයත් නිසා මෙලෙස කැංගරුවන් ඝාතනය සිදු කෙරේ.මේ අතර කැන්ගරු මස් රසවත් ආහාරයක් බවට පත්කර ගැනීමටත් ඕස්ට්‍රේලියානුවෝ පෙලඹී සිටිති. කැන්ගරු මස් රස බැලු බොහෝ දෙනකු පවසන්නේ එම මස් මුව හා මී හරක් මස් අතර වූ රසයක් බවයි. මෙම මස්වල මේදය අඩු නිසා ජනතාව අතර මහත් ජනප්‍රිය වී ඇති අතර ඒවා පැකිං කර අලෙවි කරන බවත් වාර්තා වේ. එසේම කැංගරු මස් මිල ගණන් සෙසු මාංශ වර්ගවලට වඩා අඩුවීමත් ඒ සඳහා විශේෂිත කෑම වට්ටෝරු ද ජනතාව අතර ජනප්‍රිය වී ඇත.කැංගරු ගහනය අවම කිරීමේ ව්‍යායාමය අවසානයේ දී කෑම මේසය මතට පැමිණීමක් බව පරිසරවේදීන්ගේ මතය වෙයි. මේ අමානුෂික ක්‍රියාවට එරෙහිව නොයෙකුත් විරෝධතා හා නඩු දැමීම් වැනි දෑ සිදුකළත් කැන්ගරුවන් මරා දැමීම නිත්‍යානුකූලවම සිදු වේ.මේ ක්‍රියාව සඳහා බොහෝ විට හමුදා වෙඩික්කාරයන් යොදා ගැනේ. වැඩි වශයෙන් කැන්ගරුවන් සිටින ස්ථාන වටකොට දිවි බේරා ගැනීමට පවා නොදන්නා අහිංසක කැන්ගරුවන් අමු අමුවේ මරා දැමීම මෙම දක්ෂ වෙඩික්කාරයින්ට එක් අතකින් තම දස්කම් පෙන්වීම සඳහා ලැබෙන අවස්ථාවක් ලෙසටත් සැලැකේ. බොහෝ විට මෙම ඝාතනය සිදුවන්නේ රාත්‍රි කාලයේදීය.මාරාන්තික ප්‍රහාරයන් සිදුවන අවස්ථාවලදී එම ස්ථානවලට කඩා වැදී එම කටයුතු නැවැත්වීමට පරිසරවේදීන් කටයුතු කරතත් ඝාතනය දිගටම සිදුවේ. මේ අතර කැංගරුවන් ඝාතනය කිරීම වැළැක්වීම සඳහා උන්ගේ උපත් පාලනය කළ හැකි පර්යේෂණය ද ඕස්ට්‍රේලියානු රජයේ අනුග්‍රහයෙන් ඇරැඹී ඇත.කැන්බෙරා ටයිම්ස් පුවත්පතට අනුව මෙම ව්‍යායාමය සාර්ථක වුවහොත් මේ අමානුෂික ඝාතනය බොහෝ දුරට අඩුකර ගත හැකි වේ. එය සාර්ථක වුවහොත් ඝාතන කටයුතු සඳහා වැය වන මුදල සෑහෙන ප්‍රමාණයකින් අඩුකර ගත හැකි බව ද ඕස්ට්‍රේලියානු රජයේ මතය වී ඇත. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406153</link>
    <topic>ගමේ වැඩි දෙනෙක් කුරු මිනිස්සු</topic>
    <author/>
    <content>ගමේ වැඩි දෙනෙක් කුරු මිනිස්සුචීන ගමක ඇති මේ අභිරහස තවමත් විසඳී නෑචීනයේ සිචුවාන් දිස්ත්‍රික්කයේ පිහිටි යැංග්සි නම් වූ දුෂ්කර ගම්මානය මානව විද්‍යාඥයින් අතර අතිමහත් කුතුහලයක් ඇතිකළ ගමකි. එම ගම්මානයේ ජනගහනය 80 කි. ඉන් 36 ක්ම කුරු මිනිසුන්ය. ඒ අතරිනුත් උසම තැනැත්තාගේ උස අඩි 3 අඟල් 10 කි. මිටිම තැනැත්තාගේ උස අඩි 2 අඟලකි. මේ හා සමාන සුළු ජනගහනයකින් මෙතරම් ජනතාවක් කුරු වී තිබීම වටා කුමක් හෝ අභිරහසක් තිබිය හැකි යයි විද්‍යාඥයෝ මත පළ කරති.බොහෝ දෙනෙකු කුරු ගනයට අයත් වීම නිසා “කුරු ගම්මානය” යනුවෙන් හඳුන්වනු ලබන යැංග්සි ගමේ වෙසෙන වැඩිහිටියන් පවසන අන්දමට අතීතයේ එක්තරා දිනක රාත්‍රියේ මේ ප්‍රදේශයට අභිරහස් රෝගයක් බෝවුණු අතර එයින් බොහෝ දෙනා දරුණු ලෙස රෝගී තත්ත්වයකට පත්වී ඇත. විශේෂයෙන්ම මේ රෝගය වැලඳුණු වයස අවුරුදු 5 හා 7 අතර සිටි දරුවන් සුවය ලැබු පසු ශරීරවලට වැඩිවීම නතර වී ඇත. ඔවුන්ගේ උස යෑම් එතැනම නැවතිණ.විද්‍යාඥයින් යැංග්සි ගම්මානයට පැමිණ එහි ජලය, පස හා ආහාර වර්ග මෙන්ම රෝගයට ලක්වූ අය ද පරීක්ෂණයට භාජන කළ නමුත් කිසිඳු සාක්ෂියක් හෝ තොරතුරක් හෝ ලබා ගැනීමට නොහැකි වීම නිසා මේ කුරු මිනිසුන් වටා ගොඩ නැගී ඇති අභිරහස එසේම පැවැතිණ.යැංග්සි ගම්මානයේ කුරු වැසියන් අතරින් කීපදිස්ත්‍රික්කයේ රාජ්‍ය නිලධාරීන් පවසන අන්දමට මෙම රෝගය මුලින්ම හඳුනා ගනු ලැබුවේ 1951 වර්ෂයේදීය. එවිට රෝගීහු 119 ක් වූහ. එහෙත් අභාග්‍යයකට එම රෝගීන් ගෙන් පැවතෙන අයට ද එම රෝගය පැතිර යාම නිසා වර්තමානයේ ද එම කුරු මිනිසුන් ඒ අයුරින්ම සිටීම දැකිය හැකිය.මේ දෝෂ තත්ත්වයට හේතුව අමනුස්ස හෝ වෙනත් අද්භූත බලවේග ලෙසටත් එම ගම්වාසීහු විශ්වාස කරති. එසේම තවත් පිරිසක් විශ්වාස කරන්නේ මියගිය ඥාතීන්ට නිසි ගෞරව නොදක්වා වළ දැමීම නිසා මෙසේ සිදුව ඇති බවය.මේ කුරු භාවය වටා තවත් කතා ද ගෙතී ඇත්තේය. ඉන් එකක් මෙසේය.එනම් වැං නම් වූ පුරුෂයකුට අස්වාභාවික කකුල් සහිත කළු පැහැති ඉබ්බෙකු හමු වී ඇත. ගම්වාසීන් එම ඉබ්බා නිදහස් කර හරින ලෙස ඉල්ලා සිටි නමුත් වැං එම සතා පුලුස්සා අනුභව කර ඇත. ඒ සමඟම මෙම අභිරහස් රෝගය පැතිර ගිය බවට ගම්වාසීහු විශ්වාස කරති.කෙසේ වෙතත් යැංසි ගම්මානයේ වෙසෙන කුරු මිනිසුන්ගේ ප්‍රබවය වටා ඇති අභිරහස තවමත් විසැඳී නැත. එහෙත් එක් සුබවාදී ලක්ෂණයක් වන්නේ එම කුරු මිනිසුන්ගෙන් පැවතෙන දරුවන් එම තත්ත්වයෙන් මිදී තිබීම බව ද වාර්තා වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406154</link>
    <topic>ඉක්කාවට වසර දෙකයි</topic>
    <author/>
    <content>ඉක්කාවට වසර දෙකයි“ඉක්කයි මමයි ගාලු ගියා, ඉක්ක හිටිය මං ආවා” යනුවෙන් නොනවතින ඉක්කාවකදී අපේ පැරැණියෝ පවසති. එසේම වතුර උගුරු හතක් පානයට දීම හෝ ඉක්කාව වැලඳුණු තැනැත්තාට උන්හිටි ගමන් වැරෙන් පහරක් දීම හෝ බය ගැන්වීම ද ඉක්කාව නතර කර ගැනීම කරති.එහෙත් අයර්ලන්තයේ රොස්කොමන් ප්‍රදේශයේ ජීවත්වන ඩැනියල් කැල්වින් තමන්ට දෙවසරක් තිස්සේ වැලඳී ඇති දරුණු ඉක්කාවෙන් ගැලවීමට නොකළ දෙයක් නැති තරම්ය. සිය ඉක්කාව සුවකර ගැනීම සඳහා ඕනෑම දෙයක් කිරීමේ තත්ත්වයකට හෙතෙම පත්ව සිටී.38 හැවිරිදි ඩැනියල් දෙදරු පියෙකි. ඔහුගේ ඉක්කාව ඔහුට මෙන්ම ඔහුගේ බිරියටත් මහත් හිරිහැරයකි. ඉක්කාව නිසා මේ අඹුසැමි යුවළ වෙසෙන්නේ ද කාමර දෙකකය.“මේ ඉක්කාව මගෙ මුළු ජීවිතයම මහා අසරණ තත්ත්වයකට පත්කර තිබෙනවා. මට මෙයින් මිදෙන්න පුළුවන් කියා මගේ කිසිම බලාපොරොත්තුවක් නැත. ඒ අතරතුර මෙම ඉක්කාව මොළයට හා ස්නායු පද්ධතියට සම්බන්ධ මල්ටිපල් ස්කෙල්රොසිස් යන රෝගයේ මූලික ලක්ෂණයක් ලෙස හොයාගෙන තියෙනවා” යැයි ඉතාම දුක්මුසු ලෙස ක්ලැවින් පවසයි.2011 දී තරුණ මිතුරන්ගේ සාදයකට ගිය ක්ලැවින් එහිදී ගත් මත්පැන්වල ප්‍රතිඵලයක් ලෙස මේ ඉක්කාව හටගෙන ඇත.“මම බේබද්දෙකු ලෙස මත්පැන් පානය කරන අයෙක් නොවේ. එදා මම වැඩිමනත් පානය කළෙත් නෑ. එහෙත් මට මේ ඉක්කාව මහා ව්‍යසනයක් ජීවත්වීමත් එපාවෙලා” යි ක්ලැවින් පැවසුවේ අතිශය වේදනාවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406155</link>
    <topic>මුහුදු පක්ෂි කොලනිය</topic>
    <author>සේමාලි කැල්ලපත</author>
    <content>මුහුදු පක්ෂි කොලනියස්කොට්ලන්තයේ නැගෙනහිර වෙරළාසන්න මුහුදු තීරයේ පිහිටි බාස් රොක් නමැති විශාල ගල් පර්වතය මතින් මේ දිනවල ලක්ෂ ගණනින් මුහුදු පක්ෂීහු පියාබා යන්නේ ලගින්නට තැනක් සොයා ගෙනය. මේ උන්ගේ අභිජනන සමයයි.ප්‍රමාණයෙන් විශාල මුහුදු පක්ෂීන් වර්ග ගණනාවක් සිය ප්‍රජනන කාර්ය සඳහා තෝරාගත් මේ තැන මුහුද මැද පිහිටි හුදෙකලා ගල් පර්වතයකි. එම ගල් පර්වතයේ පෘෂ්ඨය මත ඇඟිල්ලක් ගැසීමට තරම්වත් ඉඩක් නොමැති වන සේ මුහුදු පක්ෂීහු වසා සිටිති. එනිසාම බාස්රොක් ගල් පර්වතය ලොව විශාලතම මුහුදු පක්ෂි කොලනියක් ලෙස හැඳින්වේ.මුහුදු පක්ෂි අභිජනන සමය ඇරැඹීමත් සමඟ මුහුදු පක්ෂිහු ලක්ෂ 5 කට ආසන්න ප්‍රමාණයක් මේ ගල් පර්වතය වසා ගනිති. කුරුල්ලන් ගෙන් වැසී ගිය ගල් පර්වතය මේ නිසා ගුවනට පෙනෙනුයේ සුදු රෙද්දක් එළුවාක් මෙන්ය. මේ මුහුදු පක්ෂි කොලනියේ වැදගත්කම වන්නේ මේ වර්ගයේ මුහුදු පක්ෂීහු සෑම වසරකම සිය ප්‍රජනන ක්‍රියාවලිය සඳහා එකම සහකාරිය හෝ සහකරු ද එකම කැදැල්ලක් ද තෝරා ගනිති.බ්‍රිතාන්‍යයේ විශාලතම මුහුදු පක්ෂි විශේෂයක් වන මේ විශේෂය අත්තටු දිග හළ විට දිගින් අඩි 6 ක් පමණ වේ. උන්ගේ ආයු කාලය වසර 30 කට අධිකය. ඉතා තියුණු පෙනීමක් ඇති මේ පක්ෂීන්ට වතුර යට සිටින මාළුන් පවා ඉතා පැහැදිළිව දැකගත හැකිය. එලෙස දකින මාළුන් පැයට සැතපුම් 62 ක වේගයෙන් පහත් වී වතුර යටින් ඩැහැ ගැනීමට තරම් මේ පක්ෂීහු සමත් වෙති.බාස්රොක් ගල් පර්වතය ස්කොට්ලන්ත මුහුද ආශ්‍රිත සක්‍රීය ගිනි කන්දක් ආශ්‍රයෙන් පැන නැඟුණු හුදෙකලා කන්දකි. එය වසර මිලියන 320 කට පමණ පෙර බිහි වූවක් ලෙස සැලැකේ.1988 වසරේ දී එතෙක් එහි නිරතව සිටි ප්‍රදීපාගාර පාලකයා නික්ම යෑමත් සමඟ එදා මෙදාතුර බාස්රොක්හි කිසිම මනුෂ්‍ය ප්‍රාණියෙක් නැත්තේය.සේමාලි කැල්ලපත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406156</link>
    <topic>කොළඹ කෙල්ලෙකුගේ සෙල්ලම් බඩුවක් වෙන්න මං කැමති නෑ</topic>
    <author/>
    <content>කොළඹ කෙල්ලෙකුගේ සෙල්ලම් බඩුවක් වෙන්න මං කැමති නෑසංග්‍රාමයක් ජය ගත් සොල්දාදුවකු ගේ ජයග්‍රාහී සිනාව දෙතොල් අතර රඳවා ගනිමින් විමල් ගුරු පාරට පිවිසියේ ය. ඔහු පසුපස ගමන් ගත් අමරා ද පසු වූයේ අපමණ සොම්නසිනි. ගෝතමී ශෝකය සඟවාගත් නමුදු නදී නිහඬ හා දුක්බර පෙනුමක් ඉසිළුවා ය.“මොකද මේ...? කවුරු හරි දැක්කොත් හිතයි මරන්න ගෙනියනවා කියලා...”ගෝතමී ඇගේ කනට කොඳුරා කීවාය.“මං මේ හැටි දුක් වෙන්නෙ ඔයාලව දාල යන්න සිද්ධ වුණ එක ගැන නෙවී පුංචි අම්මේ... අර අහිංසකයට මං කළේ ලොකු වරදක්. අසරණ වුණු කෙනෙක් එක්ක විහිළු කරන්න හොඳ නැති බව මට අමතක වුණා...” යි කියාගත නොහැකිව නදී සුසුමක් හෙළුවාය.“කට්ටියම ගියාම ඉතිං අපිට තමා පාළු...”ගෝතමී නෝක්කඩු කීවේ විමල් දෙස නෙතඟින් බලමිනි.“පාළු කපන්න කෙනෙක් එනවනෙ ළඟදිම...” යි කී විමල් හිනැහුණේ ය.“අනේ පුතේ ඒ ළමයා හරි හොඳයි.. පරක්කු වෙලා හරි ගෝතමීට සුදුසු ම කෙනා ලැබුණා...”අමරා සිය සතුට නොසඟවා පළ කළා ය.“හොඳ ළමයා.. දැං මා හිතේ පනහටත් කිට්ටුයි.” යි කී ගෝතමී හඬ නංවා සිනාසුණා ය.“වයස තරාතිරම නෙමේ වැදගත්... ගුණ යහපත්කම නෙ දුවේ මනුස්සයෙක් ගාව කොයි වයසෙ වුණත් තියෙන්න ඕන.. මා එක්ක කතා කළ දවසට දෙකට මගෙ හිත නම් හරියට පැහැදුණා...”“හැබෑට...? “ යි ඇසූ විමල් හිස සැලුවේ ය.“ඕක තමා ඉතිං අපේ මිනිස්සුන්ට වැරදිච්ච තැන...”ගෝතමී සරදම් සිනාවක් පෑවා ය. විමල් ද අමරා ද ඇය දෙස බැලුවේ කුහුලින් කුඩා කර ගත් ඇසිනි.“ඉක්මනට පැහැදෙනවා.. ඉක්මනට කලකිරෙනවා. අන්තිමට තිත්ත වෙලා තමා නවතින්නෙ.”විමල් සිය නෑණන්ඩිය පිළිබඳව ආ‍ඩම්බර විය. ඇය සමාජය පිළිබඳව පුළුල් අවබෝධයක් ඇත්තියකි. ජීවිතය ඇයට ඒ හැටි දුෂ්කර නොවනු ඇත. සිය දියණියන් දෙදෙනා සිහි කළ හෙතෙම කනගාටු විය. මේ ජීවිතාවබෝධය ලබන්නට ඔවුන්ට තව කොතෙක් කල් ගත වනු ඇත්ද? සියුමැලි බවක් පළ කළ ද චාපා ගේ සිත සවිමත් බව ඔහු දනියි. එහෙත් නදී? ඇයට ජීවිතය දුෂ්කර වනවා සේ ම දුක් සහගත එකක් වනු ඇතැයි විමල් තැති ගත්තේ ය.පෙරලා ගෙදර යන දියණියක ගේ සතුටත් සැහැල්ලුවත් ඇය වෙතින් දැකිය නොහැකි බව ඔහුට සිතිණ. ඇය පසුවන්නේ කනගාටුවෙනි. ලාලනී දකින්නට ඇය තුළ කිසිදු ආශාවක් නැද්ද? තමා හදා වඩාගත් මව පිළිබඳව ඇය මීට වඩා දයාන්විත විය යුතු බව ඔහු කල්පනා කළේ ය.“අපි කෝසලාටත් කියලම යමු නේද නදී?”දෙමංසලේ නැවතුණු ගෝතමී යුවතියගේ මුහුණ බැලුවා ය. ගීත් දැක ගන්නට උවමනා වුවද තමා දුටු සැණින් ඔහු පලා යනු ඇතැයි සිතූ ඇය ශෝකී මඳහසක් පෑවා ය.“අනේ ඔව්... ගොඩවැදිල යන්න ම ඕන. සුසිලාට නොකියා කොහොමද...”අමරා සිය පුත්‍රයාගේ මුහුණ බැලුවා ය.“අනේ මට නං බෑ.. අර ළමයි දෙන්න දැක්ක ම මගේ පපුව පිච්චෙනවා..”විමල් අතුරු මඟට පා තබන්නට මැළි විය.“ඒ හින්ද නේන්නං යන්ඩ ඕන. අපේ අක්කගෙ හොඳ ම යාළුවගෙ දරුවෝ... තමුන්ගෙ භාර්යාවගේ යාළුවා.. මැරුණ කියල ඒ ළමයි නොබලා පිට පාරෙ යන එක කොච්චර නරකද...”ගෝතමී ද ලාලනී සේ ම කිව යුත්ත නොසඟවා කියන බව දැන හුන් විමල් තුළ නොරිස්සුමක් නොඋපන්නේ ය.“පව් දෙයියනේ.. යාළුවෝ දෙන්නා පතාගෙන ආවා වගේ අකාලයේ මැරිල ගිය හැටි...”අමරා සුසුමක් හෙළුවාය.“අපේ අක්කා නං ඉතිං මැරුණ නෙවී මරා ගත්තා” යි කියන්නට පොපියන දෙතොල වෑයමින් තද කරගත් ගෝතමී පෙරමුණ ගත්තා ය. අමරා තමාගේ සොයුරියට දයාබර විණි නම් ඇය අකල් හී ජීවිතයෙන් සමු නොගන්නට ඉඩ තිබූ බවට හැඟීම් මාත්‍රයක් ගෝතමී තුළ පිළිසිඳ ගනියි. එහෙත් එහි සත්‍යතාවයක් නැතැයි දන්නා නිසාම එබඳු අභූත චෝදනාවක් එල්ල කරන්නට ඇය පසුබායි.විමල් දුටු සැණින් කෝසලා කඳුළු සැලුවාය. සැනසුම් බසක් නොදත් කලෙක මෙන් ඔහු නිහඬව පසු විය. සුසිලා තේ පැන් සංග්‍රහයක් සූදානම් කළේ අමරා ගේ විරුද්ධතාවය නොසලකමිනි. කාලවර්ණ කඩවසම් තරුණයා දෙස විමල් බැලුවේ මහත් සෙනෙහසිනි. ඔහු මැටි බඳුනක් පින්තාරු කරමින් සිටියේය. හිස ඔසවා බලන්නට ඔහු පැකිළුණේ ය. අහම්බෙන් හෝ නදී ගේ දෑස හමු වුවහොත් තමා වෑයමින් මැඩගත් සන්තාපය යළිත් තම ළය දවන්නට බැරි නැතැයි බිය වූ කලෙක මෙනි. ගෝතමී සහ නදී පමණක් පැමිණියේ නම් මැටි බඳුන බිම අතහැර පලා යෑමට ඉඩ තිබිණ. එහෙත් විමල් සහ අමරා අබිමුව නොකැලඹී සිටින්නට ඔහු වග බලාගත්තේය.නදී හැරෙන්නට අන් සියලු දෙනා තේ පානය සඳහා ගෙතුළට ගිය බව හැඟී ගිය ද ඔහු හිස එසෙව්වේ නැත.“ගීත්.....”ඇගේ හැඬුම්බර හඬ ඇසුණ ද ඔහු පසුවූයේ බිහිරෙකු මෙනි. ඒ හඬ නොඇසෙන්නට තමා බිහිරි නොවූයේ මන්දැයි ඔහු කනගාටු විය. ඒ බිහිසුණු අනතුරින් තමාගේ දෙකනට හානියක් සිදු නොවූයේ කවර නම් අභාග්‍යයකටදැයි ඔහුට සිතිණ.“ඔයා මා එක්ක තරහින්ද ඉන්නෙ.. අනේ මට සමාවෙන්න ගීත්... මං ඒ කළේ විහිළුවක් ඇත්තට ම සුජිත් කියල කෙනෙක් මගේ ජීවිතේට කිට්ටු වුණා තමා... ඒ වුණාට එයාව බඳින්න ඉන්නවා කියල මම කීවේ බොරුවට...”විශ්වාස කළ යුත්තේ පළමුව කී දේ ද? නැතහොත් මේ දැන් මේ පවසන කතාවද? ගීත් හිස නඟා ඇය දෙස බැලුවේ ය. කඳුළු පිරි දෑසින් ඇය බලා සිටින අයුරු දැකීමෙන් ඔහු ගේ ළය රිදුම් දුන්නේ ය.“ඔයා මාව විශ්වාස කරන්නෙ නෑ. මට ඒ බව ඔය ඇස් දෙකෙන් පේනවා.. කමක් නෑ... මං තරහ නෑ... අපි හුඟාක් ඉක්මනට හුඟාක් ළං වුණා... ඒ වගේ ම ඉක්මනට ඈත් වුණා. ඒ වුණාට මට ඔයාව කවදාවත් අමතක වෙන්නෙ නෑ ගීත්... ඇත්තමයි.”ඇය දණින් වැටුණ කළ ඔහු වහා නැගී සිටියේ ය. අත වූ බඳුන බිම ගැසූ හෙතෙම වහ වහා පිට ව ගියේ ය.ලේන්සුව විකමින් හැඬුම් මැඩගන්නට තැත් කළ නදී ඔහු ලුහු බැන්දාය. එහෙත් බයිසිකලයේ නැගුණු තරුණයා පලා ගියේ ඇය දෙස හැරී බලන්නටවත් නොවෙහෙසුණේ ය.“අනේ ගීත්... යන්න එපා.. ඔහොම ඉන්න.. මං කියන දේ චුට්ටක් අහන්න.” යි කෑ ගසමින් බයිසිකලය පසුපස දිව යාමට සිතුණ ද ඇය ආපසු හැරුණා ය.“නදී.. නදී.. එන්න තේ බොන්න.”කෝසලාගේ උස් හඬින් නොසන්සුන් වූ ඇය කඳුළු පිස ගත්තා ය.අඩක් පින්තාරු කළ මල් බඳුනේ බිඳුණු කැබලි දෙස මොහොතක් බලා හුන් යුවතිය වට පිළෙහි වූ ඇඳ වෙත ගියා ය. ඇය එහි හිඳ ගත්තේ දෙපා අප්‍රාණිකව ගිය බැවිනි.. කෑ ගසා වැලපෙන්නට ඇත්නම්...” ඔහු රාත්‍රියෙහි නිදා ගන්නේත් කිසිදු සුව පහසුවක් නොදනවන මේ ඇඳ මත දැයි ඇයට සිතිණ. රෝගාතුරව වැතිර සිටියදී තමා දැක හිස වසා පොරවා ගත් අයුරු සිහි කළ නදී “පව් දෙයියනේ” යි මිමිනුවා ය.“ඔයාට උණ... හොඳට ම උණ...” යි කෑ ගසන කල ඔහු පුදුමයෙන් බලා සිටියේ ය.“බෙහෙත් ගත්ත ද?” යි අසමින් ඇය ඇ‍ඳේ අයිනක හිඳ ගත් කල ඔහුට මහත් අපහසුවක් දැනිණ.“මට මගේ පාඩුවේ ඉන්න දීල යන්න මෙතනින්... පිං සිද්ධ වෙයි” යි කෑගසන්නට ඔහුට සිතිණ. එහෙත් ඒ වචන අයිති ගැහැනියකට ම මිස පිරිමියෙකුට නොවන බව වැටහුණෙන් ඔහු ගේ මුව මත සියුම් මඳහසක් පැන නැඟිණ.“බෙහෙත් බිව්වද?” යි මුදු මොළොක් හඬින් විමසූ ඇය යළිත් ඔහු ගේ නළල මත සුරත තැබුවා ය.“ඔළුව කැක්කුමයි.. චුට්ටක් අත ගාන්න...” යි ඉල්ලා සිටින්නට පවා ඔහුට සිතිණ.“මං අතගාන්නද චුට්ටක්?” යි ඇය ඇසුවේ මවකගේ සෙනෙහෙබර බැල්මකුත් එක්කමය.“එපා.. ඔයා මගේ අම්මගෙ යාළුවගේ දුව තමා. ඒ වුණාට මම ඔයාව දන්නෙ නෑ... කොළඹ කෙල්ලෙක් හින්දද කොහෙද ඔයා ගමේ කෙල්ලො වගේ කුළෑටි නෑ... ගමේ කෙල්ලෙක් වගේ ම ඔයා අහිංසක පාටයි.. ඒත් මට බයයි... කොළඹ කෙල්ලෙකුගේ සෙල්ලම් බඩුවක් වෙන්න මං කැමති නෑ..” යි හඬ ගාන්නට ඔහුට උවමනා විය. එහෙත් තමාට කිසිවක් කතා කළ නොහැකි බව සිහිපත් වූයෙන් ඔහු කෝපයට පත් විය. ඇගේ අත ගසා දැමූ ඔහු අනෙක් පස හැරුණේ ය. නැගිට යන්නට තරම් සවියක් තිබුණේනම් ඔහු ඇය තල්ලු කර දමා පැන දුවනවා නිසැක ය.“හරි නපුරුයි...” යි කොඳුරමින් ඇය නැඟී සිටියා ය.“හරි නපුරුයි...” යි දොස් පවරමින් නදී උදෑසන කොට්ටය ගෙන ඇකයේ තබා ගත්තා ය. එකෙනෙහි කොට්ටය යට සුරැකිව තැබූ පොතක් නෙත ගැටුණෙන් ඇය කුහුලින් නළල රැලි කළා ය.“දින පොතක්... “ යි කොඳුරමින් ඇය එය අතින් ගත්තා ය. වටපිට බලා අත් බෑගය තුළ ඔබා ගත්තා ය.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406157</link>
    <topic>සුදු නෙළුම කෝ සොර බොර වැවේ</topic>
    <author>ලීලානන්ද ඉහළගමගේ</author>
    <content>සුදු නෙළුම කෝ සොර බොර වැවේමම යසෝමා ගේ මලානික මුහුණ දෙස බැලීමි. දින කිහිපයක් තුළ ඇයගේ මුහුණ පමණක් නොව මුළු ශරීරයම වැහැරී ගොස් ඇත. ‘අම්නල් ආම්’ පොලිසියේ සිර මැදිරියේ සිට එළියට ආ යසෝමා ගේ දෑත් කිටි කිටියේ වෙව්ලයි. අත බැඳි මාංචු ගලවා දමන ලෙස මම පොලිස් නිලධාරියකුට පැවසීමි. ඇගේ දෑසින් ගලා එන කඳුළුවලට කථා කරන්නට හැකි නම් හද කකියවන කතාවක් පවසනු ඇත.‍කිසිවෙකුගේ මුළු ජීවිතයම සදාකාලික සුන්දරත්වයකින් ගෙවී යන්නේ නැත. අමිහිරි අත්දැකීම්, චෝදනාවලට ගොදුරු නොවූ මිනිසෙක් මේ මිහි පිට සොයා ගත හැකි ද?මහියංගනයේ අසීමිත සුන්දරත්වයෙන් පිරුණු සොර බොර වැව් තාවුල්ලේ පුංචි පැල්පතක ‍යසෝමා ඇගේ ස්වාමි පුරුෂයා සහ දරු දෙදෙනා සමඟ යහතින් කල් ගෙවූහ. කුලී වැඩ කරමින් එදා වේල සොයා ගත් තම ස්වාමි පුරුෂයාට අතදීමක් වශයෙන් යසෝමා සොර බොර වැවේ නෙළුම් මල් නෙළා මහියංගන චෛත්‍ය රාජයා අභියස දෙනෝ දාහක් බැතිමතුන්ට ඒ මල් විකුණා පවුලේ ආර්ථිකය සමබරව ගෙන යෑමට වෙහෙස මහන්සි වූවා ය. ධෛර්යවන්ත ගැහැනියක වූ යසෝමා සැබැවින් ම අහිංසකය.එහෙත් යසෝමා ගේ ස්වාමි පුරුෂයා සුමනදාසට කාලයක පටන් සිතේ තිබුණ ආශාවක් දලු දමමින් වැඩෙන්නට වූයේ යසෝමාටත් හොර රහසින් ය. එනම් යසෝමා ව විදේශ රටකට යැවීමට ය. තම බිරියගේ ගුවන් ගමන් බලපත්‍රය ගුවන් ටිකට් පත යන සියල්ලම ඇය අත තබන තුරු යසෝමා කිසිවක් දැන සිටියේ නැත. ඇය දැන සිටියේ ඇයගේ වෛද්‍ය වාර්තාව ලබා ගැනීමට මහියංගන නගරයට යන එක පමණි.“ඔයාට වැවේ මල් කඩ කඩ දුක් විඳින්න ඕන නැහැ. දරුවො දෙන්නා මම ඔයා එනතුරු බලා ගන්නම්. රත්නත්‍රයේ පිහිටෙන් ගිහින් එන්න... මට වෛර කරන්න එපා. අපි ඔක්කොගෙම හොඳටයි මම මෙහෙම කළේ.” සුමනදාස ගේ දෑසින් කඳුළු බේරෙනවා යසෝමා දුටුවා ය. අවුරුදු 3 ක පිරිමි දරුවා සහ අවුරුදු 6 ක ගැහැනු දරුවා යසෝමාට මැණික් ගල් දෙකක් වැනි ය.එදා සවස මහියංගන චෛත්‍ය රාජයා වැඳ පුදා ගත් ඔවුන් බෝධි පූජාවක් ද පැවැත්වූ අතර දින දෙකක් ඇතුළත යසෝමා තමන් මෙතෙක් ආදරය කළ සියලු දේ අතහැර දමා ලෙබනනය බලා පිටත් වූවා ය. බීරූට් ගුවන් තොටුපළට එනතුරු ඇය යන්නේ කොහේද, රැකියාව කුමක්ද යන්නවත් දැන සිටියේ නැත.ලෙබනනයේ හස්මිය ප්‍රදේශයේ වැඩි වශයෙන් ම ජීවත් වූයේ කතෝලික පවුල් ය. එහි මහල් හයකින් යුත් එක් ගොඩනැගිල්ලක හිමිකරුගේම හතරවැනි මහලේ සේවය කළ යසෝමාට එම නිවැසි යුවළ ඉතා හොඳින් සැලකූ අතර යසෝමා ද ඉතා විශ්වාසවන්තව නිවසේ වැඩ කටයුතු කරගෙන ගියා ය. ඔවුනට සිටියේ එකම පිරිමි දරුවෙකු පමණි. වයස 21 ක් වූ ඔහු ඇමෙරිකාවේ විශ්වවිද්‍යාලයක උසස් අධ්‍යාපනය හැදෑරූ අතර, මාස තුන හතරකට වතාවක් තම දෙමවුපියන් බැලීමට ආ ගිය අතර යසෝමාට ද ආදරයෙන් සිටියේ ය. යසෝමා ගේ වයස අවුරුදු 32 කි. ඇයට අරාබි භාෂාව හොඳින් කතා කළ හැක. දැන් ඇය මෙම නිවසට පැමිණ වසර 3 ක් අවසන් අතර ඇය ලංකාවට යන දිනය ද ළංවෙමින් තිබුණි. තමන් සේවය කළ කාල සීමාවට වඩා වැඩිපුර සේවය කළේ ඇගේ කැමැත්ත පරිදි ය. යසෝමා නිතර නිතර තම ස්වාමි පුරුෂයාට මුදල් යවන්නීය. සුමනදාස අර පිරිමැස්මෙන් මුදල් වියදම් කොට වැව් තාවුල්ලේ තිබූ පුංචි කටු මැටි නිවස වෙනුවට සිමෙන්තියෙන් පුංචි නිවසක් ඉදිකරමින් සිටී. දරුවන් පාසල් යයි. සුමනදාස යසෝමා එනතුරු ඇඟිලි ගනිමින් සිටී. යසෝමාට ද යළි ලංකාවට යනතුරු ඉවසුමක් නැත.එහෙත් මේ ජීවිතයේ එක්තරා දිනක යසෝමා ගේ පෙර කළ පවක් යළි මතු වූවාක් මෙන් අහම්බෙන් සරත් හමුවේ. ඒ යසෝමා ගේ ජීවිතයේ අවාසනාවන්ත ආරම්භය බව ඇය දැන සිටියේ නැත. සරත් මීට වසර හතරකට පමණ පෙර මෙම නිවසේ ම සේවය කර ඇත. වසර පහක් පමණ එම නිවසේ සේවය කළ සරත් ගේ හැසිරීමේ වෙනසක් දුටු නිවෙස් හිමියා ඔහු සේවයෙන් පහ කළේ ය. සරත් මුදලට ගිජුකමක් දැක්වූයේ ය. නිවෙස් හිමියා සරත් කොතරම් දුරට විශ්වාස කළේ ද යත්, තම මුදල් සේප්පුව පවා විවෘත කර මුදල් වියදමට දුන්නේ ඔහු ඉදිරියේ ම ය. සේප්පුවේ තිබෙන ඇමෙරිකානු ඩොලර් මිටි දුටු සරත්ට ඉවසුම් නැති විය. එහෙත් ඔහු තම දිනය පැමිණෙන තුරු ඉවසා සිටියේ ය. එහෙත් ඒ බවක් ඉවෙන් මෙන් දැනුණු නිසා, නිවෙස් හිමිකරු සරත්ගේ සේවය අත්හිටුවා, ඔහුට යළිත් එම නිවසට හෝ ගොඩනැගිල්ලට ඒම තහනම් කළේ ය.යසෝමාට යළි ලංකාවට යෑමට තිබුණේ මාස 3 ක් වැනි සුළු කාලයකි. යසෝමා මෙම නිවසේ සේවය කරන බව දැනගත් සරත්, ඇය මුණ ගැසීමට නොයෙකුත් උපක්‍රම යෙදුව ද එය අසාර්ථක විය‍.දිනක් හස්මියේ සුපර් මාර්කට් එකකට ගිය ‍යසෝමාගේ නිවෙස් හිමියා යසෝමා වාහනයේ නතර කොට අවශ්‍ය භාණ්ඩ මිලදී ගැනීමට ඊට ඇතුළු වූයේ ය. කොහෝ දෝ සිට ආ සරත් යසෝමා සමඟ කතා කළේ ය. විනාඩි කිහිපයක් ඇය සමඟ කතා කළ සරත් යසෝමාගෙන් සමු ගත්තේ යළිත් ඇය හමුවීමට ලොකු රහසක් කීමට එන බව පවසා ය. යසෝමා ගේ හදවත ගැහෙන්නට ගත්තා ය. නිවසට ගිය ඇය දොර වසාගෙන කල්පනා කළා ය. රාත්‍රිය නිදි වර්ජිතව සිටි ඇය මේ වෙන්නට යන්නේ කුමක්දැයි දස අතේ කල්පනා කළා ය.මේ අතර වාරයේ සරත් පොරොන්දු වූ පරිදි කිහිප විටක් ම යසෝමා බැලීමට ආවේ ය. ඒ ආවේ එම ගොඩනැගිලි බලා ගන්නා මුරකරුට සන්තෝසමක් දීමෙන් පසුව ය.වසර 3 ක් කිසිවෙකුගේ කරදරයකින් හෝ අබමල් රේණුවක තරම් සිත් රිදීමක් නොමැතිව රැකියාව කරගෙන සිටි යසෝමාගේ සිත මේ තරම් ඉක්මනට වෙනස් වූයේ කෙසේ ද? ගැහැනිය මේ තරම් ළාමකද, නොමැතිනම් හැඟීම් බරද, හැඟීම්වලට වහල් වන්නී ද? සරත් වසර 14 ක් ලෙබනනයේ ජීවත් වන්නෙකි. ඔහු ශූර කපටි පුද්ගලයෙකි. යසෝමා ගේ සිත දිනාගත් සරත් දිනක් හොර යතුරක් යසෝමාට දෙනුයේ එම නිවසේ සේප්පුව විවර කොට එහි ඇති මුදල් මල්ලක දමා හතරවැනි මහලේ ජනේලයකින් පහතට දමන ලෙසයි. සරත්ගේ ඉල්ලීම යසෝමා ගේ සියොළඟ සලිත කළේ ය. ඇය දියෙන් ගොඩට ගෙනා මසෙකු මෙන් ගැහෙන්නට වූවා ය. “මාව හිරේ දායි සරත් අය්යේ...” ඇය කෑගැසුවා ය. එහෙත් සරත් ඇගේ බිය තුරන් කළේ ය. සරත් වීරයෙකු මෙන් කතා කළේ ය. තව තවත් බොහෝ දේ ප්‍රකාශ කළේ ය. යසෝමා ‍ඒ සියලු දෑ විශ්වාස කළා ය.නිවසේ කිසිවකු නොසිටි දිනක යසෝමා සියල්ල හරියටම අකුරට ඉටු කළා ය. සේප්පුව විවරකොට මුදල් බෑගයකට දැම්මාය. ඔලිව් පඳුරක් අසල සැඟවී සිටි සරත් බෑගය රැගෙන ගියේ ය‍. වාහනයක ශබ්දය ඇසී යසෝමා එළියට ආවා ය. ඒ නිවෙසේ හිමිකාර යුවළයි.බියට පත් යසෝමා ගොඩනැගිල්ලෙන් එළියට පැමිණ ඉබාගාතේ දිව ගියා ය. වාහන කිහිපයකටම යටවෙන්නට ගිය යසෝමා එම රටේ හඳුනන ශ්‍රී ලාංකිකයෙක් ඔහුගේ ම රථයට ද යටවෙන්නට ගිය යසෝමාව තානාපති කාර්යාලයට ගෙනැවිත් මට බාර දුන්නේ ය. මගේ මිතුරාට යසෝමා සියලු විස්තර අකුරක් නෑර පවසා තිබුණි. තානාපතිවරයාගේ උපදෙස් පරිදි බීරූට් පොලිස් මූලස්ථානයට ගොස් සිදුවූ දෙය පොලිස් නිලධාරීන්ට පැහැදිලි කළ අතර, යසෝමා ගේ නිවැසියන්ට ද ඒ බව දැන්වූ පසු ඔවුහු එහි පැමිණියහ. කෝපයෙන් වියරුව සිටි යසෝමාගේ නිවැසි ගෘහණිය ඇයට පහරක් ගැසීමට ඉදිරියට පැන්නා ය. එහෙත් පොලිස් නිලධාරීන් විසින් එය වලක්වන ලදී.එහෙත් එදිනම පැය දෙකක් යෑමට මත්තෙන් පොලිසිය විසින් සරත් කොටු කර ගත්තේ ය. දවුරා කතෝලික පල්ලියක් තුළ සරත් මුදල් බෑගය සඟවා තිබුණි. එහි ශ්‍රී ලංකා මුදලින් රුපියල් ලක්ෂ 15 කට‍ වඩා තිබුණි.පොලිසිය මේ පිළිබඳව තානාපතිවරයා විසින් කරන ලද (එවකට තානාපතිව සිටි ෆාරුක් මහතා) ඉල්ලීම පරිදි යසෝමා පොලිසියේ නොරඳවා තානාපති කාර්යාලයට රැගෙන ඒමට අපට අවසර ලැබුණි. ඒ යසෝමාගේ වැඩි ආරක්ෂාවටයි.පොලිසියෙන් යසෝමාට සහ සරත් ට විරුද්ධව නඩු පැවරීය. යසෝමාට චෝදනාව වූයේ සේප්පුව විවර කිරීම ය. සරත්ට චෝදනාව වූයේ වංචනික ‍හා සාපරාධී අන්දමින් සයෝමාව රවටා පෙලඹවීම සහ හොර යතුරක් නිර්මාණය කිරීම සහ අන් සතු මුදල් ළඟ තබා ගැනීම ය.මෙම සති කිහිපය යසෝමා සිටියේ මහත් චිත්ත වේදනාවෙන් හා බියෙන් පසුවෙමිනි. මෙය වසර 2 කට වත් සිපිරි ගෙයට යන වරදකි. ඒ අතරතුර මම පොලිසිය සමඟ මිත්‍ර වී උපදෙස් ලබා ගතිමි. යසෝමාගේ නිවැසියනට මුදල් සියල්ලම ලැබුණු බැවින් යසෝමාට අනුකම්පා කොට ඇගේ පෙර හැසිරීම් පිළිබඳව සලකා බලා සමාව දීමට නිවැසියන්ගේ කැමැත්ත ගතහොත් යසෝමාට නිදහස ලබා ගත හැකි ය.යසෝමාගේ නිවැසියන් තරමක දරදඬු මතයක සිටි බැවින් මම කෙසේ හෝ නිවැසියන්ගේ එකම පුතා වන ඇමෙරිකාවේ ඉගෙනුම ලබන තරුණයා මුණ ගැසී ඔහුට කරුණු පැහැදිලි කරදී තම දෙමවුපියන්ගේ කැමැත්ත ලබාගෙන යසෝමාට සමාව ලබාදීමට කටයුතු කරන ලෙස ඉල්ලීමක් කළෙමි.කෙසේ වුව ද ඒ සඳහා යහපත් ප්‍රතිචාර ලැබුණු අතර, උසාවියේ දී අප බලාපොරොත්තු වූ පරිදි යසෝමාට සමාව ලැබුණි. ඇය නිදහස් වූවා ය. සරත් වසර 3 කට සිරගත වුණි.නිදහස ලැබූ යසෝමා උසාවියෙන් එළියට ආවේ සිහිනයෙන් අවදි වූවකු ලෙස ය. බීරූට් ගුවන් තොටුපළට ගිය ඇය “මම මහා පවුකාරියක් සර්...” ඇයි මට මෙහෙම වුණේ යැයි අවසාන වශයෙන් පැවසූ වදන් මගේ සිත තුළ කාලයක් නොමැකී තිබුණි.කොතරම් සුපිරිසුදු චරිතයක් වුව ද කොතරම් උගත්කම තිබුණ ද, සැබැවින් ම අහිංසක මිනිසකු වුවද තණ්හාව, ආශාව, රාගය යන කෙලෙස් නමැති යක්ෂයා විසින් සියලු සාරධර්ම නමැති යදම් බිඳ දමා මිනිසා පවුකාර නොමිනිසෙකු කරන හැටි බුදු දහමේ පැහැදිලිව සටහන්ව ඇත.ලීලානන්ද ඉහළගමගේ(විදේශ සේවාවේ නිරතව සිටියදී ලත් සත්‍ය අත්දැකීමකි)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406158</link>
    <topic>නෙළුම්විල</topic>
    <author/>
    <content>නෙළුම්විල“මිසී, මට අද වෛද්‍ය සහතිකයක් ගන්න පුළුවන් වෙයිද?”අගනුවරින් කි.මී. 400 ක් පමණ දුර ‍ෙස්වා ස්ථානයක සිට පැමිණි තරුණ දියණියක් අගනුවර ශික්ෂණ රෝහලක නියමිත රාජකාරියේ යෙදී සිටි උපස්ථායිකාවක ගෙන් විමසුවා ය.“මොනවා? අද කොහොම ගන්නද, කල් ඇතිව දන්වල දිනයක් වෙන්කර ගත්තද? ඇයි උදෙන් ම ආවෙ නැත්තෙ? දැන් ද ආවෙ?”“මිස් මම හුඟක් දුර වැඩ කරන්නෙ. අදට නිවාඩු අරගෙන ඊයේ රෑ තමයි එහෙන් පිටත් වුණේ. පාන්දර වුණා කොළඹට එනකොට. මට නිවාඩුත් නැහැ. අදම පුළුවන් තරමක්වත්, කරගත්තොත් ලොකු දෙයක්.”දියණිය තවදුරටත් පිණ්සෙන්ඩු වූවා ය.“ඒ වුණාට තේරෙන්නෙ නැද්ද? බලන්නකො මේ ඔක්කොම මිනිස්සු ඇවිත් තියෙන්නෙ දින දාගෙන තමයි.”එතෙක් පසෙකට වී බලා සිටි දියණියගේ පියා ද කරුණු පැහැදිලි කරන්නට වූයේ ය.“එහෙම කියල හරියන්නෙ නැහැනෙ. අද ගිහිල්ල වෙන දවසක එන්න වෙයි.”“මිස්, මේ දුව ගොඩාක් දුර ගෙවාගෙන ඇවිත් තියෙන්නෙ.”“ඒකට ඉතින් කරන්ට දෙයක් නැහැ. මෙතන වැඩ කෙරෙන ක්‍රමයක් තියෙනවනෙ. ආවට ගියාට ඕව කරන්ට පුළුවන්ද?”පියා පසෙකට වූයේ ය.උදව්වට පැමිණි රෝහල් සේවක මහතා ඉදිරිපත් වූයේ මෙවිට ය.“අනේ මිස්, මේ මගෙ හොඳම හිතවතෙක්. බැරිද පොඩ්ඩක් මේ දුව ඩොක්ටර් ළඟට දාල දෙන්ට”“ඇයි හලෝ ඔයා දන්නෙ නැද්ද මෙතන පිළිවෙළ? ඔයා කොහොමද එහෙම කියන්නෙ? අද මේක කරන්ට බැහැ.”රෝහල් සේවක තෙමේ ද පසු බෑවේ ය.“තාත්තෙ දැන් මොකද කරන්නෙ? අපරාදෙ අද දවසෙ නිවාඩුව! ඒ මදිවට මැරීගෙනත් ඇවිල්ල කිසිම වැඩක් වුණේ නැහැනෙ. මං කොච්චර අමාරුවෙන් ද ආවෙ?”දියණියගේ පීඩනය වචනවලට පෙරළිණපියා යළි මිසී ළඟට ගියේ ය.“මිස් මට මෙතන වගකිවයුතු ඩොක්ටර් හමුවෙන්න පුළුවන්ද?”“අන්න ඩොක්ටර් ඉන්නවා. පුළුවන්නම් කියල කොරගන්න”පියා සහ දියණිය වෛද්‍යවරිය වෙත ගියහ.“ඩොක්ටර්”“ඇයි මොකෝ?”“ඩොක්ටර් මට වෛද්‍ය සහතිකයක් ගන්න අවශ්‍යයි. මෙහෙන් කරගන්න පුළුවන් වෙයිද?”“‍කොහෙද වැඩ කරන්නෙ?”“........ දිස්ත්‍රික්කයේ.‍.... ආයතනයේ.”“ඉතින් ඕක එහෙන් නොවැ කරගන්න තියෙන්නෙ, මොනවටද මෙහෙ ආවෙ ඒ තියා දිනයක් වෙන්කරගත්ත ද කලින් ඇවිල්ලා?”දියණිය සිය රාජකාරි ස්ථානය පිහිටි දුරත් ගමනේ දුෂ්කරතාවත් ගරු සරුව වෛද්‍යවරියට කියා සිටියා ය‍.“ඕක මෙහෙන් කරන්ට බැහැ. එහෙ ඉස්පිරිතා‍ල තියෙන්නෙ ඕන තරම්. ඒ එකකට ගිහින් කරගත්තනං ඉවරයිනෙ. ඒකනෙ ප්‍රොසීඩියර් එක.““ඩොක්ටර් අපි ඒ බවක් දැනගෙන හිටියෙ නැහැ. අපට ඩොක්ටර් කෙනෙක් ම තමයි කිව්වෙ‍. මේ ඉස්පිරිතාලෙන් කරගන්න කියලා.”දියණියගෙ පියා ද වෛද්‍යවරියට කරුණු පහදා දෙන්නට වූයේ ය.“ඕක මේ එක දවසකින්, දෙකකින් කරගන්න බැරි වැඩක්, දවස් කීපයක් ඕකට එන්න වෙනවා. ඕක එහෙ කොහෙන් හරි කරගන්න... කෝ අනිත් එක්කෙනා එන්න.”වෛද්‍යවරිය ඉවත බලා ගත්තා ය.“යමු තාත්තෙ යන්ට. මට ඕන රස්සාවක් නැහැ.”“අපි යමු! වෙන කොහෙන් හරි කරගන්න බලමු.”දෙදෙනාම ආපසු හැරුණහ.“අයියේ ‍මට කරන්න දෙයක් නැහැනෙ. දැක්කනෙ හැටි. මාත් එක්ක අමනාප වෙන්න එපා.”රෝහල් සේවකයා අසරණව කියා සිටියේ ය.“කමක් නෑ මල්ලි, අපි තරහ නෑ. මල්ලි යන්න. කොහෙ හරි මිනිස්සු ඇතිනෙ. අපිත් යනව.”ඔවුහු වෙන්ව ගියහ‍.පසුදා පියාට සිය මිතුරෙකු හමු විය‍. ඔහු මිතුරාට ද කතාව කීවේ ය.“අයියේ මගේ නංගී කෙනෙක් අනුරාධපුරේ ඉස්පිරිතාලෙ ‍ෙඩාක්ටර් කෙනෙක්්‍. මම කිව්වා කියලා ගිහින් ඕන උදව්වක් ඉල්ල ගන්න!”මිතුරා සතුටින් සිය සොහොයුරිය ගේ නම හෙළි කළේ ය.පියා ද ගෙදර ගොස් ආරංචිය දුන්නේ උතුරා යන සතුටිනි.දියණිය පසු දා උදේ පාන්දරම තම අම්මාත් සමඟ අනුරාධපුර‍ ‍රෝහල බලා පිටත්ව ගියා ය.“ඩොක්ටර් මට සමාවෙන්න. කාරණයක් දැනගන්න පුළුවන්ද?”“ඇයි... දුවට ‍මොකක්ද දැනගන්න ඕනෑ?”වෛද්‍යවරියගේ කාරුණික හඬ, දියණියගේත් අම්මාගේත් වෙහෙස නිවා දැමුවේ ය.“අපිට ඩොක්ටර්... හමුවෙන්න පුළුවන්ද?”“අයියෝ ඒ ඩොක්ටර් නම් ගියා. මේ දැන් තමයි ගියේ. ඇයි මොකක්ද වුවමනාව?”දියණිය තම අවශ්‍යතාව හෙළි කළා ය.“හරි, දුව දැන් මෙන්න මේ ඩොක්ටර් ළඟට යන්නකො” ගිහිල්ල අවශ්‍යතාව කියන්නකො. එයා ඔයාට උදව් කරාවි. යන්න”දියණියත් මවත් වහ වහා පිටව ගියහ.“අනේ පව්, හුඟක් දුර ඉඳන් ඇවිත් තියෙන්නෙ. නේද?”ළඟ සිටි කෙනෙකුට එසේ කී වෛද්‍යවරිය දුරකථනය අතට ගත්තා ය.“හලෝ ඩොක්ට‍ර්... මේ මගේ සහෝදරියක්. එයාගේ වැඩේ කොහොම හරි අදම කරල දෙන්න හො‍ඳේ... ගොඩක් දුර ඉඳල ඇවිත් තියෙන්නෙ.”රෝහලේ ආරක්ෂක නිලධාරිණියක් දියණියට හා මවට අදාළ වෛද්‍යවරිය මුණගස්වන්නට රෝහල පුරාම වාගේ ඇවිද්දේ ය.“ඔය ගොල්ලො හෙමිහිට එන්න. පයින් ගිහින් ඉක්මනට යන්න බැරිවේවි. මම ගිහිල්ලා නවත්තා ගන්නම්”රෝහල් සේවක මහතෙක් තම යතුරු පැදියගෙන එක්ස්රේ කාමරය සොයා නොපෙනී ගියේ ය.දියණිය ද මව ද ඔහු ගිය මග වේගයෙන් ගියහ.“හරි එන්න එන්න. මම යන්න හැදුවා විතරයි” කමක් නෑ ඔයගොල්ලො දුර ඉඳං නෙ ආවෙ”අදාළ එක්ස්රේ පරීක්ෂණය නිමවිය. එම පිටපත පරීක්ෂා කර‍ වාර්තාව ලබාදෙන වෛද්‍යවරයා වෙත ද එය රැගෙන යන ලද්දේ යතුරු පැදි සේවකයාම ය.‍අවසානයේ සහතික කරන ලද වෛද්‍ය වාර්තාව ඔහුම ගෙනැවිත් දියණියට හා අම්මාට බාර දුන්නේ ය‍.ආසන්න රෝහලෙන් ඉතිරි කොටස් කරගැනීමට අවශ්‍ය උපදෙස් ද ලබාදී මේ මව සහ දියණිය පිටත් කරන්නට තරම් අනුරාධපුර රෝහල් කාර්ය මණ්ඩලය කාරුණික වී තිබිණ.කොළඹ නගරයට තදාසන්න, රෝහලේ නියමිත රාජකාරියේ යෙදුණු අයට මේ අය, නිහඬවම ලබාදී ඇත්තේ උදාර ආදර්ශයකි.අනුරාධපුර රෝහලේ, වෛද්‍යවරුන් ඇතුළු කාර්ය මණ්ඩලයේ, නෝනාවරුනි මහත්වරුනි, ඔබලා මිනිසුන් අතර දෙවිවරුන් ය. ඔබ සැමට දීර්ඝායු ලැබේවා!  පිළියන්දල සේන වත්තේගෙදර මහතා විසින් යොමු කරන ලද ලිපියක් ඇසුරිණි.විශේෂ අධ්‍යාපනය ලබන දරුවන්ගේ ක්‍රීඩා උලෙළක් නැරැඹීමට ලද ආරාධනයෙන් දැඩි කැමැත්තෙන් එහි ගියෙමි.අධ්‍යාපන ක්ෂේත්‍රයට‍ සම්බන්ධ විවිධ මට්ටම්වල නිලධාරිහු රැසක් එම උලෙළට පැමිණ සිටියහ. විවිධ ආබාධයන් ගෙන් යුත් දරුවන්ගේ දස්කම් නරඹමින් සිටියදී පිටුපස අසුනක හිඳගෙන සිටි, මා හොඳින් හඳුනන ඉහළ මට්ටමේ නිලධාරියකු සමඟ සුළු මොහොතක් සංවාදයේ යෙදුණෙමි.“සර් දැන්ම යනව ද? මේ තරග ඉවර වෙනකම් ඉඳලා යනව ද?”මා එසේ ඔහුගෙන් විමසුවේ ඔහු පැමිණ සිටි නිල රථය මාගේ නිවසට ආසන්නයේ ඇති මාර්ගයෙන් ගමන් ගන්නා බව දැන සිටි හෙයිනි.“හරියටම කියන්න බැහැ. හිතුණොත් තව ටිකකින් යනවා. නැත්නම් තව පැයකින්, දෙකකින් යනවා.”ඔහුගේ අවිනිශ්චිත පිළිතුර හමුවේ නොපසුබට වූ මම නැවත වරක් ඔහු ඇමතීමි.“සර්, තව රෑ වෙලා යනවනම් මටත් කතා කරන්න. ගෙදර කිට්ටුවෙන් යන නිසා මටත් එතකොට එන්න පුළුවන්. හවස් වෙනකම් තව තරග බලන්නත් පුළුවන්.”ඔහු ඊට එකඟතාව පළ කළෙන් මම ද යළි පිටියට දෑස යොමු කළෙමි.පැයක් පමණ ගත වද්දී නිලධාරී මහතා හිඳ සිටි අසුනින් නැගිට ඉවතට යෑමට සූදානම් වන බව පෙනිණ.“සර්, දැන් යන්න ද හදන්නෙ?”“නැහැ, මේ ඩ්‍රයිවර් කොහෙද ඉන්නෙ කියලා බලන්න පොඩ්ඩක් අර පැත්තට යන්නෙ.”එසේ පැවසූ ඔහු හිඳ සිටි අසුනින් ඉවතට ගියේය. මම නැවතත් ක්‍රීඩා උලෙළට සිත යොමු කළෙමි.කාලය කෙමෙන් ගෙවී යත්ම නිවසට යන ක්‍රමවේදය සිහිපත් වී මම පෙර සඳහන් කළ නිලධාරී මහතා හිඳ සිටි අසුන දෙස බැලීමි. නමුත් ඔහු එහි නොසිටියේ ය. මම ක්‍රීඩාංගණයේ පිටුපස ඉහළින් තිබූ ආසන වෙත නෙත් හෙළීමි. එම අසුනක ඔහු හිඳ සිටියේය.ඔහුට ඇමතුමක් ගත් මම පිටුපස හැරී ඔහුගේ ප්‍රතිචාර නිරීක්ෂණය කළෙමි. කමිස සාක්කුවේ තිබු ජංගම දුරකථනය ගෙන අංකය පිරික්සූ ඔහු ඇමතුම මගෙන් බව දැනගත් වහාම එය විසන්ධි නොකර නැවත සාක්කුව තුළ රුවා ගත්තේය. තවත් මොහොතකින් නැගී සිටි ඔහු එම ස්ථානයෙන් නොපෙනී ගියේය.මගේ හිත රිදිණ. කලක් අප එකම අධ්‍යාපන කලාපයක එකට සේවය කළ අයුරු මට සිහිපත් විය.එසේම පෙර දිනයක එම උසස් තනතුරම දරන වෙනත් අධ්‍යාපන කලාපයක නිලධාරී මහතෙකු ස්වේච්ඡාවෙන් මට උදව් කළ අයුරු ද සිහිපත් විය.එදින මා සහභාගි වී සිටියේ කොළඹ ප්‍රධාන පෙළේ ශාලාවක පැවැති උත්සවයකටය. උත්සවය අවසන් වෙමින් පවතින විට සවස් වරුව එළඹ තිබිණ. තේ පැන් සංග්‍රහයකට ආරාධනා ලද්දේ ද එවිට ය. හිඳ සිටි අසුනින් නැගී සිටිත් ම දෙවනුව සඳහන් නිලධාරී මහතා මා දැක සමීපයට පැමිණ කතා කළේය. ගුරුවරයකු වශයෙන් සේවයේ යෙදී සිටියදී එම උසස් නිලධාරී මහතාගේ සේවය කලාප අධ්‍යාපන කාර්යාලයට ගිය විට ලබා ගත් අයුරු සිහිපත් වී ඔහු කෙරෙහි ගෞරවයක් ඇතිවිය.“සර්, තේ බොන්න යන්න ද හදන්නෙ? මමනම් රෑ වෙන නිසා යන්න හදන්නේ. තේ බිබී හිටියොත් තවත් රෑවෙනවා.”“නෑ. නෑ මමත් තේ බොන්න ඉන්නෙ නැහැ. යන්න හදන්නෙ. රියදුරු මහත්තයට කෝල් එකක් ගත්තා. කතා කරන්නේ නැහැ. ඔයා කොහොම ද යන්නෙ? කිරිබත්ගොඩ පැත්තට යනවනම් අපිත් එක්ක යන්න පුළුවන්. මම රියදුරු මහත්තයා වාහනය නවත්තපු තැනට ගිහින් බලලා එන්නම්.”ඔහු රථ ගාල වෙතට පියමං කළේය. මගේ පැමිණීම ඔහුට කරදරයක් වෙතැයි සිතූ මම උත්සවයට පැමිණ සිටි පිරිස සමඟ මාර්ගයේ ගමන් ගතිමි. නිලධාරී මහතා නැවත මා සිටි දෙසට පැමිණෙමින් සිටියේය.“රියදුරු මහත්තයා ඉන්නවා. එතෙන්ට යමු.”පියකු පසුපස යන දියණියක මෙන් මම ද ඔහු පසුපස ගමන් කර නිල රථයට නැඟුණෙමි.ඔහු රියදුරු මහතා සමඟ මෙන්ම මා සමඟ ද අතරමඟදී ළෙන්ගතුව කතා කරමින් ගියේය. ඉහළම නිලධාරියකු වූ මොහු කෙතරම් නිහතමානී, කාරුණික පුද්ගලයකු දැයි මට සිතිණ.‘නයනා, කොහෙන්ද බහින්නෙ?’ ඔහු අතරමඟදී විමසීය.‘සර්, මම තොරණ හන්දියෙන් බහින්නම්. එතන ඉඳලා ත්‍රීවීලර් එකක යන්න පුළුවන්.’‘රෑ වෙලා නිසා ගේ ළඟට ම ගිහින් බස්සවන්නම්’‘එපා සර්. සර්ටත් පරක්කු වෙනවානේ’මේ වන විට මෙම නිලධාරී මහත්වරු දෙදෙනාම විශ්‍රාම ගොස් කොන්ත්‍රාත් පදනම මත අප ආයතනයේ ම සේවයේ යෙදී සිටිති. දෛවෝපගත ලෙස අප තිදෙනාම එකම නිල රථයේ එකම දෙසට ගමන් කරන්නෝ වෙමු.ඔවුන් දෙදෙනාට ම ඉහත සිදුවීම් දෙක සිහිපත් කර ආස්වාදයක් ලදිමි. සුන්දරත්වයත්, අසුන්දරත්වයත් අප ජීවිතවලට බද්ධ වී ඇත්තේ එකම කාසියක දෙපැත්ත ලෙසිනැ'යි මට සිතේ.  කැලණියේ ධර්මාලෝක මාවතේ නයනා දීප්ති ගුණරත්න මෙනෙවිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=as1406159</link>
    <topic>ගුරු සේවයේ රස කතා</topic>
    <author/>
    <content>ගුරු සේවයේ රස කතානවසිය පනස් ගණන්වල ඉංගිරිය ප්‍රදේශයේ ගැමි කනිටු පාසලක ගුරු මණ්ඩලයේ මෙය ලියන මමද සේවය කරමින් සිටියෙමි. ඒ වන විටත් අවිවාහක අවුරුදු තිස් පහක් පමණ වයසැති, අපේ ලොකු මහත්තයා සුදු රෙද්දකින් හා කෝට් එකකින් සැරසෙන, නිතර විහිළු තහළු කරන එමෙන්ම ගුරුවරියන් දෙස “සිරිඟර” බැලුම් හෙළන තැනැත්තෙකි.එක් දිනයක උදයේ පැමිණීමේ ලේඛනය අස්සන් කරනු පිණිස, මම කාර්යාලයට ගියෙමි. මේ අවස්ථාවේ ලොක්කා බිත්තියේ එල්ලා තිබූ කුඩා කැඩපතකින් මුහුණ බලමින් අතැති පවුඩර් ටින් එකකින් මුහුණෙහි පියරු උලමින් සිටියේය. පාසලේ ගණිත ගුරුවරිය වන “මාලනී” හාමිනේ ද මේ වේලෙහි කාර්යාලයට ආවාය. දොරටුවෙන් ඇතුළු වීමට යමින් සිටි මා නොදුටු ලොක්කා එක් වරම පැන, මාලනීගේ අතින් අල්ලා කන්නාඩිය ළඟට ඇද, බලෙන්ම ඇගේ මුහුණෙහි පියරු උලන්නට වීය. අනපේක්ෂිත ග්‍රහණයෙන් බියපත් වූ ඇය “ලොකු මහත්තයට මද කිපිලද? අනේ මා අතඅරින්න” යැයි කෑ ගසමින් ලොක්කා පසෙකට තල්ලු කර දමා කාමරයෙන් පිටට පැන ගත්තාය.ඒ මොහොතේ ම කාමරයට ඇතුළු වූ මා දුටු ලොකු මහත්තයා දෙනෙත නළලට ගෙන මොහොතක් ගල්ගැසී මාදෙස බලා සිට යළි කඃ! කඃ! ගා සිනා සී මවෙතට පැන මගේ මුහුණේ ද බලෙන්ම පවුඩර් ඉලුවේය.“බලන්න සංගීත මහත්තය, මේ පවුඩර් ජාතිය මාර සුවඳයිනෙ, ඩුබායිවල ඉඳල ආපු මගේ නෑයෙක් මේක මට දුන්නෙ. මොනයම් ම හොඳ දෙයක් ලැබුණත් ඒක බෙදා හදාගෙන පරිභෝජනය කිරීම තමා මගේ සිරිත. අද කාර්යාලයට එන හැමෝගෙම මුහුණුවලට පවුඩර් දාන්නයි මගෙ සූදානම.” එසේ කියූ ඔහු (කඃ! කඃ!) බෙලෙක් හිනාව යළිත් දැම්මේය.“ඇත්ත තමයි ලොකු සර්! මාර මනමාල සුවඳක් තමයි ඒ පවුඩර්වල තියෙන්නෙ. එසේ කියූ මම ලේන්සුව ඇද මුහුණ පිසිමින් කාර්යාලයෙන් පිටවීමි.ලොක්කාගේ කරුණා, මෛත්‍රී සමානාත්මතා ගුණය ගැන විවේකාගාරයේදී මගෙන් අසා දැනගත් ගුරු මණ්ඩලයේ අනෙක් අය එක්වර නැගූ සිනා හඬින් විනාඩි ගණනක් මුළු කාමරයම ගිගුම් දුන්නේය. එදායින් පසු දෙතුන් දෙනා බැගින් මිස තනි තනිව කාර්යාලයට නොයෑමට ගුරුවරියෝ වගබලා ගත්හ.විශ්‍රාමික සංගීත උපදේශකවීදාගම - අමරදාස දූවගේමෙය පනහ දශකයේ අග භාගයේ දී උණවටුන ‘බොනවිස්ටා’ විදුහලේ පැවැති සාහිත්‍ය සංගම් රැස්වීමකදී සිදුවූ සත්‍ය සිද්ධියකි‍.එම විදුහල කිතුණු සභාවෙන් පාලනය වුව ද මූලික ඉංග්‍රිසි භාෂාවට බාහිරව සිංහල හා සාහිත්‍යය විෂයන්ට ද නිසි තැනක් දී තිබුණෙන් සාහිත්‍ය සංගමයක් ඇතිකර මසකට වරක් පමණ විශේෂ රැස්වීම් පැවැත්වීම සිරිතක් වීය.මේ දක්වන දින බාහිර දේශකයෙකු කැඳවා විශේෂ දේශනයක් පැවැත්වීය. දේශකයාණෝ ද විදුහල්පතිවරයකු වූ අතර සිංහල භාෂාව හා සාහිත්‍ය පිළිබඳව නමගිය තැනැත්තෙක් වීය. ජනාදරයට පත්ව සිටි එතුමා එවකට ද ජනප්‍රියව පැවැති ‍'හෙළ හවුල’ නමැති සංවිධානයේ ප්‍රබල නායකයෙක්ව සිටියේ ය.මූලාසනයේ විදුහල්පතිතුමාගේ හඳුන්වාදීමෙන් හා ඇරැයුමින් දේශකයාණෝ දේශනය ඇරැඹීමට නැගී සිටියහ. තීක්ෂණ දෑසින් සභාව සිසාරා මද වේලාවක් බලා සිටි එතුමා, තම දෑත් මිට මොළවාගෙන ඉහළට ඔසවා “මම හුදු හෙළයෙක්මි! මම හුදු හෙළ යෙක්මි!! මම හුදු හෙළයෙක්මි!!!” යැයි මහ උදාරම් හඬින් සිංහනාද කරන්නාසේ පැවැසීය.ශිෂ්‍ය ප්‍රජාව හා ගුරු මණ්ඩලය ද මොහොතකට තුෂ්නිම්භූතව නිහඬව බලා සිටියහ. දේශනය ඇරැඹිණි.බලි, තරු, රාවණ ආදී නරවිරුවන්ගේ නම් ද ගැමුණු විජයබා රජවරුන්ගේ නම් ද දක්වමින් එදා ලක්බිම රජකරවූ රජවරුන්ගේ උදාර පැවැත්ම හා සුරවීර ක්‍රියාකාරකම්, ගඟක් ගලන්නාසේ නොනැවතී පවසා ගෙන ගියේ ය. තමන් ද එම පරපුරේ කොටස්කරුවකු බවත් අද සිටින මේ සියලු සිංහලයින් එම රජ දරුවන්ගේ ඥාතීන් ලෙස පැවැත එන්නන් බවත් පැවැසීය. විජයාවතරණය මහා මුලාවක් බවත් අප හෙළ පැවැත්ම විකෘති කිරීමට යම් යම් ඉතිහාසකාරයින් කුහක අයුරින් අප විජයගෙන් පැවැත එන බවත් පවසා, එයට මුලානොවී තම වර්ග පරම්පරාව නිවැරැදිව වටහා ගත යුතු බවත් එයට ගරු කළ යුතු බවත් දැඩි සේ පළ කළේ ය.සිංහලයින් යනු ‘සී - හෙළ’ නොහොත් සිවු හෙළයේ වැසියන් මිස සිංහ ලෙයක් මිශ්‍ර වූ අඩතිරිසන් ජාතියක් නොවන බව අභියෝගාත්මකව පැවැසීය.දේශනය අවසානයේ සැමට ආශිර්වාද කර එතුමා අසුන් ගත්තේ ය. රැස්වීමේ සියල්ලෝ මීයට පිම්බා සේ නිහඬ ය. කසුකුසුවක් පවා නැත. වෙන දේශනවල දී ඉහළ පංතිවල සිසුන් දේශකයාගෙන් කරන ත‍රගෙට ප්‍රශ්න විචාරීම කොහෙත් ම නැත‍. මද වේලාවක් නිහඬව බලා සිටි මුලසුනේ වූ විදුහල්පතිතුමා ප්‍රශ්න හෝ පැහැදිලි කිරීම් ඇතොත් විමසන ලෙස දැනුම් දුනි. එහෙත් කිසිදු ‍ඉදිරිපත් වීමක් නොවිණි.කාලය ගෙවී යයි. අවසානයේ උපවිදුහල්පතිතුමා නැඟී සිටියේ ය. සියලු දෙනාගේ නෙත් එතුමා වෙත යොමු වී ඇත. විදුහලේ ඉංග්‍රීසි ගුරුවරයා වන එතුමා කුමන ප්‍රශ්නයක් ඉදිරිපත් කරනු ඇද්දැයි මහත් කුතුහලයක් පැතිරුණි.“දේශකතුමනි, අපේ ළමයින්ට කිසිම ප්‍රශ්නයක් නැති බව පෙනේ. එහෙත් මට නම් සුළු පැහැදිලි කිරීමක් අවශ්‍ය ය. ඒ සඳහා මට අවසර තිබේ දැ'යි විමසීය.“කුමන කථා ද, ඕනෑම කරුණක් ගැන විමසන්න - විමසන්න.” දේශකතුමාගේ ප්‍රබෝධවත් පිළිතුරයි.එම කෙටි සංවාදය ඒ අයගේ ම බසින් සටහන් කරමි.ගුරුතුමා“ඔබතුමා දේශනය ආරම්භ කෙළේ මහා ගාම්භීර ආකාරයෙන් “මම හුදු හෙළයෙක් මි” යනුවෙන් සිංහනාද කරමිනි. මට අවශ්‍ය පැහැදිලිකර ගැනීම එයයි”දේශකයා“අසනු මැනවි” අසනු මැනවි ඔබතුමාට අවශ්‍ය පැහැදිලි කිරීම කිමෙක්ද?”“හුදු හෙළයෙක්මි යනු අමිශ්‍ර, ඉතා පිරිසිදු වර්ග පරම්පරාවකින් පැවත එන්නේ යැයි කීම නේද?”“නිවැරැදියි, නිවැරැදියි, මා ඉතා හොඳ සිංහලෙක් වෙමි. අප පරම්පරාව ද එසේ වේ.”“ඔබ තුමාගේ පියා ඉතා පිරිසුදු අමිශ්‍ර සිංහලයෙක් ද?”“එසේය, එසේ ම මා පියතුමා පළාතේ කීර්තිනමක් රඳවා සිටි ඉතා පවිත්‍ර සිංහලයෙකි.“පිළිගනිමි. එතුමාගේ පියා ගැන සහතික විය හැකිද?”“අප පරම්පරාවම දන්නා පරිදි, පිළිගන්නා පරිදි එතුමා ද ඉතා පිරිසුදු අමිශ්‍ර සිංහලයෙක්”“හොඳයි හොඳයි. ඉන් එහා මී මුත්තා, කිත්තා, කිරිකිත්තා ආදීන් ද ඉතා පිරිසුදු අමිශ්‍ර සිංහලයින්ම බව සැකහැර සනාථ කළ හැකි ශාක්ෂි සහිතව ඔබතුමාට ප්‍රකාශ කළ හැකි ද?”මේ අවස්ථාව වනවිට දේශකතුමා සාක්කුවෙන් ලේන්සුව ගෙන බෙල්ල මුහුණ පිසදැමීම කෙරෙහි සැමගේ තියුණු අවධානයට යොමු වී තිබුණි. දේශකතුමා මූලාසනයේ විදුහල්පතිතුමා හා යම් සාකච්ඡාවකි. එය ද ඉතා සෙමිනි.මොහොතක් ගත විය. නැගී සිටි විදුහල්පතිතුමා“අප ආරාධිත මැතිතුමාට තවත් දේශනයකට යෑමට ඇති අතර දැන් කල් වේලා පසුවෙමින් තිබේ. අපගේ රැස්වීම මෙතෙකින් හමාරකර එතුමාට පිටවී යෑමට අවසර දෙමු”විදුහල්පතිතුමා එසේ ප්‍රකාශ කරන විටම ශාලාවම දෙදරවන අත්පුඩි හඬක් හා පසුපසින් විසිල් හඬ ද නැඟී ආවේ ය.දේශකතුමා සාමාන්‍ය ආචාර කිරීමක් කර කඩිනමින් ශාලාවෙන් බැහැරවීය.කරුණාදාස පරණවිතානඋණවටුවනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=am1406151</link>
    <topic>උණ වැඩියි කියන්නේ ලෙඩේ උග්‍රයි කීම නොවේ</topic>
    <author>සාකච්ඡා කෙළේ -රමණී සුබසිංහ</author>
    <content>උණ වැඩියි කියන්නේ ලෙඩේ උග්‍රයි කීම නොවේ විශේෂඥ වෛද්‍යආරියසේන යූ. ගමගේඋණ, මේ දිනවල වැඩිපුර කතාබහට ලක්වන රෝග ලක්ෂණයකි. ඩෙංගු මෙන් ම වෙනත් වෛරස් ආසාදන නිසා ද උණ හටගත් රෝගීන් බහුල වීම ඊට හේතුවයි. බොහෝ දෙනෙකු සතුරකු ලෙස බිය වන උණ මිතුරෙකු වන බව ද ඔබ දන්නවා ද?රෝගයක් නොව රෝග ලක්ෂණයක් පමණක් වන ‘උණ’, ශරීරගත වෙනත් රෝගයක පෙර නිමිත්තකි. එනම් සිරුරට ඇතුළු වූ රෝග කාරක විෂබීජ සමඟ සටන් වැදීමේ දී ඇතිවන ප්‍රතිඵලයකි. කෙනෙක් උණෙන් පෙළෙන බව නිවැරැදිව දැනගන්නේ කෙසේ ද? උණකටුවක්, එසේත් නැතිනම් උෂ්ණත්ව මානයක් නිවැරැදිව භාවිත කරන්නේ කෙසේ ද? ඉහළ ගිය ශරීර උෂ්ණත්වය පාලනය කරගන්නට නිවසේදී කළ යුතු ප්‍රතිකර්ම මොනවා ද? අද ඔබ දැනුම්වත් කෙරෙන්නේ ඒ පිළිබඳවයි.කෙනෙකු උණෙන් පෙළෙනවායැයි තීරණය කරන්නේ කෙසේ ද?කෙනෙකුගේ ශරීරයෙහි සාමාන්‍ය උෂ්ණත්වය සෙන්ටිග්‍රේඩ් අංශක 36 සිට 37 දක්වා එනම් ෆැරන්හයිට් අංශක 96.8 - 98.6 දක්වා අගයකින් යුතුයි. එම ශරීර උෂ්ණත්වය සෙන්ටිග්‍රේඩ් අංශක 37.7 ට වැඩිනම් එම පුද්ගලයාට උණ ඇති බව පිළි ගැනෙනවා.ශරීර ක්‍රියාකාරිත්වය අනුව ශරීර උෂ්ණත්වයේ සුළු වෙනසක් සිදුවිය හැකිය. උදාහරණ ලෙස උදේ පාන්දර ශරීර උෂ්ණත්වය අඩුවිය හැකි අතර ශරීරය වෙහෙසෙන විට හා සවස් වන විට එය තරමක් ඉහළ අගයක් ගත හැකියි. ඒ වගේම එකම වේලාවක දී වුවද ශරීරයේ විවිධ කොටස්වල උෂ්ණත්වය සුළු වශයෙන් වෙනස් වීමට ද පුළුවන්.‘උණ’ යනු කිනම් රෝගී තත්ත්වයක් ද?උණ, රෝගයක් නොවේ. එය ශරීරයට වැලඳී ඇති රෝගයක් නිසා ඇති වූ රෝග ලක්ෂණයක් පමණයි. එනම් ශරීරයට ඇතුළු වූ රෝග කාරක විෂ බීජයක් සමඟ ශරීරයේ ආරක්ෂක හමුදාව සටන් වදින විට ඇතිවන ප්‍රතිඵලයක්. එහෙත් උෂ්ණත්වය ඉහළ යාම ශරීරයට අහිතකර තත්ත්ව ඇති කළ හැකියි. ඒ වගේම කෙනෙකුට යම් රෝගයක් වැලඳී ඇති බවට කල්තියා අනතුරු ඇඟවීමක් ලෙස ද සැලකිය හැකියි.එම රෝගයට අදාළ ප්‍රතිකාර සමඟ උණ අඩු වූයේ නැතිනම් එයින් වටහා ගත හැකි වන්නේ රෝගියාට ලබා දුන් ඖෂධ රෝග කාරක විෂබීජය විනාශ කිරීමට සමත් නොවන බවයි. සමහර රෝග උදාහරණ ලෙස මැලේරියාව, උණසන්නිපාතය, ඩෙංගු ආදි රෝග ඇති විටදී දවසේ එක් එක් වේලාවන්හි උණ වෙනස් වීමේ රටාව ද රෝගය තේරුම් ගැනීමට යම් ආකාරයකින් උපකාරී වේ.උණ වැඩිවූ විට දරුවන්ට වලිප්පුව ඇතිවන්නේ ඇයි?සමහර දරුවන්ට උණ වැඩි වූ විට වලිප්පුව ඇතිවිය හැකියි. ඊට හේතුව කුඩා දරුවන්ගේ මොළයේ නොමේරූ බවයි. ඔවුන්ගේ මොළයේ ඇති උෂ්ණත්වය පාලනය කිරීමේ මධ්‍යස්ථානය හොඳින් වැඩී නැති නිසා වැඩිහිටියන්ගේ මෙන් නොව උෂ්ණත්වය ඉහළ යාමෙන් වලිප්පුව ඇතිවිය හැකියි. ඒ වගේම අධික උණ සිරුරට ඉතා වේදනාකාරී විය හැකියි.උණ වැඩිවන තරමින් පෙන්වන්නේ වැලඳී ඇති රෝගයේ උත්සන්න බව ද?නෑ. එය වැරැදි වැටහීමක්. උණ වැඩිවන තරමට රෝගයක් උත්සන්න වී ඇතැයි කිව නොහැකියි. සමහර විට සෙම් ගෙඩි ආසාදනය වූ පුද්ගලයකුගේ උණ ෆැරන්හයිට් අංශක 106 ට වැඩි වී තිබෙන අවස්ථාවක දී ඊට වඩා භයානක රෝගයක් වන ලියුකේමියාවෙන් පෙළෙන දරුවකුගේ උණ එතරම් වැඩිවී නොතිබෙන්නට පුළුවන්.ඒ වගේම නියුමෝනියාව හෝ මොළයේ උණ නිසා ෆැරන්හයිට් අංශක 101 ලෙස සටහන් වන රෝගියකුගේ තත්ත්වය, වෙනත් රෝගයක් නිසා උණ අංශක 104 ට සටහන් වූ රෝගියකුට වඩා අසාධ්‍ය විය හැකියි. ඒ නිසා රෝගයක බරපතළකම විනිශ්චය කිරීමට උණ හැරෙන්නට අනෙක් රෝග ලක්ෂණ පරීක්ෂා කිරීම වැදගත්.ශරීර උෂ්ණත්වය මැනීමේ නිවැරැදිම ක්‍රමය කුමක් ද?කෙනකු ගේ නළලට අත (පිට අත්ල) තැබු විට ශරීරයේ උෂ්ණත්වයේ අඩු වැඩි බව දැනගත හැකියි. සිරුරේ උෂ්ණත්වය මැන ගැනීමේ නිවැරැදි ක්‍රමය එය නොව උණ කටුවක් හෙවත් උෂ්ණත්වමානයක් (Thermometer) භාවිත කිරීමයි.ශරීර උෂ්ණත්වය මැනගත හැකි උෂ්ණත්වමාන වර්ග මොනවා ද?උෂ්ණත්වමාන ප්‍රධාන වශයෙන් වර්ග තුනකින් දැකගත හැකියි. රසදිය උෂ්ණත්වමානය, අංක වැටෙන ඉලෙක්ට්‍රොනික් උෂ්ණත්වමානය හා උෂ්ණත්වය අනුව පාට වෙනස් වන නළලේ අලවන පටියක් බඳු උෂ්ණත්වමානය ප්‍රයෝජනයට ගත හැකියි.ඒවායින් වඩාත් නිවැරැදි උෂ්ණත්වමානය කුමක් ද?අපේ රටේ වැඩිපුර භාවිත කරන, ඒ වගේ ම ඉතාම නිවැරැදිව උෂ්ණත්වය සටහන් කරගත හැකි උෂ්ණත්වමානය නම් ‍රසදිය උෂ්ණත්වමානයයි. දැනුම් තේරුම් ඇති අයට නම් රසදිය උෂ්ණත්වමානය දිව යට තබා උෂ්ණත්වය මැන ගත හැකි අතර අවුරුදු 1 1/2 ත් 6 ත් අතර දරුවන්ගේ නම් එය කිහිල්ල යට තබා උෂ්ණත්වය සටහන් කරගත හැකියි.අවුරුදු 1 1/2 ට අඩු දරුවන්ගේ උෂ්ණත්වය මැන ගත හැකි පහසුම ක්‍රමය උෂ්ණත්වමානය ගුද මාර්ගයේ තැබීමයි. ඒ පිළිබඳ ඔබට නිවැරැදි අවබෝධයක් නොවේ නම් පවුල් සෞඛ්‍ය සේවිකාවකගේ හෝ පවුලේ වෛද්‍යවරයාගේ උපදෙස් ලබාගත හැකියි.උෂ්ණත්වය මැන ගන්නා අවස්ථාවේ උෂ්ණත්වමානයේ ස්වභාවය කෙබඳු විය යුතු ද?රෝගි යැයි හැ‍ඟෙන දරුවකුගේ උණ බැලීමට ප්‍රථම උෂ්ණත්වමානය ඉහළ කෙළවරින් අල්ලා රසදිය කඳ සෙන්ටිග්‍රේට් අංශක 35 (ෆැරන්හයිට් අංශක 95) ලකුණට පහළට යනතුරු පහළට ගැසිය යුතුයි.රෝගියාගේ උෂ්ණත්වය බලන විට එහි රසදිය තැනින් තැන වෙන්වී තිබේනම් කියවන උෂ්ණත්වය නිවැරැදි නොවෙයි. ඒ වගේම දරුවාගේ කටේ උණ කටුව තබා එය මැන අවසන් වන තුරු ඒ සමීපයෙහි සිටීම ද ඉතා වැදගත්. දුව පැන සෙල්ලම් කර අවසාන වූ වහාම උෂ්ණත්වය මැනීම ද වැරැදි ක්‍රියාවක්. උෂ්ණත්වය මැන බැලීමෙන් අනතුරුව ද උණ කටුව සබන් යොදා ඇල් වතුරෙන් සෝදා එහි කොපුවේ බහා පරෙස්සමෙන් තැබිය යුතුයි.උෂ්ණත්ව මානයකින් උණ මැන ගන්නා අයුරු පැහැදිලි කර දිය හැකි ද?ඔව්. උණ කටුව කිහිල්ලේ තබා උෂ්ණත්වය මැන ගන්නේ නම් මුලින් කී ලෙස උණකටුව සකසා කිහිල්ල විවෘත වන පරිදි අත ඔසවා එහි රසදිය බල්බය කිහිල්ල යට තබා විනාඩි දෙකකට පසු ඉවතට ගෙන රසදිය ලකුණ සටහන් කරගන්න. කිහිල්ලේ උෂ්ණත්වය ශරීර උෂ්ණත්වයට වඩා සෙන්ටිග්‍රේඩ් අංශක දශම 6 ක් හෝ ෆැරන්හයිට් අංශක 1 ක් පමණ අඩු බව ද මතක තබා ගත යුතුයි.උණකටුව මුඛයෙහි තබා උෂ්ණත්වය මනින්නේ නම් කට ඇර දිව යට තබා තොල්පට තද කර පියවා ගත යුතු අතර කිසිසේත්ම දත් අතර රඳවා නොගත යුතුයි. විනාඩි 2 න් පමණ ඉවතට ගෙන උෂ්ණත්වය කියවා ගත හැකියි.කුඩා දරුවන්ගේ ගුද මාර්ගයේ උණකටුව තබන්නේ නම් ඊට පෙර රසදිය බල්බයේ පිරිසිදු තෙල් ස්වල්පයක් හෝ ළදරු ක්‍රීම් ස්වල්පයක් ගැල්විය යුතුයි. උෂ්ණත්වමානය ගුදයෙහි අඟලක් පමණ ඇතුළු කර විනාඩි 2 ක් පමණ තැබීමෙන් උෂ්ණත්වය කියවා ගත හැකියි.මුඛයේ තබා උෂ්ණත්වය මැනීමේ දී උණකටුව කැඩි ගියහොත් කළ යුත්තේ කුමක් ද?උණකටුව දිව යට තබා ගැනීමේ දී තොල් පටින් මිස දත්වලින් තද කර නොගත යුතුයි කියන්නේ උණකටුව කැඩී යාමට ඉඩ ඇති නිසයි. යම් හෙයකින් කටේ දී කැඩුණේ නම් ඉවසීමෙන් එහි කැබලි ඉවත් කළ යුතුයි. ඉතිරි වී ඇති කුඩා කැබලි ගිලින්නේ නැතිව එළියට කෙළ ගසන ලෙස රෝගියාට උපදෙස් දිය යුතුයි. විශේෂයෙන් දරුවන්ගේ උණ බැලීමේදී ඒ අසලම සිටිය යුතු වන්නේ මෙවැනි අවදානමක් ඇතිවීමට ද ඉඩ ඇති නිසයි.උණ වැලඳී ඇති දරුවකුට නිවසේදී කළ හැකි ප්‍රතිකර්ම මොනවා ද?උණ හටගත් දරුවකුගේ ශරීරය ආවරණය කර ඇති ගන රෙදි ඉවත් කළ යුතුයි. සැහැල්ලු කපු ඇඳුමකින් පමණක් ශරීරය ආවරණය කළ යුතු අතර සිරුරේ උෂ්ණත්වය සෙන්ටිග්‍රේඩ් අංශක 39 ට (ෆැරන්හයිට් 102.2) වැඩි නම් කිසිඳු ඇඳුමක් පෙරවීමෙන් වැළකිය යුතුයි. ඒ වගේම දරුවාගේ ශරීර උෂ්ණත්වය සෙන්ටිග්‍රේඩ් අංශක 40 ට වැඩියෙන් (ෆැරන්හයිට් 104) පැය භාගයකට වඩා පවතින්නේ නම් ඇල්මැරු දිය ප්‍රතිකාරය (Tepid Sponging) සුදුසුයි.සීතල වතුරින් දරුවා තෙත මාත්තු කිරීම නුසුදුසු ඇයි?උණ සෑදී ඇති දරුවකු තෙත මාත්තු කිරීම සඳහා ඇල්මැරූ වතුර මිස සීතල වතුර කිසි විටෙක ප්‍රයෝජනයට නොගත යුතුයි. සීතල වතුර සමෙහි රුධිර වාහිනී සංකෝචනය කරන නිසා එය ඇ‍ඟේ උෂ්ණත්වය රැඳී තිබීමට හේතු වේ.ඇල්මැරූ දිය ප්‍රතිකාරය කළ යුතු ආකාරය පිළිබඳ පැහැදිලි කළ හැකි ද?ඔව්. කට ලොකු භාජනයක් (කෝප්පයක් වැනි දෙයක්) ගෙන එයට ඔබගේ අතට සුවදායක් රස්නයක් දැනෙන තරමට ඇල් මැරූ ජලය වත්කර ගන්න. එයට ලෙහෙසියෙන් පෙ‍ඟෙන ෆ්ලැනල් හෝ තුවා වැනි රෙදි කැබලි කිහිපයක් දමා පොඟවා ගෙන වැඩි වතුර මිරිකා හරින්න. රෝගියාගේ බෙල්ලෙන් පහළ මුළු සිරුර පුරාම හම රතු පැහැ වන තෙක් තෙත මාත්තු කරන්න.තුවාය රස්නය වන විට ඇල්මැරූ වතුරේ ඇති අනෙක් රෙදි කැබලි ගෙන ඒ දෙයම කරන්න. ඉන්පසු සම ඉබේ වියළෙන්නට හරින්න. ඇල්මැරූ දිය ප්‍රතිකාරයෙන් විනාඩි 5 - 10 ට පමණ පසු නැවත දරුවාගේ උෂ්ණත්වය බලන්න. එය සෙන්ටිග්‍රේඩ් 38 ට අඩු වී ඇත්නම් ඇල්මැරූ දිය ප්‍රතිකාරය නවතන්න. නොඑසේනම් විනාඩි 5 ට වරක් උෂ්ණත්වය මනිමින් ඇල්මැරූ දිය ප්‍රතිකාරය දිගටම කරන්න.ඇල්මැරූ දිය ප්‍රතිකාරයෙන් පසු දරුවාගේ ඇඟට සීතලක් දැනේනම් කළ යුත්තේ කුමක් ද?දරුවාගේ සිරුරට අධික සීතලක් දැනෙන්නට ඉඩ හැරීම නොකළ යුතුයි. එම ප්‍රතිකාරයෙන් පසු සැහැල්ලු කපු රෙද්දකින් ආවරණය කිරීමෙන් බොහෝ දුරට එම තත්ත්වය වළක්වා ගත හැකියි. උණ, සිරුරට වැලඳී ඇති වෙනත් රෝගයක පෙර නිමිත්තක් නිසා උණ බැස ගිය පමණින් සෑහීමකට පත් නොවිය යුතු අතර වෛද්‍ය උපදෙස් සඳහා යොමු වීම ද ඉතා වැදගත් බව සැලකිය යුතුයි.ඇල්මැරු දිය ප්‍රතිකාරයේ දී පපුව ප්‍රදේශ‍ය තෙත මාත්තු කිරීම නුසුදුසුයි කියන කතාව ඇත්ත ද?නෑ. එය කිසිඳු සත්‍යතාවකින් තොර කතාවක්. ඒ වගේම බොහෝ දෙනකු අතර ඇති බොරු මිථ්‍යාවක් වන්නේ ඇල් ජලය පරිහරණය සෙම්ප්‍රතිශ්‍යාව අගුණ බවයි. එහෙත් නුසුදුසු වන්නේ විනාඩි 10 - 15 ක් පමණ සීතල වතුරට නිරාවරණය වීමයි. ඇල් ජලය කෝප්පයක් පානය කළ පමණින් හෝ, ඇල් වතුරෙන් ඇඟපත පිරිසිදු කරගත් පමණින් රෝග තත්ත්වය උත්සන්න වන්නේ නෑ. මෙවැනි රෝගීන්ට උණුසුම් ජලය සුවදායී නිසා උණු වතුර පරිහරණය සුදුසු බව පිළිගැනෙනවා.නිව්මෝනියාව රෝගය නිසා උණ වැලඳී ඇති කෙනකුට ඇල්මැරූ දිය ප්‍රතිකාරය නුසුදුසු ද?එවැනි රෝගියකුට වුවද නුසුදුසු වන්නේ අධික ශීතලට නිරාවරණය වීමයි. මෙම රෝග තත්ත්ව බොහෝ විට උත්සන්න වන්නේ ශරීර ශක්තිය පිරිහීම නිසයි. මේ උදාහරණය දෙස බලන්න. එකම වර්ගයේ චිමිනි ලාම්පු දෙකක් එකම ප්‍රමාණයක භූමිතෙල් වත්කොට එකවර දැල්වූයේ යැයි සිතන්න. එක් ලාම්පුවක දැල්ල සාමාන්‍ය ප්‍රමාණයේත් අනෙක් දැල්ල තරමක් වැඩිවන ලෙසත් දල්වා තිබේනම් වැඩියෙන් එළිය වන්නේ ලාම්පු තිරය වැඩියෙන් ඉහළට එසවූ ලාම්පුවේ බව ඔබට පෙනේ. එමෙන්ම භූමිතෙල් ප්‍රමාණය වේගවත්ව දහනය වන්නේ ද එහි බව පෙනේ. අපගේ සිරුර ද එවැනිය. උණ සැදුණ විට ශරීරයේ තැන්පත්ව ඇති ශක්තිය අඩු වේ. සිරුර කෘශ වේ. ඒ නිසා ගෙවීයන ශක්තිය වර්ධනයට ආහාරපාන ලබාදීම අත්‍යවශ්‍යය.උණට හොඳම ප්‍රතිකාරය ආහාර නොදීම බව කලකට පෙර අපේ සමාජයේ පැතිරී ගිය මිථ්‍යාවක්. එවැනි රෝගීන්ට මිරිස් හොදි සමඟ බත් පමණක් දීමටත් අපේ වැඩිහිටියන් පුරුදුව සිටියා. එහෙත් උණ වැලඳී ඇතිවිට අපගේ ශරීරයෙන් වැඩිපුර උෂ්ණත්වය පිටවන නිසා විශේෂයෙන් දියරමය ආහාර වර්ග වැඩිපුර ලබා දීම ඉතා වැදගත්. ඒ වගේම දිරවීමට පහසු ශක්තිජනක ආහාර ලබා දිය යුතුයි. ප්‍රතිකාර සමඟින් පෝෂ්‍යදායී ආහාර වේලක් ලැබීම ඉක්මන් සුවයට ප්‍රධාන හේතුවක්.සාකච්ඡා කෙළේ -රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=am1406152</link>
    <topic> ඩෙංගු ද කියලා විනාඩි 20න් කියන්න පුළුවන්</topic>
    <author>සකස් කළේ - සුනිල් දයා අල්විස්</author>
    <content> ඩෙංගු ද කියලා විනාඩි 20න් කියන්න පුළුවන්බොරැල්ල රජයේ වෛද්‍ය පර්යේෂණායතනයේජ්‍යෙෂ්ඨ තාක්ෂණ විද්‍යාඥ‍ කීර්ති වික්‍රමරත්නඋණ හිසරදය වමනය මද වශයෙන් පාචනය වැනි රෝග තත්ත්වයන් ළමයෙකුට හෝ වැඩිහිටියෙකුට පවතී නම් දවස දෙක තුන ආදී වශයෙන් මේක සාමාන්‍ය උණක් නිසා ඇතිවෙච්ච තත්ත්වයක් විය හැකියි. කල්පනා කර උණට පෙති බොන්නට දෙමින් උණ බැහැලා යාවි යයි හිතාගෙන ඉන්න එපා. වහාම ඔවුන් රෝහලක් වෙත හෝ පිළිගත් වෛද්‍යවරයකු වෙත ගොස් ප්‍රතිකාරවලට යොමු කරන්න.එවැනි අවස්ථාවකදී වෛද්‍යවරුන් රසායනාගාර පරීක්ෂණ සිදුකර එයින් ලබාදෙන වාර්තාව අනුව රෝගය තීරණය කර අප්‍රමාදව ප්‍රතිකාර ලබා දී අවදානම් තත්ත්වයකින් රෝගියා මුදා ගැනීමට ක්‍රියා කිරීමට පියවර ගන්නවා.ඒ නිසා උණ සහිත රෝගයක් දරුවෙකුට හෝ වැඩිහිටියෙකුට ඇතිවී තිබෙනවා නම් උණ ගත්තේ ඊයේ ද පෙරේදා ද කියා බල බලා ඉන්නේ නැතිව වහාම වෛද්‍යවරයකු වෙත යොමු වන්න.මෙවැනි කාල වකවානුවක ඩෙංගු අවදානම නිසා පහත පරීක්ෂණ නියම කරාවි.ඩෙංගු අවදානම නිසා ඩෙංගු NSI Antigen නමින් හැඳින්වෙන පරීක්ෂණය. මේ පරීක්ෂණය මඟින් විනාඩි 20 වැනි කෙටි කාලයකින් රෝග තත්ත්වය තහවුරු කර ගත හැකිය.ඩෙංගු වෛරසයේ විස ප්‍රෝටීන කොපමණ ප්‍රමාණයක් ශරීරය තුළ පවතිනවාදැයි ඒ පරීක්ෂණයෙන් තහවුරු කර ගත හැකිය. උණ හටගත් පළමු දිනෙය් සිට දින 5 - 7 ක් පමණ යනතුරු ඒ පරීක්ෂණය මගින් රෝගියාගේ ඩෙංගු අවදානම ‍කොපමණදැයි තහවුරු කර ගත හැකිය.සම්පූර්ණ රුධිර පරීක්ෂණයක් පැවැත්වීම මඟිනුත් රෝගියාට වෛරස් රෝග තත්ත්වයක් පවතිනවා නම් එම රෝග තත්ත්වයත් තහවුරු කර ගන්න පුළුවන්.රෝගියා විජලනයට පත්වී තිබෙනවා නම් එය ද රුධිර පට්ටිකා (ප්ලේට්ලට්) ප්‍රමාණයේ අඩුවීමක් සිදුවී තිබෙනවා නම් එය ද FBC පරිමාණයෙන් මැනගත හැකිය.බැක්ටීරියා ‍රෝගයක් හොයන්න වෛද්‍යවරුන් නියම කරන්නේ සීආර්පී හෙවත් ‘සීරියැක්ටිට් ප්‍රෝටීන්’ පරීක්ෂණයයි. එයින් රෝගියාගේ ශරීරය තුළ බැක්ටීරියා තත්ත්වය කොතරම් තීව්‍ර ලෙස පවතිනවාදැයි සොයා ගන්න පුළුවන්.වෛරස් රෝගවලදී අක්මාවේ එන්සයිම තත්ත්වයත් මැන බැලීමට කරන පරීක්ෂණයක් ද තිබෙනවා. SGOT / SGPT නමින් හැඳින්වෙන එම පරීක්ෂණ නියම කරන්නේ අක්මාවේ එන්සයිමවල අගයන් මැන ගැනීමටය.අලුතෙන්ම හඳුනාගත් වෛරස් රෝගය මර්ස් (Mers) හෙවත් ‘මිඩිල් ඊස්ට් රෙස්පිරටර් සින්ඩ්රෝම් වෛරස්) රෝගය ලෝකයේ බොහෝ රටවලට ව්‍යාප්ත වී තිබෙනවා. මෙය මුලින් වාර්තා වූයේ මැදපෙරදිගින්.ශ්‍රී ලාංකිකයන් ලක්ෂ ගණනින් මැදපෙරදිග සේවය කරන නිසා අපත් මේ රෝගය ගැන දැනුවත් වී සිටීම අවශ්‍යය.සකස් කළේ - සුනිල් දයා අල්විස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ay1406151</link>
    <topic>මං දැන් ඔහේ වැස්ස දිහා බලාගෙන ඉන්නවා</topic>
    <author>සුනිල් මිහිඳුකුල</author>
    <content>සුනිල් මාධව ප්‍රේමතිලකඔබේ සම්පූර්ණ නම?සුනිල් මාධව ප්‍රේමතිලක* උපන්නේ?1944 මැයි 12. ඒ අනුව මේ මෑතදී මට අවුරුදු 70 පිරුණා.* ග‍ම කොහේද?තාත්තා හොරණ මීමන. අම්මා කොළඹ කොට්ටාව. ඒත් මං අද මගේ ගම විදියට සලකන්නේ බත්තරමුල්ල, කොස්වත්ත. මොකද අපි දැන් ජීවත්වෙන්නේ එහෙනේ‍. තාත්තගේ ගමේ අද ඉතිරිවෙලා තියෙන්නේ තාත්තගෙත් මල්ලිගෙත් සොහොන විතරයි. ගමේ කවුරුත් නෑ. බාප්පලාගේ දූ දරුවන් වුණත් අද ඉන්නේ කොළඹ. නැත්නම් වෙන වෙන තැන්වල.* පියාමීමන ප්‍රේමතිලක. ප්‍රකට පුවත්පත් කලාවේදියෙක්. ඒ වගේ ම කොළඹ යුගයේ ප්‍රසිද්ධ කවියෙක්.* මවඇඩ්ලින් හතමුණ. අම්මා අහිංසක ගමේ ගෑනියෙක්.* මවට වඩා ඔබ ඔබේ පියා ගැනයි නිතරම කතා කරලා තියෙන්නේ?මගේ ජීවිතයට හුඟක් බලපෑවේ තාත්තා. ඒ පැති දෙකකින්. එකක් පෞද්ගලිකව මගේ තාත්තා වශයෙන්. අනෙක පුවත්පත් කලාවේදියෙක් වශයෙන්. ඒ චරිත දෙකටම මං ආදරෙයි. පෞද්ගලිකව ගත්තම තාත්තා හරිම සංවේදී මනුස්සයෙක්. මානවසිංහ මැරුණයි කිව්වම තාත්තාගේ ඇස්වලට කඳුළු පිරෙනවා මං දැක්කා. තාත්තා හරිම අව්‍යාජයි. ඔහුගේ ජීවිත කතා පොත (මගේ ප්‍රේමය, කලාව හා ජීවිතය) කියවද්දී ඒක පේනවා. ඔහු හංගපු දෙයක් නැහැ. හැම දෙයක් ම නොසඟවා හෙළි කරලා තියෙනවා.* මීමන මහත්තයා කවියෙක් විදියට ගත්තම.කොළඹ යුගයේ කවියෝ හරිම අහිංසකයි. කෑවා බීවා තමයි, ඒත් ඔවුන්ට සල්ලි තිබ්බෙ නැහැ. තාත්තා හොඳ රොමෑන්ටික් කවියෙක්. ඇතැම් විට ජීවත්වීම සඳහා ඔහු කවි ලිව්වා. කවි පොතකට රුපියල් එකසිය පනහක් ලැබුණා. ප්‍රකාශකයෝ තාත්තාව සූරා කෑවා තමයි. ඒත් ඒක ඒ වෙලාවෙ හැටියට ඔහුට කරපු උදව්වක්.* මීමන ප්‍රේමතිලක නම් වූ පුවත්පත් කලාවේදියා?හරිම අදීන පත්තරකාරයෙක්. කොන්ද කෙළින් තියාගෙන වැඩ කළා. ඔහුට රට ජාතිය ගැන හැඟීමක් තිබුණා. ඇත්තටම තාත්තා මට ලොකු බලපෑමක් වුණා යැයි කියන්න පුළුවන්.* ඔබේ පවුලේ කීදෙනයි ද?පස්දෙනයි. මල්ලිලා දෙන්නම (සඳුන්, සරත්) පත්තරකාරයෝ වුණා. ලොකු නංගිත් (රමණී) පත්තරකාරයෙක් වුණා. පොඩි නංගි විතරයි වෙනත් ක්ෂේත්‍රයකට (ඉංජිනේරු) ගියේ.* ඔබ ආදි ආනන්දියෙක්?කොළඹ ආනන්දෙට යන්න කලින් තව ඉස්කෝල තුන හතරකට මං ගියා. හොරණ ශ්‍රීපාලියටත් ගියා. එහි නිර්මාතෘ ‍විල්මට් ඒ. පෙරේරා. මාව වඩාගෙනත් තියෙනවා. ධනපතියෙක් වුණත් ඔවුන් හරි හොඳ මිනිස්සු. රන්ජිත් විජයවර්ධන වුණත් එහෙමයි. හරි හොඳ මනුස්සයෙක්. බොරු සමාජවාදීන්ට වඩා ඔවුන් හොඳයි. මගේ ජීවිතය හැඩ ගැස්සුවේ ආනන්ද විද්‍යාලයයි. හැබැයි මං උසස් අධ්‍යාපනය ලැබුවේ නැහැ. සාමාන්‍ය පෙළ කරලා මං ලේක්හවුස් එකට කෙළින් ම ආවනේ. දිගටම ඉගෙන ගෙන විශ්ව විද්‍යාලයට ගියා නම් හොඳයි කියලා අද වුණත් මට හිතෙන්නේ නැහැ. මොකද විශ්ව විද්‍යාල කියන්නේ හරිම නිද්‍රාශීලී තැන්.* ඔබේ වෘත්තිය ජීවිතය පටන් ගත්තේ ලේක්හවුස් එකෙන් කිව්වනේ?1963 දී මම ලේක්හවුස් එකට ආවේ. මං ඉන්න කොට තමයි තාත්තා ‘සරසවිය’ පත්තරේ පටන්ගත්තේ. මංගල කලාපයේ මගේ ලිපියකුත් පළවුණා. තාත්තා මාව භාර කළේ බෙනඩික්ට් දොඩම්පෙගමට. බෙන් බොහෝම ඇසූපිරූ තැන් ඇති පුවත්පත් කලාවේදියෙක්. ලෝක සාහිත්‍යය ගැන, සිනමාව ගැන පුළුල් දැනුමක් ඔහුට තිබුණා. හරිම සුන්දර මනුස්සයා. මාව හරි පාරේ යවන්න උත්සාහ කළා. උසස් මට්ටමේ පොත් කියවන්න, චිත්‍රපට බලන්න මාව හුරු කළේ බෙන්. ඇත්තටම ඔහු තමයි ‘සිළුමිණේ’ ප්‍රධාන කර්තෘවරයා වෙන්න තිබුණේ. මොකද ඒකට සුදුසුම පුද්ගලයා ඔහු. මානවසිංහට වුණත් ‘ලංකාදීපේ’ ප්‍රධාන කර්තෘකම ලැබුණේ නැහැනේ.* ඔබ ‘සිළුමිණ’ පත්තරේ පටන්ගත් කවි පිටුව (හදවත ඇදී ගී) එකල බොහොම ජනප්‍රිය වුණා.එවක ‘සිළුමිණ’ ප්‍රධාන කර්තෘව හිටියේ ධර්මපාල වෙත්තසිංහ. නෑකමක් නොතිබුණත් අපි කතා කළේ ‘වෙත්තසිංහ මාමා’ කියලා. ඔහු කිව්වා වට්ටි අම්මලටත් තේරෙන විදියට කවි ලියන්න කියලා. මං කිව්වා මං කවි ලියන්නේ වට්ටි අම්මලාගේ දුවලට පුතාලට මිසක් වට්ටි අම්මලට නෙමෙයි කියලා. කර්තෘවරු වගේ මෝඩයෝ නෙමෙයි මේ රටේ පත්තර කියවන මිනිස්සු කියලා මං ටිකක් තදින් කතා කළා. මං කරන්න ගිය වැඩේ ඔහුට තේරුණේ නැහැ. පහුවදා ම මං ‘ජනතා’ පත්‍රයට මාරුවුණා.* හැත්තෑ හතේ යූ.එන්.පී. ආණ්ඩුව යටතේ ඔබ කොහොමද වැඩ කළේ?පෞද්ගලිකව මට ප්‍රශ්නයක් වුණේ නැහැ. ඒත් ජේ.ආර්.ගේ වැඩපිළිවෙළ ගැන මං කලකිරිලයි හිටියේ. මට තේරුණා විවෘත ආර්ථිකයත් එක්ක රට විනාශ වෙන බව. මත්ද්‍රව්‍ය එන්න පටන්ගත්තා. බ්ලූ ‍ෆිල්ම්ස් එන්න පටන් ගත්තා. දැන් රට විනාශවෙලා ඉවරයිනේ‍. අපේ ර‍ෙට් බිහිවෙච්ච කැතම දේශපාලනය කරපු පාලකයා ජේ.ආර්.* එතකොට හොඳම පාලකයාසිරිමා බණ්ඩාරනායක මැතිනිය. මොකද එතුමිය ඇමෙරිකාවත් එක්ක බය නැතුව හැප්පුණා. සමගි පෙරමුණ ආණ්ඩුව පටන් ගත් වගා සංග්‍රාමය සාර්ථක වුණා නම් අද අපේ රට ස්වයං පෝෂිතයි. ඒක හැම ගෙදරකම මල් පෝච්චිවලත් මිරිස් වවපු කාලයක්. ජනතාවට අවුරුදු කීපයක් දුක දරාගෙන ඉන්න තිබුණා. නමුත් ඔවුන් ඒක කළේ නැහැ. ඒ නිසා මං හිතනවා ජනතාවත් මේ අසාර්ථකත්වයට වග කියන්න ඕනෑ කියලා.* ඔබ තුළ දේශපාලන චින්තනයක් ඇතිවීමේ පසුබිම මොකද්ද?මම විප්වවාදියෙක් වුණේ ‘දාස් කැපිටල්’ කියවල නෙමේ. ලෝක සාහිත්‍යය කියවලා. විශේෂයෙන් කැමූලගේ (ඇල්බෙයා කැමූ) පොත් කියවලා.* ඔබ ‘දිවයින’ පත්තරේ ආරම්භක සාමාජිකයෙක්?මං ‘දිවයින’ ට ගියේ පඩි බලාගෙන නෙ‍ෙමයි. ජේ.ආර්. ගැන තිබුණ කලකිරීමෙන් මම ගියේ. ‘දිවයින’ පටන් නොගත්තා නම් මං ලේක්හවුස් එකෙන් අයින් වෙලා ගෙදර යන්න පවා ඉඩ තිබුණා. වරක් මට ඇඩ්වර්ටයිසින් ඒජන්සියක රස්සාවක් ලැබුණා. මං ගියේ නැහැ. මොකද සල්ලි නෙමෙයි ජීවිතේ. ඒක රෙජි කන්දප්පාගේ. ඔහු තාත්තාගේ හොඳ මිත්‍රයෙක්‍. තාත්තා මැරුණම ‍'ඩේලි මිරර්’ එකේ කර්තෘ වාක්‍යයක් ලිව්වා ‘දෙවියන්ගේ හොඳ මිනිසා’ කියලා. ඒ හිතවත්කමට ඔහු මට කතා කළේ. ඒත් අම්මයි දුවයි අක්කයි නංගියි වගේ පේනවා කියලා මට ලියන්න බැරි නිසා මං ගියේ නැහැ. ‘දිවයිනේ’ ප්‍රධාන කර්තෘ වුණේ එඩ්මන්ඩ් රණසිංහ. මං මෙහෙම කියන එක ඔහුගේ ගරුත්වයට හානියක් වෙයි කියලා මං හිතන්නේ නැහැ. ඔහු හොඳ කර්තෘ කෙනෙකුටත් වඩා හොඳ මැනේජර් කෙනෙක්.* ඔ‍‍‍බේ 8 වැනි පිටුවත් ‘සත්‍යවාදියෙකුගේ දින පොත’ ත් අතිශය ජනප්‍රිය වෙනවා.මගේ පිටුවට නමක් තිබුණේ නැහැ. මොකද හොඳ නමක් හිතට ආවේ නැහැ. මට ලැබුණේ 8 වැනි පිටුව නිසා මං ඒ නමම යෙදුවා. ඔබ ඔබම සත්‍යවාදියෙක් කියලා කියා ගන්නවා?සත්‍යය වෙනුවෙන් මං දැනුත් පෙනී හිටිනවා. අයුක්තියක් අසාධාරණයක් සිද්ධ වුණාම මට දැනුත් තද වෙනවා. මගේ දින පොතේ මං එක බොරුවක්වත් ලියලා නැහැ. ගණිකාවන් ගැන, පාදඩයන් ගැන, හිඟන්නන් ගැන මං ලියපු හැම දේම සම්පූර්ණ ඇත්ත.. ඔබ ලියපු දේවල් ජේ. වි. පි. එක හොඳ හැටි ප්‍රයෝජන ගත්තා?මම ජේ. වි. පි කාරයෙක් නෙමේ. එම පක්ෂයේ සාමාජිකයෙක් නෙමේ. නමුත් මං ලියපු දේවල් ජේ. වී. පී. එකට වාසි වුණා. ඒක මං පිළිගන්නවා. ඒත් මං ඒ ගැන පසුතැවිලි වෙන්නේ නැහැ.. ජේ. වී. පී. දේශපාලනය ගැන ඔබේ දැක්ම මොකද්ද?ඒ ගොල්ලෝ කරපු වැඩවලින් අපරාධයක් වුණේ. ඔවුන් මානව හිතවාදින් නෙමෙයි. ඒ නිසානේ කැරලිකරුවන්ට ප්‍රේම කිරීම තහනම් කරලා තිබුණේ. ඒවට එකඟ වෙන්න බැහැනේ. විප්ලවවාදි මිනිස්සු ප්‍රේම නොකර ඉන්නෙ කොහොම ද? ‘ප්‍රේමය’ කියන්නේ කුපාඩිකම නෙමෙයිනේ. විප්ලවයත් එපා වෙනවා ඔය වගේ මෝඩ සංකල්ප නිසා.විජය කුමාරතුංග වගේ අන්තිම අහිංසකයෙක් මැරුවේ ඔවුන් මානව හිතවාදින් නොවන නිසානේ. රැකියාවෙන් අස් නොවුණොත් හමුදාවේ අයගේ පවුලේ අය මරනවා කියලා පෝස්ටර් ගැහැව්වේ ඔවුන් මානව හිතවාදින් නොවන නිසානේ. ඒ පෝස්ටර් එක ගැහැව්වේ ජේ. වී. පී. එක. ඒක මං හොඳටම දන්නවා. පස්සේ රන්ජන් විජේරත්නලා ආණ්ඩුවේ සල්ලි වලින් ඒ පෝස්ටරය ලක්ෂ ගණන් ගහලා ඇලෙව්වා. ඒ ජනතාව ජේ. වී. පී. එක කෙරෙහි කලකිරවන්න. අන්තිමෙට ඒක තමයි වුණේ. ඒක තමයි ජේ. වී. පී. විනාශයේ ටර්නින් පොයින්ට් එක. මේ පෝස්ටරය තනිකර දිවිනසා ගත්තා වගෙ වැඩක් වුණා. අන්තිම මෝඩ වැඩක්.. ඔබ ‘ලක්මිණ’ නමින් පත්තරයක් කලා?විමලුයි (විමල් වීරවංශ) ඩලයි (ඩලස් අලහප්පෙරුම) මට මුණ ගැහෙන්නේ ‘ලක්මිණේ'දී. මේ දෙන්නා දේශපාලනයට නොගිහිං දිගටම පත්තර කලාවේ හිටියානම් ආයේ දෙකක් නැහැ හොඳ පත්තරකාරයෝ දෙන්නෙක් වෙනවා. හරිම දක්ෂයෝ. දේශපාලනයේ ඉඳන් කරනවාට වඩා ලොකු සේවයක් ඔවුන්ට පත්තර කලාවෙන් කරන්න තිබුණා. දේශපාලනයට ගිහිං මොකද්ද බං කරන්න පුළුවන්? ජනතාවගෙන් කුණු බැණුම් අහන එකනේ.. ඔය කාලේම ඔබට මරණ තර්ජනත් ආවා නේද?ඔව්. ‘ප්‍රා’ එකෙන් මට මරණ තර්ජන ආවා. සී. අයි. ඩි. එකේ මගේ ඉස්කෝලේ යාළුවෝ හිටියා. ඔවුන් කිව්වා හැංගිලා පරිස්සම් වෙයං කියලා. සී. අයි. ඩි. එකේ එවුන් මට ආදරෙයි. අපේම වගෙ තත්ත්වයෙ අය එතැන ඉන්නවා. එතකොට මගේ පොඩි නංගි හිටියේ රන්දෙණිගල. මං එහෙට ගියා. ඊට පස්සෙ තමයි ඔය ‘ලක්මිණ’ පටන්ගත්තේ. කොහොම වුණත් දවසක් නුගේගොඩ හන්දියෙදි යූ. එන්. පී. එකේ එවුන් මට ගැහැව්වා. අඩුම ගාණේ මගේ නම වත් ඇහැව්වෙ නැහැ නෙළාගෙන නෙළාගෙන ගියා. මේ කැඩුණු දත ඒකේ ප්‍රතිඵලයක්. (සුනිල් උඩු ඇන්දේ දතක් පෙන්වයි). ඔබ නිදහස් මාධ්‍ය ව්‍යාපාරයෙත් ප්‍රබල කොටස් කාරයෙක්?චන්ද්‍රිකා බලයට ආවේ තනිකර ඒකෙන්නේ. මං අද තේරුම් අරන් තියෙන දේ තමයි නිදහස් මාධ්‍ය කියලා දෙයක් ලෝකයේ කොයි රටකවත් නැහැ. පත්තරයකට ස්වාධීන වෙන්න අමාරුයි. මම පෞද්ගලිකව උත්සාහ කළා කිසියම සමබරතාවක් පවත්වාගෙන යන්න. ඒක වෙනම කාරණයක්. ඒත් මාධ්‍ය නිදහස කියන එක එක්තරා සීමාවක් තුළයි පවතින්නේ.. ජනතාවාදි පුවත්පත් කලා සංකල්පයකුත් ඔබේ තිබෙනවා. නමුත් සමස්තයක් විදියට ගත්තම අපේ රටේ ජනතාව මුග්ධයි; ප්‍රතිගාමියි, ඒ වගේම මිථ්‍යා දෘෂ්ටිකයි කියල කවුරුහරි කිව්වොත්?ජනතාව කියන එක ටිකක් නෝන්ඩි වෙච්ච ‍වචනයක් තමයි. හැබැයි මෙතැනදි මං ජනතාව යන්නෙන් අදහස් කළේ පන්ති පදනමකින්. ඒ කියන්නේ නිර්ධන පන්තිය, වරප්‍රසාද රහිත පන්තිය, පෑගෙන පොඩිවෙන පන්තිය. මං හැම‍ වෙලාවෙම පෑන මෙහෙයවූයේ ඒ පන්තිය වෙනුවෙන්.‘රාවය’ කර්තෘ වික්ටර් අයිවන් ගැන ඔබ මොකද හිතන්නෙ?අපි දෙන්න යන්නෙ ලයින් දෙකක. වික්ටර් අයිවන්ගේ ලයින් එක ගැන අමුතුවෙන්ම කියන්න ඕනැ නැ‍හැනේ.ඔබේ ලියකියවිලිවල කිසියම් ජාතිවාදී දෘෂ්ටියක් ප්‍රකට වනු පෙනෙනවා.ජාතියට ආදරය කරන එක ජාතිවාදය කියලා මං පිළිගන්නේ නැහැ. උපන් ජාතියට උපන් දේශයට, උපන් පොළොවට ආදරය කළ යුතුයි. තමන්ගේ ජාතිය විතරයි තියෙන්නෙ ඕනැ කියලා හිතන කෙරුමෝ ඉන්නවා. ඒ අය තමයි ජාතිවාදි.ජාතික ගැටලුව පිළිබඳ ඔබේ මතවාදය මොකද්ද?දෙමළ දේශපාලනඥයන් දෙමළ ජනතාව රැවැට්ටුවා. ඒ වගේම අපේ දේශපාලනඥයන් ඔවුන්ගේ කෘෂි ආර්ථිකය විනාශ කළා. ඔවුන් හිටවපු ලූනු, මිරිස් විකුණගන්න බැරිව කුණු වෙද්දි අපි ඒවා පිටරටින් ගෙන්නුවා. ඒවා සම්පූර්ණයෙන්ම වැරැදි තීරණ.. ලෝක පරිමාණයෙන් අද සමාජවාදය බිඳ වැටිල කියලා ඔබ හිතනව ද?සමාජවාදය බිඳ වැටෙනවයි කියලා මං දැක්කේ හුඟ කාලෙකට කලින්. ඒ මං ජර්මනියට ගිය වෙලාවේ. කොමියුනිස්ට්වාදය කියන්නෙ බොරුවක්. බලන්න; කියුබාවත් ළඟදීම අනෙක් පැත්ත ගහනවා. ජර්මනියට ගියාට පස්සෙ තමයි මට කොමියුනිස්ට්වාදය එපා වුණේ. මං දැන් කොමියුනිට්වාදියෙක් නෙමෙයි.. එහෙම නම් ඔබ දැන් කවුද?ස්වීඩනය තමයි මං ආසම රට. මං එහේ එක පොලිස් කාරයෙක් දැක්කෙ නැහැ. හරියට දිව්‍ය ලෝකේ වගේ. අපිට ධනවාද, සමාජවාද කියලා ‘වාද’ අවශ්‍ය නැහැ. වැදගත් වෙන්නේ මනුෂ්‍යයෙකුට මූලික අයිතිවාසිකම් ඇතුව ජීවත්වීම.ඔබේ බිරිය?මනෝරා ප්‍රභාති ප්‍රේමතිලක. ලේඛිකාවක්. කිවිඳියක්. මුලින්ම මගේ 8 වැනි පිටුවට ලිව්වා. ‘ලක්දිව’ පත්‍රය කරද්දි හඳුනාගත්තේ. මගේ හිත ගියා එයාට. මං දවසක් ඇහැව්වා කසාද බඳිමු ද කියලා. එයා එක පාරටම ඇහැව්වා සුනිල් අයියා ලියනවා වගේ පිහියෙන් අනින්නා වගේනේ කතා කරන්නෙත් කියලා. පස්සෙ ඇය මට කැමැති වුණා. ඊට පස්සෙ බැන්දා. මට දැන් හිතෙනවා මං කළේ වරදක් කියලා. මොකද මං වයසින් හුඟාක් වැඩිමල්. ඇය තමයි මට කන්න බොන්න දෙන්නේ. මං සතයක්වත් හරි හම්බ කරන්නෙ නැහැ. දැන් කාලේ එක පඩියකින් ජීවත්වෙන්න බැහැනේ.දරුවන්?එක පුතයි. නංජිත මාධව ප්‍රේමතිලක. පුතා දංගෙඩි දැකලා නැහැයි කිව්වම මං රක්වානට එක්ක ගියා දං පෙන්වන්න. මෙහේ කොහේවත් නැහැ. ඉතිං කොහොම ද සොබා දහමට ආදරේ කරන්නේ. අපි දරුවන්ට සොබා දහමට, ගහකොළවලට ආදරේ කරන්න පුරුදු කරන්න ඕනැ. එතකොටනේ මිනිස්සුන්ට ආදරේ කරන්නේ.දැන් අවුරුදු 70 ක් කිව්වනේ. ජීවිතේ දිහා ආපහු හැරිලා බලනකොට මොනව ද හිතෙන්නෙ?සිනමාව පැත්තෙන් ඉදිරියට ගියානම් හොඳයි කියලා දැන් මට හිතෙනවා. සිනමාව කියන්නෙත් මහා සාහිත්‍යයක්නේ. ‘නිම්වළල්ල’ චිත්‍රපටයට පස්සේ මට කිසිම චිත්‍රපටයකට සම්බන්ධ වෙන්න ලැබුණේ නැහැ. රන්ජිත් ලාල් ඒ දවස්වල නිතරම කිව්වේ සුනිල්, මචං උඹ ලිව්වොත් විතරයි මං පික්චර් එකක් කරන්නෙ කියලා.මේ දවස්වල මොනව ද කරන්නෙ?මං වහිනවා දිහා බලාගෙන ඉන්නවා. වැස්සට මං හරි ආසයි. මගේ රෝගය (පාර්කින්සන්) නිසා ඇවිදින්න අමාරුයි. වැහි වතුර පොළොවට වැටෙනකොට හරියට මල් පිපෙනවා වගෙයි. හරිම ලස්සනයි.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ay1406152</link>
    <topic>මන්නාරම් වෙරළ හැඩකරන්නේ ඩොරික්ගේ බංගලාවයි</topic>
    <author>අරුණි මුතුමලී</author>
    <content>මාතර පාතේගම උපන් ඔහුගේ ළමා කාලය ගෙවුණේ දෙණියායේ බෙරලපනාතර පිහිටි සිය මවගේ මහගෙදරය. ආනන්ද විද්‍යාලයේ ශිල්ප හදාරන අතරද ඔහු පරිසරය පිළිබඳ උගත්තේ ගමේ වැඩිහිටියන් ඇසුරේය. 1983දී දිවයින පුවත්පතට කර්තෘ මාණ්ඩලිකයෙකු ලෙස එක්වූ ඔහු ශ්‍රී ලංකාවේ දෙවැනි වෘත්තීය පාරිසරික පුවත්පත් කලාවේදියාද වන්නේය. පාරිසරික ප්‍රවෘත්ති කලා‍ව ශ්‍රී ලංකාවේ ප්‍රවර්ධනය කිරීමෙහිලා ඔහු දැක්වූ මෙහෙයට 1992දී එක්සත් ජාතින්ගේ ගෝබල් 500 සහ 2000දී ජගත් හරිත පන්හිද සම්මාන ඔහුට හිමිවිය. ශ්‍රී ලංකාවේ දියඇලි, පාරිසරික ශබ්දකෝෂය ඇතුළු පරිසරය සහ ජනමාධ්‍ය පිළිබදව ග්‍රන්ථ 52ක කතුවරයා වන ඔහු ජනමාධ්‍ය පුහුණුකරුවෙකුද වශයෙන් ද කටයුතු කරයි.තායිලන්තයේ ආසියා ශාන්තිකර පාරිසරික මාධ්‍යවේදී පර්ෂදයේ සභාපතිවරයාද ප්‍රංශයේ ජාත්‍යන්තර පාරිසරික පුවත්පත් කලාවේදී සම්මේලනයේ ලේකම්වරයාද කෙන්යාවේ ජගත් පාරිසරික ජාල කේන්ද්‍රයේ ආසියානු අධ්‍යක්ෂවරයාද ලෙස වසර ගණනාවක්ම කටයුතු කළ ඔහු එම සංවිධාන වෙනුවෙන් ලොව රටවල් 70ක පමණ සංචාරය කරමින් පරිසර අත්දැකීම් සියැසින් විඳින්නට වරම් ලද්දෙකි. වසර 31ක මාධ්‍ය දිවිය පසු කරමින් සිටින ඔහු වර්තමානයේ ආර්ථික සංවර්ධන අමාත්‍යාංශයේ කටයුතු කරයි. එවන් අත්දැකීම් බහුලධර්මන් වික්‍රමරත්න මහතා මෙරට දුටු ලස්සනම තැන ගැන අපට කීවේ මෙසේය.මගේ කුඩා කාලය ගෙවුණේ දෙනියායේ බෙරලපනාතර අපේ අම්මාගේ මහ ගෙදර. ඒ ඉදිරිපස ළාහිරු රැසිට රිදී තැටියක් වගේ දිලිසෙන කුඹුරු යායක් තිබුණා. වයසට ගිය කිතුල් ගසක ක‍ඳේ කඳ කටු මල් දකින්න ලැබුණා. වහු කොටුවේ වසු පැටවුන්ට මදුවැල් ගුටි කිහිපයක් එල්ලා නොතිබුණු දවසක් නෑ. හරකුන් බැඳින්න ගත්තේ වෙනිවැල්වලින් අඹරන ලද කඔයක්. විශාල දොළ පහර ඇදී ගියේ ගල් අතුරින් පැනනැගෙන සිහින් පෙණ බුබුළු නන්වමින්. දිය නා සැතපෙන මී හරකුන් අපට පෙනුණේ සුදට හුරු පැහැයට.සෙල්ලමට සටන් වදින නාම්බෝ එකිනෙකා හඹා යමින් වැස්සියන්ගේ වැඩි ආදරය දිනා ගන්නට වගේ උන් අතරට පැන රැකවරණය හොයන හැටි බලන්න අපූරුයි. ඒ ගමේ ගැමියන්ගේ හදවත් පෑදුණු දියත්තක් වගේ අව්‍යාජයි. අපිට තුන්වේලටම කන්න මී කිරි සමඟින් කැකුළු හාල් බත් තිබුණා. එළකිරි යොදයෙන් ගිතෙල් වගේම මීකිරි යොදයෙන් දුන්තෙල් සකසාගෙන මුළුතැන්ගෙයි ලිප ළඟ හැලි පුරවන්න අමතක කරන්නේ නෑ. දහවල් කාලෙට තෙලිදිය වලින් නික්මෙන කිතුල් පැණි සුවඳ වගේම රාත්‍රියේ කැකුණ මලේ දුම් සුවඳ අපට හරි හුරුයි.ධර්මන් වික්‍රමරත්න මහතා සිය අතීතයට සමවැදුණේ එසේය. මෙවැනි පසුබිමක ඔහු පරිසරයට ළෙන්ගතුවීම නොවැළැක්විය හැකි සංසිද්ධියකි. එසේ වැඩුණු ඔහු පරිසර මාධ්‍යවේදියකු වීමත් සමඟ රට පුරා සංචාරය කරන්නට අවස්ථාව ලැබුණේ දෛවයේ හාස්කමක් ලෙසය.” පාරිසරික මාධ්‍යවේදියෙකු ලෙස රටපුරා බොහෝ තැන්වල ඇවිදීමේදී මා දුටු සුන්දරම ස්ථානය මෙන්ම ආකර්ෂනීය ස්ථානයක් වුයේ මන්නාරම වෙරළ. ශිලාවතුර මුහුදු තීරය හරිම මනස්කාන්තයි. පුත්තලමේ සිට මන්නාරම දක්වා වූ ඒ අපූර්ව වෙරළේ සැඟවුණු අතීත රහස් අප්‍රමාණයි.”1804දී මන්නාරම වෙරළේ ඉදිකරන ලද ඩොරික්ගේ බංගලාව පිළිබදව සොබා සොදුරු චමත්කාරය ඔහු මේ මොහොතේ ද අත් විඳින්නා සේය.“ශිලාවතුර ටවුමේ සිට මෙතනට දුර කිලෝමීටර් 06 විතර ඇති. ශ්‍රී ලංකාදීපයේ ප්‍රථම බ්‍රිතාන්‍ය ආණ්ඩුකාරයා හැටියට 1798 සිට 1805 දක්වා සිටි ශ්‍රීමත් ෆ්‍රෙඩිරික් නෝත් ගේ එක් නිවහනක් වුණේ මේ බංගලාව. හැම වසරකම අවසානයේ එහි ගොස් ඒ චමත්කාරය මම විඳිනවා. මන්නාරමේ ප්‍රධාන වාරි ඉංජිනේරු අනුර නෙළුගොල්ල මහතා ඒ සදහා මා දිරිමත් කරනවා. මාර්තු සහ සැප්තැම්බර් තමයි වාරකන් කාලය. මෙය 1940 අංක 09 දරන පුරාවස්තු ආඥා පනත යටතේ ඇති ස්මාරකයක්. අදට මෙය ඉදිකර වසර 210ක්.”“එහි වම් පසින් පෙනෙන්නේ කල්පිටිය බත්තලංගුංඩුව දූපත. මොල්ලිකුලම් නාවික කඳවුරේ ටවර් එකයි කල්ලාරු නාවික අනු ඛණ්ඩයේ ප්‍රදීපාගාරයි මෙතනට හොඳට පේනවා. ඉදහිට හමුවන අරිප්පු ධීවරයෝ මාලු බාන හැටි නිතරම දකින්න පුළුවන්. මේ බංගලාවේ ආරක්ෂක කුටියක් සමඟ ප්‍රදීපාගාරයක් පේනවා . එකාලේ රාත්‍රියට එහි ලන්තෑරුමක් දැල්වුවා කියලා ගමේ අය කියනවා. ”“හාත්පස සිසාරා බලනකොට දැනේනනේ අමුතුම හැඟීමක්. සුළඟ ලෙළ දෙනවා, මුහුදේ ප්‍රචණ්ඩ රැලි එකිනෙක පරයන්නවගේ. ඊට මෙහායින් දුඹුරු පැහැති තණකොළ යාය. ක්ෂිත්ජ ඉමව්වට යනතුරු අදුරු අහස. ඒ වැස්සක ලකුණු නොවූණත් දේශගුණය රළුයි. වාරකන් කාලෙට මුහුද තවත් රළුයි. ඒ අතරින් ඩොරික්ගේ බංගලාව වෙලාවකට මට පේන්නේ සීගිරි බලකොටුව වගේ”ධර්මන් වික්‍රමරත්න මහතා එහි අගය තවතවත් වඩවමින් කීවේ එසේය.“ඩොරික් බංගලාව යට බිම් ගෙයක් තිබිලා තිබෙනවා. ඉන් අරිප්පු කොටුවට මෙන්ම අරිප්පු ගමටද යන්න පුළුවන් වුණාලු. ඒත් දැන් ඒ බිම් ගෙය වැහිලා ගිහින්. මුසලි ප්‍රාදේශීය සභා බල ප්‍රදේශයට අයත් අරිප්පු කොටුව තිබෙන්නේ ඊට මීටර් 200ක් පමණ දුරින්. අරිප්පු කොටුවේ කුඩා බැස්ටියන් කොටු දෙකක් තිබෙනවා. එය පෘතුගීසි නිර්මාණයක්. ලන්දේසින් මන්නාරම අල්ලා ගන්නා විට එය ඔවුන්ගේ කොටුවක් බවට පත්වුණා. පසුව එය ප්‍රතිසංස්කරණය කර තිබෙනවා.”තමන් දුටු ලස්සනම තැන පිළිබඳ ඉතිහාසයෙන් මඳක් ඔහු පැවසුවේ එසේය.“ඩොරික්ගේ බංගලාව අසල සිටින නාවික හමුදාවේ ආරක්ෂක භටයින් හරියට පිළිගැනීමේ නිළධාරින් වගේ . ඔවුන් එතැනට එන හැම දෙනා එක්කම හරි කුළුපගයි. මාසෙකට දෙස් විදෙස් සංචාරකයින් දහසකට ආසන්න සංඛ්‍යාවක් මේ බංගලාව බලන්න එනවා. ප්‍රකට සිසිල් බීමක රූපවාහිනී වෙළෙඳ දැන්වීම රූගත කර තිබෙන්නේත් මේ වෙරළ පසුබිම් කරගෙන. ”“මුහුදුට නුදුරු ගල් පර්වතයක් මත ඉදිකිරන ලද ඩොරික්ගේ බංගලාව ගෘහ නිර්මාණ සැලසුම් ශිල්පයේ විශිෂ්ටත්වය කියාපාන්නක් වගේම වාස්තු විද්‍යාවේ ප්‍රාතිහාර්යයක් කියලයි මට නම් හිතෙන්නේ. මේ වගේ නිර්මාණ සැලසුමක් මම මෑතකදී දැක්කේ ළඟදීම වැඩ අරඹන යාපනය සංස්කෘතික මධ්‍යස්ථානයේයි. මන්නාරමට වැටෙන අධික අව් රශ්මිය දැවැන්ත ගොඩනැගිල්ලේ ගඩොල් බිත්තිවලින් සිසිල්කර තිබෙනවා. ”ඔහු ඒ සිසිල මැනැවින් විඳ ඇති සේය. එසේම එහි අස්සක් මුල්ලක් නෑර ඔහු නිරීක්ෂණය කර ඇත්තේ මෙසේය.“ඩොරික්ගේ බංගලාව බිම් මහල කාමර 04කින් සහ සාලයකින් සමන්විතයි. නිවස මධ්‍යයේ පිහිටි පියගැට පෙලකින් නිවස ඉහළ මහල වෙත යන්න පුළුවන්. කුඩා කාමරයක් සමඟ ඇති විශාල ප්‍රමාණයේ කාමරය ආණ්ඩුකාරයාගේ නිදන කාමරය කියා විශ්වාස කරනවා. මෙහි ගෘහ සැලසුම ආණ්ඩුකාරවරයාවූ ෆ්‍රෙඩ්රික් නෝත්ගේම නිර්මාණයක් වීමයි වැදගත්. මේ බංගලාවේ තිබෙන්නේ විශාල කනු. ඒවා ග්‍රීක ගෘහනිර්මාණ ශිල්පයට ඉතා සමීපය කියලයි ගෘහ නිර්මාණ ශිල්පීන් කියන්නේ. ග්‍රීක ව්‍යවහාරයක් වන ඩොරික් යන්නේ අදහස දැවැන්ත කුළුණු සහිත ආරුක්කු වලින් සමන්විතවීම කියලාත් එහි අර්ථ දක්වන්නන් කියනවා.”ක්‍රිස්තු වර්ෂ 1804දී ඉදිකරන ලද ඩොරික්ගේ බංගලාවේ සිට එවක ආණ්ඩුකාරවරයා වූ ‍ ෆ්‍රෙඩිරික් නෝත් කොණ්ඩච්චි බොක්කේ මුතු කැණීම් පිළිබදව අධීක්ෂණය කළ බවද ලංකාවේ වටිනාම මුතුපර සහිත කොණ්ඩච්චි මුහුදු බොක්ක එවකට ඉතා දියුණු මට්ටමක පැවති අතර එය එම සියවසේ වෙරළ ආශ්‍රිතව ප්‍රබලතම ආදායමක් ගෙන දුන් ධන උල්පතක් බවද අතීත තොරතුරු ඇසුරින් ඔහු ගෙන හැර පෑවේය.“රොබට් නොක්ස්ගේ එදා හෙළදිව කෘතියේත්මේ ගැන සදහන් වෙනවා. උඩරට රාජධානි ඉතිහාසයේ කරලියද්දේ බණ්ඩාරගේ දියණිය දෝන කතිරිනා මෙහි සඟවාගෙන සිටි බවටත් කතාවක් තිබෙනවා. දෙමළ බසින් එයට කියන්නේ අල්ලේ රාණි කොටුව කියලා. රටම විනාශ කළ කොටි ත්‍රස්තවාදීන් පවා මෙය විනාශ කළේ නැත්තේ මෙහි වටිනාකම දැනුණු නිසා වෙන්න ඇති. 1807දී ලියැවුණු ඩිස්ක්‍රිප්ෂන් ඔෆ් සිලෝන් කෘතියේත් ජේම්ස් කොර්ටිනල් පියතුමා සදහන් කර තිබෙන්නේ මෙය අවිවාදයෙන්ම ශ්‍රී ලංකාවේ පිහිටි මනස්කාන්තම නිවහන වන අතර ගෘහ සැලසුම් ශිල්පයට අනුව එකල නිමවන ලද එකම ඉදිකිරීම විය හැකියි කියලයි.”මෙසේ බංගලාව ගැන කියන අතර ඔහු එහි සිට මන්නාරම් මුහුදේ ගිය අයුරුද සිහි කළේය.“අපි එක පාරක් මුහුදු ගියා. ලේසි නෑ මන්නාරම් රැල්ල හරි සැරයි. අව්ව පුදුම කාෂ්ඨකයි. හිතත් ටිකක් විතර ගැස්සෙනවා කිව්වට වරදක් නෑ. අනෙක ධීවරයින් යන්නේ දින හත අටක් මුහුදේ ඉන්න ට්‍රෝලර් යාත්‍රාවල. ඒ වගේම බෝට්ටු ධීවරයින් අල්ලන සමහර මාලු තුවාල වුණාම බෝට්ටුවලම වේලනවා. ඒවාට කියන්නේත් බෝට්ටු කරවල කියලා. මම ජීවිතේ කාපු රසම කරවලත් ඒවා තමයි.”එසේ ඩොරික් බංගලාවේ අසිරිය කියූ ඔහු දුටු ලස්සනම තැන පිළිබඳ කතාව නිම කළේ වගකිව යුත්තන්ට පණිවුඩයක්ද දෙමිනි.“වර්තමානයේ ඩොරික්ගේ බංගලාව මුහුදු ඛාදනයටත් සංරක්ෂණය නොවීම නිසා දිරාපත්වීමටත් ලක්වී තිබෙනවා. ගොඩනැගිල්ලේ බටහිර බිත්ති රැසක් මුහුදට පෙරලිලා. එය සංරක්ෂණය කිරීම පුරාවිද්‍යා දෙපාර්තමේන්තුව පමණක් තනිව කළ හැකි දෙයක් නොවේ. ඒ සදහා වෙරළ සංරක්ෂණ දෙපාර්තමේන්තුව සහ සංචාරක සංවර්ධන අධිකාරිය, ආරක්ෂක සහ නාගරික සංවර්ධන අමාත්‍යාංශය සමඟ එක්ව කටයුතු කළ යුතුයි. මෙවැනි ජාතික වශයෙන් වැදගත් පුරාවිද්‍යා උරුමයන් උපනුපන් පරපුර වෙනුවෙන් රැක ගැනීම අප සැමගේම වගකීමක්නේ. ”අරුණි මුතුමලීaruni@silumina.lkඡායාරූප - චමින්ද හිත්තැටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ay1406153</link>
    <topic>අම්මා</topic>
    <author/>
    <content>මගේ ළය මත තිබුණු නුඹේ පිය සටහන් මතමඅදත් නුඹ පා නඟා යන යුරු නියත විවරණ නොදීම මටනදීරා රෝෂිණී නල්ලපෙරුමපුංචි පැංචි මල් පිපිච්ච මල් පර වීලා කිරට හඬන වසු පැටියා වදුලෙ තනි වෙලා නිවස පුරා බැබලුණු රන් සඳක් තනි වෙලා ඉවස ගන්න බැරි විලසට හද ඉතිරීලාලන්ද පුරා බඩ වැටියේ දෙවැට ගොළු වෙලා මසිත පුරා හැඟුම් මවා නුඹ ගොළු වීලා අත්වැල් බැඳ පෙර කාලේ සීන මවාලා පතිකුලේට නුඹයි ගියේ මා තනි කරලාමගේ හිතේ ඇති පාළුව මොහොතක් සිහි දරා ගන්න බාල වියේ සෙල්ලම් කළ සිහින පොකුරු රස විඳින්න බලා ඉන්නවා අක්කේ ඔබගේ රුව බලා ගන්න ඒ හින්දා එන පෝයට ගමට ඇවිත් යන්න එන්නනිලන්ත අනුහස්තඹුත්තේගමපින්සලෙන් ඇඳි රවුම් එකිනෙක චේදනය වී මැවේ නව රටාවක්චමෝදි සත්සරා තිලකරත්නනිට්ටඹුවවන අසපුවකදි හමු නොවුණත් අප මා කරකාරගන්නා බව පොරොන්දුවද ඇතිව ඇඟිල්ලෙහි පැලඳූ මුදුව දුෂ්‍යන්ත රජු මෙන් අමතක නොකරන බව විශ්වාස කළ මුත් අද මම තනිවී සිටිමි මල් කැකුළක් සමඟින් ඔබ යළි එනතුරු පෙර මඟට වී බලා සිටිමි සකුන්තලාවක් මෙන්නිල්මන්ති චමත්කාරිබිංගිරියසතුට බෝ කරන්න තරහව වඳ කරන්න ආත්මාර්ථය පසෙක ලන්න පරාර්ථයේම යෙදෙන්න පරාජයෙන් නොසැලෙන්න නැවත උත්සාහ කරන්න නිරතුරුව කැප වන්න ජයග්‍රහණය වෙත පිය මනින්න ඔබේ සිහිනය ඉටු වේවි දිනක ලෝකයා ඔබට සුබ පතයි ලෝකයම දිනන දවස එයයිකුමුදිකා ඩී. සපුතන්ත්‍රීනිකදළුපොතසිත ආඩම්බරෙන් තරු කැට අහසෙහි දිලෙනා මුතුමෙන් නෙත් යුගලය යොමන්නට තැත් කරයි ජීවිතයෙහි පසු කර ආ කඩ අද්දර මායිම දෙස නැවත හැර බලා කිසි නොමවෙයින් ආපසු ඒ අතීතයට යන්නට අවසර කිසිදිනෙක නොලැබෙන බව දැන දැනත් කිමද සිත පාරන්නේ අනාගතය සුන්දර කරගන්න වැර දරනවා මිස වැරදි මඟ නොයන්නට කිසි දිනක මා නොයෙන්නෙමි ඔබ සමඟඩබ්ලිව්.සී.එස්.කල්පනානොච්චියාගමසිකි පිළකි, නුඹ ද සකි ලෝ වැසි ලොබ බැඳි මියුරු අරුමැසි විලස දිසි මට නම්, නුඹ සකි කටුක සැබෑවකි රජිඳු සිකි පිටු පෑ කලක දිසි පිළ් කළබේ අසොබාව මෙනිඑල්. නිමාෂා සඳරුවනිකොළඹ විශ්වවිද්‍යාලයසැම තැන සරා අමාරුවෙන් සොයා ගත් තම සිරුරටත් වඩා විසල් ආහාරය ගුලට රැගෙන යන්ට ගන්නා අපමණ වෙහෙසකරුණාරත්න අත්තනායකගල්ගමුවඑක දෙක තුන ගෙවී යන මැදියම සහ අලුයම ගෙවී ගිය තිස් සතර වෙනි වසර මේ අහිමි කළ අහිමි වූ බොහෝ දෑ දිගු ය මේ සසර මෙන් දෛවය සමඟ මතකය අලුත් වෙයි මහද තුළ නිරතුරු කුඩා ළදැරියක වී මා දුටු බිහිසුණුම මතකය තවම හදවත බුරයි පියාණෙනි මවුනි නුඹ මට කියා දුන් මිනිස්කම එදා විලසම අද ද නොපැකිලිව ඇති නමුදු පියාණන් මෙන්ම ඔබ අපව තනිකර දමා නොයන ගමනක් ගොසින් ගෙවිණි බොහෝ කල් ඔබේ පොඩි දූ තවම නොනිදා පහන් කරන යළි යළිත් ඔබ දෙපළ දකිනු පෙරුමන් පුරන නොපෙනෙනා ලොවක සිට නෙතු අයා බලා ඉම්එච්. එම්. සුරේකා තෝර කුඹුරකුරුණෑගලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ay1406154</link>
    <topic>ජපනෙකුට මාස හයක් සිංහල උගන්නලා මට ලැබුණු ගුරු පඬුර මාස හයක ජපාන සංචාරයක්</topic>
    <author>ඉනෝකා සමරවික්‍රම</author>
    <content>“පණ්ඩිත නාරම්පනාව මහත්මයා කියන්නෙ කවුද?”අපි මහාචාර්ය බෙල්ලන්විල විමලරතන නායක ස්වාමින් වහන්සේගෙන් මාදුළුවාවේ සෝභිත නායක ස්වාමින් වහන්සේගෙන් වල්පොල පියනන්ද ස්වාමින් වහන්සේගෙන් අසා බලන්න.“බොහෝම උගත් පඬිරුවනක්. භාෂාව පිළිබඳව බුදුදහම පිළිබඳව බොහෝ දැනුම ඇත්තෙක්. අපෙත් ගුරුවරයා.” ඒ ඔබට ලැබෙන පිළිතුරයි. අපි ඔහු සොයා ගියෙමු.පාලිසූත්‍ර පිටකය, සරල සිංහලට ලියු, පන්සිය පනස් ජාතකය සරල සිංහලයට ලියු, චම්පු කාව්‍ය පොත සරල සිංහලයට ලියු එම ග්‍රන්ථය සඳහා බෞද්ධ සාහිත්‍ය සම්මානය ලැබු මෙන්ම බුදුන් වදාළ බුද්ධ චරිතය, ප්‍රායෝගික බුදු දහම ආදි ග්‍රන්ථ රැසක් රචනා කළ රාජකීය පණ්ඩිත කීර්ති නාරම්පනාව මහතා පිළිබඳවය මේ සටහන.මගෙ අප්පච්චි ඒ කාලේ ගුරුවරයෙක්. ඔහු මේ දැන් කාලේ වගේ උපාධිධාරී ගුරුවරයෙක් නොවෙයි. නමුත් මගේ අප්පච්චි ඒ ප්‍රදේශයේ හිටපු ලොකුම උගතා. උන්දැගෙන් අහන්නේ නැතිව කවුරුවත් මුකුත් කරන්නේ නැහැ. කොටින්ම අප්පච්චිගෙන් නාහා ලියුම් කරදාසියක්වත් ලියන්නෙ නැහැ. අප්පච්චි ගුරුවරයෙක් වෙලා තිබුණේ ඒ කාලේ තිබුණ මොනිටර් විභාගයෙන් සමත් වෙලා.”තම අප්පච්චිගේ උගත්කම ගැන කතා කරන මේ පුතු අප්පච්චි සමතික්ක්‍රමණය කළ අයෙකි. ඔහු අපේ කාලයේ උගත් පඬිරුවනකි. සිංහල, පාලි, සංස්කෘත, හින්දි භාෂාව පිළිබඳව මෙන්ම බුද්ධධර්මය පිළිබඳව පුළුල් දැනුමක් ඇත්තෙකි. ඒ සැමටම වඩා මෙරට ප්‍රමුඛ පෙළේ භික්ෂුන් වහන්සේ බොහෝ දෙනෙකුට ධර්මය ඉගැන්වූ ගුරුවරයාය. රාජකීය පණ්ඩිත කීර්ති නාරම්පනාව නම් වූ වියත් පඬිරුවන හමුවීමට ඉකුත් දිනෙක අපි කැලණිමුල්ලේ පිහිටි ඔහුගේ නිවහනට ගොඩ වූයෙමු.එක්දහස් නවසීය තිස්එක අවුරුද්දේ අප්‍රේල් මස 30 වැනිදා උපන් කීර්ති නාරම්පනාව පස්දෙනකුගෙන් යුතු පවුලේ තුන්වැන්නාය. මාතලේ දිස්ත්‍රික්කයේ දඹුල්ල ප්‍රදේශයට ආසන්නව කොළඹ ත්‍රිකුණාමල පාරේ අතරමඟදී හමුවන තලකිරියාගම ඔහුගේ උපන් ගම විය. තලකිරියාගම බෞද්ධ මිශ්‍ර පාසලෙන් මූලික අධ්‍යාපනය ලැබු ඔහු පසුව මාතලේ ශ්‍රී ධර්මරාජ පිරිවෙනට ඇතුළත්ව අධ්‍යාපනය ලැබුවේය. ඉන් අනතුරුව එක්දහස් නවසීය පනස් දෙක වසරේදී විද්‍යාලංකාර පිරිවෙනට ඇතුළත් වූයේ වැඩිදුරටත් ඉගෙන ගැනීම සඳහාය.“මයෙ අම්මා උක්කු මැණිකේ නාරම්පනාව. අප්පච්චි කේ. බී. නාරම්පනාව. සහෝදර සහෝදරියෝ හතර දෙනෙක් හිටියට අද ඉන්නේ මම විතරයි. මම විද්‍යාලංකාර පිරිවෙනට ඇතුළත් වුණේ ප්‍රාචීන ප්‍රාරම්භක පන්තියට. ඒකාලේ පිරිවෙනේ ප්‍රධාන පාලක ලෙස කටයුතු කළේ යක්කඩුවේ පඤ්ඤාරාම නායක හාමුදුරුවෝ. මම පිරිවෙන් අධ්‍යාපනයට කැමැති වෙන්න ප්‍රධාන හේතුව වුණේ ‍මයෙ අප්පච්චි කුඩා කාලයේ සිටම මට ශ්ලෝක පොත් කියවීමට හුරු කරවීමයි. මම පිරිවෙනේදී ගෞරව පන්තියක් සමඟ පළමුවැනියා ලෙස සමත් වුණා. ඒ නිසා මට අවුරුදු පහම නොමිලේ ඉගෙන ගැනීමට අවස්ථාව ලැබුණා. කෑම බීම නවාතැන් පහසුකම් සියල්ල නොමිලේ ලැබුණේ. යක්කඩුවේ පඤ්ඤාරාම නායක හාමුදුරුවෝ ඉතාම කාරුණික පරාර්ථකාමී කෙනෙක්. මං අදටත් හිතන්නේ එවැනි පඬිවරුන්ගෙන් ඉගෙන ගැනීමට ලැබීමත් පිනක් කියලයි.”එවකට විද්‍යාලංකාර පිරිවෙන හරහා ලංකාවේ භික්ෂුන් වහන්සේ ජාතික ආගමික ප්‍රබෝධයෙන් කටයුතු කරන සමයක් විය.“මට මතකයි ලංකා එක්සත් භික්ෂු පෙරමුණ හදාගෙන දිවයින පුරාම දේශන, දැනුම්වත් කිරීම් තිබුණා. ඒවාට සහභාගි වන නිසා යක්කඩුවේ පඤ්ඤාරාම ස්වාමින් වහන්සේට දවල් කාලයේ ඉගැන්වීම් කටයුතු අතපසු වෙනවා. ඒ කාලේ පිරිවෙනේ ජ්‍යෝතිෂය, ආයුර්වේදය වගේම නොතාරිස් විභාගයටත් ඉගැන්වීම් කැරෙනවා.ශිෂ්‍යයන්ට පාඩම් අතපසු නොවෙන්න රාත්‍රියේදී පිරිවෙනේ ඉගැන්වීම් කරනවා. හවස හයට හතට පන්ති පටන් ගත්තම රෑ දොළහ එක වනතුරු උගන්වනවා. නිදිමත වෙහෙස යන්න තේ, සුප් ආදිය හදලා දෙනවා. ටිකක් වෙලා ඇවිදින්න විවේකය දෙනවා.යම් අයෙක් ශිෂ්‍යයෙක් විදිහට පිරිවෙනට ඇතුළත් වුණානම් එකල පිරිවෙනේ හිටපු ගුරුවරු ඒ ශිෂ්‍යාව පිරිවෙනෙන් පිටත් කළේ ඉතාම අර්ථවත් පුද්ගලයෙක් ලෙස වගේම පොත පත දැනුමෙන් පරිපූර්ණ කරලා. මට මතකයි මට එක්දහස් නවසිය පනස් අටේදී පිරිවෙනේ ගුරු පදවියක් ලැබුණා. ඒ වන විට මම පණ්ඩිත විභාගය සමත් වෙලා හිටියේ.එක්දහස් නවසිය පනස් අට අවුරුද්දේ තමයි විද්‍යාලංකාර පිරිවෙන විශ්ව විද්‍යාලයක් බවට පත්වුණේ. ඒ කාලේ දක්ෂතා පෙන්වපු ගුරුවරුන්ට විශ්ව විද්‍යාලයේ පර්යේෂණ අංශයට සම්බන්ධ කරගත්තා. එකල මගේ වැටුප රුපියල් තිහයි.බිරිය සමගවිශ්ව විද්‍යාලයේ ගුරුවරයකු ලෙස කටයුතු කරන අතරතුරේ වැඩිදුරට ඉගෙනීමත්, පොත පත ලිවීම සඳහාත් නාරම්පනාව මහතා යොමු වූයේය. එමෙන්ම නාට්‍ය බැලීමට ප්‍රිය කළ නාරම්පනාව හුණුවටය නාට්‍ය ඇතුළු එකල වේදිකාගත වූ බොහෝ නාට්‍ය නැරඹුවේය. එපමණක් නොව මීමන ප්‍රේමතිලක, අල්විස් පෙරේරා, ජෝන් රාජදාස, බඹර කොටුවේ සුදර්ම, විමලේන්ද්‍ර වතුරේගම ආදි කවීන් සහභාගි වූ කවි මඩු නැරැඹීමට ගියේය.ඒ කාලේ අපි අතර හිටපු හොඳම කථිකයා තමයි ශ්‍රී චන්ද්‍රරත්න මානවසිංහ මහතා. ඔහු නැති රැස්වීම හරියට හුනු නැති බුලත්විට වගෙයි. අපි මානවසිංහට කතා කළේ මානවේ කියලා. ඒ කාලේ මට මතකයි අපි ධර්මාරාම ස්වාමින් වහන්සේගේ ගුණ සමරුව වෙනුවෙන් පොතක් කළා. එහි ගුණ සමරු ගීතය ලියන්න දුන්නේ මානවසිංහට, නමුත් පොත අච්චු කන්තෝරුවට දෙන විටත් ගුණ සමරු ගීතය ලැබුණේ නැහැ. අපි ගිහිල්ලා මානවේ හමුවුණා. ඔහු අපට කිව්වා, ‘ඕවා මේ ආවාට ගියාට කරන්න බැහැ. ඕවා කරන්න නම් තෙල් ගහන්න ඕන කියලා. කෝ දැන් තෙල් ගහන්න දුන්න ද?’ කියලා ඇහුවා.අපි යම් මුදලක් ඔහු අතට දුන්නා. ඊට පස්සේ කිව්වා පහුවදාට එන්න කියලා. අපි ඒ කියපු දවසේ ගියා. මානවේ අපිට දුන්නේ කටුසටහන ඒ දෙන ගමන් ඔහු කියනවා,“තෙල් ගැහුවා. තෙල් ගහලා නිදාගත්තා. රෑ දෙගොඩහරියේ ඇහැරුණා. එතකොට එලොවටත් නැහැ මොලොවටත් නැහැ. ඒ වෙලාවේ තමයි මේක ලිව්වේ” කියලා. මානවේ පුදුම තරමේ දක්ෂයෙක්. ඔහු කවදාවත් දෙපාරක් ලිව්වේ නෑ. ඒ වගේ ලේඛකයෙක් මම කවදාවත් දැකලා නැහැ. ඔහු උපන් ගෙයි දක්ෂයෙක්.”ඔහු අර ගුණසමරු ගීතය ගීතය ලියලා තිබුණේ මෙහෙම,“සරසවි මිණි වෙණ තත් සදනා විට ධම් රම් ධම් රම් හඬ පැතිරේ....”ඒ කාලේ වේදිකාවල මානසිංහ නැත්නම් බලන්න ගිහිල්ලා ඉන්න කෙල්ලෝ ‘කෝ මානවසිංහ’ කියලා කෑ ගහනවා. ඒ කාලේ මට තිබුණ පිස්සුවක් තමයි මොනවා හරි වැදගත් දෙයක් තිබුණොත් ඒක බලන්න යන එක. නාරම්පනාව මහතා මෙරට සංඝ පරම්පරාවට බොහෝ දක්ෂයන් බිහි කිරීමට දායක වූ කීර්තිමත් ගුරුවරයෙකි. අදටත් ඔහුට එදා තමන් ඇසුරේ ඉගෙන ගත් ඒ භික්ෂුන් වහන්සේලා පිළිබඳ හොඳ හැටි මතකය.“බෙල්ලන්විල විමලරතන නායක හාමුදුරුවන් මට හමුවෙද්දි අවුරුදු දාහතක් විතර ඇති. එදා ඉඳලම උන්වහන්සේ ඉගෙනීමෙන් ඉදිරියට යන්න ඕන කියන ආකල්පයෙන් හිටි කෙනෙක්. අද උන්වහන්සේ ඉන්න තැන දුටුවම මට පුදුමාකාර සතුටක් ලැබෙනවා.මාදුළුවාවේ සෝභිත හාමුදුරුවෝ කියන්නේ කුඩා කාලයේ පුදුම අහිංසක කෙනෙක්. නමුත් උන්වහන්සේට කරදර ගොඩකට මුහුණ දෙන්න වුණා වගේ ම අවුරුදු පහළොවක් දාසයක් තරම් වයසෙදි වගකීම් රැසක් දරන්න වුණා. ඒකට හේතුව තමයි පන්ස‍ලේ නායක හාමුදුරුවෝ අසනීප වීම. නායක හාමුදුරුවන්ව බලන්න ඕන, පන්සලේ කටයුතු කරන්න ඕන, ඉගෙන ගන්න ඕන.නමුත් උන්වහන්සේ හොඳ ගමනක් ආවා. තරුණ වියේදි අහිංසකයෙක් වුණාට දැන් නම් සෝභිත හාමුදුරුවෝ එහෙම නෑ. එහෙම වෙන්නත් ඇත්තේ ජීවිතේට ආව විවිධ හැල හැප්පීම් එක්ක වෙන්න ඇති.ඒ වගේම තමයි වල්පොල පියනන්ද හාමුදුරුවෝ කියන්නේ විසිකලාට මැරෙන් නැති කෙනෙක්. මං එහෙම කියන්නේ පියනන්ද හාමුදුරුවෝ පුදුම තරම් දුක් වින්ද නිසා. නමුත් කොහොම හරි නැගී සිටියා. අද උන්වහන්සේ බොහෝම ඉහළ තැනක ඉන්නවා. ඒ හැර අද රට වටේ ම මගෙන් ඉගෙන ගත් බොහෝ භික්ෂුන් වහන්සේ ඉන්නවා. ලංකාවේ කොහේ ගියත් කොතැනක හෝ මගෙන් ඉගෙන ගත් භික්ෂුන් වහන්සේ ඉන්නවා. එය මගේ සතුටට හේතුවක්.නාරම්පනාව මහතාගෙන් ඉගෙන ගත් භික්ෂුන් වහන්සේම එතුමා ගේ සමකාලීනයන් ද අද මෙරට ප්‍රමුඛ‍ පෙළේ විද්වතුන් අතර හිඳිති. ඇතැමෙකු මිය ගොසින්ය.“මහාචාර්ය සුචරිත ගම්ලත් මගේ මිත්‍රයෙක්. සුචරිත ජීවත්ව සිටියදී නිතර මට කතා කළා. ඔවු ඉංග්‍රිසි සිංහල ශබ්ද කෝෂයක් ලියලා ඒ සඳහා පොත් ප්‍රකාශකයෙක් සෙව්වා. නමුත් ඔහුට එය කරගන්න බැරි වුණා. අවසානයේ මම සුචරිතට කිව්වා ගිහින් ජනාධිපතිතුමාව හමුවන්න කියලා. ඔහු ඊට කැමැත්තෙන් හිටියා. නමුත් ඊට පෙර ඔහු ලෙඩ ඇඳට වැටුණා. ඉස්සර මහාචාර්ය විමල් දිසානායක මහතා උඩ ශාලාවේ අපරදිග සාහිත්‍ය කවි උගන්වනවා. ඒ හෝල් එකේ ම පහළ එම වෙලාවට මම පෙරදිග සාහිත්‍ය කවි උගන්වනවා. ඒ කාලේ ළමයි අපට කිව්වේ යුගාසන ධර්ම දේශනාව කියලා.”නාරම්පනාව මහතා එකල සිදු වූ සිදුවීම් සිහිපත් කරන්නේ හිනැහෙමිනි. ඔහු ශාස්ත්‍රීය පොත පත මෙන් ම ධර්මය පිළිබඳව ද පොත පත ලියා තිබේ. නාරම්පනාව මහතා 1962 දී ඉන්දියාවේ ලක්නව් විශ්ව විද්‍යාලයට ඇතුළත්ව අධ්‍යාපනය ලැබුවේය. පශ්චාත් උපාධිය ලබා ලංකාවට පැමිණීමෙන් පසුව ඔහු කැලණිය විශ්ව විද්‍යාලයේ සිංහල අංශයේ කථිකාචාර්ය වරයෙක් ලෙස කටයුතු කිරීමට පටන් ගත්තේය.නාසා ආයතනයේදීඔහු දෙදහස් දෙක වසරේ විශ්‍රාම ගන්නාතුරුම කැලණිය විශ්ව විද්‍යාලයේ ඉගැන්වීම් කටයුතු කළේය. ඉන්පසුව බාහිර කථිකාචාර්ය වරයෙක් ලෙස ද කෙටි කලක් ඉගැන්වීම් කළේය. සිංහල ශබ්ද කෝෂයේ ද වැඩ කළ නාරම්පනාව මහතා තමන් දන්නා දේ දැන උගත් දේ තම ශිෂ්‍යයන්ට කියා දීමෙන් අපමණ සතුටක් ලබයි. වරක් ජපානයේ සිට සිංහල ඉගෙනීම සඳහා විද්‍යාර්ථයෙක් ඔහු සොයා පැමිණියේය.සං සුකේ ඔයිකාවා ලංකාවට පැමිණියේ පෞද්ගලිකව මගෙන් සිංහල විෂය ඉගෙන ගැනීමට. ඔහු ජපානයේ රියෝ විශ්ව විද්‍යාලයේ. මාස හයකදි ඔහු බොහෝ ම හොඳට සිංහල කියවන්න සහ කතා කරන්න ඉගෙන ගත්තා. ඊට ගුරු පඬුරු වශයෙන් 1985 අවුරුද්දේ ඔහු මාව ජපානයට කැඳවාගෙන ගියා. මම ජපානයේ විවිධ ස්ථාන දැක බලා ගැනීමට ගියා.”අතීතයේ සොඳුරු බව මෙන් ම එදා දැවැන්තයන් සමඟ ගත කළ යුගය ඔහුට සතුටකි. එහෙත් වර්තමානයේ නම් ඔහු තුළ ඇත්තේ කනගාටුවකි.“මගෙන් ඉගෙනුම ලැබූ භික්ෂූන් වහන්සේ වගේ ම මගේ ශිෂ්‍යයන්, මිත්‍රයන් මාව බලන්න එනවා. ඒත් මගේ හිතේ කනගාටුවක් තිබෙන්නේ මගේ ඇස් පෙනීම දුර්වල නිසා. එයට ප්‍රතිකාර කළත් සතුටුදායක ප්‍රතිඵලයක් නැහැ. පොතක් පතක් ලියන්න මට පේන්නේ නැහැ.” ඔහු පවසන්නේ කනස්සල්ලෙනි. ඔහුගේ සහායට මෙන් ම ඔහුගේ සියලු කටයුතු වලට ඔහු ළඟින් ම හිඳින්නේ ප්‍රිය බිරිය ජයන්ති ශ්‍රියානි නාරම්පනාවයි.“මේ මොන දේවල් උනත් මම අද සතුටක් ලබනවා. බෙල්ලන්විල විමලරතන හාමුදුරුවෝ, මාදුළුවාවේ සෝභිත හාමුදුරුවෝ, වල්පොල පියනන්ද හාමුදුරුවෝ අද ඉන්න තැන දැක්කම මට සතුටුයි. ඔවුන්ට මේ තැනට එන්න මගෙනුත් යම් දායකත්වයක් ලැබෙන්න ඇතිය කියන සතුට මට තියෙනවා.”නාරම්පනාව මහතා පවසන්නේ නිහතමානීවම ය.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=ay1406155</link>
    <topic>ඇඩම්ස් ඉන්වෙස්ට්මන්ට් ඉහළ තැනක</topic>
    <author>තාරක වික්‍රමසේකර</author>
    <content>සතිය ආරම්භක සඳුදා (09) පෙර සතියේ තිබූ ගනුදෙනුකරුවන්ගේ උනන්දුව සැලකිය යුතු ලෙසින් බැඩි වූ බව පෙනේ. එදින ගනුදෙනු 7230 ක් වාර්තා විය. පෙර සතියේ සිකුරාදා වාර්තා වූ ගනුදෙනු සංඛ්‍යාව 6272 කි. එදින සමස්ත කොටස් මිල දර්ශකය ඒකක 6287.03 ක් හා එස් ඇන්ඩ් පී එස් එල් දර්ශකය ඒකක 3479.69 ක් ලෙස දැක්වුණි. එය පෙර සතියට වඩා ඉහළ යාමකි. එය පෙර සිකුරාදා දැක්වුණේ සමස්ත කොටස් මිල දර්ශකය ඒකක 6279.14 ක් හා එස් ඇන්ඩ් පී එස් එල් දර්ශකය ඒකක 3479.17 ක් ලෙසිනි.එදින මිලියනය ඉක්මවා කොටස් අලෙවි වූ සමාගම් අතර හේලීස් එම් ජී ටී (1981414), ජේ කේ. එච් (3228032), ද ෆිනෑන්ස් කම්පැණි - ඡන්ද බලය රහිත (2791137), කොමර්ෂල් ක්‍රෙඩිට් (1230811), පී සී ෂර්මා (2271633) සමාගම් කැපී පෙනුණි.මිල ඉහළ යාම් අතුරින් සෙලින්කෝ ඉන්ෂුවරන්ස් (23.60), ඉන්ඩස්ට්‍රියල් ඒ එස් පී එච් (14.80), කැපී පෙනුණි. සෙලිසින්ග් සමාගමේ කොටසක මිල රුපියල් 199.00 කින් ඉහළ ගියද අලෙවි වූයේ සමාගමේ කොටස් දෙකක් පමණි.සිලෝන් ටුබැකෝ කොටසක මිල රුපියල් 12.50 කින්ද ඊ බී ක්‍රෙසි සමාගමේ කොටසක මිල රුපියල් 99.20 කින්ද මොරිසන්ස් (ඡන්ද බලය රහිත) කොටසක මිල රුපියල් 14.90 කින්ද සිංහපුත්‍ර ෆිනෑන්ස් කොටසක මිල රුපියල් 15.60 කින්ද පහළ ගියේය. හරිස්චන්ද්‍ර සමාගමේ කොටසක මිල රුපියල් 174.50 කින් ඉහළ ගියද අලෙවි වූයේ එක් කොටසක් පමණි.පසු දින එනම් 10 වැනිදා අඟහරුවාදා සිදු වූ විශේෂම සිදුවීම නම් පෙර දිනට වඩා ගනුදෙනු සංඛ්‍යාව එකකින් වැඩිවීමයි. ඒ අනුව පෙර දින සිදුව තිබූ ගනුදෙනු 7230 වෙනුවට ගනුදෙනු 7231 ක් දක්වා ඉහළ ගියේය . එදින සමස්ත කොටස් මිල දර්ශකය ඒකක 6293.64 ක් හා එස් ඇන්ඩ් පී එස් එල් දර්ශකය ඒකක 3484.12 ක් ලෙස දැක්වුණි.දිනයේ මිලියනය ඉක්මවා කොටස් අලෙවි වූ සමාගම් අතර රේණුකා ඇග්‍රි (1869226), රිචර්ඩ් පීරිස් (1033174), ස්විස්ටෙක් (1932565), ද ෆිනෑන්ස් කම්පැණි - ඡන්ද බලය රහිත (1585440), අමානා ටකාෆුල් (4187877), බ්‍රවුන්ස් ඉන්වෙස්ට්මන්ට් (7214634), පී සී හවුස් (3444015), පී සී ෂර්මා (1896698) සමාගම් දැක්වුණි. දිරි සවි පුවරුවට ප්‍රථම වරට කොටස් නිකුත්ව පැමිණි ඇඩම්ස් ඉන්වෙස්ට්මන්ට් සමාගමේ කොටස් 11096823 ක් අලෙවි වීම දිනයේ කැපී පෙනෙන සිදුවීම විය. රුපියල් 3.00 ක් බැගින් වූ මිලකට ලබා දුන් කොටසක මිල එදින රුපියල් 4.10 ක් දක්වා ඉහළ ගිය අතර දිනය නිමා වන විට කොටසක මිල රුපියල් 4.00 ක් ලෙසින් දැක්වුණි.දිනයේ මිල ඉහළ යාම් අතුරින් කැපී පෙනුණේ නෙස්ලේ සමාගමය. සමාගමේ කොටසක මිල රුපියල් 39.10 ක් දක්වා ඉහළ ගියේය. සිලෝන් ටුබැකෝ සමාගමේ කොටසක මිල රුපියල් 17.00 කින් අඩු විය.පසුගිය වසරවල අප කොතෙක් පෙන්වා දුන්නද සමාගම්හි වාර්ෂික මහ සභා පැවැත්වෙන දිනයන් සම්බන්ධව ශ්‍රී ලංකා විනිමය කොමිෂන් සභාව හෝ කොළඹ කොටස් වෙළෙඳ පොළ හෝ අවධානය යොමු නොකර තිබීම සැබැවින්ම කනගාටුදායකය.කොටස් හිමියකුට තමන් ආයෝජනය කර ඇති ආයතනයේ ප්‍රගමනය උදෙසා අධ්‍යක්ෂ මණ්ඩලය විසින් ගනු ලබන ක්‍රියා මාර්ග හා අය වැය සම්බන්ධ ප්‍රශ්න ගැන කතා කිරීමට ඇති එකම අවස්ථාව මෙය වන නිසා එකම දින එකම වේලාවන්හි වාර්ෂික මහ සභා පැවැත්වීම කොටස් ආයෝජකයන්ට කරනු ලබන මහත් අසාධාරණයකි. ජූනි 30 වැනිදා පෙරවරුවේ සමාගම් විශාල ප්‍රමාණයක මහ සභා පැවැත්වෙන බවට දැනුම් දි තිබීම මේ අතුරින් කැපී පෙනෙන නමුත් කිසිදු ආකාරයකින් ආයෝජකයන්ට ඒ මඟින් සහනයක් ලැබී නැත. වගකිව යුතු ආයතන දැන්වත් ඒ සම්බන්ධව අවධානය යොමු කළ යුතුය.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406151</link>
    <topic>HDFC ලාභයේ සියයට 167ක වර්ධනයක්</topic>
    <author/>
    <content>HDFC ලාභයේ සියයට 167ක වර්ධනයක්2014 මාර්තු 31 දිනෙන් අවසන් මාස 03 ක කාල පරිච්ඡේදය සඳහා බදු ගෙවීමට පෙර රුපියල් මිලියන 157.4 ක ලාභයක් වාර්තා කිරීමට ශ්‍රී ලංකා නිවාස සංවර්ධන මූල්‍ය සංස්ථා බැංකුව සමත් විය. බැංකුවෙහි බදු පසු ලාභය රුපියල් මිලියන 102.4 ක් වූ අතර 2013 පළමු කාර්තුවේ අදාළ අගය වූ රුපියල් මිලියන 38.4 ක ලාභයට සාපේක්ෂව එය සියයට 167 ක වර්ධනයක්‍. රුපියල් මිලියන 816.6 ක් ව තිබූ බැංකුවේ පොලී ආදායම රුපියල් මිලියන 1029 දක්වා 26% ක වර්ධනයක් පෙන්නුම් කරයි. එමෙන් ම අදාළ කාලයේදී ශුද්ධ පොලී ආදායම සියයට 36 ක වර්ධනයක් පෙන්නුම් කරනුයේ රුපියල් මිලියන 271.3 ක්ව තිබූ එම අගය, මේ වසරේදී රුපියල් මිලියන 367.7 ක් දක්වා වැඩි වී තිබෙන බැවිනි.2013 වසරෙහි පළමු කාර්තුවේදී බැංකුවෙහි ගාස්තු අදායම වූ රුපියල් මිලියන 21.1 ක අගය මෙම වසරේදී රුපියල් මිලියන 94.9 දක්වා සැලකිය යුතු වර්ධනයක් ලබා ඇත.මෙම මාස 03 ක කාලය තුළ දී බැංකුව රුපියල් බිලියන 20.3 ක ණය ප්‍රමාණයක් ලබාදී තිබෙන අතර පසුගිය වසරෙහි එම අගය වූයේ රුපියල් බිලියන 19.7 කි. එය 3% ක වර්ධනයකි. බැංකුවෙහි තැන්පතු වටිනාකම ද පසුගිය වසරෙහි මුල් කාර්තුව හා සැසඳීමේදී 14% ක වර්ධනයක් පෙන්නුම් කිරීම විශේෂත්වයකි. මෙය රුපියල් බිලියන 18.9 සිට රුපියල් බිලියන 21.6 දක්වා වර්ධනය විය.2008 වසරේදී හඳුන්වා දුන් ජංගම බැංකු සංකල්පය HDFC බැංකුවටම සුවිශේෂී වූවක්. එමඟින් බැංකුවේ ශාඛා නොමැති ප්‍රදේශවලට ද, සිය මෙහෙයුම් ව්‍යාප්ත කිරීමට හැකිව තිබේ. එමඟින් බැංකුව වෙත පැමිණීමට නොහැකි ග්‍රාමීය හා නාගරික දහස් ගණනක් පා‍රිභෝගිකයන්ට බැංකු කටයුතු වඩාත් පහසු වී ඇත.දිවයින පුරා HDFC ශාඛාවලට අනුයුක්ත වූ ව්‍යාපාර ප්‍රවර්ධන සහකරුවන් 130 දෙනෙකු පමණ දිනපතා ම ගනුදෙනුකරුවන් සමීපයට ගොස් අවශ්‍ය බැංකු සේවා ලබාදීම සිදු කෙ‍ෙර්.මේ සඳහා කිසිදු අමතර ගාස්තුවක් අය නොකෙරෙන අතර කාර්යබහුල බව නිසා බැංකුව වෙත පැමිණීමට අපහසු ව්‍යාපාරවල නියුතු හෝ ස්වයං රැකියා කරනු ලබන ඕනෑම අයෙකුට මෙම සේවය ලබාගත හැකි ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406152</link>
    <topic>ශ්‍රී ලංකා ඉන්ෂුවරන්ස් මෝටර් ප්ලස් හදිසි සහායක සේවාවක්</topic>
    <author/>
    <content>ශ්‍රී ලංකා ඉන්ෂුවරන්ස් මෝටර් ප්ලස් හදිසි සහායක සේවාවක්ශ්‍රී ලංකා රථවාහන රක්ෂණ ඉතිහාසයේ ප්‍රථම වරට නව පෙරළියක් ඇති කරමින් ශ්‍රී ලංකා ඉන්ෂුවරන්ස් මෝටර් ප්ලස් හදිසි අවස්ථා සහායක සේවාවක් Assist America ජාත්‍යන්තර සමාගම සමඟ එක්ව මෝටර් ප්ලස් ඔප්පු හිමියන්ට ලබා දීමට කටයුතු යොදා ඇත.එම හදිසි අවස්ථා උපකාරක සේවාව මඟින් මෝටර් ප්ලස් පූර්ණ රක්ෂණ ඔප්පු හිමියන් සහ පවුලේ සාමාජිකයන්ට එතෙර හෝ මෙතෙර සංචාරයකදී හදිසි අසනීපයක් ඇතිවූ විටදී හෝ හදිසි අනතුරකදී ඇතිවන හදිසි අවස්ථා තත්වයක් වෙනුවෙන් මෙම සහායක සේවාවක් ලබා ගැනීමට හැකිවනු ඇත.ඔබ ශ්‍රී ලංකාව තුළ හෝ දිවයිනෙන් පිට කිලෝමීටර් 100 කට වඩා සහ දින 90 නොවැඩි ගමනාන්තයක් යන විට ඔබ හදිසි අසනීපයකට හෝ හදිසි අනතුරකට පත්වුවහොත් ඔබට ලබා දී ඇති‍ සේවා අංකයන්ට දැනුම් දුන් විගස එම සේවාවේ දිවයින පුරා සහ ලොව පුරා සිටින නියෝජිතයින් වහාම ක්‍රියාත්මක වී ඔබ සිටින ස්ථානයට පැමිණ ඔබව රෝහලකට ගෙන යාමට ගිලන් රථ සේවා පහසුකම් මෙන්ම ගුවන් පහසුකම් ද සපයා දී රෝහල් ගත වීම සඳහා සහායක උපදේශන හා නිර්දේශන සේවා සැපයීම, හදිසි අවස්ථාවන්හිදී වෛද්‍ය සේවා වෙත යොමුකිරීම හා ප්‍රවාහන පහසුකම් සැපයීම, ප්‍රතිකාර වලින් පසුව තම වාසස්ථානය වෙත ප්‍රවාහනය කිරීම, රෝහල් ගතවීම් සඳහා ලබා දෙන සහායක සේවා රෝගී තත්ව සුපරීක්ෂණ සහ තොරතුරු සේවා, මෙරටදී හෝ විදේශ රටකදී දින 7 කට වඩා වෛද්‍ය ප්‍රතිකාර ලබා ගැනීමේදී නම් කරන ලද පවුලේ සාමාජිකයෙකුට හෝ සමීපතමයෙකුට රෝගියා බැලීමට ප්‍රවාහන පහසුකම් සැපයීම, ළදරුවන් සඳහා මෙරට හෝ විදේශයකදී සේවා ලබන්නා අනතුරට පත්වුව අවස්ථාවකදී ළදරුවන් ආරක්ෂාවකදී සුදුසු ප්‍රවාහන මාධ්‍යයක් මගින් තම වාසස්ථානය වෙත රැගෙන ඒම, භාෂා පරිවර්තන හා නීති උපදේශයන් ලබා දීම, ගමන් මළු ලියකියවිලි පුද්ගලික බඩු බාහිරාදිය අස්ථාන ගත වූ විට ඒවා ලබා ගැනීමට අවශ්‍ය සහායක සේවා ලබාදීම, විදේශ සංචාරයක් සඳහා සහභාගී වන රට පිළිබඳ වීසා ලබා ගැනීම සම්බන්ධ තොරතුරු, වසංගත රෝග තත්වයන්, හදිසි ආපදා තත්වයන් දේශගුණික තත්වයන් සහ කාලගුණික තත්වයන් යන තොරතුරු Assist America යන වෙබ් අඩවිය හරහා ලබා දීම, මරණයකදී මෘත දේහය මෙරටට ගෙන්වා දීම යන කටයුතු වලට සහාය වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406153</link>
    <topic>දුරස්ථ පාලකයකින් ක්‍රියාත්මක ස්මාර්ට් ස්විච් වෙළෙඳපොළට</topic>
    <author/>
    <content>දුරස්ථ පාලකයකින් ක්‍රියාත්මක ස්මාර්ට් ස්විච් වෙළෙඳපොළටග්ලෝබල් රිසෝර්සස් ඉන්ටර්නැෂනල් පෞද්ගලික සමාගමේ නවතම හඳුන්වාදීම වන ස්මාර්ට් ස්වීච් ඕනෑම පොදු දුරස්ථ පාලකයක් මඟින් දැල්වීමට සහ නිවීමට හැකි විදුලි බුබුළු ධාරකයකි (holder). එමෙන්ම, 100% ක්ම ශ්‍රී ලංකාවෙහිම නිපදවා අලෙවි වන පළමු සහ එකම ඉලෙක්ට්‍රොනික විදුලි බුබුළු ධාරකය ද මෙය වේ.තාක්ෂණ ඉංජිනේරු ශිරන්ක ද සිල්වා ගේ මූලිකත්වය යටතේ නිපදවා ඇති මෙම ස්මාර්ට් ස්වීච්, වර්තමානයේ දිවයින පුරා භාවිත වන, ස්වීච් පැනලය වෙතටම ගොස් නිවිය යුතු ගෘහස්ථ විදුලි බුබුළු ස්වීචයට සුදුසුම ආදේශකය වෙයි. මෙම ස්මාර්ට් ස්වීච් ධාරකයට CFL, LED හෝ ටන්ස්ටන් ආදි වූ ඕනෑම විදුලි බුබුළක් පහසුවෙන් සවි කිරීමට ද හැකියාව ඇත. එමෙන්ම වොට් 300 ක් දක්වා වූ බලශක්ති මට්ටමෙන් යුත් ඕනෑම ගෘහස්ථ විදුලි උපකරණයන් සමඟින් මෙය භාවිත කිරීමට ද හැකිය.මෙම ධාරකයේ සංවේදකය නිර්මාණය කර ඇත්තේ පොදු දුරස්ථ පාලකයන් ගෙන් විහිදුවන අධෝරක්තයන් සමඟින් සම්බන්ධ වීමට හැකි වන ලෙසින් වීම මෙම නිර්මාණයේ සුවිශේෂී ලක්ෂණයයි.මේ ස්මාර්ට් ස්වීච් ඕනෑම ගෘහස්ථ දුරස්ථ පාලකයක් සමඟින් ක්‍රියා කරවා විදුලි බුබුළ දැල්වීමට මෙන්ම නිවීමට ද හැකියාව ඇත. මෙම ස්මාර්ට් ස්වීචය සලසා දී ඇති සුවිශේෂී පහසුව වන්නේ බාධක රහිත විවෘත ස්ථානයකදී මීටර් දහයක වට ප්‍රමාණයක් ඇතුළත ඔබ සිටින ආසනයේ හෝ ඇ‍ඳෙහි සිටම ඕනෑම විදුලි බුබුළක් දැල්වීමට සහ නිවීමට ඇති හැකියාවයි. මෙම ස්මාර්ට් ස්වීච් භාවිත කිරීම ඉතාමත් පහසු කාර්යයක් වන අතර විදුලු බුබුළු ධාරකයට ඕනෑම දුරස්ථ පාලකයක් එල්ල කර එහි ඕනෑම බොත්තමක් එබීමෙන් විදුලි බුබුළ ක්‍රියාත්මක කරවීමට හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406154</link>
    <topic>ආසියා ශාන්තිකර විශිෂ්ටතම ව්‍යවසායක සම්මානය මංජුලට</topic>
    <author/>
    <content>ආසියා ශාන්තිකර විශිෂ්ටතම ව්‍යවසායක සම්මානය මංජුලටචෙරුබියම් ලංකා සමාගමේ, කළමනාකාර අධ්‍යක්ෂ. මංජුල නාරායන මහතා, “2014 - ආසියා ශාන්තිකර විශිෂ්ටතම ව්‍යවසායකත්ව සම්මානය” දිනා ගත්තේය. එන්ටප්‍රයිස් ඒසියා ආයතනය විසින් සංවිධානය කරන ලද “2014 - ආසියා ශාන්තිකර විශිෂ්ටතම ව්‍යවසායකත්ව සම්මාන උලෙළ” පසුගිය දා කොළඹ දී පැවැත්විණි.මෙහිදී ආසියා ශාන්තිකර කලාපයේ ව්‍යාපාරික නායකයන්ගේ ව්‍යවසායක හැකියාව නිසි ඇගැයීමට ලක්කර ඔවුන්ට සම්මාන ප්‍රදානය කරයි. මෙම සම්මාන දිනා ගැනීම සඳහා මැලේසියාව, ඉන්දුනීසියාව, බුරුමය, සිංගප්පූරුව, හොංකොං, වියට්නාමය, තායිලන්තය, ඉන්දියාව, චීනය, පිලිපීනය යනාදි රටවල් ගණනාවක ව්‍යාපාරික නායකයෝ තරග කරති.“මරීනා” වෙළෙඳ නාමය යටතේ සෞඛ්‍ය ආරක්ෂිත ආහාර ද්‍රව්‍ය 40 කට අධික ප්‍රමාණයක් දේශීය සහ විදේශීය වෙළෙඳපොළට හඳුන්වා දී ඇති චෙරුබියම් ලංකා සමාගම NMK  සමූහ ව්‍යාපාරයට අයත් සමාගමකි. NMK සමූහ ව්‍යාපාරය එහි සභාපති මංජුල නාරායන මහතාගේ විශිෂ්ට නායකත්වය යටතේ අන්තර්ජාතික තලයට පිය මනින ලද දේශීය ව්‍යාපාරයකි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406155</link>
    <topic>ජර්මනියේදී අධ්‍යාපනය හැදෑරීමට වරම්</topic>
    <author/>
    <content>ජර්මනියේදී අධ්‍යාපනය හැදෑරීමට වරම්ජර්මානු විශ්ව විද්‍යාල පද්ධතිය ද එහි ඉහළ අධ්‍යාපනික තත්ත්වයන් වෙනුවෙන් විශාල පිළිගැනීමක් ලබා ඇත. ඒ අනුව ජර්මනියේ අධ්‍යාපන අවස්ථාවන් සඳහා සිසුන් යොමු කරවන අරමුණින් යුතුව තෘතීය අධ්‍යාපනයේ ප්‍රමුඛයෙක් වන ANC අධ්‍යාපන ආයතනය ජර්මනියේ EURASIA ආයතනය සමඟින් එක්ව ශ්‍රී ලාංකීය සිසුන් සඳහා විශේෂ අධ්‍යාපන වැඩසටහනක් හඳුන්වා දී ඇත. මූලික ජර්මානු භාෂා පාඨමාලාව සම්පූර්ණ කිරීමෙන් පසුව දැන් දේශීය සිසුන් හට ජර්මානු විශ්ව විද්‍යාල වලට පිවිසීමේ අවස්ථාව සැලසේ.EURASIA ශ්‍රී ලංකා විසින් පිළිගන්වනු ලබනා මෙම ජර්මානු විශ්ව විද්‍යාල ප්‍රවේශ වැඩසටහන දියත් කිරීමේ සමාරම්භක උලෙළ පසුගියදා කොළඹදී පැවැත්විණි.පාසල් අධ්‍යාපනය නිම කරන ලද සිසුන් සඳහා සහ උපාධි අපේක්ෂකයින් සඳහා පළමු මට්ටමින් ආරම්භ කළ හැකි එම භාෂා පාඨමාලාව මට්ටම් හයකින් යුක්තය. මාස එක හමාරක පාඨමාලාවක් වන මෙහි පළමු මට්ටම සම්පූර්ණ කිරීමෙන් පසුව සිසුන්ව ජර්මනියේ බර්ලින් හි EURASIA විසින් මෙහෙයවනු ලබනා ඉතිරි මට්ටම් සඳහා යොමු කරනු ඇත. එහිදී භාෂා පාඨාමාලාවන් සම්පූර්ණ කිරීමෙන් පසුව සිසුන්ට සිය කැමැත්ත අනුව ජර්මනියේ විශ්ව විද්‍යාලයන්වලට ඇතුළු වීමේ හැකියාව පවතී.“ජර්මානු උසස් අධ්‍යාපන දෙපාර්තමේන්තුව විසින් දක්වා ඇති සුදුසුකම් සපුරා ඇති උසස් පෙළ විභාගය සමත් සිසුන්ට හා උපාධිධාරින්ට ජර්මනියට ගොස් සිය අධ්‍යාපන කටයුතු ආරම්භ කිරීමේ හැකියාව ලැබේ. ඉංජිනේරු, වෛද්‍ය, විද්‍යා, කලා හෝ වාස්තු විද්‍යා ආදී විශාල පරාසයකින් යුත් විෂය මාලාවන් තෝරා ගැනීමට පුළුවන්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406156</link>
    <topic>නවීනතම තාක්ෂණය හඳුන්වාදීමෙහි ලා පෙරමුණ ගැනීමට මොබිටෙල් සූදානම්</topic>
    <author/>
    <content>නවීනතම තාක්ෂණය හඳුන්වාදීමෙහි ලා පෙරමුණ ගැනීමට මොබිටෙල් සූදානම්ශ්‍රී ලංකාවේ තොරතුරු හා සන්නිවේදන තාක්ෂණයේ සංවර්ධනයේ ඊළඟ පියවර උදෙසා වූ අතිනවීන තාක්ෂණය මෙරටට හඳුන්වා දීමෙහි ලා පෙරමුණ ගැනීමට තමන් සූදානම් බව, මොබිටෙල් ආයතනය පවසයි. එම ආයතනය ඒ අදහස් පළ කරන්නේ අන්තර්ජාතික විදුලි සංදේශ හා තොරතුරු සමාජ දිනය නිමිත්තෙනි. සිය සුප්‍රකට තේමා පාඨය වන ‘ඔබ සමඟයි. සැමදා’ අනුව යමින්, ලොව නව නිර්මාණ සහ දියුණුතම තාක්ෂණය සමඟ සමගාමීව කටයුතු කිරීමට තමන් හැම විටම පියවර ගන්නා බව සමාගම අවධාරණය කර සිටියි. එමෙන්ම රටේ තිරසාර සංවර්ධනයට උරදීම සඳහා සිය අන්තර්ජාල හා බ්‍රෝඩ්බෑන්ඩ් පහසුකම් වර්ධනය කිරීමටත් නව තොරතුරු හා සන්නිවේදන යෙදුම් හඳුන්වා දීමටත් සමාගම අපේක්ෂා කරයි. සමාගම මේ වන විට ඇමෙරිකානු ඩොලර් මිලියන 500 කට වැඩි ආයෝජනයන් සිදුකර ඇති අතර සිය ජාලයේ වැඩිදියුණු කිරීම් අඛණ්ඩව සිදුකිරීම සඳහා කැපවී සිටී. දැනට සිදුවන පුළුල් කිරීම් යටතේ නව සන්නිවේදන මධ්‍යස්ථාන (Base Stations) 1,800 ක් ස්ථාපනය කිරීම පසුගිය වසරේ ආරම්භ විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406157</link>
    <topic>සෙලින්කෝ හෙල්ත් කෙයාර් රෝග නිවාරණ මාසය</topic>
    <author/>
    <content>සෙලින්කෝ හෙල්ත් කෙයාර් රෝග නිවාරණ මාසයකලට වේලාවට සෞඛ්‍ය ගැටලු පරීක්ෂා කිරීමේ වැදගත්කම ප්‍රවර්ධනය කිරීමේ අරමුණෙන් සෙලින්කෝ හෙල්ත්කෙයාර් සර්විසස් ලිමිටඩ් සමාගම විසින් වාර්ෂිකව පවත්වනු ලබන ‘රෝග නිවාරණ මාසය’ නැමති වැඩසටහන පස්වන වසර සඳහාත් මේ ජුනි මාසයේදී පැවැත්වීමට කටයුතු යොදා ඇත.ඒ අනුව, සමාගම විසින් රෝග පරීක්ෂාව සඳහා පරීක්ෂණ සහ උපදේශනය අඩංගු මිල අඩු කළ විශේෂ පැකේජ තුනක් හඳුන්වා දී තිබෙන අතර එම පැකේජ ජුනි මාසය පුරාම ලබාදෙයි.ඒ පරීක්ෂණ පැකේජයන්ගෙන් පළමු වැන්නට පූර්ණ ශරීර පරීක්ෂාවක්, ශරීර ස්කන්ධ පරීක්ෂාව, දෘෂ්ටි පරීක්ෂාව, රුධිරයේ සීනි පරීක්ෂාව, පූර්ණ රුධිර පරීක්ෂාව, පූර්ණ මුත්‍ර පරීක්ෂාව, ලිපිඩ පරීක්ෂාව, ඊ.සී.ඩී, පරීක්ෂාව ඇතුළත් වන අතර අනිකුත් පරීක්ෂණ පැකේජ දෙකට මෙම පරීක්ෂණ පෙළ සහ තවත් පරීක්ෂණ කීපයක් ඇතුළත් වේ.එම පැකේජනයන් මිලදී ගන්නා අයට අදාළ පරීක්ෂණ වලින් සොයා ගන්නා කරුණු පිළිබඳව සෙලින්කෝ හෙල්ත්කෙයාර් මධ්‍යස්ථානයේ සිටින වෛද්‍යවරයෙකු සමඟ සාකච්ඡා කිරීම සඳහා අවස්ථාව සලසා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406158</link>
    <topic>“දීවා ඉඩමේ වාසනාව” සොයා යන සිව්වැනි ක්‍රියාන්විතය ඇරැඹෙයි</topic>
    <author/>
    <content>“දීවා ඉඩමේ වාසනාව” සොයා යන සිව්වැනි ක්‍රියාන්විතය ඇරැඹෙයිකොළඹට නුදුරින් වටිනා ඉඩම් පිරිනමමින් හේමාස් මැන්‍යුෆැක්චරින් සමාගමේ ප්‍රමුඛතම සන්නාමයක් වන දීවා ආරම්භ කළ ප්‍රවර්ධන වැඩසටහනේ සිව්වැනි අදියර ඇරැඹෙයි.“දීවා ඉඩමේ වාසනාව” යනුවෙන් මෙවර ප්‍රවර්ධන වැඩසටහන නම් කර ඇති අතර ඒ යටතේ රුපියල් මිලියන 6 කට අධික වටිනා තිළිණ පිරිනැමීමට දීවා සූදානමින් සිටියි.මේ ප්‍රවර්ධන වැඩසටහන ජුලි මස 31 වැනිදා දක්වා විවෘතව පවතී. ට්‍රිපල් ඇක්ෂන් ලකුණ සමඟින් වෙළෙඳපොළ තුළ පවතින නව ‘දීවා’ ග්‍රෑම් 30, 70 හෝ 250 සැෂේ පැකට් ඇසුරුම් 3 ක් හෝ ග්‍රෑම් 400, කිලෝග්‍රෑම් 1 හා 2 එක් ඇසුරුමක් සමඟ නම, ලිපිනය හා දුරකථන අංකය සඳහන් කර ‘දීවා ඉඩමේ වාසනාව’ තැපැල් පෙට්ටිය 1289 කොළඹ යන ලිපිනයට එවීමෙන් දිනුම් ඇදීම සඳහා ඇතුළත් විය හැකිය.ප්‍රවර්ධන වැඩසටහන ක්‍රියාත්මක කාලසීමාව තුළ සෑම මසකට වරක්ම සිදු කරනු ලබන දිනුම් ඇදීම් මඟින් ජයග්‍රාහිකාවන් තිදෙනෙකු හා කාගිල්ස් ෆුඩ් සිටි ජාලය ඔස්සේ සිදු කරනු ලබන දිනුම් ඇදීමකින් එක් ජයග්‍රාහිකාවක් වශයෙන් බිම් කොටස් ජයග්‍රාහිකාවන් සිව් දෙනෙකු තෝරා ගැනීම සිදු කරනු ලබයි. ඊට අමතරව දිනපතා රුපියල් 10,000 මුදල් ත්‍යාග හා සතිපතා රන් පවුම් සිය ළෙන්ගතු පාරිභෝගිකයින් වෙත තිළිණ කිරීමට දීවා කටයුතු යොදා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj1406159</link>
    <topic>වරාය සංවර්ධනයට විශාලතම එක්ස්කැවේටර් යන්ත්‍ර</topic>
    <author/>
    <content>වරාය සංවර්ධනයට විශාලතම එක්ස්කැවේටර් යන්ත්‍රදැනට කඩිනමින් වැඩ අවසන් කරමින් පවතින හම්බන්තොට සහ කොළඹ වරාය ඉදිකිරීමේ කටයුතු තවත් කාර්යක්ෂම කරමින් අති දැවැන්ත කැට් එක්ස්කැවේටර් යන්ත්‍ර 4 ක් පසුගිය දා සේවයට එක් කෙරිණි. ශ්‍රී ලංකාවේ ඉදිකිරීමේ යන්ත්‍ර ක්ෂේත්‍රයේ වසර 60 කට වඩා අත්දැකීම් ඇති UTE සමාගම මඟින් ආනයනය කළ එම යන්ත්‍ර ශ්‍රී ලංකාවේ මෙතෙක් දැක ඇති විශාලතම එක්ස්කැවේටර් යන්ත්‍ර ලෙස සැලැකේ.යන්ත්‍රයක් ටොන් 90 ක ධාරිතාවයෙන් යුතු මෙම යන්ත්‍ර ලොව සුපතළ කැටපිලර් සමාගම මඟින් කැට් වෙළෙඳ නාමය යටතේ නිෂ්පාදනය කර ඇත. ලොව වරාය ඉදිකිරීමේ ක්ෂේත්‍රයේ ප්‍රමුඛයකු වන චයිනා හාබර් ඉංජිනියරින් සමාගම සඳහා මෙම දැවැන්ත යන්ත්‍ර ආනයනය කර ඇත. ඔවුන් හම්බන්තොට වරාය ඉදිකිරීමේ ප්‍රධාන කොන්ත්‍රාත් සමාගම ලෙස ක්‍රියා කරයි. මීට පෙර UTE සමාගම විසින් ඔලුවිල් වරාය සංවර්ධනය කටයුතු සඳහා ටොන් 85 ක ධාරිතාවකින් යුතු එක්ස්කැවේටර් යන්ත්‍ර සපයා තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj14061510</link>
    <topic>මෙරට ප්‍රථම අස්ථිමිදුලු බද්ධ කිරීමේ ඒකකය සෙන්ට්‍රල් රෝහලේ</topic>
    <author/>
    <content>මෙරට ප්‍රථම අස්ථිමිදුලු බද්ධ කිරීමේ ඒකකය සෙන්ට්‍රල් රෝහලේජාතික මට්ටමේ හොඳ සෞඛ්‍යාරක්ෂණ සේවාව බවට පත්වීමේ ඉලක්කය වෙත තවත් පියවරක් තබමින් මෙරට ප්‍රථම අස්ථිමිදුලු බද්ධ කිරීමේ ඒකකය සෙන්ට්‍රල් රෝහලේ ස්ථාපනය කිරීමට ආසිරි රෝහල් සමූහය කටයුතු කර තිබේ. මෙම නව ඒකකය, දැනට අතිවිශාල වියදමක් දරමින් විදේශගතව ප්‍රතිකාර ගන්නා ඇතැම් රෝගීන්ට නව බලාපොරොත්තුවක් ගෙනෙන්නකි. මෙම සුවිශේෂී පියවර සැමරීම පිණිස නොමිලේ බද්ධ කිරීම් 6 ක් සිදුකිරීමට ද රෝහල් බලධාරීන් තීරණය කර තිබේ.නවීනතම පහසුකම්වලින් සමන්විත එම ඒකකය මෙරට ප්‍රථම වරට රුධිරය සහ අස්ථිමිදුලු සම්බන්ධ රෝගවලට ප්‍රතිකර්මයක් ලෙස බහිර්ජාත බද්ධ කිරීම් සිදු කරනු ඇත. තැලසීමියා රෝගය නිසා ජීවිත කාලය පුරාම ප්‍රතිකාර ලැබීමට සිදුවී තිබෙන දරුවන්ට මෙය විශේෂයෙන්ම සහනයක් වනු ඇති බව නිසැක ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj14061511</link>
    <topic>එමිරේට්ස් ‘අර්ලිබර්ඩ්’ විශේෂ ගාස්තු</topic>
    <author/>
    <content>එමිරේට්ස් ‘අර්ලිබර්ඩ්’ විශේෂ ගාස්තුඑමිරේට්ස් කොළඹ සිට සුප්‍රසිද්ධ ගමනාන්ත ගණනාවක් සඳහා සුවිශේෂී ගාස්තු හඳුන්වා දී තිබේ.සියලුම පන්තිවල මගීන් සඳහා අදාළ වන එම ගාස්තු භුක්ති විඳීමට පළමු හා ව්‍යාපාරික පන්තියේ මගීන්ට දින හතකට හෝ ඊට කලින් මෙම ටිකට් පත් මිලදී ගත යුතුවේ. ඉකොනොමි පන්තියේ මගීන්ට දින 45 කට හෝ ඊට කලින් ගුවන් ටිකට් පත වෙන්කරවා ගැනීමෙන් මෙම විශේෂ ගාස්තු හිමි වේ.ඒ අනුව, 12% ක ඉතිරියක් ලැබෙන මෙම විශේෂ ගාස්තු හඳුන්වා දී තිබෙන්නේ ලන්ඩන්, පැරිසිය, සූරික්, මිලාන්, රෝමය, නිව්යෝර්ක්, වොෂින්ටන් ඩී.සී., මොස්කම් සහ යුරෝපයේ, ඇමරිකාවේ සහ අප්‍රිකාවේ තවත් ගමනාන්ත කීපයක් සඳහායි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj14061512</link>
    <topic>දැනුම හුවමාරු කරගැනීමේ ඉංජිනේරු සැසිය</topic>
    <author/>
    <content>දැනුම හුවමාරු කරගැනීමේ ඉංජිනේරු සැසියඉදිකිරීම් ක්ෂේත්‍රයේ නියැළෙන ඉංජිනේරුවරුන්ගේ හමුවක් නොබෝදා මාතරදී පැවැත්විණි. ඉදිකිරීම් ක්ෂේත්‍රයේ තාක්ෂණික හා ඉංජිනේරුමය වෘත්තිකයන් විසින් මෙහෙයවු එම සැසියේදී, ශ්‍රී ලාංකීය සිවිල් ඉංජිනේරුවරුන්ගේ දැනුම වඩාත් වර්ධනය කරගැනීමේ අවස්ථාවක් උදාකර දෙනු ලැබීය. මේ සැසිය සඳහා ශ්‍රී ලංකා දුම්රිය දෙපාර්තමේන්තුව, ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශය, චයිනා නැෂනල් මැෂිනරි ඉම්පෝට් ඇන්ඩ් එක්ස්පෝට් කෝපරේෂන්, චයිනා රේල්වේ නම්බර් 5 ඉංජිනියර්ස් ගෲප් කම්පනි ලිමිටඩ් හා දක්ෂිණ ගමනාගමන සංවර්ධන ව්‍යාපෘතිය යන ආයතනයන් නියෝජනය කරමින් පිරිස සහභාගි වූහ.ඒ සැසියට සහභාගි වූවන් සඳහා සිමෙන්ති පිළිබඳව වූ තාක්ෂණික ඉදිරිපත් කිරීමක් සිදුකෙරිනි. එමෙන්ම සිමෙන්ති කර්මාන්තයේ නිෂ්පාදනය, ආනයනය, කොන්ක්‍රිට් අත්හදා බැලීම්, සම්මත රෙගුලාසි හා තත්ත්ව පරීක්ෂාවන් පිළිබඳව තොරතුරු ද මෙහිදී සාකච්ඡාවට බඳුන් විණි. ඔවුන්ගේ ව්‍යාපෘති සඳහා ඉහළම තත්ත්වයේ සිමෙන්ති යොදා ගැනීමේ වටිනාකම මෙහිදී පැහැදිලි කෙරුණු අතර, අල්ට්‍රාටෙක් සිමෙන්ති සැපයුම්කරු සතුව ප්‍රමාණවත් සම්පත් ඇති බව, දීර්ඝකාලීන විශ්වාසය, උපායමාර්ගික ශක්තිය, සමාජීය හා පරිසර හිතකාමී වගකීම මෙන්ම සහතික ලත් තත්ත්ව කළමනාකරණ ක්‍රමවේදයන්හි වටිනාකම මෙහිද පුළුල්ව පැහැදිලි කර දෙන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aj14061513</link>
    <topic>AMW පෙරසවි ටයර් අලෙවි විශිෂ්ටයෝ</topic>
    <author/>
    <content>AMW පෙරසවි ටයර් අලෙවි විශිෂ්ටයෝඇසෝසියේටඩ් මෝටර්වේස් සමාගමේ පෙරසවි ටයර් අංශයේ වාර්ෂික අලෙවි නියෝජිතයන් ඇගයීමේ සම්මාන ප්‍රදානෝත්සවය සමූහ කළමනාකාර අධ්‍යක්ෂ, සමන්ත රාජපක්ෂ මහතා හා අධ්‍යක්ෂ මණ්ඩලයේ ප්‍රධානත්වයෙන් ගල්කිස්ස මහ හෝටලයේදී පසුගියදා පැවැත්විණි. ඇසෝසියේටඩ් මෝටර්වේස් සමාගමේ පෙරසවි ටයර් අංශයේ අලෙවි නියෝජිතයන් 1000 කට ආසන්න ප්‍රමාණයක් අතුරෙන් විශිෂ්ට අලෙවි නියෝජිතයන් 30 කට තම පව‍ුලේ සාමාජිකයන් සමඟ එම සම්මාන උලෙළට සහභාගීවී‍ෙම් අවස්ථාව උදා වූයේ ‘අපි එකට’ තේමාව යටතේ එම හෝටලයේ නවාතැන් ගනිමිනි.සමාගමේ ජ්‍යෙෂ්ඨ කළමනාකරු (අලෙවි හා විකුණුම්) නිමල් එස්. රත්නායක මහතා පැවසුවේ, “අපේ වෙළඳ කොටස ආකර්ෂණීය ආකාරයෙන් ඉහළ යෑමත් අප කාටත් සතුටු විය හැකි කාරණයක් වූවා. 2013 වසරේදී අප සමාගම නව වැඩසටහනකුත් අප දියත් කිරීමක් කරනු ලැබුවා. පෙරසවි ටයර් අංශයේ වෙළෙඳපොළේ වැඩි සාර්ථකත්වය එහි ප්‍රතිඵලයක්. තවද උපරිම පාරිභෝගික සේවාවක් ලබාදීමට අප පසුගිය වසරේදී මහනුවර ප්‍රාදේශීය මධ්‍යස්ථානයක් පිහිටුවීම අප සමාගම තැබූ තවත් කදිම ඉදිරි පියවරක්.” යන්නය. ‍‍‍කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>15</day>
    </date>
    <link>http://www.silumina.lk/2014/06/15/_art.asp?fn=aw140615</link>
    <topic>මං ප්‍රේතයෙක් නොවෙයි වැදගත් විදිහට ජීවත්වූ කෙනෙක්</topic>
    <author>මතුගම මහින්ද විජේතිලක</author>
    <content>ගෙවල් දොරවල් දේපළ පිළිබඳ තණ්හාවෙන්, බැඳුණු, ඇළුණු සිතින් මිය යන්නෝ ඒ වස්තු සම්පත් කෙරෙහි ආසාවෙන් ඒ අතර ම දුගතිගාමීව ඉපිද දුක් විඳිති. ඒත් ඒ ආසාවන් අත්හරින්නට කැමැති නැත. එයින් ඔහු හෝ ඇය නමින් ජිවත්වන අඹු - සැමි දූ දරුවන්ට ද දුකක් කරදරයක් හිරිහැරයක් ම මිස සිදුවන යහපතක් නැත.“තාත්තා ගණකාධිකාරී කෙනෙක්. සමාජයට පෙනෙන්න ඉහළින් ජීවත් වෙන්න ගියා, අවුරුද්දකට දෙවතාවක් මුළු පවුල ම එක්ක පිටරටවල ඇවිදින්න ගියා. ව්‍යාපාර කීපයක් ම කළා. ආදායමට වඩා වියදම වැඩි වුණා. තාත්තා ඔක්කොම කළේ රෝලෙන්, නංගියි මමයි ඉගෙන ගත්තේ අම්මගේ ෆැන්ෂන් එකෙන්, තාත්තා පපුවේ අමාරුවක් හැදිලා හදිසියේ මැරුණා. දැන් මැරිලත් අපට කරදර කරනවා” යි මියගිය පියා ප්‍රේතාත්මයක ඉපදීම නිසා එළඹ ඇති කරදර පිළිබඳව පුතෙක් විස්තර කළේය.විරාජි අඟුලානේ පදිංචි හැට හැවිරිදි දෙදරු මවකි. විශ්‍රාමික ගුවන් සේවා නිලධාරිනියකි, ඇගේ නිවස පුරා රාත්‍රියට ඉසිලිය නොහැකි දුර්ගන්ධයක් පැතිරෙන්නට විය. කෙනෙක් අඳුරේ ඇවිදින ඡායාවක් පෙනෙන්නට විය. සද්ද බද්ද ඇහෙන්නට විය. විරාජිගේ යහනේ තවත් කෙනෙකු නිදියන බවත්, එහාට මෙහාට පෙරළෙන බවත් දැනෙන්නට විය. විසි හැවිරිදි පුතාත් විසි දෙහැවිරිදි දුවත් සමඟ විරාජි ඇතුළුකෝට්ටේ ගුප්ත ගවේෂණ මධ්‍යස්ථානය කරා පැමිණියේ මේ අද්භූත කරදරවලින් මිදෙන්නට සහනයක් පතාය.අධ්‍යාත්මීය උපදේශකවරයා ශක්ති කිරණ එල්ල කරන විට විරාජිගේ ශරීරය ගැහෙන්නට වූ අතර ඇය අඬන්නට ද වූවාය. එදින ඉන් එහා දෙයක් මතු කරන්නට තරම් ඇයට හෝ භූතාත්මයට ශක්තියක් නොවූයෙන් දින විසි එකක් ග‍ෙම් පන්සලේ දී බෝධි පූජා පවත්වා නැවත එන්නැයි උපදෙස් දුන්නේය.බෝධි පූජා අවසන් කොට නැවත පැමිණි දිනයේ විරාජි ප්‍රලය වූවාය. ගවේෂකවරයා ප්‍රශ්න කරන්නට විය.“කවුද මේ නෝනගෙ ඇඟට රිංගාගෙන ඉන්නෙ?”“මම සුනන්ද” යැයි කියූ ප්‍රේතාත්මය අඬන්නට වූයේය.“කවුද මේ සුනන්ද කියන්නෙ?”“මේ විරාජිගෙ මහත්තයා. මේ මගේ දුවයි පුතයි” කියමින් අත දිගු කොට දරු දෙන්නා පෙන්වීය.“ඇයි මේ අඬන්නෙ?”“මට දුකයි, අපි කොහොම හිටපු අය ද? දැන් මගේ පවුල අසරණ වෙලා.”“තමුන්ට මොනව ද වුවමනා?”“මේ අයට මම උදව් කරන්න ඕනෑ.”“තමුන්ට පුළුවන් ද එහෙම උදව් කරන්න. ඔය වගේ දුර්වල ප්‍රේතාත්මයක ඉඳගෙන.”“අනේ මහත්තයා මට ප්‍රේතයෙක් කියන්න එපා. මම ජීවත් වෙච්ච වැදගත් විදිහට. මට ලැජ්ජයි. ඇත්තට ම මම ප්‍රේතයෙක් ද?”“ප්‍රේතයෙක් නේන්නම්. ප්‍රේතයෙක් නිසා තමයි ගෙදර පුරා දුර්ගන්ධයක් පැතිරෙන්නේ. ඒ ප්‍රේතයන්ගේ ශරීරයෙන් පැතිරෙන දුර්ගන්ධය, අනිත් කාරණය දෙවිවරු මිනිස්සුන්ගෙ ශරීරවලට රිංගන්නේ නෑ. දෙවියන්ට මිනිස් ශරීරය ගඳයි, මිනිස්සුන්ට ප්‍රේතයන් ගඳයි.”ප්‍රේතයා නැවතත් අඬන්නට විය. “අනේ මහත්තයා මම අසරණයි. මම ණය වෙලා මැරුණෙ. ඒ ණය ගෙවන්න ඕනෑ.”“තමුන් මොනවා වෙලා ද මැරුණේ?”“මේ ණය ගෙවා ගන්න බැරුව කල්පනා කරල ම පපුවෙ අමාරුවක් හැදිලා” යි නැවතත් අඬන්නට විය.ප්‍රේතාත්මය ඉවත් කොට විරාජිට පියවි සිහිය ලබා දී මියගිය ස්වාමි පුරුෂයා සහ ඔහුගේ තොරතුරු විමසුවේය.“මගේ මහත්තයා එකවුන්ටන් කෙනෙක්. ඒ රැකියාවට අමතරව වාහන කීපයක් තියාගෙන ස්කූල් සර්විස් එකක් කළා. ඒ වාහන ගත්තෙත් ලීසිං කරලා. තව ගෑස් ඒජන්සියකුත් කළා. මෙයා බොහෝම ඉහළින් ජීවත්වෙන බව සමාජයට පෙන්නුවා. නෑදෑයො යාළුවො ණය ඉල්ලගෙන ආවා. ඒත් අපේ බැංකු ණය ගෙවන්න නොවෙයි පොළිය ගෙවන්නත් ආදායම මදි වුණා. මේ අතරෙ මහත්තයාගෙ යාළුවෙකුට ලක්ෂ අසූවක් ණයට ඇපවෙලා අරන් දුන්නා. ඒ මිනිහා ණය ගෙවා ගන්න බැරුව රට ඇරලා යන්න ගියා” යි කීවාය.අම්මා ගේ කතාවේ ඌණ පූරණයක් කළ පුතා ‘අපේ තාත්තා සෝබනයට ජීවත් වුණේ රෝලෙන්. අවුරුද්දකට සැරයක් දෙකක් අපිවත් අරගෙන රට රටවල ඇවිදින්න ගියා. අන්තිමට ණය ගෙවා ගන්නත් තවත් ණය ගන්න සිද්ධ වුණා. ණයෙන් ණය ඉහළ ගිහින් හිර වුණා. අපට ඉගෙන ගන්න වියදම් කළෙත් අම්මාගෙ පැන්ෂන් එකෙන්. තාත්තා මැරිලත් දැන් අපට ක‍රදරේ” යි කීවේය.“හොඳයි මම ආයෙත් එයාව අම්මගෙ ශරීරයට ගෙන්නන්නම්. එයාට තත්ත්වය පැහැදිලි කරන්න. පුතා කිව්වම පිළිගනීවි” යි ගවේෂකවරයා නැවතත් විරාජිගේ ඇඟට ප්‍රේතාත්මය දිෂ්ටි ගැන්වීය.“දැන් තමුන්ට මොනව ද වුවමනා?” ගවේෂකවරයා ඇසීය.“ණය ගෙවලා නිදහස් වෙන්න තමයි වුවමනා”“එහෙනම් බලන්නකො පුතා එක්ක කතා කරලා” යි පුතාට කතා කරන්න දුන්නේය.“මොකක්ද තාත්තෙ මේ කරන වැඩේ. ජීවත්ව ඉන්දැද්දි රටට පෙනෙන්න ලොකු වැඩ කළා. ආදායමට වඩා වියදම් කළා. යාළුවන්ට ණය දීලා අමාරුවේ වැටුණා. එදා ජීවත්ව ඉන්දැද්දි ණය ගෙවාගන්න බැරි වුණා නම් දැන් පුළුවන් ද? තාත්තා ඉන්නකම් කළේ විකාර වැඩ. දැන් අම්මයි අපි දෙන්නයි දුක් විඳිනවා. අපට ගෙදර ඉන්නත් බෑ. ග‍ඳේ ඉන්න බෑ. තාත්තා කරුණාකරලා අපට කරදර නොකර යන්න.”“අනේ! අනේ! පුතේ! මම හිතුවා උඹ මට ඔහොම කියයි කියලා” ප්‍රේතයා කීවේය.“ඉතින් මම කිව්වෙ බොරු ද? තාත්තා බොරු සෝබන වැඩ කළා මිසක් පිනක් දහමක් කළෙත් නෑ. අපට දහම් පාසලේදී උගන්නලා තියෙන්නේ මේ පුද්ගලයා නාම රූප දෙකෙන් හැදිලා තියෙන්නේ. රූප කොටස් ක්ෂණයක් පාසා ඉපිද නිරුද්ධ වෙමින් යනවා. මැරුණම ඒ රූප කොටස් විනාශ වෙලා යනවා. තාම කොටසක් ඉපිද නිරුද්ධ වෙමින් යනවා. අපේ තාත්තා මැරුණා. දැන් ඔය ඉන්නේ දුගතියට ගිය වෙන කෙනෙක්, අපේ තාත්තගෙ නාමයෙන් අපි පින් දෙන්නම්. ඒ පින් අරගෙන හොඳ තැනකට යන්න. අපට කරදර නොකර යන්න. අපි තුන් දෙනාට ජීවත්වෙන්න ඉඩ දීලා යන්න.”“එතකොට ණය ගෙවන්නෙ කවුද?”“ඔව් අපි ණය ගෙවන්නම්. අපේ ගේ කෝටි එකහමාරකට විකුණලා ඔය ණයෙන් නිදහස් වෙලා අපිට ගම්බදට ගිහින් ගෙයක් අරගෙන ජීවත්වෙන්න පුළුවන්.”“අපොයි, අපොයි, ඔය ගේ විකුණන්න දෙන්න බෑ. ඔය ගෙදරට මම ආදරෙයි. ගේ විකුණන්න දෙන්න බෑ. මම දන්නවා ගේ බලන්න මිනිස්සු ආවා. ගේ ඒ මුදලට අරගන්නත් කැමැති වුණා. ඒත් මම ඒ මිනිස්සුන්ට ගේ ගන්න එපා කළා” යි ප්‍රේතාත්මය කීවේය.ගවේෂකවරයා නැවත කතා කළේය.“බලන්න තමන් කරන විකාර වැඩ, ජීවත්ව ඉන්දැද්දිත් තමන්ට ඔරොත්තු නොදෙන ලොකු වැඩ කරන්න ගිහින් ණය වුණා. ණය ගෙවාගන්න බැරුව හිතේ අමාරුවෙන් මැරිලා ගියා. දැන් පුළුවන් ද? ප්‍රේතයන්ට ණය ගෙවන්න පුළුවන් ද? ඔය ගේ ගැන හිතේ තියෙන තණ්හාව අත අරින්න. තමුන් හිතුවක්කාර වුණෙත් අපි කියන සාධාරණය පිළිනොගත්තොත් මට පුළුවන් තමුන්ව අල්ලලා බැඳලා මූදෙ දාන්න. එතකොට ගෙයක් නෑ. ණය ගෙවන්නත් නෑ. අඹු දරුවොත් නෑ. තමුන් හදපු ගෙය වෙන්න පුළුවන්. ඒ ගෙය විකුණලා කරන්නෙත් තමුන්ගෙ ම ණය ගෙවලා නිදහස් වෙන එක. හොඳට කල්පනා කරන්න, ගෙය විකුණලා ණය ගෙවලා මේ අය දානයක් දීලා තමුන්ට පින් අනුමෝදන් කරාවි. ඒ පින් අරගෙන ඔය ප්‍රේත භවයෙන් ඉහළ භාවයකට ගිහින් සැප විඳින්න. නැත්නම් තමනුත් අමාරුවේ. තමන් නිසා මේ නෝනත් දරු දෙන්නත් අමාරුවේ. මට පුළුවන් තමුන්ව පුච්චලා දුර්වල කරලා පන්නා දමන්නත්” යැයි කී ගවේෂකවරයා ප්‍රේතාත්මයට කිරණ ශක්ති එල්ල කොට පුච්චන්නට සූදානම් විය.“අනේ! එපා! එපා මට තේරුණා. මම ගේ විකුණලා ණය බේරනවාට කැමැතියි.”“ඔව් ණය බේරලා දානයක් දීලා නෝනයි දරුවොයි පින් අනුමෝදන් කරාවි. මීට පස්සේ ගෙය මිලදී ගන්න එන අයට බලපෑම් කරන්න එපා. ඒ වන තුරු දැන් ඉන්න ගෙදරින් ඉවත් වෙන්න ඕනෑ.”“අනේ මහත්තයා මට යන්න තැනක් නැහැනෙ.”“තමුන් කැමැති සිද්ධස්ථානයක් තියෙනව ද?”“ඔව් මහත්තයා මම කැලණියට කැමැතියි.”නිවස විකිණු සැණින් හෝ නිවස විකුණන්නට පෙර දැනට සිටින නිවසේ හෝ ස්වාමීන් වහන්සේලා දස නමක් වඩමවා අටපිරිකර සහිත සාංඝික දානයක් පිරිනමන ලෙස විරාජිටත් දරු දෙදෙනාටත් උපදෙස් දී එතෙක් සුනන්දගේ ප්‍රාණකාරයා කැලණියට යවන්නට සුදු නෙළුම් වට්ටියක් ගෙන්වා ඊට සම්බන්ධ කොට ඔවුන් ලවා කැලණියට යැව්වේය.ලද දෙයින් සෑහීමකට පත් නොවී ධන සම්පත් හඹා යන්නට පෙළඹෙන අයත්, ලෝකයට පෙනෙන්නට ආදායමට වඩා වියදම් යොදාගන්නා අයත් එලොවත් මෙලොවත් දුකට පත්වන හැටි!මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406221</link>
    <topic>ශ්‍රී ලංකාවට එරෙහි විමර්ශනයට මුදල් දෙන්න බෑ</topic>
    <author>ටී.චන්ද්‍රසේකර</author>
    <content>ටී.චන්ද්‍රසේකරඑක්සත් ජාතීන්ගේ මානව හිමිකම් කවුන්සලය විසින් ශ්‍රී ලංකාවට එරෙහිව සිදුකිරීමට යන අන්තර්ජාතික විමර්ශනය සඳහා වූ ඇස්තමේන්තුගත අරමුදලට ආධාර කිරීම රටවල් රැසක් ප්‍රතික්ෂේප කර තිබේ. ශ්‍රී ලංක‍ාවේ සිදුවූයේ යැයි චෝදනා කෙරෙන යුද අපරාධ විමර්ශනය සඳහා ඇමෙරිකානු ඩොලර් මිලියන 1.46ක් වැය වන බවට (ශ්‍රී ලංකා මුදලින් රුපියල් මිලියන දෙසීයක් පමණ වේ) එක්සත් ජාතීන්ගේ මානව හිමිකම් කවුන්සලය ඇස්තමේන්තු කර තිබේ.එක්සත් ජාතීන්ගේ සංවිධානය විසින් මානව හිමිකම් කවුන්සලයට වාර්ෂිකව වෙන්කරනු ලබන මුදලින් මෙම වැය ඇස්තමේන්තුව පියවාගත නොහැකි හෙයින් මානව හිමිකම් කවුන්සලය නියෝජනය කරන රටවලින් නවනීදන්පිල්ලේ මහත්මිය විසින් ආධාර ඉල්ලා ඇත‍.ඒ අනුව මෙම විමර්ශනය සඳහා ආධාර කිරීම ඇල්ජීරියාව, කොන්ගෝ, මාලදිවයින, රුසියාව, වෙනිසියුලාව, කෙන්යාව, චීනය, කියුබාව, පාකිස්ථානය, සෞදි අරාබිය, වියට්නාමය, එක්සත් එමීර් රාජ්‍යය ඇතුළු රටවල් රැසක් ප්‍රතික්ෂේප කර තිබේ.මේ තත්ත්වය හමුවේ ඇමෙරිකා‍ව, කැනඩාව හා බ්‍රිතාන්‍ය මූලික වශයෙන් අරමුදල් සැපයීමට එකඟ වී ඇතත් ඇස්තමේන්තුගත මුදල සම්පූර්ණයෙන්ම පියවාගැනීමට නොහැකි වී ඇත.ඉන් අතුරුව ‍නෝර්වේ රජය ද රුපියල් මිලියන පන්දහසක් ලබාදීමට එකඟතාව පළකර ඇත.මේ අතර සෙසු සාමාජික රටවල් අතරින් ඇමෙරිකානු යෝජනාවට පක්ෂව ඡන්දය දුන් රටවලින් ආධාර එකතු කරදීමට කැනඩාව, ඇමෙරිකාව හා බ්‍රිතාන්‍ය කැමැත්ත පළකර තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406222</link>
    <topic>සාමාජික රටවල ප්‍රශ්න දේශපාලනීකරණය නොකළ යුතුයි</topic>
    <author/>
    <content>- චීනයඑක්සත් ජාතීන්ගේ මානව හිමිකම් කොමසාරිස් කාර්යාලය එහි අරමුණ අනුව කටයුතු කළ යුතු බවත් එයට ලබාදී ඇති වරමට පිටින් ගොස් සාමාජික රටවල මානව හිමිකම් ප්‍රශ්න දේශපාලනීකරණය නොකළ යුතු බවත් චීනය විසින් මානව හිමිකම් සංවිධානයේ 26 වැනි සමුළු වාරයේ දී පෙන්වා දී ඇත.එහිදී ජගත් මානව අයිතිවාසිකම් කවුන්සිලයේ චීන නිත්‍ය නියෝජිතයා පෙන්වා දී ඇත්තේ මානව හිමිකම් කොමසාරිස් කාර්යාලය දෙබිඩි ප්‍රතිපත්තියක් අනුගමනය නොකළ යුතු බවත් සාමාජික රටවල් සමඟ සහයෝගයෙන් කටයුතු කළ යුතු බවත්ය.මානව හිමිකම් කොමසාරිස් කාර්යාලය සාමාජික රටවල් අතර සමාජ ආර්ථික හා සංස්කෘතික අයිතීන් මෙන්ම සංවර්ධනය සම්බන්ධ අයිතියක් වර්ධනය සඳහා වැඩි සම්පත් ප්‍රමාණයක් යෙදවිය යුතු අතර ජාත්‍යන්තර ප්‍රජාවගේ අනුමැති නොලැබෙන අංශවලට සම්පත් යෙදවීමෙන් වැළකිය යුතු බව ද චීනය එහිදී අවධාරණය කර තිබේ. මානව හිමිකම් කොමසාරිස් කාර්යාලයේ මුදල් විනිවිද භාවයකින් යෙදවිය යුතු බව ද චීන නියෝජිතයා පෙන්වා දී ඇති තවත් කරුණකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406223</link>
    <topic>ප්‍රථම වරටආදි වාසී ගම් 25 කට විදුලිය</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමහින්ද චින්තනයේ හා ඌව උදානයේ අරමුණු ඉටුකර ගනිමින් මොනරාගල රතුගල ආදිවාසි ගම් 25 කට නිවාස 1400 කට විදුලිය ලැබෙන රතුගල විදුලි ව්‍යාපෘතිය මහින්ද රාජපක්ෂ ජනාධිපතිතුමා අතින් හෙට (23) ජනතා අයිතියට පත්වෙයි. මෙරට ආදි වාසීන් සඳහා විදුලිය දෙන ප්‍රථම විදුලි ව්‍යාපෘතිය ද මෙය වෙයි.ඌව උදානය යටතේ රුපියල් ලක්ෂ 3050 ක් වැය කර විදුලි  ට්‍රාන්ස්ෆෝමර් 20 ක් සවිකර කිලෝමීටර් 127 ක් දුර විදුලි කම්බි අදිමින් මෙම ව්‍යාපෘතිය ක්‍රියාවට නංවා ඇතැයි ඌව පළාත් ප්‍රධාන අමාත්‍ය ශෂින්ද්‍ර රාජපක්ෂ මහතා පවසයි.මහින්ද රාජපක්ෂ ජනාධිපතිතුමාගේ උපදෙස් පරිදි ඌව ප්‍රධාන අමාත්‍ය ශෂින්ද්‍ර රාජපක්ෂ මහතාගේ මෙහෙයවීම මත ඉතිහාසයේ ප්‍රථම වරට ආදිවාසීන්ට විදුලිය ලබාදීම පිණිස මෙම වැඩපිළිවෙළ ක්‍රියාත්මක වූ බව විදුලිබල ඇමැතිනි පවිත්‍රා වන්නිආරච්චි මහත්මිය පවසන්නීය.මේ යටතේ අරුල, උහන, මුල්ලේගම, රන්පහ අරාව, රත්මල්ගම ඇල්ල, නෙල්ලියද්ද, පේලියගම, බුබුළුයාය, හදබිම රතුගල, ගල්ගමුව, ගල්ගමුව - 02, මියන්තලාව, නව සිරිපතන, නිල්ගල මල්දඹේ, නිල්ගල සේරුව, නිල්ගල, වැද්දා බැඳි හින්න බුළුපිටිය, පේරාණ, පිටකුඹුරදිසාව, කරාඬුගල, හැකලන්දෙනිය, බුළුපිටිය වසම, හමානාව මැදලන්ද මහගම ඇතුළු ගම්මාන 23 ක් මේ නව විදුලි ව්‍යාපෘතිය මඟින් අලෝකවත් වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406224</link>
    <topic>සිගරට් අලෙවිය 14 % කින් බසී</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලසිගරට් අලෙවිය 1996 සිට 2013 දක්වා කාල වකවානුවේදී සියයට 14 ක ප්‍රමාණයකින් අඩුවී තිබෙන බව මත්පැන් හා මත්ද්‍රව්‍ය තොරතුරු මධ්‍යස්ථානයේ මානව සම්පත් පරිපාලන අධ්‍යක්ෂ සම්පත් ද සේරම් මහතා පවසයි.ආර්ථික විශේෂඥ නිශාන් ඩී ද මෙල් මහතා කළ අධ්‍යයනයකට අනුව සිගරට්වලින් ලැබෙන රජයේ බදු ආදායම් ද අඩු වෙමින් පවතින බව අනාවරණය වේ.දළ දේශීය නිෂ්පාදිතය සහ ඒක පුද්ගල ආදායමට සාපේක්ෂව සිගරට් මිල වැඩි වුවද සිගරට් භාවිතය අඩුවීම නිසා ලැබෙන බදු ප්‍රමාණය අඩු වී ඇතැයි එම අධ්‍යයනයෙන් හෙළි වී ඇත.සිගරට් භාවිතය අඩුවීම නිසා බදු ආදායම වාර්ෂිකව රුපියල් බිලියන 8 කින් අඩුවන බව ද අධ්‍යයනයෙන් අනාවරණය වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406225</link>
    <topic>දේපළ හානි වූවන්ට වන්දි</topic>
    <author>සුනිල් දයා අල්විස්</author>
    <content>සුනිල් දයා අල්විස්අලුත්ගම සිද්ධියේදී අලාභ හානියට පත්වූ දේපළ සම්බන්ධයෙන් තොරතුරු සොයා බලා එම විනාශ ව‍ු දේපළ වෙනුවෙන් අදාළ හිමිකරුවන්ට සාධාරණ වන්දියක් ලබාදීම කෙරෙහි රජයේ සැලකිල්ල යොමු වී තිබේ.මෙවැනි දැනුම්දීමක් රජය විසින් ප්‍රකාශයට පත් කිරීමෙන් පසුව ග්‍රාම සේවක නිලධාරීන් හා අදාළ ප්‍රාදේශීය ලේකම් කාර්යාල මගින් විස්තර ලබාගනු ඇත. මේ සිද්ධියේදී උන්හිටි තැන් අහිමිවූ අයට සුදුසු ස්ථාන සපයා දීමට හා හානියට පත් දේපළ පිළිසකර කරදීම වහාම සිදු කිරීමට රජය මැදිහත්වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406226</link>
    <topic>2016 දී ශ්‍රී ලංකාව දකුණු ආසියාවේ ඉහළ ආදායම් ලබන රටක් වේවි‍</topic>
    <author/>
    <content>ආසියානු බැංකු සභාපතිශ්‍රී ලංකාවේ ආර්ථික ගමන තවත් සාර්ථක ආසියානු ආර්ථිකයක් පිළිබඳව කතාවක් වනු ඇතැයි ශ්‍රී ලංකාවට පැමිණ සිටින ආසියානු සංවර්ධන බැංකුවේ සභාපති ටෙකි‍නි‍කෝ නකාස් මහතා කියයි‍.සමාජ සංවර්ධන දර්ශකයන් විශේෂයෙන් ම සෞඛ්‍ය හා අධ්‍යාපන අංශවලින් ශ්‍රී ලංකාව ඉහළින් ම සාර්ථකත්වයක් ළඟා කරගත් රටක් ලෙස සැලකිය හැකි බව ද සභාපතිවරයා කීය.යුද්ධය නිමාවීමෙන් පසු ඉහළ ආර්ථික වර්ධනඉලක්ක වලට ළඟාවීම ගැන තමන් සතුටු වන බවත් උතුරු නැගෙනහිර ප්‍රදේශවල සංවර්ධනය රටේ අනෙකුත් ප්‍රදේශ සමඟ සැසදීමේදී දෙගුණයක් වී ඇති බවත් හෙතෙම කීය‍.මෙයින් එම පළාත් පුනරුත්ථාපනය හා නැවත ගොඩනැඟීම සඳහා රැකී රක්ෂා හා ආදායම් ඇති කරමින් ගෙන යන සංවර්ධන වැඩපිළිවෙළ හොඳින් ම පැහැදිලිවන බවත් කී ආසියානු බැංකු සභාපති වරයා වසර 2016 ශ්‍රී ලංකාව ඩොලර් 4000 ක ඒකපුද්ගල ආදායමක් සහිත රටක් බවට පත් කිරීමට රජය තබා ඇති ඉලක්ක අනුව ශ්‍රී ලංකාව පහළ මැද ආදායම් ලබන රටක සිට ඉහළ මැද ආදායම් ලබන රටකට ඔසවා තැබීමට‍ හැකිවන බව ද කීය.මෙම ඉලක්ක ළඟාකර ඇති ප්‍රායෝගික සංවර්ධන ඉලක්කයක් ලෙස තමන් සලකන බවත් දකුණු ආසියාවේ මැද ආදායම් තත්ත්වයේ රැඳී නොසිට ඉහළ ආදායම් ලබන තත්ත්වයට පත්වන ප්‍රථම රට බවට ශ්‍රී ලංකාව පත්වනු ඇතැයි සභාපතිවරයා විශ්වාසය පළ කළේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406227</link>
    <topic>බේද අවුස්සන අයට පොලිසිය තදින් හිටී</topic>
    <author/>
    <content>ජාතිබේදය ආගම්වාදය ඇවිස්සීමට ක්‍රියා කරන කණ්ඩායම්වලට එරෙහිව නීතිය තදින් ම ක්‍රියාත්මක කරන බව පොලිස්පති එන්.කේ. ඉලංගකෝන් මහතා පවසයි.ජාතික සමඟිය බිඳ දමා ජනතාව අතර නොසන්සුන්තාවයක් ඇති කොට ආගම්වාදය ජාතිවාදය ඇති කරන්නට උත්සහ දරන පිරිස් සිටී නම් ඔවුන්ට එරෙහිව නීතිය ක්‍රියාත්මක කිරීමට නොපැකිලිව ක්‍රියා මාර්ග ගන්නා ලෙස ද මහින්ද රාජපක්ෂ ජනාධිපතිතුමා පොලිස්පතිවරයාට උපදෙස් දී තිබේ.අලුත්ගම සිද්ධියේදී වෙඩි ප්‍රහාරවලින් කිසිවකු මරුමුවට පත්වීමක් සිදු නොවූ බව ද එම සිද්ධියෙන් තිදෙනෙකු මිය ගියේ කැපීම් තුවාල සහ පහරදීම හේතු කොටගෙන යයි ද පැවසූ පොලිස්පතිවරයා මේ සිදුවීමත් සමඟ සිද්ධියට අදාළ සැකකරුවන් 55 දෙනෙකු වහාම අත්අඩංගුවට ගෙන අධිකරණයට ඉදිරිපත් කර 35 දෙනෙකු රැඳවුම් බාරයේ තබා ගෙන සිටින බව ද මේ සිද්ධියට අදාළ තවත් පිරිසක් අත්අඩංගුවට ගැනීමට පොලිසිය පරීක්ෂණ පවත්වමින් සිටින බව ද කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406228</link>
    <topic>යුරෝපීය තරුණ පිරිස් ශීඝ්‍රයෙන් බුදුදහමට</topic>
    <author>රමණී සුබසිංහ</author>
    <content>රමණී සුබසිංහබටහිර යු‍රෝපීය රටවල් ඇතුළු ලොව පුරා ‍රටවල් රැසක තරුණ පිරිස් ශීඝ්‍රයෙන් බුදු දහම වැලඳ ගන්නා බව අජාන් බ්‍රහ්මවම්සෝ හිමියෝ පවසති.විශේෂයෙන් මානසික ආතතියෙන් මිදීම සඳහා බෞද්ධ භාවනාව කෙරෙහි ඔවුන් වැඩි නැඹුරුවක් දක්වන අතර ජීවිතාවබෝධය ලැබීම සඳහා බෞද්ධ දර්ශනයේ එන ඉගැන්වීම් අධ්‍යයනය කිරීමට පෙළඹී ඇති බව ද උන්වහන්සේ පෙන්වා දෙති.එමෙන් ම බටහිර රටවල විවිධ අධ්‍යාපනික ආයතනයන්හි ශිෂ්‍ය ශිෂ්‍යා‍වන් ගේ මනස සැහැල්ලු කිරීම සඳහා භාවනාව හඳුන්වාදීමේ ප්‍රවණතාවයක් ඇති බවත් බෞද්ධයන් වැඩි ප්‍රමාණයක් වෙසෙන ලංකාවේ එවැනි විධිමත් ක්‍රමවේදයක් නොතිබීම අභාග්‍යයක් බවත් උන්වහන්සේ පෙන්වා දෙති.ලොව පුරා ධර්ම ප්‍රචාරක කටයුතුවල නිරතවන අතරේ පසුගියදා ලංකාවට වැඩම කළ අවස්ථාවේ දී උන්වහන්සේ මේ තොරතුරු හෙළි කළහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa1406229</link>
    <topic>මාගම්පුර වරායේ තෙල් ටැංකි අද විවෘත වේ</topic>
    <author>සුභාෂිනී ජයරත්න - සනත් ගමගේ</author>
    <content>සුභාෂිනී ජයරත්න - සනත් ගමගේමාගම්පුර මහින්ද රාජපක්ෂ ජාත්‍යන්තර වරායෙන් විදේශීය නැව්වලට තෙල් සැපයීමට තෙල් ටැංකි විවෘත කිරීම ලබන 22 දා මහින්ද රාජපක්ෂ ජනාධිපතිතුමාගේ ප්‍රධානත්වයෙන් සිදු කෙරේ.මාගම්පුර වරායේ බටහිර කොටසේ කරගම් ලේවාය පරිශ්‍රයේ හෙක්ටයාර 20 ක පමණ ප්‍රදේශයක ඉන්ධන ගබඩා සංකීර්ණය ඉඳිකර තිබේ.නැව් මාර්ගයෙන් වරායට ගෙනෙන ලද ඉන්ධන ප්‍රධාන ගබඩා ටැංකි 8 ක ගබඩා කිරීම සිදු කෙරේ. එක්වර ඉන්ධන ටොන් 45000 ක් ගබඩා කිරීමේ පහසුකම් තිබේ. ටොන් 10,000 ටැංකි 3 ක්ද ටොන් 5000 ටැංකි 3 ක් වශයෙන් ඉදිකර තිබේ.ගෘහස්ථ එල්. පී. ගෑස් ගබඩා කිරීම සඳහා ගෑස් ටැංකි තුනක් ද ඉඳිකර තිබේ. මෙම ටැංකි තුන තුළ එකවර එල්. පී. ගෑස් ගනමීටර් 2000 ක් ගබඩා කිරීමේ පහසුකම් තිබේ.ගෘහස්ථ එල්. පී. ගෑස් ප්‍රාදේශීය වශයෙන් බෙදා හැරීම විවෘත කිරීමෙන් පසුව සිදු කෙරේ. ගුවන් යානා සඳහා ඉන්ධන ගබඩා කිරීමට ද ඉන්ධන ටැංකි 3 ක් මෙහි ඉඳිකර තිබේ. එහිද එකවර ගුවන් යානා ඉන්ධන මෙට්‍රික් ටොන් 23,000 ක් ගබඩා කිරීමේ පහසුකම් පවතී.ගුවන් යානා ඉන්ධන දැනට මත්තල ගුවන් තොටුපළට කොළඹ සිට ප්‍රවාහනය කෙරෙන අතර, මෙම තෙල් ටැංකි සංකීර්ණය විවෘත කිරීමෙන් පසුව හම්බන්තොට වරායේ සිට මත්තලට ගුවන් යානා ඉන්ධන පහසුවෙන් ප්‍රවාහනය කිරීමේ හැකියාව පවතී.මාගම්පුර වරායට පැමිණෙන නෞකා දෙකකට එකවර ඉන්ධන සැපයීමේ හැකියාව මෙහි පවතී. මීටර් 300 ක් දිග විශාල නෞකාවකට වුවද තෙල් ටැංකි අසල ජැටියට ළඟාවීමේ පහසුකම් තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa14062210</link>
    <topic>සංචාරක ව්‍යාපාරයෙන් ලැබූ ආදායම සියයට 34කින් වැඩිවෙලා</topic>
    <author>නිහාල් පී.අබේසිංහ</author>
    <content>නිහාල් පී.අබේසිංහමේ වසරේ මුල් මාස හය ඇතුළත සංචාරක ව්‍යාපාරයෙන් ලැබූ ආදායම පසුගිය වසරේ මුල් මාස පහට වඩා සියයට 34කින් වැඩිවී ඇතැයි ආර්ථික සංවර්ධන අමාත්‍යාංශය පවසයි.ඒ අනුව මේ වසරේ මුල් මාස පහ ඇතුළත ඉන් ලැබූ ආදායම ඇමෙරිකන් ඩොලර් මිලියන 815කි.එමෙන්ම මේ වසරේ මුල් මාස පහ ඇතුළත ශ්‍රී ලංකාවට පැමිණි සංචාරකයන්ගේ සංඛ්‍යාව සියයට 26.5කින් වැඩිවී ඇතැයි ආර්ථික සංවර්ධන අමාත්‍යාංශය පවසයි.ඒ අනුව 2014 වසරේ මුල් මාස හය ඇතුළත මෙරට පැමිණ ඇති සංචාරකයන්ගේ සංඛ්‍යාව 624178කි. මේ අතර පසුගිය මැයි මාසයේ දී මෙරටට පැමිණි සංචාරකයන්ගේ සංඛ්‍යාව පසුගිය වසරට වඩා සියයට 20කින් වැඩිවී ඇති බව ද අමාත්‍යාංශය පවසයි.පසුගිය මාස 5 ඇතුළත බටහිර යුරෝපීය රටවලින් 200605ක් ද පැමිණ ඇත. එය සියයට 18ක වර්ධනයකි. චීනයෙන් මෙරටට පැමිණි සංචාරක පිරිස මේ වසරේදී 43885ක් වේ. එය ගිය වසර හා සසඳන විට සියයට 136.6ක වර්ධනයක් බව ශ්‍රී ලංකා සංචාරක ප්‍රවර්ධන කාර්යාංශයේ සංඛ්‍යා‍ ලේඛන ද පෙන්නුම් කරයි. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aa14062211</link>
    <topic>කතරගම ඇසළ පෙරහර මංගල්‍යය 28 වැනිදා ඇරැඹේ</topic>
    <author>ඊ. එච්. සෝමපාලකතරගම විශේෂ</author>
    <content>ඊ. එච්. සෝමපාලකතරගම විශේෂඓතිහාසික රුහුණු කතරගම මහා දේවාලයේ වාර්ෂික ඇසළ මහ පෙරහර මංගල්‍යය ජුනි මස 28 දින ඇරැඹෙයි.එදින සිට පෙරහර මහා දේවාලයෙන් ආරම්භ වී වල්ලි අම්මා දේවාලයට ගොස් පෞරාණික චාරිත්‍ර පුද සිරිත් ඉටුකර නැවත කතරගම මහා දේවාලයට පැමිණේ.ඇසළ පෙරහරේ ජුලි මස 03 දින පැවැත්වෙන පෙරහර දිනය පෞරාණික චාරිත්‍ර රැසක් ඉටු කරන දිනයකි.මෙදින කතරගම මහා දේවාලය ඉදිරිපිට ඇති අතුපන්දලමට අලුතින් අතු දමා සකස් කිරීම සිදු කෙරේ.කඩොල් ඇතාගේ දළ දෙක කතරගම මහා දේවාලයේ දේවාල තිරය දෙපස තැන්පත් කිරීම ද කතරගම මහා දේවාලයේ බස්නායක නිලමේ තුමාගේ නිල නිවාසයේ මහා සංඝරත්නය වෙනුවෙන් දහවල් දානය පිරිනැමීම 3 වැනිදා සිදු කෙරේ.කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂීන්ද්‍ර රාජපක්ෂ මහතා චාරිත්‍රානුකූලව පෙරහරේ ගමන් කිරීම ද මෙදින සිදුවේ. 4 වැනිදා සිට 8 වැනිදා දක්වා පෙරහර වීදි සංචාරය කෙරේ.ජුලි මස 09 දින රාත්‍රි ගිනි පෑගීම සිදු කෙරේ.ජුලි මස 10, 11 යන දිනයන්හි පළමු පෙරහර වීදි සංචාරය කිරීමෙන් අනතුරුව තවත් පෙරහරක් මධ්‍යම රාත්‍රියේ ගමන් කරයි.ජුලි මස 12 දින රාත්‍රී අවසාන මහා ඇසළ පෙරහර කතරගම මහා දේවාලයෙන් ආරම්භ වී කිරි වෙහෙර රාජමහා විහාරස්ථානයේ බුදු පෙරහර පෙරටු කරගෙන වෙහෙර වීදියේ ගමන් කර කිරිවෙහෙර රාජමහා විහාරස්ථානයට පැමිණේ.කිරිවෙහෙර රාජමහා විහාරස්ථානයේ විහාරාධිපති ශාස්ත්‍රාචාර්ය කොබවක දම්මින්ද නාහිමියන් ප්‍රධාන මහා සංඝරත්නය විසින් ආගමික කටයුතු සිදු කිරීමෙන් පසුව පෙරහර වෙහෙර වීදියේ ගමන් කර දේවාල මළුවෙන් පිටවීදියට පිවිස එම වීදියේ ගමන්කර වල්ලි අම්මා දේවාලයට පැමිණේ. එම දේවාලයේදී පෞරාණික චාරිත්‍ර පුද සිරිත් ඉටු කිරීමෙන් පසුව පෙරහර මහා වීදියේ ගමන් කර මහා දේවාලයට ගෙවදිනු ලැබේ.ජුලි මස 13 දින මැණික් ග‍ඟේ දිය කැපීමෙන් කතරගම ඇසළ පෙරහර කටයුතු අවසන් වෙයි. පෞරාණික චාරිත්‍ර පුද සිරිත්වලට මුල් තැනක් දෙමින් උඩරට පහතරට සබරගමුව හා රුහුණු ප්‍රදේශයට ආවේණික නැටුම්වලින් ද අලි ඇතුන්ගෙන් ද යුතුව ඉතාමත් අලංකාර අයුරින් ඇසළ පෙරහර පැවැත්වීමට රුහුණු කතරගම මහා දේවාලයේ බස්නායක නිලමේ ඌව පළාත් මහ ඇමැති ශෂින්ද්‍ර රාජපක්ෂ මහතා කටයුතු සංවිධානය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ab1406221</link>
    <topic>හැම ජාතීන්ටම හිතැති අපේ ජනපති හැර වෙන පොදු අපේක්ෂකයෙක් කුමටද?</topic>
    <author>අමරසිංහ කුඩගල්ආර</author>
    <content>වෙන ඕනෑම රටක රාජ්‍යයක වැඩි ජනතාව කතා කරන භාෂාව ඉස්ලාම් ලබ්දිකයින් වැලඳගත්ත ද ශ්‍රී ලංකාවේ දී පමණක් ප්‍රධාන ජාතියේ නොවන දෙමළ ජනතාවගේ භාෂාව වැලඳගැනීමට සුදු අධිරාජ්‍යවාදීහු පෙළඹවූහ.1815 දී සිංහලේ රට වශයෙන් හැඳින්වූ - යටත්කරගත් ගිවිසුමේ හැම වගන්තියකම “සිංහලේ රටවල්වල” ආදී වශයෙන් සඳහන් කරමින් ලබාගත් රට අපට ආපසු බාර දුන්නේ “සිලෝන්” නමින් වෙනස් කරලීමෙනි. අප රටට අයත්ව තිබූ දූපත් රාජ්‍යයන් වන මාල දිවයින ද අහිමි කළේය. පාලනයට ජාති මූල නියෝජනයක් උරුම කර දෙමින් භූමිය ද පළාත් නවයකට හා දිස්ත්‍රික් 22කට බෙදා වෙන්කරන ලදී.ඉන්දියාවට නිදහස දෙන විට මහත්මා ගාන්ධි තුමා අගමැතිකම මොහොමඩ් අලිජින්නාට බාර ගැනීමට යෝජනා කරද්දිත් නිදහස වෙනුවෙන් එකට සටන් කළ අය වෙන්කර නැ‍ඟෙනහිර බටහිර පකිස්ථානය ලෙස ඉන්දියාවේ දෙපැත්තක් කඩා වෙන්කොට බෙදූ ඉන්දියාවක් නිර්මාණය කළේය. මොහොමඩ් අලිජින්නා සුද්දා ගේ ගැටයට අසුවූවා සේම පසුව අබිරහස් අතුරුදහන් වීමකට ලක්විය.නිදහස ලබාගැනීමට එකට කටයුතු කළ අරුණාචලම් රාමනාදන්, පොන්නම්බලම් රාමනාදන් වැනි දෙමළ නායකයින් ද ටී.බී.ජයා වැනි ඉස්ලාම් නායකයින් ද සුන්දර ලිංගම්ලා සමඟ මරික්කාර්ලා ද උදුමා ලෙබ්බේලා ද සමඟ සිංහල නායකයින් ද එකට සිටගෙන තනි රටක නිදහස බාරගත්හ.එදා සිට අද දක්වාම මේ සමඟිය කඩා බිඳ දැමීමට මතුපිටින් එළිපිට ද යටින් රහසිගතව කුමන්ත්‍රණ දියත් කෙරුණි. ඒ සියල්ල කරන්නේ අප රටේ යහපතට යැයි අර්ථ දක්වමිනි.මෙසේ අවිශ්වාසය සැකය ජනිත කරවා බියගන්වා අළු යට ගිනි පුපුරු සඟවා තබා එකම ජාතිය ගොඩනැඟීම වළකා දමා තිබේ.1975 දො‍ෙර් අප්පා යාපන නගරාධිපති ඝාතනයෙන් අභිෂේක ගැන්වූ දෙමළ ජාතික අන්තවාදී කොටි ත්‍රස්තවාදය 1982 යාපන පුස්තකාලය ගිනි තබමින් සංවර්ධන සභා ඡන්දය අමු අමුවේ කොල්ල කමින් 1983 කළු ජූලියෙන් සිංහල අන්තවාදී ජාතිවාදීන් විසින් පෝෂණය කරන ලදී.තැනින් තැන හුදෙකලාව ඇතිවෙන සුළු සිද්ධි ලෙස - බැංකු කොල්ලයක් පහරදීමක් මිනීමැරුමක් ආදී ලෙස ඇරඹුණු දෙමළ කොටි ත්‍රස්තවාදය වෙනම ප්‍රදේශයක් උතුරු නැ‍ඟෙනහිර රාජ්‍යයක් බිහිකරන සටන් පාඨය සමඟ ව්‍යාප්ත විය. 30 අවුරුදු සිවිල් යුද්ධයක් බවට පත්වූ මෙය මුළු රටම යටත් කරගෙන තමිල්නාඩුවේ ප්‍රාන්තයක් බවට පත් කර ගන්නා සිහිනයක් සමඟින් මිනී කඳු ගොඩගසන්නට විය. .ර‍ෙටන් පළාතක් ‍හෝ ඉල්ලන දෙයක් දී මේ “මරණයේ දේශයට” නිදහස ඇයැදින මට්ටමට පොදු ජන මනස වැටුණි. කළ හැකි අන් දෙයක් නොවුණ තැන - රට ගලවා ගැනීමට දෙව්ලොවින් පැමිණි “දියසෙන් කුමරුවකු” ලබාගැනීමට ප්‍රාර්ථනා කෙරුණි. යාඥා අපේක්ෂාවන් දැල්වීය. මෙසේ වූ තැනේ දී - මෙතෙක් කල් ප්‍රශ්න ගැටලු වලට සාර්ථකව මුහුණ දුන් ඇමැතිවරයකු වෙමින් අගමැතිවරයකු වූ නීතිවේදී මහින්ද රාජපක්ෂ මැතිතුමා ජනතාවගේ එකම පැතුම විය.2005 දී ජනවරම ලබා දෙමින් ජනතාව ඉල්ලා සිටියේ වෙන කිසිවක් නොවේ. යුද්ධය අවසන් කර රටට සාමය උදාකර දීම පමණි.එතුමා නියෝජනය කළ හම්බන්තොට දිස්ත්‍රික්කයේ දෙමළ ජනයා නොවූහ. කතරගම දෙවොලේ පූජා මංගල්‍යය හා පෙරහර පවතින ‍කාලය යාපනයෙන් මඩකළපුවෙන් (උතුරු නැ‍ඟෙනහිරින්) මෙන්ම දකුණු ඉන්දියාවෙන් හින්දු දෙමළ අය පැමිණිය ද ඒ අයගේ පදිංචියක් නොවීය.එහෙත් මුස්ලිම් මැලේ හා ජාවක වාර්ගික ඉස්ලාම් බැතිමතුන්ගේ ගම්මාන හා නගර හම්බන්තොට දිස්ත්‍රික්කයේ පැවතුණි. ඒත් ඒ හුදෙකලා ජන කොට්ඨාසයක් ලෙස නොවේ. ඒ අයගේ අනන්‍යතාව රැකගෙන ප්‍රධාන ජාතිය වූ සිංහල අය සමඟ එකම පවුලක ඥාතීන් සේ ජීවත්වූහ.මෙහිදී විශේෂයෙන් රාජපක්ෂ පරපුරද මුස්ලිම් ජනතාවගේ ගෞරවාදරයට පත්ව සිටියහ.සිංහල මුස්ලිම් කෝලහලයක් අපට සිහියට නඟාගත හැකිවන්නේ 1915 දී සුදු අධිරාජ්‍යවාදීන් ගේ යටිකූට්ටු ක්‍රියාමාර්ගයක් නිසා ඇති කළ කලබැගෑනියයි. පුරන්අප්පු වීරයාගේ පරපුරෙන් සිංහල ජනනායකයකු වූ හෙන්රි පේද්‍රිස්තුමා වෙඩි තබා ඝාතනය කිරීම ද සුදු අධිරාජ්‍යවාදී අමන කමකි.මෙම කලකෝලාහලය දීපව්‍යාප්ත විය. මෙහිදී රාජපක්ෂ පුරෝගාමීන් කටයුතු කළ ආකාරය දෙනගම සිරිවර්ධන හා අමරසිංහ කුඩගල්ආර සංස්කරණය කරන ලද ‘ඩී.ඒ.රාජපක්ෂ සමකාලීනයන්ගේ මතක සටහන් 2007’ කෘතියට ‘මුස්ලිම් ජනතාවගේ මිතුරා’ නමින් මතක සටහන් එක් කළ පලස්තීන සහයෝගිතා සංවිධානයේ හම්බන්තොට සංවිධායක හජ්ජියාර් අබ්දුල් නජිදු නියාම් නාසීර් මහතාගේ අදහස්වලින් සනාථ වේ.“ගමේ පල්ලියේ පාදිලිතුමා අපේ මුත්තා නම තාසිම් - එතුමා‍ කී කතාවක් මේ.ඒ අවාසනාවන්ත 1915 අවුරුද්දේ ලංකාවේ බොහෝ පළාත්වල සිංහල මුස්ලිම් කෝලහලය ඇවිලී ගියා. සුළු දේකට ඇතිවුණු දෙයක් මේ. ඒ වෙලාවෙ මිනිස් ජීවිත වටිනා දේපළ විනාශ වුණා. ‍ෙ‍ම් වෙලාවේ සිංහල ගම් මැද්දේ හුදෙකලාව තිබුණ අපේ ගමටත් කරදරයක් වේවි කියල බයෙන් හිටියෙ.ඩී.ඒ.රාජපක්ෂ එතකොට අවුරුදු 10 - 15 කොලු ගැටයෙක්. ඩී.එම්.18ක් 20ක් විතර ඇති ළාබාල තරුණයෙක්. ඒ දෙන්නත් එක්ක පැමිණ රාජපක්ෂ මහ රාළහාමි හිතවත් පිරිස ගෙන්න ගෙන ගම ආරක්ෂා කළා. පිට ගමකින් කාටවත් එන්න දුන්නෙ නැහැ. මාතරත් කලබල තිබුණ. ඒ වෙලාව අපේ තාත්ත කෙනෙක් වගේ ඒ උත්තමයො අප බේරගත්ත. එදා ඉඳල රාජපක්ෂ පරපුරේ ඇත්තන් ගැන මුස්ලිම් ජනතාව සලකන්නේ අපේ ගැලවුම්කාරයො කියල.ඩී.ඒ. තමයි එතුමා‍ෙග ගමට පාස්වෙච්ච ඉස්කෝලෙ අපේ ගමට දුන්නෙ. අපේ ගමේ විදානෙ හනීෆා. එයාගේ ඉල්ලීමට තමයි අපට මුස්ලිම් ස්කෝලයක් හදල දුන්නෙ. දැන් ඒක යක්ගස්මුල්ලෙ මහා විද්‍යාලෙ. අපේ ගමට ඉඩම් නැති අයට කිංචිගුණේ මාදගම අක්කර 75 අරගෙන මුස්ලිම් පවුල් 50ක් පදිංචි කෙරුවා. එතුමාට මන්ත්‍රීකම නැතිවුණාට පස්සේ යූ.ඇන්.පී. කාරයො අපිට කරදර කළ නිසා ඒවා විකුණල අප ආපසු ආවා.අපට ඉස්ලාම් ධර්මය උගන්වන්න ගුරුවරු හිටියෙ නැහැ. හම්බන්තොට දිස්ත්‍රික්කයට මවුලවි ගුරුවරු ප්‍රථම වරට පත්කරල දුන්න. එතුමා නිසා අපේ ගමට හොඳ නායකයින් බිහිවුණා. නිවුමන් මොහොමඩ් මුදලාලි හනීෆා රාළහාමි මුල්ගිරිගල ශ්‍රී ලංකා නිදහස් පක්ෂ බල මණ්ඩලයේ උප සභාපති නිසාම් නාසීර් මොහොමඩ් හාරිස් අය ඉන් ප්‍රධානයි.කොටින්ම කියනව නම් වීරකැටිය රාජපක්ෂ මධ්‍ය විද්‍යාලයට මාව ගෙන ගොස් පාසලට බාර දුන්නේ මගේ තාත්තවත් වෙන නෑදෑයෙක්වත් නෙවි. මගේ බාරකාරයා හැටියට ගියේ ඩී.ඒ.රාජපක්ෂ උත්තමය. ඉතින් ඒ ගුරුහරුකම ආදර්ශ තමයි මහින්ද මහත්තයා ඇතුළු රාජපක්ෂවරුන්ට තියෙන්නෙ”“1958 සිංහල දෙමළ ශ්‍රී අකුරේ ජාතිවාදී කෝලහාලය වෙලාවෙදි කොළඹ පාසල්වල සිංහල බලය වැඩියි. මහින්ද රාජපක්ෂ මහතා ඉගෙනගත්තේ තර්ස්ටන් විදුහලේ. එහි දෙමළ ශිෂ්‍යයින් සෑහෙන්න හිටියා.ඒ වෙලාවෙ සිංහල ජාතිවාදයෙන් පිස්සු වැටුණු කට්ටියක් දෙමළ ශිෂ්‍යයින්ට හිරිහැර කරන්න පහර‍ දෙන්න සූදානම් වුණා. ඒ වෙලාවෙදි මහින්ද රාජපක්ෂ තමයි ඉදිරිපත් වෙලා ඒ අය බේරාගත්තෙ” ඒ තවත් සමකාලීනයින්ගේ මතකයන්ය.තම පිය මුතු පරම්පරාවෙන් ජානමය උරුමයෙන් සිංහල බෞද්ධ සැබෑ ශික්ෂණයෙන් පෝෂණය වූ ආත්මීය පාරමිතා ගුණයෙන් එතුමා සැබැවින්ම මානව හිතවාදියෙකි. ජාතිවාදී ගැටුම් උත්සන්න නොවූ පරිසරයක වුවද කුල පීඩනයට ලක්වූ බොහෝ පිරිස් මේ ප්‍රදේශයේ වූහ.මුදලි මුහම්දිරම් ප්‍රදේශයේ ප්‍ර‍භූවරුන්ගේ තාඩන පීඩන ලක් වෙමින් උඩුකය වැසීමට වත් අවසර නැතිව සිටි කුල හීනයැයි අවමන් කොට සිටි පිරිස් ගලවා ගැනීමට අනවරත අරගලයක යෙදී සිටි තම පියා ඇතුළු වැඩිහිටි ඥාතීන්ගෙන් මහින්ද රාජපක්ෂ ඇතුළු ඊළඟ පරපුරට ඒ මානව වාදී ආභාසය ලැබුණි.ආගම් කුල ජාති ආදී වර්ගවාදී බෙදීම් නොසලකා හැරීම එතුමාගේ සම් මස් ඇට නහර තුළ කිඳා බැස ඇත.වසර 10 ක සිට අගමැති වූ දා පටන් නොකඩවා අරලියගහ මන්දිර තම නිල නිවසෙන් ආරම්භ කළ ධර්ම දේශනා පිංකම 12 වැනිදා අනුරාධපුර නිල නිවෙසේ පවත්වා මිහින්තලා ලේක්හවුස් ආලෝක පූජාව විවෘත කොට දෙවැනි නිදහස සාක්ෂාත් කළ රණවිරු උපහාර රුවන්වැලි මහා සෑ රදුන්ට පමණක් දෙවැනි වන ඒ ඇසුරේ සිරිමා බෝ රදුන් සමීපයේ ඉදිකරන ලද සඳුහිරු සෑයේ සර්වඥ ධාතු නිදන් කොට ප්‍රදේශයේ ආහාරපාන දන්සල් විවෘත කොට - බෙලිමල් දන්සලෙන් ද සප්පායම් වී දේශයේ දූ දරුවන්ගේ නැණ නුවණ පෑදීමට ආදර්ශවත් පොත් දන්සලෙන් ග්‍රන්ථ දානය කොට ජාතික මෙහෙවරට අන්තර්ජාතික මෙහෙවරට එතුමා පිටත්ව ගියේය.“යහපත් ජීවිතයකට නව ලෝකයක්” නම් වූ තේමාව යටතේ පැවැති දියුණු වන රටවල එකතුවක් වූ ජී - 77 රාජ්‍ය නායක සමුළුවට එතුමා සහභාගි වෙමින් සිටියේය. බොලිවියාවේ රජයෙන් පිරිනමන ඉහළම සම්මානය ලද ප්‍රථම විදේශ රාජ්‍ය නායකයා වෙමින් එතුමා බුහුමනට ලක්විය. ලෝක නායකයින්ගේ ගෞරව ආදරය දිනා ගනිමින් අපේ රට කුඩා දිවයින් මානසිකත්වයෙන් මුදවා ලෝකයේ ඉහළම තැනට ඔසවා කටයුතු කරමින් සිටියේය.එහි ආස්වාදය ලබමින් සොම්නසින් ප්‍රීතිය භුක්ති විඳීමට අපට තිබූ අවස්ථාව අහිමි කරමින් දේශීය හා විදේශීය සතුරන්ගේ මනදොළ පුරවාලමින් කුමන්ත්‍රණයක් ක්‍රියාත්මක විය.බණකට වඩිමින් සිටි හිමිනමක් ගමන් ගත් ත්‍රීරෝද රථයේ රියැදුරු සමඟ ආරාවුලක් ඇතිකර ගත් මුස්ලිම් පුද්ගලයින් දෙදෙනෙකු සම්බන්ධයෙන් පැතිර ගිය කට කතාව ලැව්ගින්නක් විය. දැනුවත්ව හෝ නොදැනුවත්ව මෙහෙයවෙන දුෂ්ට බලවේගවල අතකොලු රූකඩ ක්‍රියාකාරීන්ගේ අමනෝඥ හැසිරීම් නිසා එය සිංහල හා මුස්ලිම් වර්ගවාදී කෝලහාලයක් බවට පත්විය. නිවාස දේපළ ද විනාශ විය. තිදෙනෙකු මරණයට පත්කරමින් පණහකට ආසන්න පිරිසක් තුවාලකරුවන් බවට පත්වූහ.මේ දේශයේ සතුරන්ට මෙන්ම විදේශයේ සතුරන්ට ද උත්තේජනයක් විය.මෙය කණවැකුණු වහාම මහින්ද රාජපක්ෂ ජනාධිපතිතුමා කළේ වහාම අගමැතිවර දි. මු. ජයරත්න සහ ආර්ථික සංවර්ධන අමාත්‍ය බැසිල් රාජපක්ෂ මහත්වරු කලබලය ව්‍යාප්ත වූ අලුත්ගම - දර්ගා නගරය - බේරුවල ආදි ප්‍රදේශවලට යවා ප්‍රශ්නය නිරාකරණය කරන ලෙස උපදෙස් දීමයි. එතුමාට ඒමට හැකියාවක් තිබුණිනම් වහාම ඉගිලී එනු නොඅනුමාන යැයි විශ්වාසය පළ වුණි.අතිශය කාර්ය බහුල වූ දූත මෙහෙවර නිමවා පැය 14 තරමේ ගුවන් ගමනකින් පසු අධික වෙහෙස හා තෙහෙට්ටුව නොසලකා දිවයිනට පැමිණි වහාම එතුමා කලබල පැවැති ප්‍රදේශවලට ගියේය. ප්‍රදේශයේ සිංහල බෞද්ධ නායකයින් ද මුස්ලිම් ඉස්ලාම් ආගමික නායකයින් ද දේශපාලන නායකත්වය ද සිවිල් ක්‍රියාකාරීන් ද රජයේ උසස් නිලධාරීන් ද පොලීසියේ හමුදාවේ ප්‍රධානීන් ද මහජන නියෝජිතයින් ද කැඳවා සාකච්ඡා කෙරුණි. නියම රාජ්‍ය නායකයා හා රාජ්‍ය තාන්ත්‍රිකයා මානව හිතවාදියාගේ භූමිකාව ප්‍රදර්ශනය කරමින් විසඳුම් ලබාදුණි.කිසිම බේදයකින් තොරව විනාශයට මුල් වූ සියල්ලන්ම අධෛර්යවත් කරමින් යුක්තිය පසිඳලීමට උපදෙස් ලබා දුනි. ජීවිත හැර නැතිවූ සියල්ල ලබාදීමට නියෝග කෙරුණි. කුපිත වූ අලි රැලක් මෙල්ල කිරීමට සටනට වන් සිංහ රාජයකු සේ තම එඩිය පාමින් අවශ්‍ය පිළියම් යෙදුණි. දැඩි අධිෂ්ඨානයෙන් යුතු එතුමාගේ ප්‍රකාශයේ හරය වූයේ කළු ජූලියක අමිහිරි අත්දැකීම ඇති අපට තවත් කළු ජූනියක් හෝ එවැනි මොන ව්‍යසනයක් හෝ ඇති කිරීමට මොනම ජගතකුටවත් ඉඩ නොතබන බවයි.2006 ජුනි 15 වැනිදා උදේ රෝහලට පන්සලට හා වෙනත් කටයුතු සඳහා පිටත්ව එන නිරායුද මිනිසුන් ගැහැනුන් සහ ළමා ළපැටියන් ද 64 ක්, එකම පවුලේ අටදෙනෙක් ද එකම තැන බෝම්බ අටවා කුඩුපට්ටම් කර විනාශ කර දැමු දිනයේ වහාම සවස් වන විට ජීවිත පරදුවට තබා එතුමා විසඳුම් සොයා ගිය අනුරාධපුර කැබිතිගොල්ලෑවට ගිය ගමන ගැන අදත් ඇති කරන්නේ බියකරු හැඟීමකි.අත්දැකීම් ලත් පළපුරුදු ආරක්ෂක විශේෂඥයින්ගේ බලවත් විරෝධය නොතකා මහින්ද රාජපක්ෂ ජනාධිපතිතුමා මරණයේ දේශයට ගියේය. කෝපයෙන් සෝකයෙන් භීතියෙන් වෙලී සිටි මියගිය අයගේ ඥාතීන්ගේ ඉල්ලීමට එකඟ වෙමින් ඒ අය සනසා එතුමා පැමිණියේ යුක්තිය සාධාරණය ජනතාවට ඉක්මනින්ම ලබාදීමේ ක්‍රියාමාර්ග සනිටුහන් කරමින්ය.මාවිල්ආරු සොරොව්ව වසා දෙමළ කොටි ත්‍රස්ත වාදීන් කළේ ඔවුන් ගේම ජනතාව හාමතේ මරා දමා ඒ වරද ආණ්ඩුව පිට පටවා අපකීර්තියට හා අපහසුවට පත් කිරීමය. බලා සිටියදී ගොයම ද වගා බිම් අක්කර දහස් ගණනක් වියැළී ගියේය.ජීවිතය රැක ගැනීමට පිපාසයට දිය බිඳක් සොයා ගැනීමට නොහැකි විය. එතුමා සොල්දාදුවන් සමඟ යුද කඳවුරුවලට මෙන්ම යුද බිමට ද ගොස් ජීවය ලබා දුන්නේය. ඒ සිංහලයාට පමණක් නිදහස ලබාදීමට නොවේ දෙමළ මුස්ලිම් හා බර්ගර් ආදී වූ සියලුම ශ්‍රී ලාංකීය ජනතාවගේ නිදහස හා අනාගතය වෙනුවෙනි.ක්‍රිස්තියානි කතෝලික බැතිමතුන්ගේ අති පූජනීය ස්ථානයකි මඩු පල්ලිය. එය වැඳුම් පිදුම් කිරීමට - මඩු දේව මංගල්‍යය පැවැත්වීම අවසර නොවීය. මඩු මාතා පිළිරුව ද පැහැරගෙන යන ලදි. පල්ලිය පාළුවට ගියේය. මාර්ග ද අබලන් විය. දෙමළ කොටින්ගේ අවසරයක් නොමැතිව පැත්ත පළාතේ යා හැකි නොවීය. දේවාල මන්දිරයට ද හානි කර තිබුණි.ජනාධිපති තුමාගේ උපදෙසින් ගෝඨාභය රාජපක්ෂ ආරක්ෂක ලේකම් තුමාගේ මැදිහත් වීමෙන් හමුදාවේ සහභාගිත්වයෙන් මඩු පල්ලිය පිළිසකර කරවීය. ජලය විදුලිය හා මංමාවත් ඇතුළු සියලු යටිතල පහසුකම් උදාකර දුණි.2009 අගෝස්තු 15 වැනිදා දසක තුනකට පසුව යුද බියෙන් තොරව මඩු මංගල්‍යය පැවැත්වූ බව පුවත්පත්වල ශීර්ෂපාඨ බවට පත්විය. මෙය සියලුම ජනමාධ්‍ය වලින් ප්‍රචාරය කෙරුණු අතර එය මහත් ආශ්චර්යයක් ලෙස ජනතාවගේ සම්භාවනාවට පාත්‍ර විය.දෙමළ කොටි ත්‍රස්තවාදි ප්‍රධාන නායකයින් අවසන් ගමන් ගිය නන්දිකඩාල් කළපුව අසළ ඓතිහාසික හින්දු ‍කෝවිලකි. තිස් අවුරුදු යුද්ධය පැවැති කාලයේ ඔහු වැඳුම් පිදුම් කළ බවක් වාර්තා නොවුවද එය ප්‍රභාකරන්ගේ කෝවිල ලෙස නම් දැරූවකි.අවුරුදු දහස් ගණනක ඉතිහාසයක් ඇති එය පත්තිනි දේවි කෝවිලකි. මුලතිව් වට්ටුප්පලෙයි කණ්ණගි අම්මාන් කෝවිල ලෙස එය නම් දැරූවකි. වසර දහස් ගණනක ඉතිහාසයකට හිමිකම් කියූව ද පසු කලෙක එය විනාශ වී ගොස් නැවත පෘතුගීසි යුගයේ ප්‍රතිසංස්කරණය කර ඇත. ප්‍රභාකරන්ගේ අණසක යටතේ ජන ශූන්‍ය වීමත් සමග මෙය නැවතත් ජරාවාස බවට පත්විය. බීමට වතුර නැති මංමාවත් නැති දුෂ්කර ප්‍රදේශයක් බවට ප්‍රභාකරන්ගේ යුද්ධය විසින් ද පත්කොට තිබුණි.ජනාධිපතිතුමාගේ උපදෙසින් නාමල් මන්ත්‍රීතුමාගේ මැදිහත් වීමෙන් හමුදාවේ සහයෝගයෙන් මෙම කෝවිල මෙන්ම අවට පිට මංමාවත් සියල්ල ද කාපට් අතුරා සකස් කරවා ඇත. බීමට ජලය මෙන්ම අනෙකුත් පහසුකම් ද සලසා ඇත.කිසිදා නොසි‍ඳෙන බීමට ජලය ගන්නා ළිඳ පවා නැවත සකස් කරවා දී ඇත. මුහුදු ජලයෙන් පහන් පත්තු කරන කෝවිල යැයි ප්‍රචලිත මේ පූජනීය ස්ථානය හින්දු බැතිමතුන් ප්‍රමුඛ සියලු බැතිමතුන්ටම දායාද කර ඇත.මුස්ලිම් ජනතාවට ලබා දී ඇති පහසුකම් ද කිසි අඩුවක් නැත. මුස්ලිම් ආගමික හා සංස්කෘතික කටයුතු පිළිබඳ දෙපාර්තමේන්තුව හරහා මුස්ලිම් අධ්‍යාපනයට වාර්ෂිකව රුපියල් ලක්ෂ 65 කි. නබි නායක තුමාගේ උපන් දිනයට මුස්ලිම් කටයුතු සංවර්ධනයට වාර්ෂිකව ලක්ෂ 130 බැගිනි.යාඥා කරමින් සිටි මුස්ලිම් බැතිමතුන් සිය ගණනක් ඝාතනය කරමින් කොටි ත්‍රස්තයින් විසින් විනාශ කරන ලද කාන්තන්කුඩි පල්ලිය නවීකරණය කොට සකස් කර දීම වෙනුවෙන් ලක්ෂ 870 කි. හජ්ජි උත්සවයේදී මක්කම වන්දනා පහසුකම වෙන කවරදාටත් වඩා වැඩියෙන් ලබා දෙයි. මීට අමතර ව බෞද්ධ - ක්‍රිස්තියානි, කතෝලික, හින්දු හැම ආගමකම හා වර්ගයකටම ජාතියකම කිසිදු වෙනස්කමකින් තොරව ජනාධිපතිතුමාගේ සැලකිල්ල ලැබේ.පලස්තීන තානාපති තුමා වසර 09 ක සේවා කාලයෙන් පසු නික්ම යන අරලියගහ මන්දිරයේ නිල රාජ්‍ය උත්සවයේ දී අල් අගා තානාපති තුමා පවසා සිටියේ ශ්‍රී ලංකාවේ සිටින ශ්‍රී ලංකාවේ ප්‍රධානම මිත්‍රයා හා විශ්වාසවන්ත හිතවතා මහින්ද රාජපක්ෂ ජනාධිපතිතුමා ලෙස මුස්ලිම් ලෝකයේම පිළිගැනීම බවයි.සිංහල බෞද්ධ වැඩි බහුතරයක ජන පදනම සහිත එසේම අනෙකුත් ජාතික ආගමික වාර්ගික ප්‍රසාදය ලබා සිටින එකම පොදු අපේක්ෂක නායකයා වන්නේ මහින්ද රාජපක්ෂයන්ය. ජාතික ප්‍රබෝධයක් හා සමඟියක් සහිත ප්‍රගතිශීලී ගමනක ගමන් කළ 1956 බණ්ඩාරනායක ආණ්ඩු සමයේ ද ක්‍රියාත්මක වූයේ දේශීය හා විදේශීය දුෂ්ට බලවේගයන්ය.පොදු අපේක්ෂක මිථ්‍යාව ඉදිරිපත් කරමින් ජාතික බලවේග සියල්ල සුණු විසුණු කර දැමීමට යොදන කූට උපක්‍රමය ද මෙහිදී සැලකිල්ලට ගත යුතුය.මෙය එක ගලින් කුරුල්ලන් රොත්තක්ම දඩයම් කර ගැනීමේ සාහසික උත්සාහයක් නොවන්නේ ද?අමරසිංහ කුඩගල්ආරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ab1406222</link>
    <topic>ජනපතිගේ බොලිවියානු සංචාරය</topic>
    <author/>
    <content>සාමය හා ප්‍රජාතන්ත්‍රවාදය වෙනුවෙන් ශ්‍රී ලංකා ජනාධිපතිතුමා වෙත බොලීවියාවේ ඉහළම සම්මානය වන මාසෙ‍ලෝ සැන්ටා කෲස් පාර්ලිමේන්තු අභිධානය එරට උප ජනාධිපති හා ජාතික මන්ත්‍රණ සභාවේ සභාපති අල්ටා රෝ ග්‍රාසියා ලිනොරා මහතා විසින් ලාපැහ් නගරයේ ජාතික මන්ත්‍රණ සභාවේ දී ජනාධිපතිතුමා වෙත පිළිගැන්වූ මොහොතබොලීවියානු ජනාධිපති ඉවෝ මොරාලස් සහ ජනාධිපතිතුමා හමුවූ මොහොතේ සුහදතා පළ කරමින් සමුළුවට සහභාගි වූ ලෝක නායකයන් කිහිප දෙනකු ජනාධිපතිතුමා හමුවූ මොහොතේ සුහදතාවය පළකරමින්ජනාධිපතිතුමා සමුළුව අමතයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ab1406223</link>
    <topic>යටිතල පහසුකම් ප්‍රවර්ධනයට විදේශ සෘජු ආයෝජන අත්‍යවශ්‍යයි</topic>
    <author>මිගාර මානාවල</author>
    <content>උතුරු නැ‍ඟෙනහිර යුද්ධය අවසාන වීමෙන් පසු ශ්‍රී ලංකා රජය මුහුණ දුන් ප්‍රධාන අභියෝගය වූයේ පශ්චාත් යුද සමයේ දේශපාලනික සංහිඳියාවක් තුළ යළි ශ්‍රී ලංකාව ගොඩනැඟීම සඳහා අදාළ සංවර්ධන ප්‍රතිපත්තිය කෙසේ සකස් විය යුතු ද යන්න ය.එය මැනවින් අවබෝධ කරගත් මහින්ද චින්තන ඉදිරි දැක්ම මඟින් ප්‍රජාවගේ ජීවන තත්ත්වය වැඩිදියුණු කිරීමේදී ආර්ථික පරිවර්තනයන් සඳහා ආධාරකයක් ලෙස යටිතල පහසුකම් වැදගත් ආර්ථික සංඝටකයක් වන බව හඳුනාගෙන ඇත.ආර්ථික වර්ධන වේගය සහ ඒ හා බැඳුණු ඉදිරි දැක්ම තුළින් අර්ථ ගැන්වුණු විදේශ සෘජු ආයෝජන එවන් ආර්ථික පරිවර්තනයක කොඳුනාරටිය බඳු වේ.ඒ අනුව මහින්ද චින්තන ඉදිරි දැක්ම - රජයේ ප්‍රතිපත්ති රාමුව තුළින්, ග්‍රාමීය කේන්ද්‍රික කාර්මික සංවර්ධනයක් සඳහා ග්‍රාමීය නාගරික සම්බන්ධතා වැඩිදියුණු කිරීමේ දී වැදගත් වන මාර්ග, සන්නිවේදනය, අධ්‍යාපනය, වරායන්, වාරිමාර්ග, ජල සම්පාදනය, නගර සංවර්ධනය, වෙළෙඳ‍ පොළ හා විදුලි බලය වැනි මූලික යටිතල පහසුකම් වෙනුවෙන් රාජ්‍ය - පෞද්ගලික මෙන්ම විදේශ සෘජු ආයෝජන සඳහා ඉහළ වැදගත්කමක් ලබාදීමට කටයුතු කරන ලදී.නමුත් යටිතල පහසුකම් සංවර්ධනය හරහා ගොඩනැ‍ඟෙමින් පවතින ආර්ථිකය සම්බන්ධයෙන් විපක්ෂයේ මතවාදයන් ද මෙහිදී කතිකාවතකට බඳුන් කළ යුතුව ඇත. ශ්‍රී ලංකාවට ලැබෙන සෘජු විදේශ ආයෝජන ප්‍රමාණයෙන් වැඩි ප්‍රමාණයක් යටිතල පහසුකම් සංවර්ධනය, සේවා හා සංචාරක හෝටල් ආදි ක්ෂේත්‍රයන් ගොඩනැංවීම සඳහා වෙන් කරන බැවින්, කර්මාන්ත හා නිෂ්පාදන අංශ වෙත වෙන් කරන ආයෝජනයන් අඩු බව ඔවුන් විසින් රැගෙන එන එක් මතයකි.එමෙන්ම යටිතල පහසුකම් අංශයේ සිදු කෙරෙන ආයෝජනයන් මඟින් බිහිවන රැකියා තාවකාලික වන අතර කර්මාන්ත හා නිෂ්පාදන අංශයන්ගේ සිදු කෙරෙන ආයෝජනයන් මඟින් කෙටිකාලීන හා දිගු කාලීන ප්‍රතිලාභ ලැබෙන බවත්, යටිතල පහසුකම්වල ආයෝජනයේ එවැනි තත්ත්වයක් දැකගත නොහැකි බැවින්, වත්මන් රජය අනුගමනය කරන ආර්ථික ප්‍රතිපත්තිය සම්බන්ධයෙන් විශාල ප්‍රශ්න ඇති බව ඔවුන් විසින් පෙන්වා දෙන අනෙක් මතය වේ.වත්මන් රජය අනුගමනය කරන ආර්ථික ප්‍රතිපත්තියේ අඩුලුහුඬුකම් විවේචනයට ලක්කරන එක්සත් ජාතික පක්ෂ ආණ්ඩුව විසින් වසර 17 කට අධික කාලයක් මෙරට පාලන බලය හිමිකර ගෙන සිටිය ද, ඔවුන්ට පැහැදිලි ජාතික ආර්ථික ප්‍රතිපත්තියක් එදා නොතිබුණි. කුරිරු යුද්ධයට මුවා වී තම මඩිය තර කර ගත්තා මිස ඔවුන් රට ගැන සිතුවේ නැත. සියලුම ප්‍රශ්නවලට ඔවුන්ගේ එකම පිළිතුර වූයේ ත්‍රස්තවාදයයි.එබැවින් එක්සත් ජාතික පක්ෂය ප්‍රමුඛ අනෙකුත් විපක්ෂයන් විසින් අද වන විට මහින්ද චින්තන ඉදිරි දැක්ම යටතේ සිදු කෙරෙමින් පවතින දැවැන්ත සංවර්ධන ව්‍යාපෘතීන් හා බැඳුණු තිරසාර ආර්ථික ප්‍රවණතාවන් පිළිබඳව දරා ගත නොහැකි තත්ත්වයක් උදාවී ඇත. නමුත් සියලු අභි‍යෝග ඉදිරියේ වත්මන් රජය විසින් තම සංවර්ධන ක්‍රියාදාමයන් අඛණ්ඩව සිදුකරමින් සිටි.එමෙන්ම මහින්ද චින්තන ඉදිරි දැක්ම කේන්ද්‍ර කොට ගත් ආර්ථික දර්ශනය වන්නේ ද ප්‍රශස්ථ ආර්ථික සෞභාග්‍යය ළඟා කර ගැනීම සඳහා හුදෙක් දළ දේශීය නිෂ්පාදිතය ඉහළ නැංවීම පමණක් ප්‍රමාණවත් නොවන බැවින්, සංවර්ධන උපාය මාර්ග සියලු පාර්ශ්වකරුවන්ගේ සහභාගිත්වය සහිතව සංවර්ධන ප්‍රතිලාභ ප්‍රදේශ කිහිපයකට පමණක් සංකේන්ද්‍රණය නොකරමින් රටපුරා ඇති ගම් නියම් ගම් සිසාරා පැතිරී යාමට සලස්වා එමඟින් නව ජීවනෝපාය මාර්ග, රැකියා අවස්ථා හා සමාජ ආරක්ෂණය රටපුරා ස්ථාපනය කිරීමය.එම නිසා විපක්ෂය විවිධ මතවාදයන් තුළ එලඹ සිටියත්, නැගී එන මැදි ආදායම් ආර්ථිකයකට ශ්‍රී ලංකාව සංක්‍රමණය වන මෙවන් අවධියක, රටපුරා ව්‍යාප්ත වූ මනා යටිතල පහසුකම් ජාලයක අවශ්‍යතාව මතුව ඇත. එම නිසා රාජ්‍ය ආයෝජන සඳහා වැඩි ඉල්ලුමක් ඇතිවී තිබේ. එහිදී විදේශ සෘජු ආයෝජනයන් ගෙන් වැඩි ප්‍රතිශතයක් යටිතල පහසුකම් සංවර්ධනය සඳහා වෙන් කළ යුතුව තිබේ.විදේශ සාජු ආයෝජනයන්ගෙන් වැඩි ප්‍රතිශතයක් යටිතල පහසුකම් සංවර්ධනය සඳහා වෙන් කළ යුතු ප්‍රධාන සාධකයක් ලෙස ආර්ථික විවිධාංගීකරණය හැඳින්විය හැක. ආර්ථිකයේ අංශයන් එකක හෝ දෙකක පමණක් සංවර්ධනයට සීමා නොවී විවිධාංගීකරණ සංකල්පය ශක්තිමත් කිරීම සඳහා අවශ්‍ය මුල පිරීම පංච කේන්ද්‍රීය උපාය මාර්ග තුළින් ගෙන ඇත.රටේ අපනයන විවිධත්වය ඉහළ නැංවීම මූලික කරගනිමින් තේ. ඇඟලුම් කර්මාන්තය වැනි ශ්‍රී ලංකාවේ සාම්ප්‍රදායික ප්‍රබල අංශයන්හි තරගකාරිත්වයක් පවත්වා ගනිමින් සාමුද්‍රීය, ගුවන්, වාණිජ, සහ සංචාරක, දැනුම සහ බල ශක්ති යන සෑම අංශයකම තරගකාරිත්වයක් ඇති කිරීමෙන් රට තුළ නව ශක්තීන් ජනනය කිරීම හා තිරසාර ආර්ථික වර්ධනයක් ස්ථාපිත කිරීම සිදුකළ හැක. එබැවින් පංච කේන්ද්‍රීය උපාය මාර්ග සාර්ථකත්වය සඳහා අවශ්‍ය යටිතල පහසුකම් සංවර්ධනය කිරීම සඳහා රජය විසින් සැලකිය යුතු මට්ටමේ ආයෝජනයන් සිදුකිරීම තව දුරටත් අවශ්‍ය වනු ඇත.එමෙන්ම වර්තමාන ආර්ථික වර්ධනයේ ගාමක බලවේගය ලෙස නගර හඳුනා ගත හැක. එම නිසා ආයෝජන හා ව්‍යාපාරික ක්‍රියාකාරකම්, වාසස්ථාන පහසුකම් සහ පරිපාලන හා සමාජ සේවාවන් සැපයීම සඳහා අවශ්‍ය වන අවකාශ නිර්මාණය කිරීම තුළින් ජාත්‍යන්තර ව්‍යාපාරික අවස්ථාවන් ග්‍රහණය කර ගැනීම හා සංචාරක කර්මාන්තය සඳහා වැඩිම වරණයක් සහිත ගමනාන්තය ලෙස එම නගරවල ප්‍රතිරූපය වැඩි කිරිම වැදගත් ආර්ථික පියවරක් වන අතර ඒ සඳහා විදේශ සෘජු ආයෝජන වැදගත් වනු ඇත.එමෙන්ම ශ්‍රී ලංකාවේ ස්වාභාවික පිහිටීමේ ආර්ථික වාසිය ද මෙහිදී සැලකිල්ලට ගත යුතුය. ශ්‍රී ලංකාව දිවයිනක් වන අතර, එම නිසාම එහි සමාජ ආර්ථික පසුබිම තුළ, නාවික ක්‍රියාකාරකම් වැදගත් කාර්යභාරයක් ඉටු කරනු ලැබේ.තම ජාතික ආර්ථිකය වැඩි දියුණු කිරීම සඳහා සමුද්‍රීය කටයුතු සංවර්ධනය කරන වෙනත් සමුද්‍රීය ආර්ථිකයන් මෙන්ම, ශ්‍රී ලංකාව ද කලාපයේ නාවික හා ප්‍රවර්ධන මධ්‍යස්ථානය ලෙස සංවර්ධනය වීම සඳහා රටේ වාසිදායක පිහිටීම තුළින් ලැබී ඇති විභවතාවයන් ගෙන් සන්නද්ධ වීම සිදුකළ යුතුය. ඒ සඳහා විදේශ සෘජු ආයෝජනයන් මෙරටට ගෙන්වා ගැනීම අවශ්‍ය වේ.කොළඹ වරායේ ධාරිතාව පුළුල් කිරීමේ මූලික පරමාර්ථය වූයේ ආනයන, අපනයනකරුවන් හා අගය එකතු කළ සේවා සපයන්නන්හට පහසුකම් සැපයීම මඟින් දළ දේශීය නිෂ්පාදනයට විශාල දායකත්වයක් ලබා ගැනීමය. මෙම ව්‍යාපෘතිය මඟින් වරායේ බහාලුම් මෙහෙයවීමේ සේවා සඳහා වූ ධාරිතාව දෙගුණයකට වඩා වැඩි වී ඇත.තව ද එමඟින් ආනයන, අපනයන හා අගය එකතු කළ සේවා කර්මාන්තය මත ධනාත්මක බලපෑමක් ඇති කිරීමට සහ සමස්තයක් ලෙස දකුණු ආසියානු නාවිකයන්ට වඩාත් කාර්යක්ෂම ප්‍රති නැව්ගත කිරීමේ සේවාවන් හා සම්බන්ධතා ලබා දීම සිදුවිය.මෙමඟින් ජාත්‍යන්තර වෙළෙඳාමේ දී, ලංකාවේ තරගකාරිත්වය වැඩි දියුණු කෙරෙන අතර, නව නිෂ්පාදන හා බෙදා හැරීමේ මධ්‍යස්ථාන පිහිටුවීමේ දී විභව ආයෝජන රට තුළට ආකර්ෂණය කර ගැනීම ද සිදුවිය යුතුය.මේ අනුව ආර්ථික හා සමාජ යටිතල පහසුකම් වැඩි දියුණු වීම, තිරසාර ආර්ථික වර්ධනයක් සඳහා වූ රජයේ ප්‍රතිපත්තියේ ප්‍රධාන අංගයක්ව පවතින අතර එමඟින් සංවර්ධනයේ ප්‍රතිලාභ රටෙහි සියලු ප්‍රදේශ හා ජනගහනයේ සියලු කොටස් වෙත ගලා යාම සහතික කෙරේ. 2013 වර්ෂයේ භෞතික යටිතල පහසුකම් සංවර්ධනය අඛණ්ඩව සිදුවීම, හිතකර කාලගුණික තත්ත්වයන් හා දියුණු ආර්ථිකයන් යථා තත්ත්වයට පත්වීම හේතුවෙන් වසරේ දෙවන භාගය තුළදී ආර්ථික කටයුතු වර්ධනය විය.යටිතල පහසුකම් සහ නිෂ්පාදන අංශ 2013 වසරේ වැඩිම විදේශීය සෘජු ආයෝජන ආකර්ෂණය කරගත් අංශ ලෙස හඳුනා ගත හැක. විදේශීය සෘජු ආයෝජන ලැබීම්වලින් 56.5% ක් යටිතල පහසුකම් අංශයට ලැබුණු අතර මුළු විදේශීය සෘජු ආයෝජනයන් ගෙන් 25.9% ක් නිෂ්පාදන අංශය ආකර්ෂණය කරගත් අතර සේවා අංශය සඳහා 17.0% ක විදේශීය සෘජු ආයෝජන ලැබිණි.වෙළෙඳපොළ තරගකාරිත්වයට බාධා ඇති කරන සහජ ඒකාධිකාරී ලක්ෂණ හා පෞද්ගලික ප්‍රතිලාභ ඉක්මවා සමාජමය ප්‍රතිලාභ හිමි කර දීමට හේතු වන සමාජ හා පාරිසරික අවහිරතාවන් පැවතීම හේතුවෙන් යටිතල පහසුකම් සැපයීම රාජ්‍ය අංශයට පමණක් සීමා විය.නමුත් ඉල්ලුම සැපයුම අතර පුළුල් පරතරයක් නිර්මාණය කරමින් ගෝලීය සංවර්ධනයන්, ජනගහන වර්ධනය, නාගරිකරණය හා ආදායම් වර්ධනයට සමගාමීව නවීන යටිතල පහසුකම් සඳහා වන ඉල්ලුම ද වේගයෙන් ඉහළ යමින් පවතී. ප්‍රධාන වශයෙන්ම ප්‍රාග්ධනය සැපයීම, කළමනාකරණය සහ නඩත්තු කටයුතු පවරා ගැනීම හරහා මෙම පරතරය පියවීම සඳහා පෞද්ගලික අංශයට විශාල කාර්ය භාරයක් ඉටුකළ හැකිය.ශ්‍රී ලංකාවේ සිදු කෙරෙන යටිතල පහසුකම් සංවර්ධනය, සංවර්ධනයේ නායයෑමක් ලෙස විපක්ෂය විසින් විවේචනයට ලක් කළ ද, යටිතල පහසුකම් අංශයේ සිදුව ඇති වර්ධනය මඟින් ඵලදායී ධාරිතාවයේ ඉහළ යාමක් සිදුවී ඇත. එම නිසා පශ්චාත් යුද කාලසීමාව තුළ දී රටේ විභව නිෂ්පාදන මට්ටම සැලකිය යුතු ලෙස වර්ධනය වී ඇත.ගෝලීය ආර්ථික තත්ත්වයට පත්වීම සහ ශ්‍රී ලංකාව පිළිබඳ ආයෝජකයින්ගේ විශ්වාසය වර්ධනය වීම පිළිබිඹු කරමින්, 2013 වර්ෂයේ දී සැලකිය යුතු මූල්‍ය ලැබීම් ප්‍රමාණයක් වාර්තා වූ අතර 2013 වර්ෂයේදී විදේශීය සෘජු ආයෝජන එක්සත් ජනපද ඩොලර් මිලියන 1421 ක් දක්වා 2.8% කින් වර්ධනය විය.මේ අනුව සියලු ආර්ථික දත්තයන් ඇසුරෙන් පැහැදිලි වනුයේ යටිතල පහසුකම් සංවර්ධනය සඳහා විදේශ සෘජු ආයෝජන වැදගත් දායකත්වයක් සපයනු බවය. එය තිරසාර ආර්ථික වර්ධනයක් සඳහා බෙහෙවින් උපකාරී වනු ඇත.මිගාර මානාවලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ab1406224</link>
    <topic>සුළු ජන කොටස් ආණ්ඩුවෙන් ඈත් කරන උත්සාහයක්</topic>
    <author> චන්දන බණ්ඩාර</author>
    <content>ජනපති කැබිනට් මණ්ඩලයට හෙළිකරයිජී. 77 රාජ්‍ය නායක සමුළුවට සහභාගී වීම සඳහා ගිය සතියේ බ්‍රහස්පතින්දා ජනාධිපතිතුමා බොලීවියාව බලා පිටත්ව ගියේය. ඒ අනුව ගිය සිකුරාදා බොලීවියා වේලාවෙන් උදේ හතට පමණ ජනාධිපතිතුමා ඇතුළු දූත පිරිස සමුළුව පැවැති සැන්ටා කෲස් නගරය වෙත ජනාධිපතිතුමා ඇතුළු පිරිස ළඟා වූහ.බොලීවියාවට සැපැත්වු ජනාධිපතිතුමා ඇතුළු දූත පිරිස පිළිගනු ලැබුයේ බොලීවියාවේ සෙනෙට් සභාවේ සභාපති යුජිනියෝ රෝහාස් අපාසා විසිනි. ඒ අන්තර්ජාතික ගුවන්තොටුපොළේදීය. එහිදී බොලීවියා ආරක්ෂක හමුදාව විසින් ජනාධිපතිතුමා වෙත වර්ණවත් හමුදා ගෞරවාචාරයක් පුද කළේය.බොලීවියාවේ සංචාරයක නිරත වු ප්‍රථම ලාංකික රාජ්‍ය නායකයා වශයෙන් ජනාධිපතිතුමා ඉතිහාසයට එක් වුණේය. ඉන් අනතුරුව එදින ජනාධිපතිතුමා තරමක විවේකයෙන් ගත කළද ශ්‍රී ලංකාවේ තොරතුරු ගැන ද ජනාධිපතිතුමා අවධානයෙන් සිටියේය. ගිය සෙනසුරාදා පෙරවරුවේදී සැන්ටා කෲස් හි ලොස් ටැජිබොස් හෝටලයේදී ජනාධිපතිතුමා සහ නැම්බියා අගමැති ගෙයින්ගොබ් අතර ද්විපාර්ශ්වික සාකච්ඡාවක් පැවැත්විණි.එක්සත් ජාතීන්ගේ මානව හිමිකම් කොමසාරිස් කාර්යාලය මගින් ශ්‍රීලංකාවට එරෙහිව පැවැත්වීමට සුදානම් වෙන පරීක්ෂණය සිදු නොකළ යුතු බවට ආණ්ඩු පක්ෂයේ මන්ත්‍රීවරු පිරිසක් විසින් ඉදිරිපත් කරන ලද යෝජනාව ගැන විවාදය ගිය අඟහරුවාදා පැවැත්විණි. ඒ වෙන විට පක්ෂ විපක්ෂ මැති ඇමැතිවරු සියලුදෙනාම පාහේ පාර්ලිමේන්තුවට පැමිණ සිටියහ‍.එම විවාදය අතරතුර ඇමැතිවරුන් වෙන අනුර ප්‍රියදර්ශන යාපා , ඩිලාන් පෙරේරා , සරත් කුමාර ගුණරත්න සහ පාර්ලිමේන්තු මන්ත්‍රීවරු වන නාමල් රාජපක්ෂ , උදිත ලොකුබණ්ඩාර , ලොහාන් රත්වත්තේ ඇතුළු මැති ඇමැතිවරු පිරිසක් ජනාධිපතිතුමාගේ පාර්ලිමේන්තු කටයතු පිළිබද සම්බන්ධීකරණ ලේකම් කුමාරසිරි හෙට්ටිගේගේ කාමරයට පැමිණ සිටියහ. මේ මැති ඇමැතිවරුන්ගේ සාකච්ඡාවට ලක් වුයේ අලුත්ගම ප්‍රදේශයේ ඇතිව තිබු උණුසුම්කාරී තත්ත්වය ගැනය." ජනාධිපතිතුමා වැදගත් දේකට පිටරට යන ගොඩක් වෙලාවට අපේ රටේ මොකක්හරි රට ගිනි ගන්න වැඩක් කරනවා . මේවා කුමන්ත්‍රණ" ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කියා සිටියේය." ඒක නම් ඇත්ත රට ගිනි තියන වැඩ කරන අයට මං එදත් අදත් හෙටත් විරුද්ධයි. මෙහෙම යන්ඩ ගියොත් මේ රටට මොනවද වෙන්නේ. " ඇමැති ඩිලාන් පෙරේරා මැති ඇමැතිවරු සමග කීවේය." ජාතිවාදය , ආගම්වාදය අවුස්සනවා කියන්නේ නින්දිත භයානක වැඩක්. රටේ ජාතීන්ගේ ආරක්ෂාවට අපි මොනවාහරි කරන්ඩ ඕනෑ. " ඇමැති අනුර යාපා කීවේය.ඒ කතා බහ සිදු වෙන අතරතුර එතැනට ඇමැති විමල් වීරවංශ පැමිණියේ " අද විවාදයට මං කතා කරනවා. මට කොච්චර වෙලාව වෙන් කරලා තියෙනවාද?" යැයි අසමිනි." ආ. විමල් ඔයාව ගොඩ දවසකින් දැක්කේ. මේ කාමරයේ අපි කොච්චර වැදගත් දේවල් පසුගිය කාලයේ කතා කළාද? ඒ වගේම අපි ඉතින් මෙතැනට ආවොත් කොච්චර වි‍නෝදයෙන් හිටියාද? හැබැයි ඉතින් ඔයාගේ යෝජනා ‍12 නම් මේ කාමරයට ගන්ඩ එපා. " ඇමැති ඩිලාන් පෙරේරා කීවේ කාගේත් සිනා හඩ මැදය." මං කා එක්කවත් පෞද්ගලික තරහක් නෑ. ප්‍රශ්න තියෙනවා තමයි. හැබැයි මොන ප්‍රශ්න තිබුණත් මගේ පළමුවෙනි තැන රට‍ වෙනුවෙන්. මං අද විවාදයට කතා කරන්නේ ඒ නිසායි. මං කවදාවත් සතුරන්ට ආයුධ දෙන්නේ නෑ. මං රට අරාජික වෙන්ඩ දෙන්නෙත් නෑ. " ඇමැති විමල් කීවේ දේශපාලන විග්‍රහයක් කරමිනි.මේ අතරතුර ආර්ථික සංවර්ධන ඇමැති බැසිල් රාජපක්ෂ මහතා ‍ජනාධිපතිතුමාගේ පාර්ලිමේන්තු සම්බන්ධීකරණ කාර්යාලයට පැමිණියේ පාර්ලිමේන්තුවේ විවාදයට සහභාගී වෙන මැති ඇමැතිවරුන්ට ලබා දීමට අවශ්‍ය තොරතුරු ඇතුළත් ලේඛන කීපයක්ද රැගෙනය." විමල් අපට මේ විවාදයේදී කතා කරන්ඩ ඕනෑ තරම් කරුණු තියෙනවා. ඔයාටත් කතා කරන්ඩ සෑහෙන වෙලාවක් වෙන් කරලා තියෙනවා. " ආර්ථික සංවර්ධන ඇමැති බැසිල් රාජපක්ෂ මහතා කීවේය. " රට බේරා ගන්ඩ යුද්ධ කරන්ඩ කියපු කිසි කෙනෙකුට මේ නවනීදන් පිල්ලේ නෝනා පත් කරපු කමිටුවේ පරීක්ෂණයට එකඟ වෙන්ඩ බැහැ. ඒකට එකඟ වෙන අයට දේශපාලනයේ ඉදිරි ගමනක් නෑ. " ඇමැති විමල් වීරවංශ කියා සිටියේය." අලුත්ගම පැත්තේ වෙච්ච දෙය බලා ගන්ඩ මං කාටවත්ම නොකියා ඒ පැත්තට ගියා. මාත් ඒ ගැන තොරතුරු ටිකක් හොයා ගත්තා. ඒවායේ පිටිපස්සේ ඉන්නේ කවුද කියලා හොයා ගන්ඩ ඕනෑ. ඒ දෙපැත්තෙන්ම වැරැදි අඩුපාඩු වෙන්ඩ ඇති. ඒවා මෙච්චර දුර දිග ගෙනියන්ඩ ඕනෑ දේවල් නෙමෙයි‍. " පාර්ලිමේන්තු මන්ත්‍රී නීතීඥ නාමල් රාජපක්ෂ කියා සිටියේය." මේ වගේ දේවල් එක්ක සමහරු බොර දියේ මාළු බාන්ඩ හදනවා. කීප දෙනෙක්ගේ ප්‍රශ්නවලට ජාතීන් ගැටෙන්ඩ දෙන්ඩ හොඳ නැහැ. " නියෝජ්‍ය ඇමැති අබ්දුල් කාදර් කිවේය." ආගමික සහජීවනය ශක්තිමත් කරන්ඩ සියලු ආගම් නියෝජනය වෙන විදියට දිස්ත්‍රික්ක මට්ටමින් සහ ආසන මට්ටමින් වැඩපිළිවෙළක් මං හදාගෙන යනවා. මට ඒකට කාගේත් උදව් ඕනෑ." පාර්ලිමේන්තු මන්ත්‍රී නීතීඥ නාමල් රාජපක්ෂ කියා සිටියේය." ඒක ඉතාම හොඳ වැඩක්. එතකොට අන්තවාදී කොටස්වලට පවතින්ඩ විදියක් නෑ‍. " ඇමැති මහින්ද යාපා අබේවර්ධන කීවේය.පසුගිය ඉරිදා දිනයේ අලුත්ගම සහ බේරුවල යන ප්‍රදේශයන්හි නොසන්සුන් තත්ත්වයක් ඇති වීය. අතිව තිබු තත්ත්වය මැඩපැවැත්වීම සඳහා කළුතර දිසාවේ පාර්ලිමේන්තුව නියෝජනය කරන ඇමැතිවරයකු ලෙස ඇමැති ඇමැති රෝහිත අබේගුණවර්ධනට ආරක්ෂක අංශ සමග සම්බන්දීකරණය කරමින් කටයුතු කිරීමට සිදු වීය. මේ අතරතුර පසුගිය 16 වෙනිදා උදෑසන පස්වරු 5.45 ට පමණ බොලීවියාවේ සංචාරයක යෙදෙමින් සිටි ජනාධිපතිතුමා ඇමැති රෝහිත අබේගුණවර්ධනට දුරකතනයෙන් කථා කළේය." රෝහිත දැන් අති වෙලා තියෙන තත්ත්වය මැඩ පවත්වන්ඩ මැදිහත් වෙලා වැඩ කරන්ඩ. වහාම මේ ගැන අගමැතිතුමා සහ ඇමැතිවරු සමග එක් වෙලා වැඩ කරන්ඩ. "ජනාධිපතිතුමා උපදෙස් දුන්නේය.ඉන් අනතුරුව ඇමැති ‍රෝහිත අබේගුණවර්ධන අගමැතිතුමාට දුරකතනයෙක් කථා කර ජනාධිපතිතුමා දුන් උපදෙස් ගැන කියා සිටියේය. " සර් අද උදේ නවයට කළුතර දිසා ලේකම් කාර්යාලයේ විශේෂ සාකච්ඡාවක් ලෑස්ති කරලා තියෙනවා. ඒකට ඔබතුමාගේ සහභාගීවීම අනිවාර්යයෙන්ම බලාපොරොත්තු වෙනවා" ඇමැති රෝහිත අගමැති දි.මු ජයරත්නයට කිවේය.මේ අතරතුර ගිය බ්‍රහස්පතින්දා දිනයේ ඇමැති රෝහිත අබේගුණවර්ධන සිටියේ පාර්ලිමේන්තුවේය. පාර්ලිමේන්තුවේ ඇමැති රෝහිත සිටින විට ජනාධිපති කාර්යාලයෙන් ඇමැති ‍රෝහිතට දුරකථන ඇමැතුමක් ලැබිණි. එම දුරකථන ඇමැතුමෙන් කියවුණේ හැකි ඉක්මනට ජනාධිපතිතුමා වෙත දුරකථන ඇමැතුමක් ලබා දෙන ලෙසටය.ඒ අනුව ඇමැති රෝහිත ජනාධිපතිතුමාට දුරකථන ඇමැතුමක් ලබා දුන්නේය. " රෝහිත දැන් මම බේරුවලට යන්ඩ හදන්නේ. මාත් එක්ක බේරුවෙලට යන්ඩ හැකි ඉක්මනට අරලියගහ මන්දිරයට එන්ඩ. " ජනාධිපතිතුමා ඇමැති රෝහිතට උපදෙස් දුන්නේය. ඒ අනුව ඇමැති රෝහිත අරලියගහ මන්දිරයට ගොස් ජනාධිපතිතුමා සමග විශේෂ හෙලිකොප්රටයකින් බේරුවල නගරයට ගියේය. බේරුවලට ගිය ජනාධිපතිතුමා බේරුවල නගරයේදී විශේෂ සාකච්ඡාවකට එක් වීය. මේ සාකච්ඡාවට ඇමැති මර්වින් සිල්වා, කළුතර දිසාපතිවරයා , කළුතර ජ්‍යෙෂ්ඨ පොලිස් අධිකාරීවරයා , රාජ්‍ය නිළධාරීන් ,මහා සංඝරත්නය , ආගමික පුජකවරු , යුද හමුදාපතිවරයා , පොලිස්පතිවරයා සහ ආරක්ෂක අංශ ප්‍රධානීහු එක්ව සිටියහ."මේ සිදුවීම මෙතැනින් අවසන් විය යුතුයි. ජාති ආගම් තරාතිරම් නොබලා වැරදිකරැවන්ට දඩුවම් දෙනවා. කටකතා වලට රටක් විනාශ කරන්ඩ ඉඩ දෙන්නේ නෑ. උන්හිටිතැන් අහිමි වූ පිරිස නැවත පදිංචි කරනවා. ජනාධිපතිතුමා බේරැවෙල හා අලුත්ගම ප්‍රදේශ වල සංචාරය කරමින් පැවසීය.""මේ ගැන අපක්ෂපාතී පරීක්ෂණයක් පවත්වා වගකිව යුත්තන්ට එරෙහිව නීතිය තදින් ක්‍රියාත්මක කරනවා. රටේ නීතියක් තිබෙනවා. ඒ නීතිය නිසිලෙස ක්‍රියාත්මක කරන්න මා පසුබට වෙන්නේ නෑ. ජනාධිපතිතුමා කියා සිටියේය.""රටක් විදියට අපි වසර 30ක් පැවති ජාතිවාදයෙන් බැටකාලා තියෙනවා.ඒ නිසා යළිත් එවැනි තත්වයක් රටේ ඇති වීමට ඉඩදෙන්නට බැහැ. කටකතා වලට රටක් විනාශ කරන්න ඉඩතියන්ඩ බැහැ. ජනාධිපතිතුමා අවධාරණය ක‍ළේය. ""රටේ වෙනත් ආකාරයකට කලු ජූලියක් නිර්මාණය කරන්ඩ ඇතැමුන් උත්සාහ කරනවා. නමුත් එවැනි උත්සාහයකට ඉඩ තියන්ඩ බැහැ.ඒ නිසා රටේ හැම ජන කොටසක්ම මේ වගේ අවස්ථාවල නිසි බුද්ධියෙන් වැඩ කරන්ඩ ඕනේ." ජනාධිපතිතුමා කීය." ජනතාව උසිගන්වලා අනවශ්‍ය ගැටුම් ඇති කරන්ඩ පරාජිත දේශපාලන කණ්ඩායම් උත්සාහ කරනවා. මේ සිදුවීම් පසුපස සිටින එවැනි කණ්ඩායම් ගැන අවධානයෙන් සිටින ලෙස මා ආරක්ෂක අංශ වලට උපදෙස් දී තිබෙනවා. නොසන්සුන්කාරී තත්වය නිසා අලාභහානි වූ දේපල පිළිසකර කිරීමට කටයුතු කරන ලෙසින් ජනාධිපතිතුමා මෙහිදී නිළධාරීන්ට උපදෙස් ලබා දුන්නේය."ජාතික නිදහස් පෙරමුණ විසින් ජනාධිපතිතුමන් වෙත පිළිගන්වන ලද හදිසි ප්‍රතිසංස්කරණ යෝජනාවලිය පිළිබඳව සාකච්ඡාවකට ශ්‍රී ලංකා නිදහස් පක්‍ෂයෙන් ජාතික නිදහස් පෙරමුණට ඇරයුමක් ලැබිණි.ඒ ඇරයුමට අනුව දෙපාර්ශ්වය අතර සාකච්ඡාව සඳුදා සවස 7.00ට ඇරඹිණි. පැය තුනකට වැඩි කාලයක් ඇදී ගිය සාකච්ඡාව සඳහා ශ්‍රී.ල.නි.ප වෙනුවෙන් අමාත්‍ය බැසිල් රාජපක්‍ෂ, මෛත්‍රීපාල සිරිසේන, ඩලස් අලහප්පෙරුම, නිමල් සිරිපාල ද සිල්වා, සුසිල් ප්‍රේමජයන්ත යන ඇමැතිවරු සහභාගී වූහ.ජාතික නිදහස් පෙරමුණ වෙනුවෙන් එහි නායක, අමාත්‍ය විමල් වීරවංශ, ප්‍රධාන ලේකම් ප්‍රියන්ජිත් විතාරණ, නියෝජ්‍ය අමාත්‍ය වීරකුමාර දිසානායක, හිටපු අමාත්‍ය පියසිරි විජේනායක, මාධ්‍ය ප්‍රකාශක මොහොමඞ් මුසම්මිල් යන දේශපාලන මණ්ඩල සභිකවරු මේ සාකච්ඡාවට එක් වූහ.‘‘ජනාධිපතිතුමන් කිව්වා මේ යෝජනාවලිය ගැන මූලික සාකච්ඡාවක් පවත්වලා ඒ ගැන පැහැදිලි අවබෝධයකට එන්න කියලා. ඒ අනුවයි මේ සාකච්ඡාවට කැඳවූයේ’’ ඩලස් අලහප්පෙරුම ඇමැතිවරයා සාකච්ඡාව අරඹමින් කීවේය.‘‘රටේ පවතින වර්තමාන තත්ත්වය, රට හමුවේ වන අභියෝග සැලකිල්ලට අරගෙනයි මේ යෝජනාවලිය සකස් කළේ. රට ගොඩනැගීමේ වැඩපිළිවෙළ රටට, ජනතාවට හිතකර ආකාරයට ක්‍රියාවට නැංවීමත් එමඟින් ජනතාව බලපොරොත්තු වන වෙනස්කම් කඩිනමින් ඉටුකර දීමත් මේ යෝජනාවලියෙන් බලපොරොත්තු වූණේ" විමල් වීරවංශ ඇමැතිවරයා පෙන්වා දුන්නේය.‘‘ මං මේ යෝජනාවලිය අධ්‍යයනය කළා. මූලික වශයෙන් යෝජනා 06ක් ගැන ව අවධානය යොමු කළා. ඇතැම් යෝජනා මගින් ඉදිරිපත් කර ඇති දේවල් රජයේ සැලසුම්වල අන්තර්ගත කරලා තියෙනවා. නව බීජ පනතක් ගෙන එන්නේ නැහැ. ඒ වගේම කන්තලේ සීනි කම්හල යළි විවෘත කිරීමට, සීනි හා කිරිපිටි ආනයනය වසර තුනක් ඇතුළත නතර කිරීමට සැලසුම්කර තිබෙනවා. ඉදිරියේදී තවදුරටත් සාකච්ඡා කරමු’’ බැසිල් රාජපක්‍ෂ ඇමැතිතුමා කියා සිටියේය.‘‘මේ යෝජනාවලිය ක්‍රියාත්මක කිරීමට නම් අදාළ කරුණුවලට අනුව පෙළ ගස්වා කාල රාමුවක් සහිත ක්‍රියාකාරී සැලැස්මක් සැකසීම අවශ්‍යයි’’ විමල් වීරවංශ ඇමැතිවරයා පෙන්වා දුන්නේය.එම ක්‍රියාකාරී සැලැස්ම සැකසීමට සඳහා ශ්‍රී.ල.නි.ප වෙනුවෙන් ඩලස් අලහප්පෙරුම අමාත්‍යවරයාත්, ජානිපෙ වෙනුවෙන් විමල්වීරවංශ හා පියසිරි විජේනායක ඇතුළත් කමිටුවක් පත් කිරීමට තීරණය විය. ක්‍රියාකාරී සැලැස්ම සැකසීමෙන් අනතුරුව යෝජනාවලිය ගැන ජනාධිපතිතුමන් සමඟ සාකච්ඡා කිරීමටද තීරණය විය.‘ජාත්‍යන්තර පරීක්‍ෂණයකට ඉඩ නොදිය යුත්තේ ඇයි?’ පාර්ලිමේන්තුවේදී පසුගිය සතියේ දෙදිනක් පුරා පැවති ‘එක්සත් ජාතීන්ගේ මානව හිමිකම් කවුන්සිලයේ පරීක්‍ෂණයකට ඉඩ නොදිය යුතුයි’ යන යෝජනාව පිළිබඳ විවාදයේදී ජානිපෙ නායක, අමාත්‍ය විමල් වීරවංශ සිදු කළ කතාව කාගෙත් අවධානයට යොමු විය.ඒ ගැන සියලූ මාධ්‍ය මගින් විශාල ඉඩකඩක් ලබාදී තිබුණි. ඊට බෙදුම්වාදී කොටි ත්‍රස්තවාදය පැරද වූ පළිය ගන්නයි බටහිර බලවතුන් මෙවැනි පරීක්‍ෂණයක් පැවැත්වීමට සූදානම් වන්නේ."" මේ යෝජනාවට රටට හිතැති කිසිවකුට එකඟවීමට බැහැ. දිනාගත් සාමය යළි අහිමි වෙනවාට මේ රටට ආදරේ කිසිවකුත් කැමති වන්නේ නැහැ. විමල් වීරවංශ ඇමැතිවරයා ඊට ප්‍රතිචාර දක්වමින් කීය.කැබිනට් මණ්ඩල රැස්වීම් 05කට පිට පිටම සහභාගී වීමට නොහැකි වූ විමල් වීරවංශ ඇමැතිවරයා පසුගිය බ්‍රහස්පතින්දා කැබිනට් මණ්ඩල රැස්වීමට සහභාගී වී සිටියේය."වෙල්කම්, වෙල්කම් විමල් වීරවංශ ඇමතිතුමා කොහොමද ඉතිං?’ විමල් වීරවංශ අමාත්‍යවරයා කැබිනට් මණ්ඩල රැස්වීමට පැමිණෙනු දුටු බන්දුල ගුණවර්ධන අමාත්‍යවරයා පැවසුවේ කාගේත් අවධානය එදෙසට යොමු කරවමිනි. කෘෂිකර්ම අමාත්‍යාංශය සහ ආසියානු එළවළු පර්යේෂණ සහ සංවර්ධන මධ්‍යස්ථානය අතර අවබෝධතා ගිවිසුම පිළිබඳව කෘෂිකර්ම අමාත්‍ය මහින්ද යාපා අබේවර්ධන මහතා ඉදිරිපත් කළ කැබිනට් පත්‍රිකාව ගැන කරුණු ඉදිරිපත් කිරීමේ අවස්ථාව උදාවීය.‘‘මේ කැබිනට් පත්‍රිකාවෙන් අවබෝධතා ගිවිසුමක් අස්සන් කරන්ඩ අවසර ඉල්ලා තිබුණත් ඊට අමුණා ඇති ඉංග‍්‍රීසි භාෂාවෙන් පමණක් ඉදිරිපත් කොට ඇති ලේඛනය නිශ්චිත ගිවිසුමක්. ගිවිසුමක් හා අවබෝධතා ගිවිසුමක් අතර විශාල වෙනසක් තිබෙනවා. එනිසා මේ කැබිනට් පත්‍රිකාව ඇමැති මණ්ඩලය නොමග යවා තිබෙනවා.මේ ගිවිසුම අනුව එළවළු පර්යේෂණ මධ්‍යස්ථානයට එක්සත් ජාතීන්ගේ සංවිධානයට හිමිවන තානාපති වරප්‍රසාද ලැබෙනවා. ඒ නිසා මේ ගිවිසුම මගින්ලබා දී ඇති වරප්‍රසාද නිසා ජාන කොල්ලයකට පාර කැපී තිබෙනවා’’ මෙහිදී තම නිරීක්‍ෂණ ඉදිරිපත් කරමින් විමල් වීරවංශ ඇමැතිවරයා පෙන්වා දුන්නේය.‘‘මේක කිසිසේත්ම කළ යුතු දෙයක් නොවෙයි. එමගින් බරපතළ හානියක් සිදුවිය හැකියි’’ බැසිල් රාජපක්‍ෂ ඇමැතිවරයාද කීය.‘‘මේ සම්බන්ධයෙන් මොකද කරන්නේ?’’ ජනාධිපතිතුමන් විෂයභාර ඇමැතිවරයාගෙන් විමසා සිටියේය.‘‘අපි ඒක ඉවත් කර ගන්නම්’’ මහින්ද යාපා අබේවර්ධන ඇමැතිවරයා කීය.‘‘ඉල්ලා අස්කර ගන්න’’ ජනාධිපතිතුමන් අවධාරණය කළේය. ඉන්පසුව කැබිනට් මණ්ඩලයේ අවධානයට යොමු වූයේ බේරුවල හා අලූත්ගම ප්‍රදේශ මුල්කරගෙන ඇති වූ තත්ත්වය පිළිබඳවයි. ඊට කලින් විදේශ අමාත්‍ය ජී. එල්. පීරිස් ජනාධිපතිතුමන්ට බාහරේන්හිදි හිමි වූ සම්මානය ගැන කැබිනට් මණ්ඩලය දැනුම්වත් කළේය.‘‘හකීම් ඇමතිතුමා එක එක ඒවා කියලා මගේ සම්මානය ආපසු ගනීද දන්නේ නැහැ. ඒ අවස්ථාවේදී කවුරුත් සිනහ ගන්වමින් ජනාධිපතිතුමා පැවසූවේය. යළිත් බැරෑරුම් ලෙස අදහස් දක්වමින් ජනාධිපතිතුමන් කීවේ‘‘බොලීවියාවේ ඉන්නකොට තමයි මට මේ සිදුවීම ආරංචි වුණේ. මම මෛත්‍රීට සහ රෝහිතට කතා කරලා විස්තර දැනගත්තා. ඒ වගේම තවත් දුරකථන අංක ගණනාවකට කතා කළා. මේ සිදුවීම නවත්වන්න මැදිහත්වන ලෙස අදාළ අංශවලට උපදෙස් දුන්නා. මේක සිදුනොවිය යුතු දෙයක්. සුළුජන කොටස්වල ප්‍රසාදය ආණ්ඩුවට නැති කරන්න සැලසුම් සහගතව සුළු පිරිසක් තමයි මෙවැනි දේවල් කරන්නේ. රට අවුල් කරන්න තමයි ඔවුන්ට අවශ්‍ය. එනිසා එයට ඉඩ නොදිය යුතුයි. ත්‍රස්තවාදයෙන් මේ රට නිදහස් කරගත්තේ සියලූ ජනතාවට සාමකාමීව ජීවත්වීමටයි’’ ජනාධිපතිතුමා කැබිනට් මණ්ඩලයට කියා සිටියේය.තවත් සිදුවීම් ගණනාවක් ඊට සම්බන්ධයි. හැම පාර්ශ්වයක්ම වගකීමෙන් කටයුතු කළ යුතුයි’’ ජනාධිපතිතුමා එහිදී පැවසූවේය.‘‘අපි මේක විසඳන්න ඕනෙ. එහිදී සියලූ දෙනාට තියෙනවා වගකීමක්. බුදුරජාණන් වහන්සේට අපහාස වන පරිදි එක්තරා ආගමික නායකයකු ප්‍රකාශයක් සිදු කර තිබුණා. එවැනි අවස්ථාවක යම් ආකාරයක හැගීම් ඇති වෙන්න පුළුවන්’’ජනාධිපතිතුමා පෙන්වා දුන්නේය.‘‘ඒ ආගමික නායකයාට උසාවියෙන් දඩුවම් ලැබී තිබුණා. ඔහු අයත් වන ආගමික නිකායෙන්ද අවවාද කොට තිබුණා’’ රිෂාඞ් බදුර්දීන් ඇමැතිවරයා කීය.‘‘ විවිධ අදහස් ඇති අය ඉන්න පුළුවන්. එකමුතු වෙලා නීතියට අනුකූලව ප්‍රශ්න විසඳිය යුතුයි. මෙතැනදී ආණ්ඩුවට චෝදනා කරන එක වැරදියි. මේක ආණ්ඩුව කරපු එකක් නෙමෙයි. ’’ ජනාධිපතිතුමා පෙන්වා දුන්නේය.ආණ්ඩුපක්‍ෂයේ පක්‍ෂනායක රැස්වීම කැබිනට් මණ්ඩලයෙන් අනතුරුව ජනාධිපතිතුමන්ගේ ප්‍රධානත්වයෙන් පැවැත්විණි.නිමල් සිරිපාල ද සිල්වා, බැසිල් රාජපක්‍ෂ, විමල් වීරවංශ, දිනේෂ් ගුණවර්ධන, චම්පික රණවක, ඩලස් අලහප්පෙරුම, සුසිල් ප්‍රේමජයන්ත , ඩිව් ගුණසේකර, තිස්ස විතාරණ, ප්‍රභා ගනේෂන්, රාවුෆ් හකීම්, රිෂාඞ් බදුර්දීන් යන පක්‍ෂ නායකයෝ ඊට එක්ව සිටියහඑහිදීද මූලික අවධානය යොමු වූයේ බේරුවල හා අලූත්ගම සිදු වීම් පිළිබඳවය.වන්දි ලබාදීම් පිළිබඳව මෙහිදී රාවුෆ් හකීම් අමාත්‍යවරයා විමසා සිටියේය. ‘‘හානි සිදු වූ සියලූ පාර්ශ්වවලට වන්දි ලබාදීමට අවශ්‍ය පියවර ගන්නවා’’ ජනාධිපතිතුමා අවධාරණය කළේය.‘‘කවුරුත් පිළිගන්නවානේ, දෙපැත්තේම ඉන්නවා කියලා අන්තවාදී සංවිධාන. ඒවා තහනම් කරන්න’’ රිෂාඞ් බදුර්දීන් ඇමැතිවරයා ඉල්ලීමක් කළේය.‘‘තහනම් කරන එක ප්‍රශ්නයක් නොවෙයි. ඒවා තහනම් කළා කියලා මේ තත්ත්වය නැතිවෙයි කියලා සහතික විය හැකිද? ඔවුන්ට පරෙස්සමින් මේවා වටහා දීලා මෙවැනි සිදුවීම් ඇති වීමේ බරපතළකම පැහැදිලි කරලා දෙමු. දැන් බලන්න දෙමළ ජාතික සන්ධානයේ ඇතැම් මන්ත‍්‍රීවරු ආණ්ඩුක්‍රම ව්‍යවස්ථාව බරපතළ ලෙස උල්ලංඝනය කරනවා. ඔවුන් අත්අඩංගුවට ගත හැකියි හැබැයි එහෙම කළා කියලා ඒ ක්‍රියාකාරකම් නතර වෙන්නේ නැහැනේ. එහෙම කළොත් ඒකෙන් ඒ අය වීරත්වයක් ආරෝපණය කර ගන්නවා’’ ජනාධිපතිතුමා පෙන්වා දුන්නේය.‘‘මේ සිද්ධිය ඉවරයි කියමුකො. වෙනත් ආකාරයකට මෙවැනි ගැටුම් යළි ඇති වෙන්න පුළුවන්. ඒක වළක්වා ගැනීමයි අපි කළ යුත්තේ. ඒ නිසා මහනායක ස්වාමීන් වහන්සේ ඇතුළු ආගමික නායකයන් දැනුවත් කරලා ඔවුන් අතර සාකච්ඡාවක් සඳහා ඉඩකඩ නිර්මාණය කර දිය යුතුයි.එවිට සියලූම ආගම්වල සිටින අන්තවාදී පිරිස්වලට සිය ආගම්වල නායකයන්ගෙන් අවශ්‍ය මඟ පෙන්වීම් ලැබේවි. ඔවුන්ට නිවැරදි දෙයට අවනත වීමට සිදු වේවි. ඒ වගේම සර්වපාක්‍ෂික සමුළුවක් කැඳවා විද්වතුන් ඇතුළු පිරිස්වල අදහස් ලබා ගෙන මෙවැනි ගැටුම් නිරාකරණය කිරීමට අවශ්‍ය යෝජනා ලබා ගත යුතුයි. ඉන් පසු ඒවා ක්‍රියාත්මක කිරීමට පියවර ගත යුතුයි’’ විමල් වීරවංශ අමාත්‍යවරයා පෙන්වා දුන්නේය.‘‘ඒක හොඳ අදහසක්. එවැනි දෙයක් කිරීම හොඳයි’’ ජනාධිපතිතුමා සඳහන් කළේය.‘‘බොදුබල සේනා පෙළපාළියකින් ගිය නිසානෙ සේරම වුණේ’’ රිෂාඞ් බදුර්දීන් ඇමැතිවරයා යළිත් කීය. ‘‘පෙළපාළියක් ගියේ නැහැ. රැස්වීම ඉවර කරලා ඒ අය විසිර ගියා. එහෙම යන කොට තමයි ගැටුම ඇති වුණේ, කියලයි අපට නම් දැන ගන්න ලැබුණේ.’’ විමල් වීරවංශ ඇමැතිවරයා කීය.‘‘මේ සිදුවීමට වගකිවයුතු සියලූ දෙනාටම භේදයකින් තොරව දඩුවම් ලබා දිය යුතු බව අවශ්‍ය අංශවලට දැනුම් දී තිබෙනවා’’ ජනාධිපතිතුමා අවධාරණය කළේය.බදුල්ල දිස්ත්‍රික්කයේ ආසන සංවිධායකවරුන්ට පත්වීම් ලබා දීම 19 වැනි දා සිරිකොත දී පැවැති අතර, ඊට රනිල් වික්‍රමසිංහ, කරු ජයසූරිය, තිස්ස අත්තනායක මහත්වරුන් සහ හරීන් ප්‍රනාන්දු ද සහභාගී වුහ. මේ පත්වීම් ලබා දීමෙන් පසුකරු ජයසූරිය ගේ ප්‍රධානත්වයෙන් විශේෂ රැස්වීමක් පැවැති අතර, ඔවුන්ට මැතිවරණ කටයුතු මෙහෙයවීම සදහා අවශ්‍ය උපදෙස් ලබා දීම එහි දී සිදු කෙරිණි. ඊට මහලේකම් තිස්ස අත්තනායක ද එක් වූයේය.දේශපාලඥයන් පමණක් නොව ඔවුන්ගේ දුවා දරුවෝද පුවත් මැවීමට රුසියෝය.එහෙත් අවාසනාවකට ඒ බොහොමයක් පුවත් සතුටුදායක ඒවා නොවේ.පහරදීම්, බියවැද්දීම් ,බැණවැදීම් පමණක් නොව ප්‍රසිද්ධියේ සදහන් කිරීමට නොහැකි පුවත් පවා මේ දේශපාලනඥ පුත්තු නිතරම නිර්මාණය කරති.එය එසේ තිබියදී පාර්ලිමේන්තු මන්ත්‍රී කනක හේරත් පසුගිය දා කටුනායකින් දිවයිනට පිවිසියේ විද්‍යාපති M.Sc.(Tech) උපාධීය දිනාගැනීමෙන් පසුව අඩු තරමින් ආසන්න මිතුරන්ට පවා ඒ බව නොදන්වමින්ය. ඕස්ට්‍රේලියාවේ නිව් සවුත්වේල්ස් විශ්ව විද්‍යාලයෙන් ගගන තාක්ෂණ විද්‍යාපති උපාධිය දිනාගත් ඔහු මීට වසර කිහිපයකට පෙර තම ප්‍රථම උපාධියද ඕස්ට්‍රේලියාවේ මෙල්බර්න් නුවර රාජකීය තාක්ෂණ විශ්ව විද්‍යාලයෙන් ලබාගෙන තිබිණි. චන්දන බණ්ඩාරchandananewspolitic@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406221</link>
    <topic>දූවිලි නගරයේ සරුංගල් යැවූ කුමාර් අගමැති වූ හැටි</topic>
    <author>සේමාලි කැල්ලපත</author>
    <content>පවුලේ අයට මෙන්ම ගමේ ඇත්තන්ට කුඩා කලදී ඔහු ‘කුමාර්’ විය. කුමාර් ලෙසින් කිසිකෙනකු නොදැන සිටි ඔහු ගැන අද සැවොම කතා කරති. නරේන්ද්‍ර මෝදි නම් වන ඔහු නිදහස් ඉන්දියාවේ උපන් පළමු අගමැති ලෙසින් ඉතිහාසගතවී ඇත්තේය. මෝදිගේ උපන් ගම වන වාද්නගර් ගැන එකල ඇතැම් ඉන්දියානුවෝත් නොදත්හ. එහෙත්, මෝදි නිසාම අද වාද්නගර් ලොව පුරාම ප්‍රසිද්ධය.  අතීතයේ ඒ වාද්නගර් බෞද්ධ භික්ෂූන් 10000 ක් වැඩ වාසය කළ පුරාණ බෞද්ධ මධ්‍යස්ථානයක් ද වූයේ ය. මේ මෝදිගේ ජීවිත කතාව පිළිබඳව අද පටන් පළවන ලිපි පෙළක පළමුවැන්නය.පාසල ඇරී නිවෙසට ආ කුමාර් කෑවායින් නොකෑවායින් ගෙයි මුල්ලක වූ සරුංගලය අතට ගත්තේය. ගමේ පිට්ටනියේ දී පෙරදා කොලු කුරුට්ටන්ගේ සරුංගල් පරදවමින් තම සරුංගලය ඉහළට ඇදුණු අන්දම ඔහු සිහිපත් කළේ සතුටිනි.‍“ප්‍රාහ්... යමු පිට්ටනියට...” ඔහු බාල සහෝදරයාට පැවසීය.ප්‍රාහ් අදිමදි කරමින් වුව කුමාර් හා එක් වූයේ අයියාගේ තරම දන්නා නිසාය. සරුංගලය අතැතිව කුමාර් ඉස්සර වෙද්දී ප්‍රාහ්ලාද් නූල් එතූ ලොකු නූල් රෝදය රැගෙන කුමාර් පසුපසින් ගෑටුවේය.“අද මට සරුංගල් අරින්න ඕනැ” පිට්ටනියට කිට්ටු වෙද්දී ප්‍රාහ්ලාද් තෙපළුවේ කුමාර් අයියාට ඇසෙන්නටය.“හා... බලමු... ඉස්සෙල්ලා නූල් රෝදෙ අල්ලනවකෝ.”කුමාර් ගේ තරම දන්නා ප්‍රාහ්ලාද් නිහඬ වූයේය. සරුංගලය ඈතින් ඈතට පාවී යයි. කුමාර් අයියා ඒ පසුපස දුවයි. අකැමැත්තෙන් වුවද ලොකු නූල් රෝදයත් අල්ලාගෙන කුමාර් අයියා පසුපස යෑමට ප්‍රාහ්ලාද්ට සිදුවෙයි.හෙම්බත්වනතුරු පිට්ටනියේ සරුංගල් හැර හවස් වෙද්දී දෙදෙනාම නිවෙසට ඇදෙති. ගොම්මන් අඳුර මුළු නිවෙසම වසාගෙන ඇත්තේය. ගේ ඇතුළේ සැමදා දැල්වෙන භූමිතෙල් ලාම්පුව දැල්වීමට තවමත් මව ගෙදර පැමිණ නැත්තාසේය.කුමාර්ලාගේ ප්‍රාහ්ලාද් ගේ දවස ගෙවී යන්නේ එලෙසිනි. ඉන්දියාවේ උතුරු ගුජරාටයේ ඔවුන් පදිංචි කුඩා නගරය පිහිටියේ මෙහ්සානා දිස්ත්‍රික්කයේය. වාද්නගර් ඔවුන් පදිංචි කුඩා නගරයයි.කාලයක් යනතුරු ම වාද්නගර් යනුවෙන් නගරයක් ඉන්දියානු සිතියමේ වෙතැයි බොහෝ දෙනා දැන නොසිටියහ. අසල විශාල වනාන්තරයේ දඩ‍යමේ යන එන අතළොස්සක් දෙනා පමණක් එකල වාද්නගර් දුම්රිය ස්ථානයෙන් බැස ගියහ.1950 වෙද්දී ඉන්දියාව නිදහස ලබා තෙවසරකි. එකල ගුජරාටය අයත් ප්‍රදේශය හැඳින්වූයේ බොම්බේ ස්ටේට් ලෙසිනි. ඒ වෙද්දී ගුජරාටයක් බිහිව නොතිබූ අතර ගුජරාටය බිහිවූයේ දසවසරක ඇවෑමෙන් 1960 මැයි පළමුවැනිදාය. එදින බොම්බේ ස්ටේට් විසුරුවා හැර ගුජරාටය සහ මහාරාෂ්ට්‍රය යනුවෙන් පළාත් දෙකක් බිහි විය.කුමාර්ලාගේ උපන් නගරය වන වාද්නගර් හි සෑම පාරක්ම පාහේ අබලන්ය. දූවිල්ලෙන් පිරිලාය. පැරැණි දෙමහල් නිවාස හා තනි නිවෙස්වලින් යුතු ඒ නගරය මැද පුරාණ දේවාලයක් ද විලක් ද වූයේය. දූවිල්ලෙන් පිරි වාද්නගර්වලට ආසන්නම ප්‍රධාන හා විශාල නගරය අහමදාබාද්ය. වාද්නගර් සිට අහමදාබාද් නගරයට දුර කිලෝමීටර් 47 කි.ඉන්දියාවේ බොහෝ නගරවලට දුම්රිය ස්ථානය නිසා වැදගත්කමක් ලැබෙයි. එහෙත් වාද්නගර් දුම්රිය ස්ථනය කුඩා දුම්රිය ස්ථානයකි. එහි එකදු ශීඝ්‍රගාමී දුම්රියක් හෝ නොනවත්වයි. කුමාර්ගේ පියා මේ දුම්රිය ස්ථානයේ තේ පැන් අලෙවිකරන්නාය.ඔහු දමෝදරාස් මුල්චාන්ද් ‍මෝදිය. ඔහුගේ බිරිය හීරාබෙන්ය. කුමාර් ඒ පවුලේ තෙවැන්නාය. ඔහුට වැඩිමල් සහෝදරයන් දෙදෙනා සෝම් හා අම්රිත් ය. කුමාර්ගේ නියම නම නරේන්ද්‍රය. ගෙදරට මිතුරන්ට හා අසල්වැසියන්ට ඔහු කුමාර්ය. කුමාර්ට දෙවසරකට බාල නංගී වසන්තිය. ඊටත් බාල මල්ලිලා දෙදෙනෙකි. ඔවුන් ප්‍රාහ්ලාද් හා පංකජ් ය.අද කාලය අනුව බලද්දී නම් මෝදි පවුල ඉතා දුප්පත්ය. නමුත් එකල සමාජ තත්ත්වය අනුව නම් ඔව්හූ එතරම් අගහිඟ ඇත්තන් ලෙස නොසැලකූහ. පවුලේ පියා තේ පැන් අලෙවි කිරීමෙන් උපයන සොච්චම නිසා ඒ පවුල එකල කම්කරුවකු ගේ හා කුලියට අස්වනු නෙළන අයකුගේ මට්ටමට වඩා ඉහළින් සිටියේය. ඉන්දියානුවන්ට අනුව නම් දමෝදරාස් මෝදි ‘චායිවාලා’ හෙවත් තේ වෙළෙන්දෙකි.මෝඩි‍ගේ කුඩා කල ගෙවුණු වාද්නගර් අතුරු වීදියවාද්නගර් දුම්රිය ස්ථානයමෝඩිට සහාය පළ කරමින් සකසා තිබූ පෝස්ටරයක්පියා දමෝදරාස් වාද්නගර් දුම්රිය පොළේ තේ විකුණා ලබන ආදායම දරුවන් සය දෙනකුගෙන් සුසැදි පවුල ජීවත් කරවීමට නොසෑහෙන නිසා මව හීරාබෙන්ද සුළු වැඩක් කර කීයක් හෝ උපයා ගත්තාය. ඇතැම් දිනවල පවුලේ පිරිමි දරුවෝ මවට උදව්වට ගියහ.“සෝම් අද අම්මාට වතුර ගේන්න උදව් වෙන්න යන්නේ නැද්ද?” නගරයේ කාර්යාලයක ජලය ගෙනයෑමේ රාජකාරියේ යෙදෙන මවට උදව්වීමට අතපසු කරන අයියාට ඇතැම් දිනවල ඒ කාර්ය සිහිපත් කරනුයේ අම්රිත්ය. සෙල්ලම මදකට නවතාලන සෝම් මවට වතුර ඇදීමට උදව් කිරීමට දිවයයි.ගෙදරට කුමාර් ලෙසින් කවුරුත් හැඳින්වූ නරේන්ද්‍ර කුඩා කල සිටම පවුලේ ආර්ථික අපහසුතා හොඳින් දැන සිටියේය. ඔහු ඉඩක් ලද හැමවිට ම දුම්රිය පොළට ගොස් පියාට උදව් කළේය.“කුමාර්.. කුමාර්... අන්න කෝච්චියක් එනවා.”නරේන්ද්‍ර පාසලේ සිටින අතරතුරේ ඔහු ගැන දන්නා මිතුරෙක් ඔහුට දැනුම් දෙයි. වාද්නගර් දුම්රියපොළට නිතර දුම්රිය නොපැමිණේ. දුම්රියක් එන හඬ ඇසෙද්දී මිතුරෝ ඔහුට කෑ ගසා ඒ ගැන පැවසීමට පුරුදුව සිටියහ. පන්තියෙන් පැන දුවන නරේන්ද්‍ර දුම්රිය පොළට ගොස් පියා සාදන තේ දුම්රිය මගීන්ට ගෙන ගොස් දෙයි. දුම්රිය වේදිකාව පුරා දුවමින් දුම්රිය කවුළුලින් තේ ඉල්ලන මගීනට තේ පිළිගන්වන නරේන්ද්‍ර තේ මුට්ටිය හා වීදුරු රැගෙන දුම්රිය පුරා යයි.“කොලුවෝ තේ එකක්” දුම්රිය කවුළුවකින් අතක් දිගුවෙත්ම නරේන්ද්‍ර තේ රැගෙන එතැනට දුවයි.“ගාණ කීය ද?”පාසල් වියේදීපාසල් වියේදී ශිෂ්‍ය භට කණ්ඩායම් සාමාජිකයකුව සිටියදී“ඇනා එකයි”මගියාට තේ දී මුදල් අය කරගන්නා නරේන්ද්‍ර සියලුම මුදල් ගණන් බලා පියා අතට දෙයි. ඔවුන්ගේ විශේෂ තේ එකක් ඇනා දෙකකි.දුම්රිය පොළට යළි දුම්රියක් ළඟාවන වේලාව හොඳින් දන්නා නරේන්ද්‍ර ආපසු පාසලට දුවයි. පාසල ඇරී නිවෙසට ආ සැණින් ඔහු දිව යන්නේ සරුංගල් ඇරීමටය. සරුංගල් යැවීමට ඔහු එතරම්ම ප්‍රිය කරයි. කැමති වුවද අකමැති වුවද ඔහුගේ හවුල්කරු ප්‍රාහ්ලාද් මලයා ය.“සරුංගල් අරින්න නූල් රෝදය අල්ලා ගන්න බැහැ කිව්වාම කුමාර් අයියාට හොඳටම තරහා යනවා. මට ගහන්නත් එනවා. මං තාමත් එයාට බයයි.” ප්‍රාහ්ලාද් මලයා මෑතකදී සිය කුමාර් අයියා හෙවත් නරේන්ද්‍ර පිළිබඳව පවසා තිබිණ.පවුලේ අයට අසල්වැසියනට ගමේ අයට ‘කුමාර්’ වූ ඔහු අපේ අසල්වාසී රට පාලනය කිරීමේ සුක්කානම මෑතකදී සිය සුරතට ගත් ඉන්දියාවේ 15 වැනි අගමැති නරේන්ද්‍ර මෝදිය.එදා කුමාර් ලෙස මිස ගමෙන් ඔබ්බට කවුරුත් නොදැන සිටි ඔහු අද මුළු ලෝකයම හඳුනන ‘මෝදි’ ය. ඉන්දියාව නිදහස ලබා තෙවසරකට පසු එනම් 1950 වසරේ සැප්තැම්බර් 17 වැනිදා උපන් ඔහු අද හඳුන්වනුයේ නිදහස් ඉන්දියාවේ උපන් පළමු අගමැති ලෙසය.මෝදිගේ උපන් ගම නිසාම අද වාද්නගර් ගැන මුළු ලෝකයම දන්නා තරම්ය. වාද්නගර් නමින් ඉන්දියාවේ නගරයක් ඇත්දැයි නොදැන සිටි උදවිය පවා අද වාද්නගර් පිළිබද විපරම් කරයි.වාද්නගර් ඈත අතීතයේ දී බෞද්ධ භික්ෂූන් වහන්සේ 10,000 කට වාසභූමිය වූ බව කියැවේ. එකල එම නගරය බටහිර ඉන්දියාවේ ප්‍රධාන බෞද්ධ මධ්‍යස්ථානයක් ලෙස සැලකිණි. ඒ බවට වූ පුරාවිද්‍යා සාක්ෂි වාද්නගර් භූමියෙන් සොයා ගනු ලැබ තිබේ.“බුදු දහම වර්ධනය වූ කාලවකවානු තුනකට අයත් ස්තූප හා ආශ්‍රම වාද්නගර් ප්‍රදේශයෙන් සොයා ගනු ලැබුවා. ඒ හැරුණු විට ගුජරාට් ප්‍රදේශය පුරා තවත් බෞද්ධ සිද්ධස්ථාන දොළහකට ආසන්න සංඛ්‍යාවක නටබුන් සොයා ගත්තා” යැයි ඒ පිළිබඳ සාක්ෂි දරමින් ගුජරාටයේ පුරාවිද්‍යා ප්‍රධානී වයි.එස්. රාවන් ප්‍රකාශ කර ඇත්තේය.වාද්නගර් හි පටු මාවතක කාමර තුනකින් යුත් නිවෙසේ මෝදි පවුල් සාමාජිකයෝ අටදෙනා ජීවත් වූහ. මැටි තබා ගඩොල් බැඳ තිබූ ඒ නිවෙස කුඩාම නොවීය. නිදන කාමරය හා සාලය ඉදිරිපසට මුහුණලා වූ අතර මුළුතැන්ගෙය වූයේ නිවෙස මැදය.ළිප දැල්වීමට අවශ්‍ය දර හා ගොමරිටි එකතු කර තැබුණේ පිටුපස කොටසේය. ඔව්හූ ළිඳකින් ගෙනා ජලය මැටි භාජනවල පුරවා තබාගෙන පාවිච්චියට ගත්හ.ගෙබිම මැටි ගා සකසා තිබූ අතර බිත්තිවල ජනෙල් කවුළු නොවීය. මේ නිසා ගොම රිටි යොදා ළිප දල්වද්දී මුළු ගෙයම දුමෙන් පිරී ගියේය. විදුලිය බලය නොතිබූ ඒ ගම්මානයේ නිවෙස ආලෝකවත් වූයේ භූමිතෙල් කුප්පි ලාම්පු එළියෙනි.කාලයක් යද්දී අතමිට මදක් සරුවූ මෝදි ගේ පියා දමෝදරාස් සිය නිවෙස තට්ටු දෙකට තනවා උඩුමහලට කාමරයක් එක් කළේය. එම කාමරයට ජනෙල් කවුළු ද තැබිණි. එහෙත් පවුලේ සැවොම නෑම සහ රෙදි සේදීම සඳහා ගියේ අසල වූ විලටය.(තව කොටසක් ලබන සතියේ)සේමාලි කැල්ලපත කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406222</link>
    <topic>යාපනය මුහුදේ සැඟවුණු සිරිපා සටහන ඇන්ටික්වලට විකිණිලාද?</topic>
    <author>නුවන් ගන්කන්ද</author>
    <content>බුදුන් වහන්සේගේ සිරිපා සටහනක් යාපනයේ මුහුදේ සැඟවී ඇතැයි යන ඓතිහාසික පුවතේ සැබෑව සොයා “සිළුමිණ” ගවේෂණ කණ්ඩායමක් යාපනේ තිරුවඩිනිලෙයි මුහුදේ කිමිදී කරන අනාවරණයයි මේ.බුදුරජාණන් වහන්සේගේ ශ්‍රී පාද සටහනක් මෙරට පිහිටි ස්ථානය බවට පිළිගන්නේ සමනල කඳු මුදුන ය. මෙරට තිබෙන තවත් සිරිපා සටහනක් ගැන කියවුණ ද එය නිශ්චිත වශයෙන් තිබෙන ස්ථානයක් ගැන සඳහනක් නොමැත. මෙම ලිපියෙන් හෙළිදරව් කරන්නේ සිංහල වංශ කතා ආදියෙහි සඳහන් නොවන එහෙත් උතුරේ දෙමළ ඉතිහාස මූලාශ්‍රවල සඳහන් බුදුන් වහන්සේගේ සිරිපතුලක් පිළිබඳව ය.එම දෙමළ මූලාශ්‍රවලට අනුව මෙම සිරිපතුල් සටහන තිබෙන්නේ උතුරු මුහුදේ පත්ලේ ය. මුලින් ම දෙමළ ඉතිහාස මූලාශ්‍රවලට අනුව සිරිපතුල ඇතැයි සැලකෙන ස්ථානය නිශ්චිතව හඳුනාගත් අපි සිරිපතුල් සටහන සොයා මහ සයුරේ කිමිදුනෙමු. මේ ‘තිරුවඩි නිලෙයි’ හෙවත් උත්තර සමුද්‍ර ශ්‍රී පාදස්ථානය සොයා කළ ගවේෂණය පිළිබඳ කතාවයි.ඉකුත් දශකය තුළදී මම අවස්ථා ගණනාවකදී මිතුරන්, කාර්යාලයීය සගයන් හා විවිධ ක්ෂේත්‍රවල කිහිප දෙනකු සමඟ බුදුරජාණන් වහන්සේගේ සැබෑ ශ්‍රී පාද සටහනක් යාපනය මුහුදේ සැඟවී තිබෙන බව කියා ඇත්තෙමි. ඒ හැම අවස්ථාවකම ඒ සියලු දෙනා එක්වරම විශ්මය පළ කළහ.එය පිළිගන්නට මැලි වූහ. එහෙත් මට එය අසන්නට ලැබුණු ආකාරය පැහැදිලි කළ විට ඔවුහු සැක දුරු කරගත්හ. ඒ ගැන තවදුරටත් සොයා බලන්නැයි මා උනන්දු කළහ. එබැවින් යාපනය මුහුදේ ඇතැයි සඳහන් බුදුන්වහන්සේගේ සැබෑ සිරිපා සටහන පිළිබඳ මේ ලිපිය ද ඒ අයුරින් ම ඉදිරිපත් කිරීම වඩා සාර්ථක බව මම අපේක්ෂා කරමි. මේ ගැන මගේ අත්දැකීම් ආරම්භවන්නේ මීට දශකයකට පෙර සිට ය.වර්ෂ 2004 දෙසැම්බර් මාසයේදී පැනෝස් සවුත් ඒෂියා (Panos South Asia) නම් ආයතනයේ මාධ්‍යවේදී හුවමාරු වැඩසටහනක් යටතේ මම යාපනයේ මාධ්‍ය කලාව පිළිබඳ හැදෑරීමට මාසයක කාලයක් යාපනයේ ගත කෙළෙමි. මෙම වැඩසටහනට මා සමඟ දකුණේ තවත් මාධ්‍යවේදීන් කිහිප දෙනකු එක්ව සිටි අතර අපට දෙමළ භාෂාව ඉගැන්වීමේ වැඩසටහනක් ව්‍යාපෘතිය තුළට අයත් විය.අපට දෙමළ ඉගැන්වූයේ වයෝවෘද්ධ දෙමළ භාෂා පඬිවරයෙකි. ඔහුත් සමඟ කතා බහ කරන අතරතුරක මම සමනල කන්දේ ශ්‍රී පාදස්ථානය හින්දුන් සිවනොලි පාදම් නමින් විශ්වාස කරන්නේ කුමක් නිසා දැයි විමසුවෙමි.ඊට හේතු පැහැදිලි කළ ඔහු අවසානයේ ප්‍රකාශ කළේ තමන් හින්දු භක්තිකයෙකු වුවද සමනල කන්දේ ඇත්තේ සිවගේ පාදය නොව බුදුන්වහන්සේගේ පා සටහන බව විශ්වාස කරන බව ය. අනතුරුව ඔහු මා ඊට පෙර අසා නොතිබූ දෙයක් ද කීවේ ය.“බුදු හාමුදුරුවෝ පා සටහන තැබුවේ සමනල කන්දේ විතරක් නෙමෙයි. යාපනයේත් තැබුවා. දැන් ඒ පා සටහන තියෙන්නෙ මුහුදෙ. අවුරුදු හතළිහකට පනහකට කලින් මමත් දැකල තියෙනවා. ඒක තියෙන්නෙ සංඝමිත්තා ගොඩ බැහැපු තැනට කිට්ටුව.”දියමයිලගස්වැව අරියකිත්ති හිමියෝ ගවේශන කටයුතු නිරීක්ෂනය කරමින්ඔහු කියූ දෙය මට අතිශය කුතුහලය දනවන්නක් විය. පසුව ඔහුගෙන් ඒ ගැන වැඩි තොරතුරු විමසීමට මා අදහස් කරගෙන සිටිය ද, දකුණෙන් ගිය මාධ්‍යවේදීන්ගේ උනන්දුව මදිකම නිසා. දින කිහිපයකින් දෙමළ පාඨමාලාව අතරමග නැවතුනි. එබැවින් එම දෙමළ ගුරුවරයා නැවත මුණ ගැසුණේ නැත.එම කාලයේදීම (එවකට ශ්‍රී ලංකා රජය හා කොටි සංවිධානය අතර අවබෝධතා ගිවිසුම ක්‍රියාත්මක වූ සමයයි) කොටි සංවිධානයේ ඉතිහාසඥයා ලෙස සැලකුණු හා එම සංවිධානයේ අධ්‍යාපන අංශ නායකයා වූ බේබි සුබ්‍රමනියම් හෙවත් ඉලංකුමරන් හමුවීමට අවස්ථාවක් ලැබ‍ුණේ ය.මේ අවස්ථාවට වවුනියාවේ මාධ්‍යවේදී සනත් ප්‍රියන්ත ද එක්ව සිටියේ ය. මේ හමුවේදී අපි ඉලංකුමරන් හෙවත් බේබි සුබ්‍රමනියම්ගෙන් උතුරු නැ‍ෙඟනහිර දෙමළ ජනතාවට හිමි බවට තිබෙන ඓතිහාසික සාධක පිළිබඳව විමසුවෙමු. ඔහු එයට පිළිතුරු දුන්නේ ‘මණිමේකලෛ’ නම් පැරැණි දෙමළ කෘතියක් ඇසුරු කොටගෙන ය.‍කෙසෙ‍් නමුත් මණිමේකලෛ කෘතියෙන් ඔහු උපුටා දැක්වූ කොටස්වලින් කියවුණේ යාපනයේ ඈත අතීතයේ සිටි බෞද්ධයන් ගැන ය. බේබි සුබ්‍රමනියම්ගෙන් ඒ ගැන විමසූවිට ඔහු කීවේ අතීතයේ යාපනයේ දෙමළ ජනයා බෞද්ධයන් වූ බව ය.මේ සාකච්ඡාවෙන් පසු කොළඹට ආපසු පැමිණි විගස මම ‘මණිමේකලෛ’ කෘතිය පිළිබඳව සොයා බැලුවෙමි. එවිට දැනගන්නට ලැබුණේ ‍එම කෘතියේ සිංහල පරිවර්තන දෙකක් ඇති බව ය. ඒ හිස්සැල්ලේ ධම්මරතන හිමියන් ගේ හා ඇම්.එච්. පීටර් සිල්වා හෙවත් මුල්ලපිටිය රාලහාමිගෙන් ය.මට සොයා ගත හැකි ව‍ූයේ ඇම්.එච්. පීටර් සිල්වා ‘මණිමේකලාව’ නමින් පරිවර්තනය කරන ලද මණිමේකලෛ කෘතියයි. මේ කෘතියේ කතා නායිකාව බුදු සමයෙහි පැහැදුණු දකුණු ඉන්දියානු කුමරියක වන මණිමේකලා ය. ඇය පත්තිනි දේවියගේ සැමියා වන කෝවිලන් ‘මාදවී’ නම් නලඟන සමඟ පැවැත්වූ අනියම් සබඳතාව නිසා ජනිත වූ දියණියයි.සිය දෙමවුපියන්ගේ නොමනා දිවිය ගැන කලකිරෙන ඇය එකල දඹදිව පැවැති විවිධ ආගම් වාද ඉගෙන ඒවා නිසරු බැව් වටහාගෙන අවසානයේ කාවේරියෙහි විසූ දම්පල් නම්මුහුදෙන් හමු වු බව කියන දේව ප්‍රතිමාවහිමිනමකගෙන් බුදු දහම ඉගෙන ගෙන පැහැදී සසුන්ගතව පැවිද්ද ලබා තෙරණියක වන්නීය.ඇය ලක්දිව නාගදීපයට වන්දනාවේ පැමිණෙන අයුරු මණිමේකලා කාව්‍යයේ සඳහන් ය. මෙම කෘතියේ යාපනයේ අතීතයේ විසූ බෞද්ධ ජනතාව පිළිබඳව බොහෝ තොරතුරු අඩංගු ය. එපමණක් නොවේ. එදා නාගදීප වැසියන් බුදුන්වහන්සේගේ ශ්‍රී පාද පද්මය වන්දනා කළ බවට තොරතුරු ද කෘතියෙහි තැන් කිහිපයකම සඳහන්ව තිබුණි‍.යාපනයට පැමිණෙන බුදුන් වහන්සේගේ ශ්‍රී පාද පද්මය වැඳ පුදා ගත් මණිමේකලා තෙරණියට සිය ප‍ූර්ව ජන්මය සිහිපත් ව‍ූ බව ද කෘතියෙහි සඳහන්ව තිබේ. මේ ශ්‍රී පාද පද්ම වන්දනාව පිළිබඳව අවධානය යොමු කර ඇති පරිවර්තකයා පොතේ හැඳින්වීමෙහි ද මෙසේ සටහන් කර ඇත.“බුදුන්වහන්සේගේ ශ්‍රී පාද පද්මය පිළිබඳ දෙමළ බෞද්ධයන් අතර පැවැති තොරතුරු රැසක් මෙහි (මණිමේකලෛ කෘතිය) සඳහන් වෙයි.‍ එම කරුණු පාලි, සිංහල පොත්පත්වල දක්නට නොලැබේ.”මණිමේකලාව කියවූ මට සිහි වූයේ යාපනයේ දී දෙමළ ඉගැන්වූ වයෝව‍ෘද්ධ ගුරුවරයා පැවසූ යාපනය මුහුදේ ඇති ශ්‍රී පාදස්ථානය පිළිබඳ පුවත ය. ඔහුගේ තොරතුරු මණිමේකලා ක‍ෘතියෙන්ද තහවුරුවීම මා මේ කෙරෙහි උනන්දු කිරීමට හේතු විය. එහි ප්‍රතිඵලය වූයේ මා යාපනය පිළිබඳ ලියවුණු විවිධ කෘති හා මූලාශ්‍ර විශාල ප්‍රමාණයක් අධ්‍යයනය කිරීම ය.අවසානයේ යාපන මුහුදේ සිරිපා සටහන පිළිබඳ නිශ්චිත ඔත්තුව හමුව‍ූයේය. ඒ දෙමළ ඉතිහාසඥ මුදලියාර් සී. රාසනායගම් වර්ෂ 1926 දී ප්‍රකාශයට පත් කළ Ancient Jaffna (පුරාණ යාපනය) කෘතියේ 190 වැනි පිටුවෙනි. රාසනායගම්, අතීතයේ ‍මෙරටට සංචාරය කළ චීන ජාතික ෆාහියන් හිමියන් (ක්‍රි.ව. 413) ලක්දිව බුදුන්වහන්සේගේ සිරිපතුල් සටහන් දෙකක් ඇති බවත්, ඉන් එකක් අනුරාධපුරයෙන් උතුරින් ද අනෙක කඳු මුදුනක ද ඇතැයි කර ඇති සඳහන උපුටා දක්වමින් මෙසේ පවසයි.“මේ පා සටහන් දෙක අතරින් කඳු මුදුනේ පිහිටා ඇති එක ආදම්ගේ කඳු මුදුනේ (සමනල කන්දේ) බවට සැකයක් නොමැත. එහෙත් අනෙක පිහිටා ඇත්තේ යාපනයේ ය. මණිමේකලෛ ක‍ෘතියෙහි වන්දනා කරන ස්ථානයක් ලෙස සඳහන්ව ඇති) සුලිපුරම්වලට නුදුරු වෙරළේ පිහිටි මෙම ස්ථානය ‘තිරුවඩි නිලයි’ (ප‍ූජනීය පා සටහන තිබෙන ස්ථානය) යනුවෙන් තවමත් හඳුන්වනු ලැබේ. පා සටහන පිහිටි ස්ථානය දැන් මුහුදු ජලයෙන් යටවී තිබේ. නමුත් තවමත් වෙරලේ සිට සුළු දුරකින් බඹයක් පමණ මුහුදු පතුලේ ගලක දැකිය හැකි බවට ගම්වැසියෝ තහවුරු කරති.”මෙසේ රාසනායගම්ගේ කෘතියෙන් බුදුන් වහන්සේගේ සිරිපතුල් සටහන යාපනයේ තිබෙන තැන නිශ්චිතව හදුනා ගැනීමෙන් පසුව එය යාපනය නාගදීප විහාරාධිපති පූජ්‍ය නවඳගල පදුමකිත්ති හිමියන්ට දැනුම් දුන්නෙමි. උන්වහන්සේ කියා සිටියේ ‍‍‍‍‍‍‍‍‍තම ගුරු හිමි වන හිටපු නාග විහාරාධිපති බ්‍රහ්මණවත්තේ ධම්ම කිත්ති හිමි සුලිපුරම්හි වික්ටෝරියා විද්‍යාලයේ ගුරුවරයෙකු ලෙස ද කටයුතු කර ඇති බව ය.කෙසේ නමුත් ‘තිරුවඩි නිලෙයි’ නම් ස්ථානය ගැන ද පදුමකිත්ති හිමියන්ටද අවබෝධයක් නොතිබිණි. ඒ වනවිට ඊළාම් යුද්ධය අවසන්ව නොතිබූ බැවින් එම ස්ථානය සොයා යාම ද කළ නොහැකි විය. එහෙත් යුද්ධය අවසන් වීමෙන් පසුව ද විවිධ හේතුන් නිසා ‘තිරුවඩි නිලෙයි’ සොයා යාම අතපසු විය.කෙසේ හෝ අවසානයේදී ඉකුත් මාර්තු මාසයේදී නාගදීප විහාරාධිපති නවඳගල පදුමකිත්ති හිමියන් ද සමඟ යාපනයේ සුලිපුරම් හි ‘තිරුවඩි නි‍ෙලයි’ නම් ස්ථානය සොයා ගියෙමු. සුලිපුරම් හමුවන්නේ කරෙයිනගර් දෙස සිට කන්කසන්තුරේ දෙසට යන අතරමඟදී ය.ප්‍රදේශවාසීන්ගෙන් විමසා සුලිපුරම් හි වෙරළ ඔස්සේ මාදගල් හෙවත් දඹකොළ පටුනට කිලෝමීටරයක පමණ දුරකින් ‘තිරුවඩි නිලෙයි’ නම් ස්ථානය සොයා ගැනීමට අපට හැකි විය. සුන්දර මුහුදු වෙරළක් වූ එහි කුඩා කෝවිලක් ද පිහිටා තිබේ. එය වෛරවර් දෙවියන් වෙනුවෙන් කැප කරන ලද්දකි. යාපනයේ ප්‍රධානම කෝවිල ලෙස සැලකෙන නල්ලූර්කෝවිල ඇතුළු බොහෝ කෝවිල් අනාදිමත් කාලයක සිට වාර්ෂික දිය කැපීමේ මංගල්‍යය සිදු කරන්නේ ද තිරුවඩි නිලෙයි හිදී බව වෙරළේ සිටි සන්දනගම් හා අයියන් ජෙයකුමාර් නම් ධීවරයින් දෙදෙනාගෙන් දැනගත හැකි විය.“ඇයි මෙතනට තිරුවඩි නිලෙයි කියන්නෙ? මොතිරුවඩි නිලෙයිහි වෛරවර් කෝවිලකක්ද මෙතන විශේෂත්වය” පදුමකිත්ති හිමි­‍ෙයා් දෙමළ බසින් ඔවුන් දෙදෙනාගෙන් විමසූහ.“ශ්‍රී රාමගෙ පාදය තියල තියෙන්නෙ මෙතනනෙ ඒකයි. ඒ පා සටහන මුහුදෙ ගලක තියෙනවා. ඒක පේන්නෙ එක කාලෙකට විතරයි. අනිත් කාලෙට මුහුද පැහැදිලි නෑ.”ඔවුන් දෙදෙනා පැවසූහ. අපි සොයා ගියේ බුදුන්වහන්සේගේ සිරිපා සටහනකි. නමුත් හින්දු ප්‍රදේශවාසීන්ගේ විශ්වාසය අනුව අපට හමු වූයේ රාම කුමාරයාගේ පා සටහනක් ගැන තොරතුරකි. කෙසේ නමුත් පා සටහන කාගේ වුව ද වර්ෂ 1926 දී Ancient Jaffna ප්‍රකාශයට පත් කළ මුදලියාර් රාසනායගම් ට එදා මේ ගම්මානයේ සිටි ගැමියන් ද පා සටහන ගැන දී තිබුණේ ද අපට ලැබුණු පිළිතුරට සමාන එකකි.සන්දගම් හා ජෙයකුමාර් නම් ධීවරයින් දෙදෙනා වැඩිදුරටත් පැවසුවේ ඊළාම් යුද්ධය ආරම්භ වීමට පෙර යුගයේ සිටි මේ ප්‍රදේශයේ ගැමියන් පා සටහන පිහිටි ස්ථානය හොඳින් ම දැන සිටි බව ය. යුද්ධයේ ආරම්භයත් සමඟ ධීවර කර්මාන්තය නැවතී ප්‍රදේශවාසීන් අවතැන් වූ බව ද ඔවුහු පැවසූහ.ඔවුන් නැවතත් ගමට පැමිණ මුහුදු රස්සාව ආරම්භ කර ඇත්තේ යුද්ධය අවසන් වීමෙන් පසුව ය. එහෙත් මේ වනවිට දශක තුනකට පෙර යුගයේ සිටි වැඩිහිටියන් බහුතරයක් ජීවතුන් අතර නොමැති බව ද ඔවුහු පැවසූහ.“ඉතින් පා සටහන ගැන අලුත් පරම්පරාවල හුඟක් අය දන්නෙ නෑ. බෙල්ලො කඩන්න කිමිදුනු කීපදෙනෙක් අහම්බෙන් වගේ තමයි දැකල තියෙන්නෙ...” ඔවුහු පවසති.තිරුවඩි නිලෙයි හි සිට මාදගල් (දඹකොළ පටුන) දෙසට කිලෝමීටර් භාගයක පමණ දුරක් යද්දී පිහිටා තිබෙන සම්බුනාද ඊශ්වර් සිවම් කෝවිලේ නරසිංහ සිත්ත ස්වාමි පූජක තුමා ප්‍රකාශ කර සිටියේ ද තිරුවඩි නිලෙයිහි පිහිටා ඇත්තේ ශ්‍රී රාමගේ පා සටහන බව ය.“මමත් අවුරුදු හතළිහකට පනහකට කලින් දැකල තියෙනවා” ඔහු පවසයි.පා සටහන ඇතැයි පැවසෙන තිරුවඩි නිලෙයි මුහුදු පත්ලේ තිබී මෑතකදී හමුව‍ූවා යැයි කියන ශෛලමය දේව ප්‍රතිමාවක් ද මෙම කෝවිලේ ප්‍රදර්ශනයට තබා ඇත. එය වෛරවර් දෙවියන්ගේ ශෛලමය ප්‍රතිමාවකි. කෙසේ නමුත් ප්‍රතිමාවේ ගෙවී ඇති රූප ලක්ෂණ නැවත මතුකර ගැනීමට ගෙන ඇති උත්සාහයක් නිසා එහි පෞරාණික බවට හානි පැමිණ තිබේ.ප්‍රදේශවාසීන්ගෙන් කියවුණු තවත් තොරතුරක් වූයේ මුහුදු පතුලේ තිබී තවත් පුරාවස්තු හමුවූ බවත් ඒවා යුද්ධයෙන් පසුව එම ප්‍රදේශවල සංචාරය කළ ඇන්ටික් (කෞතුක භාණ්ඩ) වෙළෙඳුන්ට විකිණී ඇති බවත් ය.දැන් යාපනයේ දෙමළ භාෂා පඬිවරයා පැවසූ තොරතුර ඓතිහාසික මූලාශ්‍රවලින් සනාථ කරගෙන ස්ථානය ද තහවුරු කරගෙන හමාරය. දැන් ඉතිරිව ඇත්තේ එම පා සටහන සොයා ගෙන එහි ඡායාරූපයක් ලබා ගැනීම ය. එහෙත් එය ගොඩ සිට කළ නොහැකි ය.වතුරට බැස මුහුදු පත්ලට කිමිදීම අත්‍යවශ්‍යය. මේ සඳහා සහායට පැමිණියේ සමුද්‍රජීව විද්‍යාඥ ප්‍රසන්න වීරක්කොඩි සජිත් සුභාෂණ හා කේ. ලක්මාල් ය. පළපුරුදු කිමිදුම්කරුවන් වන ඔවුහු ඉකුත් සතියේදී අප සමඟ යාපනය සුලිපුරම් බලා පිටත්වූහ. මේ ගමනේදී භාෂා පරිවර්තකයා ලෙස එක්වූයේ වවුනියාවේ මාධ්‍යවේදී සනත් ප්‍රියන්ත ය.අප කණ්ඩායම ධෛර්යවත් කිරීම සඳහා නාගදීප විහාරවාසී දියමයිලගස්වැව අරියකිත්ති හිමියෝ ද වැඩම කළහ.අප කණ්ඩායම තිරුවඩි නිලෙයි මුහුදට බැස පා සටහන සොයා කිමිදුණේ ප්‍රදේශයේ තරුණ ධීවරයකු වන අයියන් ජෙයකුමාර් ගේ මග පෙන්වීම යටතේ ය. බෙල්ලන් කැඩීම සඳහා මුහුදේ කිමිදුනු පෙර අවස්ථාවක ඔහු එම පා සටහන දැක ඇති අයෙකි. කෙසේ නමුත් වෙරළේ රැඳී සිටි සමහර ධීවරයන් පැවසුවේ ඉකුත් වර්ෂයේදී මුහුදු ඛාදනය නිසා එම මුහුදු කලාපයේ පත්ලට වැලි තට්ටුවක් පැමිණ ඇති බව ය. එබැවින් පා සටහන ද වැසී තිබෙන්නට ඉඩ ඇති බව ඔවුහු පැවසූහ.ඉකුත් 16 හා 17 දෙදිනේදී අප කණ්ඩායම ජලය පැහැදිලිව තිබෙන අවස්ථාවලදී මුහුදු පතුලේ කිමිදුනෙමු. ජෙයකුමාර් පමණක් නොව තවත් ධීවරයන් දෙතුන් දෙනෙකු ද අදාළ ස්ථානය පෙන්වා දීමට ඉදිරිපත් විය. එහෙත් එම කලාපයේ මුහුදු පත්‍ල වැලි තට්ටුවකින් වැසී තිබූ හෙයින් එය ඉතා අපහසු කාර්යයක් විය.මේ අතරේ අප පා සටහන සොයන බවට ආරංචියට තවත් ධීවරයන් කිහිප දෙනෙකු ද වෙරළට පැමිණියහ. ඔවුන්ගෙන් ද කියවුණේ මෙම ස්ථානයෙන් හමුවී ඇති යමක් ඇන්ටික් වෙළෙඳුන්ට විකිණී ඇති බව ය.අවසානයේ අප ගවේෂණ කණ්ඩායම පා සටහන පිළිබඳව නිගමන දෙකකට එළඹුණි. ඒ ඇතැම් ධීවරයන් පවසන පරිදි අතීතයේදී දක්නට ලැබුණු සිරිපා සටහන වැල්ලට යටවී සැඟවී ඇති බව ය. එසේත් නැතහොත් ඇන්ටික් කඩයට විකිණී ඇති බව ය.දින දෙකක් මුහුදු පත්ල නිරීක්ෂණය කළ අප කණ්ඩායම එය නවතා කොළඹ බලා පැමිණෙන්නට තීරණය කළේ තවදුරටත් මුහුදු පැහැදිලි හා යහපත් කාලයක නැවත ගවේෂණ කටයුතු කිරීමේ අපේක්ෂාව ද සමඟ ය. එම දින දෙක පුරා අපට සහාය දැක්වූ දෙමළ ධීවරයන් පා සටහන ගැන තොරතුරක් ලැබුණු වහා ම දැනුම් දීමට පොරොන්දු විය.බුදුන්වහන්සේ සමනල කන්දට වැඩි අවස්ථාවේ විවේක සුවයෙන් ගත ක‍ළ දිවා ගුහාව සොයන පිරිස් ගැන තවමත් අසන්නට ලැබේ. ‘තිරුවඩි නිලෙයි’ හෙවත් බුදුන්වහන්සේගේ යාපනය මුහුදේ සිරිපා සටහන දැකගෙන එහි ඡායාරූපයක් ගැනීමට නොහැකි වුව ද අප ආපසු පැමිණියේ යාපනය මුහුදේ බුදුන්වහන්සේගේ සිරිපා සටහනක් සොයා ගවේෂණය කළ ප්‍රථම කණ්ඩායම ලෙස ය.නුවන් ගන්කන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406223</link>
    <topic>අන්තර්ජාලයෙන් තරුණියන් රැවටු මැලේසියානු යුවළක්</topic>
    <author>කීර්ති මෙන්ඩිස්</author>
    <content>පුවත්පත්වල පළවන මංගල යෝජනා තීරය තුළින් හඳුනාගන්නා තරුණියන් විවාහ කරගන්නා බවට බොරු පොරොන්දු දෙමින් ඔවුන්ට අතවර කොට මිල මුදල් හා රන් අභරණ කොල්ලකන ව්‍යාජ පෙම්වතුන් ගැන අපි කොතෙකුත් අසා ඇත්තෙමු. මෙවැනි වංචනික පෙම්වතුන්ට නොරැවටෙන ලෙස කොතෙක් දැනුම්වත් කළත් ඔවුන්ගේ කතාබහට රූපයට වශී වන බොහෝ තරුණියන් අවසානයේ පොලීසිය වෙත එන්නේ තමන් සතු සියලු දේ ව්‍යාජ පෙම්වතා වෙත පුද කිරීමෙන් අනතුරුවය.මෙතෙක් පුවත්පත්වල දැන්වීම්වලට පමණක් සීමා වූ මෙම ව්‍යාජ පෙම්වතුන්ගේ රංගන ඉකුත් දා අන්තර්ජාලය ඔස්සේ ද කෙරීගෙන ගිය බවට තොරතුරු පොලිස් බුද්ධි අංශ මඟින් අනාවරණය කරගෙන තිබේ. අන්තර්ජාලය ඔස්සේ කාන්තාවන් රවටමින් කලක් තිස්සේ මෙම ජාවාරම කරගෙන ගොස් තිබුණේ මලයාසියාවේ පදිංචි යුවළක් විසිනි.නදීකා එවන් රැවටීමකට හසුවූ එක් කාන්තාවකි. ඇය ඉකුත් දා මාතර කොට්ඨාස බාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් මහතා හමුවී තමාට සිදුවූ අකරතැබ්බය පිළිබඳව පැමිණිලි කළාය.“මගේ ගම මාතර මිරිස්සේ... මගේ සහෝදරයා ඉන්නේ කැනඩාවේ.... දැනට අවුරුදු පහකට විතර උඩදී ඉන්ටර්නෙට් එක හරහා මැරේජ් ප්‍රොපොසල්ස් තියෙන වෙබ් සයිඩ් එකේ තිබුණු මගේ මංගල යෝජනාවකට එක් පුද්ගලයකු නිතර නිතර කතා කළා.... ඉන්ටර්නෙට් එක හරහා ස්කයිප් එකටත් ෆේස්බුක් එක හරහාත් මට එයා කතා කළා. ඔය කතා කරන අතරතුරේ අපි දෙන්නගේ අදහස්වලින් වගේම මගේ මනුෂ්‍ය ගතිගුණ නිසා අපි දෙන්නා ගැළපෙන බව එයා මට කියන්න පටන්ගත්තා. ඒ වගේ එයා මට ගොඩාක් ආදරයෙන් කතා කළා... ඊට පස්සේ එයා මට යෝජනා කළා ලංකාවට ඇවිත් පවුල් දෙකම හම්බ වෙලා කතා කරලා තීරණයක් ගනිමු කියලා.”“ඔයා කැමතිනම් මැලේසියාවට එන්න කියලා එයා අම්මටත් මටත් ටිකට් එවන්නම් කිව්වා. ඒ ඇවිල්ලා එයාගේ තොරතුරු ඇත්ත ද නැත්ත ද කියලා බලන්නත් කිව්වා. එහෙම බලලා ගිහින් තීරණය කරන්න කිව්වා. මංගල යෝජනවට කැමති ද කියලා. ඊට පස්සේ මම එයාගේ යෝජනාවට එකඟ වෙලා එයාට කිව්වා එයාගේ පවුලේ අය සමඟ ලංකාවට එන්න කියලා.ඉන් පස්සේ එයා මට එයාගේ පිංතූරයක් එයාගේ දෙමවුපියන්ගේ හා නංගිගේ පිංතූර සේරම එවලා තිබුණා. සමහර අවස්ථාවල මට ඔහුගේ කතා ස්වරූපයෙන් ඔහු දෙමළ ජාතිකයෙක් කියලා සැක හිතුණා. නමුත් ඔහු කීවේ ඔහු මැලේසියාවේ ඉපදුණු නිසාත් දෙමවුපියන් පමණක් සිංහල කතා කරන නිසා වචන උච්චාරණය නිසා එහෙම වෙන්න ඇති කියලයි.ඉන් පස්සේ නිතර නිතර මගේ ෆෝන් එකට කෙටි පණිවුඩ ආවා. ඒවායේ ගොඩාක් ආදර වදන් තිබුණා. මම හිතුවා ඔහු මට ගොඩාක් ආදරය කරනවා කියලා. මම තීරණය කළා මොහු මට ගැළපෙන කෙනා තමයි කියලා. ඔහු මගේ අම්මා එක්ක ද දුරකථනයෙන් සම්බන්ධ වුණා. ඔහු මගේ මව ද මැලේසියාවට එක්ක ගිහින් මාව විවාහ කරගෙන මගේ අම්මා ද හොඳින් බලාගන්නා බව කිව්වා.ඊට පසු ඔහු මගේ කැනඩාවේ ඉන්න අයියා සහ බිරිය දුරකථනයෙන් වගේම ස්කයිප් එකෙනුත් සම්බන්ධ කරගෙන ඔවුන්ගේ විශ්වාසය ද දිනාගත්තා. ඔය අතරේ තමයි මට හදිසියේ තෑග්ගක් එවනවා කිව්වේ. එපා නොකියා ඒක ඔයා බාරගන්න ඕන කියලා කිලෝ 172 ක බර තෑගි එවන බවත් කිව්වා.ඒ පෙට්ටියේ රන් අභරණ මවට කිරිපිටි, රූපලාවණ්‍ය ද්‍රව්‍ය, පලතුරු ඇතුළු තවත් ඒවා තියෙනවා කියලත් කිව්වා. තෑග්ග පහළොස් වැනිදා එවන නිසා අදාළ ලියකියවිලි ඊමේල් කර ඇති බවත් ඔහු මට කිව්වා. ඇමෙරිකානු ඩොලර් 5000 ක් බඩු පාර්සලය ඇතුළේ එවන බවත් කිව්වා...”නදීකාගේ කතාවට සාවධානව ඇහුම්කන් දුන් ජ්‍යෙෂ්ඨ පොලිස් අධිකාරිවරයා ඇය කියන දේ සටහන් කරගන්නා ලෙස ද පොලිස් නිලධාරියකුට කීවේය.ඇය කියන පරිදි එම ත්‍යාග බහාලු පෙට්ටිය කාගෝ සර්විස් හරහා එවන බවත් දහසය වැනිදා ලංකාවට එන ගුවන් යානයේ බඩු එන බැවින් කටුනායකට ගොස් එම බඩු පාර්සලය බාරගන්නා බවට ද ඔහු ඇයට පවසා ඇත.තම පෙම්වතා තදින් විශ්වාස කළ නදීකා ඔහු තමාට මෙතරම් ආදරය දැක්වීම ගැන පුදුම සිතුවාය. මොහු තමාට ගැළපෙන පුද්ගලයා බව ඇය නැවත නැවතත් සිතුවාය.නදීකා සිය පෙම්වතා මැලේසියාවේ සිට එවන ලද බඩු පෙට්ටිය ලබා ගැනීමේ ආශාවෙන් පෙළුණාය. “ඔය අතරේ ආයෙත් එයා මට කතා කරල කිව්වා සුනේත්‍රා කියන කෙනකු බඩු අරන් එයි. ඒ බඩු පෙට්ටියෙ තියෙන ඩොලර් පන්සිය මාරු කරලා යෝගරාජා කියන කෙනාගේ ගිණුමට සල්ලි දාන්න කියලා.”ඇය සියල්ල හරිහැටි ඉටුකරන බව සිය පෙම්වතාට කීවාය. පසුදාට පහන් විය. යළි ඇගේ පෙම්වතාගෙන් ඇමතුමක් ලැබිණ.“පොඩි ප්‍රශ්නයක් වෙලා අද ඔයාලා ගෙදරට බඩු ගේනකොට රෑ වෙන්න පුළුවන්... ඒ නිසා යෝගරාජාගේ ගිණුමට සල්ලි දාන එක පරක්කු වෙන නිසා ඔයා අතේ තියන සල්ලිවලින් ඒ මුදල යෝගරාජාගේ ගිණුමට දාලා සුනේත්‍රා බඩු පෙට්ටිය ගෙනාවම ඒක ඇරලා ඒකේ තියෙන ඩොලර් පන්සිය මාරු කරල ඔයා ගන්න කියා කිව්වා.”ඇය නැවතත් පොලීසියට කියන්නට වූවාය. තම පෙම්වතා විශ්වාස කළ නදීකා ඇගේ ඥාති සහෝදරයකුගෙන් ලබාගත් ලක්ෂ 2 ක මුදලක් සමඟ ලක්ෂ පහකට ආසන්න මුදලක් යෝගරාජාගේ බැංකු ගිණුමට බැර කළාය. එයින් නොනැවතුණු ඇය එම මුදල බැංකුවට දැමු බවට සඳහන් රිසිට්පත ද සිය පෙම්වතාට ෆැක්ස් කළාය.දින සති ගණන් ගෙවී ගිය ද ඇය බලාපොරොත්තු වූ තෑගි පාර්සලය තියා ඇය බැංකුවට දැමු ලක්ෂ පහකට ආසන්න මුදලවත් ඇයට ලැබුණේ නැත. ඇය යළි සිය පෙම්වතා ඇමතුවාය.“මම මේ සල්ලි යාළුවෙක්ගෙන් ඉල්ල ගත්තේ ඒ සල්ලි ඔයා එවන ඩොලර්වලින් ගෙවන්නම් කිව්වා. ඒ නිසා ඒ පොරොන්දුව ඉෂ්ට කරන්න ඕන.”“හරි ඔයා කලබල වෙන්න එපා. මට ඔයාගේ එකවුන්ට් නොම්මරය දෙන්න. හරි සෙනසුරාදා මම සල්ලි දාන්නම්. සඳුදා දවල් දොළහ වෙද්දි ඔයාට ගන්න පුළුවන්... ඇයි ඔයාට මාව සැක ද?”“අනේ නැහැ... මම කිව්වේ ඒ සල්ලි යාළුවකුගේ නිසයි.”නදීකා ඔහුට සැකයක් නොසිතෙන පරිදි කීවේය.“අනේ මගේ හදවත නම් අවංකයි. මම ඔයාට එහෙම කරනව ද?”ඔහු යළි යළිත් ඇයට ආදරයෙන් ඇමතු‍වේය. ඇය සඳුදා වනතුරු ඇඟිලි ගැන්නාය. ඒ මැලේසියාවේ පෙම්වතා සිය ගිණුමට මුදල් බැර කරන නිසාය. ඒත් ඇය සිතු පරිදි එය සිදු නොවීය.සඳුදා පසුවී සතියක් දෙකක් ගෙවී ගිය ද ගිණුමට මුදල් නොලැබිණි. ඉන් පසුව ඇගේ පෙම්වතාගේ දුරකථනයන් ද ක්‍රියා විරහිත විය. තමා වංචාකරුවකුට හසුවී ඇති බව ඇය දැනගන්නා විට සියල්ල සිදුවී හමාරය.ඇයගේ පැමිණිල්ල අසා සිටි ජ්‍යෙෂ්ඨ පොලිස් අධිකාරිවරයා වහා මාතර කොට්ඨාස බුද්ධි අංශයේ ස්ථානාධිපති භාතිය ජයසිංහ මහතා තම කාර්යාලයට කැඳවා මීට සම්බන්ධ පුද්ගලයන් අත්අඩංගුවට ගන්නා ලෙස උපදෙස් දුන්නේය. විමර්ශනය පිළිබඳ දකුණු දිසාව බාර ජ්‍යෙෂ්ඨ ‍නියෝජ්‍ය පොලිස්පති චන්දන වික්‍රමරත්න මහතා ද දැනුම්වත් කළේය.“එයා මට ස්කයිප් එකෙන් කතා කරද්දි මගේ යාළුවෙක් එයාගේ මොබයිල් ෆෝන් එකෙන් එයාගේ පිංතූරයක් ගත්තා.”නදීකා සැකකාර පෙම්වතාගේ ඡායාරූපයක් ද පොලීසියට පෙන්වීය. පොලීසිය ඇගේ මිතුරාගෙන්ද ප්‍රශ්න කළේය. ඇයද නදීකාගේ පෙම්වතාගේ ආදරයට හසුවීමට ගොස් නූලෙන් ගැලවුණු විවාහක කාන්තාවක් වූවාය.පොලිස් පරීක්ෂක භාතිය ජයසිංහ ඇතුළු කණ්ඩායම විමර්ශනය ආරම්භ කළේ මැලේසියානු පෙම්වතා විසින් නදීකාට මුදල් බැර කරන ලෙස දුන් යෝගරාජාගේ ගිණුම් අංකය ඔස්සේය. ඒ අනුව මාතර පොලිස් ස්ථානයේ බල අපරාධ 108/4 ලෙස සියල්ල ලේඛන ගතකර මාතර මහේස්ත්‍රාත් අධිකරණයට කරුණු වාර්තා කරනු ලැබු අතර මෙම සිද්ධියට අදාළව පෞද්ගලික ඔත්තුකරුවන් ලබාදුන් තොරතුරු බැංකු ගිණුම් වාර්තා හා හඳුනාගත් දුරකථන ජාල ඔස්සේ යෝගරාජා යන අය සේරුනුවර පදිංචිව සිටින බව විමර්ශන කණ්ඩායම අනාවරණය කර ගත්තේය. ඒ අනුව සේරුනුවරට ගිය නිලධාරීහු යෝගරාජා අත්අඩංගුවට ගත්හ.“මම නම් මුකුත් දන්නේ නැහැ සර්... ඉදියරාජ් මගේ යාළුවා. එයා මට කිව්වා මගේ එකවුන්ට් එකට සල්ලි වගයක් ඒවි. ඒවා ආවාම අරගෙන දෙන්න කියලා.” යෝගරාජා ප්‍රශ්න කිරීමේදී කීවේ එවැන්නක්ය. යෝගරාජාගේ තොරතුරු මත පොලීසිය ඉදියරාජාව ද අල්ලා ගත්තේය. ඒ සේරුනුවර ඊචලම්පත්තු ප්‍රදේශයේ නිවෙසකදීය. නිලධාරීහු දීර්ඝ වශයෙන් මොවුන් දෙදෙනාගෙන් ප්‍රශ්න කළහ. කාලයක් තිස්සේ මහ පරිමාණයෙන් මෙම වංචාව සංවිධානාත්මකව සිදුකර ඇති බව මෙහිදී හෙළි විය.වෙබ් අඩවිවල පළ කරනු ලබන මංගල දැන්වීම්වල තොරතුරු ඔස්සේ අන්තර්ජාලය හා දුරකථන භාවිත කරමින් තරුණියන් සමඟ සංවාදයේ යෙදී ඔවුනගේ සිත දිනාගෙන ඔවුන් විවාහ කරගන්නා බවට පොරොන්දු වී මෙලෙස තෑගි එවන බව කියමින් මුදල් වංචනිකව මෙරට අයගේ ගිණුම්වලට බැර කරවාගෙන පසුව එම මුදල් මැලේසියාවේ ගිණුම් වෙත බැර කරවීම කාලයක් තිස්සේ කරගෙන ගොස් ඇති බව බුද්ධි ඒකකය අනාවරණය කර ගත්තේය.ඒ අනුව මේ වන විටත් මැලේසියාවේ පදිංචි පුෂ්පරාජා නමැති අයකුගේ ගිණුමට ලක්ෂ 20 කට ආසන්න මුදලක් බැර වී ඇති බව ද කියයි. 2010 සිට මේ දක්වා ලංකාවේ තරුණියන් මුලා කරමින් ලක්ෂ 80 ක පමණ මුදල් මොවුන් වංචා කර තිබිණි.මෙම සංවිධානාත්මක අපරාධයේ මහ මොළකරු සිංහල නම් හතකින් පෙනී සිටින අතර ස්කයිප් නාම හා ඊමේල් ලිපින ද නොයෙකුත් නම්වලින් භාවිත කර තිබේ.තවදුරටත් මේ පිළිබඳ විමර්ශනය කිරීමේදී ප්‍රධාන සැකකාර යෝගරාජා 2007 වසරේදී එල් ටී ටී ඊ සංවිධානය විසින් පුහුණුව ලබාදුන් මහජන ආරක්ෂක බළකායේ සාමාජිකයකු බව ද හෙළි වී ඇත. ඔහුගේ සොහොයුරා ලගේන්ද්‍රන් එල් ටී ටී ඊ පුහුණු අංශයේ මාස්ටර්වරයකු බවත් පුනරුත්ථාපනය වීමෙන් පසු ඔහු නීති විරෝධීව ඔස්ට්‍රේලියාවට පැන ගොස් ඇති බව ද පොලීසිය කීවේය.දෙවන සැකකරු ඉදියරාජ් මැලේසියාවේ වීසා නොමැතිව රැඳී සිටීම හේතුවෙන් අත්අඩංගුවට ගෙන මෙරටට පිටුවහල් කළ අයකු බව ද හෙළි විය. ප්‍රධාන සැකකරුවන් මෙලෙස වංචනිකව උපයා ගන්නා මුදල් රාජ්‍ය විරෝධි ත්‍රස්තවාදී සංවිධානයක් වන එල් ටී ටී ඊ ය නැවත ප්‍රතිසංවිධානය කිරීම සඳහා අවශ්‍ය අරමුදල් තර කර ගැනීමට යොදවන බවට ලැබුණු තොරතුරු අනුව ඉදියරාජ් නමැත්තා මාස 3 ක් රඳවා තබාගෙන ප්‍රශ්න කිරීමට අවසර ලැබී ඇත.මේ අතර විමර්ශනවලින් අනාවරණය වූ කරුණු මාතර මහේස්ත්‍රාත් අධිකරණය වෙත වාර්තා කිරීමෙන් පසු මේ වන විට මැලේසියාවේ රැ‍ඳෙමින් මෙම සංවිධානාත්මක මුදල් කොල්ලකෑම සිදුකරන තරුණ යුවලක් හා තවත් අයකු (තරුණයාගේ පියා) අත්අඩංගුවට ගැනීම සඳහා ජාත්‍යන්තර පොලීසිය මඟින් රතු නිවේදන නිකුත් කර ඇත.ඔබත් මෙවැනි උගුලකට හසුවූ පෙම්වතියක් නම් වහාම මාතර බුද්ධි කොට්ඨාසය දැනුම්වත් කරන ලෙස පොලීසිය ඉල්ලා සිටී.දකුණු දිසාව බාර ජ්‍යෙෂ්ඨ නියෝජ්‍ය පොලිස්පති චන්දන වික්‍රමරත්න මාතර කොට්ඨාස බාර ජ්‍යෙෂ්ඨ පොලිස් අධිකාරී දේශබන්දු තෙන්නකෝන් යන මහත්වරුන්ගේ උපදෙස් මත මාතර කොට්ඨාස බුද්ධි අංශ ස්ථානාධිපති භාතිය ජයසිංහ විජේවර්ධන, ප්‍රමුඛ සැරයන් ඉඳුනිල් (55988) වසන්ත (55810) සුගතදාස (19756) කොස්තාපල්වරුන් වූ අබේසිංහ (55837) කුමාර (146) වීරරත්න (59090) රංග (76844) සරත් (56249) කොට්ඨාස දූෂණ මර්දන අංශයේ කොස්තාපල් ආරියවංශ (13419) හා කොට්ඨාස අපරාධ විමර්ශන අංශයේ පොලිස් කොස්තාපල්වරිය දීපා (5264) යන පිරිස ද මීට දායක වූහ.කීර්ති මෙන්ඩිස්පිංතූර - ප්‍රියන්ත පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406224</link>
    <topic>ලොව ලොකුම ශෛලමය සමාධි පිළිමය නෙළන්න  වැඩියෙන්ම උදවු කරන්නේ හින්දු භක්තිකයන්</topic>
    <author>තාරක වික්‍රමසේකර</author>
    <content>ඒ 2001 අවුරුද්දයි. ඇෆ්ගනිස්ථානයේ බාමියන් ප්‍රතිමා විනාශ කර දැමීමට තලේබාන්වරුන් විසින් කටයුතු කෙළේ එකල ය. ලෝ පුරා බෞද්ධයන්ට දුක් මුසු පුවතක් ලෙසින් ආ ඒ පුවත ශ්‍රී ලංකාවාසීන්ටද මහත් දුක් දොම්නස් උපදවන්නක් විය. කුරුණෑගල දිස්ත්‍රික්කයේ රම්බඩගල්ල නැමැති දුෂ්කර ප්‍රදේශයේ පිහිටි මොණරාගල රජමහා විහාරයේ මයුර සුමිත්‍ර දහම් පාසලේ සිසුන්ටද මේ හද කම්පා කරවන පුවත සැල විය. මේ අතර සිටි කුඩා සිසුන් තිදෙනකු වහා තම දහම් පාසලේ ප්‍රධානාචාර්යවරයා මෙන්ම විහාරස්ථානයේ විහාරාධිපති එගොඩමුල්ලේ අමරමෝලිතිස්ස හිමියන් හමුවූහ.‘ලොකු හාමුදුරුවනේ බුදු පිළිම විනාශ කරන අයට දෙන්න ඕන දඩුවම අපට කියල දෙනවද? ‘‘දරුවනේ බුදු හාමුදුරුවෝ කිව්වේ ‘නහී වේරේන වේරාණී..... ‘ කියලනේ ඔයාලට දහම් පාසලේදී ඒ බව උගන්වලා තියෙනවානේ. අපි කාටවත් වෛරය පතුරවන්න ඕන නැහැ. මෛත්‍රිය පතුරවන්න ඕන. ‘අමරමෝලි නා හිමියන් ඒ විදිහටයි ආවේගයෙන් ආපු දරුවන්ට කරුණු පහදලා දුන්නේ.‘අපි පුළුවන් නම් තව බුදු පිළිම හදල පෙන්නන්න ඕන‘‘එහෙමනම් හාමුදුරුවනේ අපි මොණරාගල ගලේ ලොකු බුදු පිළිමයක් හදමු‘‘ආ ඒක හොඳ වැඩක්‘ ලොකු හාමුදුරුවෝ ආවේගශීලීව ආ දරුවන්ගේ හිත් හැදුවේ ඒ විදිහටයි.‘අපි ඒකට සල්ලි එකතු කරන්න පටන් ගන්නම්‘ දරුවන්ගේ තිබූ ඒ උනන්දුව ලොකු හාමුදුරුවන් සිනාමුසු මුහුණින් පිළිතුරු ලබා දුන්නා.කාලය ගෙවී ගියාට පස්සේ කාටත් මේ සිදුවීම් අමතක වුණා. මාස කීපයකට පස්සෙ ලොකු හාමුදුරුවො හමුවෙන්න ආයිත් අර දරුවො ටික ආවා. ‘මෙන්න හාමුදුරුවනේ අපි එකතු කරපු සල්ලි‘ කැට තුනක් ලොකු හාමුදුරුවන්ගේ අතට දුන්නා.‘මොන සල්ලිද?‘ ඒ වෙනකොට කාටත් අමතක වී තිබුණු මේ සිදුවීම ගැන ලොකු හාමුදුරුවන්ටත් ඒ තරම් මතකයක් තිබුණේ නැහැ.‘අපි කිව්වෙ ගලේ බුදු පිළිමයක් හදමු කියල‘ ලොකු හාමුදුරුවන්ටත් සිද්ධිය හොඳින් පැහැදිලි වුණා.‘ඒ වුණත් වැඩිහිටි අයගේ නිසි අවසරයක් ගන්න ඕන දරුවනේ මේ වගේ සල්ලි එකතු කරද්දි‘ඒ දරුවන් ගෙනැත් දීපු කැටවල රුපියල් 1358 ක් තිබුණා. දරුවන්ගේ ක්‍රෝධය නිවී සිත් පහන් වී තිබීම ගැන අපේ ලොකු හාමුදුරුවන්ටත් ලොකු සතුටක් ඇති වුණා.කෙසේ හෝ ලොකු හාමුදුරුවන්ගෙත් පිළිමය නෙළීමේ ආසාව මේ දරුවන්ගේ උනන්දුව මතින් ඇතිවුණි. ලොකු හාමුදුරුවෝ පිළිමය නෙළීමට ස්ථානයක් ගල් පර්වතයේ සොයා බලන ලදී. එතැන පිළිමය හැදුවොත් අඩි 50 ක් 60ක් පමණ වන බව හාමුදුරුවන්ට පෙනී ගොස් තිබුණි.එගොඩමුල්ලේ අමරමෝලි තිස්ස නාහිමිදේවනායගම් ඊශ්වරන්නන්දදාස රාජපක්ෂඑහෙත් එවන් ශෛලමය පිළිමයක් තැනීමට හැකි ශිල්පියෙක් සොයා ගැනීම ඉතා දුෂ්කර කාර්යයක් විය. රම්බොඩ විශාල හනුමන් ප්‍රතිමාවක් ඇති බව දැනගෙන උන් වහන්සේ එම පිළිමය නෙළන ලද ශිල්පියා පිළිබඳ දැන ගැනීම උදෙසා 2002 වසරේ දී රම්බොඩට වැඩම කළහ.රම්බොඩ දී පිළිමය නෙළන ලද්දේ ඉන්දියානු ශිල්පියකු විසින් බව උන් වහන්සේට දැන ගන්නට ලැබුණි. ඒ කොළඹ ඊශ්වරන් සමූහ ව්‍යාපාරයේ සභාපති දේවනායගම් ඊශ්වරන් මහතාගෙනි. ඉන්දියානු සම්භවයක් ඇති ඊශ්වරන් මහතා හින්දු භක්තිකයෙකි.‘ස්වාමීන් වහන්ස අඩි කීයක් විතර පිළිමයක්ද ගලේ නෙළන්න බලාපොරොත්තු වන්නේ‘‘අඩි 50 ක් 60 ක් විතර‘ ඊශ්වරන් මහතා පුටුවෙන් නැඟී සිටියේ විස්මයෙනි. එතරම් විශාලත්වයකින් යුතු ශෛලමය පිළිමයක් නෙළීම එක්තරා අතකින් සිහිනයක් වන් කාර්යයක් යැයි එක්වරම ඊශ්වරන් මහතාට සිතෙන්නට ඇත.‘කමක් නෑ ස්වාමීන් වහන්ස, මම පුළුවන් උපරිම දේ කර දෙන්නම්,පිළිමය නෙළන්න ලෝකයේ ඉන්න හොඳම ශිල්පියාත් මම හඳුන්වා දෙන්නම්‘ ඊශ්වරන් මහතා ඒ අයුරින් මේ හා සම්බන්ධ වූයේ එසේ අහම්බෙනි.ඊශ්වරන් මහතා සමඟ ඉන්දියාවට ගොස් පද්ම ශ්‍රී සම්මානලාභී මුත්තයියා ස්තපති මහතා හමු වූ අමරමෝලි හිමියන් තම අදහස දන්වා සිටියහ. පිළිමය නෙළීම ස්තපති මහතා බාර ගත්තේ ලංකාවට පැමිණ ඒ සම්බන්ධව හොඳින් සොයා බැලීමෙන් පසුවය. බුදු පිළිමය නෙළීම සඳහා මිලියන 90 කට අධික මුදලක් වැය වන බව ස්තපති මහතා විසින් පවසන ලදී.මින් පෙර බුදු පිළිමයක් නෙළා නොමැති බවත් මේ පිළිමය නෙළීමෙන් පසු යළිත් බුදු පිළිමයක් නෙළීමට තමන් යොමු නොවන බවත් එතරම් කැපවිමකින් මේ පිළිමය නෙළීමේ කටයුතු කරනු ලබන බවත් ස්තපති මහතා පවසා ඇත.මේ සද්කාර්යයයේදී ඩී සැම්සන් සහ පුත්‍ර සමාගමද විශාල දායකත්වයක් ලබා දි ඇත. එහි සභාපති නන්දදාස රාජපක්ෂ මහතා පැවසුවේ මේ කාර්යය සාර්ථක කර ගැනීමට ආයතනය හැකි සෑම පියවරක්ම ගන්නා බවයි. නන්දදාස රාජපක්ෂ මහතා රම්බඩගල්ල සෙල් පිළිම නෙළීමේ කමිටුවේ උප සභාපතිවරයාද වෙයි.ආයතන මට්ටමින් පමණක් නොව වෙනත් හැකි අයුරින්ද මේ සඳහා කළ හැකි සෑම උපකාරයක්ම සිදු කිරීමට කටයුතු කරන බවද ඒ මහතා පෙන්වා දෙයි. විශේෂයෙන් ඊශ්වරන් වැනි මහත්වරුන් විසින් මේ සඳහා ලබා දී ඇති සහයෝගය මහත් සේ අගය කරනු ලබන බවද ඒ මහතා පෙන්වා දෙයි.මේ කාර්යය සඳහා විශාල දායකත්වයක් ලබා දී ඇති තවමත් ලබා දෙන ඊශ්වරන් මහතා පවසන්නේ තමා හින්දු භක්තිකයකු වුවත් ලොව හොඳම සැනසීම විපස්සනා භාවනාව බව තමන් ඉන්දියාවේ දී අත්දැකීමෙන් ලබා ගත් බවයි.ඒ සම්බන්ධව දැඩි අවධානය යොමු කරමින් සිටින අවස්ථාවේදී අමරමෝලිතිස්ස නාහිමියන් අහම්බෙන් රම්බොඩ දි හමු වූ බවත් එහිදී උන් වහන්සේ ශෛලමය පිළිමය තැනීම ආරම්භ කිරීමට අවශ්‍ය බව පැවසූ විට තමන් මුල් වී ඒ සඳහා හැකි උපරිරිම දායකත්වය ලබා දුන් බවත් ය.පිළිමය සඳහා මිලියන 90 ක් පමණ වියදමක් වැය වන බවට ස්තපති මහතා දැන්වූ විට අමරමෝලි හිමියන් තරමක් පසුබෑමකට ලක් වූ බවත් තමන් නාහිමියන්ට ළංවී ‘ස්වාමීනි මේ වැඩේ පටන් ගන්න. අපි පුළුවන් විදිහට මේ වැඩේ කරමු‘ යනුවෙන් උන් වහන්සේ දිරිමත් කළ බවත් පවසයි. ඊශ්වරන් මහතා සෙල් පිළිම නෙළීමේ කමිටුවේ මූල්‍ය කමිටු සභාපතිවරයා වෙයි.මේ වන විට මේ ශෛලමය ප්‍රතිමාවේ අවසන් අදියරට පැමිණ ඇති බවත් පවසන අමරමෝලි තිස්ස නාහිමියන් ඒ සඳහා හැකි උපරිම දායකත්වයක් ලබා දෙන්නැයි ඉල්ලීමක් කරයි. මේ සඳහා හිටපු ඉන්දියානු මහ කොමසාරිස් නිරූපමා රා ඕ මහත්මියද රුපියල් ලක්ෂ 25 ක් පරිත්‍යාග කළ බවත් උන් වහන්සේ පවසති.එමෙන්ම මහින්ද රාජපක්ෂ ජනාධිපතිතුමා විසින් උපරිම මූල්‍ය දායකත්වයක් ලබා දුන්නාට අමතරව පිළිමය නෙළීම සඳහා ශ්‍රම දායකත්වයද ලබා දුන් බව නා හිමියෝ පවසති.මෙහි විශේෂත්වය වන්නේ මෙහි ප්‍රධාන නිර්මාණ ශිල්පී ස්තපති මහතා කිසිදු මුදලක් අය නොකිරීමයි. එහි සේවය කරනු ලබන ඉන්දියානු සේවකයන් සඳහා පමණක් වේතන ලබා දීම සිදු කෙරේ. ලෝකයේ ලොකුම ශෛලමය සමාධි පිළිමය වන මෙම පිළිමය අඩි 67.5 ක් උස වන අතර පාදමේ සිට එහි උස අඩි 108 කි. පහළින්ම බහිරව රූප පෙළක් නිර්මාණය කෙරෙන අතර ඊට ඉහළින් ඇති පෙළකි. ඊටත් ඉහළින් පද්ම පෙළකි.රිදීගම -ලංකා බැංකුව -ගිණුම් අංක 53271009531රිදීගම - මහජන බැංකුව -ගිණුම් අංක 100100000912කුරුණෑගල - සම්පත් බැංකුව -ගිණුම් අංක 100650287430කුරුණෑගල - කොමර්ෂල් බැංකුව -ගිණුම් අංක 8160023576පිළිමය ඉදිරිපිටින් අඩි 7 ක් පමණ ගැඹුරු පොකුණකි. එයද ශිලාමය පොකුණකි. පිළිමය නෙළීමේදී ගල් පර්වතය දෙපසින් බෝර දමා පුපුරවා ඇතත් බුදු පිළිමය නෙළන ස්ථානය අසල තනිකරම කටුවෙන් සහ මිටියෙන් සහ ශක්තිය යොදා නිර්මාණය කිරීමට මේ ශිල්පීහු කටයුතු කරති.දිනපතාම උදෑසන දේව වන්දනාවත් බුද්ධ වන්දනාවත් සිදු කර පිළිමය ඉදි කිරීමේ කටයුතුවල නියැළෙන ඉන්දියානු ශිල්පීහු තම වැටුප ගැන පවා නොතකා කටයුතු කරනු ලබන බවත් එක් අවස්ථාවකදී වැටුප් මාස කිහිපයක් පමා වුවත් ඔවුහු ඒ සම්බන්ධව කිසිදු ආකාරයක ගැටලුවක් මතු නොකර තම කාර්යයෙහි නියැළුණු බවත් අමරමෝලි තිස්ස හිමියෝ අපට කීහ.හැකි ඉක්මනින් මේ පිළිමයේ වැඩ අවසන් කර මෙරට සමස්ත ජනතාවට ලෝකයේ අති විශාලතම ශෛලමය පිළිමය දැක බලා ගැනීමට අපටත් දායක වීමට හැකිය. ඒ සඳහා මේ ගිණුම් අංකවලට ආධාර යොමු කළ හැකිය.තාරක වික්‍රමසේකරසේයාරූ - රුවන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406225</link>
    <topic>දරුවන්ට අවශ්‍ය මිල මුදල් නොව ආදරයයි</topic>
    <author>සාකච්ඡා කෙළේ</author>
    <content> අජාන් බ්‍රහ්මවම්සෝ හිමිවතුර වීදුරුවක බර එය ඔසවාගෙන ඉන්නා කාලයට සාපේක්ෂව වැඩි වනවා සේ දැනේ. පහසුවෙන් සුරතෙහි රැඳුණ ද බොහෝ වේලාවක් එය ඔසවාගෙන සිටියේ නම් අපට දැනෙන්නේ එහි බර ක්‍රම ක්‍රමයෙන් වැඩිවන සෙයකි. මානසික ආතතිය ද එලෙසය. මානසික ආතතිය නම්, මේ වතුර වීදුරුවේ බර කොතරම් ද යන කරුණ නොව අවශ්‍ය විටෙක එය ඉවත තැබීමට අවශ්‍ය විවේකයක් දීමට නොදැනීම ය.විශේෂයෙන් අධ්‍යාපනය ලබන දරුවන් විභාග කාලයේ මානසික ආතතියට ලක්වන්නේ මේ නොදැනීම නිසා ය. මනස සැහැල්ලු කර නොගැනීම නිසා ය. අධ්‍යාපනයේ දී ඉගෙනුම් ඉගැන්වීම් ක්‍රියාවලිය අතිශය වැදගත් ය. විෂයය කරුණු මතකයෙහි රැ‍ඳෙන්නට නම් ඒවා විනෝදාත්මක හා ආකර්ෂණීය විය යුතුය.ක්‍රිකට් කණ්ඩායමක්, ගී පද රචනයක් ක්ෂණයකින් අප මතකයෙහි රැ‍ඳෙන්නේ ඒවා සතුටුදායක දේ වන නිසාය. මේ නිසා ඉගැන්වීම් ක්‍රියාවලියේ දී ගුරුවරයාගේ කාර්යය විය යුතු වන්නේ පළමුව පාඩම පිළිබඳ ශිෂ්‍යයන්ගේ සිතෙහි ආකර්ෂණීය බවක් ඇති කරවීම ය.දෙවනුව එය විනෝදාත්මක ලෙස ඉදිරිපත් කිරීම ය. තමන් උගන්වන දෙයට ජීවයක් එක් කිරීම ගුරුවරයාගේ වගකීම ය. ශිෂ්‍යයා විසින් නැවත නැවත කියවීමේ දී එනම් පාඩම් කිරීමේ දී එම විෂයය කරුණු නිසැකවම මතකයෙහි තැන්පත් වේ.තමන් අධ්‍යයනය කළ දේ විභාගය ලියන මොහොතේ මතකයෙන් ගිලිහී යා දැයි බොහෝ දරුවෝ බිය වෙති. එම බිය මනසේ සැහැල්ලු බව නැති කරයි. එවැනි මානසිකත්වයක හිඳිමින් විභාගයක දී අප පිළිතුරක් සිහියට නැඟීමට ගන්නා උත්සාහය ම එම පිළිතුර මතකයේ පතුලට යවයි.මනස සැහැල්ලු කරගත යුතු වන්නේ ඒ නිසා ය. එවිට පතුලේ ඇති දේ ඉබේටම මතු පිටට ගලා එයි. මතකයෙහි රැඳී තිබෙනවා යන්නෙන් අදහස් කරන්නේ සැබැවින්ම මතකයෙහි ඇති විස්තරයට සමීපවීමට ඇති හැකියාවය. මනස සැහැල්ලු වූ තැන ඒ සමීපයට ළඟාවීම පහසු ය.සැහැල්ලු මනසකට භාවනාව බොහෝ ප්‍රයෝජනවත් ය. බෞද්ධ හෝ අන්‍ය ආගමික දරුවන් සිටින පාසලක භාවනාව උගන්වන්නේ නම් දරුවන් මානසික ආතතියෙන් ගලවා ගැනීම පහසු වේ. එහෙත් බෞද්ධ රටක් වන ලංකාවේ බෞද්ධ පාසලක පවා එවැනි විධිමත් ක්‍රමවේදයක් නොතිබීම දරුවන්ගේ අභාග්‍යයකි. සැබැවින් ම අධ්‍යාපන මට්ටම ඉහළ නැංවීමෙහිලා සැහැල්ලු මනසක් තිබීම අත්‍යවශ්‍යය. භාවනාව එවන් මනසක් නිර්මාණය කිරීමෙහි පහසු මඟකි.සැහැල්ලු මානසික තත්ත්වයක් නොමැති දරුවන් ඉන් මිදීමට නම් කළ යුතු වන්නේ කුමක් ද? විශේෂයෙන් විභාග ආසන්නයේ මනස වෙහෙසී තිබියදීත්, විඩාබරව සිටියදීත් පොත පතෙහිම ඇළී සිටීමට සමහර දරුවෝ පුරුදු වී සිටිති. එසේත් නැතිනම් මවුපියන් විසින් දරුවන් ඒ සඳහා බලහත්කාරයෙන් පොලඹවනු ලැබේ.යහපත් ප්‍රතිඵල බලාපොරොත්තුවෙන් හෝ, පාඩම ඉක්මනින් අවසන් කිරීමේ අරමුණෙන් එසේ කරනවා විය හැකිය. එහෙත් මනස විඩාපත්ව තිබියදී දිගින් දිගටම වෙහෙසීමෙන් ලැබෙන ප්‍රතිඵලය සුබදායක නොවේ. එනම් විඩාබර මනසේ ක්‍රියාකාරීත්වය අඩු ය. ඵලදායීත්වය හීන ය. ඒ නිසා මුලින් ම මනසට අවශ්‍ය විවේකය දිය යුතු ය.නිරන්තරයෙන් ඔබ ඇස ගැටෙන සරල නිදසුනකට අවධානය යොමු කරන්න. බලා සිටින්නට අප ‍බොහෝ ප්‍රිය කළ ද ක්‍රිකට් ක්‍රීඩකයන් උදේ සිට සවස් වන තුරුම එක දිගටම ක්‍රීඩාවේ යෙදෙන්නේ නැත. දක්ෂ පන්දු යවන්නෙක් වුවද එක් වාරයක දී පන්දු හයක් නොඉක්මවන්නේ ය. ඒ විවේකයක් විරාමයක් ලබා දීමටය.ඒ තුළින් ඊළඟ වාරයට අවශ්‍ය ශක්තිය සේ ම උනන්දුව ද වැඩි කරයි. එහෙත් එය අමතක කරන, එසේත් නැතිනම් නොදන්නාකමින් අපගේ සිසු දරුවන් බොහෝ විට යොමු වන්නේ පොතපතෙහිම ඇළී සිටීමටය. විරාමයක් නොලැබ එක දිගටම මනස වෙහෙස වීමටය. විභාගයට ඇති අනියත බිය හා යහපත් ප්‍රතිඵල අපේක්ෂා කිරීම ඊට හේතුවයි.එහෙත් ඒ නිසාම ලැබෙන ප්‍රතිඵලය අනර්ථය. මේ නිසා තමන් විවේක ගත යුතු වන්නේ කෙසේ ද, කවර වෙලාවක දී ද යන්න හොඳින් අවබෝධ කරගත යුතු ය. මාගේ ධර්ම දේශනයන්ට සවන් දී උපදෙස් ක්‍රියාත්මක කළ ඔස්ට්‍රේලියානු ශිෂ්‍ය පිරිසක්, තමන් විභාගයකදී ඒ වන විට ලබාගත් ඉහළ ම ප්‍රතිඵල මේ නිසාම අත්කර ගන්නට සමත් වූ බව මා සමඟ පැවසූහ.දරුවන් මානසික ආතතියෙන් මුදවා ගැනීමට මවුපියන් හා දරුවන් අතර වූ අන්‍යොන්‍ය බැඳීම, විශ්වාසය හා සුහද බව ඉතා වැදගත් ය. මේ සම්බන්ධතාව බෞද්ධ දර්ශනයේ ඉතා ඉහළින් අගය කොට තිබේ.අද දවසේ දරුවන් වැඩෙන්නේ මවුපියන් වැඩුණු පරිසරයට වඩා හාත්පසින්ම වෙනස් පරිසරයක ය. දරුවන් සමඟ ගනුදෙනු කිරීමේ දී මවුපියන් එය හොඳින් අවබෝධ කරගත යුතු ය. බොහෝ විට ඔවුනොවුන් අතර මත ගැටුම් නිර්මාණය වන්නේ ඒ අවබෝධයෙන් තොර වූ තැනය. දරුවන්ට විවිධ දේ අත්හදා බලන්නට ඉඩක් තිබිය යුතුය.එයින්, ජීවිතය පිළිබඳ බොහෝ දේ ප්‍රායෝගිකවම ඉගෙන ගන්නට ඉඩ ලැබේ. වරදක් කළ වහාම ඊට බරපතළ දඬුවම් ලබා දෙනවා වෙනුවට වරදින් ජිවිතය නිවැරැදි කරගන්නා සැටි පෙන්වා දිය යුතුය. දරුවන් මවුපියන් කෙරෙහි විශ්වාසවන්ත වීම, කීකරු වීම වැදගත් වනවා සේ ම යමක් ප්‍රශ්න කිරීමට ද ඔවුන්ට නිදහසක් අවශ්‍යයය.ප්‍රශ්න කිරීමම බෞද්ධ දර්ශනයේ ඉගැන්වීම්වල කොටසකි. දරුවන් පමණට වඩා ආරක්ෂා කිරීම තුළ සිදු වන්නේ ද යම් ආකාරයක අනර්ථයකි. කුඩා කල දරුවන් නිතර නිතර සෙම්ප්‍රතිශ්‍යාවට ගොදුරු වීම මවුපියන්ට නුපුරුදු අත්දැකීමක් නොවේ. එහෙත් වයසින් වැඩෙත්ම ලැබෙන ප්‍රතිශක්තිය නිසාම එම වෛරස් රෝග වැලඳීමේ ප්‍රවණතාව අඩුය.දරුවන් පමණට වඩා ආරක්ෂා කිරීම තුළ සිදුවන්නේ ද ජීවිතයේ ඕනෑම දෙයකට මුහුණ දීමට ඔවුන්ට ඇති හැකියාව නැති වී යාමය. දරුවෙක් තනිවම නිවසින් බැහැර යනවාට, මවුපියන් අකැමැති වන්නේ ඔවුන් අනතුරක් කරගනීදෝ යි යන බිය නිසා ය. නරක ඇසුරකට යොමු වේ ය යන සැකය නිසාය. එහෙත් එළියට නොයන දරුවා සමාජයට නොපිවිසෙන දරුවා ලෝකය අත්දකින්නේ අත්විඳින්නේ කෙලෙස ද?එමෙන්ම නිවෙසින් බැහැර වන දරුවා නිරුපද්‍රිතව නිවෙසට ආවේ නම් මවුපියන් කෙරෙහි තම දරුවන් පිළිබඳ විශ්වාසයක් ගොඩ නැ‍ඟේ. කුරුලු කැදැල්ලකට ඔබේ අවධානය යොමු කරන්න. පියාපත් සවිවන තුරු කවා පොවා පෝෂණය කරන කුරුලු දරුවන්ට දොරට වඩින්නට කියා දෙන්නේ ද කුරුලු මවුපියන්මය.සතුරු විපත් බහුල සොබාදහමෙන් තම දරුවන් සඟවා තබන්නට කුරුලු මවුපියෝ නොවෙහෙසෙති. ඒ දරුවන් පරිසරයට අනුගත විය යුතුම බව දන්නා නිසාය. කුරුලු මවුපියන් කුරුලු දරුවන් කැදැල්ලෙන් එළියට රැගෙන යනවා සේ මවුපියන් ද තම දරුවන්ට ලෝකය පිළිබඳ අත්දැකීම් ලබන්නට අවස්ථාව සලසා දිය යුතුය. දරුවන්ගේ ලෝකය නිර්මාණය කර ගන්නට උපකාරී විය යුතුය.දරුවන්ගේ අකීකරුකම නිසා බොහෝ මවුපියෝ මානසික පීඩාවට ලක් වෙති. ඒ නිසාම මවුපියන් හා දරුවන් අතර වන ගැටුම් ද දුලබ නොවේ. මෙවැනි දරුවන් සමඟ ගැටලු නිරාකරණය කර ගත යුතු වන්නේ කෙසේ ද? අකීකරුකම ඇතිවන්නේ කෙනකුට කළ නොහැකි දෙයක්, එසේත් නැතිනම් අසීරු දෙයක් බලාපොරොත්තු වූ විටය. එය හරියට සුනඛයකුට බුරන්නට එපා කියන්නාක් ‍බඳුය. මවුපියනි, කරුණාකර වර්තමාන ලෝක තත්ත්වය හා දරුවන්ගේ මනස තේරුම් ගන්න.සමහර විට ඔබගේ දරුවා අකීකරු වන්නේ ඔබ ඔහුට කියන දේ හා ඔහුගෙන් බලාපොරොත්තු වන දේ හේතුවෙන් වීමට පුළුවන. එසේත් නැතිනම් ඔබ ඔහු ලවා කරවා ගැනීමට බලාපොරොත්තු වන දේ විය හැකිය. දරුවනි, මාගේ අවවාදය නම් ඔබ මවුපියන්ට කීකරු වීම වැදගත් වන බවය.ඔබගේ මවුපියෝ ඔබට වඩා ලෝකය ගැන අත්දැකීම් ලැබූවෝ වෙති. අවුරුදු ගණනාවක් සමාජය හා ගැටෙමින් අනේකවිධ ප්‍රශ්න හා ගැටලුවලට මුහුණ දුන් අය වෙති. ඔවුන් ඔබට අවවාද දෙන්නේ ජීවත්වීමෙන් ලද ප්‍රත්‍යක්ෂ වූ අවබෝධයෙනි. තරුණ දරුවන් අතර සිය දිවි නසා ගැනීම් ඉහළ යාමට මානසික පීඩනය මෙන්ම අම්මා, තාත්තා හා සමඟ විශ්වාසයක්, සුහද බවක්, බැඳීමක් නොමැතිකම ද හේතු වේ. මේ නිසා මවුපියන් දරුවන් තේරුම් ගැනීම වැදගත් ය.සියදිවි නසා ගන්නා තැනැත්තකු එම අදහස සැම විටම සඟවා ගැනීමට බලයි. ඇතැම් විට එය පාසල හා මිත්‍රකම්වල අඩුපාඩුවක් ද නොවීමට පුළුවන. එය ඉතා හදිසි තීරණයක් විය හැකිය. මේ නිසා තමන්ගේ මිතුරකු එවැනි තත්ත්වයකට පත්වූයේ නම් ‘අනේ! මට මගේ යාළුවා වෙනුවෙන් යමක් කරන්නට තිබුණා’ යි පශ්චාත්තාප නොවන්න. එම සිතිවිල්ල ද ඔබ කෙරෙහි දැඩි සිත්තැවුලක් පීඩනයක් වර්ධනය කළ හැකිය. තරුණ දරුවන් කෙරෙන් සියදිවි නසා ගැනීම් අවම කිරීමේ හොඳම මඟ මවුපියන් තම දරුවන්ට සමීප වීමය.ඕනෑම දුක්බර අවස්ථාවකදී, නිරාකරණය කරගත නොහැකි ගැටලුවකදී අම්මා, තාත්තා දරුවා වෙනුවෙන් ඉන්නා බව පෙන්වීමය. එවිට දරුවාට ජීවත්වීමට අපූර්ව ශක්තියක් ලැබේ. මවුපියනි, ඔබගේ දරුවාට අවශ්‍ය මිල මුදල් නොවේ. සුඛෝපභෝගී ජීවිතයක් ද නොවේ.අම්මගේ, තාත්තගේ ආදරයයි. කරුණාවයි. ඔවුනොවුන් හා එක්ව කාලය ගෙවීමයි. ඒ අපේක්ෂාව බිඳුණු කල ඔවුන් මානසිකව ඇද වැටේ. තනිවම විඳ දරාගත නොහැකි ප්‍රශ්නයක් හමුවේ ඒ බිඳ වැටීම ද යම් හෙයකින් සියදිවි නසා ගැනීමකට හේතු වේ.නව යොවුන් වියේ දරුවන් ආදර සබඳතාවන්ට යොමුවීම ස්වභාවිකය. එහෙත් මේ ආදර සම්බන්ධතා සමඟ ඔවුන් විශාල නොසන්සුන්තාවකින් පෙළේ. එය මවුපියන්ගෙන් වසන් කළ යුතු නිසා ඒ නොසන්සුන් බව තවත් වැඩි වේ.ඔබ දරුවන්ට සමීපව සිටියා නම්, මිත්‍රශීලීව ඒ දෙස බැලුවානම් දරුවන් ඒ රහස ඔබට හෙළි කිරීමට මැළි නොවේ. හුදෙකලා නොවී, මවුපියන්ගේ අවවාද ලබා ගැනීමට ද පෙලඹේ. ඒ ශක්තිමත් බැඳීම නිසා දරුවන්ගේ ආරක්ෂාව තහවුරු වේ.මවුපියනි, දරුවන්ට යහපත් මිතුරන් ඇතිකර ගැනීමට උපකාර කිරීම ද ඔබගේ වගකීමකි. ඒ සඳහා බෞද්ධ දහම් පාසල් වැනි යහපත් දරුවන් ගැවසෙන තැන් කරා ඔබගේ දරුවා යොමු කරවීම ප්‍රධානය. යහපත් මිතුරන් සේම මිත්‍රශීලි, ආදරණීය මවුපියන් දරුවකුගේ ජීවිතය ශක්තිමත් කරන, කරදරයකදී ප්‍රශ්නයකදී දරුවන් තනි නොවන ප්‍රධාන සාධකයන්ය.සාකච්ඡා කෙළේරමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406226</link>
    <topic>වසර 50 කට පසු මෙරට ඉදිවූ ලොකුම වේල්ල සොයා ගියෙමු</topic>
    <author>විස්තර හා ඡායාරූප</author>
    <content>පිටවානඅපේ රටේ තරම් වැව් බැඳි රටක්, වැව් අමුණු පිළිබඳ සංස්කෘතියක් ලොව කොහේවත් නැති තරම්ය.යෝධ ඇළ වැනි සැතපුමට අඟලක බැස්මට හැදූ වාරි මාර්ග ද අප සතුය. මෙවන් වාරිමාර්ග ඉංජිනේරු පෞඪත්වයක් ඇති අපේ රටේ සිදුවන අලුත් ම දේශීය වාරි වික්‍රමයක් පිළිබඳව හෙළි කිරීමට අපි දැන් සූදානම්ය.ඒ අන් කිසිවක් නොව මහින්ද චින්තනය යටතේ වයඹ පළාතේ ඉඳිවන විශාලතම වාරිමාර්ග ව්‍යාපෘතිය වන දැදුරුඔය බහු කාර්ය ව්‍යාපෘතිය පිළිබඳවයි.මේ පිළිබඳව විශේෂයෙන් කථා කරන්නේ අන් කිසිවක් නිසා නොව මේ ව්‍යාපෘතියේදි දැදුරුඔය හරහා බඳින වේල්ල මේ රටේ වසර පනහකට පසු බඳින විශාලතම හා දිගම පස් වේල්ල වන බැවිනි. මීට වසර 50 කට පෙර උඩවලවේදි බඳින ලද වේල්ලට පමණක් දෙවැනි වන මේ දැදුරු ඔය වේල්ලේ දිග කිලෝමීටර් 2.5 කි. නැත්නම් මීටර් 2500 කි. උස අඩි 60 කි. පළල අඩි 20 කි. වාරියපොළ හා ගනේවත්ත ප්‍රාදේශීය ලේකම් බල ප්‍රදේශවලට අයත් පොතුවැව - කටුවන්නාව ග්‍රාම නිලධාරි වසම්වල පිහිටි තුම්මෝදර නම් ස්ථානයේදි දැදුරුඔය හරහා ඉඳිවී ඇති මේ වේල්ල ඉදිකර ඇත්තේ පස්වලිනි.මීට අමතරව මේ ව්‍යාපෘතියේ ඉඳිවන කිලෝමීටර් 77 දිග ඇළ මාර්ග දෙක ද ඓතිහාසික වන්නේ එවැන්නක් මෙරට ඉඳිවන්නේ වසර 25 කට පසු වන බැවිනි.වේල්ල සඳහා පස් මීටර් කියුබ් ලක්ෂ 13 ක් සහ පිටවාන සඳහා කොන්ක්‍රිට් මීටර් කියුබ් 40000 ක් පාවිච්චි කර තිබේ. ඊට අමතරව කම්බි ටොන් 2000 ක්ද මේ සඳහා පාවිච්චි කර තිබෙන බව දැදුරු ඔය ව්‍යාපෘති අධ්‍යක්ෂ ඉංජිනේරු ඒ.ඒ. සුනිල් පෙරේරා මහතා පවසයි.සුනිල් පෙරේරා මහතා පෙන්වා දෙන පරිදි දැනට දැදුරුඔය ව්‍යාපෘතියේ සියලු වැඩවලින් 95% ක් අවසන් වී ඇත. වේල්ලේ වැඩ සම්පූර්ණයෙන් අවසන්ය. පිටවාන අවසන් වෙමින් පවතී. දැන් දැදුරුඔය මහ ජලාශයට ජලය පිරවීම ආරම්භ කර තිබේ.වයඹ පළාතේ ඉඳිවන විශාලතම ජලාශය වන දැදුරුඔය ජලාශයේ ජලය ගබඩා කළ හැකි ප්‍රමාණය අක්කර අඩි 68,000 කි. සරලව කිව්වොත් මුළු ජලාශය ම අක්කර 4200 ක් පුරා විසිරී තිබේ.කුරුණෑගල පුත්තලම දිස්ත්‍රික්කවල විශේෂයෙන් යල කන්නයට මෙතෙක් පැවතුණ ජලය හිඟය නිසා යල කන්නයේදි මේ දිස්ත්‍රික්ක දෙකේම කුඹුරු අස්වැද්දීම එම ගොවි ජනතාවට ඉමහත් ගැටලුවක් වී තිබිණි. බිංගිරිය, වාරියපොළ, පුත්තලම, ආණමඩුව, කොබෙයිගනේ වැනි ප්‍රදේශවල වැඩිම ජල හිඟයක් තිබිණි. එසේම ආනමඩුව හා පුත්තලම යන ප්‍රදේශවලට පානීය ජල ගැටලුවක් ද පවතී.එසේ වුවත් වයඹ පළාතේ ප්‍රධාන ජල මූලාශ්‍ර දෙක වන දැදුරු ඔය හා මී ඔය මඟින් වසරකට ජලය ඝන මීටර් දස ලක්ෂ 1640 ක් කිසිම ප්‍රයෝජනයක් නොගෙන පුත්තලම කුරුණෑගල දිස්ත්‍රික්ක හරහා මුහුදට ගලා යයි. මේ නිසා දැදුරුඔය තුන්මෝදර නම් ස්ථානයේ වේල්ලක් සාදා මේ මුහුදට යන ජලය ජල හිඟයෙන් පීඩා විඳින අයට ලබා දෙන ලෙස දැනට වසර 30 ක් පමණ තිස්සේ ඒ පළාතේ ජනතාව බලධාරින්ගෙන් නිලධාරින්ගෙන් ඉල්ලීම් කළහ. දකුණු සොරොව්වවම් සොරොව්වආණ්ඩු කීපයක නායකයන්ට කළ ඒ හැඟීම්බර ඉල්ලීමට සැබෑ ලෙසම අවධානය යොමු කළේ 2005 ජනාධිපති ධුරයට පත්වූ මහින්ද රාජපක්ෂ ජනාධිපතිතුමා පමණි. ඒ අනුව මහින්ද චින්තනය යටතේ මේ වාරි ව්‍යාපෘතිය ආරම්භ විය.වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා මහතා පවසන පරිදි මේ ජලාශය ඉඳිවන්නේ දැදුරුඔය, කිඹුල්වානා ඔය, මඟුරු ඔය යන වයඹ පළාතේ ජලයෙන් පෝෂිත ප්‍රධාන ඔයවල් තුන එකතු වන ස්ථානයේය. ඒ අනුව මේ නව දැදුරුඔය ජලාශයට කිසි දිනක ජල හිඟයක් ඇතිවීමට ඉඩක් නොමැත. ‍දැදුරු ඔය මහ ජලාශයෙන් එකතු වන ජලය වම් ඉවුර හා දකුණු ඉවුර ඔස්සේ වම් ඇළට හා දකුණු ඇළට මුදා හරිනු ලබයි.දැදුරු ඔය ජලයෙන් සියයට 80 ක් පමණ දැන් කිසිම වැඩක් නොගෙන මුහුදට ගලා ගියේය. නමුත් ඒ ජලයෙන් 60% ක් ලබාගෙන පුත්තලම, කුරුණෑගල දිස්ත්‍රික්කවල පවතින උග්‍ර ජල හිඟයට විසඳුමක් සෙවීම මේ ව්‍යාපෘතියේ ප්‍රධාන අරමුණ බව ව්‍යාපෘති අධ්‍යක්ෂ සුනිල් පෙරේරා මහතා පෙන්වා දෙයි. ජල කළමනාකරණ හා වාරිමාර්ග ඇමැති නිමල් සිරිපාල මහතා මේ කාර්යයට පූර්ණ සහාය දෙන බව ද අධ්‍යක්ෂවරයා කීය.මේ අනුව මේ ව්‍යාපෘතිය මඟින් වයඹ ජනතාවට වාරි ජලය මෙන්ම පිරිසුදු පානීය ජලය ලබාදීමට කටයුතු කෙ‍ෙර්. දැනට ජලය නොමැතිකම නිසා අසාර්ථකව පවතින ඉඟිනිමිටිය, රිදීබැදිඇල්ල හා මාගල්ල වැනි වාරි ව්‍යාපෘති සඳහා මෙන්ම කුඩා වැව් 400 කට නව දියවර ලබාදී මුළු වයඹම ආවර්ණය වෙන පරිදි තවත් කෙත්බිම් අක්කර 30000 ක් හා ගොඩ ඉඩම් අක්කර 1500 ක් යල මහ අස් වැද්දීම මෙම ව්‍යාපෘතියේ අනෙක් ප්‍රධාන අරමුණු බව වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා මහතා පවසයි. ඊට අමතරව විශේෂයෙන් රන්දෙනිගම, හුළුගල්ල, රන්දෙනිගම කිරිදිගල්ල යන ප්‍රදේහවල අලුත් ඉඩම් අස් වැද්දීම මේ මඟින් සිදුකෙ‍රේ.දැදුරුඔය වාරි ව්‍යාපෘතියේ අධ්‍යක්ෂ ඉංජිනේරු බී.ඒ. සුනිල් පෙරේරා මහතා අනෙක් ඉංජිනේරුවරුන්ට පිටවානේ මෙහෙයුම් යන්ත්‍ර සවිකිරීමේ කටයුතු පිළිබඳව උපදෙස් දෙමින්.මේ ව්‍යාපෘතිය මඟින් පුත්තලම හා කුරුණෑගල දිස්ත්‍රික්කවල පුත්තලම, ආනමඩුව, කරුවලගස්වැව, බිංගිරිය, යාපහුව පුත්තලම රස්නායක පුර මහව වාරියපොළ කොබෙයිගනේ යන ප්‍රදේශවල පවුල් 50,000 ක් සඳහා පිරිසුදු පානීය ජලය ලබාදීමටත් පියවර ගෙන ඇතැයි දැදුරු ඔය ව්‍යාපෘතියේ ප්‍රධාන ඉංජිනේරු එස්.එම්. හේවාගම මහතා පෙන්වා දෙයි.අවුරුදු 50 කට පසු මෙරට ඉඳිකළ විශාලතම වේල්ල වන මෙය දැදුරු ඔය වේල්ලේ වැඩ කටයුතු සියල්ලම දැන් අවසන්ය. වේල්ල මැද ඉඳිකළ පිටවානේ අරිය ගේට්ටු 8 කි. ඒ ගේට්ටුවලින් ජලාශයට ජලය වැඩිපුර පිරුණු විට ජලය ඉක්මනින් ඉවත් කිරීමට පුළුවන.මෙම ගේට්ටුවක් අඩි 25 ක් උසය. අඩි 20 ක් පළලය. මේ සියලු ගේට්ටු ස්වයංක්‍රීයව, විදුලිබලයෙන් හා අතින් ක්‍රියාකරවීමට සකස් කරනු ලැබේ. මේ සියලු අරීය ගේට්ටු අපේ කොළඹ නාගරික කර්මාන්ත ශාලාවේ නිපැයුමකි. ඒ අනුව මුළු ව්‍යාපෘතිය තනිකරම අපේ ශ්‍රී ලාංකික වැඩකි.මීට අමතරව පිටවානට යටින් මඩ සොරොව් දෙකක් තිබේ. විදුලි බලාගාරයට හා ඔය පහළට ජලය දෙන්නේ මේ මඩ සොරොව් මඟිනි. විදුලි බලාගාරය මෙගා වොට් 1.5 කින් නිපදවයි.බලාගාරයේ ඉඳිකිරීම් ද දැන් අරඹා තිබේ. වේල්ල වම් කෙළවරේ වම් සොරොව්ව ඉඳිකර අවසන්ය. දැන් වේල්ලේ දකුණු කෙළවරේ දකුණු සොරොව්ව සාදා තිබේ. ඊට අමතරව වේල්ල මත පිටවානේ දොරවල් මෙහෙය වන මෙහෙයුම් මැදිරිය ද ඉඳිවෙමින් පවතින බව නේවාසික ඉංජිනේරු (ප්‍රධාන වැඩ) ආර්.ඩී.ඒ. දේශප්‍රිය මහතා අපට පෙන්වා දුන්නේය.දැන් මේ වන විට දැදුරුඔය පිටවානේ මෙහෙයුම් කුටීරවල අරීය ගේට්ටු අරින වහන යන්ත්‍ර සියල්ල සවිකර අවසන්ය. එම කුටීරවල වහලවල් ද සම්පූර්ණයෙන් සාදා ලොරි රථයකින් ගෙනැවිත් දොඹකරයක් ආධාරයෙන් සවි කිරීම ද කරනු ලබන අයුරු එහි ගිය අපි දුටුවෙමු.ජලා‍ශයේ දකුණු සොරොව්වෙන් පිට වන ජලය යොමු කරන්නේ කිලෝමීටර් 33 ක් දිග දකුණු ඉවුර ඇළටයි. සම්පූර්ණයෙන් කොන්ක්‍රිට් ආස්තරය කර ඇති මෙහි පළල අඩි 15 ක් පමණ වේ. මේ අන්තර් ද්‍රෝණි ඇළ මඟින් ඉගිනිමිටිය නවගත්තේගම, තබ්බෝව යන ගම්මානවලටත්, ඉගිනිමිටිය රිදිබැදිඇල්ල, මාගාල්ල වාරි ව්‍යාපෘති සඳහාත් ඇති තරම් ජලය ලබාදීම සිදු කරන බව යාන්ත්‍රික ඉංජිනේරු අරුණි රත්නායක පවසන්නීය.ජලාශයේ වම් සොරොව්වෙන් වම් ඇළට ජලය ලබාදෙයි. මේ ඇළ කිලෝමීටර් 44 ක් දිගය. පළල අඩි 15 කි. මෙහි සියලු වැඩ කොන්ක්‍රිට් ආස්තරණය කිරීම අවසන් වෙමින් පවතී. කොබෙයිගනේ, වාරියපොළ බිංගිරිය, නිකවැරටිය, පඬුවස්නුවර ප්‍රදේශ හරහා යන මේ ඇළ මඟින් ලොකු කුඩා වැව් 350 ක පමණ පෝෂණය කෙරේ.මේ ඇළ තරම් දිග ඇළක් මෙරට තුළ ඉඳිවන්නේ වසර 25 කට පමණ පසුව බව ව්‍යාපෘති අධ්‍යක්ෂ සුනිල් පෙරේරා මහතා පවසයි. මේ ඇළ කොළඹ සිට කළුතර තරම් දුර ඇළක් බව නම් කිව යුතුමය. ඒ මේ ඇළේ දිග ඔබට තවදුරටත් තීරණය කරනු පිණිසය.කෙසේ වුවත් මේ ස්ථානයේ දැදුරුඔය වේල්ල අසලම සිදු කෙරෙන අනවසර වැලි කැණීම් නිසා දැන් අලුත් දැදුරුඔය වේල්ලට අහිතකර බලපෑම් එල්ල කර තිබේ. මෙම වේ‍ල්ලේ සිට මීටර් 50 - 75 පමණ දුරකින් පවා මහා පරිමාණයෙන් වැලි කැණීම් සිදු කෙරෙන අයුරු එහි ගිය අපට දැකගන්නට ලැබිණි. එය ඉතා කනගාටුදායකය. වම් ඇළ දකුණු ඇළරුපියල් කෝටි 1000 ක් පමණ වැය කර ඉඳිකරනු ලැබූ මේ දැදුරු ඔය වේල්ල හා එහි ජාතික කර්තව්‍ය ඉදිරියටත් සුරැකීම රටට හිතැති කාගේත් යුතුකමකි.ජලාශය හා වේල්ල ඉඳිකිරීම නිසා නැවත පදිංචිකළ ජනතාව දැන් හිටියාට වඩා හොඳින් ජීවත් වන අයුරු ද ඒ ප්‍රදේශවල සංචාරය කළ අපට දැක ගත හැකි විය.අවතැන් වූ සියලුම අයට රුපියල් ලක්ෂ 15000 ක් පමණ වන්දි ලෙස ලබාදී තිබේ.සියලු දෙනාට නව නිවසක් ඉඳිකර ගැනීමට ඉඩමක් හා වගා කිරීමට අක්කර දෙකක් ලබාදී ඇත. ඔවුන්ට නගරයට හිටියාට වඩා ඉක්මනට ගමන් කළ හැකි අතර කාපට් කළ පාරවල්, පාසල්, ක්‍රීඩාංගණ, තැපැල් හල් ආදී සියලුම යටිතල පහසුකම් ද ලබාදී තිබේ. මීට අමතරව ඇළ මාර්ග දෙපස පිහිටි මාර්ග කිලෝ මීටර් 75 ක් අඩි 15 ක් පළලට කාපට් කිරීමට ඉදිරියේදී කටයුතු කරනු ලැබේ.මේ අනුව බලන විට මහින්ද චින්තනය යටතේ මහින්ද රාජපක්ෂ ජනාධිපතිතුමාගේ පෞද්ගලික උනන්දුව මත වයඹට ලැබුණු මේ ලොකුම තෑග්ග වන දැදුරු ඔය බහු කාර්ය ව්‍යාපෘතිය ශ්‍රී ලංකා ඉතිහාසය ඇතුළත වයඹ ට ලැබුණු ලොකුම වාරි ව්‍යාපෘතිය වන්නේය.ඉන් ලක්ෂ 8 කට ආසන්න වයඹ ජනතාවට පමණක් නොව රටට ම සදාකල් අමතක නොවන ප්‍රයෝජනයක් ලැබෙන්නේය.ජලය හිඟයෙන් පීඩා විඳි වයඹ ජනතාවට දැදුරුඔය දැන් ඉහළම සම්පතකි. ඒ සම්පත ලබා දෙන්නට උර දුන් මහින්ද රාජපක්ෂ ජනාධිපතිතුමාට වයඹ ජනතාව සිය කෘතඥතාව පුද කරති.විස්තර හා ඡායාරූපනිහාල් පී. අබේසිංහ(වයඹ සංචාරයකින් පසු)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406227</link>
    <topic>මේ දිනවල රටම කතාවෙන අලුත්ගම හා බේරුවල</topic>
    <author>ඉනෝකා පෙරේරා බණ්ඩාර</author>
    <content>අකුණු ගසමින් ඇදවැටුණු වැස්ස තුරල් වනු පෙනේ.අණක් ගුණක් නැතිව ඇද වැටුණු වැස්ස නිසා සිද්ධ වුණු පාඩුව එමටය.හොඳට මේරූ කොස්ගෙඩි බුරුතු පිටින්ම ගහේ ඉදෙන්නට පටන්ගෙන ඇති බව හරි හැටි පේන්නේ දැන්ය. දර්ගා නගරය අවට ගම්වල කාටවත් පහුගිය දවස්වල වතුපිටි හෝ ඵලදාව ගැන හිතන්නට මතකයක් තිබුණේද නැත.එහෙම මතකයක් තිබුණා නම් වෙනදා මේ වෙනකොට ගංවත්ගොඩ, කොස්වත්තගොඩ, නාගන්දලගොඩ, මාලේවන්ගොඩ... පිරන මුස්ලිම් වෙළෙන්දෝ මේ කොස් ඵලදාව රැගෙන ‍‍ෙගාසිනි.කොස් කන්නට තබා ඇයි හොඳයිකම් පවත්වන්නට හෝ නිනව් නැති වූ අලුත්ගම - බේරුවල ඇත්තෝ යළි ප්‍රකෘති සිහියට පත්වෙමින් සිටිනුයේ දැන්ය. සියලු බැඳීම් මොහොතකට අමතකව ගිය ද ඔවුන්ට ඇත්තේ එසේ කළ නොහැකි යටගියාවකි.ඇස් නෑරපු බළල් පැටියකුවත් බෙන්තර ග‍ඟෙන් මෙහාට ගේන්න එපා! යි පැරැන්නෝ කීවේ හේතුවක් ඇතිවය.ඒ බෙන්තර ගං ඉවුරේම පිහිටි අලුත්ගමත්, ඔබ්බෙහි වූ බේරුවලත් අද සංචාරක පුරවරයක්ව දිදුළන ජනාකීර්ණ නගර දෙකකි.බේරුවල නම් රත්නපුරයටත් වඩා මැණික් විකිණෙන පොහොසත් නගරයක් බවට පත්ව තිබෙයි. සැතපුම් 73ක් ගෙවා එන බෙන්තර ගං කොමළිය මුහුදට වැටී සිය වෙහෙසකර ගමන නවතා දමන්නේ අලුත්ගමිනි.දකුණු පළාතත් බස්නාහිරත් හමුවන සහ වෙන්වන මායිම වන්නේ ද අලුත්ගමයි. 19 වැනි සියවසේ අග භාගයේ මහා පාලම් ඉදිවන්නට පෙර මේ දෙනුවරුන් කළු ගඟ තරණය කළේ ඔරු පාරුවලින් බවත් ගමේ නමට ‘තර’ හා ‘තොට’ යන කොටස් එකතු වූයේ ඒ නිසා බවත් ප්‍රකටය.කෙසේ වෙතත් ගාලු සිට කොළඹ එන බස් තේ කෝප්පයක් බොන්නට නවතන්නේ ද අලුත්ගමිනි.සංචාරක හෝටල් බහුල අති රමණීය මුහුදු තීරයක් හිමි අලුත්ගමට වටිනාකමක් එක්වූ තවත් කාරණා දෙකකි.අපේ රටේ ගෘහ නිර්මාණ ශිල්පයේ මහා පෙරැළියක් කළ, ලෝ ප්‍රකට වාස්තු විද්‍යාඥයකු වූ ජෙෆ්රි බාවා ජීවත්වූ ලුණු ගඟ ඉස්මත්තේ පිහිටි ඔහුගේ සුවිසල් මන්දිරය එකකි.අනෙක් තැන නම් ඔහුගේ අති දක්ෂ වැඩිමහල් සොහොයුරා වූ බේවිස් බාවා විසූ ‘බ්‍රීෆ්’ මන්දිරයයි. කලාවේ සොඳුරු ඉසව් සියල්ල එක්තැන් වූ රමණීය කලාගාර බඳු මේ මන්දිර දෙක සොයා යන්නට අලුත්ගමට සහ බේරුවලට එන සංචාරකයෝ අමතක නොකරන්නේ සිය නෑයකු සොයා යනවා තරම් සතුටකිනි.අලුත්ගම නගරයට ඔබ්බෙහි වූ මේ මනස්කාන්ත ගෙඋයන් දැක බලාගන්නට කාටත් පුළුවන් නිසාම, කලා හිතැති බොහෝ ඇත්තෝ එහි යති. මංජු ශ්‍රී (1902 -1982) නම් ශ්‍රේෂ්ඨ චිත්‍ර ශිල්පියා උපත ලබා ඇත්තේ ද අලුත්ගමය.අද අනගාරික දිවියක් ගෙවන ධර්මසේකර තුමා ද මුස්ලිම් ප්‍රවේණියක් වූ දර්ගා නගරයේ උපන්නෙකි. සිංහල - මුස්ලිම් සංහිඳියාවක සැනසීම කොපමණදැයි අත්දැකීමෙන්ම දන්නා එතුමාට ඒ‍ සොඳුරු සැනසිලිදායක අතීතය ගැන කියන්නට බොහෝ දේ තිබෙන්නේ ද එහෙයිනි.“අද මට අවුරුදු 73ක්. මගේ ළමා අවදිය මං අම්මා එක්ක අලුත්ගමට ගියේ දර්ගා නගරය මැදින් පයින්. අඹගස්හන්දියේ ඉඳලා කඩවීදිය හැතැප්මක් දිගයි. ඒ කාලේ දර්ගා නගරය කියල නෙවෙයි මේ ගම හැඳින්වුණේ. ‘කාඩියාවත්ත’ නමින්. ළිඳක් හෑරුවොත් වතුර ලා කහ පාටයි.හේතුව යට හිරිගල. වතුර කහපාට නිසයි කාදිය වත්ත කිව්වේ. කටවහරෙට ආවේ කාඩියාවත්ත නමින්. පසු කාලෙක දර්ගා ටවුන්’ කිව්වත් මං දන්නා තරමට දර්ගා කියන්නේ ‘ශුද්ධ සොහොන් බිම’ යන අර්ථයට. අපේ ගම්වල කොස් බර වෙනකොට මුස්ලිම් වෙළෙන්දෝ එනවා. එයාලම ගස්වලට නැඟලා කොස් ටික කඩාගෙන මුදල් දෙනවා. ඒක හරි පහසුවක්.අනික ගෙඩි පීදෙන්න කලින් අතු පාහින්න ඕනෑ වුණාමත් පණිවුඩයක් අරින්න විතරයි තියෙන්නේ. එළු ‍රංචු මේ හැම මුස්ලිම් ගෙදරකම වගේ ඉන්න නිසා උන්ට බඩ කට පුරා කන්න කොස් අතු කපාගෙන යන්න ඒ මිනිස්සු කියන පරක්කුවට එනවා.”“මං අම්මගේ අතේ එල්ලිලා බඩුගන්න ගියේ කාඩියා වත්තේ ලොකුම කඩේ වුණු ‘මහජන ස්ටෝර්ස්’ එකට. එහෙමත් නැත්නම් නෙතාජි ස්ටෝර්ස් එකට.සිංහල නම් තමයි එදා කඩවීදියේ බොහෝ මුස්ලිම් කඩවලට දාලා තිබුණේ.මගේ අම්මා දර්ගා නගරයේ මුස්ලිම් මහ විදුහලෙ දරුවන්ට සිංහල ඉගැන්වූ ගුරුතුමී.ඒ නිසා ඒ අය කඩේකට ගියත් හොඳට සැලකුවා. විගහට පුටුවක් තියලා රිදී පාට කෝප්පවලට කිරි තේ දෙකක් ගෙනැත් දෙනවා අපිට. කඩේට එන කාටත් හොඳට සැලකුවා. ඔවුන් ව්‍යාපාර දියුණ කරගත්තේ එහෙමයි.”“අනික නාකන්දල අපේ ගම තමයි දර්ගා නගරයට කිට්ටුම ගම. එහේ ඉන්න මුස්ලිම් ගැහැනු - පිරිමි කවුරුත් නාන්න ආවේ අපේ ගමේ පොදු ළිඳට.පිරිමි ටික උදේම නාගෙන ගියාට ගැහැනු උදවිය එන්නේ දවල් වෙලා. එක්කෝ හවස. ඒ වෙලාවට ගමේ කිසිම පිරිමියෙක් ඒ අහලටවත් ගියේ නැහැ.ඒ අය නිදහසේ නාගෙන ගියාමයි අපේ අය ගියේ. කොහොමත් ඒ ගැහැනු උදවියට අපේ සිංහල සමාජයේ ලොකු ගෞරවයක් තිබුණා. සමහර විට ඔවුන්ගේ ඇඳුම පැලඳුම සහ චර්යා රටාව නිසා වෙන්න ඇති.මට තවම මතකයි ‘පොට්ටනි මුදලාලි’ ගමට එන දවස අපිට පුදුම සතුටක්.රෙදි ‍ෙපාට්ටනිය කරේ තියාගෙන ගෙයක් ගානේ ඔහු ඇවිදිනවා. අම්මා හරි, පුංචි අපි හරි දුවලා, ගිහින් ලොකු පැදුර අරන් ඇවිත් අපේ දිග ඉස්තෝප්පුවේ එළනවා.ඊළඟට කිසි කලබලයක් නැතිව මුළු රෙදි පොට්ටනියම ඔහු තුනී කරනවා. හි‍ෙත් හැටියට බලන්න ඉඩ හැරලා. කොහොම හරි වෙළෙඳාම කරනවා.ඒ ඉවසීම, කතාබහ පාරිභෝගික සැලකිල්ල නිසාම මේ අය බලා ඉඳිද්දි දියුණු වෙනවා.මුදලාලි ආපහු ගමෙන් යනකොට රෙදි පොට්ටනිය වෙනුවට ගෙනියන්නෙ සල්ලි මඩිස්සලේ විතරයි.”“ඉස්සර දර්ගා නගරේ, බේරුවල, අලුත්ගම ඇතුළු අපේ ගම්වල ෆාම් තිබුණෙ නැහැ. මූදුකරේ, මාළු, කරවල ඕනෙ තරම් තිබුණු නිසා බිත්තර කෑමක් කොහෙත්ම තිබුණෙ නැහැ.අම්මලා වුණත් දරුවකුට ගම් බිත්තරයක් දුන්නේ දොස්තර මහත්තයා නියම කළොත් විතරයි. බිත්තරේ ඇතුළේ සතෙක් ඉන්නවාය ... ඒ නිසා කෑමට ගැනීම පවක්ය කියල තමයි සැලකුවේ.ගෙවල්වල ඇතිකරන කිකිළියන්ගේ බිත්තර පෙට්ටි ගණන් කූඩ ගණන් එකතු වුණා. ඒවා ගෙනියන්න සතියකට දවසක් ‘බිත්තර තම්බි’ හැම ගෙදරකටම ආවා. ගමේ හැමෝම ඔහුව එහෙම ඇමතුවේ හිතවත්කමට. 'අක්කා බිත්තර තම්බි ඊළඟ ෂුමානෙත් එනවා...' වෙලාවකට ඔහුම එහෙම කියනවා.බිත්තරයකට සත 10 ක් ගාණේ ගමේ ගෙවල්වලට යම් මුදලක් ලැබුණා. ගමේ දරුවකුට මාන්දම හැදුණොත් එළු කිරි ගත්තෙ අල්ලපු ගමේ මුස්ලිම් මිනිසුන්ගෙන්. මරණ මඟුල් කොයික වුණත් දෙගොල්ලම ඒවට ආවා ගියා.දර්ගා නගරයේ කෙළවර තිබුණු අලුත්වීදිය පල්ලියේ තමයි ඒ කාලේ මුස්ලිම් අයගේ අවසන් කටයුතු කළේ. අරාබිකරයේ පැවැත එන අය වගේ ම තරමක් කළු පැහැයට හුරු මඩකලපුවෙන් පැවත එන පහත් කුළේ අයට ඒ ගම්වල උසස් අයම කිව්වෙ ‘මට්ටයෝ’ කියලා.හැබැයි ඒ අයත් වෙළෙඳාමේ සූරයෝ. බේරුවල තමයි පල්ලි වැඩිපුර තිබුණේ. කිච්චිමලේ පල්ලිය ඔවුන් සැලකුවේ සිය ජාතික සංකේතයක් විදියට.”එදා දුප්පත්ම මුස්ලිම් ගම වුණේ දීනගොඩ. අද ධනකුවේරයන් ඉන්නෙත් ඒ ගමේමයි. හැබැයි ගමේ නම අද වෙනස් වෙලා. එදා දීනගොඩ අද චයිනා ෆෝට් (China Fort).රත්නපුරේ මැණික් විකිණෙන ප්‍රධාන තැනත් අද බේරුවලයි. මාගල්කන්ද, කරඳගොඩ, ගල්හේන, පිංහේන, අඹේපිටිය, පන්නිල, මස්සල ඔය වගේ ගම් ගණනාවක් මේ අවට තියෙනවා. බොහොම පොහොසත් මුස්ලිම් මැණික් මුදලාලිලාගේ ගෙවල්වල කුස්සි අම්මා වැඩේ කළේ අපේ ගම්වල ගැහැනු උදවිය. අරාබිකරයේ ගිහින් කරන රස්සාවමයි ඔවුන් මෙහේ කළෙත්.ඉහළ ප්‍රභූ මුස්ලිම් උදවිය ලෙඩට දුකට බෙහෙත් ගත්තෙ මාලේවන ඥානිස්සර වෙද හාමුදුරුවන්ගෙන්. අදත් හැව්ලොක් ටවුමේ තියෙන මාලේවන රසායනාගාරය පටන් ගත්තෙත් එතුමා.අද ඒ වෙදකම පවත්වාගෙන යන්නේ එතුමාගේ ගෝලනමක් වූ මාලේවන සෝභිත හාමුදුරුවෝ. ඒ වගේම ගුණතිලක ගම්පහ වෙද මහත්තයා සහ රිචඩ් ගුණරත්න වෙද මහත්තයා ළඟටත් වැඩිපුර ආවේ මුස්ලිම් උදවිය.මුස්ලිම් අයගේ යුනානි වෙදකමත් අපේ සිංහල ගම්වල ප්‍රචලිත වෙලා තිබුණා.අනගාරික ධර්මසේකර තුමාඅවුරුදු 93 ක් වයස ගුණතිලක වෙද මහත්තයාගේ මරණෙ වෙලාවේ මට මතකයි 150 කට වැඩිය වැඩිහිටි මුස්ලිම් අය ඇවිත් හිටියා. ඒ හැමෝම අවුරුදු 60 ට වැඩි උදවිය. අදටත් ඒ වැඩිහිටි උදවිය අපි එක්ක බොහෝ ම ලොකු බැඳීමක් තියෙනවා....”අනගාරික ධර්මසේකරතුමා පවසන ඒ සොඳුරු අතීතය අද පරපුරේ බොහෝ දෙනෙක් නොදනිති. ජාතීන් දෙකක බැඳීම් බිඳී ඇත්තේ ද එහෙයිනි.සිංහල බෞද්ධ සහ කතෝලික ජනතාවත් මුස්ලිම් ජනයාත් එක්ව විසූ බේරුවල අලුත්ගම ධර්මසේකර තුමා දකින්නේ ‘දේදුනු සමාජයක්’ ලෙසිනි. ඒ විවිධත්වයෙන් විචිත්‍රවත් වී ඇති නිසාය.‘ඔක්කොම කුණු බේරුවල් බොක්කට'... කීවත් එහි පුංචි පහේ වාසි ද නැතිවාම නොවේ.ඒ, කළුතරින් මෙන් ම රත්නපුරෙන් ද එසේ ගහගෙන එන කුණු රොඩු අතරේ ගම්මුන්ට අතිශය ප්‍රයෝජනවත් දර කොට ගණන් ගස් අතු පිටින් ගසාගෙන එන හෙයිනි. දර එකතු කරන්නට එන ගැමියෝ වෙලාවකට එතැන එක පොදියකි.ඒත් ඒ කුණු නිසාම බේරුවල වරායේ නිතර දකින්නට ඇති අවපැහැ වතුර ගැන නම් බොහෝ දෙනකුගේ ප්‍රසාදයක් නැත.වරෙක ධර්මසේකර තුමා (එකල ජී.අයි.සී. ධර්මසේකර) බේරුවලින් ඡන්දෙ ඉල්ලුවේය. ලැබූ ඡන්ද දහතුන් දහස් ගණන අතරේ දාහකට ආසන්න මුස්ලිම් ඡන්ද තිබිණි. හදවතින් එන හිතවත්කම්වලට ජාති ආගම් නැති බව මුස්ලිම් මිනිසුන් ප්‍රකාශ කළේ එලෙසිනි. අලුත්ගම සුළු නගර සභාවකුත් බේරුවල නගර සභාවකුත් තිබුණ ද කලෙක මේ ගම් නගර දෙක ම එකට කියැවිණි.ඒ, බේරුවල් - අලුත්ගම් - මාලේවන් බදු ගම් සභාව ලෙසිනි. මෙහි කොට්ඨාස 14 ක් තිබූ අතර කොස්වත්ත කොට්ඨාසයේ ගම් සභිකයා වූයේ අනගාරික ධර්මසේනතුමාගේ පියා වූ ඩේවිඩ් අප්පුහාමි ය.‘ඉසඩීන්’, මේ ගම්සභාවේ හිටි එකම මුස්ලිම් සභිකයා විය. ඒ කාඩියාවත්ත හෙවත් දර්ගා ටවුමටය.කළුතර පාලමෙන් ගොඩවී එන විට මග්ගොන බේරුවල අතර පිහිටි පීත්ත පටියක් බඳු ගාලු පාර තීරයට ගම්මු මාගල් කන්ද කීවේ, දිග පැදුරක් මෙන් ඈතට විහිදෙන නිසාය.දුම්රිය පාරට උඩින් ඇති මාගල් කන්දට ඔබ්බෙහි රල ගෙඩි බිඳි බිඳී ඇදී එන මහ මුහුද, අයස්කාන්ත දසුනකි. බේරුවල පරමනිවේසාරාමයත් දෙණිය පන්සල හෙවත් පරම රමණීයාරාමයත් සපුගොඩ පුරාණ විහාරයත් අලුත්ගම ප්‍රකට කන්දේ විහාරයත් මෙන් ම බේරුවල බොක්කට මුහුණලා ඇති ලංකාවේ ඉපැරැණිම මුස්ලිම් පල්ලිය ලෙස සැලැකෙන මස්ජිදුල් අබ්රාර් ජුම්මා පල්ලියත් නිසා බේරුවලටත් අලුත්ගමටත් ඇත්තේ අමිල වටිනාකමකි.අලුත්ගමත් එහි ගම්මානවල සුන්දරත්වයත් කියැවෙන සේ ලාංගනී ප්‍රනාන්දු අබේදීර ලියූ ‘කුණ්ඩාවාඩය’ නවකතාව, අලුත්ගම ගැන ලියැවූ එකම නවකතාව ලෙස ද ප්‍රකටය.නම අලුත්ගම වුවද, ගම පැරැණිය. බේරුවලට නම සෑදී ඇත්තේ ධීවර කර්මාන්තය බහුල බැවින් ‘රුවල පාත් කිරීම’ යන අදහස දෙන ‘බා - රුවල’ යන වදන් බිඳී බව කියැවෙන්නේ බ්‍රැඩ්මන් වීරකෝන් ලියූ ‘කළුතර’ නම් පොතෙහිය.නලීම් හජ්ජියාර්, නවුෆර් ජාබීර් වැනි මැණික් කෝටිපතීන් නිසා බේරුවල තවත් දිදුළයි.1977 න් පසු ලංකා පාර්ලිමේන්තුවේ කථානායක ධුරයට පත් අල්හාජ් එම්.ඒ. බාකීර් මාකාර් බේරුවල මරදානේ උපන්නෙකි. බෞද්ධ පාසලක ඉගෙනුම ලත් ඔහුගේ පුත් ඉමිටියාස් බාකිර් මාකාර්ද දේශපාලයේ නමක් තැබූ අතර ඔහුද ඒ මරදානේම උපන්නෙකි.පන්සල් ඇසුරේ පාලි සංස්කෘත හා බෞද්ධ ධර්මය උගත් හේ අද ඉතා හොඳින් සිංහල බස වහරන උගතෙකි. බේරුවලත් අලුත්ගමත් දර්ගා නගරයත් මොන තරම් රමණීය දැයි මොහොතකට හෝ ඔබට සිතෙනු ඇත.එහි දේදුනු සමාජය තවත් විචිත්‍රවත් කරන මුහුදු තීරයත් කළු ගං ‍කොමළියත් මො‍හොතකට සිහි කරන්න. කැමැති නම් මේ සියල්ල විඳීමට ඔබට කිසිදු තහංචියක් නැත.පීත්ත පටියක් සේ දිවෙන ගාලු පාර,.. රළ පෙරැළෙන මහ මුහුද... ලුණු ගඟ ඉස්මත්තේ වූ බාවා උද්‍යානය... බේරුවල - අලුත්ගම පසුකර යන ඔබගේ සිත් නිවා පහන් කරනු ඇත.මෙතරම් සොඳුරු ඉසව්වකදී ඔබේ සිත් තුළ මොහොතකටවත් නපුරු සිතිවිලි නූපදිනු ඇත.දේදුනු සමාජය ඒ තරමට ම විචිත්‍රය.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af1406228</link>
    <topic>සංහිඳියාව ඇති කරන්න හදන විටෙක විදෙස් ඇඟිලි ගැසීම් වැරැදියි</topic>
    <author/>
    <content>ජගත් නිරීක්ෂකයන්ට ලංකාවට ඒමට ඉඩ නොදීමට රජය ගත් තීරණය පාර්ල‍ිමේන්තුවේ අති බහුතර මන්ත්‍රී සංඛ්‍යාවකගේ අනුමැතිය ලැබීමෙන් දැන් ජනතා අනුමැතියට ද ලක්වීම ඉතා වැදගත්. අපි ලෝකයට පණිවුඩයක් දී තියෙනවා අපි මේ පරීක්ෂණයට විරුද්ධයි අපේ ම වැඩපිළිවෙළක් අනුව ප්‍රතිසංවිධාන වැඩපිළිවෙළ ඉදිරියට ගෙනියනවා කියලා.අපි ත්‍රස්තවාදයට තිත තැබුවා වගේ ම ත්‍රස්තවාදය නිමා කර එම සටන්කරුවන් පුනරුත්ථාපනය කර නැවත සමාජගත කිරීමෙන් හා උතුරේ මෙතෙක් නොතැබූ ඡන්දය පැවැත්වීමෙන් ප්‍රජාතන්ත්‍රවාදය හා මානව හිමිකම් ආරක්ෂාව පිළිබඳව සංහිඳියාව පිළිබඳ අපේ තිබෙන කැමැත්ත හා හැකියාව පෙන්වා තිබෙනවා. ජගත් පරීක්ෂණ පැවැත්වීමට යාමෙන් ජාත්‍යන්තරය අපේ සංහිඳියා වැඩපිළිවෙළ අවුල් කර දමන්න ඕන නැහැ.අපි ඉතාම අමාරුවෙන් රට තුළ ස්ථාපිත කර ගත් සාමය ස්ථාවරත්වය අපේ අනාගත පරපුර ගැනත් හිතා රැකගත යුතුයි. කිසිදු බේදයකට හිස ඔසවන්න ඉඩදී රටේ සාමය අවදානමකට ලක්වීමට ඉඩ නොදීම රට වැසි සියලු දෙනාගේ ම යුතුකමත් වගකීමත් වෙනවා.මේ වර්ධනය වෙමින් තිබෙන තත්ත්වය තුළ ජාත්‍යන්තර වශයෙන් ලංකාවට විරුද්ධව සිදුවෙමින් තිබෙන කුමන්ත්‍රණ පරදා ජය ගන්නේ කෙසේ ද යන්න ගැනයි අපි මේ වෙලාවේ අවධානය යොමු කළ යුත්තේ.ජගත් මානව හිමිකම් කමිටුව ශ්‍රී ලංකාවට විරුද්ධව පැවැත්වීමට යන පරීක්ෂණය ඉතාම අසාධාරණ එකක් වගේ ම එක්සත් ජාතීන් පිළිගත් ප්‍රඥප්තීන්ටත් විරුද්ධ එකක්. අදාළ රටේ එකඟත්වය නැතිව එවැනි පරීක්ෂණයකට යන්න එක්සත් ජාතීන්ගේ සංවිධානයට කිසිදු හැකියාවක් ඇත්තේ නැහැ. එම ප්‍රඥප්තිවල හැමවිටම කියන්නේ එම අදාළ රටේ සහයෝගීතාවය ඇතිව පරීක්ෂණ කළ යුතු බවයි.දෙමළ ඩයස් පෝරාව විසින් ජනඝාතන සිදුකළ බිහිසුණු කොටි ත්‍රස්තවාදී නායකයන් යුද සමයේ අවසාන දින කීපයේ මරුමුවට පත්වීම සිවිල් ජන ඝාතනයක් ලෙස හඳුන්වා මේ පරීක්ෂණයට මග පාදාගත් බව අද ලෝකයම දන්නා රහසක්. මේ සඳහා දෙමළ ඩයස්පෝරාවට ඇමෙරිකාව, මහා බ්‍රිතාන්‍ය ඇතුළු බටහිර රටවල නොමඳ සහාය ලැබුණේ එම රටවල පුරවැසි අයිතිවාසිකම් ලබා ඇති දෙමළ ජනතාවගේ බලපෑම නිසයි.ජගත් මානව හිමිකම් කවුන්සිලයේ මහ කොමසාරිස් නවනීදන් පිල්ලේ එම කවුන්සිලයට ඉදිරිපත් කළ ලිඛිත වාර්තා වලින් දිගටම කියා සිටියේ සිදුවුණ සිද්ධීන් පිළිබඳව සොයා බැලීමට දේශීය පරීක්ෂණයකට යා යුතු බවයි. දකුණු අප්‍රිකාවේ සත්‍ය සෙවීමේ කොමිසම වගේ කොමිසමකට යොමු වෙන්න කියලයි ඇය කිව්වේ. දේශීය පරීක්ෂණයකට අවශ්‍ය තාක්ෂණික ආධාර දෙන්නම් කියලත් එතනදි ඇය කියා සිටියා.දේශීය පරීක්ෂණ ප්‍රමාණවත් නොවේ නම් ඒ සඳහා ආමන්ත්‍රණය කිරීමට අන්තර් ජාතික පරීක්ෂණයකට යන්න සිදුවෙන බවත් පිල්ලේ කියා සිටියා.උගත් පාඩම් කොමිසමේ නිර්දේශ ක්‍රියාත්මක කරමින් සිටින අවස්ථාවක අතුරුදන් වූවන්ගේ කොමිසමේ වැඩ අවසන්වේගන යන අවස්ථාවකයි මේ අන්තර්ජාතික පරීක්ෂණය ඇරැඹීමට පිඹුරුපත් සකස් කරමින් ඉන්නේ.මේ අතුරුදන්වූවන්ගේ කොමිසමේ විමර්ශන අවසානයේ චෝදනා එල්ල වන අයට නීතිපතිවරයා හරහා නඩු පවරන්න පුළුවන් වෙනවා. ප්‍රතිසංධානය සම්බන්ධ එවැනි වැඩපිළිවෙළක් යන අවස්ථාවකයි මේ රටට අන්තර්ජාතික පරීක්ෂණය නැමැති අයුතු බලපෑම එල්ල කර තිබෙන්නේ.මෙතැනදි ජගත් මානුෂික අයිතිවාසිකම් සංවිධානයේ ඉන්දියාවේ නිත්‍ය නියෝජිතයා වන දිලිප් සිං කී දේ ඉතාම වැදගත්. ඔහු කීවා රටක් දේශීය වශයෙන් සංහිඳියාව ඇති කරන්න කටයුතු කරන අවස්ථාවක පරීක්ෂණයක් සඳහා අන්තර්ජාතික බලපෑම් එල්ල කිරීම වැරැදියි කියලා. ඒක තමයි ඇත්ත කතාව. ලෝකයේ වැඩි රටවල් සංඛ්‍යාවක මතයත් මේකයි.අපි රටේ සංහිඳියාව ඇති කරවන උගත් පාඩම් කොමිසමේ නිර්දේශ ක්‍රියාත්මක කිරීම සමඟ 2011 - 2016 ජාතික මානව හිමිකම් සැලැස්ම වේගයෙන් ක්‍රියාත්මක කරගෙන යනවා අමාත්‍යාංශ ලේකම්වරුන්ගේ කමිටුවක් පත් කරලා.මානව හිමිකම් කොමසාරිස් ආචාර්ය ප්‍රතිභා මහානාමහේවාදැනටම අතුරුදන්වූවන්ගේ කොමිසමට පැමිණිලි දහඅටදහසකට වඩා ලැබී තියනවා. විමර්ශන අවසානයේ චෝදනාවලට ලක්වන අයට අධිකරණ ක්‍රියාමාර්ග ගැනීම මේ වාර්තාව ඉදිරිපත් කිරීමත් සමඟ සිදු කළ හැකියි.හැම රටකම මේ වගේ ප්‍රශ්නයක් උද්ගතවුණාම වෙලා තියෙන්නේ දේශීය වශයෙන් ගන්නා ක්‍රියාමාර්ග අවසානයේ එයට එක්සත් ජාතීන්ගේ සහයෝගය ලබාදීමයි.අද තියෙන ප්‍රායෝගික තත්ත්වය මත මේ පරීක්ෂණය පිට රටක සිට කරන්න බැහැනේ. මිනීමැරුමකදි වුණත් පශ්චාත් මරණ පරීක්ෂණයේදී සිරුර කපා මොකක්ද වුණේ කියල පරීක්ෂණය පවත්වලනේ කියන්න පුළුවන්. රටට එන්නේ නැතිව මෙහෙම පරීක්ෂණයක් කොහොමද කරන්න පුළුවන් කියන එකයි ප්‍රශ්නය. ස්ථානීය පරීක්ෂණ, සාක්ෂි ඉතාම වැදගත් මෙවැනි පරීක්ෂණයකදී. මෙතනදි දෙමළ ඩයස්පෝරාවේ ඔස්ලෝ, ස්විට්සර්ලන්තය, කැනඩාව, බ්‍රිතාන්‍ය වගේ රටවල ඉන්න දෙමළ ඩයස්පෝරා නියෝජිතයන් කරන හුදු චෝදනා මතම මේ පරීක්ෂණ කරන්න බැහැ. ඒව සම්පූර්ණ කරන්න නම් සාක්ෂි තිබීම ඉතා වැදගත්. ඒ සාක්ෂි පිළිගන්න පුළුවන් වෙන්න ඕන. එහෙම එකක් මෙතනදි දකින්න නැහැ. සාක්ෂි අපැහැදිලියි.ඊශ්‍රායලය පලස්තීන බෝට්ටු වලට පහර දී විනාශ කර දැමීම සම්බන්ධයෙන් එක්සත් ජාතීන් මෙවැනි අන්තර්ජාතික පරීක්ෂණයක් කළා ගෝඩාට් සාමිවරයාගේ ප්‍රධානත්වයෙන් විශාල වියදමක් දරලා. ඊශ්‍රායලය යුද අපරාද කළා කියලා. ඒ වාර්තාව ජගත් මානව හිමිකම් කවුන්සිලය පියවර ගන්න එක්සත් ජාතීන්ගේ ආරක්ෂක මණ්ඩලයට ඉදිරිපත් කළාම ඊශ්‍රායලයට විරුද්ධව සම්බාධක දාන්න ඇමෙරිකාව බලය පාවිච්ච කරල ඒක නැවැත්තුවා. එතකොට කිසිම ඉදිරි ක්‍රියාමාර්ගයක් නැතුව කාලය, ධනය නිකරුණේ වැය වුණ එක විතරයි වුණේ. දැන් ඒ වාර්තාව හමස් පෙට්ටියට දාලා.ලයිබීරියාව, චිලිය, සූඩානය වගේ රටවල් වලට විරුද්ධව මේ වෙනකොට යුද අපරාධ අධිකරණයේ චෝදනා එල්ල කරල තිබෙනවා.නමුත් ලංකාව රෝම ප්‍රඥප්තියට අස්සන් නොකිරීම නිසා අපේ රට අන්තර්ජාතික අධිකරණයට ගෙනියන්න බැහැ.පිල්ලේ ශ්‍රී ලංකාවට විරුද්ධව පත් කරන අන්තර් ජාතික පරීක්ෂණ කණ්ඩායමට නවසීලන්ත නියෝජනය කරන කාම්බෝජයේ යුද අපරාධ ගැන සෙවූ සිල්වියා කාට් රයිට් මහත්මියත් ජාත්‍යන්තර ක්ෂමා සංවිධානයට සම්බන්ධ මතභේදයට ලක්වූ බ්‍රිතාන්‍ය තානාපති නිලධාරිනියක් වන සැන්ඩ්‍රා බෙයිඩාස් මහත්මියත් පත් කර තිබෙනවා. ඇය සූඩානයේ මේ වගේ පරීක්ෂණ කරන්න ගිහින් එරටින් නෙරපීමට ලක්වූ කාන්තාවක්. පිල්ලේ මහත්මිය ද මේ කණ්ඩායමට තව විශේෂවරු දෙදෙනෙක් පත් කරනව කියනවා.අපේ සහජීවනය නැංවීම හා ප්‍රතිසංවිධාන සඳහා වන වැඩ සැලැස්ම පිළිබඳව විකල්ප වාර්තාවක් අපට 2014 දෙසැම්බර් 10 වැනිදා පැවැත්වෙන එක්සත් ජාතීන්ගේ මහ සමුළුවට ඉදිරිපත් කරන්න පුළුවන්. එතනදි සහජීවන සඳහා ගත් ක්‍රියාමාර්ග, නැවත පදිංචිකිරීම්, අතුරුදන් වූවන් සම්බන්ධයෙන් ගත් ක්‍රියාමාර්ග මේ සියල්ල එක්සත් ජාතීන් දැනුවත් කළ හැකියි. පරීක්ෂණ කණ්ඩායම තම වාර්තාව මාර්තු 26 ඊළඟ ජගත් මානව හිමිකම් සමුළු සැසිවාරයට ඉදිරිපත් කිරීමෙන් පසු තවදුරටත් ඔවුන්ගේ පරීක්ෂණ ඉදිරියට පැවැත්වෙනු ඇතැයි මානව හිමිකම් කොමිසම කියනවා.අපි සංහිඳියාව ඇති කිරීම සඳහා අපේම වූ ප්‍රතිසංවිධාන වැඩපිළිවෙළ වේගයෙන් ක්‍රියාත්මක කළොත් ජාත්‍යන්තර පරීක්ෂණ වාර්තා ඉබේම අවලංගු වූ එකක් වෙනවා.සාකච්ඡා කෙලේසරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af14062211</link>
    <topic>සදාකාලික මාස්ටර්</topic>
    <author>කසුරි</author>
    <content>පසුගිය සතියේ ළඟ ළඟ දවස් තුනකදී මළ ගෙදරකත් බණ ගෙදරකත් මඟුල් ගෙදරකත් යන්ඩ සිද්ධ වුණා. එහෙම මේ සටහන පටන් ගත්තත් සතර පෙරනිමිති දැක්කා වගේ කතාවක් කියලානම් හිතන්ඩ එපා. මළ ගෙදරක කිව්වාට එය ඇස්. ඩී. නම් අපේ ජ්‍යෙෂ්ඨ දේපාලකයාගේ මරණය නෙමෙයි.ඒකටත් ගියා තමයි. ඒ සතියකට දෙකකට ඉස්සර. මේ කියන්නා වූ මළ ගෙදර වයස අවුරුදු විසිපහක්වත් නැති තරුණයකුගේ මරණයක්. සාමාන්‍යයෙන් මෙවැනි තරුණයකුගේ හදිසි මරණයක් ගැන ආරංචි වුණොත් අහන්නෙ “ඇක්සිඩන්ට්” එකක් ද කියලායි. තරුණ මරණත් හදිසි අනතුරුත් අතර ඒ තරමට සමීප බවක් තිබෙන නිසා තමයි කවුරුත් වාගේ එහෙම හිතන්නේ. ඒත් මේ මරණය සිදුවුණේ හදිසි හෘදයාබාධයක් නිසා කියලා තමයි ආරංචි වුණේ. අපේ මිත්‍රයකුගේ පුත්‍රයෙක්.ඒ මරණය ගැන කියන්ඩ ගිහිල්ලා “ඇස්. ඩී. සහෝදරයාගේ” මරණය ගැන සටහනක් තැබුවෙත් එක්තරා වුවමනාවක් ඉටුකර ගැනීම සඳහා. මින් ඉහත සතියක මසිත සටහන සම්පූර්ණයෙන් ම වෙන් කළේ “ඇස්. ඩී. සහෝදරයා” වෙනුවෙන්. අවුරුදු අනූ අටක් වූ එතුමාට “සහෝදරයා” කියා ආමන්ත්‍රණය කළේ විශේෂ ගෞරවයක් නිසා.ඒ ආමන්ත්‍රණයට එතුමා ඉතාම කැමැතිව සිටි බව මා හොඳාකාරව දන්නා නිසා. උඩින් මත්තෙන් බැලුවොත් අවුරුදු අනූ අටක කෙනෙකුට “සහෝදරයා” කියලා කියන එක නොගැළපෙන ඇමතුමක් කියලත් හිතන්ඩ පුළුවන්. ඒත් යළිත් මේ සතියේ “ඇස්. ඩී.” මතක් වුණේ ඒක හින්දාමත් නෙමෙයි.ඇස්. ඩී. කියන අකුරු දෙක හින්දා. ඇස්. ඩී. කියන්නේ “සොලමන් ඩයස්” කියලා තමයි මසිතෙහි සටහන් කළේ. ඒත් එය “සැමුවෙල් ඩයස්” යනුවෙන් නිවැරැදි විය යුතුයි. ඇතැම් අය අතර, එතුමා ප්‍රකට ව සිටියේ ‘සැමී හාමු’ නමින්, මේ ගැන කිහිප දෙනෙක්ම මතක් කළා. දුරකථනයෙන් පවා. මසිත සටහන නිවැරැදි කිරීම ගැන ඒ සියලු දෙනාටම ස්තුතියි කියලා කියන්ඩයි මේ සටහන තැබුවේ. සැබැවින්ම එතුමා “සැමුවෙල් ඩයස් බණ්ඩාරනායක”.දානෙ ගෙදර තිබුණේ ටිකක් ඈතක. කිලෝ මීටර් හැටක හැත්තෑවක ගමනක් තිබුණා. අපි මිතුරන් දහයක් එකතු වෙලා ඒ ගමන ගියේ මිතුරකුගේ වෑන් රියකින්. මේ මිත්‍රයා පැරැණි ගීතවලට බොහෝ ප්‍රිය කරන්නෙක්. ඔහුගේ වෑන් රියෙහි කැසට් යන්ත්‍රය ක්‍රියාත්මක කළා.වෑන් රිය පිරී ගියේ ධර්මදාස වල්පොල සහ ලතා වල්පොලගේ ගී හඬින්. සැබැවින්ම ඒ ගී රමණීයයි. මෙවැනි ගමනකදී සාමාන්‍යයෙන් වාහනය තුළ වාද විවාද සාකච්ඡා ආදියෙන් යුක්ත වූ මහා කන්කරච්චලයක් ඇතිවෙන නමුදු එදා නම් ඒ ගතිය හුඟාක්ම අඩුවෙලා කාලෙකට පස්සෙ අහන්නට ලැබුණු මේ ගී නාදයට කවුරුත් වසඟ වෙලා වාගේ හිටියේ.“අහසේ සඳ සේ...”“ඔය බැල්ම ඔය කැල්ම”“මෝරලා ප්‍රේම ගීතේ”මේ වගෙ ගීත එක දිගට ඇහෙන්ඩ වුණා.“කෑ නොගහ හිටපල්ලකො”ඒ ගී රාවය කෙතරම් මිහිරි වුණා ද කිව්වොත් ඒ වගේ නියෝග පවා පිටවුණා.ජික්කි ගේ “හඳ රාහු මුඛයේ හී” ගීතය මං ඇහුවෙ අවුරුදු ගණනාවකින්. ඒවා හැම එකක් ම හින්දි හෝ ද්‍රවිඩ ගී තනු තමයි. ඒත් තනුව මිහිරි නම් ගැයුම සුමිහිරිනම් දේශ සීමා මායිම් නැතුව රස විඳින්න පුළුවන්.ඔය අතරෙම තමයි මොහිදින් බෙග් ගේ “සුව‍දේ මට ශීතල සුළඟ පවා” ගීතය ඇහෙන්ඩ පටන්ගත්තේ.“මචං බෙග් නැතිවෙලත් නෑ... කවදාවත් නැතිවෙන්නෙත් නෑ...”එක මිත්‍රයෙක් කිව්වා.“කෑ නොගහ හිටපන්කො”අර නියෝගය යළිත් ඇසුණා.ඇත්ත තමයි බෙග් කවදාවත් නැතිවෙන ගායකයෙක් නෙමෙයි. පසුගිය වෙසක් දවස්වල ඒක හොඳටම පැහැදිලි වුණා.ගම්පහ නගරයේදී හොඳ අත්දැකීමක් ලැබුණා. නගරයේ තිබුණු එක තොරණකින් “ඔබෙ රාගී මන කැලඹේ දෝ” ගීතය ඇහෙන කොට අනෙක් තොරණින්“සුව‍දේ මට සීතල සුළඟ පවා” ඇහුණා. වෙසක් එකට නම් බෙග් නැතුවම බැහැ. දන්සල්වලින් ඇහුණේම බෙග් මාස්ටර්ගේ හඬ.මේක අතීත කාමය පිළිබඳ ප්‍රශ්නයක් නෙමෙයි. නූතනයේ එවැනි හඩ පෞරුෂයක් නැතිවීම පිළිබඳ ප්‍රශ්නයක්. ජෝති, බෙග්, මිල්ටන් වැනි ගායකයන් නැවත උපන්නොත් එක රාත්‍රියේ ගායකයන්ට කුමක් සිදුවේවි ද කියා සිතන්ටත් බැරි තරම්. “රියැලිටි ෂෝ” වලට කුමක් සිදු‍ වේවි ද?බෙග් මාස්ටර්ගේ හඬ ගිය වෙසක්වලදී ද ඇසුණා. මේ වෙසක් එකේදී ද ඇසුණා. ලබන වසරේ වෙසක් ඒකේදීත් ඇසෙනු නිසැකය.ශ්‍රී ලංකාවේ වෙසක් උත්සවය පවත්වන තාක් කල් බෙග් මාස්ටර් ගේ කටහඬ නම් වියැකී යන්නේ ම නැතුවාය. මේ සටහන ඒ නොමියෙන හඬට උපහාරයක් වේවා!කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af14062212</link>
    <topic>113 වරටත් පාගමනින් කැලණියට පෙරහරේ ආ මාකන්දන ගැමියෝ</topic>
    <author>සටහන - ඉනෝකා සමරවික්‍රම</author>
    <content>ඒ අප තැඹිලිවත්තට පදිංචියට ගිය මුල් ම අවදියයි. අම්මා පොඩි අයියා ද සමඟ කැලණියට පෙරහරේ පයින් ගියා ය. ඒ ගිය ගමනේ දුර ඇතැම් විට කිලෝමීටර් තිස් එකකට වැඩි වන්නට ඇත. පොහොය දිනට පසුදා අම්මා ගෙදර ආවේ කෙඩෙත්තු ගතියෙන් නොව ගිය ගමන පිළිබඳව තෘප්තියකිනි.‍මේ සිදුවීමට දැන් වසර තිහක් පමණ ගතව ඇත. දැන් අම්මා ද අයියා ද ජීවතුන් අතර නැත‍.‍ එමෙන් ම එදා තැඹිලිවත්ත ගමේ පෙරහරේ ගිය බොහෝ අය ද ජීවතුන් අතර නැත. එහෙත් අරුමය නම් මේ පෙරහර තවමත් කැලණි පන්සලට පොසොන් පෝ දා පා ගමනින් යෑමයි.“අපේ පෙරහරට දැන් අවුරුදු එකසිය දහ තුනක් වෙනවා. ඉස්සරම කාලේ මේ ගමේ වසංගත රෝගයක් හැදිලා තියෙනවා. ඒ රෝගයෙන් ගැමියන් බේරා ගැනීමේ අරමුණින් තමයි කැලණි විහාරයට පා ගමනින් ගොස් පුද ප‍ූජා පවත්වනවා කියලා බාරහාර වෙලා තිබෙන්නේ‍.එදා ඉඳලා අද දක්වා ම මේ පෙරහර පවත්වනවා‍. මුලින් ම පෙරහර දවස් තුනක් ගම ව‍ටේ යනවා. එහෙම යන්නේ පොසොන් පොහොයට දවස් කිහිපයක් තිබියදී. ඊට පස්සේ තමයි කැලණිවිහාරයට ගමන් ආරම්භ කරන්නේ.ගමේ පොදු වැඩවලදී මුල්තැන ගන්නා සමන්ති සාගරිකා පවසන්නීය.පෝදා හිමිදිරියේ අපි කැස්බෑව, බණ්ඩාරගම පාරේ මාකන්දන තැඹිලිවත්ත ශ්‍රී සුදර්ශනාරාමයට ගියෙමු. වේලාව අට පසු වී තිබෙන්නට ඇත. එහෙත් අප යනවිට ද කැලණි වන්දනා පෙරහර පිටත්ව ගොස් තිබිණි. අපි ඔවුන් ගිය මඟ ඔස්සේ යන්නට වීමු. නැටුම් කණ්ඩායම් කිහිපයකින්, කස කරුවන් ගෙන් හේවිසි කණ්ඩායමෙන් මල් බයිසිකලකරුවන්ගෙන් සැදුණු පෙරහර අපට හමුවූයේ කැස්බෑව වැව පසුකර මඳ දුරක් ගිය තැනදී ය.තැඹිලිවත්ත මාකන්දන පොසොන් පෙරහර පසුකර අපි පිළියන්දල නගරය හරහා ඉදිරියට යන්නට වූයෙමු. තුන්බෝවිල පසුකරනවාත් සමඟම තවත් පෙරහරක් හමුවූයේ ය‍. ඒ මත්තෙගොඩ, සියඹලාගොඩ පෙරහරයි. එම පෙරහර කැලණි වන්දනාවේ යන්නේ හැට හයවෙනි වතාවටයි.“මේ පෙරහර මුලින් ම කළේ අපේ තාත්තා. තාත්තාගෙ නම ඇන්. ඊබල්. තාත්තා පෙරහර කරන කාලේ අපි ඉපදිලාවත් නැහැ. මේ පහන් කූඩුව හදන්නේ මල්ලි වන සරත් රණසිංහ මාරුවෙන් මාරුවට පෙරහරේ යන අය කැලණි විහාරයට යනතුරු පහන්කූඩුව හිසමත තබාගෙන යනවා. තාත්තාගෙන් පස්සේ තමයි අපි මේ පෙරහර කරන්න පටන් ගත්තේ. අපි මේ පෙරහර කරන්න අරමුණ තමයි අපේ ගමට ආරක්ෂාව, සෙත්පැතීම.”මත්තේගොඩ බණ්ඩාරනායකපුර පදිංචි නන්දා මාලනි පෙරහරේ විස්තර ප්‍රචාරය කිරීම මදකට නවතා ඔවුන් පිළිබඳව අපට කීවා ය‍.කහතුඩුව, හොරතුඩුව, බටකැත්තර ආදී ප්‍රදේශවලින් ද මේ ලෙසම කැලණි විහාරයට පොසොන් පොහෝදාට පාගමනින් පෙරහරේ එන්නේ ය. ඒ හැම පෙරහරකම කැටයම් කොළවලින් අලංකාර ලෙස සැරසූ පහන් කූඩුවක් තිබීම විශේෂය.‍අද වනවිට මේ ප්‍රදේශවලින් පැමිණෙන පෙරහර සංඛ්‍යාව අඩු වුව ද අතීතයේ නම් පිළියන්දල රත්තනපිටිය හරහා පොසොන් පෝදාට ගිය පෙරහර සංඛ්‍යාව දහතුනකට වඩා වැඩි ය. මේ හැම පෙරහරක් ම අතීතයේ සිට ම රත්නපිටියේ නතර කෙරිණි. එය පෙරහරේ පැමිණියවුන් ගමන් වෙහෙස නිවාගන්නා ප්‍රධාන නැවතුම්පොළ විය.ඔවුහු ගමන් වෙහෙස නිවාගත්තේ ඩී.ඇම්. ප්‍රේමසීලි මහතාගේ නිවහනට ගොඩවීමෙනි. වෙනත් අවුරුදු වල නම් පෙරහරේ පැමිණෙන්නන් සඳහා අසුන් පනවන්නේ ද අවශ්‍ය පහසුකම් සලසන්නේ ද ඩී.එම්. ප්‍රේමසීලි මහතාගේ දෑතිනි. ඔහු දැන් අනූ හය හැවිරිදි ය. එහෙත් මෙතෙක් කලක් තම පියා කළ ආකාරයටම මෙවර ඒ කටයුතු කැරුණේ ඔහුගේ පුත් රංජිත් ප්‍රේමසීලි විසිනි.“පෙරහරේ එන අය එදා ඉඳලම මෙතන තමයි නතර වුණේ. ඒ නතර වෙලා මුහුණකට හෝදාගෙන මහන්සිය නිවාගෙන රත්නපිටියේ දන්සලෙන් දවල් ආහාරය අරගෙන තමයි ආයෙම පිටත් වෙන්නේ.ඉස්සර ඔය දන්සල පටන් අරගෙන තියෙන්නේ පුංචි කඩ කෑල්ලක ඉස්සරහා. දන්සලට අවුරුදු එකසිය තිහකටත් වඩා වයසයි. මගේ තාත්තා ඩී. ජේ. පීටර්. ඔහු තමා මේ පළාතේ තිබුණ තැබෑරුම වසා දමන්න මුල් වුණේ. ඒ එක්දහස් අටසිය ගණන්වල. සමහරු බස්වල නැගලා මෙතනට එනවා. ඇවිත් ඒ ඒ ගම්වල පෙරහර සමඟ කැලණියට යනවා.”ප්‍රේමසීල මහතා අතීතය සිහි කරන්නේ ආඩම්බරයෙනි.අපි එහි සිටින විට හොරතුඩුව පෙරහර පැමිණ‍ියේය. ඔවුන් ගිමන් නිවාගන දන්සලට පිටත්වනවාත් සමඟම වසර ගණනාවක් කැලණි වන්දනාවේ යන කහතුඩුව පෙරහර පැමිණියේය.“එක්දහස් අටසිය ගණන්වල මේ රත්තනපිටිය හන්දියේ තොග මුදලාලි කෙනෙක් ඉඳලා තියෙනවා. ඔහු තමයි හෙට්ටිගේ දොන් බබානිස්. ඉස්සර රත්නපුරේ ඉඳලා කරත්තවලින් ආව උදවිය කොළඹට ගිහින් තියෙන්නේ රත්තනපිටිය හරහා. රත්තන පිටියේදි කරත්ත නතරකරලා ගිමන් ඇරලා තමයි ගිහින් තියෙන්නේ.බබානිස් මුදලාලි එයාගේ වියදමෙන් මුලින්ම මේ දන්සල දීලා තියෙන්නේ එක්දහස් අටසිය අසූපහ අවුරුද්දේ. ඔහු වියදම් කරලා තියෙන මුදල රුපියල් හතළිස් පහක්. ඒ කාලේ රුපියල් හතළිස් පහක් බොහෝම වටිනවලු. ඉඩම් අක්කර ගානක් ගන්න පුළුවන්ලු. 1885 අවුරුද්දේ කියලා සඳහන් වුණත් මේ දන්සල ඊටත් වඩා පරණයි කියලා තමයි කියැවෙන්නේ.ඉස්සර මේ හරියේ පන්සලක් තිබුණේ නැහැ. බෙල්ලන්විල, විජේරාම, නාවින්න පැපිලියාන පන්සල්වලට තමයි යන්න ඕන. අද බෝධින් වහන්සේ තියෙන මේ හන්දියේ එදා තිබිලා තියෙන්නේ කුරුසයක්. අද මේ දන්සල පවත්වන්නේ මොහන්දිරම් විජේසිංහ කියන මහත්මයාගේ ඉඩමේ. ඔහුගේ පුතා තමයි අපේ රටේ පළවෙනි සිංහල ඉංජිනේරුවා.රත්තනපිටියේ ඒ කාලේ ජීවත් වුණ මිනිස්සු අද වගේ ම බොහෝම ඉහළින් ආගන්තුක සත්කාර කරන කරපු උදවිය. අද මේ දන්සලේ ප්‍රධාන තැන දෙන්නේ පෙරහරේ එන වන්දනා නඩවලට. ඉන්පසුව ප්‍රදේශවාසීන්ට, මේ මාවතේ යන එන්නන්ට. දන්සල අතීතයේ සිට මේ දක්වා තොරතුරු සපයමින් අපව බොහෝ දැනුම්වත් කරමින් ඒ.ඇල්. ගුණරත්න මහතා පවසා සිටියේය.රත්තනපිටියේදි දිවා ආහාරයෙන් සප්පායම් වූ වන්දනාකරුවෝ දෙල්කඳ, නුගේගොඩ, රාජගිරිය, කළපළුවාව හරහා ගොස් රාත්‍රි හයාමාර හත පමණ වෙද්දි කැලණි විහාරයට පිවිසෙති. උදෑසන ආරම්භයේ සිටම මේ පෙරහරකරුවන්ට යන අතරමගදි ගමන් වෙහෙස, කුසගිනි නිවා ගැන්මට පලතුරු, අයිස්්‍ක්‍රීම්, සුප් වර්ග, තේ, කෝපි මෙන්ම පාන් ආදිය ප්‍රදේශවාසින් එකතු දන්සල් දීම සුවිශේෂීය. ඇතැම් දන්සල් වසර ගණනක් සිට දෙන ඒවාය.ඔවුන්ට මහන්සියක් නැත. බුදු ගුණ ගයමින් ද, විවිධ නර්තන ඉදිරිපත් කරමින් ද අව්වැසි නොතකමින් ඔවුහු පෙරහරේ යන්නාහ. රාත්‍රි අඳුරත් සමඟ හිමිදිරියේ ගම්වලින් පිටත්වූ පෙරහර කැලණියට එකින් එක ළඟා වූයේය. වෙනදාට වඩා මෙවර ඔවුන්ට අපහසුතාවන්ට මුහුණ දීමට සිදුවූයේය. ඒ ඇදහැලුන ධාරානිපාත වර්ෂාව නිසායි.එසේ වුවත් ඔවුන් ඔවුන්ගේ පිළිවෙත නැවැත්වූයේ නැත. ඉටි කොළයකින් ආවරණය කළ පහන්කූඩුව ද හිසමත තබාගෙන වන්දනාකරුවෝ කැලණි චෛත්‍ය පැදකුනු කරන්නාහ. ඡායාරූප ශිල්පි සුදම් ද මේ සියලු බාධකයන් මධ්‍යයේ මහවැස්සට මුවාවෙමින් මේ සියල්ල තම කැමරා කාචයේ සටහන් කර ගත්තේය.ඇතැම් පෙරහර වන්දනා කරුවෝ පහන්කූඩුව හිස මත තබාගෙන තුන් වටයක් චෛත්‍ය වටේ යන විට අවුරුදු එකසිය දහතුනක් පැරැණි තැඹිලිවත්තේ පෙරහර පහන්කූඩුව මාරුවෙන් මාරුවට හිස මත තබාගෙන එම වාර ගණනටම යන්නට වූයේය.බුදු ගුණ, තෙරුවන් ගුණ සිහි කරමින් කැලණි වන්දනාවේ පැමිණි මේ සියලු පෙරහර කරුවෝ අලුයම් කාලයේ තම බාරහාර ඔප්පු කර යළිත් ගම්බිම් බලා යන්නට පිටත් වූයේ විභීෂණ දෙවි හාමුදුරුවන් ප්‍රමුඛ සියලු දෙවියන්ට පින් අනුමෝදන් කරවමිනි.සටහන - ඉනෝකා සමරවික්‍රමඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af14062213</link>
    <topic>ලස්සන හක්මණට පෑයූ පොසොන් සඳ</topic>
    <author>සටහන - සමන් කුමාර්</author>
    <content>77 වන මිහිඳු මහා පෙරහැර වීදි සංචාරය කරමින්මනරම් කඳු වැටි, ඊට යාබදව තැන්නේ විහිදී යන නිල්වන් කෙත්වතු, නිදහසේ ගලා බසිනා ඇළ මාර්ග, ඒ අතරින් අහස් කුසට නැගී ගිය කොත් වහන්සේලා හක්මණ ප්‍රදේශයට එක් කරන්නේ අමුතුම සුන්දරත්වයකි.හක්මණ සුවිශේෂී වූ ඉතිහාසයකට ද උරුමකම් කියයි. ක්‍රි.ව.240 දී පමණ හක්මණ වාස භූමිය කරගත් මිණිකිරුළ නම් රජුගේ රජ මාලිගය මාලිගාතැන්නේ පිහිටා තිබූ බවත්, රජතුමා සක්මන් කළ මළුව නිසා හක්මණ යන නාමය එම ප්‍රදේශය හැඳින්වීම සඳහා භාවිතයට පැමිණි බවත් ජනප්‍රවාදයේ සඳහන්ය.පසුකාලීනව දකුණු ලක බොහෝ ගම්මාන මෙන් සැඟව ගිය මාතර දිස්ත්‍රික්කයේ පිහිටි මෙම හක්මණ නම් වූ සුන්දර ගම්මානය නැවත වරක් මුළු සිරිලක පුරා කතාබහට ලක් වන්නට පටන්ගෙන තිබේ. ඒ අන් කවරක් නිසා නොව ‘ලස්සන හක්මණ’ ජාතික පො‍ෙසාන් කලාපය නිසාය.රටපුරා බොහෝ ඈත එපිට ගම්මානවලට මෙන්ම හක්මණට ද නිදහසින් පසු සංවර්ධනයේ අරුණලු පතිත වන්නට පටන් ගන්නේ වසර 2005න් පසුවය. සංවර්ධනයෙන් හැඩ වන හක්මණ කලාපය ලස්සන හක්මණ ලෙස හඳුන්වන්නට පටන්ගත්තේ එහි ශ්‍රී ලංකා නිදහස් පක්ෂ ප්‍රධාන සංවිධායක ආයෝජන ප්‍රවර්ධන අමාත්‍ය ලක්ෂ්මන් යාපා අබේවර්ධන මහතාගේ සංකල්පයක් මතය.“ලස්සන හක්මණ” තව තවත් ලස්සන කරන්නට ජාතික පොසොන් කලාපයක් නිර්මාණය වන්නේ හක්මණ ජන්ම ලාභය කරගත් ප්‍රදේශයේ සංවර්ධනයට දැවැන්ත ශක්තියක් සපයන ජනාධිපති කාර්ය මණ්ඩල ප්‍රධානී ගාමිණී සේදර සෙනරත් මහතාගේ සංකල්පයක් මතය.ඒ අනුව දශක ගණනාවක් පුරා හක්මණ නගරයට ආලෝකයක් වූ ශ්‍රී ජයසුමනාරාම විහාරස්ථානය සංවිධානය කරනු ලබන මිහිඳු මහා පෙරහැර ‍කේන්ද්‍ර කර ගනිමින් 2011 වසරේ ආරම්භ වූ පොසොන් කලාපය හක්මණ සම්ප්‍රදාය පෙරටු කරගත් ජාතික මහා මංගල්‍යයක් බවට අද වන විට පත්ව තිබේ.පොසොන් මහා බත් දන්සලහක්මණ මිහිඳු මහා පෙරහරට ඇත්තේ ද දීර්ඝ ඉතිහාසයකි. 1938 ඇරැඹි අනුබුදු මාහිමි මිහිඳු මහ රහතන් වහන්සේ සිහි ගන්වන ‍ෙම් පෙරහැර අඛණ්ඩව 77 වන වතාවටත් මෙවර පැවැත්විණ. 2011 වර්ෂය දක්වා දිවා කාලයේ පැවැති මෙම පෙරහැර පොසොන් කලාපයට සමගාමීව රාත්‍රී කාලයේ පැවැත්වෙන විචිත්‍ර වූ දර්ශනීය පෙරහැරක් ලෙසින් මේ වන විට පැවැත්වේ.ශ්‍රී ජයසුමනාරාම විහාරාධිපති පූජ්‍යපාද දිවියාගහ ඥානානන්ද නායක ස්වාමීන් වහන්සේගේ අනුශාසකත්වයෙන් විහාරස්ථ දායක සභාවේ දැඩි පරිශ්‍රමයෙන් පැවැත්වෙන පෙරහැරට හක්මණ සේදර සෙනරත් පදනමත්, අයෝමය ශක්තියක් වී තිබේ.හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා සුබ මොහොතින් ඉන්දිරාජා හස්තිරාජයා මත කරඬුව තැන්පත් කිරීමෙන් අනතුරුව වීදි සංචාරය කළ පෙරහැර දැක බලා ගැනීම සඳහා දිවයිනේ නන් දෙසින් පැමිණි ලක්ෂ සංඛ්‍යාත ජනතාවගෙන් හක්මණ නගරය අතුරු සිදුරු නැතිව මෙවර පිරීගියේය. අලි ඇතුන් රැසක් සමඟින් නර්තන කණ්ඩායම් විශාල පිරිසකගෙන් මෙවර පෙරහැර අලංකාර විය.හක්මණ පොසොන් තොරණපොසොන් තොරණ, ප්‍රදේශයේ ආරක්ෂක අංශ, යෞවන සමාජ හා පාසල් ඉදිරිපත් කළ දර්ශනීය පහන් කූඩු, ප්‍රවීණ ගායක ගායිකාවන් ගේ බැති ගී, ආධුනික බැති ගී තරග, පාසල් සිසුන් හා මහජන බැංකු බැති ගී කණ්ඩායම් ඉදිරිපත් කළ බැති ගී සංදර්ශන ඇතුළු කලාංග රැසකින් පොසොන් කලාපය සරුසාර විය. ප්‍රදේශයේ පාසල් දරුවන්ට හා තරුණ තරුණියන්ට සිය කලා කුසලතා එළිදැක්වීමේ තෝතැන්නක් බවට පොසොන් කලාපය මේ වන විට පත්ව තිබීම විශේෂත්වයකි.එකවර 1200ක පමණ පිරිසකට ආහාර ගත හැකි දැවැන්ත බත් දන්සල පොසොන් කලාපයට පැමිණි ලක්ෂ සංඛ්‍යාත ජනතාවට මහත් සහනයක් විය. දිනකට පනස් දහසක පමණ පිරිසකගේ කුස ගිනි නිවූ මෙම මහා බත් දන්සලේ සියලු කටයුතු සිදු කෙරුණේ යටියන යුද හමුදා කඳවුරේ නිලධාරීන් හා සිවිල් ආරක්ෂක බළකායේ අප්‍රතිහත කැපවීමෙනි.ඉතා පිරිසිදු ප්‍රණීත ආහාර වේලක් ලබාදීමට ඔවුන් ගත් උත්සාහය අගය කළ යුතුමය. ඔවුන් එම භාරදූර කර්තව්‍යය මැනවින් සංවිධානය කර ගත් ආකාරය පිළිබඳව කවුරුත් කතා බහ කළේ පැසසුම් සහගතවය.වත්මන් ජනාධිපති මහින්ද රාජපක්ෂ මැතිතුමා සියලු බලවේග ඒකරාශී කරගනිමින් මේ රට එක් සේසත් කිරීමට සමගාමීව රටපුරා බෞද්ධාගමික ප්‍රබෝධයක් ඇතිවිය. ඒ සමඟ රටපුරා ඇරඹි සංස්කෘතික හා ආගමික උත්සව අතර හක්මණ ජාතික ‍පොසොන් කලාපය අද වන විට මුළුමහත් රටම දන්නා මහා සංස්කෘතික මංගල්‍යයක් බවට පත්වීම පිටුපස ඇත්තේ ද එකමුතු බවේ ශක්තිය යැයි පැවසුවහොත් එය නිවැරදිය.ප්‍රදේශයේ මහා සංඝරත්නය, අමාත්‍ය ලක්ෂ්මන් යාපා අබේවර්ධන මහතා ප්‍රමුඛ දේශපාලන අධිකාරය, ජනාධිපති කාර්ය මණ්ඩල ප්‍රධානී ගාමිණී සේදර සෙනරත් මහතා ප්‍රධාන සේදර සෙනරත් පදනම, හක්මණ ප්‍රාදේශීය සභාව, හක්මණ ප්‍රාදේශීය ලේකම් කාර්යාලය ප්‍රධාන කොටගත් රාජ්‍ය ආයතන, ප්‍රදේශයේ පාසල්, ව්‍යාපාරික ප්‍රජාව, යෞවන සමාජ ඇතුළු සමස්ත ජනතාවම දම්වැලක පුරුක් මෙන් එකට බැඳී මේ මහා මංගල්‍යය සාර්ථක කරගැනීමට උරදුන් ආකාරය පැසසුම් සහගතය.සටහන - සමන් කුමාර්ඡායාරූප - උදේෂ් ගුණරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af14062214</link>
    <topic>කටකතා ගැන ලංකා‍වේ ලියවුණු හොඳම ලිපිය මෙන්න!</topic>
    <author>අනුවාදය</author>
    <content>පසුගිය දිනවලදී අලුත්ගම බේරුවල ප්‍රදේශවල ඇතිවූ සිදුවීම් සමඟ කටකතා ද ශීඝ්‍රයෙන් පැතිරෙන්නට පටන්ගත්තේය. දැන් අප ටෙලිෆෝන්, එස්එම්එස්, ස්කයිප්, ෆේස්බුක්, ට්විටර් අදී නවීන සන්නිවේදන උපාංගවලින් සන්නද්ධ වී සිටිතත් තවමත් අපටම අනන්‍ය වූ කටකතාවලට හිමි තැන අහිමි වී නැති බව එයින් පෙනෙයි.කපුටු පිහාටුවක් දුටු පුවත කපුටන් දෙදෙනකු මියගොස් තිබුණේ යැයි දක්වා වර්ධනය කළ කටකතා ඉතිහාසයක් අපේ රටට තිබේ. සන්නිවේදන විධි නොදියුණු 1958 වැනි කාලයක රටේ වාර්ගික ගැටුම් පැතිරෙද්දී ඊටත් වඩා ‍ෙව්ගයෙන් කටකතා පැතිරුණු ආකාරය ගැන උපහාසාත්මක කොලමක් ලේක්හවුසියේ සේවය කළ මහා පත්‍රකලාවේදියකු වූ ටාසි විට්ටච්චි ‘ඔබ්සර්වර්’ පුවත්පතට ලිව්වේය. කටකතා පැතිරෙන අන්දම ගැන අදටත් ගැළපෙන ඒ කොලම ‘සිළුමිණ’ පාඨකයන්ගේ රසාස්වාදය පිණිස අපි අනුවාදය කර පළ කරමු.1956 - 60 කාලසීමාවේ රැජයූ ප්‍රචණ්ඩත්වය උපරිමයකට පත්වූයේ 1958 මැයි මස බිහිවුණු වාර්ගික සැහැසිකම සමඟය. එකල පැතිරුණු නොයෙකුත් කටකතා මර්දනය කිරීමට හැකියාවක් තිබිණි නම් ජනයා අතර ඇති වුණු වාර්ගික ප්‍රචණ්ඩත්වය බොහෝ දුරට සමනය කරන්නට ඉඩ ප්‍රස්ථා තිබිණ. සත්‍යය සහ කටකතාව අරබයා ටාසි විට්ටච්චි ලියූ පහත ලේඛනය පළ වුණේ 1958 දී පැනවූ හදිසි නීතිය යටතේ වාරණය උග්‍රව පැවති සමයකය.කාලය - ඕනෑම සතියක සඳුදා. ස්ථානය - හන්දියවැල්ලවත්තේ චමරියක වෙසෙන වී.කේ.එස්.පී.සුබ්‍රමනියම් මහතා ඒ මාව‍ෙතහි ඇවිද එන්නේ ඊවිනින් ඔබ්සර්වර් පුවත්පත වමතෙහි රුවාගෙන ය. ඔහුගේ දකුණතෙහි මුරුංගා පාර්සලයකි. කටේ රුවාගෙන සිටින්නේ යා(බලධාරියා විසින් කපා හරින ලදී) සුරුට්ටුවකි.රෑ අහරට බුදින කදිම මුරුංගා වෑංජනය ගැන ද, ඇස්.ඇස්.සී.විභාගය සමත් සිය පුතුගේ අනාගතය ගැන ද, ඔහු‍ෙග් හිතේ විටින් විට නොයෙක් කල්පනා මැවේ. නිව් නැෂනල් බොජුන්හලට සමීප වෙන ඔහුට පැරැණි මිතුරකු හමු වෙයි. යටගිය දවසක කෑගල්ල කච්චේරියේ එකට සේවය කළ හේ නමින් හෙක්ටර් සිල්වාය. මේ හෙක්ටර් සිල්වා මහතාගේ අතෙහි ද ඊවිනින් ඔබ්සර්වර් පුවත්පතක් රැඳී තිබේ. යා(බලධාරියා විසින් කපා හරින ලදී) සුරුට්ටුව ද ඔහු සිය මුවෙහි රුවාගෙන සිටියි.සුබ්‍රමනියම්: හලෝ හලෝ ඉතින් සෑහෙන කාලෙකට පස්සෙ නේ?සිල්වා : ආ හලෝ හලෝ... ඒක නේන්නම්... ඉතින් දැන් කොහෙද වැඩ කරන්නෙ?සුබ්‍රමනියම්: මං රෙජිස්ට්‍රාර් ජෙනරාල් කන්තෝරුවෙනේ දැන්. උඹ කොහෙද දැන් ඉන්නෙ?සිල්වා: මං වැඩ කරන්නෙ ‍රේල්ලුවෙ. ඉතින් කොහොමද?සුබ්‍රමනියම්: වරදක් නැහැ මචං. ඉතින්?සිල්වා: මගෙත් ඉතින් කියන්න වරදක් නැහැ.පරක්කුත් වෙනවනේ. ඉක්මනට යාගන්න ඕන.සුබ්‍රමනියම්: ඔව් මටත් පරක්කු වෙනවා. එහෙනම් හමුවෙමු. (සුබ්‍රමනියම් සහ සිල්වා පිටව යති.)අඟහරුවාදාමාර වැඩේනේ බං. ඊ‍යේ වැල්ලවත්තෙ වෙලා තියෙන දේ අහගෙනද?ඇයි.. ඇයි.. මොකද වුණේ?ඇයි බං සුබ්‍රමනියම් කියල හාදයකුට ගහල කියන්නෙ.නෑ... කවුද?සිල්වා කියල‍ කෙනෙක්.හැබෑට... කොහෙද?අර නැෂනල් භෝජන ශාලාවේ එළිපත්තෙලුනෙ.හොඳටම තුවාල වෙලා ඇතිනෙ එහෙනම්.ඔව් ඔව් ටිකක් විතර තුවාල කියල ඔය කියන්නෙ.ඉතින් ඉතින් මොකක්ද වෙලා තියෙනවයි කියන්නෙ?මුරුංගයි හාල්මැස්සොයි පේමන්ට් එකේ හැමතැනම විසිරිල ගිහිල්ල.ඒ කොහෙන්ද?දෙන්න ගාව මලු දෙකක් තිබිල තියෙනව.බදාදාවැල්ලවත්තෙ ලොකු සිද්ධියක් වෙලා කියන්නෙ.කවද්ද?සඳුදා හරි අඟහරුවාදා හරි.ආ... මොකෝ වෙලා තියෙන්නෙ?ලොකු රණ්ඩුවක් ගිහිල්ල කියලයි කට්ටිය කියන්නෙ.කවුරු කවුරුද?සුබ්‍රමනියම් කියල මනුස්සයෙක් සිල්වා කියල හාදයකුට ගහන්න ගිහින්.පිස්සුනේ? අර මොකටද ඒ වගේ වැඩ කරන්නෙ?සිල්වා අත්බෝම්බයක් මල්ලක තියාගෙන ඉඳල තියෙනවා.නෑ... ඉතින් කොහෙද ඕක වෙලා තියෙන්නෙ?අර නිව් නැෂනල් භෝජන ශාලාව ඉස්සරහලුනෙ.හැබෑට? ඉතින් මොකද මනුස්සයා කරල තියෙන්නෙ?මිනිහ හදලා තියෙන්නෙ මල්ල අරින්න.අහවල් කාරණාවකටද ඒ?සුබ්‍රමනියම්ට ගහන්න තමා.ඊට පස්සෙ?ඒත් ඉතින් මිනිහ දාලා තියෙන්නෙ ආච්චිගෙ ගැටයක්.ඉතින් මල්ල ඇරගන්න බැරිවෙන්න ඇති?හ්ම්... ඒ පාර මේ සුබ්‍රමනියම් මිනිහට හොඳටම ගහල.මොකකින්ද?මිනිහ ගාව තිබිල තියෙනව ඩයිනමයිට් වගයක්.සිල්වට ගොඩක් අමාරුයිලු ද ඉතින්?පේන විදිහට නම් මිනිහ ඉස්පිරිතාලෙ.එහෙනම් වැඩේ බරපතළයි.අම්මෝ... ආරංචි විදිහට මැහුම් එකොළහක්.බ්‍රහස්පතින්දාසඳුද කෝලහාලේ ගැන ආරංචිද?කොහෙද ඕක වෙලා තියෙන්නෙ?වැල්ලවත්තෙ බං වැල්ලවත්තෙ.ඇයි මොකද වෙලා තියෙන්නෙ. බරපතළ සිද්ධියක්ද?මහ දවාලෙ මිනිහෙක් මරලා.කොයි හරියෙද ඕක වෙලා තියෙන්නෙ?අර නිව් නැෂනල් භෝජන ශාලාව ළඟනෙ.නිව්නැෂනල් එක ළඟ... හැබෑට?ඔව් බං. පේමන්ට් එකේ.කවුද මැරුණු මනුස්සයාසුබ්‍රමනියම් ද සිවප්‍රකාසම් ද කියල හාදයෙක්.මොන සිවප්‍රකාසම් ද? අර ටෙලිකොමියුනිකේෂන් එකේ හිටපු මනුස්සයද?නෑ නෑ මට ඇහුණු විදිහට නම් රේල්ලුවෙද කොහෙද.වඩුක්කොඩේ සිවප්‍රකාසම්ලගේ කට්ටිය වෙන්නැති. එක හාදයෙක් මට මතකයි රෝයල් එකටත් සෙල්ලම් කළා ඒ දවස්වල. ඉතින් මොකෝ වෙලා තියෙන්නෙ? කවුද දැන් මරල තියෙන්නෙ?සිල්ව ද ෆනෑන්ඩු ද කවුද හාදයෙක්.ඉතින් ෆනෑන්ඩුට මොකද්ද සිවත් එක්ක තියෙන ප්‍රශ්නෙ?ආරංචි විදිහට නම් ෆනෑන්ඩු ගාව මැෂින් තුවක්කුවක් තිබිල තියෙනව.මහ දවාලෙ? අර නිව් නැෂනල් එක ළඟ?ඒකනෙ කියන්නෙ. පත්තරේ ඔතාගෙන ඇවිල්ල තියෙන්නෙ හාල්මැස්සො ටිකක් වගේ. මාර මනුස්සයෙක්නෙ.ඉතින් මොකෝ වෙලා තියෙන්නෙ?සිවාට සැක හිතිලා අරූට අණ කරල තුවක්කුව බිමින් තියන්න කියල.නෑ... ඉතින් සිවා ළඟත් මොනව හරි තියෙන්න ඇති.හ්ම්. මිනිහ ගාවත් තුවක්කුවක් තිබිල තියෙනව පත්තරේක ඔතල.එහෙනම් ඉතින් ආයෙ දෙකක් නෑ තුවක්කු යුද්ධයක් තමයි තියෙන්න ඇත්තෙ.ආන්න හරි. තුවක්කු යුද්ධයක් තමා.හැබෑට? කීදෙනෙක් මැරිලද?විසිදෙනෙක් වෙන්න ඕන අඩුම තරමෙ.විසි දෙනෙක් ඈ? ඕවා මහ ජාතික අපරාධනෙ.සිකුරාදාචා චා හරිම කැතයි හරිම කැතයි.මොකක්?මහ දවාලෙ සත්තු වගේ හැසිරෙන එක හරිම කැතයි.කවුද?මට ඇහුණා කවුද කියනව තුවක්කු යුද්ධයක් ගැන.කොහෙද?අර නිව් නැෂනල් භෝජන ශාලාව ඉස්සරහ.වැල්ලවත්තෙ එකේ ද, මරදානෙ එකේද?මරදානෙ කියලයි ආරංචිය.ඉතින්?පේන විදිහට නම් ෆනෑන්ඩු කියල හාදයකුයි සිවප්‍රකාසන් කියල හාදයකුයි තමා පටන් අරගෙන තියෙන්නෙ.ඒ කොහොමද?ෆනෑන්ඩු අත් ‍බෝම්බයක් විසිකරල තියෙනව සිවප්‍රකාසන් දිහාට.ඊට පස්‍සෙ?සිවප්‍රකාසන් ෆනෑන්ඩු දිහාට විසිකරල තියෙන්නෙ බිම් බෝම්බයක්.එහෙමද පටන් අරන් තියෙන්නෙ?ඊට පස්සේ ෆර්නැන්ඩුගේ යාළුවො ඔක්කොම ඇවිල්ල වෙඩි තියන්න පටන් අරගෙන.කාටද?සිවප්‍රකාසන්ගේ යාළුවන්ටනෙ ඉතින්. වෙන කාටද?ඔය කට්ටිය කොහෙන්ද එකපාරටම මතු වෙලා තියෙන්නෙ?අපෝ ඒවා කලින් සැලසුම් කරලයි ඇත්තෙ.සෙනසුරාදාගිය සඳුදා මරදානෙ වෙලා තියෙන දේ අහගෙනද?නෑ නෑ... ඇයි මොකෝ වෙලා තියෙන්නෙ.ඉන්දියාවෙ හමුදාවයි ලංකාවෙ පාබල හමුදාවයි එකට ගැටිල කියන්නෙ.නෑ... ඒ කොහොමද?පේන විදිහට නම් දකුණු ඉන්දියාවේ ගුර්කා කියල කට්ටියක්.ඉතින් ඉතින්...?සිවප්‍රකාසම් ද, සින්නතම්බිද, කවුද මනුස්සයෙක් යටතේ තමයි ඉන්දියන් හමුදාව ඇවිල්ල තියෙන්නෙ.ආ ඔය කියන්නේ අර මැඩ්‍රාස්වල ඡන්දෙ ඉල්ලපු කෙනා වෙන්නැති. ඉතින්?ඉතින් කෝච්චියෙන්ම ඇවිල්ල කට්ටිය මරදානෙන් බැහැල නගරෙට ගිහින් තියෙන්නෙ පෙළපාළියකින්.නෑ... ඊට පස්සෙ?ඊට පස්සෙ පාබල හමුදාවත් එක්ක සටන් කරල. පාබල හමුදාවෙ ප්ලැටූන් එක තිබිල තියෙන්නෙ ෆනෑන්ඩුද පෙරේර ද කවුද යටතෙ.ආ අර ඌරුගස්මංහන්දියෙ ආසනෙ පැරදුණු මනුස්සයගේ පුතා වෙන්න ඕන. ඔව් ඔව් එයා තමයි. ඉතින් ඉතින්?මාර වැඩේනේ බලහංකො බං ඉතින්...කොහෙද ඔය කියන තැන?ආරංචි විදිහට නම් නිව් නැෂනල් භෝජන ශාලාව හරි නිව් යුනිවර්සල් හෝටලේ හරි ඉස්සරහ.මොන නිව් යුනිවර්සල් හෝටලේද? අර එල්ෆින්ස්ටන් එක ගාව තියෙන එකද?පේන විදිහට නම් එහෙ තමා. මාර යුද්ධයක් තමයි බලං ගියහම වෙලා තියෙන්නෙ.ගිනිගහන තාර කල්දේරමක මිනිස්සු හැටදෙනෙක්ම ගිල්ලලනෙ මේ යක්කු.මොන තාර කල්දේරමද ඔය කියන්නෙ?ඇයි බන් අර කොළඹ නගර සභාව ළඟ තියෙන කල්දේරම?‍එහෙනම් ඕකට කොළඹ නගර සභාවත් ගෑවිල ඇති. ඒකෙ දෙකක් නෑ.ඔව් ඔව් උන් ඔක්කොම මේකට සම්බන්ධයි.ඒත් බං නගර සභාව විසුරුවා හැරලනෙ දැන්, නේද?ඕව ප්ලෑන් ගහන්න ඇත්තේ විසුරුවා හරින්න කලින් ඉඳල.ඔක්කොම කට්ටිය අර කල්දේරමේ ගිල්ලලද?මුලින්ම පණ පිටින් පුච්චල, ඊට පස්සෙ ගිල්ලල තියෙන්නෙ.බොරු කියන්න එපා බං.මොන ‍ෙබාරුද? බොරු නම් අහල බලපන්.ඉන්දියාවයි ලංකාවයි අතරත් යුද්ධයක් ඇතිවුණා එහෙනම්. කවුද ඉතින් අන්තිමේදි දිනල තියෙන්නෙ?ල(බලධාරියා විසින් කපා හරින ලදී) තමයි ඉතින්... වෙන කවුද?ඉරිදාමේ... ඉන්දු ලංකා යුද්ධෙ ගැන එහෙම පත්තරවල මොනව හරි තිබුණද?නෑ. මොන යුද්ධයක්ද?දන්නෙ නැත්නම් මගෙන් අහන්න. ඕ‍කනෙ මං කියන්නෙ උඹල කාලෙත් එක්ක හරිම පසුගාමියි කියල.මං අහන්නෙ මොන යුද්ධයක් ද කියල?ඇයි අර නිව් යුනිවර්සල් හෝට‍ෙල් හරි නිව් ඔරියන්ටල් හෝටලේ හරි තියෙන පැත්තෙනෙ ඕක වෙලා තියෙන්නෙ.මොකක්? නිව් ඔරියන්ටල් එක තියෙන්නෙ ගාල්ලෙනෙ.එහෙනම් ඕක වෙන්න ඇත්තෙ ගාල්ලෙ.ඉතින් මොකෝ වෙලා තියෙන්නෙ?ඉන්දියානු හමුදාවෙන් පැනලනෙ.බොරු කතා.බොරු කතා? ගාලු කොටුවටත් ගහලලු.හැබෑට?හැබෑට තමයි. හැබැයි ඉතින් හෝටලේ ඉස්සරහදිම ලංකාවෙ හමුදාවෙන් අරුන්ට මතක හිටින්න වැඩේ දීලා.හොඳ වැඩේ ඕකුන්ට.ඊළඟ සඳුදාවැල්ලවත්තේ චමරියක වෙසෙන වී කේ.එස්.පී.සුබ්‍රමනියම් මහතා ඒ මාවතේ ඇවිද එන්නේ ඊව්නින් ඔබ්සර්වර් පුවත්පත වමතෙහි රුවාගෙන ය. ඔහුගේ දකුණතෙහි මුරුංගා පාර්සලයකි. කටේ රුවාගෙන සිටින්නේ යා (බලධාරියා විසින් කපා හරින ලදී) සුරුට්ටුවකි. රෑ අහරට බුදින කදිම මුරුංගා වෑංජනය ගැන ද, ඇස්.ඇස්.සී. විභාගය සමත් සිය පුතුගේ අනාගතය ගැන ද, ඔහුගේ හි‍තේ විටින් විට නොයෙක් කල්පනා මැවේ. නිව් නැෂනල් බොජුන්හලට සමීප වෙන ඔහුට පැරණි මිතුරෙකු හමු වෙයි. යටගිය දවසක කර්නිගෝල් කච්චේරියේ එකට සේවය කළ හේ නමින් හෙක්ටර් සිල්වාය. මේ හෙක්ටර් සිල්වා මහතාගේ අතෙහි ද ඊව්නින් ඔබ්සර්වර පුවත්පතක් රැඳී තිබේ. යා(බලධාරියා විසින් කපා හරින ලදී) සුරුට්ටුව ඔහු සිය මුවෙහි රුවාගෙන සිටියි.සුබ්‍රමනියම්: ආ... හලෝ හලෝ, සතියකින් විතර උඹ දැක්කෙ.සිල්වා: ඒක නේන්නම්.සුබ්‍රමනියම්: මේ ඒක නෙවෙයි. ආරංචි ද ගිය සඳුදා ගාල්ලෙ නිව් ඔරියන්ටල් හෝටලේ ඉස්සරහ වෙච්ච සිද්ධිය?සිල්වා: නෑ, අපි අන්තිමට හම්බවුණෙත් එදා නේද?සුබ්‍රමනියම්: ඔව්. පේන විදිහට නම් සින්නතම්බි කියල ජෙනරල් කෙනෙක් යටතේ ගුරුකා කියල ඉන්දියාවෙ කට්ටියක් ලංකාවට ඇවිත් තියෙනවා.සිල්වා: අප්පට සිරි. එහෙමත් එකක්ද?සුබ්‍රමනියම්: ඒකනේ කියන්නේ. උන් ටික මුළු ගමක්ම පොළවට සමතලා කරල.සිල්වා: අම්මප?සුබ්‍රමනියම්: ඔව් ඔව් සහතික ඇත්ත. වාසනාවට ජෙනරල් පෙ‍රේරගේ හමුදා කණ්ඩායමකුත් ඇවිල්ල.සිල්වා: කාලකන්නි හැතිකරේසුබ්‍රමනියම්: කාලකන්නි හැතිකරේ තමයි. මාර යුද්ධයක්නෙ වෙලා තියෙන්නෙ.සිල්වා: කවුද අන්තිමට දිනල තියෙන්නෙ?සුබ්‍රමනියම්: ල (බලධාරියා විසින් කපා හරින ලදී). කොහොම වුණත් අන්තිමේදි කට්ටිය ගිහින් තියෙන්නෙ සින්දු කිය කියලු.සිල්වා: මොනව... සින්දු කිය කිය? මොන සින්දුවක් ද?අනුවාදයසචිත්‍ර මහේන්ද්‍රකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=af14062215</link>
    <topic>ඉරාක ගින්න අරාබි කලාපයට පැතිරෙයි?</topic>
    <author>රෝහණ ආර්යරත්න</author>
    <content>සදාම් හුසේන්ගේ අත්තනෝමතික පාලනය පලවා හැර ඉරාකය ප්‍රජාතන්ත්‍රවාදී මඟකට යොමු කිරීම කෙරේ අවධානය යොමු කරන බව පෙන්වා ‍ඇමෙරිකන් හා බ්‍රිතාන්‍ය හමුදා සිදුකළ දැවන්ත ආක්‍රමණය අද පුස්සක් වී තිබෙන අයුරු පැහැදිලි වන්නේ ය.මහා සංස්කෘතියකට උරුම කී ඉරාකය අද සුන්නද්දූලි වන තත්ත්වයකට පත් වෙමින් පවතී. ඇමෙරිකන් ආධාර සහිතව බලයට පත්වූ ෂියාවරුන්ගේ අත්තනෝමතික හා අසාධාරණ මෙහෙයුම්වලට එරෙහිව සුන්නිවරු විසින් ඇරඹූ වි‍රෝධතා ව්‍යාපාරය අද ආක්‍රමණික ස්වරූපයක් දක්වා වර්ධනය වෙමින් සිවිල් යුද්ධයක ස්වරූපයක් ගෙන ඇත.දැනට ‍උද්ගතවී ඇති භයානක උවදුරු තත්ත්වය ඉරාක ජනජීවිතය අසාමාන්‍ය ලෙස අඩාල වෙමින් පවතී. එම අර්බුදය ඉරාකය තුළ පමණක් නොව අවට පිහිටි අරාබි රටවල ද සංකීර්ණ ප්‍රශ්නයක් බවට පත්වී ඇති සේ ම මුළු ලෝකයේ ම අවධානය ඉරාකය වෙත යොමු වී ඇත.‍සුළු ජන කොටසක්ව පැවති ෂියා වරුන්ට බලය ලබාදීම ගැන සුන්නිවරුන්ගේ ප්‍රසාදයක් නොවූ අතර ඔවුන්ගේ නොමනා ක්‍රියා එම අප්‍රසාදය තව තවත් තීව්‍ර වන තත්ත්වයකට පත්ව ඇත.ෂියා නිකායික දුරි අල් මලිකි අගමැති තනතුරටත් සුන්නි කුර්දු නිකායික ජලාල් තලබානි ජනාධිපති ධූරයටත් පත්වීමෙන් ජයග්‍රාහී ඇමෙරිකන් හා බ්‍රිතාන්‍ය ආක්‍රමණිකයින් බලාපොරොත්තු වූයේ ඉරාකය තුළ සාමය, සන්හිඳියාව ඇතිවීමයි.එහෙත් සිදුවූයේ වෙනත් දෙයකි. සුන්නිවරුන් සමඟ ජිහාඩ් හා අල්ඛයිඩා අන්තවාදීන් ඒකාබද්ධ වීමත් ඔවුන් රට තුළ බහුතරයක් වීමත් නිසා අද ඉරාකය අතිභයානක ඉරණමකට ඇදී යාමේ ප්‍රවණතාවයකට යොමු වී ඇත. මෙම ඒකාබද්ධ හමුදාවට සදාම් හුසේන්ගේ බේත් පක්ෂයේ හිතවතුන් ද එක්වීම තවත් බලගතු සංවිධානයක් බවට පෙරළී ඇත.මෙම ආක්‍රමණශීලී මෙහෙයුම ඇරඹ‍ුණේ කිර්කුක් නගරය අසල පිහිටි හවිජා ප්‍රදේශයේදී ය. ඉරාක ආරක්ෂක හමුදා මෙම නගරයට පැමිණ ආරක්ෂක හමුදා කිහිප දෙනෙකු ඝාතනය කරනු ලැබූ ත්‍රස්තවාදීන් සඟවා සිටින්නේ යැයි සුන්නි විරෝධතා සාමාජිකයින්ට ‍චෝදනා කරන ලදී.එම චෝදනාව සුන්නි සාමාජිකයින් ප්‍රතික්ෂේප කළ නමුත් දෙපක්ෂය අතර ඇති වූ උණුසුම් තත්ත්වය ගැටුමකට පරිවර්තනය විය. එහි ප්‍රතිඵලය වූයේ දෙපක්ෂයේ ම සාමාජිකයින් ඝාතනය වීමය. මින් පසු එතෙක් සාමකාමී විරෝධතාවක නියැළි සිටි සුන්නි නායකයින් විසින් ආක්‍රමණශීලී මෙහෙයුමක් අරඹන ලදී.ෂියා පාලකයින් සුන්නි නිකායිකයින් ත්‍රස්තවාදීන් ලෙස නම් කරනු ලැබූ අතර එම ඒකාබද්ධ හමුදාවලට මිලියන දෙකක් වෙසෙන මොසුල් නගරය සම්ප‍ූර්ණයෙන් ම යටත් කර ගැනීමට හැකි විය. එසේ ම බකියුබා නගරයේ සෑහෙන ප්‍රමාණයක් ඔවුන් යටතට පත්වී ඇත.‍ඔවුන්ගේ ඊළඟ අරමුණ ආගමික නගරයක් වූ කර්බාලා හා බෑග්ඩෑඩ් අගනුවර යටත් කර ගැනීමයි. විදුලි වේගයෙන් දියත් කරන ආක්‍රමණ හමුවේ රජයේ හමුදා සාමාජිකයින් සීසීකඩ යාමේ ප්‍රවණතාවයක් දක්නට ලැබෙන බවත් ජන ජීවිතය මහත් සේ අඩාල වී ඇති බවත් විදේශ වාර්තාවලින් හෙළිවේ.එක්සත් ජාතීන්ගේ සංගමයේ නියෝජිත නිකොලේ මිලැඩෙනොව් පවසන අන්දමට ඉරාකයේ සෛවරීත්වයට අතිමහත් තර්ජනයක් හා අභියෝගයක් මෙම සුන්නි අන්තවාදී ආක්‍රමණ නිසා සිදුවී ඇත. එසේම ජන ජීවිතයට මහත් තර්ජනයක් බවට පත්වී ඇති බව ද හෙතෙම පවසයි.‍ජිහාඩ් හා අල්ඛයිඩා ආක්‍රමණිකයින් විසින් ඉරාක හමුදා භටයින් අතිවිශාල ප්‍රමාණයක් ඝාතනය කිරීම නිසා ඉරාක හමුදාව බලරහිත තත්ත්වයකට පත්වී ඇති බවත් ආක්‍රමණිකයින්ගේ මෙහෙයුම් ඉදිරියේ ඔවුන් පසුබසින තත්ත්වයක පසුවන බවත් යුද උපක්‍රම හා අන්තර්ජාතික අධ්‍යයන කටයුතු පිළිබඳ මධ්‍යස්ථානයේ සේවයේ නියුතු ඇන්තනි කෝර්ඩ්ස්මන් පවසා ඇත.“ඉරාක හමුදාව අත්දැකීම් රහිත නොමේරුණු තත්ත්වයේ පසුවන අතර ඔවුන්ට ජිහාඩ් ත්‍රස්තවාදීන් සමඟ මුහුණට මුහුණලා සටන් කිරීමට තරම් හැකියාවක් හෝ පළපුරුද්දක් නැතැÓයි හෙතෙම වැඩිදුරටත් පවසයි.‍ෙමයට හොඳම උදාහරණය ලෙස ඔහු පෙන්වා දෙන්නේ එම ත්‍රස්තවාදීන් විසින් සලාහෙද්දින්හිදී අති බිහිසුණු ලෙස ඉරාක හමුදා භටයින් විශාල පිරිසක් ඝාතනය කිරීමයි.දැනට මෙම ආක්‍රමණිකයින් බැග්ඩෑඩ් අගනුවරට සැතපුම් 37 ක් පමණ දුරකින් පිහිටි ප්‍රදේශය ඔවුන් විසින් යටත් කරගෙන තිබීම ඉරාකයේ පැවැත්ම පවා අහෝසි විය හැකි තත්ත්වයක් බව එක්සත් ජාතීන්ගේ සංගමය අනතුරු අඟවා ඇත.ඇමෙරිකන් හමුදා ආධාරයෙන් බලයට පැමිණි අගමැති නුරි අල් මලිකි තම රට බේරා දෙන ලෙස ඇමෙරිකාවෙන් ඉල්ලා ඇතිමුත් තම තානාපති කාර්යාලයේ ආරක්ෂාව සඳහා ඇමෙරිකන් භටයින් 275 ක් පමණ එවා ඇත. ආක්‍රමණිකයින්ට එරෙහිව කුමන ක්‍රියා මාර්ගයක් ගත යුතු ද යන්න ගැන තවම ඇමෙරිකාව පසුවන්නේ දෙගිඩියාවෙනි.ගල්ෆ් ප්‍රදේශයට ඔවුන් විසින් යුද නැව් තුනක් යවා ඇතත් රට තුළට තම භටයින් යවා මෙම තත්ත්වය වෙනස් කිරීම කෙරේ ඇමෙරිකන් ජනපති බරැක් ඔබාමා තවමත් තීරණයක් ගෙන නැත.‍ එවැනි අවස්ථාවක් මඟින් ජිහාඩ් හා අල්ඛයිඩා ආක්‍රමණිකයින් ඉරාකයේ අතිවිශාල ප්‍රදේශයක් දැනට යටත් කරගෙන සිටින බව මෙහි දැක්වෙන සිතියමෙන් පැහැදිලි වනු ඇත.මේ අතර ඉරානය ද ඉරාකයේ සිදුවන ගැටුම් හා සාමයට එරෙහි සිදුවීම් නැවැත්වීම සඳහා උනන්දුවක් දක්වා ඇති අතර ඇමෙරිකාව සමඟ එක්වී එම කටයුතු මෙහෙයවීමට පෙලඹීම ඉරාකයේ අනාගතය පිළිබඳ බලාපොරොත්තු සහගත තත්ත්වයක් ද ඇතිවනු ඇතැයි අපේක්ෂා කෙරේ.පසුගිය මැතිවරණයෙන් මධ්‍යස්ථ මතධාරී හසන් රොහානි සමඟ පරමාණු අවි පිළිබඳව සාකච්ඡා පැවැත්වීම සුහද ලෙස සිදුවීම හේතු කොටගෙන ඉරාක අර්බුදයේදී ද ඇමෙරිකාවටත් ඉරානයටත් එක්තැන් වී කටයුතු කිරීමේ හැකියාව උදාවී ඇත.මෙහිදී ඉරානයේ සහාය ප්‍රධාන වශයෙන් ම ලබා ගැනීමට ඇමෙරිකාව යත්න දරනුයේ ඉරාක හමුදා ශක්තිමත් තත්ත්වයකට ගෙන ඒම සඳහා ය. “ඉස්ලාමීය ත්‍රස්තවාදීන් මුළු ප්‍රදේශයටම ප්‍රබල තර්ජනයක්, එය ඉරානයටත් තර්ජනයක් බව කිව යුතු ය.ඒ නිසා ඉරාක හමුදාවල ශක්තිය හා බලය වර්ධනය කිරීමේ අරමුණින් ඉරාන සහාය ලබා ගැනීමට අපේක්ෂා කරනු ලබනවා” යැයි ධවල මන්දිර මාධ්‍ය ප්‍රකාශක ජේ. කාර්නි පැවසීය.මේ අතර දැනටමත් ඉරාන හමුදා අණදෙන නිලධාරි කසෙම් සුලෙයිමානි ඉරාකයට පැමිණ ත්‍රස්තවාදීන් එරෙහිව ක්‍රියා කළ යුතු අන්දම පිළිබඳ උපදෙස් දීම අරඹා ඇත.මෙසේ ඉරාකය යථා තත්ත්වයට පත් කරගැනීම සඳහා ආක්‍රමණශීලී මෙහෙයුමකට වඩා සාමකාමී පියවරක් ගැනීම කෙරේ මේ අන්ද‍මේ ක්‍රියා මාර්ගයන් කෙරේ ඇමෙරිකාවත් ඉරානයත් සාකච්ඡා පවත්වද්දී සිරියාවේ බෂාර් අල් අසාඩ් ජනාධිපතිවරයාට සහාය වීම සඳහා ගොස් සිටි ෂියා සටන්කාමීන් බුරුතු පිටින් ආපසු ඉරාකයට පැමිණෙන බව වාර්තාවේ. එයින් දැනට පවතින මලිකිගේ රජය හා හමුදා ශක්තිමත් වීම අපේක්ෂා කළ හැකි ය.එසේ ම සටන්කාමී නොවන ෂියා නිකායිකයන් ද සුන්නි ආක්‍රමණිකයින්ට එරෙහිව ඉදිරිපත් වන බව වාර්තා වී ඇත.මෙම නව ප්‍රවණතාවය අනුව ඉරාක රජයේ හා හමුදා හස්තය ශක්තිමත් වීම මෙන් ම දෙපක්ෂය අතර පවතින ගැටුම තවත් උග්‍රවීමක් සිදුවිය හැකි බව විචාරක මතයයි. ඉරාකය තුළ රජයේ හමුදා හා ඉස්ලාමීය අන්තවාදීන් අතර පවතින දරුණු ගැටුම් හේතු කොටගෙන ජන ජීවිතය දැඩි ලෙස අඩාල වීමත් එසේ ම ජන කොටස් තම ගම්බිම් අතහැර යාමේ ප්‍රවණතාවයත් ඉර‍ාකය තුළ සාමාන්‍ය සිදුවීමක් බවට පත්වී ඇත.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406221</link>
    <topic>බැතිමතුන් ලක්ෂ ගණනකට දැනුම දානය දුන්</topic>
    <author>සුභාෂිණී ජයරත්න</author>
    <content>බැතිමතුන් ලක්ෂ ගණනකට දැනුම දානය දුන්මහින්ද රාජපක්ෂ ජනාධිපතිතුමා පොත් දන්සල විවෘත කරමින්පොතක් ප්‍රදානය කළ අයුරු. අධ්‍යාපන අමාත්‍ය බන්දුල ගුණවර්ධන මහතාද මෙහි වේ.පොසොන් සඳ වෙනදාටත් වඩා ප්‍රබෝධවත්ව මිස්සක පව්වට පායා තිබුණි. කලින් දවසේ ඇදවැටුණු පොද වැස්ස තුරුලතාවලට ගෙන දුන්නේ නව පණකි. මිහින්තලා පව්ව වැඳ පුදා ගැනීමට බැතිමතුන් සිය දහස් ගණනින් ගලා එන්නට වූයේ පොසොන් පෝදාට දින දෙක තුනකටත් පෙර සිටය. කඩින් කඩ ඇදහැළෙන වැස්ස මෙන්ම අනුරපුරයෙන් හමන්නාවූ මඳ නල දුර බැහැරින් පැමිණෙන බැතිමතුන්ගේ ගමන් විඩාව දුරැලීමට සමත් විය.වෙනදා මෙන්ම මෙවරත් අනුරාධපුර මිහින්තලා මාවත්හි දන්සල් සිය ගණනින් ඉදිවෙන්නට වූයේ පොසොන් පෝදාට දින කිහිපයකට පෙර සිටය. අව් වැසි නොතකා පැමිණෙන බැතිමතුන්ට ආහාර පානාදියෙන් සංග්‍රහ කරන්නට තැනින් තැන ඉදිවෙන මඩු මෙන්ම පොසොන් සැරසිලි ද මේ මාවතේ සුලභ දසුනක් විය. අතුරුසිදුරු නැතිව අනුරපුරයට පැමිණෙන මහ පිරිසකගේ කුසගිනි නිවීමට මේ දන්සල්වලින් ලැබුණේ අගනා සහායකි.එහෙත් දන්සල්. මෙහෙත් දන්සල්. බැලු බැලූ අත බත් දන්සල්, බීම, තේ දන්සල්, අයිස්ක්‍රීම්, රොටී, ආප්ප දන්සල් රස නහර පිනායන මේ මිහින්තලාවේ දන්සල් අතර තවත් අපූරු දන්සලක් මිහින්තලයේ මැදමලුවේ ලහි ලහියේ ඉදිවෙමින් පැවැතියේය.පොත් ගැනීමට පැමිණ සිටි ජනතාව“පොසොන් මහා පොත් දන්සල මිහින්තලයේ දී” මේ අපූරු දන්සලේ නාමපුවරු ද මිහින්තලා පුදබිමේ තැනින් තැන එසවුණේ දැනුම් පිපාසයෙන් පැමිණෙන බැතිමතුනගේ දැනුම් පිපාසය සන්සිඳුවන්නටය. පොසොන් පෝදාට පොත් දන්සලේ සියලු ප්‍රධාන කටයුතු ඉතිරි කරමින් ශ්‍රී ලංකාවේ ප්‍රථම පොත් දන්සල පොසොන් පෝදාට පෙර දින විවෘත වූයේ ජනාධිපති මහින්ද රාජපක්ෂ මැතිතුමා අතිනි.“දන්සල් අතර පොත් දන්සල කියන්නේ අපූරු දෙයක්. මේක මිහින්තලාවට අලුත් අත්දැකීමක්. ඒ වගේම රටට අලුත් පාඩමක්. පොත් පිපාසයෙන් පෙළෙන කොපමණ පිරිසක් ඉන්නවද කියලා දැනගත්තේ මේ දන්සලෙන් තමයි..” දන්සල් වඳින්න පැමිණි බොහෝ දෙනා එසේ පැවැසුවේ පොත් දන්සල වඳින්න පැමිණි දිගු පෝලිම්වලට එක්වෙමිනි.පොත් දන්සලක් ගැන මෙතෙක් කවුරුවත් කතා නොකළේ එහෙම දෙයක් මින් පෙර කිසිවකුත් නොකළ නිසායි. “බන්දුල කවුරුත් නොකළ වැඩක්නේ කරලා තියෙන්නේ...” ජනාධිපතිතුමා පොත් දන්සලට පැමිණ එසේ පැවසුවේ අධ්‍යාපන අමාත්‍ය බන්දුල ගුණවර්ධන මහතාගේ සංකල්පයක් යටතේ මේ අලුත් ආකාරයේ දන්සල පැවැත්වීම හේතුවෙනි.පොත් දන්සලේ වැඩ කටයුතු සඳහා අධ්‍යාපන අමාත්‍යාංශය ලකලැහැස්ති වූයේ මීට මාස දෙකකට පමණ පෙර සිටය. මේ කටයුතු කිරීමට විශේෂිත කමිටුවක් අධ්‍යාපන අමාත්‍යාංශයේ පිහිටුවනු ලැබිණ.“මහා පොත් දන්සලට” පොත් එකතු කිරිල්ල ආරම්භ විය. තමන් භාවිතා කරන නොකරන ‍ෙපාත් දානයක් ලෙස කැමැත්තෙන් පරිත්‍යාග කරන්නැයි අධ්‍යාපන අමාත්‍යාංශය රටේ සියලු දරුවන්ට දැනුම්දීමත් සමඟම පොත් එකින් එක එකතුවන්නට විය. අධ්‍යාපන ප්‍රකාශන දෙපාර්තමේන්තුවෙන් පෙළ පොත්, අතිරේක කියවීම් පොත්, දැනුම මිනුම පොත්, නවකතා, ප්‍රශ්නෝත්තර සංග්‍රහ මෙන්ම වරක් කියවූ හැම පොතක්ම මේ දන්සල සඳහා එකතු කිරීම ලහි ලහියේ සිදුවිය. කොළඹ නගරයේ පාසල්වලින් පමණක් නොව රටපුරාම පාසල් වලින් හා ආයතනවලින් මේ දානමය කටයුත්තට ලැබුණේ අපූරු දායකත්වයකි. ඒ ඒ පළාත් අධ්‍යාපන කාර්යාලය හරහා පාසල්වල එකතු වූ සියලුම පොත් එකතුකර පොසොන් පෝදාට දින කිහිපයකට පෙර සිට මිහින්තලා මැද මලුවේ දන්සල අසල වූ ගබඩාවක තැන්පත් කැරිණි. මීට පෙර රටපුරා පෙළපොත් බෙදූ පොත් ලොරි මෙදා මිහින්තලාවට ඇදුණේ මෙසේ එකතු වූ පොත් දන්සල අසල ගබඩා කරන්නටය. මිහින්තලා මැද මලුවේ පොත් දන්සල අසල පිහිටුවූ ගබඩාවේ මේ ආකාරයෙන් රටපුරා එකතු වූ පොත් ලක්ෂ 12ක් තැන්පත් වූයේ කිසිවෙකුත් අපේක්ෂා නොකළ පරිදිය.මහා බත් දන්ස‍ල්, මහා බීම දන්සල්, මහා නූඩ්ල්ස් දන්සල් අතරට ජනී ජනයා ඇදෙද්දී ඊට වඩා ‍ෙසනඟක් මේ අපූරු දන්සල ඉදිරිපිට පෙළ ගැසෙන්නට විය. පොසොන් පෝදා සවස් යාමයේ අන් දන්සල් අබිබවා කිලෝමීටර ගණනක දිගු පෝලිමක් පොත් දන්සල ඉදිරිපිට විය. ලොකු පොඩි භේදයකින් තොරව පොතක් ගැනීමේ ආශාව මේ සියලු දෙනා තුළම විය. මිහින්තලා ආලෝක පූජාව විවෘත කිරීමෙන් අනතුරුව පොත් දන්සල විවෘත කිරීමට ජනාධිපතිතුමා පැමිණෙන තෙක් සෑම දෙනාම බලා සිටියේ නොඉවසිලිවත්වය. අධ්‍යාපන අමාත්‍යාංශ නිලධාරීන් ද දන්සල විවෘත කෙරෙන තෙක් සැදී පැහැදී බලාසිටියේ මේ දිගු පෝලිමේ රැඳී සිටින බැතිමතුන්ට දැනුම දානය කිරීමේ පින්කමට දායකවන්නටය.මිහින්‍තලයේ වෙනස් ආකාරයකට සංවිධානය වූ අලුත්ම තාලයේ දන්සල විවෘත වූයේ පොසොන් පොහෝ දින එළඹෙන්නට පෙර දිනයේ සවස් යාමයේ නිසා, දන්සලේ ප්‍රධාන වැඩ කටයුතු සිදුවූයේ පොසොන් පොහෝදාය. හිමිදිරි අරුණැල්ලත් සමඟ ඝණ්ටාර ශබ්දයෙන් අවදි වූ මිහින්තලා පුදබිම සැදැහැති සිල් ඇත්තන්ගෙන් මෙන්ම බෞද්ධයන්ගෙන් පාන්දර සිටම පිරෙන්නට විය.උල්පතකින් ජලය උනන්නාක් මෙන් පොත් දන්සලේ පෝලිමට බැතිමතුන් එකතු වූයේ ‍පෝලිමේ අවසානයක් සොයාගත නොහැකි පරිදිය. පාලනය කිරීමට නොහැකි පරිදි දරුවන්ගෙන් මෙන්ම වැඩිහිටියන්ගෙන් ද දන්සල් පරිශ්‍රය පිරී ඉතිරී යන්නට විය. අධ්‍යාපන අමාත්‍යවරයා ද තම නිලධාරීන් සමඟ එක්ව උදේ වරුවේ සිට සවස් වරුව දක්වාම පොත් බෙදීමට දායක වූයේය. බොහෝ දෙනා එක පොතකින් සෑහීමට පත් නොවී පොත් ගොන්නක් තුරුලු කරගෙන යනු පෙනිණි. කෑමක් බීමක් ලබා ගැනීමට වඩා පොතක් කියවීමෙන් තෘප්තියක් ලැබීමේ ආශාව ඔවුන් වෙතින් පළවිය.“මේ වගේ දන්සලක් අපි කොහෙදිවත් දැකලා තිබුණේ නැහැ. මිහින්තලේ අපි කිහිප වතාවක්ම පොසොන් පෝයට ඇවිත් තියෙනවා. ඒත් මේක අපිට අලුත් අත්දැකීමක්. පොත් දන්සල අපිට අනිත් හැම දන්සලකටම වඩා වැදගත්. මම ආස කරන පොත් කිහිපයක් මේ දන්සලෙන් ලැබුණා” යැයි අප හා පැවසුවේ ‍ෙපාත් දන්සලෙන් ලබාගත් පොත් මිටියක් තුරුලු කරගෙන පැමිණි එරදි සුමේධා යාපා සිසුවියයි. ඇය හලාන්නෑව මහා විද්‍යාලයේ එක‍ෙළාස්වැනි ශ්‍රේණියේ ඉගෙනුම ලබන්නීය.මිහින්තලා පුදබිම වඳින්න පැමිණි බොහෝ දෙනොගේ අරමුණ වූයේ පොත් දන්සලත් වැඳගෙනම යෑමය. පාසල් දරුවෝ නම් කොතරම් දිගු පෝලිමක් තිබුණ ද පොත් දන්සල අත නොහැරියහ.“..පොත් දන්සලක් තියනවා කියලා ආරංචි වුණේ මෙහේ එන්න කලින්මයි. අපි කවදාවත් දන්සලකින් මෙහෙම පොත් අරගෙන නැහැ. අපිට ඉගෙනගන්න ඕන කරන පොත් ගොඩාක් මේ දන්සලේ තිබුණා. ඒවා අලුත්ම පොත්. කෑම බීම දන්සලකට වැඩිය මෙවැනි දන්සල් වඩාත් ඵලදායී කියලයි මම හිතන්නේ... අධ්‍යාපන ඇමැතිතුමාටත්, අධ්‍යාපන අමාත්‍යාංශයටත් පින්සිද්ධ වෙනවා, පෝය දවසේ මේ ව‍ෙග් දානමය පින්කමක් කළාට” යැයි ඒ රබෑව වනීෂා ඩිල්ෂානි පැවසුවාය.“අපේ දරුවෝ හරි ආසාවෙන් බලාගෙන හිටියේ පොත් දන්සල එනකම්. මේක දරුවන්‍ට වගේම අපිටත් මේක අලුත් අත්දැකීමක්. මේක දන්සලක් වුණාට හරියට පොත් ප්‍රදර්ශනයක් වගේ. හැම ‍ෙපාතක්ම අලුත් ඒවා. දරුවන්ට තමන් පරිහරණය කරන පොත් හොඳින් පරිහරණය කරලා තව කෙනෙකුට භාවිතා කරන්නට පරිත්‍යාග කිරීම හොඳ පුරුද්දක්. මිහින්තලේ අවට දරුවෝ අද ගොඩාක් සතුටු වුණා...” එහෙම අදහස් දැක්වූයේ මිහින්තලාවේ ජී.එම්.අශෝකාය.ගලෙන්බිඳුණු වැව පාසල් ගුරුවරියක වන මංගලිකා කාන්ති මහත්මිය ද පොත් දන්සලට පැමිණ සිටියේ සිය දරුවන් ද සමඟිනි.“අපි මිහින්තලාවට ආවේ වැඳපුදාගෙන යන්න. මෙහෙම පොත් දන්සලක් දෙන බව දැනගත්තේ මෙහාට ආවට පසුයි. අපි පැයකට වඩා පෝලිමේ හිටියා. ඒත් මහන්සියක් දැනුණේ නැහැ. දරුවන්‍ටත් අපිටත් අත පිරෙන්න පොත් ලැබුණා. දන්සල් දෙන එක හොඳයි. ඒත් කවුරුහරි ටිකක් ‍හෝ මහන්සි වුණොත් මේ වගේ ප්‍රයෝජනවත් ආකාරයට දන්සලක් දෙන්න පුළුවන්...”දිවයිනේ නන්දෙසින් මිහින්තලා පුදබිමට පැමිණි ජනතාවගේ එකම පැතුම වූයේ ලබන වතාවෙත් මෙවැනිම සත්කාර්යයක් කිරීමට හැකිවේවායි යන්නය. කොතරම් වෙහසකාරී කාර්යයක් වුවද එය මනා ලෙස ක්‍රමවත්ව ඉටු කිරීමට අධ්‍යාපන අමාත්‍යාංශ නිලධාරීන් ගත් උත්සාහය මේ දන්සලින් මනාව පෙනුණි.මෙම පොත් දන්සල සෑම වසරකම අඛණ්ඩව ක්‍රියාත්මක කිරීමට අධ්‍යාපන අමාත්‍යාංශ නිලධාරීහු බලාපොරොත්තු වෙති. පොත් ලක්ෂ 12 එකතුවට පාසල් දරුවන් මෙන්ම විවිධ ආයතන ද එකසේ දායක වී ඇත. විශේෂයෙන්ම පත්තර මහගෙදර වන ලේක්හවුස් ආයතනය ද මේ සඳහා සුවිශේෂී දායකත්වයක් ලබා දුන්නේය.ඔබ කියවා අහවර වූ පොතක් තවත් කෙනකුට කියවන්නට දෙන්නට අමතක නොකරන්න. එහි ඇත්තේ මුදලේ වටිනාකම ඉක්මවා ගිය වටිනාකමකි. යමකුට දැනුම දානය කරන්නට හැකි නම් එය ධර්ම දානය හා සමාන වටිනාකමකි. ලබන වසර් ද මෙවන් දානමය පින්කමකට ඔබටත් දායක විය හැකියි. ඔබ කියවූ පොතේ වටිනාකම වැඩි කරන්නට එය තවත් කෙනකුට පරිත්‍යාග කරන්න. පොසොන් පෝදා මිහින්තලා පව්වේදී ඔබට කියාදුන්නේ ඒ අගනා පණිවුඩයයි.සුභාෂිණී ජයරත්නපසුබිම් තොරතුරු - ප්‍රදීපා දිසානායකසේයාරූ - අධ්‍යාපන අමාත්‍යාංශ මාධ්‍ය ඒකකයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406222</link>
    <topic>බැතිමතුන් ලක්ෂ ගණනකට දැනුම දානය දුන්</topic>
    <author>සේමාලි කැල්ලපත</author>
    <content>බැතිමතුන් ලක්ෂ ගණනකට දැනුම දානය දුන්මේ ජූනි මාසයයි. ඉන්දියාවේ හයිද්රාබාද් ආසන්න ප්‍රදේශයට මෝසම් වැසි ආරම්භ වීමට ඔන්න මෙන්න කියා ඇති කාලවකවානුවයි. ඇස්වල කඳුළ බේරෙමින් නාසයෙන් හොටු පෙරමින් හුස්ම ගැනීමට අපහසුවෙන් පෙළෙන රෝගීහු දස දහස් ගණනක් හයිද්රාබාදයේ එක්තරා ප්‍රදේශයකට ඇදෙති.ඔවුන් සියලු දෙනා පෙළ ගැසී මේ යනුයේ ඇදුම හා ආශ්‍රිත සෙම් රෝග සඳහා සුවිශේෂී වූ ප්‍රතිකර්මයක් ලබා ගැනීම සඳහාය.ඒ ප්‍රතිකර්මය නම් පණපිටින් කුඩා මාළුවකු ගිලීමය. හයිද්රාබාදයේ බාතින් ගවුඩ් පවුල විසින් කරනු ලබන මේ රහස්‍ය ප්‍රතිකාරය සඳහා ජූනි මාසයේ එක්තරා දින දෙකක් තුළ දී මුළු ඉන්දියාව පුරාම මහා ජනතාවක් එම පවුලේ නිවෙස වෙත ඇදී එති.එම දෙදින තුළ ගම්මානයට ඇදෙන ජන සංඛ්‍යාව කෙතරම් ද යත් අදාළ ප්‍රදේශය කරා වැඩියෙන් දුම්රිය යෙදවීමට ද රජය කටයුතු යොදයි.එපමණක් නොවේ ජනකාය පාලනය කිරීමට අමතර පොලීසිය ද යොදවනු ලැබේ. මෙවර ප්‍රතිකාර සඳහා 60000කට අධික ජනතාවක් පැමිණීම නිසා ප්‍රතිකාර ලබාදීම සඳහා ගම්මානයේ පිට්ටනිය යොදා ගැනීමට බලධාරීන් කටයුතු යොදා තිබිණ.1845 දී පමණ හින්දු ශුද්ධවන්තයකු වෙතින් ලැබුණායැයි පවසන රහස් බෙහෙත් වට්ටෝරුවක් පරම්පරාගතව උපයෝගී කරගනිමින් මේ ප්‍රතිකාරය කරන බව පැවැසේ. පැළෑටි සංයෝගයකින් සකසා ගත් කහ පැහැති රහස් බෙහෙතක් සෙන්ටි මීටර් 4 - 5 ක් පමණ දිගැති පණැති මාළුවකුගේ මුව තුළට රිංගවා එම මාළුවා රෝගියාගේ උගුරෙන් පහළට යැවීම මේ රහස් ප්‍රතිකාරයයි. ඒ පවුලේ උදවිය පණ ගියත් මේ ප්‍රතිකර්මය පිට අයට හෙළි නොකරති. ප්‍රතිකාර සඳහා පැමිණෙන අධික ජනගහනය නිසා ගවුඩ් පවුලේ උදවිය වැඩි දෙනකුට ප්‍රතිකාර ලබාදීම සඳහා පැය 24 මුළුල්ලේම ප්‍රතිකාර කිරීමේ නිරතව සිටිති.බෙහෙත ගිල්ලවීම සඳහා කුඩා සැමන් මාළුවකු හෝ වෙනත් කුඩා මත්ස්‍ය විශේෂයක් යොදා ගැනේ. රෝගියාගේ දිව එළියට ඇද කුමන උපක්‍රමයක් හෝ යොදා ගිල්ලවූ දඟලන මාළුවා උගුර තුළින් යද්දී උගුර පෑදී ඇදුම සහ වෙනත් ශ්වසන රෝග සදහටම සුව වෙන බව පැවැසේ.මේ ප්‍රතිකර්මය එක දිගට තෙවසරක් කළ යුතු අතර ප්‍රතිකර්මයෙන් පසු රෝගියාට දින 45 ක නියමිත වූ ආහාරපාන වට්ටෝරුවක් ද නියම කෙරේ. මාළුවා ගිල ගැනීමට නොහැකිව කුඩා දරුවන් වැලපෙද්දී නාස් මිරිකමින් මාළුවා ගිල්ලවීමට වැඩිහිටියෝ වෙර දරති.මාළුවන් ගිල්ලවීමේ මේ ප්‍රතිකර්මය ගවුඩ් පවුල විසින් සිදු කරනු ලබනුයේ නොමිලයේ වීම ද විශේෂත්වයකි.එසේම එම ප්‍රතිකර්මයෙන් සියයට සියයක්ම සුවය ලැබෙන බවද පැවසේ. කෙසේ වුවද වෛද්‍යවරුන් පවසනුයේ මේ ප්‍රතිකර්මය සම්පූර්ණයෙන්ම සෞඛ්‍ය අනාරක්ෂිත ඉතාමත් අවදානම් සහිත ප්‍රතිකර්මයක් බවය. එහෙත් ගවුඩ් පවුල මෙන්ම රෝගීහු ද ඒ කතා ප්‍රතික්ෂේප කරති.ඉන්දියානු වෛද්‍ය සභාව එරට මහාධිකරණයේද අනුමතිය ඇතිව වරක් මේ ප්‍රතිකාරය සඳහා යොදා ගන්නා ඖෂධ සංයෝගය පරික්ෂාවට ලක් කරන ලදුව එහි කිසිම වෛද්‍යමය ගුණයක් නොමැති බවට සහතික කරනු ලැබීය. එහෙත් එම ඖෂධය සෑදීම සඳහා ගවුඩ් පවුලේ අය උපයෝගී කර ගන්නා පැළෑටි හානිකර නොවන බවද තහවුරු කෙරිණි.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406223</link>
    <topic>වේගය අතින් චීටා පරදවන මයිටා</topic>
    <author>කුමුදු ගුණසේකර</author>
    <content>වේගය අතින් චීටා පරදවන මයිටාගොඩබිම වේගවත්ම සත්වයා ලෙස මෙතෙක් වාර්තා වී තිබුණේ චීටාය. එහෙත් දැන් මේ චීටාගේ තැන ඇහැට නොපෙනෙන ප්‍රමාණයේ මයිටාවකු විසින් ලබාගෙන ඇති බව වාර්තා වේ. ඒ අනුව නව සොයා ගැනීම් හමුවේ චීටා පරාජිතයෙකි. මේ බළල් පවුලේ සාමාජිකයාට අභියෝග එල්ල කරන මයිටාවා පැරටර්යෝටොමස් මැක්රෝ පැල්පිස් නම් වූ තල ඇටයක් ප්‍රමාණයේ කුඩා සතෙකි.මේ තරම් කුඩා සතෙකුට චීටාව පැරදවිය හැක්කේ කෙසේද? මේ සියල්ල රඳා පවතින්නේ රෝගයේ ස්වභාවය මතය.චීටා බළල් පවුලේ විශාල සතෙකි. ඌ සතු වේගය පැයට කිලෝමීටර් 112 කි. සැතැපුම් නම් 70 කි. චීටාගේ උපරිම ගැම්ම කිලෝමීටර් 100 - 112 ට ළඟා වීමට ගතවන්නේ තත්පර 0 සිට 3 - 4 අතර සුළු කාලයකි. එහෙත් එම වේගය රඳවා ගත හැක්කේ තත්පර 20 - 60 කාලයකට පමණී.අභියෝගාත්මක මයිටා විශාලත්වයෙන් මි.මි. දශම 7 කි. දිගු පාද සහිතය. කැලිෆෝනියාවේ දකුණු දිශා ආශ්‍රිතව දිවි ගෙවති. ආවේණික සතෙකි. ලෝකයේ දැනට හඳුනාගෙන ඇති මයිටා විශේෂ ගණන 48,000 කට වඩා අධිකය. සාමාන්‍ය සත්ත්වයෙකුට දැරිය නොහැකි සෙල්සියස් අංශක 60 ක උෂ්ණත්වයකදි වුවද ක්‍රියාශීලී විය හැකි මේ මයිටාවාගේ ආහාර හා ව්‍යාප්තිය ජීවන චක්‍රය පිළිබඳ තොරතුරු ඉතා අල්පය. මේ විශේෂය පළමු වරට සොයා ගෙන ඇත්තේ ද 1916 දී ය.වේගවත් ධාවකයා සොයා යෑමේ පර්යේෂණ කණ්ඩායම හය දෙනෙකුගෙන් සමන්විත විය. ප්‍රධානියා ලෙස කටයුතු කළේ ජොනතන් රයිට් ය. ඔහු කැලිෆෝනියාවේ පොමොන් (pomona) විද්‍යාලයේ ජීව විද්‍යා මහාචාර්ය වරයෙකි. මයිටාගේ පාද ක්‍රියාකාරිත්වය පිළිබඳ කටයුතු කළේ ඔහුය.මේ පර්යේෂණයේ මූලික පදනම වී ඇත්තේ ‘තත්පරයට වේගය, ශරීර දිග හා සාපේක්ෂ මැනීම’ (Body length per second) න්‍යායය. එනම් යම් සතකුගේ සිරුරේ දිග මෙන් දුරක් තත්පරයට ගමන් කරන පාර ගණන මැන බැලීම ය. මේ ක්‍රමවේදයට අනුව ඉහළින් ම සිටින්නේ පැරටර්සෝටොමස් මැක්රෝ පැල් පිස් ය. සිරුරේ දිග මෙන් මයිටා තත්පරයට ගමන් කරන වාර ගණන 322 කි.මේ අනුව වේගයෙන් දෙවැනි තැන හිමිවන්නේ ඔස්ට්‍රේලියාවේ ටයිගර් බිට්ල්ටය. තුන්වන තැන ඇමෙරිකාවේ කැරපොත්තකුටය. චීටාට ලැබී ඇත්තේ 4 වැනි ස්ථානයයි. උගේ වාර ගණන 16 යි. වේගවත්ම මිනිසා උසේන් බෝල්ට් දිවිය හැකි වාර ගණන 6 යි.මෙම පර්යේෂණය අති නවීණ විද්‍යා පර්යේෂණාගාරයක් තුළ හා ස්වභාවික පරිසරයේදිත් අත්හදා බලා තිබේ. ඒ සඳහා අධිවේගී කැමරා උපාංග රාශියක් භාවිතා කොට ඇත. චීටා හැර බොහෝමයක් සතුන් කුඩා සත්තු වෙති.මේ අනුව ගොඩබිම වේගවත් ම සත්ත්වයාගේ කිරුළ මයිටාවට හිමි වුවත් දුර දිවීමේදී චීටා හා කරට කර අභියෝග කරන්නට හැකි අයෙකි නම් නැත. එබැවින් ගොඩබිම ‘වේගවත් ලොවේ රජා’ යන නාමය කිසි දිනෙක චීටාට අහිමි නොවනු ඇත.කුමුදු ගුණසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406224</link>
    <topic>වැසි වස්සන්න ගෙඹි විවාහ</topic>
    <author/>
    <content>වැසි වස්සන්න ගෙඹි විවාහපූනර්වාසු, ඒ මනමාලයාගේ නාමයයි. මනමාලිය පුෂාලා නම් වේ. ඔවුන් දෙදෙනාගේ විවාහය අතිඋත්කර්ෂවත් ලෙස ඉන්දියාවේ මහරාෂ්ට්‍ර ප්‍රාන්තයේ පත්කාල් ගම්මානයේ දී සියලු දෙනාගේ සහභාගිත්වයෙන් සිදු කෙරිණි.හින්දු පූජකයින් මංගල්‍යයට අවශ්‍ය ශ්ලෝක සජ්ජායනා කරද්දී ගම්වැසියන් විසින් පුනර්වාසු හා පුෂාලා යුවළ විවාහ කරවනු ලැබීය. මංගල්‍යය පැවැත්වූ ස්ථානය විවිධ වර්ණ මල්වලින් සරසා කහ වතුරෙන් නහවා, විශේෂ ආලේපනයක් ගල්වා සකස් කරන ලදී. එසේම බොලිවුඩ් චිත්‍රපටි ගීත වාදනය කරමින් විශේෂ සංගීත කණ්ඩායමක් ද මේ අවස්ථාවට කැඳවා තිබිණ.ගම්වාසීන් විසින් අතිඋත්කර්ෂවත් ලෙස පවත්වනු ලැබු මෙම මංගල්‍යයේ මංගල යුවළ ගෙම්බන් දෙදෙනෙකි.කාලයක් තිස්සේ පවතින ඉඩෝරය අවසන් කිරීමේ පුද පූජා ක්‍රමයක් ලෙස මෙම ගෙඹි විවාහය සිදු කිරීම ඉන්දියාවේ ඈත ගම්මානවල සිදුවන සාමාන්‍ය සිද්ධියකි.වර්ෂාව ලබාදීමේ විශේෂ බලයක් හා හැකියාවක් ගෙම්බන්ට ඇති බවට විශ්වාසයක් ඉන්දියාවේ ඇතැම් නොදියුණු ගම්මානවල වැසියන් අතර වේ. ගෙඹි ශබ්දය ඊට හේතු වන බව ඔවුහු තරයේ විශ්වාස කරති.සියලු පූජා කටයුතු අවසන් වූ පසු ගම්වැසියන් දෙදෙනකු විසින් හොඳින් සරසා සිටින මේ ගෙඹි යුවළ එකිනෙකාට ළං කර සිඹ ගැනීම සිදු කරයි. ඉන් පසුව විවිධ පැහැති මල් ගැවසුණු ගිනි මැලයක් ඉදිරියට ගෙන යනු ලබන මෙම ගෙඹි මනාල යුවළ තැඹිලි පැහැති ජලයෙන් නහවා මල් අතරේ තබා මඟුල් ඡායාරූප ගනු ලබයි.එසේම සම්ප්‍රදායානුකූල සළුපිළි වලින් සැරසුණු කාන්තාවෝ මේ ගෙඹි යුවළ රතු පැහැති ඇඳුම් පලඳවා එයට ගැළපෙන හිස් වැසුම් ද සකසති.සියලුම මංගල්‍ය කටයුතු අවසන් වූ පසු වැස්ස ලබා දෙන දෙවියන්ට ස්තෝත්‍ර ගායනා කරමින් එම ගෙඹි යුවළ අසල ඇති ඔයට මුදා හරී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406225</link>
    <topic>නහයෙන් යතුරුලියනය කර වාර්තාවක් පිහිටුවයි</topic>
    <author>රෝහණ ආර්යරත්න</author>
    <content>නහයෙන් යතුරුලියනය කර වාර්තාවක් පිහිටුවයියතුරු ලිවීමේ දී කෙනෙකුගේ දක්ෂතාවය මනිනු ලබන්නේ වේගය අනුවයි. යතුරුලියන්නෙකුගේ පත්වීම ලබාදීම සඳහා පවත්වනු ලබන පරීක්ෂණවලදී එම වේගය ඉතාම වැදගත් වේ. එහෙත් නහය පාවිච්චි කරමින් යතුරු ලියනයක් ක්‍රියා කරවීම විශ්වාස කළ හැකි සිදුවීමක් ද?විසිතුන් හැවිරිදි ඉන්දියානු ජාතික කුර්ෂිඩ් හුසේන් නහය යොදාගෙන අකුරු 103 ක් සහිත වැකියක් තත්පර 47 කින් යතුරුලියනයෙන් ටයිප් කරමින් ගිනස් වාර්තාවක් පිහිටුවා ඇත. එසේම ඔහු මෙය කරද්දී දෑත් පිටුපසට බැඳ තබා තිබිණ.මෙම වාර්තාව පිහිටුවීම සඳහා ඔහු දිනකට පැය 6 ක් දිනපතාම පුහුණු වූ අතර සවුදි ආරාබි ජාතිකයකු විසින් පිහිටුවනු ලැබු මිනිත්තු 1 තත්පර 33 ක්වූ වාර්තාව බිඳ හෙළීමට ද සමත් විය.රෝහණ ආර්යරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406226</link>
    <topic>අපට අපි දෙන්නවත් රුස්සන්නෙ නැතිව ගියා නදී</topic>
    <author/>
    <content>අපට අපි දෙන්නවත් රුස්සන්නෙ නැතිව ගියා නදීවිදුලි පහනේ ආලෝකය පවා වෙනදාට වඩා ප්‍රභාමත් බවක් ලාලනීට සිතිණ. චාපාත් සිටියා නම් සියල්ල අංග සම්පූර්ණ ය. එහෙත් ඇය ගෙදර එන්නේ ලබන සති අන්තයේ ය.“හෙට උදේවත් මට ගෙදර යන්න ඕන පුතේ...”අමරාගේ ස්වරයෙහි බැගෑබර බවක් ගැබ්ව තිබිණ. ‍“ඔන්න ඉතිං.. අම්ම අර පිටිසරට වෙලා හිටියා සති දෙකක් ම කිසිම කන්කෙඳිරියක් නොගා... මෙහෙ ආව විතරයි පටංගත්තා අඩෝවැඩියාව.”විමල් කතා කළේ අප්‍රසාදයෙනි.“ගෙදර අතුපතු ගාල දාන්න එපැයි පුතේ.. ජීවිත කාලයක් ජීවත් වුණු තැනක් එහෙම ලේසියෙන් අතෑරලා දාන්න පුළුවන්ද?”අමරා කනස්සල්ලෙන් හිස කැසුවා ය.“අම්ම ගියොත් නදීත් එහෙ යන්න දඟලයි. මාස ගාණකට පස්සෙ ගෙදර ආපු ළමයා...”විමල් පහත් හඬින් කීවේ ය.මුළුතැන්ගෙය දෙසින් ලාලනීගේත් නදීගේත් සිනා හඬ ඇසෙයි. ඔහුගේ සිත සතුටින් පිරිණ. සැමදා ප්‍රාර්ථනා කළ ජීවිතය ලැබී තිබේ. තමා ජීවිතයෙන් ඉල්ලා සිටියේ මේ හැරුණු කොට වෙන මොනවාද?“නිර්මලා... ඔයාට දුක් වෙන්න දෙයක් නෑ.. ඔයාගෙයි මගෙයි දුව සතුටින් ඉන්නවා...” යි සිතමින් ඔහු නිර්මලා ගේ රුව මතකයට නඟා ගන්නට වෑයම් කළේ ය.“දෙන්න ඔය හිනාවෙවී ඉන්නේ... මං ගිහිං දවසක් දෙකක් ඉඳල එන්නං...”“පොඩ්ඩක් මං කියන දේත් අහන්න අම්මා... මං ගිහිං ගේ ශුද්ධ කරල දාල එන්නං.. අම්ම තව ටික දවසක් මෙහෙ ඉන්න. මාත් වැඩට ගියාට පස්සෙ ලාලනියි නදියි විතරයි ගෙදර ඉතිරි වෙන්නෙ.. කවුද දන්නෙ මොනව වෙයිද කියල... ලාලනී ආයෙම දුවගෙ හිත රිද්දුවොත් එයා මේ පැත්ත බලන එකක්වත් නැති වෙයි... නදීත් අම්මා වාගේ ම හිතුවක්කාරයිනෙ.”අමරා නිහඬව අසා සිටියා ය. පුත්‍රයා ගේ කතාවේ ඇත්තක් ඇතැයි හැඟී ගියෙන් ඇය කිසිවක් ම නොපැවසුවා ය.“මට නිදිමතයි” යි නදී ඈනුමක් ද ඇරියේ බතින් පසුව ඇරඹි පිළිසඳරෙහි නිමාවක් නැතැයි සිතමිනි.“මහන්සිත් නැතෑ...”ලාලනී සෙනෙහෙබර සිනාවක් පෑවාය.“මොන මහන්සියක් ද මේ තරුණ ළමයින්ට... නාකි මටනෙ අමාරු වෙන්න ඕන” යි කී අමරා සාඩම්බර බැල්මක් හෙළුවා ය.නදී නැගී සිටියේ නිදිබර දෑස අතකින් පොඩි කරමිනි.“හරි හරි.. ලොකු දූ ගිහිං නිදාගන්න...” විමල් මහත් සෙනෙහසින් කීවේ ය.කාමරයට පිවිසි සැණින් නදීට උවමනා වූයේ ඇ‍ඳේ වැතිර හඬා වැටෙන්නට ය. එහෙත් අම්මා ගේ තාත්තාගේ පමණක් නොව ආච්චිගේත් විමසිලිමත් දෑසින් කඳුළු වසන් කළ නොහැක. ඇය මේසය අබියස වූ පුටුව මත හිඳ ගත්තා ය. ශෝකය යටපත් කර ගනිමින් බොරුවට හිනැහෙන්නට තමාට හැකි වූයේ කෙලෙසදැයි විමතියෙන් සිතුවා ය.“ගීත්... අනේ මේ මොකක්ද වුණේ? මං ඔයාගෙ ජීවිතේ අවුල් කළා... අයියෝ මං මොන එකකට ඒ වගේ විහිළුවක් කළා ද...” යි තැවෙමින් ඇය අත් බෑගයේ සුරැකිව සඟවා ගත් දිනපොත පිටතට ගත්තා ය. එය පෙරළා බලන්නට උවමනා වුවද තවත් කෙනෙකුගේ දින පොතක් කියවීම වරදක් නොවේදැයි හැඟී ගියෙන් පසුබට වූවාය. එහෙත් කුතුහලය ද නොඉවසිල්ල ද බලවත් වූයෙන් ඇය දිනපොත විවර කළාය.“ගීත් ප්‍රසන්න ගුණසේකර”ඇගේ පහත් සෝබර හඬට තනි රැක්කේ දිගු සුසුමකි.පිටුවෙන් පිටුව පෙරළා බැලුව ද එහි දින සටහන් නොවීය. ඇතැම් දිනයක කිසිවක් ලියා තිබුණේ නැත. අකුරු වෙනුවට මනහර රූ සටහන් දැක ගන්නට ලැබීමෙන් ඇය පුදුමයට පත් වූවාය.“හරි ලස්සනයි...” යි කොඳුරමින් ඇය අතරින් පතර ලියා තිබූ කවි කියවන්නට උනන්දු වූවා ය.අකුණු සර මේඝ ගර්ජනා මහ වැසි මැද සැඟව ගිය සඳවත...........! ලේ ගලන හද තුළ තව ම රැව් දෙන සෙනෙහෙබර වදන් දිගු දිවි ගමන් මඟ කටු පඳුරු ගල් බොරළු පය රිදවන කල මල් පාවාඩ මවයි......!යුවතිය ගේ දෑසට කඳුළු නැඟිණ. ඇය ඊළඟ පිටුව පෙරළන්නට පෙර පිටි අත්ලෙන් කඳුළු පිස දැමුවා ය. බොඳ වූ දෑස ඒ අකුරු මකාලන බැවිනි.“ඔයා කොයිතරම් දක්ෂ ළමයෙක් ද ගීත්.. අත්කම් වැඩ වගේ ම ඔයාට ලස්සනට චිත්‍ර අඳින්නත් පුළුවන්... කවි ලියන්නත් පුළුවන්. ඔයා‍ෙග ඔය ලස්සන හිත රිදෙව්වට මට සමාවක් නෑ ගීත්.. අනේ මං වගේ පව් කාරියක්...”දෑසින් ගිලිහෙන කඳුළු ඇගේ දෙකොපුල් තෙමා දමයි.“නාඳුනන දෑසක සෙනෙහෙබර බැල්ම ජීවිතයේ අන්ධකාරය දුරු කළ අහිංසකාවිය”ඇය අතකින් මුව වසා ගත්තේ මහ හඬින් හැඬුම් එතැයි බියපත් වූ නිසා ය.“අනේ ගීත්... මේ කවිය ලීවෙ මට ද...?”මේසය මත හිස හොවාගත් යුවතිය හඬ නොනැ‍ඟෙන සේ ඉකි බින්දාය.“මලක් වගේ හිතක් නේද මම රිදෙව්වේ...”ඇය තමාටම දොස් පවරා ගනිමින් කඳුළු පිස ගත්තා ය.“සිහිලැල් දිය දහරකි සුවදැති මල් ගොමුවකි නිම් නැති පෙම් හැඟුමකි නදී ඔබ මට නදියකි...”කිසිවෙකු කාමරයට පිවිසි බව හැඟුණෙන් ඇය දිනපොත පොත් ගොඩ තුළ සැඟවූවා ය.“නිදිමතයි කියල ඈනුම් ඇරපු කොනා මෙන්න තාම ඇහැරගෙන...”ලාලනී ගේ ප්‍රීතිමත් හඬ රැව් දුන්නේ ය.“න්.. නෑ. අම්මේ.. මට නංගි මතක් වුණා...”හඬා වැටීම නිසා බැරැඩි ව ගිය හඬින් උත්තර දුන් නදී මේසය මත වූ නවකතා පොතක පිටු පෙරළුවා ය.“නංගි නැතිව පාළුයි තමා. මොනා කරන්නද ඉතිං... ඔයා හිතන්න නදී ඔයාලා දෙන්නම නැතිව මම මේ ගෙදර මොන තරම් පාළුවෙන් ද හිටියෙ කියලා... වෙලාවකට මට පිස්සු වගේ...”ලාලනී පිළිබඳව උපන් දයානුකම්පාවෙන් ගොළුව ගිය යුවතිය පොත වෙත නැඹුරු වූවා ය.“දවල් නං ඉතිං හුස්ම ගන්න බැරි තරම් වැඩ... ප්‍රියන්තිත් එක්කත් ලේසි නෑනෙ... ඒ වුණාට රෑට ගෙදරට ආව ම තාත්තයි මායි විතරයි... අපිට අපි දෙන්නවත් රුස්සන්නෙ නැතිව ගියා නදී... ඇත්තමයි..”ඒ පාපොච්චාරණයක් ද?“දැං නිදාගන්න ඉතිං... අම්මත් එයි ඔයත් එක්ක නිදාගන්න...”ලාලනී නිහඬ යුවතියගේ හිස අත ගෑවා ය. වහා නැගී සිටි නදී ඇය වැලඳගත්තා ය. ඉකි ගසා හැඬුවා ය.“ආ... මෙන්න වැඩක්... ඇයි මේ අඬන්නෙ? මං නරකක් කීව ද?”දෙනෙතින් වැගිරෙන කඳුළු කා වෙන‍ුවෙන්දැයි නදී නොදත්තා ය. ඈත එපිට කුඩා ගම්මානයක අවිහිංසක තරුණයා ද තමා හදා වඩාගත් මව ද ඇගේ කඳුළට එක සේ උරුමකම් කියයි ද?“පිස්සි... ම‍ෙග පිස්සි” යි සුරතල් ලෙස කී ලාලනී යුවතියගේ හිස සිප ගත්තාය.“ආයෙත් යන්නෑ නේද අම්මවයි තාත්තවයි දාලා...”නදී හිස සැලුවා ය.“ආයෙත් යන්න ඕන අම්මේ....”“ඇයි ඒ?”ලාලනී ගේ මුහුණ අඳුරුව ගියේ සැණෙකිනි.“පුංචි අම්මගෙ වෙඩින් එකට මම යන්න ම ඕනැ අම්මේ...”“ඉතිං අපි සේරමලා යනවනේ.”“මම කලින් ගිහිං පුංචි අම්මට උදව් කරන්න ඕනැ අම්මේ...”ලාලනී මඳ සිනාවක් පෑවා ය.“හරි.. හරි.. ඒක එතකොට බලාගමුකො.. දැං නිදා ගන්න...”ලාලනීට අවනතව ඇ‍ඳේ වැතිරුණ ද නින්දක සුවය අහිමි වූ නදී ඒ ‍ෙම් අත හැරුණා ය.“ගීත්... ඔයත් නිදි නැතිව මා ගැන හිතනවා ඇති. හැබැයි ඔයා මට බණිනවා ඇති.. මම ඔයාගෙ ජීවිතේ එක්ක සෙල්ලම් කළා කියල. අනේ මම එහෙම කළේ නෑ ගීත්.. ඇත්තටම මං එහෙම කළේ නෑ...”තමා නිර්දෝෂ බව ඔහුට ඒත්තු ගන්වන්නේ කෙලෙසදැයි ඇය හිසට වද දෙමින් කල්පනා කළා ය.අමරා කාමරයට පිවිසෙන හඬ ඇසෙත් ම නදී දෑස පියා ගත්තා ය. ඇය සමඟ වුව කිසිවක් කතා කරන්නට ප්‍රියක් නැත්තාක් සේ ය.“මගෙ දුවට තුණුරුවන් සරණයි.” නදී වෙත නැඹුරුව මිමිනූ අමරා පොරෝණය සකස් කළාය.ලබන සතියේ තව කොටසක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406227</link>
    <topic>ජීවිතය පටන් ගන්නේ 60 න්</topic>
    <author>ශ්‍රියානී ද සේරම්</author>
    <content>ජීවිතය පටන් ගන්නේ 60 න්ජීවිතය පටන්ගන්නේ අවුරුදු හැටෙන්. මෙයට අපට අලුත් මතයක් වුවත් යුරෝපීය රටවල නම් පිළිගත් මතයක්. ඔවුන් අවුරුදු 60 න් විවාහ දිවියට පවා පා තබනවා. අලුතින් ජීවිතය පටන්ගන්නවා. ඒ නිසාම ඔවුන්ගේ ආයු කාලය දීර්ඝ වෙනවා. නමුත් අපේ රටේ නම් පිළිගැනීම හැට පැන්නා කියන්නේ මරණයේ එළිපත්ත උඩ ඉන්නවා කියන එකයි. එය ඉතා වැරැදි මතයක්. මේ සෘණාත්මක චින්තනය නිසා අපේ ජනතාවගේ ආයු කාලය පවා අඩු වන්නට පුළුවන්. සමහර විට ඔබ තව අවු. 100 ක් ජීවත්වෙන්න පුළුවන්. එනම් තව අවු. 40 ඉදිරියට ඔබ ජීවිතය ගැන සැකසුම් සකස් කර ගත යුතු වෙනවා.ඔබටත් පුළුවන් අවුරුදු 60 දී එනම් ඔබ රැකියාවක නිරත වූ කෙනෙක් නම් ඔබේ විශ්‍රාම දිවිය පටන් ගන්නා විට අලුත් ජීවිතයක් පටන් ගන්න. හැබැයි එය තිබෙන්නේ ඔබේ අතේ. අපේ රටේ හැට විය පසුවන විට බොහෝ දෙනෙක් සිටින්නේ අසතුටෙන්. ඔවුන් විවිධ ප්‍රශ්න කරගහගන සෞඛ්‍ය පැත්තෙන් සහ මානසික පැත්තෙන් දුක් විඳිමින් සිටිනවා. අප ජීවිතයේ යථාර්ථය හරියට අවබෝධ කරගෙන අපේ දිවිය නිසි ලෙස කළමනාකරණය කරගතහොත් අපට ඉතා සතුටින් සැහැල්ලුවෙන් දිවි ගෙවන්නට පුළුවන්. මේ සඳහා ඔබට උපකාරී වන ඉතා වැදගත් උපදෙස් කිහිපයක් පහත දැක්වෙනවා.හදවතින් තරුණ වන්නතමන් වයසට ගිය බව සිතීමෙන් සහ කියාපෑමෙන් වළකින්න. සමහරු කථාව පටන්ගන්නේ අනේ ඉතින් අපි දැන් වළේ පයයි ගොඩේ පයයි කියලයි. ඔබ වයසින් මුහුකුරා ගියත් රූපයෙන් සහ හදවතින් තවමත් තරුණ වන්නට පුළුවන්. වයසට වඩා බොහෝ තරුණ පෙනුමෙන් යුතු අයත් ඔබ දැක ඇති. වයසට වඩා තරුණ පෙනුමෙන් යුක්ත වන්නේ හදවතින් තරුණ වන අයයි. බලන්න ලොව බොහෝ රටවල නායකයන් දෙස ඔවුන්ගේ බොහෝ දෙනෙක් හැට පිරුණ අයයි. ඔවුන් කරන්නේ විශාල රාජකාරියක්. ඒ වගේ ම පෙනුම ඉතා තරුණයි. ඔබ විශ්‍රාමික නම් ඔබට වඩාත්ම බලපාන්නේ ඔබ රැකියා කරන සමයේ ඔබට තිබුණ පිළිගැනීම දැන් ඔබට නොමැති වීමයි. නමුත් ඔබට තවත් රැකියාවක එසේ නොමැති නම් සමාජ සේවාවක ව්‍යාපාරයක යෙදෙන්න පුළුවන්. එවිට බොහෝ විට එම තත්ත්වය වෙනස් වෙනවා පමණක් නොව මානසික ප්‍රබෝධයක් වගේම ආර්ථික වාසියකුත් ලැබෙනවා.වියපත් වීම ඔබේ යුගදිවියට බාධාවක් කර නොගැනීම ඉතා වැදගත් වෙනවා. සිරුරේ හෝමෝන ක්‍රියාකාරිත්වය තරුණ පෙනුමක් ලබා දෙනවා මෙන්ම නිරෝගී භාවය ද වැඩි කරනවා. වියපත් වීම කොටස් තුනකට වර්ග කරන්නට පුළුවන්. එනම් කාලානුක්‍රමික (Chronological) ජීව විද්‍යාත්මක (Biological) සහ මානසික (Psychological) වශයෙන් කාලානුක්‍රමික වෙනස වර්ෂ ගණනින් අපේ වයස එක්වීම අපට පාලනය කළ නොහැකියි. නමුත් ජීව විද්‍යාත්මක සහ මානසික තත්ත්වයන් අපට පාලනය කළ ‍හැකියි.ආරෝග්‍යා පරමා ලාභානිරෝගී බව පරම ලාභයයි. ඔබ ඔබේ දරු මුනුපුරන් ගැන අවංක ආදරයක් දක්වන්නේ නම් ඔබේ සෞඛ්‍යය තත්ත්වයට මුල් තැනක් දී කටයුතු කළ යුතු වෙනවා. නැත්නම් ඔබ නිතර රෝගී වීම ඔවුන්ට දුකක් වේදනාවක් මෙන්ම කරදරයක් ද විය හැකියි. ඔබ නොවරදවාම ඔබේ වෛද්‍ය පරීක්ෂණ නියමිත වේලාවට කර ගත යුතු වෙනවා මෙන්ම අදාළ බෙහෙත් හේත් නොවරදවා දිනපතා භාවිත කිරීම ඉතා වැදගත් වෙනවා. ඒ වගේම ඔබ කුමක් හෝ ව්‍යායාමයක දිනපතාම යෙදීම අත්‍යවශ්‍ය වෙනවා. ඔබට ගෙවත්තක් තිබේනම් එහි කුමක් හෝ ක්‍රියාකාරකමක් සිදු කිරීමෙන් ඔබට ව්‍යායාමයක් මෙන්ම සිතට ප්‍රබෝධයක් ද අත්කර ගත හැකියි.අතේ මිටේ මුදල් ගැවසීමමෙම අවධියේදී ඔබේ අතේ මිටේ මුදල් ගැවසීම අත්‍යවශ්‍ය වනවා. එසේ වූ විට ඔබේ ස්වාධීනත්වය රැකෙනවා. ඔබේ දරුවන් වෙනුවෙන් වත් පමණට වඩා මුදල් වියදම් කිරීමෙන් වළකින්න. අද බොහෝ දෙනෙක් තම අර්ථ සාධක අරමුදල් ගත් විගස ඒවා තම දරුවන් වෙනුවෙන් වියදම් කර අන්ත අසරණ අඩියකට පත් වෙනවා. විශ්‍රාම වැටුප් හිමි අයට නම් මේ තත්ත්වයට මුහුණ පෑමට සිදුවන්නෙ නැහැ.ඔබේ දරුවන් කළගුණ දන්නා අයනම් ඔවුන් ඔබව ආදරයෙන් රැක බලා ගනිවී. නමුත් ඒ පිළිබඳ දැඩි බලාපොරොත්තු තබා ගන්න එපා. තම මුළු සේසතම දරුවන් වෙනුවෙන් වැය කළ දෙමවුපියන් අද මහමඟ සිඟමන් යදිනවා. අද සමහර මවුවරු තම දරුවන්ගේ වැඩකාරයන් වී සිටිනවා. පියවරු රියැදුරන් සහ මුරකරුවන් වී සිටිනවා. සමහර දෙමවුපියන් වැඩිහිටි නිවාසවල අනන්ත දුක් විඳිනවා. අද පුවත්පත්වල පළවන දේවල් ඔබේ ජීවිතයට ආදර්ශයන් කරගන්න. ජීවිතයේ පසුවට පසුතැවිලි වන්නට සිදුවන තීරණ ගන්න එපා. දේපළ පැවරීමේදී ප්‍රාණ භුක්තිය සහිතව ඉඩකඩම් ලිවීම ඉතා වැදගත්. නැත්නම් දේපළවලින් සැලකිය යුතු කොටසක් ඔබ භාරයේ තබාගන්න. සමහර විට ඒ කොටස ලබා ගැනීමට වත් දරුවන් ඔබේ දුක් සැප බලාවී. අද බෙහෙත් හේත් රෝහල් ගාස්තු මිල අධිකයි. ඒ නිසාම ඔබ සෞඛ්‍ය ආවරණයක් ලබා තිබීම ඉතා වැදගත්. එසේ නොමැතිනම් ඒ සඳහා ද සෑහෙන මුදලක් වෙන්කර තබාගන්න.සැහැල්ලු බව සහ විනෝදයමේ ඔබ ජීවිතය විඳිය යුතු කාලයයි. වසර ගණනාවක් දරු මල්ලන් වෙනුවෙන් ජීවිතයේ කාලය ශ්‍රමය කැප කළ ඔබ දැන් ඒ කාර්ය බහුලත්වය නිසා කර කියා ගත නොහැකි දේ කළ යුතු කාලයයි. ඔබ ආගමික පැත්තට යොමුවීම වඩාත් වැදගත් වන්නේ එයින් ඔබට සැහැල්ලු බවක් ඇතිවීම නිසයි. ආගමික පොත් පත් කියවන්න. පින් දහම්වල යෙදෙන්න. ඔබේ පැරැණි මිතුරු මිතුරියන් හමුවන්න. දේශීය සහ විදේශීය සංචාරවල යෙදෙන්න. සංගීතය නැටුම් රස විඳින්න. චිත්‍රපට නාට්‍ය නරඹන්න. හැකි පමණ හුදෙකලා බවින් මිදෙන්න. අද අපේ රටේ වැඩිහිටියන්ට බලපාන විශාලම ප්‍රශ්නය හුදකලා වීමය. සෑම රෝගයකටම මානසික තත්ත්වයටම මුල මෙයයි. ඔබට මුනුපුරු මිනිබිරියන් සිටි නම් ඔවුන් සමඟ කථාබහ කරන්න. ඔවුන්ගේ සුරතල් විඳින්න. ජීවිතය විනෝදයෙන් ගෙවන්න. සුවබර නින්දකට පිවිසෙන්න.කාලය රන් හා සමානයමේ අවධියේදී අපේ කාලය ඉතා වැදගත්. උදාවන සෑම දිනක්ම අලුත් දිනයක් ලෙස සිතන්න. ඊයේ යනු අවලංගු චෙක්පතකි. හෙට යනු බලාපොරොත්තු තැබිය හැකි පොරොන්දු නෝට්ටුවකි. අද යනු අතට ලැබුණු මුදලකි. එබැවින් අද දිනයෙන් උපරීම ප්‍රයෝජන ගන්න. අප වයසට යන විට බොහෝ විට දැනෙන දෙයකි අමතක වීම. ඒ නිසාම අවශ්‍ය දෑ තැනින් තැන සැඟවීමෙන් වළකින්න. එකම තැනක සියල්ල තිබීමෙන් ඔබට ඒ දේ සොයා ගැනීමට පහසු මෙන්ම කාලය නාස්තියක් ද සිදු නොවේ.ලොව වෙනස් නොවන එකම දෙය වෙනස්වීම බව පිළිගන්න. සෑම දේම වෙනස් වෙනවා. ලෝකය වෙනස් වෙනවා. අපේ දරුවොත් වෙනස් වෙනවා. අපිත් වෙනස් වෙනවා. ඒ සත්‍ය අප පිළිගත යුතු වෙනවා. ඒ වගේම නවීන තාක්ෂණය අපට නොයෙක් දේ පහසු කරනවා. අප ඒවාට හුරු පුරුදු විය යුතු වෙනවා.ආත්මාර්ථකාමීත්වය පිටුදකින්නඅප වයසට යන විට අපේ ආත්මාර්ථකාමීත්වය වැඩි වෙනවා. අපට අවශ්‍ය ආදරය කරුණාව පිළිගැනීම අහිමි වන විට මේ තත්ත්වය උදා වෙනවා. අප මෙම යථාර්ථය අවබෝධ කරගත යුතුම වෙනවා. මෙය ක‍ාටත් පොදු දෙයක්. සෑම දිනකම කුමක් හෝ පුණ්‍ය කටයුත්තක යෙදෙන්න. කෙනෙකුට සුළුවෙන් හෝ උපකාරයක් කරන්න. ඔබ ජීවිතයේ ලබාගත් අත්දැකීම් සම්භාරයෙන් කෙනෙකුට උපදෙස් ලබා දෙන්න. එයත් මහා පුණ්‍යකර්මයක්.අමතක කිරීම සහ සමාව දීමවැඩිහිටි අවදියට පිය නඟන විට අපේ ආවේගශීලීත්වය ටිකක් ඉහළ යනවා. වැඩිපුර කේන්ති යනවා. මෙහිදී දරුවන්ගේ යුතුකම වනුයේ ඉවසීමයි. අපේම සුව සෙත සඳහා අපට යම් යම් අය විසින් කළ කී දෑ අමතක කළ යුතු වෙනවා. අපට වරද කළ අයට සමාව දිය යුතු වෙනවා. දරුවන් ගෙන් හෝ හිතවතුන් ගෙන් සිදුවන අතපසුවීම් පිටුදැකිය යුතු වෙනවා. එයින් ඵල ලැබෙන්නේ අපටමයි. අපේ සිතෙන් කණස්සල්ල වෛරය ඉවත් වෙනවා. සැනසීම ලැබෙනවා අප නිරෝගී වෙනවා.මරණය පිළිබඳ ඇති බිය ඉවත් කරගන්නඅප සැම දෙනාම කවදා හෝ මැරෙන බව අප නිත්‍ය වශයෙන්ම දන්නවා. එය වැඩිහිටි ඔබට පමණක් නොව ළදරු තරුණ සැම දෙනාටම පොදු දෙයක්. නමුත් අප බොහෝ දෙනෙක් මරණයට දැඩි බියක් දක්වනවා. අපේ දරුවන් ගැන ඔවුන්ගේ අනාගතය ගැන අප ශෝක වෙනවා. අපේ වියෝව ඔවුන්ට දරාගත නොහැකිවේ යැයි අප සිතනවා. නමුත් ඇත්තෙන්ම එය එසේ වන්නේ නැහැ. කවුරුවත් අප වෙනුවෙන් මැරෙන්නෙ නැහැ. ඕනෑම දුකක් වේදනාවක් කාලයා විසින් සමථයකට පත් කරනවා. මරණය යනු එක් නවාතැනකින් තවත් නවාතැනකට පියනැඟීමක් පමණක් බව සිතන්න.ශ්‍රියානී ද සේරම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406228</link>
    <topic>නෙළුම්විල</topic>
    <author/>
    <content>නෙළුම්විලරාජකාරි ස්ථානයේදී මවිසින් ගන්නා ලද සාධාරණ ක්‍රියා පිළිවෙතක් නිසා ආයතනයේ රියැදුරු මහතෙක් මා හා උරණ වූයේ ය. එසේ වූයේ යට කී තීරණය වරදවා වටහා ගැනීම යැයි සිතමි.එතැන් පටන් ඔහු මාස කිහිපයක් යන තුරු මා සමඟ කිසිදු රාජකාරි ගමනකට සහභාගි නොවූයේ ය. ඉන් නොනැවතුණු ඔහු වෙනත් රියැදුරන් සමඟ පමණක් නොව නිලධාරීන් සමඟ ද මගේ වැරදි කියමින් මට දොස් කී බව ද ආරංචි විය.රියැදුරු මා හා උරණ වීමට අදාළ හේතුව පැහැදිලි නොකිරීමෙන් සෙස්සන් අතර ද මා ගැන වැරදි අවබෝධයක් ඇති විය හැකි බැවින් මම මගේ නිරවද්‍යතාව අදාළ අයට කියා සිටියෙමි. ඔවුහු ද එය අසා නිහඬව සිටියා මිස රියැදුරුගේ වැරදි අවබෝධය දුරු කරලීමට ඉදිරිපත් නොවූහ.පසුගිය දිනෙක රාත්‍රි සේවා මුරය අවසානයේ මා නිවෙසට ඇරලවනු පිණිස කැඳවනු ලැබ තිබුණේ යට කී රියැදුරු ය. ඔහු වාහනය පදවා ගෙන ගේට්ටුව අසලට ආ විට මම ද ගොළුවතින් ම එහි නැග ගතිමි. ඔහු ද ගොළුවතින් ම යුතුව රිය පදවන්නට වූයේ ය.මේ තත්ත්වය මට මහත් පීඩාවක් විය.“ඔන්න ඔතන පොඩ්ඩකට වාහනේ නවත්වන්ඩ!”මම කීමි.ඔහු එය නතර කළේ ය.මම වාහනයෙන් බැස ඒ අසල තිබූ කඩයකට ගියෙමි.එහි නොයෙක් වර්ගවල කෙටි අහර පැකට් විය. ඒ අතර මා රියැදුරා කෑමට ප්‍රිය වර්ගයේ අහර පැකට් ද විය. මම ඉන් එකක් මිලදී ගෙන යළි රියට ගොඩවීමි.‘යං’ මම කීමි.ඔහු යළි රිය පදවන්නට වූයේ ය.කෙටි අහර පැකට්ටුව විවර කළ මම එය ඔහුට පෑවෙමි‍.“ආ කන්ඩ!”ඔහු ද කිසි කතාවක් නැතිව ඊට අතක් දමා අහර ටිකක් ගෙන හපන්නට වූයේ ය.මම ද ඉන් ටිකක් හපන්නට වීමි.එය සැරය. රස ය. රුචිය වැඩුවේ ය.“ආ තව ගන්ඩ!” මම යළිත් එය ඔහුට පෑවෙමි. ඔහු නැවත ද ඉන් ටිකක් ගෙන හපන්නට වූයේ ය.අප දෙදෙනා අතර පැවති අමනාපය මදින් මද දුරුවෙන බව මට වැටහිණ. එවිට ඒ කෙටි අහර වඩ වඩාත් රසවත් සේ නැඟිණ.අන්තිමට ඉතිරි වූයේ ස්වල්පයකි.“ආ මේකත් ඔයාම ගන්ඩකො” මම කීමි.ඔහු එය ද ගෙන හපන්නට වූයේ ය.ඒ කෙටි අහර පැකැට්ටුව අවසන් වූයේ අප දෙදෙනා අතර නැවත සංහිඳියාව ඇති කරමිනි.එතැන් පටන් කිසියම් ඉදිරි දුරක් යෑමට තිබුණ ද ඒ වනවිටත් අප දෙදෙනා ගොළුවන් සේ සිටි නමුත් ඒ නිහඬතාව පෙර මෙන් පීඩාකාරී නොවී ය.අවසානයේ මගේ නිවෙස ඉදිරියේ රිය නැවැත්විණ.“එහෙනං මං බහිනවා. ඔයා පරිස්සමට ආපහු යන්ඩ! ගුඩ් නයිට්!” මම කීමි.“හොඳයි සර්, ගුඩ් නයිට්” ඔහු ද කීවේ ය.ඔහු රිය හරවා ගන්නා තුරු මම රැඳී සිටියෙමි.ඔහු ද රිය හරවා ගෙන ඉස්සර මෙන් සමු ගැනීමේ නළා හඬ නංවා වේගයෙන් යන්නට ගියේ ය.රිය නොපෙනී ගියේ ය.මා ගේට්ටුව ඇ‍රගෙන ගේ දෙසට පිය මැන්නේ පුදුම සැහැල්ලුවකිනි.  කළුතර, සුරනිමල ද අල්විස් මහතා විසින් යොමු කරන ලද ලිපියක් ඇසුරිනි.  මා පොඩි පුතු පාසල ඇරී ආ හැටියේ ම මා ඇමතුවේ ය.‘අම්මෙ’‘ඇයි පුතේ?’‘අද හරි දුක හිතෙන දෙයක් වුණා’‘මොකක්ද වුණේ?’‘අද අපේ ඉස්කෝලෙ තුන වසරෙ මල්ලි කෙනෙක් අපේ ඔසු උයනට ඇවිත් වෙරළු ඇහින්ද?’‘ඔව් පුතේ, ඉතිං ඉතිං’‘ඉතිං අම්මෙ ඒ මල්ලි වෙරළු ඇහිඳ - ඇහිඳ ඉන්නකොට අපේ පන්තියෙ යාළුවෙක් එයාට සැර කෙරුව “මල්ලි, අපේ වෙරළු අහුලන්ඩ එපා! අහුලපු සේරම බිම දානව!” කියල. එතකොට අර මල්ලිගෙ ඇස්වල කඳුළු පිරුණා.’‘ඉතිං’‘ඒ මල්ලි කඳුළු පුරෝගෙන කිව්ව “අයියෙ, අපේ අම්මට බබෙක් හම්බ වෙන්ඩ ඉන්නව. අම්මට ගිහිං දෙන්ඩයි මං වෙරළු ඇහින්දෙ” කියල. අනේ අම්මෙ මට එතකොට හුඟක් දුක හිතුණා.’‘ඉතිං පුතා මොකද කෙරුවෙ?’‘මං ඒ මල්ලිට කිව්ව, “මල්ලි, ඔයා වෙරළු ටික බිම දාන්ඩ එපා! එන්ඩ මං ඔයාට තව වෙරළු ටිකක් ඇහිඳල දෙන්ඩ” කියල. එතකොට අම්මෙ ඒ මල්ලිගෙ මූණට ලස්සන එළියක් ආව.’‘ඉතිං පුතේ?’‘ඊට පස්සෙ මං ඒ මල්ලිවත් අඬ ගහගෙන වෙරළු ඇහින්ද. මං අහුලපුවත් එයාට දීල මං එයාට කිව්ව “මල්ලි මේ සේරම ඔයාගෙ අම්මට ගිහිං දෙන්ඩ. හෙටත් ඇවිත් තවත් අහුලගන්ඩ” කියල. අනේ අම්මෙ, මට ඒ මල්ලි ගැන හුඟක් දුක හිතුණා.’ම'පුතු කතා කළේ හතර වසරේ ඉගෙනුම ලබන දරුවකු සේ නොව මිනිස්කමින් පිරී ඉතිරී ගිය පිරිපුන් වැඩිහිටියකු සේය.මම ම'පුතු තුරුලු කොට ගෙන ඔහුගේ හිස පිරිමැද්දෙමි.‘මගෙ පුතා හරි හොඳයි. ඒ මල්ලිත් හරි හොඳයි. දෙන්නම හොඳ දරුවො’ මම කීමි.ම'පුතු සතුටින් සිනාසුණේය.ම'පුතු ඉගෙනුම ලබන්නේ හොරණ ජනප්‍රිය පාසලක ය. එහි ඇති ඔසු උයන නඩත්තු කරන්නේ හතර වසරේ දරුවන් ය. ඔසු උයන පිහිටි බිමෙහි සුවිසල් වෙරළු ගසක් ඇත. මේ දිනවල එය ඵල බර වී ඇත.  තිබ්බොටුගොඩ, පොකුණුවිට, මල්කාන්ති කඳනආරච්චි මහත්මිය විසින් යොමු කරන ලද ලිපියක් ඇසුරිනි.නෙළුම්විල, සිළුමිණ,ලේක්හවුස්, කොළඹ 10.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=as1406229</link>
    <topic>ගුරු සේවයේ රස කතා</topic>
    <author>ඩී. එන්. දිසානායක</author>
    <content>ගුරු සේවයේ රස කතාවයඹ පළාතේ බිංගිරියට ආසන්න මානෙලෙම්බුව, බොරළුවැව ප්‍රදේශයේ රජයේ පාසලක සේවය කළ “ඉනෝකා” ගුරුතුමිය කඩවසම් ගුරුවරියක වූවාය. තම පාසල් ගමනට හා වෙනත් ගමන් බිමන් සඳහා අලුතින් යතුරුපැදියක් මිලදී ගත්ත ද ඇය එය පදවන්නේ තරමක නුපුරුදු විලාසයකිනි. ටිකින් ටික යතුරු පැදිය පැදීමට පුරුදු වුවද ඇයට එහි ගියරය මාරු කිරීම අපහසු කාර්යයක් විය.කඳු නැඟීමේදී පල්ලම් බැසීමේදී හා තැනිතලා බිමේ ගමන් කිරීමේදී යතුරු පැදියේ ගියරය මාරු කරන විධි හා ක්‍රම ඇය නොදත්තාය. යතුරු පැදියේ ඇති පළමුවැනි ගියරය, දෙවැනි ගියරය හා තුන්වැනි (ටොප්) ගියරය පිළිබඳ කිසිඳු හැඟීමක් හා අවබෝධයක් නොතිබූ ඈ තද කන්දක් නඟින විට තුන්වැනි (ටොප්) ගියරයේම කන්ද නැගීමට ගන්නා උත්සාහයේ දී යතුරුපැදිය කන්ද නොඇද වේගය බාල වීම නිසා කන්ද මැද දී නතර වීම නිතැතින්ම සිදුවිය.දිනක් ඈ තවත් ගුරුවරියක් පිටුපස හිඳුවාගෙන බොරළු වැව දෙසට ගමන් ගනිද්දී ගල්ගොඩ ප්‍රදේශයෙහි වූ කන්දක් නැඟ යාමට ගත් උත්සාහයකදී තුන්වැනි (ටොප්) ගියරයේම යාම නිසා කන්ද නොඇද යතුරුපැදිය අතරමඟ නතර වූ අතර ඇය හා අනෙක් තැනැත්තිය ඉන් බැස යතුරුපැදිය තල්ලු කර ගෙන ගියේ හතිලමිනි. මෙසේ යතුරුපැදිය කන්දේ තල්ලු කරමින් යමින් සිටියදී ඇයට ප්‍රදේශයේ තවත් ගුරුවරියක් වූ “කුමාරි” ගුරුතුමිය ද යතුරුපැදියකින් යද්දී මුහුණට මුහුණලා මුණ ගැසුණේ අහම්බෙනි. මේ බැව් දුටු කුමාරි ගුරුතුමිය “ඈ මිස් මොකද බයිසිකලය තල්ලු කරගෙන යන්නෙ?” යැයි ඈ ඇසුවේ ඉහින් කනින් දහඩිය පෙරාගෙන “ඉනෝකා” ගුරුතුමිය තම යතුරුපැදිය තල්ලු කරගෙන යන විලාසය දුටු බැවිනි.“අනේ! මිස් මේකෙ පැට්‍රල් ඉවර වෙලා” යැයි පැවසූ ඉනෝකා ගුරුතුමිය කන්ද මුදුනට ගොස් යතුරුපැදිය අපූරුවට යළි පණ ගන්වාගෙන යද්දී ඇයගේ මෙම බොරුව තේරුම් ගත් අවට සිටියවුන් හා කුමාරි ගුරුතුමියට තම සිනහව නතර කර ගැනීමට සෑහෙන වේලාවක් ගත විය.ඩී. එන්. දිසානායකකොස්වත්ත - බිංගිරිය  අනුරාධපුර ගාලවැව කනිටු විදුහලේ ගුරු මණ්ඩලය අට දෙනෙකි.‍ සංගීත ගුරුවරයෙකු වශයෙන් මුල් පත්වීම ලද මම ද එහි ගියෙමි. අපේ ඉංග්‍රීසි ගුරුවරයා තලාවේ සිට පැමිණි ටිකිරි බණ්ඩාය. තරමක් තරබාරු ඔහු තරුණය. කාරුණික ය. සංගීතයට ද ළැදිය. ඔහු මගේ හොඳ මිතුරෙක් වීය. නිතර නිතර බඩේ අමාරුවකින් පෙළුණු ඔහු, නිතර නිතර දකුණතේ ඇඟිලිවලින් බඩට තට්ටු කරමින් ‘මචං’ අද නම් හොඳටම බඩ පිපිලා” යැයි කියයි.“ඕකට තට්ටු දදා ඉඳල හරි යන්නෙ නැහැ බං බේතක් කර‍ගනිං” අපි බොහෝ විට අවවාද කළ ද වැඩක් නොවීය. බඩේ අමාරුවේ වැඩි වීමක් ද නොවූ බැවින්, එය මානසික ආතතියක් යැයි අපි තීරණය කළෙමු.එදා සඳුදා දිනයකි. සිරිත් පරිදි උදයේ රැස්වීම පැවැත්වෙමින් තිබිණි. ඉකුත් සතියේ සිකුරාදා දිනයේ, දහවන ශ්‍රේණියේ පිරිමි ළමයින් අල්ලපු වත්තේ තැඹිලි ගසකින් තැඹිලි වල්ලක් හොරෙන් කපා බී ඇති බවට පැමිණිල්ලක් ලොකු මහත්තයාට ලැබී තිබිණි. ලොකු මහත්තයා කොල්ලන්ට දෙහි කපන්නට ගත්තේ ය.“මොකක්ද උඹල කරල තියන නොසන්ඩාල වැඩේ, ඔහොම කැත වැඩ කළාම මේ ඉස්කෝලෙ බල්ලට යන බව තොපි දන්නෙ නැද්ද?මේ අතර තරමක් ප්‍රමාද වී පාසලට පැමිණි ඉංග්‍රීසි මහතා, කඩිමුඩියේ රැස්වීමට අවුත් දෙවරක් බඩට තට්ටුකර, දොහොත් මුදුන් තබා ගත්තේ ය. ලොකු මහතාගේ බැණ අඬගැසීම ගැන ඔහුට නිනව්වක් නැත. මෙසේ දොහොත් මුදුනේ තබාගෙන බැණුම් අසන ඉංගිරිසි සර් දෙස පුදුමයෙන් බලන සිසු සිසුවියෝ කිචි කිචි ගා සිනා සෙන්නට පටන් ගත්තෝය. ළඟම සිටි මම දෙතුන් වරක් ටිකිරි බණ්ඩාට වැලමිටෙන් ඇන්නෙමි. සිහි එළවා ගත් ඔහු, දෑත් පහත් කොට, මදෙස බලා වරක් බඩට තට්ටු කර මෙසේ කීය.“මේ උලව් බඩේ ලෙඩේ හින්ද කල්පනාව නැති වුණා බං! මං හිතුවේ ලොක්ක පන්සිල් දෙනවයි කියල!ඌව පළාතේ ප්‍රධාන නගරයට තරමක් දුරින් පිහිටි ද්‍රවිඩ මහා විද්‍යාලයකි. එවකට විදුහල්පති වූයේ හොඳ සමාජ සබඳතා තිබූ “කැඩිච්ච සිංහලෙන්” කතා කරන නිහතමානී තැනැත්තෙකි. හෙතෙම එක් ගොඩනැඟිල්ලක් පමණක් තිබූ පාසලට වර්ෂ 04 ක් තුළදී අලුත් ගොඩනැඟිලි 03 ක් ලබා ගැනීමට සමත් විය.ඉන් එක් ගොඩනැඟිල්ලක් විවෘත කිරීමට අදාළව උත්සවයක් සංවිධානය කිරීමට විදුහල්පතිතුමා ඇතුළු ආචාර්ය මණ්ඩලය තීරණය කළහ. ප්‍රධාන අමුත්තා ලෙස පළාත් සභාවේ එවකට ආහාර හා කෘෂිකර්ම අමාත්‍යවරයාට ඇරයුම් කිරීමට ද තීරණය කෙරිණ.සෑම විටම “අලුත් දෙයක්” කිරීමට වෙහෙස දැරූ විදුහල්පතිතුමා ගුරු සාකච්ඡාවේදී මෙසේ පැවැසීය. “අපි පිළිගැනීමේ ගීතය අලුත් තාලෙට ඉදිරිපත් කරමු... අපි සිංහල පදමාලාව අපේ ළමයි ලවා ගායනා කරවමු.” මේ අපූරු අදහස සෑම දෙනාම හිස් මුදුනින් පිළිගත්හ. පිළිගැනීමේ ගීතයේ සිංහල වචන දෙමළ බසින් ලියාගෙන ගායනා කිරීමට ළමයින් පුහුණු කරන ලදී.උත්සවය දිනය එළඹුණි. විදුහල්පති තුමා, ආචාර්ය මණ්ඩලය, සිසුහු උදේ රැයින්ම පාසලට පැමිණ වැඩ කටයුතු සංවිධානය කළහ. නියමිත වෙලාවට වඩා පැය භාගයක් පමණ ප්‍රමාද වී පැමිණි ප්‍රධාන අමුත්තා ප්‍රධාන ගේට්ටුව අසළ සිට විවෘත කෙරෙන ගොඩනැඟිල්ල දක්වා අත්පොළසන් දෙමින් පෙළගැසී සිටි ළමයින් මැදින් තූර්ය වාදන මධ්‍යයේ ගරු ගාම්භීර ආකාරයෙන් කැඳවාගෙන යන ලදී.ගොඩනැඟිල්ල විවෘත කිරීමෙන් පසුව ප්‍රධාන අමුත්තා ඇතුළු පිරිස ශාලාවේ අසුන් ගත්හ. පිළිගැනීමේ කතාව, පොල්තෙල් පහන දැල්වීම නිමා විය. මීළඟ අංගය වූයේ “පිළිගැනීමේ ගීතයයි”. සැවොම මේ අලුත් අත්දැකීම විඳ ගැනීමට සෑදී පැහැදී සිටියහ. වර්ණනාවකින් අනතුරුව පිළිගැනීමේ ගීතය ඇරැඹිණ. “ආහාර එමදී පිළිකන්නේ - සෙරදේ - සෙරදේ එමදි දුමා - වෙජඹේ - වෙජඹේ එමදි දුමා” ඇමැතිතුමාගේ මුහුණ “හුළං ගිය බැලුමක්” සේ හැකිළිණි. සෙසු අමුත්තෝ අමාරුවෙන් සිනහව නතර කර ගත්හ. පිළිගැනීමේ ගීතය නිමාවී තිරය වැසුණි.විද්‍යාලීය වාරාවසාන විවිධ ප්‍රසංගය පැවැත්වෙන දිනයයි. ළමෝ උදෑසනම පාසලට පැමිණ “පෙර පුහුණු වීම්” සඳහා ලක ලෑස්ති වූහ. උදේ 7 වන විට සංගීත, නැටුම් ගුරු මහත්ම මහත්මීන් ද පාසලට පැමිණ සිටියහ. ප්‍රසංග අංගයන් එකිනෙක වේදිකාව මත පෙළ ගැසුණි. ඊළඟ අංගය වූයේ නර්තනයකි. සිසුවියෝ නැටුම් ඇඳුමින් සැරසී වේදිකාවට ගොඩ වූහ. ගුරුතුමී බෙරය ද බැඳගෙන සූදානම් වූවාය. ළමෝ සංඥාව ලැබෙනතුරු වේදිකාවේ රැඳී සිටිති.“....හරි පටන් ගන්න...” හරි ද?... වන්! ටූ! ත්‍රී! නැටුම ඇරැඹුණි. එහෙත් බෙරේ හඬ නැත... ළමයි නොනැවතී නටති. සිදුව තිබූ ඇබැද්දිය දුටු සංගීත ගුරුවරයාට සිනහව නතර කර ගැනීමට නොහැකි විය. සිදුව තිබුණේ මෙයයි. ගුරුතුමියගේ වේගවත් අත්ලේ පාරට බෙරයේ හම පැළී අත බෙරය තුළ හිරවී තිබුණි. ළමයින් නටද්දී ගුරුතුමිය ද අත එළියට ගැනීමට නටන්නට විය. “...ගහපු පදේකුත් නෑ - බෙරේ පළුවකුත් නෑ” සංගීත ගුරුතුමා සිනහව අතරින් පවසද්දී, නැටුම් ගුරුතුමීට ද සිනා පහල විය.ආනන්ද සරත් ගුණසේනකන්දෙගෙදර (හාලිඇල හරහා)කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406222</link>
    <topic>"ප්ලේබෝයි" රූමතියට වෝන් ගෙන් දඟ පන්දුවක්</topic>
    <author>ෆවුස් මොහොමඩ්</author>
    <content>"ප්ලේබෝයි" රූමතියට වෝන් ගෙන් දඟ පන්දුවක්කලක් ක්‍රිකට් පිටියේ ලෝක පූජිත පිතිකරුවන්ට දැඩි හිසරදයක් වූ ඔස්ට්‍රේලියාවේ හිටපු සුපිරි දඟපන්දු යවන්නා වන ෂේන් වෝන්ගේ දස්කම් ඔහු ක්‍රීඩාවෙන් සමුගැනීමත් සමග අතීතයට එක්විය. එහෙත් පිටියෙන් පිටත කාන්තාවන් අතර තවමත් ඔහුගේ ජනප්‍රියත්වයේ අඩුවක් නම් නැත. කලක් එංගලන්තයේ සුප්‍රකට මෝස්තර නිරූපණ ශිල්පිනියක වන එ‍ලිසබෙත් හර්ලි සමග විවාහ ගිවිසගෙන සිටි වෝන්ගේ අලුත්ම පෙම්වතිය ඔස්ට්‍රේලියාවේ සුප්‍රකට මෝස්තර නිරූපණ ශිල්පිනියක වන 31හැවිරිදි එමිලි ස්කොට්ය. ඇය මෝස්තර නිරූපන ශිල්පිනියක් ලෙස කටයුතු කරන අතරම පිරිමින් අතර අතිශයින් ජනප්‍රිය ප්ලේබෝයි සඟරාවේ කවරය සරසමින් ඔස්ට්‍රේලියාවේ ආන්දෝලනාත්මක චරිතයක් බවට පත්වී සිටින්නීය.සරාගී පෙනුමැති එමිලිගේ රූපයට වහ වැටුණු 44 හැවිරිදි වෝන් පසුගියදා ඇගේ 31වැනි උපන්දිනයට රෝසමල් 60ක්ම යැවුවේය. ඔහු සිය අලුත්ම ප්‍රේමයේ පළමු පියවර තැබුවේ එලෙසය. රෝස මල යනු ආදරයේ සංකේතය බව අමුතුවෙන් කිව යුතු නැත. එහෙත් මීට පෙර ලොව පුරා ඕනෑතරම් රූමතියන්ට ‍රෝසමල් පොකුරු පිට පොකුරු යවා ඇති වෝන් එමිලිගේ උපන්දිනයට යැවූ මල් 60ක රෝස කළඹට ඔස්ට්‍රේලියාවේ මාධ්‍ය මගින් ලැබුවේ අසීමිත ප්‍රචාරයකි. එදා එමිලිට වෝන්ගෙන් ලැබුණේ රෝසමල් පොකුරක් පමණක් නොවන බව ඔස්ට්‍රේලියාවේ චැනල් සෙවන් රූපවාහිනී සේවය වාර්තා කළේය.එහෙත් මේ සියලු වාර්තා ප්‍රතික්ෂේප කළ වෝන් කියා සිටියේ ඇය ඔහුගේ හොඳම මිතුරියක් පමණක් බවය. වෝන්ගේ ප්‍රකාශය අමූලික බොරුවක් බව කියමින් චැනල් සෙවන් රූපවාහිනී සේවය ඊට පසුදින වෝන් හා එමිලි කාටත් හොර රහසේ සැමරූ ඇගේ උපන්දින උත්සවයේ රහසිගත කෙටි වීඩියෝ පටයක් ප්‍රචාරය කළේය. එහි දැක්වූයේ උපන්දිනය සැමරූ සිඩ්නි නුවර පිහිටි ඇගේ නි‍ෙවසේ දී ඔහු ඇගේ දෙතොල් සිපගන්නා ආකාරයයි.වෝන් සහ එමිලිගේ පෙම් කතාව ලොවට හෙළිදරවු වූයේ එලෙසය. එහෙත් ඔහු තවමත් කියන්නේ ඇය තම පෙම්වතිය නොවන බවය. ශ්‍රී ලංකාව හා එංගලන්තය අතර පසුගියදා ලෝඩ්ස් පිටියේ ආරම්භ වූ ටෙස්ට් තරගයේ විස්තර විචාරකයකු ලෙස කටයුතු කිරීමට වෝන්ට අවස්ථාව ලැබුණේ මේ අතරේදීය. ඔහු එදා එංගලන්තය බලා යාමට ගුවන්තොටුපළට ගියේ සිඩ්නි නුවර එමිලිගේ නි‍ෙවසේ සිටය.‘එහෙම එකක් තියෙනවානම් මම විවෘතව හා සතුටින් ඒ ගැන කතා කරනවා.’ එදා සිඩ්නි ගුවන්තොටුපළේ දී මාධ්‍යවේදීන් එමිලි ගැන විමසූ විට වෝන් එසේ පවසා තිබිණි.‘මට පෙම්වතියක් ලැබුණු දවසක මම ඔයාලට කියන්නම්...’ වෝන් වැඩි දුරටත් එසේ කියා ඇත.එමිලි හා වෝන්ගේ පෙම් පළහිලව්ව මුලින්ම ඔස්ට්‍රේලියා මාධ්‍ය අනාවරණය කළේ පසුගිය මාසයේ මෙල්බර්න් හී එරට රූපවාහිනී සේවයක පැවැති ‘සෙවන්ස් ‍බ්‍රෙක්ෆස්ට්’ නමැති සජීවි වැඩසටහනකදීය. එදා ඊට සහභාගී වූ වොන්ගෙන් වැඩසටහන මෙහෙයවූ ඩේවිඩ් කෝච් හා සමන්තා ආමිටේග් එමිලි ගැන විමසූ විට වෝන් මෙසේ කීවේය.‘මම එමිලිව දන්නේ වසර 8ක පමණ කාලයක සිටයි. ඇය ඉතා සුන්දර කාන්තාවක්. අපි දැන් හොඳ යාළුවෝ...’අන්තර්ජාතික ක්‍රිකට් පිටියේ කීර්තියක් දිනූ ෂේන් වෝන්ගේ පෞද්ගලික ජීවිතය නම් හැල හැප්පීම් ගණනාවකට ‍ගොදුරු වූ එකකි. ඔහු සිය බිරිය සිමොන් කැලහැන්ගෙන් වෙන්වූ දිනයේ සිට ලොව පුරා ‍මෝස්තර නිරූපණ ශිල්පිනියන් හා නිළියන් රැසකගේම පෙම්වතකු වූ බව නොරහසකි. දරුවන් තිදෙනකුගේ පියකු වන වෝන් ක්‍රීඩාවේ නිරතව සිටි සමයේදී වරක් එංගලන්ත සංචාරයක් අතරතුර එරට සුරූපි හෙදියකට ශෘංගාරාත්මක එස්.එම්.එස්.පණිවුඩ යවා කණ්ඩායමේ උපනායකත්වය අහිමි කරගත්තේය. 2005 දී සිය බිරියගෙන් දික්කසාද වීමෙන් පසුව කෙටි කලක් නිහඬ ජීවිතයක් ගත කළ අතර පසුව යට ඇඳුම පිටින් 25 හැවිරිදි මෝස්තර නිරූපණ ශිල්පිනියන් දෙදෙනකු සමග විනෝද වන ඡායාරූප ගණනාවක් එංගලන්ත‍යේ ටැබ්ලොයිඩ් පුවත්පත්වල පළවීමෙන් දැඩි අපහසුතාවයකට මුහුණ පෑවේය.2007දී ඔහු නැවත සිය බිරිය සමග එක්වීමේ එකඟතාවයකට පැමිණි අතර පසුව දරුවන් හා බිරිය කැටුව එංගලන්තයේ පදිංචියට ගියේය. ඊට දින කීපයකට පසුව ඇගේ ජංගම දුරකතනයෙන් තවත් කාන්තාවකට යැවූ එස්.එම්.එස්.පණිවුඩයක් හේතුවෙන් ඇය වෝන් එංගලන්තයේ තනිකොට දරුවන් සමග යළි ඔස්ට්‍රේලියාව බලා පිටත්විය.ඔහු එංගලන්තයේ සුප්‍රකට මෝස්තර නිරූපණ ශිල්පිනයක වූ එලිසබෙත් හර්ලි සමග පෙමින් වෙලුණේ ඉන් පසුවය. වසර තුනක් එලිසබෙත් සමග පෙමින් බැඳී සිටි වෝන් 2011දී විවාහ ගිවිසගත් අතර අනතුරුව විවිධ උත්සව ප්‍රියසම්භාෂණ අතර වෝන් දක්නට ලැබුණේ ඇය සමගින්ය. දෙදෙනා වෙන්වූයේ පසුගිය වසරේ දෙසැම්බර් මාසයේදීය.ෆවුස් මොහොමඩ්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406223</link>
    <topic>ඒ ආදරේට මං කෑදරයි</topic>
    <author>ටානියා මෝසස්</author>
    <content>ඒ ආදරේට මං කෑදරයි - ප්‍රතිභා හෙට්ටිආරච්චිඇය ප්‍රතිභා හෙට්ටිආරච්චි වුණත් තවමත් ප්‍රේක්ෂකයන්ගේ මතකයේ රැඳි ඉන්නේ ‘සැණකෙළියේ මායා’ හී ‘වින්දි’ ලෙසයි. ඉතින් මේ දවස්වල ඇගේ වගතුග කතා කරන්නට ප්‍රතිභා අප හා එකතු වුණා.කොහොමද ප්‍රතිභා අලුත් නිර්මාණෙකට සම්බන්ධ වුණේ නැද්ද?මේ දවස්වල රෙජිනොල්ඩ් ජයමාන්න ගේ ‘දිය බින්දුවක්’ ටෙලි නාට්‍යයටත් සාරංග මෙන්ඩිස්ගේ නාට්‍යයකටත් සම්බන්ධ වුණා.ඔබ රංගන ශිල්පිනියක් වෙන්නේ පොඩි කාලේදීමද?පුංචි කාලේ තාත්තා එක්ක ෂූටින් ගියාම නම් ඉතින් පොඩි පොඩි කෑලි වලට ඉඳලා තියෙනවා. ඒත් ‘බන්ටි ගේ ගෙදර’ කියලා වැඩ සටහනකට මමයි අයියායි සහභාගී වුණා. ඒ තමයි මගේ මුල්ම අත්දැකීම. ඊට පස්සේ ‘අපි අපි වගේ’ ටෙලි නාට්‍යයෙන් තමයි මිනිස්සු මාව හඳුනා ගත්තේ. මේ වෙන කොට ටෙලි නාට්‍ය පහළොවක විතර රඟපාලා තියෙනවා.ඔබේ රංගනය ගැන පියාගෙන් වැඩිපුරම අහන්න වෙන්නේ හොඳද නරකද?ඒ ඒ නාට්‍ය අනුව හොඳ නරක වෙනස් වෙනවා. මට පිටපතක් ලැබුණාහම මුලින්ම බලන්නේ අම්මයි තාත්තයි. මගේ අම්මත් නාට්‍ය හා රංග කලාව ගැන ගුරුවරියක්. ඉතින් ඒ දෙන්නා එකඟ නොවුණොත් සමහර නාට්‍ය භාර ගන්නේ නැහැ. රඟපෑවට පස්සේ හොඳයි නම් තුන් දෙනාම එකතු වෙලා හොඳ කියනවා වගේම අඩුපාඩු තිබුණොත් කියලා දෙනවා. හැබැයි වැඩි පුර අහන්නේ හොඳ තමයි.පියා ප්‍රවීණ රංගන ශිල්පියෙක් නිසා ඔහුගෙන් ඔබට ලොකු පිටිවහලක් ලැබෙනවා ඇති ?තාත්තාගෙන් ලොකු සහයෝගයක් ලැබෙනවා. ඔහු රංගන ශිල්පියෙක් වීම මා ලද භාග්‍යයක්. මට හදා ගන්න පුළුවන් චරිතයක් ගැන වුණත් ගෙදරදී ගොඩක් වෙලාවට ඩිස්කස් කෙරෙනවා. ටෙලි නාට්‍යයක් වේදිකා නාට්‍යයක් බැලුවත් පසු කතාවක් අපේ ගෙදර සිද්ද වෙනවාමයි.මේ වගේ පසුබිමක් පොඩි කාලේ ඉඳන් තිබුණ නිසා කලාවට සම්බන්ධ වෙද්දි එය මට ලොකු ආභාසයක් වුණා.කුඩා කල සිටම හීන මැව්වේ රංගන ශිල්පිනියක් වෙන්නද?එහෙම කිසිම හීනයක් තිබුණේ නැහැ. පොඩි කාලේ ඉඳන් ගණිතයට ගොඩක් ආසයි. මට ඕනේ වුණේ ගණිත ගුරුවරියක් වෙන්න. ඒත් වේදිකා නාට්‍ය පිස්සුවක් නම් තිබුණා. එනිසා පාසල් වේදිකාවට හා නරි බෑණා වේදිකා නාට්‍යයේ ‘ගම දුව‘ චරිතය නිරූපණය කරන්න අවස්ථාව ලැබෙනවා.පස්සේ මහාචාර්ය සරච්චන්ද්‍රයන් ගේ කණ්ඩායමට සම්බන්ධ වුණා. ටෙලි නාට්‍ය වලට සම්බන්ධ වෙන්නේ වේදිකා නාට්‍ය ආභාසයත් සමඟ. නැතුව රඟපාන්න අදහසක් තිබුණේ නැහැ. මුල් කාලෙදි අධ්‍යාපන කටයුතු කඩාකප්පල් වේවි යැයි මම රඟපානවට ගෙදරින් කැමැති වුණෙත් නැහැ.අධ්‍යාපන කටයුතු සහ රැකියාව එක්ක රංගන කටයුතු වලට ඉඩක් ලැබෙනවාද?ස්ලිට් ආයතනයේ උපදේශකවරියක් ලෙස සේවය කරන මට එහෙන් ලැබෙන්නේ ලොකු සහයෝගයක්. මෙහේ වැකේෂන් කාලය මගේ රංගන කටයුතු සඳහා වෙන් කර ගන්නවා. ඒ නිසා අධ්‍යක්ෂකවරු මගේ චරිතයට අදාළ ෂුටින් සැලසුම් කරන්නෙත් මගේ රැකියාවට හා අධ්‍යාපනයට බාධා නොවන විදිහටයි.ප්‍රතිභාට වඩා ‘වින්දි’ ජනප්‍රියයි නේද?ඔව්. අදටත් මට මිනිස්සු කතා කරන්නේ ‘වින්දි’කියලයි.ඔබ රංගනයට වගේම ගායනයට හා නර්තනයටත් දක්ෂයිලු නේද?සරච්චන්ද්‍රයන්ගේ වේදිකා නාට්‍ය බොහොමයක් නාඩගම් ශෛලියේ නාට්‍ය නිසා සාමාන්‍යයෙන් ඒ සඳහා තෝරා ගන්නේ ඔය කියන අංග තුනටම හැකියාවක් තියෙන අයයි. මමත් ඒ කාණ්ඩායමේ සාමාජිකාවක් නිසා ඒ හැකියාව ඇති කියලා හිතන්න පුළුවන්.වැඩි මනාපය වේදිකාවටද පුංචි තිරයටද?එහෙම විශේෂයක් නැහැ. මම දෙකටම කැමැතියි.රංගන ශිල්පිනියක් ලෙස පූර්ණ කාලීනව රැඳෙනවාද?ඉගෙන ගත්තු දෙයින් ප්‍රයෝජනයක් ගත යුතුයි. ලැබෙන හොඳ චරිතවලට මගේ උපරිම සහාය ලබා දෙනවා. ඒ ඇරෙන්න ෆුල් ටයිම් ඇක්ට්‍රස් කෙනෙක් වෙන්න අයිඩියා එකක් නැහැ.මුළු ගෙදරම ආදරය, අවධානය වැඩිපුර හොයන්නේ ප්‍රතිභා ලු නේද?ඔව්. එහෙම දෙයක් නම් තියෙනවා. හැම පවුලකම බාලයා එහෙම වෙන්න ඇති. අපේ පවුල හරිම එකමුතුයි. එයාලගේ ආදරය කොහොමත් ලැබෙන හින්දා ඒ ආදරේට කෑදරකමකුත් තියෙනවා.එහෙනම් ආදරේට කතා කරන විශේෂ නමකුත් ඇති?චූටි පුතා කියලා තමයි ගෙදරදි කතා කරන්නේ.හැමදාම චූටි පුතා වෙලා ඉන්නද කල්පනාව?හම්ම්.... ඒ ගැන අපි ළඟදිම කතා කරමුකෝ...අහ්.. ඒකයි මේ දවස්වල හරිම සතුටින් ඉන්නේ?හැමදාම ෆුල් හැපී තමයි.ටානියා මෝසස්ඡායාරූප - ගයාන් පුෂ්පිකහැඩගැන්වීම - සැලොන් දිශානිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406224</link>
    <topic>පාපන්දු ලොවේ මහා මංගල්‍යය ගීතයෙන් නැළවෙයි</topic>
    <author>ඉඳුනිල් වීරරත්න  </author>
    <content>පාපන්දු ලොවේ මහා මංගල්‍යය ගීතයෙන් නැළවෙයිපාපන්දු ක්‍රීඩාවේ මහා මංගල්‍යය දැන් ඇරැඹී තිබේ. ලොව පුරා කෝටි සංඛ්‍යාත ක්‍රීඩා ලෝලීන් උන්මාදයට පත්කරවමින් අතිශයින් තරගකාරී දින 31 ක් පුරා මෙය පැවැත්වෙයි.1930 ඇරැඹී වසර 4 කට වරක් පැවැත්වෙන මෙම පාපන්දු ලෝක කුසලාන තරගාවලිය (Fifa world cup) මෙවර ජුනි 12 සිට ජූලි 14 වැනිදා දක්වා බ්‍රසීලයේ පැවැත්වෙන්නේ 20 වැනි තරගාවලිය ලෙසිනි.මෙය 1950 වසරේ බ්‍රසීලය සත්කාරකත්වය දැරුවාට පසු දෙවැනි වරට සත්කාරකත්වය දරන තරගාවලිය මෙය වන අතර නවීකරණය කළ සහ අලුතින් ඉදිවුණු ක්‍රීඩාංගණ 12 කදී තරග 64 ක් පැවැත්වෙයි.එක් කාණ්ඩයකට රටවල් 4 ක් ඇතුළත් වන A සිට H දක්වා නම් කළ කාණ්ඩ 8 ක් යටතේ රටවල් 32 ක් එකිනෙකා හා තරග වදින මෙම මහා තරගාවලිය මූලික වටයේ තරග, 16 දෙනාගේ වටය, අර්ධ අවසන් පූර්ව වටය, අවසන් පූර්ව වටය සහ අවසන් මහා තරගය ලෙස පැවැත්වේ.මූලික වටයේ කණ්ඩායම් 16 කට එක් කණ්ඩායමකට ඇමෙරිකන් ඩොලර් මිලියන 8 ක් බැගිනුත්, 16 දෙනාගෙන් වටය නියෝජනය කළ රටවල් 8 ට ඇමෙරිකන් ඩොලර් මිලියන 9 බැගිනුත්, අර්ධ අවසන් පූර්ව වටයට පැමිණි කණ්ඩායම් 4 ට ඇමෙරිකන් ඩොලර් මිලියන 14 බැගිනුත්, ගෙවනු ලබයි.එසේම 4 වැනි ස්ථානයට පත්වන කණ්ඩායමට ඩොලර් මිලියන 20 ක්, 3 වැනි ස්ථානයට ඩොලර් මිලියන 22 ක්, 2 වැනි ස්ථානයට ඩොලර් මිලියන 25 ක් සහ ශූරයන්ට කුසලානය සමඟ ඇමෙරිකන් ඩොලර් මිලියන 35 ක් ද ත්‍යාග වශයෙන් ප්‍රදානය කෙරේ.ඒ අනුව මෙවර දේශීය ක්‍රීඩා සමාජ සඳහා ගෙවනු ලබන ඇමෙරිකන් ඩොලර් මිලියන 70 සමඟ ගෙවන මුළු ත්‍යාග මුදල ඇමෙරිකන් ඩොලර් මිලියන 576 ක් තරම් අති දැවැන්ත වූවකි.1930 දී ඇරැඹි පාපන්දු ලෝක කුසලාන මුල් තරගාවලි වලදී තේමා ගීත නිර්මාණය වී නොමැති අතර, 1962 දී චිලී රටේ පැවැති 7 වැනි Fifa world cup තරගාවලියේදී ලොස් රබ්බලරස් ගායක කණ්ඩායම විසින් මුල්ම තේමා ගීතය නිර්මාණය කර තිබේ. එදා මෙදා තුර සෑම තරගාවලියකටම තේමා ගීතයක් නිර්මාණය වුණු අතර මෙවර පළමු වරට නිල ගීත 3 ක් නිර්මාණය කරමින් ගීත ඇල්බමයක් එළිදැක්වීම ද විශේෂත්වයකි.මෙවර නිල තේමා ගීතය වන්නේ ‘we are one’ ගීතයයි. දෙවැන්න මංගල සංකේත ගීතය වන අතර, Tatu Bom de Bola නම් වන එය පෘතුගීසි භාෂාවෙන් ගායනා කරන්නේ කැනේඩියානු ගායක අරලින්දෝ කෲස් ය. තෙවැන්න Fifa තරගාවලියේ ජාතික ගීය ලෙසින් නම් කර ඇති ‘we will find a way’ ගීතයයි. මෙය සන්ටානා, වයික්ලර් ජීන් ගායනා කරයි.එසේම පසුගිය ලෝක කුසලාන තරගාවලියේ නිල ගීතය ගායනා කළ ෂකීරා මෙවර ගායනා කළ ‘La La La’ ගීතය ද මෙම ඇල්බමයට ඇතුළත් වන අතර එය නිල ගීතයට සමාන තැනක් ලබමින් ජනප්‍රිය වී තිබේ.මෙවර නිල ගීතය වන ‘we are one’ ගීතය ඇමෙරිකානු රැප් ගායන ශිල්පී ආමන්ඩෝ ක්‍රිස්ටියන් පෙරේස් (Armando Christian Perez), පිට් බුල් (Pit bull) ඇමෙරිකානු නිළියක, ගායිකාවක, නර්තන ශිල්පිනියක මෙන්ම මෝස්තර නිර්මාණ ශිල්පිනියක වන ජෙනිෆර් ලෝප්ස් (Jennifer lynn muniz) සමඟ බ්‍රසීලියන් ගායිකා ක්ලෝඩියා ලෙයිටි (Claudia Leitte) විසින් ගායනා කරනු ලබයි.මෙම තේමා ගීතය රචනයෙන් ජෙනිෆර් ලෝපස්, ක්ලෝඩියා, ආමන්ඩෝ ඩී පෙරේස්, තෝමස් ට්‍රොඑල්සන්, ඩැනියල් මාර්ෂියා, ඩියා ෆුලර්, ලුකාස් ගොට්වර්ල්ඩ්, හෙන්රි වෝල්ටර්, නදීර් හයාට්, ඇතුළු 8 දෙනෙකු සහභාගි වී අතර විනාඩි 3 තත්ත්පර 43 ක් ගීතය ශ්‍රවණය කළ හැකියි.දිනෙන් දින උණුසුම් වන පාපන්දු සැණකෙළියේ තවත් තොරතුරු සමඟින් ලබන සතියේ හමු වෙමු.ඉඳුනිල් වීරරත්න  Put your flags up in the sky (Put them in the sky) And wave them side to side (side to side) Show the world where you're from (show them where you're from) Show the world we are one (one love, life)Ole ole ole ola....////When the going gets tough the tough get going One fight, whole world, one night, one place Brazil, everybody put your flags in the sky and do what you feel It's your world, my world, our world today And we invite the whole world,Whole world to play...//Es mi mondo, tu mondo, el mondo de nosotros Invitamos a todo el mundo a Jugar con nosotros Put your flags up in the sky....Ole Ole Ole Ola...////One night watch the world unite Two sides, one fight and a million eyes Full heart's gonna work so hard Shoot, Fall, the stars Fists raised up towards the sky Tonight watch the world unite, world unite, world unite For the fight, fight, fight, one night Watch the world unite Two sides, one fight and a million eyesHey, hey, hey forca forca come and sing with me Hey, hey, hey allez come shoot it out with me Hey, hey, hey come on now Hey, hey, hey come on now Hey, hey, hey, hey, hey Put your flags...Ole, ole, ole, ola....////E meu, e seu Hoje e tudo nosso Quando chamo o mundo inteiro Pra jogar e pra mostrar que eu posso Torcer, chorar, Sorrir, gritar Nao importa o resultado, vamos extravasarPut your flags...Ole ole....//// කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406225</link>
    <topic>යාත්‍රා</topic>
    <author> තුෂාරි නේරංජා</author>
    <content>යාත්‍රා‘ආයුබෝවේවා මහරජාණෙනි! ගීතය හරහා ප්‍රේක්ෂක ආකර්ෂණය දිනූ සහේලි ගමගේ මේ දවස්වල ඇගේ උසස් අධ්‍යාපන කටයුතු වෙනුවෙන් විදෙස් ගතවෙලයි ඉන්නේ. වෛද්‍යවරියක වීමේ බලාපොරොත්තුවෙන් ඇය උපාධිය හදාරන්නේ ජෝර්ජියානු රටේ සිටයි. සහේලි පසුගිය නිවාඩුවට ලංකාවට ආ මොහොතේ ඇගේ රසිකයන් වෙනුවෙන් අලුතින් ම ගීතයක් ගායනා කළා. දැන් ඇය මෙම ගීතයේ අලුත් ම කටයුත්තකට සූදානම් වෙන බව අපිට දැනගන්න ලැබුණා.“මම පහුගිය වැකේෂන් එකට ලංකාවට ආ මොහොතේ අලුත් ම ගීතයක් පටිගත කළා. දැන් එහි රූප රචනා වීඩියෝගත කිරීමට තමයි සැලසුම් කර තිබෙන්නේ. ලබන මාසෙ ලංකාවට පැමිණි සැණෙකින් මේ ගීතය මගේ රසිකයන් අතරට ගෙන එන්නට මම සූදානම් වෙනවා.”    මේ දවස්වල කාගේත් කතාබහට ලක්වෙමින් තිරගත වන ජනප්‍රිය චිත්‍රපටයක් තමයි ‘රන්ජා'. ‘රන්ජා’ චිත්‍රපටයේ මංගල දැක්ම පසුගිය දිනෙක පැවැත්වුණා. මංගල දර්ශනයේ දී එය නරඹන්නට පැමිණි චිත්‍රපටයේ ප්‍රධාන නළුවා වගේ ම එහි නිෂ්පාදකවරයාටත් ඉඳ ගැනීමට අසුන් නැති වූ පුවතක් අපට දැනගන්නට ලැබුණා. මෙහි ඇත්ත නැත්ත ගැන අපි ‘රන්ජා’ ප්‍රධාන නළු රන්ජන් රාමනායකගෙන් විමසා බැලුවා.එදා මංගල දර්ශනය පවත්වපු වැල්ලවත්ත ලිබර්ටි සිනමා ශාලාව පිරෙන්නම ප්‍රේක්ෂකයෝ ඇවිත් හිටියා. මට සිහිවුණේ 70 දශකයේ චිත්‍රපට සඳහා රසිකයන් පොරකාපු හැටි. කොහොමින් හෝ මමත් එහි නිෂ්පාදක සුනිල් ටී ප්‍රනාන්දුත් සිනමාහලට ගිය විට අපි සඳහා වූ ආසනවලත් අමුත්තන් වාඩිගෙන සිටියා. අපිට ඉඳගැනීමටවත් ආසන තිබුණෙ නැහැ. චිත්‍රපටය නරඹන්න සිනමාහලේ අතුරුසිදුරු නැතිව ප්‍රේක්ෂකයන් පිරී සිටින හැටි දුටුව ම ඉඳගන්නට නැති වුණත් මට දැනුණු සතුට නම් විශාලයි.රැයක් දවා ලක් නැතිව කලාව වෙනුවෙන් ම මේ දවස්වල කැපවෙන නව පරපුරේ රංගන ශිල්පිනියක් ගැන අපිට තොරතුරු දැනගන්නට ලැබුණා. මේ නිසාම ඇයට උදෑසනයි රාත්‍රියයි මාරුවෙන බවට ඇගේ මිතුරු මිතුරියන් චෝදනා කරනවා කියලයි ආරංචි වුණේ.මේ ගැන ඇගෙන් ම දැන ගන්න ඕන නිසා අපි ඇයට කතා කළා. ඇය ඩිනක්ෂි ප්‍රියසාද්.“මේ දවස්වල ‘රෑන’ ටෙලිනාට්‍යයත් ‘රණවිරු රියල් ස්ටාර්’ වැඩසටහන නිසාත් හැමදාමවගේ ෂූටින්. වෙලාවක් කලාවක් නැතිව කලාව වෙනුවෙන් ම කැපවෙලා වැඩ කරනවා. මේ නිසාම මගේ යහළු යෙහෙළියන් ලබා දෙන දුරකථන ඇමතුම්වලට ප්‍රතිචාර දක්වන්න වෙලාවක් මට ඇත්තෙම නැහැ. සමහරු දුරකථනයට පිළිතුරු නොදෙන නිසා උදේට Good Morning කියලා SMS එවනවා. ඒත් මම ඒවා දකින්නේ රෑට. උදේට වැඩ නිසා මට ඒවා බලන්න වෙලාවක් නැහැ.ඉතින් මමත් ඒ අයට පිළිතුරු අරින්නේ රෑට Good Morning කියලා. දන්නෙ ම නැතුව උදෑසනයි රාත්‍රියයි මට පැටලිලා තමයි SMS යවන්නේ.මෙගා ස්ටාර් වැඩසටහන හරහා මෙගාස්ටාර් කිරුළ දිනූ අජිත් වීරසිංහ ගයන ‘කොළ කැඳ ගීතය’ මේ දවස්වල බාල මහලු කා අතරත් ජනප්‍රියත්වයට පත්වූ ගීතයක්. ඒ වුණත් මේ ගීතය නිසා අජිත් තරමක් සිත් තැවුලට ලක්වෙලා කියලා දැනගන්නට ලැබුණා. ඒ ගැන අජිත් වීරසිංහගෙන් ම විමසා බලන්නට අපට සිතුණා.“මේ ගීතයට කොතරම් ගීත ලෝලීන්ගේ ප්‍රතිචාර ලැබුණත් ඔවුන් අතර ජනප්‍රිය වුණත් සමහරු මේ ගීතයට විවිධ චෝදනා එල්ල කරනවා. ඒ මොන දේ කිව්වත් මම සැලෙන්නේ නැහැ. මම මගේ දෙවන ගීත නිර්මාණයට මේ දවස්වල වෙහෙසෙනවා. එයත් මොන චෝදනාවක් නැඟුණත් ප්‍රේක්ෂකයන් අතරට ගෙන යනවා.ප්‍රීති රන්දෙනිය කිව්වම ඇය ව කවුරුත් හඳුනනවා. සිංහල සිනමාවේ ජ්‍යෙෂ්ඨ නළු රවීන්ද්‍ර රන්දෙණියගේ ආදරණීය බිරිය ලෙසත් රංගන ශිල්පිනියක වගේ ම ලේඛිකාවක ලෙසත් ප්‍රීති කලාවට ඉටුකරන කාර්ය භාරය සුළු පටු නැහැ. පසුගිය දිනෙක ප්‍රීති ගේ උපන්දින සාදය පැවැත්වුණා. මෙහි විශේෂත්වය තමයි ඇය උපන්දින සාදයට ආරාධනා කර තිබුණේ කාන්තා පාර්ශ්වයට පමණක් වීම. ඇගේ සමකාලීන යෙහෙළියන් වගේ ම කලා ක්ෂේත්‍රයේ ජනප්‍රිය කාන්තා චරිත කීපයක් ම මෙම උපන්දින සාදය වර්ණවත් කළා. මේ සාදයේ විශේෂත්වය ගැන ප්‍රීතිගෙන් ම විමසා බලන්නට අපි කටයුතු කළා.“මගේ උපන්දින සාදය මම සැලසුම් කළේ මගේ යෙහෙළියන් වෙනුවෙන්මයි. මට හුඟාක් ආස හිතුණා එදත් අදත් මා සමඟ මිතුරියන් ලෙස කටයුතු කරන කාන්තාවන්ට මගේ උපන්දිනයට ආරාධනා කරන්න. ඔවුන් හැමදෙනාම ඒ අවස්ථාවට එකතු වුණා. ඒ ගැන හරිම සතුටුයි. ඒ වගේම මගේ උපන්දිනය දා මා නොහිතපු ආකාරයේ විශේෂ සිදුවීමක් වුණා. මගේ උපන්දිනයට පෙර දින රාත්‍රියේ කවුදෝ නිවෙසේ දොරට තට්ටු කළා. මම ගිහින් දොර ඇර බැලුවා. බලනකොට මගේ ලොකු පුතයි ඔහුගේ බිරියයි, පුංචි මුනුපුරයි මගේ උපන් දිනයට මට සුබ පතන්න ඇවිත්. ඒ ඔස්ට්‍රේලියාවේ ඉඳලා. ඒ අය මාව පුදුමයෙන් පුදුමයට පත් කළා. මට හිතාගන්නවත් බැරි වුණා. මම හිතුවේ නැති වෙලාවක මා වෙනුවෙන් ඔවුන් ලංකාවට පැමිණ තිබුණා. මට හරිම සතුටක් දැනුණා. ඒ නිසාම මගේ උපන්දිනය හුඟාක් සතුටින් සමරන්න මට පුළුවන් වුණා. තුෂාරි නේරංජා කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406226</link>
    <topic>‘ඕකා පණ්ඩිතයා’ කියලා  සමහරු මට බණිනවා</topic>
    <author>ජෝජ් රොබ්සන් ද සිල්වා</author>
    <content>‘ඕකා පණ්ඩිතයා’ කියලා  සමහරු මට බණිනවාරොෂාන් ප්‍රනාන්දු ආයුබෝවන් - ආයුබෝවන් ඔබට සුබ දවසක් කරන කියනා සියලු දේ ඉටුවෙනා දවසක්...!  (පද - රොෂාන් ප්‍රනාන්දු)ringing tone අපේක්ෂාවෙන් අපි කලකට පසු රොෂාන්ව ඇමතුවෙමු. නොසිතූ අයුරින් රොෂාන් ගීතයක් ගයමින් අපට සුබ ප්‍රාර්ථනා කළේ ය. අපූර්ව වෙනසකි. ඒ පිළිබඳව පවසමින්ම රොෂාන් අප සමඟ මෙම කතා බහට එක් වූවේ ය.“දැන් phone එකකට call එකක් ගත්තම ඇහෙන්නෙම ආදර ගීත විතරමනේ. අම්ම ද, තාත්ත ද, නැන්ද ද, මාම ද, දුව ද, පුතා ද, ගුරුවරු ගුරුවරියක් වගේ වැඩිහිටියෙක් ද එහෙමත් නැත්නම් පූජකවරයෙක් ද වගේ කිසි තරාතිරමක් නොබලා තරුණ ආදරවන්තයින්ට සුදුසු පෙම් ගීතයක් ringing tones ඇහෙන්න පුළුවන්. ඉතින් මට හිතුණා - ඔය හැමෝම ආදරය ගැන අනම් මනම් කතන්දර ringing tones යොදා ගන්න වෙලාවේ මගේ phone එකට මේ සුබ පැතුම් ගීතය යොදාගන්න. මේ ගීතයට ලැබෙන ප්‍රතිචාරත් හොඳයි. අපේ රසික රසිකාවියන්ට සුදුසු අයුරින් අපි නිර්මාණ ඉදිරිපත් කරනවා නම් ඔවුන් ඒවා බාර ගන්නවා. මේ ගීතයත් ඊට උදාහරණයක්.”. වත්මන් සංගීත ක්ෂේත්‍රය නියං සමයකට ගොදුරු වී වගේ. රසවත් ගී නිර්මාණ ඵල නොදරන කාල වකවානුවක් උදා වෙලා නේද?“ඕනෑම ක්ෂේත්‍රයක නියඟ කාල වකවානු එනවා. ඒත් මං හිතන්නේ - මේ වකවානුවේ එළිදකින්නේ නැතුවාට හොඳ ගීත බිහිවෙමින් පවතිනවා ඇති දක්ෂ නිර්මාණකරුවන් අතින්. මේ නියං සමයට පසුව හොඳ ලස්සන ගී මල් පිපිලා එළිදකින්න ගනීවි. එතකොට ඉදිරි කාලය හොඳ වෙයි.”. ඔබ එහෙම කිව්වට ගීත තැටි ව්‍යාපාරයත් නැතුව ඉදිරි කාලය හොඳ වෙන්නෙ කොහොම ද?“ඒක නම් ඇත්ත තමයි. දැන් CD යන්නෙම නැහැනේ. ඒ නිසා මේ ක්ෂේත්‍රයට අලුතෙන් එන්න හදන මනුස්සයෙකුට පහසු නැහැ තමන්ගේ නිර්මාණ රසිකයින් අතරට ගෙනයන්න. මේ තත්ත්වය ගැටලුවක්. කලාකරුවන්ගේ අයිතිවාසිකමක් නැති කිරීමක් හා සමානයි. ඒ වගේම ගීත රසිකයින්ටත් මේ ගැටලුව නිසා අසාධාරණයක් සිදු වෙනවා. ඕනෑම රටක මෙවැනි ගැටලු මතු වෙද්දී රාජ්‍ය මට්ටමෙන් තීරණ ගන්න ඕනේ. ඒ සඳහා වගකිව යුත්තන් යොමු කරවා ගෙන විසඳුම් ලබා දීම ගායක ගායිකා සංගම්වල වගකීමක්. කලාව වෙනුවෙන් යම්කිසි විසඳුමක් ලබා දෙන්න ඔය සංගම් ක්‍රියා කළා නම් මෙලහටත් කරන්න එපැයි. ඒ ගොල්ලන්ට ඕනේ ඒ ගොල්ලන්ගේ වැඩ කරගන්න විතරයි. කලාකරුවන්ට බලපෑම් එල්ල වෙන පොදු ගැටලු එහෙමමයි. ගීත තැටි ව්‍යාපාරයේ කඩා වැටීම සංගීත ක්ෂේත්‍රයේ නියුතු සියලුම ශිල්පීන්ට බලපාන ගැටලුවක්.”. ringing tones හී නිර්මාණ රැල්ල අඩුවෙලා වගේ...?“ඔව්. ඒකත් දැන් ඉතින් සාමාන්‍ය දෙයක් වෙලා. ඉස්සර තරම් විශේෂ ආකර්ෂණයක් ඊට ලැබෙන්නෙත් නැහැ.”. වෘත්තීය සංගීත ශිල්පියෙකු සහ ගායන ශිල්පියෙකු වන ඔබ මේ දිනවල නියැළී සිටින නිර්මාණ කටයුතු මොනවා ද?“ඉස්සර වගේ අලුත් ගීත නම් මේ දිනවල කෙරෙන්නේ නැහැ. අපේ ආස්වාදයට ගීතයක් දෙකක් ඉඳහිට නිර්මාණය කර ගන්නවා ඇරෙන්න. සංගීත ප්‍රසංග වේදිකාවේ කටයුතු කරගෙන ඉන්නවා. සංගීත ප්‍රසංග ක්ෂේත්‍රය නම් වෙනදාට වඩා හොඳයි.”. එහෙම නම් අද අපි එළිමහන් සංගීත ප්‍රසංග ක්ෂේත්‍රය පිළිබඳව කතාබහ කරමු ද?“ඒක හොඳයි. මොකද එළිමහන් සංගීත ප්‍රසංග සමඟම තමයි අපේ කාලය වැඩිපුර ගතවෙන්නේ. එමෙන්ම මම විශේෂ කැපවීමක් කරනවා එළිමහන් සංගීත ප්‍රසංග ක්ෂේත්‍රය වෙනුවෙන්. විශේෂයෙන්ම අපේ එළිමහන් සංගීත ප්‍රසංග රසික රසිකාවියන්ගේ රුචිකත්වය තේරුම් ගෙන ඔවුන්ට හොඳ රසාස්වාදයක් ලබා දීම පිළිබඳවත් ශිල්පීන්ගේ සහ රසිකයින්ගේ විනය පිළිබඳවත් මා උනන්දුවක් දක්වනවා. අපි සංගීත ප්‍රසංගවල ගී ගයලා වාදනය කරලා සල්ලි හොයනවා වගේම මේ අපිට දෙවියන් දීලා තියෙන හැකියාවන්ගේ හැටියට මේ රටේ ජීවත් වෙන මිනිස්සුන්ට කුමක් හෝ යහපතක් කරන්නත් ඕනේ. එහෙම නොකළොත් අපි නිකම්ම නිකම් මිනිස්සු වෙනවානේ.”. ඔබ කිරීමට අපේක්ෂා කරන යහපත කුමක් ද?“මම කිරීමට අපේක්ෂා කරන නෙමේ, අපේක්ෂා කළ කිව්වොත් තමයි හරි. මොකද මම දැනට වසර ගණනාවකට පෙර ඉඳලා ගොඩාක් මහන්සි වුණා. ප්‍රසංග වේදිකාවේ ගි ගයන ගායන ශිල්පීන්ගේත් වාදනය කරන වාදන ශිල්පීන්ගේත් වෘත්තීය ගරුත්වය රැකගෙන විනය ගරුක රසික පිරිසක් සමඟ මේ ගනුදෙනුව කරගෙන යන්න. අද මේ වන විට ඒ මහන්සියේ යහපත් ප්‍රතිඵල අපට දකින්නට ලැබිලා තියෙනවා. වෙනදාට වඩා විනයානුකූලව හැසිරෙන රසිකයින් දැන් අපිට එළිමහන් සංගීත ප්‍රසංගවලදී හමු වෙනවා. මම mic එක අතට ගත්තාම කියනවා - ‘මල්ලි වැදගත්කම තියෙන්නේ සල්ලිවල නෙමෙයි මිනිහාගේ හැදියාවෙයි. තව කෙනෙකුට රිද්දලා ලබන සතුට වැඩක් නැහැ’ කියලා. ඉතින් අපේ මිනිස්සු මගේ එවැනි කතා අහන් ඉඳලා හැදිලා තියෙන බව පෙනෙන්න තියෙනවා. දැන් අපේ සංගීත ප්‍රසංගවලදී ගහ බැණගෙන ඇණකොටා ගෙන මරා ගන්නේ නැහැනේ ඉස්සර වගේ. ගැහැනු ළමයින්ට වුණත් දෙමවුපියන්ට දරුවන් සමඟ වුණත් අපේ ප්‍රසංගයකට ඇවිල්ලා රස විඳින්න පුළුවන්කම උදාවෙලා තියෙනවා. ගීත රසික රසිකාවියන්ගේ විනයානුකූල හැසිරීම මං අපේක්ෂා කළ ප්‍රධාන යහපතක්.”. ඔබට පෙර ජනප්‍රියව සිටි සංගීත කණ්ඩායම් නායකයින්ට මෙම යහපත කළ නොහැකි වූවේ ඇයි?ඒ හැමෝම වගේ කළේ show එක ගහලා සල්ලි ගන්න එක විතරයි. නැත්නම් ඒ අයට මිනිස්සු මොනතරම් ආදරය කළා ද? අපේ හිත්වලට දැනෙන්න ඕනේ, අපි මුදල් උපයා ගන්නේ මේ රසික ජනතාව නිසා බව. එහෙම හැඟුණේ දැනුණේ නැතුව ඇති ඒ කාටවත්. මට හැඟුණා. මම බලා ඉඳලා තියෙනවා, show වලට එන රසික රසිකාවියන්ගේ ක්‍රියාකාරකම්. අම්මලා වාඩිවෙලා, සමහරු දරුවන් වඩා ගෙන, සමහර කොල්ලෝ නටනවා, තවත් සමහරු පිස්සු හැදිලා වගෙත් නටනවා. සාමාන්‍ය මිනිසුන්ට ජීවන ප්‍රශ්න පීඩා කරදර අමතක කරලා අඩු වියදමකින් සතුටු වෙන්නයි එළිමහන් සංගීත ප්‍රසංග නිර්මාණය වෙලා තියෙන්නේ. එතැනදී අපේ වගකීම යුතුකම වෙන්න ඕනේ, මේ අපේ රසිකයාව ආරක්ෂා කරගෙන දිගටම මේ ගනුදෙනුව කරගෙන යාමට හැකිවෙන අයුරු අපේ සබඳතාව පවත්වාගෙන යෑමයි. මේ රටේ තියෙන හොඳම දේ තමයි මිනිසුන්ට ආදරේ කිරීම සහ බෙදා හදා ගැනීම. ඒත් අපේ සමහරුන්ට තමන්ගේ වගකීම හරියට ඉෂ්ට කරන්න ඕනකමක් නැහැ.75% ක්ම ඉන්නේ තමන්ගේ වැඩේ කරලා ලැබෙන මුදල ගන්න බලන් ඉන්න මිනිස්සු විතරයි. ඒක තමයි සත්‍යය. හැබැයි මට එහෙම නැහැ. මම අපේ band එකට කියන්නේ - ‘අපි ඊයේ පොලොන්නරුවේ ගැහැව්වා කියන එක අද මීගමුවේ රසිකයින්ට අදාළ නැහැ. මීගමුවේ රසිකයින්ට අද අලුත් show එකක්. අපි ඊයේ පොලොන්නරුවේ ගහලා ඉන්න හින්දා කකුල් රිදෙනවා, කොන්ද රිදෙනවා වෙන්න පුළුවන්. ඒත් රසිකයින්ට අපි සාධාරණය කරන්න ඕනේ. බැරිනම් අහක්වෙලා නිකම් ඉන්න ඕනේ’ කියලායි. සල්ලි වලට විතරක් ආදරේ කරපු අයට ඕනකමක් තිබුණේ නැහැ රසිකයින්ට යහපතක් කරන්න. ඒකයි ඔවුන්ට නොහැකි වුණේ මීට පෙර මේ යහපත රසිකයින් වෙනුවෙන් ඉටු කරන්න. ළඟදීම අපි අපේ ගීත රසිකයින්ට ඇති ආදරය ක්‍රියාවෙන්ම පෙන්වන පුංචි පරිත්‍යාගශීලී වැඩ කටයුත්තක් අරඹනවා.”. ඒ කුමක් ද?දුෂ්කර පළාත්වල musical show වලින් අපිට හම්බ වෙන මුදල් වලින් වෙන්කර ගන්නා යම් මුදල් ප්‍රමාණයකින් ඒ ප්‍රදේශයේ දුප්පත් පාසල් දරුවන් දහ දෙනෙකු බැගින් තෝරාගෙන ඔවුන්ට පොත්පත් පාර්සල් ලබා දීම. මුලින් එහෙම ආරම්භ කරලා ඉදිරියට කරගෙන යද්දී තව මීට වඩා දේවල් අපිට කරන්න පුළුවන් වෙයි කියා මං විශ්වාස කරනවා.. අද ඇතැම් සංගීත කණ්ඩායම් මෙන්ම ගායක ගායිකාවන් ද සිය පැවැත්ම උදෙසා වෘත්තීය ගෞරවය කෙලෙසා ගනිමින් කටයුතු කරගෙන යාම ගැන ඔබ හිතන්නේ කෙසේ ද?කවුරුන් වුවත් සිය වෘත්තිය ගරුත්වය රැකගෙනයි පැවැත්ම හදා ගන්න ඕනේ. එහෙම නැති අයට පැවැත්මක් නැහැ. දැන් අපිත් (flashback) එක්ක කවුරුත් එන්නේ නැහැනේ - කරට අත දාලා ‘එන්න, යමු බොන්න’ කියන්න. show වලට ගියාම සිගරට් බිබී, කැප් දා ගෙන අපිත්තෙක්ක කතාබහට එන කවුරුවත් නැහැ. ඒ අය දන්නවා මම සිගරට් එකක් වත් බොන් නෑ කියලා. ඒ සීමා තියාගෙන කටයුතු කරන්න අපි දැන ගන්න ඕනේ. මම හරි දේ කළා කියන සතුට මට තියෙනවා. මං බොන් නෑ.බීලා වැනි වැනි එන්න දෙන්නෙත් නෑ කාටවත් stage එකට. සිගරට් එකක් වත් බොන්න දෙන්නෙත් නැහැ stage එකේ දී. එළවනවා දැක්කොත්. මම හොඳ විනයක් පුරුදු කළා එළිමහන් සංගීත ප්‍රසංග වේදිකාවට. සමහරු මට බණිනවා - ‘ඕකා පණ්ඩිතයා’ කියලා. ඒත් ඉතින් මං කරන්නේ නිවැරැදි දේ. ඒ නිසා වරදින්නේ නැහැ. අපි අපේ වටිනාකම් රැකගත්තොත් මිස වෙන කවුරුත් එන්නේ නැහැ ඒවා ආරක්ෂා කර දෙන්න.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406227</link>
    <topic>මා කැමැතිම කාන්තාවෝ</topic>
    <author>ඉඳුනිල් වීරරත්න</author>
    <content>මා කැමැතිම කාන්තාවෝමේ දිනවල එංගලන්තයේ තරග සංචාරයක නිරතව සිටින ශ්‍රී ලංකා ක්‍රිකට් කණ්ඩායම සාර්ථක තරගාවලියක නිමාවට පැමිණ සිටී.‍20 යි 20 තරගයත්, එක්දින තරගාවලියත් ජයගත් අපේ ක්‍රිකට් විරුවෝ තරග 2 කින් සමන්විත ටෙස්ට් තරගාවලියේ පළමු තරගය ඉතාමත් ගෞරවනීය ලෙස ජය පැරදුමකින් තොරව නිමා කර ගැනීමට සමත්වූහ.ප්‍රවීණ නවක සුසංයෝගයෙන් යුතු ඉතාම සමබර කණ්ඩායමක් ලෙස මෙම තරග සංචාරයට එක්වූ ශ්‍රී ලංකා ක්‍රීඩකයන් අතරින් කුමාර් සංගක්කාර සහ මහේල ජයවර්ධන දෙදෙනා වඩාත් කැපී පෙනෙන චරිත බවට පත්විය.එක් දින තරගාවලියේ ජයග්‍රහණයට අවශ්‍යම මොහොතේ දායකත්වය ලබා දෙමින් තම යුතුකම් කොටස ඉටු කළ මේ දෙදෙනා පළමු ටෙස්ට් තරගයේදී ද රට වෙනුවෙන් තම යුතුකම් කොටස ඉටු කරමින් ශ්‍රී ලංකාව ගෞරවනීය තත්ත්වයට ගෙන ආවේ ලෝක ක්‍රිකට් වංශ කතාවේ තම නාමය සලකුණු කරමිනි.ක්‍රිකට් ක්‍රීඩාවේ මහගෙදර (Home of the cricket) නමින් හැඳින්වෙන එංගලන්තයේ ලෝඩ්ස් ක්‍රීඩාංගණයේ ‍ෙටස්ට් තරගයකට ක්‍රීඩා කිරීම ලොව සිටින ඕනෑම ක්‍රිකට් ක්‍රීඩකයකුගේ සිහිනයකි. එසේ ම පිතිකරුවකුට මෙම තණ තීරුවේදී ශතකයක් රැස්කර ගැනීමට හැකි වුවහොත් එය ඔහුට සිය ක්‍රිකට් ජීවිතයේ සදා අනුස්මරණීය සිහිවටනයකි.ජාත්‍යන්තර ක්‍රිකට් කරළියේ මහත්වරුන්ගේ ක්‍රීඩාවේ නියැළෙන සැබෑ මහත්මයකු සැබෑ දක්ෂයකු මෙන් ම සැබෑ පිතිකරුවකු ලෙස ලොවම අගයන, ලොවම ගරුකරන ශ්‍රී ලංකා මාතාවගේ නම ලොව ඉහළින් ම ඔසවා තැබූ කුමාර් සංගක්කාර නිමාවුණු ශ්‍රී ලංකා එංගලන්ත පළමු ටෙස්ට් තරගයේ පළමු ඉනිමේදී ඓතිහාසික ලෝඩ්ස් පිටියේ තම මංගල ශතකය වාර්තා කරමින් ඔහුගේ ක්‍රිකට් දිවියේ සිහිනය සැබෑ කරගත්තේ ය.මෙය සංගාගේ ටෙස්ට් තරග 123 ක ක්‍රිකට් දිවියේ වැදගත්ම සන්ධිස්ථානයකි. මීට පෙර 2011 දී එංගලන්ත භූමියේදී රැස්කළ පළමු ටෙස්ට් ශතකය (119) ලබාගෙන තිබූ අතර ලෝඩ්ස් පිටියේ දී ඔහු ලබාගත්තේ ඔහුගේ 36 වැනි ටෙස්ට් ශතකයයි.සංගාට අනගි සහායක් ලබාදුන් සුපිරි පිතිකරු මහේල ජයවර්ධන ලබාගත් ලකුණු 55 නිසා ලකුණු 126 ක සබඳතාවක් ගොඩනැඟීමට හැකිවිය. මෙය ටෙස්ට් තරගයකදී දෙදෙනා එක්ව ශතක සබඳතා පැවැත්වූ 17 වැනි අවස්ථාව වන අතර එහිදී ටෙස්ට් පිටියේ පිතිකරුවන් දෙදෙනකු එක්ව ගොඩනඟා ඇති ඉහළම ලකුණු සංඛ්‍යාව අතරින් 3 වැනි තැන ගනී. මෙහිදී දෙදෙනා ලබා ඇති ලකුණු සංඛ්‍යාව 6151 කි. 2000 සිට 2014 දක්වා කාල සීමාව තුළ ඉනිම් 113 කදී නොදැවීම් 4 ක් සමඟ මහේල සහ සංගා මෙම ලකුණු 6151 ලබා ගෙන ඇති අත ඊට ශතක 17 ක්, අර්ධ ශතක 25 ක් ඇතුළත් ය.තරගයෙන් අනතුරුව අදහස් දක්වා තිබූ සංගා ‘ලෝඩ්ස් පිටියේ ශතකයක් රැස්කර ගැනීම මගේ එක්තරා හීනයක් වුණා. ඒ සඳහා මගේ තාක්ෂණ පහරවල් තරමක් වෙනස් කරමින් ඊට සූදානම් වුණා.” යැයි පැවසීමෙන් ඔහුගේ මෙම ජයග්‍රහණය කොතරම් වැදගත් දැයි වැටහෙනු ඇත.සංගාගේ ක්‍රිකට් සගයා මෙන් ම පෞද්ගලික ජීවිතයේ හොඳම මිතු‍රා වන ‍මහේල මෙම ශතකය ලබා ගැනීමත් සමඟ සංගාට උණුසුම් සුබ පැතුම් එක්කිරීම ලෝඩ්ස් පිටියේ රැස්ව සිටි නරඹන්නන් අමන්දානන්දයට පත් කළ සිදුවීමක් විය.“කුමාර්ගේ ශතකය මට විශාල සතුටක් ගෙන දුන්නා. මොකද අද ඔහු පිතිකරණයේ යෙදුණු හැටි හරිම අපූරුයි.” යනුවෙන් මහේල සිය සතුට මාධ්‍ය වෙත එලෙස ප්‍රකාශ කර තිබුණා.තරගයේ දෙවැනි ඉනිමේදී එංගලන්ත‍ය ලබාදුන් ලකුණු 390 ක ඉලක්කය අභියෝගයක් ලෙස බාරගත් ශ්‍රී ලංකා පිතිකරුවෝ පන්දුවට පහරදීම ආරම්භ කළත් එංගලන්තයේ අඳුරු කාලගුණික තත්ත්වයත් පස්වැනි දිනයේ තණ තීරුවේ හැසිරීමත් මත තරගය ජය පැරදුමකින් තොරව නිමාකර ගන්නට ශ්‍රී ලංකා ක්‍රීඩකයන්ට සිදුවුණා.එහිදී ආරම්භක පිතිකරු දිමුත් කරුණාරත්නගේ ඉක්මන් දැවීයාමත් සමඟ පිටියට පිවිසුණු සංගා කෞෂාල් සමඟ එක්ව දිවා භෝජනය වන තෙක් සටන්කාමී ලෙස ක්‍රීඩා කළ අතර ශතකයක් කරා යාමට තිබූ අවස්ථාව ගැන නොව රට ගැන සිතා කඩුල්ල ආරක්ෂා කරගනිමින් අර්ධ ශතකයක් රැස් කරගන්නට සංගා සමත්වුණා.මෙහිදී පන්දු 168 කට මුහුණ දුන් සංගා හතරේ පහර 4 ක් සමඟ ලකුණු 61 ක් ලබාගත් අතර තේ පානයෙන් පසු ඇන්ඩර්සන් ක්‍රියාත්මක කළ 3 වැනි ඕවරයේ පන්දුවක් පිත්තේ ඇතුළත දාරයේ වැදී ගොස් විකට්ටුව බිඳී මෙන් දැවී ගියා.සංගක්කාර ලෝඩ්ස් හිදී 4 වැනි ඉනිමේ පන්දුවට පහරදීමට පැමිණි 3 වැනි අවස්ථාව වූ මෙම තරගයේදී ඉනිම් දෙකේ දී ශතකයක් සහ අර්ධ ශතකයක් රැස්කළ දෙවැනි ශ්‍රී ලංකා ක්‍රීඩකයා ලෙස ඉතිහාසයට එක්වනවා. සංගාට පෙර මෙම දස්කම කර ඇත්තේ 1984 අගෝස්තු 23 වැනිදා දුලිප් මෙන්ඩිස් වන අතර, පළමු ඉනිමේ 111 ක් දෙවැනි ඉනිමේ 94 ක් ලෙස ලකුණු 205 ක් මෙන්ඩිස් එහිදී රැස්කර ගෙන තිබෙනවා. මීට පෙර මෙම දස්කම කර ඇත්තේ එංගලන්තයේ ග්‍රැහැමි ගුච් (333 + 123 = 456) ඉන්දියාවේ එච්.එම්. මන්කාඩ් (72 + 184 = 256) කොදෙව් ක්‍රීඩක චන්ද්‍රපෝල් (128 නොදැවී + 97 නොදැවී = 225) පාකිස්ථානයේ ඉන්සමාම් උල්හක් (148 + 70 = 218) කොදෙව් ක්‍රීඩක ජී.ඒ. හෙඩ්ලි (106 + 107 = 213) යන ක්‍රීඩකයන් ය.මෙම ලැයිස්තුවේ සංගා 6 වැනි ස්ථානයේ සිටින්නේ 147 + 61 = 208 ක් ලබමිනි.මේ වනවිට ICC ‍‍ශ්‍රේණිගත කිරීමේ සංගා 2 වැනි වන්නේ ප්‍රසාද ලකුණු 922 ක් ලබාගත් ඒ බී‍.ඩී. විලියර්ස් ට පමණි. මෙහිදී සංගා ප්‍රසාද ලකුණු 879 ක් ලබාගනිමින් දෙවැනි ස්ථානයේත්, ශිවනරින් චන්ද්‍රපෝල් ප්‍රසාද ලකුණු 876 ක් ලබා තුන්වැනි ස්ථානයේත් පසුවෙයි.මේ වනවිට ටෙස්ට් තරග 123 කට ක්‍රීඩා කර ඇති සංගා ඉනිම් 211 කදී නොදැවී 17 ක් සමඟ ලකුණු 11359 ක් රැස්කර ගෙන තිබේ. ඊට ශතක 36 ක් අර්ධ ශතක 46 ක් ඇතුළත් වන අතර 58.55 ක සාමාන්‍යයක් සමඟ 54.13 ක් තරම් ඉහළ පන්දුවට පහරදීමේ වේගයක් රඳවා ගෙන තිබේ.2014 වසරේ ජාත්‍යන්තර ටෙස්ට් පිටියේ වැඩිම ලකුණු ලාභියා වන්නට ද මේ වනවිට සංගා සමත්වී සිටී. ඔහු මේ දක්වා තරග 6 කදී ඉනිම් 9 ක් තුළ නොදැවීම් එකක් සමඟ ලකුණු 796 ක් ලබාගෙන ඇති අතර ඊට ශතක 3 ක් සහ අර්ධ ශතක 3 ක් ඇතුළත් වෙයි.දෙවැනි ස්ථානයේ ඕස්ට්‍රේලියාවේ ඩේවිඩ් වෝනර් (තරග 4 ලකුණු 575) තුන් වැනි ස්ථානයේ මහේල ජයවර්ධන (තරග 6 ලකුණු 563) සිව්වැනි ස්ථානයේ නවසීලන්තයේ බ්‍රෙන්ඩන් මැකලම් (තරග 3 ලකුණු 559) සහ පස්වැනි ස්ථානයේ ඇන්ජලෝ මැතිව්ස් (තරග 6 ලකුණු 557) ලෙසින් ඉදිරියෙන් සිටී.ලෝඩ්ස් පිටියේ ශතක සිහිනය සැබෑ කරගත් ලොව අංක 2 ස්ථානයේ සිටින මේ සුපිරි පිතිකරුවා බොහෝ විට මෙය ඔහුගේ අවසන් එංගලන්ත ටෙස්ට් සංචාරය විය හැකි බවට හඟවා තිබේ.එසේ නම් මීළඟට ඇරැඹෙන දෙවැනි ටෙස්ට් තරගයේදී ඔහු වටා පෙළ ගැසී සෙසු පිතිකරුවන් පන්දු යවන්නන් සාර්ථකව ක්‍රීඩා කර එය ජයගැනීමට සමත්වුවහොත්, එය ශ්‍රී ලාංකේය ටෙස්ට් ඉතිහාසයේ නොමැකෙන ජයග්‍රහණයක් වනවා සේ ම, මේ සුපිරි පිතිකරුවාට දෙන මහඟු තිළිණයක් ද වනු ඇත.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406228</link>
    <topic>රජ චරිතත් හේවායන්ගේ චරිතත් ඔට්ටුයි</topic>
    <author>හේමාලි විජේරත්න</author>
    <content>රජ චරිතත් හේවායන්ගේ චරිතත් ඔට්ටුයිජීවන් කුමාරතුංගදේශීය සිනමා ඉතිහාසයේ ජීවන් කුමාරතුංග යනු සුවිශේෂී චරිතයකි. වාණිජ සිනමාවේත් සම්භාව්‍ය සිනමාවේත් තමන්ටම ආවේණික වූ ගමන් මඟක් සකස් කරගත් ඔහු එදා සිට මේ දක්වා එම ගමන් මඟ අත් නොහැරිය චරිතයකි. නළුවෙකු වශයෙන් පමණක් නොව දේශපාලනඥයකුවශයෙන් ද පරම්පරාවෙන් තමන්ට ලැබුණු පූර්වාදර්ශ ඔස්සේ ගමන් කරමින් අද වන විටඇමැතිවරයකු වශයෙන් සිය ජනතා මෙහෙවර ඉටුකරමින් සිටියි. කලාවත් දේශපාලනයත් සමබරව කරගෙන යාමේ සැලසුම් සහගත ජීවන ගමනක නිරත වන ඔහු මේ දිනවල ප්‍රේක්ෂකයින්ට නිතර දක්නට ලැබෙනුයේ ස්වාධීන රූපවාහිනියේ විකාශය වන නවතම ටෙලි නාට්‍යය වන ‘සූර්ය භානු’ ටෙලි නාට්‍යයෙනි. රහස් පරීක්ෂකවරයකු ලෙසින් එහි රංගනයට එක්වන ඔහු මෙවර අප හමුවූයේ කලාවත් දේශපාලනයත් මෙන්ම සිය ජීවිතයේ බොහෝ දේ ගැන ද කතාබහකටය.ඔබේ නවතම ටෙලි නාට්‍යය රංගනය මේ දිනවල අපි දකිනවා. සූරිය භානු ගැන කතා කළොත්?‘සූරියභානු’ බොහොම හොඳ ප්‍රේක්ෂක ප්‍රතිචාරයක් ලබමින් විකාශය වෙනවා. මේ ටෙලි නාට්‍යය සාමාන්‍ය ටෙලි නාට්‍ය සම්ප්‍රදායෙන් බැහැරට ගිහින් කිසියම් සිනමානුරූපී බවකින් ඉදිරිපත් වුණු එකක්. එහි මම රඟපාන්නේ රහස් පරීක්ෂකවරයකුගේ චරිතය. වාණිජ චිත්‍රපටයක් ගතහොත් සටන් සහ ක්‍රියාදාම ඇතුළත් වෙනවා. මේ ටෙලි නාට්‍යයත් එවැනි චිත්‍රපටයකට ළඟින් යන ටෙලි නාට්‍යයක්.ඔබට ඕනතරම් චිත්‍රපට තිබෙත්දි මේ ටෙලි නාට්‍යය තෝරාගත්තේ එහි තිබුණු මේ සුවිශේෂී ලක්ෂණ නිසා ද?රඟපෑම කියන්නේ මගේ ජීවිතේ හා සමානයි. මම කිසිම දවසක ටෙලි නාට්‍යවල රඟපාන්නේ නෑ කියන තැන හිටිය කෙනෙක් නොවෙයි. එදා මම ටයිටස් තොටවත්තයන්ගේ ‘රන් කහවණු’ ටෙලි නාට්‍යයේත් රඟපෑවා. ඉන් පස්සේ මම සිනමා නිර්මාණත් එක්ක කාර්යබහුල වෙලා හිටපු නිසා මට එහෙම ගොඩාක් ටෙලි නාට්‍යවලට සම්බන්ධ වෙන්න ලැබුණේ නෑ. නමුත් පසුකාලීනව මට, එයට සම්බන්ධ වී කිසියම් හොඳ දෙයක් කරන්න අවස්ථාවක් තිබුණු තැන් මම අතපසු කළේ නෑ.පසුගිය කාලේ ඔබේ නවතම සිනමා රංගනය පිරිනැමුණේ සනත් අබේසේකරගේ ‘අජාසත්ත’ චිත්‍රපටයට නේද?‘අජාසත්ත’ චිත්‍රපටය මගේ ඉල්ලීමට සුනිල් ටී. ප්‍රනාන්දු තමයි නිෂ්පාදනය කළේ. මම මේ කතාවේ බිම්බිසාර රජ්ජුරුවන්ගේ චරිතයට ලොකු කැමැත්තක් තිබුණා. ඒ වගේම මේ චිත්‍රපටය දළ පිටපත බලලා මටම ලොකු සතුටක් ආවා. නරඹපු බොහෝ දෙනෙක්ගේ ඇස්වලට කඳුළු ආවා. තවම චිත්‍රපටයේ සම්පූර්ණ වැඩ කටයුතු ඉවර නෑ. සුනිල් මේ චිත්‍රපටය බලලා ඒ ගැන ඔහුව උනන්දු කරවීම ලොකු ගෞරවයක් හැටියට සැලකුවා.‘අජාසත්ත’ කියන්නේ බෞද්ධ තේමාවකින් යුතු චිත්‍රපටයක්. මේක නිෂ්පාදනය කරන්න මූලික වෙන සුනිල් ටී.ත් උපතින් කතෝලිකයෙක්. එහි ප්‍රධාන චරිතය රඟන ඔබත් කතෝලිකයෙක්. මේ ආගමික සහජීවනය ඔබ කොහොම ද දකින්නෙ?ඇත්තටම මගේ උප්පැන්න සහතිකේ කතෝලික කියලා තිබෙනවා. මම කතෝලික පවුලක සාමාජිකයෙක්. නමුත් මම බුද්ධ ධර්මය පිළිබඳ අධ්‍යයනය කරන, බුද්ධ ධර්මය අනුව මගේ ජීවිතේ පවත්වාගෙන යන පුද්ගලයෙක්. සුනිලුත් බෞද්ධාගම ගැන උනන්දු වෙන කෙනෙක්. ඔහු අනගාරික ධර්මපාල වැනි තවත් බෞද්ධ කතා තේමා සිනමාවට ගෙනාවා. ඇත්තටම මෙතනදි මම දකින්නේ මේක කතෝලික බෞද්ධ බේදයක් නොවෙයි. නිර්මාණයක් හැටියට අපි ගනිත්දී ඒ තුළ අපට කළ හැකි දේ කුමක් ද සහ එයින් රටට දිය හැකි දේ කුමක් ද? යන්නයි. බෞද්ධ හෝ වේවා කතෝලික හෝ වේවා නිර්මාණය ඔස්සේ අපි ලබා දෙන දේයි වැදගත්. දැන් මම පසුගිය පාස්කුවට ජේසු ස්වාමි දරුවන්ගේ චරිතය රඟපෑවා ටෙලි නාට්‍යයක. ඒ නිසා අපි සිනමා කර්මාන්තය තුළ දීර්ඝ කාලයක් ඉඳලා හොඳ දෙයක් ප්‍රේක්ෂකයන්ට දෙන අවස්ථාවක් ලැබුණොත් ඒ සඳහා මගේ පූර්ණ දායකත්වය ලැබෙනවා.රජ චරිත බොහොමයක් අපි පසුගිය කාල පරිච්ඡේදයේ ඔබෙන් දැක්කා. එපා වෙන්නේ නැත්ද රජ චරිත.රජ චරිත ද කියන එක නෙමේ මට ප්‍රශ්නේ. ඒ චරිත තුළ රංගන දායකත්වය කොතරම් දුරට ලබාදිය හැකි ද කියන එකයි මම බලන්නේ. ඉදිරියේදීත් මට හොඳ චරිතයක් ලැබෙනවා නම්, ඒක රජ වෙන්නත් පුළුවන් නැතිනම් ඊට පල්ලෙහා හේවායෙක් ගේ චරිතයක් වෙන්නත් පුළුවන්. හැබැයි මගේ රංගන දායකත්වය හොඳ මට්ටමකින් ඒකට ලබා දෙන්න ඉඩකඩ තිබෙනවා නම් මම ඒකට දායක වෙනවා.ඔබ වාණිජ සිනමාවේ සින්දු කියපු, නටපු, සටන් කරපු නළුවෙක්. කැමැති නැත්ද ඒ අතීතයට නැවතත් යන්න?වාණිජ චිත්‍රපටයකට කැමැතියි. ඉදිරියේදී සැලසුම් කරගෙන යනවා. ඒත් තරුණ කාලේ කරපු දුවල පැනලා නටපු කරපු දේ නොවෙයි. වාණිජ චිත්‍රපටයකින් අපට කළ හැකි දේ තියනවානේ. එවැනි නිර්මාණයක් කිරීමේ බලාපොරොත්තුවක් තිබෙනවා.එදා සිනමාව තුළ ජීවන් - අනෝජා, සනත් - සබීතා වැනි යුග බිහිවුණා. අද එවැනි යුග බිහි නොවන්න හේතුව ලෙස ඔබ දකින්නේ කුමක් ද?එදා සිනමා කර්මාන්තයේ එවැනි යුග බිහිවුණා. එදා සිනමාව ප්‍රේක්ෂක හදවත් තුළට තදින් ඇතුළු වෙලා තිබුණා. ඊට පස්සේ ඒ ගොල්ල හදපු බාහිර ප්‍රතිරූප තිබුණා. ඒවත් එක්ක විශාල ප්‍රේක්ෂක සංඛ්‍යාවක් බැඳිලා හිටියා. අද එහෙම නෑ. ඒකට මට කාරණා කිහිපයක් තිබෙනවා. එකක් තමයි එදාට වැඩිය අද සිනමාවට තරගකාරිත්වය වැඩියි. අනිත් එක අද අපට නව තාක්ෂණය හරහා මුළු ලෝකයත් එක්කම බොහොම පහසුවෙන් සම්බන්ධ වෙන්න පුළුවන්. ඒ නිසා ප්‍රේක්ෂකයින් ලෝක සිනමාවත් එක්ක තිබෙන සම්බන්ධකම් වැඩියි. හින්දි, දෙමළ, ඉංග්‍රිසි චිත්‍රපටත් එක්ක සම්බන්ධකම් වැඩියි. එතැනදි මම දකිනවා අපි ඉන්නේ, දේශීය සිනමාව ඉන්නේ ටිකක් පිටිපස්සේ. අපේ වෙළෙඳපොළ බොහොම කුඩයි. ඒ නිසා විශාල මුදලක් වැය කරන්න බෑ. නමුත් හැකියාව තියෙන අය ඉන්නවා. මුදල් වැය කරන්න බැරිකමට ප්‍රේක්ෂකයා අපට සමාවක් දෙන්න සූදානම් නෑ. ඒ නිසා තමයි ප්‍රේක්ෂක ප්‍රතිචාරවල යම් අඩුවක් දකින්නේ. ඒ මට්ටමට චිත්‍රපටයක් කරගන්න පුළුවන්නම් අදත් මම දකිනවා අපට ලොකු ජයග්‍රහණයක් කරන්න පුළුවන්.ඔබ සිනමාවට පිවිසෙත්දි මේ තරම් දුරක් ඔබට එන්න පුළුවන් වෙයි කියලා එදා හිතුව ද?ඇත්තටම නෑ. මම සිනමාවට ආවේ ආසාවට රඟපාන්න චිත්‍රපටයක දෙකක පොඩි කෑල්ලක් කරලා මොනවාහරි රැකියාවක් කරන්නයි මට ඕන වුණේ. පිටරටකට ගිහින් රැකියාවක් කරන බලාපොරොත්තුවකුත් තිබුණා. නමුත් මේකට සම්බන්ධ වුණාට පස්සේ දිගින් දිගටම ආපු ගමනක් තමයි මේක.මේ සිනමා ගමනට ඔබට ඥාතිත්වය බලපෑව ද?ඔව්. විජය කුමාරතුංග මගේ බාප්පා ගොඩනඟා තිබුණ පසුබිම මට ලොකු ශක්තියක් වුණා මේ ගමන එන්න. සිනමාව තුළ මම ගමන ආරම්භ කරත්දි ඔහු කීවේ ජිවන්, මම ගමන ආරම්භ කරලා තිබෙනවා. ඔයා ඔයාගේ පාර හදාගෙන යන්න කියලයි. හැකියාව පෙන්නුවොත් ඔයාට බොහොම පහසුවෙන් ඉස්සරහට යන්න පුළුවන් කියලා. ඉතින් ඒක තමයි මම කෙරුවේ. මගේ තිබුණු ඒ ඥාති සම්බන්ධය මත එතුමා කොපි කරන්න ගියෙත් නෑ. මම වෙනම ශෛලියක් හදාගෙන ආවා. නමුත් එතුමා ගොඩ නැඟුව පාර මේ ගමන එන්න මට ලොකු ශක්තියක් වුණා.ඔබේ සිනමා ජීවිතෙත් - දේශපාලන ජීවිතෙත් පරමාදර්ශි චරිත කවුරුන් ද?මේ දෙකේම මගේ ගුරුවරයා හැටියට මම සලකන්නේ විජය කුමාරතුංග මහත්මයායි. මොකද මම එතුමාගේ පිටු පස්සෙන් තමයි ගමන් කළේ. මම එතුමා දිහා තමයි බලාගෙන හිටියේ. නමුත් මම ඒ කාලෙත් කැමැති වුණා ගාමිණි ෆොන්සේකාගේ රංගනයට. එදා අපිට සම්බන්ධ වෙන්න කියලා ජාතික තලයේ ආයතන හෝ රංගන පාසල් තිබුණේ නෑ. අපිට ඉදිරි පරපුර යන දිහා බලලා තමයි යම් යම් දේ ඉගෙන ගත්තේ.නළුවෙක් දේශපාලන කාර්යයට ප්‍රවිෂ්ට වීම ඔබ දකින්නේ කොයි ආකාරයට ද?ඒකේ වරදක් නෑ. ඒක සැබෑ වුවමනාවෙන් කෙරෙන දේශපාලනයක් විය යුතුයි. සැබෑ දේශපාලනයක් වෙනුවෙන් තමන්ගේ වගකීම ඉෂ්ට කරන්න පුළුවන් නම්, එහෙම නැත්නම් තමන්ගේ, ජනප්‍රියත්වය උපයෝගී කරගෙන, බලය ලබා ගැනීම හෝ පෞද්ගලික වෛරයක් පිරිමහන්න හෝ දේශපාලනය කිරීම මම අනුමත කරන්නේ නෑ. නමුත් ඉතින් සැබෑ වුවමනාවෙන් දේශපාලනය කරනවා, තමන්ට පැවරෙන වගකීම අවංකව ඉටු කරනවා යන පදනම තුළ නළුවෙක් දේශපාලනය කිරීම මම අනුමත කරනවා.ඔබ රැගෙන ආපු පරම්පරාව ඉදිරියට ගෙනියන්න ඔබේ දියණියත් දැන් දේශපාලනයට ප්‍රවිෂ්ට වෙලා තිබෙනවා. මේ ඔබේ වුවමනාව ද?මගේ කිසිම අදහසක් තිබුණේ නෑ ඇය දේශපාලනයට රැගෙන එන්න. ඇගේ කැමැත්තෙන් තමයි ඇය දේශපාලනයට ආවේ. ඇය ඉල්ලීමක් කළා ඇයට දේශපාලනය කරන්න ඕන කියලා. මුලදී මමත් හිතුවේ ඇය වැනි කෙනෙකුට මෙය සුදුසු දෙයක් නොවෙයි කියලා. මල්ෂා මාත් සමඟ යම් යම් දේශපාලන කටයුතුවලට සහභාගි වෙලා තිබුණා. නමුත් දේශපාලනය කියන විෂය අපි පිටතින් බලන තරම් සුන්දර නෑ. මේකට කැපවීම් කරන්න පුළුවන් නම් තමයි කරන්න පුළුවන් වෙන්නේ. මේ කැපවීම කරන්න පුළුවන්නම් එන්න කියලා තමයි මම මල්ෂාට කිව්වේ. මට බාප්පා දීපු අවවාදයම තමයි මම එයාට දුන්නේ. ඔයාට තනියම මේක කරගෙන යන්න පුළුවන්නම් මිසක් මම ආපු නිසා එන්න එපා කියලා. හැබැයි එයා ඒ අභියෝගය බාරගත්තා. මේ කෙටි කාලය තුළ මම දකිනවා එයා බොහොම උනන්දුවෙන් ඉස්සරහට යනවා කියලා.පරම්පරාවෙන් ඇය දේශපාලනය විතර ද ඉදිරියට ගෙනියන්නෙ. ඇය කලාවට කැමැත්තක් නැත්ද?මුලදී ක්ලීටස් මෙන්ඩිස්ගේ ‘පරපුර’ චිත්‍රපටයට සම්බන්ධ වුණා. දැන් එයා කොහොමත්චිත්‍රපටවලට සම්බන්ධ වෙන්න බලාපොරොත්තුවක් නෑ. කැමැත්ත දේශපාලනය තමයි. කුඩා කාලයේ ඉඳන්ම මම ඔවුන්ට කිව්වේ මම අධ්‍යාපනය ලබා දෙනවා. තමන්ගේ අනාගතය තීරණය කිරීම තමන්ට බාරයි කියලා. මම නිළියෝ වෙන්න කිව්වෙත් නෑ. එපා කිව්වෙත් නෑ. දේශපාලනය කරන්න කිව්වෙත් නෑ. එපා කියලනම් කිව්වා. හැබැයි එයා තීරණය කරලා දේශපාලනයට ආවා.ඔබේ ජීවිතේ නළුකම හා දේශපාලනය යන දෙකෙන් වඩා කැමැති කුමකට ද?මේ දෙකටම කැමැතියි. මේ දෙකේ වෙනස දකින්නේ නළු වෘත්තියේදී තිබුණු නිදහස හා ප්‍රේක්ෂක ප්‍රතිචාර. දේශපාලන ජීවිතේදීත් මම ආරක්ෂක භටයෝ පිරිවරාගෙන තුවක්කු දික්කරගෙන ගියේ නෑ. ඒ කියල මම නළුවෙක් වගේම දේශපාලනඥයෙක් විදියට ජනතාවගෙන් ඈත් නොවී මේ කටයුත්ත කළ යුතුයි කියන තැන ඉඳගෙන තමයි මම කටයුතු කළේ.දේශපාලන ජීවිතේ ඔබට මැති - ඇමැතිකම් ලැබුණට සෘජුවම සිනමාවට සේවයක් කළ හැකි තනතුරක් ලැබුණේ නෑ නේද?ඔව්. ඇත්තටම මේ විෂයට අදාළව නම් මට වගකීමක් පැවරුණේ නෑ කොතැනකදීවත්. එහෙමයි කියලා මම වගකීමෙන් බැහැර වුණෙත් නෑ. අපි මේ දේශපාලනය කිරීම තුළ සිනමාව වෙනුවෙන් කරපු බොහෝ දේ තිබෙනවා. කොතැනකටවත් හරියට වාර්තා වෙලා නැතුව ඇති කියලයි මට හිතෙන්නේ. නමුත් ඒකෙදි අපි ගන්න යම් යම් පියවර, හිටපු ජනාධිපතිතුමිය සහ අපි නිරන්තරයෙන් සාකච්ඡා කළා සිනමාව ගැන. අපි විවිධ තීරුබදු සහන, සිනමා ශාලා හදන්න විවිධ බදු සහන අපි අරගෙන දුන්නා. ඇත්තටම ඒ වෙලාවේ අවුරුදු 5 - 6 චිත්‍රපට හිරවෙලා තිබුණා. මේකට විශාල පොලි මුදලක් බැංකුවලින් අය කරගනිමින් තිබුණා. ඒ පොලිය මම පෞද්ගලිකව ජනාධිපතිතුමිය සමඟ කතා කරලා මේ පොලී මුදල් ඉවත් කරලා දුන්නා. උදාහරණ ගත්තොත් ‘බවදුක‘ චිත්‍රපටයට ඒ වෙලාවේ ලක්ෂ 22 ක් හෝ 24 ක් බැංකුවට ගෙවන්න තිබෙත්දි ලක්ෂ 13 කට අඩු කරලා දුන්නා. එහෙම පෞද්ගලිකවත් මැදිහත් වුණා. මට හැම වෙලාවේම සිනමාව වෙනුවෙන් ලබාදිය හැකි ශක්තිය මම ලබාදීලා තිබෙනවා.සිනමාව පිළිබඳ වර්තමාන රජයේ ප්‍රතිපත්ති මොනවා ද?අපේ ජනාධිපතිතුමා සිනමාව වෙනුවෙන් විශාල සහන රැසක් ලබා දුන්නා. චිත්‍රාගාර පහසුකම් හදලා දුන්නා. ඩිජිටල් සවුන්ඩ් වලට යන්න ණය පහසුකම්, බදු සහන සියල්ලම ලබා දුන්නා. නමුත් මේවා උපයෝගී කරගෙන කර්මාන්තය කොයිතරම් දුරට ප්‍රයෝජන ගත්ත ද කියන එක තමයිහේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av1406229</link>
    <topic>‘චමත්කා’ ඔස්සේ සිනමාවට එන මදාරා</topic>
    <author>තුෂාරි නේරංජා වික්‍රමසිංහ</author>
    <content>‘චමත්කා’ ඔස්සේ සිනමාවට එන මදාරාකලා අඹරට දිනෙන් දින නවක තරු පායති. එලෙස සිංහල සිනමාවට එක් වූ නවක තරුව ඇයයි. ඇය මදාරා ජයසේන. චන්න පෙරේරා අධ්‍යක්ෂණය කරන නවතම චිත්‍රපටය ‘චමත්කා’ හරහා මදාරා සිංහල සිනමා රංගනයට එක් වන්නීය. රූගත කිරීමට නියමිත මෙම චිත්‍රපටයේ ප්‍රධාන භූමිකාවකට පණ පොවන මදාරා සමඟ යෙදෙන මේ පිළිසඳර ඒ වෙනුවෙනි.* ඔබ සිංහල සිනමාවට අත්පොත් තබන නවක රංගන ශිල්පිනියක්. මුලින්ම ඔබ ගැන කතා කරමු.මම උපන්දා සිට මේ දක්වා ම ලොස් ඇන්ජලීස්වල තමයි ජීවත් වෙන්නේ. හොලිවුඩ්වල දැනට රඟපෑම් කටයුතු කරනවා. චන්න පෙරේරා ගේ ‘චමත්කා’ චිත්‍රපටයේ රූගත කිරීම් සඳහා තමයි ලංකාවට ආවේ.* ‘චමත්කා’ හි ඔබේ චරිතය මොන වගේ ද?කොළඹ නගරයේ නාගරික තරුණියකගේ චරිතය තමයි මම එහි රඟ දක්වන්නේ. ඇය තමයි චමත්කා.* මෙය ඔබේ පළමු සිංහල සිනමා රංගනය ද?නැහැ. මම මීට පෙර සිංහල චිත්‍රපටයක චරිතයක් නිරූපණය කළා. නමුත් එය ඇ‍ෙමරිකාවේ, ලොස් ඇන්ජලිස්වල, චිකාගෝවල තිරගත වුණා. එය නිර්මාණය කළේ මගේ පියා ආචාර්ය සුමේධ ජයරත්න. එහි නම ‘යාල්දේවි’ යුද පසුබිම අළලා මගේ පියාට සිනමා නිර්මාණයක් කිරීමට අවශ්‍ය වුණා. ඒ අනුව තමයි එය නිර්මාණය වුණේ. මට ඒ කාලෙ අවුරුදු 18 ක් වගේ. ඒ වයසෙදි තමයි මම සිනමා නිර්මාණයකට දායක වුණේ. එහි රූගත කිරීම් සියල්ලම සිදු වුණේ ඇමෙරිකාවෙදියි.* ඔබ ඇමෙරිකාවේදී රංගන කටයුතුවල නියළෙන්න ඇති?ඔව්. මම දේශපාලනික නාට්‍යයක රඟපෑමෙන් දායක වුණා. එඩ්වර්ඩ් ෆර්ඩන් ගැන රචනා වූ නාට්‍යයක් එය. රංගනය පිළිබඳ ඇමෙරිකාවේ දී අධ්‍යයනය කරනවා. විශේෂයෙන් ම මම රංගන පාසල්වලට ගොස් රංගනය පිළිබඳ ඉ‍ගෙනුම ලබන අතර ම අන්තර් ජාතික සබඳතා පිළිබඳ උපාධියක් හදාරනු ලැබුවා.* ඔබේ දෙමවුපියන් ගැනත් කතා කරමු.මගේ මවත් පියාත් දෙදෙනාම ලංකාවේ උපත ලබා ඇමෙරිකාවේ පදිංචියට ගිය අය. ඒ දෙදෙනා ම වෘත්තියෙන් විද්‍යාඥයන්. මට එක් සහෝදරයෙක් ඉන්නවා. කුඩා කල සිටම අපි ජීවත් වන්නේ ඇමෙරිකාවේ. ඇත්තට ම මගේ පියා ගේ සිනමාව කෙරෙහි තිබෙන කැමැත්ත අතිශයින් ම ඉහළයි. ඔහු නිසා තමයි රංගනයට මට අවස්ථාව හිමි වුණේ. විද්‍යා විෂයන් කෙරෙහි දැනුමක් මා සතුව තිබුණත් මට දැනෙන්නේ කලාව කෙරෙහි මා තුළ විද්‍යාවට වඩා වැඩි හැකියාවක්, නැඹුරුවක් පවතින බවයි. ඒ නිසා රංගනයට මූලිකත්වය දී මම කටයුතු කරනවා.* ඒ කියන්නේ ඔබේ බලාපොරොත්තුව රංගන ශිල්පිනියක් වීම කියන එකද?ඔව්. මම බලාපොරොත්තු වෙනවා මගේ සම්පූර්ණ කාලයම රංගනය වෙනුවෙන් වැය කරන්න. විශේෂයෙන් ම හොලිවුඩ් රංගනය වෙනුවෙන්. ඒ වගේ ම මම ආසයි අධ්‍යක්ෂණයෙන් වගේ ම නිෂ්පාදනයෙනුත් ඉදිරියට යන්න.* ‘චමත්කා‘ චිත්‍රපටයේ ඔබේ චරිතයේ පිටපත මේ වන විට කියවා අවසන් ද?‍ඔව්. මට හරිම ආසාවක් ඇති වුණා. ඒ චරිතය හරිම අසාමාන්‍යයි. එනිසා ම මම ඒ චරිතයට හරිම ආසයි. මට ඒ චරිතය රඟ දක්වන්න පුළුවන් මොකද මගේ චරිතයට ගැළපෙන නාගරික තරුණියක ගේ චරිතයක් තමයි මට රඟ දක්වන්න තියෙන්නේ. මගේ හඬට රූපයට ඒ චරිතය හොඳින් ගැළපෙන බව මට දැනෙනවා.* ඔබ ලංකාවේ කොපමණ කාලයක් මේ සඳහා ඉන්නවාද?තව මාසයක පමණ කාලයක් මම ලංකාවේ ඉන්නවා.* ඔබ වේදිකා නාට්‍ය රංගනයෙනුත් අත්දැකීම් ලබා තිබෙනවා නේද?ඔව්. ඇමෙරිකාවේ දී පෙන්වනු ලැබූ ‘මුවන්පැලැස්ස’ වේදිකා නාට්‍යයේ ‘හීං කෙල්ල ගේ චරිතය මම රඟදැක්වුවා. ඒ වගේ චරිත කීපයක් ම මම රඟ දක්වල තිබෙනවා.* ඔබේ රංගනයට දෙමවුපියන්ගෙන් ලැබෙන සහයෝගය මොනවගේ ද?මුලදි නම් දෙදෙනාගේ ම කැමැත්තක් තිබුණෙ නැහැ. ඔවුන් දෙදෙනා ම බලාපොරොත්තු වු‍ණේ මම විද්‍යාව ඔස්සේ ඉදිරියට යයි කියලයි. මගේ පියා හැම වෙලාවෙම කිව්වේ විද්‍යාව පැත්තෙන් බැරි නම් නීතිය හදාරා ඉදිරියට යන්න කියලයි. නමුත් මේ වන විට ඔවුන් දෙදෙනා ම මගේ කලා හැකියාව ගැන තේරුම් ගෙන තිබෙනවා. මගේ පියා ඒ වෙනුවෙන් මාව දිරිමත් කරනවා. මට රංගන අවස්ථා උදාකර දෙනවා. ඔවුන් ලබා දෙන ශක්තිය මෙතෙකැයි කියා වචනයෙන් පවසන්න බැරි තරම්. ඔවුන්ගෙන් ලැබෙන සහයෝගය ඉතාම ඉහළයි.තුෂාරි නේරංජා වික්‍රමසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062220</link>
    <topic>මා කැමැතිම කාන්තාවෝ</topic>
    <author>තුෂාරි නේරංජා වික්‍රමසිංහ</author>
    <content>මා කැමැතිම කාන්තාවෝඋපුල් ශාන්ත සන්නස්ගල හඳුන්වාදෙන නවතම විශේෂාංගය ‘මා කැමැතිම කාන්තාවෝ’ ට පළමුව එක් වන්නේ මෙරට ප්‍රකට උපකාරක පන්ති ගුරුවරයකු, නවකතා රචකයෙකු, ගේය පද රචක‍යකු මෙන් ම ලේඛකයකු එමතු නොව චිත්‍රපට නිෂ්පාදකවරයකු ලෙස ද කීර්තියට පත් උපුල් ශාන්ත සන්නස්ගලයි. ඔහු සිතෙහි පෙළ ගැසුණු ඒ අපූරු සිතුවිලි වචනවලට පෙරළූ අයුරුයි මේ.මගේ අම්මා - උඩගෙදර පුංචි මැණිකාමගේ ආදර වස්තුව ඇයයි. ආදරය කුසගින්න අතර සම්බන්ධය මම ඉගෙන ගත්තේ අම්මාගෙන්. ඇත්තටම මම ආදරේ කරල තියෙන්නේ අම්මා කියන භෞතික වස්තුවට නෙමෙයි. මගේ මානසික ලෝකය ඇතුළේ ස්පර්ශ කළ නොහැකි අම්මා කියල ආදර වස්තුවක් තියනවා. ඇය මිය ගිහිල්ලා දශක එක හමාරකට පස්සේ ඒ ආදර වස්තුව මාව තිගස්සනවා. හීනෙන් ඇහැරවනවා. ඒ තමයි මගේ පළමුවන ගැහැනු චරිතය. ගැහැනියක් ලෙස පළමුව හඳුනා ගත්ත මා කැමැතිම වස්තුව අම්මා.මගේ දරුවන්ගේ අම්මා - රසාංගනී සන්නස්ගලපෙම්වතිය, බිරිඳ අම්මා ලෙස පරිණාමය වූ නිසා. ඇය පෙම්වතිය කාලේ නුරා පිරුණු දෑස් තිබුණා. ඊට පස්සේ ඈ බිරිඳ වුණාම ඈ මට අහිමි වෙලා දරුවන්ගේ ආදර වස්තුව බවට පත් වුණා. දැන් දරුවො දෙන්නා වැඩිහිටිවෙලා විදෙස් ගත වුණාම ඈ අම්මා ලෙස පරිණාමය වෙලා ආපහු මාව කොනිත්තනවා.ඒ නිසා පෙම්වතිය බිරිඳ අම්මා ලෙස පරිණාමය වූ ස්ත්‍රියට මම කැමැතියි.ශිෂ්‍යත්ව විභාගයෙන් මාව ගොඩදාපු අම්මා- මල්ලිකා දාබරේ ගුරුතුමියකොළඹ ගෑනු ගමේ හොටු පෙරෙන කොල්ලන්ව ප්‍රතික්ෂේප කළා. ඉංග්‍රීසි සංස්කෘතියේ හිටපු නගරයෙන් ගමට ගිය ගුරුවරියක් ගමේ කැහැටු කොල්ලන්ව විස්ථාපනය කළා. මගේ පහේ ශිෂ්‍යත්ව විභාගය කා‍ලයේ මගේ නහයෙන් එන හොටු පිසදාලා පෑනක් පැන්සලක් අතට දීලා ශිෂ්‍යත්ව විභාගය ලියන්න බණ්ඩාරවෙල සීවලී විද්‍යාලයට යන්න බස් ගාස්තුව අතට දීලා කිරි වීදුරුවක් අතට දුන්න මල්ලිකා දාබරේ ගුරුතුමියගේ කිරි සුවඳට මං තාමත් ආදරේ කරනවා.උසස් පෙළ විභාගයෙන් මාව ගොඩදාපු අම්මා - කුසුම් දිසානායක ගුරුතුමියසුදර්ශියේ ගංජා ගහපු, මරදානේ ටෙක්නිකල් හන්දියේ පත්තර විකුණපු, ගණිකාවන් පිම්පියන් සහ සමලිංගිකයන් අතර සැරිසරමින් සිටි කාලයේ දී විද්‍යා විෂයන් හදාරා දොස්තරවරයකු තබා කොන්දොස්තරවරයකු වීමටවත් මට නොහැකි බව කියා දී විශාල පොත් මිටියක් මගේ බෝඩින් කාමරයට ගෙනැත් දී හිත ඇත්නම් පත කුඩා ද යනුවෙන් ජේ.බී දිසානායක මහැදුරු තුමා සමඟ අත්සන් කොට විශ්ව විද්‍යාලයට පලයන් කියා මට මානසික ගාමක ශක්තිය දුන් කුසුම් දිසානායක ගුරු අම්මාට මම හැමදාමත් කැමැතියි.විශ්ව විද්‍යාලයේ දී නිවැරැදි දේ උගන්වපු අම්මා - මහාචාර්ය පියසීලි විජේගුණසිංහකාලයක් ශ්‍රී ලංකාකාරයකු වී කාලයක් යූඇන්පී කාරයකු වී කාලයක් ජේවීපී කාරයකු වී කාලයක් එල්ටීටීඊ කාරයකු වී මතවාදීව ආස්ථානය නැතිවී සිටි කාලයේ දී ගොන් කතා කියන විට මේ සංවාදශීලී සහෝදරයාට ඉඩ දෙන්න යැයි කියමින් විශ්ව විද්‍යාලයේදී නිවැරැදි දේ හරියට උගන්වපු ඇයට මා කැමැතියි.නිර්පාක්ෂික අම්මා - තෙරේසා මව්තුමියබටහිර යුරෝපීය රටක තමන් ගේ සුදු පැහැති ලස්සන ශරීරය විශාල මිලකට සහ වටිනාකමකට අලෙවි කළ හැකිව තිබිය දී දුප්පත් ඉන්දියාවට පැමිණ ආගමික මූලධර්මවාදී කඩතුරාව ඉරා වීසි කොට ඇටසැකිලි කොල්ලන් කෙල්ලන් වඩා ගත් උන්ගේ දුක සැප බෙදාගත් කළු පැහැති උන්ගේ කඳුළක් වෙනුවෙන් සුදු පැහැති ඇය නිල් පැහැති ඇස්වලින් දුක දෝවනය කළ නිසා. තෙරේසා මව්තුමිය වන නිර්පාක්ෂික අම්මාට මම කැමැතියි.රාජ්‍ය නායකයකුට හොඳ බිරිඳක් වූ අම්මා - ජේ.ආර්. බිරිඳ එලිනා ජයවර්ධනඔබාමා වෙන ගැහැනියක් දිහා බැලුවාම රවන ගොරවන ඔරවන ඒ කළු ජාතික වෙළඹ දකින කාලයක  වැඩවසම් ගෞරවනීය පතිනියක් සේ ජනාධිපතිවරයාට පියවර දෙකක් පිටුපසින් පා එස වූ සංස්කෘතික ගැහැනියක වූ නිසා.අක්කා වගේ ජීවිතයේ සංස්කෘතිය කියා දුන් අම්මා - සුමිත්‍රා රාහුබද්ධලංකාවේ ලේඛිකාවෝ මිස්ටර් සන්නස්ගල, උපුල් සර්, සන්නස්ගල මහත්තයා කියා අමතමින් ඔවුනගේ සහ මගේ සිවිල් බලය ගනුදෙනුවකට හැර වූ කාලයක මල්ලියේ මම නුඹට ආදරෙයි මල්ලියේ මං ඉස්සරට වැඩිය උඹට ආදරෙයි කියමින් කොළඹ සිවිල් සමාජයේ මට ආදර මල්ලී කියා අමතන අක්කා වගේ ඉන්න සංස්කෘතික අම්මා. විචාරකයන් ගොඩේ ගැහැනියක් ලෙස හංවඩු ගැසූ ස්ත්‍රිය සුමිත්‍රා රාහුබද්ධට මම කැමැතියි.සිංහල දකුණ ඉවසපු අම්මා - රෝහණ විජේවීර මව නැන්සි නෝනා වික්‍රම කහතොටපුතා රුසියාවට ගිය වෙලාවේ තංගල්ලේ කුඩා ගෙදරකට වී පුතා ගේ මතය නොඉවසුවා. 71, 88 තරුණ කැරලි දෙකක දී විටෙක වීරයකු වූ විටෙක දුෂ්ටයකු වූ රෝහණ වි‍ජේවීර නමැති ලාංකේය මතවාදී මිනිසාට වඩා සිංහල දකුණ වෙනුවෙන් ඉවසපු රටක් වෙනුවෙන් කඹුරපු විජේවීරගේ අම්මාට මම කැමැතියි.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062211</link>
    <topic>ලිංගික ජාවාරම්කරුවන්ට අසුවූ බ්‍රියානාගෙන් යුවතියන්ට අවවාදයක්</topic>
    <author>කුමාර සිරිවර්ධන</author>
    <content>ලිංගික ජාවාරම්කරුවන්ට අසුවූ බ්‍රියානාගෙන් යුවතියන්ට අවවාදයක්බොහෝ ඇමෙරිකානුවන් සිතන්නේ ලිංගික ජාවාරම් සිදුවන්නේ තමන්ගේ රටේ නොව අන් රටවල කියාය. තමන්ගේ රටේ ලිංගික ජාවාරම් සිදු වූවත් ඒවාට තම රටේ ම යුවතියන් යොදවා නොගන්නා බව ඔවුන්ගේ කල්පනාවයි. එහෙත් ඇමෙරිකාවේ හා අමෙරිකානුවන් එතරම් පිරිසුදු නැති බව හඟවන කතාවක් පසුගිය දා එරට යුවතියක ඒ රටේ ම මාධ්‍ය හරහා හෙළි කළාය.බ්‍රියානා (නියම නම නොවේ) දරුවන් පස් දෙනකුගෙන් යුත් සාමකාමී මධ්‍යම පාන්තික පවුලක බාලම දියණිය වූවාය. ඇය උසස් විද්‍යාලයක ඉගෙනුම ලබන අතරතුර වොෂිංටනයේ කුඩා නගරයක අවන්හලක සේවය කළේ තවත් ඉහළට ඉගෙන ගනු පිණිස සියැටල්හි විද්‍යාලයකට ඇතුළු වීමට අවශ්‍ය මුදල් සපයා ගනු පිණිසය.“එහි නිතර ආ වයස අවුරුදු 40 ක පමණ රිචඩ් නමැති කෙනෙක් මා හා නිතර කතා බහ කළා. ඔහු ආවේ තනියම නෙවෙයි. තමන්ගේ බිරියත් එක්ක. ඉතින් කොහොමද ඒ අය ගැන සැක කරන්නේ? ඔවුන් ඔවුන් ගේ තොරතුරු මට කීවා. මාත් විවෘතව කතා කළා. මගේ සිහින පෙම්වතා ගැනත් ඔවුන් මගෙන් ඇහුවා. ක්‍රීඩා ශීලී කඩවසම් අයකුට කැමැති වග මම ඔවුනට කීවා.”බ්‍රියානා එවෙලේ නොදැන සිට ඇත්තේ රිචඩ් සහ ඔහුගේ බිරිය ලෙස හඳුන්වාගත් තැනැත්තිය ඇමෙරිකානු යුවතියන් රවටා එක්කරගෙන ගොස් ගණිකා වෘත්තියට ඇද දමන ලිංගික ජාවාරම් කරුවන් අතරින් දෙදෙනකු බවය.“සති ගාණකට පස්සේ රිචඩ් විතරක් තනිවම ආවා. තමා බිරියගෙන් දික්කසාද වූ බව කී ඔහු එදින මට රාත්‍රී කෑම ගන්නට පිටතට යමුයි ආරාධනා කළා. මම ඒ ආරාධනය ප්‍රතික්ෂේප කළා. වයස අවුරුදු හතළිහ පැන්න කෙනෙක් වයස අවුරුදු 18 ක යුවතියකට එහෙම ආරාධනා කිරීම ගැන විමතියකුත් මගේ සිතේ ඇති වුණා.”නමුත් බ්‍රියානා රිචඩ් දුටු අවසාන අවස්ථාව එය නොවේ. ඔහු තවත් දිනෙක ඇය සේවය කරන අවන්හලට පැමිණ ඇත්තේ කඩවසම් ක්‍රීඩාශීලී තරුණයකු හා සමඟිනි. ඔහු ඇගේ සිහින පෙම්වතාට මනාව ගැළපෙන්නකු වූ අතර රිචඩ් ඔහුව ඇයට හඳුන්වා දී තිබුණේ නික් යන නමිනි.“අපි ඉක්මනට ම පෙමින් බැඳුණා. රිචඩ්ව මට ඉන් පස්සේ මුණ ගැහුණා. නික් සමඟ රෑ පානේ කොහේවත් යන්න එපා කියලා දෙමවුපියන් නීති දමද්දී මම ඒ අය එක්කත් ආරවුල් ඇති කර ගත්තා. සියැට්ල් වෙත ගොස් තම නිවෙසේ සිට විද්‍යාලයට පැමිණ ඉගෙන ගන්න. නික් මට යෝජනා කළා. එයාට පරණ මර්සිඩීස් රථයක් හා වික්ටෝරියානු පන්නයේ ගෙයක් තිබුණා. මා එහි ගිය විට ඔහු මට යෝජනා කළේ සියැට්ල්වල සමාජ ශාලාවක රැකියාව කරන අතරතුර ඉගෙන ගන්න කියායි. එතැන ගණිකා වෘත්තිය ද සිදු වූ තැනක්. නික් මාව එතැනට යොමු කළේ ගණිකා වෘත්තිය ගැන පළමු පාඩම් ලබා ගන්නට බව මට වැටහුණේ පස්සෙයි.”නික් ඊළඟට ඇයට යෝජනා කර තිබුණේ ඇරිසෝනා සහ නෙවාඩා යන ප්‍රදේශවල තමන් හා සංචාරයක යෙදෙන්නට පැමිණෙන්න කියායි. ඇය ඇගේ පවුලේ අයගෙන් හා මිතුරන්ගෙන් සම්පූර්ණයෙන් ම ඈත් කිරීම ඒ හරහා සිදුවී ඇත. කෙසේ වෙතත් සැලසුම් කර ඇති ගමන ගැන ඇය තම මිතුරියකට පවසා ඇති අතර, ගමනේ අනතුරුදායක බව වටහාගත් මිතුරිය වහා ඒ බව දන්වා ඇත්තේ බ්‍රියානා ගේ පවුලේ අයටය.“මුලින් ම මාව මුණ ගැහෙන්න ආවේ මගේ අම්මා තාත්තා නෙවෙයි. ගණිකා ජාවාරම් වැළැක්වීමේ ආයතනයක නිලධාරියෙක්. ඔහු ආවේ මගේ දෙමවුපියන්ගේ මෙහෙයවීම මත බව මා දැනගත්තේ පසුවයි.”එම නිලධාරියා ඇගෙන් නික් පිළිබඳ වටින් ගොඩින් විමසන අතරතුර පවසා ඇත්තේ ගණිකා ජාවාරමේ නියැළී සිටින පිම්පියන් භාවිත කරන වචන, යෙදුම් හා වෙනත් උපක්‍රම ගැනය. ඒ සියල්ල නික් සතු බව වටහා ගන්නට බ්‍රියානාට අපහසු වී නැත. ඇයට ක්‍රමයෙන් අවබෝධ වී තිබුණේ රිචඩ් හා ඔහුගේ බිරිය ලෙස පෙනී සිටි තැනැත්තිය මෙන් ම නික් ද එකම ගණිකා ජාවාරමක කොටස්කරුවන් බවය.“හොඳ වෙලාවට මම නික් සමඟ ඇරිසෝනා හා නෙවාඩා සංචාරයේ යෙදුණේ නැහැ. ගියා නම් මම මෙලහට ගණිකා මඩමක. ඔහු මාව සේවයේ යෙදවූ සමාජ ශාලාවේදී මට හමුවූ එක් ගණිකාවක කීවේ වයස අවුරුදු 13 පටන් යුවතියන් යෙදෙන එම වෘත්තියෙන් මට හොඳ මුදලක් උපයන්නට පුළුවනි කියලායි. සමහර විට ඒ ගණිකාවන් රිචඩ් හා නික් ඇතුළු පිරිස මට යෙදූ ඇමක් වෙන්නට පුළුවනි.”සියැට්ල් වෙතින් වහා ඉවත් කෙරුණු බ්‍රියානාගේ දුරකථන අංක පවා වෙනස් කෙරුණු අතර ඇය දෙමවුපියන්ගේ භාරයට යවා තනිවම කොතැනක හෝ යාම තහනම් කෙරිණි. ඒ නික් ඇතුළු පිරිස නැවත ඇය දඩයම් කර ගන්නට උත්සාහ කළ බැවිනි. අද එම සිද්ධියෙන් වසර තුනකට පසු බ්‍රියානා තම අත්දැකීම් ලොවට ඇසෙන්නට ප්‍රකාශ කරමින් සිටියි.“තමන් රවටා ගන්නා යුවතිය හා ලිංගික ක්‍රියාවන්හි යෙදෙනු රූගත කර එය පවුලේ අයටත් විද්‍යාලයටත් යවනවා කියා ඔවුන් තර්ජනය කරනවා. ඒ තර්ජනයට බිය වෙන යුවතියන්ට ඔවුන්ගේ බහට අවනතව ගණිකා වෘත්තියට බසිනු හැර වෙන විකල්පයක් නැහැ.” බ්‍රියානා පවසයි. “මා හැම යුවතියකට ම කියන්නේ ඉතාමත් හොඳින් දන්නා අයකු හැර කිසිවකු විශ්වාස කරන්න එපා රැවටෙන්න එපා කියලායි. යෞවනයේ අපි නිදහස හොයනවා. ඒ නිදහසම තමයි අපව වැරදි මඟට යොමු කරවන්නේත්. අන්න ඒ නිසායි මම අද හිතන්නේ අප යම් තරමකට දෙමවුපියන්ගේ අවවාද වලට ගරු කළ යුතුයි කියා.”බ්‍රියානාගේ අත්දැකීම් අළලා මේ වන විට ‘ඩෝසන්’ නමින් කෙටි චිත්‍රපටයක් නිපදවා ඇති අතර එය ඇමෙරිකාවේ බොහෝ උසස් විද්‍යාලවල ප්‍රදර්ශනය කෙරෙයි. එහි බ්‍රියානා ගේ කතාව මෙන් ම ලිංගික ජාවාරම්කරුවන්ට හසුවූ 13 හැවිරිදි යුවතියකගේ කතාවක් ද ඇතුළත් වෙයි. එම චිත්‍රපටය අද පාසල් පුරා ප්‍රදර්ශනය කෙරෙන්නේ එරට යුවතියන් දැනුවත් කරනු පිණිසමය.“ඉතාමත් හොඳින් දන්නා අයකු හැර කිසිවකු විශ්වාස කරන්න එපා රැවටෙන්න එපා.”බ්‍රියානා ගේ එම අවවාදය ඇමෙරිකාවේ පමණක් නොව ලොව පුරා නිදහස සොයන සෑම යුවතියකටම වැදගත් අවවාදයක් වෙයි.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062213</link>
    <topic>සුමිගෙන් අහන්න</topic>
    <author/>
    <content>සුමිගෙන් අහන්නමෝදර එම්. ආර්. සී. ඩයස්ප්‍රශ්නය - ඔබට පුන්සිරි සොයිසාගේ එකම ගීතයක්වත් හොඳ නැද්ද?පිළිතුර - ඇයි ඔහු ගයන ‘බිඳුණු කලෙක අමතක කළ නොහැකි නම් සිතින්’ නමැති ගීතය හරිම ලස්සන ගීතයක්. ඔහුගේ එකම හොඳ ගීතයත් එයයි.කඩුගන්නාවේ අසන්ති විජේනායකප්‍රශ්නය - ‘බෙකට්’ චිත්‍රපටයේ රඟපෑවේ රිචඩ් බර්ට්න් ද? පීටර් ඕටූල් ද?පිළිතුර - දෙන්නම රඟපෑවා.හෝමාගම පිටිපන සේනක බාලපටබැඳිප්‍රශ්නය - නෙලූ අධිකාරි ගයන ‘ඔබ අසා සිටීනම් - මම මෙසේ කියන්නම්’ ගීතයේ පදමාලාව හා සංගීතය කාගෙ ද?පිළිතුර - පදමාලාව මහින්ද දිසානායක, සංගීතය රෝහණ වීරසිංහ.පිළියන්දල පී. ඩී. නවරත්නප්‍රශ්නය - ජයලලිතා රඟපෑ දෙමළ චිත්‍රපට මොනවා ද?පිළිතුර - කුමරි පෙන්, පුදිය භූමි, කනවන්, ඔලි විලක්කු, කන්නන් එන් කාදලන්, යාර් නී, රාජා වීටු පිල්ලෙයි, අඩිමෙයි පෙන් වැනි චිත්‍රපට රැසක රඟපෑවා.මාතලේ ධර්මා ඒකනායකප්‍රශ්නය - මුදල් ගැන නොතකා චිත්‍රපට තැනු නිෂ්පාදකවරුන් අපේ රටේ ඉන්නවා ද?පිළිතුර - ඔව්. ඇන්ටන් වික්‍රමසිංහ (ගම්පෙරළිය, දෙලොවක් අතර) දොස්තර ලීනස් දිසානායක (සත් සමුදුර) චිත්‍රා බාලසූරිය (පරසතුමල්, තුංමං හන්දිය) එවැනි තිදෙනෙක්. ඔවුන් අපේ ප්‍රණාමයට ලක්විය යුතුයි.ඉහළ තල්දූවේ ආනන්ද වික්‍රමආරච්චිප්‍රශ්නය - ‘හරියාලි ඕර් රාස්තා’ හින්දි චිත්‍රපටයේ ප්‍රධාන චරිත රඟපෑවේ කවුද?පිළිතුර - මනෝජ් කුමාර්, මාලා සිංහ, ශෂිකලා, ඕම් ප්‍රකාශ්.වනවාසල අජිත් විමලදාසප්‍රශ්නය - නළු පුබුදු චතුරංගගේ ලිපිනය පළ කරන්න.පිළිතුර - 109/20, හතරවැනි පටුමඟ, ලේක් ක්‍රෙසන්ට්, අත්තිඩිය.උතුරු කළුතර තොටුපළ පාරේ සිරි අබේසේකරප්‍රශ්නය - දසපනත (ටෙන් කමාන්ඩ්මන්ට්) හොඳම චිත්‍රපටය ලෙස ඔස්කාර් සම්මාන දින්නා ද?පිළිතුර - නැහැ ඒ වසරේ හොඳම චිත්‍රපටය වුණේ ‘අරවුන්ඩ් ද වර්ල්ඩ් ඉන් 80 ඩේස්’ කියන චිත්‍රපටය.මීගමුව මහහුණුපිටියේ යොහාන් කුමාර් ද සිල්වාප්‍රශ්නය - භාතිය - සන්තුෂ් ගයන ‘චාන්දනි පායලා සීත සැලුවා මේ රාත්‍රියේ’ නම් වූ ගීතයේ සංගීතය කාගෙ ද?පිළිතුර - ශ්‍යාමලංගන් ශ්‍රී රංගනාදන්.හිඟුරක්ගොඩ එම්. පී. සරත්, මිලන්ති අනෝමා සුදර්ශනි හා අමිල ප්‍රසාන් පතිරණප්‍රශ්නය - ‘සැණකෙළිය’ චිත්‍රපටයේ ප්‍රධාන නළු නිළි යුවළ කවුද?පිළිතුර - ගාමිණි ෆොන්සේකා, මාලිනි ෆොන්සේකා.අත්තනගල්ලේ විමලසේන හපුතන්ත්‍රිප්‍රශ්නය - ඔබේ ප්‍රියතම සිනමා නිළියන් පස්දෙනා කවුද?පිළිතුර - මාලිනි, සන්ධ්‍යා, ස්වර්ණා, නීටා සහ අනෝජා.පහත නම් සඳහන් අයත් ප්‍රශ්න එවා තිබුණා. කදුරුවෙල කේ. ඒ. රාජවංශ, බෙලිගල මනහර මහින්ද වෑකඩ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062214</link>
    <topic>‘රයිගම් ටෙලීස්’ සම්මාන උලෙළේදී මගේ ටෙලිනාට්‍යය නොසලකා හැරලා</topic>
    <author>හේමාලි විජේරත්න</author>
    <content>‘රයිගම් ටෙලීස්’ සම්මාන උලෙළේදී මගේ ටෙලිනාට්‍යය නොසලකා හැරලාචාමර පීරිස්ඔහු තම ප්‍රථම ටෙලිනාට්‍ය අධ්‍යක්ෂණයෙන් ම මේ රටේ ප්‍රේක්ෂකයින්ගේ අවධානය ‍දිනා ගන්නට සමත් වූවෙක්. පිටසක්වළ ජීවීන් හා සම්බන්ධ කතාවක් රූපවාහිනී තිරයට රැගෙන විත් 2011 වර්ෂයේ වසරේ හොඳම ටෙලිනාට්‍ය අධ්‍යක්ෂවරයා ලෙසින් රූපවාහිනී රාජ්‍ය සම්මාන දිනාගත් ඔහු චාමර ජනරාජ් පීරිස්. ‘අයාල්’ ‘පියවි’, යාය හතර’, ‘ඒ 330’ වැනි ටෙලි නිර්මාණ ඔස්සේ ප්‍රේක්ෂක අවධානය දිනා ගැනීමට සමත් වූ ඔහු සමඟ කළ පිළිසඳරකි මේ.* ඔබ අලුත් ටෙලි නාට්‍යයකට සූදානම් වෙනවා කියලා ආරංචියි?බලාපොරොත්තුවක් තිබෙනවා අලුත් ටෙලිනාට්‍යයක් කරන්න. ඒක මම මෙතෙක් කරපු ටෙලිනාට්‍ය සියල්ලෙන් ම වෙනස් මඟක් ගත්තක්. මම පළමුවෙන් ම කළේ ‘අයාල්’ කියන ටෙලිනාට්‍යය. ඊට පස්සේ ‘පියවි'. ඊට පස්සේ ‘යාය හතර'. ඉන් පස්සේ කරපු ‘ඒ 330’ ටෙලිනාට්‍යය තහනමට ලක්වුණා.* ‘ඒ 330’ තහනමට ලක්වෙන්න හේතුව කුමක්ද?මගේ හිතේ තිබුණා ලංකාවේ ඉන්න වෘත්තිකයන් අදාළ කරගෙන ටෙලිනාට්‍යයක් කරන්න. වෙනත් රටවල් දිහා බැලුවම ජනාධිපති ආරක්ෂක අංශය පිළිබඳ, පොලිස් දෙපාර්තමේන්තුව පිළිබඳ, රෝහල් පිළිබඳ, ගුවන් සේවා පිළිබඳ, ජනප්‍රිය ටෙලිනාට්‍ය බිහිවෙලා තිබෙනවා. ලංකාවේ එවැනි පසුබිමක් දක්නට ලැබුණේ නෑ. මම මගේ ජීවිතෙන් තුනෙන් එකක් ම හිටියේ විදේශ රටවල. ඒ නිසා මම ඒ වගේ ටෙලිනාට්‍ය ඒ රටවලදී හරියට බලලා තිබුණා. මට හිතුණා ලංකාවේත් අපි ඒ වගේ දෙයක් කළොත් හොඳයි කියලා.* ඒ සඳහා ඔබ තෝරාගත්ත තේමාව මොකක්ද?පසුගිය කාලේ ලංකාවට අලුතින් ගුවන් තොටුපළක් ඉදිවුණා. මගේ විශ්වාසය අනුව තවත් ගුවන් තොටුපළක් මේ රටට තිබුණත් ප්‍රශ්නයක් නෑ. යම් කිසි විදියකට හෙට දවසේ ජනාධිපතිතුමා සමඟ ඇමැති මණ්ඩලය කිවුවත් මත්තල ගුවන් තොටුපළ හදපු එක වැරදියි කියලා, මම කියන්නේ, නෑ ඒක හරියි කියලයි. ලංකාවේ අලුතින් විවෘත වුණු මේ ජාත්‍යන්තර ගුවන් තොටුපළ ගමකට ගෙන යාම තුළ මම හිතුවා තරුණ තරුණියන්ට අවස්ථාව ලබා දෙන්න මේ ගැන දැනුවත් වෙන්න, ඒක අරමුණු කරගෙන මම පිටපතක් ලිව්වා. මේ කතාවේ අවසානය දක්වා හිතේ තිබුණට මුල් කොටස් 15 විතරයි ලිව්වේ. ඒකට හේතුව ලංකාවේ මීට ඉස්සර ගුවන් තොටුපළක් මෙසේ රූගත කිරීමකට ලක් ‍කරලා නොමැති වීමත්, ජාත්‍යන්තර වේලාව සමඟ කටයුතු කරද්දී අපට කළ හැකි දේ සහ නොහැකි දේ ගැන කිසි කෙනෙකුට අවබෝධයක් නොමැති වීමත් ය. ඒ නිසා මේක කළ හැකි ද කියන පරීක්ෂණ මට්ටමෙන් තමයි කොටස් 15 ලිව්වේ.ඊට පස්සේ මෙයට රාජ්‍ය මැදිහත්වීම අවශ්‍ය වූ නිසා ඒ පළාතේ මන්ත්‍රීවරයා වූ නාමල් රාජපක්ෂ මැතිතුමාව මුණ ගැසී මේ ගැන පැවසුවා. ඔහු මගෙන් මේ ගැන විමසලා මේකට කැමැති වුණා. ඔහු ප්‍රකාශ කළා ඔහුගේ පළාතේ දී අපට උපරිම සහයෝගය දෙනවා කියලා. ඊට පස්සේ ලිඛිතව ශ්‍රී ලංකන් ගුවන් ‍සමාගමෙන් සහ දෙවන ගුවන් තොටුපළ සේවා අධිකාරියේ අවසර ලබාගෙන තමයි රූපගත කිරීම් කෙරුණේ.මේ ගුවන් සේවාවේ සාමාන්‍ය ජනතාවට වඩාත් සමීප කර ගැනීම් අරමුණු ඇතිව ගුවන් සේවිකාවන් ලෙස රඟපාන නිළියන් ගේ ඇඳුම්වල වර්ණ ශ්‍රී ලංකන් ගුවන් සේවයේ ඇඳුම්වල වර්ණයන්ට සමානව තමයි නිර්මාණය වුණේ. ඊට පස්සේ පළමුවැනි කොටස් 15 සංස්කරණය කරලා එක්තරා රූපවාහිනී සේවයකට ඉදිරිපත් කළා.ගුවන් සේවය කියන්නේ රටක අනු සංස්කෘතියක්. අරාබි වුව ද ඇමෙරිකානු වුව ද කුමන ගුවන් සේවයක වුවත් ඊට පොදුවන මූලික ලක්ෂණ තිබෙනවා. මේක ශ්‍රී ලංකා ගුවන් සේවයෙන් විතරක් වෙනස් වෙන්නේ නෑ. මේ ‍ෙටලිනාට්‍යයේ සමහර දර්ශන අදාළ රූපවාහිනී නාළිකාව ඉවත් කරන්න තීරණය කළා. කොහොමහරි අදාළ රූපවාහිනි සේවයේ සභාපතිතුමාත්, මාත් අතර ව එකඟතාවයන් මත සමහර දර්ශන ඉවත් කළා. ඊට පස්සේ විකාශයට දින නියම කළා. පූර්ව ප්‍රචාරක පටත් විකාශය කළා. මේ පූර්ව ප්‍රචාරක පට විශාල ආන්දෝලනයක් ඇති කරන්න සමත් වුණා. විකාශයට දින 03 ක් තිබියදී ශ්‍රී ලංකන් ගුවන් සේවා සභාපතිතුමාගේ අස්සනින් යුත් ලිපියක් ආවා. එහි සඳහන් වෙලා තිබුණේ ටෙලිනාට්‍යයේ රූගත දර්ශන සලකා බලා එහි නළු නිළියන්ගේ ඇඳුම් සහ ශ්‍රී ලංකා ගුවන් සමාගමේ ඇඳුම් සහ ශ්‍රී ලංකන් ගුවන් සමාගමේ ගුවන්යානා පෙනෙන නිසා මිනිසුන් අතින් වැරදි අර්ථකථනය ඇතිවෙන්න පුළුවන් කියලා මෙහි විකාශය අත්හිටුවන්න කියා.* දැන් මේ ටෙලිනාට්‍යයට මොකද කරන්නේ?ටෙලිනාට්‍යයේ සාරිවල වර්ණය වෙනස් කිරීමට පියවර ගත්තා. ශ්‍රී ලංකන් ගුවන් සමාගමේ ලාංඡනය ඉවත් කිරීමට පියවර ගත්තා. නුදුරේදී විකාශයට හැකිවෙයි කියා විශ්වාස කරනවා.* ඔබ 2011 වර්ෂයේ හොඳම ටෙලිනාට්‍ය අධ්‍යක්ෂවරයා ලෙසින් සම්මාන දිනාගන්නේ. මෙවර රයිගම් ටෙලිනාට්‍ය උලෙළට ඔබේ නිර්මාණයක් ඇතුළත් වුණේ නැද්ද?ඇතුළත් වුණා‍. නමුත් ඒ ගැන සැලකිල්ලට භාජනය වෙලා තිබුණේ නෑ. ඒකට මූලික හේතුව පසුගිය වසරේදී රයිගම් සම්මාන පිදීම සම්බන්ධයෙන් එහි ජූරියේ සභාපතිවරයා සහ මා අතර වූ කතිකාවක් කියා මා හිතනවා. එවර මගේ ‘පියවි’ ටෙලිනාට්‍යය එම උලෙළ නියෝජනය කළා. ඒ වනවිට මම හොඳම අධ්‍යක්ෂවරයා ලෙසින් නිර්දේශිත නම් අතරටත් එක්වී සිටියා. උත්සවය අවසානයේ මමත් ආනන්ද අබේනායක මහතාත් කතා කරමින් සිටියදී එතැනට එහි ජූරි සභාපතිවරයා පැමිණියා. ඔහු ආනන්ද අබේනායක සමඟ කතා කර යන්න හැරෙද්දී මම ඇහුව ඔබතුමා මාව හඳුනන්නේ නෑ නේද?” කියා. එවිට ඔහු නෑ කිව්වා. මම කිව්වා හොඳම අධ්‍යක්ෂ ලෙසින් නිර්දේශ වුණ අනිත් කෙනා මම කියලා. එවිට ඔහු කිව්වා ඔයා ඉතින් face book එකෙන් මට බනින එකමනේ කරන්නේ කියලා.“මම කිව්වා ඔබතුමාගේ සම්මාන සහ නිර්දේශිත නම් විවේචනය කරන්නේ හේතුවක් ඇතුව. ඔබතුමාගේ ජූරියේ කලා අධ්‍යක්ෂණය, සංගීත අධ්‍යක්ෂණය, කැමරා අධ්‍යක්ෂණය පිළිබඳ විශේෂඥ දැනුමක් ඇති කිසිම කෙනෙක් නෑ. ඊට වඩා හොඳයි උගත් පාඩම් කොමිසමේ ඉන්න කට්ටිය මෙතැනට අරන්, මෙතැන ඉන්න කට්ටිය උගත් පාඩම් කොමිසමට යැව්වා නම් කියලා.‍ ඒකේ ප්‍රතිඵලය තමයි මේ අවුරුද්දේ මගේ ටෙලිනාට්‍යය නොසලකා හැරීම.* චිත්‍රපටයක් කරන්න අදහසක් නැද්ද?අදහසක් තිබෙනවා. දැනට නිෂ්පාදකවරයෙකුත් හමුවී සිටිනවා. අලුත් ‍ටෙලිනාට්‍යයේ වැඩ ඉවර වුණු ගමන් පටන් ගන්න බලාපොරොත්තු වෙනවා. මම දන්නවා මට මොනවා නැති වුණත් ප්‍රේක්ෂක සම්මානය උපරිමයෙන් තිබෙනවා කියලා. මෙතැනින් එහාට මාත් සමඟ එකට වැඩ කරන ශිල්පීන් ගේ ගෞරවය ආරක්ෂා කරනු පිණිස සම්මාන උලෙළවලට ටෙලිනාට්‍ය ඉදිරිපත් නොකිරීමටත් තීරණය කළා.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062215</link>
    <topic>මගේ ආදරය ගඟක් වගේ ගලාගෙන යනවා</topic>
    <author>තුෂාරි නේරංජා වික්‍රමසිංහ</author>
    <content>මගේ ආදරය ගඟක් වගේ ගලාගෙන යනවාකලා ක්ෂේත්‍රයට පිවිස ඉතා කෙටිකාලයකදී රංගනය, නිවේදනය ඔස්සේ ප්‍රේක්ෂකයන් අතර ජනප්‍රියත්වයටත් ආදරයටත් පත් නව පරපුරේ රංගන ශිල්පියෙක් ලෙස අකිල ධනුද්ධර ඇන්තනී හඳුන්වන්න පුළුවන්. ප්‍රවීණ කලා ශිල්පී යුවළක් වන ජැක්සන් ඇන්තනී හා කුමාරි මුණසිංහගේ වැඩිමහල් පුතු වන අකිල මේ දිනවල විකාශය වන ටෙලිනාට්‍යයකින් ද දෙරණ ඩ්‍රීම්ස්ටාර් වැඩසටහනෙන් ද ප්‍රේක්ෂක හමුවට පැමිණෙයි.* මේ දවස්වල ඔබේ නවතම කලා කටයුතු මොනවාද?මේ දවස්වල මම රංගනයෙන් දායක වෙන ‘බණ්ඩාර දෙයියෝ’ ටෙලිනාට්‍යය විකාශය වෙනවා. ඒ ඇරෙන්නට දෙරණ ඩ්‍රීම් ස්ටාර් නිවේදන කටයුතු කරනවා. ඒ නිසා මේ දෙක ඔස්සේ තමයි ප්‍රේක්ෂකයා හමුවට එන්නේ. ඒ ඇරෙන්න වෙනත් ටෙලිනාට්‍ය හෝ වැඩසටහන් භාර ගත්තේ නැහැ. මගේ කාල සටහනට ගැළපෙන මට යමක් කරන්න පුළුවන් දෙයක් ලැබුණොත් කරනවා ඇරෙන්න මම හැමදාමත් කියනව වගේ ඒ මත්තේ ම සිටිමින් පසුපසින් හඹාගෙන ගොස් කලා කටයුතුවල නියැළෙන්නේ නැහැ.* ඔබ සිනමාවෙන් ප්‍රේක්ෂකයන් දිනූ රංගන ශිල්පියෙක්. සිනමා නිර්මාණයකට දායක වුණේ නැද්ද?දායක වුණා. ‘ඇඩ්රස් නෑ’ චිත්‍රපටයට. එහි මම රඟ දක්වන්නේ කැම්පස් ගිහින් ඉවර වෙලා නීති විද්‍යාලයෙන් පිටවී ‘එන්ජීඕ’ එකක රැකියාව කරන ‍තරුණයකු ගේ චරිතයක්. එයත් ප්‍රේක්ෂකයන් අතර ජනප්‍රිය චරිතයක් වේවි.* මේ දවස්වල වැඩි වශයෙන් ම ඔබේ කාලය ගතවෙන්නේ කුමන කටයුතු වෙනුවෙන් ද?හුඟක් වෙලාවට මගේ ඉගෙනීමේ කටයුතු වෙනුවෙන් තමයි. මම ‘බිස්නස්’ කරන්න පුංචි කාලෙ ඉඳලම හරිම ආසයි. ඒ වගේ ම උනන්දුයි. ව්‍යාපාර අධ්‍යයන කටයුතු ඩිප්ලෝමා වෙනුවෙන් තමයි වැඩිපුර කාලය වෙන්කර තිබෙන්නේ.* ඔබ දැන් නිවේදකයෙක් විදිහටත් කරළියට ඇවිත් තිබෙනවා නේද?පසුගිය අවුරුද්දේ ඉඳල තමයි නිවේදන කටයුතුවලට එක්වුණේ. එයත් මම රඟපෑමට ආවා වගේ ම නොහිතපු ලෙස මට කරන්නට සිදුවූ දෙයක්.* ඉදිරියේදී පූර්ණකාලීනව ම ඔබ කලාකරුවෙක් වේවිද ව්‍යාපාරිකයෙක් වේවිද?මම ව්‍යාපාරික ක්‍ෂේත්‍රයට හුඟාක් ඇලුම් කරන නිසා ව්‍යාපාරිකයෙක් වේවි. ඒත් මටත් හොඳක් වෙන නිසා කලා ක්ෂේත්‍රයේදීම ඒ ව්‍යාපාරික කටයුතුත් සිදුවේවිද කියන්න බැහැ.* ඔබ හුඟාක් සරල කෙනෙක් ‍ද?මම හුඟක්ම නොවුණත් සරල කෙනෙක්. මගේ නිහතමාන‍ිකම, දරාගැනීමේ ශක්තිය ඒ සඳහා දැඩිව බලපානවා.* ඔබේ පියා ප්‍රවීණතම කලාකරුවෙක්. ඔබ ඔහුව අනුකරණය කරනවා ද?අප්පච්චි හරිම දැවැන්ත චරිතයක්. මේ ක්ෂේත්‍රයේ විවිධ භූමිකා කරන කෙනෙක්. අපේ අප්පච්චි නිර්වචනය කරන්න හරිම අමාරුයි. එවැනි ප්‍රවීණයෙක් ව මම කොහොමද අනුකරණය කරන්නේ. ඒත් අප්පච්චි රඟ පෑ හෝ අප්පච්චි කළ දෙයක් කරන්න මට අවස්ථාව ලැබුණොත් මම මගේ උපරිමයෙන් ම එය ඉටු කරන්නට උත්සාහ දරනවා.* ඔබ යෞවනත්වය උපරිමව විඳින සොඳුරු තරුණයෙක්. ආදරේ ගැන මොකද හිතන්නේ?මමත් සාමාන්‍ය කොල්ලෙක් විදිහට ආදරේ දී එක තැන පල්වෙන්නේ නෑ. ගඟක් වගේ ගලාගෙන යනවා‍.පසුගිය කාලේ විවිධ කටකතාවලට චෝදනාවලට ඔබටත් ලක්වෙන්න සිදු වුණා. මේ දේවල් විඳ දරා ගත්තේ කොහොමද?මමත් සාමාන්‍ය මනුස්සයෙක්. ඒ දේවල් දරා ගන්නා විදිහටම දරා ගත්තා. මම අදහන ආගම ධර්මය අනුව ඒ හැම දෙයක් ම විඳ දරා ගත්තා. මම කියන කෙනා මාත් සමඟ ම ඒ දේවල්වලට මුහුණ දුන්නා.* පොදුවේ කලා ක්ෂේත්‍රයේ ඇතිවන කට කතා ගැන ඔබ හිතන්නේ කුමක්ද?මගේ අප්පච්චි හැමදාමත් කියන දෙයක් මට මෙතනදී මතක් වෙනවා. ඒ තමයි ‘පල ඇති රුකටනේ ගල් ගහන්නේ කියලා හිත හදා‍ගන්න’ කියන කතාව. කලා ක්ෂේත්‍රයේ ඉද්දි වැරැද්දක් කරන අයට වගේ ම වැරැද්දක් නොකරන අයටත් කටකතා හැදෙනවා. ඒවා බොහොම සාමාන්‍ය දේවල්.* ඔබ ඔබේ පෙම්වතියගෙන් බලාපොරොත්තු වෙන මූලිකම දේවල් මොනවාද?මගේ පෙම්වතිය තුළ පිහිටිය යුතු ගුණාංග කීපයක් ම මම දකිනවා. ඉන් පළමු වැන්න ඇය මට ගරු කළ යුතුයි. ඒ වගේ ම මම කියන දේ අහන, මට ආදරේ කරන යුවතියක විය යුතුයි.* ඔබේ මවුපියන් කලා ක්ෂේත්‍රයේ ප්‍රවීණ යුවළක්. ඔවුන්ගෙන් ඔබේ කලා ගමනට ලැබෙන අත්වැල මොන වගේ ද?ඒ ගැන කියනවා නම් වෙනමම ආටිකල් එකක් කරන්න වෙනවා. පුංචි කාලේ ඉඳලම ගෙදරම කලාව අපිට දක්නට ලැබුණා. ඔවුන් ගෙන් ලැබුණු ඒ ආදර්ශය අදටත් අපේ ජීවිතවලට විශාල ආලෝකයක් ලබාදෙනවා. මගේ අප්පච්චිත් අම්මත් කලා ක්ෂේත්‍රය වරද්දගත්ත අය නෙවෙයි. අපි කලා ක්ෂේත්‍රයට එන්න පෙර සිටම ඔවුන්ගෙන් කලාව ගැන අවබෝධයක් ලැබුණා. කලාව කියන්නේ ගෞරවනීය මාධ්‍යයක් බව ඔවුන් නිතරම අපට වටහා දුන්නා.* ඔබේ රංගන ජීවිතයට සොයුරියගෙන් හා සොයුරාගෙනුත් විශාල සහායක් ලැබෙනවා ඇති?ඔව්. ගෙදරදී අක්කයි මල්ලියි අතර මම හිටියත් දැන් මාව ඔවුන් දෙදෙනාම ඒ දෙදෙනාගේ ම වැඩිමලා කරලයි තියෙන්නේ. මම අයියා වගේ ඒ දෙදෙනා පිටුපස ඉන්නවා. අක්කා දැන් රැකියාව සාර්ථකව කරගෙන යනවා. මල්ලිත් කලා ක්ෂේත්‍රයේ වගේ ම අධ්‍යාපන කටයුතු අතිනුත් ඉදිරියට යනවා. මම ඉතින් ඒ දෙදෙනාටම අවශ්‍ය කරන දේවල් සපයමින් ඉන්නවා. හුඟක් වෙලාවට කලා ක්ෂේත්‍රය ගැන මට වඩා ඒ දෙන්නා තමයි දන්නේ. මම කළේ ව්‍යාපාරික අධ්‍යාපන කටයුතු හා ගණිතමය දේවල්. පුංචි කාලෙ ඉඳලම අක්කයි මල්ලි කලා ක්ෂේත්‍රයේ මට වඩා ඉදිරියෙන් හිටියා. අදටත් ඉන්නවා. මම නොදන්නා හුඟක් දේවල් තවමත් මම අහලා දැනගන්නේ ඒ දෙන්නා ගෙන්.* ඔබත් ඔබේ පියා වගේ වෙන්න ආසාවක් නැද්ද?ආසාව තිබුණට මදි. නිකං ඉඳල බැහැ. ඒ මඟ යන්න නම් සෑහෙන්න කැපවෙන්න වෙනවා. අප්පච්චි හැමදාමත් කිව්වේ නිර්මාණකරුවෙකුට සතතාභ්‍යාසය, ව්‍යුත්පත්තිය, ජානමය හැකියාව අවශ්‍යයි කියලා. කොහොම වෙතත් එදාට වඩා හොඳින් කැපවෙලා මගේ උපරිමයෙන් මා දායක වෙන වැඩසටහන් කරන්න මම බලාපොරොත්තු වෙනවා. සමාජය අප්පච්චි සහ මාව සංසන්දනය කරන එක තුළ නරකක් වගේ ම හොඳකුත් තියෙනවා. මම කැමැති ඒ තුළ යාවත්කාලීන හැඩයක් පෙන්වන්න මිසක් අප්පච්චිගේ පසුබිමින් පහළට වැටෙන්න නෙමෙයි. මට අවස්ථාවක් ලැබුණොත් අප්පච්චි කරපු වැඩසටහනක් හෝ නිර්මාණයක් නැවත කරන්න මම මගේ උපරිම හැකියාව පෙන්වන්න සූදානම්.‍‍* ඔබේ අනාගත බලාපොරොත්තු මොනවාද?මම පුංචි කාලෙ ඉඳල හැමදාමත් දැකපු හීනයක් තිබ්බා. ඒ තමයි දක්ෂ ව්‍යාපාරිකයෙක් බවට පත්වීම. එය තුළයි මම තවම ජීවත් වෙන්නේ.තුෂාරි නේරංජා වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062216</link>
    <topic>‘හඳ මාමා’ ගෙන එන සුමනා ජයතිලකට ජාත්‍යන්තර සම්මානයක්</topic>
    <author>තුෂාරි</author>
    <content>‘හඳ මාමා’ ගෙන එන සුමනා ජයතිලකට ජාත්‍යන්තර සම්මානයක්ළමයින් වෙනුවෙන්, ළමා සාහිත්‍ය කලාව වෙනුවෙන් තම ජීවිතෙන් අඩකටත් වඩා කැප කළ කාන්තාවන් අතර සුමනා ජයතිලක නාමය ඉදිරියෙන් ම කියැවෙයි. කුඩා දරුවන් අතර අදටත් ‘සුමනා නැන්දා’ යන ආදරණීය නාමයෙන් හැඳින්වෙන ඇය මෙරට සිටින ප්‍රවීණ මාධ්‍යවේදිනියකි. ලේඛිකාවකි. පසුගියදා ඇය සම්මානීය වූයේ ළමා සාහිත්‍ය කලාව වෙනුවෙන් හා ළමයින් වෙනුවෙන් සිදුකරන ලද මෙහෙවර නිසා ය. සුමනා ජයතිලක නම් වූ මේ ප්‍රවීණ මාධ්‍යවේදිනිය සමඟ යෙදෙන මේ කෙටි පිළිසඳර වෙන්වන්නේ ද ඒ වෙනුවෙනි.* ඔබට පසුගිය දා ජාත්‍යන්තර සම්මානයක් පිරිනැමුණා. ඒ ගැන දැනගන්න කැමැතියි.මට මෑතකදී ලැබුණු සම්මානය තමයි ඒ. නෝර්වේ හි ‘චයිල්ඩ් ෆන්ඩ්’ සංවිධානයෙන් තමයි එම සම්මානය මට පිරිනැමුණේ. ළමා සංගීත අංශය සහ ළමයින් වෙනුවෙන් සිදුකළ සේවය උදෙසා තමයි මට එය ලැබුණේ. ලංකාවේ සේවා ලංකා ආයතනයෙන් මේ සඳහා කමිටුවක් පත් කරලා ඒ අනුව තමයි ඔවුන් මගේ නම මේ සඳහා යෝජනා කර තිබුණේ. ඒ වගේ ම කොග්ගල දීත් පසුගිය දවසක මට‍ සම්මානයක් හිමි වුණා. එය උපහාර තිළිණයක්.මහජන බැංකුව හා වනිතා කටයුතු අමාත්‍යාංශය ඔස්සේ ළමයින් වෙනුවෙන් කරන ලද සේවා අගයන්නට කාන්තාවන් 7 දෙනෙකු වෙනුවෙන් මේ උපහාරය සිදුකළා. එහිදී මගේ නමත් යෝජනා වී තිබුණා.* ඔබ ගුවන් විදුලියෙන් ඉදිරිපත් කරපු ‘හඳමාමා’ ළමා වැඩසටහන අදටත් ජනප්‍රියයි.ලොකු ම අගයක් අරන් කරපු වැඩසටහනක් එය.ලෝකයේ දීර්ඝතම ළමා වැඩසටහන් අතර වසර 51 ක් පුරාවට පවත්වාගෙන ආ ළමා වැඩසටහනක් විදියට ‘හඳමාමා’ වැඩසටහන දෙවන ස්ථානයට පත්ව තිබෙනවා. ඒ ගැන විශාල සතුටක් දැනෙනවා. මේ වැඩසටහනෙන් දරුවන් කිහිප දෙනෙකුට ම ශිෂ්‍යත්ව මූල්‍යාධාර ලබා දෙන්නත් හැකියාව ලැබුණා. ඒ වගේ ම මේ වැඩසටහනට සවන් දෙන දරුවන් සඳහා රචනා තරගාවලියක් අපි පවත්වන්න සැලැසුම් කොට තිබෙනවා. ‘අප ලද නිදහස පණ මෙන් සුරකිමු’ මැයෙන් වචන 150 ක් 200 ක් අතර රචනාවක් ලියලා ගුරුවරයා, විදුහල්පති, මවුපියන් සහතික කරලා ශ්‍රී ලංකා ගුවන් විදුලි සංස්ථාව, ‘හඳමාමා’ ළමා වැඩසටහන, නිදහස් චතුරස්‍රය, කොළඹ 07 කියන ලිපිනයට එවන්න.මෙයට අවුරුදු 18 ට අඩු දරුවන්ට පමණයි සහභාගි විය හැක්කේ.අද සමාජයේ දරුවන් ගැන ඔබ හිතන්නේ මොන විදිහට ද?අපේ දරුවො හුඟාක් වාසනාවන්තයි. තාක්ෂණය අතින්, අධ්‍යාපනය අතින් ඔවුන්ට වරප්‍රසාද බොහොමයක් ලැබී තිබෙනවා.‍ නමුත් ඊට සමගාමීව දරුවන්ගේ සාරධර්ම පිරිහීමක් මම දකිනවා. එය සමාජයේ අනාගත පැවැත්මට තර්ජනයක්.* ඔබ ළමා කතා දෙකක් රචනා කළා නේද?‍ ඔව්. මම කුඩා දරුවන්ට ළමා කතාන්දර දෙකක් ලිව්වා. ‘සුමනා නැන්දාගෙන් හඳ මාමා කතාන්දර’ කියලා. මෙය දිගටම ලියන්නයි මම කැමැති.* දරුවන් සමඟ ගෙවන ජීවිතේ මොනවගේ ද?හරිම සතුටක් දැනෙනවා. මම අලුතෙන් ඉපදෙන බවක් දැනෙනවා. හැමදාම ඔවුන්ගෙන් මොනවා හරි මම ඉගෙන ගන්නවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062218</link>
    <topic>උසස් පෙළට පෙනී හිටි දවසෙත් ‘ගැටවරයෝ‘ චිත්‍රපටය බලන්න ගියා</topic>
    <author>අරුණි මුතුමලී</author>
    <content>උසස් පෙළට පෙනී හිටි දවසෙත් ‘ගැටවරයෝ‘ චිත්‍රපටය බලන්න ගියාඑස්. බී. දිසානායකකලාකරුවන් දේශපාලනයට පිවිසෙන්නා සේම දේශපාලනඥයන් කලාවට පිවිසෙන යුගයක දේශපාලනය කලාවක් සේ සලකා සෞන්දර්ය විෂයන්ට අත නොතබන දේශපාලනඥයන් ද දක්නට ලැබේ. උසස් අධ්‍යාපන ඇමැති එස්. බී. දිසානායක මහතා ද එවන් වූ දේශපාලනඥයෙකි. එහෙත් ඔහු කලාවට දක්වන ලැදියාව පිළිබඳ මෙසේ පැවසුවේය.කලාකරුවකු ලෙස ඔබ හඳුන්වන්නේ කෙබඳු අයකු ද?ලස්සනට සින්දු කියන්න, නටන්න, චිත්‍ර අඳින්න, ලියන්න ඒ නිර්මාණවල අර්ථයක් ඇතිව කටයුතු කරන්න පුළුවන් අයකුට.ඔබට මේ සෞන්දර්ය විෂයන් අතරින් වඩා හොඳින් කළ හැක්කේ කුමක් ද?මට නම් ඒ එකක්වත් බෑ.ඒ කියන්නේ සෞන්දර්ය විෂයන්ට කැමැති නැද්ද?නැහැ, කැමැතියි. හොඳ සින්දු, හොඳ නැටුම් හොඳ චිත්‍රවලට කැමැතියි.ඔබ කුඩා කාලේ හෝ පාසල් වියේදීවත් මේ විෂයන්ට යොමු නොවීම පුදුමයිනේ?මෙහෙමයි. මම ගුරුන්නාන්සේ කෙනෙක් ළඟ උඩරට නැටුම් ඉගෙන ගත්තා. අපේ අප්පච්චි තමයි රංගා ගුරුන්නාන්සේ ගාවට අපව යැව්වේ. ගුරුන්නාන්සේට ඉස්කෝලෙට ආරාධනා කරනවා ගුරුවරයකු හැටියට. හැබැයි පත්වීමක් නෙවෙයි. අපි වැඳලා ඉගෙන ගන්නවා.නැටුම් කළා වගේම සින්දුත් කියලා ඇති ඒ කාලේ?සින්දු කියනවා කට්ටිය එකතු වුණාම.කැමැතිම ගායක ගායිකාවන්?අමරදේව මාස්ටර්, නන්දා මාලිනී, වික්ටර් රත්නායක, මාලනී බුලත්සිංහල, නිරෝෂා විරාජිනි ට කැමැතියි. හැබැයි ඒ කාලේ නම් කැමැතිම මිල්ටන් පෙරේරාට.මිල්ටන් පෙරේරාගේ කැමැතිම ගීතය?සුරැකීමට හෝ නැතිවී යනු පිණිස මා කෙරේ.ගීත රචකයන්?රත්න ශ්‍රී විජේසිංහ වගේ අයගේ ගීත බොහොම හොඳයි.නළු නිළියන්ගෙනුත් කැමැති අය ඇති?ඒ කාලේ හොඳම නළුවා තමයි ගාමිණි ෆොන්සේකා. නිළිය මාලනි ෆොන්සේකා. ගාමිණී පාර්ලිමේන්තුවේදී මට පාඩමක් කියා දුන්නා. එයා මටත් වඩා මිටියිනේ. එතකොට කවුරුහරි උස එක්කෙනෙක් ළඟ ඉඳන් ෆොටෝ එකක් ගන්නවානම් ටක් ගාලා ඇඟිලි තුඩුවලින් ඉස්සෙන්න කීවා. එතකොට අඟල් පහක විතර උසක් එන නිසා තමන්ගේ මිටි බව මැකෙනවා කිව්වා.ජෝ අබේවික්‍රමත් මම කැමැති නළුවෙක්. ඔහු මිය යනතුරුත් අපි බලා කියා ගත්තා. ජෝ කියන්නේ හොඳ සංගීතවේදියෙක්. ඕනෑම ගීතයක රාගය කුමක් ද කියන්න තරම් ඉන්දියානු සංගීතය පිළිබඳ දැනුමක් ඔහුට තිබුණා.ඒ කියන්නේ චිත්‍රපට එහෙම බලනවා ඇති...?දැන්නම් ඒ තරම් බලන්නේ නෑ. අන්තිමට බැලුවේ ‘කුස පබා‘ චිත්‍රපටය.දැන් බලන්නේ නෑ කියන්නේ තරුණ කාලේ චිත්‍රපට වැඩියෙන් බැලුව ද?අපොයි ඔව්. ධීවරයෝ, ගැටවරයෝ, රන්මුතු දූව වගේ චිත්‍රපට අපි බැලුවේ සත 50 ට ගැලරියේ ඉඳන්. කොච්චර චිත්‍රපට බලනව ද කීවොත් උසස් පෙළ කරන දවසෙත් ගැටවරයෝ 10.30 ෂෝ එක බලන්න ගියා හොරෙන් ජනේලෙන් පැනලා.එතකොට පොතපත එහෙම?මම හුඟක් පොත්පත් කියවන කෙනෙක්. ඒ වගේම මම කියවන ඕනම පොතක සටහන් ලියාගන්න පුරුද්දක් මට තිබෙනවා. මගේ ගාව තිබෙනවා පොත් 15000 ක 20000 ක විතර පුස්තකාලයක්. ඒ පොත් පුස්තකාල විද්‍යාව දන්න කෙනකුට කියලා හොඳට පිළිවෙළට සකස් කරලා තිබෙන්නේ. පිටරටක ගියත් මම පොත් 3 - 4 ක් ගේනවා.විශේෂයෙන් චරිත කතා වගේ පොත්වලට මම බොහොම කැමැතියි. ඊට අමතරව දේශපාලනය වගේම විද්‍යා ප්‍රබන්ධවලටත් කැමැතියි. ආතර් සී. ක්ලාක් මහතාගේ පොත්වලට වගේම අලුත් ප්‍රබන්ධකරුවන්ගේ සමහර පොත්වලටත් මගේ කැමැත්තක් තිබෙනවා. මාර්ටින් වික්‍රමසිංහගේ පොත් වගේම ඩීමන් ආනන්දගේ පොත් පවා හංගගෙන මම කියවලා තිබෙනවා.චරිත කතා කියවන්නේ ආදර්ශයක් ගන්න ද?ලෝක ප්‍රකට නායකයන්ගේ චරිත අධ්‍යයනය කළාම අපටත් ඒවායින් පාඩම් ඉගෙන ගන්න පුළුවන්. ලී ක්වැං යූ වගේ චරිත ප්‍රශ්නවලදී හැසිරෙන ආකාරය දැනගැනීම සමහර වෙලාවට අපටත් වටිනවා.වර්තමාන ලේඛකයන්ගේ නවකතා පිළිබඳ ඔබේ අදහස?කවිතා වැඩසටහනට ඉදිරිපත් වූ නවකතා කියවද්දි මට හැඟුණේ විශ්ව විද්‍යාලවල ආදරයට වඩා ලිංගිකත්වය මතුවන කතා බහුලයි කියලයි. ඒත් මේ සැරේ ජයග්‍රහණය කළ නවකතාව හාමුදුරු කෙනකු පිළිබඳ උන්වහන්සේ දුෂ්කර පාසලකට ගොස් කළ සේවය හා පසුව පිළිකාවක් වැලඳීම පිළිබඳ ලියැවුණු හොඳ කතාවක්.ළඟදීම කියැවූයේ ඒ පොත ද?ම්... නෑ... මම කියෙව්වා සොෆීස් වර්ල්ඩ් කියලා පොතක්. ඒකේ සිංහල පරිවර්තනයත් තිබෙනවා සොෆීගේ ලෝකය කියලා. සමාජ විද්‍යාඥයන් පිළිබඳ ලියැවුණු පොතක් වුණාට ක්‍රි. පූ. 600 තේල්ස්ගේ යුගයේ සිට ක්‍රි. ව. 1900 ට පමණ වනතුරු නූතන සමාජ විද්‍යාඥයන් දක්වා විහිදී යන සිද්ධාන්ත සරලව රසවත්ව කියවන්න පුළුවන් විදිහට ලියා තිබෙනවා. මම ඒ පොතේත් සටහන් ගත්තා අවශ්‍ය වෙලාවක පාවිච්චි කළ හැකි නිසා.ඔබත් පොත් ලීවා?ඔව්. හිරේ ඉද්දි මම පොත් දහයක්ම ලීවා. දිගටම පත්තරේට කොලම් එකකුත් ලීවා. දැන් මගේ විනෝදාංශය ගස් වවන එක. මගේ හඟුරන්කෙත ගෙදර වත්ත උද්භිද උද්‍යානයක් වගේ. සමහර ගෙවතුවල දකින්න නැති පැළ පවා මා ගාව තිබෙනවා. ළඟදී පේරාදෙණිය මල්වත්තේ අධ්‍යක්ෂතුමාත් මගෙන් පැළයක් ඉල්ලාගෙන ගියා. පිටරට ගිහින් එද්දිත් මම පැළ වර්ග ගේනවා.ඔබේ පවුලේ අය කලාවට සම්බන්ධ ද?පුතාලා දෙන්නම ඉදිරියට ගියේ ගණිත අංශයෙන්. හැබැයි මගේ බිරිය නම් සෞන්දර්ය විශ්ව විද්‍යාලයේ උපාධිධාරිනියක්. ඇයගේ නර්තනයන් දැකලා තමයි මුලින්ම කැමැත්ත ඇති වුණේත්.දේශපාලනය ද කලාව ද ජනතාවට වඩා ළඟ?දේශපාලනයත් එක්තරා කලාවක්. මිනිසුන්ගේ සිත් තුළ ජීවත්වෙන්න පුළුවන්නම් එය තමයි වඩා වැදගත් වන්නේ. මම යූඇන්පීයේ ඉද්දිත් සියයට 60 ක් දෙමළ ජනතාව සිටිනා නුවරඑළියෙන් අවස්ථා 2 කදී තොණ්ඩමන් මහතාට වඩා ඡන්ද ලබා ගත්තා. ඊට පසු ජනාධිපතිතුමාට එක් වුණාට පස්සෙත් 108000 ක් ඡන්ද ගත්තා. මගේ තේමාව වුණේ ‘විශ්වාසය’ ජනතාවගේ ආදරය ලබා ගැනීමත් කලාවක්.ඒ කියන්නේ ඔබත් කලාකරුවෙක් ද?කලාකරුවන්ට අපහාස කරන්න අකැමැති නිසා මම කියන්නම් නෑ කියලා.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=av14062219</link>
    <topic>BOLLYWOOD NEWS</topic>
    <author>සුජීව තේවහෙට්ටිගේ</author>
    <content>BOLLYWOOD NEWSවිවිධ මාදිලියේ බ්‍රේස්ලට් පැලඳීම අද බොලිවුඩ් නළු පරපුරේ විලාසිතාවක් වෙලා. මේවා බොහොමයක්ම වටිනාකමින් වැඩි රත්තරන් බ්‍රේස්ලට් නම් නොවෙයි. සුපිරි නළු සල්මන් ඛාන් පලඳින්නේ නිල් පැහැති බ්‍රේස්ලට් එකක්. එය ඔහුට තෑගි කළේ ඔහුගේ පියාණන් වන සලීම් ඛාන්. සල්මන් වගේම තවත් ජනප්‍රිය නළුවන් කිහිප දෙනෙකුම බ්‍රේස්ලට් පලඳිනවා.ඒ අතරින් සුපිරි නළු සායිෆ් අලි ඛාන් පලඳින බ්‍රේස්ලට් දෙකක් ගැනත් බොහෝ දෙනෙකු කතා බහ කරනවා. මේ බ්‍රේස්ලට් දෙකම ඔහුට ලැබුණේ විදේශ සංචාරවලදීයි. එයින් එකක් ඔහුට තෑගි කළේ කාන්තාවක්. “'චයිනා ටවුන්’ චිත්‍රපටයේ දර්ශන කීපයක රඟපාන්න මම සැන් ‍ෆ්‍රැන්සිස්කෝ වලට ගිය අතරෙදි ඒ රූගත කිරීම් බලන්න ආපු කාන්තාවක් මට සුබ පතලා බ්‍රේස්ලට් එකක් තෑගි කළා. ඒකෙ චීන අකුරුවලින් යමක් සටහන් කරලා තියෙනවා” සායිෆ් එසේ කීවේ එය චීනයේ නිෂ්පාදිත බ්‍රේස්ලට් එකක් බව අනුමාන කරමින්.සායිෆ්ගේ අනෙක් බ්‍රේස්ලට් එක නිර්මාණය කර ඇත්තේ ඇතෙකුගේ වලිගයේ කෙඳිවලින්. එය තමන් වෙත ලැබුණු හැටි සායිෆ් මෙලෙස විස්තර කළා... “මේ බ්‍රේස්ලට් එක මට දුන්නෙ මගේ යාළුවෙක්. එයා වනජීවි ඡායාරුප ශිල්පියෙක්. එයාට මේක ලැබිල තියෙන්නෙ අප්‍රිකාවෙ සංචාරය කරද්දීයි. මේක ගොඩක් පැරැණි අප්‍රිකානු විලාසිතාවකට අනුව හදපු බ්‍රේස්ලට් එකක්. එක වතාවක් මේක මගෙ අතින් නැතිවුණා. ටික දවසකින් ආයෙමත් හම්බ වුණා. ඒ ගැන මට හරි සතුටුයි.”අලි කෙන්දේ බ්‍රේස්ලට් එක ගොඩක් වටින නිසාලු ඔහුට එතරම් සතුටු.‘තාත්තාගෙ පුංචි කෙල්ල’ මේ වැකියෙහි අරුත දෙන ‘Daddy's little Girl’ යන්න තම දකුණතෙහි පච්චයක් ලෙස සටහන් කරගෙන සිටින බොලිවුඩ් රූපිනිය තමයි, ප්‍රියංකා චොප්රා. ඇය තම පියාට අසීමිත සෙනෙහසක් දැක්වූවා. ප්‍රියංකාගේ ආදරණීය පියාණන් වූ වෛද්‍ය අශෝක් චොප්රා මහතා මියගොස් පසුගිය දාට වසරක් පිරුණා.මේ පළමු ගුණානුස්මරණය වෙනුවෙන් ඉන්දියාවේ අන්ධේරි ප්‍රදේශයේ මාවතක් අශෝක් චොප්රා මහතා වෙනුවෙන් නම් කෙරුණා. මේ මාවත නම් කෙරුණේ ‘ලෙෆ්ටිනන්ට් කර්නල් අශෝක් චොප්රා මාවත’ යනුවෙන්. චොප්රා මහතා වසර 27 ක්ම සේවය කළේ ඉන්දීය යුද හමුදාවේ උසස් නිලධාරියෙකු හැටියටයි. මේ සේවා කාලයේ දී ඔහු එරට යුද හමුදා රෝහලක ප්‍රධාන ශල්‍ය වෛද්‍යවරයා හැටියට ද කටයුතු කළා. ඔහු වෙනුවෙන් නම් කළ මාවත විවෘත කළේ ශිව් සේනා පක්ෂයේ නායක උධාව් ටකරේ යි. මේ අවස්ථාවට ප්‍රියංකා සමඟ ඇගේ මව, මධු චොප්රා සහ සොහොයුරා වන සිද්ධාර්ත් ද සහභාගි වුණා.මේ විශේෂ අවස්ථාවට සහභාගි වන්නට ප්‍රියංකා ඉන්දියාවට පැමිණියේ ඊට දින දෙකකට කලින්. ඇය, අලුත්ම බොලිවුඩ් චිත්‍රපටයක රූගත කිරීම් වෙනුවෙන් විදෙස් ගතවී සිටියා. සෝයා අක්තාර් ගේ ‘දිල් ධදක්නේ දෝ’ චිත්‍රපටයේ දර්ශන කිහිපයකයි, ඇය රඟපාමින් සිටියේ. ඒ අතරතුර ඇය අධ්‍යක්ෂවරයාට දන්වා සිටියේ තම පියාගේ පළමු ගුණ සැමරුම් උත්සවයට යා යුතු බවයි. අධ්‍යක්ෂවරයා ප්‍රියංකාගේ ඉල්ලීමට කන් දී ඇයට දින පහක කෙටි නිවාඩුවක් ලබා දුන්නා. ඒ අනුව ඇය මුම්බායි නුවරට පැමිණියේ පවුලේ කිසිවෙකුටවත් කලින් නොදන්වායි.“තාත්තා වෙනුවෙන් මාවතක් නම් කිරීම තාත්තාට කළ ගෞරවයක් හැටියට මමත්, අපේ පවුලේ හැමෝමත් සලකනවා. ජීවත්ව ඉඳිද්දී තාත්තා හුඟ දෙනෙකුට උදව් කළා. හැමදාම මුම්බායි නුවරට ආදරය කළා.” ප්‍රියංකා මාධ්‍යවේදීන් අමතමින් කියා සිටියා.ජැකලින් ෆර්නැන්ඩස් ශ්‍රී ලාංකේය යුවතියක නිසා ඇයට තවම චතුර ලෙස හින්දි භාෂාව කතා කරන්නට අපහසුයි. මේ හේතුව නිසා ජැකලින් මෙතෙක් රඟපෑ සෑම චිත්‍රපටයකම ඇය වෙනුවෙන් දෙබස් කීවේ ප්‍රවීණ හඬ කැවීමේ ශිල්පිනියන්. ඒත්, මේ ළඟදී රූගත වූ ‘කික්’ නම් වූ චිත්‍රපටයේ රඟපෑ ජැකලීන්ට තමන්ගේ චරිතය වෙනුවෙන් දෙබස් කියන්නට ඇයටම සිදුවුණා. ඇය මේ කටයුත්තට මුලදී ලැහැස්ති වී සිටියේ නැහැ. ඒ වුණත්, ‘කික්’ චිත්‍රපටයේ ජැකලින් සමඟ රඟපෑ සල්මන් ඛාන්ට අවශ්‍ය වුණේ ඇගේ හඬම චිත්‍රපටයට මුසු කරන්නටයි. ඔහු, තම අදහස චිත්‍රපටයේ අධ්‍යක්ෂවරයාට සහ නිෂ්පාදකවරයාට ඉදිරිපත් කළා. ඔවුන් ඒ අදහස පිළිගත්තා.ජැකලින්ට මේ අදහස දැන්වූවත් එය හිතන තරම් පහසු නොවන බවයි ඇය කියා සිටියේ. මේ නිසා ඇය වෙනුවෙන් විශේෂ ‘හින්දි භාෂා පන්තියක්’ පවත්වන්නට අධ්‍යක්ෂවරයා තීරණය කළා. ඒ අනුව, පසුගිය මාස කිහිපය තිස්සේ ජැකලින් උත්සාහ ගත්තේ හින්දි භාෂාව නිවැරැදිව උච්චාරණය කරන්නටයි.“පහුගිය මාස දෙක තුනක් තිස්සේම ජැකලින් ගොඩක් මහන්සි වෙලා හින්දි වචන කතා කරන හැටි ඉගෙන ගත්තා. ජැකීගේම හඬ මේ චිත්‍රපටයට‍ යොදා ගනිමු කියන සල්මන්ගෙ යෝජනාව ඉතාම සුදුසු දෙයක්. මොකද, ජැකීට මේ චිත්‍රපටයෙ නිරූපණය කරන්න ලැබුණෙත් යුරෝපීය රටක ඉඳලා ඉන්දියාවට එන හින්දු ජාතික තරුණියකගේ චරිතයක්. ඉතින්, එයා හින්දි භාෂාව තරමක් නුහුරු ගතියකින් කතා කිරීමත් ස්වාභාවික දෙයක් හැටියට ගණන් ගන්න පුළුවනි. ඒ නිසා ජැකීම මේ චරිතය වෙනුවෙන් දෙබස් කිව්වාම හොඳයි කියල අපටත් හිතුණා. ඒක, ජැකීගේ රංගනය සාර්ථක වීමටත් හේතුවක් වේවි. ජැකීට තාමත් හින්දි භාෂාව ආගන්තුකයි. සමහර විට එයාට යම් යම් දර්ශන වෙනුවෙන් දෙබස් කවන්න දවසක් විතර ගත වේවි. ඒත්, ජැකී ගොඩක් මහන්සි වෙලා මේ කටයුත්තට දායක වෙනවා.” චිත්‍රපටයේ අධ්‍යක්ෂ සජිද් නදියද්වාලා ඉතා සතුටෙන් පැවසුවා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=am1406221</link>
    <topic>සෙම පැසවා කහ පාට වෙන්නේ හෙම්බිරිස්සාව කැස්ස නරක අතට හැරුණාමයි</topic>
    <author>සාකච්ඡා ‍ෙකළේ - රමණී සුබසිංහ</author>
    <content>සෙම පැසවා කහ පාට වෙන්නේ හෙම්බිරිස්සාව කැස්ස නරක අතට හැරුණාමයිවිශේෂඥ වෛද්‍යආරියසේන යූ. ගමගේසෙම්ප්‍රතිශ්‍යාව සුලබ වෛරස් ආසාදනයකි. බොහෝ දෙනාගේ විශ්වාසය නම් සෙම්ප්‍රතිශ්‍යාව, කැස්ස ඇති වූ පසුව සෙම කහපාට පිටවීමෙන් හැඟවෙන්නේ රෝගය සුව වී ඇති බවයි. එහෙත් එය වැරැදි ආකල්පයක්. එසේ සෙම කහපාටට හුරු වීම ශ්වාසනාළයේ ඇති වූ ප්‍රදාහයක ප්‍රතිඵලයක් විය හැකියි.ශ්වාසනාළ ප්‍රදාහය හෙවත් බ්‍රොන්කයිටිස් රෝගය යනු කුමක් ද? රෝග ලක්ෂණවලින් ඒ හා සමාන ඇදුම රෝගය හා බ්‍රොන්කයිටිස් රෝගය අතර සම්බන්ධයක් තිබේද? ඒ රෝග උත්සන්නවී මාරාන්තික බවට පත්වීමෙන් වැළකී සිටින්නේ කෙ‍සේද? අද ඔබ දැනුම්වත් කෙරෙන්නේ ඒ පිළිබඳවයි.ශ්වාසනාළ ආසාදනය හෙවත් බ්‍රොන්කයිටිස් ලෙස හැඳින්වෙන්නේ කවර රෝගී තත්ත්වයක් ද?ශ්වාසනාළ ආසාදනය හෙවත් බ්‍රොන්කයිටිස් ලෙස හැඳින්වෙන රෝගී තත්ත්වය සාමාන්‍ය කැස්ස හා සෙම්ප්‍රතිශ්‍යාව වැලඳීමෙන් පසුව ඇතිවන සංකූලතාවයක්. ආසාදනයට හේතු කාරකවන විෂබීජය වෛරසයක් හෝ බැක්ටීරියාවක් විය හැකියි. ආසාදනයකදී පෙණහලු තුළ පැතිර ඇති ශ්වසන නාළ ඇතුළු පැත්තේ පිහිටි පටල වණ වෙයි. එවිට ශ්වාස නාළ ඇතුළත පටලය ඉදිමී නාළ සිදුර සිහින් වී හුස්ම ගැනීම අපහසු කරවයි.ශ්වාසනාළ ආසාදනය වී ඇති බව හඟවන රෝග ලක්ෂණ මොනවාද?වියළි බල්බල් කැස්ස සෑදී දින කීපයකට පසුව කහපාටට හෝ ළා කොළ පැහැයට හුරු සෙම ඇති වෙයි. ආශ්වාස ප්‍රශ්වාස වේගය වැඩි වී විටින් විට ඇදුම ගතිය ද රාං රූං ශබ්දය ද ඇතිවීමට පුළුවන්. උණ, හුස්ම ගැනීමේ අපහසුව, ආහාර අරුචිය හා කැස්ස සමඟ වමනය ද රෝගී ලක්ෂණ ලෙස පෙන්නුම් කළ හැකියි. රෝගය උත්සන්න වූයේ නම් තොල් සහ දිව නිල් පැහැ ගැනීමට ද පුළුවන්.බ්‍රොන්කයිටිස් රෝගීන්ට නිවෙසේ දී කළ හැකි ප්‍රතිකර්ම තිබෙනවා ද?ඔව්. එම රෝගී තත්ත්වය සඳහා ද සාමාන්‍ය කැස්ස, සෙම්ප්‍රතිශ්‍යාවට නිවෙසේදී කරන වෙද හෙදකම්වලට සමාන ප්‍රතිකර්ම ලබා දීම සුදුසුයි. රෝගියාට හුස්ම ගැනීමේ අපහසුව මඟ හැරීමට නටන වතුරින් නඟින හුමාලය ආඝ්‍රාණය කිරීම සුදුසුයි. එය සෙම බුරුල් කිරීමට උදවු වෙයි. කැස්ස ඇතිවී මුල් දින දෙක තුනෙහි සෙම ඇති නොවේ. එහෙත් ඉන් පසුව කහපාට හෝ කොළ පාට සෙම හෝ ඇතිවෙයි. එවැනි අවස්ථාවක රෝගියා කැස්සට උනන්දු කරවා සෙම ඉවත් කිරීම වඩාත් සුදුසුය.රෝගියාට උණ හටගෙන තිබේ නම්, කුඩා දරුවකු නම් ඇල්මැරූ දිය ප්‍රතිකාරය කළ හැකිය. ඊට අමතරව පැරසිටමෝල් ඖෂධය පැය හයකට වරක් ලබා දිය හැකියි. එහෙත් අවුරුදු 12 ට අඩු දරුවන්ට ඖෂධ ලබා දීමට පෙර අනිවාර්යයෙන් ම වෛද්‍ය උපදෙස් ලබා ගත යුතුයි.බ්‍රොන්කයිටිස් රෝගයේ දී ඇතිවන කැස්සට සිරප් වර්ග භාවිතය සුදුසු ද?නෑ. කැස්ස මර්දනය කිරීම සඳහා සිරප් වර්ග ලබාදීම කිසිසේත් නුවණට හුරු නොවෙයි. ශ්වාසනාළ ආසාදනය ඇති වූ විට සමහර රෝගීන්ට ආහාර අරුචිය ඇති වුවද නිරාහාරව තැබීම සුදුසු නොවේ. එම නිසා රෝගීන් ආහාර ගැනීමට උනන්දු කරවිය යුතු අතර විශේෂයෙන් ජලය හා දියරවර්ග වැඩිපුර බීමට දිය යුතුයි.ශ්වාසනාළ ආසාදන රෝගියකුට වෛද්‍ය ප්‍රතිකාර අත්‍යවශ්‍ය ද?ඔව්. එවැනි රෝගියකුට කැස්ස සමඟ පපුවේ වේදනාවක් ඇති වන්නේ නම්, කැස්ස සමඟ රුධිරය පිටවන්නේ නම් අනිවාර්යයෙන් ම වෛද්‍යවරයා හමුවිය යුතුයි. රෝගී දරුවාගේ හුස්ම ගැනී‍ෙම් වේගය අධික නම්, (කුඩා දරුවකු ගේ නම් හුස්ම ගැනීමේ වේගය විනාඩියට වාර 50 ට වඩා වැඩි නම්) හුස්ම ගන්නා විට පපුවේ ඉළ ඇට අතරින් සම ඇතුළට ඇදෙයි නම්, ආශ්වාසයේ දී ශබ්දයක් ඇති වන්නේ නම්, තොල් හෝ දිව නිල් පැහැගෙන ඇත්නම් වහාම වෛද්‍ය ප්‍රතිකාර සඳහා යොමුවිය යුතුයි.බ්‍රොන්කයිටිස් රෝගයට ප්‍රධාන හේතුව සාමාන්‍ය සෙම්ප්‍රතිශ්‍යාවට සහ කැස්සට නිසි ප්‍රතිකාර නොලැබීම ද?ඔව්. සාමාන්‍යයෙන් කෙනකුට සෙම්ප්‍රතිශ්‍යාව වැලඳී දින කිහිපයකින් පසු, ප්‍රතිජීවක ඖෂධ නැතිව රෝගය ඉබේම සුව වෙනවා. එහෙත් සමහර කෙනකුට ආසාදන තත්ත්වය වර්ධනය විය හැකියි. එවැනි අවස්ථාවක එනම් කැස්ස සෙම්ප්‍රතිශ්‍යාව හා උණ ඇති වූ පසුව සෙම පැසවා කහ පාටට පිටවීම ස්වභාවික දෙයක් ලෙස සමහර අය සිතනවා. ඒ වගේම සෙම පැසවා ඇතිවිට දිය නෑම සුදුසු බවද තීරණය කරනවා. එහෙත් එය වැරැදි ආකල්පයක්. සෙම පැසවා කහ පාටට පිටවන්නේ ශ්වාසනාළයේ ඇති වූ ප්‍රදාහ තත්ත්වය පැසවීම නිසයි. එවැනි අවස්ථාවක වෛද්‍ය ප්‍රතිකාර ලබා ගැනීම යෝග්‍යයයි.ශ්වාසනාළ ආසාදනය වීමේ අවදානම වැඩි අය කවුද?‍අවුරුදු පහට අඩු කුඩා දරුවන් සහ වයස අවුරුදු 60 - 65 ත් අතර වැඩිහිටියන්ට මේ රෝගී තත්ත්වය ඇතිවී‍ෙම් අවදානම වැඩියි. එම නිසා එම වයස් කාණ්ඩවල අය සාමාන්‍ය සෙම්ප්‍රතිශ්‍යාව හා කැස්ස ඇතිවූ අවස්ථාවන් හි දී ආරක්ෂාකාරී වීම වැදගත්.දුම්පානය කරන්නන් අතර රෝගය වැලඳීමේ අවදානම වැඩිද?ඔව්. එවැනි අයට රෝග අවදානම ඉහළයි. ඔවුන් ගේ ශ්වාසනාළය දුර්වල වීම ඊට හේතුවයි. ඒ වගේම මත්වතුරට ඇබ්බැහි වූ අයගේ ස්නායු පද්ධතිය නිසියාකාරව ක්‍රියා නොකරන නිසා ඒ අයට ද රෝගය වැලඳීමේ අවදානම වැඩියි.බ්‍රොන්කයිටිස් රෝගියකුගෙන් තවත් කෙනකුට රෝගය බෝවනවාද?නෑ. ශ්වාසනාළ ආසාදනමය තත්ත්වය රෝගියකුගෙන් තවත් කෙනකුට බෝ නොවුණත් වෛරස් ආසාදන නිසා ඇතිවන සෙම්ප්‍රතිශ්‍යාව ප්‍රශ්වාස වාතය මඟින් තවත් කෙනකුට බෝවිය හැකියි.ශ්වාසනාළ ආසාදනය මාරාන්තික විය හැකිද?රෝගය නිව්මෝනියා තත්ත්වයට හැරී උත්සන්න වූයේ නම් මරණය පවා සිදුවීමට පුළුවන්. එහෙත් නිසි වෛද්‍ය ප්‍රතිකාර සඳහා යොමු වූයේ නම් එවැනි තත්ත්වයක් පහසුවෙන් ම වළක්වා ගත හැකියි.එවැනි රෝගීන් එක්ස්රේ ඡායාරූප ලබාගත යුතුයි කියන්නේ ඇත්තද?එය වෛද්‍යවරයාගේ නිර්දේශයට අනුව කළ යුතු දෙයක්. හැම රෝගියෙකුටම එය අදාළ නොවෙයි.සෙම පරීක්ෂාවකින් පසු තත්ත්වය බරපතළ නම් එක්ස්රේ ඡායාරූපයක් ගත යුතු වීමට පුළුවන.ඇදුම රෝගය සහ බ්‍රොන්කයිටිස්, එනම් ශ්වාසනාළ ආසාදන රෝගය සමඟ සම්බන්ධතාවක් තිබෙනවාද?ඔව්. ඇදුම රෝගීන්ට බ්‍රොන්කයිටිස් ඇතිවීමේ අවදානම ඉහළයි.ඇදුම රෝගය ගැන යම් පැහැදිලි කිරීමක් කළ හැකිද?ඇදුම හෙවත් Asthma යනුවෙන් හැඳින්වෙන්නේ පෙණහලු තුළ, ශ්වාසනාළ පද්ධතියේ ඇතිවන ආසාදනයක්. ඒ ආසාදනය නිසා ශ්වාසනාළයන් හි බිත්තිවල පිහිටි සුමට පේශී තන්තු හැකිළෙන අතර නාළයන් හි ගන ශ්ලේශ්මල ශ්‍රාවයන් එක්රැස්වීම ද සිදුවේ.ඇදුම රෝග ලක්ෂණ මොනවා ද?මෙහි ප්‍රධාන රෝග ලක්ෂණ හතරක් දැකගත හැකියි. හුස්ම පිටකිරීමේ අපහසුතාව, පපුවේ තද ගතිය, විශේෂයෙන් රාත්‍රී කාලයේ දී වැඩිවන කැස්ස සහ හුස්ම පිටකිරීමේ දී ඇතිවන රාං රූං ශබ්දය ආදී වශයෙන්. ඒ ශබ්දය (wheezing) නළාවකින් පිටවන සිහින් ශබ්දයකට සමානයි. වඩාත් හොඳින් ඇසෙන‍්නේ හුස්ම පිටකිරීමේ දීයි. රෝගය උත්සන්න වූයේ නම් තොල් නිල් පැහැ ගැනීමට ද පුළුවන්. ඊට හේතුව පෙණහලුවලින් රුධිරයට ඇතුළුවන ඔක්සිජන් ප්‍රමාණය අඩු වීමයි.හුස්ම ගැනීමේ දී ඇතිවන රාං රූං ශබ්දය වෙනත් රෝග නිසාද ඇතිවිය හැකියි.බළලුන්, බල්ලන් හෝ වෙනත් සතුන්ගේ ලොම්වලට නිරාවරණය වූ විට රෝග ලක්ෂණ මතුවීම, මල් ගොයම් සහ වෙනත් ගස්වර්ග රේණු සුළඟ සමඟ මුසුවන කාලයන් හි දී ඇදුම හට ගැනීම සහ රාත්‍රී හෝ උදේ පාන්දර වැනි දවසේ විශේෂිත කාලයන් හි දී රෝග ලක්ෂණ මතුවීම රෝගය හඳුනා ගැනීමට උපකාරීවන වෙනත් සාධකයන්.ඇදුම රෝගයට හේතුව කුමක් ද?ඇදුම ඇති කරන හේතු සාධක හඳුන්වන්නේ විසර්ජන ලෙසින්. අප ආශ්වාස කිරීමේ දී සිරුරට පිටතින් ඇදී එන කුඩා අංශු, උදාහරණ ලෙස දූවිලි, පිහාටු කෙඳි, මල් රේණු, කැරපොතු බෙටි, දහයියා කුඩු පින්න ආදිය ප්‍රධාන වශයෙන් අසාත්මිකතාව ඇති කිරීමට හේතු වෙයි. මීට අමතරව සමහර ආහාර පාන හා ඖෂධවලට මෙන් ම මී මැසි, මදුරු වැනි කෘමි දෂ්ඨනයන් ද ඇදුම ඇතිවීමට කලාතුරකින් හේතුවිය හැකියි.රෝගය උත්සන්න වන්නේ කවර අවස්ථාවන්හි දී ද?සෙම්ප්‍රතිශ්‍යාව වැනි රෝග වැලදුණු විට, සිරුර අධික ලෙස වෙහෙසට පත් වූ විට රෝගය උත්සන්න විය හැකිය. එමෙන් ම විෂ වායු උදාහරණ ලෙස සිගරැට් දුම, ක්ලෝරීන් වායුව වැනි වායු සිරුරට ඇතුළු වූ විට ද ඇදුම රෝගය උත්සන්න විය හැකියි. මෙම රෝගීන්ට ඇදුම නිසාම උණ හට නොගත්ත ද යම් හෙයකින් ශ්වසන පද්ධතියට විෂබීජ යාමෙන් ආසාදනයක් වී තිබේ නම් උණ හටගැනීමට ද පුළුවන.කුඩා දරුවන්ටත් ඇදුම රෝගය හැදෙනවා ද?සාමාන්‍යයෙන් අවුරුදු දෙකට අඩු දරුවන්ට ඇදුම රෝගය ඇති නොවේ. ඒ වගේ ම ඊට වඩා වයසින් වැඩි දරුවකුට ඇදුම හටගත්තේ නම් යොවුන් වියට පත්වන විට ක්‍රමයෙන් පහව යයි.ගැබිනි මවකට ඇදුම රෝගය වැලඳුණේ නම් දරුවාට බලපෑමක් වීමට ඉඩ තිබෙනවා ද?කුස තුළ සිටින දරුවාට එයින් කිසිදු ආබාධයක් ඇති නොවේ. එහෙත් ගැබිනි මවකට ඇදුම වැලැඳී ඇත්නම් ප්‍රතිකාර ගැනීම වැදගත් වේ. නිවැරැදි ප්‍රතිකාර නොලැබුණේ නම් කුස තුළ සිටින දරුවාට යම් යම් ආබාධ ඇතිවන්නට ඉඩ තිබේ.ඇදුම කෙනකුගෙන් තවත් කෙනකුට බෝවෙනවාද?නෑ. ඇදුම කෙනකුගෙන් කවර කෙනකුට බෝ නොවේ. එහෙත් චර්ම රෝග සහ ඇදුම වැනි අසාත්මිකතා බහුල පවුල්වල සාමාජිකයන්ට ඇදුම රෝගය හටගැනීමේ ප්‍රවණතාව අධික බව පෙනී ගොස් තිබේ.ඇදුම රෝගයට නිවෙසේ දී කළ හැකි ප්‍රතිකාර තිබෙනවා ද?නිවසේ දී ප්‍රතිකාර ඇරඹිය යුතු වන්නේ රෝගියාට වැලඳී ඇත්තේ ඇදුම බව ස්ථිර වශයෙන් දැන ගත් පසුවයි. එමෙන් ම ඇදුම රෝගයට මුලින් ම වෛද්‍ය ප්‍රතිකාර ලැබීම වැදගත්. එවිට වෛද්‍යවරයා විසින් රෝග විනිශ්චය කොට සුදුසු විශේෂිත බෙහෙත් වර්ග නියම කරයි. රෝග ලක්ෂණ මතු වූ අවස්ථාවේ ම ප්‍රතිකාර ලබා ගන්නේ නම් රෝගය ඉක්මනින් ම සුවකර ගත හැකියි.ඇදුම රෝගය සෑදී අපහසුවෙන් පෙළෙන රෝගියෙකුට රෝහලට ගෙන යාමට පෙර කළ යුතු දේ මොනවාද?ඇදුම ඇති වූ විට රෝගියා නිදිකර තැබීමට වඩා වාඩිකර තැබීම ප්‍රශ්වාසය පහසු කරවයි. රෝගියාගේ රෝගී තත්ත්වය පිළිබඳව පවුලේ අය බියට පත්ව කලබල වූයේ නම් ඒ දැක රෝගියාට ඇතිවන මානසික අසහනය රෝගය උත්සන්න කරවයි. ඒ නිසා පළමුව තමන් සන්සුන් වී රෝගියා සැනසිය යුතුයි.ඇදුම රෝගයට දිගින් දිගට ම ප්‍රතිකාර ගැනීම සිරුරට අහිතකරයි කියන කතාව ඇත්තද?එලෙස සිතන රෝගීන් බොහෝ දෙනෙක් මට හමුවී තිබෙනවා. එවැනි අය සමහරවිට අතරමග ප්‍රතිකාර නවතා දමන අතර ම රෝග සුවයට විකල්ප ප්‍රතිකර්ම සොයනවා. එහෙත් ඇදුමට ඉක්මනින් නිසි ප්‍රතිකාර නොකළේ නම් කල් යනවිට පෙණහලු සහ ශ්වසන නාළවල සුව කළ නොහැකි ආබාධ ඇතිවිය හැකියි. ඇදුම රෝගය හටගැනීමට තුඩු දෙන විසර්ජකයනට නිරාවරණය වීම වැළැක්වීමට පියවර ගැනීම ද ඇදුම සඳහා කරන ප්‍රතිකාරයේ ම වැදගත් කොටසක්.එම විසර්ජක මොනවාද?වෛරස් ආසාදන (සෙම්ප්‍රතිශ්‍යාව වැනි), අධික සීතල (වායු සමනය), ව්‍යායාමය සහ ක්‍රීඩාව, දූවිලි, මල් රේණු, දේශගුණයේ ඇතිවන හදිසි වෙනස්කම්, බල්ලන් සහ බළලුන්ගේ මවිල්, සිගරට් දුම, ඇඳ මකුණන්ගේ සහ කීඩෑවන් ගේ අපද්‍රව්‍ය, ඇතැම් කර්මාන්ත රසායනික ද්‍රව්‍ය, දුම් සහිත පරිසරය, සතුන් ගේ අපද්‍රව්‍ය, කිරි, දොඩම් සහ දෙහි පානයත්, මත් වතුර, රට කජු, ශිත කළ පලතුරු බීම වර්ග, ටොෆි සහ චොක්ලට් වර්ග, තීන්ත වර්ග, කාන්තාවන් ගේ ආර්තවය හා ඖෂධ ආදිය ඇදුම රෝගීන්ට අසාත්මික විය හැකිය. ඒ වගේ ම මේ සෑම විසර්ජකයක් ම සෑම ඇදුම රෝගියකුටම අහිතකර නොවන බවද දැන ගත යුතුයි. එනිසා ඇදුම රෝගයෙන් පෙළෙන්නන් මේ සියලුම විසර්ජකයන්ගෙන් වැළකී සිටීම අනුවණකමක්. කළ යුතු වන්නේ තමන්ට අහිතකර විසර්ජකය තෝරා එයින් වැළකී සිටීමයි.ඇදුම රෝගීන්ට ව්‍යායාම අගුණද?අධික ලෙස සිරුර වෙහෙසවන ව්‍යායාම ඇදුම රෝගීන්ට නුසුදුසුයි. එහෙත් මධ්‍යම ප්‍රමාණයේ ව්‍යායාම සුදුසු වන අතර විශේෂයෙන් පිහිනීම හිතකරයි.හෘදයාබාධයකින් පෙළෙන රෝගියෙකුට ඇදුම හට ගන්නේ නම්, කළ යුත්තේ කුමක්ද?ඇදුම රෝගීන්ට සමහර ඖෂධ විෂ විය හැකියි. ඒ නිසා ඇදුම රෝගීන් හෘදයාබාධ, හන්දිපත් වේදනාව සහ අධිරුධිර පීඩනය වැනි රෝගයන්ට ප්‍රතිකාර ගන්නේ නම් ඒ පිළිබඳව වෛද්‍යවරයාට පැවසිය යුතුයි. ඊට හේතුව මෙම රෝගාබාධ සඳහා ගන්නා සමහර ඖෂධ ඇදුම උත්සන්න කළ හැකි වීමයි.ඇදුම මාරාන්තික විය හැකිද?ඔව්. රෝගය උත්සන්න වූයේ නම් මාරාන්තික විය හැකියි. මුල් අවස්ථාවේදී ම නිසි ප්‍රතිකාර සඳහා යොමු වීම වැදගත් වන්නේ මේ නිසයි.සාකච්ඡා ‍ෙකළේ - රමණී සුබසිංහramaniksu@yahoo.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406221</link>
    <topic>නාට්‍ය බස්වලින් ගමට ගෙන ගිය සංස්කෘතිය මම වෙනස් කළා</topic>
    <author>සංලාපය බුද්ධදාස විතානආරච්චි</author>
    <content>නාට්‍ය බස්වලින් ගමට ගෙන ගිය සංස්කෘතිය මම වෙනස් කළාමහාචාර්ය අාරියරත්න අැතුගලමහාචාර්ය ආරියරත්න ඇතුගලයන්ගේ ‘'මහසමයම'’ වේදිකා නාට්‍යය සහෘද විචාරක උභය පාර්ශ්වයේ ඇගැයුම සමඟ වත්මනෙහි වේදිකාගත කෙරේ. ස්වකීය කලා කෘතිය අරභයාත්පොදුවේ ලාංකේය නාට්‍ය ක්ෂේත්‍රය පිළිබඳවත් මහාචාර්ය ඇතුගල දැක්වූ මතවාද මේ ලිපියට ඇතුළත් වේ. මේ වූ කලී ප්‍රවීණ රූපණවේදී බුද්ධදාස විතානආරච්චි ඔහු සමඟ පැවැත්වූ සංලාපයකි.ලාංකික වේදිකා නාට්‍යකරුවන් අතර, ඇතුගල නම අප අසා තිබුණේ නැහැ. නමුත්, එක්වරම “මහසමයම” වැනි දැවැන්ත නාට්‍ය නිර්මාණයකින් ඔබ සමාජයේ අවධානය දිනා ගන්නවා. මෙම ප්‍රාතිහාර්ය සිදු වුණේ කොහොම ද?නිරන්තරව නිර්මාණකරණයට තෙරපෙන වුවමනාවකින් මා පෙළෙන්නේ. ඒත් සංඛ්‍යාත්මක වශයෙන් කලා වැඩ කරලා නිර්මාණකාර නමක් හදා ගන්න මට වුවමනා නැහැ. අපේ බොහෝ නිර්මාණ කොදෙව් ලක්ෂණවලින් යුක්තයි. විශ්වීය කලා භාවිත හෝ සංකල්ප, විචාර මතවාද යනාදියෙන් සන්නද්ධ වන්නේ කලාතුරකින්.හිතුවක්කාර ජනප්‍රිය මතධාරීන් හා පටු දේශපාලනික ප්‍රකෝපකාරීන් තමයි කලාකරුවන් අතර වැඩි වශයෙන් හමුවන්නේ. එහෙම අයගෙන් බලසම්පන්න කලාවන් ගොඩනැඟීමට දායකත්වයක් ලැබෙන්නේ නැහැ. ඉතින් කාලයක් පෙරුම් පුරලා අධ්‍යයන කරල, මහසමයම කරන්නේ නාට්‍ය කලාව අභියෝගාත්මක නිර්මාණ ප්‍රවේශයක් බව තහවුරු කරන්න. හිතන්න පොලඹවන්න.සරසවි මහාචාර්යවරයකු, ජාතික රූපවාහිනියේ සභාපති, රජයේ ප්‍රවෘත්ති අධ්‍යක්ෂ ජනරාල් වශයෙන් හා ටෙලි නාට්‍යකරුවකු, සිනමා තිර නාටක රචකයකු ලෙස සමාජය හඳුනන ඔබ, එක්වරම, නෙලුම් පොකුණ රඟහල වැනි නූතන පහසුකම් ඇති නවීන රංග පීඨයකට සරිලන පරිදි, මෙබඳු දැවැන්ත නිර්මාණයකට යොමුවීමට තරම්, ඔබ සතු වේදිකා නාට්‍ය පිළිබඳ අත්දැකීම් කවරේ ද?පාසල් සමයේ කෙටි නාට්‍ය පහක් කරලා තියෙනවා. විශ්ව විද්‍යාලයෙත් නාට්‍යවල ප්‍රායෝගිකව හිටියා. 60 - 70 දශකවල නාට්‍යකරුවන්ගේ ගුණ සුවඳ විඳීම තමයි වැදගත්. වත්මන් නාට්‍යකරුවන් ගෙන් නම් ගන්න දේවල් නැහැ. අනෙක් එක ඔබ ඔය කියපු වෘත්තීය ගමන් ම‍ඟේ අත්දැකීම් අතර තමයි කලාවට අත්දැකීම් තියෙන්නේ.තනතුරුවලින් වියුක්ත වෙලා සමාජයේ ගැඹුර කියවන්න බැහැ. නාට්‍ය අත්දැකීම් නාට්‍ය කිරීමෙන් ම ගන්න බැහැ. දේශීය නාට්‍යවලට දුරින් සිට ඒ දෙස බලා සිටීමෙන් පුළුල් ව අත්දැකීම් ගන්නත් පුළුවන්. ඇතැම් විට නාට්‍ය නොකළ යුත්තේ කෙසේ ද යන්නත් ඇතැම් නාට්‍ය නැරැඹීමෙන් ගන්න පුළුවන්. අත්දැකීම් ගැනීම හා ඒවා ප්‍රතිවින්දනය නිර්මාණකරුවන්ගේ ආධ්‍යාත්මික ශක්තීන් මත තීරණය වන්නක්.ජනශ්‍රැති ඇසුරින්, ජනරංගයන් උපයෝගී කරගෙන මහසමයම නිර්මාණය කිරීමට විශේෂ හේතුවක් තිබුණ ද? නූතන සමාජ අනුභූතියක් ඇසුරින් නව නාට්‍ය සම්ප්‍රදායට අනුව නිර්මාණයක් කළා නම්, මෙම නූතන රඟහලට එය වඩාත් උචිත වන්න තිබුණ නොවේ ද?ජනශ්‍රැති කියන්නේ නිර්මාණකරණයට උල්පතක්. සමාජ හා මානව ජීවිත ජනශ්‍රැතියෙ තරම් සියුම් හා ගැඹුරු විදියට හසු කරගන්න පහසු නැහැ. අනෙක ජනශ්‍රැතියෙ නූතනයට අදාළ සමාජ අනුභූතීන් ඇතුළත්. ලෝකයේ මහා නිර්මාණකරුවන් බොහොමයක් ජනශ්‍රැතිය වර්තමාන කලාවට භාවිත කළේ එනිසායි. ජනශ්‍රැතිය පරණ වුණත් ඒවායෙහි ගැබ් වෙන මනුෂ්‍යත්වය වඩාත් නෑකම් කියන්නේ වර්තමානයට කියලයි මට හිතෙන්නේ.නව නාට්‍ය සම්ප්‍රදායක් බිහි කරන්න තමයි මම මහසමයමෙන් අඩිතාලම දාන්නේ. නව නාට්‍ය සම්ප්‍රදායක සීමා මායිම් සලකුණු කර ගැනීමට විශ්වීය නාට්‍ය සම්ප්‍රදායන්හි උරා ගැනීම් මහසමයමෙහි තියෙනවා. වත්මන් වේදිකාවේ හා නාට්‍යවල ඇතැම් ලක්ෂණ මහසමයම විසින් ප්‍රශ්න කරනු ලබනවා. එය වටහා ගැනීම උදෙසා සාකච්ඡා, සම්මන්ත්‍රණ අවශ්‍යයි.මහසමයම, නිර්මාණ ආකෘතිය නූතන රඟහලකට සීමා වීම නිසා, සාමාන්‍ය ශාලාවක ප්‍රදර්ශනය කිරීමට නොහැකි වීමෙන්, පොදු ප්‍රේක්ෂකයා ඔබෙන් දුරස් වී ඇති බව හැ‍ඟෙන්නේ නැති ද? එයට විකල්පයක් ගැන හිතුවා ද?පොදු ප්‍රේක්ෂකයා කියන්නේ කවුද යන්න ප්‍රශ්නයක්. පොදු ප්‍රේක්ෂකයාට වඩා මධ්‍යම පාන්තික ජනයායි වඩාත් නාට්‍ය බලන්නේ. රංජාට එන්නේ පොදු ප්‍රේක්ෂකයා ද? මනමේට එන්නේ පොදු ප්‍රේක්ෂකයා ද? පොදු ප්‍රේක්ෂකයො ඉන්නෙ දුබල ටෙලි නාට්‍ය, දුබල රියැලිටි ෂෝවල නේද? නාට්‍ය කලාව පොදු ප්‍රේක්ෂකාගාර මත පවතින්නක් නොවෙයි. උසස් රසවින්දනය සොයන නාට්‍ය සංස්කෘතිකයන් මත පවතින්නක්. මුළු ලෝකයේ ම ස්වභාවය එයයි.මහසමයමට මෙවර අනුරාධපුරය, කුරුණෑගල, කෑගල්ල, ගම්පහ, කළුතර වැනි පළාත්වලින් බස් අරගෙන එන්නේ. උදාහරණයක් විදියට අනුරාධපුරෙන් එකසිය පනහක් පමණ එනවා.බස්වල නාට්‍ය අරගෙන ගමට ගිය සංස්කෘතිය මම වෙනස් කළා. නාට්‍ය සංස්කෘතිය ගොඩනැ‍ඟෙන්නේ එහෙමයි. ඒ හැර ඔය කියන විකල්ප නාට්‍යවලට කැමැති නෑ. ඒවායේ තියෙන්නෙ කෙටි කාලීන පටු අරමුණු.අද අපේ නාට්‍යකරුවනට නාට්‍ය පෙන්වීමට තවමත් සිදුව ඇත්තේ, සම්මන්ත්‍රණ ශාලා, සිනමා ශාලා, පාසල් ශාලා වැනි නාට්‍ය ප්‍රදර්ශනයට හෝ නැරැඹීමට නොසුදුසු ස්ථානවලයි. මෙම තත්ත්වය හේතු කොට, නාට්‍යකරුවා හා ප්‍රේක්ෂකයා විඳින දුෂ්කරතා ගැන ඔබේ අදහස?ජංගම නාට්‍යකරණය විශිෂ්ට නාට්‍ය කලාව ලෙස සැලකීමයි ගැටලුව. ඕනෑම ශාලාවක නාට්‍ය පෙන්වා කීයක් හරි ගෙන කොළඹ ඒමේ සංස්කෘතිය පළමුව මෙම තත්ත්වය උද්ගත වෙන්න හේතු වුණා. දෙවනුව නාට්‍ය කලාව හා නාට්‍ය ශාලා සංවර්ධනය පිළිබඳව දීර්ඝ කාලීනව පවතින නොදැනුවත්කම නිසා ඇති වන ‘රාජ්‍ය හේතු’ හා ‘නාට්‍ය බලධාරී හේතු’ අතර පරතරයක් ඇති වීමයි.උස් තැනකට නැඟලා මහ හඬින් දෙබස් කීමේ හැකියාව අපගේ නාට්‍යවල මුඛ්‍ය ලක්ෂණයක් වීම නිසා වේදිකා තාක්ෂණය ගැන කිසිවෙකුගේ සැලකිල්ලක් නැහැ. ඉතින් නාට්‍යකරුවාත් මෙයට වගකිව යුතුයි. දැන් මේ ලැබිලා තියෙන නෙළුම් පොකුණ රඟහලටත් බැන බැන තණ්ඩලේ නඟින එකනේ අපේ හුඟක් නාට්‍යකාරයෝ කරන්නේ.ලොව සංවර්ධිත රටවල වුවත් ජාත්‍යන්තර ප්‍රමිතියේ රංගශාලා රට පුරාම පිහිටුවා නැහැ. සිඩ්නි ඔපෙරා රඟහල වැනි රංගශාලා ඔස්ට්‍රේලියාවේ වෙනත් ප්‍රධාන නගරවල නැහැ. සෙසු නගරවල ජනයා හා විදෙස් සංචාරකයන් සිඩ්නි ඔපෙරා රඟහලේ රංග කාර්යක් අපූරු අත්දැකීමක් ලෙස සලකනවා. අපිට සාපේක්ෂව, මහින්ද රාජපක්ෂ නෙලුම් පොකුණ රඟහල ලංකාව තුළ එම තත්ත්වයට පත් කිරීමට වැඩ පිළිවෙළක් ඇති කළොත්?මේ මොහොතේ නෙළුම් පොකුණ සම්බන්ධව ඉතිරි වී ඇති ඉතාම වැදගත් කාරණය එයයි. ඒ සඳහා වැඩ පිළිවෙළක් ගොඩනැඟිය යුතුයි. මගේ හැම නාට්‍ය වාරයකටම විදෙස් සංචාරකයන් කීප දෙනෙක් හරි ආවා.ඒත් සංචාරක මණ්ඩලය වැනි ආයතනවලට මේක කොහොමවත් තේරෙන්නෙ නැහැ. බොහෝ අය හිතන්නේ සංචාරකයෝ එන්නේ වෙන වෙන දේවල්වලට කියලා. නැහැ. මහසමයම වැනි නාට්‍යයක් ආසියාවේ වෙනත් රටක හැදුවනම් සංචාරක මණ්ඩලය තමයි මේක අතට ගන්නේ.මෙවැනි නාට්‍ය හරහා ශ්‍රී ලංකාවේ සංස්කෘතික ප්‍රවර්ධනය පේනවා. අපි කරන්නේ උඩරට නැටුම් කණ්ඩායමක් දාලා පිළි අරගෙන පහත රට නැටුමක් පෙන්නලා යවන එක. ඉතින් ඒවා බලන විදේශිකයෝ හිතනවා අපි තාමත් ගෝත්‍රිකයි කියලයි. ජනාධිපතිතුමත් මහසමයම බලලා කියලා ගියේ මේවාගේ ඒවා පාසල් ළමුන්ටයි විදේශිකයින්ටයි මාසිකව පෙන්නන්න ඕන කියලයි.දිවයිනේ ප්‍රධානතම නගරවල, නූතන පහසුකම් සහිතව රංගශාලා ඉදිකිරීමට හැකිනම්, රට නූතන ලොවට යාවත්කාලීන කිරීමට බලධාරීන් ගන්නා උත්සාහයේම, සංස්කෘතික යටිතල පහසුකමක් සපුරාලීමක් නොවන්නේ ද?පැහැදිලිවම ඔබ හරි. මෙවැනි නාට්‍ය ශාලාවක් නුවර ඉදිකිරීමට යෝජිතයි. එම ක්‍රියාවලිය සිදු වේවි. නාට්‍යකරුවා සවිමත් කිරීමත් දිරිමත් කිරීමක් අවශ්‍යයි. මෙම වකවානුවේ සංස්කෘතික කලාවන් උදෙසා විවිධ ආකාරයෙන් යටිතල පහසුකම් ලබා දෙනවා. චිත්‍රපටි සහ ඩිජිටල් සිනමා ශාලා ඉදිකරන්න කටයුතු කරනවා.වීදි නාට්‍ය, එළිමහන් රංගශාලා පොදු ජනයා අතරට නාට්‍ය ගෙන යාමක් ලෙස සමහර නාට්‍යකරුවන් දක්වන අදහස ගැන ඔබේ මතය කුමක් ද?ඒවා පොදු ජනයා අතරට නාට්‍ය ගෙන යෑමක් නෙමෙයි. විවිධ මතවාද ජනතාව අතරට ගෙන යාමට භාවිත කරන නාට්‍යමය උපක්‍රම. අපට ඕනම නාට්‍ය ආකෘතියක් භාවිත කරන්න නිදහස තියෙනවා. එසේ වුවත් මේවායේ නාට්‍යමය බව හා නිර්මාණාත්මක ගුණයන් ප්‍රශ්නකාරීයි. ඇතැම් විට ඒවායින් නාට්‍ය අත්දැකීම් ලද හැකියි. ගිනි අව්වේ හරි පින්නේ හරි හිටගෙන නාට්‍ය රස විඳින්න බැහැ. අද ප්‍රේක්ෂකයා ඒවට කැමැතිත් නැහැ. පරණ බෙහෙත් තෙල් වෙළෙන්දත් අද නැහැනේ.ලියෝන් ට්‍රොට්ස්කි කියන්නා සේ කලාවක් ලෙස ප්‍රවේශ වීමෙන් ඔවැනි දේ හි වටිනාකම් තක්සේරු කරගත හැකියි. වීදි නාට්‍ය හෝ එළිමහන් රංග ශාලා ක්‍රමයනුත් ලංකාවේ දියුණු පදනමක නැහැ. මොකද හේතුව බොහෝ විට මේවා පිටිපස්සෙන් ඉන්නේ රාජ්‍ය නොවන සංවිධාන නිසා.හරවත් රසවත් වින්දනයකට වඩා හාස්‍ය උත්පාදන ප්‍රහසනාත්මක නිර්මාණ ගැන වැඩි උනන්දුවක් පොදු ජනයා දැක්වීම ගැන ඔබේ මතය කුමක් ද?මෙයට හේතුව නාට්‍ය සංස්කෘතියේ නොදියුණු භාවයයි. 60 - 70 දශකවල එවැනි ළාමක නාට්‍යවලට තැනක් තිබුණේ නැහැ. දේශපාලන ප්‍රහසනය සයිමන් නවගත්තේගම, සුගතපාල ද සිල්වා, ආර්. ආර්. සමරකෝන් වැනි අය විශිෂ්ට ලෙස කළා.මේ තත්ත්වය වෙනස් වෙන්නේ සාජන්ට් නල්ලතම්බි වැනි නාට්‍යවලින් පස්සේ. මේ නූතන හාස්‍ය උත්පාදන නාට්‍යකරුවෝ අපේ සොකරි, කෝලම්වත් අධ්‍යයනය නොකරපු අය. දෙපැත්ත කැපෙන, පටු දේශපාලනික දෙබස් හා කුණුහරුප දෙබස් තමයි මේවයෙ තියෙන්නෙ. අද වෙනකොට මිනිසුන් එවැනි නාට්‍යවලට ඇබ්බැහි වෙලා. මා මහසමයමින් ගන්න උත්සාහයේ මෙවැනි දේ පැහැදිලි කර ගන්නත් පුළුවන් කියලා මම හිතනවා.කවදත් නාට්‍යකරුවා ලොකු අර්ථපතියෙක් නොවෙයි. ඔවුන් බොහෝ දුෂ්කරතා හා කැපවීම් මත වේදිකා නාට්‍ය කලාව පවත්වාගෙන යන බව රහසක් නොවේ. නමුත්, හොඳ නිර්මාණයක් වෙනුවෙන් විශාල පිරිවැයක් අද යොදන්න සිදු වුණත්, ලොකු ප්‍රති ලාභයක් තබා පිරිවැය පියවා ගැනීමට නොහැකි අවස්ථා ඇති බව පළ වෙනවා. මෙම අර්බුදයට ඔබේ විසඳුම් යෝජනා මොනවා ද?වේදිකා නාට්‍ය සඳහා ටෙලි නාට්‍යවලට වගේ සල්ලි යොදවන්න ව්‍යාපාරිකයින් කැමැති නැහැ. ඒකට ප්‍රධාන හේතුව ඔවුන්ගේ නිෂ්පාදනවලට ප්‍රසිද්ධියක් නොලැබෙන නිසාම නොවෙයි. අද ව්‍යාපාරික සංස්කෘතිය දියුණු නැහැ. ඉස්සර ව්‍යාපාරිකයෝ තමයි පාසල්, රඟහල් හා කලාගාර වැනි දේ ඉදි කළේ. ඉතින් මෙයට විසඳුමක් තියෙන්නේ ජාතික වැඩ පිළිවෙළකින් පමණයි.සංලාපය බුද්ධදාස විතානආරච්චි කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406222</link>
    <topic>‘මට ඕනැ වුණේ ප්‍රේක්ෂකයන්ට තේරෙන හැටියට ඇමතීමයි’</topic>
    <author>ආචාර්ය සරත් අමුණුගම</author>
    <content>‘මට ඕනැ වුණේ ප්‍රේක්ෂකයන්ට තේරෙන හැටියට ඇමතීමයි’- මහාචාර්ය එදිරිවීර සරච්චන්ද්‍රශ්‍රී ලංකාවේ නාට්‍ය කලාව හා සාහිත්‍යය පෝෂණය කිරීමට සුවිසල් මෙහෙවරක් කළ මහාචාර්ය එදිරිවීර සරච්චන්ද්‍රයන්ගේ ජන්ම ශත සංවත්සරය නිමිත්තෙන් සිංහල නාට්‍යය පිළිබඳ වංශ කතාවේ සන්ධිස්ථානයක් ලෙස හැඳින්වෙන මනමේ නාට්‍යය හා ඔහුගේ සාහිත්‍ය සේවාව පිළිබඳ පේරාදෙණිය විශ්ව විද්‍යාල ශිෂ්‍යයකුව සිටියදී මහාචාර්ය සරච්චන්ද්‍රයන් ළඟින් ඇසුරු කළ ආචාර්ය සරත් අමුණුගම ලියූ ‘මනමේ මතක් වී’ ග්‍රන්ථයේ දෙවැනි මුද්‍රණයෙන් මේ ලිපිය උපුටා ගැනිණි.මනමේ මුලින්ම මහනුවර පෙන්වීම සඳහා සරච්චන්ද්‍ර තෝරාගෙන තිබුණේ පුෂ්පදාන විද්‍යාල භූමියේ ඉදිකරන ලද නවතම රංග ශාලාවය. කොළඹ ලයනල් වෙන්ඩ්ට් ශාලාවේ මනමේ මුලින්ම රඟ දැක්වූ අවස්ථාවේ සෙනඟ නොපැමිණි බව සරච්චන්ද්‍ර සඳහන් කර තිබේ. නාඩගමක් බැලීමට බටහිර පන්නයේ ප්‍රේක්ෂකයන් මැළි වන්නේ යැයි ඔහු සමහරවිට නිගමනය කරන්නට ඇති. එමෙන්ම පුෂ්පදාන ශාලාව සිංහල ප්‍රේක්ෂකයන්ට වඩාත් සමීප වූවක් යැයි ඔහුට වැටහුණා විය හැකිය. පුෂ්පදාන ශාලාවේදී මනමේ මුල් වරට බැලීමට සැලකිය යුතු සෙනඟක් පැමිණ සිටියේය. එහෙත් එයින් වැඩි දෙනෙක් පේරාදෙණිය සරසවියේ ගුරුවරුන් මෙන්ම සිසුහු වූහ. මේ වන විට රට තුළ කිසියම් ආන්දෝලනයක් ඇති කිරීමට සමත් වූ “පේරාදෙණි” වැඩක් නැරැඹීමට සරසවි ඇඳුරන් හා සිසුන් පැමිණීම එකල සරසවිය තුළ පැවැති සමඟිය හොඳින් පිළිබිඹු කළේය.එදා පුෂ්පදාන ශාලාවේ මනමේ නරඹමින් ගත කළ පැය කීපය මගේ ජීවතය සදහටම වෙනස් කළ බව කියන්නේ එවැනි කලා කෘතියකට උපරීම ගෞරවය දැක්වීමටයි. එමඟින් අප රට තුළ නිර්මාණශීලී නූතන සිංහල සංස්කෘතියක් ගොඩ නැඟීමේ හැකියාව මගේ ඇස් පනාපිටම දැක ගත හැකි විය.සම්ප්‍රදායික සිංහල කාව්‍යයේ - වෙසෙසින්ම සංදේශ කාව්‍යයේ - ඇති වචන පමණක් නොවේ සරච්චන්ද්‍ර භාවිත කළේ, සිංහල ජන කවිය ද ඔහු උපයෝගී කර ගත්තේ ය. මහනුවර හා මාතර සමයේ රචිත කාව්‍යයෙන් ද ඔහු ආභාසය ලැබුවේය. මනමේ නාට්‍යයේ එන “සත් හට සෙත් දෙන” යන ගායනය නාඩගමින් ඒ ලෙසම උපුටා ගත් බව ඔහු ග්‍රන්ථයක සඳහන් කරයි. එහෙත් වැදගත් වන්නේ පොදු වචන යොදා ගැනීම පමණක් නොවේ. “මනමේ” හා “සිංහබාහු” වැනි නාට්‍ය උත්තම ගණයේ දෘශ්‍ය කාව්‍යයන් වන්නේ සරච්චන්ද්‍රගේ වදන් ‍ගැළපීම තුළින් මතු වන ඔහුගේ ප්‍රතිභාව නිසාය.ඡන්දෝලංකාර කාව්‍ය හා නාටක සාහිත්‍ය සංගීත පරතෙර දුටුවෙමි. විද්‍යා සාගරයේ පතුළෙන් ගොඩ ගෙන අගනා මානික්‍ය පලඳම් සිසු ගෙලමනමේ නාට්‍යයේ සාර්ථකත්වයට ප්‍රධානතම සාධකය සරච්චන්ද්‍රගේ නිර්මාණ කුසලතාවයි. ඔහු “මනමේ” දෘශ්‍ය කාව්‍යය සකස් කළා පමණක් නොව නාට්‍යයේ නිෂ්පාදක වශයෙන් එහි සෑම අංගයක් කෙරෙහිම ඔහුගේ නිර්මාණාත්මක බුද්ධිය හා රසඥතාව යොමු කළේය. සිය කාර්යය සාර්ථකව ඉටු කිරීමට අවශ්‍ය වූ කලාකරුවන් ඔහු එක්තැන් කරගත්තේය. චාල්ස් ද සිල්වා ගුරුන්නාන්සේත්, නාට්‍ය ශිල්පී වසන්ත කුමාරත්, ආචාර්ය සිරි ගුනසිංහත් උපයෝගී කර ගනිමින් සරච්චන්ද්‍ර ඔවුන්ගේ ශිල්ප ඥානය තුළින් නිෂ්පාදනයට උපරීම දායකත්වයක් ලබා ගත්තේ ය. ඒ අතින් බලන විට සරච්චන්ද්‍රගේ මුළු කලා දිවියම “මනමේ” නාට්‍යයට පෙර වදනක් සේ සැලකිය හැකිය.අප මනමේ නරඹන විට එහි ආකෘතිය මෙන්ම සිද්ධි ගැළපීම සරලව ගලා යන්නක් සේ පෙනෙන්නට පුළුවන. එහෙත් නාට්‍යය ගොඩනගා ඇති අයුරු විස්මයජනකය. එය සැකසුණේ බොහෝ අත්හදා බැලීම් කිරීමෙන් පසුව යි.පසුබිම් ගායනයේ හා ඇතැම් සින්දුවල ගායනා ක්‍රමය මෙන්ම වචන ද පසුව සරච්චන්ද්‍ර විසින් වෙනස් කරනු ලැබීය. තම නිෂ්පාදනය පිළිබඳව විචාරක අදහස් සමහර විට ඕනෑවටත් වඩා සරච්චන්ද්‍ර සැලකිල්ලට ගත්තේ ය. එකී විචාරයන් අනුව ඔහුගේ නිෂ්පාදනය සංශෝධනය කළේය. දක්ෂ සංගීතඥයන් වූ එච්. එච්. බණ්ඩාර, ජයන්ත අරවින්ද මුණ ගැසුණායින් පසු මනමේ නිෂ්පාදනයේ සින්දු හා සංගීතය වඩාත් නාට්‍යෝචිත කිරීමට සරච්චන්ද්‍ර පියවර ගත්තේය.දැනුවත්ව හෝ නොදැනුවත්ව සරච්චන්ද්‍රගේ නාට්‍ය කෙරෙහි තාගෝර්ගේ නිෂ්පාදන ශෛලිය බලපෑවේය. .මනමේ පෙළ හා සංගීතය කලින් කලට වෙනස් වුණා පමණක් නොව සිතාර් වාදකයෙක් හැටියට සරච්චන්ද්‍ර ද “මනමේ” වාදක වෘන්දයට එක් විය.“පනස් ගණන්වල අග භාගයත් හැට ගණන්වල මුල් භාගයත් පේරාදෙණි සාහිත්‍යය හා කලාවේ වැදගත් ම යුගය සේ සැලකිය හැකි ය. එම යුගය සංකේතවත් කළේ ආචාර්ය එදිරිවීර සරච්චන්ද්‍ර යි. ඔහුට පෙරත් පසු වත් අප සරසවිවල දක්ෂ සාහිත්‍යකරුවන් හා කලාකරුවන් සේවය කළ බව සැබෑ ය. එහෙත් කිසියම් වැදගත් අවදියක හෝ ව්‍යාපාරයක්, හෝ එක් පුද්ගලයකු වටා පෙළ ගැසුණා නම් එය සරච්චන්ද්‍ර වටා ගොඩනැඟුණු පේරාදෙණියේ සාහිත්‍ය හා කලාව යි.”ඒ කාලයේ සරච්චන්ද්‍ර මහතා පදිංචි ව සිටියේ පේරාදෙණිය සරසවි බිමේ රමණීය ම ස්ථානය වශයෙන් සැලකිය හැකි සංඝමිත්තා කන්ද මුදුනේ සාදන ලද කුඩා නිවෙසක ය. එක් අතකින් සංඝමිත්තා ශාලාව ද, මහවැලි ගඟ ද, තවත් අතකින් හිඳගල පාර ද පෙනෙන තෙක් මානයේ පිහිටා තිබූ මේ නිවෙස ඉදිරියේ නිල් තණකොළ පිටියක් විය. යක් බෙරය වයමින් තොවිල් කවි කියන විට හෝ මද්දලය වයමින් චාර්ල්ස් සිල්වා ගුරුන්නාන්සේ නාඩගම් ගී ගයන විට හෝ සංඝමිත්තා ශාලාවේ මානවිකාවන් මහත් කුතුහලයෙන් එහි උඩුමහලේ සිට බලා සිටි හැටි මට තාම මතක ය. එම කාලයේ සෑම සවසක ම පාහේ අපි කීප දෙනෙක් සරච්චන්ද්‍ර මහතාගේ නිවෙසේ එක්තැන් වීම පුරුද්දක් කරගෙන සිටියෙමු. මාත් එම කණ්ඩායමට එක් වුණේ අරුණාචලම් ශාලාවේ විසූ මා මිතුරු එච්. එල්. සෙනෙවිරත්න (දැන් ඔහු ඇමෙරිකාවේ විශ්ව විද්‍යාලයක මහාචාර්යවරයෙකි) සරච්චන්ද්‍ර මහතාගේ ඥාති දියණියක වූ ඉන්ද්‍රාණි සමඟ විවාහ ගිවිස ගෙන සිටි බැවිනි. ඒ නිසා සරච්චන්ද්‍ර නිවෙසේ නිතර ම ගැවසෙන්නට අපට ද අවසරය ලැබිණි.එසේ යන එන අය අතර සිරි ගුනසිංහ, ගුණදාස අමරසේකර, අමරදේව, ගුණසේන ගලප්පත්ති, එඩ්මන්ඩ් විජේසිංහ හා දයානන්ද ගුණවර්දන ප්‍රධාන තැනක් ගත් බව මට සිහි වේ. කුඩා කොළ පාට ෆොක්ස්වාගන් රථයක් පදවාගෙන යන සරච්චන්ද්‍ර මහතා සරසවි භූමියේ සුපුරුදු දර්ශනයක් විය. ලංකාවට ආනයනය කරන ලද ප්‍රථම ෆොක්ස්වාගන් රථය මිලදී ගත්තේ සරච්චන්ද්‍ර බව එකල විශ්ව විද්‍යාල ප්‍රවාදයක් විය. එතුමා අනුගමනය කරමින් දෝ සිරි ගුනසිංහ හා ගුණදාස අමරසේකර වැනි අයත් වැඩිකල් නොගොස් එම වර්ගයේ ම රථ මිලදී ගත්තෝ ය. මට මතක හැටියට ලංකාව අත්හැර යන තෙක්ම සිරි ගුනසිංහ පරිහරණය කළේ එම වර්ගයේ වාහනයකි.ඒ කාලයේ අවසර ලැබූ සැම විට ම අපි තොවිල් පවිල් නැරැඹීමට ගොස් ඒවා ගැන සටහන් තබා ගතිමු. වරක් සරච්චන්ද්‍ර මහතාත්, ගණනාථ ඔබේසේකරත්, ඩි. බී. සුරනිමලත්, මාත් හිනිදුම පත්තුවේ රට යකුමක් ගැන සටහන් ලිවීමටත්. ඡායාරූප ගැනීමටත් දෙගොඩ හරියේ දැඟලූ හැටි තව මත් මගේ මතකයේ සටහන් වී තිබේ. ‘සිංහල ගැමි නාටකය’ නමැති ග්‍රන්ථයේ පළවී ඇත්තේ එදා සුරනිමල ගත් ඡායාරූප යි.පන්ති කාමරය නිසා සරච්චන්ද්‍ර මහතාගේ ආධිපත්‍යයට යටත් නුවූ අපට ඔහු සමඟ වඩාත් සමීප ව ඇසුරු කිරීමට අවස්ථාව ලැබිණි.හිරු බැස යනවාත් සමඟ ම සරච්චන්ද්‍ර සිය වංග ජන ගායනා හා රවීන්ද්‍ර සංගීත තැටි එළියට ගන්නේ ය. පැයක් දෙකක් අපි ඒ සංගීතයට සවන් දෙමින් සිටිමු. ජපානයෙන් පැමිණි විට ඔහු “කොතෝ” නමැති සංගීත භාණ්ඩය ගෙනාවේය. වංග සංගීත තැටි වෙනුවට සරච්චන්ද්‍රගේ කොතෝ වාදනයට සවන් දීමට අපට අවස්ථාව ලැබිණි. ‘කදා වළලු’ නාට්‍යයේ පසුබිම් සංගීතය සඳහා ඔහු කොතෝවේ හඬ උපයෝගී කරගත්තේ ය. “කච්ඡ පුටෝ මගෙ රන් තලිය දියෝ” යැයි නැ‍ඟෙන සේරිවාණිජගේ අ‍ඳෝනාව උද්දීපනය වන්නේ ඇදුරු තුමා නිර්මාණය කළ කොතෝ වාදනයෙනි.විශ්ව විද්‍යාලයේ නිර්මාණ පන්තියකදී හෝ වේදිකා නාට්‍යයක් පුහුණු කිරීමේදී හෝ ඔහු අධිපති තත්ත්වයක් ආරූඪ කරගත්තේ නැත. නළුවාට හෝ නිළියට එම චරිතයට පිවිස එය නිරූපණය කිරීමේ නිදහස ඔහු හැම විට ම ලබා දුන්නේ ය. නළුවාගේ හෝ නිළියගේ අර්ථකථනය නමැති මැට්ට ඔහු ක්‍රම ක්‍රමයෙන් තමාට රුචි වෙන ලෙස හසුරුවා ගත්තේ ය. නාට්‍යය ඉදිරිපත් කිරීමේ දී නැටුම, වාදනය, ගායනය, පසුබිම, ඇඳුම් මෝස්තර, හැඩ වැඩ දැමීම ආදිය ගැන ඔහු විශේෂ උනන්දුවක් දැක්වී ය. ඒ සඳහා විශේෂයෙන් යොදා ගැනීමට ඔහු හැම විට ම මහන්සි ගත්තේ ය. චාර්ලිස් ගුරුන්නාන්සේ, සිරි ගුනසිංහ, අමරදේව, බැසිල් මිහිරිපැන්න, වසන්ත කුමාර වැනි අතිදක්ෂ කලාකරුවන්ගේ සහයා ඔහුට නොමඳ ව ලැබිණි.සරච්චන්ද්‍ර මහතාගේ නාට්‍යයන් ඉදිරිපත් කිරීමේ දී ඔහු යොදාගත් සරල බව යුරෝපීය ‘මිනිමලිස්ට්’ සම්ප්‍රදායට නෑකම් කියන්නකි. ජපානයේ ‘නෝ’ සහ ‘කබුකි’ නාට්‍ය ක්‍රම ඔහුගේ සිත් ගත්තේ ඒ හේතුවෙනි. සිරි ගුනසිංහගේ ආභාසයෙන් ඈත් වත් ම සරච්චන්ද්‍ර එක්තරා කඨෝර පසුබිම හා ඇඳුම් නිර්මාණ ක්‍රමයකට යටත් විය. එම ‘අලංකාර’ ක්‍රමය ඔහුගේ නිර්මාණවලට කිසි සේත් ගැළපෙන්නේ නැතැයි මට සිතේ.මුලින් සරසන ලද ‘මනමේ’ හා ‘සිංහබාහු’ නිෂ්පාදනවල තිබූ ඒ සරල සුගම බව කල් යෑමේ දී අතුරුදන් වීය.මුනිදාස කුමාරතුංග, සෙනරත් පරණවිතාන, මාර්ටින් වික්‍රමසිංහ වැනි යුග පුරුෂයන්ගේ ගණයට එදිරිවීර සරච්චන්ද්‍රත් අනිවාර්යෙන් ම ඇතුළත් වෙයි. එහෙත් ඔහු බොහෝ දෙනා දැන් පවසන අයුරු අපේ අනන්‍යතාව සොයා ගිය කෙනෙක් නොවේ.එක් රූපවාහිනී වැඩසටහනක මහාචාර්ය ජේ. බී. දිසානායක සරච්චන්ද්‍ර මහතාගෙන් තමාගේ නාට්‍ය තුළින් දිස් වන ජාතික අනන්‍යතාව ගැන ප්‍රශ්න කරයි. මොහොතකට වයෝවෘද්ධ සරච්චන්ද්‍ර අප ඉස්සර හොඳින් හඳුනන මානව හිතවාදී කලාකරුවා බවට පත් වෙයි. ඔහුගේ සුපුරුදු සාවඥ සිනාව පා මෙසේ පිළිතුරු දෙයි.“මම නං අනන්‍යතාවක් සෙව්වේ නෑ. මට ඕනෑ වුණේ මගේ ප්‍රේක්ෂකයින්ට ඔවුන්ට තේරෙන හැටියට ඇමතීමටයි.”ඔහුගේ ගමනේ පිය සටහන් එම ප්‍රකාශය තුළ ගැබ් වී ඇතැයි මට සිතිණි, අවසාන වශයෙන් අපගේ මතකයේ රැ‍ඳෙන්නේ ඔහුගේ සුහදත්වය හා කලාවට ඇති කැපවීම යි.අවුරුදු අසූ දෙකක් වයස්ගත ජීවිතයේ සැඳෑ සමය පසු කළා වූ කලාකරුවකු අවසාන හුස්ම හෙළන තුරු තමා තෝරාගත් ගමන් ම‍ඟේ ම නොසැලී රැඳී, නිර්මාණයේ ම යෙදීම අප සියලු දෙනා ම විස්මයෙන් පුරවන්නක් නොවේ ද?ආචාර්ය සරත් අමුණුගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406223</link>
    <topic>උපන් ලපය</topic>
    <author>ඉනෝකා සමරවික්‍රම</author>
    <content>උපන් ලපයමගෙ දුවේ.. සුදු නෝනේ... උඹ මෙහෙම පෙට්ටියකින් එන්නද නොදන්න රට රාජ්ජෙකට ගියේ.”“අනේ මගෙ රත්තරං අම්මේ. ඇයි මාව තනි කළේ.” ඈත වංගුවෙන් හැරුණ අවමංගල රිය සෝමවතීගේ නිවෙස අසල නතර වූවා පමණි. වත්ත පහළින් නැ‍ඟෙන අ‍ඳෝනා හඬ කන් සිදුරු පසාරු කරගෙන ගොස් හදවතේ ගැඹුරුම තැනට වදී. සෝමාවතීගේ අම්මා, දියණිය මෙන් ම අනෙකුත් ඥාතින් නඟන වැලපිලි හඬින් නිදාවුන් ගම අවදි වී ඇත්තා සේය. එකා දෙන්නා බැගින් ඒ දෙසට ඇදෙති. සෝමවතිගේ ගෙදරට ගොඩ වන්නට සිතුණාද මගේ සිතේ ඇත්තේ දෙගිඩියාවකි. මම මිදුලේ එහෙටත් මෙහෙටත් සක්මන් කරන්නට වූයේ හිත හදාගන්නට මෙනි.“අනේ අම්මපා මේ මිනිහට ලජ්ජාවක් කියලා දෙයක් ගෑවිලාවත් නැති හැටි. ඒ මදිවට එළියට බැහැලා ඒ පැත්තට කොකම් පානවා. “මේ ඇහුණද යනවා එහෙම නෙමෙයි ඉලව් ගෙදර... කවුද හිතුවේ තමුසේ මේ වගේ අසමජ්ජාති මිනිහෙක් කියලා....”හැඬීම හා ගෝරනාඩු කිරීම නිසා බැරැන්ඩි වූ හඬින් සුමනා සාලයේ උලුඅස්ස අසල සිට පවසන්නීය.ගමේ එක්කෙනා දෙන්නා අපේ ගේ දෙස හොරෙන් හොරෙන් බලමින් සෝමවතීලගෙ ගෙදර දෙසට යති.‘ඔය ඉන්නේ හරියට මුකුත් නොකළා වගේ.’‘සෝමවතී රට ඉන්න කාලේ මෙයැයිටත් එක්කලු හම්බ කළේ.’‘ඒවැයින් වෙන්නැති ජැන්ඩිකම කොරන්න ඇත්තේ.’‘අනේද කියන්නේ.’ගමේ කටකාර ගැහැනු දෙතුන් දෙනකු මා පෙන්වමින් තලුමරමින් කතා බහේ යෙදෙති.‘ඔය කියන්නේ තමුන්ගෙ නම්බුකාරකම ගැන. දැන් ඉතිං එළියට බහින්න හැටියක් නැහැ. දෙයියනේ හෙට අනිද්දා දීග දෙන්න දූලා ඉන්න තාත්තා කෙනෙක් නේද මේ.. අපොයි මගේ කෙල්ලෝ දෙන්නා.’සෝමවතීගේ ගෙදරට වඩා හැඬීම් වැලපීම් ඇත්තේ අපේ ගෙදරය. හැඬීම් වැලපීම් අස්සේ දෙස් දෙවොල් ද තැබෙයි. සුමනා දඩාස් ගා මහ හඬින් ඉදිරිපස දොර වසා දැමුවාය. එය මගේ කම්මුලට වැරෙන් ගැසූ පහරක් සේය.මෙතරම්ම අපහාස විඳින්නට මා කළ පව කුමක් ද? සියල්ල සිදුවී හමාරය. දැන් ඉතිං ජීවත්වනතුරු මේ නින්දා අපහාස විඳිය යුතුමය. සියල්ලෝම සිතන්නේ මම මහා වරදක් කළ බවය. වඩාත් ම හිත පාරවන්නේ අවුරුදු විසිගණනක් එකට සිටි සුමනා මා ගැන සිතන ආකාරය ය. මේ අවුලෙන් මා මුදාලිය හැක්කේ සෝමාවතීට පමණි. එහෙත් සෝමවතී යළි නොඑන්නට ම අප හැමෝම හැරගොස්ය.දෑසේ මතුවුණ කඳුළක් බිම වැටුණේ මටත් නොදැනීමය. මා තුළ ඇත්තේ මුළු ලොවම මා හැර ගියා බඳු හැඟීමකි. ඉඳින් මා මිය යන්නේ නම්.. මේ කටුක වදනින් මා හද තුවාල නොවනු ඇත. එහෙත් එසේ මිය යන්නට පෙර මා ඇයට සියල්ල කිව යුතුය. ඒ ඇගේ අනුකම්පාව ලබා ගන්නට නොව මා නිවැරැදි බව ඇයට තේරුම් කරන්නටය. එහෙත් ඇය මේ සත්‍ය තේරුම් ගනීවිද?කමක් නෑ.. හැමදේම කියනවා.තමාටම කියාගත් ජයතිස්ස සෙමෙන් දොර හැර සාලයට ඇතුලු වූයේය. සුමනා සාලයේ කවිච්චියේ ඇන්දට හිස තබාගෙන බලාගත් අත බලා සිටින්නීය. ඈ ළඟින් වාඩි වී සිටින්නී බාල දියණියයි.ජයතිස්ස සුමනා අසලට ම ගොස් ඇගේ හිස මෘදු ලෙස පිරිමැද්දේය.ජයතිස්ස සුමනා අසලින් ම වාඩි වූයේය. ඔහු ඈ තමා දෙසට ළංකර ගැනීමට ඈ බද වටා අත යැව්වේය. සුමනා ජයතිස්සගේ අත ගසා දමා කවිච්චිය මතින් නැගිට්ටේ ආවේශ වූවෙක් පරිද්දෙනි.‘මට තමුසෙ අප්පිරියයි... අත තියන්න එපා මගෙ ඇඟට. තවත් තේරුමක් නෑ මේ ගෙදර ඉන්න එක. එනකෙනෙක් එනවලා යන්න.’සුමනා දියණියන් දෙදෙනා ද කැටුව මහගෙදර යන්නට සූදානම් වන සේය. ලොකු දුවගේ මුහුණේ ඇත්තේ මා ගැන උපන් අනුකම්පාවෙන් පිරි බැල්මකි. බාල දියණිය මා දෙස බලන්නේ සංසාරගත වෛරක්කාරයකු දෙස හෙලන බැල්මකි.“සුමනා මං කියන දේ අහන්න. මං ඔයාටයි ද‍රුවෝ දෙන්නටයි කවදාවත් වරදක් කළේ නැහැ. මං ඔයාට හැමදේම කියන්නම්.”‘මං ඔහේ කියන කිසිම දෙයක් අහන්න කැමති නැහැ.’සුමනා ජයතිස්සගේ අත ගසා දැමුවාය. ඇය ඇඳුම් බෑගයක් ද රැගෙන මිදුලට බැස්සාය. ඊට පිටුපසින් දියණියන් දෙදෙනා ද ඔහුට පිටුපා යන්නට වූහ.ජයතිස්සට සුසුමක් නැඟුණේ ඉබේටමය.අතීතයේ සිදුවූ සුළු සිදුවීමක් මේ තරම් ව්‍යසනයකට පාර කපාවී යැයි ජයතිස්ස කිසි දිනෙක නොසිතුවේය. ගෙතුළ ඇත්තේ පාළු මූසල බවකි. ඒ පාළු මූසල බව බිඳගෙන ඉඳහිට පාරේ යන දෙතුන් දෙනෙකුගේ උස් කටහඬ ඇසේ. බිරිඳගෙනුත් දරු දෙදෙනාගෙනුත් හිස්වූ ගෙයි පාළුව දරා ගන්නට බැරි තරම්ය. ජයතිස්ස ඉදිරිපස දොර වසා දැමුවේ හඬ නොනැගෙනසේ සීරුවටය. හැන්දෑව අඳුර ගෙතුළ වසාගෙනය. ජයතිස්ස ඒ අඳුරේ තනිවූයේ ය.සිතට දැනෙන කෙඩෙත්තු ගතිය ජයතිස්සගේ ගතට ද දැනෙන්නා සේය. ජයතිස්ස සාලයේ ඒ මේ අත ඇවිද්දේය. කරන්නට කියා දෙයක් නැත. දියණියන් දෙදෙනාගේ සිනා හඬ, සුමනාගේ කටහඬ නැති නිවස පාළුවෙන් පිරී ඇත. සාලයේ එහෙටත් මෙහෙටත් සක්මන් කළ ජයතිස්ස එහි කැබිනට්ටුව මත තබා ඇති මංගල සේයාරුව ඉදිරියේ නතර වූයේය. මීට අවුරුදු විස්සකට පෙර සුමනා තම අත රැගෙන මංගල ඇඳුමින් සැරසී හිඳින සේයාරුව මතින් මතුවී සෝමවතී තමන්ට විරිත්තන්නා සේ ජයතිස්සට දැනේ. ඔහු සිත බෙහෙවින් ව්‍යාකූලය. ජයතිස්ස සැටියෙන් වාඩිවී දෑස් තදින් පියා ගත්තේය.‘සුමනා නෑවිත් ඉඳීවිද’ඔහු සිත විටින් විට ඔහුගෙන් ම ප්‍රශ්න කළේය.තම ජීවිතයට තර්ජනයක් වූ අතීතය හාරා අවුස්සන්නට ජයතිස්ස වෙහෙස වූයේය. සෝමවතී හා තමා ඉගෙන ගත් පාසල, දහම් පාසල වැටි වැටි දුව පැන්න බඩවැටි පවුලේ අය එක්ක වෙසක් බලන්නට කොළඹ ගිය හැටි සිතුවම් පෙළක් ලෙස ජයතිස්සගේ දෑස් අග මැවී පෙනුණේය.‘සෝමවතී හරි හැඩයි අපි දෙන්න ම එකම වයසේ. සෝමවතීගේ තාත්තා අපේ වත්තේ මුරකාරයා. එයැයිගේ අම්ම තමයි අපේ ගෙදර කුස්සියේ වැඩ කළේ. සෝමවතී පුංචි කාලේ ඉඳලම හැදුණේ වැඩුණේ අපේ ගෙදර. ගෑනු දරුවෙක් නොහිටිය නිසා තාත්තයි අම්මයි සෝමවතීට සැලකුවේ ‍අපේ බාල සොයුරියකට වගේ. අපි කෑම කෑවේ එකට. සෙල්ලම් කළේ එකට. ඉඳලා හිටලා රණ්ඩු වුණා. ගහගත්තා. වත්ත පහළ ළිඳ ළඟ නෑවෙත් අපි තුන්දෙනා එකට.”‍ජයතිස්ස අතීතය කියන්න ගත්තේ තමන් ඉදිරිපිට කෙනෙක් අහගෙන ඉන්නවා වගෙයි.මේ සිද්ධිය වෙනකොට සෝමවතීට අවුරුදු පහළොවක් විතර ඇති. දවසක් මල්ලියි මමයි වත්ත පහළ ළිඳ ළඟට නාන්න ගියා. සෝමවතීත් අප පිටිපස්සෙන් ආවා. මල්ලිටයි සෝමවතීටයි නාන්න ඇරලා මං පොල්කොටේ උඩ වාඩිවෙලා හිටියා. සෝමවතී හැමදාම නෑවේ මල්ලිව නාවලා ඉවර වෙලා. මල්ලි නාලා ගොඩට ආවා.‘එන්න ඔයාවත් නාවන්න.’ ඇය ඊළඟට මට කතා කළා.‘මට පුළුවන් තනියම නාන්න....’‘ආඩම්බරකාරයා.’සෝමවතී පුංචි ළි‍ඳෙන් පහත්වෙලා වතුර ඇද්දේ ලතාවකට. සෝමවති එකින් එක වතුර බාල්දිය හිසට වත්කරගන්න අපූරුව මං බලාගෙන හිටියේ ආසාවෙන්. තෙත බරිත දිගු කොණ්ඩය ඇඟට ඇලුන දිය රෙද්ද සෝමවතීට ගෙනාවේ අමුතු ලස්සනක්. මං ඒ ලස්සන දිහා ආසාවෙන් බලාගෙන හිටියා. සෝමවතී වතුර බාල්දියක් අරගෙන හිසට වත්කර ගත්තා. ඒත් එකපාරටම වුණේ ඇය නොසිතු දෙයක්. සෝමවතීගේ දිය රෙද්ද ලෙහිලා බිමට වැටුණා. සෝමවතී දෙඅතින්ම දෙතන වහගත්තා. මට අහක බලන්න හිතුණෙම නැහැ. මගෙ ඇහැ ගියේ ඇගේ දකුණු කලවයේ තිබුණු රුපියලක් තරම් ‘උපන් ලපයට. ලැජ්ජාවෙන් මුහුණ රතුවෙච්ච සෝමවතී පහත්වෙලා දියරෙද්ද අරගෙන ඇඳගත්තා. ඇය ආයෙමත් නාන්න පටන් ගත්තා. අපි මේ සිද්ධිය ගැන වචනයක්වත් කතා කළේ නැහැ.ඊට පස්සෙත් අපි සෙල්ලම් කෙරුවා. නාන්න ගියා. අපි උසස් පෙළ විභාගයට ලිව්වා. මම එයින් සමත් වෙලා විශ්වවිද්‍යාලයට ගියා. සෝමවතී ගෙදර නතර වුණා. ඊට ටික කාලෙකට පස්සේ ඇය කසාදයක් බැඳගත්තා. සෝමවතීගේ තාත්තගෙ මරණයෙන් පස්සේ ඒ රස්සාව බාරගත්තේ එයැයිගෙ මනුස්සයා ගුණපාල. මම විශ්වවිද්‍යාලයෙන් පස්සේ රාජ්‍ය ආයතනක රස්සාවට ගියා. සුමනා එක්ක විවාහ වුණේ ඊට පස්සේ. අම්මගෙ තාත්තගෙ මරණයෙන් පස්සේ මල්ලි විදේශයක පදිංචියට ගියා. සුමනගෙයි මගෙයි හැම දේටම හිටියේ සෝමවතීගේ පවුලේ අය. දූලා දෙන්නා හැදුණේ සෝමවතීගේ අතේ. අපි කෑවේ සෝමවතී උයන බත්. සෝමවතීට දරුවෝ තුන්දෙනෙක් ලැබුණා. ගුණපාලටයි අම්මටයි දරුවෝ බාර දුන්න සෝමවතී මැදපෙරදිග ගියා. අපි යන්න එපා කිව්වත් සෝමවතී ඇහුවේ නැහැ. අවුරුදු දෙකතුනක් ගත වුණා. සෝමවතීගේ ගේ හැදුණා. ගෙට විදුලි බඩු එකතු වුණා. දරුවෝ ලොකු මහත් වුණා. සෝමවතී එක පාරක් ලංකාවට ඇවිත් ආයෙමත් මැදපෙරදිග ගියා. එක පාරටම සෝමවතී ගැන ආරංචියක් නැතිව ගියා.‘මහත්තයා අපි යමුද සෝමවතීව යවපු ඒජන්සියට.’මාස ගාණක් මමත් ගුණපාලත් ඒජන්සියට ගියා. බැරිමතැන තානාපති කාර්යාලයටත් ගියා. දවසක් ගුණපාල අපේ ගෙදරට ආවේ කලබලෙන්.‘මහත්තයා අපේ එක්කෙනාට කරදරයක් ලු...’ගුණපාල දරුවෝ වැලපුණා. සුමනා මගෙ දූලා දෙන්නා හඬා වැටුණා.‘මහත්තයා මා එක්ක යමුද?’ගුණපාල එක්ක හැම තැනම ගියේ මම.‘මගෙ ගෑනි මට නැති වුණා මහත්තයා.’ ගුණපාල රෝහලේ බිත්තියක ඔලුව ගහගනිමින් හඬා වැලපුනා.‘මට විශ්වාස නෑ මහත්තයා මේ මගෙ ගෑනි කියලා. මහත්තයා බලන්න මහත්තයටවත් අඳුන ගන්න පුළුවන්ද කියලා...’මැදපෙරදිග සිට මාස ගාණකට පස්සේ ගෙනල්ලා තිබුණ සෝමවතීගේ මිනිය හඳුරගන්න බැරි තරමට වෙනස්වෙලා තිබුණා.මරණ පරීක්ෂණාගාරයේ මේසයක් මත තිබුණ සෝමවතීගේ සිරුර දිහා මම දෙතුන් වරක් බැලුවා. ගුණපාල මගෙ දිහා බලාගෙන හිටියේ අසරණ වෙලා.‘මේ ම‍ගෙ ගෑනි නෙමෙයි නේද මහත්තයා.’අපිත් එක්ක ඇවිත් හිටිය ගමේ දෙතුන් දෙනෙකුත් සෝමවතීගේ මිනිය දිහා බැලුවා.‘මේ සෝමවතීමද?’සෝමවතීගේ සිරුර දැක්කම සිතට නැගුණේ දෙගිඩියාවක්. අවුරුදු තිස්පහකට එහා අතීතයට සිත දිවගියේ මටත් නොදැනීම.‘ඔය රෙද්ද එහාට කරමු පොඩ්ඩක්.’මම එතැන සිටි සේවකයට කිව්වේ විධානයක් ලෙස, මියගොස් සිටින්නේ සෝමවතීමදැයි සැක හැර දැන ගැනීමට තිබූ ඕනෑකමට.ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406224</link>
    <topic>අජිත් තිලකසේන සිහින භාෂා රාජ්‍යයක හිරවෙලා!</topic>
    <author>දිලිනි ආරියවංශ</author>
    <content>අජිත් තිලකසේන සිහින භාෂා රාජ්‍යයක හිරවෙලා!අජිත් තිලකසේන ට පිළිතුරක්2014 මැයි මස 4 සහ 11 යන සති දෙක තුළ සිළුමිණ පුවත්පතෙහි පළ වූ, අජිත් තිලකසේන මහතා ගේ අදහස් දැක්වීම් පිළිබඳ ව අපට ද පවසන්නට යමක් ඇතැයි සිතේ. සමස්තයක් වශයෙන් ගත් කල, එතුමා සියලු යෝජනා ඉදිරිපත් කර ඇත්තේ සරල සිංහල භාෂාවක් බිහි කිරීමේ මුඛ්‍ය අධ්‍යාශයෙනි. මේ සඳහා සිදු කළ යුතු ප්‍රතිසංස්කරණ ද යෝජනා කර තිබූ බව අපට දැක ගත හැකි විය. මෙම ලිපියෙන් මතු නොව, එතුමා ගේ සෙසු බොහෝ ලේඛන කෙරෙන් ද අවධාරිත මතවාදයන් පිළිබඳ ව අපි කියවා ඇත්තෙමු. ඒ අනුව මෙහි දී මතු කරන ලද ප්‍රධාන කරුණු දෙකකි. සමස්ත අදහස් සංකේන්ද්‍රණය වන්නේ එම කරුණු දෙක වටා ය.ලේඛනය සඳහා කට වහර යොදා ගැනීමපිල්ලම් සමරූපීකරණයමෙම මතවාදයන්හි න්‍යායික පසුබිම පිළිබඳ ව බොහෝ වාද විවාද ඇති වී තිබේ. ඒවායේ උචිතානුචිතතාව පිළිබඳ ව පුවත්පත් ඔස්සේ සහ පතපොත ඔස්සේ බොහෝ විද්වතුන් අදහස් දක්වා ඇත. ඒ අතුරින් මෑතක දී අපට කියවන්නට ලැබුණු අදහසක් පමණක් මෙසේ සටහන් කරමු. එය උපුටා ගන්නා ලද්දේ, මහැදුරු වෝල්ටර් මාරසිංහයන් ගේ ‘සුබැසි වහර’ ග්‍රන්ථයේ පසුවදනෙනි.වැඩෙන බසක වියරණය කලින් කලට වෙනස් විය යුතු යැ යි පවසන මොවුන් ඉතාමත් ශීඝ්‍රයෙන් වර්ධනය වන්නා වූ බසක් වන ඉංග්‍රීසියේ වියරණය චෝසර්, ශේක්ෂ්පියර් ආදීන් ගේ සමයන්හි සිට මේ දක්වා කෙතෙක් වෙනස් වී ඇද්දැ යි නොසොයා බලන්නේ මන්ද? එබසෙහි අක්ෂර වින්‍යාසයේත්, වචන උච්චාරණයේත් දක්නට ඇති අනේකවිධ විභින්නතා සියල්ලෝ කිසි දු ප්‍රශ්න කිරීමකින් තොර ව පිළිගනිති. ඉංග්‍රීසි භාෂාවේ එම සම්ප්‍රදාය අකුරට ම ආරක්ෂා කරන ‍මොවුහු සිංහල භාෂාව නවීකරණය කරන්නට කැස කවති.කෙසේ වෙතත් අප මෙහි දී අදහස් කරන්නේ මෙම කරුණු පිළිබඳ ව යළි යළිත් කතා කරන්නට නො වේ. එය පිෂ්ට පේෂණයක් වන්නා සේ ම, බොහෝ ප්‍රාමාණිකයන් ගේ අදහස් දැක්වීම් තිබිය දී අප ඒ පිළිබඳ ව පැවසීමට තැත් කිරීම අරුත්සුන් වෑයමකි. එබැවින් මෙහි දී අප ගේ අවධානය යොමු වන්නේ තිලකසේනයන් ගේ මතවාද ප්‍රායෝගික තලයක පිහිටා විමර්ශනය කිරීමට ය. ඒ සඳහා අපි මොහොතකට, කට වහරින් ලේඛන බිහි වන, පිල්ලම් සමරූපීකරණය වුණු සිහින භාෂා රාජ්‍යයකට ගමන් කරමු. එහෙත් එම රාජ්‍යය යථාවක් බවට පත් කළ යුතු වගක් එයින් අදහස් වන්නේ නැත.ලේඛනය සඳහා කට වහර යොදා ගැනීමමෙහි දී සියලු පතපොත, ලිපි ලේඛන බිහි වන්නේ කට වහරෙනි. කතා කරන ආකාරයෙන් ලිවීමට සියල්ලෝ පෙලඹී සිටිති. භාෂාව උගන්නා දරුවෝ ද තමන් කතාබහ කරන ආකාරයෙන් ම ලියති. කතාබහ කරන්න ම ලිවීමට යොදා ගන්නා ලෙස ද ඔවුනට උපදෙස් ලැබේ.‘ඇටිකුකුළා බුග්ගහන වෙලාවෙ මං නැගිට්ටා’ යි දරුවකු ලියා තිබුණ හොත් පුදුම විය යුතු නැත. ‘ගත් වහර’, ‘සම්මතය’ අනවශ්‍ය ය යන අදහසෙන් හැඟවෙන්නේ ආඛ්‍යාතය පමණක් කට වචනයෙන් තැබිය යුතු බවක් විය නොහැකි ය. මක් නිසා ද යත්, ගත් වහර යනු ආඛ්‍යාතය හැසිරවීම පමණක් නොවන බැවිනි. ඉහත දරුවා ලියා තිබූ දෙය සියල්ලනට වටහා ගත හැකි ද? සම්මත බසෙහි යෙදෙන්නේ පාන්දර / අලුයම වැනි වචනයකැයි දරුවාට වටහා දිය නොහැකි ය. මේ රාජ්‍යය තුළ සම්මත බසක් නැත, ඇත්තේ කතා කරන ලෙස ලිවීමක් පමණකි.ලිය + උම් යනුවෙන් ‘ලියුම්’ යන්න නිර්මාණය වන බවක් දරුවා නො දනී. (එබඳු දෑ ඉගැන්වීම යල්පැන ගිය ක්‍රමවේදයක් බව තිලකසේනයන් සඳහන් කර තිබිණි.) ඒ අනුව තම මවු බසේ වචනයක් නිර්මාණය වන්නේ කෙසේ දැයි දරුවාට අවබෝධයක් නැත. ඉංග්‍රීසි භාෂාවේ ක්‍රියා මූලයකට ing එක් වීමේ දී සිදු වන වෙනස්කම් මරව මරවා උගන්වන කුඩා දරුවා, සිංහලයේ වචනයක් නිර්මාණය වන ආකාරය නො දනී. මෑතක දී අප ගමන් කළ දුම්රියක No smokeing ලෙස සඳහන් ව තිබිණි. සියල්ලෝ එම e අකුරට සිනා සුණ හ. එසේ නම් කියන දේ තේරේ නම් අවුලක් නැත යන පදනම මත පිහිටා මෙබඳු අවස්ථා දෙස නොබලන්නේ මන් ද? දුම්වැටියක් ඇඳ කතිරයක් ද ගසා තිබූ නිසා මෙහි දී පැවසෙන අදහස වටහා ගැනීමේ අපහසුවක් නැත.සියලු පතපොත කටවහරට නගන්නට මේ අනුව සිදු වේ. අප ගේ සම්භාව්‍ය සාහිත්‍ය කෘති දරුවන් හට අණ්ඩර දෙමළ බවට පත් වේ. ඒ සියල්ල ඔවුන් ගේ භාවිතයෙන් ඈත් වී යයි. කොටින් ම කියන්නේ නම්, එදිනෙදා අවශ්‍යතා සපුරා ගැනීමට යොදා ගැනෙන පිජින් බසක් බවට සිංහලය පත් වේ.පිල්ලම් සමරූපීකරණයඅකුරු ලිවීම උගන්නා දරුවන් ගේ මවුපියන් ද සිය සියලු කටයුතු පසෙක ලා පිල්ලම් සමරූපීකරණය ඉගෙන ගනු ඇත. පැරැණි පොත්පත් නව ආරකින් මුද්‍රණය වනු ඇත්තේ මුද්‍රණ කර්මාන්තයේ අභිවෘද්ධියක් විදහා දක්වමිනි. රට පුරා නාම පුවරු සහ ප්‍රදර්ශන පුවරු මැකී ගොස් සියල්ල අලුතෙන් ඉදි වනු ඇත. බැලූ බැල්මට ආශ්චර්යයකි!මෙය කියවන සියල්ලන් ගෙන් අපි එක් ඉල්ලීමක් කරමු. ඒ, සිළුමිණ පුවත්පතෙහි නිල වෙබ් අඩවියට පිවිස අජිත් තිලකසේන මහතා ගේ ලිපි පළ ව තිබූ පිටු දෙක මඳකට අවධානයට ගන්නා ලෙස යි. ඒ පිටු අන්තර්ජාලයට ඇතුළු කොට ඇත්තේ ඡායාරූප ස්වරූපයෙන් බව ඔබට පැහැදිලි වනු ඇත. එයට‍ හේතුව කුමක් ද?සාමාන්‍යයෙන් අන්තර්ජාලයට සිංහල තොරතුරු එක් කිරීමේ දී සිංහල යුනිකේත භාවිත කෙරේ. එහි දී යුනිකේත සකසා ඇත්තේ සිංහලයේ සම්මත පිල්ලම් ක්‍රමය අනුව ය. තිලකසේන මහතා පවසා ඇතිවාක් බඳු ගැටලුවක් එහි දී පැන නැගී නොමැති බව පසක් වන්නේ අන්තර්ජාලයේ දහස් ගණනක් සිංහල වෙබ් අඩවි සහ බ්ලොග් අඩවි මෙම යුනිකේත මඟින් ලියැවෙන බැවිනි. එහෙත් එතුමා ‘එෆ්. එම්. තිලක’ යනුවෙන් හඳුන්වා ඇති ක්‍රමවේදය, එසේ වෙබ් පිටුවකට පවා අන්තර්ග්‍රහණය කළ නොහැක්කකි. එය ඡායාරූපයක් ලෙස යොදා ගැනීමට සිදු වීමෙන් ම එය පැහැදිලි ය.ඕනෑ ම සිංහල අක්ෂර ක්‍රමයක දී පිල්ලම් ගැටලුවක් කර නොගැනීමට මෘදුකාංග වර්තමානයේ නිෂ්පාදනය වී ඇත. තාක්ෂණයට වුවමනා ලෙස භාෂාව හැසිරවීම නොව, භාෂාවට වුවමනා ලෙස තාක්ෂණය හැසිරවීම සිදු කළ යුත්තේ එලෙසිනි. මේ සඳහා වන Keyman මෘදුකාංගය බෙහෙවින් ජනප්‍රිය විය. එහෙත් Windows මෙහෙයුම් පද්ධතියේ නවතම සංස්කරණ වන Windows 7 සහ Windows8 සඳහා මෙය ගැටලුකාරී විය. Keyrep හඳුන්වා දෙන ලද්දේ එබැවිනි. භාෂාවට තාක්ෂණික විසඳුම් සොයා ගැනීමකි, එය. මේ ලිපිය ලිවීමේ දී පසුබිමෙන් සක්‍රීය වී ඇත්තේ, Sinhala Keyhelp මෘදුකාංගය යි. එය ද ඉහත මෘදුකාංගවලට සමාන මෙහෙයක් ඉටු කරයි. මෙයින් පසක් වන්නේ පිල්ලම්වල විවිධතාව ගැටලුවක් වී ඇත්තේ තිලකසේන මහතාට විනා තාක්ෂණයට නොවන බව ය!මහැදුරු ගම්ලතුන් ගේ ප්‍රකාශයමහැදුරු සුචරිත ගම්ලතුන් ගේ ප්‍රකාශයක් උපුටා දක්වමින් තිලකසේනයන් පවසන්නේ. කට වහරින් ලේඛනයේ යෙදීම එතුමා ද අනුමත කළ බවකි. මහාචාර්ය ගම්ලත් යනු, සැම විට ම නිවැරැදි වහර අගය කළ, භාෂාන්තර ඥානයෙන් හෙබි ප්‍රාඥයෙකි. ‘මෙහෙ බෆලෝ කියල ලියන්න පුළුවන් එකාට වෘෂභ කියල ලියා ගන්න බෑ, වෘෂභ කියල ලියන්න පුළුවන් එකාට බෆලෝ කියල ලියා ගන්න බෑ. ඔක්කොම වෘෂභයො” යනුවෙන්, සිය ශබ්දකෝෂය සම්පාදනය කරන වකවානුවේ දී එතුමා බැන වදින විට අපි සිනාසුණෙමු. එහෙත් එය සිනා වන්නට කාරණයක් නොවන බව අපට වැටහුණේ වයසින් මුහුකුරා යන විට ය. එතුමා ආවේගශීලී ව අවධාරණය කළේ ද්විභාෂකත්වයේ අඩුව යි.එබන්දකු කට වහරින් ලිවිය යුතු බව පැවසීම සිදු විය හැකි දෙයක් දැයි තීරණය කිරීම අපි ඔබට භාර කරමු. අප ගමනක් යන්නට මඟට පිවිසි බව සිතන්න. ඉදිරියේ හමු වන ගංගාව පිටාර ගලා ඇත. “එක්කො මේකට පැනල මැරෙමු, නැත්නම් හෙට වතුර බහිනකම් ඉම්මු” යනුවෙන් යමකු පවසනු ඇත. ගම්ලතුන් ගේ ප්‍රකාශය සමාන වන්නේ එබඳු සඳහනකට ය යනු අප ගේ හැඟීම යි. එහෙත් අද එය එතුමා ගෙන් අසා දැන ගැනීමේ හැකියාවක්, භාග්‍යයක් අපට නැත. අප ගේ අදහස් සැකෙවින් වුව ද මෙසේ පිඬු කරන ලද්දේ ද තිලකසේනයන් එතුමා ගේ ප්‍රකාශය පිළිබඳ ව ඉදිරිපත් කළ අදහස් හේතුවෙන් හට ගත් සංවේගය නිසා ම ය.දිලිනි ආරියවංශකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406225</link>
    <topic>දොස් නිදොස්</topic>
    <author/>
    <content>දොස් නිදොස්ඩී. එ‍ෆ්. කාරියකරවනකෙල - අංකුරය, දළුව, කේළමකෙළ - මුඛයට උනන ද්‍රවය (ඛේටය), අග, අවසානය, අන්තිම කෙළවර, සීමාන්තය, කෝටිය, වෙරළ සමුද්‍ර තීරය, කඩුවක තුඩ, මූළය, අවපසළොස්වක, මාසේ පෝය, ක්‍රීඩාව, සෙල්ලම, ගසක කඳ, අලංකාරය.මේ සියල්ලම කෙළ යන්නට අරුත් ය. මේවායින් වෙසෙසින් ගත යුතු, කටේ කෙළ (ඛේටය) ගැන ලියන්නට ය මෙහි අදහස් කරනුයේ.කටේ කෙළ ද විවිධාකාර වේ. නිතර කටට උනන කෙළ, කාරා දමන කෙළ හා බුලත් කෙළ යනුවෙනි.කෑමට රුචි දෙයක් දුටු විට ඊට ආශාවෙන් උනන කෙළ විශේෂිතය. එසේ යමකු ආශාවෙන් කන කෑමක් දුටු විට තවෙකකු තුළ ඇති වන්නේ කෙළ ගැල්මය. එසේ තවෙකකු ආශා කරන කෑමක් කන්නකුට කෙළ ගැල්මෙන් ලෙඩ ඇතිවිය හැකි බව ද කියනු ලැබේ.කෙළ ගැනීම නම් ගුටිබැට හුවාමරු කැර ගෙන රණ්ඩු සරුවල් කර ගැනීම ය.අකැමැති දෙයක් දුටු විට කටෙන් කෙළ ඉවත් කිරීම කෙළ ගැසීම නම් වේ. අවඥාවට ද කෙළ ගසනවා යන්න යෙදේ.කෙළ කෝටි යනුවෙන් අද වැහැරෙන්නේ කෝටි කෝටියට ය.කෙළ තොලු කට දෙකොනින් කෙළ වැගිරීමය. කෙළ තොලු යන්නෙන් හැදෙන වදනෙකි කෙළ තොල්ලා, මෝඩ, අඥාන, ජඩ, ඕපාදූප කියන.කෙළිනවා යනු පහරදීමය. සෙල්ලම් කිරීම ද කෙළිනවා යනුය.කෙළ පැමිණි දැනුමෙන් අගට යෑමය.කෙළමලා යනු පඩික්කම ය.කෙළ මුකුනු යනු කෙළ හා හොටු ය.කෙළ මෝල යනු විල්ල සහිත මෝල් ගස ය.කෙළ පිළිබඳව තව අමුතු කතාවක් ද කියන්නට සිදු වී තිබේ. ඒ වූ කලී මට පුංචි තිරයේ දකින්නට ලැබුණු දෙයකි. එක් ක්‍රීඩකයකු ‘චක් චුක්’ ගගා ක්‍රීඩා පිටියේ කෙළ ගැසීමත් බෝලය අතට ගෙන කටේ කෙළ ගගා එය ඔප මට්ටම් කිරීම ය. අනුන් විසිනුත් අල්ලනු ලබන පොදු බෝලයකට එකකු ගේ කෙළ ඇතිල්ලීම නුසුදුසු බව ඒ ක්‍රීඩකයා නොදන්නා සේය. බෝලයට කෙළ ගෑම නුසුදුසු දෙයක් බව ඔහුට වැටහේවා!කුණු කන්දල් කැවීම :-අද පුවත්පත්වල පළවන අතිවිශේෂ පුවතක් වන්නේ මනුෂ්‍ය ආහාරයට නුසුදුසු අල ලූනු යනාදියත් හෝටල්වල යල් පැනපු කෑම ජාතිත් පමණක් නොව පිටරටින් ගෙන්වන චොක්ලට් මෙන්ම යල් පැනපු ඖෂධ වර්ග ද තොග ගණන් විකුණන බවය. එසේ කරන වෙළෙඳුන් අල්ලා දැඩි දඬුවම් දෙන නමුදු අර නරක් වූ ආහාර ද්‍රව්‍ය සහ ඖෂධ වර්ග ද තොග පිටින් විනාශ කරන බවක් වාර්තා වී නැත. දඬුවම් ලබන වෙළෙදුන් ආපසු පැමිණ අර ජරාවම විකුණන්නට පටන් ගන්නේ නැද්ද?රජය කළ යුතු අත්‍යවශ්‍යම දේ නම් මෙසේ අල්ලනු ලබන ආහාර, ඖෂධ යනාදිය සම්පුර්ණයෙන්ම විනාශ කිරීම ය. කුණු ලූනුවල පිටපොත්ත ගලවාත්, මැද කුණු වූ අලවල කුණු කොටස කපා ඒවාත් අඩු මිලට විකුණන විට ඒවා ගන්නේ දුගී දුප්පත් ජනතාව ය. යල් පැනපු බෙහෙත්වල අලුත් ලේබල් අලවා වෙළෙඳපොළට යවන විට ඒවායින් අමාරුවේ වැටෙන්නෙත් දුගී දුප්පතාම ය.කරුණු මෙසේ හෙයින් රජය කළ යුත්තේ මෙසේ අල්ලන අල, ලූනු, චොකලට් යනාදිය හා ඖෂධ වර්ග ගිනිබත් කොට හෝ වෙනත් අන්දමකින් හෝ සම්පූර්ණයෙන්ම විනාශ කර දැමීම ය.‘මෝඩි ද? ‘මෝදි’ ද?ඉන්දියාවේ අගමැති ගේ නම මෝඩි නොව මෝදි ය. ඉංගිරිසි පත්තරවලින් ගැනීම් හේතුකොට ගෙන අපත් ලියන ලද්දේ මෝඩි කියා ය. ගුජරාටයේ ‘ඩ’ වැහැරෙන්නේ ඉතා කලාතුරකිනි. එහි මෝදි යන්නෙහි අරුත නම් තේ වෙළෙන්දා ය. මේ තේ වෙළෙන්දා යනු තේ ගසන්නා නොවේ. මෙය සමහර පත්තරවල වැටුණේ තේ ගැසූ කොල්ලා අද අගමැතිවෙලා යනුවෙනි. මේ දැකීමෙන් මේ රටේ තේ හදන කොල්ලන් බෙහෙවින් සතුටු වන්නට ඇති. එහෙත් මෝදි යනු තේ ගසන්නා නොව තේ වෙළෙන්දා ය. අද අගමැති වී සිටින මෝදි තේ ගැසූ කොලුවකු නොවේ. ඔහු මුලදී තේ වෙළෙන්දකු වූ ඔහුගේ වැඩිමල් සොයුරාගේ තේ කඩයේ උදව්කරුවකු වශයෙන් සේවය කළේ ය.මෝදි මෝඩි වූයේ ඉන්දියාවේ පත්තරවලිනි. එය අපේ රටේ පත්තරවලට ආවේ ඉන්දියානු පත්තරවලිනි. එය එසේ වූයේ ලංකාවේ ‘දොන්’ යන්න ‘ඩොන්’ වූවා සේ ය. දොන් යනු පරංගි වචනයකි. එහි අරුත උසස් කුලවතා යන්න ය. මේ දොන් යන්න ලංකාවේ පත්තරවල පළවූයේ ‘ඩොන්’ යන්නෙනි. ඩොන් යන්න මෙරට පැතිර ගියේ ඉංගිරිසි පත්තර වලිනි. දොන් යන්නේ ස්ත්‍රී ලිංගික වචනය ‘දෝන’ ය. එහෙත් අද මෙරට දොන් හා දෝන වැහැරෙන්නේ ඩොන් සහ ඩෝන යනුවෙනි. පෘතුගාලයේ දොන් සහ දෝන නම් යෙදෙන්නේ උසස් කුල කුමරු කුමරියනට ය. එහෙත් අද අපේ රටේ දොන් සහ දෝන සාමාන්‍ය තත්ත්වයට පැමිණ ඇත.කඩප්පුලි - ස්ථිර පදිංචියක් ‍නැත්තා, ඉබාගාතේ යන්නා. පාදඩයා, පිටතින් පැමිණ ගමේ පදිංචිවන්නා, පහත් තැනැත්තා, නීචයා, අධමයා, තක්කඩියා, ස්ත්‍රී දූෂකයා.කඩතොලු - කැඩුණු බිඳුණු තැන් ඇති, පලුදු වූ, වාචාල, කටහැකරකරුමක්කාර - කරුමකාර, යනුවෙන් ද යෙදේ, අවාසනාවන්ත, පව්කාර, කාලකණ්ණිකල්ප - වෛදික යාග විධි හා ක්‍රම විස්තර කරන ශාස්ත්‍රය, ෂඩ්වේදාංගයන් ගෙන් එකක්, අරමුණ, අදහස, කල්පනාව, සංකල්පය, වෛද්‍ය පිළියම් යෙදීම, වෛද්‍ය ප්‍රතිකාර, දීර්ඝ කාල පරිච්ඡේදයක නාමය, මෙය ආයුෂ් කල්ප, අන්තඃ කල්ප ආස පථවි කල්ප, මහා කල්ප ආදි වශයෙන් කාලය වර්ග කිරීම.අසිරි - ආශ්චර්ය, පුදුම සහගත, අද්භූත, අශ්‍රීය, අභාග්‍යයඅසිරිමත් - පුදුම එලවන, අද්භූත, ආශ්චර්යවත්උපේක්ෂා - ඉෂ්ට අරමුණෙහි ඇලීමත්, අනිෂ්ට අරමුණෙහි ප්‍රතිශේධත් නැතිව දෙකටම මධ්‍යස්ථ වීම, ඉවසීම අන්තගාමි නොවීම, අපක්ෂපාත වීම, අවිරුද්ධතාවය, ගණනකට නොගැනීම.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406227</link>
    <topic>කව් සිළුමිණ</topic>
    <author/>
    <content>කව් සිළුමිණ සංස්කරණය - රත්න ශ්‍රී විජේසිංහසට­හන - පැසුළු යම් විය දුක්මුසු ය. සුත­න­ඹු­වන් ගෙන් බොහෝ විට ඈත්ව ගෙවෙන එකී සන්ධ්‍යා සමය කාංසා­වෙන් පිරු­ණකි. කුරුලු පියකු සංකේ­තීය චරි­ත­යක් කොට ගෙන දිග හැරෙන මේ කව එම කාංසා සහ­ගත මනෝ­භා­ව­යන් නිරූ­ප­ණ­යට ගන්නා උත්සා­හ­යකි. පද්මිණී ශ්‍රියා­ලතා මෙහිදී වහ­රට ගන්නා රිද්ම - ආකෘති මෙන් ම භාෂාව ද කුරු­ල්ලාගේ චිත්ත වෘත්තිය පළ කර­න්නට උදව් වෙයි. ‘සකුණ දරු­වන් අහ­සට ම අයිති වී ඇතැයි’ කීම දුරස්ත භාවය මතු නොව, පිය­කුගේ හුද­ක­ලාව ද පළ කරන යෙදු­මකි.පියා­පත් තෙත­බ­රිත කුරුල්ලා දුක්බ­රව දොර­ක­ඩට ඇවිල්ලා විසල් අව­කා­ශ­යට හූල්ලා උණු­හු­මක් සොයයි හොට අතුල්ලා සුළං රැළ කපා­ගෙන අහස් කුස නොගෑවී ගෑවෙ­මින් ගිරි­කු­ළක තුඩින් ගෙන මියුරු ඵල ඈ නොයෙක ගෙනාවා කැදැ­ල්ලට පෙර දිනෙක රිදුම් පිරි­ම­දිනු වස් පිය­ප­තෙක දොර­ක­ඩම පිපුණු සඳ පෙර­දි­නෙක මිලින වී වැටුණු පසු දෝතෙ­හිම හිතට ආග­න්තු­කයි සැප සතුට... සුරන් අහ­සෙහි සළා පියා­පත් සකුණ දරුවෝ තුටින් සැරි­ස­රත් පියා­පත් මත වැටෙයි රිදී රැස් අහ­ස­ටම අයිති වී වගෙයි උන් ගැට පිච්ච මල් හැලී වැට දිගට සුවඳ විත­රක් ඇවිත් හිත ළඟට “පරෙ­ස්සම් වී ඉන්න” කීවාට ජීවි­තය දිග වැඩියි දැන් ඔහුට...පද්මිණී ශ්‍රියා­ලතා  පහළ ගස් මණ්ඩි­යට දෙදො­හක් ම යන කොට පුරුදු කට හඬක හඬ ඒත් මට නිච්චි නැත බිම වැටී තැන තැන ගිනි ගත්තු බීඩි කොට කාගෙ දෑ මේ ගින්න ඇහැව්වා හිතින් මම ඊට පහු­වෙනි දිනක පුතාගේ මෙට්ටෙ යට තිබුණ ගිනි පෙට්ටි­යට මගේ හද පිච්චිණකුරු­වි­ටගේ කුසල් ධනං­ජය  තිස් වස­රක් පුරා නුඹේ දිවි බර දරා රැක ගතිමි දිය­ණියේ නුඹව මගෙ පණ ලෙසේ එන­මුදු මා විය­පත්ව හැට වියැති අද දිනේ‍ ­මහ මෙර තරම් වූ බරක් මට නුඹ දුවේ මා මෙලොව නැති දාක කවු­රුන් ද සුර­කින්නෙ නුඹේ දිවි සර­තැස නිවා මේ විශාලා පුර­වරේජෝජ් රොබ්සන් ද සිල්වා  නිසැ­කව කලා සපි­රු­මෙන් අග­තැන් වෙලා ගොස් මෝරා වලා මැද නුබේ වොරැඳී සිසිල් පත් ධරණී තලේ විම­සනා සන්සුන් ගුණෙන් යුත් ­පුන් චන්ද්‍රයා බුදු­ර­දුන් වේ මැයි විරාගී නිසි වාතලේ පළ­මු­වෙන් හැඳිණී තමා­ගෙන් ඉන්පසු ලොවේ සව් සතුන් කුලුණෙන් තෙමා­ලා‍ මේ කෙම් බිමේ පිවි­සෙ­නුයි නිද­හස් සුවෙන් යුත් උල්පත් හඬින් සැල­කළෝ සඳ­රැස් පුරාලා කටු­සර කැලෑ මල් ලෙසින් වේලී ගියා වූ සසරේ මහා නිස­රු­කම් පෑවත් නෙවේලේ හොඳ යුග දිවිය යහ­ප­තැයි කදි­මයි සුමී­රියි තිලො­වග මහා ගුරු­තුමෝ සතු­ටෙන් වදාළෝ සරු­වට සකස් කළ කෙතක් මත ඒ ගොවින්දා පැල­පත වඩන විල­සිනේ දිරි­මත් බවෙන් යුත් පැණ­සර මත මැ නැංවෙනා වෙත සැදැ­සිත් විදා දල්වමු දෑස් බුදු­ර­ජා­ණනි ‍ස්නේහයෙන් තුම්මාදම්පේ ඇම්. අසෝක ද සිල්වා  දේදුණු ඔස­රි­පොට මදක් අ‍ෑත් වෙලා හුළ­ඟට මැණි­කෙගෙ පෙති ගෝමර පෙනෙයි බඳ වට මා ඇය දකී කියා සැක­යට ඇස් දෙක හො‍ෙරන් ගත්තා අහ­කට‍‍... කර­ඳඬු මහත් වෙද්දී වල­ව්වට නිලමේ මං ගැන හිතුවෙ තවත් පොඩි­යට යන එන ගමන බිමන තනි­යට මැණිකේ එක්ක තමයි හැම විට නිල­මෙගෙ හොඳම කාලෙ ගෙවෙන කොට මැණිකෙ එබෙයි මගේ ඇස් දෙකට ඉඳ­හිට ඇඟ කිලි­පොළා ගියේ හැම විට ගින්දර නෑ කියලා හිතන්නෙ කොහො­මද අළු­යටසමන් සුර­වීර ආරච්චි  ගිය දින මතක වග වල­සකු සේ පැමිණ වත්මන මරා සම් මස් ඇට තලු මරන නික්මෙන රැහිරු කඳ දිවි මං තල ගලන සක්මන නිමාවේ දින පා පට­ලැ­වෙන තාලය වෙනස් කළ තනු­වක් වෙණ තතක සීලය බිඳ දමා ඇත මැදි­යම් කිසක පානය කළ ද අම රස පුරවා විතක හ‍ීනය එළි­වුණේ මැදි­වුණ වස විසකනීතිඥ රාජේන්ද්‍ර බණ්ඩාර  මූසල පාළුව පිරුණ දෙණිය අත­හැර ඇවිත් හතර වරි­ග­යම නිදා­ගත් හතර රිය­නත් තනි­ක­මෙන් කනත්ත මැද හුද­ක­ලාව තැනින් තැන හිට ගත් සොහොන් කොත් සිඹින බිම් කඩේ තනි­වෙලා මල් පිරුණු ආදා­හ­නා­ගා­රයේ බිම් පෙතේ නාස් පුඩු හිර කරන ගෑස් පුළුටු ගඳ සුවඳ මද­නල හමන පෝලිමේ කෙළ­ව­රක මඟ බලා­ගෙන සිටින වාරය එන­තුරා ඉවස ගෙන මර­ණයේ වේද­නා­වට වඩා වේද­නා­වෙන් මිනී අළු­ව­ලට කඳුළු මුහු­ක­රන් මැටි කලේ හුද­ක­ලාව කැලණි නදියේ සක්මන් කරයි නැවත මුණ නොගැ­සෙනා තොටු­ප­ළෙන් නික්ම යයිඋපුල් වසන්ත අල­ව­තුර  මුරු­ග­සන් වැස්සට සැර­සෙන අහස් කුස යට අහස තෙක් විහි­දෙන වැහි බිඳු­ව­කට වැල­පුම වැල­පු­මක උණු­හුම දර­න්නට බැරි­වුණ කල සොයා­ගෙන උණු­හුම ඇදෙමි හනි­කට කුටි­යට මහ වැස්ස­ටත් නොතෙ­මෙන කුටි­යෙහි කවුළු දොර හැර බල­න්නෙමි ලොව දෙස නිවී ඇත්දැයි උණු­සුම මගේ කුටි­යට පහළ පොඩි එවුන් වැසි දිය නාන වැහි දියෙන් තෙත් කෙරුණ පොළොව මත මඩ තලන තෙමුණු මව් වරු දොර­කඩ නොකැ­ඳ­වන පොඩි උන්ගෙටජනක ගොඩේ­වි­තානඇසෙනු නැත තව­දු­රට විලාප හඬ දයාව, සාධා­ර­ණය, යුක්තිය, සාමය නැළැ­වුණ භූමිය හිස් බිමක් විය යුදෙ­ව්ව­නට ඊශ්‍රා­ය­ල­යට පම­ණක් ම ජන්ම ‍‍‍‍‍‍‍‍‍‍‍‍උරුමය සහ නිවෙ­සක් නැත ජන්ම අයි­තිය. මරණ අයි­තිය පමණි මිනිස් සංහා­ර­යක් කරන ගෙපළ කිසිදු ජන­තා­ව­කගේ ඝාත­නය කියනු හැකි නො වෙයි එසේ නො වන බව සැල­සුම් කෙරිණ සමූල ඝාත­න­යක් සන්සුන්ව සැලැ­ස්ම­කට පෙර වූ නාසි ආකෘ­තිය දැන් අයි­තිය ඔවු­නට ය ඊශ්‍රා­යල් ජාති­ක­ය­කුගේ සීමා බැඳී­ම්ව­ලට නොමැත නැව­තු­මක් උම­තු­හල - නැත බැටළු දරු­ව­කුගෙ සය­නය බෙත්ලෙ­හෙමේ සත්‍ය­යක් නම් පව­සන්න සල­කයි නිර්භ­යයි පල­ස්තීන දරු­වකු නම් ඔවු­නට මොකක්ද? වඩාත් ම හොඳට ‘හැකි නම්’ ජීවිතේ හර­යක් නැති හද­වත නරක ම ලෙස යේසුස්ගේ ඝාත­නය අධ­ර්මිෂ්ට අර­ග­ලය අපාය වෙනු­වට අප දෙන තුරු නිව­සක්ඊශ්‍රා­යල් ජාතික : ෆෙලි­සිටි කියුරි (Felicity Currie)පරි­ව­ර්ත­නය : කරු­ණා­ති­ලක හඳු­න්ප­ති­රණFelicity Currieඊශ්‍රා­ය­ලයේ, යුදෙව් ජාතික කිවි­ඳි­යක වූ ෆෙලි­සිටි කියුරි, තම රටේ තම ජාතියේ ම අය පල­ස්තී­නු­වන්ට කරන අසා­ධා­ර­ණ­කම් ගැන නිර්භය ව ලියන්නී ය. ඇගේ සෑම නිර්මා­ණ­යක් ම පාහේ පල­ස්තී­නු­වන්ට කරන අක­ට­යු­තු­කම් පිළි­බ­ඳව වීම විශේ­ෂ­යකි.පෙම්පාට මැකී ‍තොල් සායම ද වියැකී පෙම්බරී බසයේ සා පිපා­සා­වෙන් තෙරපී... සොච්චම් වැටු­ප­කට ගිනි­ගත් නුවර එන නුඹ මගෙ හද මළ පුඩු­වට අසු­වුණේ කොහෙ­දිද, කෙලෙ­සක ද? සර්ප හැව වසා­ගෙන පොරව ගත් සළු­පි­ළි­යෙන් ආටෝ­ප­යට සිනා වී රත්ත­රන් දත වසා­ගෙන... එළා නුඹ වටු­දැ­ළට දඩ­යම් කළ වැදි පුරුෂ වෙමි මම... නව­මිණි රන් මුතු නොවී ඉඩ­ක­ඩම් ඇත් අස් නොලැබී කුලී ගෙයි වසමී නුඹට එහි පොඩි ඉඩක් දෙත හැකී...කිත්සිරි කොත­ලා­වල  එබී බලනු එපා සබඳ මගෙ දෑසට ඔය විලට කසුප් මගේ හිමි සද­හට නිදන්ව ඇත මගෙ නෙත් තුළ ඔබේ සොඳුරු ලිය ගත ඇති උතුරු සළුව සවලී මල නොදෙනු මැනවි කිසි­වකු හට එය හිමි ඔබෙ ප්‍රිය බිරි­යටඩබ්. ඒ. සුමේධා මනෝරි  ඉර සර් ඇවි­දින් පාන්දර කොටු­රූල් අහ­සම දිග හැර කව­ක­ටු­වෙන් ඇන පොළො­වට ඡේද­නය කරයි ගස් කොළ හැම... වැව් හෝඩි පොත අරන් දිග­හැර නෙළුම් මල් කපා අකු­රින් අකුර ඉල­ක්කම් ඉරි ඇඳ දිය සිඳ ඉන්ට­වල් දෙන්නේ වන්නි­යට... ‘අව­සන් ද දැන් ගණිත පාඩම?’ අසයි හිස ඔසවා පොළෝ මව කවි­ය­කට දෙක­කට ඉතිරි වුණු මල් පෙති කිහි­ප­යක් ගෙන'තට...නඳුන් යසිත දස­නා­යකකර්තෘ : එරික් ඉල­ය­ප්ආ­රච්චි ප්‍රකා­ශ­න­ය : ගොඩගේ ප්‍රකා­ශ­න­යකිමහැ­දුරු සුච­රිත ගම්ල­තුන්ගේ ජීවන තොර­තුරු හා දැවැන්ත ශාස්ත්‍රීය - කලා මෙහෙ­වර, ඊට සරි­ලන විදග්ධ - රම­ණීය රීති­ය­කින් කවි­යට නැඟී­මකි, සුච­රිත සිරිත. එරික් ඉල­ය­ප්ආ­රච්චි කවි­යාගේ අට­වන කාව්‍ය කෘතිය වන මෙය එරික් මෙතෙක් ගොඩ­න­ගා­ගත් ඔහුට අනන්‍ය කාව්‍ය රීති­යේත්, වැනුම් මගේත් දිගු­වකි. ‘බසින් වත් පිරි­තැයි’ කියූ මගට පිටුපා පෙදෙන් ම වත් පිරිත් ගොතන එරික්, මහා කාව්‍ය හා සන්දේශ කාව්‍ය සම්ප්‍ර­දායේ උවා­රණ රැසක් ම මෙහිදී ඖචිත්‍ය ගුණෝ­පේ­තව වහ­රට ගනී. පේරා­දෙණ සර­සවි පසු­බිමේ කාව්‍ය නාය­කයා හිඳු­වන්නේ මෙලෙ­සිනි.මස් ලේ නැති ඇට ද සමඟ අබි­නි­ක්මන් කරනු රිසින් ­ක­න්ථක අසු උප­දින තුරු ගිහි සුච­රිත බලා සිටියි අනා­ග­තය දකින රිසින් කවුළු දොරින් එබී බලන මහ­වැලි ගං දෑල දෙසින් රුදුරු බලුව ලෙස මතු­වෙයි දැයත් වසා­ලන ගණැ­දුරහුදු සරල ආඛ්‍යා­න­යක් ලෙස නොව, පෞද්ග­ලි­ක­ත්ව­යට පිටු­දුන් කාලීන, සමාජ, දේශ­පා­ලන, අධ්‍යා­පන ආදී විවිධ ක්ෂේත්‍ර ද, ඥාන විභා­ගා­ත්මක ගවේ­ෂණ ද සියල්ල පිඬු කොට­ගත්, ඒ සියල්ල සමාස බවට පත් කරලූ තියුණු සංකේ­තා­ත්මක කවි­යකි, මේ. මෙහිදී එරික් ගේ කවි ශක්තිය අබි­බවා ඔහුගේ පාණ්ඩිත්‍ය ඉස්මතු වනු වැළැ­ක්විය නොහැකි ය. එහෙත් ඒ අභි­යෝ­ගය ඔහු ජය­ගනී. මේ සුච­රි­ත‍යන්ගේ ‍එතෙර අධ්‍යා­ප­නය ගැන කියන අයුරු ය.අලුත් බසෙහි වාසය කර එහි ගේ කුලි ගෙවනු පිණිස උකස් කරති දනෝ නිවට තම තම මවු බසේ අගය සුච­රිත නම් විමන් වඩුට ඇත මෙහෙ­වර ඉටු කළ යුතු හුද­ක­ලාව ඈත පෙනෙන සිය­බස නම් පැරණි නිවස ෂඩ්භාෂා රන් කසු මත විම­නක් බැඳ රැකිය යුතු ය.අභි­නව ගුප්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406228</link>
    <topic>පුවත්පත් සාහිත්‍ය අතිරේකවලින් සැබෑ සාහිත්‍ය වින්දනයක් ලැබේ ද?</topic>
    <author>සංලාප - රූපාන්ති බුලත්සිංහල</author>
    <content>පුවත්පත් සාහිත්‍ය අතිරේකවලින් සැබෑ සාහිත්‍ය වින්දනයක් ලැබේ ද?මෙරට විවිධ පුවත්පත්වල පළ වන සාහිත්‍ය අතිරේක මඟින් සාහිත්‍යයට, ලේඛකයාට පාඨකයාට , රසඥතාවට සේවයක් වේද යන්න පිළිබඳ ලේඛකයන්, විද්වතුන්, විචාරකයන් දැක්වූ මතවාද ගියවර පළ විය. මේ සංවාද මණ්ඩපය අද විවෘත කරනුයේ අනේකවිධ පුවත්පත්වල සාහිත්‍ය අතිරේක සංස්කාරකවරුන්ටය. ඔවුන්ගේ මතවාද ඔස්සේ මේ ලිපිය සැකසුණි.දිනමිණ සාහිත්‍ය අතිරේකය ලිවිසැරිය - දිනමිණ පුවත්පතේ ප්‍රධාන කර්තෘ - ගාමිණී ජයලත්භාෂාවක් නැති තැන සාහිත්‍යයක් බිහිවෙන්නේ නැහැ. සාහිත්‍ය බිහිවීමටත්, එය රසවත්වීමටත් භාෂාව අවශ්‍යයි. අද ලංකාවේ මිනිස්සු සාක්ෂරතාවය අතින් ඉදිරියෙන් සිටිනවා.ආසියාතික මිනිස්සු ලැබූ සාක්ෂරතාව ඔවුන් සාහිත්‍යයට ඇල්මක් දක්වන්න හේතුවක් කරගෙන. මේක අපේ හෙට දවසට වගේම අනාගත පරපුරට සුබ ලකුණක්. වර්තමානයේ සාහිත්‍ය පිටු හැම එකක්ම මේ කාර්යය ඉටු කිරිමට සමත් වියයුතුයි. මීළඟට වැදගත් වෙන්නේ සාහිත්‍ය පිටුවලට අදාළ දේවල් පමණක් ඉදිරිපත් කිරීමයි. ඒ පිළිබඳ අවබෝධයක් සංස්කරණය කරන්නන්ට තිබියයුතුයි. හෙට පරපුර ඥානනය කරන ආකාරයෙන් සාහිත්‍ය අතිරේකයේ පිටු සකස් කළයුතුයි.ලක්බිම පුවත්පතේ විශේෂාංග කර්තෘ සහ ප්‍රතිභා සාහිත්‍ය අතිරේකයේ සංස්කාරකකපිල කුමාර කාලිංගඉතිහාසයේ සාහිත්‍ය අතිරේකයන් සමඟ අද සාහිත්‍ය අතිරේකයන් සැසඳුවහම එය වෙනස් වී ඇති බව පැහැදිලියි. පසුගිය දශක දෙක තුන දෙස බැලුවහම ඉහළ වටිනාකමක් ඇති සාහිත්‍ය ලිපි නිර්මාණය වුණා. පසුකාලීනව ඒවා ග්‍රන්ථාරූඪ වීමට එය බලපෑවා. අද තියෙන්නේ විද්වතුන් සමඟ කරන සංවාදයන්. ඒත් ඒවා සාරවත් නැහැ. සංක්ෂිප්තයි. බොහෝ වෙලාවට ලේඛකයා අසන ප්‍රශ්නවලට සීමා වෙනවා. අසන ප්‍රශ්නවලට සීමාවෙන නිසා ශාස්ත්‍රීය භාවය අඩුවී තිබෙනවා.අද හැම දෙයක්ම වේගවත්. ජනතාව කාර්යය බහුලයි. මේ නිසා දීර්ඝ ලිපි කියවන්න අවස්ථාවක් ලැබෙන්නේ නැහැ. මේ නිසා දීර්ඝ ලිපි නිර්මාණය කිරීම පලක් වෙන්නේ නැහැ. මේ නිසා කෙටි ලිපි තමයි අවශ්‍ය වෙන්නේ. ඒ කියන්නේ අර්ථයට හානි නොවන ආකාරයේ සාරවත් ලිපි රචනා කිරීමට උත්සහ දැරීම වැදගත් වෙනවා. වෙළෙඳ දැන්වීමක් වුවත්, සංක්ෂිප්තව ඉදිරිපත් කිරීම වැදගත්. මේ නිසා සාහිත්‍ය ප්‍රබෝධයක් දක්නට ලැබෙන්නේ නැහැ. අනවශ්‍ය වැල්වටාරම් වලට වඩා කෙටි ලිපි ඉදිරිපත් කිරීම වැදගත්. පිළිගත් සාහිත්‍යධරයන්ගේ නම් පිටුවක ලිපියක් ඉදිරිපත් කිරීමේ වරදක් වෙන්නේ නැහැ.පිටුසැකසුම වුවත් ආකර්ෂණීය වීමට නම් ලිපි කෙටි වියයුතුයි. නැති නම් සැකසුම නිසි ආකාරව සාදා ගැනීමටත් පාඨක අවධානය දිනා ගැනීමටත් හේතූ වෙනවා. දීර්ඝ ලිපි සැකසුමට වඩා කෙටි ලිපි ඉදිරිපත් කිරීමෙන් නව පාඨක පිරිසක් දිනාගැනීමට හැකි වෙනවා.දිවයින පත්‍රයේ වටමඬල සාහිත්‍ය අතිරේකයේ සංස්කාරකලක්මාල් බෝගහවත්තවර්තමානයේ සාහිත්‍ය පිටු සෑම පත්‍රයකටම පොදු දෙයක් වෙලා. ඒත් ඒවාහි පළවෙන්නේ එකම පිරිසකගේ ලිපි. ඒත් අලුත් දෙයක් විශේෂ පළ වීමක් සිදුවෙන්නේ නැහැ. ඒ පිළිබඳ තිබෙන මතවාදයන්, හුදෙක් පුද්ගලික හඳුන්වාදීම්. පුද්ගලික හඳුන්වාදීම් මත අදහස් ප්‍රකාශ කිරීමට ඇති ඉඩ ප්‍රසතාවන් වැඩියි. ඒ නිර්මාණය රස විඳ කරනු ලබන විවේචනයන් විචාරයන් බොහෝ දුරට අඩුයි.කෙටිකතා, නවකතා සංග්‍රහ කාව්‍ය නිකුත්වීමෙන් පසු, ලේඛකයාට සිදුවී තිබෙන්නේ තමන්ගේ පොත අලෙවි කරගැනීමයි. මේ අභියෝගයට මුහුණ දෙන්න ඔවුන් සාහිත්‍ය අතිරේකයන්ගේ සාහිත්‍ය පිටු භාවිතා කරනවා. එතනදී සාහිත්‍ය සමාජයත් සමඟ ඍජු සම්බන්ධතා ගොඩනඟගෙන ඇති පිරිස් ජයග්‍රහණය කරනවා.ඇතැම් ලේඛකයන් තමන්ගේ පළ කරන හැම පොතක, තම සම්බන්ධතා මත පළකරවා ගන්නවා. ඒ සම්බන්ධව සංස්කාරකවරුන්ට විවිධ බලපෑම් කරනවා. ඇත්තෙන්ම අවාසනාවන්ත තත්ත්වයක්. ඒ වගේම තමන්ගේ කෘතිය පිළිබඳ සාහිත්‍ය පිටුව භාවිතා කර ඒ පිළිබඳ විවේචනයක් පළකළහොත්, ඒ පිළිබඳ උරණ වී , එකී ලේඛකයන් සංස්කාරවරුන්ට විවිධ බලපෑම් කරන අවස්ථා ඇති‍වෙනවා. එවැනි විවේචන පළ කෙරුණ සාහිත්‍ය අතිරේකයන් නොබලන ලෙසටත් පවසනවා.සාහිත්‍ය සමාජයේ තීරක බලවේග තමා ලෙස හුවා දැක්වීමට, උත්සාහ කරනවා. මාධ්‍ය හෝ සාහිත්‍ය, සමාජය සමඟ සම්බන්ධයක් නොමැති ඇතැම් ලේඛකයන්ගේ නිර්මාණත්වය අතින් උසස් කෘති සාහිත්‍ය අතිරේකයන්හි පළ වෙන්නේ නැහැ.සාහිත්‍ය අතිරේකයේ පළවෙන අන්තර්ගතය මෙන්ම පිටු සැකසුමත්, ඉතාමත් වැදගත්. පාඨක අවධානය දිනාගැනීමට පිටුසැකසුම බෙහෙවින්ම බලපානවා. ඒ වගේම සාහිත්‍ය අතිරේකයේ පිටු සැකසුමෙන් බලපෑමක් කළහැකිය.රාවය විශේෂාංග කර්තෘ සහ මකරන්දය සාහිත්‍ය අතිරේකයේ සංස්කාරකවිමලනාත් වීරරත්න සමහර කොටස් ඉන්නවා සාහිත්‍ය පිළිබඳ අවධානයක් යොමු කරන පිරිස. තවත් අය ඉන්නවා දේශපාලන පිටු පිළිබඳ උනන්දුවක් දක්වන පිරිස. සමකාලීන දේවල් මේ ඕනෑම දෙයක් පිළබඳව පාඨකයන්ගේ අවධානය යොමු වෙන්න පුළුවන්. සාහිත්‍ය විතරක් නෙවෙයි ඕනෑම දෙයක් කරන විට අඩුපාඩුවෙන්න පුළුවන්. මගෙන් වුණත්, අඩුපාඩු වියහැකියි. මං ඇතුළු සෑම කෙනෙක්ම අඩුපාඩු මඟ හරවා ගන්න උත්සහ කළයුතුයි.ලංකාවේ සාහිත්‍ය ධාරාව තියුණු ලෙස විවේචනයට ලක්කරන්න අවශ්‍යයි. ඒ වෙනස වෙන ආකාරය තවමත් ප්‍රමාණවත් නැහැ. සාහිත්‍ය කලාවක් බිහිවෙන්නේ විචාර කලාව නිසායි. ආරම්භයේදී අපේ ‍රටේ හොඳ සාහිත්‍ය විචාරයන් බිහි වුණා. මාර්ටින් වික්‍රමසිංහ, අජිත් සමරනායක,රෙජී සිරිවර්ධනයන් ගේ විචාරයන් ගෙන් තියුණු විග්‍රහ කිරීමක් සිදු වුණා. තියුණු විචාරයකින් පසු දක්ෂ ලේඛක ප්‍රජාවක් බිහිවෙනවා. ටෙනිසන් පෙරේරා, ජයතිලක කම්මැල්ලවීර සුනේත්‍රා රාජකරුණානායක, සුමිත්‍රාරාහුබද්ධ වැනි ලේඛක ලේඛිකාවන්ගේ සාහිත්‍ය ග්‍රන්ථයන් තියුණු බව ඔපවත් වෙනවා.විචාරයකින් සිදුවෙන්න ඕනේ,අඩුපාඩුකම් පෙන්වා දෙනවාට වඩා සිදු වී ඇති අඩුපාඩු මකා ගන්නේ කෙසේ යන්න මාර්ගය සලස්වාදීමයි. සාහිත්‍ය විචාරයට සම්බන්ධ විවිධ මිනුම් දඬු තියෙනවා, ඒත් ලෝක සාහිත්‍ය තියෙන්නේ එක් තලයක්. ලෝක සාහිත්‍ය පිළිබඳ ලිවීමෙන් අපේ සාහිත්‍යකරුවන් ලෝක සාහිත්‍යයේ ආභාසය ලබන්න පුරුදු වෙනවා.ඇතැම් අය රුසියන් සාහිත්‍ය කියවීමට විශේෂ පෙලඹවීමක් තියෙනවා. තවත් අය ලතින් ඇමෙරිකානු සාහිත්‍යය කියවීමට නැඹුරුවක් දක්වනවා. මාකේස්, කොයියෝ අපේ සාහිත්‍යයට බලපා තියෙන්නේ ඒ ආකාරයට. නිර්මාණකරුවන් තමන්ගේ සාහිත්‍ය උසස් ලෙස කරන්න මේ නිසා නිතැතින්ම පෙලඹෙනවා. නිර්මාණ කිරීමට නම් විචාර පිළිබඳ නිසි අධ්‍යයනයක් තිබියයුතුයි. ඒ අධ්‍යයනය ද සාහිත්‍යය අතිරේකයකින් වියයුතුයි. එසේ නොවන්නේ නම් එවැනි තත්ත්වයන් ඇති කරගැනීමට තරම් දියුණු වියයුතුයි. අර්ථවත් විචාරයකට සාහිත්‍ය පිටුවක ඉඩක් දෙන්න මං නම් කැමැතියි. මගේ සහෝදර සාහිත්‍ය අතිරේක කරන සහෘදයන් පවා අර්ථවත් විචාරයන්ට ඉඩ දෙයි කියලා මං හිතනවා. ඒ අද තියෙන වෙළෙද ක්‍රියාවලිය මත සාහිත්‍යයට ඇති ඉඩ සීමා වී තියෙනවා. දැන‍්වීම් කලාව අද සාහිත්‍යට ඇති ඉඩ ප්‍රස්තාව අඩු කරලා. ඇත්තටම මේ දුර්වලතාව අපේ පුවත්පතේ වෙන වාර ප්‍රමාණය නම් ඉතාමත් අඩුයි.වර්තමානයේදී සාහිත්‍ය අතිරේකයන්ගේ කතිකාවතට ලක්නොවෙන සිදුවීම් පිළිබඳ අවධානය යොමුකළ යුතුයි. සමකාලීන සාහිත්‍යයට අදාළ වෙන සමකාලීන සංකල්පයන් නිර්මාණයන්ගෙන් පුබුදුවාලීය යුතුයි. එමෙන්ම මිනිස් මනස ස්පර්ශකළයුතුයි. රුසියන් සාහිත්‍යයේ ගෝකිගෙන් මිනිස් මනස ස්පර්ශ වීම අප අත්දැකීමෙන්ම ලැබුවා. සහිත්‍ය රසය දැනෙන ආකාරයට වෙනස්වෙනවා. සාහිත්‍ය ක්‍රියාවලිය ඉතාමත් ප්‍රබලයි. සිද්ධාර්ථ කෘතියේ , සිද්ධාර්ථ, ගෝවින්ද, වාසුදේව යන චරිත නිරූපණය වෙනවා. මේ කෘතිය කියවන එක් එක් පුද්ගලයා ඒ චරිතයට ආකර්ෂණය වෙන්නේ විවිධ ආකාරයට. මං ගෝවින්දගේ චරිතයට ආකර්ෂණය වෙලා තියෙනවා. ඔහු අත්දැකීම් ලැබීමට පෙලඹෙනවා. එක් එක් චරිතය එකිනෙකට නොදෙවැනි ආකාරයට නිර්මාණය වෙලා තියෙනවා.සාහිත්‍ය අතිරේකයක පිටු වුවත් මේ එකිනෙකට වෙනස් වූ රසවත්භාවයක් උද්දීපනය කිරීමට සමත්විය යුතුයි. සාහිත්‍ය තීරු ලිපි ගීත, විචාර යන ප්‍රවර්ගයන් පාඨකයන් තම තමන්ගේ රසඥතාවය අනුව කියවීමට නැඹුරුවෙනවා. උදාහරණ ලෙස ලියනගේ අමරකීර්ති මහතාගේ විචාර වැඩිපුර කියවීමේ ප්‍රවණතාවක් දක්වනවා. පොතක් මිලදී ගැනීමට විචාරයක් බෙහෙවින්ම බලපානවා. ඒ වගේ විචාරයකින් මිලදී ගැනීමට බලපෑමක් ඇති කරනවා කිවුවොත් නිවැරැදියි. ඒවගේම සාහිත්‍ය පිටුවලට පිටු සැකසීමෙන් දෙනු ලබන ආකර්ෂණයත්, වැදගත්. පිටුවක වෙනසක් යනු පිටු සැකසුම පමණක් නෙවෙයි, මං හිතන්නේ පිංතූර භාවිතා කිරීමත්, කෙටි යෙදුම්, කෙටි වාක්‍ය භාවිතා කිරී‍මත්, සාහිත්‍ය පිටුව ආකර්ෂණ කරගැනීමට බෙහෙවින්ම හේතුවෙනවා. පිටු සැකසුමේ වෙනසටත් පාඨකයෝ කැමැතියි. ලිපි ඉදිරිපත් කිරීමේදී කෙටි වුවත්, අර්ථයට බාධාවක් නොවන ලෙස ඉදිරිපත් වියයුතුයි. ඉන් අර්ථය ග්‍රහණය කරගැනීමට හැකිවේ. සාහිත්‍යයේ බැහැර කිරීමට නොහැකි නිර්මාණයක් සහ පිටුසැකසුමක්, නිර්මාණය කිරීමෙන් සාහිත්‍ය අතිරේකය සාර්ථක වේ.ඩේලිනිවුස් නියෝජ්‍ය විශේෂාංග කර්තෘ, මියුස් සාහිත්‍ය අතිරේකයේ සංස්කාරකසචිත්‍ර මහේන්ද්‍රවර්තමානයේ මිනිස්සු ආසයි සාහිත්‍ය කියවන්න. ඒත් අද ‍බොහෝමයක් පුවත්පත්වල තියෙන්නේ දේශපාලන කතාන්දර. සාහිත්‍ය සහ සංස්කෘතිය පිළිබඳ දක්නට ලැබෙන්නේ ඉතාමත් අඩුවෙන්. පුවත්පත්වල සාහිත්‍ය හා සංස්කෘතිය පිළිබද විශේෂයෙන් කතා කරන්න ලැබෙන්නේ මේ අතිරේකවල. එක් එක් පුවත්පත්වල ඒ ඒ සාහිත්‍ය අතිරේකයට විශේෂත වූ වෙනස්කම් තියෙනවා.එහෙම නැති වුණොත් පාඨකයා ස්පර්ශ කරන්න බැරි වෙනවා. සාහිත්‍යයෙන් වියයුත්තේ ආධ්‍යාත්මය පොහොසත් කරන එක. ඒත් අද සිදුවෙන්නේ එකිනෙකාට මඩගසාගැනීමක්.ඇතැම් අය පොත්පත් නිර්දය ලෙස විවේචනය කරනවා. ඒ වගේම සම්මානවලට බනිනවා. මේ ආකාරයේ ක්‍රියාවලින් සාධු ජනයා බිහි කරන සාහිත්‍යයෙන් ඒ කාර්යය සිදුවෙන්නේ නැහැ. සාහිත්‍ය කියෙව්වහම ජීවිතයට ආධ්‍යාත්මික සුවයක් ඇතිවෙනවා විතරක් නෙවෙයි ජීවිතය ලස්සන කරගන්නත් හැකියාව ලැබෙනවා. ද්වේෂ සහගත දේවල් කිව්වහම මිනිස්සුන්ට මෙනෙහි කරන්න වෙන්නේ ඒ වගේ දේවල්. එයින් ආධ්‍යාත්මිකව සුවයක් අත්වෙන්නේ නැහැ. උදාහරණ ලෙස අරණකට පෙම්බැඳ කියන කෘතිය කියවිමෙන් ආධ්‍යාත්මය සුවපත්වෙනවා.බොහෝ සාහිත්‍ය අතිරේකයන්හි තියෙන්නේ පුද්ගලයන් මුල් කරගත් සාහිත්‍ය සම්මුඛ සාකච්ඡා. මෙයින් ඥානනයට දායකත්වයක් ලැබෙනවාද කියන එක ප්‍රශ්නයක්. මේ සම්මුඛ සාකච්ඡාවන්වලට භාජනය කරන පුද්ගලයන් අතර සමහරු පොතකට සම්මානයක් ලැබුණහ නිර්දය ලෙස විවේචනය කරනවා. එවැනි අවස්ථාවලදී ජනතාව ඒ පොත කුමක්ද කියන එක පිළිබද තම අවධානය යොමුකරනවා විතරක් නෙවෙයි සාහිත්‍ය අතිරේකය ගැනීමට පෙලඹීමක් ඇති වෙනවා. නමුත් අපේම සහෘද ජනතාවට ලැබෙන්නේ කුමක්ද? සිත සුවපත් කරන සාහිත්‍ය අතිරේකයක් බිහිවෙනවා ද යන්න පිළිබඳව අපට ඇත්තේ ගැටලුවක්. තවත් ප්‍රශ්නයක් උද්ගතවෙලා තියෙනවා. එයට හේතුව හිත සුවපත් කරන සාහිත්‍ය කෘතිවල අල්ප බව. මේ අල්ප බව නැති නම් විරල බව ආධ්‍යාත්මය සුවපත් කරන සාහිත්‍ය අතිරේකයක් බිහි කරන්න හේතුපාදක වී ඇති බව නම් පැහැදිලියි. තරගය මිනිසුන්ගේ ආධ්‍යාත්මික සුවය හොරකම් කරලා කියලා තමයි මට හිතෙන්නේ. ඇත්තම කියනවා නම් මට නම් ඒකේ සැකයක් නැහැ.අද පුවත්පතක වුවත් සාහිත්‍යයට දී ඇත්තේ අඩු ඉඩක්, ‍ පුවත්පත් මිනීමැරුම්, දූෂණ වංචාවලට දී ඇති ඉඩ ප්‍රමාණය ඉතාමත් වැඩියි. පරාක්‍රම කොඩිතුවක්කුගේ රත්නවලි කියවලා ලැබෙන තෘප්තිමත් බව හෝ වින්දනය අද තියෙන සාහිත්‍ය කියවලා ලැබෙන්නේ නැහැ. මිනිසාගේ බාහිර ස්වරූපය නෙවෙයි සිත අභ්‍යන්තරය සාහිත්‍ය අතිරේකයකින් ස්පර්ෂ වියයුතුයි. සාහිත්‍ය කෘතියක් විවේචනය කරන කොට විවේචනයට බඳුන් වෙන පොත පිළිබඳ විචාරකයාට තියෙන්නේ විවේචනාත්මක අරමුණක්. මේ නිසා පාඨකයාට ලැබෙන අර්ථවත් දෙයක් නැහැ. ‍ග්‍රන්ථයක් විවේචනය කරන විට, එහි හොඳ මෙන්ම නරකත් කිවයුතුය. ඒ වගේම ඒ ග්‍රන්ථය සකස් වියයුතු ආකාරය පිළිබඳ අවබෝධයක් ද ලබා දියයුතුය. සාහිත්‍ය අතිරේකයකත් එවැනි විචාර පළ කිරීම සාර්ථකයි.රිවිර පුවත්පතේ කලස සාහිත්‍ය අතිරේකයේ සංස්කාරකරවින්ද්‍ර විජේවර්ධනසාහිත්‍ය පිළිබඳ නිවැරැදි හඳුන්වාදීමක් නැහැ. සාහිත්‍ය අතිරේකවල පුළුල් සංකල්පයන් නැහැ. ඒවගේ සහෘද සංවාදයන් නැහැ. සාහිත්‍ය කලාකරුවා සඳහාමයි. වර්තමානයේ අවශ්‍යවන්නේ ජනතාවාදී සාහිත්‍යයක්. සාහිත්‍ය අතිරේකයක සමාජවාදී අරමුණක් මෙන්ම මානවහිතවාදී බවක් ගැබ්ව තිබිය යුතුයි. නැතිනම් පාඨකයාට ග්‍රහණය කරගැනීමට කිසිවක් නැතිවෙනවා.අද සං‍වේදී බවෙන් තොරව සාහිත්‍ය කියන්නේ ඊනියා විප්ලවයක් වෙලා. ලෝක සංකල්පයට අනුව සාහිත්‍ය හඳුන්වාදීමක් ලංකාවේ සිදුවෙන්නේ නැහැ. සම්මුඛ සාකච්ඡා කිරීමේ කලාත්මක බවක් නැහැ ප්‍රතිභාවක්, චමත්කාරයක් ගැබ්වෙලා නැහැ.මාකේස් ගේ සාහිත්‍ය කෘතිවල අරමුණක් තිබුණා. කුන්දේරාගේ සාහිත්‍ය නිර්මාණයන්ගේ සැබෑ සාහිත්‍ය අරමුණක් තිබුණා. ඒත් වර්තමාන සාහිත්‍ය කෘතිවල එවැනි සාහිත්‍ය අරමුණක් නැහැ. සාහිත්‍ය මිනිසාගේ මනස වෙනස් කරන මනෝ විශ්ලේෂණයක් තිබියයුතුයි. ඒත් අද සාහිත්‍යයේ එවැනි මනස විග්‍රහ කිරීමක් සිදුවෙන්නේ නැහැ. පාඨකයාගේ මනසට කතා කිරීමක් සාහිත්‍යයෙන් සිදුවෙන්නේ නැහැ. ඒත් අද වියයුත්තේ එවැනි දෙයක්. සාහිත්‍ය පිටුවලින්ද සිදුවිය යුත්තේ ද එවැන්නක්. සාහිත්‍යයෙන් මනස ස්පර්ශ කිරීමක් සිදුවෙනවා නම් එය ඉතාමත් ප්‍රබලයි.රන්දිව පුවත්පතේ සංවිත සාහිත්‍ය අතිරේකයේ සංස්කාරකමොහාන් ක්‍රිෂාන්ත ආරියවංශවර්තමානයේ සෑම පුවත්පතකම සාහිත්‍ය පිටු අද විශේෂ අවශ්‍යතාවයක් වෙලා. ඒත් අද සාහිත්‍ය අතිරේකවලින් අත්‍යවශ්‍ය කොටස් මග හැරෙන බව පැහැදිලිව ප්‍රකාශය වෙලා. මෙහෙමත් ප්‍රශ්නයක් තියෙනවා අද සාහිත්‍ය අතිරේක පාඨකයන්ට අවශ්‍ය ආකාරයට සකස් වෙනවා ද? කියන එක. ඒ වගේ බොහෝ සාහිත්‍ය අතිරේක යැපෙන්නේ ප්‍රවීණ සාහිත්‍යකරුවන්ගේ අදහස්වලින්. මේනිසා ප්‍රවීණ අදහස් වුවත්,නව මානයකින් ඉදිරිපත් කළයුතුයි. පරණ සාහිත්‍ය මතවාද වුවත්,නවමානයකින් ඉදිරිපත් කරනවා නම් එය පාඨකයා ආකර්ෂණය කරගැනීමට එය ඵලදායී හේතුවක් වෙනවා.පැරැණි මතවාද අලුත් ආකල්පයන්ගෙන් යුක්තව අලුත් ආකාරයකින් ඉදිරිපත් කළහොත්, ඉන් පාඨකයා ආකර්ෂණය කරගැනීමට හැකියාව ලැබී තියෙනවා.ග්‍රන්ථ විචාරයකින් ඉදිරිපත් කළයුත්තේ මේ පොත හොඳයි, මේ ග්‍රන්ථය විචාරය කළයුත්තේ මෙසේය යන්න පිළිබඳ නෙවෙයි. ඇතැම් විචාරකරුවන් ලේඛකයන්ගේ ලේඛනයට වඩා ලේඛකයා විස්තර කරන්න උත්සහ කරනවා. එහෙත් පාඨකයාට ඉන් ලැබෙන ප්‍රයෝජනයක් නැහැ. ඇත්තෙන්ම පාඨකයාට ලැබෙන දෙයක් නැහැ. පාඨකයා බලාපොරොත්තුවෙන්නේ ලේඛකයා විස්තර කරනවාට වඩා ලේඛනය පිළිබඳ දැනුවත්වීමයි.ලෝක සාහිත්‍ය පිළිබද අපට තියෙන ගනුදෙනුව පිළිබඳ යථාර්ථය අප වටහා දිය යුතුයි.පරණ සාහිත්‍ය මතවාදයන් අලුත් ආකාරයෙන් සමාජගත කිරීම, නිසා සමාජයේ යහපත උදාවේ. සාහිත්‍ය නූතන මතවාදයන් සමඟ ඉදිරිපත් කළයුතුයි. ඍජු සංවාදයකට යාහැකි මට්ටමේ සාහිත්‍ය අතිරේකයක් බිහිකිරීම අපට අවශ්‍යයි.සාහිත්‍ය අතිරේකයන්ගේ පිටු සැකසුම වෙනස් වියයුතුයි. පරණ වූ පමණින්ම පිටුසැකසුම හොඳ වෙන්නේ නැහැ. නවීන ආකාරයට පිටුසැකසුම ඉදිරිපත් කිරීමෙන් ආකර්ෂණීය ස්වභාවයක් ඇති වෙන්නේ නැහැ. යාවත්කාලීන ආකාරයට පිටු සැකසුම වෙනස්වීමෙන් පාඨක අවධානය වැඩිවෙනවා පමණක් නොව නව පාඨක සංඛ්‍යාවක් ඇති කර ගැනීමට හේතු වෙනවා. පිටුසැකසුමේ දිගටම පැවැතිය යුතු සම්මතයක් නැහැ.සංලාප - රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=cr1406229</link>
    <topic>පොත් පුවත්</topic>
    <author/>
    <content>පොත් පුවත්1970 සුවඳ මල් කෙටිකතාවෙන් ලේඛන කලාවට පිවිසි වග තුම්මෝදර පියදාස පතිරණ පසුකලෙකදී (1971) “අක්කගෙ නංගි” නමැති නවකථාව පළ කළේය. ඔහුගේ දෙවන නවකථාව “පෙම්වතකුගේ ගීතය” නමින් දැන් ප්‍රකාශයට පත්කර ඇත.එම නවකථාව අද (ජූනි මස 22 වැනිදා ඉරිදා) උදේ 9.00 හංවැල්ල සීතාවක ප්‍රාදේශීය සභා උත්සව ශාලාවේ දී එළිදැක්වේ. එයට සහභාගි වන ලෙස සැමට ආරාධනා කෙරේ.පියදාස පතිරණ මහතා කලුඅග්ගල ශාන්ත ජෝන් බොස්කෝ විදුහලේ ආදි ශිෂ්‍යයෙකි.රාජ්‍ය සම්මාන දිනූ ‘කුමාරිහාමි’ සහ ‘කිරිගෙදර’, ‘නෙරළු උයන’, ‘උරචක්‍රමාලය’, ‘ස්වර්ණ වර්ණ’, ‘රූබර දෝණි’, වැනි ජනප්‍රිය නවකතා රැසක් රචනා කළ ජයකොඩි සෙනෙවිරත්න මහතා ලියූ ‘කැලේ ගස’ අලුත් ම නවකතාව ‍ෙම් මස 24 වැනිදා අඟහරුවාදා උදේ 10.00 ට කොළඹ මරදානේ, පූජ්‍ය ඇස්. මහින්ද හිමි මාවතේ, දයාවංශ ජයකොඩි සහ සමාග‍මයේ නව පොත් ප්‍රදර්ශනාගාරයේදී දොරට වඩී.ජාති, ආගම්, කුලබේද මුලින් ම මතුවන්නේ පවුල නමැති කුඩා ඒකකය තුළය. ඇති නැති පරතරයේ පෝෂණය ද ලබමින් මේවා සමාජය පුරා විහිදී යයි. මෙය සමාජයේ සාමයට හා සහජීවනයට බෙහෙවින් හානි පමුණුවන බවට අපි අප්‍රමාණ අත්දැකීම් ලබා ඇත්තෙමු. දැනුදු ලබන්නෙමු. ‘කැලේ ගස’ නවකතාවේ පවුල් ඒකකයන් තුළින් මෙම බේද ඉස්මතු වන අයුරු විමසා බලන්නට ජයකොඩි සෙනෙවිරත්න සූරීන් උත්සාහ කොට ඇත.ජයකොඩි සෙනෙවිරත්න මහතාගේ ‘කැලේ ගස’ නවකතාව එදින විශේෂ අඩු මිලකට පාඨකයන්ට ලබා ගැනීමට අවස්ථාව සලසා ඇති බව ප්‍රකාශක දයාවංශ ජයකොඩි මහතා පවසයි.සම්මානලාභී ලේඛකයකු වන ගුණරත්න ඒකනායකගේ ‘කැටයම් අයියා’ නවකතාව එළිදැක්වීම මේ මස 28 ‍වැනිදා උදේ 9 ට සොයිසාපුර නිපුන් පොත් මැදුරේදී සිදුකෙරේ.මෙය නිපුන් පොත් ප්‍රකාශනයකි.කර්තෘ - අ.හේ.ඩී. උදාර සංජීවමිල - රු. 450මෙහි හිරගත අක්ෂර ලියන ආකාරය පියවරෙන් පියවර දක්වා ඇති අතර අදාළ පැවරුම් ද ඇතුළත් කොට ඇති මෙහි දෙවෙනි කොටසේ කතකන අක්ෂර ලියන ආකාරය ද එසේ ම අදාළ පැවරුම් සමඟ දක්වා ඇත.කර්තෘ - ගෝනදෙණියේ විමලජෝති හිමි‍මිල - 475ප්‍රකාශනය - කර්තෘ ප්‍රකාශනයකි‍.සුභාවිත බෞද්ධ ගීත රැසක් පිළිබඳ අර්ථවත් කරමින් ලියන ලද ග්‍රන්ථයකි. පූජ්‍ය රඹුකන සිද්ධාර්ථ හිමි, ශ්‍රී චන්ද්‍රරත්න මානවසිංහ, මහගමසේකර, මහාචාර්ය සුනිල් ආරියරත්න, ඩබ්ලිව්.ඒ. අබේසිංහ, රත්න ශ්‍රී විජේසිංහ, ආචාර්ය අජන්තා රණසිංහ, සුනිල් සරත් පෙරේරා, කුමාරදාස සපුතන්ත්‍රි යන ගීත රචකයන්ගේ සුභාවිත ගීතයන් හි අර්ථ ගැන්වීම් අර්ථවත් ය.පරිවර්තනය - සේනාරත්න වීරසිංහමිල - රු. 380ප්‍රකාශනය - ප්‍රභා ප්‍රකාශකයෝසරත්චන්ද්‍ර චැටර්ජි ගේ ‘පල්ලි සමාජ්’ කෘතියේ පරිවර්තනයකි. දරිද්‍රතාවය විසින් වෙලා ගනු ලැබූ බෙංගාලි ගැමි සමාජ ජීවිතය හා බැදුණු සාරධර්ම පද්ධතිය මේ නවකතාව මගින් සංවාදයට ලක්කරයි. මෙය පවුලේ සැමට ඔබින හරවත් බෙංගාලි නවකතාවකි.කර්තෘ - පද්මී පින්දෙණියමිල - රු. 450ප්‍රකාශක - සුසර ප්‍රකාශනසිළුමිණ පුවත්පතේ කොටස් වශයෙන් පළවූ මේ නවකතාව පාඨකයා අතර ජනප්‍රිය වූ කතාවකි.‍අර්මිලා නම් වූ රූමත් බාලිකාවකගේ ප්‍රේමය සංවේදී අයුරින් නිරූපණය කෙරේ.ආශාවෙන් කියැවිය හැකි සරල පෙම් කතාවකි.කර්තෘ - බණ්ඩාර වැවගෙදරමිල - රු. 200ප්‍රකාශක - සී/ස ගොඩගේ සහෝදරයෝමව් බිමේ අසිරිය අභිමානය පිළිබඳව උසස් හැඟීමක් ඇති කිරීමටත්, පරාදීනත්වය පැරදීම පිළිබඳව හැඟීමක් ඇති කිරීමටත් ලියන ලද දේශාභිමාන ළමා කවි එකතුවකි. ළමා මනසට දේශය ජාතිය පිළිබඳ හැඟීම ඇතුළු කෙරෙන පද්‍ය පන්ති ගණනාවකින් සමන්විත කෘතියකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ay1406221</link>
    <topic>අවුරුදු දහයක දොළහක ඉඳන් මං උගන්වන්නේ හරිම දුකෙන්</topic>
    <author>සුනිල් මිහිඳුකුල</author>
    <content>මහාචාර්ය සුනිල් ආරියරත්න* ඔබේ සම්පූර්ණ නම.කුරුවිට බණ්ඩාරගේ සුනිල් ආරියරත්න සිල්වා. පස්සෙ කාලෙක අපේ පවුලෙන් ‘සිල්වා’ කියන කෑල්ල හැලුණා. මොකද; තාත්තා කැමැති වුණේ නැහැ, ඒ පරංගි නම දිගටම ගෙනියන්න. මගේ නමට මං කුරුවිට බණ්ඩාර කෑල්ල ගත්තෙ නැහැ. නිකම්ම සුනිල් ආරියරත්න කරගත්තා. අයියා නම් මුලින් තිලකරත්න සිල්වා. පස්සේ කාලෙක තමයි තිලකරත්න කුරුවිට බණ්ඩාර වුණේ.* උපන්නේ?1949 ජූලි 28* ගමශ්‍රී ජයවර්ධනපුර කෝට්ටේ. පදිංචිව හිටියේ නුගේගොඩ.* ඔබ උපන් නාගරිකයෙක්?මං ඉපදුණේ කොඩිගහයට. ඒ කියන්නේ ද සොයිසා වාට්ටුවේ. කොඩි ගහයට උපන්නා කියන්නේ සොයිසා වාට්ටුවේ ඉපදුණ අයට. ඒ සම්බන්ධයෙන් තියෙන පුරාවෘත්තය නම් මොකද්ද කියලා මා දන්නේ නැහැ. සින්දුවකුත් තියෙනවනේ ‘කොඩි ගහයට මම උපන්නේ නමගිය තැනයි රටේ’ කියලා.* පියාවිලියම් කුරුවිට බණ්ඩාර. තාත්තා ව්‍යාපාරිකයෙක්. නුගේගොඩට කුලී රථ මුලින් ම ගෙනාවේ ඔහු. මට මතක කාලේ ඔහුට කුලී රථ පහක් තිබුණා.* මවසෝමලතා වැලිවත්ත. ම‍වගේ පියා, සහෝදරයා නවගමුව සමන් දේවාලයේ කපු පරම්පරාවකින් පැවත එන අය. පිය පාර්ශ්වයේ හත්මුතු පරම්පරාවකවත් කලා කාරයෝ නැහැ. මවගේ පැත්තෙන් තමයි අපිට කලාව පිහිටන්නේ. ප්‍රවීණ නවකතාකරු ඇරැව්වල නන්දිමිත්‍ර මගේ ඥාති සොහොයුරෙක්. (මවගේ මල්ලිගේ පුතා)* ඔබේ පවුලේ කී දෙනාද?දහ දෙනයි. මේ සියලු දෙනාට නිර්මාණ කුසලතාවයක් තිබුණ‍ට තිලක් අයියයි මමයි තමයි කලාවට සම්බන්ධ දෙන්නා.* ඔබ ඉගෙනගත්තේ?නුගේගොඩ ශාන්ත ජෝන්. මම මහාචාර්යවරයෙක් නිසා හුඟ දෙනෙක් හිතන්නේ මං කොළඹ ලොකු ඉස්කෝලවලට ගිය කෙනෙක් කියලයි. රන්ජිත් ලාල් කොළඹ ආනන්ද විද්‍යාලයේ ඉඳන් ‘නිම්වළල්ල’ චිත්‍රපටය හදද්දී මම විතරයි නුගේගොඩ ශාන්ත ජෝන් එකෙන් ඒකට සම්බන්ධ වූ එකම ශිෂ්‍යයා. මම ගීත රචකයෙක් වුණේ පාසල් සිසුවකුව සිටියදී වීම විශේෂත්වයක්. එසේම මම මගේ මුල් ම කෙටිකතා සංග්‍රහය (අහිංසකයෝ) ලියා පළ කළේ වයස අවුරුදු 11 දී.* ඒ කාලේ ‘කැතලික් ඇක්ෂන්’ කියන දේ ආගමික පාසල්වල තිබුණයි කියලා අපි අහලා තියෙනවා.එහෙම දෙයක් අපේ පාසලේ නම් මං දැක්කේ නැහැ. ආගමික ළමයි පල්ලි යන පීරියඩ් එකේ අපි බුද්ධාගම ඉ‍ෙගන ගත්තා. ‘භාවනා’ කළා. අපිව අන්‍යාගම්කාර‍යන් කිරීමේ වුවමනාවක් පාසලට තිබ්බේ නැහැ.* ඔබේ විශ්වවිද්‍යාල ජීවිතය කොහොමද?මම ගියේ ජයවර්ධනපුර විශ්වවිද්‍යාලයට. මම අදත් දුක්වෙනවා, මට පූර්ණකාලීන විශ්ව විද්‍යාල ජීවිතයක් ගත කරන්න නොලැබීම ගැන. ඊට හේතු වුණේ මං දේශනවලට ගියේ ගෙදර ඉඳන්. හරියට ඉස්කෝලේ යනව වගේ ම තමයි. දේශනවලට ගියා කෙළින් ම ගෙදර ආවා.* 71 කැරැල්ල සිද්ධ වුණේ ඔබ විශ්වවිද්‍යාලයේ ඉද්දිනේ. මහින්ද විජේසේකර වගෙ අය හිටියෙත් ඔය විශ්වවිද්‍යාලයේම නේ.‍අපි මහින්ද විජේසේකරව දැකලා තියෙනවා. ඔවුන් තාප්පවල ලියපු සටන් පාඨ දැකලා තියෙනවා. ඒත් හේතු දෙකක් නිසා මට කැරැල්ලට එකතු වෙන්න ලැබුණේ නැහැ. එකක් අර කලින් කිව්ව වගේ මං පූර්ණ කාලීන සරසවි සිසුවකු නොවීම. අනෙක ඒකාලේ නවක වද අවදියේදී ශිෂ්‍ය ව්‍යාපාරවලට ළමයි බඳවා ගත්තේ බලහත්කාරයෙන්. ජේ.වී.පී. එක තමයි ඒක කළේ. ඒක මට අප්‍රසන්න අත්දැකීමක් වුණා. සාමාන්‍යයෙන් ගමේ හා ඒ අවට අයට ජ්‍යෙෂ්ඨ ශිෂ්‍යයෝ නවක වදය දෙන්නේ නැහැ. ඒ නිසා මං බේරිලා හිටියා. අදත් බලහත්කාරයෙන් ශිෂ්‍යයන් දේශපාලනයට බඳවා ගැනීම විශ්වවිද්‍යාලවල සිද්ධවෙනවා.වෙනස තියෙන්නේ එදා ජේ.වී.පී. එක වෙනුවට අද ඒක කරන්නේ පෙරටුගාමී පක්ෂය. නවක වද ව්‍යාපාරයෙන්, ඒ මුවාවෙන් කරන්නේ ළමයි මාර විදියට අනාථ කිරීමක්. මං මේ වැඩේට එදා කැමැතිත් නැහැ. අද කැමැතිත් නැහැ.* කොහොම වුණත් ඔබ ලියපු ‘සකුරා මල් පිපිලා’ සින්දුව 71 කැරැල්ලේ සංඥාර්ථයක් විදියට සමහරු ගත්තා.ඔව්. මේ ගීතය ඒ විදියට තහනම් කරලා ප්‍රචාරය කිරීම නැවැත්තුවා. ඒක කොහොම ඇති කරගත් හැඟීමක් ද කියලා කියන්න මං අදටත් දන්නේ නෑ.* කැරැලි අවදියේ ජපුර විශ්වවිද්‍යාලය සිර කඳවුරක් බවට පත්වෙනවා නේද?ඔව්. අපි අවුට් වුණේ විශ්වවිද්‍යාලයෙන් නෙමෙයි. ලුම්බිණි රඟහලෙන්. මොකද විශ්වවිද්‍යාලය කෑලි කෑලිවලට කැඩිලා කොටසක් ලුම්බිණි විද්‍යාලයට ගේනවා. තව කොටසක් රෝයල් ප්‍රයිමරි එකට ගේනවා‍. මං හිතන්නේ මේ විදියට කෑලි හයකට විතර කැඩුණා. අපි දේශනවලට ගියේ ලුම්බිණි රඟහලට. ඒක බොහෝම අභාග්‍ය සම්පන්න කාල පරිච්ඡේදයක්.* ඔය කාලෙදි ඔබේ ප්‍රේම සම්බන්ධකම් එහෙම තිබුණේ නැද්ද?මගේ ප්‍රථම ප්‍රේමය ඇතිවන්නේ විශ්වවිද්‍යාලයේදී. ඇය මට වඩා අවුරුදු දෙකකින් විතර වැඩිමහල්. ඒත් ඒ ප්‍රේමය පල දැරුවේ නැහැ. හැබැයි අද වෙනකොට අපි දෙ‍න්නාටම ඒ ගැන පසුතැවිල්ලක් නැහැ. මොකද; දෙන්නටම සුගතියක් එයින් සිද්ධ වුණේ. අපි විවාහ වුණා නම් ඇගේ ජීවිතයත් විනාශ වෙනවා. මගේ නිර්මාණ හා ශාස්ත්‍රීය ජීවිතයත් විනාශ වෙනවා.* ඔබ ඔබේ එක්තරා ගීතයක කියලා තියෙනවා ‘ප්‍රේමය නම් රාගයෙන් තොර සඳ එළිය සේ අචින්ත්‍යයි’ කියලා.ඔය ගීතය මහාචාර්ය ගම්ලත් බොහෝම දරුණු විදියට විවේචනය කරපු ගීතයක්. ඒත් ඒ විවේචනයට මං අදටත් එකඟ නැහැ. මොකද; මම විශ්වාස කරනවා, එහෙම ආලයක් තිබෙන්න පුළුවන් කියලා. ජී.බී. සේනානායක එහෙම ප්‍රේමයක් ගැන කවියක් ලියලා තියෙනවා. එතකොට අරාබි කවියෙකුත් ලියලා තියෙනවා.* ජී.බී. ත් ඔබ වගේ ම තනිකඩයෙක්නේ?ඔව්. අරාබි කවියාත් එහෙමද දන්නේ නැහැ.දැන් බලන්න අරවින්ද (විරාගය) දෙවොන්දරා සං (මළගිය ඇත්තෝ) ඒ චරිත දෙකේම ප්‍රේමය ලිංගිකත්වයට බර නැහැනේ. ඒවා තනිකර වීතරාගී ප්‍රේම.* ඔබ ඔබේම විශ්ව විද්‍යාලයේම කථිකාචාර්යවරයෙක් බවට පත් වෙනවා.ඒත් මට ඒක මුලින්ම ලැබෙන්නේ කැලණියෙන්. මොකද කැරැල්ලෙන් පස්සේ කැලණියයි, ජ'පුරයි දෙකම දරුණු පළිගැනීමකට ලක්වෙනවා. අපේ මුද්‍රණාලය මොරටුව සරසවියට ගෙනියනව. ඇතැම් පාඨමාලා මාරු කරනවා. කොටින්ම ප්‍රථම පන්ති සාමාර්ථයක් තිබුණත් මට ජ'පුරේ කථිකාචාර්ය කමක්වත් ලැබෙන්නේ නැහැ. මට ඒක ලැබෙන්නේ කැලණියෙන්. පස්සේ මහාචාර්ය තිස්ස කාරියවසම් මැදිහත්වෙලා තමයි මාව ජ'පුරට ගන්නේ.* ඔබ කාලයක් සුචරිත ගම්ලත් හා ධර්මසේන පතිරාජත් එක්ක යාපනයේ විශ්ව විද්‍යාලයේ ඉන්නවා.සිරිමා බණ්ඩාරනායක රජය කරපු ඉතාම වටිනා වැඩක් තමයි යාපනයේ විශ්ව විද්‍යාලය පිහිටුවීම. මට ස්ථිර පත්වීම ලැබෙන්නේ යාපනයට. විශ්ව විද්‍යාලය ඔස්සේ ජාතින් දෙක අතරේ අපූර්ව මිත්‍ර සන්ථවයක් ගොඩනැ‍ඟෙන්න පටන්ගත්තා. සිංහල ළමයි දෙමළ ගෙවල්වල බෝඩිං වෙනවා. වෙසක් එකට නාග විහාරයේ දන්සල් පවත්වනවා. අපි ‘ස’ ප්‍රසංගය යාපනයේ වීරසිංහම් ශාලාවේ පවත්වනවා. චිත්‍රපට උලෙළකුත් සංවිධානය කරනවා. ඒ අතර මේවා දරාගන්න බැරි කොටසකුත් හිටියා. මේ අන්තවාදි දෙමළ කොටස්වලට ඕනැ වෙනවා අපිව එලවන්න. ඒ නිසා අපිව එක රැයකින් විශ්ව විද්‍යාලයෙන් පිටමං කරනවා. ත්‍රස්තවාදි ක්‍රියාකාරකම් ආරම්භ වන්නේ ඒ කාලේ.* ඇත්තටම ඔබේ වැටහීමට අනුව මේ වාර්ගික ගැටලුව ඇතිවන්නේ කුමන හේතුවක් නිසා ද?දෙමළ කොටස්වලට පැහැදිලි පීඩනයක් තිබුණා. ඔවුන්ට අසාධාරණකම් සිද්ධ වුණා. ඒක කාටවත් නැහැ කියන්න බැහැ. ඒ පීඩනය තමයි අන්තවාදි කොටස් ප්‍රයෝජනයට ගත්තේ. මෙතැනදි භාෂා ප්‍රශ්නය නිසා තමයි නොවටහාගැනීම් ඇතිවෙන්නේ. අනවබෝධයක් ඇතිවෙන්නේ.* ඔබ ‘දෙමළ බෞද්ධයා’ නමින් පොතකුත් ලියනවා, පස්සෙ කාලෙකඔව් යාපනයේ අත්දැකීම් මගේ නිර්මාණ ජීවිතයට දැඩිව බලපානවා. ඇත්තටම මගේ ජීවිතයේ සතුටුම කාල පරිච්ඡේදය තමයි ඒක. මම ගීත ලියනවා; ‘සරුංගලේ’ වගේ චිත්‍රපට හදනවා. දෙමළ ඉගෙන ගන්නවා. දෙමළ පොත් පරිවර්තනය කරනවා. ඒ වගේම ‘දෙමළ බෞද්ධයා’ කියලා පොතකුත් ලියනවා.* අදටත් දෙමළ බෞද්ධයෝ අපේ රටේ ඉන්නව ද?ඔව් ඉන්නවා. මේ ළඟදි පරාක්‍රම කොඩිතුවක්කු කිව්වා, ත්‍රිකුණාමලේදී තමන්ට දෙමළ බෞද්ධයකු මුණගැසුණු බව. යාපනයේ නාග විහාරයේ නායක හාමුදුරුවෝ මට දවසක් කිව්වා, දෙමළ බෞද්ධ දායකයෝ සෑහෙන පිරිසක් ඒ පන්සලේ හිටියයි කියලා.* අපේ පුරාවිද්‍යා චක්‍රවර්තීන්ලා උතුරු නැගෙනහිර බෞද්ධ උරුමය හොයනවා. එතැන සිංහල වගේම දෙමළ බෞද්ධයන්ගෙත් උරුමය තියෙනවා නේද?තියෙනවා. ඇයි සිංහල අපි විතරක් බුද්ධාගම අයිති කරගන්න හදන්නෙ? අපි දෙමළ බෞද්ධයන් මේ රටේ ඉන්නවයි කියලාවත් පිළිගන්න සූදානම් ජාතියක් නෙමෙයි. මගේ පොත පළවුණු දවස්වල මේ පොතට විරුද්ධව සම්මන්ත්‍රණයකුත් කොළඹ තිබ්බනේ.* අඩුම ගාණේ අපේ හාමුදුරුවන්වත් උතුර නැගෙනහිරට ගිහින් දෙමළ ජනයාට බණ කියන්නේ නැහැනේ.දෙමළෙන් බණ කියන්න පුළුවන් හාමුදුරුවන් දහ පහළොස් දෙනෙක්වත් අපේ රටේ ඉන්නව ද කියලා කියන්න මං දන්නෙ නැහැ. ඒක විශාල පාඩුවක්. බුද්ධාගම, ජාතින් අතර මිත්‍රත්වය ඇතිකරන්න පුළුවන් හොඳ පාලමක් විදියටයි මං දකින්නේ.* අද අපේ විශ්ව විද්‍යාලවල බරපතළ බුද්ධි පරිහානියක් දක්නට ලැබෙනවා.ඔව්. ඒක කනගාටුදායක තත්ත්වයක්. ඒත් මේකට විශ්ව විද්‍යාල වගකිවයුතු නැහැ. වැරැද්ද තියෙන්නේ පොදුවේ අධ්‍යාපන පරිපාටිය තුළ යැයි මා සිතනවා. මූලික දැනුම දෙන්න ඕනෑ පාසලේදී. දැන් අවුරුදු දහයක විතර කාලයක ඉඳන් මං විශ්ව විද්‍යාලයේ උගන්වන්නේ හරිම දුකකින්. කවුරුත් ප්‍රශ්න අහන්නෙ නැහැ. තර්ක විතර්ක කරන්නෙ නැහැ. නිකම් බිත්තිවලට දේශන පවත්වලා අපි ගෙදර එනවා. මේක ඉතාම කනගාටුදායක තත්ත්වයක්.* ‘සත්‍යයේ ගීතයෙන්’ පස්සේ ඔබේ ගීවල අපි දැක්කේ ජේ. වී. පී. මතවාදය?කැරැල්ලට සම්බන්ධ නොවුණට මං ඒ කැරැල්ලට ආදරේ කළා. ‘පිළිම නෙළා නැති විරුවන්’ වැනි ගීත මගෙ අතින් ලියැවුණේ ඒ නිසා. මොකද තරුණයන්ගේ පරමාර්ථ උදාරයි. ඔවුන් කටයුතු කළේ පෞද්ගලික ලාභ අපේක්ෂාවලින් තොරව. ඔවුන්ට තිබුණේ පොදු අපේක්ෂා. ඒ මතවාදය මට තදින්ම දැනුණා. තරුණයන් බෝම්බ ගහද්දි මං ඔවුන් ගැන සින්දු ලිව්වේ ඒකයි.* ඔබ ඡන්දෙ දුන්නෙත් ජේ. වී. පී. එකට ද?ඔව්.* ඔබ ගත කරන්නේ තනිකඩ ජිවිතයක්?මුල් ප්‍රේම සම්බන්ධය බිඳ වැටුණට පස්සේ මට තව ප්‍රේම සම්බන්ධකම් නොතිබුණා නෙමෙයි. ගෙදරින් මගේ මවත්, වැඩිමහල් සොහොයුරියත් විවාහ යෝජනා පවා ගෙන ආවා. ඒත් මං ඒ එකකටවත් කැමැති වුණේ නැහැ. පස්සේ මමම තීරණය කළා තනියම ජීවිතයට මුහුණ දෙන්න. මම රෝගී වෙනවා; මම මහලු වෙනවා කියලා මට හිතුණා. ඊට අවශ්‍ය පසුබිම මා සකස් කරගත යුතුයි කියලා මං හිතුවා.* ඔබේ මේ නිවෙස නම් කරලා තියෙන්නේ ‘ආරණ්‍ය වාස’ කියලා.මම ජීවත්වුණේ නුගේගොඩ ටවුන් එකේ. මගේ ගෙදර හරියට ඩිස්පැන්සරිය වගේ. විවිධ අය යන්න එන්න පටන්ගත්තා. හරිම කරදරකාරි ජීවිතයක්. ඒ ජීවිතයෙන් මං හෙම්බත් වුණා. එයින් මිදීමේ වුවමනාව මට තිබුණා. මං මේ විදියට කැලෑ වැදුණේ ඒ නිසා.* ඔබට කොහොමටවත් තනිකමක් දැනෙන්නෙ නැද්ද?තනිකම, හුදෙකලාව මට කවදාක්වත් දැනුණෙත් නැහැ දැනෙන්නෙත් නැහැ. මොකද මට මිත්‍ර සමාගමක් ඉන්නවා. ඒ අය අතරේ ඉද්දි මට ඔය වගේ හැඟීම් ඇතිවන්නේ නැහැ. කොටින්ම මං ඔය හැඟීමෙන් යුතුව කිසිම නිර්මාණයක් කරලත් නැහැ.සුනිල් මිහිඳුකුලඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ay1406222</link>
    <topic>කලමැටිය කලපුවේ කුරුලු රජ දහන කවදාවත් අමතක වන්නේ නැහැ</topic>
    <author>අරුණි මුතුමලී</author>
    <content>කුරුණෑගල ඉපිද මලියදේව විදුහලෙන් මූලික අධ්‍යාපනය ලබා පසුව කොළඹ රාජකීය විදුහලින් ද ආනන්ද විදුහලින් ද ද්විතීයික අධ්‍යාපනය ලද ඔහු කුඩා කල සිටම ජීව විද්‍යාවට තිබූ ආශාව නිසා වෛද්‍යවරයකු වූයේය. අනෙක් සිසුන් වෛද්‍ය අධ්‍යාපනයට පමණක් යොමු වද්දී බහ තෝරන දවසේ සිට සතුන්ටත් ගහට කොළටත් තිබූ ආදරය අමතක නොකළ ඔහු ලැබෙන සෑම විවේකයකදීම වනජීවි අත්දැකීමක් ලබා ගැනීමට වෙන් කළේය. වෘත්තීය වෛද්‍යවරයකු වූ පසුද තම මස්සිනා සමඟ සති අන්ත බෙදා ගත්තේ තම විනෝදාංශයට මඟක් පාදා ගැනිම සඳහාය.වනජීවි හා සොබා සුරැකුම් සංගමයේ සභාපති ලෙස 1980 දශකයේ කටයුතු කළ ඔහු මේ වන විටත් එහි ක්‍රියාකාරී සාමාජිකයෙකි. සොබා සොඳුරු බව පිළිබඳ වාර්තා චිත්‍රපට තුනක් මෙන්ම තම සංචාරවලදී ලද අත්දැකීම් ඇසුරින් පොත් රැසක් සම්පාදනය කර ඇති වෛද්‍ය ටී. එස්.යූ ද සිල්වා මහතා තමන්ගේ සංචාරක අත් දැකීම් ඇසුරින් ලස්සනම තැන පිළිබඳ තොරතුරු හෙළි කළේ මෙසේය.“අපේ රටේ ගිනිකොන දිග වෙරළ තීරය දිහා එක යායට බැලුවොත් වැව්, කලපු වගේම ලේවායන් පෙළට පේනවා. දකුණේ කලමැටිය කලපුවේ ඉඳන් ඔකඳ දක්වා මේ තීරය විහිදෙනවා. මේ වෙරළ තීරයම කුරුල්ලන්ට කියාපු තිප්පලක්.‍”වෛද්‍ය ටී.එස් . යූ ද සිල්වා කුඩා කල සිට ප්‍රිය කළ කුරුල්ලන්ගේ ඡායාරූප රැසක එකතුවක් දක්වමින් එසේ කතාව ඇරැඹුවේය.“ඊසාන දිග මොසම් වැස්සෙන් පස්සේ මේ තෙත් බිම් උතුරා යනවා. කුරුල්ලන්ට ඊට වඩා තෝතැන්නක් නෑ. ඉහළින් වලාකුළුවලින් තොර අහස, ඇහැට පේන මානයේ නිල් කැටේට පිරුණු වතුර, ඒ අතරින් තරඟ නඟාගෙන පිහිනන ජලජ කුරුල්ලන් හිතට ගේන සතුට කියා නිම කරන්න බෑ. ”“වල් තාරාවන් වගේම සංචාරක පක්ෂීන් දහස් ගණන් මේ වතුරේ තමන්ගේ රාජධානි පිහිටවා ගන්නවා. සමහරු හැල්මේ දුවනවා, තවත් කුරුල්ලන් පිරිසක් වතුර මතුපිට පා වෙමින් සිසිලස විඳිද්දි තවත් රංචුවක් දිය යටට කිමිදෙන්නේ තමන්ගේ උදේ ආහාරය ට රසවත් යමක් හොයා ගන්න‍. මේ අතර දියේ අමාරුවෙන් ගාටන සමහර කුරුල්ලන් උන්ගේ හීන් පා යුග ඒ වතුරෙ සැරට ඔරෙත්තු දෙනවද බලන්න වගේ තනි කකුලෙන් ඉන්නවා. ස්පූන් බිල්ස්ලා ඒ අයගේ හැඳි වගේ හොටවලින් පො‍ළොව මතුපිට පීරගෙන යන්නේ ‍කෑමක් සොයා ගන්නා අටියෙන්.”“එහෙම යන කුරුලු රෑන් අතර කැපී පෙනෙන ෆ්ලෙමින්ගොස්ලා මඩ සහිත බිමට දිග හොටෙන් අනින්නේ ළපටි දල්ලක් හරි කක්කුට්ටෙක් වගේ ක්‍රස්ටේෂියා වර්ගයේ ගොදුරක් ඩැහැගන්න හිතාගෙන.”එසේ කුරුල්ලන්ගේ සාමාන්‍ය චර්යාවන් ගැන පැවසූ ඔහු ඉන් පසු මෝසම් කාලයෙන් ඔබ්බට යන්නට වූයේය.“මම අවුරුද්ද පුරාම මේ අයගේ හැසිරීම් ගැන සොයා බැලුවා. වැස්ස කාලෙට වගේ නෙවෙයි, මෝසම් සමය නිම වෙනවාත් සමඟම මේ සෑම දෙයක් ම හාත්පසින් වෙනස් ස්වරූපයක් ගන්නවා. මෝසම් වැස්සට කුරුල්ලන්ට වගේම සියලුම ජලජ ජීවීන්ට රාජධානියක් වන මේ කලපුවල මම අමතක නොවන දින ගණන් ගත කරලා තිබෙනවා. ඒ ගමන්වලදි මගේ අතේ තිබුණු එකම ආයුධය මගේ කැමරාව විතරයි. ”“අප්‍රේල් මැයි වෙද්දි ඊසාන දිග මෝසම මේ කලපු තීරයෙන් සමු ගන්නේ වියළි කළාපයේ සිට එන නිරිත දිග මෝසම් සුළංවල අනුකම්පාව ලැබේවා කියලා හිතාගෙන. ඒත් ඒ කටුක සුළඟ එන්න එන්නම දරුණු වෙලා පසේ තිබෙන ජලය ඉක්මනින් ඉවත් කරනවා. කලපුවේ නිල්ල අඩු වෙන්නේ මඩවළවල් වගේම යන්තම් වතුර ඇති තැන් පවා මඩ පාට කරමින්. කලපුවේ නිල් දිය දහර නැතිවනවාත් සමඟම සංචාරක කුරුල්ලන් මේ බිමට සමු දීලා ආක්ටික්වල තුන්ද්‍රා වනාන්තර සොයාගෙන පියාඹනවා.ඒත් ඒ සංචාරක කුරුල්ලන්ට වගේ අපේ කුරුල්ලන්ට යන්න තැනක් නෑ. ඒ අය කැමැත්තෙන් හරි අකමැත්තෙන් හරි කමන්ට ගැළපෙන ලැගුම්හල් හොයාගෙන යන්න වෙනවා. එහෙම කුරුලු තිප්පලවල් හොයාගෙන වතුරෙන් උඩ පිහිටි අතුවල කූඩු හදන එක තමයි එයාලා කරන්නේ. සතිය දෙක යද්දී මේ තත්ත්වය උග්‍ර වනවා. කලින් ජලයෙන් පිරී තිබුණු තැන් දැන් වැලි කාන්තාර වගේ. වේලී ඉරිතැලුණු මඩ කට්ට සහිත පොළොව ක්‍රමයෙන් නිල් පැහැය ගිලගෙන දුඹුරු පැහැය පතුරවන්න ගන්නවා. සාමාන්‍යයෙන් බලන කෙනකුට මේ වැලි කාන්තාරය වගේ තීරය පෙනෙන්නේ ජීවීනගෙන් තොර හිස් බිමක් හැ‍ටියට. ඒත් හරියට බලන කෙනකුට මේ වියළි කාෂ්ඨක පොළොව මත දකින්න තිබෙන් දේ අනන්තයි අප්‍රමාණයි.”පරිසරය පිළිබඳ සැබෑ නිරීක්ෂකයකුගේ ලක්ෂණ ඉස්මතු කරමින් ඔහු කීවේ තමන් ගේ සූක්ෂ්ම ඇස දුටු දෑ කැමරා කාචයේ තැබූ සටහන් ද සමඟිනි.“මේ තමයි බිම බිත්තර දාන කුරුල්ලන්ට කියාපු කාලේ. බිම බිත්තර දාන එක එක වර්ගයේ කුරුල්ලන් තම තමන්ගේ වාසස්ථාන හොඳින් හදාගෙන. ඒ අයට කූඩු හදන්න ඕන තරම් ඉඩ කඩ මේ එළි මහන් තීරයේ තිබෙනවා. සමහරු බිත්තර දාන්නේ වළවල් හැදුණු තැන්වල. තවත් සමහරු තෝරා ගන්නේ බිම් මට්ටමේ වැඩෙන වැල් සහිත පුංචි පුංචි ගල් විසිරුණු තැන්. මේ පුංචි ගල්වල පාට බිත්තරවල පාටට ගැළපෙන ආකාරයට තිබීම ආරක්ෂාවට හරිම වැදගත්.”මේ සොඳුරු තැන් ඔහු අත් දැක ඇත්තේ 1960 දශකයේ සිට ය. වරින්වර ඔහු එකම තැනකට යද්දී ඒවා සිතා ගත නොහැකි ලෙස වෙන්ස් වී යන අයුරුද ඔහු අත්විඳ තිබේ. ඒ අතරින් කලමැටිය ඔහුට ගෙන ආවේ නොමැකෙන සිහිවටනය. එහෙත් ඒවා ඔහුගේ දෑසින් මිස අපේ දෑසින් දකින්නට යළි කවදාවත් ඉඩක් ලැබෙන්නේ නැත.“කලමැටිය කලපුව තමයි මට මේ අතරින් වැඩිම අත්දැකීම් ලබා දුන් තැනක් වන්නේ. මාතර හම්බන්තොට පාරේ යද්දී පුංචි ටවුමක් හමුවෙනවා හුන්ගම කියලා. ඒ එක්කම තමයි මේ තැන්න දකින්න ලැබුණේ‍‍. ඊට එහා පැත්තේ පෙනෙන්නේ දකුණු වෙරළ තීරය. මේ තැන්න හරියට පැපොල හැදිලා සනීප වුණු කෙනෙකුගේ මූණක පැල්ලම් වගේ නොගැඹුරු වළවලින් පිරිලා. මම ගමේ අයගෙන් ඇහුවා ඒ මොකද කියලා. එතකොට ඒ අය කීවේ දෙවැනි ලෝක යුද්ධ කාලේ මේ හරියේ කාල තුවක්කු හමුදාවක් තිබිලා තියෙනවා. ඒ කාලේ ෂෙල් වෙඩි වැටිලා තමයි ඒ වළවල් හැදිලා ති‍බෙන්නේ. ඒත් කාලයක් යද්දී මේ ප්‍රදේශය කුරුල්ලන්ගේ පාරාදීසයක් වුණා. සංචාරක කුරුල්ලන් එන්න ගත්තා.ඒ නිසාම කඳුකරයේ තේ වවන්නන් නත්තල් සමයට මේ වෙරළ තීරයේ සෞන්දර්යය විඳින්න පටන් ගත්තා. රෑන් පිටින් එන නිතර දකින කුරුල්ලන්ට අමතරව දුර්ලභ කුරුල්ලන් පවා මේ ප්‍රදේශය තමන්ගේ කෙම් බිමක් හැටියට තෝරා ගත්තා. ග්ලොසි අයිබිස් එන්නේ පුංචි රෑන් හැටියට.ඒත් සමහර කාලවලට බ්‍රාහ්මන මයිනන් හා රෝසි පැසටර්ස් රෑන් නිසා ගස්වල අතු පහළට බර වෙන්න තරම් වුණා. සෑහෙන කාලයක් තිස්සේ නොදුටු ෆ්ලෙමින්ගෝස්ලා පන් සියයක විතර රෑනක් එක පාරට ම කළු වළාවන් වලින් පිරුණු අහසේ විසිරුණු රටා මවන්න ගත්තා. එදා ඉඳන් ඒ අයත් මේ බිමට සංචාරය කරනවා.”කලමැටියාන කලපුව ට සීමා නොවුණු ඔහුගේ අතදැකීම් ඊට කිලෝමීටර විස්සක් පමණ ඈතින් පිහිටි කරගන් ලේවායට මෙන්ම මහ ලේවාය දක්වාත් ඉන් එපිට සතර දිශාවටමත් විහිදී ගියේය. එහෙත් වසර ගණනාවක නොමැකෙන අත්දැකීම් රඳවා සැඟව ගිය කලමැටිය කලපුව හා එහි විසූ විහඟ මිතුරන් පිළිබඳ රසවත් සිදුවීම් හදවතින් සඟවාලන්නට නොහැකි වන තරමට සජීවී ඡායාරූප පෙළ දෙස ඔහු බලා සිටියේ අහිමි වූ නෑ හිතවතකුගේ සැමරුමක් දෙස බලා සිටින අයුරිනි.අරුණි මුතුමලීaruni@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ay1406224</link>
    <topic>අම්මයි තාත්තයි මගේ ‘අන්ධ පුරුදු’ වෙනස් කළා</topic>
    <author>පීටර් කැනියුට් පෙරේරා</author>
    <content>කඳු නැඟ, කඹවල එල්ලී පාගමන් ගිහින්බාලදක්ෂ ජනපති සම්මානයත් දිනලාකොළඹ විශ්වවිද්‍යාලයේ නීති පීඨයේ වසර හැට අටකට ආසන්න ඉතිහාස කාලයේ නීති උපාධියේ පළමු පන්තියේ ගෞරව සාමර්ථ්‍යය ලැබූවන් හත් අට ‍දෙනෙකුට වඩා නැත. මහාචාර්ය ජී.එල්.පීරිස්, මහාචාර්ය සාවිත්‍රී ගුණසේකර එම හත්අට දෙනා අතරින් ප්‍රකට චරිත දෙකකි.පසුගිය ජූනි එකොළොස්වන බදාදා සවස් කාලයේ දී කොළඹ විශ්වවිද්‍යාලයේ නීති පීඨයේ උපාධි ප්‍රදානෝත්සවයක් පැවැත්විණි. කොළඹ විශ්වවිද්‍යාලයේ කුලපති ඔස්වල්ඩ් ගෝමස් හිටපු අගරදගුරු තුමා ප්‍රධානත්වයෙන් එම උත්සවය පැවැත්වුණේ කොළඹ බණ්ඩාරනායක ජාත්‍යන්තර සම්මන්ත්‍රණ ශාලාවේදීය.උපාධි සහතික ලැබූ දෙසිය පනහක් පමණ වන විද්‍යාර්ථීන් අතර පළමු පන්තියේ ගෞරව සහතික ලැබූවෝ දෙදෙනෙක් වූහ.එසේ පළමු පන්තියේ ගෞරව සහතික ලැබූ දෙදෙනා අතරින් එක් අයකු එම පළමු පන්තියේ ගෞරව සහතිකය ලැබූයේ ලංකා විශ්වවිද්‍යාලයේ නීති පීඨයේ ඉතිහාසය පුරාවට සුවිශේෂ සටහනක් ද එක්කරමිනි.ශ්‍රී ලංකා විශ්වවිද්‍යාලයේ නීති පීඨයේ පළමු පන්තියේ ගෞරව සහතිකයක් ලැබූ ප්‍රථම දෘශ්‍යාබාධිත පුද්ගලයා ඔහුය.එපමණක් නොව කොළඹ විශ්වවිද්‍යාලයේ නීති පීඨයේ සහකාර කථිකාචාර්ය ධූරයක් දැරූ දෑසම අන්ධ ප්‍රථම පුද්ගලයා ඔහුය. මෙයට පෙර නීති පීඨයේ අන්ධ අයෙකු කිසිම විටක ඉගැන්වීමේ කටයුතුවල යෙදී නැත.ඔහු මහනුවර අලවතුගොඩ සුපුන් ජයවර්ධනය.දෙදහස් නවය වසරේ කොළඹ විශ්වවිද්‍යාලයේ නීති පීඨයට ඇතුළු වූ සුපුන් පළමු වසර හැර දෙවන තුන්වන, හතරවන වසරවල නීති උපාධි අ‍ෙප්ක්ෂකයින් අතරින් වැඩිම ලකුණු ලැබූ කණ්ඩායම් ප්‍රමුඛයා විය.සුපුන්ගේ සුවිශේෂත්වය එපමණක් නොවේ. 2005 වසරේ සාමාන්‍ය පෙළ විභාගයේ දී ඔහු විෂයයන් දහයකට ‘ඒ’ සාමර්ථ ලැබීය. එය දෘශ්‍යාබාධිත සිසුවෙකු සාමාන්‍ය පෙළ විභාගයේදී එවැනි සාමර්ථ්‍යයක් ලැබූ ප්‍රථම අවස්ථාව විය. උසස් පෙළ සඳහා දේශපාලන විද්‍යාව, තර්ක ශාස්ත්‍රය සහ සිංහල විෂයන් හැදෑර ඔහු උසස් පෙළ විභාගයේ දී ‘ඒ’ සාමාර්ථතුනක් ලැබීය. එම විභාගයේ දී ඔහු මධ්‍යම පළාතේ හත්වැනියා විය. මුළු ශ්‍රී ලංකාවෙන්ම අනූඑක්වැනියා විය.ඕනෑම රටක බාලදක්ෂ ව්‍යාපාරයේ නිරතව සිටින්නෙකුට ලබාගත හැකි ඉහළම පදක්කම සහ සම්මානය, ජනාධිපති බාලදක්ෂ පදක්කම සහ සම්මානය වෙයි.2007 වසරේදී සුපුන් ජයවර්ධන බාලදක්ෂ ජනාධිපති සම්මානය දිනාගත්තේය. ශ්‍රී ලංකා බාලදක්ෂ ඉතිහාසයේ ප්‍රථම වරට බාලදක්ෂ ජනාධිපති සම්මාන පදක්කම හිමිකරගත් දෑසම අන්ධ පුද්ගලයා ඔහුය. ශ්‍රී ලංකාවේ පමණක් නොව අග්නිදිග ආසියාවේ ද එවැනි ඉහළ තත්ත්වයේ බාලදක්ෂ පදක්කමක් හිමිකරගත් ප්‍රථම අන්ධ පුද්ගලයා ඔහුය.සුපුන් ජයවර්ධන උපත ලැබීමට පෙර ඔහුගේ පියාත් මවත් වාසය කළේ ඕමාන් රාජ්‍යයේය. වික්‍රමසිංහ ජයවර්ධන හෙවත් සුපුන්ගේ පියා එහි වාස්තු විද්‍යාඥයකු වශයෙන් රැකියාව කළේය. චන්දි යසෝදරා නඩුවත්ත වන ඔහුගෙ මව ද පියා හා සමඟ ඕමානයෙහි වාසය කළාය. දරුවා ප්‍රසූත කිරීමේ දින ළං වූ විට චන්දි යසෝදරා, මහනුවර අලවතුගොඩ සිය නිවසට ආවේ තම කුළුඳුල් දරුවා, තමන් උපන් රටේම උපත ලබනු දැකීමට කැමැති වූ නිසාය. දරුවා උපත ලබා මාස තුනකින් ඇය නැවතත් ඕමානයෙහි තම සැමියා වෙත ගියාය.තුන් මසැති බිලිඳා දීර්ඝ ගුවන් ගමනක යෙදුණ නිසා මවුපියෝ බිලිඳාගේ සෞඛ්‍ය තත්ත්වය පිළිබඳව දැනගැනීමට වෛද්‍යවරයකු වෙත රැගෙන ගියහ. ඇසේ සුද නිසා දරුවා උපතින්ම අන්ධයකු බව ඔවුන් දැනගත්තේ එහිදී සිදුකෙරුණු වෛද්‍ය පරීක්ෂණවලදීය.ජයවර්ධන යුවළ දරුවා මැදිකරගෙන දින ගණනක් නොකා නොබී වැලපුණහ. අවසානයේ ඔවුහු සිත් දැඩිකර ගත්හ. තම අන්ධ පුතා ජීවිතය ජයගන්නා දිරිය මිනිසෙකු බවට පත්කිරීමට ඔවුහු අධිෂ්ඨාන කරගත්හ.සුපුන් ජයවර්ධන මාස හතරේදී ශ්‍රී ලංකාවට රැගෙන විත් මහනුවර රෝහලේ දී අක්ෂි ශල්‍යකර්මයක් සිදුකළත් එය ද සාර්ථක නොවීය.“පුතා ටිකින් ටික ලොකු වෙද්දී, ඇස් පේන සාමාන්‍ය දරුවෙක් වාගේ සෙල්ලම් කරන්න අපි ඉඩ දුන්නා. එයා කරන්න යන කිසිම දෙයකට අපි එපාය කියන වචනය කිව්වෙ නැහැ. එයාට ඕන දෙයක් කරන්න ඉඩ දීලා අපි හොඳට පරීක්ෂාවෙන් බලාගෙන හිටියා.” චන්දි යසෝදරා පවසන්නේ, සුපුන් කුඩා කාලයේ පටන් ආත්මශක්තිය පිරුණු දරුවෙකු වශයෙන් වර්ධනය වීමට ඉඩහසර සලසා දුන් ආකාරය පිළිබඳවය.“අපි පුතාට ගොඩාක් කතාන්දර කියලා දුන්නා. අපූරු සින්දු පුතා වෙනුවෙන් ගායනා කළා” තම එකම අන්ධ පුතු වෙනුවෙන් මවුපියන් දෙදෙනා පාරමිතා පිරුවේ එසේය.මේ අතර වික්‍රමසිංහ ජයවර්ධනත්, චන්දි යසෝදරාත් තමන්ගේ එකම පුතා වෙනුවෙන් බ්රේල් ක්‍රමය හදාරන්නට වූහ.“මගේ එක සහෝදරියක් අන්තර්ජාලයට ගිහිල්ලා ජීවිතය සාර්ථක කරගත් අන්ධ පුද්ගලයන් පිළිබඳ තොරතුරු එකතුකළා.ඇමෙරිකාවෙ ජීවත්වුණ අන්ධ තාරකා විද්‍යාඥයකු පිළිබඳ තොරතුරු හොයාගෙන ඇය කිව්වා, අපේ සුපුන් පුතාවත් ඒ වගේ ඉහළටම යවන්න ඕනය කියලා”සුපුන්ගේ ළමා කාලයේ කෙළිලොල්කම නැතිකර දැමීමට අන්ධ බවට නොහැකි විය. ඔහු මිදුල පුරා බයිසිකල් පැද්දේය. බිම වැටී තුවාල වූ විට බෙහෙත් දමාගෙන නැවතත් බයිසිකලය පැද්දේය. සුපුන් තමන්ගේ නිවසට පහතින් පිහිටි වෙල් ඉපැනැල්ලේ දී ගමේ යහළු යෙහෙළියන් සමඟ හොඳ හැටි සෙල්ලම් කළේය.ආබාධිත පුද්ගලයන්ට ලැබෙන විශේෂ අධ්‍යාපන පහසුකම් යටතේ, සුපුන් අවුරුදු හතරයි මාස නවයේ දී මහනුවර කිංස්වුඩ් විද්‍යාලයට ඇතුළුවීමට හැකිවිය.“අපමණ ධෛර්යවන්ත මගෙ අම්ම තාත්තා ‍මගෙ ඥාතීන් එක්ක කිංස්වුඩ් විද්‍යාලයත් මගෙ ජීවිතය ජයගන්න අපමණ ධෛර්යයක් සහ ආලෝකයක් දුන්නා” සුපුන් පවසයි.“පළමුවන වසරේදී ලලිත් දිසානායක කියන ගුරුවරයාගෙන් බ්රේල් ක්‍රමය පිළිබඳව විශේෂ අධ්‍යාපනයක් ලැබීමේ අවස්ථාව පුතාට ලැබුණා.” සුපුන්ගේ පියා පවසන්නේ මුල් කාලයේ සුපුන් අධ්‍යාපනයට යොමු වූ හුරුවූ අන්දම පිළිබඳවය.“සයවැනි වසරේ ඉඳලා මම අනෙක් ළමයි එක්ක සාමාන්‍ය පන්තියක ඉගෙනගත්තා. මම පාඩම් සටහන් බ්රේල් ක්‍රමයෙන් ලියාගත්තා. විභාගවලදී අනෙක් ළමයින්ට ප්‍රශ්න පත්‍ර බෙදුවට පසුව ගුරුවරු මට ප්‍රශ්න පත්‍රය කියෙව්වා. මම බ්රේල් ක්‍රමයට ලිව්වා” තම ප්‍රාථමික අධ්‍යාපනය එලෙසින් සුපුන් මතකයට නඟයි.1999 දී ඔහු පස්වැනි වසර ශිෂ්‍යත්ව විභාගයට පෙනී සිටියේය. ඒ වන විට සුපුන් සාමාන්‍ය දැනීම අතින් ඉහළම තැනක සිටියේය. මේ අතර ඔහුගේ මව විවිධ ශිෂ්‍යත්ව විභාගවල උපකාර පොත් ගෙනැවිත් ඒවා ඔහුට කියවා විභාගය සඳහා ඔහු දැනුමෙන් සන්නද්ධ කළාය.පස්වැනි වසර ශිෂ්‍යත්ව විභාගයේ දී ඔහු ලකුණු එකසිය හැත්තෑහතරක් ගත්තේය. එවර පස්වැනි වසරේ ශිෂ්‍යත්ව විභාගයට පෙනී සිටි හොඳින් දෑස් පෙනෙන කිංස්වුඩ් සිසුන් පරදවා මේ අන්ධ දරුවා විභාගයෙන් තුන්වැනි ස්ථානය ගත්තේය.සුපුන් ජයවර්ධන පදිංචිව සිටි අලවතුගොඩ නිවසේ සිට මහනුවර කිංස්වුඩ් විද්‍යාලයට සැතපුම් දහයක් දුර විය. මුල් වසර දෙකේදී ඔහුගේ මව, ඔහු පාසලට ගෙන ගියාය.“පසුව මම වෑන් එකක පාසල් යන්න පුරුදු වුණා. ඒ හැම දවසකම මගෙ යාළුවො, මගෙ පන්තියේ මගේ ඩෙස්ක් එක ළඟටම මාව ගිහිල්ල ඇරලුවා”, සුපුන් කෘතඥපූර්වකව පවසයි.“දෙදහස් එක අවුරුද්දෙ, ඒ කියන්නෙ සුපුන් හත්වෙනි වසරෙ ඉගෙනුම ලබද්දී කිංස්වුඩ් විද්‍යාලයේ බාලදක්ෂ ව්‍යාපාරයට සම්බන්ධ වුණා. 2002 වසරේ බළපිටියෙ පවත්වපු හයවන ජාතික බාලදක්ෂ ජම්බෝරියට ද පුතා ගියා” සුපුන්ගේ මව පවසයි.වසරක් පාසා පැවැත්වෙන ජේ‍.ජේ.පී.දෙහිගම අනුස්මරණ කඳු ගවේෂණ තරගාවලිය සඳහා 2004 වසරේදී ඔහු කණ්ඩායමක් සමඟ හන්තාන කන්ද තරණය කළේය. එවර වසරේ හොඳම කඳු ගවේෂණ කණ්ඩායම වූයේ සුපුන් ජයවර්ධන සහභාගී වූ කණ්ඩායමය.ජනාධිපති බාලදක්ෂ සම්මාන පදක්කම දිනාගැනීම සඳහා කඹවල එල්ලී ගමන් කළ යුතු විය. ජල ක්‍රීඩාවල නිරත විය යුතුය. ප්‍රථමාධාර දැනුම අවශ්‍ය විය. සුපුන් ජයවර්ධන අන්ධ සිසුවෙකු වූවත් ඒ සියල්ලක්ම අඩුවක් නැතිව සපිරුවේය. ඒ සඳහා විශේෂ පාගමන් ද කළ යුතු විය. ඔහු තවත් දෙදෙනෙකු සමඟ ඇඳුම්, ආහාර පාන හට්ටි මුට්ටි ද ඔසවාගෙන මහනුවර සිට තැන්නකුඹුර හරහා පල්ලකැලේ බාලදක්ෂ මූලස්ථානයට ගමන් කළේය. එදින රාත්‍රියේ, එහිදී ආහාරපාන පිළියෙල කර, අනුභව කර, එහි ගතකර කටුගස්තොට හරහා මහනුවර බාලදක්ෂ මූලස්ථානය වෙත පැමිණියේය.“පස්සෙ මම තවත් යාළුවෙකුත් එක්ක කිලෝ මීටර් තිස් දෙකක් වන “ධීරයා” පාගමනත් නිමා කළා”, සුපුන් ජයවර්ධනට ජනාධිපති බාලදක්ෂ සම්මාන පදක්කමට හිමිකම් කීමට ලැබුණේ එවැනි වීර්ය වික්‍රමාන්විත සපිරීමෙන් පසුවය.2004 වසරේ පෙබරවාරි 28 වැනි දින සිට මාර්තු 08 වැනි දින දක්වා ජපානයේ පැවැති බාලදක්ෂ උත්සවයකට ද සුපුන් සහභාගී විය.“කිංස්වුඩ් එ‍ෙක්දි මම වූෂූ ස‍ටන් කලාව ද ඉගෙනගත්තා. මේක හුඟාක් වෙලාවට ඇස් බැඳගෙන කරන සටන් කලාවක් නිසා මට ඒක ඉගෙනගන්න ගොඩාක් පහසු වුණා. ඇස් පේන්නෙ නැතිවුණාට සුළං පහරේ ශබ්දය අනුව අනෙක් කෙනා ගහන පහර වළක්වා ගන්න පුළුවන් වුණා” සුපුන් පවසයි.“කිංස්වුඩ් විද්‍යාලයේ ඉගෙනුම ලබද්දි සෑම පන්තියකම ඉස්සරහම ඩෙස්ක් එක මට ලැබුණා. හැම ගුරුවරයකුම උගන්වද්දි එක පාඩමකින් තවත් පාඩමකට ගියේ ඒ පාඩම හොඳින් මම අවබෝධ කරගත්ත ද කියලා දැනගත් පසුවයි. ඇඩ්වාන්ස් ලෙවල් කරද්දි ආර්.මිත්‍රපාල, ජයලතා කුලසිංහ, උපාලි දිසානායක ගුරුවරුන් වගේම, විදුහල්පති රංජිත් චන්ද්‍රසේකර ගුරු පියාණන් ද මට උදව් කළා” සුපුන් ස්තුතිපූර්වකව පවසයි.ඒ සියල්ල අතරම සුපුන් සෞන්දර්ය විෂයන් කෙරෙහි ද දක්ෂතාවක් දක්වයි. වයලීනය සහ ගිටාරය වාදනය කිරීමට ඔහුට මැනවින් පුළුවන. චිත්‍රශිල්පය කෙරෙහි ද ඔහු ළැදියාවක් දක්වයි.“පුතා වයස අවුරුදු හත කාලයේ දී මුහුදු වෙරළ වගේ ස්වභාවික දර්ශන අපූරුවට සිතුවම් කළා. රැලි නඟින මුහුද, දිගු වෙරළ, වැටකෙයියා ගස් ඒ චිත්‍රවල තිබුණා. ඒ ඔක්කොම අපි කියපු කතාවලින් ඔහු හිතේ මවාගත්ත දේවල්” සුපුන්ගේ මව පවසයි.කුඩා වියේ පටන් සුපුන්ගේ ආශාව වූයේ නීතිය ඉගෙනීමටය. කලා විෂයයන් තෝරාගන්නේ ඉගෙනීමට එතරම් දක්ෂතාවක් නැති අය කියා මතයක් ඇති නිසා සාමාන්‍ය පෙළ විභාගයේ දී ඔහු ඉහළින්ම සමත්වීමට උත්සහ කළේය. එම උත්සහයේ ප්‍රතිඵල වශයෙන් ඔහුට විෂයන් දහයටම ‘ඒ’ සාමර්ථ්‍යය ලැබිණි. උසස් පෙළට ඔහු තෝරාගත්තේ නීතිය හැදෑරීමට අවශ්‍ය විෂයයන්ය. ‘ඒ’ සාමාර්ථ තුනක් ලැබූ ඔහු 2009 වසරේ කොළඹ විශ්වවිද්‍යාලයේ නීති පීඨයට ඇතුළත් විය.සුපුන් නීති පීඨයට ඇතුළු වූ පසු නිවසේ අය අලවතුගොඩ පදිංචිය තාවකාලිකව අත්හැර කිරිබත්ගොඩ පදිංචියට පැමිණියහ.“මුල්ම දවස්වල අම්ම කිරිබත්ගොඩ ඉඳල කොළඹ විශ්වවිද්‍යාලයට රැගෙන ආවා. පසුව ගෙනගියා. කඩුගන්නාවෙ ඉඳල අපේ පැකල්ටියට ආපු මලිත් කියල යාළුවෙක් අපේ ගෙදර නතරවෙන්න ආවා. ඒක නිසා අම්මගේ ගමන නතර වුණා” සුපුන් පවසන්නේ නිවසේ සිට විශ්වවිද්‍යාලයට ආගිය අන්දම පිළිබඳවය.යහළුවන් සමඟ ගමන් කිරීම ආරම්භ කළ පසු සුදු සැරයටිය අත්හැර දැමූ බව සුපුන්“යාළුවො මගෙ උදව්වට හිටියා. ඒක නිසා අමුතු ආධාරකයක් ඕනෑවුණේ නැහැ. ඒත් මම දැන් සහකාර කථිකාචාර්යවරයකු වශයෙන් නීති පීඨයේම වැඩකරන නිසා ආයෙත් සුදු සැරයටිය අතට ගත්තා”.දෑසම නොපෙනෙන සුපුන් නීති උපාධිය හැදෑරීමට පටන්ගත්තත් එහි පුස්තකාලයේ බ්රේල් ක්‍රමයෙන්. නීතිය ගැන ලියැවුණ පොත් තිබුණේ නැත. එනිසා එවැනි නීති පොත් බොහෝමයක් ඔහුට ඇසෙන ලෙස කියෙව්වෙ ඔහුගේ අම්මාය. සුපුන් නීති පීඨයේ තුන්වැනි වසරේ ‍ඉගෙනුම ලබද්දී ඕමානයේ සේවය කළ සුපුන්ගේ පියා ද ලංකාවට පැමිණියේ සුපුන්ගේ ඉගෙනීමේ කටයුතුවලට සහාය දීමටය.“අන්ධ අය කතාකරන පිළිවෙළින් ඇවිදින පිළිවෙළින් ඔහු අන්ධයෙක් බව කියන්න පුළුවන්. හැම අන්ධ කෙනෙකුටම ඒවා ‍පොදුයි. නමුත් ඒවා වෙනස් කරන්න පුළුවන්. මගේ අම්ම තාත්තා මගෙ ළඟ තිබුණ එම “අන්ධ පුරුදු” එක් එක් අභ්‍යාසවලින්ම ඉවත් කළා. දැන් කාටවත් මාව අන්ධ පුද්ගලයෙක් කියල එකපාර අඳුනගන්න අමාරුයි.” තම දෙමවුපියන් තමන් වෙනුවෙන් සිදු කළ කැපකිරීම් ගැන සුපුන් කතාකරන්නේ අප්‍රමාණ භක්තියකිනි.“උපතින්ම දෑසම අන්ධ මට මෙතැනට එන්න මගෙ නෑදෑයො, අලවතුගොඩ සුපුන්, චන්දන වගේ යාළුවො විතරක් නොවෙයි මාර්ග අංක 154 කිරිබත්ගොඩ - අඟුලාන බස්වල රියදුරු මහත්තුරු කොන්දොස්තර මහත්තුරු මට ගොඩාක් උදව් කළා” සුපුන් කියන්නේ ඒ සැමදෙනාම තමාගේ ජයග්‍රහණයට සාංගික වූ බවය.සුපුන් 2010 වසරේ හොඳම විශ්වවිද්‍යාල ශිෂ්‍යයා සම්මානය ලබාගත් අතර 2011 වසරේ ඒ.බී.කුරේ අනුස්මරණ තිළිණය සහ පී.එච්.ඩී.කරුණාතිලක අනුස්මරණ තිළිණය ලැබීය. පසුගිය බදාදා සවස පැවැති නීති පීඨයේ උපාධි ප්‍රදාන උත්සවයේ දී සුපුන් පළමු පන්තියේ ගෞරව උපාධිය සමඟ, ව්‍යවස්ථා නීතිය පිළිබඳව ප්‍රධාන විනිසුරු එච්.එන්.ජී.ප්‍රනාන්දු අනුස්මරණ තිළිණය, ජාත්‍යන්තර නීතිය පිළිබඳව විනිසුරු සී.ජී.වීරමන්ත්‍රී අනුස්මරණ තිළිණය, පරිපාලන නීතිය පිළිබඳ විනිසුරු මාර්ක් ප්‍රනාන්දු අනුස්මරණ තිළිණය, විශ්වලිංගම් සහ රාජකෝනම් බුවනසුන්දරම් අනුස්මරණ රන් තිළිණය, නීතිය සඳහා ප්‍රදානය කරන කේ.සිංබා අනුස්මරණ තිළිණය, පොන්නම්බලම් අරුණාචලම් අනුස්මරණ තිළිණය, හොඳම ශිෂ්‍යයා වෙනුවෙන් නීති පීඨාධිපති තිළිණය ද හිමිකර ගත්තේය.පීටර් කැනියුට් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=ay1406223</link>
    <topic>අහිංසක දෙනෙත්</topic>
    <author/>
    <content>පින්තාරු දෙනෙතේ අහිංසක බැල්මන් හිස් ආකාසෙ සේ දිලිසුණා වස්සානයේ ඇද වැටුණු වර්ෂාවකට පිපි පුංචි මල් සෙලවුණා බඹරු මී පැණි මතින් නටමින් ඒ මල් මතම හිනහුණා තුරුලු කරගත් හීන සමඟින් නුඹේ ඇස් ළඟ මං ගොළු වුණාපිංකි නිසංසලාකළහේසඳ නිසලව නැගෙන රැයේ සඳ රැස් කඳු අතර පෙරේ ඔබ ඇවිදින් ඒ සඳ සේ පෙම් හැඟුමන් අවදි කළේ සඳ එළියෙන් පණ ගැන්වී සුදු නෙළුමන් විකසිත වේ ඒ අසිරිය මුළු ලෝකය එකලු කරන්නේ අමාවකේ සඳ සැඟවේ පිපුණු නෙළුම් මුකුලිත වේ එලෙස නුඹත් වෙන් වෙනව ද කියන් දයාවී...තිස්ස කුමාර කෝරාළගේදිනක්, අපි එකිනෙකා හමුවුණා ඔයාගෙ නිල්පාට ඇස් දෙකයි, දිලිසෙන කොණ්ඩෙයි මට තවමත් මතකයි.... දිනක්, අපි යහළුවන් වුණා නිතර කථා කළා, ගමන් බිමන් ගියා අරමුණක් නැතුව ඇවිද ඇවිද හිටියා... ගොඩාක් විනෝද වුණා දිනක්, ඔබ මා හැර ගියා මට තනිකම ඉතුරු වුණා ඔබ ඔහුට සෙනෙහස පෑවේ අහම්බෙන් ද?රමේෂ් ළහිරුඅම්බලන්ගොඩගිරි දුර්ඝ මාවතේ ඇවිද යමු, හදවතින් නොව දෙපයින් නෙළාගමු ජීවිතය, පුෂ්පයකට ද වඩා ළබැඳියාවෙන් මුසු කරමු, දයාව කරුණාව සප්ත මහා සාගරයක් සේ පසක් කොට ගනිමු, ඔබ අනෙකකු වීමට මත්තෙන් ඔබ ඔබම විය යුතු වග...චම්පිකා කුමාරිපදවි ශ්‍රීපුරගෙවුණ කාලයක් අප අතරින් වියැකී රිදවූ වේදනා තවමත් ඇත නොමැකී කාලය දිව ගියා වළකන්නට නොහැකී සිහි කර ඔබට පිං දුන් එක යුතුකමකීඅනියත තමයි ජීවිතයක හරි දැකුම සිතමින් ගතවුණා අවුරුදු දෙක තුනම පරලොව ගිය ඔබට දෙන්නට ඇති එකම පින්බර මවු කුසක ඉපදෙන්නට පැතුමරූපා තිලකරත්නමහරගමකාලය ගතවී විඥානය කැටි ගැසී වාහන යනෙනා හඬ ද සුළඟ හමනා හඬ ද හඳුනා ගන්නත් නොහැක මට කතා කරන්නට මා අවට ඇති ලස්සන මල් කිනිත්ත ගෙන දෑතින් බැරිය මට සිඹින්නට ගොරහැඬි කට හඬකින් කෑ ගසා මහ හඬින් කාක්කෙක් විත් මගේ ඔළුවට පහරා ඉගිලෙයි සතුටින් බියකරු රාත්‍රියක අඳුරු සෙවණැලි අතර මම දකින්නෙමි නිරන්තර මඟ තොටේ අනේක විධ සිදුවීම් ඉතින් පාපතර මිනිසුනි එපා මාව සාක්ෂියක් කරගන්නට මට තව බොහෝ කල් මෙතන රැ‍ඳෙන්නට ඉඩ දෙන්නඑන්. කේ. අත්තනායක - පොලොන්නරුවදොරකඩ වෙරළු ගහේ මල් පිපිල හරිම ලස්සනයි. ගහ යට හරියට සුදුපාට පලසක් එළලා වගේ. ඒ විතරක් යැ පළාතම හරිම සුවඳයි. ඒක දැකපු මගේ හිත දිව ගියා මොහොතකට ඒ අපේ සුන්දර අතීතයට.එදා කැම්පස් එකේ ලෙක්චර්ස් ඉවර වෙලා පාලු පාර දිගේ වෙරළු අච්චාරු කකා අනාගතේ ගැන සිහින මව මවා අපි දෙන්න අත් අල්ලාගෙන ඇවිදගෙන ගිය හැටි. ‍දෙමල ආච්චිගෙ වෙරළු අච්චාරු කාලා කට දනකොට බෝතලෙන් ඔයා මගෙ කටට වතුර දාපු හැටි. එතකොට කැස්ස හැදිල මට පිටගිරියෙ ගිහින් ඇඟ පුරාම හැලුන හැටි, ඔයා මහා හයියෙන් හිනාවෙවී මාව පිහදාපු හැටි හරිම සුන්දරයි නේද?ඔයාගෙ අර සින්දු කෑල්ල මතක ද?“සොඳුරු අතීතයෙ නිමල පැතුම වී මගෙ හද තුළ ඔබ ඉන්න ඇති.”ඒත් අද මම කොහේ ද? ඔබ කොහේ ද? ඉගන ගත්ත දෙයින් කිසිම ප්‍රයෝජනයක් නොගෙන සල්ලි මත්තෙම දුවන ලොකු මුදලාලි කෙනෙකුගෙ බිරියක් වෙලා, දරුවන් දෙදෙනකුගෙ මවක් වෙලා, ගෙදර දොර කටයුතු කරගෙන ගමටම වෙලා ගමේ ගෑනියක් වගේ මම ඉන්නව ජීවිතයම දන් දීලා.ඒත් ඔයා දේශ දීපාංකාරේ ගිහින් විදේශීය කාන්තාවක් සරණ පාවාගෙන එහෙ වලා අපේ රටේ ඉගෙන ගත් දෙයින් නොරටුන්ට සේවය කරනවා.එදා ඔයා තොර තෝංචියක් නැතුව කථා කළ අපේකම, සංස්කෘතිය, බදු දුන්න ද? නොරටුන්ට?අපේ ඒ අතීතය කෙතරම් සොඳුරු ද? ලස්සන ද? මොහොතකටවත් ඒ සොඳුරු අතීතය පසුගිය කාලය තුළ ඔබට මතක් වුණා ද? වර්තමානයේ හදාගන්න බැරි වරදක් අතීතයේ දී වුණා කියලා ඔබ දුක් වුණා ද?එදා අපි තට්ටු දෙකේ ගෙයක් හදන හැටි, ලස්සන වාහනයක් ගන්න හැටි, ළමා ළපටින් හදාගෙන ගෙදර වත්තෙ මල් වවාගෙන ලස්සනට ඉන්න හැටි කථා කළා මතක ද?දවසක් අපි බස් එකේ එක ළඟ ඉඳගෙන මුමුණ මුමුණ යනකොට සිඟමන් ඉල්ලමින් ඒ බස් එකට නැග්ග කාන්තාවක් කිව්ව කවිය ඔයාට මතක ද? මට තවමත් මතකයි ඒකෙ අන්තිම පදය.“මං පිං කරල නැහැ හිතවත ඔහෙල තරම්”අද මටත් කියන්න තියෙන්නෙ ඒකම තමයි ඇත්තම ඇත්ත ඒකම නේද?අවිස්සාවේල්ලේපියසෝම රුද්‍රිගුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406221</link>
    <topic>නොරිටාකේ නව ප්‍රදර්ශනාගාරය ධර්මපාල මාවතේ දී</topic>
    <author/>
    <content>නොරිටාකේ නව ප්‍රදර්ශනාගාරය ධර්මපාල මාවතේ දීපෝසිලේන් පිඟන් භාණ්ඩ නිෂ්පාදනයේ නිරත ශ්‍රී ලංකවේ ප්‍රමුඛතම නිෂ්පාදන සමාගමක් වන නොරිටාකේ පෝසිලේන් සමාගම සිය නවතම ප්‍රදර්ශනාගාරය කොළඹ 07, ධර්මපාල මාවතේ අංක 77 යන ස්ථානයේ දී පසුගියදා විවෘත කළේ ය.නොරිටාකේ ලංකා සමාගමේ නියෝජ්‍ය සභාපති හා කළමනාකාර අධ්‍යක්ෂ යොෂිනර් ෂිමායා මහතා අදහස් දක්වමින් මෙසේ කියා සිටියේය. “ශ්‍රී ලංකාව තුළ අපගේ ජාත්‍යන්තර සන්නාමයේ ස්ථාපිත වීම මනාව තහවුරු කරමින් මෙතෙක් අප පැමිණි ගමන් මගේ සුවිශේෂී ඉදිරි පියවරක් තැබීමක් ලෙසින් මෙම නව ප්‍රදර්ශනාගාරය විවෘත කිරීම හඳුන්වන්න පුළුවන්. මේ ප්‍රදර්ශනාගාරය අපගේ නිෂ්පාදිතවල විශිෂ්ටත්වය කියා පානා ටෝකියෝ, නගෝයා, හොංකොං සහ නිව් ජර්සි යන නගරවල පිහිටා තිබෙන අපගේ අනෙකුත් ජාත්‍යන්තර ප්‍රදර්ශනාගාර හා මෙතැන් පටන් සම්බන්ධ වනවා.  නොරිටාකේ ප්‍රදර්ශනාගාරයේ විවෘත කිරීමේ උත්සව අවස්ථාවට ආර්ථික සංවර්ධන අමාත්‍ය බැසිල් රාජපක්ෂ මහතා එක්වූ මොහොත. ලංකාවේ ජපාන තානාපති නොබිහිටෝ හොබෝ නොරිටාකෝ ලංකා පෝසිලේන් සමාගමේ සාමාන්‍යාධිකාරී සුජාතා එගොඩගෙදර, නියෝජ්‍ය සභාපති හා කළමනාකාර අධ්‍යක්ෂ යොෂිනර් ෂිමායා, විධායක උපදේශක නිමල් පෙරේරා, අධ්‍යක්ෂ ටී.සී. තෙන්නකෝන් මහත්ම මහත්මීහු මෙහි වෙති. කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406222</link>
    <topic>චීනය සහ ශ්‍රී ලංකාව පොත් ප්‍රකාශන ගිවිසුමක</topic>
    <author/>
    <content>චීනය සහ ශ්‍රී ලංකාව පොත් ප්‍රකාශන ගිවිසුමකශ්‍රී ලංකාවේ ප්‍රකාශිත පොත් චීනය තුළ ප්‍රවර්ධනය කිරීම සහ චීනයේ ප්‍රකාශිත පොත් ශ්‍රී ලංකාව තුළ ප්‍රවර්ධනය කිරීමේත් අදහසින් චීන රජය සහ ශ්‍රී ලංකා පොත් ප්‍රකාශකයන්ගේ සංගමය පසුගියදා අවබෝධතා ගිවිසුමකට අස්සන් තැබීය. දෙරටේ පැවැත්වෙන පොත් ප්‍රදර්ශනවලට සහභාගිවීමත්, දෙරටේම පළ වෙන උසස් කෘති පරිවර්තනය කර දෙරට තුළ ව්‍යාප්ත කිරීමත් එම අවබෝධතා ගිවිසුමේ අරමුණ වේ.චීන ඇමැති ජීඈන්ග් ජුඇන්ගුඕ මහතා අදහස් පළ කරමින් පොත් ප්‍රකාශන ක්ෂේත්‍රයේ නියැළුණු ප්‍රවීණ නියෝජිත පිරිසක් ශ්‍රී ලංකාවට පැමිණියේ ප්‍රථම වතාවට බවත් ශ්‍රී ලංකාවේ එක් පොත් ප්‍රකාශකයකු විසින් චීන කෘති 17ක් සිංහල භාෂාවෙන් පළකර තිබීම සතුටට කරුණක් බවත් සඳහන් කළේය.ශ්‍රී ලංකා පොත් ප්‍රකාශකයන්ගේ සංගමයේ සභාපති විජිත යාපා මහතා කතා කරමින්, නවදිල්ලියේ පැවති ලෝක පොත් ප්‍රදර්ශනයේ දී ලන්ඩන් පොත් ප්‍රදර්ශනයේදී ද අවස්ථාව ලැබුණු බවත් ජූනි මස 18 වැනි දින සිට කොරියාවේ සෝල් නුවර පැවැත්වෙන කොරියානු ජාත්‍යන්තර පොත් ප්‍රදර්ශනයට ද අපගේ නියෝජිත කණ්ඩායමක් සහභාගි වන බවත් 2014 සැප්තැම්බර් මස 13 වැනි දින පැවැත්වෙන කොළඹ ජාත්‍යන්තර පොත් ප්‍රදර්ශනයට ද විදේශීය පොත් ප්‍රකාශකයින් විශාල වශයෙන් සහභාගී වන බවත් ප්‍රකාශ කළේය.චීන රජයේ ප්‍රවෘත්ති පරිපාලන, ප්‍රකාශන, ගුවන්විදුලි චිත්‍රපට රූපවාහිනී උප ඇමැති ජීඈන්ග් ජුඇන්ගුඕ මහතා සහ ශ්‍රී ලංකා පොත් ප්‍රකාශකයන්ගේ සංගමයේ සභාපති විජිත යාපා මහතා මේ අවබෝධතා ගිවිසුමට අස්සන් තැබූ අවස්ථාව. ප්‍රධාන ලේකම් උපාලි වනිගසූරිය ජ්‍යෙෂ්ඨ උප සභාපති අතුල ‍ජයකොඩි, හිටපු සභාපති ආරියදාස වීරමන් යන මහත්වරු මෙහි වෙති කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406223</link>
    <topic>SLIBFI සම්මාන උලෙළේ දී පීපල්ස් ලිසිං සමාගමට සම්මාන 2ක්</topic>
    <author/>
    <content>SLIBFI සම්මාන උලෙළේ දී පීපල්ස් ලිසිං සමාගමට සම්මාන 2ක්පීපල්ස් ලීසිං ඇන්ඩ් ෆිනෑන්ස් සමාගම පසුගියදා කොළඹ දී පැවැති Sri Lanka Islamic Banking and Finance Industry සම්මාන උ‍ලෙළේ දී රිදී සම්මානයක් හා ලෝකඩ සම්මානයක් දිනාගැනීමට සමත් විය.ශ්‍රී ලංකා‍ෙව් ඉස්ලාමීය බැංකු හා මූල්‍යකරණ ක්ෂේත්‍රයෙහි විශිෂ්ටයන්ට අංශ 6ක් යටතේ ගෞරව ප්‍රණාම පිරිනැමීමේ අරමුණෙන් පැවැත්වෙන එම සම්මාන උලෙළේ ‘වසරේ විශිෂ්ටතම ඉස්ලාමීය මූල්‍යායතනය’ අංශයෙන් ලෝකඩ සම්මානය පිපල්ස් ලීසිං ඇන්ඩ් ෆිනෑන්ස් සමාගමට හිමි වූ අතර එම සමාගමේ විධායක නිලධාරි එම්.හිකාම් හුසේන් මහතාට ‘වසරේ විශිෂ්ටතම නැඟී එන ඉස්ලාමීය මූල්‍යකරණ පුද්ගලයා’ සම්මානය හිමි විය.පීපල්ස් ලීසිං නියෝජ්‍ය සාමාන්‍යාධිකාරි රොහාන් තෙන්නකෝන් මහතා පැවසුවේ, ‘අප සමාගමට අනුබද්ධිත ‘අල්-සෆා’ ඉස්ලාමීය මූල්‍ය ඒකකයට මෙම සම්මාන හිමිවීම විශේෂිතයි. මන්ද වසර 2005 දී ඇරඹූ ‘අල්-සෆා’ ඉස්ලාමීය මූල්‍ය ඒකකයට මෙම සම්මාන හිමි වූයේ එම සම්මාන ප්‍රදානයට ඉල්ලුම් කළ පළමු අවස්ථාවේදීමයි. දිවයින පුරා පිහිටුවා ඇති ‘අල්-සෆා’ ඒකකයට අයත් ශාඛා 7කින් හා ඕනෑම පීපල්ස් ලීසිං ශාඛාවකින් පුළුල් පරාසයක පැතිරුණු ඉස්ලාමීය මූල්‍යකරණ පහසුකම් රැසක් දැන් ලබාගත හැකියි. එමෙන්ම දීපව්‍යාප්ත ‘අල්-සෆා’ සේවා ජාලයක් බිහිකිරීම හා ජාතන්තර ඉස්ලාමීය මූල්‍යකරණයේ සියලු මූල්‍ය පහසුකම් සැපයීමත් ඉදිරියේ දී පීපල්ස් ලීසිං සමාගම මඟින් සිදුකිරීමට නියමිතයි.පීපල්ස් ලීසිං සමාගමේ නියෝජ්‍ය සාමාන්‍යාධිකාරි (ව්‍යාපාර සංවර්ධන හා අලෙවි) රොහාන් තෙන්නකෝන් මහතා වෙත ප්‍රධාන ආරාධිතයා ලෙසින් පැමිණි හිටපු නීතිපති ජනාධිපති නීතිඥ සිබ්ලි අෂීෂ් මහතා විසින් සම්මානය පිරි නැමූ අවස්ථාව.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406224</link>
    <topic>CIMA වෘත්තිකයන්ට උසස් උපාධි පාඨමාලාවක්</topic>
    <author/>
    <content>CIMA වෘත්තිකයන්ට උසස් උපාධි පාඨමාලාවක්CIMA හි ශ්‍රී ලංකා ප්‍රධානී සහ ව්‍යාපාර සංවර්ධන සහ සන්නිවේදන කලාප ප්‍රධානී රුඩ්ලි ස්ටීවන්, CIMA හි මැදපෙරදිග, දකුණු ආසියා සහ උතුරු අප්‍රිකා කලාප අධ්‍යක්ෂක බ්‍රැඩ්ලි එමර්සන්, CIMA හි ප්‍රධාන විධායක චාර්ල්ස් ටිලී, ANC හි අධ්‍යයන පීඨාධිපති ආචාර්ය නුරාජ් රාජපක්ෂ, ANC හි අධ්‍යන ප්‍රධානී ඉන්ද්‍රජිත් චන්දර් සහ ANC හි ප්‍රධාන මුල්‍ය නිලධාරී පී. සරවනන් ගිවිසුම් අස්සන් කළ අවස්ථාවේ.West London විශ්ව විද්‍යාලය සහ වරලත් ගණකාධිකරුවන්ගේ ආයතනය එක්ව CIMA සුදුසුකම සැපිරූ සිසුන් සඳහා උසස් උපාධි පාඨමාලාවක් හඳුන්වා දී ඇත. CIMA යනු ‍ලොව ඉහළම පිළිගැනීමක් සහිත කළමනාකරණ ගිණුම්කරණ ආයතනයක් වන අතර එක්සත් රාජධනියේ අධ්‍යාපනික සංගණන නියෝජිතායතනය මඟින් සිදු කරනා සේව්‍ය කාර්යසාධන දර්ශකයට අනුව West London විශ්ව විද්‍යාලය යනු සියයට 94 ක සේවා නියුක්තියක් සපයනු ලබනා විශ්ව විද්‍යාලයකි.CIMA වෘත්තිකයින් සඳහා ශ්‍රී ලංකාවේ ප්‍රථම වරට හඳුන්වාදෙන උසස් උපාධි පාඨමාලාවක් වන මෙය ශ්‍රී ලංකාවේ තෘතීය අධ්‍යාපන වෙළඳපොළේ ප්‍රමුඛයා වන ANC අධ්‍යාපන ආයතනය විසින් සපයනු ලබයි. ඒ සබඳතාවය තහවුරු කරමින් CIMA සහ ANC අධ්‍යාපන ආයතනය අතර පසුගියදා අවබෝධතා ගිවිසුමක් ද අස්සන් තැබුණි.මෙම එක් අවුරුදු උසස් උපාධි පාඨමාලාව CIMA උපාධිධාරීන් හට අත්‍යවශ්‍ය නායකත්ව සහ පිරිස් කළමනාකරණ දැනුම සහ භාවිතයන් ලබා දීම මූලිකව අරමුණු කරයි. එසේම මෙහිදී ශ්‍රී ලාංකීය CIMA උපාධිධාරීන් හට ජාත්‍යන්තර මට්ටමේ උසස් උපාධි සුදුසුකමක් ලබා ගැන්මටත්, ඒ හරහා ගෝලීය අවස්ථාවන් හඹා යාමටත් අවස්ථාව උදා වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406225</link>
    <topic>කොළඹ Agile සමුළුවට සියල්ල සූදානම්</topic>
    <author/>
    <content>කොළඹ Agile සමුළුවට සියල්ල සූදානම්දෙවැනි වසරටත් කොළඹ Agile සමුළුව පැවැත්වීමට කටයුතු සංවිධානය කෙරේ. මෙරට තොරතුරු තාක්ෂණ ක්ෂේත්‍රයේ වෘත්තිකයින්ට Agile ක්‍රමවේදය පිළිබඳ විශේෂඥයින්ගේ දැනුම හා අත්දැකීම් බෙදාහදා ගැනීමට අවස්ථාව උදාකරදීම සමුළුවේ අරමුණයි. සමුළුවේ දී ක්ෂේත්‍රයට සරල මට්ටමේ සිට සංකීර්ණ මට්ටම දක්වා විහිදුණු අදාළ උපදේශනාත්මක මාතෘකා පිළිබඳ කරුණු දීර්ඝ වශයෙන් සාකච්ඡා කිරීමට අපේක්ෂිතයි.කොළඹ විශ්වවිද්‍යාල සංවිධාන එකමුතුවේ සවිබල ගැන්වීමෙන් සංවිධානය කරනු ලබන මෙම සමුළුව 26 වැනි දින සිනමන් ලේක්සයිඩ් හෝටලයේ දී පැවැත්වීමට නියමිතයි. දි‍නයේ මුල් භාගය ජාත්‍යන්තර වශයෙන් කීර්තිමත් දේශකයින්ගේ දේශනවලින් සමන්විතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406226</link>
    <topic>‘ෆැමිලි සවාරි 07’ ජයග්‍රාහකයෝ සිංගප්පූරු ජපාන සංචාර නිම කරති</topic>
    <author/>
    <content>‘ෆැමිලි සවාරි 07’ ජයග්‍රාහකයෝ සිංගප්පූරු ජපාන සංචාර නිම කරතිසෙලින්කෝ ලයිෆ් රක්ෂණ ඔප්පු හිමියන් හා ඔවුන්ගේ පවුල්වල සාමාජිකයින් සිංගප්පූරුවේ සහ ජපානයේ සුන්දර මතක සටහන් රැගෙන පසුගියදා ලංකාවට ළඟාවූයේ ඔවුන් මැයි මාසය පුරාවට සිදුකළ සුපිරි විදේශීය සංචාර නිමාවට පත් කරමිනි.ඔවුන් සෙලින්කෝ ලයිෆ් ‘ෆැමිලි සවාරි 07’ වැඩසටහනේ ජයග්‍රාහකයින් වූ අතර රක්ෂණ ඔප්පු හිමි පවුල් 45 කට අයත් සාමාජිකයින් 160 දෙනෙකු දින තුනක සිංගප්පූරු සංචාරය සඳහාත් රක්ෂණ ඔප්පු හිමි පවුල් 05 ක සාමාජිකයින් 20 දෙනෙකු දින හතරක ජපාන සංචාරය සඳහාත් සුදුසුකම් ලබා තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406227</link>
    <topic>බැතිමතුන්ගේ සනීපාරක්ෂාව වෙනුවෙන් ඩෙටෝල් වැඩසටහන් රැසක්</topic>
    <author/>
    <content>බැතිමතුන්ගේ සනීපාරක්ෂාව වෙනුවෙන් ඩෙටෝල් වැඩසටහන් රැසක්‘දිනපතා ආරක්ෂාව’ යන තේමාව යටතේ විෂබීජවලින් තොර ශ්‍රී ලංකාවක් ගොඩනැඟීම සඳහා පෙරමුණ ගනිමින් ක්‍රියාකරන රෙකිට් බෙන්කිසර් සමාගමේ ප්‍රමුඛතම සන්නාමයක් වන ඩෙටෝල් වෙසක් සමයේ බැතිමතුන්ගේ ආරක්ෂාව වෙනුවෙන් තවත් සුවිශේෂී වැඩසටහන් මාලාවක් ක්‍රියාත්මක කරයි.සෞඛ්‍යය හා යහපත් සෞඛ්‍ය පුරුදු පිළිබඳ නිවැරදි දැනුම ජනතාව අතරට රැගෙන යාමේ අරමුණ පෙරදැරිව ඩෙටෝල් විසින් “සුවසෙත මෙහෙවර” යනුවෙන් ජාතික මට්ටමේ ව්‍යාපෘතියක් ආරම්භ කරන ලදී. සෞඛ්‍ය වෘත්තිකයින් හා සෞඛ්‍ය සංවිධාන සමඟින් එක්ව ක්‍රියාත්මක කරනු ලබන එම ව්‍යාපෘතිය මඟින් විෂබීජ විනාශ කිරීම, යහපත් සෞඛ්‍යය හා ප්‍රථමාධාර ඉලක්ක කර ගත් වැඩසටහනක් ලෙසින් ක්‍රියාත්මක කෙරේ.එම ව්‍යාපෘතිය මඟින් 2014 වසරේ ක්‍රියාත්මක කරනු ලබන සමාජ සත්කාරක සේවාවක් ලෙසින් වෙසක් සමයේ කොළඹ නගරයට පැමිණෙන දහස් සංඛ්‍යාත බැතිමතුන්ගේ සනීපාරක්ෂාව වෙනුවෙන් ඩෙටෝල් විසින් පියවර රැසක් ගෙන තිබිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406228</link>
    <topic>පුරා දශක දෙකක් ලාංකීය ආර්ථිකය සවිමත් කිරිමට 3M උරදෙයි</topic>
    <author/>
    <content>පුරා දශක දෙකක් ලාංකීය ආර්ථිකය සවිමත් කිරිමට 3M උරදෙයිනව්‍ය නිෂ්පාදන සහ ව්‍යාපාරික විසඳුම් ලබාදීමේ සහ ඩොලර් බිලියන 30.8ක විකුණුම් ආදායම් සහිත ගෝලීය දැවැන්තයා වන 3M සමාගමට අනුබද්ධිත 3M ශ්‍රී ලංකා සමාගම දශක දෙකක් පුරාවට ලංකාවේ ව්‍යාපාරික කටයුතුවල යෙදෙමින් දේශීය ආර්ථිකයට ලබා දුන් දායකත්වය මහත් අභිමානවත් අන්දමින් සමරයි. වඩාත් නව්‍ය වූ ව්‍යාපාරික විසඳුම් ලබා දීම කෙරෙහි අවධානය යොමු කරමින් අනාගතයේ දී ලාංකීය මෙහෙයුම් කරා යොමු වන බව සමාගම වැඩිදුරටත් පවසයි. පාරිභෝගික අවශ්‍යතා හඳුනා ගනිමින් විශිෂ්ට පාරිභෝගික සේවාවක් සැපයීම තුළින් ඉහළ වෙළෙඳපොළ කොටසක් අත්පත් කරගැනීම 3M ශ්‍රී ලංකා සමාගමේ අරමුණ වී ඇත. එමෙන්ම තම ලාංකීය පාර්ශ්වකරුවන් වෙත ඇති බැඳීම ශක්තිමත් කිරීම ද සමාගමේ ප්‍රතිඥාවකි.මූලික වශයෙන් විවිධාංගීකරණය වූ තාක්ෂණික සමාගමක් ලෙසට 3M පේටන්ට් බලපත්‍ර සහිත තම නිෂ්පාදනයන් තාක්ෂණික වේදිකාවන් 46ක් ඔස්සේ නිපදවමින් විවිධ වූ ආයතනික අවශ්‍යතා සඳහා නව්‍ය වූ ව්‍යාපාරික විසඳුම් නිර්මාණය කිරීමට යොමු වී සිටී.3M ශ්‍රී ලංකා හී නේවාසික කළමනාකාර සුරේන් රාජනාදන් මහතා යුද්ධයෙන් පසු සංවර්ධනයේ ප්‍රතිලාභ අප වසරින් වසර අත්විඳිමින් සිටිනවා. 3M ලංකාවේ ප්‍රධාන පෙළේ ව්‍යාපාර ක්ෂේත්‍ර ගණනාවකටම සම්බන්ධ වී සිටින බැවින් සංවර්ධන අවශ්‍යතාව මැනවින් හඳුනා ගනිමින් ඊට අනුරූප ලෙස කටයුතු කිරීමට හැකිව තිබෙනවා” යනුවෙන් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj1406229</link>
    <topic>යාපනය ඉංජිනේරු සිසුන්ට යාන්ත්‍රික ඇඳීම් කට්ටල</topic>
    <author/>
    <content>යාපනය ඉංජිනේරු සිසුන්ට යාන්ත්‍රික ඇඳීම් කට්ටලයාපනය විශ්ව විද්‍යාලයට ඇතුළත් වූ පළමු ඉංජිනේරු ශිෂ්‍ය කණ්ඩායමට යාන්ත්‍රික ඇඳීම් කට්ටල 39 ක් පිරිනමන්නට හොල්සිම් ලංකා සමාගම පසුගියදා කටයු තු කළේ ය. එය සිමෙන්ති සහ කොන්ක්‍රීට් ක්ෂේත්‍රයට අදාළ අධ්‍යාපනය නැංවීම උදෙසා හොල්සිම් ලංකා දරන වෑයමේ තවත් එක් පියවරකි.සිය අධ්‍යාපන කටයුතු සාර්ථකව සිදුකිරීම සඳහා මෙම සිසුන් හට උපාංග අසුරන පෙට්ටිය, විහිත චතුරස්‍රය, ඇඳීම් ක්ලිප්, මකන ආරක්ෂණ ඇතුළු අංග රැසක් සමන්විත උපාංග කට්ටලයක් අත්‍යවශ්‍ය වේ. හොල්සිම් ලංකා සමාගම යාපනය විශ්ව විද්‍යාලයට මෙවන් යාන්ත්‍රික ඇඳීම් කට්ටල 39 ක් පරිත්‍යාග කළේය.හොල්සිම් ලංකා හි නව්‍යකරණ හා යෙදවුම් මධ්‍යස්ථානයේ කළමනාකරු තුෂාර ප්‍රියදර්ශන මහතා, යාපනය විශ්ව විද්‍යාලයේ ශිෂ්‍ය මොහොමඩ් නවුෆාල් නසීම් වෙත උපාංග කට්ටලයක් පිරිනැමූ මොහොත. හොල්සිම් කාර්ය මණ්ඩලයේ සාමාජික සංක සෙනෙවිරත්න මහතා, යාපනය විශ්ව විද්‍යාලයේ අන්තර් විෂයයීක අධ්‍යයන අංශයේ අංශාධිපති ජ්‍යෙෂ්ඨ කථිකාචාර්ය ආචාර්ය ඒ. අන්බුරුවෙල් මහතා, විද්‍යුත් හා ඉලෙක්ට්‍රොනික ඉංජිනේරු අධ්‍යයනාංශයේ අංශාධිපති ජ්‍යෙෂ්ඨ කථිකාචාර්ය ආචාර්ය ටී. තිරුවරන් මහතා සහ ඉංජි‍නේරු පීඨයේ පීඨාධිපති ආචාර්ය ඒ. අත්පුතරාජා මහතා යන මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj14062210</link>
    <topic>තොරතුරු සංනිවේදන තාක්ෂණය පහසුකම් වර්ධනයට ඩොලර් මිලියන 415ක ආයෝජන ගිවිසුමකට අස්සන්</topic>
    <author/>
    <content>තොරතුරු සංනිවේදන තාක්ෂණය පහසුකම් වර්ධනයට ඩොලර් මිලියන 415ක ආයෝජන ගිවිසුමකට අස්සන්මෙරට ජාතික තොරතුරු සංනිවේදන තාක්ෂණ විසඳුම් සැපයුම්කරු මෙන් ම පුරෝගාමී බ්‍රෝඩ් බෑන්ඩ් සේවා සැපයුම්කරු ද වන ශ්‍රී ලංකා ටෙලිකොම් සමාගම ඉදිරි වසර දෙක තුළ රටේ විදුලි සංදේශ සේවා තොරතුරු තාක්ෂණය බ්‍රෝඩ් බෑන්ඩ් සේවා සහ ජාතික විදුලි සංදේශ යටිතල පහසුකම් ජාලය පුළුල් කිරීම සඳහා ඩොලර් මිලියන 415.44 ක ආයෝජනයකට ශ්‍රී ලංකා ආයෝජන මණ්ඩලය සමඟ ගිවිසුමකට අස්සන් කරයි.‍ආයෝජන මණ්ඩලයේ සභාපති ලක්ෂ්මන් ජයවීර මහතා සහ ශ්‍රී ලංකා ටෙලිකොම් සමාගමේ සභාපති නිමල් වෙල්ගම මහතා ආයතන දෙක වෙනුවෙන් මෙම ගිවිසුමට අස්සන් කළ අතර ශ්‍රී ලංකා ටෙලිකොම් සමූහ ප්‍රධාන විධායක නිලධාරි ලලිත් ද සිල්වා මහතා ද එම අවස්ථාවට සහභාගි විය.එම ආයෝජන ගිවිසුම මගින් ජාතික තොරතුරු සංනිවේදන තාක්ෂණයට අදාළ යටිතල පහසුකම්, අන්තර්ජාල දත්ත මධ්‍යස්ථාන, හඬ සේවා, ව්‍යවසායක සහ තොග විකුණුම් සේවා, අධිවේගී ‍බ්‍රෝඩ් බෑන්ඩ් සේවා, PeoTv සහ ෆයිබර් ඔප්ටික් ජාල ව්‍යාපෘතිය, 4G LTE ව්‍යාප්තිය, ජාත්‍යන්තර සබඳතා, නිවසටම ෆයිබර් තාක්ෂණය, වයර්ලස් බ්‍රෝඩ් බෑන්ඩ් ව්‍යාපෘති ආදිය වර්ධනය කරනු ඇත. 2007 ආයෝජන මණ්ඩල අනුමැතිය ලැබීමත් සමඟම ශ්‍රී ලංකා ටෙලිකොම් සමාගම් සමූහය මෙරට විදුලි සංදේශ සේවාවන් සැපයීම පිණිස බිලියන 1.3 කට වඩා ආයෝජනය කර ඇත. මින් රුපියල් බිලියන 57/ ඩොලර් මිලියන 485 කට වැඩි ප්‍රමාණයක් ආයෝජනය කර ඇත්තේ දිවයිනේ විදුලි සංදේශ යටිතල පහසුකම් වර්ධනය කිරීම වෙනුවෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj14062211</link>
    <topic>යොවුන් පාසල් සිසු සිසුවියන්ට ව්‍යවසායකත්ව ප්‍රායෝගික දැනුම</topic>
    <author/>
    <content>යොවුන් පාසල් සිසු සිසුවියන්ට ව්‍යවසායකත්ව ප්‍රායෝගික දැනුමසිලෝන් බිස්කට්ස් සමාගම පාසල් දරු දැරියන්ගේ ව්‍යවසායකත්ව කුසලතා පුබුදුවාලීමට අත්වැල සපයමින් පාසල් 10ක යොවුන් පාසල් දරු දැරියන් 300 දෙනෙකුට ව්‍යවසායකත්වය පිළිබඳව ප්‍රායෝගිකව සහ සෛද්ධාන්තික දැනුම ලබා දෙන තරුණ ව්‍යවසායකත්ව සංවර්ධන වැඩසටහන සඳහා අනුග්‍රහය දැක්වීය.මෙම අනුග්‍රාහකත්වය සිලෝන් බිස්කට්ස් සමාගමේ සභාපති මිනෙක වික්‍රමසිංහ මහතාගේ සංකල්පය යටතේ සමාගමේ ආයතනික සමාජ වගකිම් ප්‍රවේශයක් ලෙස ලබා දෙන අතර ව්‍යවසායකත්ව සංවර්ධනය වැඩසටහන යටතේ තෝරා ගත් පාසල්වල දරු දැරියන්ට නව්‍ය වූ සැසිවාරයන් සහ ඉදිරිපත් කිරීම් හරහා ව්‍යවසායකත්වය සහ එහි මූලිකාංග පිළිබඳව මනා අවබෝධයක් ලබාදීමටත්, දැනට ඔවුන් විසින් හදාරන විෂයානුබද්ධ කරුණු ව්‍යවසායකත්වයට එක්කර ගත හැකි ආකාරය මෙන්ම අනාගතයේ දී සාර්ථක ව්‍යවසායකයකු තමන් තුළින් ඇති කර ගත හැකි ආකාරය පිළිබඳව මෙහිදී සරලව සිසු සිසුවියන්ට වටහා දීමට සංවිධායකයෝ පියවර ගත්හ.අධ්‍යාපන අමාත්‍යාංශයේ අනුමැතිය සහ අධීක්ෂණය මෙන්ම ශ්‍රී ලංකා ළමා ව්‍යවසායකත්ව සංවිධානයේ මෙහෙයවීම් ශක්තියෙන් දියත් වූ මෙම තරුණ ව්‍යවසායකත්ව වැඩසටහන මඟින් පාසල් දරු දැරියන්ගේ ව්‍යවසායකත්ව කුසලතාවන් සහ ව්‍යාපාරික දැනුම වර්ධනය කර ගැනීමට මෙන්ම තමන්ගේම ව්‍යාපාරයක් ඇරඹීමටත් එමඟින් නව නිෂ්පාදන වෙළෙඳපොළට හඳුන්වාදීමට අවස්ථාව සැලසිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj14062212</link>
    <topic>ස්වදේශී කොහොඹ අවුරුදු උදානය</topic>
    <author/>
    <content>ස්වදේශී කොහොඹ අවුරුදු උදානයකඳානේ සීමාසහිත ස්වදේශී කර්මාන්තායතනයේ අනුග්‍රහයෙන් ‘ස්වදේශී කොහොඹ අවුරුදු උදානය’ මහා අවුරුදු උලෙළ කැලණිය හා නාරම්මල නගරවලදී පසුගියදා පැවැත්විණි.මහා පාපැදි තරගයකින් ඇරඹුණු කැලණිය ‘ස්වදේශී කොහොඹ අවුරුදු උදානය’ ජාතික ක්‍රීඩා රැසකින් සමන්විත විය. මහා මැරතන් ධාවන තරගයකින් ඇරඹුණු නාරම්මල අවුරුදු උදානයේ දී තේරුණු අවුරුදු කුමරියන්ට ද ස්ව‍දේශී කර්මාන්තායතනයෙන් වටිනා තෑගි පිරිනැමුණි.කැලණිය හා නාරම්මලදී පැවති ‘ස්ව‍ෙද්ශී කොහොඹ අවුරුදු උදානයේ දී’ කිරුළු පැලඳි ‘ස්වදේශී කොහොඹ අවුරුදු කුමරියෝ’කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj14062213</link>
    <topic>SLIIT විද්‍යාපති උපාධි පාඨමාලා: සිසුහු බඳවා ගැනෙති</topic>
    <author/>
    <content>SLIIT විද්‍යාපති උපාධි පාඨමාලා: සිසුහු බඳවා ගැනෙතිවඩාත් පිළිගත් උපාධියක් සමඟින් වෘත්තිමය මඟ පෙන්වීම සලසන උපාධි පිරිනැමීමේ ප්‍රමුඛතම උසස් අධ්‍යාපන ආයතනය වන SLIIT ආයතනය සිය විද්‍යාපති උපාධිය වෙනුවෙන් සිසුන් බඳවා ගැනීම ආරම්භ කරයි.තොරතුරු තාක්ෂණය පිළිබඳ විද්‍යාපති උපාධිය, තොරතුරු කළමනාකරණය පිළිබඳ විද්‍යාපති උපාධිය, තොරතුරු පද්ධති පිළිබඳ විද්‍යාපති උපාධිය, සයිබර් ආරක්ෂාව පිළිබඳ විශේෂ තොරතුරු තාක්ෂණය පිළිබඳ විද්‍යාපති උපාධිය හා ව්‍යාපාර යෙදවුම් නිර්මාණය පිළිබඳ විද්‍යාපති උපාධිය පාඨමාලා වෙනුවෙන් සිසුන් බඳවා ගැනීම ආරම්භ කර තිබේ.“සියලු අංශයෙන් දක්ෂතා පිරි සිසුන් බිහි කිරීම SLIIT ආයතනයේ අපේක්ෂාවයි. රටේ ආර්ථික සංවර්ධනයට දායක විය හැකි නව්‍ය, නිර්මාණාත්මක හා ඵලදායි පුරවැසියන් බිහි කිරීම අ‍පගේ මෙහෙයුමේ අරමුණ වී තිබේ. සිසුන්ට වඩාත් විශිෂ්ට උසස් අධ්‍යාපනයක් ලබාදීමේ අභියෝගය බාර ගනිමින් අප පර්යේෂණ වටපිටාවක් තුළ අධ්‍යයන කටයුතුවල නියැළීමට සුදුසු පරිසරයක් ගොඩනඟා දීමට කටයුතු කරනු ලැබුවා” ප්‍රධාන විධායක නිලධාරී මහාචාර්ය ලලිත් ගමගේ මහතා කියයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj14062214</link>
    <topic>මෙල්ස්ටා රීගල් ෆිනෑන්ස් සමාගම ප්‍රවර්ධන වැඩසටහන්</topic>
    <author/>
    <content>මෙල්ස්ටා රීගල් ෆිනෑන්ස් සමාගම ප්‍රවර්ධන වැඩසටහන්ස්වයං රැකියා සහ කුඩා හා මධ්‍ය පරිමාණ කර්මාන්තයන්හි නිරත ව්‍යාපාරිකයන්ට උද්‍යෝගිමත් පණිවුඩයක් ලබාදෙමින් මෙල්ස්ටා රීගල් ෆිනෑන්ස් සමාග යුනිමෝ එන්ටප්‍රයිසස් සමාගම සමඟ එක්ව ‘'යුනිමෝ” කුඩා/ මිනි ට්‍රක් රථ සඳහා ප්‍රවර්ධන වැඩසටහනක් අරඹයි.“යුනිමෝ” කුඩා/මිනි ට්‍රක් රථ සඳහා කල්බදු පහසුකම් ලබාගන්නා සෑම ගනුදෙනුකරු‍ෙවකුටම සියලුම උපාංග සහිතව නවීන එල්ඊඩී රූපවාහිනියක් පිරිනමන ලදී. ඊට අමතරව වාහනයේ ලියාපදිංචිය සහ රක්ෂණය ද මෙල්ස්ටා රීගල් ෆිනෑන්ස් සමාගම විසින් නොමිලේ සිදුකර දෙන ලදී.මෙල්ස්ටා රීගල් සමාගමේ අධ්‍යක්ෂ /ප්‍රධාන විධායක නිලධාරි නිෂාමන් කරුණාපාල මහතා ප්‍රවර්ධන වැඩසටහන පිළිබඳව අදහස් දක්වමින් මෙසේ කීය. “2012 වසරේ ව්‍යාපාර කටයුතු ආරම්භ කළ දිනයේ සිට අපි මූල්‍ය පහසුකම් හරහා ව්‍යාපාරිකයන්ගේ අපේක්ෂාවන් සහ බලාපොරොත්තු ඉටු කර දීමේ සමාගමේ දැක්ම තුළ ක්‍රියාත්මක වෙමින් ඔවුනට ඒ සඳහා මඟ පෙන්නුවා. ඔහු තවදුරටත් අදහස් දක්වමින් කුඩා හා මධ්‍ය පරිමාණ ව්‍යාපාර, ශ්‍රී ලංකාවේ ආර්ථික සහ සමාජ සංවර්ධනය ප්‍රවර්ධනය කිරීමෙහිලා සහාය වන වැදගත් උපායමාර්ගික අංශයක් ලෙස හඳුනාගෙන ඇති බවත් පසුගිය කාලවකවානුව තුළ රැකියා උත්පාදනය, ආදායම් ඉපයීම, දුගී බව තුරන් කිරීම සහ කලාපීය ආර්ථික සංවර්ධනයෙහිලා සහාය වන ප්‍රධාන මූලාශ්‍රයක් ලෙස කුඩා හා මධ්‍ය පරිමාණ ව්‍යාපාර විශාල පිළිගැනීමක් දිනාගෙන ඇති බවත් දැවැන්ත ව්‍යාපාර පමණක් නොව කුඩා හා මධ්‍ය පරිමාණ මෙන්ම ස්වයං ව්‍යාපාර වර්ධනය කිරීමෙහිලා ද සහාය විය යුතු බව අපි තරයේ විශ්වාස කරන්නෙමු යැයි පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aj14062215</link>
    <topic>සොෆ්ට්ලොජික් ගනුදෙනු කෝටිය පනී</topic>
    <author>තාරක වික්‍රමසේකර</author>
    <content>සොෆ්ට්ලොජික් ගනුදෙනු කෝටිය පනීසතිය ආරම්භක සඳුදා (16) කොටස් වෙළෙඳ පොළ ගනුදෙනු තරමක් අඩු වී තිබුණි. පෙර සතියේ සිකුරාදා ගනුදෙනු සංඛ්‍යාව දැක්වුණේ 7608 ක් ලෙසිනි. ආරම්භක සඳුදා එය දැක්වුණේ ගනුදෙනු 7433 ක් ලෙසිනි. මිල ඉහළ ගිය සමාගම් අතර සමාගම් එතරම් කැපී පොපෙනුණු අතර කාර්සන්ස් සමාගමේ කොටසක මිල රුපියල් 4.20 කින් ඉහළ යාම කැපී පෙනුණි. කොටස් 100 ඉක්මවා අලෙවි වූ වෙනත් සමාගම්හි එතරම් කැපී පෙනෙන වෙනසක් සිදු නොවුණි. මිල පහළ ගිය සමාගම් අතුරින් කැපී පෙනුණේ ඩිමෝ (13.20), සමාගමේ ය. ලංකා අශෝක් ලේලන්ඩ් සමාගමේ කොටසක මිල රුපියල් 40.00 කින් ඉහළ ගිය නමුත් අලෙවි වුයේ කොටස් 5 ක් පමණි.සමස්ත කොටස් මිල දර්ශකය පෙර සතියේ සිකුරාදා 6337.22 ක් වු නමුත් සඳුදා එය දැක්වුණේ ඒකක 6344.10 ක් ලෙසිනි. ගනුදෙනු සංඛ්‍යාව අඩු වූ නමුත් සමස්ත කොටස් මිල දර්ශකය එසේ ඉහළ ගියේය. එමෙන්ම එස් ඇන්ඩ් පී එස් එල් දර්ශකය 4527.94 ක් දක්වා වැඩි වූයේ පෙර සතියේ අවසන් සිකුරාදා දැක්වුණු දර්ශක අගය වන 4507.83 ඉක්මවා යමිනි.දිනයේ මිලියනය ඉක්මවා ගනුදෙනු සිදුවුණු සමාගම් සංඛ්‍යාව 8 ක් වූ අතර එම සමාගම් අතර සිට්රස් ලෙෂර් - ඩබ් සී 2015 (1100285), මුලර්ස් (1377316),  එස් එම් බී ලීසිං (ඡන්ද බලය රහිත) -15190112, සොෆ්ට්ලොජික් (13689249), ද ෆිනෑන්ස් කොම්පැණි (4074222), අමානා බෑන්ක් (9236499), ලංකා ඔරික්ස් ෆිනෑන්ස් (1282063), පී සී ෂර්මා (2448475), සමාගම් දැක්වුණි.පසු දින එනම් 17 වැනිදා අඟහරුවාදා ගනුදෙනු සංඛ්‍යාව ශීඝ්‍ර ලෙසින් පහළ ගියේය. එදින ගනුදෙනු සංඛ්‍යාව දැක්වුණේ 5913 ක් ලෙසිනි. දිනයේ මිලියනය ඉක්මවා කොටස් අලෙවි වු සමාගම් සංඛ්‍යාව 4 ක් දක්වා අඩු වූ අතර එම සමාගම් අතර එක්ස්පෝ ලංකා (2598298), සෙලාන් බෑන්ක් (5419110), අමානා ටකාෆුල් (2558028), ඒෂියා සියාකා (2188627), සමාගම් දැක්වුණි. කොටස් මිල ඉහළ ගිය සමාගම් අතර කැපී පෙනුණේ ෂර්ලිමාර් සමාගමයි. එහි කොටසක මිල රුපියල් 187.70 කින් ඉහළ ගියේය. එමෙන්ම සිලෝන් ටුබැකෝ සමාගමේ කොටසක මිල රුපියල් 39.90 කින් ඉහළ ගියේය. නෙස්ලේ කොටසක ඉහළ ගියේ රුපියල් 19.30 කිනි. සිලෝක් ප්‍රින්ටර්ස් හි කොටසක මිල රුපියල් 250.00 කින් ඉහළ ගියද අලෙවි වූයේ සෙමාගමේ කෙටස් 2 ක් පමණි. ලී හෙජස් හි තොටසක මිල රුපියල් 10.50 කින් පහළ ගියේය.සමස්ත කොටස් මිල දර්ශකය එදින ඒකක 6344.41 ක් වූ අතර එස් ඇන්ඩ් පී එස් එල් දර්ශකය ඒකක 3521.07 ක් ලෙස දැක්වුණි.18 වැනිදා බදාදා යළි කොටස් ගනුදෙනුඉහළ ගියේය. ගනුදෙනු සංඛ්‍යාව දැක්වුණේ 5972 ක් ලෙසිනි. එහෙත් කොටස් 100 ට වඩා අලෙවි සමාගම්හි කැපී පෙනෙන ලෙසින් මිල ඉහළ ගියේ නැත. මිල පහළ යාම් අතුරින් නෙස්ලේ සමාගම කැපී පෙනුණි. පෙර දිනට වඩා එසදින කොටසක මිල රුපියල් 26.40 කින් පහළ ගොස් තිබුණි. හරිස්චන්ද්‍ර සමාගමේ කොටසක මිල රුපියල් 225.00 කින් පහළ ගියද අලෙවි වූයේ සමාගමේ එක් කොටසක් පමණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>22</day>
    </date>
    <link>http://www.silumina.lk/2014/06/22/_art.asp?fn=aw1406221</link>
    <topic>ලොකු කළගෙඩියක් විතර බඩක් තිබුණට කන්න කටක් නැතිව මං කන්නේ කොහොම ද?</topic>
    <author>මතුගම මහින්ද විජේතිලක</author>
    <content>“දීලා කාලා පුරුදු නැති මිනිස්සු කොට්ඨාසයක් ලෝකෙ ඉන්නවා, තමන්ගෙ බඩ කට පුරවා ගන්න විතරයි ඒ අයට ඕනෑ. හරියට රහට ගුණට කෑම ටිකක් කන්න නැති අය අප රටේ කොයි තරම් ඉන්නව ද? අනුන්ට කෑම වේලක් නොදෙන දානයක් මානයක් නොදුන් අය අපාගත වෙලා අනන්ත දුක් විඳිනවා. මහත්තයා මමත් ඒ වගේ දුක් විඳින කෙනෙක්, මතක ඇති කාලෙක කුසට අහර ටිකක් වැටුණෙ නෑ. වතුර පොදක් පෙවුණේ නෑ” යි බණ්ඩාරගම සේපාල නමැති කාර්මික නිලධාරියෙකුට ආවිෂ්ට වූ ප්‍රේතයෙක් ගුප්ත ගවේෂණයක දී කීවේය.“මොකක්ද තමන්ගෙ නම?” යැයි ගවේෂකවරයා ඇසීය.“මගේ නම සුනිල්, පහළ කඩේ සුනිල් කීවා ම ඕනෑ කෙනෙක් හඳුනනවා.”“ඇයි මේ සේපාලගෙ ඇඟට රිංගුවේ?”“මෙයාගෙ ගෙදර නිතර ම තෙල් කෑම කනවා. ඒ නිසා මමත් මෙයා එක්ක ආවා.”“ඇයි එහෙම ආවෙ?”“මෙයාගෙ ළමයි දෙන්නා බත් කන්න කැමති නෑ. හැමදාම හැන්දෑවට සේපාල වැඩ ඇරිලා ගෙදර යනකොට මගේ කඩෙන් කොත්තු දෙකක් ගෙනියනවා. සේපාලව දැක්ක ගමන් මට ඒක මතක් වුණා. කොත්තුවල රහ මතක් වුණා. ඉතින් සේපාලගෙ බයිසිකලේට නැගල පිටිපස්ස සීට් එකේ වාඩි වෙලා ගියා.”“තමුන් මැරිලා කොයි තරම් කාලයක් වුණා ද?”“අවුරුදු හයක් විතර වෙනවා.”“දැන් කඩේ කරන්නෙ කවුද?”“මගෙ පුතාලා”“මොනවා වෙලා ද මැරුණෙ?”“වයසට ගිහින් කන්න බැරුව”“දැන් මොනව ද කරන්නෙ?”“දුක් විඳිනවා. අනන්ත දුක් විඳිනවා. හැම තත්පරයකම කුස ගින්නෙන් පිපාසයෙන් දුක් විඳිනවා.”“ඉතින් පුතාගෙ කඩේ තියෙන කෑම කන්න පුළුවන් නේද?”“මට කන්න බොන්න බෑ මහත්තයා. කරුම විපාකෙ හැටියට මට කන්න බොන්න කටක් නෑ. ලොකු කළගෙඩියක් වගේ බඩක් තියෙනවා. ඉතින් කටක් නැතුව කන්නෙ කො‍හොම ද? ඉඳිකටු තුඩක් දාන්න පුළුවන් තරමෙ පුංචි සිදුරක් කට වෙනුවට තියෙන්නෙ. නහයට තෙල් කෑමවල සුවඳ දැනෙනවා. අර පුංචි සිදුරෙන් ඒ සුවඳ උරනවා. එතකොට තවත් කුස ගින්න පිපාසය දැනෙනවා. මේක මහා ගින්නක්. කුස තුළ ඇවිලෙන ඒ ගින්නෙන් දැවි දැවී දුක් විඳිනවා. කඩේ තියෙන කෑම දැක්කම දුක වැඩියි ඒක නිසා සේපාල දවසක් කොත්තු රොටි අරගෙන යන කොට මෙයාගෙ බයික් එකේ ම නැගල ආවා.”“මොකක්ද ඔය විඳින දුකට හේතුව?”“මහත්තයා මම හොඳට කෑවා බිව්වා මිසක් පිනක් දහමක් කළේ නෑ. දන් කටක් පූජා කළේ නෑ. සල්ලි බාගෙ තිබුණ නිසා සැප විඳින්න තමයි හිතුවේ. අනුන්ගෙ ගෙවල්වලට රිංගුවා. බලහත්කාරකම් කළා. අරක්කු බිව්වා. නරක විදිහටමයි ජීවත් වුණේ.”“තමුන් ජීවත්ව ඉන්දැද්දි කරපු වැඩ හොඳ ද? නරක ද?”“නරකයි”“නරක නම් ඇයි දැන දැනම ඒවා කළේ?”“ඒ වෙලාවෙ සතුටට”“ඉතින් දැන් මොකද වෙලා තියෙන්නෙ?”“දැන් විතරක් නොවෙයි, මැරෙන්න කලිනුත් අන්තිම දුක් විඳල මැරුණේ. කන්න බැරුව කෑමට ආසාවෙන්, පිපාසෙන් වතුර බොන්න බැරුව. එක් තැන් වෙලා නැගිටගන්න බැරුව. මළාට පස්සෙ දැනුත් එහෙමයි. ප්‍රේතයෙක් වෙලා කඩේ මිදුලෙ වැටිලා හිටියේ. වාහන වලට යට වෙනවා. ආයෙත් ඒ වගේ ම උපදිනවා. නැගිට ගන්න බැරිව සේපාලගෙ නතර කරපු බයිසිකලේ එල්ලිලා තමයි පස්ස සීට් එකට නැග ගත්තේ. දැන් සේපාලගෙ කරේ එල්ලිලා තමයි යන්නෙ එන්නේ.සේපාල ගජනායක හතළිස් පස් හැවිරිදි කාර්මික නිලධාරියෙකි. දෙදරු පියෙකි, කුස තුළ දැඩි වේදනාවකින් පෙළෙයි. නින්දෙන් ගැස්සී ඇහැරෙයි. යතුරු පැදියෙන් ගමන් කරන විට පසු පස ආසනයේ කෙනෙක් සිටින බවට බරට දැනෙයි, අනිකුත් වේලාවට උරහිසේ එල්ලී ඇති බරක් දැනෙයි. මේ අසනීප තත්ත්වයන් ගෙන් මිදෙන්නට වෛද්‍ය ප්‍රතිකාර කොට සුවයක් නැති තැන වත් පිළිවෙත්වලට යොමු විය. එයින් ද ප්‍රතිඵලයක් නැති තැන සේපාල ඇතුළුකෝට්ටේ ගුප්ත ගවේෂණ මධ්‍යස්ථානය පිළිබඳ ‘සිළුමිණ’ පත්‍රයේ ‘පියවි ඇසින් ඔබ්බට’ විශේෂාංගයෙන් දැනුම්වත් වී බිරිය සමඟ එහි ගියේය.එහි දී සේපාලට ආවිෂ්ට වූ බත් කඩේ සුනිල් ගේ ප්‍රාණකාරයා තමන් විඳින දුක තව දුරටත් විස්තර කළේය.“මම අරක්කු බීලා මිනිසුන්ට අපහාස කරපු හැටි බැනපු හැටි, බලහත්කාරකම් කළ හැටි මැවි මැවි පේනවා. කුසගින්නෙන්, පිපාසයෙන් පෙළෙනවා මදිවාට ඒකෙන් තවත් දුක් වේදනා දැනෙනවා.”“ඔය වගේ තවත් අය ඉන්නවා ද?”“අනන්තවත් ඉන්නවා. කුසගින්නෙන් පිච්චි පිච්චී නැගිට ගන්න බැරුව වැටිලා ඉන්න අය අනන්තයි.”“ඉතින් කොයි තරම් කල් දුක් විඳින්න වේවි ද?”“කියන්න බෑ. මේ දුකේ වේදනාවෙන් ම දැවෙනවා මිසක ඒවා හිතට හිතෙන්නෙවත් නෑ. කාශ්‍යප බුදු හාමුදුරුවන්ගෙ කාලෙ මැරිලා ප්‍රේතයෝ වෙලා උපන්න අයත් මට මුණ ගැහුණා. අනේ බුදු මහත්තයෝ මටත් තව කොයි තරම් දුක් විඳින්න වේවි ද කියලා කියන්න බෑ...” යි ප්‍රේතයා හඬන්නට වූයේය.“දැන් ඉතින් අඬලා වැඩක් නෑ. මේ අහක ඉන්න සේපාල මහත්තයාට කරදර කරන්නෙ තමන්ගෙ ගෙදරට යන්න බැරි ද?”“අපොයි අපොයි ඒක නම් කරන්න බෑ.”“ඇයි බැරි”“මගේ හාමිනේගෙ කට හොඳ නෑ”“ඇයි එයත් හොඳ නැද්ද?”“නෑ... නෑ... එයා හොඳයි, හරියට පින් දහම් කළා. සිල් සමාදන් වුණා. ඒ වුණාට ළමයින්ට අවවාද කරන කොට කියනවා මහ මිනිහා ඉන්නකම් වැරැදි වැඩ ජරා වැඩ කළා. බේබද්දා, දනක් පිනක් කළේ නෑ. කෙනෙකුට ආහාර වේලක් දුන්නෙ නෑ. ඒ වගේ නම් වෙන්න එපා” කියලා. ඒවා ඇහෙන කොට මගේ ශරීරය ගිනි අරගෙන ගිනිදැල් පිට වෙනවා. අනේ! අනේ! ගෙදරට නම් යන්න බෑ.”“එහෙම නම් අපි තමුන්ට උදව් කරන්නම් ඔය දුකෙන් මිදෙන්න. මම කියන විදිහට කරන්න ඕනෑ.”“මහත්තයා කියන ඕනෑම දෙයක් කරන්නම් මහත්තයො මේ දුකෙන් මුදවනවා නම්.”“ඔව් මම මේ සේපාල මහත්තයාටයි නෝනටයි දැන් බෝධි පූජා විසි එකක් නියම කරනවා. ඔබත් ඒ අය එක්ක මල් කඩන්න යන්න ඕනෑ. බෝධි පූජාවට යන්න ඕනෑ. ඒ අය ගාථා කියන කොට ගාථා කියන්න ඕනෑ. අන්තිමට පින් අනුමෝදන් කරන කොට සිත සතුටු කරගෙන අනුමෝදන් වෙන්න ඕනෑ. අන්තිමට ම බෝ මළුවෙ ඉඳගෙන මෙහෙම හිතන්න.මම වගේ සියලු සත්ත්වයෝ ම සැප කැමැත්තෝය, ඒ නිසා ඒ සියලු දෙනා ආහාර පාන, ඇඳුම් පැලඳුම් ලබා සතුටු වෙත්වා. කායිකවත් මානසිකවත් නිදුක් වෙත්වා, නිරෝගි වෙත්වා, සුවපත් වෙත්වා කියලා හිතන්න. බුදුගුණ අනන්තයි... බුදුගුණ අනන්තයි... බුදුගුණ අනන්තයි... ඒ බුදු ගුණ බලයෙන් මම සුවපත් වෙම්වා... මම සුවපත් වෙම්වා... මම සුවපත් වෙම්වා... සියලු සත්ත්වයෝ සුවපත් වෙත්වා... සුවපත් වෙත්වා.... සුවපත් වෙත්වා කියා මෛත්‍රීය පතුරුවන්න. මෛත්‍රී වැඩීම මහා දානයක් හා සමාන ආනිශංස වැඩෙනවා. ඒ වෙලාවට චිත්ත සන්තානයේ ඇතිවන කුසල චෛතසිකයන්ගේ ශක්තියෙන් ඔබ දැන් සිටින තත්ත්වයට වඩා ඉහළ තත්ත්වයකට පත් වේවි” යි ප්‍රේතාත්මය දැනුවත් කළේය.“හොඳයි මහත්මයා. මම ඒ උපදෙස් පිළිපදිනවා” යි ප්‍රේතාත්මය පොරොන්දු විය. බෝධි පූජා අවසන් කොට සේපාල සහ පවුලේ අය නැවත පැමිණියහ. සිහිනෙන් බියවීම, උරහිසේ බර ගතිය, යතුරු පැදියේ පිටුපස ආසනයේ තව කෙනෙකු නැග සිටිනවා යැයි දැනෙන ගතිය මේ වන විට අවසන් වී තිබුණි.එදින ද සේපාල ආවිෂ්ට වී කතා කරන්නට විය.“මහත්තයා! මම බෝධි පූජාවලට ගියා.” ප්‍රේතයා කීවේය.“මොනව ද දැනුණේ.”“හිතට සතුටක් දැනුණා.”“ඒ සතුට තමයි පින කියන්නේ. තව දුරටත් ඒ වගේ මෛත්‍රීය කරගෙන යන්න එතකොට කටක් ලැබේවි ආහාර පානත් ලැබේවි. දැන් මේ සේපාල මහත්මයාට කරදර නොකර ඉවත් වෙලා යන්න.”“ඔව් මහත්මයා, මම දැනටත් ඉන්නේ පන්සලේ බෝධීන් වහන්සේ ළඟ. මට එතැන හොඳයි.” යැයි බත් කඩේ සුනිල්ගේ ප්‍රාණකාරයා කීවේය.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406291</link>
    <topic>ධීවර ගැටලු ගැන තමිල්නාඩු බලපෑම් ඉන්දියාව ගණන් නොගනී</topic>
    <author> ටී.චන්ද්‍රසේකර</author>
    <content> ටී.චන්ද්‍රසේකරඋතුරේ දෙමළ ජනතාවගේ ප්‍රශ්න හා ඉන්දු ශ්‍රී ලංකා ධීවර ගැටලු සම්බන්ධ තමිල්නාඩු බලපෑම් සියල්ල නොසලකා කටයුතු කිරීමට ඉන්දීය අගමැති නරේන්ද්‍ර මෝදි තීරණය කර ඇති බව ඉන්දියාවේ පළවන ප්‍රබල පුවත්පතක් වන ‘ද ඒෂියන් ඒජ්’ පුවත්පත වාර්තා කරයි.මේ ගැටලු සම්බන්ධයෙන් රාජ්‍යතාන්ත්‍රික මට්ටමින් හැර ප්‍රාන්ත රජයට අවශ්‍ය පරිදි මැදිහත් නොවීමට ඉන්දියාව ඉදිරියේදී කටයුතු කරනු ඇතැයි ද එම වාර්තාව කියා සිටියි.සෑම විටෙකම ඉන්දියාව ශ්‍රී ලංකාව සමඟ ඇති රාජ්‍යතාන්ත්‍රික සබඳතා ශක්තිමත් කරන ආකාරයෙන් දිගටම කටයුතු කරනු ඇතැයි ‘ද ඒෂියන් ඒජ්’ පුවත්පත තවදුරටත් කියා සිටියි.ශ්‍රී ලංකා නාවික හමුදාව විසින් අත්අඩංගුවට ගනු ලැබූ ඉන්දීය ධීවරයන් නිදහස් කිරීම ඇතුළු ගැටලු සම්බන්ධයෙන් තමිල්නාඩු මහ ඇමැති ජයලලිතා ජයරාම් විසින් අගමැති නරේන්ද්‍ර මෝදි වෙත යවන ලද ලිපි දෙකකට මේ දක්වා ඉන්දීය අගමැති කාර්යාලය කිසිදු පිළිතුරක් යවා නොමැති බව ද එහි සඳහන්ය.එම ලිපිවලට කිසිදු ප්‍රතිචාරයක් නොදැක්වුවද එම ධීවරයින් සියලු දෙනා තමිල්නාඩු සබඳතාවකින් තොරව රාජ්‍ය තාන්ත්‍රික මට්ටමින් නිදහස් කර ගැනීමට ඉන්දීය විදේශ කටයුතු අමාත්‍යාංශය පියවර ගෙන ඇති බවත් සඳහන් කරන එම පුවත්පත ඉන්දීය විදේශ ප්‍රතිපත්තිය ප්‍රාන්ත රජයන්ට ඇඟිලි ගැසීමට නොහැකි ආකාරයෙන් යළිත් සම්පාදනය කිරීමට පියවර ගනිමින් සිටින බව මෙයින් පැහැදිලි වන බවද කියා සිටී.මේ අතර ඉන්දු ලංකා ධීවර ගැටලුව සම්බන්ධයෙන් තමිල්නාඩු මහ ඇමැති ජයලලිතා ජයරාම් විසින් ඉන්දීය අගමැතිවරයාට ලිපි යැවීම සම්බන්ධයෙන් පිළිතුරු දුන් භාරතීය ජනතා පක්ෂයේ කොටස් කාර ඉන්දීය ජනතා පක්ෂයේ නායක සුබ්‍රමනියම් ස්වාමි කියා සිටියේ මෙසේ ලිපි ලිවීම, විරෝධතා දැක්වීම පසෙකලා මේ ප්‍රශ්නය සම්බන්ධයෙන් ජයලලිතා ජයරාම් සෘජුවම ශ්‍රී ලංකා ජනාධිපති මහින්ද රාජපක්ෂ මහතා සමඟ සාකච්ඡා කර විසඳාගත යුතු බවය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406292</link>
    <topic>බේරුවල අලුත්ගම නිවාස හදන්න මිලියන 200ක්</topic>
    <author>සුභද්‍රා දේශප්‍රිය</author>
    <content>සුභද්‍රා දේශප්‍රියබේරුවල සහ අලුත්ගම ප්‍රදේශයේ පසුගිය දිනවල සිදුවූ අවාසනාවන්ත සිදුවී‍ෙමන් විනාශ වූ නිවාස යළි ඉදිකිරීම සඳහා මහින්ද රාජපක්ෂ ජනාධිපතිතුමා මිලියන දෙසියයක මුදලක් ලබා දී ඇති බව ධීවර හා ජලජ සම්පත් සංවර්ධන අමාත්‍ය දොස්තර රාජිත සේනාරත්න මහතා කියයි. මේ කටයුතු මාසයක කාලයක් තුළ යුද හමුදාවේ සහාය ඇතිව සම්පූර්ණ කරන බව ද ඇමැතිවරයා කීය.ජනාධිපතිතුමාගේ උ‍පදෙස් පරිදි බේරුවල අලුත්ගම නිවාස හා දේපළ නැවත ගොඩනඟා අපේ මිනිසුන්ගේ බිඳුණු සිත් හදන ලෙස සියලුම ආගමික නායකයින් මෙන්ම මෙරට බුද්ධිමත් ජනතාවගෙන් ඉල්ලා සිටින බව අමාත්‍යවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406293</link>
    <topic>ඌව සංවර්ධනයට රු. කෝටි 1964 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහඌව වෙල්ලස්ස සංවර්ධනය සඳහා පසුගිය වසර පහක කාලය තුළ රුපියල් දස ලක්ෂ 19640 ක් වැය කර ඇතැයි ඌව පළාත් සභා ප්‍රධාන අමාත්‍ය ශෂින්ද්‍ර රාජපක්ෂ මහතා පවසයි.මින් වැඩිම මුදල අධ්‍යාප ක්ෂේත්‍රයේ  දියුණුවට වැයකර ඇත. එහි ප්‍රතිඵලයක් ලෙස උසස් පෙළ සමත්වීමේ දෙවැනි ස්ථානය ඌව පළාතට ලැබී තිබෙන බවත් අපොස (සාපෙ), ශිෂ්‍යත්ව ආදී විභාග සමත්වීමේ වැඩි ප්‍රගතියක් දැන් පෙන්නුම් කරන බවත් මහ ඇමැතිවරයා කීය.2008 දී ඌව පළාතේ විදුලිය තිබුණේ සියයට 42 කට පමණක් නමුත් මේ වනවිට ඌවේ සීයට 90 කට විදුලිය ලබාදීමට හැකිවී තිබෙන බව ද මහ ඇමැතිවරයා කීය.මීට අමතරව ඌවේ වාරිමාර්ග සංවර්ධනයට නව ව්‍යාපෘති 422 ක් ද පශු සම්පත් සංවර්ධනයට බදුල්ලට පමණක් නව ව්‍යාපෘති 13184 ක් ද ක්‍රියාවට නංවා තිබේ.ඌව පළාතේ සංචාරක කර්මාන්තය වැඩි දියුණු කිරීමට මාලිගාවිල, මහියංගණය, බඹරකන්ද, බෝඹුරුඇල්ල, සංවර්ධනයට හා සංරක්ෂණයට පියවර ගෙන තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406294</link>
    <topic>උ.පෙළ-ශිෂ්‍යත්වය අගෝස්තුවේ</topic>
    <author>සුභාෂිණී ජයරත්න</author>
    <content>සුභාෂිණී ජයරත්නඅධ්‍යයන පොදු සහතික පත්‍ර උසස් පෙළ විභාගය අගෝස්තු මස 05 දා සිට 29 දින දක්වා පැවැත්වෙන බවත්, ශිෂ්‍යත්ව විභාගය අගෝස්තු මස 17 දා පැවැත්වෙන බවත් විභාග දෙපාර්තමේන්තුව පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406295</link>
    <topic>ජනපති අද එයි</topic>
    <author/>
    <content>මාලදිවයින හා සීෂෙල්ස් රාජ්‍යයන්හි නිල සංචාරයකට සහභාගි වූ මහින්ද රාජපක්ෂ ජනාධිපතිතුමා අද පෙරළා දිවයිනට ළඟාවීමට නියමිතය.ජනාධිපතිතුමා හා ජනාධිපති ආර්යා ශිරන්ති රාජපක්ෂ මැතිනිය සිකුරාදා පෙරවරුවේ මාලදිවයිනේ සිට සීෂෙල්ස් රාජ්‍යය කරා පිටත්ව ගියේය. එහිදී ජනාධිපතිතුමා සීෂෙල්ස් හි ජනාධිපති ජේම්ස් මිෂෙල් මහතා සමඟ ද්විපාර්ශ්වික සාකච්ඡා පැවැත්වීය. සීෂෙල්ස් වික්ටෝරියා අගනුවර පිහිටුවන ලද ශ්‍රී ලංකා තානාපති කාර්යාලය මෙම සංචාරයේ ජනාධිපතිතුමා අතින් විවෘත කිරීම ද සිදු කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406296</link>
    <topic>ඡන්දෙ දෙන්න අලුතින් ලක්ෂ 4 1/2ක්</topic>
    <author/>
    <content>2014 ඡන්ද හිමි නාම ලේඛනයට යොවුන් ඡන්ද ලක්ෂ හතරහමාරක් පහත් අතර සංඛ්‍යාවක් අලුතෙන් එකතු වනු ඇතැයි බලාපොරොත්තු වේ.මේ වර්ෂයේ නව ඡන්ද හිමි නාම ලේඛනය අනුමත කළ හැකි බව මැතිවරණ කොමසාරිස් මහින්ද දේශප්‍රිය මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406297</link>
    <topic>එස්.එම්.එස්. තැන්පතු යෝජනා අවදානම්</topic>
    <author>තාරක වික්‍රමසේකර</author>
    <content>තාරක වික්‍රමසේකරඉහළ පොලියක් ලබාදෙන බවට ගනුදෙනුකරුවන්ගේ ජංගම දුරකථනවලට කෙටි පණිවුඩ යවමින් තැන්පතු ලබාගැනීමේ උත්සාහයෙක යෙදෙන තැන්පතු බාරගැනීමට අනුමැතිය නොලත් ඇතැම් මූල්‍යායතන උත්සාහ දරන බවට වාර්තා වෙයි.මෙවන් ආයතන දෙකක් සම්බන්ධව දකුණ හා වයඹ පළාතෙන් දැනටමත් පැමිණිලි ලැබී ඇත. තැන්පතු ලබාගැනීමට තමන්ට හැකි බව පවසා ඉහළ පොලී මුදල් ලබා දීමේ සහතික මෙම ආයතන විසින් නිකුත් කරනු ලබන අතර මෙබඳු ආයතන මූල්‍ය ස්ථාවරත්වය ගැන තැන්පත් කරුවන්ට ඒත්තු ගැන්වීමට වසර 30 -40ක් පැරැණි ආයතන බවට හඳුන්වා ඇත. අවසර නොලත් සමාගම්වලට එරෙහිව මහ බැංකුව දැඩි නීතිමය පියවර ගත යුතු බව ගනුදෙනුකරුවෝ පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406298</link>
    <topic>කොළඹ තරුණ බෞද්ධ සංගමයේ බෞද්ධ කෙටිනාට්‍ය උලෙළ</topic>
    <author/>
    <content>කොළඹ තරුණ ‍ෙබෟද්ධ සංගමයේ මෙහෙයවීමෙන් 2014 සැප්තැම්බර් මස 26, 27 සහ 28 දිනවලදී බොරැල්ලේ තරුණ බෞද්ධ සංගම් පරිශ්‍රයේ දී පැවැත්වීමට නියමිත බෞද්ධ සාහිත්‍ය උලෙළේ එක් ප්‍රධාන අංගයක් වන සමස්ත ලංකා බෞද්ධ කෙටි නාට්‍ය තරගාවලියේ පළමු වටය ජූලි මස 5 සහ 6 දෙදින තුළ බොරැල්ල තරුණ බෞද්ධ සංගම් ශාලාවේ දී පැවැත්වීමට නියමිතය.බස්නාහිර, දකුණ යන පළාත්වලින් ඉදිරිපත් වූ කෙටි නාට්‍ය පිටපත් අතරින් තෝරාගත් නාට්‍ය මෙම දෙදින තුළදී රඟදක්වා විනිශ්චයට බඳුන් කිරීමට නියමිතය. මධ්‍යම, උතුරු මැද, ඌව සහ සබරගමුව යන පළාත්වලින් ඉදිරිපත් කෙරුණු කෙටි නාට්‍ය අතරින් තෝරාගත් නාට්‍ය ජූලි මස 19 සහ 20 දෙදින තුළදී මහනුවර තරුණ බෞද්ධ සංගමයේ මෙහෙයවීමෙන් මහනුවර තරුණ බෞද්ධ සංගම් ශාලාවේදී පැවැත්වේ.පළමු වටයේ තරගවලින් තෝරාගනු ලබන නාට්‍ය අවසන් වටය සඳහා සුදුසුකම් ලබන අතර ඒවා එම වටය සඳහා රඟදැක්වීම සහ ත්‍යාග ප්‍රදානෝත්සවය සැප්තැම්බර් මස 28 දින බොරැල්ල තරුණ බෞද්ධ සංගම් ශාලාවේ දී උත්සවශ්‍රීයෙන් සිදුකිරීමට නියමිතය.විශාල අයදුම්පත් සංඛ්‍යාවක් අතරින්, විද්වත් විනිශ්චය මණ්ඩලයක් මඟින් තෝරාගන්නා ලද, ජාතක කථා අතුරෙන් බෞද්ධ තේමාවක් යටතේ රචනා වූ නාට්‍ය පිටපත් මෙම තරගයේ පළමු වටය සඳහා යොදා ගැනීම විශේෂයකි. හරවත් බෞද්ධ නාට්‍ය සම්ප්‍රදායක් ඇති කිරීමේ පරමාර්ථයෙන් තරුණ බෞද්ධ සංගමය මෙම තරගාවලිය පවත්වයි. කොළඹ තරුණ බෞද්ධ සංගමයේ නාට්‍ය කමිටුවේ උපදේශකත්වය එඩ්වඩ් චන්ද්‍රසිරිගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2014</year>
      <month>06</month>
      <day>29</day>
    </date>
    <link>http://www.silumina.lk/2014/06/29/_art.asp?fn=aa1406299</link>
    <topic>ශෂින්ද්‍ර රාජපක්ෂට සුබ උපන් දිනයක්</topic>
    <author/>
    <content>ඌව පළාත් මහ ඇමැති හා රුහුණු කතරගම මහ දේවාලයේ බස්නායක නිලමේ තැන්පත් ශෂීන්ද්‍ර කුමාර රාජපක්ෂ මහතා ඊයේ (28 දා) සිය උපන්දිනය සැමරුවේ ය.කථානායක චමල් රාජපක්ෂ මහතා හා චන්ද්‍රා රාජපක්ෂ මහත්මියගේ වැඩිමල් පුතු ලෙස 1976 ජූනි 28 දා මෙලොව එළිය දුටු ශෂීන්ද්‍ර රාජපක්ෂ මහතා රුහුණු සිංහයා ලෙස විරුදාවලි ලත් ඩී.ඒ. රාජපක්ෂ මහතාගේ මුනුපුරකු මෙන් ම වත්මන් ශ්‍රී ලංකා ජනාධිපති මහින්ද රාජපක්ෂ මැතිතුමාගේ ඥාති පුත්‍රයෙක් ද වෙයි.කොළඹ මහානාම විද්‍යාලයෙන් හා ගල්කිස්ස සාන්ත තෝමස් විද්‍යාලයෙන් මූලික අධ්‍යාපනයලත් ඒ මහතා කොළඹ විශ්වවිද්‍යාලයේ ව්‍යාපාර කළමනාකරණය පිළිබඳව උපාධියත් දිල්ලි විශ්වවිද්‍යාලයෙන් දේශපාලන විද්‍යාව පිළිබඳව උපාධියත් හදාරා තිබේ. අනතුරුව බණ්ඩාරනායක ජාත්‍යන්තර අධ්‍යාපන ආයතනයෙන් මානව කළමනාකරණය හා ජාත්‍යන්තර සබඳතා පිළිබඳව ඩිප්ලෝමාව ලබාගත් ඔහු 2005 - 2006 දී තිස්ස රජමහා විහාරයේ බස්නායක නිලමේ තනතුර හෙබවීය. 2006 දී රුහුණු කතරගම මහ දේවාලයේ බස්නායක නිලමේ තනතුරට ඒ මහතා පත්විය. අනතුරුව පළාත් සභා මැතිවරණයේදී ඌව පළාත් සභා‍වට තරඟ කළ ශෂීන්ද්‍ර රාජපක්ෂ මහතා මොනරාගල දිස්ත්‍රික්කයෙන් ඉහළම මනාප සංඛ්‍යාවක් ලැබ ඌව පළාත් මහ ඇමැති ලෙස ජන සේවය භාර ගත්තේ ය. ඌව පළාතේ සෑම නිවෙසකටම පානීය ජලය හා විදුලිය ලබාදීමේ වැඩපිළිවෙළ ඇරඹූ ඒ මහතා දැනට එය ඉතා සාර්ථකව ඉටු කරගෙන යයි.කර්තෘට ලියන්න | මුද්‍රණය සඳහා</content>
  </post></root>