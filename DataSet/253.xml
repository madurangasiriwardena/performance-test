<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av1208194</link>
    <topic>ඒ කතාව ගැන මට හිතාගන්නවත් බෑ</topic>
    <author>ගාමිණී සුසන්ත</author>
    <content>ඒ කතාව ගැන මට හිතාගන්නවත් බෑරුවන්ගී රත්නායකඉතින් කොහොමද රුවන්ගී...? හොඳින් ඉන්නවා.”රූපගත කිරීම් කීපයකටම සහභාගී වන නිසාත් සතිපතා රූපවාහිනී වැඩසටහන් දෙකක් ඉදිරිපත් කරන්න දායක වෙන නිසාත් මේ දවස්වල තරමක් කාර්ය බහුලයි. මේ දවස්වල නාලන් මෙන්ඩිස් මහතාගේ ටෙලිනාට්‍යයේත්, චන්දන ධර්මපි‍්‍රයගේ මල් දෙවැට, පි‍්‍රයන්ත කොළඹගේගේ “සොඳුරු ගිම්හානය”, “සිටුමැදුර” කියන ටෙලිනාට්‍යවලට රංගනයෙන් දායක වෙනවා.ඔබ ගමෙන් පැමිණි කලා ශිල්පිනියක්.........?”ඔව් මගේ ගම කුරුණෑගල. මීට අවුරුදු දෙකකට පමණ කලිනුයි කොළඹට ආවෙ. ඒ කලා කටයුතු නිසාමයි. දැන් අපි පදිංචි වෙලා ඉන්නෙ නුගේගොඩ.”එතකොට ඔබ පාසල් ගියෙ...?මම පාසල් ගියේ කුරුණෑගල ශුද්ධ වූ පවුලේ බාලිකා මහා විද්‍යාලයට. පාසල් යන කාලෙත් මම කලා කටයුතුවලට සම්බන්ධ වුණා. වැඩියෙන්ම යොමු වුණේ නැටුම්වලට සහ පාසලේ විවිධ උත්සවල නිවේදන කටයුතුවලට. රඟපෑමට පාසල් යන කාලෙ යොමු වුණේ නෑ. නර්තනය මම සාමාන්‍ය පෙළ දක්වා විෂයක් ලෙස හැදෑරුවා.”ඔබ රංගනයට යොමු වුණේ අහම්බෙන් ද?”2010 අවුරුද්දේ ජාතික රූපවාහිනිය මෙහෙයවපු සිංහල අවුරුදු උත්සවයේ දෙවැනි ස්ථානය හිමි වුණේ මට. ඒ ජයග්‍රහණයෙන් පසුව මට රූපවාහිනී වෙළෙඳ දැන්වීම්වලට සහභාගි වෙන්න අවස්ථාව ලැබුණා. මේ වන විට මම වෙළෙඳ දැන්වීම් 15 කට වැඩි සංඛ්‍යාවකට පෙනී ඉඳල තියෙනවා.ඔබ මුලින්ම රංගනයෙන් දායක වුණු ටෙලිනාට්‍ය කුමක් ද?”ජාතික රූපවාහිනිය වෙනුවෙන් නලීන් මාපිටිය අධ්‍යක්‍ෂණය කළ “බිනරි” ටෙලිනාට්‍යය වෙනුවෙනුයි මම මුලින් ම රංගනයෙන් දායක වුණේ. ඉන්පසුව විජිත මංජුල සිංහ පෘථිවිගේ නත්තල් ටෙලි නාට්‍යයක රඟපෑවා. ඉන් අනතුරුව ස්වර්ණවාහිනියෙන් විකාශය වූ “මිනි පුර හටන’ ටෙලි නාට්‍යයටත් “අහසින් වැටුණා” ටෙලි නාට්‍යයටත් දායක වුණා.”ප්‍රේක්ෂකයින්ගේ ආදරය දිනා ගැනීමට හැකි වුණේ කුමන ටෙලිනාට්‍යයේ රඟපෑමෙන්ද?”ආනන්ද අබේනායක අධ්‍යක්‍ෂණය කළ අහසින් වැටුණා ටෙලිනාට්‍යයේ මම කළ “නෙහාරා” ගේ චරිතය ප්‍රේක්ෂකයින්ගේ ප්‍රසාදය දිනාගන්න මට උදව් වුණා. ආනන්ද අබේනායක වැනි ප්‍රවීණයෙක් යටතේ වැඩ කරන්න ලැබීමත් භාග්‍යයක්.”ඔබ ඉදිරිපත් කරන රූපවාහිනී වැඩසටහන් මොනවාද?”ස්වර්ණවාහිනී නාළිකාවේ “හැඩකාර සඳුදා දවස” සහ”Wedding”කියන වැඩසටහන් දෙක ඉදිරිපත් කරන්න දායක වෙනවා. ඒ දෙකම ලස්සන ගැන කතා කරන වැඩසටහන්. මම හරිම ආශාවෙනුයි ඒ වැඩසටහන් ඉදිරිපත් කරන්නේ.”ඔබ වඩාත් කැමැති රඟපාන්නද? රූපවාහිනී වැඩසටහන් ඉදිරිපත් කරන්නද?”මේ දෙකටම කැමැතියි. ඒත් මේ දෙකෙන් වඩාත්ම කැමැති රඟපාන්න.””ජීවිතය ලස්සනයි” චිත්‍රපටය ගැනත් කතා කරමු?”මම රඟපෑ පළමු චිත්‍රපටය තමයි “ජීවිතය ලස්සනයි”. එය අධ්‍යක්‍ෂණය කළේ සුදේශ් වසන්ත පීරිස්. මෙහි මම රඟපාන්නෙ රන්ජන් රාමනායක අයියත් එක්ක. ඒක තරමක ‘කොමඩි’ චරිතයක්.ඔබ රඟපාන්න කැමැති චරිතයක් තියෙනවාද?”රංගන ශිල්පිනියක් විදියට විවිධාකාරයේ චරිත රඟපාන්න මම කැමැතියි. මෙතෙක් මට රඟපාන්න ලැබිල තියෙන චරිත බොහොමයක් නාගරික යුවතියකගේ චරිත. ඒ මගේ බාහිර ස්වරූපය නිසා වෙන්න ඇති. නමුත් මම හරිම ආශාවෙන් ඉන්නෙ ගමක දුෂ්කර ජීවිතයක් ගෙවන යුවතියකගේ චරිතයක් රඟපාන්න. මම ගමක ඉපදුණු හැදුණු වැඩුණු කෙනෙක්. ඒ නිසා මට හොඳින් පුළුවන් වේවි ගැමි චරිතයක් නිරූපණය කරන්න.”ඔබ ප්‍රවීණයින්ට ගරු කරන කෙනෙක් ද?”අනිවාර්යෙන් ම. මම තවම රංගන ක්ෂේත්‍රයට ආධුනිකයෙක් වුණත් මට මේ වන තෙක් ලැබිල තියෙන හැම චරිතයක් ම වගේ රඟපාන්න ලැබුණේ ප්‍රවීණයින් සමඟ. ඒක මට හරිම සතුටක්. ඔවුන්ගේ උපදෙස් අවවාද මට සැම විටම වටිනවා. මම ඔවුන් එක්ක ඉතාම සහයෝගයෙන් වැඩ කරනවා. ඒ බව ළඟින්ම ඇසුරු කරන අය හොඳින් දන්නව.”නමුත් ඔබ පිළිබඳව කිසියම් පුවතක් වෙබ් අඩවියක සහ පුවත්පතක පළවුණා නේද?”ඔව්. ලංකාවේ සන්නිවේදන ක්ෂේත්‍රයේ ප්‍රවීණයකුගේ අවමංගල උත්සවයකට සහභාගී වීම හෑල්ලුවෙන් කතා කළා කියල තමයි ඒ ප්‍රවෘත්තියේ තිබුණේ. මට ම හිතාගන්න බැහැ ඒ වගේ ප්‍රවෘත්තියක් නිර්මාණය වුණේ කොහොමද කියල. මේ ළඟදි දවසක ටොරින්ටන්වල රූපගත කිරීමක් තිබුණා. ඒකට ලකී ඩයස් මහතාත් සහභාගී වුණා. රූපගත කිරීම් ඉවර වෙලා ලකී අයිය එයාගෙ වාහනෙන් ගියා. ඉතිරි වුණේ මමයි නිෂ්පාදන කණ්ඩායමයි විතරයි.ඒ අතර සිටි කාන්තාවක් මරණ ගෙදර යන්න ඕන කියල කිව්ව. ඒ වෙලාවෙ අපේ සහය අධ්‍යක්‍ෂ ඒ කාන්තාවට කිව්ව ඔයාට මරණ ගෙදර යන්න වෙන්නෙ නෑ. තියෙන වාහන දෙකෙන් කට්ටිය නවාතැනට යන්න කියල. මරණ ගෙදරක් ගැන මට ඇහුණු කතාව තමයි ඔය. මට කවුරුත් මරණ ගෙදරක යන්න අඬ ගැහුවෙත් නෑ; මම ඒ වගේ දෙයක් ප්‍රතික්ෂේප කළෙත් නෑ. ඒ වැරැදි විස්තරය පළවෙලා තිබුණු වෙබ් අඩවියට මම ඒ කතාව අසත්‍යයක් බව කියල යැව්ව. ඔවුන් එය පළ කරල තිබුණා. ඉන් එහාට මම ඒ ගැන කතා කරන්න ගියේ නෑ.”මෙවැනි ප්‍රවෘත්ති වෙබ් අඩවිවල පළවීම ගැන ඔබේ මතය?”එවැනි ප්‍රවෘත්තියක් පළ වුණාම ඒ පුද්ගලයා පිළිබඳව සමාජයේ කතාබහට ලක් වුණත්, ඒක එම පුද්ගලයාගේ චරිතයට කැළලක්.”ඔබේ පවුලේ විස්තර...?”අම්මයි අක්කල දෙන්නයි අයියයි තමයි මගේ පවුලේ ඉන්නෙ.”ඔබට පෙම්වතෙක් නොඉන්න බැහැ නේද?”මීට කලකට පෙර එහෙම සම්බන්ධයක් තිබුණා. නමුත් දැන් එය නැහැ. මම දැන් ප්‍රේමය පිළිබඳව වැඩිය හිතන්නේ නෑ. මගේ බලාපොරොත්තුව හොඳ රංගන ශිල්පිනියක් විදියට මේ ක්ෂේත්‍රයේ ඉදිරියට යන්නයි.”ගාමිණී සුසන්තඡායාරූප - ටෙනිසන් එදිරිසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av1208196</link>
    <topic>මම ගී ගයන්නේ මුළු සරුවාංගයටමයි</topic>
    <author>ජෝජ් රොබ්සන් ද සිල්වා</author>
    <content>මම ගී ගයන්නේ මුළු සරුවාංගයටමයිපෙනෙන නොපෙනෙනදුරක ඉඳන්නුඹ ඇවිත් සිත ළඟට හොරෙන්ආවාට නොකියාම ජීවිතෙන්නවතින්න හිතුවාදආයෙමත් ආදරෙන්...! (පද - රචිතා වාකිෂ්ඨ)මේ දිනවල රසික රසිකාවියන් මට හොඳ ප්‍රතිචාර දක්වනවා. ‘පෙනෙන නොපෙනෙන දුරක ඉඳන්’ ගීතය අහලා. මගේ පැරැණි ගීත රසිකයින් මෙන් ම වර්තමාන පරම්පරාවේ ගීත රසිකයිනුත් මේ ගීතයට ආකර්ශනය වෙලා. සමහර තරුණ තරුණියන් “මේ වගේ සින්දු කියලා අපිව පිස්සු වට්ටවන්නේ ඇයි?” කියලා අහනවා. දුරකථන වලින් කෙටි පණිවුඩ නිතරම ලැබෙනවා. පුංචි දරුවන්ගෙන් පවා උණුසුම් ප්‍රතිචාර ලැබෙනවා. එක්තරා දියණියක් ඉන්නවා මගේ ගීත අහන, ඇය මාව දුටුවාම ‘දෙන්න හිතෙනවා එකක්’ යනුවෙන් තමා ඇයගේ ප්‍රතිචාරය දක්වන්නේ. ඉස්සර වගේම රසික ආදරය ඉහළින් ම ලැබෙනවා. මෙහෙම ප්‍රතිචාර ලැබෙද්දී නිවන් දකිනවා වගේ සතුටක් මට දැනෙනවා.එලෙස පවසමින් මෙවර ‘ස්වර වර්ණ’ සිය සිතුවිලි වලින් වර්ණ ගන්වන්නට අප සමඟ එක්වන්නේ තමන්ටම ආවේණික ශෛලියකින් ගී ගයමින් ගීත ලෝලීන්ගේ ආදරය දිනා ගෙන සිටින ගායන ශිල්පී ආත්මා ලියනගේ ය. දශක කිහිපයකට පෙර ගැයූ ‘ලියතඹරා’ - ‘එපා කඳුළැල් සලා’ - ‘මාලි’ ‘සමනොලියා’ වැනි රසබර ගීතයන්ගෙන් තවමත් මිහිර ගෙනෙන ආත්මා ගීතලෝලී නව පරම්පරාව අතරට එක්වූවේ රචිකා වාකිෂ්ඨ පද රචනය කළ ‘පෙනෙන නොපෙනෙන දුරක ඉඳන්’ ගීතය සමඟින් ය.“තිළිණ තරුණ පරම්පරාවේ දක්ෂ සංගීතඥයෙක්. තිළිණගේ සංගීතයට තමයි මම මේ ගීතය ගැයුවේ. අපේ හිතවතෙක් වන ප්‍රසාද්ට ආසාවක් හා විශ්වාසයක් තිබුණා අපි දෙන්නා එකතු වුණොත් සාර්ථක නිර්මාණයක් කරයි කියලා. මේ ගීතය අද ලබා ඇති ජනප්‍රියත්වයෙන් ඔහුගේ විශ්වාසය තහවුරු වුණා. මේ ගීතය සමඟ මගේ මුල් ගීතත් අලුත් පරපුර අතරට ගියා.”අපේ සංගීත ක්ෂේත්‍රයේ නව පරපුර සමඟ එක් වී සාර්ථක නිර්මාණයක් කළ ශිල්පියකු ලෙස තවදුරටත් ඔවුන් සමඟ නිර්මාණ කිරීමට ඔබ බලාපොරොත්තු වෙනවා ද?“සැබැවින් ම නව පරපුරේ දක්ෂ නිර්මාණකරුවන් ඉන්නවා. ඔවුන්ගේ හැකියාවන් නිර්මාණශීලීව අපේ නිර්මාණ සඳහා දායක කරගන්න මිස නිශ්ප්‍රභා කරන්න හොඳ නැහැ. නිර්මාණකරුවන් වශයෙන් අපට අනුවර්තනය වෙන්න පුළුවන් වෙන්න ඕනේ. අපි ඉපදෙන්න ඉස්සෙල්ලා ගීත රටාව වෙනස්. ඉන්පසු අපේ කාලයේ රටාව වෙනස් වුණා. දැන් තවත් වෙනස් රටාවකට ගීත කලාව පවතින්නේ. හැබැයි ‘සරිගම’ වෙනස් වෙන්නේ නැහැනේ. (“අලුත් පරපුරේ ඇතැම් අය නිර්මාණ කියලා විකාර කළාම ඒවා විකාරම ලෙස හඳුන්වන්න වෙනවා. විකාර නම් විකාරම නොකියා වෙන මොනවා කියන්නද?” යැයි කියමින්) ඒත් කියන්න සතුටුයි, අලුත් පරපුරේ වැඩි දෙනෙක් නවීන තාක්ෂණයෙන් වැඩ ගන්න දන්න නිසා ඔවුන් සමඟ ශබ්දාගාරයකට ගියාම හරියට වැඩි වැඩ ප්‍රමාණයක් වගේ ම සාර්ථක නිර්මාණ කරන්න අපට පුළුවන්. මේ දිනවල මෙන් ම මම දිගටම නව පරපුර සමඟ මගේ නිර්මාණ කටයුතු කරගෙන යනවා.”මෙම ජනප්‍රියත්වයේ රහස කුමක්ද?“අපේකම රැකගෙන නිර්මාණ කිරීම තමයි. මම මුල් කාලයේ ඉඳලම කළේ එහෙමයි. මගේ හැම ගීතයක් ම වාගේ දේශීය ආරකටයි මම ගැයුවේ. උදාහරණයක් කියනවා නම් මා ගැයූ ‘ලියතඹරා’ ගීතය නිර්මාණය කළේ ‘රන් දෑකැති ගෙන’ යනුවෙන් ගැයෙන අපේ ජනකවිය ආරෙන්. දශක ගණනක් ගත වෙලා අදත් ‘ලියතඹරා’ ගීතය මේ රටේ මිනිස්සු අතර ජනප්‍රිය එහි තිබෙන එම අපේකම හින්දයි. ඒ වගේ ම අපි කලාකරුවෝ නිහතමානී වෙන්නත් ඕනේ.”ඔබත් එක්තරා රියැලිටි වැඩ සටහනක විනිසුරුවරයකු ලෙස කටයුතු කළා. ඔබට එම අත්දැකීම කෙසේවී ද?“එය මට අලුත් ම අත්දැකීමක් වුණා. දක්ෂයින් හමුවුණා. ඔවුන් තමන් යන්න ඕන කරන රටාවන් හඳුනාගෙන වැඩ කරනවා නම් මේ රටට ප්‍රයෝජනවත් ශිල්පීන් වේවි. ඔවුන් අපේකම රැකගෙන දැන් තිබෙන නවීන වාද්‍ය භාණ්ඩ වලින් වැඩ ගත්තොත් මිනිසුන්ගේ හදවත් වලට සමීප නිර්මාණ කරාවි.”වර්තමානයේදී අලුත් ගීත ජනතාව අතරට ගෙන යාම සඳහා රූප රචනා අවශ්‍ය බව ඇතැමුන්ගේ මතය වී තිබෙනවා. ඔබ ඒ පිළිබඳව දරන මතය කුමක්ද?“මගේ මතය නම් ගීතයක් ජනතාව අතරට යන්නේ ගායනයෙන්. අපි ආවේ කටහඬින්, ගායනයෙන්. ගායනය වගේ ම තනුවත් වචනත් මිනිස්සුන්ට දැනෙන්න ඕනේ. රසය දැනෙන්න ඇස් දෙක වහගෙන විඳින්න තියෙන්න ඕනේ. එහෙම වින්ද ගී මතකයෙන් කවදාවත් බැහැර වෙන්නේ නැහැ. රූප රචකයන්ට චෝදනා කරනවා නොවේ. ප්‍රතාපවත් රංග ශිල්පීන් වූ ගාමිණී ෆොන්සේකා, විජය කුමාරතුංග වැනි ශිල්පීන් රඟපෑ රූප රචනා ජනප්‍රිය වුණේ එච්.ඒ. ජෝතිපාලයන්ගේ හඬ නිසා, එනම් ජෝතිපාලයන්ගේ ගැයුම් නිසා. රූප රචනා නිසා ජනප්‍රිය වෙන ගීත වලට වඩා පැවැත්මක් ශ්‍රවණයෙන් විඳගනු ලබන ගීත වලට තිබෙනවා. ඒවා කවදාවත් ගීත රසිකයින්ගේ මතකයෙන් ඈත් වී යන්නේ නැහැ.”ඔබ එලෙස කිව්වට විද්‍යුත් මාධ්‍ය අලුත් ගීත ප්‍රචාරයේ දී උදාසීන බවට බොහෝ ගායක ගායිකාවන් චෝදනා කරනවා. ඉතින් අලුත් ගීත ප්‍රචාරය නොවී සමාජ ගත වෙන්නේ කෙසේද?“මගේ අත්දැකීම් අනුව නම් ඉතාම සරළ පිළිතුරක් තමයි ඔය ප්‍රශ්නයට තියෙන්නේ. එදා වගේ නොවේ අද චැනල් ගණනාවක් ගීත ප්‍රචාරය කරනවා. සාර්ථක නිර්මාණ කරනවා නම් ප්‍රචාරය නොවී තියෙන්නේ නැහැ. එවැනි නිර්මාණ වඳවෙලා යන්නේ නැහැ. එම නිසා ප්‍රචාරණය ගැන කරදර නොවී අපි නිර්මාණ හරියට කරන එකයි කරන්න ඕනේ. එවිට අපේ අලුත් ගීත සමාජ ගත කරන්න ඔය හැම විද්‍යුත් මාධ්‍යයක් ම ඉදිරිපත් වෙනවා.”ඔබ ගී ගයන්නේ ගීත රසික ජනතාවගේ ඔළුවට ද නැත්නම් දෙපයටද?“මුළු සරුවාංගයටම. එමනිසා මා ගයන ගී ඔවුන්ගේ සිරුරු වල රුධිරයට මුසුවෙලා මව්පියන්ගෙන් දරුවන්ටත් ආකර්ෂණය වෙමින් පවතිනවා.”ඔබේ ගීත සඳහා කර්තෘභාග අදාළ ආයතනවලින් ලැබෙනවා ද?“සිරසෙන් විතරක් ලැබෙනවා. එය කලාකරුවන්ට කරන ගෞරවයක් ලෙසයි මා සළකන්නේ. සංගීත ප්‍රසංගයකින් ලොකු මුදලක් ගන්නවාට වඩා විද්‍යුත් මාධ්‍ය ආයතනයකින් ලැබෙන සුළු මුදලේ වුවද වැඩි වටිනාකමක්, අගැයවුමක් දැනෙනවා. රිංගින්ටෝන්ස් සඳහා ගීත යොදා ගැනීම් වැනි කටයුතුවලදී නම් මා අනුගමනය කරන්නේ තරමක අමුතු වැඩ පිළිවෙළක්. මම කැමැති නැහැ අද කළ දේ හෙටටත් ඔළුවේ පටවා ගෙන ඉන්න. මට මිලක් තියෙනවා. ඒ ගාණ මට ලැබෙනවා නම් එච්චරයි. මට ලැබෙන දෙයින් සතුටු වෙන මිනිසෙක් මං.”ඔබේ ‘ලියතඹරා’ ඒක පුද්ගල ගීත ප්‍රසංගයට තිබෙන ඉල්ලුම කොහොමද?“මෙරට මෙන් ම විදේශ ප්‍රසංග සඳහාත් ආරාධනා තිබෙනවා. මීට පෙර ඇමෙරිකාව, නවසීලන්තය, මාලදිවයින වැනි රටවල් කිහිපයක මෙන් ම පසුගිය දිනවල මේ රටේ ප්‍රදේශ කිහිපයකත් සාර්ථකව ‘ලියතඹරා’ ප්‍රසංගය පැවැත්වූවා. හැබැයි මෙය දිගටම පවත්වා ගෙන යන්න විදුලි උපකරණ ආදී සංවිධාන කටයුතු නිසා බාධා වී තිබෙනවා. සම්පූර්ණ ප්‍රසංගයේ ම කටයුතු වගකීමෙන් කරගෙන යා හැකි අනුග්‍රාහක දායකත්වයක් ලැබෙනවා නම් ‘ලියතඹරා’ මම දිගටම පවත්වා ගෙන යාමට කැමැතියි. මගේ ප්‍රසංගයට හොඳ රසික සහභාගිත්වයක් තිබෙනවා.”විදේශයක පදිංචියට යාමට ඔබේ අදහසක් තිබෙනවා කියන්නේ ඇත්ත ද?“නැහැ, මං මගේ ගම අතහැරලා වෙන කොහේවත් පදිංචියට යන්නේ නැහැ. මට මේ ගමේ මිනිස්සු එක්ක, ගහකොළ, වෙල්යාය, කළුගඟ එක්ක කොට කලිසම හරි සරම හරි ඇඳගෙන සැහැල්ලුවෙන් ඉන්න එක තරම් වෙන සතුටක් නැහැ. පසුගිය කාලේ මා බරපතළ ලෙස අසනීප වූ විට ආගම්, ජාති භේද කිසිත් නොසලකා මේ ගමේ හැමෝම මාව සුවපත් කරගන්න ප්‍රාර්ථනා කළ අයුරු මට කිසිදාක අමතක වෙන්නේ නැහැ. ගමේ මාර්කට් එකෙන් එළවළු ටික, බේත් ටික මට ගෙනත් දුන්නු ඒ වගේ ම පිටරට ඉඳලා මාස්පතා මට බේත් ගන්න මුදල් එව්ව මට ආදරේ කරපු හැමෝම ඉන්නේ මේ රටේ. ආරාධනා ලැබිලා තියෙනවා විදේශ රටවල පදිංචියට. ඒත් මම එහෙම වෙන රටක පදිංචියට යන්නේ නැහැ.”ඔබේ නවතම ගීත ඇල්බමයක් ළඟදි නිකුත් වෙනවාද?“මේ දිනවල අලුත් ගීත දෙකක් විද්‍යුත් මාධ්‍ය වලට නිකුත් කිරීමට කටයුතු කරගෙන යනවා. ඉදිරියේදී අලුත් ගී 14 ක් ඇතුළත් ඇල්බමයක් රසිකයින්ට තිළිණ කරනවා. මේ ගී ඇල්බමයේ ඇතුළත් හැම ගීතයකම තනු මගේ. මගේ බිරිඳ කුමාරි ලංකා හැරුණු විට අනිකුත් සියලුම ගී පද රචනා කර ඇත්තේ අලුත් ගී පද රචක රචිකාවියන් විසිනුයි.”  කඳු පාමුල සිට දැහැනට සම වැදමා ගයනා ගී ඔබට ඇසෙනවදකඳු මුදුනේ සිට දිවැස් හෙළනු මැනආල වඩන සඳ කිඳුරු ලියේ...! (පද - කුමාරි ලංකා)ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av1208197</link>
    <topic>“රිවර්ස්” එකෙන් ඉස්සරහට ගිය බුද්ධිකගෙන් තවත් “රිවර්ස්” වැඩක්</topic>
    <author>තුෂාරි වික්‍රමසිංහ</author>
    <content>“රිවර්ස්” එකෙන් ඉස්සරහට ගිය බුද්ධිකගෙන් තවත් “රිවර්ස්” වැඩක්රංගන ශිල්පියෙක්, විදිහට පමණක් නොවෙයි දැන් වසර 14 ක් පුරාවටම ලංකාවේ ජනපි‍්‍රයතම සංගීත කණ්ඩායම් එක්ක ප්‍රසංග වේදිකාවේ ගීත ගයන්නට, හඬවල් අනුකරණය කරන්නට මම සහභාගි වෙනවා.විශේෂයෙන් ම නීල් වර්ණකුලසූරිය ප්‍රමුඛව සන්ෆ්ලවර්ස්, සීදූවේ සකුරා වගේ ප්‍රධාන පෙළේ සංගීත කණ්ඩායම් එක්ක මම කටයුතු කර තිබෙනවා. මේ නිසා ප්‍රසංග වේදිකාව කියන්නේ මට නුපුරුදු ඉසව්වක් නෙවෙයි.මේ කාලය අතරතුරදී මම සංගීත ප්‍රසංග සම්බන්ධීකරණය කරන්නත් පටන් ගත්තා. මෙහිදී හුඟ දෙනෙක් ගීත ප්‍රසංග සංවිධායකවරු ඇසුවා ගායන හැකියාව වගේම හඬ අනුකරණය සඳහාත් හැකියාවක් තියෙන එකේ බුද්ධික ඔයාටම කියලා සංගීත කණ්ඩායමක් නිර්මාණය කරගන්න හිතන්නේ නැද්ද කියන කාරණය.””ඇත්තටම මම සංගීතයට හුඟාක් ආසයි. ඉතින් මටත් හිතුණා සංගීත කණ්ඩායමක් නිර්මාණය කරන්න ඕන කියලා. ඒ අදහස මත තමයි ‘රිවර්ස්’ සංගීත කණ්ඩායම බිහි වෙන්නේ.මේ වැඩේ ඉතාම අමාරු වැඩක්. අද සංගීත කණ්ඩායම් අතර තිබෙන තරගය එක්ක සංගීත කණ්ඩායමක් පවත්වාගෙන යනවා කියන එක අභියෝගයක්. කොහොම වුණත් ‘රිවර්ස්’ සංගීත කණ්ඩායම අනෙක් සංගීත කණ්ඩායම්වලට වඩා වෙනස්. ඒ වගේම සුවිශේෂයි.අපි හුඟාක් වෙලාවට පැරැණි ගීතමයි තෝරගන්නෙ. ඒ නිසා අපිට ප්‍රේක්‍ෂක ජනතාවගෙන් ලැබෙන ප්‍රතිචාර ඉහළයි. අදටත් ප්‍රසංග වේදිකාවේදී ඉල්ලන්නේ 70 දශකයේ ගීත.මේනිසා අපි හුඟාක් වෙලාවට මේ ගීත සඳහා තමයි ප්‍රමුඛත්වය ලබා දෙන්නේ. එයින් මේ ගීත පෙර ගායනා කළ ගායක ගායිකාවන්ට හානියක් වෙන්නට දෙන්නේ නැහැ. ඒ වගේ ම අපේ සංගීත ප්‍රසංගවලදී සංගීත භාණ්ඩ භාවිතා කරලා ඒ වායින් විනාඩි 25 ක පමණ කාලයක් රසිකයාගේ මනස ආකර්ෂණයට පත් කරනවා.””අද කාලේ ප්‍රසංග වේදිකාව තුළ බොහෝවිට දකින්නට අහන්නට ලැබෙන්නේ බිස්කට් කුඩු... බිස්කට් කුඩු... වම්බටු... වම්බටු... කියන්නා වගේ සංගීතයක්.අපි එයින් බැහැර වෙලා එයින් ඔබ්බට ගිහිල්ලා සංගීතය විඳවන දෙයක් නෙමෙයි විඳින්න තිබෙන දෙයක් බව රසිකයාට ඒත්තු ගන්වනවා.මේ සඳහා සංගීතය, සංගීත කලාව පිළිබඳව ප්‍රායෝගික මෙන් ම ශාස්ත්‍රීය දැනුමක් ඇති සංගීතඥයන් පිරිසක් මා සමඟ අත්වැල් බැඳගෙන ඉන්නවා. ඒ අය අතර විශ්වවිද්‍යාල උපාධිධාරීන් වගේ ම කේමදාස මාස්ටර් වැනි ප්‍රවීණ සංගීතඥයන්ගෙන් සංගීතය ප්‍රගුණ කරපු අයත් ඉන්නවා.””කීබෝඩ් වාදන ශිල්පියා නිලන්ත සිරි පතිරණ. ඔහු කේමදාස මාස්ටර් ගෙන් සංගීතය හදාරපු අයෙක්. ඒ වගේ රිවර්ස් සංගීත කණ්ඩායමට ඇතුළත් වාදන ශිල්පීන්ගේ සුවිශේෂී දක්‍ෂතා රැසක් තිබෙනවා. ශි‍්‍රයාන් සිල්වෙස්ටර්ට සැක්සෆෝන් දෙකක් එකවර වැදනය කරන්න පුළුවන්.ඒ වගේම සංගීත භාණ්ඩ කීපයක් එකවර වාදනය කරන්නත් මේ අය හරි දක්‍ෂයි. හින්දි කතා කරන්න පුළුවන්, සිංදු ලියන්න පුළුවන් අයත් මේ අතර ඉන්නවා. එය ඇත්තෙන් ම අපේ ‘රිවර්ස්’ සංගීත කණ්ඩායම ලද සුවිශේෂත්වයක්.ඕනෑම ආකාරයක බටහිර, පෙරදිග ඕනෑම ගීතයක් වාදනය කිරීමේ හැකියාව ඔවුන් සතුව තිබෙනවා. මේ නිසා අද ‘රිවර්ස්’ වෙත ලැබන රසික ආකර්ෂණය, ඉල්ලුම ඉහළ තලයක පවතිනවා. අපේ පැරැණි සුන්දර ගීත ගයමින් සංගීත ලෝකයේ අලුත් අලුත් අත්හදා බැලීම් කරමින් ඉදිරියට යාමයි අපේ අරමුණ.මේ ගැන 0777667970 අංකයෙන් බුද්ධිකගෙන් වැඩිදුර තොරතුරු දැනගත හැකියි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av1208199</link>
    <topic>ක්‍රිකට් ලොවේ චමත්කාරය සමඟ SLPL ඇරැඹෙයි</topic>
    <author>ඉඳුනිල් වීරරත්න</author>
    <content>ක්‍රිකට් ලොවේ චමත්කාරය සමඟ SLPL ඇරැඹෙයිවිස්සයි විස්ස ක්‍රිකට් තරගවලට අමුතුම චමත්කාරයක් එක් කළේ ඉන්දීය ප්‍රිමියර් ලීග් (IPL) තරගාවලිය. මේ තරගාවලියට අලංකාරයක්, ප්‍රවේගකාරී රිද්මයක් එක් කිරීමට අපේ ඩිල්ෂාන්, මාලිංග මෙන් ම ක්‍රිස්ගේල් වැනි ක්‍රීඩකයින් සමත් වුණා.වසරින් වසර (IPL) සාර්ථක වෙද්දී බංග්ලාදේශය BPL තරගාවලිය ආරම්භ කළා. ඒත් එය හිතූ තරම් ජනප්‍රිය වූයේ නැහැ.මේ වනවිට ශ්‍රී ලංකාවේ අපිට අපේම කියා රස විඳින්නට හැකි අපේම රටේ ක්‍රීඩකයින්. ජාත්‍යන්තරයේ ජනප්‍රිය, නමගිය, දක්ෂ ක්‍රීඩකයින් සමඟ එක්වී තරග වඳින හැටි බලන්න (SLPL) ශ්‍රී ලංකා ප්‍රිමියර් ලීග් තරගාවලිය ඇරැඹිලා. තරගාවලිය අපේ වුවත් මෙහි ප්‍රධානම අනුග්‍රාහකයා වන්නේ ඉන්දියාවේ මහේන්ද්‍ර සහ මහේන්ද්‍ර සමාගමයි.(SLPL) තරගාවලියට සහභාගි වන කණ්ඩායම් ගණන 7 ක්. බස්නාහිර ක්‍රිකට් ඩන්ඩි පිල තිලකරත්න ඩිල්ෂාන් මෙහෙයවන අතර, කඳුරට වොරියර්ස් තිලාන් සමරවීර, ඌව නෙක්ස්ට් පිල තිළිණ කණ්ඩම්බි, වයඹ යුනයිටඩ් මහේල ජයවර්ධන, නැඟෙනහිර නාගාස් ඇන්ජලෝ මැතිව්ස්, රුහුණ රෝයල්ස් ලසිත් මාලිංග සහ උතුරු රුදාස් ජෙහාන් මුබාරක් විසිනුත් මෙහෙයවනවා.කෙසේ වෙතත් ඌව කණ්ඩායමේ නායකත්වයට පත්කර සිටි ක්‍රිස්ගේල් කලවයේ ආබාධයකට ලක්වීම නිසාත් කඳුරට වොරියර්ස් කණ්ඩායමේ නායකත්වයට පත්කර සිටි කුමා සංගක්කාර පසුගිය ඉන්දීය සංචාරයේදී අතේ අස්ථි බිඳීමකට ලක් වූ නිසාත් මෙම තරගාවලියට සහභාගි වන්නේ නැහැ. පසුගිය 11 වැනිදා අලංකාර සමාරම්භක උලෙළකින් (SLPL) ආරම්භ කෙරුණු අතර එක් පිලකට තරග 6 බැගින් මුලික වටයේ තරග 21 ක් අගෝස්තු 26 දක්වා පැවැත්වෙනවා. අගෝස්තු 28 වැනිදා පළමු අවසන් පූර්ව තරගය සහ අගෝස්තු 29 වැනිදා 2 වැනි අවසන් පූර්ව තරගයක් පැවැත්වෙන අතර එයින් ජයගන්නා පිල් 2 අතර අවසන් මහා තරගය අගෝස්තු 31 වැනිදා කොළඹ ආර්. ප්‍රේමදාස ක්‍රීඩාංගණයේ දී පැවැත්වෙයි.සෑම තරගයකදීම තරගයේ වීරයාට මුදලින් ත්‍යාග පිරිනැමෙන අතර තරගාවලියේ වීරයාට මහින්ද්‍රා XUV 500 වර්ගයේ අතිනවීන සුඛෝපභෝගී මෝටර් රථයක් හිමිවෙයි.ශ්‍රී ලංකාවේ ජාතික කණ්ඩායම නියෝජනය කරන ක්‍රීඩකයින් 112 ත් සමඟ විදේශීය ක්‍රීඩකයින් 56 දෙනෙකු මේ සඳහා සහභාගි වෙයි. ශ්‍රී ලංකාවෙන් බිහිවූ සුපිරි ක්‍රීඩකයින් තිදෙනකු වන සනත් ජයසූරිය, මුත්තයියා මුරලිදරන් සහ චමින්ද වාස් ද මේ දිනවල පිටියේ දැකගත හැකි ය.(SLPL) තරගාවලිය ආරම්භ කරමින් පැවැති ජෙහාන් මුබාරක්ගේ නායකත්වයෙන් තරග වැදුණු උතුරු රුදාස් පිල පැරදවු මහේල ගේ නායකත්වයෙන් යුතු වයඹ යුනයිටඩ් පිල කඩුලු 9 ක ජයක් ලැබුවා.ලසිත් මාලිංග ගේ නායකත්වයෙන් තරග වැදුණු රුහුණු රෝයල්ස් කණ්ඩායම පරාජය කරමින් මැතිව්ස්ගේ නැඟෙනහිර නාගාස් පිල ජයගත් අතර, බස්නාහිර ක්‍රිකට් ඩන්ඩි පිල සහ කඳුරට වොරියර්ස් පිල අතර තරගයෙන් ඩිල්ෂාන් ගේ නායකත්වයෙන් යුත් බස්නාහිර ඩන්ඩී ජයගත්තා.නායකත්වයේ ඉනිමක් ක්‍රීඩා කළ ඩිල්ෂාන් පන්දු 36 කදී හතරේ පහර 4 ක් සහ හයේ පහර 3 ක් සමගින් අර්ධ ශතකයක් (50) ලබාගත්තා. මෙහිදී තිලකරත්න ඩිල්ෂාන් පිත්තෙන්, පන්දු යැවීමෙන් සහ පන්දු රැකීමෙන් විශිෂ්ට දස්කම් දැක්වූවා.මෙය ලියන මොහොත වනවිට තවත් තරග කිහිපයක්ම පවත්වා අවසන් වී ඇති අතර, තවමත් එතරම් ප්‍රේක්ෂක සහභාගිත්වයක් නොමැති බව දැකිය හැකියි.කෙසේ වෙතත් ජාත්‍යන්තර ක්‍රිකට් පිටියේ පෙරළිකරන සුපිරි ක්‍රීඩකයින් සමඟ ගැටෙමින් නවක ක්‍රීඩකයින්ට තම දක්ෂතා ඔප මට්ටම් කර ගැනීමට මෙම තරගාවලිය තුළින් ලැබෙන්නේ හොඳ අවස්ථාවක්.දිනෙන් දින උණුසුම් වන (SLPL) තරගාවලියේ වඩාත් තියුණු වඩාත් ආකර්ෂණීය තරග ඉදිරියේදී දක්නට ලැබේවි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081910</link>
    <topic> ජය පරාජය සමඟ ගෙවී ගිය ලොව අසිරිමත්ම සැණකෙළිය</topic>
    <author>ඉඳුනිල් වීරරත්න</author>
    <content> ජය පරාජය සමඟ ගෙවී ගිය ලොව අසිරිමත්ම සැණකෙළිය30 වැනි වරට පැවැත්වුණු ලෝකයේ අති උත්කර්ෂවත් ම ක්‍රීඩා තරගාවලිය නැතිනම් අති දැවැන්ත ක්‍රීඩා සැණකෙළිය වන ඔලිම්පික් උලෙළ ලන්ඩන් නුවර දී නිමාවට පත්වුණා.රටවල් 203 ක ක්‍රීඩක ක්‍රීඩිකාවන් 10,490 ක් ක්‍රීඩා ඉසව් 36 ක් සඳහා තරග වැදුණු මෙහි මුල සිටම ඉදිරියෙන් සිටි චීනය පරදවා අවසානයේ පදක්කම් සටහනේ පෙරමුණ ගත්තේ ඇමෙරිකාවයි.ඒ අනුව ඇමෙරිකාව රන් 44 ක් රිදී 29 ක්, ලෝකඩ 29 ක් සමඟ පදක්කම් 102 ක් ලබාගත් අතර, චීනය රන් 38 ක් රිදී 27 ක්, ලෝකඩ 22 ක් සමඟ පදක්කම් 87 ක් ලබා ගනිමින් දෙවැනි ස්ථානය ලබා ගත්තා. සත්කාරක බ්‍රිතාන්‍යයට රන් 28 ක්, රිදී 15 ක්, ලෝකඩ 19 ක් සහ පදක්කම් 62 ක් සමඟ හිමිවුණේ තෙවැනි ස්ථානය. රුසියාව රන් 21 ක්, රිදී 25 ක්, ලෝකඩ 32 ක් සමඟ පදක්කම් 78 ක් ලබමින් සිව්වැනි ස්ථානයත්, දකුණු කොරියාව රන් 13, රිදී 7, ලෝකඩ 7 සමඟ පදක්කම් 27 ක් ලබමින් 5 වැනි ස්ථානයටත් පත්වුණා.1948 වසරේ පැවැති 13 වැනි ඔලිම්පික් උලෙළේ සිට නොකඩවා සහභාගි වන ශ්‍රී ලංකාව නියෝජනය කරමින් මෙවර තරග වැදුණු ක්‍රීඩක ක්‍රීඩිකාවන් 7 දෙනා අතරින් කණ්ඩායම් නායක නිලූක කරුණාරත්න පමණක් කිසියම් ප්‍රගතියක් පෙන්වූ නමුත් සෙසු අය මූලික වටයේදීම පරාජය වීම කැපී පෙනුණා.මෙහිදී නිලූක පිරිමි කේවල ඉසව්වේ මූලික වටයේදී ලෝක ශ්‍රේණිගත කිරීමේ 8 වැනි ස්ථානයේ පසුවන ජපානයේ කිනිච් ටාගෝ පරදවා විශිෂ්ට ජයක් අත්කර ගත්තා. මෙය ශ්‍රී ලංකා ක්‍රීඩා ඉතිහාසයේ බැඩ්මින්ටන් ක්‍රීඩාවෙන් දැක්වූ ඉහළම දක්ෂතාව වනවා.කෙසේ වෙතත් අවසන් ක්‍රීඩකයන් 16 දෙනා අතරට පැමිණි නිලූක පෙර අර්ධ අවසන් පූර්ව තරගයේ දී ඉන්දීය ක්‍රීඩක කාශ්‍යප් පරුපල්ලිට තියුණු තරගයක් දී 2/1 ලෙස පරාජයට පත්වනවා.ඉන්දීය ක්‍රීඩකයා තරගය අතරතුර පුහුණුකරුගෙන් උපදෙස් ලබාගත් නමුත් නිලූක පුහුණුකරුවකු නොමැතිව තනිව සටනක් දුන් ආකාරය රූපවාහිනී තිරයෙන් පැහැදිලිව පෙනුණා. මෙය බොහෝ ක්‍රීඩාවලදී දක්නට ලැබුණු දෙයක් බැවින් මේ පිළිබඳව බලධාරීන්ගේ අවධානය යොමු විය යුතුව තිබෙනවා.අවසානයේ බැඩ්මින්ටන් පිරිමි කේවල රන් පදක්කම චීනයේ ලීන් චෑන්ට හිමිවුණා. ඔහු ලෝක ශ්‍රේණිගත කිරීමේ (ක්‍රීඩක) පළමු තැන හිමිකර ගෙන සිටින ක්‍රීඩකයා වන අතර, පිරිමි කේවල, කාන්තා කේවල, පිරිමි යුගළ, කාන්තා යුගළ සහ මිශ්‍ර යුගළ යන ඉසව් පහේම රන් පදක්කම් චීනය දිනා ගනු ලැබුවා.පදක්කමක් පිළිබඳව විශ්වාසයක් නොතිබුණ ද ශ්‍රී ලාංකේය ක්‍රීඩා ලෝලීන්ගේ අවධානය දිනාගත් මලල ක්‍රීඩාව වුණේ ක්‍රිස්ටීන් සොනාලි මෙරිල්. ඇය මීටර් 400 කඩුලු මතින් පැන දිවීමේ ඉසව්ව නියෝජනය කළ අතර පස්වැනි මූලික වටයේ තරගයේදී නවවැනි ස්ථානයට පත්වෙමින් තරගය නිමා කළේ තත්පර 57.15 කින්. සෙසු ක්‍රීඩිකාවන් දුවන වේගය අඩාල නොවන ලෙස කඩුලු මතින් පැන ගිය ද ඇය වේගය අඩාල කර කඩුල්ල පැනීම කැපී පෙනුණු අතර, තාක්ෂණයේ අඩුපාඩුව වඩාත් කැපී පෙනුණා.ඔලිම්පික් උලෙළේ අවසන් තරග ඉසව්ව වූ මැරතන් තරගයට සහභාගි වූ අනුරාධ ඉන්ද්‍රජිත් කුරේ පදක්කමක් දිනා ගැනීම කෙසේ වෙතත් ඔහුගේ හොඳම කාලය අභිබවා යාවි යැයි බොහෝ දෙනකු බලාපොරොත්තුවෙන් සිටිය ද එය ද බොඳ වී ගියා.තරගකරුවන් 105 ක් තරග වැදුණු ලන්ඩන් මැරතන් තරගයේ දී පැය 2 විනාඩි 20 තත්පර 41 කින් තරගය නිමකළ අනුරාධට හිමි වුණේ 55 වැනි ස්ථානය. ලන්ඩන් නුවරදීම පැවැත්වූ මැරතන් තරගයකදී අනුරාධ පැය 2 විනාඩි 17 තත්පර 50 ක කාලයක් වාර්තා කර ඇති අතර, 2004 ඇතැන්ස් නුවර පැවැති ඔලිම්පික් උලෙළේ දී ඔහු මැරතන් තරගය පැය 2 විනාඩි 19 තත්පර 34 කදී නිමා කළා. කෙසේ වෙතත් ඔහුගේ උපරීම දක්ෂතාව වන්නේ පැය 2 විනාඩි 16 තත්පර 38 කි.ශ්‍රී ලංකාවේ මැරතන් ක්‍රීඩකයකුගේ උපරීම දක්ෂතාව ලෙස සටහන් වී ඇත්තේ 1975 දී එස්. එල්. බී. රෝසා වාර්තා කළ පැය 2 විනාඩි 14 තත්පර 31 ක කාලයයි.මෙවර මැරතන් තරගයේ රන් පදක්කම උගන්ඩාවේ ස්ටීවන් කිප් රොටිච්ට (පැය 2 විනාඩි 8) හිමිවුණු අතර, රිදී පදක්කම කෙන්යාවේ අබෙල් කිරිසු (පැය 2 විනාඩි 08 තත්පර 02) සහ ලෝකඩ පදක්කම විල්සන් කිප්රොටිච් (පැය 02 විනාඩි 09 තත්පර 03) දිනාගත්තා.කි. මී. 42.195 ක් දුර වූ කාන්තා මැරතන් තරගය ඉතියෝපියානු ක්‍රීඩිකා ටිකී ජෙලානා පැය 2 විනාඩි 23 තත්. 07 න් නිම කළේ නව ඔලිම්පික් වාර්තාවක් ද පිහිටුවමින්.මෙවර ද ඔලිම්පික් උලෙළේ තියුණුම තරගය මෙන්ම ලොව පුරා කාගේත් අවධානය දිනාගත් තරග ඉසව් වූයේ මලල ක්‍රීඩාවේ කෙටි දුර ධාවන ඉසව් කිහිපයයි.එහිදී ලොවේ වේගවත් ම මිනිසා තේරීමේ තරගය වෙත කාගේත් අවධානය යොමු වීම පුදුමයක් නෙමෙයි. ඒ ලොව වේගවත්ම මිනිසා උසේන් බෝල්ට් සමඟ යුරෝපයේ වේගවත්ම මිනිසා වූ යොහාන් බ්ලේක් තරග වැදීම නිසා.ලන්ඩන් ඔලිම්පික් උලෙළ ආරම්භ වීමට පෙර බෝල්ට්ගේ ශාරීරික යෝග්‍යතාව පිළිබඳව ගැටලුවක් පැන නැඟී තිබුණු අතර, පුහුණු තරග දෙකකදීම යොහාන් බ්ලේක් වෙතින් මීටර් 100 සහ මීටර් 200 ඉසව් දෙකෙන් ම පරාජය වී තිබුණා.එහෙත් විශ්වයේ දැවැන්තම ක්‍රීඩා උලෙළේ වේගවත්ම මිනිසා තමා බව පෙන්වූ ජැමෙයිකාවේ උසේන් බෝල්ට් නව ඔලිම්පික් වාර්තාවක් පිහිටුවමින් මීටර් 100 තරගය තත්පර 9.63 කින් නිම කළා. මෙහි ලෝක වාර්තා වන තත්. 9.58 ද බෝල්ට් සතුයි.මීටර් 100 රිදී පදක්කම යොහාන් බ්ලේක් (තත්. 9.75) සහ ලෝකඩ පදක්කම ඇමෙරිකාවේ ජැස්ටීන් ගට්ලින් (තත්. 9.79) දිනාගත්තා.මෙම තරගයේ දී සිදුවුණු විශේෂිතම සිදුවීම වූයේ තරග ආරම්භයට තත්පර 2 ක් තිබියදී පේ‍්‍රක්ෂකාගාරයේ සිට උසේන් බෝල්ට් හට බෝතලයකින් දමා ගැසීමයි.බීමතින් ක්‍රීඩා උලෙළ නැරැඹීමට පැමිණ සිටි ලීඩ්ස් හි පදිංචි 34 හැවිරිදි ඈෂ්ලි ගිල් නමැත්තකු මෙලෙස බෝල්ට්ට බෝතලයකින් දමා ගැසු අතර, වීඩියෝ දර්ශන මඟින් ඔහු නිවැරැදිව හඳුනාගත් ස්කොට්ලන්ඩ් යාඩ් පොලීසිය ඔහු අත්අඩංගුවට ගෙන ස්ටැම්ෆෝඩ් මහේස්ත්‍රාත් අධිකරණයට ඉදිරිපත් කර තිබුණා.මේ සිදුවීම උසේන් බෝල්ට්ගේ අවධානය බිඳීමට සමත් නොවුණු අතර, උසේන් තරගය ඉතා විශිෂ්ට ලෙස අවසන් කළා. අවසානයේ ඔහු “මට සද්දයක් ඇහුණා ඒත් මම එය ගණන් ගත්තේ නෑ” යැයි පවසා තිබුණා.මීටර් 100 ජයගත් උසේන් එදින රාත්‍රියේ ස්වීඩනයේ හෑන්ඩ් බෝල් ක්‍රීඩිකාවන් තිදෙනකු වන ඉසබෙල් ගුල්ඩෙන්, උල්රිකා ඇග්රින් සහ ජමීනා රොබට්ස් යන තම හිතවතියන් තිදෙනකු සමඟ සාදයක් පවත්වා තිබුණා.මීටර් 100 ජයගත් බෝල්ට් මීටර් 200 අවසන් තරගය ජය ගත්තේ තත්පර 19.32 කින්. ඔහුගේ ප්‍රතිවාදියා වූ ඔහුගේ පුහුණු සගයා වූ යොහාන් බ්ලේක් මීටර් 200 තත්පර 19.44 කින් නිමකළ අතර ජැමෙයිකාවේම වොරන්වේයර් තත්. 19.84 කින් නිම කරමින් තෙවැනි තැන දිනාගත්තා.2008 බීජිං ඔලිම්පික් උලෙළේ දී බෝල්ට් මීටර් 200 තත්පර 19.30 කින් නිම කර තිබුණේ ලෝක වාර්තාවක් තබමින්.බෝල්ට්ගේ මේ ජයත් සමඟ ඔලිම්පික් ක්‍රීඩා ඉතිහාසයේ නව පරිච්ඡේදයක රන් අකුරින් සිය නම සටහන් කරන්නට ඔහුට හැකිවුණා. ඒ මීටර් 100, 200 තරග ඉසව්වල පිට පිට ඔලිම්පික් උලෙළ 2 කදී රන් පදක්කම් දිනා ගැනීමයි.මීට පෙර ඇමෙරිකාවේ කාල් ලුවිස් ඔලිම්පික් උලෙළ 2 කදී මීටර් 100, 200 රන් පදක්කම් 3 ක් හා රිදී පදක්කමක් දිනා වාර්තාවක් තබා තිබුණි. බෝල්ට් බිඳ දැමුවේ එම වාර්තාවයි.ලොව වේගවත්ම මිනිසුන් දෙදෙනා වන උසේන් බෝල්ට්, යොහාන් බ්ලේක් සමඟ නෙස්ට කාටර් සහ මයිකල් ෆාටර් ඇතුළත් ජැමෙයිකානු සහාය දිවීමේ කණ්ඩායම මීටර් 100 ය 4 ඉසව්වේ රන් පදක්කම දිනා ගැනීමට සමත් වුණා.උසේන් බෝල්ට් මෙම ඉසව්ව අවසන් කළේ තත්පර 36.84 කින්. රිදී පදක්කම දිනාගත් ඇමෙරිකාව තත්. 37.04 කින් තරගය නිම කළ අතර ට්‍රිනිඩෑඩ් සහ ටුබෑගෝ කණ්ඩායම තත්පර 38.12 කින් තරගය අවසන් කර ලෝකඩ පදක්කම දිනාගත්තා.ඒ සමඟම මීටර් 100, 200 සහ 4 ය 100 ඉසව් තුනේම රන් පදක්කම් පිට පිට දෙවරක් දිනූ පළමු ක්‍රීඩකයා ලෙස ද උසේන් බෝල්ට්ගේ නම ඔලිම්පික් ඉතිහාසයේ ලියැවුණා.මීටර් 100 කාන්තා ඉසව්ව ජැමෙයිකාවේ ෂෙලී ඈන් ෆෙෂර් තත්. 10.75 කින් ජය ගනිමින් ලොව වේගවත්ම කාන්තාව ලෙස රන් පදක්කම දිනාගත්තා. මෙහි රිදී පදක්කම කාමෙලිටා ජෙටර් විසින් ද ලෝකඩ පදක්කම වෙරෝනිකා කැම්බල් විසින් ද දිනාගනු ලැබුවා.උලෙළේ වඩාත් කතාබහට ලක්වුණු තවත් මාතෘකාවක් වූයේ කාන්තා මීටර් 200 ඉසව්වේ ඇමෙරිකාවේ ඇලිසන් ෆීලික්ස් ගේ ජයග්‍රහණයයි.ලොව වේගවත්ම කාන්තාව වූ ජැමෙයිකාවේ ෂෙලී ඈන් ෆේෂර් මීටර් 200 තරගයේදී දෙවැනි තැනට ඇද දමමින් ඇලිසන් ෆීලික්ස් විසින් තත්පර 21.88 කින් ජයගත් අතර, ෂෙලී ඈන් තත්පර 22.09 කින් රිදී පදක්කමත්, ඇමෙරිකාවේ කැමලිටා ජේටර් තත්. 22.14 කින් ලෝකඩ පදක්කම දිනා ගත්තාය.වසර 2004 දී හා 2008 දී මීටර් 200 රන් පදක්කම දිනා සිටි වෙරෝනිකා කැම්බල් තත්පර 22.38 කින් සිව්වැනියා බවට පත්වීම ද කැපී පෙනේ.ලන්ඩන් ඔලිම්පික් උලෙළේ වඩාත් කතාබහට ලක්වුණු පුවත බවට පත්වුණේ ඔලිම්පික් පදක්කම් 22 ක් දිනා අසමසම වාර්තාවක් තබා සිටින පිහිනුම් ශූර මයිකල් ෆෙල්ප්ස් ක්‍රීඩාවෙන් සමුගැනීමට තීරණය කිරීමයි.1964 වසරේ පැවැති ඔලිම්පික් උලෙළේ දී එවකට සෝවියට් සමූහාණ්ඩුව නියෝජනය කළ ජිම්නාස්ටික් ක්‍රීඩිකා ලැරිසා ලැටිනිනා විසින් ඔලිම්පික් පදක්කම් 18 කට හිමිකම් කියමින් පදක්කම් වැඩිම ගණනක් දිනාගත් ක්‍රීඩිකාව ලෙස ඉතිහාස ගත වූවාය. ඇගේ පදක්කම් 18 ට රන් 9 ක් ඇතුළත් විය.ෆෙල්ප්ස් විසින් බිඳ හෙළනු ලැබූයේ ලැරිසාගේ මෙම වාර්තාවයි. එහි දී ඔලිම්පික් උලෙළ 4 කදී ෆෙල්ප්ස් රන් පදක්කම් 18 ක් සමඟ පදක්කම් 22 ක් දිනා ගත්තේය.27 හැවිරිදි ෆෙල්ප්ස් මෙවර රන් 4 ක් සහ රිදී පදක්කම් 2 ක් දිනාගත් අතර ජයග්‍රහණයෙන් පසු ඔහුට සුබ පතන්නට ඇමෙරිකා ජනපති බැරැක් ඔබාමා ඔහුට දුරකතන ඇමතුමක් දී ඇත. එහෙත් ජනපතිවරයාගේ ඇමතුම නොතකා ෆෙල්ප්ස් මිතුරන්ගේ ඇමතුම්වලට පිළිතුරු දී තිබේ. එය ඔහු දැන කළ ද නොදැන කළ ද ඊට ජනපතිවරයා උරණ නොවූ බව ද වාර්තා වෙයි.පාද දෙකම අහිමි ඔස්කා පි‍්‍රස්ටෝ රියස් කෘත්‍රිම පාද දෙකකින් තරග වැදුණු ධෛර්යවන්ත ක්‍රීඩකයෙකි. එහෙත් ඔහු තරග වැදුණු මීටර් 400 ඉසව්ව පරාජය වුණු අතර, ඔහුගේ ධෛර්යවන්ත බව කාගේත් පැසසුමට ලක්විය.මෙවර ඔලිම්පික් උලෙළේ තවත් අමුතු පුවතක් වූයේ රිටි පැනීමේ ඉසව්වට සහභාගි වූ කියුබානු ක්‍රීඩක ලාසරෝ බෝර්ගේ රිට බිඳී යාමයි.මීටර් 110 කඩුලු පැනීමේ පිරිමි ඉසව්වේ ලෝක වාර්තාවට හිමිකම් කියන කියුබාවේ ඩැරන් රොබ්ලාස්ට්ට (තත්පර 12.87) පාදයේ ආබාධයකට ලක්වීම නිසා අවසන් මහා තරගයෙන් ඉවත් වීමට සිදුවීම මෙවර කතාබහට ලක්වුණු මාතෘකාවක් වුණා.ඒ සමඟම මෙම ඉසව්වේ හිටපු ඔලිම්පික් ශූරයකු වන චීනයේ ලියු සියැන්ග් පළමු වටයේ තරග ආරම්භයේ දී කඩුල්ලක පැටලී ඇද වැටීමෙන් තරගයෙන් ඉවත් වුණා.2004 ඇතැන්ස් ඔලිම්පික් උලෙළේ දී රන් පදක්කම දිනාගත් ලියූ ගේ කාලය තත්පර 12.91 වූ අතර එය අදටත් ඔලිම්පික් වාර්තාවක් වේ. කෙසේ වෙතත් තරගය අවසානයේ ඇමෙරිකාවේ ආරිෂ් මෙරිට් (තත්. 12.92) රන් පදක්කම ද, ඇමෙරිකාවේ ජේසන් රිචඩ්සන් (තත් 13.04) රිදී පදක්කම ද, ජැමෙයිකාවේ හැන්ස්ලි පර්ච්මන්ට් (තත් 13.12) ලෝකඩ පදක්කම ද හිමිකර ගනු ලැබුවා.මෙලෙස නව තරග වාර්තා, කඳුළු කතා මැදින් ගෙවී අවසන් වුණු ඔලිම්පික් උලෙළ තව වසර 4 කින් 31 වැනි වරට බ්‍රසීලයේ රියෝ ද ජැනයිරෝ නුවර දී පැවැත්වීමට නියමිතයි.ජැමෙයිකාවේ උසේන් බෝල්ට් ඊට සහභාගි වන බවට දැන් සිටම ඉඟි සපයා තිබේ. බෝල්ට්ට අභියෝග කිරීමට නම් අනාගතයේ දී සුපිරි ධාවකයකු බිහි විය යුතුය.2000 වසරේ ඔලිම්පික් පදක්කම දිනු සුසන්තිකා වැනි ක්‍රීඩිකාවක් හෝ ක්‍රීඩකයකු අපේ රටෙන් බිහිවීමට නම් බලධාරීන් මීට වඩා ඒ පිළිබඳව සැලකිලිමත් විය යුතු වෙයි. යළිත් අපේ කොල්ලකු හෝ කෙල්ලකු පදක්කමක් දිනාගන්නා තෙක් අපි අනුන් තරග වදින දෙස බලා සිටිමු.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081911</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවික්ටර් රත්නායක ලොක්කගෙ ‘ස’ ෆෙයාර්වෙල් ෂෝ එකේදි ඕන්න විජේ මල්ලිට ලාස්ට් ටයිම් ලයිව් කියනව ඇහුණෙ දෙව්රම් වෙහෙරේ කියන සෝන්ග් එක. ප්‍රේමකීර්ති ළමය ලියපු සින්දුවෙ වචන නියමයි කියන්නෙ, ප්‍රේමකීර්ති අපිව දඹදිවජේතවනාරාමෙටම ගෙනියනව වගේ තමයි දැනුණෙ සින්දුව ඇහෙන කොට. දැන් වුණත් වික්ටර් රත්නායක ලොක්ක ඒ සින්දුව කියන කොට ඇස් දෙක පියාගෙන අහගෙන ඉන්න පුළුවන් නේද කියලයි විජේ මල්ලිට හිතෙන්නෙ. ඒ තරමටම නියම සොමිසින්දුව. ඒ වුණාට ඔය සින්දුවටත් අපේ රසිකයො අමුතු අමුතු කමෙන්ට්ස් හදල තිබුණ නේ ඒ කාලෙම. ඒ වුණාට ඒ සින්දුව අද තව වෙනකල්ම අපි හැමෝගෙම ෆේවරිට් එකක් විත්තිය නම් විජේ මල්ලි දන්නවා. පේ‍්‍රමකීර්ති හැත්තෑ ගණන්වල ස්ටාර්ට් එක දීපු ඔය වෙහෙර විහාර සින්දුව පස්සෙ කාලෙ අපේ සින්දු ලෝකෙට සෙට් වෙලා සින්දු කියනව කියල කියන කට්ටියට නැතුවම බැරි මොඩල් එකක් වුණා. ඔයගොල්ලන්නට මතකද දන්නෙත් නෑ. ප්‍රේමකීර්ති නම් අපි අහල තිබුණ දෙව්රම් වෙහෙරට එක්කගෙන ගියා බුදු හාමුදුරුවො ළඟට. ඒ වුණාට පස්සෙ කාලෙ සින්දු ලියපු ටීම් එක එච්චර මහන්සි වුණේ නෑ ඉන්දියාවට යන්න. ඒගොල්ලො ලංකාවෙ කොහේද වෙහෙර විහාරයක් තිබුණෙ හැදුවා සින්දු. හැදුව කියන්නෙ ඒක නම් මාර ටෙම්පල් සෝන්ග් සෙට් එකක්.කතරගම කිරි වෙහෙරට තමයි කට්ටිය නිවාඩුවක් දුන්නෙම නැත්තෙ. මේන්න මේක අහල තියෙනවද කියල බලන්නකො.  කිරි වෙහෙරට යන පාරේ – මල් විකුණන මගෙ සීදේවීසිදාදියෙන් එන දෙවිවරු - මලක් වගේ හිත ඉල්ලාවී කියලකිව්වත් කමක් නෑ කියමුකො. මේ කෑල්ල තමයි නියම. මගෙ හිත කිරි වෙහෙර වගේ - සත්තයි පිවිතුරුයි ප්‍රියාවී. කොහොමද උපමාව. කිරි වෙහෙර වගේ සුදුපාට, භක්තිය, වැඩිකරන,  පිවිතුරු හිත් පොජ්ජ කිරි වෙහෙර වගේ සයිස් එකෙනුත්විසාලද කියල තමයි දන්නෙ නැත්තෙ. මෙන්න කිරිවෙහෙරනම්බර් ටූ. කිරිවෙහෙරට ඉහළින් දඟ කරන සඳවතී – වැඩිහිටි කන්දට ඔය අත වැනුව දැන් ඇතී – මැණික් ගඟ දිගට පෙම් කවි පිරෙයි මිහිරැතී – අද මගේ වෙලා මා ළඟ නවතින්න සඳවතී. මේ සඳවතී එසේ මෙසේ සඳවතියක් නම් නෙවි තේරුණාද?කිරිවෙහෙරට උඩිනුයි එයා දඟ කරන්නෙ. බලන්නකෝ කිරි වෙහෙරටත් ඉන්න නොදෙන හැටි. කිරිවෙහෙර නම්බර් ත්‍රී.කිරිවෙහෙරට මල් නෙළුවට මගෙ මතකය මට සුවඳයි – මල් අරගෙන ගිය ඔයාට සම්මා සම්බුදු සරණයි. විජේ මල්ලි ආයෙමත් කල්පනා කරන්නෙ මොකක්ද මේ කිරිවෙහෙරට මල් නෙළපුකතාවෙයි මේ මල් විකුණපු නංගිගෙ මතකෙයි තියෙනකනෙක්ෂන් එක කියලයි. විජේ මල්ලිල මොනව දන්නවද සින්දු ලිවිල්ල ගැන. මේ කට්ටිය කිරිවෙහෙර ඉවර කළාට ලංකාවෙ අනිත් පන්සල් වෙහෙර විහාරවලට ඉන්න දෙන්නෙ නෑ කට්ටිය. කිරි වෙහෙර ළඟින් කට්ටිය කෙළින්ම යන්නෙ සිතුල් පව්වෙවිහාරයට. බලන්නකො ඒකෙ අයිඩියා එක කොච්චර ලස්සනද කියලා. සිතුල්පව්ව වෙහෙර ළඟට සඳක් පායලා- කුසල්වලින් හුඟක් අරන් යන්න පේවෙලා - විසල් පුරේ විශාකාව ලෙසින් නෙතු සලා - අවසර නෑ ඇස් දෙක ළඟ ඉන්න නැවතිලා... ඒ පාර කොහේදෝ හිටපු විසාකාවත් සිතුල්පව්වට සෙට් කරගෙන.කට්ටිය වෙහෙර විහාර ගැන සින්දු ලියන්නෙ ඔය ප්‍රේමකීර්තිල වගේ ජේතවනාරාමෙ හිතින් මවාගෙන එහෙම නෙවි ඕන්න.මතකයි නේ මේ සෝන්ග් එකේ කියන්නෙ විසල් පුරේ විසාකාව ලෙසින් කියලා. විජේ මල්ලි බුද්ධ චරිතෙ පොත් ඔක්කොමපෙරළලා බැලුවා විසාලා පුරේ විසාකාව ගැන කෝ නෑනේ. විසාකාව අංග දේශයේ භද්දිය නගරෙ තමයි ඉඳල තියෙන්නෙ. පස්සෙ කාලෙ, සැවත්නුවර මිගාර සිටුවරයගෙ පුතා එක්ක විවාහ වුණා කියල නේ බුද්ධ චරිතෙ තියෙන්නෙ. ඒ වුණාට අපි මොන බුද්ධ චරිතෙද දන්නෙ මේ කට්ටිය විසාකාව විසල් පුරේට යවන කොට. විසාලා නුවර ගැන කියන කොට දුර්භික්ෂෙ නම් මතක් වෙනවා විසාකාව කොහොම වුණත්. බාග වෙලාවට මේ කියන්නෙ ලොකු නුවරක විසාකාවක් (විශාල) කෙනෙක් ගැන ද කියල කවුද දන්නෙ? සිතුල්පව්වෙ ඉඳලා ඕන්න පින්වතුනි මුතියංගණවිහාරයට අපි දැන් එනවා. මුතියංගණ විහාරය – රතු අරලිය පොකුරක් පිදුව - ආපහු පාතරටටම. දකුණේ ඇතිපින්බිම – දකුණේ ඇති පින්බිම වැවුරුකන්නල - සමාවෙන්න විහාරයේ කඳුළු වැටුණට .... මාතරින් එනකොට වෙහෙරහේන අමතක කරන්න පුළුවන්ද? සින්දුවක් ලියන්න කියාපු ස්පොට් එක. වෙහෙර හේන විහාරයේ උඩ මළුවට යන්නම් - පේන පේන සැම තැනදිම ඔයාට පින් දෙන්නම් – ඒකත් හරියි කියමුකො සා පැටවකු දුටුවොත් සිහිකරවයි ඔබෙ සුවඳ කෑල්ල තමයි විජේ මල්ලිට මීටර් වෙන්නෙ නැත්තෙ. හා පැටියෙක් දැක්කම මතක් වෙන නංගිගෙ සුවඳ? අන්තිම ලාස්ට් වෙහෙර විහාර දෙකකුත් විජේ මල්ලිට අහුවුණා. එක බෙල්ලන්විල. බෙල්ලන්විල වෙහෙරට සුදු මල් පූජා කරන්න. රතු මල් පිල්ලෑවේ බෝ සමිඳුන්ට වෙන්නැති මගේ හිතේ. ඔබ දෙව් දුවක් වෙලා හිත ළඟ මගෙ නතර වෙන්න කියලයි බෙල්ලන්විල ගිහින් ප්‍රාර්ථනා කරන්නෙ. කැලණි විහාරෙට ගිහින් ප්‍රාර්ථනා කරන්නෙ ඔය වගේ දේවල් නෙවි. උපන් දා සිට කරපු පව් නැති කරගන්න වරක් කැලණි විහාරේ වඳීන්නෙ නෑ අපි නම්.ඔබෙ අත ගන්නට ලැබේවි නම් මතු යම් දිනයේ -වරක් නොවේ යළි යළිත් වඳිමි කැලණි විහාරේ. ෂිහ්ඞකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081912</link>
    <topic>මෙන්න අලුත්ම  මිනී පෙට්ටි</topic>
    <author>සේමාලි කැල්ලපත</author>
    <content>මෙන්න අලුත්ම  මිනී පෙට්ටිකාලයාගේ ඇවෑමත් සමඟ මිනිසුන්ට අමුතුම ආකාරයේ අදහස් පළ වෙනවා.දකුණු අපි‍්‍රකානු රටක් වන ඝානාව සාමාන්‍යයෙන් මිථ්‍යා විශ්වාස සහ සම්ප්‍රදායන් එලෙසම රැකගන්නා රටවල් අතරින් එකක්. එහෙම වුණත්, ඝානා රටේ එක්තරා පුද්ගලයකුට අමුතුම ආකාරයේ කල්පනාවක් පහළ වුණා.ඝානාවේ වැසියන් සාමාන්‍යයෙන් කවුරුන් හෝ මිය ගිය විට විශ්වාස කරන්නේ ඔවුන් අලුත් වෙනත් ජීවිතයකට පිවිසෙන බවයි. මෙලෙස මියගිය විට වෙනත් ජීවිතයකට යෑම සඳහා අලුත්ම ක්‍රමයක් ඉදිරිපත් කරන්න මේ පුද්ගලයාට අවශ්‍ය වුණා.මොහු නමින් පා ජෝ. වයස අවුරුදු 67. වෘත්තියෙන් එරට මිනී පෙට්ටි තැනීමේ නියුතු අයෙක්. එහෙත්, පා එසේ මෙසේ කෙනෙක් නෙවෙයි මිනී පෙට්ටි තැනීමේ විශේෂඥයෙක්.ඔහු මෙතෙක් තමා තනාගෙන ආ සම්ප්‍රදායික මිනී පෙට්ටිවල හැඩරුව වෙනස් කරන්න තීරණය කළා.අලුත් ජීවිතයක් සොයා යන ගමන අලුත් ක්‍රමයකටම යවන්නයි ඔහු උත්සාහ දරන්නේ. මේ සඳහා ඔහු සම්ප්‍රදායික මිනී පෙට්ටියවෙනුවට නව ආරක මිනී පෙට්ටි තැනීම ආරම්භ කළා. ඔහුගේ මේ අලුත් මිනී පෙට්ටි දැන් දශකයක පමණ සිට ඝානාව පුරාම ප්‍රසිද්ධ වෙලා. මේ මිනී පෙට්ටියේ හැඩරුව පුද්ගල රුචිකත්වය අනුවත් වෙනස් වෙනවා.කෙනෙක් මෝටර් රථ පැදවීම වෘත්තිය වශයෙන් කළා නම් හෝ ඔහු මෝටර් රථවලට කැමැතිනම් ඔහුගේ ඥාතීන්ගේ අනුදැනුම ඇතිව පා ඔහුගේ අවසන් ගමන යෑමට නිර්මාණය කළේ මෝටර් රථයක්.මෑතකදී මියගිය තවත් පුද්ගලයකු ජීවිකාව ගෙන ගියේ මාළු වෙළෙඳාමෙන්. පා ඔහු සඳහා තැනුවේ මාළුවකුගේ හැඩරුව ගත් මිනී පෙට්ටියක්.ඒ විදිහට ඇඳුම් මහන්නකු සඳහා ඔහු මහන මැෂිමක් නිර්මාණය කළා.මත්පැන් බෝතල, බියර් කෑන්, දුම්වැටි, මිටිය වැනි විවිධ මිනී පෙට්ටි ඔහු අතින් නිම වුණා.ඒ විතරක් නෙවෙයි පා මිනී පෙට්ටි ලෙස සත්ත්ව අනුරූත් හදනවා. ඌරා ගේ සිට කුකුළන් දක්වාත් එතැන් සිට කැස්බෑවුන් වැනි මුහුදු සත්ත්ව අනුරූ ද ඔහු තනනවා.පා ගේ මේ මිනී පෙට්ටි සාප්පුව ආරම්භ වුණේ 1950 දීයි. මිනී පෙට්ටි සාප්පුකරුවකු වුවත් පා සැබවින්ම හොඳ වඩුවෙක්.පා ගේ මිත්තණිය මියගිය පසු ඔහු ඇය වෙනුවෙන් තැනුවේ ගුවන් යානයක්.ජීවිතයටම ගුවන් යානයක නොගිය මේ මිත්තණිය ජීවිතයේ අන්තිම ගමන ගියේ ගුවන් යානයකින්.මේ ලෙස ඔහු තැනූ මිනී පෙට්ටි ආකෘති අතර උකුස්සන්, මීයන්, මේසන් හැඳි, එන්නත් කටු, සිරින්ජර්, පොත්, කැමරා, රොකට්, පියානෝ සහ ඇණ මිටි ද වෙයි.මේ අතර එංගලන්තයේ හිටපු දක්ෂ සංගීතඥයෙක් මියගිය පසු පසුගියදාක ඔහුගේ ඉල්ලීම පරිදි ගිටාරයක අනුරුවකට සැදූ මිනී පෙට්ටියක සැතපවූ බව වාර්තා වුණා.බීච් ලීයෙන් කළ මේ ‘ගිටාර් මිනී පෙට්ටිය තනන්න මාස ගණනක් ගතවුණාලු.මිනී පෙට්ටියේ දිග අඩි 12 යි.ජෝන් ග්‍රැහැම් නමැති මේ ගිටාර් වාදකයා සිය අවසන් ගමන් යන්න සකසා ගත් ගිටාර අනුරුව ඔහුට වයස අවුරුදු 15 දී තෑග්ගක් ලෙස ලැබුණු ඔහු ආසා කළ ගිටාරයේ අනුරුවක්.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081913</link>
    <topic>සංස්කෘතික හා රූපමය තහංචි මැද විශේෂ ප්‍රයෝග භාවිතා කළා</topic>
    <author>ඉනෝකා පෙරේරා බණ්ඩාර</author>
    <content>සංස්කෘතික හා රූපමය තහංචි මැද විශේෂ ප්‍රයෝග භාවිතා කළාසුදත් මහදිවුල්වැවවෙනදා රූපවාහිනියෙන් දකින දළදා පෙරහරේ, මෙදා මොකක්දෝ වෙනසක් තිබිණි.බලා ඉන්නට ආසා හිතෙන – කිසිදු කලබලයක් නැති පෙරහරක් රූපවාහිනියේ දුටුවේ කාලයකට පසුය. එකිනෙකා පරයා පණ්ඩිතකම් දොඩවන කරච්චල්කාර නිවේදකයෝ මෙදා කොහෝ හෝ යවා ඇති හැඩකි. මට සතුටක් ද දැනිණි.පෙරහර එපා වෙන තරමට නිවේදකයෝ වෙනදා කියවා ඇති බව දැනුණේ, ඉඳහිට ඇහෙන කෙටි විස්තරයක් හැරෙන්නට ඔවුන්ගේ හඬ මෙදා පෙරහරට සාපේක්‍ෂව නෑහුණු විටය.කවුරු කළත් හොඳ දෙයකි. ලියන්නට වටින්නේ එනිසාය.මෙවර පෙරහර විකාශය භාරව සිටි අධ්‍යක්‍ෂවරයා සුදත් මහදිවුල්වැව ය.මේ කතා බහ පෙළ ගැහෙන්නේ සුදත් කළ ඒ වෙනසත් පෙරහර පිටුපස සිදුවූ ඒ අපූරු සහ වෙහෙසකර කාර්යාවලිය පිළිබඳවත් දැන කියා ගන්නටය.පෙරහර විකාශය සම්බන්‍ධයෙන් ඔබට පැවරුණු රාජකාරිය දැනගන්න කැමැතියි...වෙනදා පෙරහර ආවරණය කළේ විවිධ නාළිකාවන් මගින්. නමුත් පළමු වතාවට මාලිගාවේ මාධ්‍ය ඒකකය, එකම ආවරණයක් විදියට ආවරණය කරලා සියලුම නාළිකාවලට මුදා හැරියා.කෘත්‍රිම ආලෝකයක් නැතිව පන්දම් එළියෙන් ස්වභාවිකව පෙරහර නරඹපු කෙනෙක් දුටු ඒ පෙරහර කවදාවත් රූපමය මාධ්‍යයෙන් රූපවාහිනියෙදි කෙනකුට දකින්න ලැබෙන්නෙ නැහැ. ඒ වගේම පෙරහර ඇතුළෙ ඇහෙන හඬවල් රූපමය මාධ්‍යයෙදී කෙනකුට අහන්න ලැබෙන්නෙත් නැහැ. ඒවා බොහෝ විට නිවේදකයන්ගේ හඬින් යටපත් වෙලා තිබුණා.මෙන්න මේ අතීත වැරැදි කොහොමද නිවැරැදි කරගන්නෙ කියන දේ ගැන මං හුඟක් කල්පනා කළා. අධ්‍යනය කළා.මොනවද ඔබගේ අධ්‍යයනයන්ට හසුවුණේ...පෙරහරක් අපි ඉස්සරහින් බොහොම ගරු ගාම්භීරව ගියාට, ඒ පිටුපස විශාල සංස්කෘතික කාරණා ගණනාවක් සිද්ධ වෙනවා. වැහි නැති කාලෙට වැස්ස ලබා ගැනීමට කරන චාරිත්‍රයක් ලෙසයි මේ පෙරහර මංගල්‍යය සිද්ධ කරන්නේ.මුලින්ම ‘කස’ එනවා කියන්නෙ අකුණු. කසවලට පිටුපසින් ‘ගිනි බෝල’ එනවා කියන්නේ විදුලි කොටනවා. ඊටත් පිටුපසින් අලි ඇතුන් එනවා කියන්නෙ ලොකු වැහි වලාකුළු එනවා කියන එක. මේ වගේ සංස්කෘතික සංකේත ගණනාවක් පෙරහර පුරා තිබෙනවා සහ ඒවා කට වහරයේ දිගින් දිගටම පවතිනවා.නමුත් මෙතෙක් දළදා පෙරහර ආවරණය කරපු කිසිවකු අතින් මේ කාරණාවලට සවිඥාණක වෙලා, මේවා දැනගෙන ආවරණයට ගිහින් නැහැ.මේ පාර අපි කළේ මේ පිටුපස ඇති සංස්කෘතික කාරණා සියල්ලම විශේෂ අවධානයකට යොමු කළා. මට සිද්ධ වුණා පහුගිය අවුරුදු හයක දළදා පෙරහර හයක්, එක දර්ශනයක් නෑර නරඹන්න. මං ඒ වැරැදි හෙව්වා.එහෙම බලපුවම තමයි තේරුණේ එතෙක් පෙරහර විකාශනය කොට තිබෙන්නෙ ප්‍රවෘත්ති ආවරණයක් විදියට බව.නමුත් මේ පාර අපි කළේ ලයිට් ගොඩක් ගහපු පෙරහරක් වෙනුවට පන්දම් එළියෙන් පෙරහර නරඹනවා වැනි හැඟීමක් ප්‍රේක්‍ෂකයන්ට දෙන්න උත්සාහ කිරීම. අපි රූගත කළ මුළු කොටසම එකම කහ වර්ණයකට එන කල් ආලෝකය පාලනය කළා. නමුත් එයින් පුළුවන් කමක් නැහැ සියයට සියයක් පන්දම් එළියේ ආලෝකය ගන්න. ඒ සමීපයට එන්න අපට පුළුවන් වුණා.නමුත් මේ තමයි ඔබට ආ අභියෝග...ඔව්. මෙතෙක් මං රූගත කිරීම් කළේ නළු නිළියන්, උපකරණ හෝ එම සිදුවීම මගේ පාලනයට නතු කරගෙන. මට කිසිසේත් පාලනය කරන්න බැරි, මොහොතකින් ඉදිරියට ඇදී යන පෙරහරක් කොහොමද ඒ සංස්කෘතික කාරණා සමඟ රූප මාධ්‍යයට ගේන්නෙ කියන එක තමයි මං මුහුණ දුන් ලොකුම අභියෝගය.කැමරා ප්‍රමාණය වැඩි කළා කියල ඒක කරන්න බැහැ. කැමරාවලට අමතරව කැමරා ස්ථානගත කරන්නේ කොහෙද..., ඒ සඳහා පාවිච්චි කරන ‘ලෙන්සස්’ මොනවද..., ඒවායින් ගේන්න බලාපොරොත්තු වන රූප මොනවද..., පෙරහර පිටුපස ඇති සංස්කෘති අංග සහ සංඛේත අරුත් මොනවද කියන එක ඉතාම නිවැරැදිව දැන ගත්තෙ නැතිනම් මේ වැඩේ සාර්ථකව කරන්න බැහැ.මෙතෙක් අත්දැකීම් ඇති පෙරහර ගණනාවක රූගත කිරීම් කළ තාක්‍ෂණික ශිල්පීන්ගේ සහය මෙහිදී ඉතාම වැදගත් වුණා. ඔවුන්ට අපි දවසක සම්පූර්ණ වැඩමුළුවක් පැවැත්වුවා මේ සංකේත අර්ථ පිළිබඳව.කස කාරයෝ කස ගහන්නෙ පාරෙ ඉඩ අරන් දෙන්න වගේම පෙරහර එන බව කියන්න. ඒ තමයි ප්‍රායෝගිව සිදුවන දේ. නමුත් පිටුපස තිබෙන්නේ වැහි එන්නට පෙර ‘හෙණ’ ගහනවා කියන අර්ථය. මේ අය කසේ අතේ ඔතාගන්න විදියක් තියෙනවා. එය ගහන විදියක් තියෙනවා. එයාගේ අතේ කොයි කොටසද රූපයට නැගෙන්නෙ කියන එක පවා අපි සැලකිලිමත් වුණා.මෙවර අප දුටු එවැනි අලුත් දේ ගණනාවක් තිබුණා...පළමු වරට පාවඩයක් උඩ ඇතෙක් එනවා කියන එක රූපයට හසුවුණා. ඒක වුණේ හරියටම ඒ උඩ කැමරාවක් ස්ථානගත කළා. නමුත් හරි විදියට කරඬුවට උඩින් මනුස්සයකුට ඉන්න බැහැ. ඒක මෙතෙක් වෙලා නැත්තේ අපේ තියෙන සංස්කෘතික තහංචියක් හා යම් යම් විශ්වාස නිසා. අපි කළේ රිමෝට් කන්ට්‍රෝල් කැමරාවක් ඒ සඳහා උඩ ස්ථාන ගත කිරීම. මුතුකුඩයට උඩින් – අලියගේ පිටේ තිබෙන කරඬුවට උඩින් ඉඳගෙන අලියා පාවඩයට පය තියන හැටි පළමුවතාවට දැක ගන්න පුළුවන් වුණා.ඒ වගේම කරඬුවට පිටුපසින් ගිය කවිකාර මඩුව මෙතෙක් අපිට දැක ගන්න පුළුවන් වුණේ නැහැ. කරඬුවටම කැමරාව එල්ල වුණා මිසක් ඒ පිරිස හැමදාම මඟ හැරුණා. නමුත් අපි කවිකාර මඩුවෙ හඬ පවා විශේෂ හඬ පටයක් මඟින් ප්‍රේක්‍ෂකයන්ට අහන්න සැලැස්සුවා. අනිත් එක දියවඩන නිළමෙට පිටුපසින් එන ගම් දහයක ගම් නායකයො දහ දෙනා කවදාවත් රූපයට හසුවෙලා නැහැ. ඒකත් අපි විශේෂ කැමරා ස්ථානගතකිරීම් සහ අවධානයකට යොමු කළා.අපිට බොහෝවිට මෙතෙක් මඟ හැරී තිබුණෙ, ඉතා විශේෂ සිදුවීම් අසල ම සිදුවන දේ. ඒ කියන්නෙ කරඬුව ළඟම පිටුපස වෙනදේ. දියවඩන නිළමේ ළඟම පිටු පස හිඳිනා පිරිස වැනි වැදගත් සිදුවීම්.මෙවැනි වැදගත් සිදුවීමකට දී තිබෙන රූප අවකාශය කප්පාදු නොකර, කොහොමද අපි මේ අත්හැරුණු දේ කාල කළමනාකරණය කරගෙන පෙන්වන්නෙ කියන දේ පිළිබඳවයි අප සැලකිලිමත් වුණේ.ඇත්තටම ලැබෙන ප්‍රතිචාරවලින් ඒ උත්සාහය අපතේ ගිය නැති වග තේරෙනවා. ඒක සතුටක්.ඒත් මෙවැනි කටයුත්තකට ඔබට ඇති සුදුසු කම පිළිබඳ ප්‍රශ්න මතු වූවා...ඔව්. අවුරුදු දහය පහළොව මාලිගාවේ පෙරහර ආවරණය කරපු අය නාළිකාවල ඉඳිද්දි මට මොකක්ද තිබෙන සුදුසුකම කියල අහපු අය හිටියා.ජනාධිපති වෙන්න එන කෙනකුගෙන් කවදාවත් අහල තියෙනවද කලින් ජනාධිපතිකම් කරලා තියෙනවද කියල. ඔහු ළඟ වැඩපිළිවෙළක් තිබිලා තියෙනවා. ඒකට කැමැති වෙලා තියෙනවා.ටෙලිනාට්‍ය - වාර්තා - චිත්‍රපටි - වෙළෙඳ දැන්වීම් කියන රූපමාධ්‍යයේ අංශ ගණනාවක, සක්‍රීයව මැදිහත් වෙලා තිබූ කෙනෙක් හැටියට මගේ ළඟත් තිබුණේ වැඩපිළිවෙළක්.මං ඒ සඳහා පාවිච්චි කළ වැඩපිළිවෙළේ ඉස්සරින්ම ඉවත් කළේ පම්පෝරි නිවේදක හඬවල්. ඒ වෙනුවට පෙරහරේ මෙතෙක් අපි නෑසු හඬවල්, කෙටි සැබෑ විස්තරයක් ඇතුළු කළා. මෙවැනි ක්‍රම ගණනාවක් අත්හදා බලමින් තමයි මේ දේ කළේ. අනික මාලිගාවේ ඇතුළත සිදුවන වටිනා සිදුවීම් රැසක් පළමු වරට කැමරා හතරකින් - කෝණ දොළහකින් ආවරණය කළා. විනාඩි 5 – 10 ක් ඇතුළත සිදුවෙලා ඉවර වන මෙවැනි වැදගත් සිදුවීම් ඉතා පරිස්සමට කළ යුතු වුණා. සංස්කෘතික හා රූපමය තහංචි ගණනාවක් මැද විශේෂ ප්‍රයෝග පාවිච්චි කරන්න වුණා.බෙරපදවලට ඇත්තු නටපු දර්ශනය ගැන බොහෝ දෙනෙක් ප්‍රසාදය පළ කළා. ඇත්තටම ඒක හරි සුන්දර විරල දසුනක්. ඇත්තු දෙන්නෙක් ඒ විදියට නොනවත්වා රංගනයේ යෙදුණා.ඔබ කියන්නේ මේ පළමු වෑයමම සාර්ථක වූ වගද...හුඟක් අය ‘මේ පාර ටී.වී. එකේ දළදා පෙරහර හරි වෙනස්... බලන්න දේ තිබුණා...’ කියල කියනව ඇහෙනකොට සතුටක් දැනෙනවා. නමුත් ඉදිරියේදී කවුරු කළත්, මේ පාර අත්හැරුණු දේත් නිවැරැදි කර ගන්න පුළුවන් නම් තමයි මගේ වෑයම සාර්ථක වුණා කියල හිතෙන්නෙ.මේ තමයි මිනිස්සුන්ට දැනෙන්න පෙරහරක් ආවරණය කරන විදිය කියල, පෙන්නල දීපු මාර්ගය තව තවත් සංවර්ධනය කර ගැනීමයි ඊළඟ අවුරුද්දෙ පෙරහර ආවරණය කරන කණ්ඩායමට තියෙන්නේ. මං සතුටු වෙන්නෙ ඒ දේ එහෙම වුණොත්. මේ රටේ බෞද්ධ සංස්කෘතියේ මුදුන් මල්කඩ වන් මහා මංගල්‍යයක් හොඳ නමකුත් එක්ක ආවරණය කළා කියල කවුරු හරි කියනවා නම් ඒ ගෞරවය හිමි වෙන්න ඕනෙ සමස්ත කණ්ඩායමටමයි.දළදා මාලිගාවේ මාධ්‍ය ඒකකය භාර ක්‍රිෂාන්ත හිස්සැල්ල සහ දියවඩන නිළමේ තුමා අප කෙරෙහි තැබූ විශ්වාසය පිළිබඳවත් ඔවුන්ට තුති පිදිය යුතුයි.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081914</link>
    <topic>රාවණා යනු කවරෙක්ද?</topic>
    <author>සටහන හා ඡායාරූප</author>
    <content>රාවණා යනු කවරෙක්ද?ගෞතම සම්මා සම්බුදුරජාණන් වහන්සේ ලොව පහළ වන්නට වසර දෙදහස් පන්සියයකටත් වැඩි දුරාතීත කාලයකදී අප රට පාලනය කළ යක්ෂ ගෝත්‍රික රජු වූයේ රාවණාය. එම අවධිය තෙත්‍රා යුගය ලෙසින් හැඳින්වුණු අතර කාලය වසර දොළොස් ලක්ෂ අනූහය දහසක් පමණ වේ.රාවණා රජුට පෙර මෙරට පාලනය කළේ රාවණා රජුගේම වැඩිමහල් සහෝදරයා වූ කුවේරය. කුවේර මෙරට පාලනය කළ අවධියේ සිට විජය රජතුමාගේ පාලනය තෙක් තොරතුරු සියල්ල අලිඛිතය. එම වකවානුවේ තොරතුරු අපට දැනගත හැක්කේ පුරාවෘත්ත, ජනප්‍රවාද ආදී ජන සාහිත්‍යය ඇසුරිනි.කුවේර, රාවණා සහ විභීෂණ නමැති සහෝදරයන් තිදෙනා විශ්‍රාවස්ගේ පළමු වන භාර්යාවගේ දරුවෝ ය. පියාගේ ඇවෑමෙන් මෙම දරුවන් තිදෙනාට අත්වන්නට තිබූ යසශ්වෛර්යය ප්‍රමාණ කළ නොහැකි විය. විශ්‍රාවස්ගේ දෙවන භාර්යාව ද කෛකසී මෙම හේතුවෙන් කුවේර, රාවණා සහ විභීෂණ කෙරෙහි දැඩි ඊර්ෂ්‍යාවෙන් වෙළුණාය.කෛකසීට අවශ්‍ය වූයේ එම යසස්වෛර්යය සිය කුසින් බිහිවූ දරුවන්ට උරුම කර දෙන්නටය. මේ ගැන සිතා උපායක් කල්පනා කළ කෛකසී ඔවුන් කඨෝර වූ තපසට පිටත් කර යවා ඒ අතර රාජ්‍යය සිය දරුවන්ට උරුම කරවා දෙන්නට උපායක් යෙදුවාය. එම උපායට විශ්‍රාවස් රැවටුණේය.රාවණාට උපතින්ම හිස් දහයක්, නෙත් විස්සක් සහ අත් විස්සක් ද විය. එබැවින් රාවණා ‘දශානන’ යයි ද ‘දසිස්’ යයි ද නම් ලැබුවේය. එහෙත් විද්වතුන් පවසන්නේ රාවණාට හිස් දහයක් තිබූ කතාව නොවේ. ශක්තිවන්ත පුද්ගලයන් දස දෙනෙකුගේ හෙවත් උසස් වර්ගයේ හස්තියෙකුට ඇති ශක්තියට සමාන ශක්තියක් තිබූ බවය.උග්‍ර තවුස් දම් රැකීමේ හේතුවෙන් මහා බ්‍රහ්මයා කුවේර, රාවණා සහ විභීෂණ කෙරෙහි තදින්ම පැහැදුණේය. ඒ හේතුවෙන්ම කැමැති වරයක් ඉල්වන්නැයි රාවණාට දැනුම් දුන්නේය.එවිට රාවණා ඉල්ලා සිටියේ අමරණීයව විසීමට හෙවත් කිසි කලෙකත් නොමැරී ජීවත්ව සිටීමට හැකි වරයකි. මහා බ්‍රහ්මයා ඊට එකඟ නොවීය. එවිට රාවණා මිනිසුන්, වානරයන් ආදී සාමාන්‍ය අයගෙන් නොව දේව, අසුර ආදී මහා බලසම්පන්නයන් අතින් නොමැරී සිටීමටත් පරාජය නොලබන්නටත් වරයක් ඉල්ලුවේය. එය ‘අජෙය’ වරයකි. ඊට මහා බ්‍රහ්මයා එකඟ විය.මේ වන විට ලංකාව පාලනය කළේ කුවේරය. වහාම ලංකාවට ගිය රාවණා කුවේරයා සිංහාසනයෙන් නෙරපා දමා ලංකා රාජ්‍යයත් කුවේර සතු පුෂ්පක රථයත් (දඬුමොනර යන්ත්‍රය) පැහැරගෙන ලංකාධිපති බවට පත්විය.මය නමැති යක්ෂ ගෝත්‍රිකයාගේ දියණිය වූ මන්දෝදරී කුමරිය සරණපාවා ගත් රාවණාට මේඝනාද, අක්ෂය යනාදී වශයෙන් පුතුන් රැසක්ම සිටි බව කියනු ලැබේ.දිග් විජය හෙවත් රාජ්‍යයන් සමඟ යුද්ධ කොට එම රටවල් අල්ලා ගැනීමේ යෙදුණු රාවණා මිහිපිට වූ සියලු රාජ්‍ය අත්පත් කර ගත්තේය. මුළු පොළෝතලයම පාලනය කළ රාවණා සක්විති රජෙකි.මිහිතලය ජය ගැනීමෙන් නොනැවතුණු රාවණාට දෙව්ලොව ද අල්ලා ගැනීමට සිත් විය. මෙම අරමුණ ඇතිව සිය පුත් මේඝනාද ද සමඟින් දෙව්ලොවට ගොස් යුදකොට දෙව්ලොව දෙවියන් පරදා දෙවියන්ගේ රජ වූ ඉන්ද්‍රයා ද සිරභාරයට ගන්නට රාවණාට හැකි විය. රාවණාට ‘ඉන්ද්‍රජිත්’ යන නම්බුනාමය ලැබුණේ එබැවිනි.මිනිස් ලොව, දෙව්ලොව ආදිය ද පාලනය කරන්නා වූ රාවණා බලයෙන් උදම්ව දුරාචාර ක්‍රියාවන්හි යෙදුණු බවත් සුර – අසුර කන්‍යාවන් බලෙන්ම කෙළෙසූ බවත් ‘රාමායනය’ පවසයි. එසේ වුවද, මිනිස් ලොව ද, දෙව් ලොව ද රාවණා දුටු රූපශ්‍රීයෙන් අගතැන්පත්ම කාන්තාව වූ සීතාදේවිය පැහැරගෙන ආ රාවණා ඇයට කිසිදු බලහත්කාරකමක් නොකිරීම හේතුවෙන් ඔහු ස්ත්‍රී දුරාචාර ක්‍රියාවන්හි යෙදුණේය යන රාමායන ප්‍රකාශය අසත්‍යයක් ද විය හැකිය. ඒ හේතුවෙන්ම රාවණා පරමාදර්ශී රජෙකු ද වන්නේය. රාම ඉදිරියේ අග්නි පූජාවට බඳුන් වීමෙන් සීතා සිය පතිවෘත්තා බලමහිමය ද විදහා පෑවාය.ලංකාධිපති වූ කුවේර බලයෙන් පහකොට රාවණා ලංකා රාජ්‍යය සිය අණසක යටතට ගත්තේ කුවේර අධික සැප සම්පත් විඳිමින් බලය අයුතු ලෙස පරිහරණය කරද්දී ජනතාව අන්ත දුගී දුප්පත් භාවයට පත්වීමේ හේතුවෙනැයි කියනු ලැබේ. රාවණා ලංකා රාජ්‍යය සත් රුවනින් පිරවූ බව කියනු ලැබේ. රාවණා වෛද්‍ය ශාස්ත්‍රයෙහි ද කෙළ පැමිණියෙකි. ලංකාව පුරා ඔහුගේ ඔසු උයන් පැවති අතර රිටිගල, ලග්ගල, හග්ගල, රූමස්සල, දොළුකන්ද යනු ඉන් කීපයක් පමණි. මේවා දුර්ලභ ගණයේ ඖෂධ වර්ගවලින් පිරී පවතී.රාවණා වෛද්‍ය ශාස්ත්‍රයෙහි කෙළ පැමිණයා සේම වටිනා වෛද්‍ය ග්‍රන්ථ රැසකම කර්තෘවරයා ද වෙයි. නාඩි පරීක්ෂා, අර්ක ප්‍රකාශ, රස රත්නාකරය, උඩ්ඩිස චිකිත්සා, කුමාරි තන්ත්‍රය, ඔඩ්ඩිස චිකිත්සා, වටිකා ප්‍රකරණය යනු ඔහු ලියූ වෛද්‍ය ග්‍රන්ථයන්ගෙන් සමහරකි.සිය දේවිය වූ මන්දෝදරීගේ දොළදුක් සංසිඳවනු පිණිස ද රාවණා වටිනා වෙද පොතක් ලීවේය. බාල දරුවන්ගේ වෙද පොත නම් වූ එය ‘කුමාර හෘත් චිකිත්සාව‘ නම් වෙයි. එම හේතුවෙන් රාවණා පිරිපුන් මානව දයාවෙන් යුත් පුද්ගලයෙක් ද වෙයි. විවිධ යාග-හෝම සඳහා ගැනීමට දඹදිව බමුණන් බැඳගෙන සිටි සතුන් මුදාහළ රාවණා උපරිම සත්වකරුණාවෙන් යුත් අයෙක් ද විය. රාම-රාවණා යුද්ධය අතරතුර තුවාල වී යුදබිම ඇදවැටුණු රාම – ලක්ෂමණ දෙදෙනාට රාවණා සියතින්ම බෙහෙත් බැන්දේය. ඔහු සංගීත ශාස්ත්‍රයෙහිද කෙළ පැමිණියෙකි.දඹදිව අයෝධ්‍යා පුරයේ රාමගේ රූමත් බිරිය සීතා දේවිය බලහත්කාරයෙන් පැහැර ගැනීම හේතුවෙන් රාවණා දුෂ්ට රජෙකැයි ප්‍රකට විය. රාවණා සීතා පැහැර ගත්තේ ඇයගේ රූපශ්‍රීයට වශීවීම නිසා යයි රාමායනය පැවසුවත් සිය නැඟනිය වූ සුර්පනකාට රාමගෙන් සිදු වූ අතවරයක් හේතුවෙන් ඔහුගෙන් පළිගැනීම් වස් ය ඇය පැහැර ගත්තේ.සුර්පනකා නිතරම මෙන් දඹදිව අයෝධ්‍යාව ආසන්නයේ ගැවසුණාය. ඇය දුටු රාම තුළ ඇය කෙරෙහි පිළිබඳ සිතක් පහළ විය. එහෙත් සුර්පනකාට රාම හා එක්වීමට බාධකය වූයේ සීතාය. සීතා මරා දමන්නට සුර්පනකා උපායක් යෙදුවාය. ඒ දුටු ලක්ෂමණ සිය හීයෙන් සුර්පනකාට විද්දේය. හී පහරින් සුර්පනකාගේ නාසය ද කනක් ද කැපී ගියේය. වැගිරෙන ලේ සහිතව සුර්පනකා මෙම අවනඩුව සිය සොහොයුරාට කීවාය.මෙයින් කෝපත් වූ රාවණා අයෝධ්‍යාවට ගියේ සීතා පැහැරගෙන එන්නට නොවේ. රාමගෙන් පළිගන්නටය. එහෙත් රාම එහි නොසිටීම හේතුවෙන් රාවණා සීතා පැහැරගෙන ආවේය.පරමාදර්ශී රජෙකු වූ රාවණාගේ ජීවිතයේ අවසාන වචන කීපය ඔහුගේ දුරදක්නා නුවණ මොනවට ප්‍රකට කරයි. රාමගේ හී පහර වැදී රාවණා යුද බිම ඇද වැටුණේය. එවිට රාම සහ ලක්ෂමණ දෙදෙනාම රාවණා ආසන්නයට ගියහ. ඔවුන් දෙස බැලූ රාවණා මෙසේ ප්‍රකාශ කළේය.  කුමාරවරුනි!යම් කාර්යයක් උතුම් යයි වැටහේද,එය නොපමාව කළ යුතුය.යම් කාර්යයක් අලසකමින් අතපසු වන්නේ ද,එය අවසන් වන්නේ ද නොවෙයි.එහෙත් අකැමැත්තක් ඇති වුවත්අසුබ කාරණය නම් අතපසු කළ යුතුමය.සටහන හා ඡායාරූපසිරිසේන දේවප්‍රියලබන සතියේ....රාම – රාවණා කතාවට ඌන පූරණයක්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081915</link>
    <topic>මටත් නොකියන බොහෝ දේවල් එයාගෙ ජීවිතේ තියනවා</topic>
    <author/>
    <content>මටත් නොකියන බොහෝ දේවල් එයාගෙ ජීවිතේ තියනවානිල්මිණි නේවාසිකාගාරයෙන් පිටව ගොස් සිව්වැනි දිනයේ ධනුක යළි ඈ බැලීමට එහි ගියේය. ඈ පිළිබඳ වූ නැවුම් සිතිවිලි කෙසේ හෝ නිල්මිණිට ඒත්තු ගැන්වීමේ අරමුණක් ඔහු තුළ විය. ගමේ ඇති වූ ඒකාකාරී වූ ප්‍රේම සම්බන්ධය ගැන ඔහු තුළ එතරම් තැති ගැන්මක් නොවූයේ නිල්මිණිට වඩාත් සමීප වීමෙන් හා පිනවීමෙන් ඇය දිනා ගත හැකි බව අත් දැකීමෙන්ම දන්නා කරුණක් බැවිනි.තමා ඇයට තිළිණ කළ රන් ආභරණ කෙරෙහි නිල්මිණිගේ නෙත් ආකර්ෂණය වූ බව ඔහු විශ්වාස කළේය. බීම සඳහා විය පැහැදම් කළ විශාල මුදලක් මෙවැනි ඵලදායි කරුණකට යොමු කිරීම ගැනත් ධනුක සතුටට පත්වී සිටියේය.නිල්මිණිට තෑගී දීමට ගත් අත් ඔරලෝසුව වැනිම වටිනා තවත් එම වර්ගයේම එකක් නාලිකාටද මිලදී ගත්තේ ඇයටද වෙනසක් නොපෙන්වීමටය.”නිල්මිණි නම් නැහැ..”මඳ සිනහවක් පාමින් පාලකවරිය කීවේ, සමහර විට එය ඔහුට අලුත් ආරංචියක් නොවේ යැයි හැඟීමෙනි. “ඇත්තද? කමක් නැහැ නාලිකාට කතා කරන්න.”හද තෙරපාගෙන ආ සියලු බලාපොරොත්තු බිඳ වැටුණද ඒ බව වසන් කරගෙන සිටීමෙන් තම ආත්ම ගෞරවය රැක ගත හැකි බව ධනුක අවබෝධ කර ගත්තේය.”ඇයි මිස්ටර් රත්මල්ගොඩ දන්නැද්ද සනීප නැහැ කියල? අයියා ආව වෙලාවේ ගෙදර ගියා.”මඳ සිනහවක් පා උපේක්ෂා සහගතව ඒ සියල්ල දරා ගත්තද, නාලිකාගෙන් මේ පිළිබඳව අසන තුරු ඔහුට ඉවසිල්ලක් නොවීය.”නාලිකාට කතා කරනවද?” ඔහු ඉතා විනීත අයුරින් ඉල්ලා සිටියේය.නාලිකා ආවේ ඉතා වෙහෙසකාරී බවක් ආරූඪ කරගෙනය.”නාලිකා.. ඇයි නිල්මිණි හදිස්සියෙම ගෙදර ගියේ?”ඔහු සන්සුන්ව ඇසුවේය. නාලිකා වඩාත් බියපත් වන්නේ මේ හැසිරීමටය.”අනේ මන්ද මාම්, යනව කිව්වා ගියා. විභාගෙටවත් එයිද මන්ද?””නාලිකා.. ඔයා මට කියන්නෙ බොරු. ඔයා දන්නවා එයා ගියේ ඇයි කියල?””එයා මගේ යාළුව බව ඇත්ත. ඒත් මටත් නොකියන බොහෝ දේවල් එයාගෙ ජීවිතේ තියනවා.””මං ඕවා විශ්වාස කරයි කියල හිතන්න එපා.. එයා මාව රවට්ටන්න හැදුවොත්? මං ඒවට ඉඩ දෙන්නෑ.. නාලිකා ඔයා යාළුවට කියන්න.. මාව මේ තත්වෙට පත් කළේ එයයි කියලා.. ඒ ටික කිව්වාම හොඳටම ඇති..”ධනුක යන්නට පිටත් වූයේ හිත නොහොඳිනි. විසල් වූ කෝපාවිෂ්ට දෙනෙත්වලින් පිටවූයේ තමා කිසිදාක දැක නැති කුරිරු බවකි. නාලිකා ඔහුගේ සුරතේ එල්ලී වාහනය සමීපයට ම ගියාය.”මාමි..”ධනුක ඇගේ අත මුදාගන්නට උත්සාහ කළේ කිසිදු තෙතමනයක් නොමැතිවය.”ඔයාට මේ ලෝකේ වෙන කෙල්ලෙක් ඇත්තෙම නැද්ද? නිල්මි ඔයාට කැමැති නැති බව තේරුම් ගන්න බැරිද?”රියට ගොඩවන්නට ගිය ඔහු මොහොතක් නතර වී නාලිකා දෙස බලා සිටියේය. ඇයට ඇති ආදරය නිසා කෝපය පාලනය වූවත් නාලිකා මෙයට සම්බන්ධ බව ධනුකට රහසක් නොවීය.”ඔයාට මේවා තේරෙන්නෑ නාලි. ඔයා තාම පුංචි වැඩියි..””එතකොට නිල්මි? එයා හරිම අහිංසකයි මාමි. මං තරම්වත් රටේ ලෝකෙ වෙන දේවල් නිල්මි දන්නෙ නෑ.”ධනුක සිනාසුණේ උපහාසාත්මකවය. උපැස් යුවළ ගලවා අතට ගෙන ඔහු නාලිකාගේ හිසට තට්ටු කළේය.”ඔව්.. නමුත් එයා මේ දේවල් හොඳට දන්නවා තේරුණාද? කොල්ලෙක් ඉන්නව නම් තමන් එයා මැරි කරන්න පොරොන්දු වෙලා ඉන්නව නම්.. මේ විදිහෙ ගමන් එයාට යන්න වුවමනා නෑ..””ඉතින්.. ඔයානෙ එයාව බලෙන් එක්කරගෙන ගියේ? මට නිල්මි කිව්වේ එයා එහෙම ගියෙත් මම නිසයි කියලා..””මගෙ පුංචි මෝඩි.. නිල්මිව මං බලෙන් වඩාගෙන ගියේ නෑ. එයාට ඕන නම් තිබුණා මාව තදින්ම ප්‍රතික්‍ෂෙප කරන්න.. මගේ තෑගි නොගෙන ඉන්න තිබුණා. නිල්මි එහෙම නොකළේ එයාගේ යටි හිතේ මා ගැන පුංචි ඉඩක් හදාගෙන තිබුණ හින්දයි.”නාලිකා මුව අයා නිහඬව සිටියේ ධනුක සමඟ තවත් තර්ක කිරීමට තරම් වචන නොමැති නිසාය.”ඒක හින්ද ඔයා ඔයාගෙ පාඩුවේ ඉන්න බබා. මම ඒක බේර ගන්නම් නිල්මිණි එක්ක..”ධනුක යන්නට ගියේය. තමා සිතා සිටි ලෙස සියල්ල නිමාවී නොමැත. එහෙත් මාමාට නිල්මණි පිළිබඳව මතකය තවත් ටික දිනකින් අමතක වී යන්නට ද බැරි නැත. කිසිම අයුරකින් ඈ සොයා ඇගේ ගම් පළාතට යෑමට තරම් ඔහු මෝඩයකු නොවන බව නම් නාලිකාට විශ්වාසයක් ඇත.කළ යුතු බුද්ධිමත්ම ක්‍රියාව නිල්මිණි දැන් සිටින පරිදිම ගමේ සිටීමය. විභාගයට තවත් සති තුනක කාලයක් තිබෙන නිසා ඉන් මෙහා සිදුවන සිදුවීම් දෙස බලා තීරණ ගැනීමට හැක.මිතුරියකගේ මාර්ගයෙන් නාලිකා නිල්මිණිට මේ සියල්ල විස්තර කර දුන්නාය. ධනුකගේ හැසිරීම් තරමක් දුරට පාලනය වී ඇති බවක් පෙන්නුම් කරන බවත් තවත් සතියකින් දෙකකින් පමණ ආපසු නේවාසිකාගාරයට පැමිණීමට හැකිවේයැයි දැන්වීමට හැකි බව ඒ විස්තරවලට ඇතුළත් විය.සුරංගගේ දුරකථනයට මේ සියල්ල සපයනු ලැබූ මිතුරිය සුරංගට මෙය දැන ගැනීමට ඉඩ නොතැබුවාය.”කවුද කතා කළේ?”සුරංග ඇසුවේ ඕනෑකමකින් නොවේ. නිල්මිණි පොතක් රැගෙන වත්තේ කෙළවරට ගමන් කළේ නිහඬවය. සුරංග ඇය අනුගමනය කරමින් පුටුවෙන් නැගිට්ටේ නිමන්තට තමා යන බව හිසෙන් සන් කරමින්ය.වැව් ඉවුරේ කුඹුකේ යට පුදුමාකාර සීතල සෙවණකි. හිඳ ගැනීමෙන්ම ඔප මට්ටම් වූ පැතලි ගල් පොත්තක වාඩිවූ නිල්මිණිගේ මුවේ දඟකාර සිනහවක් ඇඳී තිබුණි. කුමක්දෝ සිහින් සතුටක් ගලා ආවේ සැහැල්ලු බවකුත් සමඟය.”මොකද ළමයා තනියම හිනා වෙන්නේ?”ඒ ප්‍රශ්නය නැගූ සුරංග නිල්මිණිගේ සුරතින් අල්ලාගත්තේ පිළිතුරු අපේක්ෂාවෙනි.”පන්තියෙ යාළුවෙක් කතා කළේ?””ඒක මම දන්නවා.. මොනවද ඔය හැටි කියෙව්වේ?””නෑ සුරංගයියෙ.. මට බෝඩිමේ ජීවිතේ එපාවෙලා තිබුණෙ. එක එක ප්‍රශ්න හින්ද. මැඩම් එක විදිහක්.”නිල්මිණි කියන්නට සිතු සෑම දෙයක්ම සඟවා ගත්තේ, ප්‍රශ්නයට යළි අලුත් මුහුණුවරක් දීමට ඇති අකැමැත්ත නිසාය.”මොනවද අප්පා ඔය හැටි ප්‍රශ්න? ඔයා කවදාවත් එක ප්‍රශ්නයක්වත් මට කෙළින් කියල නැහැනෙ..””එහෙමටම නෙවෙයි. ඒත්.. අපි ගමෙන් ආපු ළමයි බව දැනගත්තාම ගොඩක් අය අපෙන් අයුතු ප්‍රයෝජන ගන්න හදනවා..”සුරංගගේ දෑස් කුඩාවී ප්‍රශ්නාර්ථයක් නැංවෙන විට ඒ මාතෘකාව දුර දිග ගෙන නොයායුතු බව නිල්මිණි තේරුම් ගත්තාය.”දැන් ඒ ඔක්කොම ඉවරයිනේ.. විභාගෙ ඉවර වුණාම ඔන්න මං නිදහස්..””හිතාගෙන ඇති.”සුරංග හඬ නඟා හිනැහෙමින් ගල් පොත්තෙන් නැගිට වැවට බසින පඩි පෙළ දිගේ බැස්සේය.”ඇයි? මම නිදහස් නැද්ද එතකොට?”නිල්මිණි වැවේ දණක් බැස සීතල දියෙන් මුහුණ දොවා ගත්තාය.”ඊට පස්සෙ.. ඊට පස්සෙ..” සුරංග වට පිට බලමින් ඇගේ නැහැය මිරිකා දෙපැත්තට සෙලවූවේය.”හූ හූ .. හූ..”දෙදෙනාම වටපිට බැලුවේ මොහොතකට පියවි ලොවට එමින්ය.”විජේ..” සරම කැසපට කවාගෙන කණ්ඩිය බැසගෙන ආවේය.”මේක දියට දැම්ම නම් බොලා දෙන්න නෑවෙනවා..”ඔහු අත තිබූ ගල් කුට්ටිය බිම දැමුවේ පෙරළී යන්නටය.”නංගී පොත් අරන් ඇවිත් තියෙන්නේ පාඩම් කරන්න වෙන්නැති.. මිනිහො තව කී දවසද විභාගෙට..””ආ.. ඒක නෙවෙයි උඹ ආව කාරණේ කියපංකෝ..””අන්න හාමුදුරුවො කිව්ව හැන්දෑවෙලා පන්සල පැත්තේ ඇවිත් යන්ඩ කියලා.. ආ.. නිමන්තත් එක්කම පලයන්..””අර මොකටද?..””ඒක දන්නව නම් ඉස්සෙල්ල මං ඒක කියනවනෙ බං.. නිල්මිණි නංගි ඕං මං ගියා..”විජේපාල වැව් කණ්ඩිය දිගේ නොපෙනී යන තුරුම බලා සිටි සුරංග නිල්මිණි සමඟ ගල් තලාවේ යළි වාඩි විය.”අප්පච්චි කේන්දරේ දුන්නනේ නැකැත් බලවන්න. මට එන්ඩ කිව්වේ මොකක් හරි ප්‍රශ්නයක්ද දන්නෑ..””මොනව ප්‍රශ්න වෙන්ඩද?”නිල්මිණි මුහුණ හකුළා ගත්තාය. සුරංග ඈ දෙස බලා ඈත දියඹේ පිපී ඇති සුදු රතු නෙළුම් මල් දෙස බලා සිටියේය.”මොනවද කල්පනා කරන්නේ?””මං මේ හිතුවේ ඔයා සමාන සුදු නෙළුම් මලටද, රතු නෙළුම් මලටද කියලා..””යන්ඩ.. ඔයා හරිම නරකයි..””ඇත්ත මං කිව්වේ.. මං හැමදාමත් ආසයි ඔයා සුදු නෙළුමක් වගේ එහාට මෙහාට සෙලවෙමින් මා ළඟ ඉන්නව නම්..””සුරංග මේ දවස් ටිකට ඔයාගේ වචන රසවත් වෙලා.. එහෙම නැත්නම් කවියෙක් වෙලා.””මං තාම රසවතෙක් වුණේ නැහැ..””ආ.. කවදද එහෙනම් එහෙම වෙන්නේ?..” නිල්මිණිගේ ආදරණීය පෙම්බස්වල තැවරී ඇති උණුසුම් බවින් සුරංග වැව මැදට පාවී යන්නේ සිතිවිලිවලින්ය.”මම ඔයාට හැමදේම කියන්නම් නිල්මි. විභාගෙට හොඳට මූණ දෙන්නකෝ..”මතු සම්බන්ධයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081916</link>
    <topic>ලසෝ ගිනි දල්වන විරහවක් මතු කරන ‘දොස්තර ශිවාගෝගේ පේ‍්‍රමාන්දරය</topic>
    <author>සු.මි.</author>
    <content>ලසෝ ගිනි දල්වන විරහවක් මතු කරන ‘දොස්තර ශිවාගෝගේ පේ‍්‍රමාන්දරයසෝවියට් සාහිත්‍යධර බොරිස් පැස්ටර්නැක්ගේ ‘ඩොක්ටර් ශිවාගෝ’ ලෝක පූජිත නවකතාවක්. එය සිංහල භාවයට පත්කරන ලද්දේ අපට සිටින කෘතහස්ත පරිවර්තකයකු වන සේනාරත්න වීරසිංහ විසින්. (එහි තුන්වැනි මුද්‍රණය මේ නොබෝදා පළවුණා)පැස්ටර්නැක්ට 1985 දි නොබෙල් තෑග්ග ලැබීමටත් එය ප්‍රතික්ෂේප කිරීමටත් හේතු වුණේ මෙම ‘ඩොක්ටර් ශිවාගෝ’ නවකතාවයි. නොබෙල් තෑග්ගට නිමිත්ත වුණේ මෙම නවකතාවේ තිබූ විශිෂ්ටත්වය නොවේ. පැස්ටර්නැක් මේ ඔස්සේ සෝවියට් පාලන තන්ත්‍රය විවේචනය කිරීමයි.නොබෙල් තෑග්ගට තමා නම් කිරීමෙන් පැස්ටර්නැක් මහත් සේ වික්ෂිප්ත වූ බවක් සඳහන් වෙනවා. ඔහු නොබෙල් කමිටුවට දන්වා සිටියේ තමා ගැන නොසලකා මෙය ඉතාලි මහා ලේඛක ඇල්බර්ටෝ මොරේවියාට පිරිනමන ලෙසයි.බලාපොරොත්තු විය යුතුව තිබූ පරිදිම පැස්ටර්නැක්ට නොබෙල් ත්‍යාගය පිළිගැනීමට ස්විඩනයට යන්ට සෝවියට් දේශය ඉඩදුන්නේ නැහැ. නොබෙල් තෑග්ගට නම් කිරීමත් සමඟම ඔහු දේශද්‍රෝහියකු ලෙස සලකා රටින් පිටුවහල් කරන ලෙසට ද බලපෑම් එල්ල වුණා. එය වැළැක්වී ගියේ එවක ඉන්දියාවේ අගමැතිව සිටි ජවහර්ලාල් නේරු තුමාගේ මැදිහත්වීමෙන්.’ඩොක්ටර් ශිවාගෝ’ නවකතාව මුලින්ම පළවුණේ 1957 දී. ඒ ඉතාලියේදි. ඊළඟ වසරෙදි එය ඉංගි‍්‍රසියට පරිවර්තනය වුණා. මෙම පොත සෝවියට් දේශය තුළ නිල වශයෙන් පළවුණේ පැස්ටර්නැක් මියගොස් අවුරුදු 28 කට පසුවයි. ඒ පෙරෙස්ත්‍රොයිකාවෙන් පස්සේ.’ඩොක්ටර් ශිවාගෝ’ නවකතාවට පාදක වන්නේ වෘත්තියෙන් වෛද්‍යවරයකු වන යූරි ශිවාගෝගේත් සාත්තු සේවිකාවක වන ලාරාගේත් ප්‍රේමාන්දරය. දෙදෙනාම විවාහකයන්. ඒත් දෛවය විසින් එකිනෙකා මුණගස්වනු ලැබීමත් සමඟම දෙදෙනා අතර ඔවුනොවුන් වෙන් කිරීමට නොහැකි තරමේ ගැඹුරු ප්‍රේමයක් හටගන්නවා.මේ කතාපුවත දිග හැරෙන්නේ රුසියානු විප්ලවීය පසුබිම මත.බොහෝවිට සිදුවන්නාක් පරිදි ශිවාගෝ ගේ හා ලාරාගේ ප්‍රේමය කෙළවර වන්නේ ඔවුනොවුන් වෙත සදාකාලික විරහවක් රඳවමින්. මේ ප්‍රේමය අළලා පැස්ටර්නැක් අපූර්ව සටහනක් තබා තිබෙනවා. ඒ මෙපරිදියි.”ඔවුන් එකිනෙකාට ආදරය කළේ ඔවුන්ගේ අවශ්‍යතාව විසින් පොලඹවනු ලැබීමෙන් නොවේ. ආදරවන්තයන් ගැන කතා කරන විට ආශාවන්ට වහල්වීමට නොවේ. ඔවුන් එකිනෙකාට ආදරය කළේ ඔවුන් අවට පරිසරයේ පැවැති බලවත් කැමැත්ත නිසාය. ගහකොළ, වලාකුළු, සොබාදහම ඔවුන්ට ආශිර්වාද කළේය. ඔවුන්ගේ ජීවන සුසුම් සියල්ලත් හා සියලු දේ අතර සහජීවනයකි.”පැස්ටර්නැක් ලාරා ගේ චරිතය නිර්මාණය කළේ ඔහුගේ ජීවිතයට භාවමය වශයෙන් බැඳුණු ඔල්ගා ඉවන්ස්කයා නමැති කාන්තාව ඇසුරෙන් බව විචාරකයන් සඳහන් කරනවා. එවක විවාහකයන්ව සිටි පැස්ටර්නැක් හා ඔල්ගා අතර ගැඹුරු ප්‍රේම සම්බන්ධතාවයක් හටගන්නවා. ඔල්ගා, පැස්ටර්නැක් නිසා පැස්ටර්නැක්ට දාව උපන් දියණියත් සමඟ අවුරුදු පහක සිර දඬුවමක් පවා විඳිනවා. පැස්ටර්නැක් සෝවියට් දේශයේ සතුරකු බවට ප්‍රකාශ කරන්නැයි ඉල්ලා සිටියත් ඇය එය කළේ නැහැ. ඒ වෙනුවට ඇය සිර දඬුවම තෝරාගත්තා.හිරෙන් නිදහස් වුණු ඔල්ගා, පැස්ටර්නැක් සමඟ තිබූ සම්බන්ධය හෙළිදරව් කරමින් පොතක් ලිව්වා. ‘අ කැප්ටිව් ඔෆ් ටයිම් : මයි ඉයර්ස් විත් පැස්ටර්නැක්’ නමැති ඒ පොත මහත් ආන්දෝලනයට තුඩු දුන් එකක්.1959 බ්‍රිතාන්‍ය පුවත්පත් කලාවේදියකු සමඟ කළ සම්මුඛ සාකච්ඡාවකදි පැස්ටර්නැක් මෙසේ කියා සිටිනවා.”ඇය (ඉවන්ස්කයා) මගේ ඉතාම හොඳ මිතුරියයි. මේ පොත ලිවීමේදීත් මගේ එදිනෙදා ජීවිතයේදීත් ඇය මට බෙහෙවින් උපකාරීව තිබෙනවා. මා සමඟ තිබුණු මිත්‍රත්වය නිසා පස් අවුරුදු සිර දඬුවමක් වින්දා. මගේ යෞවනයේ එක් ලාරා කෙනෙක් කියා කෙනෙක් හිටියේ නැහැ. මගේ යෞවනයේ ලාරා පදනම් වී ඇත්තේ පොදු අත්දැකීම් මතයි. එනමුත් මගේ පසුකාලයේ ලාරා ඇගේ ලෙයින් හා ඇගේ සිර දඬුවමින් මගේ හදවතේ කෙටී තිබෙනවා.”’ඩොක්ටර් ශිවාගෝ’ නවකතාව පසුකලෙක ඩේවිඩ් ලීන් විසින් සිනමාවට නඟනු ලැබුවා. එය නිසැකවම අති විශිෂ්ට සිනමා කෘතියක්.’ඩොක්ටර් ශිවාගෝ’ සම්භාව්‍ය රුසියානු නවකතා සම්ප්‍රදායය ගරුකොටගෙන රචිත ප්‍රථම සෝවියට් යථාර්ථවාදී නවකතාව ලෙස සැලකෙනවා. ශෝකාකූල රමණීයත්වයක් වෑහෙන සුලු මේ අති සුන්දර නවකතාවේ රසය දැන් සිංහල පාඨකයන්ටත් නොඅඩුව විඳ ගන්න පුළුවන්. ඒ සේනාරත්න වීරසිංහගේ මේ මා හැඟි පරිවර්තනයෙන්.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081917</link>
    <topic>අන්තර්ජාල ජන කතා</topic>
    <author/>
    <content>අන්තර්ජාල ජන කතාඈත අතීතයේ දී නම්, ජන කතා, ගම කතා, කට කතා ඇසුණේ, කියැවුණේ අම්බලමේදීය. කෝපි කඩයකදීය. නැතහොත් කමතේදීය. කාලයාගේ ඇවෑමෙන් ලාංකිකයාගේ ද දිවි පෙවෙත වෙනස් හැඩයක් ගනිද්දී, ජනකතාව ද මැකී ගොස්, මුද්‍රිත වචන තුළින් පමණක් නැවත මතුවන්නට විය.එහෙත්, කතන්දර කීම අත්හැරීමට මිනිසා කැමැති නැත. ඔව්හු කතන්දර ලියති. ගොතති. බෙදා ගනිති.එදා ගමක විසූ රසවතකුගේ මුවින් පිටවූ කතාවක් රටින් පිටතට ද ගියේය. ඒ, සංචාරකයින් හෝ නාවික වෙළෙඳුන් මඟිනි. ලංකාවේ උපන් කතාවක් ඇතැම් විට ඉන්දියාවේදී තරමක් වෙනස්ව, ඉන්දියානු හැඩයකින් අසන්නට දකින්නට ලැබෙයි. උම්මග්ගයේ එන කතාවක්, ජර්මනියේ බ්‍රෙෂ්ට්ගේ නාටකයකදී ද දැකගත හැකිවෙයි. මිනිස් දියණියක පාවා ගන්නට එන මකරා චීනයට, ජර්මනියට මෙන්ම, ඇෆ්ගනිස්ථානයට ද පොදු බව පෙනෙයි.වර්තමානයේ ද, එක මොහොතකින් අලුත් තාලේ ජනකතා ලොව පුරා පැතිරෙයි. මාධ්‍යය අන්තර්ජාලය වුවත්, කතන්දරවලින් නම් පෙනෙන්නේ, එදා සිටි ජනකතා කාර රසවතා තවමත් සිනාමුසුව ජීවත්වන බවකි.අන්තර්ජාලය හරහා එන නූතන ජන කතා බොහෝ විට දේශපාලනිකය. ඇතැම් විට උපදේශාත්මකය. මානුෂිකත්වය අගය කරන සුළුය. පරණ කතාන්දරකාරයා අලුත් ඇඳුම් පැලඳුමින් සැරසී, අන්තර්ජාලය හරහා විද්‍යුත් තැපෑල රැගෙන එන අවස්ථා ද බොහෝය.මෑතකදී එසේ කියවන්නට ලැබුණු, එතෙර කතාවක් මෙසේය.එක්තරා තරුණයෙක්, ගොවියකුගෙන් පවුම් සියයකට බූරුවෙක් මිලදී ගැනීමට කතාකර ගත්තේය.”මම හෙට බූරුවා ගෙදරටම ගෙනත් දෙන්නං”ගොවියා එසේ පොරොන්දු විය. එහෙත් ඔහු පසුදින පැමිණියේ තනිවමය.”කෝ මගෙ බූරුවා?”තරුණයා පුදුමයෙන් ඇසීය.”නරක ආරංචියක් තියෙනවා. ඊයෙ රෑ බූරුවා මළා.””එහෙනං මගෙ සල්ලි ටික ආපහු දෙන්න.””එතන තමයි ප්‍රශ්නෙ. මට ඊයෙම ඒ සල්ලි වියදම් වුණානෙ.””එහෙමද? හොඳයි එහෙනං මට මගෙ මැරුණු බූරුවා ගෙනත් දෙනවා.”එවිට, ගොවියා තරුණයා දෙස උපහාසාත්මක සිනාවක් පෑවේය.”මැරුණු බූරුවා මොකටද?””මං ඌට ලොතරැයියක් දානවා. දිනපු කෙනාට බූරුවා.””මැරුණු බූරුවකුට කවුද කැමැති වෙන්නෙ?””ඌ මළ එකෙක් කියල මං කාටවත් කියන්න යන්නෙ නෑ. තමුසෙ මට බූරුවා ගෙනත් දෙනවකො”පසුදිනම ගොවියා, බූරු මළ කඳ ගෙනැවිත් තරුණයාට බාර දුන්නේය.මාසයකට පසු නගරයේදී ගොවියාට තරුණයා මුණගැසුණි.”අර බූරුවට මොකද කර ගත්තෙ?” ගොවියා ඇසුවේය.”ලොතරැයිය සාර්ථකයි. මං ටිකට් 500ක් ගහලා එකක් පවුම් 2 ගාණේ වික්කා. මට පවුම් 898ක් ලාබයි.””දිනපු මිනිහ මළ බූරුවට කැමැති වුණැයි?””නෑ, මං මිනිහට එයාගෙ පවුම් දෙක ආපහු දුන්නා.”ගොවියාගේ ඇස් උඩ ගියේය.අන්තර්ජාල කතන්දරකාරයා, එම කතාව අවසන් කරන්නේ මේ වැකියෙනි.”එම තරුණයා දැන් ස්කොට්ලන්තයේ රාජකීය බැංකුවේ සේවය කරයි!”මෙය ස්කොට්ලන්තයේ බැංකු ක්‍ෂේත්‍රයේ ඇති අර්බුදකාරී තත්ත්වයක් පිළිබඳ උපහාස කතාවක් වුවද, ඕනෑම රටකට ගළපා ගත හැකිය.සිනමා ක්‍ෂේත්‍රය ගැන ද අපූරු කතා, අන්තර්ජාලය හරහා කියවන්නට ලැබෙයි.එක්තරා චිත්‍රපට අධ්‍යක්ෂවරයෙක් තම සහාය අධ්‍යක්ෂක අමතා මෙසේ කීය.”මගේ අලුත් චිත්‍රපටයට ඉතාම සුන්දර නිළියක් ඕනෙ. එයාගෙ ඇස්, හරිත වනාන්තරයක් වගේ ලස්සන කොළ පාටකින් යුක්ත වෙන්න ඕනෙ. දත්, කඳුමුදුනක හිම කැටියක් වගේ සුදු පාටින් දිලිසෙන්න ඕන. කම්මුල් ළා රෝසපාට මලක් වගේ තියෙන්න ඕනෙ.”තවත් විස්තර කියන්න කලින්, සහාය අධ්‍යක්ෂවරයා බාධා කළේය.”සර්, ඔහොම ලස්සන නිළියො නම් අපේ ෆීල්ඩ් එකේ හොයන්න අමාරුයි. වෙන රටකින්වත් ට්‍රයි කරමුද?””තමුසෙට කවුද නිළියෙක් හොයන්න කිව්වෙ? වැඩේට හොඳ මේකප් කාරයෙක් ගන්නවා.”ඒ අධ්‍යක්ෂකගේම චිත්‍රපටයක සම්මුඛ පරීක්ෂණයක් සඳහා පැමිණි තරුණයෙක් මෙසේ කීය.”මගෙ ළඟ අමුතු දක්ෂතාවක් තියෙනවා. මට ඉගිල්ලෙන්න පුළුවන්.”තරුණයා එක්වරම ඉහළ පැන, කාමරය පුරා ඉගිළ, නැවත පුටුවේ හිඳ ගත්තේ ආඩම්බර සිනාවකින් යුතුවය.අධ්‍යක්ෂවරයා, කලකිරුණු පෙනුමින් හිස වැනුවේය.”බොහොම කනගාටුයි. මගේ චිත්‍රපටයෙ කුරුල්ලන්ගෙ චරිත නෑ!”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081918</link>
    <topic>සුශ්මිතාගේ ගමන් මල්ල අතුරුදන්</topic>
    <author>සුජීව තේවහෙට්ටිගේ</author>
    <content>සුශ්මිතාගේ ගමන් මල්ල අතුරුදන්සැන්ටොරිනි දූපත පිහිටා තියෙන්නෙ ග්‍රීසියේ නිරිත දිග පැත්තට වෙන්න කිලෝමීටර් 200ක විතර දුරින්. මේ සුන්දර දූපතේ අසිරිය විඳගන්න හිටපු විශ්ව රූ රැජනක් පිටත්ව ගියා. ඇය තමයි, සුරූපී සුශ්මිතා සෙන්. දින කිහිපයක් සැන්ටොරිනි දූපතේ සංචාරය කළ සුශ්මිතා, ගිය සතියේ ඒ සංචාරය නිමකර ගම රට බලා එන්න හිතාගෙන ග්‍රීසියේ ඇතන්ස් ගුවන් තොටුපළට පැමිණියා. සංචාරයේ මිලදී ගත්ත අඩුම කුඩුමත් රැගෙන ගුවන් තොටට පැමිණි සුශ්මිතා, එතැනින් ඩුබායි බලා පිටත්වීමට නියමිත ගුවන් යානයට ගොඩවෙන්න බලා සිටියා. ඩුබායි රටට ගොස් එතැනින් මුම්බායි නුවර බලා ගමන් කරන්නට නියමිත ගුවන් යානයේ එන්නටයි සුශ්මිතා සූදානම් වී සිටියේ.ඒ වන විට වේලාව දහවල් 1.05යි. නියමිත වේලාවට පැය 4කට පමණ කලින් පැමිණි නිසා තමන්ගේ බඩුමුට්ටු රැගත් ගමන් මලු ට්‍රොලියක දමාගත් ඇය, එය තල්ලුකරගෙන විත් ගුවන් තොටුපළ තුළ තිබෙන පුංචි අවන්හලක් ඉදිරිපිට නතර කළා. යම්කිසිවක් මිලට ගැනීමේ අරමුණෙන් මඳක් රැඳී සිටි ඇය ඉදිරියට කිසියම් පුද්ගලයකු පැමිණියේ ඔය අතරේදීයි. ඔහු, ඇය සමඟ පුංචි කතාබහකට මුල පිරුවා.සුශ්මිතා තමන්ගේ ගමන්මලු තිබූ ට්‍රොලියට පිටුපා ඔහු සමඟ වචන දෙක තුනක් කතා කර නිකමට මෙන් ට්‍රොලිය දෙසට හැරුණා. සුශ්මිතාට දවල් තරු පෙනුණා. ට්‍රොලිය ගමන් මලුත් සමඟ අතුරුදහන් වෙලා! වටපිට බැලුවත් එය පෙනෙන මානයක තිබුණේ නැහැ. ඒ සිද්ධිය සුශ්මිතා පැවසූ හැටියි, මේ..”මට මොනවත් හිතාගන්න බැරිවුණා. මාව ගල් ගැහුණා. ඇයි දෙයියනේ මම අර මනුස්සයත් එක්ක කතාකළේ තත්පර 8ක් 10ක් වගේ කාලයක්. ඒ අතරෙ ට්‍රොලිය නැතිවේවි කියල හිතන්න පුළුවන්ද? ටිකක් වෙලා ගියාට පස්සෙයි මට පියවි සිහිය ආවෙ. මම මගේ ඔෆිස් එකට කතා කරලා කිව්වා, ඉක්මනටම ෆාරා ඛාන් (චිත්‍රපට අධ්‍යක්ෂවරිය) ට කතා කරන්නය කියලා.ෆාරාගේ හොඳ යාළුවෙක් ග්‍රීසියේ ඉන්නවා. මම ෆාරාට මේ ඇබැද්දිය කිව්වා. එයා යාලුවට කතා කළා. ඒ යාලුවා ඇත්තෙන්ම කල්‍යාණ මිත්‍රයෙක්. ආරංචිය ලැබුණු හැටියෙම ෆාරාගෙ යාලුවා නීතිඥවරයෙකුත් එක්ක එයාපෝට් එකට ආවා.ඒ දෙන්නා තමයි මට හැම උදව්වක්ම කළේ. මගෙ පාස්පෝට් එකයි, ක්‍රෙඩිට් කාඩ් වගයකුයි දාපු හෑන්ඩ් බෑග් එක තිබුණෙත් ට්‍රොලියේ. ෆාරාගෙ යාලුවයි, නීතිඥ මහත්තයයි නොහිටින්න කොහෙ එන්නද? එයාලගෙ උදව්වෙන් තමයි මම ගෙදර ආවෙ“ සුශ්මිතා එක හුස්මට කියාගෙන ගියා.සුශ්මිතාගේ නැතිවුණු ගමන් මලු තුළ වටිනා ඇඳුම් පැලඳුම් ද, ඇමෙරිකාවට සහ එංගලන්තයට වසර 10ක් ගත වන තුරු සංචාරය කළ හැකි වීසා බලපත්‍රයක් ද තිබුණා.”ඇතන්ස් එයාපෝට් එකේදි නිතරම පාහේ මේ වගේ මංකොල්ල කෑම් සිද්ධ වෙනවාලු. එයාපෝට් එක ඇතුළෙ තැන් තැන්වල තියෙන පුංචි කඩවල් නිසාලු මෙහෙම දේවල් වෙන්නේ. මේ කඩවලට පිටස්තර ඕනෑම කෙනෙකුට එන්න පුළුවන්ලු.මංකොල්ලකාරයොත් එයාපෝට් එකට රිංගන්නෙ ඔය කඩවලින් කෑම කන්න එන මුවාවෙන්ලු. මංකොල්ලකෑම් නිතරම වෙන්නෙ ඒ නිසයි” මෙහෙම කීවේ සුශ්මිතාගේ කාර්යාලයේ සහායකයෙක්.”මේ සිද්ධිය නම් මගේ හිතෙන් කවදාවත් මැකිල යන එකක් නැහැ. මට වගේම තව කී දෙනෙකුට මේවා අත්විඳින්න වෙලා ඇද්ද? තව කී දෙනෙකුට මේ වගේ අත්දැකිම්වලට මූණදෙන්න වේවිද? ග්‍රීසියේ මට උදව් කරපු නීතිඥ මහත්තයා මට කිව්වේ, ඇතන්ස් එයාපෝට් එකේ සවිකරලා තියෙන්නෙ එකම එක ආරක්ෂිත කැමරාවක් (CCTV) විතරයි කියලා.හිතාගන්න පුළුවන් නේද, එතන තියෙන ආරක්ෂාව ගැන? යුරෝපයේ සංචාරයට යන හැම කෙනෙකුටම මම දැන් කියන්නෙ ග්‍රීසියට යනවා නම් මේ මංකොල්ලකාරයන්ගෙන් පරෙස්සම් වෙන්න කියලයි. මම නම් තව කාලයක් යනතුරු ග්‍රීසියට යන්නෙ නැහැ. සමහර විට මගේ ජීවිතය තියෙන තුරා මම ඒ රටට නොයන්නත් ඉඩ තියෙනවා.”ජනප්‍රිය නිළි, පූජා භාට් දැන් චිත්‍රපට අධ්‍යක්ෂවරියක්. ඇය නිර්මාණය කළ ‘ජිස්ම් – 2’ චිත්‍රපටය මේ දිනවල ඉන්දියාවේ ආදායම් වාර්තා තබමින් තිරගත කෙරෙනවා.මෙහි ප්‍රධාන නිළිය, සනි ලියොන්, ඇය බොලිවුඩ්පුරයට පා තැබුවේ අසභ්‍ය වීඩියෝපටවල රඟපෑමෙන් පසුව බව රහසක් නොවෙයි. මේ නිසා ඇයට හතර වටින්ම දැඩි විවේචන එල්ල වෙමින් තිබෙනවා.’ජිස්ම් –2’ තිරගතවීම ඇරඹුණේ ප්‍රචාරාත්මක වැඩසටහන් කිහිපයක්ම පැවැත්වෙද්දීයි. මේ ප්‍රචාරක කටයුතු ඉන්දියාවේ ප්‍රදේශ කිහිපයකම පැවැත්වුණේ චිත්‍රපටයේ අධ්‍යක්ෂ පූජා භාට් සහ ප්‍රධාන නිළි සනි ලියොන් ගේ සහභාගීත්වයෙන්.ප්‍රේක්ෂක ජනතාවගෙන් ඒ වෙනුවෙන් උණුසුම් ප්‍රතිචාර හිමිවුණත්, සමහරු සනි ලියොන් ගැන කතාකළේ නොසතුටෙන්.ඉන්දියාවේ නොයෙකුත් ප්‍රදේශවල මේ අයුරින් ‘ජිස්ම් – 2’ කණ්ඩායම සංචාරය කළත්, හයිද්‍රාබාද් ප්‍රදේශය එයට තහනම් කලාපයක් වුණා. හයිද්‍රාබාද් හි වෙසෙන සමහරු පැවසුවේ සනි ලියොන් නම් වූ ‘ඇසැබි තරුව‘ තම ප්‍රදේශයට පැමිණියහොත් ඇයට බිත්තර ප්‍රහාරයක් එල්ල කරන බවයි.හයිද්‍රාබාදයේ පිහිටි ‘සිනෙමැක්ස්’ නම් වූ බහුවිධ සුපිරි සිනමා සංකීර්ණයේදීත් ‘ජිස්ම් – 2’ චිත්‍රපටයේ ප්‍රචාරාත්මක වැඩ සටහනක් පැවැත්වීමට තීරණය වී තිබුණේත් ඔය ‘බිත්තර’ තර්ජන මැද්දේයි.එහි, සනි ලියොන් සහ රසික රසිකාවියන් අතර සුහද හමුවක් ද පැවැත්වීමට තීරණය වී තිබුණා. නමුත් මේ වැඩ සටහනට ද දැඩි තර්ජන එල්ල වෙද්දී එය නවතා දමන්නට සංවිධායකවරුන්ට සිදුවුණා.සනි ලියොන් මේ පිළිබඳ අදහස් තම ට්විටර් වෙබ් පිටුවෙහි සටහන් කරමින් ප්‍රකාශ කළේ කිසියම් මෝඩ පිරිසකගේ තර්ජන නිසා තමන් ඇතුළු ‘ජිස්ම් – 2’ කණ්ඩායමට හයිද්‍රාබාදයට හෝ ‘සිනෙමැක්ස්’ සිනමා සංකීර්ණයට පැමිණීමට නොහැකි වූ බවයි.ඒ පිළිබඳව තම කනගාටුව ප්‍රකාශ කරන බවත් ඇය එහි සටහන් කර තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=av12081919</link>
    <topic>18 වසරක් පුරා ගොළුනොවූ හදවත</topic>
    <author>තුෂාරි වික්‍රමසිංහ</author>
    <content>18 වසරක් පුරා ගොළුනොවූ හදවතකරුණාසේන ජයලත්24 වැනිදාට යෙදෙනකරුණාසේන ජයලත් 18 වැනි අනුස්මරණය නිමිත්තෙනිසමකාලීන සාහිත්‍යයේ ජනපි‍්‍රයතම නවකතාකරුවා ලෙස අදටත් විචාරක ප්‍රසාදයට පාත්‍ර වන්නේ කරුණාසේන ජයලත් ශූරීන් ය. ඔහු යොවුන් සාහිත්‍යයේ ජනපි‍්‍රයතම නවකතා රැසක් ලියූ ලේඛකයෙකි.ඔහු රචනා කළ ‘ගොළු හදවත’, ‘ගැහැනු ළමයි’, ‘බඹාකෙටු හැටි’, ‘රිදී නිම්නය’ හා ‘යහළුයෙහෙළි’ මේ අතර පාඨක ආකර්ෂණය වැඩි වශයෙන් දිනූ නවකතාය.1962 දී පළවූ ගොළු හදවත නවකතාව 1962 වසරේ උසස් ම සාහිත්‍ය නිර්මාණය ලෙස ශ්‍රී ලංකා සාහිත්‍ය මණ්ඩලයේ සම්මානයට පවා පාත්‍ර විය.1969 දී ආචාර්ය ලෙස්ටර් ජේම්ස් පීරිස් අතින් ගොළු හදවත නවකතාව සිනමාවට නැගිණි.මේ වන විට කරුණාසේන ජයලත් සාහිත්‍යවේදියා අපට අහිමිව දහඅට වසරක් ගෙවී ගොස් ඇත. මේ අදහස් විමසුම ඒ නිමිත්තෙනි.“මගේ චිත්‍රපට ආරම්භය කරුණාසේන ජයලත්ගේ ගැහැනු ළමයි නවකතාව ඔස්සේයි සිදුවන්නේ. ‘ගැහැනු ළමයි’ අධ්‍යක්‍ෂණය කරමින් තමයි චිත්‍රපට අධ්‍යක්‍ෂකවරියක් ලෙස මම දොරට වැඩියේ.මම හිතන්නේ ගැහැනු ළමයි නවකතාවේ තිබුණු ජනපි‍්‍රයත්වය හැරුණා ම ඒ චරිතවල තිබුණු ඒ කාලයට ඔබින යථාර්ථය, ඔහු නිර්මාණාත්මක කතුවරයෙක් වශයෙන් සාර්ථකව රචනා කර තිබූ නිසා තමයි මගේ චිත්‍රපටය එතරම් ජනපි‍්‍රය වුණේ.”විශේෂයෙන් ‘ගැහැනු ළමයි’, ‘ගොළු හදවත’ තමයි මම ඉතා කිට්ටුවෙන් හදාරා තිබෙන්නේ. අද කාලෙට උනත් කුසුම් වැනි චරිතයක් සමාජයට වලංගුයි. මිනිසුන්ගේ හදවත්වලට ඉතා කිට්ටුවන්ත චරිත ඔහුගේ නවකතාවල තිබුණා.සමකාලීන නවකතාවලට හෝ ඊට පසුව ලියැවුණු නවකතාවලට ඒ මට්ටමට කිට්ටුවෙන්න පුළුවන් වුණේ නැහැ. මම කරුණාසේන ජයලත්ව දකින්නේ අති සුවිශේෂ වූ පුද්ගලයෙක් ලෙසයි. එතුමාව මටත් ආචාර්ය පීරිස්ටත් ආශ්‍රය කරන්න ලැබීම අප ලබපු වාසනාවක් ලෙසයි මම දකින්නේ.”“ගීතය, චිත්‍රපටය, නවකතාව, චිත්‍රකතා අතුරින් නවකතාහි එන ප්‍රේමයේ පාරිශුද්ධ අදහස් හි ප්‍රකාශකයා තමයි කරුණාසේන ජයලත්. ඒ අදහස සමාජයට ප්‍රකාශ වන්නේ ජයලත් ගේ ප්‍රේමණීය නවකතා හරහායි. ජයලත් ගේ නවකතා තුළ ඇතැම් තැන්වල ශෲංගාරය තිබෙනවා. වර්තමාන නවකතා තුළ ශෲංගාරය කියන තැනට ලිංගිකත්වය ආරෝපණය වෙනවා.අද සමාජය ප්‍රේමය ලෙස හඳුනාගන්නේ ලිංගිකත්වය. ඒ නිසා වර්තමානයේ ලිංගිකත්වය සහ ප්‍රේමය දෙකක් නොව එකක් බවට සමාජයට කාවද්දා තිබෙනවා. අද සාහිත්‍යයේ අන්තර්ගත ප්‍රේමය තුළ යහනට ආරාධනා කිරීමක් දක්නට ලැබෙනවා. ඒ නිසා ප්‍රේමය විස්තාපනය කරලා ලිංගිකත්වය ආරූඩ වෙනවා. ඒ නිසා මම දකින විදිහට වාර්තමානයට කරුණාසේන ජයලත් ඉතා වැදගත්. ජයලත් තමයි ග්‍රාමීය යුවතියගේ පාරිශුද්ධත්වය මැනවින් කතා කරපු නවකතා කරුවා.”“ඔහු මිය ගොස් වසර 17 ක් ගතවෙලත් මේ සම්බන්ධ විද්වත් කතිකාවතක් නැහැ. ලාංකීය විචාරකයන්, විශ්ව විද්‍යාල සිංහල අධ්‍යයනාංශ සහ ලංකාවේ විද්‍යුත් සහ මුද්‍රිත ප්‍රකාශන ජයලත්ව මග හැරියා.ජයලත්ව මඟ හරින්නේ නැතිව දශක එක හමාරක් තිස්සේ ජයලත් වෙනුවෙන් කතිකාවතක් ගොඩනැගුවා නම් කරුණාසේන ජයලත් යනු ලංකාවේ සොඳුරු ප්‍රේමකතා සන්නිවේදකයා ලෙස නාමකරණය වෙනවා. නමුත් අවාසනාවකට එහෙම වෙලා නැහැ. මම දකින විදිහට නම් අදටත් කරුණාසේන ජයලත් කියන්නේ ලංකාවේ ප්‍රේමණීය නවකතාවල සොඳුරු සන්නිවේදකයායි.“මම හිතන හැටියට කරුණාසේන ජයලත් තමයි යොවුන් ප්‍රේමය ඉතා හෘදයාංගම හා විනීත ලෙස පාඨකයා වෙත රැගෙන ආ ලේඛකයා. ඔහු විසින් රචනා කළ ‘ගොළු හදවත’ නවකතාව තමයි මේ ලේඛකයා තරුණ පරපුර අතර ජනපි‍්‍රය වන්නට හේතු වුණේ.මම දකින විදිහට ‘ගොළු හදවත’ සිංහල සාහිත්‍ය වංශයේ එක්තරා කඩඉමක්. ගොළු හදවත නවකතාව පිටවෙන වකවානුවේ ඒ කෘතියට අවශ්‍ය අවංක විචාරයක් පිළිගැනීමක් ලැබුණෙ නැහැ.මේ කෘතිය ජනාදරය නොඅඩුව දිනූ කෘතියක්. දැන් දහ දොළොස් වතාවකට වැඩි මුද්‍රණද්වාර ප්‍රමාණයකින් මේ කෘතිය පිටවෙලා ඇති. මෙය රචනා වූ මුල් වකවානුවේ පේරාදෙණිය සාහිත්‍ය ගුරු කුලයෙන් දැඩි විරෝධය එල්ල වුණා. මෙය බොළඳ නවකතාවක් හැටියට හංවඩු ගැහුණා. මේ හේතුව ජයලත් මන්දෝත්සාහී කරන්නට සමත් වුණා. මේ ගැන පළවුණ විචාර කියවා ඔහු දුක් වුණා.නමුත් ඔහු එතනින් නතර වුණේ නැහැ. ඔහු ලියූ නවකතාවල චරිත තුළ පිරුණු ගතියක් තිබුණා. මානව ප්‍රේමය, ඔහුගේ ගැමිබව මේ කෘතිවල ගැබ්වුණා. ඔහු ඉතාම නිහතමානී, අඩම්බරකමක් නැති, බුලත්විටක් කමින්, සෙරෙප්පු දෙක දමාගෙන කොහේ ගියත් යන හිත හොඳ යුග පුරුෂයෙක්.ඔහු අපි වෙනුවෙන් රචනා කළ ඒ යොවුන් ප්‍රේමණීය සාහිත්‍යයේ සුගත්, ධම්මි, කුසුම් අමරණීය චරිත බවට පත්වෙලා තිබෙනවා. මම හිතන්නේ සාහිත්‍ය ලොව තුළ ජයලත්ට කරපු ඇගයීම ඉතාම මදි. මීට වැඩිය ඔහුට සමාජයේ සාහිත්‍ය ලොවේ ගරු බුහුමන් ලැබිය යුතුයි.”“කරුණාසේන ජයලත් මහත්මයා ගේ මුල් කාලයේ පොත්පළ කළේ එතුමාගේ ඉතාම කුළුපග මිත්‍රයෙකු වූ ධර්මදාස කුලතුංග මහත්මයා. ධර්මදාස මහත්මයගේ මුද්‍රණාලය වැසුවාට පසුව මම තමයි කරුණාසේන ජයලත් මහත්මයගේ පොත් ප්‍රකාශයට පත් කළේ. මට මතකයි ජයලත් මහත්මයා නිතර අපේ ගෙදර ආවා ගියා.ඔහු ඉතාම හොඳ ගති පැවතුම් ඇති පුද්ගලයෙක්. මම එතුමාගේ සැම පොතක් ම පළ කරන්න වාසනාවන්ත වුණා. අදටත් එතුමාගේ පොත්වලට හොඳ පාඨක ඉල්ලුමක් තිබෙනවා. කවදාවත් අසභ්‍ය දේ නවකතාවලට ලිව්වේ නැහැ.අද රටේ සාහිත්‍ය කාරයො කියා ගන්නා ලේඛකයො ලියන දේවල් දැක්කහම ජයලත් මහත්මයා ගේ ලේඛනය ඉතාම ඉහළයි. ඔහු හිත් දූෂ්‍ය වෙන දේ ලිව්වේ නැහැ. ඔහු ශ්‍රේෂ්ඨ උත්තමයෙක්. ඔහු නියම සත්පුරුෂ ගැමියෙක්. මම අදටත් හිතන්නේ එතුමාගේ ප්‍රකාශකයා වීමට ලැබීම මම ලැබූ වාසනාවක් ලෙසයි.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=am1208191</link>
    <topic>මවුකිරි බීපු දරුවන්ගේ මොළේ වැඩියි</topic>
    <author>සාගරිකා දිසානායක ජයසිංහ</author>
    <content>මවුකිරි බීපු දරුවන්ගේ මොළේ වැඩියිමවුකිරි දීමේ වැදගත්කම පිළිබඳ අපේ රටේ මවුවරුන්ට අමුතුවෙන් ඉගැන්විය යුතු නැතත්, අප රටේ වර්තමානයෙහි පවතින ළමා මන්දපෝෂණ තත්ත්වය දෙස බලන විට තවමත් අපේ මවුවරුන් තුළ මවුකිරි දීමේ වැදගත්කම හා මවුකිරට සමාන පෝෂ්‍යදායී ආහාරයක් තවමත් මෙලොව බිහි වී නැති බවට ප්‍රමාණවත් දැනුමක් නැති බව පෙනී යයි. මවුකිරි දීම මෙන්ම අමතර ආහාර ලබා දීම පිළිබඳව ද ප්‍රමාණවත් දැනුමක් ඇතැම් මවුවරුන් වෙත නැති බව ද පෙනී යයි.ලෝකයේ මවුකිරි දීමේ ප්‍රතිශතය දෙස බලන කල ශ්‍රී ලංකාව ඉහළ තැනක සිටී. උපතින් පැයක් ඇතුළත මවුකිරි දීම ඇරැඹීමේ ප්‍රතිශතය 80% ක් වන අතර උපතින් වසරක් ගතවන විටත් මවුකරි ලබාදීම 92.6% කි. උපතින් මාස 4 - 5 යනතුරු මවුකිරි පමණක්ම ලබා දීමේ ප්‍රතිශතය 53.5% කි.වර්තමානයෙහි මවුකිරි දීම පිළිබඳ වෛද්‍ය අනුමැතිය වන්නේ උපතින් මාස හයක් යනතුරු මවුකිරි පමණක්ම දීමත් අමතර ආහාර ලබා දීමත් සමඟම දරුවා කිරි උරා බොන තාක් කල් එනම් වසර දෙකක් හෝ තුනක් දක්වා වුවද මවුකිරි ලබා දීම වඩාත් සුදුසු බවය. මවුකිරි ලබාදීම සඳහා මව්වරුන් හැකිතාක් දිරිමත් කළ යුතුය.රන් කිරිඋපතින් පසු ගතවන පළමු පැය ඇතුළත එරෙන මවකට එරෙන කිරි පෝෂ්‍ය ගුණයෙන් ඉහළය. ‘රන් කිරි’ නමින් ජන වහරේ කියැවෙන එය කොලස්ට්‍රම් නමින් හැඳින්වේ. උකු කහ පැහැයට හුරු හෝ අවර්ණ ද්‍රාවණයක් වන එහි පසු කාලයේදී එරෙන කිරිවලට වඩා ප්‍රෝටීන වැඩියෙන් පවතී. එම මුල් කිරි වැඩි ප්‍රමාණයක් සෑදෙන අතර එහි ප්‍රෝටීන, කිරි සීනි, ජලය ඇතුළු පෝෂ්‍ය කොටස් රැසකින් සමන්විතය. මේ හේතුවෙන් මුල් මාස හය තුළ දරුවකුට කොතරම් උණුසුම් පරිසරයකදී වුවද අමතර ජලය ලබාදීමට අවශ්‍ය නොවේ.මුල් කිරි වේලේදීම පසුව එරෙන කිරිවල ඇති මේද ප්‍රමාණය වැඩි නිසා මුල් කිරිවලට වඩා සුදු පැහැය වැඩිය. මවුකිරි වේලකින් දරුවාට වැඩියෙන්ම ශක්තිජනක ද්‍රව්‍ය ලැබෙන්නේ එසේ පසු කිරිවලිනි. එහෙයින් දරුවා කිරි බී නිම වනතුරු පියයුරෙන් ඉවත් කිරීම නොකළ යුතුය.ඇතැම් මවුවරුන් තමාගේ මවුකිරි ‘දියාරු’ යැයි සිතා කනස්සල්ලට පත් වෙති. එහෙත් මවුකිරි කිසි විටෙක දියාරු නොවේ. ළදරුවකුට කිරි වේලක පූර්ණ වාසිය අත්විඳින්නට නම් මුල් කිරි සහ පසු කිරි යන දෙකොටසම ලැබිය යුතුය. එමඟින් ළදරුවාට අවශ්‍ය මුළු ජල ප්‍රමාණය ද අඩුවක් නැතිව ලැබේ.කොලස්ට්‍රම්ඉපදුණ වහා දෙන පළමු මවුකිරි වේලේ කොලස්ට්‍රම් අඩංගුය. පරිණත කිරිවලට වඩා වැඩි ප්‍රමාණයක් ප්‍රතිදේහ සහ අනෙකුත් ආරක්ෂිත ප්‍රෝටීන වර්ග කොලස්ට්‍රම්වල අඩංගුය. පරිණත කිරිවලට වඩා වැඩි ප්‍රෝටීන ප්‍රමාණයක් කොලස්ට්‍රම්වල අන්තර්ගත වන්නට මෙය එක් හේතුවකි. පරිණත කිරට වඩා මෙහි සුදු රුධිරානු ද වැඩියෙන් අඩංගු වේ. අලුත උපන් බිලිදාට භයානක රෝග තත්ත්ව ඇති කරන බැක්ටීරියා ආසාදන වළක්වන්නට කොලස්ට්‍රම් උපකාරී වන අතර එය බිලිදා ලබන පළමු ප්‍රතිශක්තිකරණය ලෙස සැලකිය හැකිය.කොලස්ට්‍රම්වල බඩ විරේකය ඇති කරවන ස්වභාවයක් ද ඇති නිසා දරුවකු මුල් දිනවල පිට කරන තද පැහැයෙන් යුතු මල ඉක්මනින් ඉවත් කිරීමට උපකාර කරයි. දරුවාගේ අන්ත්‍රයෙන් බිල්රුබින් වර්ණකය ඉවත්කර නව ජන්ම කාමලාව වැළැක්වීමට කොලස්ට්‍රම් ඉවහල් වේ.දරුවාගේ අන්ත්‍රයේ පරිනතියට උපකාර කරන වර්ධක සාධක ද කොලස්ට්‍රම්වල බහුලය. එය පසුකාලීනව ආසාත්මිකතා හා ආහාරවලට ඔරොත්තු නොදීමේ තත්ත්වයන් ඇතිවීම වැළැක්වීමට උපකාර කරයි.කොලස්ට්‍රම්වල විටමින් ඒ ද බහුලව තිබීමෙන් දරුවාට ඇතිවන යම් යම් රෝග තත්ත්ව දරුණු තත්ත්වයට පත්වීම වළක්වයි.මේ කරුණු හේතුවෙන් බිලිදකුගේ ප්‍රථම කිරි වේල් කිහිපය සඳහා කොලස්ට්‍රම් ලැබීම ඉතා වැදගත් වේ. දරුවා උපත ලබන විටම මවගේ පියයුරෙහි කොලස්ට්‍රම් නිෂ්පාදනය වීම ඇරැඹේ. එම නිසා මවුකිරි දීමට ප්‍රථම අලුත උපන් බිලිදකුට වෙනත් කිසිම දියරයක් හෝ ආහාරයක් නොදීමට වග බලා ගත යුතුය.කොලස්ට්‍රම් දීමට පෙර බිලිදකුට කෘත්‍රිම කිරි ලබා දීම පසු කලෙක ආසාත්මිකතා සහ ආසාදන ඇතිවීමේ අවදානම වැඩි කරයි.මවුකිරි දීමේමනෝ විද්‍යාත්මක වාසිමවුකිරි දීමෙන් දරුවාට මෙන්ම මවට ද මානසික සුවයක් ලැබේ. දරු උපතත් සමඟම දරුවා හා මව සමීප කරවීම මඟින් මවගේත් දරුවාගේත් බැඳීම වර්ධනය වේ. මව ද තෘප්තිමත් වේ. මවුකිරි ලැබෙන බිලිදුන්ගේ හැඬීම අඩු වන අතර ඔවුන් තුළ වඩාත් සුරක්ෂිත බවක් ඇති වේ.දරුවකුගේ ඥාන වර්ධනයට මවුකිරි ලැබීම ඉවහල් වේ. පළමු සති කිහිපය තුළ මවුකිරි ලැබු දරුවන් එසේ මවුකිරි නොලැබු දරුවන්ට වඩා බුද්ධි බලය ඇගැයීමේ පරීක්ෂණවලදී ඉහළ ප්‍රතිඵල ලබා ඇත.වෛද්‍යමය හේතු නිසා මවුකිරි නොදෙන මවුවරුනට වෙනත් ක්‍රම මඟින් දරුවා හා සමීප ඇසුරක් පවත්වා ගැනීමට උදව් කිරීම මනා මවු දරු බැඳීමක් ඇති කර ගැනීමට හේතු වේ.කෘත්‍රිම කිරි දීමේ අවාසිමව හා ළදරුවා අතර මනා බැඳීමක් ඇති වීම කෘත්‍රිම කිරි දීම නිසා අවහිර වනු ඇත. මවුකිරි දීමේ දී ඇතිවන ආදරණිය හා සමීප බැඳීම කෘත්‍රිම කිරි දීමේ දී ඇති නොවේ. තව ද දරුවාගේ මානසික සංවර්ධනයට එය බලපානු ඇති අතර බුද්ධි ඵලය ඇගැයීමේ පරීක්ෂණවලදී ප්‍රතිඵල අඩු විය හැකිය.කෘත්‍රිම කිරි ලැබෙන බිලිදකුට පාචනය හා ශ්වසන ආබාධ ඇති වීමේ අවදානම අන් බිලිදුන්ට වඩා වැඩිය. පාචනය දිගින් දිගටම පවතින්නට ද ඉඩ ඇත. තව ද දද කුෂ්ට වැනි අසාත්මික තත්ත්වයන් ඇති වන්නටත්, ඇදුම වැනි රෝග ඇතිවීමේත් අවදානම් තත්ත්වයක් ඇත.වෙනත් සත්ත්ව කිරි වර්ග දරුවාට අපත්‍ය වන්නටත් කෘත්‍රිම කිරි හේතු විය හැකිය. දියවැඩියාව වැනි ඇතැම් දීර්ඝ කාලීන රෝග ඇතිවීමට මෙය හේතු වේ.කිරිපිටි ජීවානුහරණය කරන ලද ආහාරයක් නොවන අතර සීල් නොකඩන ලද කිරිපිටි ඇසුරුම් මඟින් රෝගකාරක විෂබීජ හමුවූ අවස්ථා වාර්තා වී ඇත.තවද කිරිපිටි යොදා කිරි වේලක් පිළියෙල කිරීමේදී නිසි සෞඛ්‍යාරක්ෂක ක්‍රමවේද අනුගමනය නොකිරීම නිසා හානිකර ප්‍රතිඵල ඇතිවිය හැකිය. තව ද නිසි අධීක්ෂණයක් නැතිව බිලිදකුට තනිවම බෝතලයෙන් කිරි බොන්නට හැරීම ද හානිකරය.කිරි වේල් ගණන අඩුවීම නිසා හෝ දියාරු ගතිය වැඩි වන සේ සැදු කිරි ලබා දීම නිසා දරුවාට මන්දපෝෂණය ඇතිවිය හැකිය. විටමින් ඒ ඌනතාවයට ලක්වීමටත් එවැනි දරුවනට වැඩි අවදානමක් ඇත. කෘත්‍රිම කිරි අවශ්‍ය පමණට වඩා ලැබෙන දරුවන් අධි බර හෝ තරබාරු වීමේ ප්‍රවණතාවක් ඇත.මවුකිරි දීම නොකරන මවක ඉක්මනින් ගැබ් ගැනීමේ හැකියාව ඇත. නිතර ගැබ් ගැනීම නිසා නිරක්තියෙන් පෙළීම ද පසුකාලීනව ඩිම්බ කෝෂ / පියයුරු පිළිකා සැදීමේ වැඩි අවදානම ද එවැනි මවුවරුන් මුහුණපාන ගැටලු කීපයකි.දරුවාගේ දෙවනඅවුරුද්දේ දී මවුකිරි දීමජීවිතයේ මුල් මාස හයක කාලය තුළ දී බිලිදාට අවශ්‍ය සියලු පෝෂ්‍ය පදාර්ථ මෙන්ම ඇති පමණ ජලය ද මවුකිරි මඟින් සැපැයේ. නමුත් මාස හයෙන් පසු දරුවාගේ සියලු පෝෂණ අවශ්‍යතා සැපිරීමට මවුකිරිවලට පමණක් නොහැකිය. එසේ වුවද මාස හයෙන් පසු වුවත් ඉතා ඉහළ ගුණාත්මක බවකින් යුතු පෝෂ්‍ය පදාර්ථයන් ද දරුවාගේ ශක්ති අවශ්‍යතාවෙන් යම් කොටසක් ද සැපැයීම මවුකිරි මඟින් සිදු වේ. දෙවැනි අවුරුද්දේ දී දරුවාගේ ශක්ති අවශ්‍යතාවෙන් 1/3 ක්ද ප්‍රෝටීන අවශ්‍යතාවෙන් 1/2 ක් ද මවුකිරි මඟින් සපයා ගත හැකිය. මව විටමින් ඒ ඌනතාවයෙන් නොපෙළෙන්නේ නම් දරුවාගේ විටමින් ඒ අවශ්‍යතාවයෙන් 3/4 ක් එමඟින් සපයා ගත හැකිය.මවුකිරි හා දරුවකුගේ යකඩ අවශ්‍යතාවසියලු සත්ත්ව කිරි වර්ගවල අඩංගු යකඩ, ප්‍රමාණයෙන් සමාන වන අතර ඉතා සුළු ප්‍රමාණවලින් අඩංගු වේ. එසේ වුවද එළකිරිවල ඇති යකඩ ප්‍රමාණයෙන් දරුවකුගේ සිරුරට අවශෝෂණය වනු ඇත්තේ 10% ක් පමණ වන අතර මවුකිරෙහි ඇති යකඩවලින් 50% ක පමණ ප්‍රමාණයක් උරා ගනු ලබයි.එම නිසා එළකිරි ලැබෙන දරුවන්ගේ යකඩ අවශ්‍යතා නොලැබී යාමෙන් නිරක්තිය ඇති විය හැකිය. ඇතැම් කෘත්‍රිම කිරිපිටි වර්ගවලට යකඩ එකතු කර ඇත. එහෙත් මෙම එකතු කරන ලද යකඩවල සිරුරට උරා ගැනීමේ හැකියාව අඩු නිසා දරුවකුගේ අවශ්‍යතාවයට සරිලන තරම් ලබා දෙන්නට යකඩ වැඩි ප්‍රමාණයක් එකතු කිරීම අවශ්‍ය වේ.එසේ වැඩි ප්‍රමාණයක් යකඩ අඩංගු කිරි බීම ද හානිකර විය හැකිය. ඇතැම් හානිකර බැක්ටීරියාවන් වැඩි යකඩ සාන්ද්‍රණයක් අන්ත්‍රයේ වර්ධනය වන අතර මේ හේතුවෙන් මෙනින්ජයිටිස් හා ලේ විෂ වීම වැනි රෝග ද ඇති විය හැකිය. එහෙයින් බිලිදකුට අමතර ආහාර අරඹා දින 6 - 7 වන විටම යකඩ සපිරි සත්ත්වමය ආහාර (මාළු, හාල්මැස්සන්, කුකුළු මස්, මස්, පීකුදු වැනි) දිනපතා ආහාර වේලට එක් කිරීම නිර්දේශ කෙරේ.සාගරිකා දිසානායක ජයසිංහසෞඛ්‍ය අධ්‍යාපන කාර්යාංශයේ පැවැති දේශන ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=am1208192</link>
    <topic>දරුවා උස යන්නේ නැද්ද? එහෙනම් කැල්සියම් මදි</topic>
    <author>ගාමිණී සුසන්ත</author>
    <content>දරුවා උස යන්නේ නැද්ද? එහෙනම් කැල්සියම් මදිමිනිස් සිරුරේ ඇති අස්ථි පද්ධතිය මෙන් ම දත් දෙපළ ද නිර්මාණය වී ඇත්තේ ප්‍රධාන වශයෙන් ම කැල්සියම්වලිනි. අස්ථි පද්ධතිය සහ දත් වලට අමතරව රුධිරය, මාංශපේෂි මෙන් ම මිනිස් සෛල අතර ඇති පටක තරලය තුළ ද කැල්සියම් අඩංගු ය. මේ අනුව බලන විට අපගේ ශරීරයෙන් විශාල ප්‍රමාණයක කැල්සියම් අඩංගු බව පෙනී යයි. අපගේ පෝෂණය පිළිබඳව කතා කිරීමේදී කැල්සියම්වල අවශ්‍යතාව බහුලව දැනේ.කැල්සියම් යනු මිනිසකු ඉපදුණු දිනයේ පටන් මරණයට පත්වන තුරු ම එම පුද්ගලයාගේ ශරීරයට අවශ්‍ය ක්ෂුද්‍ර පෝෂකයක් ලෙස ද හැඳින්විය හැකි ය. කැල්සියම් මිනිස් සිරුරට අවශ්‍ය වන්නේ ඉතා සුළු ප්‍රමාණවලිනි; මිලිග්රෑම් වලිනි. සුළු වශයෙන් අවශ්‍ය වුව ද මෙම ක්ෂුද්‍ර පෝෂකයෙන් ශරීරයට වන මෙහෙය අතිවිශාල ය.ඉපදී මිය යනතුරුම මිනිසකු අස්ථි පද්ධතිය නිරෝගීව හොඳින් පවත්වාගෙන යාමට, ශරීරයේ පරිවෘත්තීය ක්‍රියාවන් හොඳින් පවත්වාගෙන යාමට, මිනිස් සිරුරේ රුධිර නාළ සහ මාංශ පේශිවල සංකෝචනය සහ ඉහිල්වීම හොඳින් සිදුවීමට, ශරීරයට අවශ්‍ය විවිධ වූ හෝමෝන සහ එන්සයිම ශ්‍රාවය කිරීමට මෙන් ම ස්නායු පද්ධතියේ ක්‍රියාකාරිත්වයට ද කැල්සියම් උපකාරී වන බව පැහැදිලි ය.ශරීරය තුළ කැල්සියම් අඩුවීම ගැටලු රැසකටම හේතුවක් වන අතර කැල්සියම් වැඩිවීම ද ගැටලු රාශියක් ම ඇති කිරීමට හේතුවේ. දරුවකු මවුකුස තුළ කළලයක් ලෙස බිහි වූ පසුව එම කළලය අස්ථි පද්ධතියක් සහිත දරුවකු ලෙස නිර්මාණය වීමට කැල්සියම් අත්‍යවශ්‍ය වන අතර මවුකුස තුළ සිටින දරුවාට කැල්සියම් අඩුවීම තවත් ගැටලු රාශියක් ම ඇති කිරීමට හේතු වන බව පෙනීයයි.දරුවකු මෙලොවට බිහිවීමෙන් පසුව කුඩා අවධියේ දී කැල්සියම් පෝෂකයේ අවශ්‍යතාව ඉතාම ප්‍රභලය. මෙම අවධියේදී කැල්සියම්වල අඩුවක් සිදු වුවහොත් එය අස්ථි වර්ධනයට බලපෑම් ඇති කර දරුවාගේ උස යාමට එය ඍජු ලෙස ම බලපෑ හැකි ය.යම් කිසි පුද්ගලයකුගේ අස්ථි පද්ධතියේ වර්ධනයේ උපරිම සිදුවන්නේ යෞවන වයසේ දී ය. යෞවන වයසේ දී යමෙකුට කැල්සියම් අඩු වුවහොත් එය ඍජු ලෙසම එම යෞවනයාගේ උස යාමට බලපෑම් ඇති කිරීමට සමත්ය. යෞවන සමයේදී යමෙකුට කැල්සියම් නොලැබීම එම පුද්ගලයා වැඩිහිටි පුද්ගලයකු වන විට ගැටලු රැසකටම මුහුණදීමට හේතු වේ.විශේෂයෙන් ම කාන්තාවන් තුළ යෞවන වයසේ දී කැල්සියම් ශරීරයේ හිඟවීම වයස අවුරුදු 40 පමණ ඉක්මවූ විට ශරීරයේ හෝමෝනවල සමතුලිතභාවය නැතිවීමටත් ඔස්ටියෝ පොරෝසීස් වැනි අස්ථි ඛාදනය වීමේ තත්ත්වයක් ඇතිවීමටත් හේතුවන බව පෙනී ගොස් ඇත. එසේ ම සෑම වයස් මට්ටමකදීම කැල්සියම් හිඟවීම නිසා අස්ථිවල ශක්තිමත් භාවය අඩුවීම නිසා ඉතා පහසුවෙන් අස්ථි බිඳීම් සිදුවීමේ හැකියාව ඇත.මෙහිදී සඳහන් කළ යුතු වැදගත් කරුණක් ඇත. එනම් ඔස්ටියෝපොරෝසීස්, අස්ථි බිඳීම් වැනි තත්ත්වයන් සඳහා හේතුවන එකම සාධකය වන්නේ ශරීරයට කැල්සියම් අඩුවීම නොවේ. වෙනත් සාධකයන් ද ඒ සඳහා හේතු විය හැකි ය.ගර්භණී මවක සහ කිරි දෙන මවක පිළිබඳව සැලකීමේ දී ඔවුන්ගේ කැල්සියම් අවශ්‍යතාවය අනෙක් පුද්ගලයන්ට වඩා වැඩිය. ඒ; ඉහත අවස්ථා දෙකේදීම දරුවාගේ පෝෂණයට අවශ්‍ය සාධක මවගේ ශරීරයෙන් දරුවාට ලැබෙන නිසා ය. මෙම අවස්ථා දෙකේදී මව නිසි පමණ කැල්සියම් ශරීරයට ලබා නොගැනීම නිසා එම මවගේ හිස කෙස් වැටීම, දත් දිරායාම, නියපොතු නිසි ලෙස නොවැඩීම ආදිය සිදුවීමට ඉඩ ඇත. ගර්භණී සමයේ දී කිරිදෙන සමයේදී කැල්සියම් පෙති ලෙස ලබාදෙන්නේ එම හේතුව නිසා ය.කිසියම් පුද්ගලයකුට දිනකට අවශ්‍ය වන උපරිම කැල්සියම් ප්‍රමාණය මිලිග්රෑම් 2000 කි. ඊට වඩා වැඩි කැල්සියම් ප්‍රමාණයක් දිනකට ගැනීම ද ගැටලු රැසකටම හේතු වන බව හෙළි වී ඇත. වකුගඩු නාළවල සියුම් බිඳීම් ඇතිවීම වකුගඩුවල ගල් නිර්මාණය වීම ආදිය සිදුවීම ඉන් ප්‍රධානය. ශරීරයට කැල්සියම් වැඩිවන විට ඒවා ශරීරයේ විවිධ ස්ථානවල තැන්පත් වීමට පටන්ගනී. මෙම තැන්පත් වීම දිගටම සිදුවන විට ශරීරයේ නම්‍යතාවයට එය ඍජු ලෙසම බලපෑම් ඇති කරයි. විශේෂයෙන් ම අස්ථි මත සන්ධි ආශ්‍රිතව කැල්සියම් තැන්පත්වීම ශරීරයේ නම්‍යතාවයට බලපානු ලැබේ.කැල්සියම් නිසි පමණ ශරීරයට ලබාගැනීම මෙතරම් අවශ්‍ය නම් එය ලබාගත යුත්තේ ආහාර මගිනි. ආහාර වලට අමතරව පෙති ලෙස කැල්සියම් ලබාගැනීම කිසි විටෙකත් වෛද්‍ය උපදෙස්වලින් තොරව සිදුකිරීම නුසුදුසු ය. සෑම පුද්ගලයකු ම දිනපතාම තමන්ගේ ආහාරයට කැල්සියම් බහුල ආහාරයක් ලබාගැනීම අත්‍යවශ්‍ය ය. කැල්සියම් බහුල ආහාර ඕනෑ තරම් පහසුවෙන් ලබාගත හැකි ය. හාල් මැස්සන් ඉතා පෝෂ්‍යදායි කැල්සියම් බහුල ආහාරයකි. (හාල් මැස්සන් 10 දෙනෙකුගේ ඇති කැල්සියම් ප්‍රමාණය කිරි වීදුරුවක ඇති කැල්සියම් ප්‍රමාණයට සමාන ය.) එසේ ම සාමාන්‍ය කිරි, මුදවන ලද කිරි වල ද කැල්සියම් බහුල ය. කූනිස්සන් කැල්සියම් බහුල තවත් ආහාරයකි. කූනිස්සන් තේ හැන්දක ප්‍රමාණයක කිරි වීදුරුවක ඇති කැල්සියම් ප්‍රමාණය අඩංගු බව ද හෙළි වී ඇත.දිවුල් නෙළුම් අල ඕනෑම තද කොළ පැහැ පලා වර්ග වලත්, මුරුංගා වලත් කැල්සියම් බහුල ලෙස ඇත. එවැනි ආහාරයක් අප දිනපතා ගන්නේ නම් අපට අවශ්‍ය කැල්සියම් ප්‍රමාණය පහසුවෙන් ම ලැබේ.මෙහිදී සඳහන් කළ යුතු තවත් වැදගත් කරුණක් ඇත. එනම්, කිරි කැල්සියම් යනුවෙන් විශේෂ කැල්සියම් විශේෂයක් නැති බව ය. කැල්සියම් පදාර්ථය, කැල්සියම් කාබනේට් කැල්සියම් පොස්පේට් කැල්සියම් ලැක්ටේස් ලෙස පවතී. ඒ හැර කිරි කැල්සියම් කියා දෙයක් නැත.යම් යම් හේතූන් නිසා ශරීරයට කැල්සියම් උරා ගැනීම වැඩි, අඩු වීමට ඉඩ ඇත. අප ගන්නා ආහාර වේලෙහි මස් මාංශ වැඩි නම් ශරීරයට කැල්සියම් උරා ගැනීමේ හැකියාව වැඩි වේ. එහෙත් අපේ ආහාරයේ ෆයිටේට් ප්‍රමාණය වැඩි නම් කැල්සියම් ශරීරයට උරා ගන්නා ප්‍රමාණය අඩුවේ. එමෙන් ම තේවල ඇති ටැනීන්, ශරීරයට උරාගන්නා කැල්සියම් ප්‍රමාණය අඩු කිරීමට හේතු වේ.පෙති මගින් කැල්සියම් ලබාගන්නවාට වඩා ආහාර මගින් කැල්සියම් ලබාගැනීම ඉතාම සුදුසු බව මෙහිදී කිව යුතු ය.එයට හේතුව වන්නේ ආහාරයකින් අපට කැල්සියම් වලට අමතරව තවත් පෝෂ්‍ය පදාර්ථ රැසක් ම ශරීරයට ලැබෙන නිසා ය. විශේෂයෙන් ම කැල්සියම් බහුල ආහාරවල තන්තු ප්‍රමාණය අනෙක් ආහාරවලට වඩා වැඩි නිසා ආහාර මඟින් ම කැල්සියම් ලබා ගැනීම ඉතාම සුදුසු ය.කිසියම් ආහාරයක තන්තු ප්‍රමාණය වැඩි වූ විට එය කොලෙස්ටරෝල් මේදය ශරීරයට උරා ගැනීම අඩු කිරීමට හේතු වේ. එසේ ම තන්තු සහිත ආහාර ගැනීම අන්ත්‍රවල ගැටලු අවම කිරීමට හේතුවකි. එබැවින් වඩාත් සුදුසු වන්නේ ආහාර මගින් ම කැල්සියම් ශරීරයට ලබාගැනීම ය.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=ay1208191</link>
    <topic>අනන්තයට යන පාර දිගේ</topic>
    <author>සාගරිකා දිසානායක ජයසිංහ</author>
    <content>බෝ ඹුරු ඇල්ල රක්ෂිතයේ ඇවිදලා, දිය ඇළි නරඹලා අපි ආපහු කඳවුරු බිමට ආවේ මධ්‍යාහ්නය පහුවෙලා. දිවා ආහාරයෙන් පස්සේ අපි හිතාගෙන හිටියේ ලංකාවේ උසම ස්ථානයේ පිහිටි ගම්මානය වන ශාන්තිපුරය බලා යාමටයි.නුවරඑළිය නගරයේ සිට නුවර පාරේ සැතපුම් දෙකක් වැනි කෙටි දුරක් ගියාම සුන්දර ශාන්තිපුරය හමුවෙනවා. ඒත් නිරන්තරයෙන් වෙනස් වන නුවරඑළියේ දේශගුණයත් එක්ක අපට හිතූ හිතූ හැටියට ඇවිදින්න යන්න බෑ. ගිනිගහන අව්වේ වුණත් නුවරඑළිය ආගන්තුක අපට නම් ශීතලයි. මතක ඇති කාලෙකින් වැහැලා නැති වුණත් හිටපු ගමන් ඇදහැළෙන හීන් සිරි පොද වැස්ස නුවරඑළියට අරුමයක් නොවෙයි.ශාන්තිපුරයට යන්න හිතාගෙන අපි වාහනේට නැග්ගත් ඈත කඳුවැටිය වසාගෙන කඩිමුඩියේම සුදු පාට මිහිදුම් සළු එළන්න පටන් ගත්තේ “එහෙම ලේසියෙන් ශාන්තිපුරේ පෙන්නන්න බෑ” කියන්නා වගෙයි. සඳතැන්නේ ඉඳන් නුවරඑළියට එන අතරමඟ ඈතින් දිස්වෙන ශාන්තිපුරේ අපේ ඇස් ඉදිරිපිටම ටිකෙන් ටික මීදුමෙන් වැසී ගියා.”අද නම් ශාන්තිපුර ගිහින් වැඩක් නෑ. මීදුම නිසා කිසි දෙයක් පේන එකක් නෑ” පරිසරය සුපුරුදු අජිත්ගේ හ¼ඩින් සිතේ දැල්වුණු පැතුම් බිඳී යන්නේ දුකින්. “හෙට උදේම ශාන්තිපුරේට යමු. අද අපි නුවරඑළියේ නගර සිරි නරඹමු.” ඒ යෝජනාව නුවරඑළියේ සොඳුරු තැන් හොයායන්න අපට මඟපෙන්වූ අලුත් මිත්‍රයා ජගත්ගෙන්...ඇත්ත තමයි. දුෂ්කරක්‍රියා කරගෙන කන්ද නැංගාට කිසිදෙයක් පේන්නේ නැත්නම් මොකටද? දැන් නුවරඑළි නගරය අලුතින් සංවර්ධනය කරලා. අලුත් නගරාධිපතිතුªමා මහින්ද දොඩම්පේගම මහත්තයා කියන්නේ බොහොම ඉක්මනට නුවරඑළිය ආපසු පුංචි එංගලනත්යක් බවට පත් කරනවා කියලයි. කලකට පෙර අපි නුවරඑළියට යන විට නගර මධ්‍යයේ පිහිටි ග්‍රෙගරි වැව ගොඩ වෙලා තිබුණා. පාසි, පොලිතින්, ෂොපිං බෑග්, හිස් ටින්, ප්ලාස්ටික් බෝතල් කඳු මැදින් ගලා යන දුප්පත් කිළිටි දිය දහරාවක් ඒ මැදින් ගලා ගියා.ඒත් දැන් ග්‍රෙගරි වැවේ පාසි කුණු රොඩු අයින් කරලා. වැව හරාලා. තද කොළපාට ජලයෙන් වැව පිරිලා. වැව වටේටම ජනතාවට ඇවිදින්න ලස්සන මං තීරු තනලා. පිට්ටනියේ සුමුදු තණ පළසේ නිරුවත් දෙපයින් ඇවිද යන්නට ආසයි. සංචාරකයන්ට ඇවිදින්න මාවත් හදලා. නිදහසේ ඉඳගෙන සතුටු සාමීචියේ යෙදෙන්න බංකු තනලා. වැව් තෙර පිසගෙන හමා එන ශීතල මදනල කපාගෙන පාපැදියකින් වැව වටා රවුමක් යන්න කවුද අකැමැති? ග්‍රෙගරි වැවේ නිල් දියවර සිහින් සරින් තරඟ නඟමින් ඒ වටා හංස බෝට්ටුවකින් සවාරියක් යන්න එන්නැයි ඔබට, මට ආරාධනා කරනවා.ශාන්තිපුර චේතියගිරි විහාරයේ චෛත්‍යයදැන් හිතූ හැටියේ වැව වටා ගමන් යන්න බෑ. ඒ සඳහා ඔබ ප්‍රවේශ පත්‍රයක් ලබා ගන්නම ඕනෑ. පරිශ්‍ර නඩත්තු කරන්නත් මුදලක් අවශ්‍ය වෙනවා. ග්‍රෙගරි වැව් කෙළවර අලුතින් ඉදිකළ ජැටියට යාබදව නැංගුරම් ලාපු පරණ තාලයේ රුවල් නැව වැව් දියේ තරග වැදී ලතාවකට පැද්දෙන්නේ සුව පහසු තොටිල්ලක් වගේයි. ඉතාම සුන්දර ඒ රුවල් නැවේ පාවෙලා ගිහින් එහි ඇති අවන්හලේ වීදුරු කවුළුවක් අසල පිහිටි මේසයකට වාඩි වෙලා අවට සිරි නරඹමින් ප්‍රණීත ආහර වේලක් ලබාගන්නත් රිසි අයට පුළුවන්.හැන්දෑවට කලින් ගියත් මීදුම රාත්‍රිය ඉක්මන් කරනවා. හොඳට ආලෝකය තියෙද්දි ග්‍රෙගරි වැව් පිටියට පිවිසි අපි එකිනෙකා නොපෙනෙන තරමට පරිසරය මීදුමින් වසාගත්තා. වැව් තෙර පිස ගෙන හමා එන මදනලෙහි දැවැටුණු ශීතල කටුකයි. හීන් සිරි පොදයත් එක්ක හමා යන සුළඟට නුපුරුදු අපේ නැහැපුඬු පෝලිමට කිවිසුම් පිටකරනවා. මාවත කෙතරම් සොඳුරු වුවත් හිතූ හැටියට නිවී සැනැසිල්ලේ ඇවිදින්නට නුහුරු ශීතල සුළඟ ඉඩදෙන්නේ නෑ.වැව වටකරගෙන වැවුණු යෝධ මානා කඩොල් ගාලේ තැනූ කැදලිවලට ගාල් වෙන කාකයන් ගේ කරච්චලය අඳුර වැඩෙත්ම කෙමෙන් නෑසී යනවා. ගස්වල සිටි සුදෝ සුදු කොක් රෑන් අඳුර පලවා හරින්නට අමුතු සුදක් මවනවා.ඉන්න හිටින්න හරිහමන් තැනක් නැතිව වැව් පිටියේ තණ ඇතිරිල්ලේ සුව යහන් තනා ගෙන වැතිරෙන බලු නඩේ බලන්න ලස්සනයි. අපේ ගෙවල්වල හොඳටම කන්න දීලා සැපට හදන බල්ලන්ට වඩා නිදැල්ලේ හැසිරෙන, යමෙක් විසිකරන පාන් රොඩ්ඩක් බත් සුඟක් කාලා හැදෙන මේ බලු රෑන හරිම පුෂ්ටිමත්.නුවරඑළිය නගරාධිපති මහින්ද දොඩම්පේගමරාත්‍රිය මෝදු වෙලා. පිනිකැටත් එක්ක හමා යන දැඩි ශීත සුළඟ දැන් නම් ඇති වෙලා. අඩියෙන් දෙකෙන් පය ඉක්මන් කරලා දුවලා ඇවිත් වෑන් එකට ගොඩවුණාම දැනුණ සහනය කියන්න බැරි තරම්. එදා රෑත් අපි ගත කළේ පීඩෲ කඳවුරේ. උදේ රැයින්ම අවදිවෙලා තේ බීලා මේනක හදා දුන් දවල් ආහාර වේල පාර්සල් කරගෙන අපි ශාන්තිපුරේ බලා පිටත් වුණා.නුවරඑළිය – නුවර පාරේ සැතපුම් දෙකක දුර වුණාට තේ යාය මැදින් වැටුණු කඳුකර මාවතේ මහා දුරක් ගියා වගෙයි මට නම් දැනුණේ. තෙරක් නොපෙණෙන ඒ මාවත හරියට අනන්තයට යන පාර වගේ නේදැයි මට සිතුණා. බැලු බැලූ අත නිල්ල නිලන තේ යාය. අතරින් පතර වැවුණු රෝස ඩේලියා බාර්බන්ඩේසියා කපුරු වගේ මල් වර්ග අවට සිරිය තවත් බෝ කරනවා. අතරමඟ හමුවන කලාපුරේ කඳු මුදුනකට වෙන්න අවට පරිසරය නරඹන්නට හැකි නැරැඹුම් පීඨිකාවක් තනලා. ඒ පීඨිකාව මත සිට හොඳින් හිරු පායා ඇති මොහොතක අවට නරඹන්නකුට පිදුරුතලාගල, ශ්‍රී පාදය, හග්ගල කඳුවැටිය වගේම නුවරඑළිය නගර මධ්‍යයේ ගලා යන ග්‍රෙගරි වැවේ දර්ශනය පැහැදිලිව දැකබලා ගන්න පුළුවන්.නැරැඹුම් පීඨිකාවෙන් බැහැලා ටික දුරක් ගියාම ශාන්තිපුරයට ළඟා විය හැකියි. මධ්‍යාහ්නය ළං වෙලා වුණත් ශාන්තිපුරයට මීදුම ගලා හැලෙනවා. හාත්පස කඳුවැටි වසා පැතිරුණ මීදුම කපාගෙන අප රැගත් වාහනය එකසීරුවට කන්ද නඟිනවා. මීදුම් වැටිය අතරින් සුදෝසුදට ඇතින් දිස්වන්නේ ශාන්තිපුර චේතියගිරි මහා විහාරයේ චෛත්‍ය රාජයාණන් වහන්සේ. කඳුවළල්ල වටේම ගිහින් එහි මුදුනටම නැංගාම හමුවෙන චේතියගිරි මහා විහාරය ලංකාවේ උසම ස්ථානයක පිහිටි විහාරස්ථානයක්. මුහුදු මට්ටමෙන් අඩි 7342ක් ඉහළින් පිහිටි ශාන්තිපුරයේ පිහිටි චේතියගිරි විහාරය ඉදිකරලා තියෙන්නේ හැටේ දසකයේ ශාන්තිපුර ජනාවාසය පිහිටුවීමත් සමඟයි. නවසිය හැටේ දසකයේ මුල් භාගය වන විටත් ශාන්තිපුර ප්‍රදේශයේ සිංහල ජනතාව පදිංචිව ඉඳලා නෑ. ඒ කාලේ සුදු ජාතීන්ට අයත්වතිබු ඔලියන්ට් වතු යායේ සේවයට පැමිණි ඉන්දීය ද්‍රවිඩ පවුල් කිහිපයක් වතු යායේ ලයින් කාමරවල පදිංචි වෙලා හිටියා. හැටේ දශකයේ ඔලියන්ට් වතු යායේ සේවය කළ නුවරඑළියේ හිටපු නගරාධිපති ටී. විලියම් ප්‍රනාන්දු මහත්තයා මුල් වෙලා ජනපදය හදලා. ඔලියන්ට් වත්තේ අක්කර 300 ක් පමණ ඉඩම් කොටසක සිංහල, දෙමළ, වගේම මුස්ලිම් ජනතාවත් ගෙනැවිත් පදිංචි කරවලා. ගමට පන්සලක් පාසලක් වගේම ජලය ලබා ගන්නට වැවකුත් තනා දීලා.ශාන්තිපුරයට ග්‍රෙගරි වැව දිස්වන අයුරුසිරිපොද වැසි සුළං අතරේම අපි චේතියගිරි විහාරයේ සංඝාවාසයට ගොඩ වුණා. පන්සලේ විහාරාධිපති මෑතගම සෝහිත හාමුදුරුවො වැඩම කරලා අපට ඉඳගන්න අසුන් පැනෙව්වා. ඉසේ සිට දෙපතුල දක්වාම උණුසුම් පොරෝණයකින් ගත වසා සිටි උන්වහන්සේ අපට ගම්මානේ තොරතුරු කීවේ බොහොම කැමැත්තෙන්.“වර්තමානයේ ශාන්තිපුරයේ පවුල් 1200 ක් පදිංචිව සිටිනවා. ශාන්තිපුරය ජනපදය ඇරැඹු දා පටන් අද දක්වාම එහි පදිංචි වූ පවුල්වල සිංහල, ද්‍රවිඩ, මුස්ලිම් ජනතාව හොඳ සමගියෙන් සාමදානෙන් ජීවත් වෙනවා. ආගම් භේදයක් නැතිව ගමේ හැම දෙනාම පන්සලත් සමඟ සම්බන්ධකම් පවත්වනවා.ශාන්තිපුර වගේ ගැමුණුපුර, අභයපුර, කලාපුර යනුවෙන් පුංචි පුංචි ජනාවාස 18 ක් ඒ අවට පිහිටුවා තිබෙනවා. ලංකාවේ උසම ස්ථානයේ පිහිටි නිසා ද මන්දා ගමට පානීය ජලය ලබා ගන්නට තරමක් අපහසු බවයි සෝහිත හාමුදුරුවන් පවසන්නේ.දැන් මාස කීපයක පටන් නුවරඑළියට වැසි වැටෙන්නේ නෑ. දැඩි සීතල සුළඟේ දැවටුණු සිරි පොදයක් හමා යනවා විතරයි. චේතියගිරි විහාරයේ ආවාස ගෙයි මිදුලේ සිට අවට බලන්නෙකුගේ නෙත ගැටෙන දසුන මනරම්. සෝහිත හාමුදුරුවන් දුන්නු උණුසුම් තේ කෝප්පය වෙලාවෙ හැටියට මසුරන්.පන්සලෙන් පිටත් වෙලා අපි ගියේ අපේ රටේ උසම ස්ථානයේ පිහිටි ගුවන් විදුලි සම්පේ‍්‍රෂණ ආයතනය නරඹන්නට. ස්වාමීන් වහන්සේ ගේ ඉල්ලීම පරිදි අපට එහි යන්නට අවසර ලැබුණාට ආරක්ෂක හේතු මත පොදු ජනතාවට හිතූ පරිදි ඒ භූමියට ඇතුළුවන්නට අවසර නෑ.අපේ රටේ උසම ස්ථානයේ පිහිටි කිකිළියාමාන කඳු මුදුනේ පිහිටි සම්පේ‍්‍රෂණාගාරයේ ලංකාවේ තිබෙන බොහොමයක් ගුවන්විදුලි සහ රූපවාහිනී සේවාවල සම්පේ‍්‍රෂණ කුලුනු ඉදිකොට තිබෙනවා. පිදුරුතලාගල කඳුවැටියට මුහුණලා පිහිටි කිකිළියාමාන කඳුවැටියේ තවත් තැනක මුළු ලංකාවටම පොලිස් පණිවුඩ ලබා දෙන පණිවුඩ හුවමාරු මධ්‍යස්ථානය ඉදිකොට තිබෙනවා.කඳු මුදුනතේ ඉදිකළ සම්පේ‍්‍රෂණාගාරය ඊටම ආවේණික ආකෘතියකින් යුක්තයි. අලංකාර කඳුකර මල් වර්ගවලින් සුසැදි ගෙවත්ත දෙනෙතට රසඳුනක්. මීදුම මැදින් කඩා හැලෙන තෙත පිනිබිඳු මුසු වූ සිසිල් මාරුතය චණ්ඩයි. අවට සිරි නරඹන්නටවත් මිදුලට බහින්න බැරි තරම් ශීතයි. කටුක ශීතල දරාගන්නට බැරිව අපි පුළුවන් තරම් ඉක්මනට දුවලා ගිහින් වාහනේට නැංගා.කඳුවැටි කපාගෙන ආයෙමත් මීදුම පොළොවට පාත් වෙනවා. මීදුම් අඳුරෙන් මාර්ගය නොපෙනී යන්නට කලින් දුර්ග මාර්ගයෙන් එළියට පැනගන්නට අපේ රථාචාරියා සමීර වාහනයේ මීදුම් ලාම්පු දල්වාගෙන ලොකු සටනක නියැළෙනවා. කිකිළියාමානේ ඉඳලා ශාන්තිපුරේට එන අතරමඟ හමුවෙන කරුවලතොට ශ්‍රී ස්වර්ණගිරි විවේක සේනාසනයේ පුංචි චෛත්‍යය දුරින් දිස්වුණේ හරියටම වලාකුළු අතරින් නැඟී ආ පූර්ණ චන්ද්‍රයා වගෙයි. ඒ මනරම් පින්බිමට අඩිය නොතියා එතැනින් පිට වෙලා යන්න මගේ හිත ඉඩ දුන්නේ නෑ.වංගු වංගු කරකැවිලා වාහනේ ගිහින් පන්සල් මිදුලේ නැවැත්තුවා. මධ්‍යාහ්නය පහුවෙලා හෝරා දෙක තුනක් ගියාට පරිසරයේ මීදුම් අඳුර හරියට හැන්දෑවෙ හය හත වෙලා වගෙයි. කඳු මුඳුනේ පිහිටි අලංකාර හුරු බුහුටි චෛත්‍යය වටේ පැදකුණු කරලා ඒ අසලම ගහක පිපී වැනුණු සුදු පාට පුංචි වන මලකින් බුදුන් පුදන්නට මට ඇතිවුණු හැඟීම ක්‍රියාවට නංවන්නට මම පැකිළුණේ නෑ.“මීදුම හින්දා හරියට පිංතූර නම් එන්නේ නෑ” සපත්තු ගලවන්නට වෙන කරදරෙත් ඔළුවේ තියාගෙන සුදම් කියන්නේ නෝක්කාඩු ස්වරයෙන්. අකමැත්තෙන් වගේ වාහනෙන් එළියට බැස්සත් අන්තිමට සුදම් එනකල් මට බලා ඉන්නත් වුණා. එතරම් රමණීය පින් බිමක පිහිටි සුන්දර චෛත්‍යයක් මෙතෙක් මා නෙත් ගැටී නැති තරම්.චෛත්‍යය පිහිටි බිමේ පඩිපෙළ පහළින් විහාරයේ ආවාස ගෙය. ජනෙල් කවුළු සියල්ල වසා තිබුණත් ඇතුළු වෙන දොර හැරලා. කවුරු නමුත් ඇති. පන්සලේ විස්තර ටිකක් තව අහගන්න ආසයි. ඇර තිබු දොරෙන් ආවාස ගේ ඇතුළට ගිය සුදම් ආවේ සුබ ආරංචියක් අරගෙන. “හාමුදුරුවො වැඩ ඉන්නවා. ඇතුළට ගිහින් කතා කරමු” ආවාස ගෙයි ඇතුළත තරමක් අඳුරුයි. එළියේ වගේම ශීතයි.ගුරු පැහැ සිවුරක් දෙඋර වසා පොරවා ගත් කාරුණික සිනාවකින් මුව සරසා ගත් සුපේශල ශික්ෂාකාමී භික්ෂුන් වහන්සේ නමක් අප අභියස පෙනී සිටියා. ඒ කරුවලතොට නන්දරතන ස්වාමීන් වහන්සේ සුදම්ගේ හඳුන්වා දීමෙන් අනතුරුව උන්වහන්සේ අපට තොරතුරු වදාරා සිටියේ කරුණාවෙන්.කරුවලතොට ස්වර්ණගිරි විවේක සේනාසනයේ ඝණ්ටාරය නාදකරමින්“නුවරඑළියේ කරුවලතොට ගමේ පිහිටි මේ ශ්‍රී ස්වර්ණගිරි විවේක සේනාසනය සාමාන්‍ය විහාරස්ථානයකට වඩා වෙනස්. මෙහි ආරණ්‍යවාසී භික්ෂුන් වහන්සේ වගේම භාවනානුයෝගීනුත් නතර වෙලා භාවනාවෙහි යෙදෙනවා. දෙස් විදෙස් බැතිමතුන් මෙහි පැමිණෙනවා. මෙය වතුරවිල භාවනා මධ්‍යස්ථානය හා සම්බන්ධයි. ගමේ අවට ජනතාවත් ආගමික කටයුතු සඳහා මෙහි පැමිණෙනවා. මේ ගම බොහොම දුෂ්කරයි. මිනිසුන් දිළිඳුයි. අප ඔවුන්ගේ ආගමික කටයුතු හැකි පමණ ඉටුකර දෙනවා.” ස්වාමීන් වහන්සේ පැවසුවා.වෙනත් පන්සලක දැකිය හැකි බොහෝ පහුකම් මෙහි දක්නට ලැබෙන්නේ නෑ. අඩුම තරමින් පන්සලට ඝණ්ටාරයක්වත් නෑ. ආවාස ගේ ඉදිරිපිට සිටවූ කණුවක එල්ලු විශාල යඩක පට්ටමක් දැක අප ඒ ගැන විමසිලිමත් වුණා. කුතුහලය පිරි අපේ මුහුණු දුටු වනම හාමුදුරුවො කරුණු පැහැදිලි කළා. “ආ ඒ අපේ ඝණ්ටාරේ. හදිසියකට ගම්මු රැස්කරගන්න, පෝය දාට වතාවත් කරන විට අපි මේ පට්ටමට ගහලා ඝණ්ටාර හඬක් නිකුත් කරනවා.” අසල තිබු උදලු තලයකින් යකඩ පට්ටමට තට්ටු කරලා හාමුදුරුවො අපිට ඝණ්ටාරය නාද කරලා පෙන්නුවා. ගම්මානේ තියෙන්නේ කඳුවැටිය පාමුල. ඝණ්ටාරයෙන් නිකුත් වූ නාදය අවට පිහිටි කඳු වළල්ලේ හැපිලා දෝංකාර දෙමින් නින්නාද වුණා.“ලංකාවේ උසම ස්ථානයක පිහිටි සිද්ධස්ථානය ශ්‍රී පාදස්ථානයයි. දෙවැන්න ශාන්තිපුර විහාරය. තුන්වැන්න මේ ආරණ්‍යය. සුදු ජාතීන්ගේ කාලේ පටන් මේ ස්ථානය හඳුන්වන්නේ “සිංගල් ට්‍රී” යන නමින්. මේ කඳු මුදුනට නැංගාම ශ්‍රී පාදය, හැටන්, නමුණුකුල කඳුවැටිය, හග්ගල කඳුවැටි ලෝකාන්තය වගේම නුවරඑළිය නගරය හා අවට සිරිය අපූරුවට දැකගන්න පුළුවන්.” හාමුදුරුවන් තවදුරටත් වදාරා සිටියා.මීදුම් අඳුරෙන් නැහැවුණු පන්සල් භූමිය නිහඬයි. නිසංසල පරිසරය හදවතට එක් කරන්නේ අමුතුම ශාන්තියක්. ආරණ්‍යවාසී ස්වාමීන් වහන්සේට තවත් බාධාවක් නොවී අපි උන්වහන්සේගෙන් ආපසු ගමනට අවසර පැතුවා. මීදුම් සේලයෙන් වැසුණු හිරු කුමරා වේගයෙන් සැඟවී යනවා. අනන්තයට යන පාර දිගේ ඉහළට ඉහළට නැග ගිය අපේ වාහනය ඒ පාර දිගේම ආයෙමත් පහළට ඇදී යනවා. ශීත පින්නෙන් තෙතබරිත වූ පටු දුෂ්කර මාවතේ නිරුපද්‍රිතව අප කැඳවාගෙන යන්නට අපේ මාතලී සමීරට විශාල වෙහෙසක් දරන්නට සිදු වුණා.දවස පුරාම චාරිකාවේ යෙදුණත් ගතේ වෙහෙස එතරම් නොදැනුණේ හිතේ සන්තෝසේට වෙන්ට ඇති. පසුවදා උදේටත් ඒ වගේම අපූරු සංචාරයක ;යදෙන්නට සැලසුම් කොට තිබුණා. ඒ ගමනේ මිහිරියාවේ පැතුම් පොදි බැඳගෙන අපි හැමෝම අපේ කුටිවලට වැදුණා.සාගරිකා දිසානායක ජයසිංහඡායාරූප - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=ay1208192</link>
    <topic>හිරිමල් හිරු</topic>
    <author/>
    <content>කම්මුල් දිගේ ගලන කඳුළු, ඉඩම සින්න වෙලා කියලා දන්වලා බැංකුවෙන් එවලා තිබුණු ලියුම පුරාම වැටිලා අකුරු බොඳ වෙලා ගියා. හිස දිගේ විදුලියක් යනවා වගේ දැනුණා. හතර වටේම කළුවර වුණා. කටට දැනුණ අපුලත් එක්කම මට ඔක්කාරෙට ආවා. බඩවැල් කටින් එන්න හදනවා වගේ වේදනාවක් දැනුණා. දෑතින්ම හිස බදාගත්ත මං අතීතෙට ගියා.“භානු...”“ම්ම්...”“ඔයාට අමාරු ද?” දීපාල්ගේ මූණ බලපු මං හිනාවෙලා උරහිසට බර වුණා.“පුරුදු වුණාම හරියයි. ඒත් මට ඔයා ගැන දුකයි.” මගේ හිසකේ ඇඟිලි තුඩුවලින් පිරිමදිමින් දීපාල් කිව්වා.මට එච්චර අමාරුවක් නෑ දීපාල්”“නැත්තෙ කොහෙද උදේ මැෂින් එක ළඟ ඉඳ ගත්තම ඔයා නැගිටින්නෙ හවසට.”“ඔයා විතරක් මහන්සි වෙද්දි මට බලන් ඉන්න බෑනේ දීපාල්.”“ඔයා වගේ රත්තරං ගෑනියෙක් ලබන්න මං පිං කරලා ඇති භානු. ඔයා හම්බුණ දා ඉඳන් මට කිරි ඉතිරෙනවා වගේ. බයිසිකල් කට්ටක නැඟලා වැඩට ගිය මං දැන් යන්නෙ කාරෙකේ. ඒ ඔක්කොම ඔයාගේ වාසනාවට ලැබිච්ච දේවල්. මට හුරතල් පුතු පැටියෙකුත් දුන්න ඔයාට මං ණයයි. මං තමා මේ ලෝකෙ ඉන්න වාසනාවන්තම මිනිහා.”“ඔයාගෙ ෆෝන් එක වදිනවා නේද දීපාල්?”“ආ මේ... වාසනානේ. හෙලෝ... අලුත් ඕඩරයක් සෙට් වුණා භානු.” දීපාල්ගේ ඇස් දිලිසෙනවා. කාලය ඉගිළිලා ගිහින් අවුරුදු 2 ක් ගතවුණා. පුතාව මොන්ටිසෝරියට දාලා එනකොට මගේ ෆෝන් එක රිංග් වෙන්න ගත්තා.“හෙලෝ...”“මිසී ලතා අක්කගේ පොට් එකට ආවොත් මිසීගේ මහත්තයවයි හොර ගෑනිවයි අල්ලගත්තැකි.”“මොකක්...” මං එහෙමම විසි එකේ වත්තට ගියා.“ටක්... ටක්...”“කවුද?” දෙයියනේ දීපාල්ගේ කටහඬ. ටක්... ටක්... මගේ කකුල් දෙකම වෙවුලන්න ගත්තා. ඒ එක්කම දොර අරුණා. “භානු...!” දීපාල්ගේ මූණ බලා ඉද්දි අඳුරු වුණා. කඳුළු පිහිදගත්ත මං කාමරේට එබිලා බැලුවා.“වාසනා...!”“ඇයි දීපාල් මට මෙහෙම කරේ...?” දෑතින්ම කමිස කරෙන් අදිද්දි මාව දීපාල් තල්ලු කළා.“අවාසනාවන්ත කාලකණ්ණි ගෑනි. ඒ ගමන මං කරන්නේ කියන්නෙ මොනවද බලන්න පස්සෙන් ආව ද? කන්ඩ බොන්ඩ තියේ නම් අතට සල්ලිය තියේනම් ගෙදර ඉඳපං.”“අනේ දීපාල්...”“උඹේ අවාසනාවට තමා යකෝ මං වෙන ගෑනු ළඟට යන්නෙ...” දොර වැහුණා. මං ආවා. දීපාල් ගේයි ඉඩමයිත් උකස් කරලා. දෙයියනේ බඩෙත් දරුවෙක් තියන් මං දැන්කොහේ යන්න ද?පල්ලම වජිරා නිලංගනී හේරත්බලා සිටියෙමිනෙත් යොමා ගෙනකට අයාගෙනවේදිකා මත රඟන රැඟුමක්ගීතයේ තාලයට පා තබනඅඩ නිරුවතින්නැඟෙන අත්පොළසන් මැදඇය නටයි වරම් ගත්යකැදුරෙකු ලෙසහරි අගෙයි, හරි අගෙයිරඟන රැඟුමන් ඇගේමට හිතෙයි ඇය තමයිපළමු තැනමරඟන රැඟුමෙන්මාතර සී.එම්. ඩයස්රෑ තිස්සේ දඟ කරනහිත අස්සේ හැංගීගෙනඉඩ දුන්නේ කවුද නුඹටඑක සැරයක් මට කියන්නමේ තුන් හිත නුඹේ ළඟමසදාකල්මතියාගන්නදිනක් ඒවිහෙට දවසකඑතකන් මගබලන් ඉන්නකවියක් වී ළඟින් ඉන්නපන්හිඳ ළඟ සැතපීගෙනඅවසර දුන්නේ කවුරුදඇවිදින් මට කියා දෙන්නනෙතු අස්සෙන් වැටෙන කඳුළුඔබෙ අත්ලෙන් පිස දමන්නවිසේකාර සිත අද්දරඑනවද ඔබ නතර වෙන්නකොස්ගම සුපුන් සුදර්ශනමම උන්නේගලක් වෙන්නහදවතක් නෑවගේ ඉන්නඒ වුණත්නුඹේ මතක අරන්ආපු...පුංචිම පුංචිවැහි පොදටත්දියවුණා මාවහොඳටම...හිරූහැමදාම උදේ 7.20 ට්‍රේන් එකේ කැම්පස් යද්දි මං ගියෙ තනියම නෙවෙයි. හොඳ සෙට් එකක් හිටියා. දෙවෙනි සෙට් එකේ පළවෙනි පෙට්ටියේ තුන්වෙනි දොර ළඟ තමයි අපි රොක් වුණේ. අනෙක් අයට හොරෙන් ඒ තරු ඇස් මාත් එක්ක කතා කරන්න හදනවා කියලා මට දැනුණා. ඒත් මං ගණන් ගත්තෙ නෑ. ආදරේක පැටලෙන්න හිතේ මහා ලොකු බයක් තිබුණා. ඒත් සතියක් දෙකක් යද්දී බය නැති වෙලා පුංචි ආසාවක්. ඒ ඇස් එක්ක කතා කරන්න ලොකු ඕනකමක් දැනුණා. මාත් බලන් හිටියා. ඒ තරු ඇස් කතා කරනකල්... ඇස් වගේ ම එයත් මාත් එක්ක දොඩමලු වුණා. දෙපාරක් හිතුවේ නෑ. මාත් කැමති වුණා. අපේ ආදරේ හැමෝම දැනගත්තා. මං කැම්පස් එකේ තුන්වෙනි අවුරුද්ද. මං ගෙදරට කිව්වා.“මොනවා කරන එකෙක් ද? රජයේ රස්සාවක් තියෙනව ද?” අම්මා ගත් කටටම ඇහුවා.“නෑ. ටෙක් එකේ කෝස් එකක් කරනවා”“මොනව ද?” ටිකක් කල්පනා කරලා ආයත් අම්මා ඇහුවා.“ඉලෙක්ට්‍රිකල්”“ඔය වයර් කෑලි අතගගා ඉඳලා කොහොමද ඌ උඹට කන්න අඳින්න දෙන්නෙ” අම්මා ඇඟට කඩන් පැන්නා. මාව හොල්මන් වුණා... ඇස්වලට කඳුළු පිරුණා.“ඉන්න තැනක් තියෙනව ද?” දුක හිතිල ද කොහෙද අම්මා හිමිහිට ඇහුවා.“ගේ තාම හදනවා”“පවුලෙ කී දෙනෙක් ද?”“නංගිලා තුන් දෙනයි. අයියයි”“අපෝ වැඩියි. වාහනයක් තියෙනව ද?”“නෑ”“බයිසිකල් කටුවක්වත් නැද්ද?”“නෑ” මං කේන්තියෙන් කිව්වා.“මං කසාද බඳින්නෙ එයාව මිසක් දේපොළ වස්තුව නෙවෙයි.”“මං මේවා කියන්නෙ තරහට නෙමෙයි පුතේ. හරි හමන් රස්සාවක් නැති එකෙක් බැඳගෙන උඹ කොහොමද ජීවත් වෙන්නෙ. උඹට වෙන්නෙ ඌව බලාගන්නයි.”අම්මා එහෙම කිව්වම මට දුක හිතුණා. තාත්තත් නැතුව පොඩි කාලේ ඉඳලා දුක් විඳලා ලොකු මහත් කරලා මට හොඳට ඉගැන්නුවා. අම්මා කියන දේ අහන්න ඕන’ මගෙ හිත කිව්වා.“එහෙනම් මට හොයලා දෙන්න ගෙයක් රජයේ රස්සාවක්, කාරෙකක් තියෙන කොල්ලෙක්”සතියකට පස්සෙ මං අම්මට කිව්වා. මං දන්නෑ මං හරි ද වැරදි ද කියලා.‘ඒත් ඒ තාරුකා ඇස්...’මං කොහොමද ඒ ඇස්වලට කියන්නෙ මාව අමතක කරන්න කියලා...උඩුගම්පොළ එම්. අංජනා විරාජිනීමකුළුවා බොහෝ වේලාවක් මා දෙස බලා සිටින්නට ඇත. එහෙත් ඒ බවක් මම නොදැන සිටියෙමි. මම මකුළුවා දෙස බැලීමි.“උඹ පැටලුණා නේද?” මකුළුවා මගෙන් ඇසීය. මම කිසිවක් නොකීමි.“උඹ පැටලුණා. දැන් උඹට ගැලවීමක් නැහැ.” නැවතත් මකුළුවා නිහඬ බව බිඳ හෙළුවේය.“උඹට තේරුණේ නැහැ... උඹව වට කරලා හෙමින් හෙමින් උඹව දැලේ පැටලුවා. දැන් උඹට වෙන් කරන්න බැරි හදවත් දෙකක් තියෙනවා. ඒ හදවත්වල ස්පන්දනය උඹට ඇහෙනවා. නමුත් උඹට ඒවා නවත්වන්නවත් උඹෙන් ඈත් කරන්නවත් තරම් ශක්තිමත් හදවතක් උඹට නෑ” මකුළුවා කීවේය.“ඇයි? ඇයි? උඹ මට රිදවන්නෙ? ඒ හදවත්වල ස්පන්දනය මට දැනෙනවා. ඒවා නවත්වන්න උත්සාහ කරන්නෙ උඹ... මම නොවෙයි. මම මකුළුවාට දැඩි ස්වරයෙන් කියා සිටියෙමි.“ඔව්. මම උඹෙන් පළිගන්නවා. මට පළිගන්න තියෙන හොඳම සහ පහසුම ක්‍රමය තමා උඹේ ඒ හදවත් දෙක... මම ඒක නැවැත්තුවොත් උඹත් ඉවරයි. උනුත් ඉවරයි.” මකුළුවා තර්ජනාත්මක ස්වරයෙන් ගිගුරුවේය.මම නිහඬ වීමි. මකුළුවා යළිත් සිය තර්ජනාත්මක ස්වරය පිට කරන්නට විය.“උඹ ම හිතලා බලපන්. අතීතයට පලයන්. සනාතන මන්දිරේ කුලුනු යට කොයිතරම් මකුළු දැල් තිබුණ ද? සත් මහල් පොත් ගුලේ, ගෙම්බා කැන්ටිමේ, කලාගාරේ, සරසවි බිම පුරාම කොයිතරම් මකුළු දැල් තිබුණ ද?”“හා... හ... හා... හා...” මට හිනා.“උඹ ඒ කිසිම මකුළු දැලක පැටලෙන්නේ නැතිව වීරයෙක් වගේ හිටියා නේද? ඒත් බලපන් මම කොහොමද උඹව පටලවා ගත්තේ? මම මුල ඉඳලා උඹව අධ්‍යයනය කළා. උඹේ අතීතය උඹ මගේ ළඟ වැමෑරුවා. උඹ හිතන්න ඇති උඹට අනුකම්පාවක් මගෙන් ලබා ගන්න. ඒත් උඹෙන් ගන්න ඕන දේ මම දැනගෙන හිටියා. එනිසා උඹට මම බොරු අනුකම්පාවක් පෑවා. එදා ඉඳලා උඹට නොදැනෙන්න මම උඹ පටලවා ගත්තා.”“අද උඹට බැහැ පැටලුම් අරින්න. මේ මකුළුවාට උඹට වඩා හොඳ පැටලුම් හැකියාවක් තියෙනවා.”“උඹ නිකම්ම නිකං හදවතට බර ප්‍රාණියෙක් විතරයි. උඹේ ඔය සංවේදී හදවත දීපන් කවියෙකුට ලේඛකයෙකුට දාර්ශනිකයෙකුට නැත්නම් පූජකයෙකුට...”‘මම දැල් වියන්නේ මොළෙන්, මම තැන දෙන්නේ මොළේට. පටලවා ගන්න ක්‍රමෙත් පැටලෙන එකාට කළ යුතු දේත් මම දන්නවා. එතැන නෑ සංවේදී බව.’“දැන් උඹ මගේ දැලේ පැටලිලා අවුරුදු විස්සක්. දශක දෙකක්. දැන් උඹේ කාලේ ඉවරයි. දැන් උඹ හපයක්. මොකට ද යකෝ මට හපයක්? ඇති තරමට හපලා යුෂ උරා ගත්තට පස්සේ හපේ කටෙන් එළියට දමනවා මිසක කවුද ඒක ඉනේ රුවා ගන්න මෝඩයා?”“උඹට නම් පරණ ගඩොල් කෑල්ලක්, පිඟන් කට්ටක්, මිනී ඇටයක්, පත්තර කෑල්ලක් කප්පරක් වටිනවා, මට වටින්නේ යුෂ... යුෂ. උඹේ ඇටකටු සංස්කෘතිය මට වැඩක් නෑ. උඹත් දැන් මිනී ඇටකටුවක් විතරයි. බල්ලෙක්වත් ඇට ලෙව කන්නේ නෑ යකෝ දැන්.”මම උපේක්ෂා සහගත වීමි. සත්‍යය හිරු මෙනි. එදෙස එකවර බලන්නට කිසිවෙකුට නොහැකිය. කවුරුන් කෙලෙස කීවත් සැමට එක සේ හිරු රශ්මිය විහිදුවයි. ජාති බේද ආගම් බේද කුල බේද හෝ බාල තරුණ මහලු බවක් හිරුට නැත.මකුළුවා හපයට පා පහරක් දී දැලෙන් බිමට දැමුවේය. බිමට වැටුණ හපය හිරු මෙනැයි මට සිතේ.මම හපයට ආදරය කරමි.කැටවල ටී. එච්. සරත්තරුවක් විලක මලකට පෙම් බැඳ රහසේ තරුවක් මලක් එක්වේවිද බිම් පියසේ පැතුවත් එකට එක්වන්නට බැරි දවසේ තරුවක් වගේ ඈතින් හිනහෙනු රහසේහතුගොඩ සුගත් වික්‍රමරත්නකෝපි මල් පිපුණ දෙවැට දිගේ හොරැහින් ඉගි කරමින් හීන අරන් ඔබ දෙඇස දිගේ හෙමිහිට දඟ කරමින් ගෙවූ අතීතය හීන දිගේ මා සිත පාරවමින් ආදර හැඟුමන් පුරනු මගේ රහසින් නුඹ ඇවිදින් කියනු එපා ඔබ පෙම් කළ බව මට හදවත පිරුණු පෙමින් අසනු එපා ඔබ පෙම් කළ හැකි දැයි මේ මුළු ලොවට හොරෙන් හැඬු කඳුළු පිස දමා දෙ ඇස ළඟ නුඹ ඇති ලොවෙහි සොවින් ඔහු සිටියා මා සනසාලන්නට පිවිතුරු නිහඬ පෙමින්...වරකාපොළ කුමුදු චතුරිකාමිතුරුතුමෝ දුක සැප දෙකෙහිම සිටිති දුකෙහි හඬති සැප දුටු විට සිනාසෙති සතුරුතුමොත් දුක සැප දෙකෙහිම සිටිති දුකෙහි සිනාසෙති සැප දුටු විට හඬති-කසුරිළැම හුවා විදහා මෑත් කොට තිර රෙදි කරළියේ දෙපසට රඟනට ඇරයුමක් ලෙස නා දලු පැහැකළා නෙක වර්ණයෙන් පෝෂිත අරුංගල් දෙක තුනක් පතිතව කන් පෙති සිදුරු කොට නීල වරලස තඹ වෙලා එක එක තැන වියතට ගතැකි වේය, ඇගේ ඉණ වටා බැඳි හුය වීදියේ නෙතු ගැටෙයි මේ ළඳ .... පුරුෂ සිත් දූෂණය කොට සඳ බැස ගොසින් හිරු නැගී සඳ, ලියවිලා ඇත තව අතවරයක් පුවත්පත් කතුවැකිවලසාගර සම්පත් රණසිංහසුනිල විළේ පිපී පියුමක් නුඹ එහි රොන් උරනා බඹරෙකි මමබෙලිගල මනහර මහින්ද වෑකඩහදට රිදුම් දුන්, සතුට හදට වැද දෙවනත් කළ යුගය ගෙවී යයි... බිෙඳන්, බිඳ, ලියූ... කවි පේළි හිනැහෙයි ඔච්චමටසෞන්දර්ය කලා විශ්වවිද්‍යාලයේ සුරංජි බණ්ඩාරනායකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208191</link>
    <topic>නවාංග 150ක් සමඟ වැඩි දියුණු කළ සුසුකි රථය දැන් ශ්‍රී ලංකාවේ</topic>
    <author/>
    <content>නවාංග 150ක් සමඟ වැඩි දියුණු කළ සුසුකි රථය දැන් ශ්‍රී ලංකාවේබණ්ඩාරනායක සම්මන්ත්‍රණ ශාලා පරිශ්‍රයේ දී පසුගියදා පැවැත්වුණු මෝටර් රථ ප්‍රදර්ශනයේ දී නවතම ඉභල Suzuki Maruti Swift Dzire රථය එළිදැක්විණි. 150කට අධික වැඩිදියුණු කිරීම් සහිත මෙම රථය මෙම වසරේ වඩාත්ම දියුණු කිරීම්වලට ලක්වූ රථය ලෙස සැලකේ.එහි සුවිශේෂී හැඩගැන්වීම්, බලවත් ක්‍රියාකාරිත්වය සහ හොඳින් සිතා බලා එක්කරන ලද අංගෝපාංග නිසා එය, එහි නිෂ්පාදකයන් දක්වන කරුණු සාධාරණීකරණය කරයි. වර්තමානයේ ජනපි‍්‍රය වී ඇති VVT තාක්ෂණය සහිත K Series එන්ජිමකින් සමන්විත මෙම රථයේ ඉංජිනේරු ශිල්පීය හා ක්‍රියාකාරිත්ව වැඩි දියුණු කිරීම් සමඟ සුඛෝපභෝගී සහ ජීවන රටා සමඟ බද්ධ වන අංග රැසක ද වැඩිදියුණු කිරීම් කර තිබේ.මේ අතරින් BS IV (Euro 4  ප්‍රමිතීන්ට සමාන) ප්‍රමිතීන්ට අනුකූල වන, බලය කාර්යක්ෂමව භාවිත කරන එන්ජිම, ක්‍ෂේත්‍රයේ විශේෂඥයන්ගේ පැසසුමට භාජනය වී තිබේ. 6000 ක rpm අගයකදී 86 bhp බලයකුත් 4000 දී 114 Nm ව්‍යවර්ත අගයකුත් (torque)  ලබාදෙන මෙම එන්ජිම Variable Valve Timing තාක්ෂණය නිසා 2 ඡඩන අතිරේක බල ප්‍රමාණයක් ද ලබාදීමට සමත් වේ. Swift Dzire රථය ස්වයංක්‍රීය (Automatic) ගියර සහිත පෙට්‍රල් මාදිලිය, වෙනස්කම් සහිත උප මාදිලි කිහිපයකින් (ඇතැම් උප මාදිලි ස්වයංක්‍රීය නොවන (Manual) ගියර පද්ධතියක් සහිත ය) දිවයින පුරා විසිරුණු AMW  ශාඛාවලින් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208192</link>
    <topic>ෆැමිලි සවාරි 6 පැරිසියට</topic>
    <author/>
    <content>ෆැමිලි සවාරි 6 පැරිසියටසෙලින්කෝ ලයිෆ්, තම ෆැමිලි සවාරි ප්‍රවර්ධන වැඩසටහනේ හයවන අදියර සඳහා පැරිස් නගරය එක් කරමින් සමාගමේ ඔප්පු හිමියන් වෙත සිත් ගන්නා සුලු සංචාරක ගමනාන්තයක අසිරිය විඳගැන්මට අවස්ථාව උදා කර ඇත.මේ ප්‍රවර්ධන වැඩසටහනේ සුපිරි ත්‍යාගය ලෙසට 2013 වසරේදී ඔප්පු හිමියන් පස්දෙනකු ඇතුළු ඔවුන්ගේ පවුල්වල සාමාජිකයන්ට සියලු වියදම් සමඟ පැරිසියේ සංචාරයක් ලබා දීමට කටයුතු සංවිධානය කර ඇති බව සමාගම කියයි.මීට අමතරව ෆැමිලි සවාරි 6 ප්‍රවර්ධන වැඩසටහන යටතේ ඔප්පු හිමි පවුල් 10කට චීනයේ සංචාරයක් ද ඔප්පු හිමි පවුල් 50කට සිංගප්පූරුවේ සංචාරයක් හිමි වන අතර තවත් ඔප්පු හිමි පවුල් 500කට ලෙෂර් වර්ල්ඩ් හි ප්‍රීතිමත් දිනක් ගතකිරීමට අවස්ථාව සැලසේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208193</link>
    <topic>නෙස්ලේ සමාගමේ දායකත්වයට සමරු තිළිණ</topic>
    <author/>
    <content>නෙස්ලේ සමාගමේ දායකත්වයට සමරු තිළිණමහනුවර ඇසළ පෙරහර උලෙළට නෙස්ලේ සමාගම දැක්වූ දායකත්වය වෙනුවෙන් මහින්ද රාජපක්ෂ ජනාධිපතිතුමා විසින් විශේෂ තිළිණයක් නෙස්ලේ සහකාර උප සභාපති බන්දුල එගොඩගේ මහතා වෙත පිරිනමන ලැබූ අයුරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208194</link>
    <topic>ඔරියන්ට් ෆිනෑන්ස් මූල්‍ය සමාගමක් ලෙස අනුමැතිය ලබයි</topic>
    <author/>
    <content>ඔරියන්ට් ෆිනෑන්ස් මූල්‍ය සමාගමක් ලෙස අනුමැතිය ලබයිඔරියන්ට් ෆිනෑන්ස් සමාගම 2011 අංක 42 දරන මූල්‍ය ව්‍යාපාර පනත යටතේ මූල්‍ය සමාගමක් ලෙස ව්‍යාපාරික කටයුතු පවත්වාගෙන යාමේ බලපත්‍රයක් හිමි කරගනී.එයට සමගාමීව සීමාසහිත ඔරියන්ට් ෆයිනෑන්ෂියල් සර්විසස් සමාගම ඔරියන්ට් ෆිනෑන්ස් ලෙස යළි නම් කිරීම ද සිදු විය. එසේම එම සමාගම මහජනතාවට කොටස්කරුවන් ලෙස සම්බන්ධවීමේ අවස්ථාව ද උදා කර දෙමින් 2012 ජූනි මස 07 වැනිදා සිට කොළඹ කොටස් වෙළෙඳ පොළේ ලැයිස්තුගත කරන ලදී.මූල්‍ය සමාගමක් ලෙස බලපත්‍ර ලබාගැනීමත් සමඟ ඔරියන්ට් ෆිනෑන්ස් ර්‍ථඹ්ඛ් සමාගම ස්ථාවර තැන්පතු හා ඉතිරි කිරීමේ තැන්පතු ආරම්භ කරමින් සිය සේවාවන් තවදුරටත් පුළුල් මෙන්ම වඩාත් හොඳින් සේවාදායකයන් වෙත රැගෙන යාමට කටයුතු කරමින් සිටී.ශ්‍රී ලංකාව පුරා පාරිභෝගික සේවා ස්ථාන දහහතරකින් සමන්විතය. ප්‍රධාන පෙළේ ශාඛා හයක් කොළඹ, කොච්චිකඩේ, මාතර, අම්පාර, කුරුණෑගල ඛ්ා වැලිසර පිහිටා ඇති අතර නුවර, අවිස්සාවේල්ල, ගාල්ල, කළුතර වව්නියාව, අනුරාධපුර, කෑගල්ල හා ගම්පහ ප්‍රදේශවල සේවා මධ්‍යස්ථාන ක්‍රියාත්මක වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208195</link>
    <topic>ඩයලොග් නම් රත්තරන් ජූනි ජයග්‍රාහකයා කිඹුලාපිටියෙන්</topic>
    <author/>
    <content>ඩයලොග් නම් රත්තරන් ජූනි ජයග්‍රාහකයා කිඹුලාපිටියෙන්ශ්‍රී ලංකාවේ ජංගම දුරකථන සමාගමක් විසින් පවත්වනු ලබන විශාලතම ප්‍රසාද දීමනා සැලසුම් වන ඩයලොග් නම් රත්තරං දිනුම් ඇදීමෙන් 2012 ජනවාරි සිට ජූනි මාසය දක්වා රුපියල් මිලියන 120ක් වටිනා ත්‍යාග පාරිභෝගිකයින් වෙත ප්‍රදානය කරනු ලැබීය.එසේම ඩයලොග් නම් රත්තරං දිනුම් ඇදීමෙන් ජනවාරි සිට ජූනි මාසය දක්වා තවත් ජයග්‍රාහකයින් 24 දෙනෙකුට රුපියල් ලක්ෂ 5 බැගින් වටිනා රත්තරං ප්‍රදානය කළ අතර තවත් පාරිභෝගිකයින් 120 දෙනෙකුට රන්පවුම් තිළිණ කරනු ලැබීය.ක්ෂණික දිනුම් ඇදීමෙන් ක්ෂණික තෑගි ලෙස 2012 ජනවාරි සිට ජූනි මාසය දක්වා දිනපතා එල්සීඩී ටීවී 3ක් සහ රු. 1,000/- මුදල් තෑගි 300ක් ජයග්‍රාහකයින් වෙත පිරිනමනු ලැබීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208196</link>
    <topic>කැලණි කේබල්ස් වෙළෙඳ විශිෂ්ටයෝ ඇගයෙති</topic>
    <author/>
    <content>කැලණි කේබල්ස් වෙළෙඳ විශිෂ්ටයෝ ඇගයෙතිකැලණි කේබල්ස් සමාගමේ වාර්ෂික වෙළෙඳ විශිෂ්ටයන් හා බෙදාහැරීමේ නියෝජිත සම්මාන උලෙළ, ප්‍රධාන විධායක නිලධාරි, මහින්ද සරණපාල හා සාමාන්‍යාධිකාරි - අලෙවි, අනිල් මුණසිංහ මහත්වරුන්ගේ ප්‍රධානත්වයෙන් පසුගියදා පැවැත්විණි.2011 දී කැලණි කේබල්ස් නිෂ්පාදන බෙදාහැරීම හා අලෙවිය සම්බන්ධයෙන් ක්‍රියා කරන උතුර හා නැගෙනහිර ඇතුළු දිවයින පුරා විසිරී සිටින අලෙවි ප්‍රවර්ධන නිලධාරීන් හා බෙදාහැරීම් නියෝජිතයන් අතුරෙන් වැඩි විශිෂ්ටත්වය පෙන්නුම් කළ සැමට මෙම සම්මාන උලෙළේදී සම්මාන, සහතිකපත්, මුදල් ත්‍යාග හා විදෙස් සංචාර පිරිනැමිණි. මේ සම්මාන උලෙළේදී විශිෂ්ට කලාපීය අලෙවි කළමනාකරු, විශිෂ්ට අලෙවි ප්‍රවර්ධන නිලධාරී, විශිෂ්ට ව්‍යාපෘති කළමනාකරු හා විශිෂ්ට බෙදාහැරීම් නියෝජිත (මහා පරිමාණ/ මධ්‍යම පරිමාණ/ සුළු පරිමාණ) යන අංශයන් සඳහා සම්මාන පිරිනැමිණි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208197</link>
    <topic>සංවත්සර වාසනා ප්‍රථම ත්‍යාගය පිරිනැමේ</topic>
    <author/>
    <content>සංවත්සර වාසනා ප්‍රථම ත්‍යාගය පිරිනැමේමහජන බැංකුවේ 50 වැනි සංවත්සරය නිමිත්තෙන් පවත්වන ලද 50 වැනි සංවත්සරය වාසනා දිනුම් ඇදීමේ ප්‍රථම ත්‍යාගය දිනූ වාසනාවන්තිය වූ මහරගම වත්තේ ගෙදර පදිංචි එච්.ඩී.මිසිලින් නෝනා මහත්මිය වෙත රුපියල් ලක්ෂ 110ක් වටිනා සුඛෝපභෝගී නිවස බාරදීම පසුගියදා සුබ මොහොතින් සිදුකෙරිණි.දේශීය වෛද්‍ය නියෝජ්‍ය අමාත්‍ය පණ්ඩු බණ්ඩාරනායක මහතාගේ ප්‍රධානත්වයෙන් පැවැති එම අවස්ථාවට ගම්පහ නගරාධිපති එරංග සේනානායක, මහජන බැංකුවේ ප්‍රධාන විධායක නිලධාරි සාමාන්‍යාධිකාරි එන්.වසන්ත කුමාර් මහත්වරු ද මහජන බැංකුවේ ආයතනික හා විධායක කළමනාකාරිත්වය ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208198</link>
    <topic>CBL විකුණුම් කණ්ඩායමට NASCO සම්මාන 6ක්</topic>
    <author/>
    <content>CBL විකුණුම් කණ්ඩායමට NASCO සම්මාන 6ක්සිලෝන් බිස්කට්ස් හා ඊට අනුබද්ධ සමාගම් විසින් පසුගියදා පැවැති 2012 ජාතික විකුණුම් සම්මේලනයේ දී සම්මාන 6ක් දිනාගන්නා ලදී. එම සම්මාන 6ට රන් සම්මාන 3ක් සහ රිදී සම්මාන 2ක් අයත් වේ. ශ්‍රී ලංකා අලෙවිකරණ ආයතනය විසින් විකුණුම් ක්‍ෂේත්‍රයේ විශිෂ්ටයන් ඇගයීම සඳහා ජාතික විකුණුම් සම්මේලනය වාර්ෂිකව සංවිධානය කරනු ලබයි. විකුණුම් වෘත්තියේ ඉතා ඉහළ සාර්ථකත්වයක් අත්කරගැනීම වෙනුවෙන් CBL වෙත මෙම සම්මාන හිමි විය.CBL අනුබද්ධ කන්වීනියන්ස් ෆුඩ්ස් ලංකා හි ඉෂාර තලහිටියගේ කඩිනමින් අලෙවි වන පාරිභෝගික භාණ්ඩ අංශයේ වසරේ විශිෂ්ටතම ඉදිරි පෙළ විකුණුම් නිලධාරියා සඳහා වන රන් සම්මානය ද වසරේ විශිෂ්ටතම ජාතික මට්ටමේ විකුණුම් නිලධාරියා අංශයේ රන් සම්මානය ද හිමිකර ගත්තේය.කඩිනමින් අලෙවි වන භාණ්ඩ අංශයේ වසරේ විශිෂ්ටතම විකුණුම් විධායක අංශය සඳහා රන්, රිදී හා ලෝකඩ යන සම්මාන 3ම, CBL විකුණුම් කණ්ඩායම දිනාගැනීම විශේෂත්වයකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj1208199</link>
    <topic>ප්ලයිමවුත් සරසවිය සමඟ හවුල්කාරිත්වයකට</topic>
    <author/>
    <content>ප්ලයිමවුත් සරසවිය සමඟ හවුල්කාරිත්වයකටඑක්සත් රාජධානියේ ප්ලයිමවුත් විශ්වවිද්‍යාලය ශ්‍රී ලංකාවේ ව්‍යාපාර කළමනාකරණය පිළිබඳ ජාතික පාසල සමඟ පසුගියදා හවුල්කාරිත්වයකට එළැඹිණි.ප්ලයිමවුත් විශ්වවිද්‍යාලයේ සභාපති සහ උප කුලපති මහාචාර්ය වෙන්ඩි පූර්සෙල් සමඟ ප්‍රධාන ආරාධිතයා වූ අධ්‍යාපන අමාත්‍ය බන්දුල ගුණවර්ධන මහතා හා පාර්ලිමේන්තු මන්ත්‍රී මොහාන්ලාල් ග්‍රේරු මහතා ද එම අවස්ථාවට සහභාගි වූ සම්භාවනීය පිරිස අතර වූහ.”අපි ශ්‍රී ලංකාවේ අද අවශ්‍යතාවටත්, අනාගත අවශ්‍යතාවලටත් මනාව ගැළපෙන ලෙස විශේෂයෙන් සකස් කරන ලද උපාධි පාඨමාලා ඉදිරිපත් කරමු. අපිට අවශ්‍ය අපගේ උපාධිධාරීන් අනාගත ශ්‍රී ලංකාවේ නායකයින් වනු දැකීමයි.” යැයි මහාචාර්ය පූර්සෙල් එහි දී පැවැසීය.ව්‍යාපාර කළමනාකරණය පිළිබඳ ජාතික පාසලේ ප්‍රධාන විධායක ආචාර්ය ඊ.ඒ.වීරසිංහ මහතා මෙහිදී පැවසුවේ අධ්‍යාපන ආයතනයක් ලෙස ශ්‍රී ලංකාවේ උසස් අධ්‍යාපනය යන්න යළි නිර්මාණය කිරීමට තම ආයතනය අධිෂ්ඨාන කරගෙන සිටින බවයි. අපි දැනට ලෝකයේ කීර්තිමත්ම විශ්වවිද්‍යාල එනම් ඩබ්ලින් යුනිවර්සිටි කොලේජ් – අයර්ලන්තය, ලිම්කොක්වින් විශ්වවිද්‍යාලය – මැලේසියාව සහ අලුතෙන්ම ප්ලයිමවුත් විශ්වවිද්‍යාලය සමඟ දීර්ඝකාලීන සහයෝගිතා ගොඩනඟාගෙන තිබෙනවා යැයි ද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj12081910</link>
    <topic>සියැට් ශ්‍රී ලංකා ක්‍රිකට් සම්මාන උලෙළ එන මස</topic>
    <author/>
    <content>සියැට් ශ්‍රී ලංකා ක්‍රිකට් සම්මාන උලෙළ එන මසඅන්තර්ජාතික ක්‍රිකට් පිටියේ සුවිශේෂී දස්කම් දක්වමින් මව්බිමට කීර්තියක් අත්කර දුන් ක්‍රිකට් ක්‍රීඩකයින් සහ ඇස නොගැටුණු එහෙත් ක්‍රීඩා සමාජ මට්ටමින් දස්කම් දැක් වූ ක්‍රිකට් ක්‍රීඩකයින් අගයනු වස් සියැට් සහ ශ්‍රී ලංකා ක්‍රිකට් ආයතනය එක්ව සංවිධානය කරන සියැට් ශ්‍රී ලංකා ක්‍රිකට් සම්මාන උලෙළ ලබන මසදී පැවැත්වීමට සැලසුම් කර ඇත.සියැට් කැලණිය හෝල්ඩින්ස් හි වැඩ බලන ප්‍රධාන විධායක නිලධාරි ආර්.රාමන් මහතා විසින් සියැට් ශ්‍රී ලංකා ක්‍රිකට් සම්මානයක අනුරුවක් ශ්‍රී ලංකා ක්‍රිකට් ආයතනයේ උප සභාපති කේ.මතිවානන් මහතා වෙත පිරිනමමින්. ශ්‍රී ලංකා ක්‍රිකට් ආයතනයේ ප්‍රධාන විධායක නිලධාරි අජිත් ජයසේකර, සියැට් කැලණි හෝල්ඩින්ස් හි උප සභාපති – විකුණුම් හා අලෙවි රවී ඩඩ්ලානි, ශ්‍රී ලංකා ක්‍රිකට් කණ්ඩායමේ සාමාජික ජීවන් මෙන්ඩිස් සහ ශ්‍රී ලංකා ක්‍රිකට් ආයතනයේ ලේකම් නිශාන්ත රණතුංග යන මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj12081911</link>
    <topic>ශ්‍රී ලංකාවේ පළමු යොවුන් ජල වෘත්තිකයන්ගේ සමුළුව</topic>
    <author/>
    <content>ශ්‍රී ලංකාවේ පළමු යොවුන් ජල වෘත්තිකයන්ගේ සමුළුවශ්‍රී ලංකාවේ ජලය හා සම්බන්ධ ක්ෂේත්‍රවල සේවයේ නියුතු වෘත්තිකයන් සතු දැනුම බෙදා ගැනීමේ අරමුණින් ශ්‍රී ලංකා ජල සංසදය (ලංකා ජලනි), ජාත්‍යන්තර ජල කළමනාකරණ ආයතනය හා යුනිලීවර් පියුරිටි සමඟ එක්ව ප්‍රථම වරට සමුළුවක් නොවැම්බර් මස 22 හා 23 යන දෙදින තුළ පැවැත්වීමට පියවර ගෙන ඇත.වයස අවුරුදු 35ට අඩු අවම වශයෙන් වසර 75ක පළපුරුද්දක් සහිතව ජලය හා සම්බන්ධ ක්ෂේත්‍රවල සේවයේ නියුතු තරුණ ජල වෘත්තිකයින් වෙනුවෙන් මෙම සමුළුව විවෘතව පවතියි.තමන් විසින් ක්ෂේත්‍රයේ ලැබූ අත්දැකීම් රටේ අනාගත ප්‍රයෝජනය සඳහා යොමු කරලීම උදෙසා මනා ජල පරිභෝජනය, ක්‍රමවත් සැපයීම් සේවා, යහපාලනය, ආර්ථික හා මූල්‍යමය ශක්‍යතාවයන්, පාරිසරික තිරසාර භාවය හා එම මාතෘකාවන්ට අනුබද්ධිත තේමාවන් ආශ්‍රිතව ඉදිරිපත් කිරීම් ලෙස යොමු කළ යුතුය.සමුළුව සඳහා ඉදිරිපත් කරනු ලබන සංක්ෂිප්ත තාක්ෂණික කමිටුව, තරුණ ජල වෘත්තිකයින්ගේ සමුළුව, ශ්‍රී ලංකා ජල සංසදය (ලංකා ජලනි), ඛ්/ර්‍ණ ධ්එර්ධ්, අංක 127, සුනිල් මාවත, පැලවත්ත, බත්තරමුල්ල ලිපිනයෙන් වැඩි විස්තර ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj12081912</link>
    <topic>බදාදා කැපී පෙනෙන වෙනසක්</topic>
    <author>තාරක වික්‍රමසේකර</author>
    <content>බදාදා කැපී පෙනෙන වෙනසක්සතිය ආරම්භයේ දී වෙළෙඳ පොළ කැපී පෙනෙන වෙනසක් දක්නට නොවිණි. ගනුදෙනු සංඛ්‍යාවේ ද වැඩි වෙනසක් දක්නට නොවීය. පෙර සතිය අවසානය 3754 ක්වූ ගනුදෙනු සංඛ්‍යාව සතිය ආරම්භක සඳුදා (13) දැක්වුණේ ගනුදෙනු 3611 ක් ලෙසිනි.මිල ඉහළ යාම් එතරම් දක්නට නොවුණ අතර සින්ග් ලංකා කොටසක මිල රුපියල් 60.20 සිට 65 ක් දක්වා රුපියල් 4.80 කින් ඉහළ ගියේය.සෙසු සමාගම්වල මිල කැපී පෙනෙන ලෙස ඉහළ ගියේ නැත. මිල පහළ යාම් අතුරින් කැපී පෙනුණේ හන්ටර්ස් සමාගමයි. පෙර දින රුපියල් 300.00 ක් වූ සමාගමේ කොටසක මිල එදින රුපියල් 291.10 ක් දක්වා රුපියල් 8.90 කින් මිල පහළ ගියේය. යුනියන් ඇෂුවරන්ස් කොටසක මිල රුපියල් 94.50 සිට රුපියල් 90.00 ක් දක්වා රුපියල් 4.50 කින් මිල පහළ ගියේය.එදින වැඩිම කොටස් අලෙවි වූයේ ඊ චැනලින් සමාගමේය. අලෙවි වූ කොටස් ගණන 2729554 කි. ෆී‍්‍ර ලංකා කොටස් 1084703 ක්ද පිරමල් ග්ලාස් 1661263 ක් අලෙවි විය.14 වැනිදා අඟහරුවාදා වැඩිම කොටස් අලෙවි වූයේ ඩයලොග් සමාගමේය. අලෙවි වූ කොටස් ගණන 5208581 කි.පෑන් ඒෂියා කොටස් 1337171 ක් ද ෆී‍්‍ර ලංකා කොටස් 2623421 ක්ද ස්වර්ණමහල් ෆිනෑන්ස් කොටස් 1432694 ක්ද ජේ. කේ. එච්. කොටස් 1092045 ක්ද අලෙවි විය. දිනයේ වැඩිම මිලකින් ඉහළ ගියේ සින්ගර් ඉන්ඩස්ට්‍රිස් සමාගමේ කොටස්ය. පෙර දින රුපියල් 145.50 ක් වූ කොටසක මිල එදින රුපියල් 160.90 ක් දක්වා රුපියල් 15.40 කින් ඉහළ ගියේය. ජේ. කේ. එච්. කොටසක මිල ද රුපියල් 185.50 ක් වූ අතර එදින රුපියල් 194.80 ක් දක්වා රුපියල් 9.30 කින් ඉහළ ගියේය. බුකිට් ඩරා කොටසක මිල රුපියල් 675.60 සිට 670.00 ක් දක්වා රුපියල් 5.60 කින් ඉහළ ගියේය.ගනුදෙනු සංඛ්‍යාව 7123 ක් දක්වා ඉහළ යාම දිනයේ කැපී පෙනෙන සිද්ධිය විය. 15 වැනිදා ගනුදෙනු සංඛ්‍යාව 6465 ක් දක්වා අඩු විය. එදින වැඩිම කොටස් අලෙවි වූයේ ජේ. කේ. එච්. සමාගමේය.අලෙවි වූ කොටස් ගණන 3556502 කි. ස්වර්ණමහල් ෆිනෑන්ස් කොටස් 2076292 ක් ද ෆී‍්‍ර ලංකා කොටස් 2763855 ක් ද පී සී එම් හෝල්ඩින්ග්ස් කොටස් 2016000 ක් ද අලෙවි විය.දිනයේ කැපී පෙනෙන ලෙස මිල ඉහළ ගියේ හරිස්චන්ද්‍ර සමාගමේය. පෙර දින රුපියල් 2300.00 ක් වූ කොටසක මිල එදින රුපියල් 2545.20 ක් දක්වා ඉහළ ගියේය. ඒ රුපියල් 245.20 ක මිල ඉහළ යාමකි.කලම්ෂෝ කොටසක මිල ද රුපියල් 1370 සිට 1591.00 ක් දක්වා රුපියල් 221 කින් ඉහළ ගියේය.නෙස්ලේ කොටසක මිල රුපියල් 1200 සිට 1157.80 ක් දක්වා රුපියල් 42.20 කින් පහළ ගියේය. ජේ. එල්. මොරිසන් සන්ස් ඇන්ඩ් ජෝන්ස් (සිලොන්) කොටසකට රුපියල් 2.00 ක් බැගින් ලාභාංශ ගෙවනු ලබන බවත් කන්වෙන්ෂන් ෆුඩ්ස් ලංකා කොටසකට රුපියලක් බැගින් ලාභාංශ ගෙවනු ලබන බවත් නිවේදනය කර තිබුණි.අඟහරුවාදා දින සමස්ත කොටස් මිල දර්ශකය ඒකක 4908.19 ක් වූ අතර බදාදා එය දැක්වුණේ ඒකක 4939.66 ක් ලෙසිනි.මිලංකා මිල දර්ශකය අඟහරුවාදා ඒකක 4514.03 ක් වූ අතර බදාදා එය දැක්වුණේ ඒකක 4580.15 ක් ලෙසිනි.වෙළෙඳ පොළ ගනුදෙනු තරමක් ඉහළ නඟින ස්වභාවයක් සති අන්තය වන විට දක්නට ලැබුණි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj12081913</link>
    <topic>MBSL ඉතිරි කිරීමේ බැංකුවෙන් සේවා රැසක්</topic>
    <author/>
    <content>MBSL ඉතිරි කිරීමේ බැංකුවෙන් සේවා රැසක්ශ්‍රී ලංකා මර්චන්ට් බැංකුවට අනුබද්ධව ක්‍රියාත්මක වන එම්.බී.එස්.එල්. ඉතිරි කිරීමේ බැංකුව, බැංකුකරණ ක්ෂේත්‍රය අධිවේගී වෙනසකට ලක්කරමින් සැමට ශක්තිමත් මූල්‍ය කළමනාකරණ සේවාවක් සැපයීමට දැන් සූදානමින් සිටියි. පාරිභෝගිකයන් වෙත සේවා සැපයීම පහසු කරමින් නව බැංකු ශාඛා දීපව්‍යාප්තව විවෘත කිරීමත්, ලංකාවේ ඕනෑම ස්ථානයක සිට ගනුදෙනු කළ හැකි පරිදි සියලුම ශාඛා නවීකරණය කිරීමත් සිදු වෙමින් පවතී. එහි පළමු අදියර ලෙස කුරුණෑගල, කළුතර, කොට්ටාව සහ ගාල්ල ශාඛා නවීකරණය කොට විවෘත කෙරිණි.”අපේ ව්‍යාපාර ඵලදායිතාවය ඉහළ නැංවීමට වගේම පාරිභෝගික සේවා දියුණු කරන්නත් අපේ ශක්තිය යෙදවීමට හැකිවීම පිළිබඳව අපි ආඩම්බර වෙනවා. MBSL ඉතිරි කිරීමේ බැංකුව අප පාරිභෝගිකයන්ගේ ව්‍යාපාර ක්‍රම ක්‍රමයෙන් දියුණු කරමින් අතිවිශිෂ්ට සේවාවක් ලබා දුන් නිසාම පාරිභෝගිකයන් වෙනුවෙන් කැපවුණු මූල්‍යමය කොටස්කරුවෙක් වෙන්න පුළුවන් වුණා. ඒ නිසාම අපේ ගමන් මඟ සහ වෙළෙඳපළ ස්ථාවරත්වය සාර්ථක කරගන්න හැකි වුණා” යැයි MBSL ඉතිරි කිරීමේ බැංකුවේ සභාපති එම්.ආර්.ෂා මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>19</day>
    </date>
    <link>http://www.silumina.lk/2012/08/19/_art.asp?fn=aj12081914</link>
    <topic>ඉන්ඩස්ට්‍රියල් ගෑසස් ආයතනයෙන් ද්‍රව ඔක්සිජන් නයිට්‍රජන් යන්ත්‍රෝපකරණ</topic>
    <author/>
    <content>ඉන්ඩස්ට්‍රියල් ගෑසස් ආයතනයෙන් ද්‍රව ඔක්සිජන් නයිට්‍රජන් යන්ත්‍රෝපකරණඉන්ඩස්ට්‍රියල් ගෑසස් පෞද්ගලික ආයතනය විසින් ඉදිකරන ලද ද්‍රව ඔක්සිජන් සහ ද්‍රව නයිට්‍රජන් නිෂ්පාදන යන්ත්‍රෝපකරණ සපුගස්කන්ද එම ආයතන පරිශ්‍රයේ දී පසුගියදා විවෘත විය.උසස් කාර්යක්ෂමතාවයකින් මෙන්ම හුරුබුහුටි නිමාවකින් යුතු යන්ත්‍රෝපකරණවලින් සන්නද්ධව, නිෂ්පාදන දක්ෂතාවයෙන් සහ මනා පුහුණුවෙන් යුතු සේවක පිරිසකින් යුතු ඉන්ඩස්ට්‍රියල් ගෑසස් පෞද්ගලික ආයතනයේ අපේක්ෂාව වන්නේ ශ්‍රී ලංකාවේ ප්‍රමුඛතම කාර්මික වායු නිෂ්පාදකයෙක් හා සැපයුම්කරුවෙක් වීමයි.මේ නව සැපයුම්, ශීඝ්‍රයෙන් වර්ධනය වන කාර්මික පරිසරයක දිවි ගෙවන පාරිභෝගිකයින් වෙත දැනට පවතින නිෂ්පාදන බෙදාහැරීමේ ජාලය හා අත්වැල් බැඳ ගනිමින් කාර්යක්ෂමව හා විශ්වසනීයත්වයෙන් යුතුව ගෙන එන්නට ඉන්ඩස්ට්‍රියල් ගෑසස් ප්‍රයිවට් ලිමිටඩ් ආයතනය සූදානමින් සිටියි.මෙයින් කාර්මික අංශයට ද්‍රව ඔක්සිජන් සහ නයිට්‍රජන් තොග සැපයීමට අයි.පී.එල්. ආයතනයට ඇති හැකියාව තවදුරටත් පෙන්නුම් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208261</link>
    <topic>සබරගමුව, නැඟෙනහිර, උතුරුමැද සංවර්ධනයට කෝටි 38,000 ක්!</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහපසුගිය වසර පහ ඇතුළත උතුරුමැද, සබරගමුව හා නැඟෙනහිර පළාත්වල සංවර්ධන කටයුතු සඳහා රජය රුපියල් කෝටි 38,000 කට අධික මුදලක් වැය කොට ඇති බැව් අනාවරණය වෙයි.මේ මුදලින් එම පළාත් තුනේ සංවර්ධන ව්‍යාපෘති 250000 ක් පමණ නිමකර ඇති බවත් පැවසෙයි. මීට අමතරව 2013 දැයට කිරුළ වෙනුවෙන් පොළොන්නරුව, මඩකළපුව, අම්පාර, ත්‍රිකුණාමලය, යන දිස්ත්‍රික්ක සඳහා රුපියල් කෝටි 6000 ක වියදමින් තවත් සංවර්ධන ව්‍යාපෘති ක්‍රියාත්මක කෙරේ. මින් පුද්ගලයන් ලක්ෂ 25 කට පමණ සෙත සැලැසේ.උතුරුමැද, සබරගමුව හා නැඟෙනහිර පළාතේ පානීය ජල ගැටලුව සම්පූර්ණයෙන් විසඳීම සඳහාත් උතුරුමැද පළාතේ පැතිර යන වකුගඩු රෝගය වැළැක්වීම සඳහාත් මෙහිදී ප්‍රමුඛතාව දී ඇත. ඒ සඳහා රුපියල් කෝටි 8085 ක වියදමින් පුද්ගලයන් ලක්ෂ 18.5 කට පමණ සෙත සලසන මහා පරිමාණ පානීය ජල ව්‍යාපෘති 14 දැන් ජල සම්පාදන මණ්ඩලය ක්‍රියාවට නංවා ඇත.මහාමාර්ග, පාසල්, රෝහල්, යනාදි මහජන අවශ්‍යතා නංවාලීමටත්, යටිතල පහසුකම් නැංවීමටත්, ජන ජීවිතය නඟා සිටුවා ඒක පුද්ගල ආදායම ඉහළ නැංවීමටත් මේ සංවර්ධන ව්‍යාපෘතිවල අරමුණය.උතුරුමැද පළාතේ යාන් ඔය වාරි ව්‍යාපෘතිය රුපියල් කෝටි 2730 ක වියදමින් ක්‍රියාත්මක අතර නැඟෙනහිර පළාතේ රඹකැන් ඔය ව්‍යාපෘතිය රුපියල් කෝටි 250 ක වියදමින් ක්‍රියාත්මක වේ.ඉහත ප්‍රදේශවල මාර්ග කිලෝමීටර් 2500 ක් පමණ කාපට් කර හෝ කොන්ක්‍රීට් කර ඇතැයි මාර්ග සංවර්ධන අධිකාරිය පවසයි.නව විදුලි ව්‍යාපෘති 400 ක් පමණ ඉහත ප්‍රදේශවල පසුගිය වසර 5 ඇතුළත අලුතින් ක්‍රියාවට නංවා තිබේ.දැයට කිරුළ යටතේ අම්පාරට නව කෘෂි තාක්ෂණික විශ්ව විද්‍යාලයක් ලැබේ. මාර්ග කිලෝමීටර් 200 ක් පාලම් 10 ක් ද සහිතව සංවර්ධනය කෙරේ. වියදම රුපියල් කෝටි 300 කට අධිකය. අම්පාරේ නගර 6 ක් සංවර්ධනය කෙරේ. ත්‍රිකුණාමලය නගරය පූර්ණ සංවර්ධනයකට ලක්කෙරේ.ජාතික ජල සම්පාදන හා ජලපවාහන මණ්ඩලය මෙහෙයවන ජල සම්පාදන ව්‍යාපෘති මඟින් පුද්ගලයන් 1550700 කට පිරිසුදු පානීය ජලය ලැබෙන අතර ඉදිරියෙහි රඹකැන් ඔය හා මොරගහකන්ද වාරි ව්‍යාපෘති ක්‍රියාත්මක වූ විට පිළිවෙළින් නැඟෙනහිර හා උතුරුමැද තවත් ලක්ෂ 3 කට පමණ ජනතාවට පිරිසුදු පානීය ජලය ලැබේ.උතුරුමැදට ලැබෙන ජලය මොරගහකන්ද ජලාශයෙන් මාතලේ දිස්ත්‍රික්කයෙන් ලැබෙන නිසා උතුරුමැද වකුගඩු රෝගය වැළැක්වීමට ඉන් ඉඩක් ඇති වනු ඇතැයි ද වෛද්‍යවරු විශ්වාසය පළ කරති. රඹකැන් ඔය ජලාශයෙන් පානීය ජලය ලබාදීමට රුපියල් දස ලක්ෂ 2000 ක් වැය කරයි. 25000 දෙනකුට ඉන් පිරිසුදු පානීය ජලය ලැබේ.මහින්ද චින්තනය යටතේ විශාලතම පිරිවැයක් සහිත පානීය ජල යෝජනා ක්‍රම ක්‍රියාත්මක වන්නේ අම්පාෙර්ය. මුළු වියදම දස ලක්ෂ 30000 කි. අම්පාරේ තෙවැනි අදියර ජල සම්පාදන ව්‍යාපෘතිය දැන් ක්‍රියාත්මකය. ඒ සඳහා වියදම රුපියල් දස ලක්ෂ 20000 කි. ප්‍රතිලාභී පවුල් ගණන ලක්ෂ දෙකකි. මීට අමතරව අම්පාරේ අනෙක් ප්‍රජා හා මධ්‍යම ජල සම්පාදන ක්‍රම මඟින් තවත් ලක්ෂ දෙකක ජනකායක් සඳහා පිරිසුදු ජලය ලැබේ.මඩකළපුව දිස්ත්‍රික්කයේ උන්නච්චි පානීය ජල ව්‍යාපෘතිය මඟින් පුද්ගලයන් 24600 කට පිරිසුදු ජලය ලැබේ. වියදම රු. දස ලක්ෂ 11000 කි. ග්‍රාම නිලධාරී වසම් 106 ක් ක්‍රියාත්මක වේ.ත්‍රිකුණාමලයේ මුතුර් හා විසල් ත්‍රිකුණාමලය ජල ව්‍යාපෘති ක්‍රියාත්මක වේ. ඉන් ප්‍රතිලාභීන් 38200 කට සෙත සැලැසේ. වියදම රුපියල් දස ලක්ෂ 15485 කි.රත්නපුර දිස්ත්‍රික්කයේ විසල් පානීය ජල ව්‍යාපෘති තුනක් ක්‍රියාත්මකය. රත්නපුර, බලංගොඩ, කොලොන්න ජල ව්‍යාපෘති ඒ අතර වේ. ඒ සඳහා සම්පූර්ණ වියදම රුපියල් මිලියන 14584 කි. ජලය ලැබෙන පුද්ගලයන් ගණන 22000 කි.අනුරාධපුරයට දැයට කිරුළ යටතේ නව මහා පරිමාණ ජල ව්‍යාපෘති 4 කි. ඒ කැකිරාව මහමෙවුනා උයන, තන්තිරිමලේ ශ්‍රී මහා බෝධිය සුරකින ජනතාවගේ ගම්වලට ආදි වශයෙනි. වියදම රුපියල් මිලියන 1628 කි. ප්‍රතිලාභීන් ගණන 140000 කි.විසල් පොලොන්නරුව මැදිරිගිරිය හිඟුරක්ගොඩ මහ ජල සම්පාදන ව්‍යාපෘති පොලොන්නරුවේ ක්‍රියාත්මක වේ. පූර්ණ වියදම රුපියල් මිලියන 6159 කි. ජලය ලැබෙන පුද්ගලයන් ගණන 162700 කි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208263</link>
    <topic>පරීක්ෂණ එපා! අපහාස කරන්නවුන් දෙස සානුකම්පිතව බලනවා</topic>
    <author/>
    <content>පරිණත දේශපාලනඥයෙක් වශයෙන් තමාට එරෙහිව අපහාස කරන්නවුන් පිළිබඳව සානුකම්පිතව බලන බව මහින්ද රාජපක්ෂ ජනාධිපතිතුමා පවසයි. එවැනි පුද්ගලයන්ට අනුකම්පා කිරීම හැර නීති මඟින් කටයුතු නොකිරීම තම පිළිවෙත බව තවදුරටත් පවසන ජනාධිපතිතුමා; එවැනි සිද්ධීන් සම්බන්ධයෙන් පරීක්ෂණ නොපවත්වන ලෙසත් පොලිස්පතිවරයාට උපදෙස් දී ඇත.මේ බව සඳහන් වන්නේ; ජනාධිපති මාධ්‍ය ප්‍රකාශක හා අන්තර්ජාතික මාධ්‍ය උපදේශක බන්දුල ජයසේකර මහතා විසින් නිකුත් කරන ලද නිවේදනයකය. එහි මෙසේ සඳහන් වෙයි.ජනාධිපතිතුමාට අපහාස කළැ’යි චෝදනා කරමින් පාර්ලිමේන්තු මන්ත්‍රීවරුන් ඇතුළු ප්‍රාදේශීය දේශපාලනඥයින් කිහිප දෙනෙකුට එරෙහිව නඩු පැවරීමට අපරාධ පරීක්ෂණ දෙපාර්තමේන්තුව කටයුතු කරමින් සිටින බවට ප්‍රවෘත්ති පුවත්පත්වල පළවී ඇත.මේ සම්බන්ධයෙන් පොලීසිය විමර්ශන කටයුතු සිදු කරන බැවින් ඒ පිළිබඳව අවධානය යොමු කර ඇති ජනාධිපතිතුමා එසේ ක්‍රියා නොකරන ලෙස පොලිස්පතිතුමා වෙත උපදෙස් ලබා දී ඇත. තමා පරිණත දේශපාලනඥයෙක් වශයෙන් අපහාස කරන්නන් පිළිබඳව සානුකම්පිතව බලන බව ප්‍රකාශ කරන ජනාධිපතිතුමා, අසරණ ජනතාවට, රජයේ සේවකයන්ට, ව්‍යාපාරිකයින්ට කරනු ලබන අපහාස සහ මඩගැසීම් පිළිබඳව අවධානය යොමුකර පරීක්ෂණ පවත්වා ඔවුන්ගේ කටයුතු නිසි පරිදි ඉටු කිරීමට අවශ්‍ය පරිසරය නිර්මාණය කරන ලෙසට පොලිස්පතිතුමා වෙත උපදෙස් ලබා දී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208264</link>
    <topic>තැපැල් ඡන්දය හෙට-අනිද්දා</topic>
    <author>සුනිල් දයා අල්විස්</author>
    <content>සුනිල් දයා අල්විස්නැගෙනහිර, උතුරු මැද, සබරගමුව යන පළාත් සභා තුනේ තැපැල් ඡන්ද විමසීම් හෙට සහ අනිද්දා (27-28) දෙදින සිදු කෙරේ. මෙවර තැපැල් ඡන්දය සඳහා 1,00,818 ක් ඉල්ලුම් කර ඇත. මෙම තැපැල් ඡන්දයේදීත් මැතිවරණ නීති රීති දැඩි ලෙස ක්‍රියාත්මක කිරීමට පියවර ගෙන තිබේ. තැපැල් ඡන්දය පාවිච්චි කළ අයට ප්‍රදර්ශනය කිරීමට බලපෑම් කිරීම දඬුවම් ලබාදිය හැකි වරදක් බව මැතිවරණ කොමසාරිස් දෙපාර්තමේන්තුව දැනුම් දෙයි.තැපැල් ඡන්දය පාවිච්චි කරන ස්ථානවල ඒ වෙනුවෙන් ඡන්දය පාවිච්චි කිරීමට විශේෂ ස්ථානයක් සකසා දීමට තේරීම් භාර නිලධාරීන්ට සහ සහතික කිරීමේ නිලධාරීන්ට උපදෙස් දී තිබේ. තැපැල් ඡන්ද සඳහා යවන ලිපි කවර කිසිදු වංචාවකට යොදා ගත නොහැකි පරිද්දෙන් සකස් කොට ඇති බැව් මැතිවරණ කොමසාරිස්වරයා පවසයි. මේ සඳහා ආරක්ෂිත උපක්‍රම හයක් භාවිතයට ගෙන ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208265</link>
    <topic>5 ශිෂ්‍යත්ව ප්‍රශ්න පත්‍ර නැවත මුද්‍රණය අලෙවිය තහනම්</topic>
    <author/>
    <content>අද (26) පැවැත්වෙන ශිෂ්‍යත්ව විභාගය අවසන් වූ පසු එම විභාග ප්‍රශ්න පත්‍ර විභාග දෙපාර්තමේන්තුවේ අවසරය නොමැතිව මුද්‍රණය කිරීම, අලෙවි කිරීම හා පුවත්පත්වල පළකිරීම සපුරා තහනම් බවත්, ඒවා මුද්‍රණය කිරීම අලෙවි කිරීම යනාදී වැරදි සම්බන්ධයෙන් දැඩි දඬුවම් පමුණුවන බව විභාග කොමසාරිස් ජෙනරාල් ඩබ්ලිව්.එම්.එන්.ජේ. පුෂ්පකුමාර මහතා සිළුමිණට පැවැසීය. අදාළ ප්‍රශ්න පත්‍ර නැවත මුද්‍රණය සඳහා අවසර ලබා දෙන්නේ 5 ශිෂ්‍යත්ව විභාගයේ ප්‍රතිඵල නිකුත් වීමෙන් පසුවය.අද පැවැත්වෙන ශිෂ්‍යත්ව විභාගය විභාග මධ්‍යස්ථාන 2803 ක පැවැත්වීමට නියමිතව ඇති අතර සිංහල මාධ්‍ය අයැදුම්කරුවන් 240490 ක්ද දෙමළ මාධ්‍ය අයැදුම්කරුවන් 77926 ක්ද විභාගයට පෙනී සිටීමට නියමිතය.විභාග කොමසාරිස් ජෙනරාල්වරයා වැඩිදුරටත් පැවැසුවේ විභාගය පැවැත්වෙන අවස්ථාවේදි මවුපියන් හෝ ගුරුවරුන් විභාග මධ්‍යස්ථාන අසල රැඳී සිටීම සපුරා තහනම් බවයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208266</link>
    <topic>කටකතාවලට රැවටෙන්න එපා? ඇත්ත කතාව ළඟදීම කියනවා</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකාකොළඹ කෞතුකාගාරයේ සිදු වූ සොරකම පිළිබඳ සියලු තොරතුරු අනාවරණය වෙමින් පවතින බවත්, ඒ සියල්ල ළඟදීම මහජනතාවට හෙළි කරන බවත් පොලීසිය පවසයි.කොළඹ කෞතුකාගාරයෙන් සොරකම් කර ලද වටිනා පුරා වස්තු රැසක් මේ වන විට සොයා ගෙන ඇති අතර නුගවෙල අධිකාරම් ගේ බස්තම, අනුරාධපුර යුගයට අයත් කඩුමිට කිහිපයක්, මුද්දක්, මැණික් ගල්් ඇතුළු පුරාවස්තු ඒ අතර වන බව පොලිස් මාධ්‍ය ප්‍රකාශක අජිත් රෝහණ මහතා සිළුමිණට පැවසීය.කෞතුකාගාර සොරකම පිළිබඳව නොයෙක් කටකතා සහ අසත්‍ය ප්‍රචාර පැතිර යන නමුත් ඒවාට නොරැවටෙන ලෙසත් පොලීසිය දැනුම් දෙයි.මේ සොරකම සිදුවූ අයුරු හා සැකකරුවන් පිළිබඳ සියලු තොරතුරු දැනට හෙළි කරගෙන ඇති අතර දැනට රහස් පොලිසියට පැවරී තිබෙන්නේ එහි ප්‍රධාන සැකකරු වන දැනට සැඟවී සිටින පි‍්‍රයන්ත මෙන්ඩිස් නැමැත්තා අත්අඩංගුවට ගැනීම පමණක් බවත් සඳහන් කළ ජ්‍යෙෂ්ඨ පොලිස් අධිකාරීවරයා; ප්‍රධාන සැකකරු අත්අඩංගුවට ගත් පසු සොරකම අනාවරණය කර ගත් අයුරු ඇතුළු සෑම තොරතුරක්ම නොසඟවා මාධ්‍යයට ප්‍රකාශ කරන බවත් වැඩිදුරටත් කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208267</link>
    <topic>එ.ජා.ප.ය හතරට කැඩිලා ඡන්ද සටන ඇණහිටලා</topic>
    <author>ඉන්දික පොල්කොටුව</author>
    <content>ඉන්දික පොල්කොටුවඑ.ජා.ප.යේ මේ වන විට පවතින දැඩි අර්බුදකාරී තත්ත්වය හා උග්‍ර පිල් බෙදීම හේතුවෙන් පළාත් සභා මැතිවරණ ප්‍රචාරක කටයුතුවලින් එහි ආසන සංවිධායකවරුන්, මන්ත්‍රීවරුන් ඇතුළු බොහෝ පිරිසක් ඉන් මඟහැර සිටීමට පියවර ගෙන තිබේ.උතුරු මැද, සබරගමු හා නැඟෙනහිර පළාත් සභා මැතිවරණ ප්‍රචාරක කටයුතු සඳහා අනෙකුත් පළාත්වල පාර්ලිමේන්තු, පළාත් සභා හා පළාත් පාලන නියෝජිතයන් සහභාගි විය යුතු ආකාරය එ.ජා.ප. මූලස්ථානය විසින් ලිඛිතව දැනුම් දී තිබුණ ද ඔවුන් එම උපදෙස් ගණන් ගෙන නැති බවත් එම පක්ෂයේ අභ්‍යන්තර ආරංචි මාර්ග සඳහන් කරයි.රනිල්, සජිත්, කරු හා ෆොන්සේකා වශයෙන් මේ වන විට එ.ජා.ප.යේ පවතින උග්‍ර පිල් බෙදීම හා දැඩි අර්බුදකාරී තත්ත්වය හේතුවෙන් මෙම ප්‍රචාරක කටයුතු සඳහා සහභාගි නොවී ඉන් මඟහැර සිටීමට එම පක්ෂයේ ඇතැම් ආසන සංවිධායකවරුන් ඇතුළු ක්‍රියාකාරීන් තීරණය කැර ඇත.ප්‍රචාරක කටයුතුවලට සහභාගි වී පක්ෂයේ අභ්‍යන්තර තත්ත්වය ජනතාවට පැහැදිලි කිරීමට යෑමේදී වාරණයකට යටත්ව අදහස් ප්‍රකාශ කරන ලෙස මේ වන විට දැනුම් දී තිබීම නිසා ඇතැම් සංවිධායකවරුන් හා මන්ත්‍රීවරුන් පළාත් සභා මැතිවරණ ප්‍රචාරක කටයුතුවලට සහභාගි වුවද අදහස් ප්‍රකාශ කිරීමෙන් වැළකී සිටීමට තීරණය කැර තිබේ.මේ අතර මැතිවරණ ප්‍රචාරක කටයුතුවලට සහභාගි නොවන ආසන සංවිධායකවරුන් පාර්ලිමේන්තු පළාත් සභා මන්ත්‍රීවරුන් මෙන්ම පළාත් පාලන නියෝජිතයන් පිළිබඳ රහසිගත වාර්තාවක් සකස් කිරීමට මේ වන විට එ.ජා.ප. මූලස්ථානය පියවර ගෙන ඇතැයි එහි අභ්‍යන්තර ආරංචි මාර්ග අනාවරණය කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208268</link>
    <topic>‘Zස්කෝර්’ වෙනුවට අලුත් ක්‍රමයක්?</topic>
    <author>සුභාෂිණි ජයරත්න</author>
    <content>සුභාෂිණි ජයරත්නදැනට විශ්ව විද්‍යාලවලට සිසුන් ඇතුළත් කරගන්නා Z ස්කෝර් ක්‍රමවේදය වෙනුවට විකල්ප ක්‍රමවේදයක් හඳුන්වාදීම පිළිබඳව රජයේ අවධානය යොමුව ඇතැයි උසස් අධ්‍යාපන ඇමැති එස්.බී. දිසානායක මහතා සිළුමිණට පැවැසීය.උසස් අධ්‍යාපන අමාත්‍යාංශය මේ විකල්ප ක්‍රමවේද පිළිබඳව ආචාර්යවරුන් සමඟ මේ වන විටත් සාකච්ඡා පවත්වමින් සිටී. උසස් අධ්‍යාපන ඇමැති එස්.බී. දිසානායක මහතා සඳහන් කෙළේ විශ්ව විද්‍යාල ප්‍රවේශය සඳහා සිසුන් ඇතුළත් කර ගැනීමේදී විකල්ප ක්‍රමවේද දෙකක් ඇති අතර ඒ නැවත දිස්ත්‍රික් ලකුණු ක්‍රමයට යාම හෝ අලුත්ම සූත්‍රයකට අනුගමනය කිරීමයි. එහෙත් දිස්ත්‍රික් ක්‍රමයට යෑමේදි සිසුන්ට සිදුවන අසාධාරණ නිසා ඒ කෙරෙහි උසස් අධ්‍යාපන අමාත්‍යාංශයේ අවධානය යොමු නොකරන බවත් එහෙයින් වෙනමම සූත්‍රයක් කෙරෙහි අවධානය යොමු කරන බවත් ඇමැතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa1208269</link>
    <topic>ජාතික ඖෂධ ප්‍රතිපත්තියේ කෙටුම්පත ළඟදීම එළිදකී</topic>
    <author>සාගරිකා දිසානායක</author>
    <content>සාගරිකා දිසානායකජාතික ඖෂධ ප්‍රතිපත්තියක් සඳහා වූ කෙටුම්පත සකස් කිරීම කඩිනම් කැර ඇතැයි ජාතික ඖෂධ අධිකාරියේ අධ්‍යක්ෂ වෛද්‍ය හේමන්ත බෙනරගම මහතා පවසයි.ප්‍රමිතියෙන් උසස් ඖෂධ සාධාරණ මිලකට ජනතාවට ලබාදීම අරමුණු කැර ගනිමින් ක්‍රියාත්මක කිරීමට යන ජාතික ඖෂධ ප්‍රතිපත්තිය සඳහා වූ පනත් කෙටුම්පත සකස් කිරීම විශේෂඥ කමිටුවක් මඟින් සිදු කරගෙන යන බවත් මේ වන විට එහි කටයුතු බොහෝ දුරට අවසන්ව ඇති බවත් වෛද්‍ය බෙනරගම මහතා තවදුරටත් පැවැසීය.අදාළ කෙටුම්පත සකස් කිරීමෙන් පසුව එය සෞඛ්‍ය ඇමැතිවරයා වෙත අවසන් වශයෙන් බාරදීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082610</link>
    <topic>‘තර්මෝෆයිලේ සියෙරා’ තෙල් කාන්දුවෙයි මුහුද සිසාරා</topic>
    <author>අරුණි මුතුමලී</author>
    <content>අරුණි මුතුමලීපානදුර මුහුදේ වසර පහක් තිස්සේ නැංගුරම්ලා තිබූ තර්මොෆයිලේ සියෙරා නැව පසුගියදා ගිලී යාම නිසා බටහිර මුහුදට එහි තිබුණු තෙල් කාන්දු වී ඇති බව සමුද්‍රීය පරිසර ආරක්ෂණ අධිකාරිය පවසයි.කෙසේ වුව ද මෙට්‍රික් ටොන් 350 ක පමණ තෙල් සංචිතයක් එහි පැවතුණ ද ඉන් නැව ගිලී යනවිට ඉතිරිව තිබුණේ මෙට්‍රික් ටොන් 30 ක පමණ ප්‍රමාණයක් පමණක් බවත් ඉතිරිය වෙළෙඳ නෞකා අධ්‍යක්ෂවරයාගේ අධීක්ෂණය යටතේ ඉවත් කිරීමට හැකි වූ බවත් සමුද්‍රීය පරිසර ආරක්ෂණ අධිකාරියේ අධ්‍යක්ෂ ජෙනරාල් රියර් අද්මිරාල් එස්.ආර්. සමරතුංග මහතා සිළුමිණට පැවසීය.තවදුරටත් කරුණු පැහැදිලි කළ අධ්‍යක්ෂ ජනරාල්වරයා පැවසුවේ නිරිතදිග මෝසම් තත්ත්වය නිසා මේ කාන්දුවූ තෙල් සුළඟ හා දියවැල් ඔස්සේ උතුරු හා වයඹ දිශාවන්හි ගැඹුරු දියඹ වෙත ඇදී යා හැකි බවයි. මේ මඟින් සමුද්‍රීය පරිසරයට සිදුවිය හැකි හානිය අවම විය හැකි බව ද ඒ මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082611</link>
    <topic>නියඟය හමාරයි රටපුරා තද වැසි?</topic>
    <author/>
    <content>දිගුකාලීන නියඟය හමාර කරමින් රටේ ප්‍රදේශ කිහිපයකට තද වැසි ඇතිවන බව කාලගුණ විද්‍යා දෙපාර්තමේන්තුව පවසයි. බස්නාහිර, උතුරු මැද, සබරගමුව, මධ්‍යම, නැඟෙනහිර හා ඌව පළාත්වල වායුගෝලීය අවපාතය අව පීඩනයක් ඇතිවීම නිසා මේ තත්ත්වය උදාවනු ඇතැයි ද කාලගුණ විද්‍යාඥයෝ පවසති. මේ තද වැසි තත්ත්වය දිවයිනේ අනෙකුත් ප්‍රදේශවලට ද පැතිරීමට ඉඩ ඇතැයි කාලගුණ විද්‍යා දෙපාර්තමේන්තුව විශ්වාසය පළ කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082612</link>
    <topic>බර වැඩි නම් මතකය අඩුයි</topic>
    <author/>
    <content>සෞඛ්‍ය සම්පන්න සාමාන්‍ය ශරීර බර නඩත්තු කරන පුද්ගලයකුට වඩා ස්ථුලතාවයෙන් යුතු අයගේ මොළය දශකයකදී වසර 3.8 කින් වැඩිපුර වයසට යන බව ප්‍රංස වෛද්‍ය පර්යේෂකයෝ පිරිසක් අනතුරු අඟවති.ස්ථුලතාවය හා අධිරුධිර පීඩනය සහිත වයස අවුරුදු 50 ට වැඩි පුද්ගලයන් වේගවත් ව මානසික බිඳ වැටීම්වලටත් චිත්ත වික්ෂේපය (ඩිමෙන්ෂියා) තත්ත්වයටත් ගොදුරු වන බව ද එම වෛද්‍ය පර්යේෂකයෝ සොයාගෙන ඇත.මේ හේතුව නිසා එවැනි තත්ත්වයක් ඇති පුද්ගලයන්ගේ මතක තබා ගැනීමේ හැකියාව ද අඩුවන බව එම පර්යේෂණයෙන් හෙළි වී තිබේ.ඉතා ස්ථුල අය සහ පරිවෘත්තිය ක්‍රියාවල අසමතුලිතතා හෙවත් අධිරුධිර පීඩනය, හොඳ කොලෙස්ටරෝල් අඩුවීම, රුධිරයේ සීනි ප්‍රමාණය අධික වීම වැනි තත්ත්වයන් සහිතව ස්ථුලත්වයට පත්වන පුද්ගලයන්ගේ මෙසේ මානසික අවපාතයට ලක්වීමේ ප්‍රතිශතය සියයට 22.5 කින් වැඩි බව අනාවරණය වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082613</link>
    <topic>තලගල මහා ගිරිභණ්ඩ පූජාවට දායකවීමට ඔබටත් අවස්ථාව</topic>
    <author/>
    <content>තලගල මංගලාරාමයේ ශ්‍රී සිද්ධාර්ථ පදනම මගින් ශ්‍රී ලංකාවේ දුෂ්කර පෙදෙස්වල විහාරස්ථාන වෙනුවෙන් සිදුකරන ‘ගිරිභණ්ඩ පුජා’ (පිරිකර කන්දක් පූජා කරන) පින්කම් මාලාවේ පස්වැනි පිංකම බදුල්ල දිස්ත්‍රික්කයේ රිදීමාලියද්ද මීගහකිවුල - කන්දකැටිය - ලුණුගල - සොරණාතොට - හල්දුම්මුල්ල - ගිරාඳුරුකෝට්ටේ සහ මහියංගණය යන ප්‍රාදේශීය ලේකම් කොට්ඨාසවල දුෂ්කර ගම්මානයන්හි පිහිටි 200 ක් පමණ වූ විහාරස්ථාන වෙනුවෙන් 2012 සැප්. 09 දා පෙ.ව. 9.30 ට තලගල මංගලාරාමයේ දී පැවැත්වෙයි.පිරිකර කන්දෙහි පූජා භාණ්ඩ තැන්පත්කර පූජා කරන මූලික පින්කම් මාලාව සැප්. 01 දා සිට 08 දා දක්වා දිනවලදී ප.ව. 6.00 ට සිදුවෙයි. තලගල දී පූජා කරන පූජා භාණ්ඩ ඒ ඒ විහාරස්ථාන වෙත බෙදාදීම සැප්. 12 දා මහියංගණ රජමහාවිහාරයේදී සිදු කිරීමට නියමිත ය.මහා වංශයේ සඳහන් වන මහා දාඨික මහානාග රජතුමා මිහින්තලේ දී සිදු කළ අසිරිමත් ‘ගිරිභණ්ඩ පූජා’ පින්කම පූර්වාදර්ශයට ගෙන පිරිකර කන්දක් පූජා කරන මෙම පින්කමේ දී විහාරස්ථානයට අත්‍යවශ්‍ය වර්ග 100 ක භාණ්ඩ පූජා කරන අතර එක විහාරස්ථානයකට පූජා කරන භාණ්ඩ කට්ටලයක වටිනාකම රු. 50,000.00 කට වැඩිය. සම්පූර්ණ පින්කම සඳහා රුපියල් කෝටියකට වැඩිය වටිනා, ප්‍රමාණයෙන් ලොරි 12 කට වැඩි පිරිකර පූජා කිරීමට අපේක්ෂිතයි.මේ සඳහා පිරිකර හා අනෙකුත් ද්‍රව්‍ය සම්බන්ධ ආධාර ලබාදීම පිළිබඳව දුරකථන අංක 0773700628 මගින් විමසීමට හැකි බව මෙම වැඩසටහනේ ප්‍රධාන සංවිධායක තලගල සුමනරතන හිමිපාණෝ පවසති.ඊට අමතරව කොළඹ ප්‍රදේශයේ අයට මීට දායක වීමට පිණ්ඩපාත චාරිකාවක් 2 වැනිදා පස්වරු 4 ට කොළඹ 7 බෞද්ධ සම්මේලනයෙන් ආරම්භ වී කොළඹ 7 සම්බෝධි විහාරය දක්වා පැවැත්වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082614</link>
    <topic>විශේෂිත කරුණු පිළිබඳ සෙවීමට ඩිජිටල් සිතියම්</topic>
    <author/>
    <content>ශ්‍රී ලංකාව පිළිබඳව විශේෂිත කරුණු කාරණා ගැන ජනතාවට අවබෝධය ලබා දීම සඳහා ඉදිරියේ දී ඩිජිටල්ගත සිතියම් යොදා ගැනීමට පියවර ගැනේ. ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය සහ ශ්‍රී ලංකා මිනුම්දෝරු දෙපාර්තමේන්තුව ඒකාබද්ධව මෙය ක්‍රියාවට නංවා තිබේ.මීට අදාළ එකඟතාවන්ට එළඹීම මැනුම්පති එස්. එම්. ඩබ්ලිව්. ප්‍රනාන්දු ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනයේ ප්‍රධාන විධායක නිලධාරී රෙෂාන් දේවපුර යන මහත්වරු අතර නොබෝදා ශ්‍රී ලංකා මිනින්දෝරු දෙපාර්තමේන්තුවේ දී සිදුවිය.යොදා ගැනීම සඳහා එකට පනස් දහසේ පරිමාවට සකස් කරන ලද ශ්‍රී ලංකාවේ මංමාවත් ගංගා ඇළ දොළ ග්‍රාම සේවා වසම් ප්‍රාදේශීය ලේකම් කොට්ඨාස සහිත ඩිජිටල් සිතියම් ශ්‍රී ලංකා තොරතුරු හා සන්නිවේදන තාක්ෂණ නියෝජිතායතනය වෙත ලබා දීම ද මෙහිදී සිදුවිය.මෙම ඩිජිටල් සිතියම් මත විශේෂිත තොරතුරු මූලාශ්‍ර අන්තර්ගත කිරීමෙන් පසු එම සිතියම් මධ්‍යගත තොරතුරු පද්ධතියකට එක් කිරීමට නියමිත බව ද නියෝජිතායතනය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082615</link>
    <topic>විද්‍යෝදය සම්මාන ප්‍රදානය පුස්තකාල සේවා ශ්‍රවණාගාරයට</topic>
    <author/>
    <content>විශ්වවිද්‍යාල ක්ෂේත්‍රයෙහි හටගෙන ඇති අර්බුදකාරී තත්ත්වය හේතුකොටගෙන ශ්‍රී ජයවර්ධනපුර විශ්වවිද්‍යාලය තුළ මෙතෙක් අඛණ්ඩව පවත්වාගෙන ආ ‘විද්‍යෝදය සාහිත්‍ය සම්මාන ප්‍රදානය’ මෙවර ශ්‍රී ලංකා ජාතික පුස්තකාල සේවා මණ්ඩල ශ්‍රවණාගාරයේ දී පැවැත්වෙන බව සංවිධායකයෝ දැනුම් දෙති.මේ හේතුව නිසා මෙවර පෞද්ගලික ආරාධනා පත්‍ර ද යවා නොමැති අතර සැප්තැම්බර් 03 වැනි සඳුදා පස්වරු 4 සිට 6 දක්වා ජයවර්ධනපුර විශ්ව විද්‍යාලයේ උපකුලපති ආචාර්ය එන්. එල්. ඒ. කරුණාරත්න මහතාගේ ප්‍රධානත්වයෙන් පැවැත්වෙන සම්මාන ප්‍රදානෝත්සවයට පැමිණෙන ලෙස සියලු සාහිත්‍ය රසික රසිකාවන්ට විවෘත ආරාධනයක් කරනු ලැබේ.2011 ප්‍රකාශිත විශිෂ්ටතම නවකතාව, විශිෂ්ටතම කෙටිකතා සංග්‍රහය, විශිෂ්ටතම පද්‍ය කාව්‍ය සංග්‍රහය, විශිෂ්ටතම ගේය කාව්‍ය සංග්‍රහයට සහ විශිෂ්ටතම පුවත්පත් ලිපි සංග්‍රහයන් දෙකකට සම්මාන පිරිනැමෙන මේ උළෙලේ ඒක පුද්ගල විනිසුරුවරුන් ලෙස කටයුතු කරනුයේ මහාචාර්ය ගංගානාත් දිසානායක, ආචාර්ය ප්‍රණීත් අභයසුන්දර සහ භික්ෂුණි නාවලපිටියේ අනුරාධා සුධම්මිකා, හංසමාලා රිටිගහපොළ, ඉමේෂා ධර්මසේන යන ජ්‍යෙෂ්ඨ කථිකාචාර්යවරු ය.ජ’පුර ආදි ශිෂ්‍ය හරේන්ද්‍ර ජයලාල් මෙහෙයවන විද්‍යෝදය සාහිත්‍ය සම්මාන ප්‍රදානයේ ගායනා සෝමතිලක ජයමහ ගෙනි. සංගීතය මනෝජ් පීරිස් මෙහෙයවන අතර සම්මාන ප්‍රදානය සිදු කෙරෙන්නේ විශ්වවිද්‍යාල ශිෂ්‍ය ශිෂ්‍යාවන් අතිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aa12082616</link>
    <topic>5 වසර ශිෂ්‍යත්ව සිසුනට නාමල්ගෙන් සුබපැතුම්</topic>
    <author/>
    <content>පාසල් අධ්‍යාපනයේ ප්‍රථම කඩඉම වූ 2012 පහ වසර ශිෂ්‍යත්වයට මුහුණදෙන සෑම දරුවකුම එම විභාගයෙන් විශිෂ්ට ලෙස සමත්වනු දැකීම තම අපේක්ෂාව බව සුබ පැතුම් පණිවුඩයක් නිකුත් කරන තාරුණ්‍යයට හෙටක් සභාපති හා හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතා සඳහන් කරයි.එම පණිවුඩයේ මෙසේ ද සඳහන් වෙයි.දැනුමින් පිරි රටක් වෙනුවෙන් දැයේ පුංචි මල් කැකුළු විකසිත වන්නට පටන් ගන්නා දිනය අදයි. 5 වසර ශිෂ්‍යත්ව විභාගය විශිෂ්ට ලෙස ජය ගැනීමෙන් ඔහුගේ ළමා මනස තුළ ප්‍රථමයෙන් ම සනිටුහන් වන අභිමානය සහ අභියෝග ජය ගැනීමේ ශක්තිය පිළිබඳ ස්වයං වැටහීම දරුවාගේ ඉදිරි අධ්‍යාපන කටයුතු සාර්ථක වීමට ප්‍රබල පිටුබලයකි.අධිෂ්ඨාන ශක්තියෙන් පිරි දරුවන් නිසා සක්‍රීය ඥානවන්ත පුරවැසියකු රටට දායාද වීම වැළැක්විය නොහැක. මේ නිසා 5 වසර ශිෂ්‍යත්වයට පෙනී සිටින දරුවන් වෙනුවෙන් හැකි පහසුකම් ලබාදී ඊට යොමු කරවීම මවුපිය ගුරු සැමගේ වගකීමකි.වසරින් වසර 5 ශ්‍රේණිය ශිෂ්‍යත්වය සමත් වන දරුවන්ගේ සංඛ්‍යාව ඉහළ ගොස් තිබීම සතුටට කරුණකි.5 ශ්‍රේණිය ශිෂ්‍යත්වයෙන් දරුවන් විශිෂ්ට ලෙස සමත්වීම යනු රටේ සුබ අනාගතය ප්‍රත්‍යක්ෂ වීමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=ab1208261</link>
    <topic>හැට පැන්නත් ශ්‍රී.ල.නි.ප.ය. තාමත් තරුණයි</topic>
    <author/>
    <content>සැප්තැම්බර් මස 02 දිනට යෙදෙන ශ්‍රී ලංකා නිදහස් පක්ෂයේ 61 වැනි සංවත්සරය නිමිත්තෙනි.“කුරඳු තැලෙන කොට, බුලත් වැල දළු දාන කොට, බඩඉරිගු කරල් පීදෙන කොට, ගොයම කිරි වැදෙන කොට ගොවියාට හිනාවෙන්න පුළුවන් රටක් අපි ගොඩනඟමින් සිටිනවා. තමන් අතින් පාර හැදෙනකොට, තමන්ගේ අතින් වැව් හැදෙන කොට, තමන්ගේ ගොවිතැනට මිලක් ලැබෙන කොට, අපේම බත බුලත පාවිච්චියට ගන්න කොට අපි මේ රටේ බෝඩිංකාරයෝ නොවෙයි. දැන් මේක අපේම රට කියන හැඟීම ජනතාවට දැනෙනවා...” මෙම කොටස මා උපුටා ගත්තේ 60 වැනි ජාතික නිදහස් උත්සවය වෙනුවෙන් මහින්ද රාජපක්ෂ ජනාධිපතිතුමා විසින් පවත්වන ලද දේශනය ඇසුරිනුයි.ශ්‍රී ලංකා නිදහස් පක්ෂය පිහිටුවා වසර 61ක් ගත වෙන මේ මොහොතේ 1951 ශ්‍රී ලංකා නිදහස් පක්ෂය ආරම්භ කළ අවස්ථාවේ එළඹ සිටි දේශීයත්වය හා ජාතිකත්වය පිළිබඳ මාහැඟි දර්ශනය ඉන් වසර 61කට පසුව පවා අඛණ්ඩව රැක ගෙන සිටීම මම දකින්නේ ශ්‍රී ලංකා නිදහස් පක්ෂයේ අනන්‍යතාව හා ශක්තිමත්භාවය පිළිබිඹු කරන්නක් ලෙසයි.ශ්‍රී ලංකා නිදහස් පක්ෂය මෙරට දේශපාලන පක්ෂ නැමැති මහා උද්‍යානයේ වනස්පතියක්ව, ශාඛා ප්‍රශාඛා මණ්ඩල විහිදුවමින්, දිනෙන් දින වැඩෙමින්, සෑම දෙනාටම සෙවන සදමින් ශක්තිමත්ව තිබෙන්නේ අන් කිසිවක් නිසා නොව ශ්‍රී ලංකා නිදහස් පක්ෂය මුල් බැස භූමගත ව තිබෙන ශක්තිමත් මූලමණ්ඩලය නිසා ය. දැනට දශක කිහිපයකට පෙර අප රටේ ශක්තිමත් ව පැවැති ඇතැම් දේශපාලන පක්ෂ වර්තමානයේ දී සිය පණ නල රැක ගැනීමට තරම්වත් ශක්තියක් නොමැතිව “තැළි වළේ පණ ගැහෙමින්” සිටින්නේ එම පක්ෂවල පණ නල රැකීමට වත් තරම් ශක්තිමත් මූල මණ්ඩලයක් නොමැතිවීම නිසාය.වහල් භාවය1951 දී ශ්‍රී ලංකා නිදහස් පක්ෂය ආරම්භ වීමට බලපෑ ප්‍රධාන කාරණා රැසක් විය. එහිදී ප්‍රධාන වශයෙන් හේතු වූ කාරණාව වන්නේ එසමයෙහි මෙරට පැවැති අධිරාජ්‍යවාදී ගැති පක්ෂයක් වූ එක්සත් ජාතික පක්ෂයට විකල්පයක් වශයෙන් ක්‍රියාත්මක වීමට එවකට පැවැති වාමාංශික පක්ෂවල ශක්තිමත්භාවය ප්‍රමාණවත් නොවු නිසා ය. එකල එක්සත් ජාතික පක්ෂයේ ක්‍රියාකාරි කමිටුවට දිවංගත එස්.ඩබ්ලිව්.ආර්.ඩී.බණ්ඩාරනායක මැතිතුමා, විසින් මාදම්පේ දී පැවැති සිංහල මහා සභාව විසින් ගන්නා ලද යෝජනා කිහිපයක් ඩඩ්ලි සේනානායක මැතිතුමාට ඉදිරිපත් කළ පසු සිංහල මහා සභාව විසින් සම්මත කරගන්නා ලද එම යෝජනා පිළිගැනීමට හෙතෙම මැළිවිය. මේ හේතුවෙන් එස්.ඩබ්.ආර්.ඩී.බණ්ඩාරනායක මැතිතුමා එක්සත් ජාතික පක්ෂයෙන් ඉවත්වූ අවස්ථාවේ ඒ සමඟම දිවංගත ඩී.ඒ.රාජපක්ෂ ශ්‍රීමතාණන් ද එක්සත් ජාතික පක්ෂයෙන් ඉවත් වී 1951 දී අභිනව පක්ෂයක් වශයෙන් ශ්‍රී ලංකා නිදහස් පක්ෂය පිහිටුවා ගනු ලැබීය.ශ්‍රී ලංකා නිදහස් පක්ෂය බිහිවීම මා දකින්නේ යුගයේ අවශ්‍යතාවක් වශයෙනි. අධිරාජ්‍යවාදයෙන් නිදහස ලබා ඉන් අනතුරුව ස්වාධීන ජාතියක් වශයෙන් ගොඩනැඟීමට අපිට තිබූ අවකාශය ගිලිහී ගියේ අධිරාජ්‍යවාදීන්ගේම තවත් රූකඩ රජයක් මේ රට පාලනය කිරීම බාරගත් බැවිනි. සුද්දා මේ රටෙන් ගියේ තවත් කළු සුද්දන් පිරිසකට රට බාර දීලා යැයි සාමාන්‍ය වහර තුළ පවතින මතය මට මතක් වන්නේ එය කෙතරම් නිවැරැදි ද යන්නයි. ටයිකෝට්, ටොප්හැට් සංස්කෘතියට ආ වැඩූ පුද්ගලයින් පිරිසක් රට පාලනය කළ අතර, දේශීයත්වය අගයමින්, රට සංවර්ධනය කළ හැක්කේ දේශීය ආර්ථිකයක් මතය යන සිද්ධාන්තය පෙරටු කොට ගෙන බිහිවූ ශ්‍රී ලංකා නිදහස් පක්ෂය වටා ජනතාව ඒකරාශී වූයේ සැබැවින්ම එම පක්ෂය මහපොළවේ පය ගසා සිටින පුද්ගලයින්ගේ පක්ෂයක් වූ බැවිනි.මෙරට ආර්ථිකය තුළ වාර්තා වූ එකම අතිරික්ත අයවැය වාර්තා වූයේ 1951 වසරේදීය. ලෝක යුද්ධය හේතුවෙන් අපේ රටේ නිෂ්පාදිත රබර්වලට ඉහළ මිලක් යුරෝපය ඇතුළු රටවල්වලින් ලැබුණු හෙයින් අපේ දල දේශීය ආදායම ඉහළ ගියේය. එම වසරේදී අයවැය වාර්තාව ඉදිරිපත් කිරීමේදී ජාතික ආදායම රාජ්‍ය වියදමට වඩා ඉහළ ගොස් තිබිණි. මෙම සංසිද්ධිය එවකට හඳුන්වන ලද්දේ අභඡඡඥප ඕධධථ වශයෙනි. නමුත් එම අතිරික්ත අයවැයෙන් උපයා ගත් මුදලට එකල අපේ රට පාලනය කළ නායකයින් සිදු කළේ කුමක්ද? එම මුදල් වැය කළේ මෙරටට විස්කි හා අශ්වයින් ආනයනය කිරීම සඳහා ය.ජනසතු ව්‍යාපාර1951 ආරම්භ කළ ශ්‍රී ලංකා නිදහස් පක්ෂය ළදරු වියේ පසු වුවද 1952 පැවැති මහමැතිවරණයට නායකයින් කිහිප දෙනෙක් තරග කළහ. ඒ අනුව අත්තනගල්ලට එස්.ඩබ්.ආර්.ඩී.බණ්ඩාරනායක මහතාත්, තංගල්ලට ඍ.ඒ.රාජපක්ෂ මහතාත්, ජෝර්ජ් ආර්.ද සිල්වා මහතා කොළඹ උතුරටත්, උඩුගමට ඩී.එස්.ගුණසේකර මහතාත්, මහනුවරට තමරා කේ.ඉලංගරත්නත්, හොරණට ඒ.පී.ජයසූරිය මහතාත්, බලංගොඩ ආසනය සඳහා ජයවීර කුරුප්පු මහතාත්, එච්.ශ්‍රී නිශ්ශංක මහතා කුරුණෑගල ආසනයටත් තරග කළහ.මෙම මැතිවරණයේදී එස්.ඩබ්.ආර්.ඩී.බණ්ඩාරනායක සහ ඩී.ඒ.රාජපක්ෂ යන මහත්වරු ජයග්‍රහණය කර පාර්ලිමේන්තුවට තේරී පත්වූහ. එමෙන්ම 1956 දී පැවැති මහාමැතිවරණයෙන් මහජන එක්සත් පෙරමුණ සමඟ එක්වී ශ්‍රී ලංකා නිදහස් පක්ෂය තරග කිරීම නිසා එක්සත් ජාතික පක්ෂ රජය පරාජයට පත් කරමින් මේ රටේ දේශපාලන ඉතිහාසයේ සුවිශේෂී කඩඉමක් සලකුණු කරමින් ජයග්‍රහණය කරන ලදී. 1956 – 59 යුගයේ දී එස්.ඩබ්.ආර්.ඩී. බණ්ඩාරනායක මැතිතුමන්ගේ නායකත්වය යටතේ මෙරට ජනසතු ව්‍යාපාරය ආරම්භ කරනු ලැබීය. බැංකු, පාසල් හා වරාය වැනි පෞද්ගලික අංශය යටතේ පාලනය කළ ආයතන එතුමා විසින් ජනසතු ව්‍යාපාරය යටතේ පොදු ජනතාවගේ දේපොළ බවට පත් කරනු ලැබීය.වගා සංග්‍රාමයඉන්පසුව 1960-64 යුගය තුළ සිරිමාවෝ බණ්ඩාරනායක මැතිනියගේ නායකත්වය යටතේ ශ්‍රී ලංකා නිදහස් පක්ෂයක් ලෙසින් ප්‍රගතිශීලී ජනතා මෙහෙවරක නියැළිනි. අප රට සතුව තිබූ මුහුදු සීමාව සැතපුම් 200 දක්වා පුළුල් කර ගැනීමට සමත් විය. එමෙන්ම කච්චතිව් දූපත ශ්‍රී ලංකාවට පවරා ගැනීමට පියවර ගනු ලැබීය. මෙවැනි ජනතා හිතවාදී ජයග්‍රහණ රැසක් එම යුගය තුළ අප රටට අත්පත් කර ගැනීමට හැකි විය.එමෙන්ම 1970 – 77 පාලන කාලය තුළ ඉඩම් ප්‍රතිසංස්කරණ පනත මෙන්ම වතු ජනසතු ව්‍යාපාරය ද ක්‍රියාත්මක කළ අතර නොබැඳි ජාතින්ගේ සමුළුව ශ්‍රී ලංකාවේ පවත්වමින් ශ්‍රීී ලංකාවේ විදේශ ප්‍රතිපත්තිය ශක්තිමත් කරනු ලැබීය. සිරිමාවෝ බණ්ඩාරනායක මැතිනියගේ යුගයේ දක්නට ලැබුණු සුවිශේෂී ලක්ෂණය වන්නේ අප රට සමඟ විදේශ සම්බන්ධතා තරවීමයි. විශේෂයෙන් එවකට සමාජවාදී කඳවුර නියෝජනය කළ චීනය, යුගෝස්ලාවියාව, රුසියාව, කියුබාව වැනි රටවල් මෙන්ම එක්සත් රාජධානිය, ප්‍රංසය, ඇමෙරිකා එක්සත් ජනපදය වැනි ධනවාදී කඳවුරේ රටවල් ද අප හා මිත්‍රශීලී ප්‍රතිපත්තියක් අනුගමනය කළේය. එතුමිය විසින් එම යුගය තුළ ක්‍රියාත්මක කරන ලද වගා සංග්‍රාම වැඩ පිළිවෙළට විවේචන එල්ල වුවද දේශීය ආර්ථිකය ශක්තිමත් කරලීම සඳහා ක්‍රියාත්මක කළ සුවිශේෂී වැඩ සටහනකි. 1977 බලයට පත් වූ එක්සත් ජාතික පක්ෂ රජය විසින් මෙම වැඩ පිළිවෙළ නවත්වා දැමීම නිසා දේශීය ආහාර නිෂ්පාදන වැඩ පිළිවෙළ කඩා වැටිණි. තම ගෙවත්තේ මල් පෝච්චියේ පවා එළවළු පැළයක් සිටවූ ජනතාව එතෙරින් ආහාර පැමිණෙන තෙක් මුහුදට මුව අයා සිටිය යුතු ආර්ථිකයක් 77න් පසු මෙරටට එක්සත් ජාතික පක්ෂය රජය විසින් හඳුන්වා දෙනු ලැබී ය.ශ්‍රී ලංකා නිදහස් පක්ෂය වරින් වර ජයග්‍රහණය කරමින්, පරාජය වෙමින් හා නැවත නැවතත් වඩාත් තිබුණාටත් වඩා ශක්තිමත් වෙමින් අප රටේ ආණ්ඩු පිහිටුවනු ලැබූයේ මහජනතාව සැමදාම එම පක්ෂය කෙරේ තැබූ විශ්වාසය හා ලෙන්ගතුකම නිසාය. ශ්‍රී ලංකා නිදහස් පක්ෂයේ නායකත්වයට පත්වූ සෑමදෙනෙක්ම මහජනතාව අතර ගැවසී මහජනතාව වෙතින් හදාරා එම ජනතාවටම සේවය කිරීමට කැපවීම් කළ නායකයෝ වූහ.මානව ඉතිහාසය දෙස බලන විට එහි නිදැල්ලේ ගලා යාමේ ස්වභාවය සෑමවිටම වෙනස් කර ඇත්තේ පවත්නා ක්‍රමයට හාත්පසින්ම වෙනස්ව සිතා කටයුතු කළ උඩුගං බලා යාමට උත්සාහ දැරූ පුද්ගලයින් වෙතිනි. සිද්ධාර්ථ ගෞතමයාණන් වහන්සේ තමා දන් වැළඳූ පාත්‍රය නේරංජනාවේ තබා එම පාත්‍රය උඩුගං බලා යාමට සලස්වන ලද්දේ පවතින සමජ ක්‍රමයට එරෙහිව යාමට තමන්ට සිදුවන බව සංකේතවත් කරමිනි. ඒ අන්දමින්ම අපගේ මානව ඉතිහාසය පුරාම විවිධ පුද්ගලයෝ පවතින සමාජ ක්‍රමයට එරෙහිව උඩුගංබලා යමින් ඉතිහාසය වෙනස් කළහ.ශක්තිමත් පක්ෂයශ්‍රී ලංකා නිදහස් පක්ෂය බිහිවීම සිදු වුයේ ඒ අන්දමට දේශපාලන ක්ෂේත්‍රයේ උඩුගං බලා පිහිනීමට ප්‍රයත්න දැරූ නායකයින් පිරිසක් නිසා ය. එම නායකයින් අනුව යමින් ඉන්පසුව නායකත්වය දැරූ සෑම නායකයෙක්ම රට ජාතියේ හිත සුව පිණිස තම සේවාවන් ඉටු කළ බැවින් මේ වන විට ශ්‍රී ලංකාවේ තිබෙන දැවැන්තම හා ශක්තිමත්ම පක්ෂය බවට එම පක්ෂය පත් වී තිබේ.ශ්‍රී ලංකා නිදහස් පක්ෂයේ වත්මන් නායකත්වය දරන මහින්ද රාජපක්ෂ ජනාධිපතිතුමා අප පක්ෂය නඟා සිටුවීම සඳහා ලබා දුන් දායකත්වය ඉතා සුවිශේෂී වේ. මේ රට වසර ගණනාවක් තිස්සේ පීඩනයට ලක් කළ කොටි ත්‍රස්තවාදය සුනු විසුණු කළ එතුමාගේ නායකත්වය මුළු රටම එක්සේසත් කරමින් බියෙන් හා සැකයෙන් තොර රටක් අපට බිහිකර දී තිබේ. වසර 30ක් තිස්සේ පැවැති කොටි ත්‍රස්තවාදය පරාජය කිරීම සඳහා රජය ගෙන ගිය මහා සංග්‍රාමයේ දී මහින්ද රාජපක්ෂ ජනාධිපතිතුමා තරම් විදේශ බලපෑම්වලට ලක්වූ නායකයෙක් මෙරට නැත. එහෙත් රටේ හා ජාතියේ උන්නතිය සඳහා අවශ්‍ය නම් තමන් විදුලි පුටුවේ වුවත් වාඩිවීමට පසුබට වන්නේ නැතැයි ප්‍රකාශ කළ එතුමා රටේ භෞමික අඛණ්ඩතාව ආරක්ෂා කිරීම සඳහා කොටි ත්‍රස්තවාදය පරාජය කිරීමේ සටන අඛණ්ඩව ඉදිරියටම ක්‍රියාත්මක කළේය. විදේශ බලපෑම් හමුවේ දණ නොනැමූ එතුමාගේ නිර්භය හා උත්තුංග ක්‍රියා පිළිවෙත හේතුවෙන් වසර 30ක් තිස්සේ මෙරට භීෂණයට ලක් කළ කොටි ත්‍රස්තවාදය නන්දිකඩාල් කළපුවෙන් අවසන් කර දැමීමට පියවර ගත්තේය.ජයග්‍රහණ රැසක්පරාජය කළ නොහැකි යැයි ඇතැමුන් කී කොටි සංවිධානය පරාජය කිරීම, විදෙස් බලපෑම් හමුවේ තම මතය වෙනස් නොකිරීම හා රට සංවර්ධනය කිරීමේ ක්‍රමානුකූල වැඩ පිළිවෙළක් නිසා කිසිදු ජනාධිපතිවරයෙක් මෙරට ඉතිහාසයේ නොලැබූ ජයග්‍රහණ රැසක් එතුමා විසින් ශ්‍රී ලංකා නිදහස් පක්ෂයට උරුම කර දුන්නේය. ඒ නිසාම වර්තමානයේ අපේ රටේ තිබෙන දේශපාලන පක්ෂ අතර ශ්‍රී ලංකා නිදහස් පක්ෂය අසමසම පක්ෂයක් වී පවතින්නේය.මානුෂික මෙහෙයුමේ දී අවතැන් වූ ජනතාව ආරක්ෂා කිරීම මෙන්ම බාර වූ කොටි ත්‍රස්තවාදීන් පුනරුත්ථාපනය කර ඔවුන් යළි මෙරටට හිතැති හා වැඩැති පිරිසක් බවට පත් කිරීමට කටයුතු කිරීම, ලෝකයේ කිසිම රටක් ත්‍රස්තවාදීන්ට එවැනි සැලකීමක් කර නැති බව නො කිවමනාය. එපමණක් නොව ශ්‍රී ලංකාව ආසියාවේ ආශ්චර්යය බවට පත් කරමින් අති දැවැන්ත සංවර්ධන වැඩ පිළිවෙළක් එතුමා විසින් ආරම්භ කර ඇත. මෙම සංවර්ධන වැඩ පිළිවෙළත් සමඟ මේ රට 2020 දී ආසියානු මහාද්වීපයේ සංවර්ධිත රටවල් වන මැලේසියාව, දකුණු කොරියාව හා සිංගප්පූරුව වැනි රටවල මට්ටම දක්වා ගෙන යා හැකි පුළුල් දැක්මක් සහිතව ක්‍රියාත්මක කරනු දක්නට ලැබෙනු ඇත.බිජු වපුරා එක් දිනකින් අස්වැන්න ලබා ගත නොහැකි බව ජනතාව දනිති. රජය වර්තමානයේ ක්‍රියාත්මක කරන අතිශය දැවැන්ත සංවර්ධන ව්‍යාපෘතීන් හි ප්‍රතිඵල අපට නුදුරු අනාගතයේ දී නෙළා ගත හැකි වනු ඇත. ඉන්දියාවේ කීර්තිමත් විද්‍යාඥ මහාචාර්ය අබ්දුල් කලාම් මහතා විසින් ලියන ලද පොතක සඳහන් “ශ්‍රේෂ්ඨයින් දකින ශ්‍රේෂ්ඨ සිහින කවදා හෝ යථාර්ථයක් වනු ඇති” ට්පඥචබ ච්පඥචථඵ ධට ට්පඥචබ ච්පඥචථඥපඵ ඹඪතත ඡඥ ඊපචදඵජඥදඤඥඤ යන කියමන මා හට මෙම අවස්ථාවේ සිහිපත් වේ. අද අපේ රටේ ජනතාව දකිමින් සිටින්නේ ශ්‍රේෂ්ඨ සිහිනයකි. එනම් මේ රටේ සංවර්ධනයයි. එම සිහිනය යථාර්ථයක් බවට පත් වන්නේ ශ්‍රී ලංකා නිදහස් පක්ෂය ප්‍රමුඛ සන්ධාන රජයකින් වීම ඉතාමත් ආශ්වාදජනකය.නොසැලෙන නායකත්වයමා මින් පෙර සඳහන් කලාක් මෙන් කොටි සංවිධානය මෙරට දියත් කළ ත්‍රස්ත ප්‍රහාර මැඬ පවත්වමින් එම ත්‍රස්තවාදය අවසන් කිරීමට හැකි වූයේ ප්‍රධාන කරුණු දෙකක් නිසාය. පළමුවැන්න කොටි සංවිධානය පරාජය කළ නොහැකිය යන මිථ්‍යාවට එරෙහිව උඩුගං බලා යමින් එම ත්‍රස්තවාදය විද්වංශනය කිරීමට මහින්ද රාජපක්ෂ ජනාධිපතිතුමාගේ ශ්‍රේෂ්ඨ නායකත්වයට හැකිවීමයි. දෙවැන්න එම අතිශය වැදගත් තීරණය ගන්නා ලද්දේ ශ්‍රී ලංකා නිදහස් පක්ෂයේ නායකත්වය උසුලන්නා වූ හා ශ්‍රී ලංකා නිදහස් පක්ෂය ප්‍රමුඛ සන්ධාන රජයකින් වීමයි.මෙවැනි කාරණා දෙස බලන විට ශ්‍රී ලංකා නිදහස් පක්ෂයේ සෑම විටම නායකත්වය දැරූ ශ්‍රේෂ්ඨයින් බිහිව ඇත්තේ අප රටේ ඓතිහාසික අවශ්‍යතාවක් ඉටුකිරීම සඳහා පැමිණි නායකයින් වශයෙනි. ඔවුහු සෑමවිටම තමන්ට ඉතිහාසය විසින් පවරන ලද කාර්යය අතිශය සාර්ථකව නිම කළෝ වූහ.එවැනි අභිමානවත් දේශපාලන පක්ෂයක් වන ශ්‍රී ලංකා නිදහස් පක්ෂය වර්තමානයේ දී මේ රටේ පමණක් නොව අප ජීවත්වන ආසියානු කලාපයේම තිබෙන ශක්තිමත්ම පක්ෂය බව සනාථ කර අවසානය. මහින්ද රාජපක්ෂ ජනාධිපතිතුමාගේ නායකත්වය යටතේ අප පක්ෂය නොසිතූ විරු අයුරින් ශක්තිමත් පක්ෂයක් බවට පත්ව තිබේ. ශ්‍රී ලංකා නිදහස් පක්ෂයට එම තත්ත්වයට පත්වීමට හැකි වූයේ අන් කිසිවක් නිසා නොව ජනතාව වෙතින් පැමිණ ජනතාවගෙන් උගෙන ජනතාවට සේවය කිරීමට එම නායක කාරකාදීන් කටයුතු කළ නිසාය. නැතහොත් සැබෑ ශ්‍රී ලාංකිකයින්ගේ පක්ෂය ශ්‍රී ලංකා නිදහස් පක්ෂය වන නිසාය.ආර්ථික විද්‍යාව ආන්තික ඵලදා න්‍යායට අවස්ථා 03ක් පෙන්නුම් කරයි. එනම් වැඩෙන, ස්ථාවර හා ආන්තික අවස්ථා යනුවෙනි. ගඟක් ගලා යාමේ දීත් එම ගඟ එවැනි අවස්ථා 03ක් පසුකරයි. එනම් යෞවන අවස්ථාව, පරිණත අවස්ථාව හා වෘද්ධ අවස්ථාව වශයෙනි. ඒ අන්දමින්ම දේශපාලන පක්ෂ ද තම වයස අනුව අවස්ථා 03ක් පසුකරයි. අද දින 61 විය සම්පූර්ණ වුවද ශ්‍රී ලංකා නිදහස් පක්ෂය තරුණයකු මෙන් සවිබලයෙන් යුක්තව තව තවත් ශක්තිමත් වෙමින් සිටීමේ රහස වූ කලී කාලානුරූපව හැඩ ගැසීමට එම පක්ෂයට ඇති හැකියාව හා ජනතාව පිළිගන්නා දේශපාලන දර්ශනයක් පදනම් කර ගනිමින් නිපන් පක්ෂයක් වන බැවිනි.ශ්‍රී ලංකා නිදහස් පක්ෂය 61 වැනි සංවත්සරය සමරන මෙම අවස්ථාවේ එවැනි මහා පක්ෂයක ලේකම්වරයා වශයෙන් වසර 12ක් අඛණ්ඩව කටයුතු කිරීමට ලැබීම ම මා ලද භාග්‍යයකි. ශ්‍රී ලංකා නිදහස් පක්ෂය තවත් සියක් කල් ආයු ලැබ, මේ රටේ දේශපාලන ධාරාවේ ඉන්ද්‍රඛීලයක් සේ නොසැලී සිටින්නට ශක්තිය ධෛර්යය ලැබේවායි ප්‍රාර්ථනා කරමි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=ab1208262</link>
    <topic>විශ්ව විද්‍යාල ආචාර්යවරුන්ගේ ඉල්ලීම් වලින් 5/6 කට අප එකඟයි</topic>
    <author>සාකච්ඡා කළේ - සුභාෂිණී ජයරත්න</author>
    <content>විශ්ව විද්‍යාල ආචාර්ය සංගමය විසින් ආරම්භ කර තිබූ වර්ජනය හේතුවෙන් අවුල් සහගත තත්ත්වයට පත් වූ විශ්ව විද්‍යාල පද්ධතිය නැවත යථා තත්ත්වයට ගෙන ඒමේ අරමුණින් පසුගියදා විශ්ව විද්‍යාල සියල්ල වසා දැමීමට රජය තීරණය කළේ ය. සාකච්ඡා වට කිහිපයකින් ම අසාර්ථක වූ ඉල්ලීම් කිහිපයක් හරහා ආරම්භ කර ඇති මෙම වැඩ වර්ජනයෙන් පීඩාවට පත්වන්නේ සරසවි සිසු දරුවෝ ය. ආචාර්ය සංගමයේ ඉල්ලීම් හමුවේ රජයේ ස්ථාවරය ගැන සිළුමිණ හා සාකච්ඡාවකට එක්වන්නේ උසස් අධ්‍යාපන අමාත්‍ය එස්.බී. දිසානායක මහතා ය.සරසවි හදිසියේ වසා දමන්න තීරණය කළේ ඇයි?විශ්ව විද්‍යාල ආචාර්ය සංගමය සති කිහිපයක සිට වර්ජන ව්‍යාපාරයක් ගෙනියනවා. මේ වර්ජන ව්‍යාපාරය යන අතරතුර වර්ජන නොකරන විශ්ව විද්‍යාල කිහිපයක් තියෙනවා. ඌව වෙල්ලස්ස, නිරිතදිග විශ්වවිද්‍යාල ත්‍රිකුණාමල මණ්ඩපය, සියලුම වෛද්‍යපීඨ, වික්‍රමාරච්චි වෛද්‍ය විද්‍යාලය යන ඒවා වර්ජනය කරන්නෙ නැහැ. ආචාර්ය සංගමයේ හා අන්තරේ පෙලඹවීම් මත සමහර ශිෂ්‍යයන් ගෙවල් වලට පවා ගියා. මේ නිසා විශ්වවිද්‍යාල පද්ධතිය අවුල් සහගත තත්ත්වයකයි තිබුණේ.විශ්වවිද්‍යාල තුළ සිට බාහිර බලවේග මඟින් රජය අවුල් කිරීමේ තත්ත්වයක් ද පැවතියා. අපි මේ පිළිබඳව පසුගියදා විශ්වවිද්‍යාල උපකුලපතිවරු සමඟ සාකච්ඡා කළා. එසේම විශ්වවිද්‍යාල වසා නැවත ආරම්භ කිරීම වර්ජනය අතහැර දැමීමට කැමැති ආචාර්යවරුන්ට ශක්තියක් බව උපකුලපතිවරු පවා තේරුම් ගෙන තිබුණා. මේ සියලු කාරණා දෙස බලා තමයි අපි සරසවි තාවකාලිකව වසා දැම්මේ.සරසවි වසා දැමීමට උපකුලපතිවරුන්ගේ කැමැත්ත ලැබුණා ද?සියලු දෙනාම එක හඬින් කිව්වේ විශ්වවිද්‍යාල වසා නැවත ආරම්භ කිරීම සුදුසු බව. ඒ නිසා විශ්වවිද්‍යාල තාවකාලිකව වසා ඉතා ඉක්මනින් විවෘත කිරීමට කටයුතු කරනවා.මෙය හදිසියේ ගත් තීරණයක් ද?මෙය සැලසුම්කර ගත් තීරණයක් ම නොවේ. අපි විශ්වවිද්‍යාල උපකුලපතිවරු පසුගියදා කැඳෙව්වේ ඊළඟ අය වැය ගැන සාකච්ඡා කරන්නට. එතැන දී මේ ගැනත් අපි සාකච්ඡා කළා. මේ සාකච්ඡාවේ ප්‍රතිඵලයක් ලෙසයි විශ්ව විද්‍යාල වසා දැමීමට තීරණය කළේ.සමහර පීඨ වසා නොදැම්මේ ඒවා පවත්වාගෙන යා හැකි නිසා ද?ඒ පීඨවල කිසිම කරදරයක් නැතිව අධ්‍යාපන කටයුතු කෙරීගෙන යනවා. ඒවා අපි වහන්නේ නැහැ.ආචාර්ය සංගමය චෝදනා කරනවා පසුගියදා පැවැත්වූ විරෝධතා ව්‍යාපාරයට ශිෂ්‍ය සහභාගිත්වය වැළැක්වීමේ අරමුණින් මේ ක්‍රියාමාර්ගයට පිවිසි බව?අපි ඒ විරෝධතා ව්‍යාපාරයට ශිෂ්‍යයන් ගෙන ඒමේ සූදානමක් පවතින බව දැන සිටියේ නැහැ. ආචාර්යවරු තව අරගලයට සහභාගි කරවීම අදාළ නැති දෙයක්. එසේ ම ශිෂ්‍යයන් පටලවා ගැනීම සදාචාරාත්මක නොවන දෙයක්. ශිෂ්‍යයන් සහභාගි කරගත්තා නම් එය ඉතා වැරැදියි.මම අපේ ලේකම්, විශ්ව විද්‍යාල ප්‍රතිපාදන කොමිසමත් මේ අය සමඟ සාකච්ඡා වට ගණනාවක් ගෙන ගියා. ඒ තුළින් අපි දැක්කේ මේ අය දේශපාලන අරගලයකට අර අදින බවයි. එම නිසා විසඳුම් ලැබුණේ නැහැ. මේ නිසා ජනාධිපති ලේකම්, මුදල් අමාත්‍යාංශ ලේකම් සමඟත් සාකච්ඡා වටයක් පැවැත්වූවා. එහි ප්‍රතිඵලයක් ලෙස කොමිටියක් පත් කළා. මේ කොමිටියේ සාකච්ඡා වට 3 ක් පැවැත්වූවා. හැම සාකච්ඡා වටයකදීම මේ අය අපිත් සමඟ එකඟවී එළියට ඇවිත් වෙනත් දේ කියනවා. එම නිසා ජනාධිපති ලේකම්තුමා මෙය අතහැර දැම්මා. උසස් අධ්‍යාපන ඇමැති ලෙස අවංකව මට උවමනාව තිබුණා මෙය සාමකාමීව විසඳාගන්න. ඒ නිසා මේ ප්‍රශ්නයට මැදිහත් වෙන්න කියා බැසිල් ඇමැති තුමාට ඉල්ලීමක් කළා. ඒ සාකච්ඡාවේදී මේ අය ඉල්ලන ප්‍රධාන ඉල්ලීම් 6 න් 5 ක් කට ප්‍රතිපත්තිමය වශයෙන් එකඟ වුණා.ඒ ඉල්ලීම් පැහැදිලි කළොත්?සියයට 20 කින් වැටුප් වැඩි කිරීම, දළ ජාතික ආදායමෙන් සියයට 6 ක් රජය විසින් අධ්‍යාපනයට වැය කළ යුතු ය, විශ්වවිද්‍යාල නිර්දේශපාලනීකරණය හා ස්වාධීනත්වය ආරක්ෂා කිරීම, උසස් අධ්‍යාපන ක්ෂේත්‍රයේ වෙනස්කම් කිරීමේදී ආචාර්යවරු සමඟ සාකච්ඡා කිරීම, ආර්ථික සංවර්ධන ක්‍රියාමාර්ගවලදී ආචාර්යවරු සම්බන්ධ කිරීම හා විශ්ව විද්‍යාල ආචාර්යවරු වෙනම සේවයක් ලෙස පිළිගැනීම. මෙම ඉල්ලීම් 6 යි.මේ කරුණු 6 න් වැටුප් ප්‍රශ්නය හැරෙන්නට අනිත්වා සමඟ අපි ප්‍රතිපත්තිමය වශයෙන් එකඟයි. වැටුප් කාරණයකදී අපි එකඟ නොවුණේ ආචාර්යවරුන්ට පසුගිය වසර 1 1/2 තුළ වැටුප් වැඩි කළ නිසා. පරිවාස ආචාර්යවරුන්ට සියයට 39 කින්, කථිකාචාර්යවරුන්ට සියයට 54, ජ්‍යෙෂ්ඨ කථිකාචාර්යවරුන්ට ධ්ධ් ශ්‍රේණියට සියයට 61, ජ්‍යෙෂ්ඨ කථිකාචාර්ය 1 ශ්‍රේණියට 66, සහාය මහාචාර්යවරුන්ට සියයට 72, මහාචාර්යවරුන්ට සියයට 82, ජ්‍යෙෂ්ඨ මහාචාර්යවරුන්ට සියයට 83 කුත් යන පරිදි (සේවා උපරිම තලයේ) වැටුප් වැඩි කළා. එය ලංකා ඉතිහාසයේ රජයේ සේවකයකුට වැඩි නොකළ තරමේ විශාල වැටුපක්. මෙනමුත් මේ වෙලාවේ වැටුප් තව සියයට 20 කින් වැඩි කරන්න බැහැ.එකඟ වූ ඉල්ලීම් පැහැදිලි කළොත්?දළ ජාතික නිෂ්පාදනයෙන් සියයට 6 ක් අධ්‍යාපනයට වැය කළයුතුය යන කාරණය ප්‍රායෝගික නැහැ. ගිය වසරේ රජයේ ආදායම දළ ජාතික නිෂ්පාදනයෙන් සියයට 14.2 යි. එයින් වැටුප්, විශ්‍රාම වැටුප්, සමෘද්ධි, පිංපඩි, පොහොර සහනාධාර යනාදියට සියයට 6.5 ක් පමණ යනවා. ඉතුරු ප්‍රමාණයෙන් සියයට 6 ක් අධ්‍යාපනයට වෙන් කළොත් අනිකුත් අමාත්‍යාංශවලට කිසිදු දෙයක් නැතිව යනවා. නමුත් මානව සම්පත සංවර්ධන කිරීම සඳහා අධ්‍යාපනය සඳහා වෙන් කරන මුදල් ප්‍රමාණය වැඩි කරමින් යනවා. එම නිසා ප්‍රතිපත්තියක් ලෙස මේ කරුණට අපි එකඟයි. නමුත් ගණන් හිලව් අපිට ලබාදෙන්න බැහැ.විශ්වවිද්‍යාල ආචාර්යවරු වෙනම සේවයක් බවට පත්කිරීම යන යෝජනාවට ආණ්ඩුවේ ප්‍රතිචාරය කෙසේද යන්න පැහැදිලි කළොත්?අපි මේ අය වෙනම සේවයක් ලෙස පිළිගත් නිසා තමයි රජයේ සේවකයන්ට අවුරුදු 60 දී විශ්‍රාම යන්නට දී මේ අයට අවුරුදු 65 දී විශ්‍රාම යන්නට සැලැසුවේ. මේ අයට වැටුප් සහිතව සප්ත වාර්ෂික නිවාඩු ලබා දෙනවා. ඒ අය මේ කාලයේ පිටරට විශ්වවිද්‍යාලයක වැඩකර තවත් වැටුපක් ලබාගන්න පුළුවන්. විශේෂ පරීක්ෂණ, අධ්‍යාපන දීමනා අපි මේ අයට ලබාදී තියෙනවා.විශ්වවිද්‍යාල නිර්දේශපාලනීකරණය හා ස්වාධීනත්වය ආරක්ෂා කිරීම යන කාරණාවයි අපි මේ දිනවල කළේ. 1989 න් පසු විශ්වවිද්‍යාල පාලනය කළේ ශිෂ්‍යයන්. ශිෂ්‍යයන් විශ්වවිද්‍යාල තුළ නිලවරණ පවත්වා ප්‍රජාතන්ත්‍රවාදීව නියෝජිතයන් තෝරා ගැනීම සම්පූර්ණයෙන් ම නැති කළා. පසුගිය කාලයේ විශ්වවිද්‍යාලවල කාන්තා නේවාසිකාගාරයේ පිරිමි ළමයින් බලහත්කාරයෙන් පදිංචි වුණා. විශ්වවිද්‍යාල පාලකයන් බිය ගන්වා ගොඩනැඟිලි තමන්ට උවමනා විදියට හදාගත්තා.මේවා ත්‍රස්තවාදය වුවත් කිසිම සිසුවකුට විරුද්ධව දඬුවම් කළේ නැහැ. සමහර විශ්වවිද්‍යාලවල ආපන ශාලාවලට ළමයින්ට යන්න දෙන්නෙ නැහැ. නවක වදයට විරුද්ධ අයට නේවාසිකාගාර නැහැ, ක්‍රීඩාගාරයට, පිහිණුම් තටාකය භාවිතා කරන්න බැහැ. සමහර අයට පුස්තකාලයට යන්න දෙන්නෙ නැහැ. මේවාට විරුද්ධව කිසිම දෙයක් කරගන්න පාලනාධිකාරයට නොහැකි වුණා.අපි මේ තත්ත්වය නැති කරන්න තමයි කටයුතු කළේ. අපි උපකුලපතිවරු, පාලක මණ්ඩලය, විනය කමිටු ශක්තිමත් කර මේ තත්ත්වය වෙනස් කළා. අපි කැමැතියි විශ්ව විද්‍යාල ස්වාධීනව කටයුතු කරනවාට. නමුත් මේවා පාලනය විශ්ව විද්‍යාල කළයුත්තේ ජේ.වී.පී.ය, පෙරටුගාමී පක්ෂය නොව පාලකයනුයි.උසස් අධ්‍යාපන ක්ෂේත්‍රයේ වෙනස්කම් කිරීමේදී ආචාර්යවරු සමඟ සාකච්ඡා කළයුතු බවට ආචාර්යවරු ඉල්ලන ඉල්ලීම දැනටත් ක්‍රියාත්මකයි නේද?අපි කොහොමටත් වෙනස්කම් කිරීමේ දී උපකුලපතිවරු සමඟ සාකච්ඡා කරනවා. විශ්වවිද්‍යාල ප්‍රතිපාදන කොමිසම යටතේ කමිටු 16 ක් තියෙනවා. මේ 16 ම ඉන්නේ විශ්වවිද්‍යාල ආචාර්යවරු. නායකත්ව පුහුණුවට මේ අය විරුද්ධ වුණාට මේ නායකත්ව පුහුණුව සම්පූර්ණයෙන්ම පවත්වන්නේ විශ්වවිද්‍යාල ආචාර්යවරු. ආචාර්යවරු තමයි මේ සියලු වෙනස්කම් සැලසුම් කරන්නේ.අපි බොහෝ ම කැමැතියි මේ අය අපිත් එක්ක මේ කටයුත්තේ දී එකතු වෙනවට. ආර්ථික සංවර්ධනයේදී විශ්වවිද්‍යාල ආචාර්යවරුන්ගේ සහය ලබා ගැනීම සඳහායි අපි පර්යේෂණ දීමනා ලබාදුන්නේ. ඒ අය පර්යේෂණ කළයුතුයි. අපි ආචාර්යවරුන්ට පර්යේෂණ දීමනා වලට අමතරව සෑම විශ්ව විද්‍යාලයකටම පර්යේෂණ සඳහා මුදල් ලබාදෙනවා. අපි එසේ කරන්නේ ආර්ථික සංවර්ධන ක්‍රියාදාමයට මේ අය හවුල් කරගත යුතු නිසා. මේ අයගේ මේ ඉල්ලීම් වලට අපි එකඟයි. එසේම ඉදිරි කාලයේදී පඩි වැඩි කිරීම සිදුවන බව ද අපි ඒ අයට දැනුම්දී තියෙනවා.දෙපැත්තට ඇදෙන මේ ගැටලුවේ අවසානය කවද්ද?දැනටත් විශාල ආචාර්යවරු පිරිසක් මෙයට විරුද්ධයි. ඉදිරියට ඇවිත් ගහ බැණ නොගත්තට විශාල පිරිසක් මෙයට විරුද්ධයි.සිසුන්ට සිදුවන පාඩුව අවම කරගන්නේ කෙසේද?මේ අධ්‍යාපනයේ සිසුන්ට විශාලම පාඩුව කළේ අන්තරයයි. අන්තරයේ ප්‍රධානීන් ශිෂ්‍යයන් නොවේ. මේ අය තමයි දරුවන්ට ඉංග්‍රීසියෙන් කතා කිරීම, පුස්තකාලයේ යාම, ආචාර්යවරු හමුවීම, නිබන්ධන පංතිවලදී සාකච්ඡා කිරීම තහනම් කළේ. මේවාට ආචාර්ය සංගම් විරුද්ධ වුණේ නැහැ. අපිට අවශ්‍ය නිදහස් පරිසරයක් තුළ දරුවන් අධ්‍යාපන කටයුතු කරගෙන යනවා බලන්නයි.අපි ඉදිරියේ විශ්වවිද්‍යාල ආචාර්යවරුන්ගේ සේවය ඇගැයීමට ලක්කරන්න වැඩපිළිවෙළක් සකසා තියෙනවා. මම ඇමැති වනතුරු ලංකාවේ කිසිම විශ්වවිද්‍යාලයක් ලෝක ශ්‍රේණිගත කිරීම්වල මුල් 5000 සිටියේ නැහැ. නමුත් දැන් එහෙම නැහැ. අද විශ්වවිද්‍යාල තුළ සමහර පාඨමාලා ඉංග්‍රීසියෙන් පැවැත්වෙනවා. එයට සමහරු විරුද්ධයි. විශ්වවිද්‍යාල නවක වදය නැති කරනවාට සමහරු විරුද්ධයි.ඛ ස්කෝර් සම්බන්ධ ගැටලුව නිරාකරණය කිරීම සම්බන්ධ අලුත්ම තත්ත්වය පැහැදිලි කළොත්?අලුත් ඛ ස්කෝර් හැදුවේ ප්‍රශ්න පත්‍ර වර්ග 2 කට ළමයි පිළිතුරු ලියූ නිසායි. අපි මේ අය ගන්න අලුත්ඛ ස්කෝර් ක්‍රමයක් හැදුවා. මෙය ගැන ළමයින්ට ගැටලුවක් තිබුණේ නැහැ. මෙමගින් ළමයි විශ්වවිද්‍යාල වලට ඇතුළු වන රටාව ඒ විදියටම ආරක්ෂා වුණා. මහාචාර්ය තටිල් මේ ඛ ස්කෝර් එකට විරුද්ධව ලියන්න ගත්තා.මේ වතාවේ තටිල් ලංකා ගුරු සංගමයත්, ශිෂ්‍ය ව්‍යාපාරයත් එකතු කරගෙන නඩු දැම්මා. මේ නඩුවේ දී ශ්‍රේෂ්ඨාධිකරණය උත්සාහ කළා මේ ප්‍රශ්නය ආචාර්යවරුන්ට විසඳාගන්න ඉඩ හරින්න. නමුත් එය එසේ කරගන්න බැරිවුණා. පසුව උසාවිය තීන්දු කළා මේ දෙක වෙනමම ඛ ස්කෝර් හදන්න. මේ වැඩි වන ප්‍රමාණය තටිල් කිව්වේ 400 - 500 ක් වෙයි කියා. නමුත් 8000 කට පමණ මෙය බලපා තියෙනවා. දැන් ළමයින් අලුත් ක්‍රමයට විරුද්ධව උසාවි යනවා. එක නඩුවක් තියෙනවා, එහි ළමයි 400 ක් ඉන්නවා. විශ්වවිද්‍යාල ප්‍රතිපාදන කොමිසම දැනට යෝජනා කිහිපයක් ගෙනත් තිබෙනවා. එයට සියයට 99 ක් එකඟ වී තියෙනවා. කාගේත් එකඟත්වයෙන් ළඟදීම යෝජනාවක් ඉදිරිපත් වෙයි.මතභේදයට තුඩුදුන් ඛ ස්කෝර් ක්‍රමය ඉවත් කරන්න අදහසක් නැද්ද?අමු (උත්තර පත්‍රවලින් කෙලින්ම ලබාගන්නා ලකුණු) ලකුණුවලින් විශ්වවිද්‍යාලවලට ශිෂ්‍යයන් තෝරා ගැනීමේදී විශාල අසාධාරණකම් සිදුවෙනවා. මේ ගැන අලුත් විදියකට හිතන්න කියලා ජනාධිපතිතුමා අපිට කියා තියෙනවා. නමුත් අමු ලකුණුවලට ගොස් විශ්වවිද්‍යාලවලට ළමයි ඇතුළු කිරීම මඟින් විශාල අසාධාරණයක් වෙනවා. හේතු ගණනාවක් මත. අමු ලකුණු වලට ගියහම ළමයි ලේසි විෂයන් තෝරාගෙන විශ්වවිද්‍යාලයට යන්නට උත්සාහ කරනවා. අමාරු විෂයන් ඔවුන් අතහරිනවා.දෙවැනුව සමහර අවස්ථාවල විභාග ප්‍රශ්න පත්‍ර අමාරුවෙනවා. මෙහිදී අමාරුවන අයට විශාල අසාධාරණයක් වෙනවා. අමු ලකුණු වලට විශ්වවිද්‍යාලයට ගතහොත් ලේසි වන අයට විශාල වාසියක් වෙනවා. එම නිසාඛ ස්කෝර් මගින් මේ තත්ත්වය සමනය වෙනවා.ඛ ස්කෝර් හදා තියෙන්නේ විෂයක් අමාරු වුණත් එහි අවාසිය නැති වන්නත්, විෂයක් ලෙහෙසි වුවහොත් එයින් වන වාසිය නැතිවන්නත් තමයි මෙය සාදා තියෙන්නේ.ඒ නිසා ඛ ස්කෝර් ක්‍රමය නිසා කෙනෙකුට විෂයක් ලේසි හා අමාරු වීමේදී වාසි හෝ අවාසි වන්නෙත් නැහැ, පහසු විෂයන් තෝරා ගෙන හොර පාරෙන් විශ්ව විද්‍යාලයට යන්නට ලැබෙන්නේ නැහැ. ඒ නිසා මේ මගින් සාධාරණය ඉෂ්ට වෙනවා. අපි අලුත් ක්‍රමවේද ගැන හිතන්න ආචාර්යවරුන්ටත් කියා තියෙනවා.සාකච්ඡා කළේ - සුභාෂිණී ජයරත්නඡායාරූපය - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=ab1208263</link>
    <topic>අපි ඔබතුමාගෙන් හුඟක් දේවල් ඉගෙන ගන්නවා</topic>
    <author>චන්දන බණ්ඩාර</author>
    <content>ගිය සිකුරාදා දිනයේ ජනාධිපතිතුමා සිටියේ අනුරාධපුර ජනපති මැදුරේ ය. එදින උදෙන් ම ජනාධිපතිතුමා ගියේ වවුනියාව හා මන්නාරම දිස්ත්‍රික් සංවර්ධන කමිටු රැස්වීමට සහභාගි වීමට ය.එහිදී ජනාධිපතිතුමාගේ වැඩි අවධානය යොමු වූයේ මන්නාරම සහ වවුනියාව යන ප්‍රදේශවල එල්.ටී.ටී.ඊ. පාලන සමයේ ඉඩම්වලට ලබාදී තිබූ හොර ඔප්පු පිළිබඳව ය.මේ රටේ සිංහල දෙමළ මුස්ලිම් කියන හැම ජන කොටසකටම රටේ ඕනෑම ප්‍රදේශයක ජීවත්වීමේ අයිතිය තිබිය යුතුයි. ඒ වගේ ම ඉඩම්වලට මේ පළාතේ දීලා තියෙන ඉඩම් බලපත්‍ර වැදගත් නැහැ. ඒවාට ස්ථිර ඔප්පු ලබාදිය යුතුයි.” ජනාධිපතිතුමා මන්නාරම වවුනියාව දිස්ත්‍රික් සංවර්ධන කමිටු රැස්වීමේදී කියා සිටියේ ය.ඉන් අනතුරුව සිකුරාදා සවස් වරුවේ ජනාධිපතිතුමා තන්තිරිමලේ පවුල් 30,000 ඉලක්ක කරගනිමින් ඉදිකළ ජල ව්‍යාපෘතිය ජනතා අයිතියට පැවරුවේ ය. එම අවස්ථාවට ඇමැති එස්.එම්. චන්ද්‍රසේන, ආණ්ඩුකාර කරුණාරත්න දිවුල්ගනේ, උතුරුමැද හිටපු මහ ඇමැති බර්ටි ප්‍රේමලාල් දිසානායක සහ ඩබ්ලිව්.බී. ඒකනායක ඇතුළු මැති ඇමැතිවරු එක්ව සිටියහ.මේ අතර ගිය සෙනසුරාදා ජනාධිපතිතුමා රාජාංගනය රජමහා විහාරයේ කොත් පැලඳවීමේ උත්සවයකට සහභාගි වීය.ජනාධිපතිතුමා රාජාංගන රජමහා විහාරයේ ආගමික උත්සවයට සහභාගි වී එන අතරමගදී නියෝජ්‍ය ඇමැති ඩබ්ලිව්.බී. ඒකනායකගේ නිවෙසට ගියේය. ඉන් අනතුරුව හිටපු මහ ඇමැති බර්ටි ප්‍රේමලාල්ගේ නිවෙසට සහ අනුරාධපුර මාතලේ හංදියේ පිහිටි ඇමැති එස්.එම්. චන්ද්‍රසේනගේ නිවෙසට ද ජනාධිපතිතුමා ගියේ ය. ඒ වනවිට ඇමැති එස්.එම්. චන්ද්‍රසේනගේ නිවෙස පිහිටි භූමියේ පන්දහසකට අධික ජනතාවක් රැස්ව සිටියහ.අනුරාධපුර රැස්වීම මෙතනම තියන්න පුළුවන් නේද ඇමැතිතුමා” ජනාධිපතිතුමා ඇමැති එස්.එම්. චන්ද්‍රසේනට කීවේ ය.පසුගියදා පෞද්ගලික රූපවාහිනි නාළිකාවක සජීවී සංවාදයක් සඳහා රජය නියෝජනය කරමින් ධීවර, ජලජ සම්පත්, ගුවන් සේවා, වරාය හා මහාමාර්ග අධීක්ෂණ මන්ත්‍රී සහ පුත්තලම දිස්ත්‍රික් පාර්ලිමේන්තු මන්ත්‍රී අරුන්දික ප්‍රනාන්දු සහභාගි වූ අතර, එම අවස්ථාවට ජ.වි.පෙ නියෝජනය කරමින් බිමල් රත්නායක මන්ත්‍රීවරයා සහභාගි විය. “යහපත් දේශපාලනඥයකු බිහි කරන්නේ කෙසේද?” යන්න මාතෘකා කර ගනිමින් පැවැති මේ සාකච්ඡාව අතරතුර දී, ‘88 - 89’ කාල වකවානුවේදී ජ.වි.පෙ විසින් යහපත් දේශපාලනඥයන් හා ප්‍රභූවරුන් කී දෙනකු රටට අහිමි කළේද” යි අරුන්දික මන්ත්‍රීතුමා විමසූ අතර, ඒ සඳහා ඔවුන් ජාතියෙන් සමාව ගතයුතු බව තරයේ කියා සිටියේ ය. මේ සම්බන්ධව පැවැති දිගු විවාදයකින් අනතුරුව බිමල් රත්නායක මන්ත්‍රීවරයා ඒ පිළිබඳව සමාව අයදින බව ප්‍රකාශ කළේ ය. මේ යෝජනා කිරීම වෙනුවෙන් තමා සතුටට පත්වන බව පැවසූ අරුන්දික මන්ත්‍රීවරයා, සමාව ඉල්ලීම වෙනුවෙන් බිමල් රත්නායක මන්ත්‍රීවරයාට සිය ස්තුතිය පළ කිරීමට ද අමතක නොකළේ ය.බ්‍රහස්පතින්දා දංකොටුව ප්‍රාදේශීය ලේකම් කාර්යාලයේ පැවති ප්‍රාදේශීය සංවර්ධන කමිටු රැස්වීමට අරුන්දික මන්ත්‍රීවරයා සහභාගි විය. ධීවරයින් විසින් පැවැත්වූ උද්ඝෝෂණයකදී මියගිය ඇන්ටනී ප්‍රනාන්දු ගේ බිරියට එහිදී රුපියල් ලක්ෂයක මුදලක් මන්ත්‍රීවරයාගේ පෞද්ගලික මුදලින් පරිත්‍යාග කෙරුණු අතර, “බොහෝ දේශපාලනඥයින් සහ සමහර පක්ෂ තම ස්වාමියාගේ මරණ සිය වාසියට හරවාගත්තා මිස තමාට හෝ තම දරුවන් කෙරෙහි අවධානය යොමු නොකළ බව“ ඇය පවසා සිටියා ය.මේ වනවිට මැති ඇමැතිවරු විවිධ පළාත්වල මැතිවරණ මෙහෙයවීම සඳහා කැපවී සිටිති. ඇමැති ජොන්ස්ටන් ප්‍රනාන්දු පසුගිය දිනවල අරණායක ඡන්ද කොට්ඨාසයේ එ.ජ.නි.ස මැතිවරණ කටයුතු මෙහෙයවමික් සිටියේය. එහෙත් ජනාධිපතිතුමාගේ උපදෙස් මත පසුගියදා ඇමැති ජොන්ස්ටන් පොලොන්නරුව දිසාවේ හිඟුරක්ගොඩ එ.ජ.නි.ස මැතිවරණ කටයුතු මෙහෙයවීමට යොමු කොට තිබිණි.එහිදී ඇමැති ජොන්ස්ටන් ජන හමු රැසකට සහභාගී විය. ඒවායේ ජනතා සහභාගිත්වය ඉතා ඉහළ මට්ටමක තිබිණි. “එ.ජා.පයයි ජ.වි.පෙයි නියඟය දේශපාලනයක් බවට පත් කරගෙන. නියඟය ඇතිවුණේ වැස්ස නැති නිසා. ඒකට ආණ්ඩුව පලි නෑ. ආණ්ඩුවට තිබෙන ගමේ එක ඡන්දයක්වත් හෙළවෙන්නේවත් නෑ. එ.ජා.ප යේ අය තව තවත් ආණ්ඩුවට එන එක විතරයි වෙන්නේ.” ඇමැති ජොන්ස්ටන් ප්‍රනාන්දුට ජනතාව කීහ.ගිය සතියේ ඉරිදා ජනාධිපතිතුමා දෙහිවල ගල්කිස්ස නගරාධිපති සහ දෙහිවල ශ්‍රීලනිප සංවිධායක ධනසිරි අමරතුංග අරලියගහ මැදුර කැඳවීය. “ධනසිරි පළාත් සභා මැතිවරණයේ කොහේ හරි වැඩ කරන්ඩ යන්ඩ ඕනේ. කොහාටද යන්ඩ කැමැති” ජනාධිපතිතුමා ධනසිරිගෙන් විමසා සිටියේය.ඒ අසල ජනාධිපති කාර්ය මණ්ඩල ප්‍රධානී ගාමිණි සෙනරත් ද සිටියේය. “සර් ධනසිරි ඉතින් කොහේ දැම්මත් වැඩ කරනවානේ.” ගාමිණී සෙනරත් කියා සිටියේය. ”ඔව් ඉතින් දක්ෂයාට කොහේ වුණත් වැඩ කරන්ඩ පුළුවන්නේ. ධනසිරි යටියන්තොට යන්ඩ. ශ්‍රීලාල් වික්‍රමසිංහ හිටපු පළාත් ඇමැතිවරයාට උදව් කරන්ඩ.” ජනාධිපතිතුමා කියා සිියේය. හිටපු පළාත් ඇමැති ශ්‍රී ලාල් මෙවර සබරගමුවට එජනිසයෙන් තරඟ කරන අතර හෙතෙම යටියන්තොට ආසනයේ වත්මන් ශ්‍රීලනිප ප්‍රධාන සංවිධායක වරයාද වේ.දෙහිවල ශ්‍රීලනිප සංවිධායක ධනසිරි අමරතුංග නගරාධිපතිවරයා අරලියගහ මැදුරට යද්දී සුප්‍රසිද්ධ දේශකයකු වෙන කලීල් මවුලවිතුමා සහ දෙහිවල ගල්කිස්ස යන ප්‍රදේශවල මුස්ලිම් නායකවරු පිරිසක් ද අරලියගහ මැදුරට කැටුව ගියේය. දෙහිවල සහ කොළඹ දිසාවේ මුස්ලිම් ජනතාවගේ ප්‍රසාදය ධනසිරිට තියෙනවා කියලා අපි දන්නවා. නගර සභා මැතිවරණයේදී මං ධනසිරිට කීවේත් දෙහිවල මුස්ලිම් ඡන්ද ටික ගත්තොත් දිනන්ඩ පුළුවන් කියලයි.” ජනාධිපතිතුමා කලීල් මවුලවිතුමා ඇතුළු මුස්ලිම් නායකයන් හමුවේ කියා සිටියේය.”ඇත්තටම ජනාධිපතිතුමනි ධනසිරි කියන්නේ මුස්ලිම්වරුන්ට වස්තුවක්. අපි කවුරුත් ධනසිරි ගැන ලොකු විශ්වාසයකින් ඉන්නේ. අපි ධනසිරිට ඡන්දය දුන්නේ අපේ ජාතියේ අය අමතක කරලායි.” කලීල් මවුලවිතුමා ජනාධිපතිතුමා හමුවේ කීවේය.”ඒ වගේම තමයි ජනාධිපතිතුමනි ඇතැම් පිරිස් ලෝක මුස්ලිම් ජනතාවට ලංකාව ගැන වැරැදි චිත්‍රයක් මවන්ඩ හදනවා. ඒකට එරෙහිව ලෝක මුස්ලිම් ප්‍රජාව දැනුම්වත් කරන්ඩ අපි පෙළ ගැසෙනවා.” කලිල් මවුලවිතුමා කියා සිටියේය.”සමහරු මේ වෙනකොට නැඟෙනහිර පළාතේ ජාතිවාදය පතුරවනවා. මුස්ලිම් ආගම අදහන්ඩ නිදහස නෑ. පල්ලි කඩනවා කියලා වැරැදි මත ප්‍රචාරය කරනවා. ඔබ වහන්සේලාට එහෙම දෙයක් දකින්ඩ ලැබෙනවාද?” ජනාධිපතිතුමා මවුලවිතුමා ඇතුළු මුස්ලිම් නායකයන්ගෙන් විමසා සිටියේය.”අපි බෞද්ධ රටක ඉපදෙන්ඩ තරම් වාසනාවන්ත වුණා. දවසකට පස්වරක් මුස්ලිම් ආගම අදහන්ඩ අවසර තියෙන රටවල් 5 යි ලෝකයේ තියෙන්නේ. ඒ රටවල් 5 ටත් ලංකාව අයිතියි. ඉතින් මුස්ලිම්වරුන්ට ඕනැ විදියට ආගම අහහන්ඩ මේ රටේ ඉඩ තිබෙනවා. එහෙම තියෙද්දී සමහරු දේශපාලන වාසි ගන්ඩ බොරු ප්‍රචාර ගෙන යනවා. අපි ඒකට ඉඩක් තියන්නේ නෑ. අපි ඔබතුමා ශක්තිමත් කරන්ඩ කැප වෙනවා.” කලීන් මවුලවිතුමා කියා සිටියේය.ඉන් අනතුරුව ජනාධිපතිතුමා මුස්ලිම් නායකයන්ට ආරාධනා කළේ තමන් සමඟ දිවා ආහාරය ගැනීමටය. “අපිට මේ විදියට කිසිම රාජ්‍ය නායකයකු සලකා නැහැ. ඒ නිසා ඔබතුමා මේ රටට විශාල සම්පතක්.” මුස්ලිම් නායකයෝ කියා සිටියහ.පාර්ලිමේන්තු මන්ත්‍රී නාමල් රාජපක්ෂ මේ දිනවල උතුරු මැද, සබරගමුව සහ නැඟෙනහිර යන පළාත්වල එ.ජ.නි.ස. අපේක්ෂකයන්ගේ මැතිවරණ ප්‍රචාරක කටයුතුවලට දායක වීම නිසා දැඩි අවිවේකී බවකින් පසුවෙයි. ගිය සතියේදී මන්ත්‍රී නාමල් නැඟෙනහිර පළාතේ පළාත් සභා අපේක්ෂකයන්ගේ ඇරැයුම් අනුව මැතිවරණ ප්‍රචාරක කටයුතුවලට එක්ව සිටියේය. ඒ අනුව කල්මුණේ එ.ජ.නි.ස. අපේක්ෂකයන්ගේ ජන හමු රැසකට ද මන්ත්‍රී නාමල් සහභාගි විය.එහිදී මන්ත්‍රී නාමල් සහභාගී වූ ජනහමු රැසකට මුස්ලිම් තරුණ තරුණියන් රැසක් එක්ව සිටීම විශේෂත්වයක් විය. එහිදී මන්ත්‍රී නාමල් මුස්ලිම් තරුණ පිරිස් හමුවේ සිය අදහස් දැක්වීමටද අමතක නොකළේය. ”මේ වගේ මුස්ලිම් අයට මේ පළාත්වල සතුටින් ජීවත්වෙන්ඩ ඉඩක් තිබුණේ නෑ. ජනාධිපතිතුමා නිසා තමයි මේ රටට සාමය උදාවුණේ. ඒ වගේම තමයි මේ වෙනකොට රටට එරෙහි ඇතැම් විදෙස් බලවේගවලට මේ මැතිවරණයෙන් පණිවුඩයක් ලබා දිය යුතුයි. ඒ නිසා තමයි ජනාධිපතිතුමා ඡන්දය කලින් තියන්ඩ තීරණය කළේ.” මන්ත්‍රී නාමල් කල්මුණේ ජනතාව හමුවේ කියා සිටියේය.ඉන් අනතුරුව මන්ත්‍රී නාමල් ගියේ තිරුක්කෝවිල්හි එ.ජ.නි.ස. අපේක්ෂක භාරතීගේ මැතිවරණ ජනහමු කීපයකට සහභාගි වීමටය. එම ජනහමුවලදී ද මන්ත්‍රී නාමල්ට දෙමළ තරුණ තරුණියන්ගෙන් විශාල පිළිගැනීමක් ලැබිණි. “නාමල් මන්ත්‍රීතුමා නිසා මේ පළාතේ විශාල වශයෙන් තරුණ තරුණියෝ උද්යෝගයෙන් යුතුව කටයුතු කරනවා” එ.ජ.නි.ස. අපේක්ෂක භාරතී ජනහමුවලදී තියා සිටියේය.ඉන් අනතුරුව මන්ත්‍රී නාමල් ඇතුළු පිරිස ගියේ පොතුවිල් ප්‍රදේශයටය. ඒ එ.ජ.නි.ස. අපේක්ෂක අබ්දුල් මජිඩ්ගේ මැතිවරණ ප්‍රචාරක රැළියකටය. එම ජනහමුවට පාර්ලිමේන්තු මන්ත්‍රීවරුන් වන අරුන්දික ප්‍රනාන්දු, එරික් වීරවර්ධන, දිලුම් අමුණුගම, උදිත ලොකුබණ්ඩාර සහ ශාන්ත බණ්ඩාර යන මන්ත්‍රීවරු එක්ව සිටියහ.මේ අතරතුර මන්ත්‍රී නාමල්ගේ සම්බන්ධීකරණ ලේකම්වරයා ඇතුළු පිරිසක් මන්ත්‍රී නාමල්ට දිවා ආහාරය ගෙන ඒමට සූදානම් වූහ. මේ බව මන්ත්‍රී නාමල්ට දැන ගන්නට ලැබිණි. ඒ සමඟම මන්ත්‍රී නාමල් කියා සිටියේ අබ්දුල් මජිඩ්ගේ නිවෙසට දිවා ආහාරය ගැනීමට එන බව ඔහුට දැනුම් දෙන ලෙසටය.එදිනට පෙර දිනය මුස්ලිම්වරුන්ගේ රාමසාන් අවුරුදු උත්සවය තිබූ දිනය වීය. ඒ නිසාම අබ්දුල් මජිඩ් එ.ජ.නි.ස. අපේක්ෂකයා හනිකට මන්ත්‍රී නාමල් වෙනුවෙන් දිවා ආහාරය පිළියෙල කොට තිබිණි.මන්ත්‍රී නාමල් ඇතුළු පිරිසට මුස්ලිම් සිරිතට අනුව ආහාර පිළියෙල කොට තිබිණි. “මං ඉතින් වෙජිටේරියන්නේ. ඒ නිසා මට මේ සලාදයයි බතුයි හොඳයි” මන්ත්‍රී නාමල් තම හිතවත් මන්ත්‍රීවරුන්ට කීවේය.”නිදාවැටුණු නැෙඟනහිර පණගන්වලා ගත්තේ නාමල් මන්ත්‍රීතුමා තමයි” අබ්දුල් මජිඩ් එ.ජ.නි.ස. අපේක්ෂකයා කියා සිටියේය.මේ අතරතුර අම්පාර නගරයේදී හා නගර ශාලාවේදී රණවිරු පවුල්වල දරුවන් සඳහා ශිෂ්‍යත්ව ලබා දීමේ උත්සවයකට ද ඔහු සහභාගි විය.ඉන්පසුව මන්ත්‍රී නාමල් ගියේ නගර සභා පිටියේ පැවැති තරුණ ක්‍රියාකාරීන්ගේ හමුවකටයි. එහිදී මන්ත්‍රී නාමල් තරුණ පිරිස් ඇමතීමට ද අමතක නොකළේය. “දැයට කිරුළ ජාතික සංවර්ධන වැඩසටහනින් ඉදිරියේදී අම්පාරට විශාල වැඩ කොටසක් ඉටුවේවි. අම්පාරට අවුරුදු තිහකින් ඉටු නොවුණු වැඩ ඉදිරියේදී ඉටු වේවි. ඒ වගේම පළාත් අපේක්ෂකයන්ට අනාගතයේ මන්ත්‍රීවරුන් ලෙස විශාල වැඩ කොටසක් කළ හැකි වේවි” මන්ත්‍රී නාමල් ජනහමුවේදී කියා සිටියේය.කැලණිය මානෙල්වත්ත විහාරයේ ජනතාවට වැඳ පුදා ගැනීම සඳහා තැන්පත්කර තිබූ කපිලවස්තු සර්වඥ ධාතුන් වහන්සේ ගිය බදාදා දිනයේ පැල්මඩුල්ල රජ මහා විහාරයට වැඩම කරවන ලදී. එහිදී කපිලවස්තු සර්වඥ ධාතුන් වහන්සේ පැල්මඩුල්ල රජමහා විහාරයේ තැන්පත් කිරීම සිදු කළේ පාර්ලිමේන්තු මන්ත්‍රී නාමල් රාජපක්ෂ විසිනි. ඒ රත්නපුර දිසාවේ මැති ඇමැතිවරුන්ගේ ඉල්ලීමක් අනුව ය. “නාමල් මන්ත්‍රීතුමා මස් මාංශ නොකන හොඳ ගුණවත් තරුණ නායකයෙක්. ඒ නිසා ඔබතුමා තමයි සර්වඥ ධාතුන් වහන්සේ තැන්පත් කිරීමට සුදුසුම පුද්ගලයා” ඇමැතිනී පවිත්‍රා වන්නිආරච්චි මන්ත්‍රී නාමල්ට ධාතුන් වහන්සේ තැන්පත් කිරීමට ඇරැයුම් කරමින් පැවසුවා ය.පසුගියදා මාලදිවයිනේ ව්‍යාපාරිකයකු වන ෆොජී කොළඹ නිවෙසක රාත්‍රී පැවැති භෝජන සංග්‍රහයකට පැමිණ සිටි ආරාධිතයන් අතර එ.ජා.ප.යේ ගාලු දිස්ත්‍රික් නායක වජිර අබේවර්ධන, ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ යන අය ද වූහ. වජිර අබේවර්ධන පැමිණ සිටියේ සිය බිරිය ද සමඟ ය. මේ සාදය අතරතුර පැමිණ සිටි බොහෝ දෙනකුගේ කතාබහට ලක්ව තිබුණේ පළාත් සභා ඡන්දය මෙන්ම කොටස් වෙළෙඳපොළ සහ අධ්‍යාපන ක්‍ෂේත්‍රයේ පවතින තත්ත්වය ගැනය.ඡන්දයෙන් පැරදුණත් වජිර ඉන්නෙ හරිම සැහැල්ලුවෙන්. ඔහොම තමයි ඉන්න ඕනෑ” එක් ව්‍යාපාරිකයකු කියද්දී වජිර අබේවර්ධන කියා සිටියේ “ජය පැරදුම අපට අලුත් දෙයක් නෙවෙයි. මං පරාජයෙන් ජයග්‍රහණයට පන්නරය ගන්න කෙනෙක්.” කියාය.”මට නං දේශපාලනය එපා වෙලා” වජිර අබේවර්ධනගේ බිරිය නාමලී කීවාය. ”හැබෑට මොකද ඔය තමුන්නාන්සෙලගෙ එ.ජා.ප.යෙ විනය පරීක්ෂණ ඉවරයක් වෙන්නෙ නැද්ද? දයාසිරි ජයසේකර මන්ත්‍රීතුමා දැන් විනය පරීක්ෂණවල කරවටක්ම එරිලා නේ” හෙට්ටිගේ කීය.”එහෙම තමයි. පක්ෂයේ විනය රැකෙන්න ඕන. දයාසිරි දක්ෂයෙක් තමයි. හැබැයි එයා තේරුම් අරන් නෑ එ.ජා.ප.ය කියන්නෙ මොකක්ද කියල.” වජිර අබේවර්ධන කීවේ විපක්ෂ නායකවරයාගේ කෙලින් වැඩ කිරීමේ ගති ලක්ෂණ පෙන්වා දෙමිනි.”දැන් ඔය විනය පරීක්ෂණ තියෙන අයට මොකද වෙන්නෙ? මොනව වෙන්නද ඡන්ද කාලෙට නොමිනේෂන් දෙන කොට තමයි ඕව බලපාන්නෙ. අනිත් එක දැන් දයාසිරි ආණ්ඩුවට එනව කියලත් කටකතා යනවානේ.” වජිර කියද්දී හෙට්ටිගේ කීවේ “අපේ ජනාධිපතිතුමා විපක්ෂයෙන් කවුරුවත් ගන්න යන්නෙ නෑ. විශ්වාසය ඇතිව එන්න පුළුවන්. ජනාධිපතිතුමා ගැන විශ්වාසය ඇති තව පිරිසක්ම එ.ජා.ප.යේ ඉන්නවා. ඒ අය දෙලොවක් අතර හිරවෙලා” හෙට්ටිගේ කීය.ඒ වුණාට ආණ්ඩුවට ඉදිරියට යන්න බැරිවෙනවා. අපිට ආණ්ඩුවක් පිහිටුවන්න පුළුවන්” වජිර කීවේය.බලාපොරොත්තු තියාගෙන ඉන්න එක සෞඛ්‍යයට හොඳයි. හැබැයි ඉතිං මහින්ද රාජපක්ෂ මහත්තය හැර විකල්පයක් නෑ කියල පොදු ජනතාවගෙ හැඟීම බවත් අමතක කරන්න එපා”යි හෙට්ටිගේ දෙදෙනා අතර දේශපාලන සංවාදය අවසන් කරමින් කියා සිටියේය.ජනාධිපතිවරයා පසුගිය 22 වැනිදා පාර්ලිමේන්තුවට පැමිණ සභාවේ වාද විවාදවලට සවන් දී සිටියේය. ජනාධිපතිවරයා සභාවට එද්දී ආණ්ඩු පක්ෂයේ මෙන්ම විපක්ෂයේ සියලු දෙනාම නැඟිට පිළිගත්තේ අත්පොළසන් හඬ දෙමිනි. ටික වේලාවකින් පසුව පාර්ලිමේන්තුවේ ජනාධිපති කාර්යාලයට එතුමා පැමිණියේය. දිනේෂ් ගුණවර්ධන, සුසිල් ප්‍රේමජයන්ත, ඩිලාන් පෙරේරා, දයාශ්‍රිත තිසේරා ඇතුළු මැති ඇමැතිවරුන් රැසක්ද එතැනට පැමිණියහ. “දැන් පාර්ලිමේන්තුව අවට තියෙන ලස්සන ගැන කවුරුත් කතා කරනවා. එදා ඉන්දියා අගමැති මන්මෝහන් සිං ආපු වෙලාවෙ අවට පරිසරය ගැන දැකල කිව්වෙ ඒ අයට මෙවැනි ලස්සන තැනක් නෑ කියලයි. එදා මේ පැත්ත ලස්සනක් තිබුණෙ නෑ. දැන් දැක්කොත් තවත් සතුටුවෙයි” ජනාධිපතිවරයා කීය.”සර්! අපි නැෙඟනහිර පැත්තට ගියා. හිතාගන්න බැරි සංවර්ධනයක් වෙලා තියෙන්නෙ. ඒ වගේ පාරවල් හැදිල්ලක් දැකලම නෑ.” අරුන්දික ප්‍රනාන්දු මන්ත්‍රීවරයා කීවේය.”ඇත්තටම අපි කොච්චර වැඩ උතුරු -නැෙඟනහිරට කරල තියෙනවද? ජනාධිපතිවරයා කීවේ තවත් ව්‍යාපෘති ගණනාවක් ඒ ප්‍රදේශවල ඉදිරියේදී ක්‍රියාත්මක වන බව කිමිනි. මේ කතාබහට ඩිලාන් අමාත්‍යවරයා ද එක්වෙද්දී ජනාධිපතිවරයා එක්වරම ඇසුවේ “ආ ඩිලාන් මොකක්ද අර පත්තරවල තිබුණු බදුල්ලෙ සෙවිලි තහඩු ප්‍රශ්නය?””නෑ සර් අපේ පැත්තෙ අයට දෙන්න ගෙනාපු සෙවිලි තහඩු ටිකක් කවුද ඇවිල්ල ගෙනියන්න හදනව කියල පණිවුඩයක් ආවා. බලාගෙන යනකොට ඒක ඇත්ත. මං ඒක නැවැත්තුවා. වෙන ප්‍රශ්නයක් නෑ” ඩිලාන් අමාත්‍යවරයා පිළිතුරු දෙද්දී “ආ ඒ වගේ දෙයක්ද? සමහර මාධ්‍ය ඒක ලොකු සිද්ධියක් හැටියටයි පෙන්නුවෙ“ ජනාධිපතිවරයා කීය. පාර්ලිමේන්තුවෙ රැඳී සිටි වෙලාවේ ජනාධිපතිවරයා පැරණි සිදුවීම් ද සිහිපත් කරමින් මහත් සතුටින් යුතුව සිටියේය.”ජනාධිපතිතුමා ආපු දවසට පාර්ලිමේන්තුවටම එළිය වැටෙනවා. වෙනද පරක්කු වෙලා එන මන්ත්‍රීවරුන් මේ වගේ දවසට ඉක්මනින් එනවා” දිනේෂ් ගුණවර්ධන අමාත්‍යවරයා හෙට්ටිගේට කීවේය.”ඒ වගේම එතුමා එන දවසට විපක්ෂයේ අයත් වැඩියෙන් එනවා. බලනකොට දෙපැත්තෙම නායකයා එතුමා වගේ” හෙට්ටිගේ කීවේ සියලුදෙනා සිනහගන්වමිනි.එජාප මාධ්‍ය ප්‍රකාශක ගාල්ල දිසා පාර්ලිමේන්තු මන්ත්‍රී ගයන්ත කරුණාතිලකගේ උපන් දිනය පසුගිය සතියේ යෙදී තිබිණි. එදින උදේ පාන්දරම ජනාධිපතිතුමා මන්ත්‍රී ගයන්තට උපන් දිනය වෙනුවෙන් සුබ පැතුම් පිරිනැමුවේය. ජනාධිපතිතුමා මන්ත්‍රී ගයන්තට උපන් දින සුබ පැතුම් පිරිනමන අතරතුර රටේ වත්මන් දේශපාලන තොරතුරු ගැන ද කතාබහ කෙළේය. ඉන් අනතුරුව මන්ත්‍රී ගයන්තට ජනාධිපතිතුමා කීවේ එජාපයේ නායකත්වයට තිබෙන ගැටුම් ගැනය.“ඕනෑම පක්ෂයක ඉහළට යන්ඩනම් ඉවසීමෙන් කටයුතු කරන්ඩ ඕනේ. කලබල වෙලා, රණ්ඩු කරගෙන ගියොත් කවදාවත් පක්ෂයක ඉහළට යන්ඩ බැහැ. කැපවීමෙන් වැඩ කළොත් ඉබේම නිසි තැන ලැබෙනවා.” ජනාධිපතිතුමා කියා සිටියේය.“ඒක තමයි ජනාධිපතිතුමනි, අපි ඔබතුමාගෙන් හුඟක් දේවල් ඉගෙන ගන්නවා. ඔබතුමා බොහොම හොඳට නායකත්වයට යා යුතු ගමන්මඟ ගැන හැමෝටම හොඳ උදාහරණයක්” මන්ත්‍රී ගයන්ත ජනාධිපතිතුමාට කීවේය.මේ අතර මන්ත්‍රී ගයන්තට එදින එජාපයේ සියලුම පාර්ශ්වවල නායකයෝ උපන් දින සුබ පැතුම් පිරිනැමූහ. සජිත්, කරු, දයාසිරි, රනිල් ඇතුළු සියලු පිරිස් මන්ත්‍රී ගයන්තට සුබ පැතූහ.ගිය සතියේ දී එජාපයේ නියෝජිත පිරිසක් රාජගිරිය මැතිවරණ මහලේකම් කාර්යාලයේ දී මැතිවරණ කොමසාරිස් මහින්ද දේශපි‍්‍රය හමු වූහ. එජාප මහ ලේකම් තිස්ස අත්තනායක, ජෝශප් මයිකල් පෙරේරා, ගාමිණි ජයවික්‍රම පෙරේරා එම එජාප නියෝජිත පිරිසට එක්ව සිටියහ.එහිදී එජාප නියෝජිත පිරිස ලිඛිතව මැතිවරණ කොමසාරිස්වරයාට දන්වා සිටියේ මැතිවරණ නීති රීති උල්ලංඝනය වීම් ගැනය.මේ අතරතුර ගිය සතියේ දී දඹුල්ල ආර්ථික මධ්‍යස්ථානය ආසන්නයේදී ඒකාබද්ධ විපක්ෂයේ උද්ඝෝෂණයක් පැවැත්විණි. එහිදී නව සමසමාජ පක්ෂයේ නායක වික්‍රමබාහු කරුණාරත්නට ජනතා විරෝධයක් මතු විය. එහිදී වික්‍රමබාහු කරුණාරත්නට ජනතාවගෙන් කුණු බිත්තර ප්‍රහාරයක් ද එල්ල වීය.ගිය සතියේ දී කඩුවෙල රන්කඩු දේවාලයේ 200 වන පූජා මංගල්‍යය පැවැත්විණි. එම අවස්ථාවට එජාප නායකයා, මහලේකම් තිස්ස අත්තනායක සහ රවි කරුණානායක ඇතුළු පිරිසක් එක්ව සිටියහ. එම පූජා මංගල්‍යයට සරත් ෆොන්සේකා ද එක්ව සිටියේය. නිදහස් වූ පසුව සරත් ෆොන්සේකා එජාප නායක රනිල් වික්‍රමසිංහ හමුවූ ප්‍රථම අවස්ථාව එය විය. එහෙත් එහිදී දෙදෙනා දේශපාලන කරුණු කාරණා ගැන කතාබහ නොකළ අතර ආගිය තොරතුරු ගැන පමණක් කතාබහ කිරීමට විශේෂත්වයක් විය.මේ අතරතුර ගිය සතියේ දී එජාපය විසින් කොළඹ කොටුව දුම්රිය ස්ථානය ඉදිරිපිට උද්ඝෝෂණයක් සංවිධානය කර තිබිණි. එය සංවිධානය කොට තිබුණේ සාගල රත්නායක හිටපු මන්ත්‍රීවරයා සහ මන්ත්‍රී රුවන් විජයවර්ධන විසිනි. මේ අතරතුර ගිය බ්‍රහස්පතින්දා උදේ යළිත් වරක් එජාප නායකයා රෝහල්ගත වීය. ඒ ඔහුගේ අක්ෂි ආබාධයකට ශල්‍යකර්මයක් කැර ගැනීම සඳහාය. එම නිසා මේ සති අන්තයේ එජාප නායකයා මැතිවරණ කටයුතුවලින් ඉවත්ව සිටීමට නියමිතය.සබරගමුව හිටපු මහ ඇමැති මහීපාල හේරත්ට නොනිදන මහ ඇමැති යැයි නමක් පටබැඳුණේ දිවා රෑ වෙනසකින් තොරව ඔහු රාජකාරි කටයුතුවල නියැළෙන බැවිනි.මෙවර සබරගමුව මහ ඇමැති ධූරය සඳහා යළි තරග වදින මහීපාල හේරත් දිනකට රැස්වීම් තිහ හතළිහක් අමතයි. සියලු රැස්වීම් නිමා වන්නේ රෑ මැදියමේ සිය නිවෙස ආසන්නයේ රැස්වීම් ශාලාවට ඒ වන විටත් පැමිණ සිටින සිය ගණනක් පාක්ෂිකයන් සමඟ සතුටු සාමිචීයකට එක් වෙමිනි. එසේ පැමිණෙන්නන්ට දැක බලා ගැනීම සඳහා පුළුල් රූපවාහිනී තිරයක් ද එම ශාලාවේ සවිකර ඇති අතර හිතවතුන් හා පිළිසඳරේ යෙදෙන අතරතුර එක්තරා නාළිකාවක ප්‍රවෘත්ති විකාශනය මහීපාල හේරත්ගේ නෙත ගැටිණි.මහකනදරාව වැව් තාවුල්ලේ අනාථ වූ දැවැන්ත ඇත් රජකු පිළිබඳ පුවතක් රූපවාහිනී පුවත් නාළිකාව හරහා ඒ මොහොතේ විකාශනය විය.එම ඇතුගේ පෙනීම දුර්වල බවක් කන් සඟල සහ වලිගය වෙනත් වන අලින් සපා කා ඇති අතර රංචුවේම සෙසු අලි ඇතුන් ඇත් රජුට නොසෑහෙන්න පහර දී ඇති බවත් එම පුවතට ඇතුළත් විය.සිය කටයුතු අතරතුර රූපවාහිනී තිරය දෙස බලා සිටි මහීපාල හේරත් අනතුරුව හිතමිතුරන් අමතා සඳහන් කළේ මහකනදරාවේ අනාථ වූ ඇත් රජු දුටු තමන්ට රනිල් වික්‍රමසිංහ සිහිපත් වූ බවය.මේ ඇතාට වෙච්ච ඉරණම තමයි දැන් රනිල්ටත් වෙලා තියෙන්නේ. ඇතාට රංචුවේ අනෙක් වුන් ගහලා දැන් සරණාගතයෙක් වෙලා. රනිල්ටත් එහෙමයි. සරත්, කරු, දයාසිරි, රෝසිලා රනිල්ටත් ගහන්නේ මේ වගේ ගැහිල්ලක්. මහීපාල හේරත් සඳහන් කළේ ය.මෙවර ද මහීපාල හේරත්ගේ මැතිවරණ වේදිකාවේ කලාකරුවන් සහ සංගීතඥයන්ගේ අඩුවක් නැත. පසුගිය දින කීපයේ තල්දූව අවට පැවැති කුඩා රැස්වීම්වලටත් ගෙන් ගෙට යාමේ අවස්ථාවන්ටත් තරුණ පරපුරේ රංගන ශිල්පියකු වන සුරාජ් මාපා ද එක්ව සිටියේය. ඉන් පස්සේ අර උල්කාපාතය ඇහට දකින්නට ලැබෙන්නේ නැහැ. හැබැයි හැමදාම ගමේ ඉන්න හැමදාම දුක සැප බෙදා ගන්න හැමදාම ඇප උපකාර කරන ගමේ නායකයකුට මනාපය පාවිච්චි කළ හොත් කාටවත් එහෙම අකරතැබ්බ වෙන්නේ නැහැ. මහීපාල හේරත් කියන්නේ එහෙම හැමදාම ජනතාව සමඟ ඉන්න නායකයෙක්” සුරාජ් මාපා කීය.මෙවර පළාත් සභා මැතිවරණය වෙනුවෙන් වන මැතිවරණ රැලි මාලාවක් අමතා තමන්ට ශක්තිය ලබා දෙන ලෙස අපේක්ෂකයන් බෙහෝ දෙනෙකුගෙන් කරුට ආරාධනා ලැබ තිබිණි. ඒ අනුව කරු ජයසූරිය එකී ජනහමු මාලාවේ පළමු වැන්න ආරම්භ කළේ රක්වාන ආසනයෙනි. එහි දී ඕපනායක ප්‍රදේශයට ගිය කරු එක්සත් ජාතික පක්ෂ මැතිවරණ කාර්යාල කිහිපයක් ද විවෘත කළේය.මෙවර පළාත් සභා මැතිවරණයේ දී සන්ධානයේ සිට එ. ජා. පක්ෂයට එක් වූ අපේක්ෂකයකුගේ වාහනයකට ඕපනායක ප්‍රදේශයේ දී පහර දී විනාශ කර ඇතැයි කරූ ඇතුළු පිරිසට දැන ගැනීමට ලැබුණේ කරූ මෙම එ. ජා. ප. මැතිවරණ කාර්යාලය විවෘත කිරීමෙහි යෙදී සිටින අතරවාරයේ දීය. කරු කිව්වේ අපි වාහා සිද්ධිය වූ තැනට යමුයි කියාය. ඒ අනුව පහර කෑමට ලක් ව සිටි අපේක්ෂකයාට කරු කිව්වේ ප්‍රහාර එල්ල වෙන්න එල්ල වෙන්න අපි තව තවත් ශක්තිමත්ව දෙපයින් නැඟි සිටින්නට ඕනා කියාය.රක්වාන ආසනයේ පැවැති ජනහමු අමතා කරු පෙරළා පැමිණෙන විට මැදියම් රාත්‍රිය ළඟා වෙමින් තිබිණි. ඒ අනුව කරුට රාත්‍රී ආහාරය ගැනීමට සිදුව ඇත්තේ අතරමඟ තිබු කඩයකිනි. එම රෑ කඩයෙන් පිටතට පැමිණෙන අවස්ථාවේදී ඒ අසල තවත් රථයක් නවතා තිබිණි. ඊට රැකවල් කරමින් සිටි ප්‍රභූ ආරක්ෂක කරුට කිව්වේ ඇමැති මහාචාර්ය තිස්ස විතාරණ එහි සිටින වගය. ඒ අනුව මහාචාර්ය තිස්ස විතාරණ සමඟ සුහද කතාබහක නියැළි කරු කොළඹ බලා පිටත් වූයේය.22 බදාදා පැවැත්වූ ජන මාධ්‍ය හා ප්‍රවෘත්ති කටයුතු පිළිබඳ උපදේශක සභාවේ දී කරු විපක්ෂය වෙනුවෙන් ඉදිරිපත් කරන ලද වැදගත් අදහස් හා යෝජනා රැස්වීමට සහභාගිවූ විපක්ෂයේ මන්ත්‍රීන් මෙන්ම එහි සිටි රාජ්‍ය නිලධාරීහු බොහෝ දෙනෙක් ද අගය කළහ. ‘ජනමාධ්‍ය ආචාර්ය ධර්ම සංග්‍රහය’ එළි දැක්වීම පිළිබඳව විපක්ෂයේ මන්ත්‍රීවරයකු වශයෙන් ඔහු මෙයට දායක වූ සියලු දෙනාටම ස්තුතිය පුද කෙළේය.ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ පසුගිය 23 වැනිදා උදෑසන ත්‍රිකුණාමලය බලා පිටත් විය. නමුත් කුරුණෑගලට ආසන්න වෙත් ම අමාත්‍යවරයා හදිසි අසනීප තත්ත්වයකට ලක් විය. ඒ වනවිට පෙරවරු 10.40 පමණ විය.එම රෝගී තත්ත්වය හේතුවෙන් ඒ ආසන්නයේ පිහිටි කුරුණෑගල ශික්ෂණ රෝහල වෙත ඇමැතිවරයා රැගෙන යාමට සිදුවිය. මූලික ප්‍රතිකාරවලින් පසුව විමල් වීරවංශ ඇමැතිවරයාගේ ක්ලාන්ත ගතිය අඩු විය.“කන්තලේ රැස්වීම් සඳහා මම සහභාගි විය යුතුමයි.” එහිදී අමාත්‍යවරයා සිය මතය එසේ ඉදිරිපත් කළත් ජානිපෙ අනුරාධපුර දිස්ත්‍රික් නායක, සාම්ප්‍රදායික කර්මාන්ත, කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක, ජානිපෙ කුරුණෑගල දිස්ත්‍රික් නායක, වයඹ පළාත් සභා මන්ත්‍රී සේනාරත්න ද සිල්වා යන මහත්වරුන්ගේ සහ වෛද්‍යවරුන්ගේ මතය වූයේ අදාළ පරීක්ෂණ කිහිපය අවසන්ව ඒවායේ වාර්තා ලැබෙන තෙක් එවැනි තීරණයක් නොගත යුතු බවයි.කුරුණෑගල ශික්ෂණ රෝහලේ අධ්‍යක්ෂවරයා හා කාර්ය මණ්ඩලය ඉතා කාර්යක්ෂමව ඒ මොහොතේදී සිය වගකීම් ඉටු කරන අන්දම දෙස අමාත්‍යවරයා බලා සිටියේ ය.“මට පමණක් නොවෙයි, මේ සෑම රෝගියකුටම රෝහල් කාර්ය මණ්ඩලය ඉටු කරන්නේ විශිෂ්ට සේවයක්. නිදහස් සෞඛ්‍ය සේවාව මොන තරම් වටිනවාද, කියන එක මේ වගේ වෙලාවට තමයි තේරුම් යන්නේ” විමල් වීරවංශ තමාට අදාළ පරීක්ෂණ සිදු කරමින් අනෙකුත් රෝගින්ට ද යුහුසුළුව ප්‍රතිකාර කරන රෝහල් කාර්ය මණ්ඩලය පෙන්වමින් සේනාරත්න ද සිල්වාට පැවසීය.“අධික මහන්සිය, දැඩි අවිවේකය, නිදි වැරීම, වෙලාවට ආහාර නොගැනීම වගේ හේතු නිසා මෙවැනි රෝගී තත්ත්වයක් ඇති වෙන්න පුළුවන්” විමල් වීරවංශ ඇමැතිවරයාට ප්‍රතිකාර කළ විශේෂඥ වෛද්‍යවරයෙක් කියා සිටියේ ය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208261</link>
    <topic>ආශ්චර්යයේ කිරුළ පලඳින දිගාමඩුල්ල</topic>
    <author>සටහන හා ඡායාරූප නිහාල් පී. අබේසිංහ</author>
    <content>හෙටට හැදෙන රටදිගාමඩුල්ල අපේ රටේ වී අස්වැන්නෙන් සියයට 20 ක් පමණ සපයන දිස්ත්‍රික්කයයි. මේ අනුව මෙරට වී අස්වැන්නෙන් (දිස්ත්‍රික්කයක් ලෙස) වැඩිම ප්‍රමාණයක් ලබා දෙන්නේ දිගාමඩුල්ල ප්‍රදේශයෙනි. ඒ ජනතාව මෙතෙක් කල් වසර 30 ක යුද්ධයක් හා අන් සියලු දුෂ්කරතා මැද තම යුතුකම් කොටස් මනාව ඉටු කරමින් රටට බත සැපයීමට පියවර ගත්හ. ඒ වෙනුවෙන් පසුගිය 2005 ට පෙර වකවානුවල රජයන් ඒ ජනතාවට ඉටු කළේ කුඩම්මාගේ සැලකිලියි. ඒ නිසා ඒ ජනතාව වළෙන් ගොඩ වනු එක වෙනුවට කබළෙන් ළිපට වැටුණහ.එසේ වුවත් මේ දුක් විඳින ජනතාව කෙරෙහි මහින්ද චින්තනයේ අවධානය නොමඳව යොමු විය. එහි ප්‍රතිඵලයක් ලෙස මේ ජනතාවගේ ජීවන මට්ටම, අධ්‍යාපනය, මූලික අවශ්‍යතා ලබාදී ප්‍රදේශය සාමකාමී බව සුරැකීමටත් මහින්ද චින්තනය යටතේ වැඩ කටයුතු රැසක් ක්‍රියාවට නංවමින් තිබේ.රඹකැන් ඔය වාරි ව්‍යාපෘතිය, ඔළුවිල් ධීවර වරාය, අම්පාර විසල් ජල සම්පාදනය යන මහා පරිමාණ ව්‍යාපෘති සමඟ කුඩා හා මධ්‍යම ව්‍යාපෘති 50000 ක් දිගාමඩුල්ලේ ක්‍රියාත්මක වෙමින් පවතී. ඒ සමඟම මේ වසරේත් ලබන වසරේත් දැයට කිරුළ යටතේ සංවර්ධනයේ කිරුළ දිගාමඩුල්ලේ ජනතාවට පැලඳවීමට රජය කටයුතු කරයි.මඩකළපුව චෙන්කලාඩි ප්‍රදේශයෙන් මහ මුහුදට වැටෙන මුන්දෙනු ආරු ඔය මඟින් වසරකට ජලය ඝන මීටර් මිලියන 859 ක් කිසිම වැඩක් නොගෙන මහ මුහුදට ගලා යයි. මේ ඔය වැඩිපුර පෝෂණය වන්නේ මෙහි ප්‍රධාන ශාඛාව වන රඹකැන් ඔය මඟිනි. මහ ඔය පොල්ලෙබැද්ද ප්‍රදේශයෙන් ජලය පිරුණු රඹකැන් ඔය ගලා බැස්සත් ඒ ප්‍රදේශයේ ජනතාව පානීය හා කෘෂිකාර්මික කටයුතු සඳහා ජලය නොමැතිව බලවත් ලෙස පීඩා විඳිති. ඔවුන් වසර 50 - 60 ක සිට මහ ඔය හරහා වේල්ලක් බැඳ ඒ ජලය තම වැව්වලට හරවන ලෙස ජනතාව ඉල්ලීම් කළහ.ඒ ඉල්ලීමට අවධානය යොමුකළ මහින්ද රාජපක්ෂ ජනාධිපතිතුමා රඹකැන් ඔය ව්‍යාපෘතිය මහින්ද චින්තනයෙන් නැගෙනහිරට දෙන විශාලතම බහුකාර්ය යෝජනා ක්‍රමය ලෙස මහ ඔයට 2007 දී ලබා දුන්නේ ය.මෙහිදී මුලින්ම කෙරෙන්නේ මහඔය ප්‍රදේශයෙන් ගලා බසින රඹකැන් ඔය හරහා මහඔය කුරුඳුවින්න ප්‍රදේශයෙන් මහ වේල්ලක් බැඳ ජලාශයක් තැනීමයි. දැනට මේ වේල්ලේ වැඩ 98% ක් අවසන්ය. වේල්ලේ දිග මීටර් 1250 කි. උස මීටර් 25 කි. ජලාශයේ ධාරිතාව අක්කර අඩි 45000 කි. ජලාශය නිසා හෙක්ටයාර 895 ක ප්‍රදේශයක් යට වෙයි.ව්‍යාපෘතියේ වේල්ල ඉදිවන්නේ පස්වලිනි. ඒ සඳහා පස් කියුබ් ලක්ෂ 8 ක් යොදා ගෙන තිබේ. වේල්ලේ ඉදිකිරීම් සියයට 98 ක් අවසන් බව ප්‍රධාන නේවාසික ඉංජිනේරු ඒ. එල්. ජවුෆර් මහතා පවසයි.ජලාශයේ පිටවානේ ඉදිකිරීම්වලත් සියයට 80 ක් පමණ ද දැන් අවසන් වී ඇත. ප්‍රධාන ඇළ මාර්ග පද්ධතියේ වැඩවලින් සියයට 80 ක් අවසන් වී ඇත.මේ අනුව සමස්තයක් ලෙස ගත් විට රඹකැන් ඔය ව්‍යාපෘතියේ සියලු වැඩ කටයුතුවලින් සියයට 84 ක් අවසන් බව වාරිමාර්ග අමාත්‍යාංශයේ ලේකම් අයිවන් ද සිල්වා මහතා පවසයි.වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතා පවසන පරිදි මෙම ව්‍යාපෘතියේ ප්‍රධාන අරමුණ මහඔය බින්තැන්න පත්තුවේ ජනතාවට මේ ජලාශයේ ජලය ලබා දී ඔවුන්ගේ කෘෂිකාර්මික පශු සම්පත් ක්ෂේත්‍ර දියුණු කොට ඔවුන්ගේ ජීවන මට්ටම ඉහළ නැංවීමයි.රඹකැන් ඔය ජලාශයේ ජලය පුරවීමෙන් පසු ඒ ජලය සොරොව් දෙකකින් පහළට ඇදෙයි. ප්‍රධාන සොරොව්ව වාරිමාර්ග සොරොව්වයි. දෙවැන්න පානීය ජලය ජනතාවට දෙන සොරොව්වයි. ප්‍රධාන සොරොව්වෙන් එන ජලය මුලින්ම ප්‍රධාන ඇළට ලැබේ. ප්‍රධාන සොරොව්වේ වැඩ කටයුතු සියයට 95 ක් අවසන්ය. ප්‍රධාන ඇළේ කටයුතු 100% ක්ම අවසන් බව රඹකැන් ඔය ව්‍යාපෘතියේ නියෝජ්‍ය නේවාසික ඉංජිනේරු වයි. එම්. එම්. යූ. බුද්ධික මහතා පවසයි. ප්‍රධාන ඇළ කිලෝ මීටර් 7 ක් දිගය. ඒ ඇළෙන් ඉන්පසු අනු බෙදීම් ඇළ 8 ක් විහිදේ. මේ අනු බෙදීම් ඇළවල්වල එන ජලය කුඹුරුවලට ගෙන යාමටත් දැන් කෙත් ඇළ සෑදීම සිදු වේ. කෙත් ඇළවලින් අලුත් කුඹුරුවලට කෙළින්ම ජලය ලැබේ. ඊට අමතරව අනු බෙදීම් ඇළවලින් තවත් වැව් 10 ක් පෝෂණය වෙයි. බොරපොල වැව, නිල්ලඹවැව, කිරලගස්වැව, පොල්ලෙබැද්ද වැව, දුමාන වැව, බැදි රැක්ක වැව, පොල්අතු වැව, අකුලොබ වැව එසේ පෝෂණය වන වැව් අතර වේ. ව්‍යාපෘතිය මඟින් මේ වැව් සියල්ල හාරා ප්‍රතිසංස්කරණය කර මනාව සකසා ඇති අයුරු ද එහි ගිය අපට දැකගත හැකි විය.මෙම අනෙක් සොරොව්වේ ජලය මහඔය හා අවට ජනතාවගේ පානීය ජලය සඳහා ලබා දෙන බව ව්‍යාපෘතියේ ප්‍රධාන නේවාසික ඉංජිනේරු ජවුෆර් මහතා පවසයි. ඒ අනුව 25000 ක් දෙනාට පිරිසුදු පානීය ජලය දවසේ පැය 24 පුරාම ලැබේ. දැන් මේ සඳහා නළ එළීම ද ආරම්භ කර තිබේ. වියදම රුපියල් මිලියන 200 කි.ව්‍යාපෘතිය මඟින් ගල්වලපාය, පොල්ලේ බැද්ද විද්‍යාල අලුතින් ඉදිවිය. කෘෂි කාබනික ගොවිපළක් කෘෂි වෙළෙඳ සංකීර්ණයක්, පශු වෛද්‍ය කාර්යාලයක් මහඔය රෝහලට නව ගර්භනි වාට්ටු ඉදිකිරීම ආදිය මේ ව්‍යාපෘතිය යටතේ සිදු කෙරේ.අපේම ඉංජිනේරුවරුන් අපේ සල්ලිවලින් කරන මෙම ව්‍යාපෘතිය සඳහා පූර්ණ වියදම දරන්නේ වාරිමාර්ග දෙපාර්තමේන්තුවයි. ඒ සඳහා රජය රුපියල් කෝටි 250 ක් වැය කරයි.මින් රුපියල් කෝටි 200 ක් වැය කරන්නේ වාරිමාර්ග ඉදිකිරීම් සඳහාය. ඉතිරි කෝටි 50 වැය වන්නේ අම්පාර මහඔය ප්‍රදේශයේ යටිතල පහසුකම් නැංවීමටයි.මහින්ද චින්තනය මඟින් නැඟෙනහිරට ලැබුණු ලොකුම තෑග්ග ලෙස හැඳින්විය හැකි මේ රඹකැන් ඔය ව්‍යාපෘතිය මඟින් නැඟෙනහිර පළාතේ අක්කර 10000 ක අලුත් ඉඩම් යල මහ දෙකන්නයේ අස්වද්දනු ලැබේ.මේ ව්‍යාපෘතිය යටතේ මහඔය සිට මුල්ලේගම දක්වා කිලෝමීටර් 20 ක නව මාර්ගයක් තෙකලා විදුලිය සහිතව ඉදිවී ඇත. නව ග්‍රාමීය මාර්ග කිලෝමීටර් 50 ක් ඉදිකිරීමට ද කටයුතු කර ඇත.ගොරිකන, පොල්ලේබැද්ද, බටවත්තේකැට, සිත වන්නිය, මල් හාවුස්ස, වටවන කණ්ඩිය, 69 හන්දිය මහඔය යන දුෂ්කර ප්‍රදේශවල ජනතාව මේ වාරි ව්‍යාපෘතියේ වැඩි ප්‍රතිලාභ ලබති.දිගාමඩුල්ලේ ජනතාවගේ ප්‍රධානම ප්‍රශ්නය පානීය ජලයයි. ඒ නිසා මහින්ද රාජපක්ෂ ජනාධිපතිතුමාගේ උපදෙස් පරිදි දැන් රුපියල් මිලියන 30000 ක වියදමින් ලක්ෂ 4 ක් ජනතාවගේ පිපාසය සංසිදුවීමට නව විසල් ජල යෝජනා ක්‍රම දෙකක් අම්පාර දිස්ත්‍රික්කයේ සියලු ප්‍රදේශ ආවරණය වන පරිදි ලබා දී ඇත. ඒ අනුව අම්පාර, පොතුවිල්, සමන්තුරේ, කල්මුණේ යන ප්‍රදේශවලට දවසේ පැය 24 පුරාම පිරිසුදු ජලය ලබාදීමට ජල සම්පාදන මණ්ඩලය කටයුතු යොදන බව ජ්‍යෙෂ්ඨ අමාත්‍ය පී. දයාරත්න මහතා පවසයි.2013 වසරේ දැයට කිරුළ වැඩසටහන ඔස්සේ වැඩිම සංවර්ධනයක් සිදුවන්නේ අම්පාෙර්ය. ඒ අනුව අම්පාරට රුපියල් මිලියන 13168 ක් වටිනා ව්‍යාපෘති ක්‍රියාවට නැංවීමට කටයුතු යොදා ඇතැයි ද අමාත්‍ය දයාරත්න මහතා පවසයි.මේ යටතේ ප්‍රධාන ලෙස අම්පාර හාඩි උසස් තාක්ෂණ හා කාර්මික විද්‍යාලය නවිකරණය කර මෙරට ප්‍රථම උසස් තාක්ෂණික හා කෘෂි විශ්ව විද්‍යාලය බවට පත් කෙරේ. ඒ සඳහා රුපියල් මිලියන 261 ක් වැය කරන බව දැයට කිරුළ ලේකම් උදය සෙනෙවිරත්න මහතා පවසයි. ඉන් ප්‍රදේශයේ දරු පරපුරට මෙන්ම ගොවි පරපුරට ද ඉමහත් සේවයක් ලැබේ.එම විශ්ව විද්‍යාලයෙන් කෘෂි තාක්ෂණය පිළිබඳ නවීන දැනුමක් ඇති කෘෂි උපාධිධාරීන් බිහි කිරීමට අපේක්ෂා කරයි.රටේ වී අස්වැන්නෙන් සියයට 20 ක් ලබා දෙන්නේ මේ දිගාමඩුල්ල ප්‍රදේශයෙනි. ඒ වී අස්වැන්න පිටරට පැටවීමට හැකි ඉහළ ප්‍රමිතියේ වී බවට පත් කිරීමට ද දැයට කිරුළ යටතේ විධි විධාන යොදා තිබේ. ආර්ථික සංවර්ධන ඇමැති බැසිල් රාජපක්ෂ හා මුදල් අමාත්‍යාංශ ලේකම් පී. බී. ජයසුන්දර යන මහත්වරුන්ගේ මෙහෙයවීමෙන් ක්‍රියාත්මක මේ වැඩ පිළිවෙළ යටතේ මුලින්ම දිස්ත්‍රික්කයේ වී නිපදවන ගොවින්ට පිටරට යැවිය හැකි වී වගා කිරීමට දැනුම ලබා දෙයි. එම වී ගබඩා කිරීමට විශාල ප්‍රමාණයේ වී ගබඩා 3 ක් අම්පාර මහඔය ප්‍රදේශවල පිහිටුවන බව අම්පාර දිස්ත්‍රික් ලේකම් කාර්යාලය පවසයි. එම එක් ගබඩාවක වී මෙට්‍රික් ටොන් 45000 ක් ගබඩා කිරීමට හැකි වේ. මීට අමතරව උප නගර ආශි‍්‍රතව තවත් මධ්‍යම ප්‍රමාණයේ වී ගබඩා ඉදි කෙරේ. එක් වී වර්ගයක් එක ගබඩාවක පමණක් ගබඩා කර ඉහළ ප්‍රමිතියට ගනු ලැබේ.මීට අමතරව අම්පාරේ වී මෝල් හිමියන්ට ද ඉහළ ප්‍රමිතියේ හාල් නිපදවීමට නව තාක්ෂණය ලබා දෙයි.අම්පාරේ ජනගහනය 658000 ක් වන අතර ඉන් සියයට 75 - 80 අතර ප්‍රමාණයක් ගොවි ජනතාවයි. මේ වැඩ පිළිවෙළ නිසා ලක්ෂ 5 කට අධික පිරිසකට තම ආදායම වැඩි වේ. අම්පාර හාල් අපනයන කලාපයක් බවට පත්කිරීම මේ අනුව සිදු වේ.දැයට කිරුළ යටතේ අම්පාර, මහඔය, කල්මුණේ, ඉඟිනියාගල නගර සියලු පහසුකම් සහිතව ප්‍රධාන නගර ලෙස සංවර්ධනය කෙරේ. අම්පාර නගරය සංවර්ධනය කිරීමට පමණක් වෙන්කර ඇති මුදල දසලක්ෂ 1540 කි. එරගම, දමන, හිඟුරාන ප්‍රදේශය ද උප නගර ලෙස සංවර්ධනය කිරීමට දැයට කිරුළ යටතේ දැනටම සැලසුම් සකස් කර තිබේ.දැයට කිරුළ යටතේ ප්‍රධාන ලෙස මහඔය - අරලගන්විල අතර නව මාර්ගයක් ඉදිවේ. අම්පාර පොලොන්නරුව අතර දුර කිලෝමීටර් 100 කින් අඩු වන මේ මාර්ගය සඳහා වියදම රුපියල් දසලක්ෂ 2369 කි. ඉදිකිරීම් කටයුතු ඇමැති බැසිල් රාජපක්ෂ මහතා පසුගියදා ආරම්භ කළේය. ඊට අමතරව කිලෝමීටර් 130 ක් දිග බිබිල - ඉගිනියාගල මාර්ගය ද රුපියල් දස ලක්ෂ 4400 වියදමින් පුළුල් කර කාපට් අතුරනු ලැබේ.අම්පාර - පදියතලාව, අම්පාර - අක්කරේපත්තු මාර්ගය දැයට කිරුළ යටතේ පුළුල් කර කාපට් කිරීම දැනටමත් අරඹා තිබේ. මින් අම්පාර පදියතලාව මාර්ගයේ විශාල නව පාලම් පහක් එක ළඟ ඉදිවීම විශේෂත්වයකි. ඒ සඳහා වියදම රුපියල් දස ලක්ෂ 1600 කි.පොතුවිල් - පානම, දමන - අම්පාර, සියඹලාණ්ඩුව - පොතුවිල් - අක්කරේපත්තුව, සියඹලාණ්ඩුව - කාර්තිව්, යන මාර්ග පසුගිය වසර 3 - 4 ඇතුළත පුළුල් කර කාපට් කර තිබේ. පසුගිය වසර 4 ඇතුළත මෙවැනි මීටර් 10 ක් පමණ පළල මාර්ග කිලෝමීටර් 1100 ක්අම්පාර දිස්ත්‍රික්කය ඇතුළත අලුතින් කාපට් අතුරා ඉදිවී ඇත. ඊට අමතරව අරුගම්බේ හා කෝමාරි යන පාලම් ද ඉදිවිය.ඒ සමඟම පසුගිය වසර හය ඇතුළත දිගාමඩුල්ලේ සිදුවී ඇති සියලු සංවර්ධන ව්‍යාපෘති ගණන 60000 කට වැඩිය. රුපියල් දස ලක්ෂ 90000 ක් පමණ ඊට වැයකර දිස්ත්‍රික්කයේ පදිංචි ලක්ෂ 7 කට ආසන්න ජනතාවට ප්‍රතිලාභ ලබා දී තිබේ.අම්පාරේ අනෙක් දැවැන්ත සංවර්ධන යෝජනා ක්‍රමය ඔළුවිල් වරායයි. ප්‍රදේශයේ 15000 කට සෙත සලසන පරිදි මෙහි වාණිජ වරායක් හා ධීවර වරායක් ඉදිවේ. දෙකටම වියදම රුපියල් කෝටි 850 කි. වාණිජ වරාය ඇතුළතට ටොන් 10000 නැව් පවා ගැනීමට හැකි අන්දමට ඉදිවේ. එවැනි නැව් 6 ක් එහි නවතා තැබීමට පුළුවන. මෙහි වරායේ ප්‍රදීපාගාරයක් අයිස් යන්ත්‍රාගාරයක් අයිස් ගබඩාවක් පරිපාලන ගොඩනැගිලි සංකීර්ණයක් ඉදිවෙමින් තිබේ. දැන් වරාය දෙකේම වැඩ කටයුතු අවසන් මට්ටමේ පවතී. මුළු වරාය දෙකේම වපසරිය අක්කර 75 ක් පමණ වේ.පසුගිය නැඟෙනහිර පළාත් සභාවෙන් අම්පාර දිස්ත්‍රික්කයට වූ මෙහෙය අති විශාලය. ඒ අතරින් බලන කල අධ්‍යාපන ක්ෂේත්‍රයේ දියුණුව ප්‍රමුඛය. 2009 දී නැගෙනහිර පළාත් සභාව තිබුණේ මෙරට අධ්‍යාපන මට්ටම අතින් රටේ අන්තිම පළාත එනම් 9 වැනි ස්ථානයේය. නමුත් 2011 වන විට ඒ අධ්‍යාපන මට්ටම රටේ 6 වැනි තැනට ගෙන ඒමට පළාත් සභාවේ හිටපු මහ ඇමැති චන්ද්‍රකාන්තන් සිවනේසතුරෙයි මහතාත් විශේෂයෙන් පළාත් සභාවේ අධ්‍යාපන හා සංස්කෘතික ඇමැති ලෙස කටයුතු කළ විමලවීර දිසානායක මහතාත් ගත් වෙහෙස අපමණය. වසර 30 ක ශාපලත් යුද්ධයකින් පසු මේ ජයග්‍රහණය ලබා ගැනීම තරම් තවත් අගය කළ යුත්තක් තිබේ ද? ඒ සමඟම පසුගිය සාමාන්‍ය පෙළ ප්‍රතිඵල අතුරින් ඉහළම සමස්ත ප්‍රතිඵල මට්ටම ඇත්තේ මඩකළපුව මධ්‍යම අධ්‍යාපන කලාපයේය. එය පළාත් සභාවේ අධ්‍යාපන අමාත්‍යාංශයේ පමණක් නොව මධ්‍යම රජයේත් ජයග්‍රහණයකි.අම්පාර දිස්ත්‍රික්කයේ යටිතල පහසුකම් සංවර්ධනය පිණිස පළාත් සභාව කටයුතු රැසක් කර තිබේ. ඒ අතර අම්බලන් ඔය - පන්නලගම මාවත කාපට් ඇතිරීම ප්‍රධානය. ඒ සඳහා වියදම රුපියල් ලක්ෂ 5000 කි. ඊට අමතරව පළාත් සභාවේ අධ්‍යාපන අමාත්‍යාංශය මඟින් දෙහිඅත්තකණ්ඩිය පදියතලාව, මහඔය, ලාහුගල, අම්පාර සියලු ප්‍රදේශවල පාසල් 113 ක් සඳහා පරිගණක විද්‍යාගාර ලබා දී සිසු නැණ නුවන පාදා ඇත.ඒ සමඟම කොන්නගර, මාන්තෝට්ටවම, හිගුරාන හා මහඔය කැප්පෙටිපොළ, කුඹරන්නල, මල්වත්ත, රජගලතැන්න, වැරැන්කැටගොඩ යන විදුහල් සඳහා රුපියල් ලක්ෂ 600 බැගින් වෙන්කොට ඒවා අංග සම්පූර්ණ පාසල් බවට පත්කිරීමට ද කටයුතු යොදා ඇත.අම්පාර ප්‍රදේශයේ ආගමික ස්ථාන දියුණු කිරීමට ද පළාත් සභාව පියවර ගෙන තිබේ. ඒ අතර ලාහුගල මගුල් මහ විහාරය, කුඩුම්බිගල ආරණ්‍ය සේනාසනය සංවර්ධනයට කටයුතු කර තිබේ. අම්පාර, මාන්තොට්ටම, දමන, නාමල්ඔය යන රෝහල් ද සංවර්ධනය කර තිබෙන බව ජ්‍යෙෂ්ඨ අමාත්‍ය පී. දයාරත්න මහතා පවසයි.මීට අමතරව 2008 දී සියයට 50 ක් වූ අම්පාරේ විදුලි සැපයුම මේ වන විට සියයට 90 ක් දක්වා වර්ධනය කර තිබේ.මේ සියලු සංවර්ධන කටයුතුවලින් මුළු දිගාමඩුල්ලේ බාල, තරුණ, මහලු ජනතාවට ඉහළ ජීවන මට්ටමක් ඇති වෙයි. මෙමඟින් අත මිට සරුවී දැනුම ඥානය සහ යහගුණ සපිරි සුබ අනාගතයකට උරුමකම් කියන නව පරපුරක් දිගාමඩුල්ලෙන් බිහි වනු ඇත.(ස්තුතිය ප්‍රසාද් වර්ණකුල හා වයි. එම්. එම්. යූ. බුද්ධික යන මහත්වරුන්ට.)සටහන හා ඡායාරූප නිහාල් පී. අබේසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208263</link>
    <topic>යෝගට් කෝප්පයෙන් හෙළිවූ වැල්ලවත්තේ ත්‍රිත්ව ඝාතනය</topic>
    <author>අමල් යශෝමන් ජයසිංහ</author>
    <content>“ජීවත්වීම හරියට කරගෙන ගියා නම් මගේ අම්මා තාත්තාට ගොඩක් කරදර වෙනවා. ඒකයි මම මේ දේ කරන්න තීරණය කළේ. එයාලගෙ ජීවිතවලට තිත තිබ්බේ ඒකයි. ඒත් දැන් තමයි මටත් ජීවත්වීමේ ආශාව දැනෙන්නෙ. ඒත් හෙට මම මගේ ජීවිතෙන් සමුගන්නවා. කොල්ලුපිටියෙ 15 වැනි පටුමගේ දී මම මගේ ජීවිතය නැති කර ගන්නවා. මගේ ජීවිතෙන් මම පැරදුණා.”කිසිවකු විසින් තවත් පුද්ගලයන් දෙදෙනකු නමින් විද්යුත් තැපෑලෙන් යවන ලද පණිවුඩයක පිටපතක් රහස්‍ය අයුරින් තමන් අතට පත් කොට ගත් වැල්ලවත්ත පොලිසියේ ස්ථානාධිපති ප්‍රධාන පොලිස් පරීක්ෂක සමරකෝන් බණ්ඩා මහතා බැරෑරුම් බැල්මෙන් යුතුව තවත් වාරයක් එම ලිපිය කියවා අවසන් කෙළේ ය. එය යොමු කොට තිබුණේ ඉකුත් 20 දා පස්වරු 4.05 ට පමණ රත්මලාන ප්‍රදේශයෙනි. රට ම ශෝකාන්තයකින් කැළඹූ අබිරහස් ත්‍රිත්ව ඝාතනයක සුලමුල සොයමින් දින ගණනාවක් තිස්සේ පොලිස් දැල එළමින් පසුවන හේ ලිපියේ ආකාරයට යැවූ තැනැත්තා සියදිවි නසා ගනී දැයි අනුමාන කළේය. ත්‍රිත්ව ඝාතනයේ ඝාතකයා අද හෙටම අත්අඩංගුවට පත්වනු ඇතැයි විශ්වාසයෙන් එම ලිපිය ද සුරැකිව තබා ගත්තේ ය.දිනය ඉකුත් 12 වනදා ය. කොළඹ සැලකිය යුතු රස්සාවක නිරතවූ සිය එකම පුතු කොළඹ සිට කඩිමුඩියේ වාහනයකින් පැමිණියේ කොටගල වතුයායේ වෙසෙන තම දෙමවුපියන් හමුවීමට ය. ගෙට වැදුණු සැණින් පුතු කළ ඉල්ලීමෙන් කිසිවක් සිතාගත නොහැකිව ගිය අම්මා පුදුමයෙන් මෙන් බැලුවා ය.“ඇයි පුතේ මේ හදිස්සියෙ අපට කොළඹ යමු කියන්නෙ? ඇයි? කාරණය කිව්වා නම්...? උඹට මුකුත් කරදරයක් ද මයෙ පුතේ?”“අම්මේ ප්‍රශ්න කර කර ඉන්න වෙලාවක් නැහැ. මාත් එක්ක දැන් කොළඹ යන්ඩ ලෑස්තිවෙන්න...”ඔහු කොළඹ ප්‍රධාන පෙළේ බෙහෙත් ද්‍රව්‍ය ආනයනය කර බෙදා හරින ආයතනයක ඖෂධ සංයෝජකවරයෙකි. නමින් ප්‍රසාන් කුමාරස්සාමි. වයසින් 27 හැවිරිදි තරුණයෙකි. රැකියාවට යමින් ඔහු පදිංචිව සිටියේ වැල්ලවත්ත රාමක්‍රිෂ්ණා පාරේ පිහිටි තෙමහල් ගොඩනැඟිල්ලක (ඇනෙක්සියක) කුලී නිවෙසක ය. එහි කාමර දෙකකි. සාලයකි. මුළුතැන් ගෙයකි. ඔහු ඖෂධ පිළිබඳ හසළ දැනුමකින් යුතු වූවෙකි. සිය පුතුගේ බලවත් පෙරැත්තය ඉවතලනු බැරි වූ මවත් පියාත් ඒ වනවිට ක්‍රේග්ලි වතුයායේ ලිපිකාරිනියක ලෙසින් පුහුණු සේවයේ යෙදී සිටි එකම දියණිය ද සමඟ කොළඹ යන්නට රියට නැගුණහ.තකහනියේ කොළඹ බලා යන්නට බල කළ ද ඒ ගැන විමසුව ද පිළිතුරක් ලැබුණේ ඔහුගෙන් නොවේ. මවුපිය දෙපළට හා ඔවුන්ගේ එකම දියණියට දිනක් හෝ කොටගල ගම අතැර යාම හිතට බරකි. ඊට හේතුව ගමේ කා සමඟත් ඔවුන් වඩාත් කුළුපගව සිටීම ය. මවුපිය දෙදෙනා තම පුතුට මෙන් ම 23 හැවිරිදි එකම දියණියට ද දැක්වූයේ ඉහළම සෙනෙහසකි. ආදරයකි. පුතුගේ කුඩා කළ සිට තිබූ සිහිනය වූ ඖෂධවේදී රැකියාව සහ එහි ඉහළට යාම සඳහා දුන් අතහිත සුළුපටු නැත. අත දිගැර විය පැහැදම් කළේ පුතුගේ සතුට වෙනුවෙනි. ජනතා වතු සංවර්ධන මණ්ඩලයේ රියදුරකු ලෙස සේවයෙහි යෙදෙමින් තම දරු දෙදෙනාට ඉහළ අධ්‍යාපනයක් ලබාදීමට ඒ තාත්තා ද කැපවූවේ ය. වරදක් අඩුවක් දුටු තැනදී නොවළහා පෙන්වා දී හරි මඟ කියා දෙන්නට ද ඒ මවුපියන් පැකිළුණේ නැත. සේවා ස්ථානයේ වාහනයකින් ගොස් මවුපියන් කැඳවා එද්දී රිය පැදවූ පුතු වචනයකට දෙකකට වඩා කතා කළේ නැත. බොහෝ විට නිහඬ ය.ඔහුගෙන් පිළිතුරක් නැත. ඒ වෙනුවට හෙතෙම සිටියේ බර කල්පනාවක ය. ඔහුගේ නැඟණියට ද ගැටලුවක් වූ නමුත් ඈ රිය කවුළුවෙන් නිහඬව පිටත බලා සිටියා ය. වැල්ලවත්ත රාම ක්‍රිෂ්ණා පාරේ ඔහුගේ කුලී නිවෙසට සේන්දු වූහ. පසුව මාරාවේශ වූවකු මෙන් හැසිරෙන්නට වී අහල පහල ට ද ඇසෙන සේ කෑගසන්නට වූයේ ය. ඔහුගේ කෑ ගැසීමට බියපත් නොවී නොපැකිළව මව, පියා දෝෂා රෝපණය කරන හඬ ද ඈතට ඇසිණි. පවුලේ ම අයගේ දබරයකි. බාහිර උවදුරක් ඔවුනට නැත. එසේ සිතූ අසල්වාසීහු තමන්ගේ වැඩක් බලා සිටියහ. තෙමහල් ගොඩනැඟිල්ලේ අහසට යාව මෙන් පෙනෙනා සුවිසල් වහලය මත මූසල බළලකු ගේ වියෝ ඈඬියාවකි. රාත්‍රිය පුරා බල්ලන්ගේ උඩු බුරලීමේ කෙළවරක් ද නැත. ඒ රාත්‍රියේ මහත් මූසල නිහැඬියාවකි.පෙරදා ඒ නිවසින් ඇසුණු ගෝරනාඩු දැන් නොඇසේ. මීයට පිම්බාක් මෙනි. පැමිණියවුන් පෙරළා ආපසු ගමරට බලා යන්නට ඇත. මේ නිහැඬියාව ඒ නිසා විය යුතු ය. මේ අසල්වාසීනට සිතුණු සිතිවිල්ලකි. ඒ අයුරින් දින හතරක් නිසොල්මනේ ගෙවී ගියේ ඒ ගෙදර අය ගැන මතකය ද එතරම් මනසට නොනැඟෙමිනි. සුන්දරාජන් නිකලස් මහතා කුලී නිවසේ හිමිකරුවා ය. සද්දයක්වත් නැති තම නිවස බැලීමට ආ හෙතෙම දෑඟිලිවලින් නාසය මිරිකා ගත්වනම හකුළුවා ගත්තේ දෑසම වසාගත්වනම ය. නිවස දෙසින් එන ඉවසිය නොහැකි දුර්ගන්ධය දරා ගනිමින් හේ ගෙදර විමසුම් කළේ ය. දොරපලු වසා තැබූ අයුරිනි.වැල්ලවත්ත පොලිසියේ ස්ථානාධිපති ප්‍රධාන පොලිස් පරීක්ෂක සමරකෝන් බණ්ඩාඅසල්වාසීන් ද නිකලස් මෙන් නාසය මුහුණ දෑතින් වසාගත්හ. එතැනින් පිට ව ගිය නිවෙස් හිමියා වැල්ලවත්ත පොලිසියට ගොස් පැමිණිලි කළේ ඒ පිළිබඳවය. වහා එහි පැමිණි නිලධාරීහු දොරවල් කඩා ගෙතුලට වැදුණාහ. ඔවුන් සිටියේ දුර්ගන්ධයෙන් පීඩිතව ආවරණය කරගත් මුහුණිනි. නිලධාරින් තමන් දුටු දසුනින් එකතැනම ගල් ගැසී ගියාක් වැන්න. දෑස් මහත් විණි. මිනිස් දෑසකට දකින්නට නොහැකි තරමේ මහා විපතකි. අහෝ... මිහිකත ද නොඋසුලනා පපුකැනැති ඉරිතලා යන විපත්තියකි. එකම ඇඳක් මත ප්‍රාණය නිරුද්ධ වූ ජීවිත තුනකි. ඒ මළ සිරුරු නරක් වී තිබේ. දුර්ගන්ධයට හේතුව එයය. සිත් පිත් නැත්තවුන් නිරාපරාදේ විනාශ කළ අවිහිංසක ජීවිත තුනකි. මරණාසන්නයේදී ප්‍රාණය රැක ගැනුමට අධිකව දඟලා ඇති බවක් හැඟේ. මෙලෙසින් ඝාතනයට ගොදුරු වී සිටියේ 60 වියැති සංගිලි කුමාරස්සාමි නම් ඒ තාත්තා ය. 58 වියැති අයියප්පන් පූපතී නම් ඒ දෙදරු අම්මා ය. ඇඳි වත ද ගිලිහී ඒ මත ම අවසන් නින්දේ පසු වූයේ ඔවුන් ගේ 23 හැවිරිදි දියණිය අනදිප්‍රියා ය. අහස පොළව නූහුලන අපරාධයකි. පොලිස් නිලධාරීහු එතැන් සිට පරීක්ෂණ කටයුතු ඇරැඹූහ.අරුමයකි; රෙදි පොරවාලූ ඒ සිරුරු තුන මත කපුරු බෝල පුරවාලූ බෑගයකි. ‘එයාර් ප්‍රෙෂ්නර්’ එකකින් සුවඳ දියර යහන මත විසුරුවා තිබිණි. මේවා දුටු නිලධාරිනට එක්වරම හැඟී ගියේ එක් දෙයකි. දුර්ගන්ධය යටපත් කරවනු අටියෙන් යෙදූ උපක්‍රමයක් ලෙසිනි. මළ සිරුරු අසළ සුදු පැහැති කුඩු විශේෂයක් අඩංගු බෝතලයකි. ඒ අසල රසායනික බෝතල් දෙකකි. මෙම සාහසික අබිරහස් ඝාතනයට සැක කිසිවකු ඍජුවම නොවිණි.බ.ප. භාර නියෝජ්‍ය පොලිස්පති අනුර සේනානායක කොළඹ දිශාව භාර නියෝජ්‍ය පොලිස්පති ඒ. ගුණවර්ධන, කොළඹ දකුණ භාර ජ්‍යෙෂ්ඨ පොලිස් අධිකාරි සංජීව ධර්මරත්න, අපරාධ කොට්ඨාස අධ්‍යක්ෂ ආර්.එල්. රණවීර මහත්වරුන්ගේ අධීක්ෂණය යටතේ වැල්ලවත්ත පොලිසියේ ස්ථානාධිපති ප්‍රධාන පොලිස් පරීක්ෂක සමරකෝන් බණ්ඩා මහතා ඇතුළු විශේෂ කණ්ඩායමක් විසින් මේ පිළිබඳ පුළුල් පරීක්ෂණ ඇරැඹිණි.නරක් වී අධික දුගඳින් පැවැති මළ සිරුරු තුන පිළිබඳ පශ්චාත් මරණ පරීක්ෂණය පැවැත්වූව ද මරණවලට හේතුව ප්‍රකාශ නොවී, ආමාශගත කොටස් රජයේ රස පරීක්ෂකවරයා වෙතට යොමු කැරිණි. මවක්, පියෙක් හා ඔවුන්ගේ දියණියක් මරා දැමූ පුවත රට පුරා ලැව්ගිනි මෙන් පැතිරිණි. ආපසු කොටගල නිවසට යන්නට වරම් නොලැබූ ඔවුන් තිදෙනා කළුබෝවිල සුසානයේ මිහිදන් කැරිණි. මෙහි ඝාතකයා හෝ ඝාතකයන් කවුරුන් ද? මීට ආසන්න හේතුව කුමක්ද? මෙවැනි ගැටලු අතරේ පොලිසිය මැදිවිණි.මේ මවුපිය දෙදෙනාගේ පුත්‍රයා තවමත් මෙහි පැමිණියේ නැත. ඔහුගේ ජංගම දුරකථනය ද ගොළු ය. මිය ගිය අය පසුවූ කාමරය සෝදිසියට බඳුන් කැරිණි. එහිදී හමුවූයේ වැල්ලවත්ත ප්‍රදේශයේ ෆාමසියකින් මිලදී ගත් නිදි පෙති වර්ග 240 කට නිකුත් කළ බිල්පතකි. කාමරයේ මළ සිරුරු අසල තිබූ හිස් පෙති ඇසුරුම් හා සසඳන කල එක හා සමාන ය. එසැණින් පොලිසියට හැඟුණේ පුත්‍රයා ද ඖෂධ වර්ග පිළිබඳ හසල දැනුමකින් යුක්ත අයකු බව ය. ඒ ඔහුගේ රැකියාව ද ඒ හා සමාන බැවිනි. ක්‍රමයෙන් පොලිසියේ සැකය එල්ලවන්නට වූයේ ඔවුන්ගේ ම පුත්‍රයා දෙසට ය. ඔහු අතුරුදන්ව සිටී. කිසිදු තොරතුරක් නැත. අධිකරණ නියෝගයක් මත ඔහුගේ ජංගම දුරකථන දෙක පිළිබඳ විශ්ලේෂණ වාර්තාවක් ද කැඳවනු ලැබිණි.ඔහුට වත්තල හා වැල්ලවත්ත නෙල්සන් පටුමගේ වෙසෙන පෙම්වතියන් දෙදෙනෙකි. එක් ප්‍රේම සබඳතාවකට මවුපියන් එරෙහි වීමෙන් දුරදිග ගිය ආරවුලක් බව ද මුලදී පොලිසියට සැක පහළ වී පසුව මුදල් ආරවුලක් බවට ද සැක පහළ විණි. තවත් තොරතුරු හෙළිවිණි. හෙතෙම විවිධ අය්ගෙන් ලක්ෂ ගණනින් මුදල් ලබාගෙන ගෙවීම පැහැර හැරි අයකු බවට ද හෙළිවිණි. පෙම්වතියන් දෙදෙනාගේ ජංගම දුරකථන ද පරීක්ෂාවට බඳුන් කැරිණි. තවත් කරුණු විය. විශ්‍රාමිකයකු වූ පියාගේ ඊ.ටී.එෆ් ලක්ෂ 12 ක මුදලක් ද මෙම ඝාතන සමඟම අතුරුදන් වූ බව කියන පුවතකි. පිටස්තර පුද්ගලයන් 20 දෙනකුගෙන් පමණ ප්‍රකාශ සටහන් කර ගැනිණි. මේ අතර කොළඹ අතිරේක මහේස්ත්‍රාත් ප්‍රහර්ෂා රණසිංහ මහත්මිය විසින් අතුරුදන්ව සිටින එකී පුත්‍රයාට රටින් පිටවීම තහනම් කරමින් නියෝගයක් ද නිකුත් කළා ය.හේ සැඟව සිටිමින් වැල්ලවත්තේ පෙම්වතිය හමු වී ඇයට දුරකථනයක් හා මුදලක් ද ලබාදී පිටව ගිය බවට ද පොලිසියට තොරතුරක් ලැබිණි. සැකකාර අජාසත්ත පුත්‍රයා හඹා යමින් විශේෂ පොලිස් කණ්ඩායම් කීපයක් දිවා රෑ ක්‍රියාත්මකව පසුවූයේ ය. එම සිරුරුවල හිංසන ක්‍රියාවක්, තැලීම්, බිඳීම්, පහරදීම් ආදී ලකුණු කිසිවක් ම නොතිබිණි. යෝගට් මිල දී ගත් පුත්‍රයා ඒවාට නිදි පෙති මුසුකොට මවට, පියාට හා නැඟණියට දී සිහිසුන් වූ කල රසායනික ඖෂධයක් සිරුරුවලට එන්නත් කළ බවට ද පොලිසිය අනුමාන කළේ ය.එම නිවසට ඉකුත් 21 දා පැමිණි රජයේ නියෝජ්‍ය රස පරීක්ෂක ආර්. ගුණරත්න මහතා ප්‍රධාන කණ්ඩායමක් කා අවසන් කළ හිස් යෝගට් කෝප්ප ද ඇඳුම් කීපයක් ද පරීක්ෂණ කාණ්ඩ ලෙස නම් කළේ ය. සුපිරි වෙළෙඳ සලක යෝගට් මිලදී ගත් බව කියැවෙන බිල්පතක් සහ සැකකරුගේ සේයාරුවක් ඉදිරිපත් කිරීමේදී ඒවා මිලදී ගැනීමට පැමිණියේ ඔහුම බව එහි සේවිකාවන් විසින් හඳුනා ගන්නා ලදී. නිදි පෙති මිලදී ගත් ෆාමසිය ද වැල්ලවත්තේ ය.මේ අතරේ දී සැකකාර පුත්‍රයා විසින් රත්මලාන ගොළුමඩම හන්දියේ පිහිටි ‘කැෆේ’ එකකින් විද්‍යුත් තැපැල් පණිවුඩයක් ඔහුගේ රැකියා ස්ථානයේ ප්‍රධානියාට හා මිත්‍රයා යොහාන් ට ද යවා තිබුණේ ඉකුත් 20 දා පස්වරු 4.05 ට ය. සූක්ෂ්ම අයුරින් දැල එළා තිබීම හේතුවෙන් විනාඩි විස්සක් ගත වී යාමට පෙර එහි පිටපතක් වැල්ලවත්ත පොලිසියේ ස්ථානාධිපතිවරයා අතට ම රහස්‍ය අයුරින් පත් කැරිණි. එහි තමන් ජීවිතයෙන් පැරදුණු බව කියා කොල්ලුපිටිය 15 වන පටුමගේ දී හෙට තමන් සිය පණ නසා ගන්නා බවත් ය. ඒ අනුව එහි නිලධාරීහු රෑ බෝ වනතෙක් රැකවල්ලා සිටිය ද ඔහු නොවේ එහි පැමිණියේ. ඔහු පිළිබඳ තොරතුරු අපට ලැබෙමින් පවතිනවා. කෙසේ නමුත් කුමන හෝ අපරාධයක් සිදු කළ ද ඔහුගේ හෘද සාක්ෂියෙන් වගේ ම සොබා දහමින් පවා ඔහුට ගැලවීමක් ලැබෙන්නේ නම් නැහැ. එය සදාතනික සත්‍යයක්” යැයි වැල්ලවත්ත පොලිසියේ ස්ථානාධිපති ප්‍රධාන පොලිස් පරීක්ෂක සමරකෝන් බණ්ඩා මහතා සිළුමිණට පැවැසීය. මිහිමත සියල්ල යුක්ති ධර්මය හා සොබාදහම හා සදාතනිකව බැඳී පවතී. එය යළිත් සැබෑවක් කරමින් තැන තැන සැඟවී සිටි හිත්පිත් නැති අමානුෂික පුත්‍රයා පෞද්ගලික බසයක යමින් සිටියදී ඉකුත් 24 දා පෙරවරුවේ කඩවතදී පොලිස් අත්අඩංගුවට පත්වූයේ ඔහුද නොසිතූ අයුරකිනි.පින්තූර - විමපොලිස් පරීක්ෂණ ඇසුරිනි.ලකඅමල් යශෝමන් ජයසිංහපිංතූර-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208262</link>
    <topic>ඉතිහාසය උණු කළ හැටි කටුගෙයි සොරුන්ගෙන් හෙළි වෙයි</topic>
    <author/>
    <content>සියල්ල මැනවින් හෙළි වෙමින් තිබේ. කිසිවකු විසින් යම් දෙයක් සොරකම් කරනු ලබන්නේ එය කිසි විටෙක හසුනොවේ යැයි යන තිර විශ්වාසයෙනි. ඒ සොරාගේ දැක්මය. එහෙත් ඔහුට ම නොදැනී යම් කලෙක දී නීතියට හසුවන යම් කිසිවක් ඔහු විසින් ම තබා යන බවක් සොරා නොදනී. මේ සොරකම සිදුවීමෙන් පසු පොලීසිය විසින් විමර්ශන සිදුකරගෙන යද්දී ස්වාභාවිකව සිදුවන පමාව ඉවසනු බැරි ඇතැමුන් පොලිස්පතිවරයාට ඇඟිල්ල දිගු කළහ. පොලීසියට දෝෂාරෝපණය කළහ. එහෙත් මේ වන විට ඒ දෝෂාරෝපණ යටපත් වී පොලීසියට මල්මිටක් පුද දෙන්නට මැලි නොවනු ඇත. රටට, ජාතියට විශේෂයෙන් අපගේ ප්‍රෞඪ ඉතිහාසයට පපු කැනැත්තෙන් ආදරය කරන්නෝ මේ වන විට සැනසුම් සුසුම් හෙළනු ඇති බවට සැක නැත. යටගිය සියල්ල හෙළි වෙමින් පවතී. එනම් ජාතික කෞතුකාගාරයේ මීට සය මසකට පමණ ඉහත දී සිදු කැරුණු කෞතුක භාණ්ඩ සොරාගත්ත වුන් ‘බඩුත් සමඟ හොරු’ නීතියට හසුකර ගැනීමට මේ වන විට පොලීසියට හැකි වී තිබීම හේතුවෙනි. අපේ රජදරුවන්ගේ පහස ලද ඉපැරැණි කෞතුක වස්තූන් හෙටක් නැති අධමයින් සූක්ෂම අයුරින් සොරා ගෙන ගිය ද එහි සුලමුල මේ වන විට හෙළි වී අවසානය.ඉකුත් 15 දා කොළඹ වරායේ පැවැති වෙන්දේසියක දී සුදුලූනු කන්ටේනරයක් මිලදී ගත් ද්‍රවිඩ ව්‍යාපාරිකයා එදිනම සවස ආමර් වීදියේ පොලීසියට ආසන්නයේ දී කිසියම් පිරිසක් විසින් මරණීය තර්ජන එල්ල කරමින් පැහැර ගනු ලැබිණි. එහිදී ඔව්හු රුපියල් ලක්ෂ 50 ක කප්පමක් ඉල්ලා සිටියහ. ඉන් තිස්ලක්ෂ පනස් දහසක් බියපත් ව්‍යාපාරිකයාගෙන් ලැබීමත් සම¼ඟ කප්පම්කරුවෝ ව්‍යාපාරිකයා මුදා හරිනු ලැබුවේ පෑලියගොඩ පොලීසිය අසලදීය. හුදෙකලා වූ ව්‍යාපාරිකයා තමන්ට අත්වූ ඇබැද්දිය කොටහේන පොලීසියට ගොස් පැමිණිලි කළේය. පොලිස් අධිකාරි පාලිත සිරිවර්ධන මහතාගේ උපදෙස් අනුව පරීක්ෂණ ඇරැඹු ස්ථානාධිපති ප්‍ර. පො. ප. හේමන්ත ඕවිටිගම මහතා මේ සිද්ධියේ සැකකරුවන් හඳුනා ගත්තේ කොළඹ වරායේ වෙන්දේසි පොළේ සිය බල අණසක පතුරුවමින් පසුවන පාතාල කල්ලියක් ලෙසිනි. ඒ බව තවත් තහවුරු කරගත් පොලීසිය එම පාතාල කල්ලියේ ප්‍රධානියා ඇතුළු 10 දෙනකු අත්අඩංගුවට ගත්හ.එහිදී අනාවරණය වූයේ පාතාල කල්ලියේ ප්‍රධානියා ව්‍යාපාරිකයකු සේ පෙනී සිටිමින් පසුවන අයකු බවය. කොළඹ මාලිගාවත්ත ප්‍රදේශයේ බෝධිරාජ මාවතේ කායවර්ධන මධ්‍යස්ථානයක හිමිකරුවා ද වන පාතාල ප්‍රධානියා පදිංචි කැලණිය, ගෝනවල නිවස පරීක්ෂාවට ලක්කිරීමේදී ජන මුව තුඩ තුඩ පැවැති ජාතික කෞතුකාගාරයේ කෞතුක භාණ්ඩ සොරාගෙන යාමේ පිළිකුල් සහගත සිද්ධියේ ඇරැඹුමක් මතු වූයේ කිසිවකුත් නොසිතූ අයුරිනි. ඒ ඇසූවන් මහත් සතුටකට පත්වූවාට සැක නැත.ඒ නිවසේ ඉපැරැණි මුදු 3 ක් ඉපැරැණි කිරිංචි 2 ක් අත්බෝම්බයක් හා මයික්‍රෝ වර්ගයේ පිස්තෝලයක් හමු වී තිබේ. පාතාල ප්‍රධානියා ‘ප්‍රසාද්’ නමැත්තෙකි. හේ ‘කුඩු ලාල්’ නමැති පාතාල ව්‍යාපාරිකයාගේ ප්‍රධාන ගෝලයාය. කුඩු ලාල් එංගලන්තයට පලා යාමත් සමඟ කොළඹ වරාය වෙන්දේසියේ පාතාල කටයුතු මෙහෙයවීමට මුල් වූයේ ප්‍රසාද් ය.මේ රටක් කැලඹූ අවාසනාවන්ත සිද්ධියේ ප්‍රධාන සැකකරු පිළිබඳ තතු ක්‍රමයෙන් හෙළිදරව් වීමේ දී පොලීසියට හැඟී ගියේ එදා ජාතික කෞතුකාගාරයෙන් කෞතුක භාණ්ඩ සොරකමට සෘජුවම සම්බන්ධ වූ පුද්ගලයාය. හෙරොයින් පානයට තදින් ම ඇබ්බැහි වූවකු වූ හේ කොළඹ නගර සභාවේ අනියම් සුළු සේවකයෙකි. නිතර ම පාහේ ජාතික කෞතුකාගාරයට පැමිණෙන්නකු බවට ද හෙළි වී ඇති අතර ඔහුට කෞතුකාගාරයේ ඇතුළත පිළිබඳව ද මනා අවබෝධයක් තිබෙන්නට ඇති බවට ද තොරතුරු රැස්කර ගත් පොලීසියට අනාවරණය වූයේ හෙතෙම කෞතුකාගාරයේ කෞතුක භාණ්ඩ සොරාගෙන ගෝනියක වැනි දැයක බහා රැගෙන ගොස් ඇත්තේ කැලණිය ප්‍රදේශයේ නිවසකට බවය. ඔහු නමින් දැනටත් සැඟවී සිටින සියඹලාපෙ පදිංචි ලන්සගේ පි‍්‍රයන්ත මෙන්ඩිස් නොහොත් කනේ ගෙඩියා නමැත්තාය. දෙනිපිටියේ පදිංචි ඔහුගේ මිතුරකු ගෙන් මේ සඳහා උදවු උපකාර ද මේ ප්‍රධාන සැකකාර කනේ ගෙඩියා විසින් ලබාගෙන තිබුණි.‘අර බඩු තියෙන තැනින් හංගපන් ඉක්මනට’ පාතාල නායක ප්‍රසාද් පොලිස් අත්අඩංගුවට පත් වීමේ උණුසුමේදීම හේ සිය පුතාට එසේ කීවේය. පුත්‍රයා ද පියාගේ උපදෙසට අනුව සිය නිවසේ කෞතුක භාණ්ඩ පිටමං කිරීමට සහාය ගත්තේ ඔහුගේ පෙම්වතියගෙනි. පෙම්වතිය පසුව ඇයගේ මවට ද මව පසුව ඇගේ තවත් දියණියකට ද පැවරුවාය. ඕ පෙම්වතියගේ නැගණියකි. අනතුරුව නැගණිය ඒවා ත්‍රිරෝද රථ රියදුරකුට ලබා දී ඇත. එතැන දී රහස බිඳ වැටී ඒ කතන්දරය දැනගත් ත්‍රීරෝද රථ රියදුරකු විසින් ම පිළියන්දල පොලීසියේ සැරයන්වරයකුට හෙළි කරන ලදී. සැඟවීමට ගෙන යමින් තිබු කෞතුක භාණ්ඩ පොලීසියට හසුවූයේ එවිට දී ය. තවත් දෑ අතර කස්තාන දෙකක් හා බස්තමක කොටස් ද තිබී ඇත. විමර්ශන කටයුතු කොළඹ අපරාධ කොට්ඨාසයට බාර කෙරිණි. ප්‍රසාද් නමැත්තා අත්අඩංගුවට පත්වීමෙන් පසු ඔහුගේ නිවස පමණක් නොව ඔහුගේ මාලිගාවත්තේ කායවර්ධන මධ්‍යස්ථානය ද තවත් ඔහුට අයත් ස්ථාන කීපයක් ද පරීක්ෂාවට බඳුන් කැරිණි.මේ වන විට කනේ ගෙඩියා උන්හිටි තැන් හැරදා පලා ගොස් සැඟවී සිටී. ජාතික කෞතුකාගාරයෙන් සොරාගන්නා ලද මැණික් ගල් කඩු කස්තාන කොටස් කිහිපයක් රන්කාසි ද මුදල් නෝට්ටු තොගයක් ද සිය නිවසේ සඟවාගෙන සිටියදී කොළඹ අපරාධ කොට්ඨාසයේ නිලධාරීන්ගේ විමර්ශනවල දී සොයා ගැනීමට සමත් විය. ඒ කොළඹ ග්‍රෑන්ඩ්පාස් බ්‍රිටෝ බබාපුල්ලේ ප්‍රදේශයේ පදිංචි සිල්ලර කඩ හිමිකරුවකු ද සමඟිනි. මොහුගේ විනෝදාංශය යැයි කියන්නේ පැරැණි කාසි හා භාණ්ඩ එකතු කිරීමය. ඔහුගේ නිවසේ තිබි විශාල ප්‍රමාණයේ මැණික් ගල් 6 ක් කුඩා ප්‍රමාණයේ මැණික් ගල් 53 ක් රන්කාසි 2 ක් ඉතා පැරැණි පගෝඩි 2 ක් රුපියල් 1000, 100 හා 5 හේ පැරැණි නෝට්ටු 130 ක් මහජන බැංකුව 40 වන සැමරුම නිමිත්තෙන් නිකුත් කරන ලද රිදී කස්තාන කොටස් 2 ක් ද අත්අඩංගුවට ගැනීමට හැකි වූ බව පොලීසිය කීය.මේවා තමන්ට ලැබුණේ පි‍්‍රයන්ත මෙන්ඩිස් නොහොත් කනේ ගෙඩියා ගෙන් බව පැවසු වෙළෙඳ සැල් හිමියා තවදුරටත් කීවේ මේවා තමන්ට රැගෙන ආ පුද්ගලයා තමන්ට කීයක් හෝ දෙන ලෙසට ඉල්ලීමක් කළ නිසා තමන් ඔහුට රු. 15,000 ක් දුන් බවකි.නිවසේ තිබී හමුවූ මැණික් ගල් තොගය කෞතුකාගාරයේ සොරාගත් කෞතුක භාණ්ඩවලින් ගලවා ඉවත් කරන ලද ඒවා බවට පෙනී ගොස් ඇති බව පොලීසිය පැවැසීය. කෙසේ නමුදු මෙම කෞතුක භාණ්ඩ කෝටි ගණනක් වටී යැයි කීව ද මිල කළ නොහැක. ප්‍රධාන සැකකරුවා මතට ඇබ්බැහි වූවකු නිසාම මේවායේ නිසි වටිනාකම් නොදැනීම හේතුවෙන් විකුණා ඇත්තේ ඒ නිසා බව ද තමන්ගේ විනෝදාංශය දැන ප්‍රධාන සැකකාර පි‍්‍රයන්ත මේවා තමන්ට ගෙන ආ බව ද හේ හෙළිකර සිටියේය. මේවා කෞතුකාගාරයෙන් සොරාගන්නා ලද ඒවා බවට තමන් සැක හැර දත්තේ ඉන් දින කීපයකට පසුව බව ද හේ කීය. මෙහිදී අතරමැදියකුව කටයුතු කළ ත්‍රිරෝද රථ රියදුරකු ද අල්ලා ගනු ලැබීය.තවත් හෙළි වූයේ ජාතික කෞතුකාගාරයේ කෞතුක භාණ්ඩ සොරාගෙන යාම සම්බන්ධයෙන් අත්අඩංගුවට ගැනීමට සිටින ප්‍රධාන සැකකරු කෞතුක භාණ්ඩ අලෙවිකර උපයා ගත් රුපියල් ලක්ෂ 5 ක මුදලක් ත්‍රිරෝද රියක් මිලදී ගැනීමට ඔහුගේ හොඳම මිතුරාට දුන් පුවතකි.නියම පරීක්ෂණ ඇරැඹෙන්නේ ප්‍රධාන සැකකරු අල්ලා ගැනීමෙන් පසුව බව ද මේ සොරකමට ආධාර හා අනුබල දුන් අයවලුන් පමණක් නොව ඊට ගෑවී සිටින්නන් ද තරාතිරම නොබලා අත්අඩංගුවට ගැනීමට පසුබට නොවන බව ජ්‍යෙෂ්ඨ නියෝජ්‍ය පොලිස්පති අනුර සේනානායක මහතා පැවසීය.මෙම කෞතුක භාණ්ඩ සොරකමේ වැඩිම වටිනාකම් ඇති කෞතුක වස්තුව වනුයේ ‘අමල මුද්ද’ ය. එය ප්‍රධාන සැකකරු අල්ලා ගැනීමෙන් පසු හෙළි වනු ඇතැයි විශ්වාස කෙරේ. ග්‍රෑන්ඩ්පාස් රන්බඩු වෙළෙඳ සැලකට රිදියෙන් නිමකළ කඩු මිටි අලෙවි කර තිබුණේ තලන ලද රිදි කැබැලි ලෙසය. රන්කාසි රන් භාණ්ඩ වෙළෙඳ සලේ හිමිකරු විසින් උණු කර සකස් කළ ග්‍රෑම් 212 ක් රත්තරන් හා කඩු මිටි උණු කොට සකස් කළ ග්‍රෑම් 513 ක රිදී ද සොයා ගැනීමට පොලීසිය සමත් වූ අතර එහි හිමිකරු ද අත්අඩංගුවට ගෙන තිබේ. මේවා ලබාගත් වෙළෙඳ සැලේ හිමිකරු වන සුරංග නමැත්තා ඔහුට රු. ලක්ෂ 6 ක මුදලක් ද දී තිබේ. ඔහුගේ පදිංචිය කොලොන්නාවේය.මේ වන විට මෙම සිදුවීම් අතර කැපී පෙනෙන චරිතයක් රඟපෑ වැලිගම ප්‍රදේශයේ අජිත් කුමාර නමැත්තකු ද අත්අඩංගුවට ගෙන තිබේ. අජිත් කුමාර එළියට ආවේ පාතාල නායක ප්‍රසාද් විසින් අත්අඩංගුවේ පසුවෙමින් දුන් තොරතුරු අනුවය.තවත් දෑ අතර අල්මාරික සඟවා තිබී කාසි හා නෝට්ටු තොගයක්ද රු. 5000 රන් කාසියක් ද අනුරාධපුර යුගයට අයත් මුද්‍රා තැබු මුදුවක් ද සොයාගෙන ඇත. ප්‍රධාන සැකකරු විටින් විට අවස්ථා ගණනක දී මේවා සුරංගට ගෙනැවිත් දී තිබේ. ඒවා කෞතුක භාණ්ඩ බව ද හෙතෙම දැන සිට ඇත.ප්‍රධාන සැකකරුගේ නිවසේ තිබී කෞතුකාගාරයේ කෞතුක භාණ්ඩ සංරක්ෂණය කළ වීදුරු පෙට්ටි ගැලවීමට යොදාගත් ඉස්කුරුප්පු නියන් 3 ක් ද සොයාගෙන ඇත.ඊයේ පෙරේදා මාලිගාවත්ත ඛෙත්තාරම ප්‍රදේශයේ නිවසක ඇඳක මෙට්ටයක් ඇතුළත සඟවා තිබු කෞතුකාගාරයට අයත් මැණික් ගල් 350 ක් කොළඹ අපරාධ කොට්ඨාසය විසින් සොයා ගනු ලැබීය.මුදු බස්තම් කඩු කොපු හා කස්තාන වලින් ගලවා ඉවත් කළ මැණික් ගල් සඟවා තිබි ඇත්තේ දෙනිපිටියේදී අත්අඩංගුවට ගත් සැකකරුගේ මාලිගාවත්ත නිවසේය. 19 වන සියවසට අයත් බස්තමක කොටසක් ද හමු වී තිබේ.ප්‍රධාන සැකකාර පි‍්‍රයන්ත මෙන්ඩිස් නොහොත් කනේ ගෙඩියා අත්අඩංගුවට ගැනීමෙන් පසු මේ නරුම කතාවේ සැඟවූ තැන් තවත් හෙළි වනු ඇත. ඒ සඳහා මහජන සහාය අපේක්ෂා කරන බව ද පොලීසිය කියයි. ඔබ දන්නා යම් තොරතුරක්, වෙතොත් දන්වන්න.ජ්‍යෙෂ්ඨ නියෝජ්‍ය පොලිස්පති (බ. ප.) 01124411477 - 0777755950අධ්‍යක්ෂ කොළඹ අපරාධ කොට්ඨාසය 0112662323ස්ථානාධිපති කොළඹ අපරාධ කොට්ඨාසය 0112662311 - 0714066906කොළඹ අපරාධ කොට්ඨාසය 0112685151පොලිස් පරීක්ෂණ ඇසුරිනි.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208264</link>
    <topic>අසූ නවයේ තරුණයා</topic>
    <author>කසුරි</author>
    <content>සිරිලාල් කොඩිකාර මහත්තය ලිපියක් එවල තිබුණ, මට මතක හැටියට හුඟ කාලෙකින් නෙමෙයි ජීවිත කාලයටම එතුමා මට එවාපු එකම ලිපිය ඒක වෙන්නට ඇති.”මම ලබන 27 වැනිදා අසූ නවය වයසට පිවිසෙන්නෙක්මි. එසේ වුවත් තවම කණ්ණාඩියක් නැතිව පත්තර කියැවිය හැකිය. මෙවැනි ලියුම් ද ලියමි.”ඒ ලියුමේ අකුරු පේළි අරගෙන ම සිත හුඟාක් ඈත අතීතයට ගියා.ඒක සුන්දර ගමනක්. හැබැයි ම සිත මාව අරගෙන අතීතයට ගිය ගමන නෙමෙයි.එක දවසක් මාත්, ගුණසිංහ මහත්තයත්, ගාමිණිත්, දොඩමත්, ජයනාතුත්, ලාල් මහත්තයත් කෝච්චියෙන් නුවර වනේ ලගේ ගෙදර ගිහින් රාත්‍රියක් ගතකරපු දවස.මෙතෙන්දි ගුණසිංහ මහත්තය කිව්වේ දයාසේන ගුණසිංහයන්ට. එතුමා එවකට දිවයින ඉරිදා සංග්‍රහයේ නියෝජ්‍ය කර්තෘ.ගාමිණී කිව්වේ ගාමිණී සුමනසේකර, එතුමා එතකොට ප්‍රධාන උප කර්තෘ. දොඩමා කිව්වෙ දොඩන්ගොඩ, ජයනාත් කිව්වෙ ජයනාත් ගුණවර්ධන, ලාල් මහත්තය කිව්වේ සිරිලාල් කොඩිකාර මහත්තය...එතකොට අපේ තරුණ කාලේ... ගුණසිංහ මහත්තයගෙත් ලාල් මහත්තයගෙත් මැදිවිය... (ඒත් මම මේ ලියන “මසිත” සටහන කියවන්ඩ ගුණසිංහ මහත්තයත් ජයනාත් සහෝදරයාත් අද ජීවතුන් අතර නැහැ... ඒ දෙකම ඛේදනීය අකල් මරණ.)අපි ගියේ කෝච්චියෙ තුන්වැනි කැලෑසියේ... ගුණසිංහ මහත්තයගෙ සීයගෙ කොලම, උකුස්සා, රයිගම්රාල හොඳටම ජනපි‍්‍රය කාලෙක. ඇත්ත පත්තරේ ලාල් මහත්තයගේ රංචාගොඩ ළමයා හැම දෙනාගෙම කතා බහට ලක්වෙලා තිබුණු කාලෙක...අපි ටික ටික මතුවෙලා එන කාලෙක... ඒත් අපි ගියෙ ඉතාම සාමාන්‍ය මිනිස්සු වගේ... කෝච්චි පෙට්ටියෙ හිටපු මගීන් දැනගෙන හිටිය නම් බුලත් විට කකා මේ යන්නෙ උකුස්සයි.. රංචාගොඩ ළමයයි කියලා මොන විදියට හිතාවිද කියලා අපි හතර දෙනා පැත්තක ඉඳගෙන හෙමිහිට කතා වුණා මට මතකයි.ඒ කාලේ මිනිස්සු ඇත්ත පත්තරේ ගත්තෙ විශේෂාංග තුනක් හින්ද... එකක් සිරාගෙ කතුවැකිය... දෙක යූනුස්ගේ කාටූන් එක... අනෙක ලාල් මහත්තයගේ රංචාගොඩ ළමයා කවි දෙක...දාගැබ් මහා වැව් බැන්දේ නුඹයි පුතේ... කියන වික්ටර් ගයන ගීතය ප්‍රේමදාස මහත්තයා ලිව්ව එකක් කියලා තමයි ප්‍රසිද්ධ කරලා තිබුණෙ. ඒ වුණත් සතියක් දෙකක් යනකොට රංචාගොඩ ළමයා ඇත්ත පත්තරේට මෙහෙම ලිව්වා.”දාගැබ් මහා වැව් බැන්දේ ඩෝල්ටන්සීගිරි ගලේ කවි ලිව්වේ ඩෝල්ටන්...”කෝච්චි ගමන වගේම නුවර වනේ ලගේ ගෙදර ගත කළ රාත්‍රියත් හරිම සුන්දරයි. වනේ කිව්වේ රත්නායක වනසිංහ. දිවයින ඉරිදා සංග්‍රහයේ ‘නිළමේ’ නමින් උඩරට සන්දේශය ලිව්වේ ඔහු. අදටත් දිවයින ‘ආතා අපේ’ උපහාසාත්මක කවිය ලියන්නේ ඔහු. එහෙම බලපුවහම දිවයිනේ ‘සීයා’ ඇත්ත පත්තරේ ඇත්තේ රංචාගොඩ ළමයා, දිවයිනේ ආතා කියන ලංකා පත්තර ලෝකය රසවත් කළ ජ්‍යෙෂ්ඨතම පත්තරකාරයන් තුන්දෙනකු එක්ක ගත කරපු සුන්දර රාත්‍රිය සිහිනයක් වගේ ම සිතට පෙනෙන්න පටන් ගත්තා.මේ සියල්ලටත් වඩා අපූර්ව දේ නම් ලාල් මහත්තයා පසුගිය සතියේ මට එවාපු ලියුමේ තිබුණු පහත සඳහන් වැකියයි.මම ලබන 27 වැනිදා (ඒ කියන්නේ හෙට) අසූ නවය වයසට පිවිසෙන්නෙමි. එසේ වුවත් මට තවම කණ්ණාඩියක් නැතිව පත්තර කියැවිය හැකිය. මෙවැනි ලියුම් ද ලියමි.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208265</link>
    <topic>මැරුණේ කවුද?</topic>
    <author>මහින්ද අබේසුන්දර</author>
    <content>ඇත්ත උපදේශක කර්තෘ ලෙස කටයුතු කළේ එච්.ජී.එස්. රත්නවීරයි. කර්තෘ බී.ඒ. සිරිවර්ධන සමඟ ඔහු එක්වූ පත්‍රයේ පළවන ශීර්ෂ පාඨ හරිම ප්‍රබල ය. හාස්‍යය ජනකය. දෙපැත්ත කැපෙන ඒවා ය. පත්‍ර කලාවේදීන් ලෙස ඒවා අපට නම් පත්‍ර වල පළ කරන්නට චකිතයක් ඇතිවෙයි. එහෙත් සිරා සහ එච්.ජී.එස්. එක් වී පළ කළ සිරස්තලවලට එරෙහිව කිසිවකු කට ඇරියේ නැත. කට අරින්නට හයියක් තිබුණේ නැත.ආණ්ඩුව එක්සත් ජාතික පක්ෂයේ ය. අගමැති ඩඩ්ලි සේනානායකයි. ආසන තුනක අතුරු මැතිවරණ පැවැත්විණි. ඒ ආසන තුනෙන් ම ආණ්ඩුව පරාදය. ආණ්ඩුවේ පරාජය යනු එය ඩඩ්ලිගේ ද පරාජයකි. ආසන තුනේ අතුරු මැතිවරණ ප්‍රතිඵල ඇත්ත පත්‍රයේ පළ වූයේ ‘ඩඩ්ලිට ..... නෑ’ යන දැවැන්ත සිරස්තලයකිනි.කොලොන්නාව අතුරු මැතිවරණයට ශ්‍රීලනිප යෙන් ඉදිරිපත් වූයේ 1965 මහ මැතිවරණයේදී හේවාහැටින් පරාජයට පත්වී ‘ජනදින’ පත්‍රයේ කළමනාකාර කර්තෘ ලෙස සේවය කළ ටී.බී. ඉලංගරත්නයි. රෝදය ලකුණින් ඉල්ලුවේ කුසුමා ගුණවර්ධනයි. පිලිප් ගුණවර්ධනයේ බිරිඳයි. කුසුමා පරාජය විය. ටී.බී. ඉලංගරත්න දිනුවේ ය. ඇත්ත ශීර්ෂපාඨය වූයේ ‘කුසුමට රෝදෙත් නෑ - රෝදෙ පළුවකුත් නෑ’ යන්නය.1967 දී දෙවිනුවර ආසනයට අතුරු මැතිවරණයක් පැවැත්විණි. ශ්‍රී ලංකා නිදහස් පක්ෂයෙන් රොනී ද මැල් ඉල්ලුවේ ය. අතුරු මැතිවරණය වාර්තා කරන්නට ‘ඇත්ත’ දෙවිනුවර යැව්වේ මාය. අතුරු මැතිවරණ රැස්වීමක් බලන්නට ය. සිරිවර්ධන ද දෙවිනුවරට ආවේ ය. පොල්වත්තක රැස්වීම පැවැත්වෙයි. මමත් සිරාත් පොල්වත්තේ පැත්තක එච්.ජී.එස්. රත්නවීර ගේ කතාව අසාගෙන සිටියෙමු. අප දෙදෙනා සිටින තැන සිට බඹයක් දෙකක් ඈතින් මැදිවියේ කෙනෙකු ඉතා උනන්දුවෙන් එච්.ජී.එස් ගේ කතාව අසාගෙන සිටියා පමණක් නොව ඇතැම් අවස්ථාවල හිසේ අත තබාගෙන හයියෙන් සිනාසුනේය.මේ දෙස අපි ද බැලුවෙමු. සිරාට එච්.ජී.එස්. කරන කතාවලට සිනා නොවී සිටිය නොහැක.මැදිවියේ පුද්ගලයා සිරාට කතා කළේ ය.“සර් අර කතා කරන මිනිහා කවුද?එයා තමයි කොමියුනිස්ට් පක්ෂයේ එච්.ජී.එස්. රත්නවීර කියන එක්කෙනා. ඇයි මොකද ‘සිරා ප්‍රශ්න කළේ ය.“මාර කතානේ කියන්නේ” මැදිවියේ පුද්ගලයා කී කතාවට අපට සිනහ නොවී සිටිනු නොහැකි විය.අවලාද දේශපාලනය (ඍඪබභනඥපචබඪමඥ නධතඪබඪජඵ) යන්න 1975 දී දේශපාලනයට එකතු වූ වචනයකි. අවලාද දේශපාලන චෝදනාව එල්ල වූයේ ලංකා සමසමාජ පක්ෂයේ ආචාර්ය ඇන්.ඇම්. පෙරේරා ඇතුළු නායකයන්ට ය. ඒ අනුව ලංකා සම සමාජ පක්ෂය ආණ්ඩුවෙන් ඉවත් කළේ ය. ශ්‍රී ලංකාවේ කොමියුනිස්ට් පක්ෂය තවම ආණ්ඩුව සමඟ ය.ආණ්ඩුව රිදෙන කිසිවක් ලියන්නට සිරාට නිදහසක් නැත. එහෙම වෙලාවට ඔහු අපට දුරකථනයෙන් කතා කොට “මොනවද යකෝ බලා ඉන්නෙ ගහපල්ලකෝ” කියා අපට කියන්නේ ඉවසන්නට බැරිම තැන ය.චීන නායකයෙක් මිය ගියේ ය. අපට මතක හැටියට චූ එන්ලායි ය. ඔහුගේ අභාවය ගැන අගමැතිනි සිරිමාවෝ බණ්ඩාරනායක මැතිනිය ශෝක පණිවුඩයක් නිකුත් කළා ය. පුවත්පත්වල එය පළ විය. සමස්ත නිවේදනය පුරාම පළ වී තිබුණේ නමුත් චීන අගමැතිවරයන් ගැන ය.“මට කීපවතාවක් චුඑන් ලායි හමුවුණා. මම චීනයට ගියා. බණ්ඩාරනායක සම්මන්ත්‍රණ ශාලාව අපට දුන්නේ මම අගමැතිනිය කාලයේ” ආදී වශයෙන් ශෝක පණිවුඩය සකස් කළ අය මමත්වයට ඉහළ තැනක් දී තිබුණි.‘සිරා’ මට කතා කළේ ය.“උඹ ශෝක පණිවුඩය කියෙව්වා ද” ඔහු ඇසී ය.“ඔව්! මළේ චුඑන්ලායි ද? නැතිනම් කවුද” මම ඇසීමි.“ඒ නිවේදනය පළ කරපන්. මං කියන කතාවක් ඒකට ඇතුල් කරපන්. එච්චරයි” සිරා උපදෙස් දුන්නේ ය.මම ජනදිනට සිරා කී විදියට ලිව්වෙමි. සිරා කියා දුන් ඒ කතාව මෙසේ ය.“පත්තර කන්තෝරුවක සේවය කළ මාධ්‍යවේදියෙක් මිය ගියේ ය. ඔහු ගේ අවමඟුල් උත්සවයට පත්තර කන්තෝරුවේ අයිතිකරු ද පැමිණියේ ය. ඔහුට අවමඟුලේ කතාවක් ද දුන්නේ ය. ඔහු මෙසේ කතා කළේ ය.“අවමංගල්‍ය සභාවෙන් අවසරයි මිය ගිය මාධ්‍යවේදියා සේවය කළේ මගේ පත්තර කන්තෝරුවේ. ඔහුට රස්සාව දුන්නේ මමයි. මම ඔහුට ලොකු වැටුපක් දුන්නා. මම ඔහුට උසස් වීමි දෙකක් දීලා පඩියත් වැඩි කළා. ඔහුගේ ප්‍රථම නවකතාව මුද්‍රණය කළේ මගේ මුද්‍රණාලයේ. වියදම මම දුන්නේ.”මෙසේ කතාව කරද්දී පෙට්ටියේ සිටි පත්තරකාරයා නැගිට්ටේය.“ඒ යකෝ මළේ තෝද මාද” යන ප්‍රශ්නය අසා යළි පෙට්ටියේ දිගා විය.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208266</link>
    <topic>ඇයි මේ හදිස්සිය? කාලය ඉගිල්ලෙනවද?</topic>
    <author>අරුණි මුතුමලී</author>
    <content>ඒ පැත්ත බලා මේ පැත්ත බලනකොට දින, සති, මාස, අවුරුදු ගණන් ගෙවිලා ගිහින්. ඇත්තටම අපි පුංචි කාලේ මේ තරම් ඉක්මනට කාලය ගෙවී ගියාද? එහෙම හිතන්න බෑ. මොකද අපිත් පහේ ශිෂ්‍යත්වය එහෙම කළ කාලේ අද ළමයින්ට වඩා සෙල්ලම් කරන්නත් වෙලාව තිබුණානේ.මෙහෙම කියද්දි අම්මයි තාත්තයි කීවේ අපට වඩා වැඩි කාලයක් ඒගොල්ලන්ට තිබුණා කියලයි. ඒගොල්ලන්ගේ පොඩි කාලේ දවස ගෙවා ගන්න සෑහෙන වෙලාවක් ගියාලු. ආච්චිලාට එහෙම නම් දවසක් කල්පයක් වගේ දැනෙන්න ඇති.ඒකත් ඉතින් පුදුම වෙන්න දෙයක් නෙවෙයි. මොකද ඒ කාලේ ජනගහනය අඩුයි. යන්ත්‍ර සූත්‍ර අඩුයි. තරගය අඩුයි. ඒ නිසා වේගවත් බවත් අඩු ඇති. මිනිස්සුන්ට යන්ත්‍ර එක්ක තරගෙට වැඩ කරන්න සිද්ධ වෙන්නේ නෑනේ මීහරක් එක්ක කුඹුරු හාද්දි. මිනිස්සු වගේම පණගැහෙන සතෙක් නිසා උන්ටත් තියෙන්නේ දරාගන්න පුළුවන් විදිහේ වේගයකින් වැඩ කරන රටාවක්. ඒත් ට්‍රැක්ටරේ එහෙ බලා මෙහෙ බලද්දි වෙල් යායම හාලා ඉවර වුණාම මිනිස්සු පරාදයි වගේ හැඟීමකින් දඩිබිඩියේ වැඩ කරනවා.පරිගණකයෙන් අධිවේගයෙන් තොරතුරු ලබා ගන්න නිසා තැවි තැවී ඉන්න වෙලාවක් මිනිස්සුන්ට නෑ. උපරිම ධාරණ ශක්තිය වැය කරලා ඒ තොරතුරු මතක තියාගෙන තමන්ගේ ජීවන ශෛලියත් ඒ වේගෙටම හදාගන්න සිද්ධ වෙනවා.සංගීතය, චිත්‍රපටවල වුණත් අද රිද්මය ඉතාම වැඩියි. මෙගා ටෙලිනාට්‍ය ඇරුණුකොට අනෙක් හැම දේම වෙළෙඳ දැන්වීම්වල පවා රූප කැපෙන්නේ ඇහේ පින්තූරය නොහිටින තරම් වේගෙකින්. සමහරු නම් ඒ දේවලට හුරු වෙනවා. අර පරිනාමවාදයේ එන උචිතෝන්නතියෙදි වගේ. සමහරු ඒ වේගයට ගමන යා ගන්න බැරුව පසු බහිනවා.ඉතින් මේ දෙකෙන් හොඳ මොකක්ද කියලා හිතන්නවත් වෙලාවක් නෑ. මොකද අපි හිත හිතා ඉන්නකොට ලෝකය බොහොම වේගෙන් අපිව පසු කරගෙන ගිහින්.ආච්චි නම් කියන්නේ ලෝක ගෝලේ කැරකෙන වේගේ වැඩිවෙලා දවස ඉක්මනින් ගෙවෙනවා වෙන්නැති කියලා. ඒත් එහෙම වුණොත් ගුරුත්වය වෙනස් වෙලා අපිවත් අභ්‍යවකාශයට විසිවෙනවනේ කියලා තාත්තා හිනාවුණා. අම්මා නම් කියන්නේ කොසොල් රජ්ජුරුවන්ගේ හීන හැබෑවෙන්න එනවා කියලයි. ඒ හීනවල හැටියට තව කාලෙකදි ඉතාම කෙටි ආයුෂ සහිත මිනිස්සු බිහිවන නිසා ඉක්මනින් ළමයි බමයි හදලා ඉක්මනින්ම මැරිලා යනවලු. ජීවිතේ ඒ තරම් කෙටිවන නිසා වෙන්නැති මිනිස්සුන්ට මේතරම් නොඉවසිල්ලක් තියෙන්නේ. තමන්ගේ දේවල් ඉක්මනින් කරගන්න, අනුන්ට හෙණ ගැහුවත් තමන්ගේ වැඩේ කරගන්න පොරකන සමහර අය දැක්කාම තනියෙන් හිනාත් යනවා.ඒත් එහෙම හිනාවෙවී ඉද්දි තමුන්ගේ කාලෙත් ඉක්මනට ගෙවිලා යනවා. අධ්‍යාත්මික වශයෙන් දිනන පරදින එක කොහොම වුණත් භෞතික වශයෙන් දිනලා ලෝකෙට පරකාසේ කරන්න නම් පුළුවන් තරම් තමන් ගැන හිතලා වැඩ කරන්න ඕනේ කියලා කිව්වේ මල්ලි. මොකද අනිත් අය තමන් ගැන හිතන්නේ නැත්නම් තමන් අනුන් ගැන හිත හිත දුක්වෙලා කැපවෙලා මොකටද? ඒ තරුණ මතවාදයත් බැලුවාම වරදක් නැහැ.’මෙලොව සියක් අවුරුදු එහි එක දවස’ කියලා කියූ දිව්‍ය ලෝකවලට යන්න නම් මේ අයට වුවමනාවක් නැතුව ඇති. මොකද මෙහෙ එක දවසට මෙච්චර වේගෙන් වැඩ කරද්දි අවුරුදු සියයකට කොච්චර වැඩ කරන්න වෙයිද? එහෙම වෙලත් ගෙවුණේ එක දවසයි කියලා හිතුණම එපාම වෙයිනේ.මොනවා වුණත් දැන් නම් හිතෙන්නේ දරු නැලවිලි ගීය ඉඳන් රැප් වෙච්ච වේගයක් පවත්වාගෙන යන තරමට අපේ හදවත් ගැහෙන වේගය, රුධිරය ගලන වේගය, ඇස් පිල්ලම් ගහන වේගය, ඇවිදින වේගය, කන බොන වැඩ කරන වේගය වගේම මැරෙන වේගයත් වැඩිවෙලා කියලයි. ඒත් ඒ වේගය සොබා දහමට එකඟ ද කියලා බලන්න ක්‍රමයක් තාම හදලා නැති නිසාම ස්වභාධර්මයාගේ ප්‍රතික්‍රියා වේගය පෙන්නනකල් අපට මෙහෙම දුවන්න ඉඩක් තියෙයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208267</link>
    <topic>දෙන්නම එකයි</topic>
    <author>පියදාස වැලිකන්නගේ</author>
    <content>ලාල් විවාහ වූයේ නිහාල්ගේ බාල නැඟණිය සමඟය. ඔහු සිය දෙමවුපියන්ගෙන් ලැබුණු සෑහෙන ධනයකට උරුමකම් කියන්නෙකි. පාණදුර නගරයේ කඩ පේළියෙන් ඔහුට ලැබෙන මාසික කුලිය පමණක් රුපියල් දෙලක්ෂයකට වැඩි යැයි ඔහුගේ පවුලේ අයම කියති. ඔහු නාස්තිකාරයෙක් නොවීය. සුරා සූදු හෝ මත්ද්‍රව්‍ය ඔහු අසලකටවත් නොගත්තේය. එහෙත් ගෙදරට යන එන ඔහුගේ මිතුරන් සමඟ දේශපාලනය ගැනත්, දේශපාලකයන් ගැනත් කතා කිරීම ඔහු විනෝදාංශයක් බවට පත්කරගෙනන සිටින බවක් පෙනිණ. ඔහුගේ රුචිකත්වය මැනවින් හඳුනාගෙන සිටි ඇතැමුන්, ඔහු සමඟ කතාව පටන් ගත්තේ ඒ විදියේ මාතෘකාවනි. ඔහු කියන හැමදෙයක්ම අනුමත කරමිනි. තමා පැමිණි අවශ්‍යතාව කියන්නේ පසුවය. අවශ්‍යතාව වරදින්නේ නැත. සම්පූර්ණයෙන් නැතත් අඩකින් හෝ ඉටුවෙයි. එහෙත් ලාල්ගේ ප්‍රතිපත්තියක් ඇති බවද කිය යුතුය. තමා දුන් මුදල් ආපසු නොදෙන කිසිවකුට ඔහු යළිත් සතයක්වත් දෙන්නේ නැත. ඔහුගේ බිරිඳ ඒ බව දනී. එහෙයින් කතා කරන දේශපාලනයේ හරයක් නැතත් තම සැමියාගේ ඒ පුරුද්දට ඇය අවහිර නොකළාය.”මොකක් හරි වැඩකුත් එපායැ.” ඇය සැමියා ගැන හිතුවෙ එහෙමය.”දරුවන් දෙන්නටත් මටත් හොඳින් සලකනවානෙ.” සැමියාගේ දේශපාලන කංකරච්චලය ඇය ඉවසුවේ ඒ විදියට සිතාය.ඉඳහිට හෝ නිහාල් අයියාගේ පැමිණීම ලාල්ගේ බිරිඳට සතුට ගෙන දෙන්නක් විය. ඒ සතුට ඇතිවෙන්නේ ඔහු සිය සොහොයුරා වන නිසාම නොවේ. ලාල් මුරුංගා අත්තේ තබා කතා කරන දේශපාලනයක් ඔහු ළඟ නැති නිසාය. පැරණි වමේ දේශපාලන පක්ෂයකට සම්බන්ධවී සිටි ඔහු, සිය සැමියා එහෙන් මෙහෙන් අහුලාගත් මතවාද ඛණ්ඩනය කරන්නේ කෙසෙල් ගස් පෙති ගසන්නාක් මෙනි.”එහෙමවත් හරි අවබෝධයක් ලබා ගන්න එක හොඳයි.” ඇය සිතුවාය.”සුරූපිනි අද මං අයියලාගේ ගෙදර යනවා. ඔයත් එනවද?” ඉකුත් දිනෙක උදෑසන ලාල් සිය බිරිඳගෙන් ඇසීය.”ඇයි දේශපාලන වාදයකටද?””ඔයා මං අහපු ප්‍රශ්නයට නෙමෙයිනෙ උත්තර දුන්නේ.””මං කොහොමද එන්නේ? ලොකු දුවගෙ යාළුවෝ කට්ටියක් එනවයි කියල තියෙනවනෙ. ඇයි මතක නැද්ද අනේ තාත්තේ ඒ ගොල්ලො දේශපාලන කතා වලට නම් පටලවා ගන්න එපා. උන් පොලිටිකල් සයන්ස් කරන උන් කියල ඛ්ව්වා.””ඔය පැඟිරි කෙල්ලොත් එක්ක මොන දේශපාල කතාද සුරූපිනි?””එහෙනම් මං යනවා.””අක්කට දොදොල් වගයක් ඔතල දෙන්නම්. ගිහින් දෙන්න පුළුවන්නේ?””දොදොල්?””ඔව් අර ළමයි එන හින්දා මං ඇලිස්ට කියලා දොදොල් ටිකක් හැදෙව්වා.””කාර් එකට දාන්න.”ලාල් මිදුලේ මෝටර් රථය නවතා නිහාල්ගේ ගෙට ගොඩවූයේ අඩපැයකට පමණ පසුය. නිහාල් සිටියේ පත්‍රයක් කියවමිනි.”වැදූ මවටයි උපන් බිමටයි ද්‍රෝහි වන එකා මොකාද අයියේ?””මොකා වුණත් කමක් නෑ. ඉඳගම්මුකෝ.” නිහාල් පුවත්පත ටිපෝව මත තබමින් කීවේය.”ඇයි නංගියි ළමයිනුයි එක්ක ආවෙ නැත්තෙ?””අද ලොකු දුවගෙ කැම්පස් එකේ යාළුවෝ කට්ටියක් එනවා.””ඉතින් ඒ ළමයි එක්ක කතා බහ කරන්න තාත්තත් ගෙදර හිටියා නම්නෙ හොඳ.””අනේ ඔය කෙල්ලොත් එක්ක මොනවා කතා කරන්නද අයියේ?, කෝ අක්කා?””ගෙයි ඇති. මොකක්ද ඔය අතේ තියෙන පාර්සලේ?””ගෙදර හදපු දොදොල් ටිකක්.” කියාගෙන ලාල් ගෙතුළට ගියේය.”කෙල්ලොත් එක්ක දේශපාලන කතාවකට පැටලේවි කියල හිතාගෙන නංගි මේ යකා මෙහාට එවන්න ඇති.” නිහාල් තමාටම කියා ගනිමින් හඬ නොනඟ සිනාසුණේය. විනාඩි තුන හතරක් පමණ ගතවිය. ලාල් ඉස්තෝප්පුවට ආවේය.”මොකක්ද අර ගෙට ගොඩ වෙනකොටම අහපු ප්‍රශ්නය?””අර යකා ඉන්දියාවට ගිහිල්ලා ඊලාම් සමුළුවට සහභාගි වුණානෙ....””අර යකා කිව්වෙ?,” ලාල්ට තමන්ගේ ප්‍රශ්නය සම්පූර්ණ කර ගන්නට ඉඩ නොදී නිහාල් ප්‍රශ්න කෙළේය.”අර බාහු... ලාල් කීවේ නොරිස්සුම් ගතියෙනි. ලාල් ගැන දන්නා නිහාල් හිත යටින් සිනාසුණේය.”තරහ ගියාට ඒ මනුස්සයා ගැන ඔහොම කතා කරන් එපා මල්ලියේ. ඒ මනුස්සයා ආචාර්ය උපාධියක් ඇති කෙනෙක්. ඒක ඔය “පිනාට” ලැබිච්චි එකක් නෙවි.””පරණ සමසමාජකාරයා දේශද්‍රෝහියාට අනුකම්පා කරනවා වගෙයි.” ලාල් නිහාල් වෙත පොර කුකුළකු මෙන් කඩා පැන්නේය.”මං අනුකම්පා කරන්නේ පෑහෙන පිළේ එවුන්ට මිසක් දේශපාලකයන්ට ;නවි.””එහෙනම් ඒ කාලෙ සමසමාජ නායකයෝ ඔළුව උඩ තියාගෙන උන්නයි කියන්නේ?””ඒ මිනිස්සු ජනතාවට ආදරය කළ හින්දා?””දැන් කාවද ඔළුව උඩ තියාගෙන ඉන්නේ?””ජනතාවට ආදරය කරන උන්. රටට ආදරය කරන උන්. ඒකෙ කිසි වෙනසක් නෑ.””අයියා බාහු ගැන කොහොමද හිතන්නේ?””මෙහෙමයි මල්ලියේ. මං ඔය මනුස්සයා ගැන දන්නේ හැට ගණන්වල මැද බාගයේ ඉඳලා. ඒ කාලෙ මං උන්නේ මහනුවර සමසමාජ ලෝකලයට සම්බන්ධ වෙලා. ඔය ජනාධිපති නීතිඥ විජය වික්‍රමරත්න, නීතිඥ ලාල් විජේනායක, මහාචාර්ය නලින්ද සිල්වා, මහාචාර්ය බුද්ධදාස හේවාවිතාරණ, මහාචාර්ය සුමනසිරි ලියනගේ, ආචාර්ය වික්‍රමබාහු කරුණාරත්න ඒ කාලයේ හිටපු දැවැන්තයො. කුමාර් ඩේවිඩ්, ශාන්ති ප්‍රනාන්දු සුමනරත්න, මම වගේ අය තමයි පුංචි එවුන් හැටියට හිටියේ. බාහු ලෝකල් රැස්වීමට එන්නේ හෑන්ඩ් බෑගයක් අරගෙන. මිනිහා එනවා දැක්ක හැටියෙම. ඔන්න විප්ලවය මල්ලෙ දාගෙන එනවාය කියන්න අපි පුරුදු වෙලා හිටියා. ඔය කතාව මුලින්ම කිව්වේ, පස්සෙ කාලෙක ගුරු සංගම් නායකයකු වුණ සුමනරත්න සහෝදරයා කියලයි මට මතක.””ඇයි එහෙම කිව්වේ?””එයා විප්ලවය ගැන කියන ඒවා අපට තේරෙන්නේ නෑ. අපි කියන ඒවා එයාට තේරෙන්නේ නෑ. බෑග් එකෙන් කොළ ඇද ඇද කියන හින්දා, අපි හිතුවෙ මිනිහගෙ විප්ලවය කියන්නේ බෑග් එකේ කියලයි.” ලාල් හඬ නඟා සිනාසුණේය.”එදා එහෙමයි කියමුකො. අද එයා කරන කියන දේවල් අයියට තේරෙනවද?””මල්ලි අහන්නේ පුදුම ප්‍රශ්නයක්නෙ. බාහු කියන ඒවා විප්ලවයකට අදාළ නැති බව අපි තේරුම් ගත්තේ අවුරුදු හතළිස් පහකට විතර කලින්. ඒකනෙ අපි අර විදියට විහිළු කෙළේ. රටත් ඒක තේරුම් අරගෙනයි හිටියේ. හැබැයි ලෝකය දැන ගත්තෙ මිනිහා ඉන්දියාවට ගියාට පස්සෙ. කට වහගනින් කියල ඉන්දියාව කිව්වට පස්සෙ.””ඒක එයාට විතරක් නෙවි. රටටත් අගෞරවයක්.””ඔව්. හැබැයි පිටරටවල්වලට ගිහින් රට පාවා දෙන කතා කිව්ව පළවෙනියා නම් බාහු නෙමෙයි.””අයියා තාමත් බාහුට අනුකම්පා කරනවා.””නෑ”.”ඇයි, එකට දේශපාලනය කළ කෙනෙක්නෙ.””දේශපාලනය ගැන එක එක මිනිහත් එක්ක පම්පෝරි ගැහුවට මල්ලි දන්න ඉටි ගෙඩියක් නෑ. ලෝකයේ ඕනෑම රටකට ගිහින්, නිර්ධන පන්ති අරගලයක් වෙනුවෙන් බාහු එක ඇඟිල්ලක් ඉස්සුවා නම් මම එයාට අනුකම්පා කරනවා විතරක් නෙවෙයි. මුළු හදවතින්ම ආචාර කරනවා. ඒත් ඒ මනුස්සයා එහෙම දෙයක් ද කෙළේ? පිටරට උන් එක්ක එකතු වෙලා රට දෙකට කඩන, ජාතිවාදයට මුක්කු ගැහිල්ලක්නෙ කරලා තියෙන්නේ. එහෙම මිනිහෙක් විප්ලවවාදියෙක් වෙන්නේ කොහොමද? එහෙම මිනිහකුට අනුකම්පා කරන්නෙ කොහොමද? අපි එයාගේ විප්ලවය තේරුම් ගත්තෙ අවුරුදු හතලිස් පහකට විතර ඉස්සර මල්ලියේ.””එහෙනම් මිනිහා ළං කරගෙන රනිල් ලොකු අමාරුවක වැටෙනවා.””කෙහෙම්මල. දෙන්නම එකයි. ලංකාවේ ඊලාම් නිජබිම සටහන් කරපු සිතියමක් ළඟ තියාගෙන ඊලමට පක්‍ෂව බාහු කතා කරනවා. ඊලාම් නිජබිම සඳහන් කරපු සිතියමක් ළඟ තියාගෙන ගිවිසුම් අස්සන් කරපු ප්‍රභාකරන් එක්ක කැබිනට් මණ්ඩලයටවත් නොදන්වා රනිල් ගිවිසුම් ගහනවා.””මල්ලිත් මදැ අහගත්තා. දෙන්නාගෙම උගුරකට වේලිලා ඇති. මේ තේ එක බීලා ඉන්න.” නිහාල්ගේ බිරිඳ බන්දේසියක තබාගෙන තේ කෝප්ප දෙකක් ගෙනාවාය.පියදාස වැලිකන්නගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208268</link>
    <topic>ඉතිහාසයට පෙම් බැඳි ගිරුවාවේ ප්‍රාඥයා</topic>
    <author>ජැක්සන් ඇන්තනී</author>
    <content>ජ්‍යෙෂ්ඨ මහාචාර්ය මැන්දිස් රෝහණධීරයන් අභාවප්‍රාප්ත වී වසරක් ඉකුත් වී ඇත. භෞතික වසරක තත්පරවලට වඩා අධ්‍යාත්මික වසරක තත්පර දිග යැයි මට සිතී ගියේ මේ ආරංචිය සැළ වූ සැනිණි. 2011 අගෝස්තු 26 වැනි දින සිට මේ වන විට වසරක කාලයක් ගත වී ඇතත් මට දැනෙන පාළුව සංසාරය තරම් දිග ය. රෝහණධීරයන්ගෙන් හිස් වූ පාළු අවකාශය අවුරුදු පනහකටත් වඩා වැඩි යැයි මා ගණනය කරන්නේ ඒ නිසා ය.මට එතුමන් ඇසුරේ ඉතිහාස විෂය ඉගෙන ගන්නට මගේ විශ්ව විද්‍යාල ජීවිතය ඉඩ පෑදුවේ නැත. ඒ මා ශ්‍රී ජයවර්ධනපුර සරසවියේ ශිෂ්‍ය භාවය ලබා නො තිබු නිසා ය. එහෙත් එතුමන්ගෙන් ඉතිහාස විෂය මැනැවින් ඉගෙන ගත් මහා ශිෂ්‍ය පිරිවරක් අප රටේ වසන බව නම් මම හොඳින් දනිමි. එහෙත් මට දැනෙන අධ්‍යාත්මික පාළුවේ අර්ථය අතීත කාලිකයක් නොවන අනාගත කාලිකයකි. රෝහණධීරයන් නැති වූයේ අතීතයට නොව අනාගතයට යැයි මට ප්‍රත්‍යක්ෂ වී තිබේ.ඉතිහාසඥයා වනාහී අතීත කාමුකයකු නො වන වග මා පසක් කොට ගත්තේ එතුමන් හමුවෙහි හැසිරීමෙන් ය. ඉතිහාසය වනාහී ආගමක්, දර්ශනයක් සේ පරම සත්‍යයක් නොවන බවත්, එය නිරන්තරයෙන් ම වෙනස් විය හැකි විද්‍යාවක් බවත් එතුමෝ දැන සිටියහ. ඉතිහාස වාර්තාව වනාහී ජයග්‍රාහකයාගේ පාක්ෂික වාර්තාවක් පමණක් බවත්, ඉතිහාස විමර්ශකයා ජයග්‍රාහකයාගේ වාර්තාව පමණක් නොව පරාජිතයාගේ වාර්තා නොවූ පුරාවෘත්තය ද සොයා විමර්ශනය කළ යුතු බවත් එතුමෝ විශ්වාස කළහ. එහෙයින් මම එතුමන් සොයා ගියෙමි.ලෝකයට සහශ්‍රකය ලබද්දී ලාංකීය පුරවැසියන්ගේ සාමාන්‍ය දැනුමේ තිබූ ඉතිහාස ඥානය සිඳී වියැළී තිබුණේ ය. 1972 මෙ රට අධ්‍යාපන ක්ෂේත්‍රයේ විෂය නිර්දේශක “ප්‍රාඥයින්” පිරිසක් ගත් තීන්දුවකට අනුව අපේ රටේ සාමාන්‍ය ජනතාවගේ අධ්‍යාපන කාර්යයට ඉතිහාස විෂය තහනම් වී තිබිණි. ඒ හේතුවෙන් සහශ්‍රකයේ අන්තර්ජාතිකකරණ වැඩ පිළිවෙළට ශ්‍රී ලංකාවෙන් අඩු ලංසුවක සහභාගිත්වයක් දක්වන්නේ යැයි කෙඩෙත්තුවක් 2000 සිට ම මා තුළ වර්ධනය වෙන්නට පටන් ගත්තේ ය.ලෝකයේ කිසිදු රටක් තම මාතෘ භූමියේ ඉතිහාසය පුරවැසියන්ට ඉගෙන ගන්නට තහනම් නියෝග පනවා නො තිබුණි. එනිසා ඒ රටවලට නූතනයේ අන්තර්ජාතිකකරණයෙන් වාසි අත්පත් විය. ජාතිකත්වයෙන් තොරව අන්තර්ජාතික සාමාජිකත්වය ලබා ගත නො හැක. විශ්ව ගම්මානයේ දී ලෝකය හා ආඩම්බරයෙන් බෙදා හදා ගන්නට රටකට ස්වදේශීය උරුමයක් තිබිය යුතුය. අන්තර්ජාතිකකරණය යනු ඇමෙරිකානුකරණය යැයි ඔහු වරද්දා ගත්තේ ඒ නිසා යැයි මම විශ්වාස කෙරුවෙමි.පුරවැසියා අන්තර්ජාතික අනාගතයක් උදෙසා ස්වදේශිකත්වය අධ්‍යාපනය කළ යුතු යැයි මම මා සමඟ ම තර්ක කෙරුවෙමි.1972 ප්‍රාථමික අධ්‍යාපනයෙන් ඉතිහාස විෂය හිස් කරගත් ශිෂ්‍යයා 2000 දී වැඩිහිටි තීරක පුරවැසියෙකි. ඔහු ඉතිහාසය නො දන්නා නිසා ඔහු ගත් තීරණ මාතෘ භූමියට හානි ගෙනාවේ ය. එහෙත් ඔහුගේ ඉතිහාස නො දැනුවත්කමට වැරැදිකාරයා ඔහු නො වෙයි. ඒ වන විට වැරැදිකරුවන් සොයා පලක් තිබුණේ නැත. කවුරුන් හෝ පිළියමක් දියත් කළ යුතුව තිබුණේ ය. 1972 බිහිකළ අඳුරට බනිමින් නො සිට 2002 දී මම පහනක් දැල්වූයෙමි. “මහා සිංහලේ වංස කතාව“ නම් ඉතිහාස ප්‍රවර්ධනය වර්තමාන ලාංකීය සමාජයේ ඉතිහාස උනන්දුව අවුලුවා ලූ පුරෝගාමී ව්‍යාපෘතිය බව තර්කයෙන් තොරව ම මේ සමාජය පිළිගනී. එමෙන් ම මැන්දිස් රෝහණධීර කෙනෙකුන් නො සිටියේ නම් මට මේ පහන් සිල දල්වන්නට නොහැකි වෙන බවත් අතාර්කිකව ම පිළිගැනෙන තවත් සත්‍යයකි.රෝහණධීරයන් ඉතිහාසය පිළිබඳ මනා ප්‍රාඥයකු වනවා පමණක් නොව එතුමන් විචිත්‍ර ගුරුවරයකු ද වීම මට මහත් වාසියක් ගෙන දුන්නේ ය. එතුමන්ගේ සුපැහැදිලි විග්‍රහ රටාව පිළිබඳ වීර කථා ඕනෑ තරම් අසා ඇත. ශ්‍රී ජයවර්ධනපුර විශ්ව විද්‍යාලයේ එතුමන් ඇසුරේ ඉතිහාස සාමාන්‍යකරණයෙන් හා විශේෂිකරණයෙන් ඉගෙන ගත් ශිෂ්‍යයින් බොහොමයක් මට ඒ ගැන කියා තිබුණා. බොහෝ ඉතිහාස ගුරුවරුන්ගේ තිබූ ඇල් මැරුණු, අලස සහ සාම්ප්‍රදායික විග්‍රහ රටා නිසා “ඉතිහාසය වනාහී කම්මැලි විෂයකැ”යි ශිෂ්‍යයන් තුළ තිබු මිථ්‍යාව රෝහණධීරයෝ කුඩුපට්ටම් කළෝ ය. “මහා සිංහලේ වංස කතාව“ වැඩසටහන ස්වර්ණවාහිනී නාළිකාව තුළ පිහිටුවා ගැනීමට මට වසර දෙකක පමණ කාලයක් එහි පරිපාලනය සමඟ තර්ක කිරීමට සිදු වූයේ ද ඉතිහාසය අලස විෂයකැයි තිබූ ප්‍රසිද්ධ මතය නිසා ය. විචිත්‍ර ප්‍රාඥයකුගේ අවශ්‍යතාව දැඩිව දැනී තිබියදී ය මහාචාර්ය රෝහණධීරයන් සොයා සුභූතිපුර පාරට හරවන්නට මට අවශ්‍ය වූයේ. මහාචාර්ය මැන්දිස් රෝහණධීරයන් මෙරට බහුතර පේ‍්‍රක්ෂක පිරිසක් ආකර්ෂණය කර ගන්නට භාවිත කළ ප්‍රමුඛ භාවය වන්නේ ද විශ්මයයි. මම මුලින් ම එතුමන්ගේ මතක ශක්තිය ගැන විශ්ම පත් වූවෙමි. ඉන් පසු ඒ විශ්ම රසයෙන් ම පේ‍්‍රක්ෂකයින් ඩැහැ ගන්නට මම මගේ සන්නිවේදන ක්‍රියාවලිය සකස් කර ගත්තෙමි. එතුමන් ප්‍රාමාණිකව යෙදී සිටි ඉතිහාසය සහ පුරාවිද්‍යාව පිළිබඳ ඕනෑ ම ගැටලුවක්, ඕනෑ ම වේලාවක මැනැවින් පැහැදිලි කිරීමේ කට පාඩම් හැකියාව එතුමන් ප්‍රගුණ කොට තිබුණේ ඉගැන්වීමෙන් ම පමණක් නොවේ. මහාචාර්ය රෝහණධීරයන්ට විශ්ව විද්‍යාල දේශන ශාලාවෙන් පිටත විශාල ලෝකයක් තිබුණි. එතුමන් වෘත්තීය ඉතිහාසඥයකු වන අතරම පරිවාර විෂය ගණනාවක පුහුණු ප්‍රවීණයකු වී සිටියේ ය. ඒ පරිවාර විෂය අතර භාෂා සාහිත්‍යය, සංගීතය, නාට්‍යය, චිත්‍රය පමණක් නොව තර්කය සම්මන්ත්‍රණය, සංවිධානය සහ මිත්‍ර සන්ධානය, සම්භාෂණය පිළිබඳවත් ප්‍රබුද්ධ ප්‍රවීණතාවක් එතුමන්ට තිබුණි.එතුමන් ශිෂ්‍ය අවදියේ සිට ම ඉතා ළඟින් ඇසුරු කළ සගයා වූයේ මහගම සේකර යි. එහෙයින් සේකර නිර්මාණවලට පාදක වූ නිමිති බොහොමයක “මැරෝ” හෙවත් මැන්දිස් රෝහණධීර යන පි‍්‍රය මිත්‍රයා සිටී. දිනක් මැරෝ රාත්‍රී වී තම කාමරයේ නින්දට යන්න සූදානම් වන විටත් සේකර කවුළුවෙන් ඈත අඳුරු අහස දෙස බලා යමක් මුමුනමින් සිටියේ ය.“ලයිට් නිවලා නිදා ගනිං බං මට නිදිමතයි” කියා මැරෝ ඇඳට වැටුණි. එහෙත් සේකර දිගට ම කියවමින් සිටියේ ය.“රෝහණ බලපං අර තාරකාව. ඒක මේ පැත්තට එනවා. අර බලපං...”මැරෝ මිතුරාට බණිමින් නින්දට ගියේ ය. පසුදා සුපුරුදු අලුයමින් අවදි වූ රෝහණධීරයන් දුටුවේ සේකර ඔහුගේ සයනයේ තවමත් නිදා සිටිනවා පමණක් නොවේ. ඊයේ රැයේ කවුළුව අසල මේසයේ ඔහු ඉඳ සිටි තැන සුළඟට සෙලවෙමින් තිබෙන අලුත් කවියක් සහිත කොළයක් මැරෝ දුටුවේ ය. ඒ කවිය මුලින් ම කියවීමේ භාග්‍යය ලැබුවේ මැන්දිස් රෝහණධීරයන් ය. “පාළු අඳුරු නිල් අහස මමයිඈත දිළෙන තනි තරුව ඇයයියුගයෙන් යුගයට හදවත් ඉල්ලනබලාපොරොත්තුවෙ පැතුම ඇයයි”මැන්දිස් රෝහණධීරයන් මහත් භාෂා පේ‍්‍රමියෙකි. දේශීය සංස්කෘතිය පිළිබඳ එතුමන්ට තිබුණු භක්ත්‍යාදරය රුහුණු මහා රාජ වංශය හරහා මාගම් රාජධානි භූමියේ ගිරුවාපත්තුවෙන් ගොඩ නැඟුනකැයි මට සිතී ගිය වාර එමට ය. ඔහු “මහා සිංහලේ වංස කතාව“ තුළ ආචාර්ය ජේ. ආර්. පී. සූරියප්පෙරුමයන් ගෙන් සහ පූජ්‍ය පාද එල්ලාවල මේධානන්ද ස්ථවිරයන් ගෙන් ද සදය සරදම් ලැබුවේ ඉතිහාසය තුළ රෝහණය ඔසවා තබන රුහුණු පුත්‍රයකු ලෙසයි. තමා බිහි වූ ගිරුවාව පිළිබඳ එතුමන්ට ඉතා දීර්ඝ සහභාගි නිරීක්ෂණයක් තිබුණි. එනිසා ම වංශ කථාවල සඳහන් වන අතීත ගිරිපාද ජනපදය වනාහී වර්තමාන ගිරුවාපත්තුව බව එතුමන් ශාස්ත්‍රීයව පැහැදිලි කරමින් සිටියේ ය.ගැමුණු කුමාරයාට වසර 12 දී එතුමන්ව ගිරිපාද ජනපදයට පිටත් කොට හැරි බව කාවන්තිස්ස රජු පිළිබඳ මූලාශ්‍ර පුරාවෘත්ත බොහොමයක සඳහන් වී තිබේ. කාවන්තිස්ස පිය රජු තම පුත් ගැමුණු කුමාරයාව පිටත් ;කාට හැරියේ වර්තමාන ගිරුවාපත්තුවට බව රෝහණධීරයන් මහා සිංහලේ වංස කතාවේ දී පැහැදිලි කළේ පුරාවිද්‍යාත්මක සහ ඓතිහාසික සාධක පමණක් ගෙන නොවෙයි. එතුමන් ඒ අලුත් පැහැදිලි කිරීම සඳහා ගිරුවාපත්තුවේ අද පවා දැකිය හැකි කොන්දගල, මධුනාගල, මුල්ගිරිගල ආදී ගිරි හෙවත් කඳු බොහොමයක් ද ගෙන හැර පෑවේ ය. මේ මතය ඉතා ශාස්ත්‍රීයව තවදුරටත් විග්‍රහ කොට ඇති මහාචාර්ය සුමනසිරි වාව්වගේ “දුට්ඨගාමණී අභය මහරජ” නම් කෘතිය මුද්‍රණය කරන්නේ 2005 වසරේ දී ය. එහෙත් ඊට පෙර මහාචාර්ය රෝහණධීරයන් අපේ රටේ වායුගෝලයට මුදාහළ විද්‍යුත් ටීකාවේ මේ මතය පැහැදිලි කළ බවට මම සාක්ෂි දරමි.ගිරුවාපත්තු දේශපාලනයට ඇති ඓතිහාසික උරුමය පිළිබඳ වරක් මා මාධ්‍යය තුළ කළ පැහැදිලි කිරීමක් අන්තර්ජාලයේ ජංජාල නැංවී ය. එහෙත් ඒ මතය මුලින් පැහැදිලි කළේ මහාචාර්ය රෝහණධීරයන් බවත් මහාචාර්ය වාව්වගේ ඒ මතය තවදුරටත් ඔප්පු කිරීම සඳහා ශාස්ත්‍රීය ගවේෂණ පවත්වා ඇති බවත් අන්තර්ජාල ග්‍රාහක පිරිස් නො දැන සිටියා විය හැක.මහාචාර්ය රෝහණධීරයන් ගිරුවාපත්තු දේශපාලනයේ පුරෝගාමියෙකු වූ ඩී. ඒ. රාජපක්ෂ සිරිමතාණන් ළඟින් ඇසුරු කළ හිතවතෙකි. අතීතයේ දිනෙක ඩී. ඒ. රාජපක්ෂයන් රෝහණධීර නම් තරුණ විශ්ව විද්‍යාල කථිකාචාර්ය වරයාට තමන්ගේ කමට උපදෙසක් දී තිබුණු බව එතුමන් මා සමඟ පවසා ඇත.තම තරුණ දරුවන් දේශපාලනයට පිවිසීමට කැමැත්තක් දක්වන බව පෙනෙන හෙයින්, යම් දිනයකදී ඔවුන් අතර විරසකයක් මත ගැටුමක් ඇති වී යා නොදී ඔවුන් ඇසුරේ පසුවන ලෙසට ඩී. ඒ. රාජපක්ෂයන් රෝහණධීරයන්ට උපදෙස් දී ඇත. කාවන්තිස්ස රජ්ජුරුවන් ද තම දරුවන් දේශපාලනයට යොමු වී ඇති නිසා අනාගතයේ දිනක ඔවුන් අතර ගැටලුවක් ඇති වුවහොත් මැදිහත්ව සිටින්න යැයි ස්වාමීන් වහන්සේලාට දැනුම් දී තිබු බව ඉතිහාසයේ ඇතැයි මම ඒ වෙලාවේ මතක් කර සිටියෙමි. “ඉතිහාසයත් සංසාරය වගෙයි. එක ම දේ යළි යළිත් සිදු විය හැකි” යැයි මහාචාර්ය තුමෝ තම සුපුරුදු උපහාස සිනාවෙන් ම ප්‍රකාශ කළෝ ය.ගිරුපත්තුවෙන් තව බොහෝ ප්‍රාඥයන් පහළ වී ඇත. එහෙත් තම නන් වැදෑරුම් ප්‍රාඥ භාවය නූතන මාධ්‍ය තුළ මැනැවින් භාවිත කොට අනාගත ප්‍රාඥයින් සඳහා කරුණු පාලම් බොහොමයක් තැනූ මහාචාර්ය මැන්දිස් රෝහණධීරයන් “ගිරුවාවේ ප්‍රාඥයා” නමින් විරුදා ලැබීමට සුදුසු ම විද්වතාණන් යැයි මම යෝජනා කරමි.ජැක්සන් ඇන්තනීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af12082610</link>
    <topic>කැලෑ ගිනි තැබුවොත් වසර 7 ක් හිරේ ලක්ෂ 2 ක් දඩ</topic>
    <author>බුද්ධිකා බ්‍රාහ්මණගේ</author>
    <content>තම ඇකයේ උණුසුමට තුරුලුව උන්, ගහකොළ, කෙළි දෙලෙන් දුව පැන්න සතා සිව්පාවුන් හිටි අඩියේ දැවි අළු වී යන අන්දම මිහි මව තවත් කෙස්නම් දරාගන්න ද?කුසගින්න මොහොතකට හෝ ඉවසිය හැකිය. එහෙත් පිපාස එපමණකට හෝ දැරිය නොහැක. රට පුරා පැතිරී ඇති වියළි කාලගුණය මිනිසුන් වන අපටත් වඩා දරුණු ලෙස ගහකොළට, සතා සිව්පාවුනට දැනෙන්නට පටන්ගෙන ඇත.පසුගිය අපේ‍්‍රල් මස සිට මේ ලිපිය ලියන මොහොත දක්වාම රට පුරා දිස්ත්‍රික්ක හතකින් වාර්තා වූ ගිනි ගැනීම් ප්‍රමාණය 100 කටත් අධිකය. මේ ගිනි ගැනීම් සියල්ල වාර්තා වූයේ අප රටට සාඩම්බරයක් ගෙන දෙන සුවිශේෂී රක්ෂිත, වනෝද්‍යාන, මෙන්ම පතන් භූමි ආශ්‍රයෙන් වීම ඉතා කනගාටුදායකය.වියළි බවින් බැටකමින් ඉතා අසීරුවෙන් ජීවත්වූ උරගයින්, කෘමින්, මුව, ගෝන, කුරුලු කොබෙයි දහස් ගණනක් මේ ගින්නට ගොදුරු වූයේ අපටම ආවේණික හා දුර්ලභ ගහකොළ ද සමඟිනි.මේ ගිනි ගැනීම් අතරින් ආසන්නයේම වාර්තා වූයේ අපේ සංවේදී පරිසර කලාපයක් වූ නකල්ස් කඳුවැටියේ පතන් ප්‍රදේශ ගිනි ගැනීම පිළිබඳවයි. දින හතරකට වැඩි කාලයක් දැල්වී ගිය ගින්න හේතුවෙන් අහිමි නිරාවරණය වූ භූමි ප්‍රමාණය හෙක්ටයාර 125 ක් තරම් විය.නකල්ස් තෙල්දෙණිය ප්‍රදේශයේ ඇතිවී තිබු ගින්න නිවීමට දායක වූ වන සංරක්ෂණ දෙපාර්තමේන්තුවේ තෙල්දෙණිය අඩවි වන නිලධාරී රංජිත් වන්නිආරච්චි මහතා තම අත්දැකීම් විස්තර කළේ මෙසේයි. “වියළි කාලයට මේ ප්‍රදේශවල මෙවැනි ගිනි ඇතිවීමේ අවදානම නිසාම අපි එවැනි ප්‍රදේශවල ග්‍රාම නිලධාරී මහතුන් සමෘද්ධි නිලධාරීන් දැනුම්වත් කර තිබෙනවා. ඒ අනුව ගින්නක් දුටු වහාම ඔවුන් අපිට දැනුම් දෙනවා. මේ ගින්න ඇතිවූයේ හුන්නස්ගිරිය මැද කැලේ ප්‍රදේශයේ. අපිට තොරතුරු ලැබුණේ රාත්‍රියේ. මේ ප්‍රදේශය අංශක හතළිස් පහක තරම් බෑවුම් සහිත ෆයිනස් වගා කර ඇති ප්‍රදේශයක්. ඒ රාත්‍රියේම කිලෝමීටර් තුනහමාරක පමණ දුරක් පයින් ගමන් කර එම ස්ථානයට ළඟා වුණත් එය නිවා ගැනීමට තරම් පිරිස් අපිට හිටියේ නෑ. පසුදා එම ප්‍රදේශයේ ෆයිනස් වගාවේ කිරි කැපීමේ කොන්තරාත්තුව ලබාගෙන තියන ආයතනයේ සේවකයනුත් සමඟ එකතු වී අපි ගිනි නිවීමේ කටයුතු සිදු කළා. මෙවැනි අවස්ථාවල අපි භාවිත කරන්නේ ගිනි සවල් සහ ගිනි රේක්ක (සාමාන්‍ය රේක්ක හා සවල් හැඩයට ගන ලෝහ තහඩු දමා සකස් කරන උපකරණ දෙකකි) මීට අමතරව අපි පිටේ බැඳගෙන වතුර ඉසින යන්ත්‍ර කීපයක් ගෙනියනවා. (වගාවන්ට තෙල් ඉසින යන්ත්‍ර) පොලුවලින් ගසන ගිනි නිවීමෙන් අනතුරුව ගිනි අඟුරු සහිත මුල් හා වියළි දර මුළුමනින්ම නිවී යන්නේ නෑ. එවැනි ගිනි අඟුරු බෑවුම දිගේ සුළඟට පෙරළී යාමෙන් නැවත නැවත ගිනි ඇති වෙනවා. අපි වතුර ඉසින යන්ත්‍රවලින් කරන්නේ එවැනි ගිනි අඟුරු නිවා දැමීමයි.මෙබඳු හෙල් බෑවුම් ගල් සහිත තැනකදී ගිනි නිවීම සඳහා අප යොදන උපක්‍රමය වන්නේ ගිනි පටි දැමීමයි. ගිනි පටිය යනුවෙන් හඳුන්වන්නේ අඩි 10 - 12 ක ප්‍රදේශය එක දිගට හොඳින් සුද්ද කිරීමයි. ගිනි පටි දැමීමේ දී ගින්න පැමිණෙන දිශාව සහ සුළඟ පිළිබඳව සැලකිලිමත් වෙනවා. ගිනි රේක්ක උදලු උපකරණ මේ සඳහා යොදා ගන්නවා.” පසුගිය දිනවල නකල්ස් ප්‍රදේශය ආශි‍්‍රතව ගිනි ගැනීම් කීපයක්ම සිදුවුණා. මහනුවර දිසා වන නිලධාරිනි ලක්ෂ්මී වික්‍රමසිංහ මහත්මිය ඒ පිළිබඳව විස්තර කළේ මෙසේයි.“පසුගිය දිනවල නකල්ස් රක්ෂිතය ආසන්නයේ ‘මැද කැලේ (කැලය මැද ඇති පවුල් 30 ක් පමණ ජීවත්වන ගමක්) ආසන්නයේ හෙක්ටයාර 125 ක තරම් පතන් බිමක් ගිනි ගත්තා. දින තුනක් තිස්සේම අප කාර්ය මණ්ඩලයේ පිරිස් එය නිවීමට දිවා රෑ වෙහෙසුණා. මේ ගිනි නිවීමේ කටයුතුවලට හමුදාවේ අයත් සහාය වුණා. ගුවන් හමුදාවේ සහාය ලබාදීම සඳහා ආපදා කළමනාකරණ මධ්‍යස්ථානය උත්සාහ කළත් මේ ගින්න ඇතිවූ ප්‍රදේශයට එවැනි ප්‍රතික්‍රමයක් ගැළපෙන්නේ නෑ. ඊට හේතුව දැඩි සුළඟ සමඟ දල බෑවුමක් සහිත වීමයි.අපේ රටේ මේ වනාන්තර ගිනි ගන්නේ කිසිසේත්ම ස්වාභාවික සිදුවීම්වලින් නොවෙයි. මේ ගිනි තැබීම් වැඩිපුර සිදු කරන්නේ මිනිසුන්මයි. මේ දින තුනක් පුරා තෙල්දෙණිය ප්‍රදේශයට ආසන්න පතන ගිනි ගෙන තිබෙන්නේත් ඒ ප්‍රදේශයේ කෙනෙක් තමන්ගේ පෞද්ගලික වත්තක කරන ලද ගිනි තැබීමක් පැතිරී යාමෙන්. අපි මේ වන විට ඔහුට විරුද්ධව නීති මඟින් කටයුතු කිරීම අරඹා තිබෙනවා.”මේ දැඩි වියළි කාලගුණය වියළි කලාපයට මෙන්ම තෙත් කලාපයටත් එක සේ බලපා තිබේ. මහනුවර, නුවරඑළිය, නකල්ස් හෝටන් තැන්න, හක්ගල, පිදුරුතලාගල, කිරිගල්පොත්ත, තොටුපළ ආදි ලංකාවේ වැඩිම වර්ෂාපතනයක් ලැබෙන ප්‍රදේශ නියඟයේ අකාරුණික බවට මුහුණපා තිබේ.පසුගිය දිනවල හෝටන්තැන්න ප්‍රදේශයේ සිදුවූ ගින්න හේතුවෙන් පට්ටිපොළ ඔහිය ඉදල්ගස්හින්න ප්‍රදේශවලින් අක්කර 16000 කට අධික ප්‍රමාණයක් විනාශ වන්නට ඇතැයි අනුමාන කෙරේ. ගින්නට ලක්වූ ප්‍රදේශ තෘණ මෙන්ම යටි රෝපණයකින් තොර ෆයිනස් වනය නිසා එහි වටිනාකම තක්සේරු කළ නොහැක. මෙම ප්‍රදේශවල ජීවත්වන ජනතාව මේ වන විට ද දිය පොදක් සොයා ගත නොහැකිව අන්ත අසරණ තත්ත්වයකට පත්වී සිටී. අක්කර දහස් ගණනක් එකවර නිරාවරණය වීම නිසා පාංශු ඛාදනය මෙන්ම ඉදිරියේ නාය යෑම් පිළිබඳ අනතුරු ද පැමිණිය හැකිය. මෙසේ ජල පෝෂක ප්‍රදේශ විනාශ වීම නිසාත් දිගින් දිගටම පාරිසරික ගැටලු ඇතිවීමේ අවධානම වැඩි වී ඇත.කැලෑ ගිනි තබන්නනි. මේ ඔබ විනාශ කරන්නේ ජාතික ධනය හා අපේ සංවේදී පරිසරය බව මොහොතකට සිතන්නපසුගිය දිනවල අනුරාධපුර මහවිලච්චිය ප්‍රදේශයේ විල්පත්තු ජාතික උද්‍යානය ආසන්නයේ ඇතිවූ ගින්න පිළිබඳව ද ආපදා කළමනාකරණ අංශ මෙන්ම වන සංරක්ෂණ දෙපාර්තමේන්තුවේ දැඩි අවධානයකට ලක්වූ සිදුවීමකි. විල්පත්තු වනෝද්‍යානය අපට ඇති සුවිශේෂී වනෝද්‍යාන අතර එකකි. අප රටට ම ආවේණික (Punthona Purdus Kotiya) ශ්‍රී ලංකා කොටියා වැඩි වශයෙන් ජීවත්වන්නේ මෙම ප්‍රදේශයේය.මහවිලච්චිය ප්‍රදේශයෙන් හටගත් ගින්න අක්කර 15 ක පමණ ප්‍රදේශයක් පමණ දැවීමෙන් නවතා ගත හැකි වී තිබුණේ ජාතියේ වාසනාවකට යයි කිව හැක්කේ ගින්න ඒ වන විටත් ජාතික වනෝද්‍යානය වෙතම ළඟා වෙමින් පැවති නිසායි.අනුරාධපුර දිසා වන නිලධාරී ලලිත් ගමගේ මහතා පැවසුවේ මෙම ගින්න මැඬ පැවැත්වීම සඳහා වන සංරක්ෂණ දෙපාර්තමේන්තුවේ සහායට ආරක්ෂක අංශ මෙන්ම වාරිමාර්ග දෙපාර්තමේන්තුවේ ද සහාය ලැබුණ බවයි. “වාරිමාර්ග දෙපාර්තමේන්තුවෙන් බැකෝ යන්ත්‍ර ගෙනත් විශාල ගිනි පටියක් කැපුවා. එදා ඒ කාර්ය සිදුකළ නිසා ගින්න වනෝද්‍යානය වෙත පැතිරීම වළක්වා ගන්න පුළුවන් වුණා. රට පුරාම ගින්න නිසා විනාශ වෙලා තිබුණේ සැවානා වගේම ටර්පන්ටයිල් වැනි වනාන්තර ප්‍රදේශ. නමුත් මෙහිදී ගිනි ගත්තේ ද්විතික වනාන්තර ප්‍රදේශයක්. බුරුත, තේක්ක, පලු, වීර වගේ මහ දැවැන්ත ගස් මේ ගින්න හේතුවෙන් විනාශයට පත්වුණා.”මේ අයුරින් මොනරාගල, මාතලේ, පොලොන්නරුව, මහනුවර හන්තාන වැනි ප්‍රදේශවලින් ද ගිනි ගැනීම් වාර්තා වූවා.මෙම ගිනි ගැනීම් පිළිබඳව වන සංරක්ෂණ දෙපාර්තමේන්තුවේ නියෝජ්‍ය අධ්‍යක්ෂ (මෙහෙයුම්) කේ. බී. ආරියදාස මහතා පවසන්නේ අප රටේ සිදුවෙන ගිනි ගැනීම් සියල්ල මිනිසුන්ගේ මැදිහත් වීමෙන් සිදුවන ඒවා. ඇතැම් විට දැනුවත්වම කරනවා. සමහරවිට නොදැනුවත්ම සිදු වෙනවා. නිතර ගිනි ගැනීම් සිදුවන ප්‍රදේශවල ජනතාව දැනුම්වත් කිරීම අපි දිගින් දිගටම සිදු කරනවා. ඒ වගේම දැන්වීම් පුවරු සවිකර තිබෙනවා. බොහෝ විට තම තමන්ගේ පෞද්ගලික ඉඩම්වල තබන ගිනිලෑම් අවට ප්‍රදේශවලට පැතිරී යනවා.මීට අමතරව ගව පාලනය කරන අය මේ වියළි කාලයේ සතුන්ට කෑමට තණකොළ නැති නිසා ගිනි තැබීමෙන් පසු අලුත් ලා තණකොළ ගැනීමේ අදහසින් ගිනි තියනවා. මීට අමතරව ඇතැම් ප්‍රදේශවල දුම්රිය මාර්ගයේ, මහාමාර්ගවල වැඩ කරන අය මේ පාරවල් අයිනේ වතුර රත් කිරීමට ළිප් බඳිනවා. ඒවායේ ඉතිරි වන ගිනි අඟුරු නිසාත් මෙවැනි ගිනි ඇතිවීමට ඉඩ තිබෙනවා. වැස්ස නැති නිසා වතුර නැතිව පීඩාවට පත් අයගේ ඇතැම් මිථ්‍යා විශ්වාස තිබෙනවා. කැලෑ ගිනි තැබීමෙන් අහසට යන දුම හේතුවෙන් වැස්ස ලැබේ යැයි ඔවුන් විශ්වාස කරනවා.පවතින නීති රීති අනුව සංරක්ෂිත වනයකට ගිනි තැබු බවට තහවුරු වුවහොත් වසර 7 ක සිර දඬුවමක් හෝ රුපියල් විසි දහසේ සිට ලක්ෂ දෙකක් දක්වා දඩ මුදලකට යටත් කළ හැකියි. රක්ෂිත වනයක් ගිනි තැබුවහොත් රුපියල් පන්දහසේ දසදහසේ සිට ලක්ෂය දක්වා මුදල්මය දඩයක් හෝ වසර පහක සිර දඬුවමකට යටත් කළ හැකියි.මීට අමතරව රජයේ කැලෑ ගණයට අයත් වන ප්‍රදේශය ගිනි තැබීමක් සිදුවුවහොත් රුපියල් පන්දහසේ සිට පනස් දහස දක්වා වන මුදල්මය දඩයක් හෝ වසර 3 ක් දක්වා සිර දඬුවමක් ලබාදිය හැකියි.මෙබඳු වැරැදි කරන අය නීතියේ රැහැනට හසුකර ගැනීමේදී මහජනතාවගේ සහාය අත්‍යවශ්‍ය වෙනවා.මෙවැනි සිදුවීම් පිළිබඳව දැනුම් දීම සඳහා වනජීවි සංරක්ෂණ දෙපාර්තමේන්තුවේ පැය 24 පුරාම ක්‍රියාත්මක වන දුරකථන අංකයක් වෙන්කර තිබේ. ගිනි ගැනීමක් හෝ ඔබ දකින ගිනි තැබීමක් 2888585 අංකයට දැනුම් දීමෙන් හෝ 1991 අංකයට දැනුම් දීම කළ හැකියි.”ගිනි ගැනීම් නිසා අපට අහිමි වන පරිසර පද්ධතිය මෙන්ම මේ ගිනි මැඬ පැවැත්වීම සඳහා වැය වන්නේත් අපගේ ජාතික ධනයයි.එසේම අප මේ පරිසරයේ කොටසක් මිස එහි උරුමකරුවන් නොවේ’ අද මෙසේ ගින්නට හසුවීමෙන් මුඩු බවට පත්වන්නේ අපගේ හදවත බඳු පරිසරයයි.පසුගිය දිනවල ගිනි ගත් ඉහළ කඳුකර ප්‍රදේශ, මහවැලි, කැලණි, වලවේ ගංගාවන් ගේ නිජභූමියට ආසන්නව ඇති බිම් ප්‍රදේශයි. පරිසරයේ අකාරුණික බව හමුවේ මිනිසුන් වන අප වඩාත් අවධානයෙන් පසුවිය යුත්තේ මෙහි නරක ප්‍රතිඵල දිනෙක අපටම භුක්ති විඳීමට සිදුවන නිසායි .බුද්ධිකා බ්‍රාහ්මණගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af1208269</link>
    <topic>මගෙ පුත්තු තුන්දෙනාම පොලිස් අධිකාරිවරු</topic>
    <author>ඉනෝකා සමරවික්‍රම</author>
    <content>නීතිඥ වෘත්තිය, වෛද්‍ය වෘත්තිය, ගුරු වෘත්තිය, හමුදා සේවය, පොලිස් සේවය ආදියේ නියැළෙන එකම පවුලේ සහෝදර සහෝදරියන් අපට ඕනෑතරම් හමුවේ. එහෙත් එකම පවුලේ ජ්‍යෙෂ්ඨ පොලිස් අධිකාරිවරු අයියා මලෝ තිදෙනෙක් ප්‍රථම වරට අපට හමුවූහ. ඔවුන් නම් දැනට පොලිස් දෙපාර්තමේන්තුවේ සේවය කරනු ලබන හරිස්චන්ද්‍ර වික්‍රමසිංහ, ජයන්ත වික්‍රමසිංහ හා වසන්ත වික්‍රමසිංහය.ඔවුන් තිදෙනාගේ තොරතුරු සොයා බැලිමේ අරමුණින් අපි පසුගිය දිනෙක ඔවුන්ට කතා කලෙමු. ඔවුහු කාර්ය බහුලය. නමුත් ඉල්ලීම පැහැර නොහැරිය ජයන්ත වික්‍රමසිංහ මහතා තමන් හා තම සොහොයුරන් දෙදෙනා, මව පියා ආදී සියල්ලන් පිළිබඳව කරුණු කියන්නට ඉදිරිපත් වූයේය.”අපේ පවුලේ ඔක්කොම හතරදෙනයි. ලොකු අයියා බැංකු නිලධාරියෙක්. ඔහු ලංකා බැංකුවේ සේවය කළේ. දැන් විශ්‍රාමිකයි. ඊට පස්සේ හරිස්චන්ද්‍ර අයියා. ඔහු පොලිසියට බැඳුණේ එක්දහස් නිවසිය හැත්තෑපහ අවුරුද්දේ. ඔහු පොලීසියට බැඳුණේ උප පොලිස් පරීක්ෂකවරයකු ලෙස. අයියා ඉගෙන ගත්තේ කොළඹ රාජකිය විද්‍යාලයයේ. ඔහු පාසල් පාපන්දු කණ්ඩායමේ උපනායක ලෙසත් කටයුතුª කරනු ලැබුවා. පාසලින් ඉවත් වුණාට පසුව කොළඹ රත්නම් කණ්ඩායමට බැඳී සෙල්ලම් කළා. ඒ අතරතුර තමයි අයියා පොලිසියට බැඳුණේ. ඔහු රටේ විවිධ පළාත්වල සේවය කළා. ඔහු සහකාර පොලිස් අධිකාරි තනතුරට පත්වුණේ එක්දහස් නවසිය අනූ තුන අවුරුද්දේ. ඒ කාලේ ඔහු කොල්ලුපිටිය පොලිස් ස්ථානාධිපති ලෙස කටයුතු කළේ. පසුව ඔහු අගමැති ආරක්ෂක අංශයට බැඳුණා. රජයන් මාරුවුණා කියලා ඔහු එයින් අයින් වුණේ නැහැ.”ජයන්ත අයියා ගැන තොරතුරු කිවේය.හරිස්චන්ද්‍රගෙන් පසුව පවුලේ තුන්වැන්නා ජයන්තය. ඔහු ඉගෙනුම ලැබුවේ කොළඹ තර්ස්ටන් විද්‍යාලයේය. ජයන්ත පාසල් වියේදී පාපන්දු ක්‍රීඩාවට හා රගර් ක්‍රීඩාවට විශේෂ දක්ෂකමක් දැක්වූයේය. තර්ස්ටන් විද්‍යාලයයේ පාපන්දු කණ්ඩායමක් ආරම්භ වූයේ ඔවුන්ගෙනි. එක්දහස් නවසිය හැත්තෑ පහ වසරේ පාසලේ නායකයා වුයේ ද ඔහුය. එවකට පාපන්දු හා රගර් ක්‍රීඩා අංශ දෙකේම නියැළි එකම ක්‍රීඩකයා වූයේ ඔහුය. ශ්‍රී ලංකා පාසල් කණ්ඩායමේ සෙල්ලම් කළ ඔහුට වර්ණ ද ලැබුණේය. මුලින්ම හැටන් නැෂනල් බැංකුවේ සේවයට බැඳුණු ජයන්ත එහි වසරක් පමණ කටයුතුª කළේය. නමුත් ඔහු ද එක්දහස් නවසිය හැත්තෑ නවය වසරේදී පොලිස් සේවයට බැඳුණේය.මම පොලීසියට බැඳුණේ පොලිස් පරීක්ෂකවරයකු හැටියට. මම මුලින්ම හිටියේ යාපනයේ. ඒ 1979. ඒ කාලේ එල්.ටී.ටී.ඊ. සංවිධානයේ ආරම්භය. ත්‍රස්තවාදීන් මුලින්ම චාවකච්චේරි පොලිසියට ගහද්දි මම ඒ පොලිසියේ හිටියේ. එදා අපේ අය හතර දෙනෙක් මැරුණා. වාසනාවට මම බේරුණා. ඒ කාලේ අපට තිබුණේ නවීන ආයුධ නොවෙයි. රයිෆල්, ෂොට්ගන් විතරයි තිබුණේ. ඔවුන් ක්ලේමෝ බෝම්බයක් අටවලා තිබුණත් අපේ වීරකෝන් කියන නිලධාරියා වෙඩි තිබ්බ නිසා ත්‍රස්තවාදීන්ට ක්ලෝමෝ එක පුපුරවන්න බැරිවුණා.”චාවකච්චේරි පොලිසියේ සේවය කිරීමෙන් පසුව ඔහු දිවයිනේ විවිධ ප්‍රදේශවල සේවය කළේය. මේ අතර 1994 වසරේ මහනුවර පොලිසියේ මූලස්ථාන පොලිස් පරීක්ෂකව සිටි කාලයේදී ඔහු සහකාර පොලිස් අධිකාරි තනතුරට උසස්වීමක් ලද්දේය. ඒ වන විට ජයන්ත හා ඔහුගේ වැඩිමහල් සොයුරු සහකාර පොලිස් අධිකාරිවරු ලෙස උසස්වීම් ලබා සිටියහ.එක්දහස් නවසිය අසූදෙක වසරේ පොලිසියට බැඳුණු වසන්ත අධ්‍යාපනය ලැබුවේ කොළඹ රාජකීය විද්‍යාලයේය. පාසල් වියේ සිට පාපන්දු, බොක්සිං ආදී ක්‍රීඩා සඳහා විශේෂ දක්ෂතාවක් දැක්වූ වසන්ත ශ්‍රී ලංකා පාපන්දු කණ්ඩායමට බැඳී ක්‍රියා කළේය. ඔහු කිහිපවරක්ම පිටරට ගියේය. පොලිස් සේවයට බැඳීමෙන් පසුව වසර ගණනක් ඔහු පොලිසිය වෙනුවෙන් ක්‍රීඩා කළේය. පසුව ශ්‍රී ලංකා පොලිස් පාපන්දු කණ්ඩායමේ කළමනාකරු වූ ඔහු වර්තමානයේ පොලිස්පති ගබඩා අංශයේ අධ්‍යක්ෂ ලෙස කටයුතු කරනු ලබයි.එදා මෙදාතුර තමා හා තම සහෝදරයන් පැමිණි ගමන් මඟ ගැන කතාකරන්නේ ආඩම්බරයෙනි.අපේ තාත්තා ඩබ්ලිව්.එන්.එස්.ඩබ්ලිව්.වික්‍රමසිංහ. ඔහු පොලිස් සේවයට බැඳුණේ කොස්තාපල් කෙනෙක් හැටියට. නමුත් ඔහු විශ්‍රාම ගියේ පොලිස් පරීක්ෂක ලෙස. තාත්තා එක්දහස් නවසිය අසූනවය අවුරුද්දේ අභාවප්‍රාප්ත වුණා. අපේ අම්මයි තාත්තයි නිසයි අද අපි මෙහෙම ඉන්නේ. අපේ අම්මගෙ ගම කළුතර. තාත්තා බණ්ඩාරගම. නමුත් අපි හිටියේ මරදානේ පොලිස් නිල නිවාසවල. ඒ කාලේ අපිත් එක්ක ඒ ගෙවල්වල හිටපු අපේ වයසේ ළමයින්ගෙන් භාගයක් මැර වැඩ කළේ. ඔවුන් නතර වුණේ හිරේ ගිහිල්ලා. නමුත් අපි ඒ තත්ත්වයට නොවැටුණේ අම්මයි තාත්තයි නිසයි. අම්මා ටිකක් සැරයි. අම්මා අපිට නීතියක් දාලා තිබුණා හැන්දෑවේ හයෙන් පස්සේ ගෙදර එන්න තහනම් කියලා. අපි සෙල්ලම් කරන්න ගියත් හයට කලින් ගෙදර එනවා. ඒත් එහෙම සෙල්ලම් කරන්න ගිහිල්ලා අයියලා දෙන්නටයි මටයි මල්ලිටයි හයට කලින් ගෙදර එන්න බැරිවුණ දාට එළියේ තමයි ඉන්න වෙන්නේ. අම්මා දොරවල් වහලා. අපි එළියට වෙලා කෙඳීරි ගගා ඉන්නවා. කොහොමහරි තාත්තා එනවා දැක්කම අපිට දැනෙන්නේ කියාගන්න බැරි සතුටක්. හරියට දෙවියෝ දැක්කා වගේ. ඒ දවස්වල හැමතිස්සෙම අම්මගෙ අතේ වේවැල තිබුණා. එහෙම නැතිවත් බැහැ. අපිත් හරි දඟයි. කොහොම හරි අම්මගේ ඒ සැර නිසා තමයි අද අපි මෙහෙම ඉන්නේ.අයියා ලංකා බැංකුවේ පරිගණක අංශයේ සේවය කරලා දැන් විශ්‍රාම ලබා ඉන්නවා. අපි තුන්දෙනා පොලිසියට බැඳනවට අම්මා තාත්තා අකමැති වුණේ නැහැ. අපිත් පොලිසියට බැඳුණේ ඉතාම කැමැත්තෙන්. අපි පුංචි කාලේ ඉඳලම පොලිසියට ආදරේ කළා. අද වගේ නෙමෙයි ඒ කාලේ මහජනතාව තුළ පොලිසියට විශේෂ පිළිගැනීමක් තිබුණා. ඒ පිළිගැනීමම තමයි අපිව ඒ පැත්තට යොමු කරන්න හේතු වුණේ. මම කාලයක් සාමසාධක හමුදාවේ සේවය කළා. ඒ අනුව කලක් හයිටිවල හා නැඟෙනහිර තිමෝරයේ හිටියා. ඒ කාලේ අපට යම් මුදලක් උපයා ගැනීමට හැකිවුණා. මල්ලි වසන්තත් හයිටිවල හා සූඩානයේ හිටියා.අද අපි පොලිස් දෙපාර්තමේන්තුවට පින්සිද්ධ වෙන්න ගෙවල් දොරවල් හදාගෙන වාහන අරගෙන දරුවන්ට උගන්නගෙන ඉන්නවා.ජයන්ත පවසන්නේ ආඩම්බරයෙනි.හරිස්චන්ද්‍ර, ජයන්ත හා වසන්ත අද ජ්‍යෙෂ්ඨ පොලිස් අධිකාරිවරුන්ය. ඔවුන්ට ඒ ගැන ඇත්තේ නිහතමානී ආඩම්බරයකි.”ඇත්තටම සතුටුයි. පොලිසියේ එකම පවුලේ අය ඉන්නවා විවිධ තනතුරුවල. නමුත් එකම පවුලේ ජ්‍යෙෂ්ඨ පොලිස් අධිකාරිවරු හැටියට දැනට ඉන්නේ අපි විතරයි. ඉස්සර අයියට උසස්වීමක් ලැබෙන විට අපි පහළ තනතුරුවල. අපට ඉහළ තනතුරු ලැබෙන විට මල්ලි ඊට පහළ. නමුත් අද අපි තුන්දෙනාම එකම තලයක. ඒක අපිට සතුටක්. මේ සතුට තවත් වැඩි වෙනවා තාත්තා අපි ළ¼ඟ හිටිය නම්. අපිට තාත්තා ගැන ආඩම්බරයි. රාළහාමි කෙනෙක් හැටියට පොලිස් සේවයට ආව තාත්තගේ පුතාලා වන අපි අද ;ජ්‍යෂ්ඨ පොලිස් අධිකාරිවරු.”ඔවුන් තිදෙනාගේම සතුට, පැමිණි ගමන් මඟ අපට කීවේ ජ්‍යෙෂ්ඨ පොලිස් අධිකාරි ජයන්තය. මේ ඉහළ නිලධාරීන්ගේ ළමා කාලය පිළිබඳව කියන්නට ඔවුන්ගේ උසස්වීම් පිළිබඳව සතුටු කඳුළු හෙළන්නට ඒ අම්මා තවමත් ඔවුන් හා හිඳී. ඇය මාග්‍රට් වික්‍රමසිංහය. ඇය අනූ හැවිරිදිය.”පුතාලා පුංචි කාලේ මං ඒ අයට තරවටු කළා තමයි. ඒ හදාගන්න. මරදාන කියන්නේ එච්චර හොඳ ප්‍රදේශයක් නෙමෙයි. ඒත් මම ගේ අස්සේ දාගන හොඳ දරුවෝ හතරදෙනෙක් හැදුවා. සමහරු මට කිව්වේ මම ගේ ඇතුළේ දාගෙන කෙල්ලෝ හතරක් හදනවා කියලා. ලොකු පුතා ඉගෙනගත්තේ කොළඹ ආනන්ද විද්‍යාලයේ. දෙවැනි පුතයි බාල පුතයි ඉගෙන ගත්තේ රාජකීය විද්‍යාලයේ. තුන්වැනි පුතා ඒ කියන්නේ ජයන්තව ඒ ඉස්කෝලෙට දාගන්න බැරිවුණා.එයාට මාසයක් ඉස්කෝලේ යන්න බැරිවුණා අසනීප වෙලා. මම මගෙ පුතාලා ගැන ආඩම්බරයි. පුතාලගේ තාත්තා හිටිය නම් මටත් වඩා ආඩම්බර වෙනවා. එයාට ඕන වෙලා තිබුණා දරුවෝ හතරදෙනාම එක ඉඩමක පදිංචි කරවන්න. මහත්තයා විශ්‍රාම ගියාට පස්සේ වාද්දුව පැත්තෙන් ලොකු ඉඩමක් ගත්තා. ඒ ඉඩමේ අද වෙනකොට තුන්දෙනෙක් ගෙවල් හදලා ඉන්නේ. ජයන්ත පුතත් ඉදිරියේදී මේකේ පදිංචියට ඒවි. මගෙ දරුවෝ කවදාවත් මාව අමතක කළේ නැහැ. මහත්තයා හිටියා නම් අද හුඟක් සතුටු වේවි. එයාලා පුළුවන් හැම විටකම මාව බලන්න එනවා.ඒ එන්න බැරි වුණත් දුරකථනයෙන් හරි කතා කරලා දුක සැප අහනවා. සමහර දවසට දෙතුන් වතාවක් සැප දුක අහනවා. මම ඉන්නේ ලොකු පුතාලගෙ ගෙදර. මම අද මගෙ දරුවෝ දිහා බලලා සතුටු වෙනවා.”ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=af12082611</link>
    <topic>බෝම්බ පිපිරෙන කාලේ සේවා මුර ගැන නෙමේ කෑම වේල ගැනවත් හිතුවෙ නැහැ</topic>
    <author>සටහන හා ඡායාරූප</author>
    <content>මතක...උදරයේ වේදනාව යටපත් කරමින් ශල්‍යාගාරයේ සේවක පිරිස වෙත ඔහුගේ අවධානය යොමු වන්නට විය. ශල්‍යකර්මය කුඩා වුවද වෛද්‍යවරුන් ඒ කෙරෙහි දැක්වූ උනන්දුව අඩු බවක් නම් පෙනෙන්නට වූයේ නැත. හෙදියෝ යුහුසුළුව තම රාජකාරිය වෙනුවෙන් කැපවෙමින් සිටිති. තවත් මොහොතකින් ඇරඹෙන ශල්‍යකර්මය අවසානයේ මේ කාරුණික මිනිසුන් තම වේදනාව නිට්ටාවටම සුව කර දෙන බව ඔහුට දැන් සක්සුදක් සේ පැහැදිලිය. ඒ සමගින්ම ඔහු වටහා ගත්තේ වේදනාවෙන් පෙළෙන අයෙකුට සහනය ලබා දීම වෘත්තියක් ලෙස කළ හැකි නම් එය කොතරම් අගනේ ද යන්නයි. ‘මමත් කවදා හරි ඩොක්ටර් කෙනෙක් වෙනවා. පුංචි ළමයින්ට බෙහෙත් දෙන ඩොක්ටර් කෙනෙක් වෙනවා.’ නිර්වින්දනය වීමට මොහොතකට පෙර ඔහු එසේ අධිෂ්ඨාන කර ගත්තේය. ඒ වන විට ඔහුගේ වයස අවුරුදු දහයක් විය.වයස අවුරුදු විසි හතක, උස හීන්දෑරි තරුණයෙක් කොළඹ වෛද්‍ය පීඨයෙන් උපාධිය සම්පූර්ණ කර වෛද්‍යවරයකු ලෙස පත්වීම් ලැබුවේය. ඒ 1992 වසර විය. රටේ දේශපාලන අවුල් වියවුල් හේතුවෙන් දිග්ගැස්සුණු සරසවි ජීවිතය ඔහුගේ තරුණ කාලයෙන් වසර තුනක් සොරා ගෙන තිබුණි. එහෙත් ඔහු තමා කුඩා කල දුටු සිහිනය සැබෑ කර ගෙන සිටියේය. ලොකුවත්තගේ දීපාල් සෙනරත් පෙරේරා. අද ඔහු ළමා රෝග විශේෂඥ වෛද්‍යවරයෙකි. ‘මතක’ අතරට එක්වෙමින් තමා පැමිණි ගමන් මඟ ඔහු සිහිපත් කරන්නේ නිහතමානී සතුටක් ද සමඟිනි.”මම උපන්නේ 1965 පෙබරවාරි හතරවෙනිදා. හරියටම නිදහස් දවසේ. මගේ අම්මා කරුණා පෙරේරා. ඇය හෙදියක්. තාත්තා ලොකුවත්තගේ ජයරත්න පෙරේරා. ඔහු පොලිස් නිලධාරියෙක්. මේ වෘත්තීන් දෙකට මැදි වෙලා තමයි අපේ ළමා කාලය ගෙවුණේ. පවුලේ මට වැඩිමල් අයියා කෙනෙක්, මට බාල මල්ලි කෙනෙක් සහ නංගි කෙනෙක් ඉන්නවා. බණ්ඩාරගම ඒ කාලේ තිබුණු සුන්දර ගැමි පරිසරයේ අපි නිදහසේ ළමා විය ගෙව්වා. මට හොඳට මතකයි මගේ මොන්ටිසෝරියත්. මුලින්ම පාසල් අධ්‍යාපනය ලැබුවේ වෑවිට මෛත්‍රි මහා විද්‍යාලයෙන් පහ වසර වෙනකල්. ඊට පස්සේ ශිෂ්‍යත්වය පාස් වෙලා කොළඹ රාජකීය විද්‍යාලයට ගියා.”මහරගම පිළිකා රෝහලේ ළමා වාට්ටුවේ දැඩි සත්කාර ඒකකය බාර විශේෂඥ වෛද්‍යවරයා ලෙස බෙහෙවින් කාර්ය බහුල වුවද ඔහු කැමැත්තෙන් තම ළමා විය සිහිපත් කරන්නේය. කුඩා කල අධ්‍යාපනය ලැබූ වෑවිට මෛත්‍රි විද්‍යාලයට ඔහුගේ කතා බහේදී වෙන් වූයේ වැඩි ඉඩකි. ඔහුගේ දෙමව්පියන් මෙන්ම වැඩිමල් සහෝදරයා ද බාල සහෝදරයා ද මේ පාසලේ ආදි සිසුන් බව ඔහු පවසයි. රාජකීය විද්‍යාලයේදී විද්‍යා අංශයෙන් උසස් පෙළ හදාරන ඔහු විභාගයට මුහුණ දෙන ප්‍රථම වාරයෙදීම වෛද්‍ය විද්‍යාලයට සුදුසුකම් ලබන්නේය.”සීමාවාසික පුහුණුව ආරම්භ කළේ 1993 දි. කළුබෝවිල රෝහලේ. පළමුවෙනි මාස හය ළමා රෝග විශේෂඥ බී.ජේ.සී. පෙරේරා යටතේ. ඒ පුහුණුවත් මගේ බලාපොරොත්තු ඉෂ්ට වූ තවත් අවස්ථාවක් වුණා. මොකද මම පොඩි කාලේ ඉඳළම බලාපොරොත්තු වුණේ කුඩා දරුවන්ට ප්‍රතිකාර කරන වෛද්‍යවරයෙක් වෙන්න. ඉතින් ඒ පුහුණුව මම ඉතාමත් කැපවීමෙන් සහ ආසාවෙන් ඉටු කළා.ළමා රෝග විශේෂඥ පි‍්‍රයානි සොයිසා සමඟ ළමා රෝග විශේෂඥ සංගමයේ ලේකම් ලෙස.බ්‍රිතාන්‍යයේ මැකල්ස්ෆීල් රෝහලේ ළමා වාට්ටුවේ කාර්ය මණ්ඩලය සමඟ.මට මතකයි එක දිගට දවස් තුනක් විතර රෝහලේ ඉන්නවා. ගෙදර යන්නේත් නැතුව. අම්මා හෙදියක් වීම නිසා සෞඛ්‍ය ක්ෂේත්‍රය ගැන යම් දැනුමක්, සෞඛ්‍ය ක්‍රියාකාරකම් ගැන පොඩි පුහුණුවක් කුඩා කාලේ ඉඳළම ලැබිලා තිබුණා. ඉතින් මම සේවයටම කැප වුණා. කිසි වෙනසක්, අපහසුකමක් දැනුණේ නැහැ. මුල් මාස හය ගෙවෙනකොටම මම තීරණය කළා ළමා රෝග වෛද්‍යවරයෙක් වෙනවා කියලා.දීපාල් එසේ සීමාවාසික පුහුණුවේ මුල් මාස හය ගෙවා දමන්නේය. දෙවැනි මාස හය විශේෂඥ වෛද්‍ය නයිල්ස් යටතේ ශල්‍ය වෛද්‍යවරයකු ලෙස පුහුණුව ලබන ඔහු එතනින් පසු රත්නපුරයට යන්නේ පසු සීමාවාසික පුහුණුව වෙනුවෙනි. පසුව ජ්‍යෙෂ්ඨ නිර්වින්දන වෛද්‍යවරයකු ලෙස වසර දෙකක් කොළඹ ජාතික රෝහලේ සේවය කරන දීපාල් එහි හදිසි අනතුරු ඒකකයට තම සේවය ලබා දෙන්නේ ජීවිත රැසක් ම බේරා ගැනීමට සහාය වෙමිනි.”මම ජාතික රෝහලේ සේවය කරපු කාලයේදී කොළඹ බෝම්බ පිපිරීම් කීපයක්ම සිදු වුණා. ඒ හැම සිදුවීමක් ම වගේ මට මතකයි. මොකද හදිසි අනතුරු ඒකකයේ සියලුම කාර්ය මණ්ඩලය හරිම කැපවීමෙන්, කණ්ඩායම් හැඟීමෙන් වැඩ කළ නිසා. මමත් ඒ කණ්ඩායමේ සාමාජිකයෙක් විදිහට උපරිම සේවයක් කළා. මට මතකයි මහ බැංකුවේ බෝම්බ ප්‍රහාරය සිදුවුණ අවස්ථාව. රෝගීන් සිය ගණනක් එක පාරට රෝහලට ගෙනාවා. අපි සේවා මුරයන් ගැන නෙමෙයි අඩුම තරමේ අපේ ආහාර වේල ගැනවත් සැලකුවේ නැහැ. ජාතික රෝහලේ සේවය කළ කාලයත් මට ගොඩක් තෘප්තිමත් ලෙස සේවය කරන්න ලැබුණු කාලයක් විදිහට මම සලකනවා.”වෛද්‍යවරයකුගේ සේවය වැටුපකින් ලඝු කිරීමට නොහැකිය. එය මිනිස් ප්‍රාණියකුගේ ජීවිතයත් මරණයත් තීරණය කරන අති උත්තම සද්කාර්යයක්ම වන්නේය. විශේෂඥ වෛද්‍ය දීපාල් පෙරේරා ද කිසිදා තම වෘත්තිය වැටුප මූලිකව නොසලකන්නේය. එබැවින්ම ගෞරවනීය සේවයක් සැලසීමට ඔහුට හැකියාව ලැබෙන්නේය. 1996 දී පශ්චාත් උපාධියේ පළමුවෙනි අදියර සමත්වන ඔහු මහනුවර රෝහලේ වැඩිදුර ප්‍රායෝගික පුහුණුව ලබන්නේය. ඉන්පසු කොළඹ ළමා රෝහලේ ද සේවය කරන දීපාල් 2001 වසරේ දී එක්සත් රාජධානිය බලා යන්නේ විශේෂඥ වෛද්‍යවරයකු වීමේ බලාපොරොත්තුවෙනි. එහිදී ලැබූ අධ්‍යාපනය ගැන ඔහු මෙසේ සිහිපත් කරන්නේය.”මම එක්සත් රාජධානියේදී ළමා රෝග සම්බන්ධ කඩඉම් විභාගය(ර්අඛ්ර්‍ථඛ්ඩ්)සමත් වුණා. ඒ සමඟින් මට එක්සත් රාජධානියේ කායික වෛද්‍යවරුන්ගේ සංගමයේ සාමාජිකත්වයත්(ර්අඛ්ර්‍ථ)හිමි වුණා. 2003 දී මම ආපහු ලංකාවට ආවේ ළමා රෝග පිළිබඳ විශේෂඥ වෛද්‍යවරයකු විදිහට.එතැන් සිට ඔහු තම සේවය යළි අරඹන්නේය. කොළඹ දකුණ ශික්ෂණ රෝහල මෙන්ම නුවර, නුවර එළිය වැනි දුරබැහැර පළාත් වලද ඔහු සේවයේ යෙදෙන්නේය. එහිදී ඔහු විශේෂයෙන් සිහිපත් කරන්නේ ඇඹිලිපිටිය රෝහලේ සේවය කිරීමට ලැබුණු වසර දෙක හමාරක කාලයකි. කුඩා දරුවන්ගේ සුවසෙත සලසන අතරම ඔවුන්ගේ අඩුපාඩුකම් ද සොයා බැලීමට කැපවුණු වෛද්‍ය දීපාල් ඇඹිලිපිටිය රෝහලේ නේවාසිකව ප්‍රතිකාර ගන්න දරුවන්ට ක්‍රීඩා කිරීමට පහසුකම් සලසා දීමට කැප වන්නේය. තංගල්ල රෝහලේ වසර දෙක හමාරක් ගෙවා දමන ඔහු එහිදී ද රෝහලට නොමේරු ළදරු ඒකකයක් ආරම්භ කිරීමේ පුරෝගාමියා වන්නේය.”මම ඒ රෝහලට යනකොට සුනාමියෙන් පස්සේ ඉතාමත් අපිළිවෙළ තත්වයක තමයි රෝහල තිබුණේ. මම එස් පහ ක්‍රමයට අනුව රෝහලේ ළමා වාට්ටුව පිරිසුදු, හිතකර, සුන්දර ළමා වාට්ටුවක් බවට පත් කරන්න ක්‍රියා කළා මට මතකයි. ඒ රෝහලේ දැඩි සත්කාර ඒකකය වෙනුවෙන් අරමුදල් හොයන්න ගෙවල් ගාණේ ගියා. ඒ වෙනුවෙන් වෛද්‍යවරු ගොඩක් කැපවුණා. රජයෙනුත් විශාල වශයෙන් ආධාර ලැබුණා. මේ විදිහට මුළු රෝහලම දියුණු වුණා. නොමේරු ළදරු ඒකකයත් දැන් හොඳින් ක්‍රියාත්මක වෙමින් පවතිනවා.”මේ කාලය වන විට රට ක්‍රමයෙන් ත්‍රස්තවාදයෙන් නිදහස් වෙමින් පවතින්නේය. දීපාල් ඇතුළු තංගල්ල රෝහලේ වෛද්‍යවරු ද හෙද හෙදියෝ ද වාකරේ, තොප්පිගල ප්‍රදේශවල රෝගීන්ට ප්‍රතිකාර ලබා දීමේ අරමුණෙන් දකුණෙන් උතුරට නෑගම් යන්නෝය. මෙලෙස තංගල්ලේ සේවය කළ දීපාල් යළි කොළඹ රිජ්වේ ආර්යා රෝහලට ද 2011 වසරේ සිට මහරගම පිළිකා රෝහලට ද තම සේවය ලබා දෙන්නේ ය.”මේ වෙනකොට මගේ සේවා කාලය අවුරුදු විස්සක්. මම හිතන්නේ මේ සම්පූර්ණ කාලයෙන් ම මම ඉතාමත් කැමැත්තෙන් වගේ ම කැපවීමෙන් සේවය කරන්නේ මහරගම පිළිකා රෝහලේ කියලයි. රටේ ප්‍රදේශ කීපයකම සේවය කරලා තිබුණත් මේ වගේ සංවේදී තැනක් මම දැකලා තිබුණේ නැහැ. මම ගොඩක් දුරට බුදු දහම අනුව ජීවිතය ගෙනියන, බුදු බණ විශ්වාස කරන කෙනෙක්. ජීවිතය කොතරම් අනිත්‍ය ද කියන දේ මට ඉතාම හොඳින් වැටහුණේ මේ රෝහලේදී. පිළිකාවලින් පීඩා විඳින කුඩා දරුවන් ඇත්තට ම හරිම සංවේදී දර්ශනයක්. මේ රෝහලේ ළමා දැඩි සත්කාර ඒකකය බාරව ක්‍රියා කරන විශේෂඥ වෛද්‍යවරයා වශයෙන් මම දිනපතා ගොඩක් ශෝක ජනක දේ දකිනවා. ඒත් මෙතන සේවයට පැමිණියාට පස්සේ හිත වඩාත් ශක්තිමත් කරගෙන සේවය කරන්න මම පුරුදු වුණා. දුක් විඳින කුඩා දරුවන්ට උපකාර කරන්න ලැබීමත් මට විශාල සතුටක්. ඒ වගේම තමයි මෙතනට එන දරුවන් සුවපත් වෙලා යන එක තරම් සතුටක් මට තවත් නෑ. මේ රෝහලට රජයෙන් ගොඩක් ආධාර උපකාර ලැබෙනවා. ඒ වගේම හදිසියේ අපට ඖෂධ වැනි යමක් අවශ්‍ය වුණොත් බොහෝ දෙනා පෞද්ගලිකව උදව් කරනවා.අසව් මහත්මිය(ඒඵඵචඹ)මට ඒ වෙනුවෙන් උදාහරණයක් විදිහට දක්වන්න පුළුවන්. රෝහලට හදිසි අවශ්‍යතාවක් ඇති වුණොත් ඇයට කිව්වොත් ඇය අනිවාර්යෙන්ම ඒ අවශ්‍යතාව සම්පූර්ණ කරනවා. ළමා දැඩි සත්කාර ඒකකයට ජංගම එක්ස්රේ ඒකකයක් රුපියල් මිලියන තුනක මුදලකට අපට ලබා දුන්නේ ඕස්ට්‍රේලියාවේ පදිංචිව සිටින ශ්‍රී ලාංකිකයෙක්.”මහරගම රෝහලට තමා ලබා දෙමින් සිටින සේවය සම්බන්ධව වෛද්‍ය දීපාල් එසේ පවසන්නේය. සේවා කාලය තුළ තමා ලත් අත්දැකීම් අනුසාරයෙන් ඔහු පොතක් සම්පාදනය කරන්නේ ද තම අභිලාශයක් සම්පූර්ණ කර ගනිමිනි. ළදරු හා ළමා සුවසෙත, මව්පියන්ට උපදෙස් යනුවෙන් වන එම කෘතිය ඉක්මනින්ම පළමු මුද්‍රණය අවසන්ව දෙවැනි මුද්‍රණයක් ද නිකුත් කිරීමට නියමිතය.”2010 වසරේ දී මම මෙරට ළමා රෝග විශේෂඥ සංගමයේ ලේකම් ලෙස පත්වුණා. කුඩා දරුවන්ට ප්‍රතිකාර කිරීම මම හිතන්නේ මට සුදුසුම රැකියාව ලෙසටයි. දරුවන් සාමාන්‍යයෙන් ඉක්මනින්ම මාත් එක්ක යාළු වෙනවා. මට මතකයි මම එංගලන්තයේ සේවය කරන කොට ඔටිසම් තත්වයෙන් පෙළුණු දරුවෙකුට මම ප්‍රතිකාර කළා. ඒ දරුවා කිසිවකුට කීකරු වුණේ නෑ. ඒත් මාත් එක්ක ඉක්මනින්ම හිතවත් වුණා. ඔහු අවසානයේ මට චිත්‍රයකුත් ඇඳලා දුන්නා ‘ඔයා තමයි මගේ හොඳම ඩොක්ටර්’ කියලා ඒ චිත්‍රය යටින් ලියලා තිබුණා. ඒක අදටත් මා ළඟ තියෙනවා. මා ළඟට ප්‍රතිකාර ගැනීමට පැමිණෙන ඩවුන් සින්ඩ්‍රෝම් තත්වයෙන් පෙළෙන දරුවන් ගැන මම විශේෂයෙන් සැලකිලිමත් වෙනවා. ඔවුන් ගැහැනු දරුවන් නම් ඔවුන්ව විශේෂයෙන් බලා ගන්න කියලා මම මව්පියන්ට උපදෙස් දෙනවා. ඒ වගේම තමයි අධි ක්‍රියාශීලී(ඩ්රනඥප ඒජබඪමඥ)දරුවන්. ලංකාවේ එවැනි දරුවන්ට නිසි ප්‍රතිකාර ලබා දෙන ක්‍රමවේදයක් සැලසීමට මගේ ලොකු බලාපොරොත්තුවක් තියෙනවා.”දියණියන් දෙදෙනෙකු ගේ පියකු වන දීපාල් පෙරේරා වෛද්‍ය වෘත්තියේ තම අනාගත බලාපොරොත්තු එලෙසින් සඳහන් කරන්නේය. ඔහු වැඩිදුරටත් පවසන්නේ තම බිරිය ද වෛද්‍යවරියක් ලෙස සේවය කරන අතරතුර පවුලේ කටයුතු කෙරෙහි ද කාලය වෙන් කරමින් ලබා දෙන සහයෝගය අගනා බවයි.තම දෙමව්පියන් සහෝදරයන් මෙන්ම බිරියගේ දෙමාපියන් ද තම ජීවිතය සාර්ථක කර ගැනීමට ලබා දුන් සහාය අගය කරන ඔහු රෝගීන් වෙනුවෙන් හැකි උපරිමයෙන් සේවය කිරීමෙන් පසු ධර්මය ගැන වැඩිදුර හදාරමින් විශ්‍රාම ජීවිතය ගෙවීමට කැමැත්තෙන් සිටින බව පවසන්නේය.සටහන හා ඡායාරූපටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=as1208261</link>
    <topic>තර්ස්ටන්වරයෙක් වීම “නයිට්” පදවියක් ලැබුවා වගේ</topic>
    <author>උපාලි සමරසිංහ</author>
    <content>තර්ස්ටන්වරයෙක් වීම “නයිට්” පදවියක් ලැබුවා වගේ- උපුල් ශාන්ත සන්නස්ගලසන්නාගේ පෞරුෂ්‍යය හා ජීවිතය නිර්මාණය කළේ ඇත්තෙන් ම ඔහු වැදූ ඒ අම්මාගේ ආදරය හා කුසගින්න යැයි මම ද කියමි. ඉකුත් සති දෙක පුරාම අප කියැවූයේ වැලිමඩ සානුවේ බේසම් පතුලේ ජීවත් වූ ඒ පරම්පරාව කුසගින්නේ ජනානන්දයේ අකුරු කළ හැටිය.හපුතලේ කන්ද එපිටින් කොළොම්තොට සිට බදුලු ගිය කෝච්චිය ද ඔවුනට ‘හු’ කියාගෙන ගියේය. කරත්තකරුවා ද, ජනකවියාද හපුතලේ මේ කන්ද හා ප්‍රදේශය දුටුවේ පව්කළ ගොනුන්ට අදින්නට සිදුවූ මහා දුෂ්කර පව්වක් ලෙසිනි. එමතු ද නොව ඒ ගැල්කරුවා හපුතලේ කන්ද දැකලා බඩ දන බව කීවේය.ඒ අශිෂ්ට ග්‍රාමීය ලක්‍ෂණයන්ගෙන් පිරි සමාජය නිරුවත් කැර පෙන්වු සන්නස්ගල කොලොම්තොට පැමිණෙයි. ඒ තර්ස්ටන්වරයකු වීමටය. ඔහුගේ කොළොම්තොට ජීවිතය ඉතාම කටුකය; දුෂ්කරය; එමෙන් ම සුන්දරය.ඔහු කලක් ගල්කිස්ස පොළේ ‘ක්‍රෝටන්’ විකුණුවේය. සමහර විට නිදාගන්නට තැනක් නැතිව ගාල් කැර ඇති කෝච්චි පෙට්ටිවල නිදා ගත්තේය. ගාලු මුවදොර පිටියට යාබද බණ්ඩාරනායක ප්‍රතිමාව යටත් සමහර දාට ඔහුට සයනය වුණේය. කොළොම්තොට අකුරු කරන්නට පැමිණි මේ අහිංසක ගැමි දරුවා සමලිංගිකයන්, පාතාලයන්, ඩෝප්කාරයන්, පිම්පියන්, ගණිකාවන් ඇතුළු ඉහළ සමාජයේ මිනිසුන් අතරද ජීවිතය පොර බැදුවේය. තර්ස්ටනයේ මතක අතරින් සන්නස්ගල කියැවීම අද අපේ අරමුණයි.එදා සිට ජනානන්දයේ තිබුණු විශිෂ්ටතම සාමාන්‍ය පෙළ ප්‍රතිඵලය මගේ. 1979 දෙසැම්බර් තමයි මං සාමාන්‍ය පෙළ ලියන්නේ. සනත් ගමගේ කියන මගේ සමකාලීන ශිෂ්‍යයා තමයි ඊළඟට උසස් ප්‍රතිඵල ගන්නේ. එහෙම ප්‍රතිඵල අරන් ඉන්නකොට මටත් අප්පච්චිටත් පූ.බ. රත්නායක විදුහල්පතිවරයා දියතලාව ටවුමෙදි මුණගැහෙනවා. හේම රත්නායක මහත්මයත් පූ.බ. රත්නායක මහත්මයා පස්සෙන් එනවා. අපි හැතැප්ම දෙකහමාරක් පයින් එනවා අපේ ගෙවල් ළඟටම. ඒ එන ගමන් ප්‍ර.බ. රත්නායක – විදුහල්පතිතුමා අවවාද කරනවා අප්පච්චිට. “මේ ගොල්ලො තමයි කවරදා හෝ ලංකාව හදන්නෙ. මේ අයගෙ පෞරුෂ්‍ය තමයි හදන්ට ඕනෑ. මේ ගොල්ලො තමයි වීරයො. මේ අයගෙ වටිනාකම තේරුම් අරන් වැඩකරන්ට කියලා.පාසල් සගයින් සමඟ...අප්පච්චි පළමුවැනි පියවර වශයෙන් තීරණය කරනවා මාව මහනුවර ධර්මරාජ විද්‍යාලයයට දාන්න. එහෙම බැරි නම් කිංස්වුඩ් එකට දාන්න. එහෙමත් බැරි නම් නුවර විද්‍යාර්ථෙට දාන්න. අපේ ගමේ හාමුදුරුවන් වහන්සේ නමක් හිටියා ඒ කාලෙ. උන්වහන්සේ විද්‍යාර්ථෙ නියෝජ්‍ය විදුහල්පති. අප්පච්චි මාව කෝච්චියේ දාගෙන නුවරට ඇවිත් ඒ පන්සලට යනවා. ගිහින් කියනවා.හාමුදුරුවනේ, මේකා සාමාන්‍ය පෙළ පාස්. මේකට ඉගෙන ගන්ඩ පුළුවන්. මට මේකාව දොස්තරවරයෙක් කරන්ඩ ඕනෑ. ධර්මරාජෙට දාලා දෙන්ඩ කියලා. හාමුදුරුවො ගත් කටටම කියනවා ‘බෑ’ කියලා. ඊළඟට කියනවා එහෙනම් හාමුදුරුවනේ කිංස්වුඩ් එකට. ඒත් අපේ ගමේ හපුතලේගම පඤ්ඤාලංකාර හාමුදුරුවො ‘බෑ’ කියනවා. ඊළඟට විද්‍යාර්ථෙ. ඒකටත් ‘බෑ’ කියනවා. මීට කලිනුත් අප්පච්චි මං නිසා මේ වගේ අවස්ථා දෙකකට මුහුණ දුන්නා.මගේ නළුවෙක් වීමේ ආශාව මුදුන්පත් කරන්ඩ එක්වතාවක් මාව එක්කරගෙන ගියා කුලියාපිටියේ චිත්‍රා ස්ටුඩියෝ එකට. ඒකෙ හිටියා ‘ශ්‍රී මදාරා’ චිත්‍රපටය කරපු නිෂ්පාදක දයානන්ද වන්නිආරච්චි. එයා වෙළෙඳ දැන්වීමක් දාලා තිබුණා ‘සරසවිය’ පත්තරේ විරාගයේ අරවින්දගේ ළමා කාලයට ළමා නළුවෙක් අවශ්‍යයි කියලා. අප්පච්චි ලොකු එළවළු කූඩයකුත් අරන් මාව එක්කරගෙන ගියා. එයා කීවෙ පත්තරකාරයො ඔය වගේ කතන්දර දානවා. ඕක කෙරෙන චිත්‍රපටයක් නොවේ.නිකම් දාලා කියලා. මේ පරිප්පුවත් කාලා තිබුණු හින්දා අප්පච්චි බොහොම කළකිරීමෙන් හිටියෙ මේ කාලෙ. ගෙදර ගැටලුත් තිබුණා. එකක් තමයි අම්මයි – අප්පච්චියි අතර ආරවුල්. ග්‍රාමීය සමාජයේ මේවා අමුතු දේවල් නොවේ. ගෑනියි – මිනිහයි බැන ගන්නවා. ගහගන්නවා. ගෙදරින් යනවා. දරුවොත් ගෙදරින් යනවා. මේවා තමයි ග්‍රාමීය ලක්‍ෂණ. මොකද? ග්‍රාමීය සමාජය අශිෂ්ටයි. අපේ ගමත් හරිම අශිෂ්ටයි. මේවත් එක්ක මට ගෙදර ඉන්න බැරි තත්ත්වයක් ඇතිවෙනවා.මට ඉස්කෝලයක් නෑ. මං දන්නවා ජනානන්දෙ ගිහින් මට වෛද්‍යවරයෙක් වෙන්ඩත් බෑ. මං ගෙදරින් පැනලා යනවා. මං එහෙම ඇවිත් පිළියන්දල – කිඳෙල්පිටියෙ අපේ ලොකු අයියලගේ ගෙදර ඉන්නවා. මං ඒ අතර නාට්‍ය පාඨමාලාවක් හදාරන්න තීරණය කරලා බෝකුන්දර තිබුණු ප්‍රේමකුමාර කරුණාරත්න ගුරුතුමාගේ ශාලිකාවට යනවා. එතුමා තමයි මගේ පළමුවැනි නාට්‍ය ගුරුවරයා. ඒකෙදි හම්බවෙනවා ග්‍රේෂන් පි‍්‍රයන්ත කියලා යාළුවෙක්. ඒ වගේම අද දිනමිණ කර්තෘ ගාමිණී ජයලත් හමුවෙනවා. ඒ වගේම සුරම්‍යා මාපිටිගම. රවීන්ද්‍ර යසස්. හොරණ චන්ද්‍ර සී. පෙරේරා. ඒකෙ දේශනවලට එනවා ආචාර්ය සාලමන් ෆොන්සේකා. මේ චරිතත් එක්ක පොඩි ගනුදෙනු ටිකක් කරන්ඩ පටක් ගන්නවා ඒ කාලෙ. ග්‍රේෂන් කියන මගෙ යාළුවා අඬගහනවා වරෙන්, මං උඹව පිළියන්දල සෙන්ට්‍රල් එකට දාන්නම් කියලා.කොහොම හරි ග්‍රේෂන් මාව ඒ ඉස්කෝලෙට දානවා. මේ විදියට ඒ ඉස්කෝලෙත් මාස තුනක් ඉගෙන ගන්නවා. මං ඔය කාලෙ අපෙ ලොකු අප්පච්චි පී.බී. සන්නස්ගල හම්බවෙන්ඩ ගිහින් කියනවා, අනේ මාව ‘රෝයල්’ එකට දාලා දෙන්න. ‘බෑ’ කියනවා.. ආනන්දයට දාලා දෙන්ට. ‘බෑ’ කියනවා. එහෙනම් ඉසිපතනෙට. නාලන්දෙට. ‘බෑ’ කියනවා. මං හිතට හයිය අරන් කොළඹ තර්ස්ටන් එකට යනවා සහිතක මිටියත් අරන්. ඒක තමයි තර්ස්ටනයට ඇතුළු වෙන්ඩ මට තිබුණු ලොකුම සුදුසුකම. මා ළඟ තිබුණා සහතික 350 කට වැඩි ප්‍රමාණයක්. ඒ සහිතක අතර කථික තරග සමස්ත ලංකා ජයග්‍රහයක් තිබුණා. ඒ තරගෙ තිබුණෙත් (මා ජනානන්දෙ ඉන්නා කාලෙ) කොළඹ තර්ස්ටනයේ.මං පළමුවැන්නා. මට හොඳට මතකයි දෙවැනියා වුණේ කොළඹ ආනන්ද විද්‍යායයේ නෙවිල් අජිත් කියලා කෙනෙක්. මං එතකොට ජනාන්ද 6 – 7 ශිෂ්‍යයෙක්. ඒක මෙහෙයැවුවෙ සමස්ත ලංකා බෞද්ධ සම්මේලනය. විනිශ්චය කළේ මහාචාර්ය නන්දදාස කෝදාගොඩ. පළමුවැනියාට තේරුණාම එතුමා කීවා. “පුදුම අනන්‍යතාවක් තිබෙන කථිකයෙක් ජනානන්දයෙන් ඇවිත් තියෙනවා” කියලා. ලංකාවෙ හොඳම කථිකයා කියලා මට ඉහළම කුසලානයක් ද ලැබුණා. කථික තරග, විවාද තරග, නාට්‍ය තරග, පන්තියෙ පළමුවැනියා වීම, ජන ගායනා තරග මේ විදියේ සහතික තොගයක්. මේ ටික දැක්කා විතරයි මට හොඳට මතකයි පි‍්‍රන්සිපල් ගුණසේකර කණ්ණාඩිය පැත්තකින් තියලා නළල රැළිගන්වා මා දිහා බැලුවා. මං ඒ විදියට තර්ස්ටන් ආවෙ.වෛද්‍යවරයෙක් වෙන්ඩ කොළඹ ආවත් විද්‍යා විෂයයන් කරලා මට ගොඩ යන්ඩ බැරි බව මට ටික දිනකින්ම තේරුණා. මං කලා විෂයයන් හැදෑරුවා. ඒ කාලෙ තමයි මං දුක් වින්ඳ කාලෙ.හේලමක් මෙන් අතැර නොයන මිතුරන්ද ‘අමාවකි’මං නැවතිලා හිටිය ටික කාලයක් අත්තිඩියෙ සිසිරලගෙ ගෙදර. ඊට පස්සෙ මං නැවතුණෙ ගල්කිස්සෙ මෙඩේරිගම පෙදෙසෙ තුන් වැනි ගෙදර. ඒ කාලෙ තමයි මට මහේන්ද්‍ර පෙරේරා (නළුවා) හමුවන්නෙ ආපහු. ඊට කලින් මහේන්ද්‍ර අපේ ගමෙත් ගිහින් මගෙත් එක්ක (තණමල්විල පැත්තෙ මල් විශේෂයක්) පත්තු කරලා දුම් බීලා තියෙනවා. (8 වැනි පන්තියේදි). මහේන්ද්‍රලා උඩ ගෙදර. මං පහළ ගෙදර.ඒක ඉරේෂ් වීරප්පෙරුම කියන මගේ සමකාලීන ශිෂ්‍ය හිතවතාගේ ගෙදර. ඒ කාලෙ කමල් අද්දරආරච්චි හා වෙනත් අය මහේන්ද්‍ර හම්බ වෙන්ඩ එනකොට මගේ සංස්කෘතික ජීවිතය ගොඩ නැඟෙනවා. අපි නාට්‍ය බලන්ඩ යනවා. අද ඉරේෂ් වීරප්පෙරුම මීගමුවෙ ඉන්න නිමල් ලංසා කියන පළාත් ඇමැතිගේ ලේකම්.මේ කාලෙ තමයි මං ගල්කිස්ස පොළේ ‘ක්‍රෝටන්’ විකුණන්නෙ. තර්ස්ටන් එකේ යාළුවො මාව බලා ගත්තා. අදත් ඉන්නවා බ්‍රිගේඩියර් සත්‍යපි‍්‍රය ලියනගේ. මේජර් සමුදය මොල්ලිගොඩ. මේජර් මහින්ද හෙට්ටිආරච්චි, ගිහාන් අල්විස් වගෙ යාළුවො.මට කන්ඩ බොන්ඩ අමාරු වෙලාවක ඔය ගිහාන් තමන්ගෙ බෙල්ලෙ තිබුණු ‘චේන්’ එක විකුණලා මට සල්ලි දීලා තියෙනවා. තර්ස්ටනය ඉස්සරහා තියෙන ‘රහීම්’ හෝටලයෙන් මං හොරෙන් කනවා සමහරදාට. එහෙම හොරෙන් කාලා ගුටිකාලත් තියෙනවා. බිග් මැච් එකක් දවසක. මහින්ද හෙට්ටිආරච්චි (බොක්සර්) මගෙ යාළුවා. එයා තමයි ගහපු උන්ගෙන් මා බේරා ගත්තෙ. අදත් ඉන්නවා ඒ හෝටලයේ ‘නම්බර් වන්’ කියලා වේටර් මහත්මයෙක්.එයා කියයි මට ගහලා තියෙන විදිය හා හොරෙන් කාපු විදිය. ඒ වේටර් අපට ඕනෑ තරම් හොදි දෙනවා. හොදි කාලා බඩ පුරවා ගන්නවා. එදා තර්ස්ටනයේ මගේ බිල ගෙවූ යාළුවෙක් ඉන්නවා දැන් ඇමරිකාවේ. එයා සසංක. ඒ අය ගල්කිස්සේ හිටියෙ කොටුවෙ ව්‍යාපාර ආදිය තිබුණා. එයාට මිල මුදල් තිබුණා. ඒ නිසා තර්ස්ටනයේදි ජීවත්වීමේ අර්බුදය ආවෙ නෑ.මේ කාලෙදිම මං සුදර්ශියට ගිහින් අර මුලින් කියපු මල් දුම් ගහන්න පටන් ගත්තා. පිටකොටුවෙ ගෝල්ෆේස් එකේ රස්තියාදු ගහපු කාලෙ. ගණිකාවො, පිම්පියෝ, නපුසංකයෝ, කොන්ත්‍රාත් දෙන එවුන්, බොත්ල් හවුස්වල ඉන්න එවුන්, ඩෝප්කාරයො, බීච් එකේ කොන්දොස්තරලා, පාතාලයත් ඇසුරු කළ කාලෙ. ජීවිතේ ඕනෑම දේකට ඔරොත්තු දෙන්න පිටකොන්දක් හා කශේරුකාවක් මට ලැබුණේ ඒ හින්දයි. මේ මජර සමාජ ක්‍රමය ඇතුළේ ජීවත් වෙන්නෙ කොහොමද කියන අධ්‍යාපනය ලැබෙන්නෙ එතැනදි.ඒ වගේම මට මාර චරිත කීපයක් හම්බ වෙනවා තර්ස්ටනයේ. නියෝජ්‍ය විදුහල්පති මහින්දපාල මහත්මයා. මං ඉස්සෙල්ලාම මහගමසේකර හා කලා නිර්මාණ ගැන දේශනයක් කළාම ඉස්කෝලෙ සාහිත්‍ය සමිතියේදි මාව විවාද කණ්ඩායමේ හතරවැනි කථිකයා කරලා මට එතුමා කියනවා හෙට තියෙනවා ආනන්දෙ විවාද තරගෙට පලයන් කියලා. ඒකට මට ‘ටයි’ එකක් නෑ. ටයි එකක් රුපියල් තිස්පහයි. මට සල්ලි නැති නිසා මහින්දපාල සර් සල්ලි දීලා මට ටයි එක අරන් දෙනවා.ඊළඟට “බ්ලේසර්” එකක්. මම අහලත් නෑ. ගමේදි අපි කීවෙ කෝට් එක කියලනෙ. එතුමා තමන් ඇඳන් ඉන්න ‘බ්ලේසර්’ එක මට අන්දනවා. මා ළඟ කාලයක් තිබුණා ඒ ෆොටෝ එක. මගේ ඇඟිලිවලට එහා තියෙනවා කෝට් එක. අතට වඩා කෝට් එක දිගයි. ඒක ඇතුළෙ තියෙනවා ගුරුවරුන්ගේ සැබෑ ආදරය. මං ඒ තරගය දිනලා කුනලානය අරන් එනවා. මහින්දපාල මහත්තයා මාව විවාද කණ්ඩායමේ නායකයා කරනවා.ඊළඟට අපේ කලා අංශයෙ හිටියෙ කුසුම් දිසානායක මිස්. එතුමිය මහාචාර්ය ජේ.බී. දිසානායක මහතාගේ බිරිඳ. මං ලේඛක ප්‍රණාම උලෙළ කියලා උත්සවයක් පැවැත්වුවා. එතකොට වි.ජ.මු ලොකු බණ්ඩාර අධ්‍යාපන ඇමැති. මං අධ්‍යාපන ඇමැතිවරයාව උලෙළට ගෙන්නුවා. මට අවශ්‍ය වුණා ඒ අය ගමේදි නොසලකපු ළමයි දැන් තර්ස්ටනයේ ඉන්න හැටි පෙන්වන්න. ඒ ෆොටෝ එකත් මා ළඟ තියෙනවා. එතුමා අපේ ආරාධිත අමුත්තා. මේ උලෙළ කළේ කුසුම් දිසානායක මිස් හා විමලේන්ද්‍ර වතුරේගම කියන ගම්පහ කවියාගේ බිරිය වතුරේගම මිස්. මේ කාලෙදිම මං දැක්කා කුලසේන ෆොන්සේකාගේ ‘පාලම යට’ නවකතාව එළිදකිනවා. කුසුම් මිස් ළඟ මේ පොත තියෙනවා මා දැක්කා. මා එය දුටු බව තේරුම් ගත් කුසුම් දිසානායක මිස් “මං මේ පොතේ බාගයක් කියවලා තියෙන්නෙ.ඔයා සම්පූර්ණයෙන් කියවලා හෙට ගෙනැත් දෙන්න” කියලා පොත දුන්නා. ඒ කියන්නෙ ගුරුවරු මා කියවන ළමයෙක් කියලා තේරුම් ගෙන හිටියෙ. මං උසස් පෙළ හොඳම සාමාර්ථ ලැබුවාම ජේ.බී. සර් මිස් අතේ මට පොත් කට්ටලයක් එවනවා මෙහෙම ලියලා - හිත ඇත්නම් පත කුඩාද? ඒකෙ තිබුණෙ එහෙමයි.විජමු පැමිණි දවසේ ගුරු මාපියන් සමඟ...අර මුලින් කියපු මේජර්වරු මගෙ යාළුවො ටික වගේම දෙහිවල ඕබන් පෙදෙස හිටියෙ ප්‍රේමචන්ද්‍ර කියලා යාළුවෙක්. මට කන්ඩ බොන්ඩ හරියට දීලා තියෙනවා. තර්ස්ටනය ඇතුළෙ මට පරිසරයක් හැදෙනවා. ශිෂ්‍ය නායක තෝරන ඡන්දයෙදි මේ අය මාව ප්‍රධාන ශිෂ්‍ය නායකයා කරනවා. ශිෂ්‍යයො මට ඡන්දය දෙනවා. හෝඩියෙ ඉඳන් 13 දක්වා ගියත් අමාරුයි ඒ තනතුර ලබන්න. මං අවුරුදු 2 කදි එතැනට තල්ලු කරන්නෙ ගුරුවරු හා යාළුවො. මං කාලයකට පස්සෙ තර්ස්ටනයට හොඳම ප්‍රතිඵලයක් ගෙනත් දෙනවා උසස් පෙළ විභාගයෙන් 1983 දී.කොළඹ විශ්ව විද්‍යාලයයේ ඉඳන් තර්ස්ටනය වෙන්වෙන්නෙ අඟල් 6 ක තාප්පයකින්. අපේ පංති කාමරය තිබුණෙ ප්‍රධාන ශාලාවට අල්ලපු ගොඩනැගිල්ලෙ දෙවැනි තට්ටුවෙ. මේ පංති කාමරයෙ දැලෙන් බලද්දි මට පෙනෙනවා කොළඹ කැම්පස් එක. කෙල්ලො කොල්ලො අත්වැල් බැඳගෙන ඇවිදිනවා. බංකු උඩ පාඩම් කරනවා! ලව් කරනවා. විශ්ව විද්‍යාලයයට ගියා වගේ ම තමයි. මේවා දකිනකොට ඒ සරසවියට යාමේ ආශාව මා තුළ හට ගන්නවා.මගෙ යාළුවො බිග් මැච්වලට, මට නුහුරු තැන්වලට මා ගෙන යනවා. මට නුහුරු ඇඳුම් පැලඳුම් මට දෙනවා. මා ළඟ තිබුණා ‘මොකැසිනෝ’ සපත්තු දෙකක්. මට යාළුවෙක් දෙනවා ‘ඩෙක් ෂූස්’ දෙකක්. ග්‍රේෂන් කියන මගේ මැරුණු යාළුවා මට දෙනවා කලිසම් 15 ක් හා ෂර්ට් 30 ක්. මං ලේඛක ප්‍රණාම උලෙළට හා කලා උලෙළට සමරු කලාපයක් කරනවා. ආදායම 30,000 ක්. ඒ කාලෙ ලක්ෂ 3 ක් වගේ. මං ඒ සල්ලි මහින්දපාල නියෝජ්‍ය විදුහල්පතිතුමාට හා ගුණසේකර විදුහල්පතිතුමන්ට ඉදිරිපත් කළාම ඒ අය කියනවා. “ඔය සල්ලි ඔයා තියාගන්ඩ. අමාරුවෙන් නේද කටයුතු කරගන්නෙ.. පිරිමහගෙන ඉගෙන ගන්ඩ කියලා. අන්න: තර්ස්ටනයේ වෙනස. මං කොළඹ. අප්පච්චි මා ළඟ ඒ වෙලාවෙ හිටියෙ නෑ. අම්මා ළඟ නෑ. ඥාතීන් සැලකුවෙ නෑ. මාව බලා ගත්තෙ තර්ස්ටනය කියන්නෙ ඒකයි.තර්ස්ටනයේ ඉන්නවා ලයිෂන් චණ්ඩි. හිටපු පොලිස්පතිවරයා තර්ස්ටන්වරයෙක්. ලංකා යුද හමුදාවෙ ඉහළ නිලවල ගොඩාක් ඉන්නෙ තර්ස්ටන්වරු. අපි කියන්නෙ එහෙමයි. මට තර්ස්ටන්වරු චණ්ඩිකම් ඉගැන්නුවා. කොන්ද නවන්න එපා. යාදින්න එපා.. අඬන්න එපා, අසාධාරණයට එරෙහි වෙන්න. මේවා තමයි මා උගත් චණ්ඩිකම්.ගමට වඩා මේ තර්ස්ටනයේ උන් යහපත්. මට බයිපාස් එකක් කළා දැනට අවුරුදු 2 කට ඉස්සරදි. ඒ වෙලාවෙ මාත් එක්ක ඉගෙන ගත් හිටපු පොලිස් මාධ්‍ය ප්‍රකාශක පොලිස් අධිකාරි ප්‍රශාන්ත ජයකොඩි. ඒ කාලෙ කළුතර පොලිස් අභ්‍යාස විද්‍යාලයයේ අධ්‍යක්‍ෂක. එයා එහෙ ඉඳන් පොලිස් නිලධාරින් ගෙනැවිත් මට ලේ පයින්ට් හයක් දෙනවා. බයිපාස් එකෙන් පස්සෙ ආපු මගේ උපන් දිනයට සියලු ආහාර සම්පාදනය කළේ දමිත කියන තර්ස්ටන්වරයා. මේ ලිපිය පළවෙලා තව මාස 2 කින් පස්සෙ අපි මහින්දපාල සර්ගෙ ඉඳන් සියලු ගුරුවරු ගෙන්වා මහා සමරු උලෙළක් පවත්වනවා තර්ස්ටනයේ.දළුවත්ත ටීචර් ගල්කිස්සෙ හිටියෙ. එතුමියත් මට ආදරයෙන් සැලකුවා. දෛවෝපගත සිද්ධිවල හැටි බලන්න. මං කසාද බැඳලා මගේ බිරිඳත් එක්ක යළිත් ගමට යනකොට දළුවත්ත ටීචර් හිටියා බදුලු කෝච්චියෙ නැරැඹුම් මැදිරියෙ.මම ඔහු හා බොහෝ දේ කතා කළෙමි. ඒ සියල්ලම ලියන්නට බැරිය. එහෙත් ඒ කතාවේ නොලියූ කොටසක සාරාංශය මෙසේ ගොනු කරමි.ගම අශිෂ්ටයි. මාව ශිෂ්ට කළේ තර්ස්ටනය. ටයි කෝට් අඳින්න. ඉහළ සමාජයේ ජීවත්වන්ඩ. ග්‍රෑන්ඩ් ඔරියන්ටල් හෝටලයෙ “චිල්” කරලා බියර් එකක් ගහන්ඩ. මට පුරුදු කළේ තර්ස්ටනය. ඒත් එහෙම ජීවත්වෙන ගමන් ගමට ගිහින් ගමේ ඇළේ දොළේ නාලා නියරක ඉඳන් බත් කන්ඩ මට පුළුවන්. ගංගා බීඩියක් බීලා සතුටු වෙන්ඩ පුළුවන්. කොළඹ තර්ස්ටනය මගේ ජීවිතය අලුත් කළා. ඒක තමයි මගේ වසන්ත කාලය. මල් පිපෙන කාලය. කොළඹ තර්ස්ටනයට යාම මට ගෞරවයක්. මමත් අද තර්ස්ටනයට ගෞරවයක් කියලා හිතනවා.තර්ස්ටන්වරයෙක් වීම නයිට් පදවියක් ලබනවා වගේ වැඩක්. කොළඹ සරසවිය, රහීමා හෝටලය, රාජකීය විද්‍යාලය, චිත්‍රපටි සංස්ථාව, ක්‍රීඩා පිට්ටනිය, රාජ්‍ය ලේඛනාගාරය මේ හැම දෙයින්ම වටවූ තවත් විදුහල්බිමක් මේ රටේ තියෙනවාද? හෙතෙම අසයි.ඔබේ වෛද්‍යවරයෙක් වන හීනය බොඳවෙලා ඔබ සාහිත්‍ය පැත්තට නැඹුරු වෙනවා. ඒ වගේම ගම හා නගරය අතර දෙකොණෙම පිහිටි දෙමුහුන් සංස්කෘතියකින් ඔබ බිහිවෙනවා. මම කීමි.හීන කියන්නේ හීනවලට. මං දෙමුහුන් මිනිහෙක් නම් නොවේ. මා කියන්නෙ මට දෙකටම ගැළපෙන්න පුළුවන් බවයි. සමහර විට මං දොස්තරවරයෙක් වුණා නම් ඒ අතර ගීතත් ලියාවි. නවකතාත් ලියාවි.සන්නාගේ සාවඥ හිනාහඬ මම අසමි.උපාලි සමරසිංහඡායා - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=as1208263</link>
    <topic>නෙළුම් විල</topic>
    <author/>
    <content>නෙළුම් විල“නැටුම් සර්, මගේ දුව ජන ගීය ගැන ලිපියක් ලිව්වා. ඒක කියවලා අස්සනක් දාලා දෙන්න පුළුවන් ද? හෙට කොළඹ එන අක්ක ගේ දුව අතේ ඒක එවන්නම්.” මොනරාගල පාසලක සංගීතය උගන්වන ජයලතා ගෙන් ලද දුරකථන ඇමතුමකින් මගේ සිතුවිලි ඈතින් ඈතට ඉගිළ ගියේ ය.ඒ භීෂණ යුගය යි.මා සේවය කරමින් සිටියේ තලංගම කොස්වත්තේ එම්. ඩී. එච්. ජයවර්ධන විද්‍යාලයේ ය. සංගීත උපාධිධාරිනියක වූ ජයලතා අප පාසලේ තූර්ය වාදන කණ්ඩායම පුහුණු කළා ය. ඒ ස්වේච්ඡාවෙනි.රටේ සකල සේවාවන් මෙන් ම පාසල් පද්ධතිය ද බිඳ වැටී තිබිණි. ගුරුවරුන් වන අප රාජකාරියට වාර්තා කළ යුතු ව තිබිණි.පාසලේ සිට නිවස බලා එන අතරමඟදී දිනෙක මට ජයලතා මුණ ගැසුණේ පී‍්‍රතිමත් ආරංචියක් මෙන් ම කනගාටුදායක පණිවිඩයක් ද සමඟිනි. ඇය මොනරාගල දිස්ත්‍රික්කයේ සංගීත ගුරු පත්වීමක් ලැබ සිටියා ය. භීෂණය බුත්තල, මොනරාගල ප්‍රදේශ පුරා දැඩි ව පැවතුණි. එහෙයින් ඇය මොනරාගල නොයාමට තීරණය කර තිබුණා පමණක් නොව, ඒ වන විට අදාළ දිනය ද පසු වී තිබිණි.මගේ මතකය මොනරාගල රාජකීය විද්‍යාලයේ ජ්‍යෙෂ්ඨ ගුරුවර නෙවිල් ඩයස් සුබසිංහ, නැටුම් ගුරු උපදේශක සමරසේකර යන අය සොයා ඉගිළිණ.“ජයලතා අපි යමු පත්වීම භාර ගන්න. මගේ හිතවත් ගුරු මහත්වරු කීප පළක් මොනරාගල ඉන්නවා.” මම කීමි. ජයලතා ගේ මුහුණ සතුටින් පිනා ගියේය. පසු දා අපි මොනරාගල බලා පිටත් වීමු. ගමනට ජයලතා ගේ මව, සොයුරියක, සොයුරෙකු හා මිතුරකු සමඟ අපි හත් දෙනෙක් එක් වී සිටියෙමු.මේ අඩමාන ගමන වෙනුවෙන් හය දෙනෙකු ගේ වගකීම පවරා ගත් නමුත් මාගේ ජාතික හැඳුනුම්පත ද මා අත නොවී ය. තිබුණේ ටවර් හෝල් හැඳුනුම්පත පමණි.කෙසේ හෝ රෑ වන විට පිරිසේ අයෙකු ගේ හිතවතෙකු ගේ බුත්තල නිවසකට අපි ළඟා වීමු.සමහරුන් නා කියා ගත් අතර සමහරු ඇඟපත සෝදා වෙහෙස නිවා ගත්හ. අනතුරු ව තේ පාන සල්ලාපයේ දී කතරගම උත්සවය ගැන කියැවිණි.රාත්‍රී 10.00ට ඇරැඹෙන ඇඳිරි නීතිය අලුයම 5.00ට ගෙවී යයි.“ඔව්, අලුත් පාරෙන් හැතැම්ම 32නේ, ඇඳිරි නීතිය පටන් ගන්න කලින් යන්න පුළුවනි.”මා සිටි කාමරයට ජයලතා සහ ඇගේ මව පැමිණියෝ ය.“සර් කට්ටිය කියනවා දැන් ම පිටත්වෙලා ආපහු පාන්දරින් ඇවිත් මොනරාගල යමු කියලා”මට ඇති වූයේ කෝපයකි.“කතරගම ගමන නං හොඳා තමයි. මම මේ හිතේ ගින්දර තියා ගෙන ආව නිමිත්ත වෙන එකක්, කට්ටියට කතරගම යන්නම ඕනෙ නං ගියාට කමක් නෑ. මම එන්නෙ නෑ” මම කීමි. සැවොම නිහඬ වූහ.පාන්දරින් අවදි වූ අපි මොනරාගල බලා පිටත් වීමු. රියදුරු මහතා වෑන් රියේ ගුවන් විදුලි යන්ත්‍රය ක්‍රියා කරවී ය. පසුගිය දා රාත්‍රියේ කතරගම පූජා භූමියේ පුපුරා ගොස් තිබු බෝම්බය නිසා මියගිය මිනිසුන් සංඛ්‍යාව කොපමණ දැයි ඒ වන විටත් ගණනය කර නැති බව ඉන් කියැවිණි.“අනේ දෙයියනේ, අපේ සර් අපිව බේරා ගත්තා” පිටුපස අසුනේ සිටි අයෙකු මගේ දෙඋර කිටි කිටියේ තෙරපමින් පැවසුවේ හැඬුම්බර හඬිනි.මොනරාගලට පැමිණි අපේ ගමන පළමුවෙන් යොමු වූයේ රාජකීය විදුහලට ය. බිත්ති පුරා සරුප් වදන් ය. ගොඩනැගිලි කීපයක් විනාශ කර ඇත. එහි සිටි එක ම පුද්ගලයා වූයේ මුරකරු ය. විදුහල්පති හා සෙසු නිලදරුවන් සේවා වාර්තා කර ගොසිනි. සංගීත ගුරු උපදේශක මහතා ද නිල නිවසේ නොවීය. චිත්‍ර නැටුම් ගුරු උපදේශක සමරසේකර මහතා කොහි සිටිනවා විය හැකි ද?මාගේ මනස අවුල් වී ගෙන එන ලෙසකි. පිරිසට ඒ බැව් දරාගන්නට ඉඩ නොතැබු මම වාහනය ආපසු හරවා ධාවනය කෙරෙව්වෙමි. ඉදිරියේ තිබූ හන්දියකින් දකුණතට හරවන්න යැයි කිව්වේ කිසියම් අරමුණකින් නොවේ. පුදුමයකි. වම් පස තිබු හෝටලයට මා මිත්‍ර නෙවිල් ගොඩවිය.මාගේ අදිටන ජයගෙන ඇත. පැමිණි ගමනේ විස්තර අසා නෙවිල් ද පුදුම විය. ඔහු පැමිණ ඇත්තේ උදය ආහාරයට කිසිවක් ගෙන යාමට ය. ඇරයුම පරිදි අපි ඔහුගේ නිවසට ගියෙමු.උදය තේ පානයෙන් පසු අප මොනරාගල අධ්‍යාපන කාර්යාලයට කැඳවාගෙන ගිය නෙවිල් ජයලතා ගේ පත්වීම තහවුරු කර, ඉන්පසු ඇය සේවයේ පිහිටුවූ ඔක්කම්පිටිය මහා විද්‍යාලයටත්, එතැනින් විදුහල්පති ගේ නිවසටත් කැඳවාගෙන ගියේ ය. එයිනිදු නොනැවතුණු හෙතෙම ජයලතාට නැවතීමට නවාතැනක් ද පිළියෙල කර දුන්නේ ය.යහපත් සිතින් කරන කටයුතු ජයගන්නා බැව් එදා මම පසක් කර ගතිමි.ඇගේ සහකරුවා ද ගුරුවරයෙක් ම විය. ඇය දැන් දරු දෙදෙනෙකු ගේ මවකි. ජයලතා එදා මෙන් අදත් මම ඔබ සැමට සුබ පතමි.හෝකන්දර ඇවරිහේනේ කලාභූෂණ ධර්මසේකර බෝධිපක්ෂ මහතා විසින් යොමු කරන ලද ලිපියක් ඇසුරිනි.මීට මාස කිහිපයකට පෙර මා ගුරු සේවාවෙන් විශ්‍රාම ලැබුවේ වරින්වර අසනීප වූ මගේ සැමියාට සලකනු පිණිස ය.එහෙත් අවාසනාවක මහත! ඔහු ඉකුත් පෙබරවාරියේ මිය ගියේ ය.මෙය මට දරාගත නොහැකි ය. වේදනාව ආත්මය දවා ලයි. ඔහු වෙනුවෙන් ගීත, කවි ලියමින් දුක් වේදනා සමනය කර ගැනීමට යත්න දරමි.පහත සඳහන් කවි පන්තියේ අප ගේ කතාව කියැවෙයි.ඉසිඹුව ලැබ ගතිමි ඔබ හට සලකන්න අද ඔබ නොමැත මගෙ පාළුව හැරගන්න සිහි වන විටදි බැහැ මේ දුක උහුලන්න හීනෙන් හරි ඇවිත් මා සිත සනසන්නමා ගත් වෙහෙස ඔබ සුවපත් කරන්නට නෑ අද පලක් වී බැහැ එය දරන්නට පූරුවෙ පවක් දෝ මේ දුක විඳින්නට බුදු හිමි හිටිය නම් තිබුණා අසන්නටසත් වසරක් ම හිමි නැති දුක දරාගෙන බිම්බා හැඬුවෙ මුනි සිරිපා බදාගෙන ඒ ලෙස එනව නම් මගෙ සිත හදාගෙන ඉන්නෙමි හිමියනේ එන තුරු බලාගෙනකිඳුරිය හඬන විට බෝසත් කිඳුරු බදා පඬුපුල උණු වෙලා සක්දෙව් රජුගෙ එදා ලැබුණලු සහනයක් පිවිතුරු පෙමට පුදා සුරිඳුනි උණු නොවෙද මගෙ පතිවතම මෙදාසංවත්සරය දින අපගේ විවාහයේ ඇයි හිමියනේ මා තනියම දමා ගියේ දරුවෝ තව හඬති ඔබෙ රුව තබා ළයේ සනසන්නද කෙලෙස මගෙ හද දවා ගියේනොසිතුව විලස ඔබ අප හැර ගියායිනී ඉවසනු නොහැක හද ඇවිළෙන වියෝගිනී අඳුරුයි මුළු ගෙයම ඔබ නැති නිසාවෙනී යළි මුණ ගැසෙන්නේ කවදද සුවාමිනී!ගල්මුරුවේ, කුඩිරිප්පුවේ විශ්‍රාමික ගුරු නන්දනී සමරසිංහ මහත්මිය විසින් යොමු කරන ලද ලිපියක් ඇසුරිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=as1208264</link>
    <topic>අයහපත් දේ අතීතයට එක්කර යහපත් දේ පමණක් ඉතිරි කරගන්න</topic>
    <author/>
    <content>අයහපත් දේ අතීතයට එක්කර යහපත් දේ පමණක් ඉතිරි කරගන්නතරුණ කාලය කෙනකු ගේ ජීවිතයේ ඉතාම වටිනා සන්ධිස්ථානයක්. ඒ කාලයේ කළ කී දේ ගැන සතුටින් මෙනෙහි කරන්නට හැකි නම්, ආස්වාදයක් විඳින්නට හැකි නම් ඒ පුද්ගලයා ගේ ජීවිතය සැබැවින් ම සම්පූර්ණයි.පුතේ,තමන් ගේ ජීවිතය කඳුළු සලන, වේදනාබර තත්ත්වයකට පත් කරගන්නත්, සතුට පිරුණු වාසනාවන්ත තැනකට ගෙන එන්නත් පුළුවන් තමන්ටමයි. එය තීරණය වන්නේ ඔබ කරන කියන දේ අනුවයි. අපේ බුදු හාමුදුරුවෝ දේශනා කළේ, හැම අවස්ථාවකම හොඳින් සිතා බලා කටයුතු කරන ලෙසටයි. හඬන්නට වෙන තැවෙන්නට වෙන, වේදනාවෙන් කල්පනා ලෝකවල නිමග්න වන දේ නොකරන ලෙසටයි.පුතේ, මනුෂ්‍යයා කියන්නේ තමන් කරන කියන දේ ගැන හොඳින් සිතා බලා කටයුතු කළ හැකි සත්ත්වයෙක්. යමක් කර කියන්නට පෙර උපාය සහ අපාය ගැන නොසිතනවා නම්, ක්‍රමය සහ ඉන් වන දුර්විපාක ගැන නොසිතනවා නම් මනුෂ්‍යයාත්, තිරිසන් සතුන් අතරත් වෙනසක් තිබිය නො හැකියි.ධර්මයේ සඳහන් වන්නේමනසින් උසස් සත්ත්වයා මනුෂ්‍යයා යනුවෙනුයි. එවන් මනසක් හිමිව තිබියදීත් සමහර අය සිතා නොබලා කරන කියන දෙයින් තමන් ගේ ජීවිතය විනාශයට පත් කරගන්නවා. වේදනාවක් කරගන්නවා.‘අම්බලට්ඨිකා රාහුලෝවාද’ සූත්‍රයේ දී අප ගේ සිත, කය, වචනය පාලනය කර ගන්නා ලෙස බුදුරජාණන් වහන්සේ අපිට අවධාරණය කර තිබෙනවා. අපි සිතන දේ, කරන දේ, කියන දේ ගැන දෙපැත්තක් සිතන ලෙස අනුශාසනා කරනවා. මා මේ සිතන දෙයින් මට යහපතක් වේද? අයහපතක් වේද? අනුන්ට යහපතක් වේද? අයහපතක් වේද? මා මේ කියන කරන දෙයින් මට යහපතක් වේද? අයහපතක් වේද? අනුන්ට යහපතක් වේද අයහපතක් වේද යනුවෙනුයි. එසේ සිතා අයහපත මඟ හැර යහපත පමණක් තෝරා බේරා ගන්නවා නම් තමන්ටත් අනුන්ටත් කරදරයක් විපතක් නොවන සේ ජීවිතය හසුරුවා ගන්නට පුළුවන්.එක් අවස්ථාවක බුදුරජාණන් වහන්සේ, රාහුල පොඩි හාමුදුරුවන් අමතා“රාහුල, ඔබ කණ්ණාඩියක් දැක තිබේද?” යි විමසනවා.”“එසේ ය, භාග්‍යවතුන් වහන්ස; දැක තිබෙමි.”කරගොඩ උයන්ගොඩමෛත්‍රී මූර්ති මහ නා හිමිරාහුල හාමුදුරුවෝ පිළිතුරු දෙනවා.“රාහුල, එයින් අපට ඇති ප්‍රයෝජනය කවරේද?” යි බුදුරජාණන් වහන්සේ නැවත විමසනවා.“ස්වාමිනී, භාග්‍යවතුන් වහන්ස. එයින් අප ගේ සිරුරේ අඩුපාඩු තැන් දැක නැවත සකසා ගන්නට පුළුවන්. අපිළිවෙළ දැක එය මඟ හරවා ගන්නට පුළුවන්. අපිරිසිදු, අපවිත්‍ර තැන් පෙනෙනවා නම් පිරිසිදු කරගන්නට පුළුවන්.”රාහුල හාමුදුරුවෝ පිළිතුරු දෙනවා... ඒ අවස්ථාවේ දී බුදුරජාණන් වහන්සේ,එසේ කණ්ණාඩිය දෙස බලා සිරුරේ අපිළිවෙළ පිළිවෙළ කර ගන්නවා සේ අප ගේ ජීවිතය දෙස බලා අඩුපාඩු මඟ හරවා ගන්නා ලෙස, වැරදි නිවැරදි කරගන්නා ලෙස අවවාද කරනවා.පුතේ,රාහුල හාමුදුරුවන්ට වගේ ම මේ කතාව අපගේ ජීවිතයටත් අගනා පාඩමක් කියා දෙනවා. වැරැදි කරමින් ජීවත්වනවාට වඩා වැරැදි හඳුනා ගෙන ඒවා නිවැරදි කරගන්නට කටයුතු කරනවා නම්, නැවතත් වැරැදි නොකරනවා නම් අප ගේ ජීවිතය සාර්ථකත්වයට පත් වෙනවා.අපි දවසකට තත්ත්පර 86400 ක් ගෙවා දමනවා. නින්දට යන්නට පෙර එයින් තත්ත්පර දහසක් ඔබ වෙනුවෙන් වෙන් කර ගන්න. ඔබ ගැන සිතන්නට වෙන් කර ගන්න.“මා ගැන මොනවා හිතන්න ද? ඔබට සිතෙන්නට පුළුවන්. උදේ පටන් රාත්‍රි නින්දට යන තුරු ඔබ කළ කී දේ ගැන ඔබට සිතන්නට පුළුවන්. එයින් තමන්ට සිදු වූ යහපත අයහපත, සමාජයට වූ අයහපත ගැන සිතන්නට පුළුවන්. ඔබ කළ සියලු අයහපත් දෑ අතීතයට පමණක් එක් කරන්න. යහපත පමණක් ඉතිරි කරගන්න. වැරදි නිවැරැදි කර ගනිමින්, හෙට දිනයේ අලුත් සිතිවිලිවලින්, ක්‍රියාකාරකම්වලින් ලෝකයට මුහුණ දෙන්න. ජීවිතය ජය ගන්නට ඔබට පුළුවන්. වේදනාව කඳුළ පළවා හරින්නට ඔබට පුළුවන්.එක කැලෑවක සිහිල් දිය පිරුණු ලස්සන විලක් තිබුණා. ඕලු, නෙළුම්, මානෙල් පිරුණු මේ විලේ හිටිය මාළු පැටවු සතුටින් එහෙ මෙහේ පීනුවා. දවසක් දඩයමේ ගිය මිනිසුන් පිරිසක් මේ විල ළඟ නතර වුණා. “දැන් හොඳටම මහන්සියි. තවත් දවසක් ඇවිත් මේ මාළු ටික අල්ලා ගනිමු” යි කතා බහ කොට ඔවුන් යන්න ගියා. නායක මාළුවෝ තුන් දෙනාට මේ කතාව ඇසුණා. එකෙක් අනාගත කාල නායක. අනෙකා එවේලේ කාල නායක. තුන් වැන්නා වෙන දේ කාල නායක. දඩයක්කරුවන් ගේ කතාව ඇසුණ අනාගත කාල නායක මාළුවාට නුදුරේදීම සිදුවන්නට යන අනතුර වැටහුණා. අතවැසි මාළුවන් ද සමඟින් වෙනත් විලකට පීනා ගියා. එවේලේ කාල නායක මාළුවා“වෙන දෙයක් ඒ වෙලාවට බලමු. දැන් සතුටින් සිටිමු” යි තමන් ගේ අතවැසියන්ට උපදෙස් දුන්නා.“වෙන්න තියෙන දෙයක් වළක්වන්නේ කොහොමද? මේ හිටියා වගේ අපි නිදහසේ ඉමු. වෙන දෙයක් වුණා වේ” වෙන දේ කාල නායක මාළුවා එහෙම කීවා. තවත් දවසක විල ළඟට ආ දඩයක්කරුවන් විලේ හිටිය මාළු ටික අල්ලාගෙන සතුටින් යන්නට ගියා. අනතුර දැක දැකත් ඒ ගැන නොසලකා අලසව සිටිය මාළුවන් අනතුරේ වැටුණා.ජනප්‍රවාදයේ එන මේ කතාව හාස්‍ය උපදවන කතාවක් වුණත් එයින් අප ගේ ජීවිතයට ලබා දෙන පාඩම විශිෂ්ටයි. සමහර තරුණ දරුවන් ගේ ජීවිතත් මේ වගේ. කිසිම සැලසුමක් නෑ. පිළිවෙළක් නෑ. අනාගතය ගැන සිතන්නේ නෑ. වටිනා කාලය වගේ ම වටිනා ශ්‍රමයත් අපතේ හරිනවා. පුතේ, මේ තරුණ කාලය තුළ ජීවිතයට බොහෝ දේ පහසුවෙන් ළඟා කරගන්නට පුළුවන්. ඔබට නිවැරැදිව සිතන්නට පුළුවන් ශක්තිමත් මනසක් තිබෙනවා. හොඳ ජවයක් තිබෙනවා. විවිධ කර්මාන්තයන් හි නිපුණතා දක්ෂතා තිබෙනවා. නිර්මාණශීලී බව තිබෙනවා. ඒ සියල්ල මතු කර ගන්නට ඔබට පුළුවන්. තමන් ගේ දියුණුවට, රටේ දියුණුවට යමක් කරන්නට ඔබට පුළුවන්. අවශ්‍ය වන්නේ උනන්දුවත්, උත්සාහයත් පමණයි. එසේ උනන්දුවෙන් උත්සාහයෙන් නිවැරැදි දේට කැප කරන ඔබ ගේ ශ්‍රමය කඳුළින් වේදනාවෙන් පිරුණ හෙට දිනක් නොව සතුට සැනසීම පිරුණු සුවදායි අනාගතයකට මං හෙළි කරනවා.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=as1208265</link>
    <topic> පුතේ, තරුණකම වැඩිපුර හිතටගන්න එපා</topic>
    <author>.කතාබහ - ජාතික රෝහලේ අධ්‍යක්ෂ වෛද්‍ය අනිල් ජාසිංහ</author>
    <content> පුතේ, තරුණකම වැඩිපුර හිතටගන්න එපාහදිසි අනතුරු තරුණ ජීවිතවලට එල්ල වී ඇති තර්ජනයක් ලෙස හැඳින්වීම නිවැරැදි යි. තරුණ උන්මාදය වෙනත් වචනයකින් කිවහොත් තරුණ ජවය හදිසි අනතුරු වලට වැඩි වශයෙන් හේතු වී ඇතැයි කීම වඩාත් නිවැරැදියි.මේ පිළිබඳව අප අද කරුණු විමසන්නේ ජාතික රෝහලේ අධ්‍යක්ෂ වෛද්‍ය අනිල් ජාසිංහ මහතාගෙනි.කලකට පෙර ජාතික රෝහලේ හදිසි අනතුරු අංශයේ වෛද්‍ය අධ්‍යක්ෂවරයා වශයෙන් ද කටයුතු කර පසුව කලුබෝවිල රෝහලේ අධ්‍යක්ෂවරයා වශයෙන් කටයුතු කළ ජාසිංහ මහතා පළපුරුදු ජ්‍යෙෂ්ඨ වෛද්‍ය පරිපාලකවරයකු වන අතර ජාතික රෝහලේ අධ්‍යක්ෂ තනතුරට පත්වූයේ මෑතකදී ය.තාරුණ්‍යය ජීවිතයේ සොඳුරුතම කාල පරිච්ඡේදයයි. දඟකාරකම හිතුවක්කාරකම නහයට අහන්නේ නැති ගතිය සිතට නැඟුණු විට කිසිදු අතුරු ආන්ත්‍රාවක් නැතිව හදාවඩා උස්මහත් කළ දෙමවුපියන්ට සදාකාලික දුක් සෝ සුසුම් හෙළන්නට සිදුවන අවස්ථාවකට මුහුණ පෑමට සිදුවෙයි. පුතා හදිසි අනතුරකින් අකාලයේ මිය යාම නැතිනම් සදාකාලික ආබාධිත තත්ත්වයට පත්වීම හෝ තාවකාලිකව ආබාධිත තත්ත්වයකට පත්වී දුක් විඳිනු දකින්නට කැමැති කවුද?මෙවැනි අනතුරුදායක තත්ත්වයන්ට මුහුණපාන තරුණයන් නිසා දිවි ඇති තුරා දුක් විඳින්නට සිදුවනුයේ පවුලේ අයට මෙන් ම හිතවත් ඥාති මිත්‍රාදීන්ට ය.විශේෂයෙන් ම තරුණයන් හදිසි අනතුරුවලට මුහුණපාන අවස්ථා වැඩි ය. වයස අවුරුදු 10 සිට 50 දක්වා වයස් කොට්ඨාසය සැලකිල්ලට ගත් කල හදිසි අනතුරු වලට මුහුණ පාන සංඛ්‍යාවෙන් ඒ බව පැහැදිලි වෙයි.මීට හේතුව තරුණයන් එළිමහනේ වැඩිපුර ගැවසීමයි. අනතුරුදායක රැකියාවල වගේ ම අනතුරු දායක ක්‍රීඩාවල යෙදීමත් මෝටර් රථ, මෝටර් සයිකල්, හා බයිසිකල් පැදීම ආදියෙහි වැඩිපුරම යෙදෙන්නේ තරුණයන් ය. රංචු ගැසීමට වැඩි කැමැත්තක් ද ඇති වන්නේද මේ තරුණ කාලයේදී ය.තරුණයෝ වැඩියෙන් ම කැමැත්ත දක්වන්නේ මෝටර් රථ වලට වඩා මෝටර් සයිකල්වලට ය. මෝටර් සයිකලයක නැඟී ඇසපිය හෙළන සැණින් රූංගා ඉගිල යාම ඔවුන්ගේ වැඩි කැමැත්ත ය.මෝටර් සයිකලයක භයානක කම මෝටර් රථයක් මෙන් ආරක්ෂාකාරී නොවී මය. මෝටර් සයිකලය එසේ නොවේ. එහි ගමන වේගය අනුව යෞවන සිත කුල්මත් කරවයි. තරුණ ජවය සමඟ නොදැසීම වේගය තවත් වැඩි වෙයි. සමහරු මෙවැනි අවස්ථාවකදී පවා හෙල්මට් පැලඳ නොසිටිති. හෙල්මට් පැලඳ සිටියත් එය නිසි ආකාරයට පැලඳ නොසිටිනවා විය හැක. මෙවැනි ගමනකදී සිදුවන අනතුරකින් මරණයට පත්වීම නැතිනම් බරපතල ලෙස තුවාල ලබා ජීවිතය රැක ගැනීමේ අවදානම් අවස්ථාවකට වැටීම සිදුවෙයි.මෝටර් සයිකල් අනතුරුවලදී වැඩිපුර අනතුරු සිදුවන්නේ එදිනෙදා රාජකාරි හා ගමන් බිමන්වල යෙදෙන අතරවාරයේ නොව මිතුරු සමාජය සමඟ රංචු ගැසී වෙනත් ගමන් බිමන්වල දී නැතිනම් විනෝද ගමන් යන අවස්ථාවලදී ය. මෙවැනි අවස්ථාවක සතුට විඳීමට තරුණයන් දක්වන්නේ දැඩි කැමැත්තකි. වේගය පාලනය කිරීමට ඔවුන්ගේ සිතේ කැමැත්තක් ඇති නොවේ. මේ නිසා අනතුරු බොහෝ සිදුවෙයි.බයිසිකල් පාවිච්චිය ද පොඩි ළමයි මෙන් ම අතර පාසල් වයසේ ශිෂ්‍යයන් අතර ද පෙරට වඩා වැඩිය. පෙර අවස්ථා සමඟ සසඳන විට දැන් මහ පාරේ වුව ද ළමයි බයිසිකල් පැද යාම වැඩි වී ඇත. මේ බයිසිකල් මහ මග පැද යන්නේ වේගයෙන් පසුකර යන වාහන සමඟ ය. අලුත් වාහනවල වේගය ද පෙර පැවැති වාහනවලට වඩා වැඩි ය. අපේ දරුවන්ට ඒ නිසා අනතුරුවලට මුහුණ දෙන්නට තිබෙන අවස්ථා ද ඉන් වැඩි වී තිබේ. පිටරට වල බයිසිකල් පාවිච්චියේදීන් ආරක්ෂිත හිස් වැසුම් හා උපකරණ පවතිනවා. බයිසිකලේ සඳහා මහා මාර්ගයේ වෙනම මං තීරු තිබෙනවා.නානා මාදිලියේ මෝටර් රථ භාවිතය අද පෙරට වඩා ඉහළ මට්ටමක පවතිනවා. මේවා වැඩි හරියක් ම පදවන්නේ තරුණයන් සුක්කානම අතට පත් වූ විට පවනට බඳු වේගයෙන් ඉගිලී යන්නටයි බලන්නේ.මෙවැනි ගමනක් නතර වන්නේ බරපතල තත්ත්වයක් උදා කරවමිනි. වාහනය පදවන්නාගේ ජීවිතය පමණක් නොව ඒ තුළ ගමන් කරන අනිකුත් අයගේ ජීවිත මෙන් ම මහ මඟ යන එන අයගේ ජීවිත කිහිපයක් මින් බිල්ලට යයි. නැතිනම් මෙවැනි අනතුරක් නිසා ජීවිතය කිසියම් වාසනාවක මහිමයෙන් බේරුණත් සදාකාලික විවිධ රෝග තත්ත්වයන්ට නිතර බඳුන් වෙනවා. මෝටර් රථ අනතුරු ද මේ නිසා භයානක ය.තරුණයන්ගේ ජීවිත උදුරා ගන්නා තවත් භයානකම අනතුර ජලයයි. ගෙ¼ඟ් මුහුදේ විනෝදයට නාන්න ගිහින් ජලයත් සමඟ ගං පතුලේ මුහුදේ සැඟවී යන ජීවිත ගැන නිති පතා වගේ ම වාර්තා වෙනවා.ජලය කියන්නේ අනතුරු දායක සාධකයක්. විනෝදයට රංචු ගැසී ගෙවල්වලටත් හොරා මුහුදේ නාන්න යාමට තරුණයන් දක්වන්නේ දැඩි අභිරුචියක්. නමුත් නාන්න සුදුසු තැන් තිබෙනවා වගේ ම නුසුදුසු තැන් රාශියක් ද තිබෙනවා. කාලගුණ තත්ත්වයන් අනුව ද මුහුද ප්‍රචණ්ඩත්වයට පත් වෙනවා. වේගවත් දිය රැළි දිය සුළි නිතර ඇතිවෙනවා. මේ වගේ අවස්ථාවලදී මුහුදේ නාන්න යාම නුසුදුසුයි. ආරක්ෂාවක් නැතිව මුහුදේ නාන්නට යාම ජීවිතයට අනතුරු දායකයි.ගංගා දිය ඇලිවල විනෝදයට නෑමට යාමත් මෙලෙසින් ම අනතුරුදායකයි. හුඟ දෙනෙක් දියට බසින්නේ තමන්ට නුහුරු නුපුරුදු ස්ථානවලින්.ගඟ හා දිය ඇල්ල ගලා බසින ජලයේ වේගය ගැඹුරු වළවල් කොතැන තිබෙනවාද රොන් මඩ සහිත වළවල් තිබෙන ස්ථාන කොතැනද කිඹුලන් සිටිනවාද මේ කිසිදු දෙයක් නොදැන තොරතුරු නිරීක්ෂණය නොකර විනෝදය පෙරදැරි කරගෙන වතුරට බැසීම ජීවිතවලට කොතරම් අනතුරුදායක දැයි තරුණ විනෝදකාමීන්ම සිතා බැලිය යුත්තකි.මේ සියලු කරුණු වලින් ම මවුපියන්ට ලබාදිය යුතු පණිවුඩය තරුණ වයසේ පසුවන දරුවන් යන එන ගමන් බිමන් ගැන නිතර විමසිලිමත්ව කරුණු සොයා බලා කටයුතු කරන ලෙස ය. අවධානයෙන් සිටීම ය.තරුණ වයසේ දී අනතුරු සිදුවීම වැඩි වුවත් ඒ ගැන තිබෙන අපේ අවධානය හා අත්දැකීම සමඟ වයස හා මුහුකුරා යාමත් සමඟ ඒවා වළක්වා ගන්න බොහෝ දුරට හැකි වේවි. මෙවැනි දේ කරන්නට ගියොත් මේ දේ සිද්ධ වෙනවා කියා පෙන්වා දෙන්නට මෙවැනි අනතුරු වළක්වා ගන්නට පුළුවන්.එහෙම නැතිව තරුණ දරුවෝ හිතුවක්කාර ලෙසින් අයාලයටම යන්නට ඉඩ දුන්නොතින් මුහුණදීමට සිදුවන්නේ ලොකු අකරතැබ්බකට ය.‘බෝතල් පාටි’ සංගීත සංදර්ශන ‘බිග් මැච්’ සහ වෙනත් ක්‍රීඩා තරගාවලි අතර ද ‘බෝතල් පාටි’ දැමීමත් වෙනත් හේතුන් නිසාත් කල කෝලාහල ඇති වී තරුණ ජීවිත අනතුරුදායක තත්ත්වයට පත්වෙනවා. සීමාවක් හා විනයක් ඇතිව කටයුතු කිරීම සිද්ධීන් දුර දිග යාම මඟ හරවා අනතුරු කෝලාහල වළක්වා ගැනීමට හේතු වනු ඇත.හදිසි අනතුරු හෝ වෙනත් කවර අන්දමේ අනතුරු නිසා මරණයකින් ජීවිතයක් කෙළවරවීම හෝ සදාකාලික ආබාධිත වීම තාවකාලික ආබාධිතවීමට බොහෝ දුරට මුහුණ පාන්නේ තරුණ කොටස් ය. මේ අය රටට වැඩදායක පිරිසක් ය. රටේ සංවර්ධනයට හවුල්වන සම්පත් දායකයන් ය. ඵලදායිතාවයට උරදෙන්නන් ය. මෙවැනි අය මේ කවර අන්දමේ හදිසි අනතුරකට පත්වීමත් කනගාටුදායකය. මේ අය ඔවුන්ගේ පවුල්වලට ප්‍රධාන ආදායම් උපයන්නා බවට පත්වී සිටියා නම් එම පවුල්වලටත් බලවත් පාඩුවක්. එම පවුල් අනාථවීමක්.වළක්වා ගන්න පුළුවන් අනතුරුවලින් දැනුවත් වී සිටීම ඇතිවිය හැකි භයානක තත්ත්වයන් වළක්වා ගැනීමට හේතුවෙයි.එදා තරුණ පරපුරට වඩා අද තරුණ පරපුර සිටින්නේ ඉදිරියෙන්. ඒ නවීන තාක්‍ෂණයත් සමඟ හැත්තෑව අසූව දශකය වන විට ගීතයක් ඇසීමට මඟක් පෑදුණේ ශ්‍රී ලංකා ගුවන් විදුලි සංස්ථාවෙන් පමණි. එහෙමත් නැත්නම් සිනමා පටයකි නැරැඹීමෙන්. විසිවැනි සියවස නිමා වී අප අද සිටින්නේ විසිඑක්වැනි සියවසේය. එදාට වඩා අද සන්නිවේදන මාධ්‍ය බොහෝය. විවිධ ගුවන් විදුලි නාළිකා මෙන්ම රූපවාහිනි නාළිකා ද ඇති පදම් තිබේ. ඒ මදිවාට අන්තර්ජාලය ඔස්සේ ද, සංයුක්ත තැටි හරහා ද ගීත රසවිඳීමේ හැකියාව ඇත.මේ සූදානම ගීත විවේචනයකට නොව වර්තමාන තරුණ පරම්පරාව තුළ ඇති රසඥතාව පිළිබඳ අපට දැනෙන දේ කියන්නටය. යමෙකුට සිතෙන්නට පුළුවන අප අතීතකාමයෙන් කටයුතු කරනවාය කියා. නැත.ආදරය, ප්‍රේමය, සෙනෙහස, විරහව මේ තරුණ පරපුර රසවිඳින්ට කැමති ගී අත්දැකීම්ය. එදා මෙදාතුර ප්‍රේමය ගැන ලියැවුණු ගී බොහෝය.ර්තමානයේ ඇතැම් තරුණ තරුණියේ ප්‍රේමය වැනි මාතෘකාවලදි ආවේගශීලි පරාජිත ප්‍රේමයේ දුක කඳුළ උහුලා ගැනීමට හෝ වියෝව විරහව දරාගෙන සිටීමට ඔවුන්ට බැරි තරම්ය.සංතාප මාවතේ සංවේදනා මැදුරේ සංවේගයෙන් දන්වා සිටිම් වෙන්වීම මා ඇගෙන්පේ‍්‍රමය ගිලිහි ගියදා ඇය හැරගිය දා ඔහුට එසේ කියන්නට හැකි වුවද අද ඇතැම් තරුණ තරුණියන් අත දිගු කරන්නේ වස බෝතලයටය. නැතිනම් ගෙල වැලදා ගැනීමටය. නැතිනම් මරාගෙන මැරෙන්නටය. දුක සතුට සියල්ල විඳ ගැන්මට කලාව විසින් මිනිසා තුළ සංයමයක් ඇති කරනු ලබයි.සියුම් සංගීත ස්වරයෙක ඇති මිහිරියාව වර්තමානයේ ඇතැම් සංගීත නිර්මාණවලින් විඳීමට හැකිදැයි යන්න ගැටලුවකි. රෑකඩවල කොත්තු ගහනවා මෙන් ඇසෙන සංගීතය ද හරසුන් වදන් පමණක් තිබෙන ගීතද විටෙක යමෙකු යම් රසයක් වින්දද හුදකලාවේ සංගීතය විඳින්නෙකුට එය මහා වදයකි. ඇතැම් අවස්ථාවල ත්‍රී රෝද රථ පදවනු ලබන්නේ වයස අවුරුදු දහ අට දහනවය තරමේ තරුණයන්ය. ඔවුන් උදේ සිට හවස් වනතුරුම තම රථයේ මහා සද්දයෙන් කැසට් යන්ත්‍රය ක්‍රියාත්මක කර ඇත්තේය. මගියකු එයට ගොඩවූ ෂටද කැසට් යන්ත්‍රයේ අඩුකිරීමක් නැත. ඝෝෂාකාරී සංගීතයෙන් පිරුණ මේ කෑකෝ ගැසිල්ල ද බජව් ද මගියාට හිරිහැරයකි.වර්තමානයේ තරුණ පරපුර විටෙක අතරමං වූවා වැනිය. විවිධ විද්්‍යුත් මාධ්‍ය අතර ඇත්තේ තරගකාරි බවකි. එනිසාම ඔවුන්ගේ මාධ්‍යවලින් ගීත ප්‍රචාරය වීමේදි එහි ප්‍රමිතියක් නැත. එකම ගීතය පැයක් ඇතුළත දෙතුන් විටක් ප්‍රචාරය වන්නේය. එවිට සිදුවන්නේ ගීතය බලෙන් ඇස්සවීමය.එසේ වුවද, අතීතයේ ගුවන් විදුලි මාධ්‍ය තුළ ගී ප්‍රචාරය කිරීමේ රටාවක් තිබුණි. උදෑසනට ඇසුනේ ජාතිකාභිමානී ගී හා බොදු ගීතය, ඉන්පසුව ප්‍රේමය මව් සෙනෙහස ආදි තේමාවන් ඔස්සේ ලියැවුන සරල ගීතය. මද්දහනට ඇසුනේ බයිලා ය. හැන්දෑවරුවේදි චිත්‍රපට ගීතය. රාත්‍රියේදි විරහව, ආදරය ආදිවූ හදවතට කතා කරන ගී රස විඳින්නට ලැබිණි. මේ ගී අතර හින්දි ගීත ද අසන්නට ලැබිණි. මේ නිසාම එකල සිටි තරුණ පිරිස තුළ උසස් රස වින්දනයක් මෙන් ම ගීතයක තිබිය යුතු ලක්‍ෂණය පිළිබඳව ඔවුන්ට මහා අවබෝධයක් තිබිණ. අදට ද හැත්තෑවේ අසූවේ දශකවල බිහිවූ ගීත දෙස බැලීමේදි ඒ අතර හරසුන් ගී ඇත්තේ අතළොස්සක් පමණි.වර්තමානයේ තරුණ පරපුර විඳින ගයන ඇතැම් ගී අතර ඇත්තේ කුමක් ද යන්න ප්‍රශ්නයකි. ඝෝෂාකාරි සංගීතයත් හරසුන් වදනුත් සමාජයට ඉතිරි කරන්නත් නැති තරම්ය..කතාබහ - ජාතික රෝහලේ අධ්‍යක්ෂ වෛද්‍ය අනිල් ජාසිංහලිව්වේ - සුනිල් දයා අල්විස් ඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=as1208266</link>
    <topic>පළමු මත්පැන් පානය අමිහිරි අත්දැකීමක් කරගත්තෝ  භාග්‍යවන්තයෝය</topic>
    <author>රවි</author>
    <content>පළමු මත්පැන් පානය අමිහිරි අත්දැකීමක් කරගත්තෝ  භාග්‍යවන්තයෝයනිවසේ පැවැත්වූ මංගල සාදයකදී මුල්වරට මත්පැන් ගැනීමට මා පෙලඹ වූ හේතුව කුමක් ද? එය හුදු අහඹු සිදුවීමක් ද? එසේත් නැත්නම් එවැන්නක් සිදුවූයේ මත්පැන් පිළිබඳව ඒ වනවිට සිත තුළ මෝරමින් තිබූ කුතුහලයක් හේතුකොට ගෙනද යන්න අදටත් මට ගැටලුවකි.එවකට දහඅට වැනි වියේ පසුවූ මා මත්පැන් පානය පිළිබඳව දැක්වූ ආකල්පය වූයේ එය පානය කළ පුද්ගලයා ඔහුගේ සාමාන්‍ය චර්යා රටාවෙන් මිදී වෙනස් පුද්ගලයකු බවට පත්වන බවය. ගැටවර වියේ පසුවූ මා හට එවැනි වෙනස්වීමක් ඇති වන්නේ කෙසේද යන්න පිළිබඳව කුතුහලයක් මෙන්ම එම කුතුහලය අත්දැකීමක් බවට පත්කර ගැනීමේ ආශාවක් ද ඇතිවීම පුදුමයක් නොවේ.එම කුතුහලය සංසිඳුවා ගැනීමට අවසානයේ මට ඉඩ සැලසුවේ නිවසේ පැවැත්වූ මත්පැන් සංග්‍රහය වන අතර එවැන්නකට රුකුලක් ලැබුණේ ප්‍රබෝධවත් වට පිටාව හා වැඩිහිටියකුගේ පෙලඹවීමය.කෙසේ වුවද මෙවැන්නක් සිදුවූයේ අද ඊයේ නොව මෙයට ශතවර්ෂ භාගයකට පමණ ඉහත කාලයකය. මා මෙන් යමකු මුල් වරට මත්පැන් ගැනීමට පෙලඹිය හැකි හේතූන් වශයෙන් එකල සලකු ලැබුවේ ද නිවසේ මත්පැන් සංග්‍රහ පැවැත්වීම, මවුපියන්ගේ නරක ආදර්ශය හා නොමඟ ගිය වැඩිහිටි ඇසුර වැනි ඉහත කී හේතූන්මය.කෙසේ වුවද කාලානුරූපව එවැන්නක් සාධාරණීකරණය කළ නොහැක්කේ මත්පැන් පානය ආශි‍්‍රත කරුණු සම්බන්ධයෙන් එදා (අවුරුදු 50 කට පමණ පෙර) සහ මෙදා අතර කැපී පෙනෙන වෙනස්කම් රාශියක් දැකිය හැකි හෙයිනි.ම’පියා මෙන්ම මත්පැන් ගත් අන් පියවරුන්ද එකල සෑම උත්සාහයක්ම ගත්තේ තම දරුවන්ට නොහැඟෙන පරිදි මත්පැන් පානය කිරීමටය. මෙකල පියවරුන් මත්පැන් ගන්නේ තම දරුවන්ට ද පෙනෙන පරිදි සවුදිය පුරමිනි. එකල කලාතුරකින් නිවසට ගෙන එන මත්පැන් බෝතලය කොහේ හෝ සඟවා තබති. මෙකල එය ඇතැම් නිවෙස්වල ෂෝකේස් තුළ ප්‍රදර්ශනයට තබා ඇත. එකල නිවෙස්වල මත්පැන් සාද පැවැත්වූයේ මංගල උත්සවයක් වැනි විශේෂ උත්සව අවස්ථාවකදී පමණි.මෙකල දුක සැප දෙකටම පොදුවේ හිතවතුන් එක්වන සෑම අවස්ථාවකම වාගේ මත්පැන් සාද පවත්වති. එකල මත්පැන් අලෙවිසල් තිබුණේ රටේ ප්‍රධාන නගරවල පමණි. මෙකල සෑම ලොකු කුඩා නගරයකම පමණක් නොව අගු පිල්වල පවා මත්පැන් අලෙවි කරනු දක්නට ලැබෙයි. මේ සැමටමත් වඩා එකල මත්පැන් පිළිබඳ අගුණ පමණක් අසන්නට ලැබුණු අතර ඒ පිළිබඳව කිසියම් හෝ ප්‍රචාරකයක් ද සිදු නොවීය. එහෙත් අද අසන්නට ලැබෙන්නේත්, දකින්නට ලැබෙන්නේත් ඒ පිළිබඳව කෙරෙන ප්‍රචාරක හා එමඟින් සිදුව උසි ගැන්වීම්ය.මත්පැන් හා මත්පැන් පානය පිළිබඳව එකල සහ මෙකල දැකිය හැකි වෙනස්වීම් පිළිබඳ මෙවැනි විවරණයක් කළේ ඒවා පිළිබඳ ගුණදොස් දැක්වීමකටම නොවේ. මෙකල පවතින තත්ත්වය අනුව කෙනකු මත්පැන් බීමට පෙලඹීමට ඇති ඉඩ ප්‍රස්ථා එකලට වඩා බෙහෙවින් වැඩි බව පෙන්වා දීමටය. මත්පැන් බොන පිරිසට දිනපතා අලුතින් එකතු වන සංඛ්‍යාව එකලට වඩා මෙකල බෙහෙවින් වැඩිවී ඇත්තේ ද මෙම හේතු මතය.පළමු වරට මත්පැන් ගැනීම වූ කලී කෙනෙකුගේ ජීවිතයේ ඉතා තීරණාත්මක සංසිද්ධියකි. එසේ වන්නේ එය ඔහුගේ ඉදිරි ජීවිතයේ සතුට හා සාමය පමණක් නොව ඇතැම්විට ජීවත්වීම හෝ මියයාමට ද බලපාන සිදුවීමක් වන හෙයිනි.මින් අදහස් කරන්නේ පළමුවරට මත්පැන් ගත් සෑම අයකුම දිගින් දිගටම මත්පැන් ගැනීම හේතුකොටගෙන එවැනි ඉරණමකට මුහුණ දෙන බව නොවේ.මත්පැන්වල ප්‍රතික්‍රියාව ඒ ඒ පුද්ගලයාගෙන් පුද්ගලයාට වෙනස් විය හැකිය.ඒ අනුව පළමු මත්පැන් පානය එක් අයකුට ඉතා මිහිරි අත්දැකීමක් විය හැකි අතර තවත් අයෙකුට එය ඉතා අමිහිරි අත්දැකීමක් විය හැකිය.මිහිරි අත්දැකීම් ලබන්නෝ මා වැනි අභාග්‍ය සම්පන්නයෝය. එම මිහිර නැවැත නැවැත විඳ ගැනීමේ අටියෙන් දිගින් දිගටම මත්පැන් බොන මා වැන්නවුන් අවසානයේ විනාශ මුඛයට ඇද වැටෙති. අමිහිරි අත්දැකීම් ලබන්නෝ භාග්‍ය සම්පන්නයෝය. ඔවුන් අඳුරු ප්‍රපාතයක් මුදුනට ගොස් ආපසු අඩිය තබන්නෝය. ඒ හේතුකොටගෙන ඔවුන් ඇතැම් විට සදාකාලයටම මත්පැනින් තොරව සිටිති. මෙවැන්නක් සිදුවන්නේ කිසියම් හේතුවක් කරණකොටගෙනය. (පසු ලිපියකින් විස්තර වේ) ඔවුන්ට මත්පැන් ඔරොත්තු නොදෙන තත්වයක් උදා වී ඇති හෙයිනි. ඒ අනුව මුල්වරට මත්පැන් ගත් අවස්ථාවේ ඔවුත් තදබල ඔක්කාරයකින් හෝ වමනයෙන් පීඩා විඳී එසේත් නැත්නම් ඔවුන් තමාත් තම පවුලේ අයත් ලජ්ජාවකට පත් කරන සිදුවීමකට මුහුණපාති.”මට නම් බොනව තියා බොන තැනක ඉන්නවත් බෑ” කියන්නේ ඇතැම්විට එවැන්නන්ය.ඒ අනුව පළමු මත්පැන් පානයෙන් පසු එවැනි අමිහිරි සිදුවීම් හේතුකොටගෙන ඔවුන් එක්තරා අන්දමක තාවකාලික අපහසුතාවයට හෝ ලජ්ජාවකට පත් වුවද දිගුකාලීන වශයෙන් බලන කළ ඒවා අමිහිරි සිදුවීම් ලෙස වෙස් වලාගත් සැබෑ ආශිර්වාද බව පෙනී යනු ඇත.එවැනි අමිහිරක් වෙනුවට මා හට සිදුවූ ලෙස, පළමු මත්පැන් පානයෙන් ලත් අත්දැකීම සැහැල්ලුව, ප්‍රබෝධය හා එඩිතර බව වැනි හැඟීම් ඇතිවූ තැනැත්තා එම අත්දැකීම නැවත, නැවත විඳ ගැනීමේ අටියෙන් දෙවෙනි වරට, තුන්වෙනි වරට වශයෙන් දිගින් දිගටම මත්පැන් පානයට පෙලඹීම අරුමයක් නොවේ. කෙසේ වුවද මින් ලබාදෙන මුල්ම හා වඩාත් තීරණාත්මක ප්‍රතිඵලය වන්නේ ඔහුගේ මත්පැන් පිළිබඳව ලජ්ජාව, භය හා සැකය තුරන්වීමය. ඒ හේතුකොටගෙන මත්පැන් සංග්‍රහයක් සිදුවන අවස්ථාවක, තම සමාජශීලී බව පෙන්වීම හෝ රැකගැනීම සඳහා ඔහු මත්පැන් බීම සඳහා නොපැකිලිව ඉදිරිපත් වේ. ‘සමාජශීලී මත්පැන් පානය’ (ඉධජඪචත ච්පඪදඬඪදඨ)යනුවෙන් හඳුන්වනු ලබනන්නේ මෙම තත්ත්වයයි.මේ ලිපි පෙළෙන් පසුවට ඉදිරිපත් කරනු ලබන කරුණු පැහැදිලිව තේරුම් ගැනීම සඳහා ‘සමාජශීලී මත්පැන් පානය’ යනුවෙන් අදහස් කරන්නේ කුමක්ද යන්න හා සමාජශීලී මත්පැන් පානය කරන්නන් වේ. චර්යා රටාව පිළිබඳව නිරවුල් අවබෝධයක් තිබීම ඉතා වැදගත්ය.මින්ම ගම්‍ය වන පරිදි මූලික වශයෙන් සමාජශීලී මත්පැන් බොන්නන් යනු සමාජය සමඟ සාමූහිකව මත්පැන් බොන්නන්ය. තවත් අතකින් කිවහොත් ඔවුන් කිසිවිටක තනිව හෝ හුදකලාව මත්පැන් බොන්නේ නැත. එම නිසාම ඔවුන් මත්පැන් බොන්නේ සාද, විනෝද ගමන් වැනි විශේෂ අවස්ථාවකදී පමණි. ගැමි වහරෙන් කිවහොත් කිරිත්තුවක් ඇතිව මත්පැන් පානය කරන ඔවුන්ගේ අරමුණ වී ඇත්තේ තම සමාජශීලී බව මෙන්ම කුළුපග බව පෙන්වීමට මිස මත්වීමට නොවේ.හා! මට බිව්ව ඇති. දැන් කෑම කමු” යැයි පවසන්නේ එවැන්නන්ය. අනිත් අතට එකම මත්පැන් වර්ගයක් පි‍්‍රය කරන ඔවුන් එම වර්ගය නැත්නම් “ආ! ඒකට කමක් නෑ...” යයි පවසන්නේ අවංකවමය. පෙර අවස්ථාවක මත්පැන් නොබී සිටි අයකුට මත්පැන් ගැනීමට දෙවරක් ආරාධනය නොකරන ඔවුන්ගේ විශේෂම ලකුණ වන්නේ කිසියම් හේතුවක් නිසා, මත්පැන් බීම නැවැත්වීමේ අවශ්‍යතාව පැන නැ¼ගුණහොත් එය කල් දැමීමකින් තොරව හිටි අඩියේ, කිරීමට ඇති හැකියාවයි.බැලූ බැල්මට පෙනී යන්නේ මෙසේ සමාජශීලී මට්ටමෙන් මත්පැන් බීම හානිකර නොවන බවකි. එය මතභේදයට තුඩුදී ඇති කරුණකි. කෙසේ වුවද සමාජශීලී මත්පැන් පානයේ අවිවාදාත්මක පැතිකඩක් ද ඇත. එනම් මත්ලෝලීන් (Alcoholics)හෙවත් බේබද්දන් බවට පත්වන සෑම අයකුම කලකදී සමාජශීලී මත්පැන් පානය කරන්නකු වූ බවය.මත්පැන් පිළිබඳ කථා කිරීමේදී ඉතාම සංකීර්ණ හා මතභේදාත්මක කරුණ වී ඇත්තේ මෙසේ සමාජශීලී මත්පැන් පානය මත්පැනට ඇබ්බැහිවීමකට (addiction)හෙවත් මත්ලෝල බවකට නිර්මාණය වන්නේ කෙසේ හා එවැන්නක් සිදුවන්නේ කුමන අවස්ථාවකදී යන්නය.මේ පිළිබඳව පසුව දීර්ඝ වශයෙන් සාකච්ඡා කෙරෙන හෙයින් මීළඟට සාකච්ඡා කිරීමට ඇති කරුණුවලට ප්‍රවේශයක් වශයෙන් කිව යුතුව ඇත්තේ දියෙහි ඉරක් ඇඳි ස්ථානය පෙන්විය නොහැක්කාක් මෙන් සමාජශීලී මත්පැන් පානයේ යෙදී සිටින අයකු මත් ලෝලියකු බවට පත්වන අවස්ථාව නිශ්චිතව කිව නොහැකි බවය. එවැනි නොහැකියාවක් ඇත්තේ, පැළයක් මෝරා වැඩෙන්නාක් මෙන් එය පියවරෙන් පියවරට නොපෙනී නොදැනී සිදුවන හෙයිනි. ඒ අනුව කළ හැක්කේ සමාජශීලී මත්පැන් පානයේ සිට මත්ලෝලී හෙවත් බේබදු තත්වය දක්වා යන ගමන් මඟෙහි මං සළකුණු හඳුනාගැනීම පමණි.එම මං සලකුණු පැහැදිලිව හඳුනා ගැනීම මඟින් කෙනෙකුට මත්පැනින් වැළකී සිටීමට හෝ කරමින් සිටින මත්පැන් පානය නිසි වේලාවට නවතා දැමීමට හෝ එසේත් නැතිනම් සැලකිය යුතු අකර තැබ්යකින් තොරව එය දිගටම කරගෙන යෑමට හැකිවනු ඇත.බටහිර වෛද්‍යවරුන් විසින් (රෝගී) ලක්‍ෂණ ලෙස හඳුන්වනු ලබන මෙම මං සලකුණු මත්පැන් බීමට අදාළ මාගේ දීර්ඝ ගමනෙහිදී විටින් විට මතු වුවද ඒවා මා හඳුනාගත්තේ පසු කලෙකය. (මතින් මිදීමෙන් පසු) අවසානයේ මා මත්ලොව මං මුලා වූයේද එම මං සළකුණු හරිහැටි හැඳින නොගත් හෙයිනි.ඒ අනුව මා විසින්ම අත්විඳ පසුව මා විසින් ම අවබෝධ කරගත්, මත්පැනට ඇබ්බැහි වීමට අදාළ ශාරීරික හා මානසික ලක්‍ෂණ, පැහැදිලි කිරීම මෙතැන් සිට සිදුවේ.ඒ සඳහා පසුබිම සකස් කර ගැනීම පිණිස මාගේ සමාජශීලී මත්පැන් පානයට අදාළ සිදුවීම් මුලාරම්භයේ සිට ක්‍රමානුකූලව ඉදිරිපත් කිරීම අවශ්‍ය වන අතර එසේ කිරීමේදී නොවලහා සත්‍ය පැවැසීමටත් අවශ්‍ය වන්නේ නම් අදාළ නමින් ආත්ම වර්ණනාවක යෙදීමටත් මම පසුබට නොවෙමි.(මීළඟ ලිපියෙන් ‘සමාජශීලී මත්පැන් පානය ඇරැඹූ සැටි...)රවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=as1208267</link>
    <topic>රාශි දොළහටම අධිපති කේතු</topic>
    <author>කේ.සී.ජේ</author>
    <content>රාශි දොළහටම අධිපති කේතු“පාතාල දේසෙට එරඹ විමානෙට අධිපති බඹ දෙවියන්නේ පොත ලන වැල ගෙන සුරත දරාලා හසකුගෙ පිට වැඩ ඉන්නේ ඇති යම් දෝසය දුරැර දමාලා චිරා කලක් සැප දෙන්නේ පාතාල දේසෙන් බඹ දෙවි වැඩලා ග්‍රහ මේ දොස දුරැලන්නේ”“බ්‍රහ්ම දේවේන්ද්‍ර යන පර්යාය නාමයෙන් ප්‍රකට, බ්‍රහ්ම දේවියගේ කුසින් බක් මස පුර පසළොස්වක ලත් රිවි දින අස්විද නැකතින් මේෂ ලග්නයෙන් උපන්නා වූ ගව් සියයක් උස රඹ විමානෙක වාසය කරන්නා වූ පාතාල දේශයට අධිපති වන්නා වූ මේඝ මාලා නම් හංසවාහනාරූඪ වූ පඬුවන් පැහැති බත් භෝජන වලඳන වෛරෝඩි (ස්ඵටික) මාණික්‍ය ඇලුම් කරන්නා වූ සිරුරේ පහළ කොටස උරග ගාත්‍රයකින් බබළන්නා වූ බ්‍රහ්ම පුත්‍ර වූ ක්‍රෝධ නම් කේතු අස්විද, මා මුල යන නැකැත්වලට හිමි කාරත්වය දරණ අතර රාශි දොළසටම අධිපති භාවය දරණ බව එක් ආචාර්ය මතයකි.”පුද්ගලයකු ගේ ජීවිතයට ඉමහත් බලපෑමක් සිදුකරන බව ඡ්‍යොතිෂයේ සඳහන් වන කේතු පිළිබඳව මෙවර අදහස් පළ කරනුයේ ප්‍රවීණ ඡ්‍යොතිෂවේදී මීපේ ගණිතගේ චන්ද්‍රභාරතී මහතා ය.“කලින් කී ආචාර්ය මතය කොහොම වුණත් අද ඇතැම් ලිත් වල සඳහන් වන හැටියට කේතුට අයත් මීන රාශිය පමණයි. වෘෂභ රාශියේ දී කේතු නීච වෙනවා. නමුත් වෘශ්චික රාශියේ දී කේතු උච්චයි. කන්‍යා සහ කුම්භ ලග්න දෙකේදී කේතු මූඨයි කියලා තවත් ආචාර්ය මතයක සඳහන් වෙනවා.”“කේතු නමින් ග්‍රහලොවක් නැත. කේතු යනු ඡායා ග්‍රහයෙකි. තවත් විදිහකට කීවොත් රාහු - කේතු යන ග්‍රහ දෙපළ හට ගන්නේ එක්තරා සංසිද්ධියක් නිසා ය. පොළව සූර්යා වටා ගමන් ගනිත්දී සඳු පොළව වටා ගමන් ගන්නවා. මෙහිදී ඒ ගමන් මාර්ග දෙකේ වෘත්තය ස්ථාන දෙකකදී කැපී යයි. මෙහි උඩින් ම ඇති ස්ථානය රාහු හැටියටත් පහළින් ම ඇති ස්ථානය කේතු ලෙසත් ගණන් ගැනෙයි. මෙය පොළවට හා සත්ත්වයින්ට ඉමහත් බලපෑමක් ඇති කරන විශ්වයේ මර්මස්ථාන දෙකක් හැටියට සැලකීමත් වරදක් නැත.”කේතු පාපියෙක්. නමුත් අධ්‍යාපන කටයුතුවලට නම් ඉතා යහපත්. කෙනෙකුව ඔත්පළ කර ඇඳට සීමා කිරීම කේතු ගේ ගතිය වුණත් ඒ පුද්ගලයා පොත පත කියවීමට යොමු කරවන බලයකුත් කේතුගෙන් ලැබෙන නිසා පුද්ගලයා බොහෝ විෂයයන් සම්බන්ධයෙන් උගතකු හැටියට පත් වෙනවා. සාමාන්‍ය පිළිගැනීම වන්නේ රාහු අධ්‍යාපනයට බාධා කරන මුත් කේතු අධ්‍යාපනයට රුකුල් දෙන බවයි.“බන්ධුප්‍රවාශ ධන හානිමබුද්ධිවාද...”කියන ශ්ලෝකයේ එන හැටියට කේතු එහෙමත් නැත්නම් කෙහෙතුගේ අපල කාලය කෙනෙකුව විපරීත කරවනවා. ඥාතීන්ගෙන් වෙන් කිරීම, ධන හානිය, සතුරු බය, ශරීර හානි, රෝග පීඩා යනාදිය ගෙන දෙනවා. කේතු මහා දශා කාලයේදී පුද්ගලයා බැගෑපත් ගති පැවතුම් ඇති, නිදහස් සිතිවිලි නැති, නානා විධ රෝග පීඩා ඇත්තෙකු බවට පත් කරවයි. සතුන් මැරීම, සොරකම් කිරීම ආදී පාප කර්මයන්ගෙන් මඩනා ලද කෂ්ඨ චාරිත්‍ර පළ කරයි.කේතු මහා දශා කාලයේදී සුළු සැප සම්පත් සමඟ දුක් කරදර මහා පරිමාණයෙන් උරුම කර දෙනවා. කේතු නීච වුණොත් පුත්‍ර හානි, විනාශය, රජුන්ගේ අපවාද, විද්‍යා හානි ධනෝපායන මාර්ග වැළැකීම, රජුන්ගෙන් අපවාද ඇසීම, රෝග පීඩා, ගිනිබිය, සොර බිය, වැටීම්, වස - විෂ - ජල අනතුරු මිතුරන් හැර යෑම, චිත්ත සන්තාප වැනි තත්ත්වයන් දකින්නට ලැබෙනවා.කේතු ජන්ම පත්‍රයේ 1 - 4 - 7 - 10 කියන කේන්ද්‍රස්ථානයක පිහිටියොත් ක්‍රියා විනාශය, රාජ්‍ය සැප හීන කිරීම, ඥාතීන් හා දරුවන් පිරිහීම, විනාශය ආදිය පළ කරයි.(කේතු දෙවැන්නේ දී ධන හානිය, පිළිකුල් සහගත ආහාර අනුභව කිරීමට සිදුවීම, චිත්ත වේදනාකේතු තුන් වැන්නේ දී චිත්ත වේදනා, අසහනය, ක්‍රෝධය, සහෝදර හානියකේතු හතරවැන්නේදී සැපයට බාධා කිරීමකේතු පස්වැන්නේ දී පුත්‍ර හානි, චිත්ත පීඩාකේතු හය වැන්නේ දී සතුරු බිය, ක්‍රෝධයකේතු හත්වැන්නේ දී විවාහ ජීවිතය විනාශ කිරීමකේතු අටවැන්නේ දී පියාට විපත්, ග්‍රහණි රෝග, ක්ෂය රෝග ආදිය මතුවීමකේතු නව වැන්නේ දී පියාට විපත්, ගුරුවරුන්ට කරදර යනාදියත්කේතු දස වැන්නේ දී සිතේ ජඩ ගතිය ද, අපකීර්තිය, චිත්ත පීඩා දකේතු එකොළොස්වැන්නේ දී ඥානය වැඩීම, සහෝදර බැඳීම් වැඩීමකේතු දොළොස්වැන්නේ දී විදේශ රටවල වාසය කිරීම, පදිංචිය වෙනස් වීමආදී වශයෙන් වූ කර්ම විපාකයන්ට මුහුණ පෑමට සිදුවෙයි. එහෙත් මේ ජන්ම පත්‍රයේ කේතු ගේ පිහිටීම විතරක් නොව, ග්‍රහගෝචර ගමන, මහා දශා කාලය, අතුරු දශා කාලය, වගේ ග්‍රහ යෙදුම් සමස්තයක් හැටියට ගෙන පලාඵල කථනය කළ යුතු බව සිහි තබා ගැනීම වැදගත් ය.කේ.සී.ජේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208262</link>
    <topic>අම්මා මිය ගිය දවසේ ‘දරුකම’ නැතිවුණා කියලා එයා මාත්තෙක්ක කිව්වා</topic>
    <author/>
    <content>අම්මා මිය ගිය දවසේ ‘දරුකම’ නැතිවුණා කියලා එයා මාත්තෙක්ක කිව්වාසංජය ලීලාරත්නගේ බිරිය මනෝහාරී දමයන්තිඅපි කැමැතියි මුලින්ම ඔබේ පසුබිම දැනගන්න?මගේ තාත්තා ප්‍රකට වාමාංශික දේශපාලන ක්‍රියාධරයකු වූ රෙජිනෝල්ඩ් මෙන්ඩිස්. මගේ අයියා දක්ෂ චිත්‍රපට හා ටෙලිනාට්‍ය නළුවකු වන ලක්ෂ්මන් මෙන්ඩිස්. මම ඉගෙන ගත්තේ කොළඹ විශාඛා විද්‍යාලයයේ.ඔබ සංජය මුලින්ම මුණගැහුණේ කොහොමද?මම එයාව මුලින්ම දැක්කේ පොල්හේන්ගොඩ පෝස්ට් ඔෆිස් එකේ. එයා මාත් එක්ක කතා කළා. ඊට පස්සේ එයා මං කාගේ කවුද කියලා හොයලා තියෙනවා. අපි එකිනෙකා මුණගැහිලා මාස දෙකක් ඇතුළත කසාද බැන්දා. පවුලේ විරෝධතාව මැද අපි බැන්දේ. ඒ නිසා හොරෙන් පැනලා ගිහිනුයි කසාද බැන්දේ. ඒ යද්දි සංජය ළිඳකට වැටුණා. මාව කොහිල ගාලකට විසිවුණා. මං මගේ අතදීලා සංජව ළිඳෙන් ගොඩ ගත්තා. ඒ ගොඩගැනිල්ල තමයි අපේ ආරම්භය.සංජය දැන හඳුන ගනිද්දි ඔහු මොනවගෙ පුද්ගලයෙක් ද?ඔහු වීදි සටන්කරුවෙක්; (ස්ට්‍රීට් ෆයිටර් කෙනෙක්) මිනිස්සුත් එක්ක සල්ලි ඔට්ටුවට ගහගන්නවා. හැමදාම ගෙදර එන්නේ කමිස, කලිසම් ඉරාගෙන; ඇඟේ ලේ පෙරාගෙන. හදන්න බැරි දඩබ්බර මහා විනාශකාරි පුද්ගලයකු විදියට තමයි ගමේ අය ඔහු හැඳින්වූයේ. හොඳ පැත්තට හදාගන්න නම් මහණ කරවන්න ඕනැ කියලයි නෑදෑයෝ කිව්වේ.ඒ වගේ පුද්ගලයෙකුව ඔබ ඇයි ඔබේ සැමියා විදියට තෝරගත්තේ?සංජය එයාගේ අම්මට හරියට ආදරේ කළා. තමන්ගෙ අම්මට ආදරේ කරන කෙනෙක් තම බිරියට ආදරේ නොකරයි කියලා හිතන්න බැහැනේ. අම්මගෙ මරණය තමයි සංජය තුළ ඇතිකළ ප්‍රබලම කම්පනය. අම්මා මැරුණු දවසේ තමාගේ ‘දරුකම’ නැතිවුණා කියලා එයා මාත්තෙක්ක හැඬූ කඳුළින් යුතුව කිව්වා. දරු දෙන්නෙක්ගේ තාත්තා කෙනෙක් වුණාට තමා තවමත් දරුවෙක්ය කියන ආඩම්බරය අම්මා ජීවතුන් අතර ඉද්දි ඔහු තුළ තිබුණා. අම්මා ‘පුතා’ කියලා කතා කරන කොට ඔහු තුළ ඇතිවුණේ පුදුමාකාර සතුටක්. අම්මගෙ මරණයත් සමඟ තමා වැඩිහිටියකු වූ බව සංජය මට කිව්වා.විවාහයෙන් පස්සේ අසල්වැසියන්, නෑදෑයන් ඔබට මොනවද කියනවා ඇහුණේ?සමහරු ඔහුගේ චරිතය ඝාතනය කරන්න පටන්ගත්තා. ඒ ඔහුගෙන් ගුටිකාපු අය. ඒත් මම දැනගත්තා, ඒ ඔක්කොම බොරු කියලා. සමහරු අපේ පවුල් ජීවිතය බිඳවන්න උත්සාහ කළා. කේළාම් කිව්වා, කතා හැදුවා. ඒ අය අද ලැජ්ජාවට පත්වෙලා අපෙන්ම ඈත්වෙලා ඉන්නවා.සංජය මොනවද කරපු රස්සාවල්?එයා මුලින් සරුංගල් හදලා වික්කා කියලා මට කියලා තියෙනවා; පේව්මන්ට් එකේ පොල් වික්කා කියලා මට කියලා තියෙනවා. එයා තමාගේ අතීතය කියන්න ලැජ්ජ වුණේ නැහැ. පස්සේ එයා වරාය අධිකාරියේ නැව් බඩු සමීක්ෂකවරයෙක් විදියට වැඩ කළා. කලාවට තියෙන ආසාව නිසා එයා ඒ රස්සාවෙන් අස්වුණා. පස්සේ සළුසල ක්‍රියාකාරී අධ්‍යක්ෂ වුණා, රාජ්‍ය දැව සංස්ථාවේ සභාපතිගේ ජ්‍යෙෂ්ඨ උපදේශක වුණා. කඩදාසි සංයුක්ත මණ්ඩලයේ විධායක අධ්‍යක්ෂ වුණා. ඇල්කඩුව වැවිලි සමාගමේ සභාපති වුණා. එයා දැන් සීමාසහිත මිල්කෝ (පෞද්) සමාගමේ නියෝජ්‍ය සභාපති.සංජය කලාවට සම්බන්ධ වුණේ කොහොමද?සංජයගේ ගෙවල් පැත්තෙ තමයි නිහාල් සිල්වා, අශෝක සෙනරත් මුදලිගේ, දයාරත්න රටගෙදර වගෙ කලාකරුවන් හිටියේ. ඔහු ඒ අයගේ වේදිකා නාට්‍යවලට සම්බන්ධ වුණා. ඒ වගේම විජය කුමාරතුංග, මාලිනි ෆොන්සේකා, කේ.ඩී.කේ. ධර්වවර්ධන වැනි කලාකරුවනුත් හිටියේ කිරුළපන හා ඒ අවට. සංජය අධ්‍යක්ෂණය කරපු ‘සෙල්වම්’ චිත්‍රපටයේ මුහුරත් උලෙළ දවසේ එහි ප්‍රධාන නිළිය වූ මාලිනි ෆොන්සේකා කිව්වේ එදා තමාගේ ගෙදර කිරි බෝතලේ හොරෙන් බීපු කොල්ලා අද අධ්‍යක්ෂණය කරන චිත්‍රපටයේ තමා රඟපානවා කියලයි.ඔබ සංජයගේ අගය කර හොඳ ගුණාංග මොනවාද?කලින් කිව්ව වගේ අසීමිත මාතෘ ප්‍රේමය, ගැඹුරු මිත්‍රත්වය, අවංකකම, නිර්ධන පන්තිය වෙනුවෙන් නැඟී සිටීම වගේ ගුණාංග මා ඉතාම අගය කරනවා. අපේ ගෙවල් ළඟ ඉන්නවා, කොස්තා කියලා ත්‍රිරෝද රථ රියැදුරෙක්. ඔහු සංජයගේ ළමා කාලයේ සිටම මිතුරෙක්. කොටින්ම, හොරේ කුරුම්බා කඩපු, ටිකට් නැතිව බස්වල ගිය යාළුවෙක්. අපේ ගෙදර පෞද්ගලික වාහන, නිල රථ මොනව තිබුණත් එයා හැන්දෑවට ගමන් බිමන් යන්නේ කොස්තාගේ ‘ත්‍රීවිලර්’ එකේ. මොකද මොන තනතුරු දැරුවත් එයා තමාගේ පරණ යාළුවෝ අමතක කරලා නැහැ. එයා අපේ තාත්තා වගේම අයුක්තියට, අසාධාරණයට එරෙහිව සටන් කරන්නෙක්. හැමදාම නිර්ධන පන්තිය වෙනුවෙන් පෙනී සිටින්නෙක්. එයා හරිම අවංකයි. එයාගේ පඩියට අමතරව රුපියල් දාහක් හරි වැඩිපුර පර්ස් එකේ තිබුණොත් එයා මට උත්තර බඳින්න ඕනෑ, ඒ සල්ලි ලැබුණේ කොහෙන්ද කියලා. ඒවා රඟපාලා හරි, තිරනාටකයක් ලියලා හරි ලැබුණු මුදල් බව පස්සෙ මං තේරුම් ගන්නවා.ඔබේ දුව, පුතා ගැන යමක් කියන්න?දුව ඉන්නේ ඕස්ටේ‍්‍රලියාවේ. එයා කැන්බරා විශ්ව විද්‍යාලයෙන් ව්‍යාපාර කළමනාකරණ උපාධිය සමත්වුණා. දැන් නීතිය හදාරනව. පුතා එංගලන්තයේ. සංජය දරුවන්ට හරි ආදරෙයි. දවසක් දුව සංජයගෙන් ඇහැව්වා උපාධිය පාස් වුණොත් ඊජිප්තුවේ පිරමිඩ් බලන්න එක්ක යනවද කියලා. එයා කිව්වා පාස් වුණොත් එක්ක යනවා කියලා. ඒ කිව්ව වගේම කළා.ඕනෑම පිරිමියෙක් හදාගන්න ගැහැනියකට පුළුවන් කියලා ඔබ හිතනවද?ඔව්. මම හිතනවා. බිරිය සැමියගේ දෙවැනි අම්මා වෙන්න ඕනෑ. මට සංජය මුණ ගැහෙද්දි එයා සිගරැට් බොනවා, අරක්කු බොනවා, හරක් මස් කනවා, මිනිස්සුත් එක්ක ගහගන්නවා. ඒත් අද එයා මොන තරම් වෙනස් පුද්ගලයෙක් ද? එදා ගමම පිටුදැකපු සංජයව අද මුළු ගමම පිළිගන්නවා. සංජයගේ අම්මගේ අවමඟුල් දවසේ සෙනඟ පාලනය කරගන් බැරිව බේස්ලයින් පාර වැහැව්වා. ඒ මුළු ගමම සංජය වෙනුවෙන් පාරට බැහැපු නිසා. ගමේ ඕනෑම සුබ කටයුත්තකට, විවාහ මංගල්‍ය උත්සවයකට මුල්ම ආරාධනා පත දෙන්නේ සංජයට.සංජය සම්බන්ධයෙන් ඔබට අමතක නොවන සිද්ධියක් කියන්න පුළුවන්ද?පහුගිය ඡන්දෙ වෙලාවෙදි එයා තමන්ගේ කාර්එක ඔට්ටු ඇල්ලුවා, ජනාධිපතිතුමා දිනනවා කියලා. සමහරු ඇහැව්වා ඇයි එහෙම කළේ කියලා. ඒකට එයා දුන්න උත්තරේ මේකයි.”මට කාර්එක නැති වුණොත් බස් එකේ යන්න පුළුවන්. ඒත් ජනාධිපතිතුමා පැරදුණොත් මුළු රටම ඉවරයි. එතකොට මගේ කාර් එකෙන් ඇති වැඩකුත් නැහැ. මේ වෙලාවේ අපි කළ යුත්තේ ජනාධිපතිතුමා දිනවන එක.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208263</link>
    <topic>හිනා කතා</topic>
    <author/>
    <content>හිනා කතාඇවිළුණු ගිනිදැල් නිවි නිවී යද්දී ඈ මට හමුවූවා. පිට පළාතක රාජකාරියකට ගොස් සිටි තම මුණුපුරා ආපසු නිවෙසට පැමිණ, මුහුණ කට සෝදාගෙන කාමරයට යද්දී මුමුනමින් ආ ගීතයට සවන් යොමා සිටි ආච්චි අම්මා කුස්සිය දෙසට ගියේ තමාට ම මෙසේ කියා ගනිමිනි.‘මේකා ලැව්ගිනි ඇවිළෙන පළාතක කෙල්ලෙක් එක්ක පැටලිලා වත් ද?’‘මොකද ස්වර්ණා මගෙ තේ එකට මී පැණි වගේ සීනි දාලා?’ තම මෙහෙකාරිය ගෙනා තේ කෝප්පය තොල ගෑ සැණෙකින් එය ආපසු ඉවතට ගත් කුසුම් ඇයගෙන් ඇසුවේ කෝපයෙනි.‘අනේ සොරි නෝනා. මට වැරදිලා. ඕක මහත්තයගෙ තේ එක.’ ස්වර්ණා වහා එය ඉවත රැගෙන යන ගමන් කීවාය.ඩෙල්මා තම නිවෙසේ උඩ තට්ටුවේ තීන්ත ආලේප කිරීම නිම වන තෙක් බලා සිටියේ නොඉවසිල්ලෙනි. එම කොන්ත්‍රාත්තුව භාර ගත් බාස් නිකරුණේ කාලය කා දමමින් උදාසීනව වැඩ කරනවා ඇය දැක තිබුණි. එදින දිවා ආහාරය ගැනීමෙන් පසු පැයකට ආසන්න කාලයක් ගතවී තිබුණු නමුත් උඩ තට්ටුවෙන් වැඩ කරන හඬක් නොනැඟුණු බැව් ඒ පිළිබඳ ව කල්පනාවෙන් සිටි ඩෙල්මාට අවබෝධ වූවාය.‘බාස් උන්නැහේ වැඩ ද?’ කරමින් සිටි කාර්යය නවතා පියගැට පෙළ පාමුළට පැමිණි ඇය උස් හඬින් ඇසුවාය.‘ඔව් නෝනා’ බුලත් විටක් හපමින් මඳක් ඇලවී සිටි බාස් එතැනම සිට උස් හඬින් පිළිතුරු දුන්නේය.‘ඒ වුණාට වැඩ කරන සද්දයක් නං ඇහෙන්නෙ නැහැ’ ඇය ආඩාපාලියක ස්වරූපයෙන් කීවාය.‘මම මෙහේ තීන්ත ගාන්නේ බ්‍රෂ් එකකින් නෝනා. එහෙම නැතුව කුළු ගෙඩියකින් නෙමෙයි’ බාස් කීවේය.‘ඌයි... බුදු අම්මෝ! ඔහොම අඹරන්ඩ එපා බං. මගෙ දකුණු කකුල කැඩිලා යයි.’ මල්ලවපොර පන්තියේ පුහුණු වෙමින් සිටිය දී තමා සමඟ තරග වැදී සිටි රොෂාන් දෙස බලමින් චමිල වේදනාවෙන් මොර දුන්නේය.‘ඇයි බං, උඹට ඔය දකුණු අතක් තියෙන්නෙ.’ රොෂාන් කීවේය.‘ඒ වුණාට ගොනෝ, දකුණු අතෙන් ඇවිදින්ඩ පුළුවන් ද?’ චමිල කෝපයෙන් ඇසීය.‘මං මේ කියන්නෙ බොරුවක් හෙම නෙමෙයි බන්දුල. මගෙ මුළු ජීවිතේටම මම අනුන්ට අයිති කිසිම දෙයක් මගේ අතින් අල්ලලා නැහැ මචං.’ විජිත සංගීත ප්‍රසංගය නරඹන්නට ගොස් සිටියදී තම මිතුරු බන්දුල සමඟ කීවේය.‘උඹ තනිකඩයා හින්දා ඔය කියන්නෙ ඇත්තක් වෙන්ඩ පුළුවන්. කසාද බැඳපු අපිට එහෙම බැහැනෙ විජිත.’ බන්දුල කීවේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208264</link>
    <topic>මගේ සැමියා හරිම ආදරවන්තයි</topic>
    <author>ගාමිණී සුසන්ත</author>
    <content>මගේ සැමියා හරිම ආදරවන්තයිසඳනි සුලක්නාසඳනි ඉතින් කොහොමද? මොනවද මේ දවස්වල කරන කලා කටයුතු?සතුටින් සහ සැහැල්ලුවෙන් මේ දවස්වල කාලය ගෙවනව. පසුගිය දවස්වල “මලී” ටෙලි නාට්‍යයේ රූපගත කිරීම් අවසන් වුණා. සෑහෙන කාලයක් මම මලී ටෙලි නාට්‍යය එක්ක වැඩ කළා. මේ දවස්වල මම වෙනත් කලා කටයුත්තකට සම්බන්ධ වී නැහැ.’මලී’ ටෙලිනාට්‍යයේ ‘මදුරංගි’ට ගොඩක් දෙනෙක් ආදරය කරන්න ඇති නේද?ඇත්තෙන්ම ඔව්. මම හිතන විදියට ‘මලී’ ටෙලි නාට්‍යයට ආරම්භයේදී ප්‍රේක්ෂකයින් විශාල සංඛ්‍යාවක් නොසිටියත් කොටස් කීපයක් යන විට පුදුම විදිහට මේ ටෙලිනාට්‍යය වටා ප්‍රේක්ෂකයින් එකතු වුණා. ඒ, පිටපතේ සුන්දර බව සහ අධ්‍යක්‍ෂවරයාගේ දක්ෂතාව නිසා ‘මලී’ ටෙලිනාට්‍යයට ප්‍රේක්ෂකයින් ආදරය කළා වගේම “මදුරංගි” චරිතයටත් ප්‍රේක්ෂකයින් ආදරය කළා. මම හරිම සතුටින් ඒ ටෙලිනාට්‍යයේ වැඩ කළේ.ඔබ ප්‍රේක්ෂකයින් අතරට වඩාත් ගිය ටෙලිනාට්‍යයේ චරිතය කුමක් කියාද ඔබ හිතන්නේ?”වාසනාවේවා” ටෙලි නාට්‍යයේ උත්තරාගේ චරිතයට ලංකාව පුරා සිටි ප්‍රේකෂකයින් ගොඩක් ළංවුණා.”සිහින පුරය” ටෙලිනාට්‍යයේ ඔබ කළේ තරමක් වෙනස් චරිතයක් නේද?ඔව්. ඒක තරමක් වෙනස් චරිතයක්. නමුත් ඒ චරිතයටත් හොඳ ප්‍රේක්ෂක ප්‍රතිචාර ලැබුණා. හින්දි භාෂාව ඉගෙන ගන්න තරුණියකගේ චරිතයක් තමයි ‘සිහින පුරයේ’ මම කළේ. ඒ දවස්වල සමහරු මගෙන් ඇහුවා ඔයා “සිහින පුරයේ” ඔච්චර හොඳට හින්දි කතා කරන්නෙ හින්දි භාෂාව දැනගෙනද කියල. මම හින්දි දන්නෙ නෑ. නමුත් මම ගොඩක් වෙලාවට පිටපතේ තියෙන හින්දි වචන ගැන, ඒ දෙබස් ගැන හින්දි භාෂාව හොඳින් දන්න කෙනෙකුගෙන් අහගත්තා. එහෙම අහගෙන ඒ අනුව මම වචන උච්චාරණය කළා.රංගනය ගැන ඉගෙන ගන්න ආශාවක් නැතිද?මම රංගනයට ආවෙ පුංචි කාලෙමයි. ඒ කාලෙ ඉඳල මේ දක්වා මම ටෙලිනාට්‍ය ගණනාවකත් චිත්‍රපට කීපයකත් රඟපාල තියෙනව. ඒ කාලෙ ඉඳලම මට ප්‍රවීණ අධ්‍යක්‍ෂවරුන් ප්‍රවීණ රංගන ශිල්පීන් ශිල්පිනියන් සමඟ වැඩ කරන්න ලැබුණා. ඒ වැඩ කිරීමෙන් මම විශාල අත්දැකීම් ප්‍රමාණයක් ලබාගත්තා. ඒ වගේම මම රංගනය කියන පුළුල් විෂයේ න්‍යායික පැත්තත් හදාරල තියෙනව. රංගනයේදී වඩාත්ම වැදගත් වෙන්නේ වැඩ කිරීමෙන් ලැබෙන අත්දැකීම් කියලයි මම හිතන්නේ.කොහොමද ඔබේ අලුත් ජීවිතයේ තොරතුරු?මීට සති කීපයකට පෙර මම විවාහ වුණා. මගේ සැමියා ප්‍රවීන් ජයරත්න. ඔහු ප්‍රවීණ චිත්‍රපට සංස්කාරකවරයෙක්. ඒ වගේම චිත්‍රපට නිෂ්පාදකවරයෙක්, අධ්‍යක්‍ෂවරයෙක් සහ ශබ්ද පරිපාලන ශිල්පියෙක්. අපි දෙන්න අවුරුද්දක් පමණ ආශ්‍රය කළා. ඉන්පසුවයි විවාහ වුණේ.ඔබේ විවාහ උත්සවයට සහභාගි වුණේ කවුද?අපේ පවුල් දෙකේ ළඟම ඥාතීන් පමණයි අපේ විවාහයට සහභාගි වුණේ. කලා ක්ෂේත්‍රයේ කාටවත් අපි ආරාධනා කළේ නෑ. විශාල විවාහ මංගල උත්සවයක් ගන්න අපට වුවමනාවක් තිබුණේ නෑ.අලුත් ජීවිතේ සතුටින් ගෙවෙනවද?ඔව් ඉතාම සතුටින් අපි ඉන්නව. ප්‍රවීන් කියන්නෙ හරිම ආදරවන්ත චරිතයක්. ප්‍රවීන් වගේ කෙනෙක් ලැබීම වාසනාවක් විදියටයි මම දකින්නේ.ඔබ රඟපෑ ‘කලර්’ චිත්‍රපටය ගැනත් කතා කරමු?මීට අවුරදු 2 කකට පමණ පෙර තමයි මම ‘කලර්’ චිත්‍රපටයට සම්බන්ධ වුණේ. මම එහි රඟපාන්නෙ කමල් අයිය එක්ක. ප්‍රවීණ ශිල්පීන් ගොඩක් එහි ඉන්නව. ‘කලර්’ මගේ රංගන ජීවිතයේ ඉතාම වැදගත් අවස්ථාවක්.ඉදිරියේදී ඔබ රංගනයෙන් ඉවත් වෙනවද?නැහැ; මම එහෙම කියන්නෙ නෑ. ඉස්සර මම රූපගත කිරීම්වලට සහභාගි වුණාම එකදිගට මාසයක් විතර ගෙදරින් පිට හිටපු කාලයක් තිබුණා. නමුත් දැන් මට එහෙම කාර්ය බහුල ජීවිතක් ගෙවන්න බැහැ. දැන් මම මුල්තැන දෙන්නෙ මගෙ විවාහ ජීවිතයට. ප්‍රවීන් මට කවදාවත් කියල නෑ රංගනයෙන් ඉවත් වෙන්න කියල.රංගන ශිල්පිනියක් වීම ගැන ඔබ සතුටු වෙනවද?ඇත්තෙන්ම ඔව්. මගේ ජීවිතයේ ගොඩක් දේවල් මට ලැබුණේ මම රංගනයට එක්වුණු නිසා. රංගනයට මම ගොඩාක් ගරු කරනව.ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208265</link>
    <topic>යාත්‍රා</topic>
    <author>තුෂාරි</author>
    <content>යාත්‍රාගායන ශිල්පිනියක ලෙස රසිකයන්ගේ නිබඳ ගෞරවාදරයට පාත්‍ර වූ නිරෝෂා විරාජිනී පසුගිය වකවානුවේ ‘බීට්ස් ඔෆ් හාර්ට්’ නමින් සංගීත ඇකඩමියක් ආරම්භ කළා ඔබට මතක ඇති.මේ ඇකඩමියේ සය මස් පූර්ණ සංදර්ශනය ලබන සැප්තැම්බර් මස 02 වැනි දා සවස 6.00 කොළඹ බිෂොප් විද්‍යාලයේ ශ්‍රවණාගාරයේ දී පැවැත්වෙන බව අපට දැනගන්නට ලැබුණා.මෙහිදී නූර්ති, ඉන්දීය රාගධාරී සංගීතය, බටහිර සංගීතය ඇතුළු විවිධ ශෛලීන්ගේ ගීත ගායනා මෙම ඇකඩමියේ සිසු සිසුවියන් හතළිස් දෙනකු විසින් ඉදිරිපත් කරනු ලබනවා.‘අඹ යාළුවෝ’ ටෙලි වෘත්තාන්තය යළිත් මේ දිනවල රූපවාහිනියේ විකාශය වෙනවා. ‘අඹ යාළුවෝ’ කිව්වහම එහි එන ‘නිමල්’, ‘සුනිල්’ චරිත අමතක කරන්න බැහැ.‘නිමල්’ චරිතය රඟපාන අශේන් මංජුල දැන් රටම හඳුනන ජනප්‍රිය නළුවෙක්. ඒ වගේ ම තාත්තා කෙනෙක්. මීට වසර 25 කට පමණ පෙර ඔහු රඟපෑ ‘අඹ යාළුවෝ’ ටෙලිනාට්‍යය අදටත් ප්‍රේක්ෂක ප්‍රතිචාර මැද විකාශය වීම ගැන අශේන් කතා කළේ හරිම සතුටකින්.“ලංකාවේ ලක්ෂ ගණනක් ළමා නළුවන් අතරින් තමයි මාව ‘අඹ යාළුවෝ’ ‘නිමල්’ චරිතයට තේරුණේ. දැන් මේ ටෙලිනාට්‍යයට අවුරුදු 25 ක් ලබන ජනවාරි 1 වැනිදාට සම්පූර්ණ වෙනවා. ළමා නළුවෙක් විදියට ඇවිත් එක දිගටම ටෙලිනාට්‍ය කලාවේ රැඳී ඉඳිමින් වර්තමානයේ රංගන ශිල්පියෙක් විදිහට රටේ ජනතාවට යම් වින්දනයක් ලබාදීමට හැකිවීම ගැන මම සතුටු වෙනවා.මේ දවස්වල මං රඟපෑ ටෙලිනාට්‍ය කීපයක්ම විකාශය වෙනවා. ඒ වගේ ම තවත් ටෙලිනාට්‍ය කීපයක් ම ඉදිරියට එන්නත් තිබෙනවා. කොහොම නමුත් සුපුරුදු විදිහටම මගේ ‘නව නළු කලා කෙත’ රංගන පාසලක් පවත්වාගෙන යමින් කලාවෙන් හොඳ මෙහෙවරක් සමාජයට කිරීම තමයි මගේ අරමුණ.දක්ෂ චරිතාංග නළුවෙක් ලෙස නමක් දිනූ චන්න පෙරේරා ගේ රුව මේ දවස්වල ටෙලිනාට්‍ය වෙතින් එතරම්ම අපේ නෙත ගැටුණේ නැහැ. චන්න මේ දවස්වල මොකද කරන්නේ කියලා අපි හොයලා බැලුවා.“මේ දවස්වල තරමක් කාර්ය බහුල ජීවිතයක් තමයි මම ගත කරන්නේ. මගේ ‘කල්පාන්තේ සිහිනයක්’ චිත්‍රපටයේ වැඩකටයුතු රැසක් ඉටු කරගන්න මේ මාසෙ අග ඉන්දියාවට යනවා.මේ චිත්‍රපටය ලබන වසරේ මුල ප්‍රදර්ශනය කරන්න මේ වෙනකොට කටයුතු සූදානම් කරමින් ඉන්නේ. ඒ වගේ ම මේ චිත්‍රපටයේ මා සමඟ රඟපාන්නේ ඉන්දියානු නිළියක් වන චයිත්‍රා චන්ද්‍රනාත්. සනත් ගුණතිලක, අයිරාංගනී සේරසිංහ, නිහාල් ප්‍රනාන්දු, හිමාලි සයුරංගී මෙහි අනෙක් ප්‍රධාන චරිත රඟපානවා. මීට අමතරව මම මොහාන් නියාස් ගේ නවතම චිත්‍රපටය ‘මායාවී’ හි රඟපානවා. ඒ වගේ ම ප්‍රියන්ත සමරකෝන් ගේ ‘සත්‍ය’ ටෙලිනාට්‍යයේත් රඟපාන්න සූදානමින් පසුවෙනවා.විනීතා කරුණාරත්න අප සැම හඳුනන්නේ ජාතික රූපවාහිනියේ දක්ෂ එමෙන් ම ජ්‍යෙෂ්ඨ වැඩසටහන් නිෂ්පාදිකාවක ලෙසයි. ඇය අධ්‍යක්ෂණය කරනු ලබන ‘ආලකමන්දාව‘ වැඩසටහන සහ ‘සුභානී රාත්’ පැරැණි හින්දි ගීතාවලිය අද වනවිට ප්‍රේක්ෂකයන් අතර ජනප්‍රියත්වයට පත්ව තිබෙනවා. මෙවර මෙරට සිංහල ගීතාවලියේ එක් පරිච්ඡේදයක් වෙන්වූ ප්‍රවීණ ගායකයකු වෙනුවෙන් ‘ආලක මන්දාව‘’ වැඩසටහන වෙන්වී පවතින බව අපට දැන ගන්නට ලැබුණා. ඒ ප්‍රවීණ ගායක හරුන් කුමාර් ලන්ත්‍රා පිළිබඳවයි. මේ ගැන විනීතා කරුණාරත්න ගෙන් අපි විමසා බැලුවා.“මේ 30 වැනි දින රාත්‍රි 10.20 ට විකාශය වීමට නියමිත ‘ආලකමන්දාව‘ වැඩසටහන ඔස්සේ කතා කරන්නේ හරුන් කුමාර් ලන්ත්‍රා පිළිබඳවයි.‘ප්‍රේමණීය සුළං කුරුල්ලා’ ලෙස නම් කර ඇති මේ ආලකමන්දාව වැඩසටහන ප්‍රේක්ෂක ජනතාවගේ ආකර්ෂණය, ආදරය, නොඅඩුව දිනාගනීවි කියලා මම හිතනවා. මේ වැඩසටහන ප්‍රේක්ෂකයන් අතර කොතරම් ජනාදරයට පාත්‍ර වී තිබෙනවාද කියනවා නම් සම්මානනීය වැඩසටහනක් ලෙස විවිධ සම්මාන උලෙළ තුළින් සම්මාන රැසක් දිනාගන්නට ආලකමන්දාවට හැකි වුණා.ඒ අතර සුමති සම්මාන, රාජ්‍ය සම්මාන, රයිගම් හා ඒඕඍ ජාත්‍යන්තර සම්මානයෙන් මේ වැඩසටහන පුද ලැබුවා. ඉදිරියේ දී මේ වැඩසටහන ඔස්සේ ප්‍රවීණ කලාකරුවන් පිරිසක් පිළිබඳව ‘ආලකමන්දාව‘ වැඩසටහන් කිරීමට මේ දිනවල සූදානම් වෙනවා. ඒ අතර ටෝනි රණසිංහ, සුජාතා අත්තනායක, ස්වර්ණා මල්ලවආරච්චි, සුගතපාල සෙනරත් යාපා, අනුලා කරුණාතිලක, වික්ටර් රත්නායක වැනි ප්‍රවීණ කලාකරුවන් වෙනවා. ‘ප්‍රේමණීය සුළංකුරුල්ලා’ ආලකමන්දාව වැඩසටහන අධ්‍යක්ෂණය කරමින් මමත් එහි පිටපත් රචනයෙන් සුනිල් මිහිඳුකුලත් සංස්කරණයෙන් රංජිත් වලිසුන්දරත් පසුබිම් කථනයෙන් ක්‍රිෂාන්ත දයානන්ද සහ වසන්ත ජයසිංහ ආරච්චිගේත් දායක වෙනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208266</link>
    <topic>ඒ පෝරිසාදයා නාට්‍යය කෑවා</topic>
    <author>එඩ්වඩ් චන්ද්‍රසිරි</author>
    <content>ඒ පෝරිසාදයා නාට්‍යය කෑවාආර්.ආර්. සමරකෝන්ආර්.ආර්. සමරකෝන් පුරා දශක 5 ක් ඉක්මවා සිංහල වේදිකාවේ අඛණ්ඩව වැජඹුණු අපූරු රසවතෙකි. ඔහු මුලින්ම ගැඹුරු හාස්‍යයක් සිංහල වේදිකාවට දායාද කරන්නේ 1971 දී ඔහුගේ ‘අහසින් වැටුණු මිනිස්සු’ නාට්‍යයෙනි. එහි ප්‍රධාන භූමිකාව රඟපෑ රංජිත් යාදුන්න, මිල්ටන් නම් වූ අයි.ආර්.සී. කාරයෙකුගේ චරිතය රඟමින් මුලින්ම වේදිකාවට පිවිසෙන්නේ ප්‍රේක්‍ෂකයන් ඔහු දකින්නටත් පෙර වේදිකාවෙන් පිටත සිට උස් හඬින් දෙබසක් පවසමිනි. එය අසන ඔහුගේ නැඟණියගේ නෝන්ජල් පෙම්වතා බියෙන් තැති ගනියි. එය දකින මිල්ටන්ගේ නැඟණියගේ චරිතය රඟපෑ ප්‍රේමා ගනේගොඩ උස් හඬින් සිනාසී මෙසේ කියයි. ‘ඔයා බය වෙන්න එපා. ඒ අපේ අයියා.’ ‘ඉතින් ඇයි එයා කෑ ගහ ගහා එන්නෙ.’ පෙම්වතා පහ නොවුණු බියෙන්ම අසයි. ‘එයා එහෙම තමයි. ඇතා එන්ඩ ඉස්සර මිණිගෙඩි සද්දෙ ඇහෙනවනෙ.’ ප්‍රේමා සැහැල්ලුවෙන් පිළිතුරු දෙයි.’යකෝ මුන් හරියට කන්ඩ දීලා ඇති කළා වගෙනෙ මේවට ගණන් කියන්නෙ.’ මාළු ගොටුවක් අතින් ගෙන වේදිකාවට පිවිසෙන ‘කැලණි පාලමේ’ සරණපාලගේ භූමිකාව රඟපෑ රත්නසිරි ලියනගොඩ කියයි. එහිම මැම්බර් ගේ චරිතය රඟපාන ජේ.එච්. ජයවර්ධන බීමත්ව සරණපාලට වාරුවී මෙසේ කියයි. “සරණපාල උඹ මේ සල්ලි අරගෙන, උඹේ ගෑනිත් එක්ක ගිහින් බලාපන් හොඳ බයිස්කෝප් එකක්. මම ගිය සුමානෙ බැලුවා අපූරු බයිස්කෝප් දෙකක්. ‘සැනසුම කොතනද, අල්ලපු ගෙදර’.”’කැලණි පාලමේ’ එන සරණපාල එම භූමිකාවට අනුව කාස රෝගයෙන් පීඩා විඳි දිගුකලක් වැලිසර රෝහලේදී ප්‍රතිකාර ලැබ සුවවී පැමිණි දිරාගිය සිරුරකින් යුත් පුද්ගලයෙකි. ඔහු එම ස්වභාවය තීව්‍රව නිරූපණය කරනු පිණිස වේදිකාවේදී නිතර කහියි. එම භූමිකාව සාර්ථකව නිරූපණය කළ රත්නසිරි සැබෙවින්ම හෘද රෝගියෙකි. එහෙයින් ම හේ ඉතා කෘශ ශරීරයක් ඇත්තෙකි. පසුකලෙක ඔහු මිය ගියේද එම රෝගය උත්සන්න වීමෙනි. ‘කැලණි පාලමේ’ චුට්ටේ කිසිවෙකුට නොනැමෙන, ජවසම්පන්න පුද්ගලයෙකි. එය රඟපෑවේ ප්‍රවීණ නළුවකු වන නීල් අලස්ය.මංගල දැක්ම අවසානයේ වේදිකාවට ගොඩ වී ඉතා උණුසුම් ලෙස සමරකෝන් වැලඳ ඔහුට සුබ පැතූ කලා ලෝකයේ ප්‍රකට විචාරකයෙක් මෙසේ කීවේය.’කවුද සමරකෝන් අර සරණපාලගෙ කැරැක්ටර් එක කරපු නළුවා. මිනිහා මීට කලින් රඟපානවා මම නං දැකලා නැහැ. බලනවකො ඒ මනුස්සයා නාට්‍යය පුරාම කහින අපූරුව. මුළු නාට්‍යයම හුඟාක් හොඳයි. සරණපාලගෙ චරිතෙ විශිෂ්ටයි. පුන පුනා සරණපාල චරිතය වර්ණනා කළ විචාරකයා සමරකෝන් ගෙන් සමුගෙන වේදිකාවෙන් බැස යද්දී කට කොනකට සිනාවක් නඟාගත් සමරකෝන් ඒ අසල සිටි මා හට රහසින් මෙන් මෙසේ කීවේය.’රත්නසිරි කොහොමත් ලෙඩානෙ එඩ්වඩ්. කහින්නෙ ඒකයි. මිනිහට නීල් කරපු චුට්ටෙගෙ චරිතෙ දුන්නත් මිනිහා කහිනවා. ඒක දන්නෙ නෑනෙ මේගොල්ලො.’ කැලණි පාලමේ ශිල්පීන් ගේ එකිනෙකා පරයන අපූර්ව රංගනයන්ගෙන් අමන්දානන්දයට පත්ව සිටි මම සමරකෝන්ගේ ඒ කතාවෙන් ඊටත් එහා ගිය තෘප්තියක් ලදිමි.දිනක් මගේ ආරාධනයෙන් සමරකෝන් මහතා ලයනල් වෙන්ඩ්ට් රඟහලේදී ඊ.එම්.ඩී. උපාලිගේ ‘පියාඹන අස්සයා’ නාට්‍යය නැරඹුවේ මා සමඟිනි. එම නාට්‍යය නරඹා සතියක් යන්නටත් පෙර දිනෙක දී මගේ නිවෙසේදී සමරකෝන් හට උපාලි මුණගැසුණි. මගේ හඳුන්වා දීමෙන් පසු උපාලි දෙස බලා සුහදව සිනාසුණු ඔහු මෙසේ කීවේය.’ඉළන්දාරියා මම බැලුවා ඔයාගෙ නාට්‍යය. ඒකෙ තේමාව, ඉදිරිපත් කරලා තිබුණු ආකාරය, ප්‍රධාන නළු නිළියන් ගෙ රංගනයන් බොහොම අපූරුයි. හැබැයි පුතෝ ඒකෙ අර වැඩකාරයගෙ චරිතය රඟපාපු හාදයව තෝරගත්ත එකටනං ඔහේට කිසිම සමාවක් දෙන්ඩ බැහැ. ඒ යකා නාට්‍යය කෑවනෙ. කැපිච්ච පණුවෙක් වගෙ දැඟලුවා මිසක් ඒ පෝරිසාදයා රඟපෑවයැ.’සමරකෝන් මහතාගේ තියුණු ප්‍රතිචාරය හමුවේ උපාලි ලජ්ජාවෙන් රතුවී ඇඹරෙන්නට විය.’නෑ මිස්ටර් සමරකෝන් එදා ඒ චරිතෙට නියමිත නළුවා ඇවිල්ලා නැතුව, ඒක රඟපාන්න වුණෙත් මේ උපාලිටමයි.’ මගේ කරුණු පැහැදිලි කිරීමෙන් උපාලිටත් වඩා අපහසුතාවයට පත්වූයේ සමරකෝන්ය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208267</link>
    <topic>නාරදගේ හඬ ඇහෙද්දී දැනෙන්නේ ඔහු කොහේ හෝ දුර ගමනක් ගිය බවයි</topic>
    <author/>
    <content>නාරදගේ හඬ ඇහෙද්දී දැනෙන්නේ ඔහු කොහේ හෝ දුර ගමනක් ගිය බවයි- නීලා දිසාසේකරමෙරට ප්‍රථම සරසවිය සම්මානලාභී චිත්‍රපට පසුබිම් ගායක නාරද දිසාසේකරයන් වෙනුවෙන් සංවිධානය වන උපහාර සමරු උලෙළ මේ මස 28 වැනි අඟහරුවාදා සවස 5.30 ට බත්තරමුල්ල ජනකලා කේන්ද්‍රයේදී පැවැත්වේ.පුරා දශක පහකට ආසන්න කාලයක් ස්වකීය ගායන මාධූර්යයෙන් හෙළ ගීත සාහිත කෙත පෝෂණය කළ නාරදයන්, අප අතරින් නික්ම ගොස් දෙවසරක් පිරීම නිමිත්තෙන් මෙම උපහාර උලෙළ සංවිධානය කරන්නී, පිය බිරිය නීලා දිසාසේකරයි.මෙම උලෙළේදී, ‘නාරද දිසාසේකර ජීවන මතක සටහන්’ ඇතුළත්, සිළුමිණ මාධ්‍යවේදිනී ඉනෝකා පෙරේරා බණ්ඩාර සංස්කරණය කළ ’මුදු හදවතක තතු...’ ග්‍රන්ථයද දොරට වැඩීමට නියමිතය.අප රටේ කලා මණ්ඩල හා කලා සංවිධාන කොතෙකුත් තිබියදී, බිරියක අතින් මෙවැනි කටයුත්තක් සිදු කිරීම තරමක් පුදුම සහගතය.”නාරද කියන්නේ මේ රටේ සංගීත ක්‍ෂේත්‍රයට යමක් කළ කෙනෙක්. ඇත්තටම මට හිතුණා ඔහු හෙළ ගීත සාහිත්‍යයට කළ සේවාව වෙනුවෙන් හැමදාම කරන දන් – පින්වලින් ඔබ්බට ගොස් මේ දෙවර්ෂ පූර්ණයේ ඔහුට උපහාරයක් පුදන්න. ඔහු පිළිබඳ ලියා තබන්න.නාරදගේ නැගණියගේ පුතු වන නලේන්ද්‍ර අමරසිංහ යුවළ, නාරදගේ පාසල වන කළුතර විදුහලේ ආදි සිසු, මේජර් ජෙනරාල් නිස්සංක විජේසිංහ යුවළ, මොරටුව වේල්ස් කුමරි විදුහලේ හිටපු නියෝජ්‍ය විදුහල්පතිනියක වන පුෂ්පා මලලසේකර මහත්මිය, මේ උත්සවයේදී මට සහාය දුන් සමීපතමයන්.නාරද ජීවත්ව සිටින තාක් මට ඕනෙ වුණේ ඔහු සතුටින් තබන්න. ඔහු මිය ගිය පසුත් මට ඕනෙ වුණේ ඔහු ගැන මතකය මේ රටේ ගීත රසිකයන් අතර නොමැකෙන සේ සටහන් කර තබන්න.දින තුනක් උදේ - සවස මහන්සි වෙමින් බොරැල්ල කනත්තේ ඔහු වෙනුවෙන් මා සොහොන් කොතක් සෑදෙව්වෙ පළමු වර්ෂ පූර්ණය වෙනුවෙන්.එම බිම් කඩ ලබා ගන්නට උදව් කළ දිනේෂ් ගුණවර්ධන ඇමැතිතුමාගේ පුතු යදාමිණී ගුණවර්ධනට මා ස්තූති කළ යුතුයි.මට හිතෙන්නෑ නාරද මිය ගිහින් වග. ගෙයි බිත්ති පුරා ඔහු හිනැහෙන පිංතූර. ගමනක් යන හැම මොහොතකමත් රියැදුරු අසුනේ හිඳින මට, නාරදගේ ගී හඬ ඇති සී.ඩී. පටය ඇහෙන්නම ඕනෙ. ඔහුගේ හඬ ඇසෙන විට, හිනැහෙන රුව දකින විට, කොහේ හෝ දුර ගමනක් ගොස් ඇති වග පමණයි මට දැනෙන්නෙ.මං නාරදව දැන හඳුනා ගත්තේ අවුරුදු 11 ක ළදැරියකව සිටියදී. එතකොට මං මගේ මාමාගේ කළුතර නිවෙසේ නැවතී හිඳ කළුතර බාලිකාවට පාසල් ගිය සමය. හැම සති අන්තයකම මාමාගේ ඒ ගෙදරට අමරදේවයන් සහ නාරද ආවා ගීත ගයන්න.වෛද්‍යවරයකු වූ ඒ මාමා සංගීතයට බොහෝම ළැදි කෙනෙක්. ඒ නිවෙසේ හැම සති අන්තයේම පැදුරු පාටියක් තිබුණා. මට අවුරුදු 18 වෙනකොටත් නාරදගේ ඇසුර එහෙමමයි. අපි පෙම්වතුන් වුණා.ඒත් ඒ තුරුණු වියේදීම අපි දෙන්නගේ ප්‍රේමයට තහංචි වැටුණෙ පවුල් බලය හා වැඩිහිටියො නිසා. නාරදත් මාත් ආයෙ මුණ ගැහෙනකොට අපි ජීවිතේ මැදි වයසත් පහුකරලා. දෙදෙනාම හුදෙකලා වෙලා. නාරද හුඟක් කරදරවලට මුහුණ පා ඇති බව දැනුණා.මං ඕස්ට්‍රේලියාවේ පුරවැසිභාවයත් අතහැරලා මෙහෙ ආවෙ නාරද හොඳින් බලාගන්න ඕනෙ නිසා. මගේ දූලා දෙන්නා නාරදව පිළිගත්තා.ඇත්තටම නාරද මිය ගියේ ඉතාම ගෞරවනීය විදියට. ඔහුව මං දඹදිව වැන්දුවා. සතුටු හැම තැනකම එක්ක ගියා.නාරද ගත කළේ බොහොම නිවුණු අල්පේච්ඡ ජීවිතයක්.ඒ සරල – නිවුණු ජීවිතයට මාත් හුරුවුණා.අවසන් කාලයේ ඔහු ගත කළේ පොඩි දරුවෙක් වගේ. ‘නීලෝ...’ කියා ගත්තු ගමන්. මට ඕනෙ වුණා නාරදගේ ළමා වියේ පටන්, තුරුණු විය ගුවන් විදුලි ජීවිතය – අපේ ප්‍රේමණීය යටගියාව ලියා තබන්න.ජ්‍යෙෂ්ඨ මහාචාර්ය කාලෝ ෆොන්සේකා, ජ්‍යෙෂ්ඨ මහාචාර්ය සුනිල් ආරියරත්න, විශාරද නන්දා මාලිනි, ප්‍රවීණ ගීත රචක එඩ්මන්ඩ් ජයසූරිය, නීතිඥ රවී ජයවර්ධන, ප්‍රවීණ මාධ්‍යවේදී අනුර ෆොන්සේකා, විජිත් කුමාර් සේනාරත්න ගුණසිරි ජයවර්ධන හා උදය මානවසිංහ නාරදගේ ඒ විවිධ යුග පිළිබඳ මතක සටහන් ඇතුළත් ලිපි කිහිපක් මෙම ග්‍රන්ථයට එක් කළා.මාත් නාරදත් ගත කළ ඒ ප්‍රේමණීය අතීතය ලියා තැබුවේ සිළුමිණ – රසඳුන මාධ්‍යවේදිනි ඉනෝකා පෙරේරා බණ්ඩාර. මේ ග්‍රන්ථය සංස්කරණය කළේත් ඈමයි.ඒ වගේමයි පොත මුද්‍රණය කළ ගොඩගේ සමාගම.මේ සියලු කැපවීම්වල ප්‍රතිඵලය තමයි මෙම 28 වැනිදා නාරද උපහාර උලෙළේදී ‘මුදු හදවතක තතු’ නමින් දොරට වඩින්නේ.ප්‍රධාන ආරාධිතයා ලෙස දිනේෂ් ගුණවර්ධන අමාත්‍යතුමාත් ප්‍රධාන දේශක ලෙස මහාචාර්ය කාලෝ ෆොන්සේකාත් සහභාගී වන මෙම උපහාර උලෙළ සංගීතවත් කරන්නේ යුද හමුදා තූර්යවාදක කණ්ඩායමයි.නාරද වෙනුවෙන් එදින ගයන්නට එන නන්දා මාලිනිය, රෝහණ වීරසිංහ, දයාරත්න – අමරා යුවළ, රූපශිඛා රණතුංග, ටී.එම්. ජයරත්න, බන්දුල විජේවීර, ජානක වික්‍රමසිංහ, රොනී ලීච් සහ රන්ජන් සාලිය හිතවත් ශිල්පීන් සැමට මා ස්තුති වන්ත විය යුතුයි.2004 වසරේ හොඳම විශේෂාංග රචකයාට හිමි උපාලි විජයවර්ධන සම්මානය සහ 2008 වසරේ පැවැති මෙරට ප්‍රථම මාධ්‍යවේදිනී සම්මාන උළෙලේ, හොඳම විශේෂාංග ලේඛිකාවට හිමි සම්මානය දිනාගත්තාය.ශ්‍රී ලංකාවේ ප්‍රථම වර්ණ චිත්‍රපටය වූ රන්මුතු දූවට 50 වසරක් සපිරෙන මේ වසරේ අගෝස්තු මාසයේ දිනෙකම, එම චිත්‍රපටයේ හොඳම පසුබිම් ගායක ලෙස 1964 වසරේ ප්‍රථම සරසවිය සම්මාන ලද නාරද දිසාසේකර පිළිබඳ කෘතියත් ඈ අතින් සංස්කරණය වීම සුවිශේෂී කටයුත්තකි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208268</link>
    <topic>ඔය නෙතු හැඬවූ තරම්</topic>
    <author>ජෝජ් රොබ්සන් ද සිල්වා</author>
    <content>ඔය නෙතු හැඬවූ තරම්ඔබ තරම් පෙම් කළ කිසිවෙක්නැති තරම් මේ ලෝකයෙ කොහෙවත්ඔබට මං ආදරේ බව මෙතරම් - වැටහුණේඔබ වෙන් වී ගියදාඅදහන්නත් බෑ කොහේ තිබුණාදෝමේ තරම් ආදරේ රැය පුරා - ඉකි ගසාරතට හැරී දෙනුවන් පුරාමල් සිනා - මැවෙනවාගිලන් වී හද පාරලාආයෙත් ඔබ මට හිමි වේ නම්ආත්මයෙන් ඔබ අදහන්නම්තවකෙකු හට හිත දී ඇත්නම්සුබ පතලා ඈතට වෙන්නම් තනි වෙලා - මා ලොවේහිරු නොනගින මේ වසන්තේදිවි තුරා - විඳවමීඅහිමි කරන් මගෙ ආදරේආයෙත් ඔබ මට හිමි වේ නම්ආත්මයෙන් ඔබ අදහන්නම්තවකෙකු හට හිත දී ඇත්නම්සුබ පතලා ඈතට වෙන්නම් පද රචනය - ඩිලාන් ගමගේසංගීතය - රදීෂ් වැන්දබෝනාගායනය - තීක්ෂණ අනුරාධමම හිතනවා මේ තමයි මගේ කාලය කියලා. මේ දිනවල වැඩියෙන්ම ඇහෙන ගීත වැඩි ගණනක පද සංකල්පනා මගේ නිර්මාණයි. මම ලියන ලියන හැම ගීතයම ජනපි‍්‍රය වෙනවා. සාහිත්‍යමය වටිනාකමක් ඇතුව සරලව ලියනවා නම් රසිකයින්ගේ හදවත්වලට එවැනි ගී ඉක්මනින් සමීප වෙනවා.එලෙස පවසමින් මෙවර “ගී මිහිර” ගෙනෙන්ට අප හා එක්වෙන්නේ නව පරපුරේ ගී පද රචකයකු වන ඩිලාන් ගමගේ ය. ඩිලාන් පවසන්නේ සැබෑවකි පසුගිය දිනවල අපට නිතර ඇසුණු “වෙන් වී දැන් යන්න ඉතින්” (චාමික සිරිමාන්න) - “මේ ඇස් දිහා බලන්” (ශිහාන් මිහිරංග) “දුන්නු වේදනා” (නිරෝෂා විරාජිනි) - “ළං ළං වෙලා” (නොයෙල් රාජ්) වැනි ගීතවල සංකල්පනා හිමිකරු ඩිලාන් ය.එම ගී අතරින් “ඔබ තරම් පෙම් කළ කිසිවෙක්” ගීතයට හිමි වී ඇත්තේ විශේෂ තැනකි. වර්තමාන සමාජයේ ඇතැම් පෙම්වතුන්ට සිය පෙම්වතියගේත් ඇගේ ආදරයේත් අගය දැනෙන්නෙත් තමන් ද ඇයට පෙම් කළ බව වැටහෙන්නෙත් ඇය අහිමි වී යාමෙන් පසුවයි. එවැනි පෙම්වතුන් වෙනුවෙන් ලියැවුණු “ඔබ තරම්” ගීතයේ සංකල්පනාව පිළිබඳව ඩිලාන් “රසඳුන” සමඟ කළ කෙටි පිළිසඳර මෙසේ ය.“මගේ මිතුරෙක් උන්නා නිදහසේ සැහැල්ලුවේම ඉන්න කැමැති. දුරකථනයෙන් ඇමතූ තරුණියක් සමඟ මිතුරු වී සිටි ඔහු ටික කාලයකින් ඇගේ පෙම්වතා වුණා. ඇය ඔහුට පෙම් කෙරුවේ පුදුමාකාර විදිහට. නිතරම දුරකථනෙන් අමතා කෑව ද, බිව්ව ද, සුවෙන් ද, සතුටින් ද කියා සොයා බලනවා. ඒත් මගේ මිතුරාට එය කරදරයක් වගේ දැනෙන්න වුණාම ඔහු වෙනත් තරුණියකට ළං වෙන්න ගත්තා. හැබැයි කලින් පෙම්වතිය ඒ බව දන්නේ නැහැ. එමෙන්ම දෙවැනි මිතුරිය සමීපව ඇසුරු කළාට එය පේ‍්‍රම සම්බන්ධයක් දක්වා දුර ඇසුරක් වුණෙත් නැහැ.”“ඒ අතර මුල් පෙම්වතිය නිරතුරුවම කතා කරලා අහන්න ගත්තා, ‘මං මේ තරම් ආදරේ කරද්දීත් මට මෙහෙම වෙනස්කම් කරන්නෙ ඇයි?’ කියලා. එහෙම කාලය ගෙවී යද්දී ඇය දින කිහිපයක් නිහඬ වුණා. දැන් දුරකතන ඇමතුම්, කෙටි පණිවිඩ කිසිවක් නැහැ. ඇගේ දුරකථනයත් විසන්ධි කරලා. ඔන්න එවිට මගේ මිතුරාට දැනෙන්න පටන් ගත්තා ඇයගේ අගය, ආදරය කොතරම් ද කියලා. එපමණක්ම නොවේ, තමන් ඇයට මොනතරම් ආදරේ ද කියලත් ඔහුට දැනෙන්න ගත්තා. මගේ මිතුරාගේ අත්දැකීම අද අපේ සමාජයේ පෙම්වතුන් අතර බහුල අත්දැකීමක්. ඔවුන් වෙනුවෙන් තමයි මම ‘මේ තරම් පෙම් කළ කිසිවෙක්’ පද රචනය කෙරුවේ. රසික රසිකාවියන්ගේ හදවත් වලට දැනෙන මෙවැනි ගීතයක් ලියන්න ලැබීම ගැන අද මම විශාල සතුටක් ලබනවා.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av1208269</link>
    <topic>බලාගෙනයි, කුණාටුවකට කලින් මුහුද හරිම නිහඬයි</topic>
    <author>අරුණි මුතුමලී</author>
    <content>බලාගෙනයි, කුණාටුවකට කලින් මුහුද හරිම නිහඬයි- සේනක විජේසිංහරංගනය, සටන් කලාව, දේශපාලනය යන ක්ෂේත්‍රවල වරින් වර සිය භූ®මිකාව රඟ දක්වමින් ප්‍රේක්ෂක හදවත් හි රැඳුණු චරිතයක් වන සේනක විජේසිංහ මෑත කාලයේ අපේ නෙත් මානයෙන් ඈත් වූ බවක් දැනෙන්නට විය. මේ පිළිබඳවත් ඔහුගේ අනාගත කටයුතු සැලසුම් කර ඇති ආකාරය පිළිබඳවත් ඔහු මෙසේ අපට පැවසීය.ටික කාලෙක සිට ඔබ නිහඬ ඇයි?එක කාරණයක් තමයි 2006 දී මට වුණු රිය අනතුරෙන් පසුව වැඩ රාජකාරි විශාල වශයෙන් අඩුවීම. අනෙක සමස්තයක් ලෙස මෙගා නාට්‍ය කලාව නවතීවිය කියා හිතූ නිසා එයට විරෝධය දක්වා වසර පහක් තිස්සේ මගේ ප්‍රධාන ආදායම් මාර්ගයෙන් මට බැහැර වෙන්න සිදුවුණා. ඇත්තම කීවොත් මාව බැහැර කළා. ඒ සමහර විට මා කී දේ වැරදියට තේරුම් ගත් නිසා වන්නත් පුළුවන්.අනෙක මම අධ්‍යක්ෂණය කළ සටන්, නැටුම් ආදී සියල්ල අයත් ටෙලිනාට්‍ය තුනක් පමණ වසර හත අටක් තිස්සේ එක් නාළිකාවක විකාශය කරගත නොහැකිව මාෆියාවකට කෙනෙහිලිවලට අහුවෙලා නිසාත් මේ දිනවල මාව දකින්න ලැබෙන්නේ නැහැ.ඊළඟට පිට අධ්‍යක්ෂවරුන්ගේ ටෙලිනාට්‍යවල රඟපෑවත් කරුමෙකට ඒවා විකාශය වන්නේ නෑ. ඒ නිසයි මා නිහඬ යැයි ප්‍රේක්ෂකයන්ට දැනෙන්නේ.එතකොට ඔබේ සටන් කලාව?බුදු හාමුදුරුවොත් දේශනා කර තිබෙනවා තමන් උගත් ශිල්පය හැර වෙනත් මිතුරකු නෑ කියලා. ඉතින් මා මේ ජීවිතයේ අත් නොහැරිය එක ම දේ තමයි සටන් කලාව. හැලහැප්පීම් රැසකට මුහුණ දුන්නත් මම මගේ ශිල්පය අත් නොහරින්න පරෙස්සම් වුණා.සමහරු මාව මගේ නම විනාශ කරන්න කෙනහිලිකම් කරද්දී අද මට සරණක් වෙලා මා අතහැර නොගියේ මගේ සටන් කලාව පමණයි. මගේ ඒ පරම මිත්‍ර කලාව මම අපේ රටේ දරුවන්ට ඉගැන්වීමට විශාල කටයුත්තක් සංවිධානය කරමින් යනවා.මේ කාරණය මම මුලින් ම කියන්නේ ‘රසඳුන’ ට යි. ලෝකේ සටන්වලින් ජනප්‍රිය වූ බෲස්ලී ආත්ම කොටගත් කුඩා දරුවකු පිළිබඳ ලියැවුණු ළමා කතාන්තරයක් තිබෙනවා. පුංචි බෲස්ලී නමින් එය දෙසැම්බරයේ චිත්‍රපටයකට නැඟෙනවා. එය අන්තර්ජාතික මට්ටමට යන චිත්‍රපටයක් ලෙසයි අප නිර්මාණය කරන්නේ.ඔබේ දේශපාලන ජීවිතයට මොකද වුණේ?මගේ දේශපාලනය ආරම්භ වුණේ 1985 දේශප්‍රේමී ව්‍යාපාරය සමඟයි. ඉන්පස්සේ දැවැන්ත මර්දනයකට මුහුණ දුන්නා. ඒත් වාමාංශික ව්‍යාපාරයේ ම ඉන්න ඕන නිසා නව සම සමාජ පක්ෂයට බැඳුණා. එහි විවිධ අර්බුදකාරී තත්ත්වයක් නිසා 2004 දී ශ්‍රී ලංකා නිදහස් පක්ෂය සමඟ එක්ව කටයුතු කරමින් සන්ධානය දිනවීමේ සටනේ ‘ජනතා කලාකරුවෝ’ වේදිකාවේ ප්‍රධාන කථිකයකු බවට පත් වුණා. ඉන් පසු 2005 ජනාධිපතිවරණයේ කලාකරුවන්ගේ වේදිකාවේත් ප්‍රධාන කථිකයකු වුණා.ඉන් කලාකරුවන්ගේ දේශපාලනයෙන් ඈත් වුණත් 2008 දී යුද්ධය ජය ගන්න යන වේලාවේ ජනපතිතුමන්ගේ දෑත් ශක්තිමත් කරන්න රට වෙනුවෙන් ‘කලාකරුවෝ ජාතික සංසදය’ මගේ ප්‍රධානත්වයෙන් පටන්ගත්තා. සබරගමු, පළාත් සභා ඡන්දේ වෙලාවෙදි අපේක්ෂකයකු හැටියට තරග කළා. 2009 ජනාධිපතිවණය ඉතාම දරුණු මුහුණුවරක් ගෙන දේශද්‍රෝහී ක්‍රියාකාරිත්වය වැඩි වෙද්දී නිල් බළකායේ කලාකරුවන් සම්බන්ධීකරණය කරමින් කිසිදු දේශපාලනයට නො ආ නවක තරුණ කලාකරුවන් එක් කරගෙන රැස්වීම් 500 ට අධික සංඛ්‍යාවක් පැවැත්වූවා. රට වෙනුවෙන් ඒ කළ දේට මට අදත් සතුටුයි. ඒත් ඒ දේවල් ඉවසගන්න බැරි වුණු පිරිසකුත් හිටියා. මේ අය විවිධ චෝදනා එල්ල කරමින් මාව එතැනින් ඈත් කරන්න උත්සාහ කළා. නමුත් කේළාම්වලට නොරැවටෙන අවංක නායකත්වයක් තිබෙන නිසා අදටත් මම මගේ සේවය ඒ දේශපාලනය වෙනුවෙන් සපයනවා.ඇතැම් වෙබ් අඩවිවල ඔබ ගැන සඳහන් වුණ දේවල් පිළිබඳ මොකද හිතෙන්නේ?මඩ වෙබ් අඩවි පමණක් නෙවේ මඩ පුවත්පත් පවා අපේ රටේ ක්‍රියාත්මක වෙනවා. ඒ ගැන ආරක්ෂක ලේකම්තුමා ගත් තීන්දුවට අප ඉතාම සතුටුයි. මා දන්නා විදිහට ඔය මඩ මාධ්‍ය හසුරුවන ප්‍රධාන අය ප්‍රසිද්ධියේ එළියට එන්න බැරි විරූපී අය. නළුවන් වෙන්න ගිහින් බැරි වුණු, ජනප්‍රිය වෙන්න උත්සාහ කරලා අසාර්ථක වුණු, කෙළින් හිටගෙන ඉන්න බැරි දුර්වල අය ගැන අනුකම්පා කරල උපේක්ෂාවෙන් ඔවුන්ගේ කතා දිහා අපි බලන් ඉන්නවා.අහිංසක විදිහට මුදල් උපයලා ගෙයක් දොරක් හදාගෙන අඹු දරුවෝ එක්ක ලස්සන පවුල් ජීවිත ගත කරන අපේ සහෝදර ශිල්පීන් ගැන අශික්ෂිත මඩ ගැහුව බව අප දන්නවා. ටෙලිනාට්‍යයක විස්තරයක් පටලවාගෙන මගේ නමටත් මගේ පවුලටත් දේශපාලනයටත් හානිවන අයුරින් මඩ ප්‍රචාර ගෙන ගියා. මට ඒ ගැන කියන්න තියෙන්නේ මඩ වළවල ලගින ඌරන් සමඟ කේසර සිංහයන් පැටලෙන්නේ නැහැ කියලයි. ඒ වගේ ම ඔතන තිබෙන්නේ මාධ්‍ය කලාව නෙමෙයි කියන එකයි.අනාගතයට ඔබේ බලාපොරොත්තු මොනවා ද?කලාකරුවන්ට ස්වාධීනව තම නිර්මාණ විකාශය කරගැනීමට එරෙහිව ඇති මාෆියාව ඉක්මනින් පහ වේවා කියන ප්‍රාර්ථනා කරනවා. ඒ වගේම කුණාටුවකට කලින් මුහුද හරි ම නිශ්ශබ්දයි. ඒ නිශ්ශබ්ද බව මහ විශාල පෙරළියක සලකුණක් බව මාව විනාශ කරන්න සිතන අය දැනගත්තොත් හොඳයි.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082610</link>
    <topic>අතීතයෙන් සහ අනාගතයෙන් පැහැබර හෙට දවසක්</topic>
    <author>ඉඳුනිල් වීරරත්න</author>
    <content>අතීතයෙන් සහ අනාගතයෙන් පැහැබර හෙට දවසක්ලොව පුරා රටවල් සිය ගණනක් තිබුණත් ක්‍රිකට් ක්‍රීඩාවෙන් ටෙස්ට් තත්වය ලැබූ රටවල් ඇත්තේ අත් ඇඟිලිවලින් දැක්විය හැකි තරම් කුඩා ගණනකි. මේ අතරින් අපේ මේ පුංචි ශ්‍රී ලංකාව සෙසු විශාල ප්‍රබල රටවල් අතර කැපී පෙනෙනම රට බවට පත්ව තිබීමත් ආඩම්බරයට කරුණකි.බ්‍රිතාන්‍ය කිරීටයට යටත්ව තිබූ නිසා අපට දායාද වුණු මහත්වරුන්ගේ ක්‍රීඩාවේ නියැළුණු අපේ කොල්ලන් මේ වනවිට ක්‍රිකට් වංශ කතාව අලුතෙන් ම ලියා තිබේ. 96 ලෝක ශූ®රයන් වුණු අපි මේ වනවිට අනුශූරයන් ලෙස ඉන්දියාවට පමණක් දෙවැනි වී සිටිමු. එක් දින සහ ටෙස්ට් පන්දු යැවීමෙන් වැඩිම කඩුලු දවා ගනිමින් තවත් සියවසකට හෝ බිඳ දමාවි යැයි සිතිය නොහැකි වාර්තාව ඇත්තේ ද අපේ මුරලි සතුවයි.වේගවත්ම ශතකය, වේගවත්ම අර්ධ ශතකය වාර්තා කරන්නට වමත් කසකාරයා සනත් සමත් වූවා සේ ම ඕවර 50 එක්දින තරගවල පළමු ඕවර 15 තුළ වේගයෙන් ලකුණු රැස්කිරීමේ රටාව හඳුන්වා දෙන්නට සනත් - කළු ආරම්භක පිතිකරු යුගළයට හැකිවිය.මංගල ටෙස්ට් තරගයටත් සිය වැනි ටෙස්ට් තරගයට ක්‍රීඩා කිරීමේ දුර්ලභ වාර්තාව අර්ජුන රණතුංග ගේ නමින් ලියැවී ඇති අතර, පිට පිට පන්දු 4 කින් කඩුලු, 4 ක් දවා ගැනීමේ කඩුලු ත්‍රිත්ව වාර්තාව ‘රත්ගම එක්ස්ප්‍රස්’ ලසිත් මාලිංග සතු ය.ක්‍රිකට් ලොවේ ක්‍රීඩකයකුගේ නමින් පිති පහරක් ඇත්නම් ඒ ඩිල්ෂාන් හඳුන්වා දුන් ඩිල්ස් කූප් පහරයි. පිතිකරු සබඳතා ඉනිමක වැඩිම ලකුණු ලබාගත් වාර්තාව වැනි ක්‍රිකට් වංශ කතාවේ සුවිශේෂී වාර්තා ගොන්නක් ම ශ්‍රී ලංකා නාමයත්, ශ්‍රී ලංකා ක්‍රීඩකයන් නාමයන් ඉදිරියේදී බොහෝ ගණනක් ලියැවී තිබේ.ලොව පුරා දක්ෂ ක්‍රීඩකයින් අගය කිරීමට ජාත්‍යන්තර ක්‍රිකට් කවුන්සිලය වාර්ෂිකව පවත්වන (LG ICC Awards) එල්ජී අයි.සී.සී. සම්මාන උලෙළ මෙවර පැවැත්වීමට නියමිතව ඇත්තේ ශ්‍රී ලංකාවේ.9 වැනි වරට පවත්වන මෙම සම්මාන උලෙළ සැප්තැම්බර් 15 වැනිදා කොළඹදී පැවැත්වෙන අතර මේ වනවිට ඒ සඳහා නිර්දේශිත ක්‍රීඩක නම් ලැයිස්තුව ප්‍රකාශයට පත් කර තිබේ.මේ අතරින් වඩාත් ම කැපී පෙනෙන ක්‍රීඩකයා ලෙස කුමාර් සංගක්කාර වසරේ ක්‍රිකට් ක්‍රීඩකයා, වසරේ හොඳම ටෙස්ට් ක්‍රිකට් ක්‍රීඩකයා සහ වසරේ හොඳම එක් දින ක්‍රිකට් ක්‍රීඩකයා යන සම්මාන ත්‍රිත්වයටම නිර්දේශ වී සිටින්නේ, එලෙස නිර්දේශ වුණු ලොව පළමු ක්‍රීඩකයා වෙමින්.ලොව පුරා විසිරී සිටින කෝටි සංඛ්‍යාත ක්‍රිකට් ලෝලීන්ට අන්තර්ජාලය ඔස්සේ අගෝස්තු 31 දක්වා ඡන්දය භාවිතා කරමින් වසරේ ප්‍රියතම ක්‍රීඩකය (LG ..Peoples choice Awards) තෝරාගත හැකි අතර ඒ සඳහා ශ්‍රී ලංකාවේ කුමාර් සංගක්කාර, ඉන්දියාවේ සචින් ටෙන්ඩුල්කාර්, දකුණු අප්‍රිකාවේ ජැක් කාලිස් සහ වර්නන් පිලැන්ඩර් සමඟ එංගලන්තයේ ජේම්ස් ඇන්ඩර්සන් ගේ නම් නිර්දේශ වී තිබේ.ICC වසරේ ක්‍රිකට් ක්‍රීඩකයා සම්මානයට කුමාර් සංගක්කාර සමඟ පාකිස්ථානයේ සහීඩ් අජ්මාල්, දකුණු අප්‍රිකාවේ හෂීම් අමිලා, වර්නන් පිලැන්ඩර්, ඕස්ට්‍රේලියාවේ මයිකල් ක්ලාර්ක්, එංගලන්තයේ ඇලෙස්ටයා කුක්, ඉන්දියාවේ විරාට් කෝලි සහ බ. කොදෙව් හි ස්ටෙෆ්නී ටේලර් නිර්දේශ වී සිටිති.වසරේ ටෙස්ට් ක්‍රිකට් ක්‍රීඩකයා සම්මානයට සංගා සමඟ සහීඩ් අජ්මාල්, හෂිම් අම්ලා, ස්ට්‍රවර්ට් බ්‍රෝඩ්, ෂිවනරින් චන්ද්‍රපෝල්, මයිකල් ක්ලාක්, ඇලෙස්ටයා කුක්, ජැක් කලිස්, වර්නන් පිලැන්ඩර්, මැට් ප්‍රයර්, මාලන් සැමුවල්ස්, ඩේල් ස්ටේන් සහ ඒබීඩී පිලියර්ස් නිර්දේශ වී තිබේ.වසරේ එක්දින ක්‍රිකට් ක්‍රීඩකයා සම්මානයට කුමා සහ ලසිත් මාලිංග ශ්‍රී ලංකාවෙන් ද, ෂහිඩ් අෆ්රීඩි, සඉඩ් අජ්මාල්, මයිකල් ක්ලාක්, ඇලෙස්ටයා කුක්, එම් එස් දෝනි, ස්ටීවන් ෆින්, ගෞතම් ගාම්භීර්, ෂකිබ් අල් හසන්, විරාට් කෝලි, බ්‍රෙන්ඩන් මැකලම්, ටෝනි මෝකල්, සුනිල් නරේන්, බ්‍රෙන්ඩන් ටෙයිලර් සමඟ ෂේන් වොට්සන් නිර්දේශ වී තිබේ.මේ සමඟ වසරේ විස්සයි 20 ජාත්‍යන්තර තරග බිමේ දක්ෂතා දැක්වූ ක්‍රීඩකයා තේරී ම සඳහා අපේ රටෙන් තිලකරත්න ඩිල්ෂාන් සමඟ අජන්ත මෙන්ඩිස් නිර්දේශ වී සිටී. 2011 අගෝස්තු 06 වැනිදා මහනුවර පල්ලෙකැලේ ක්‍රීඩාංගණයේදී ඕස්ට්‍රේලියාව එරෙහිව හයේ පහර 5 ක්, හතරේ පහර 12 ක් සමඟ පන්දු 57 කදී ඩිල්ෂාන් නොදැවී ලබාගත් ලකුණු 104 නිසාත් අජන්ත මෙන්ඩිස්, 2011 අගෝස්තු 08 වැනිදා ඕස්ට්‍රේලියාවට එරෙහිව පල්ලෙකැලේදී ඕවර 4 ක් යවා එක් නිලකුණු ඕවරයක් සහිත පන්දු 16 කදී කඩුලු 6 ක් ලබාගැනීමත් දක්ෂතා ලෙස ගෙන තිබේ.මීට අමතරව දිනේෂ් චන්දිමාල් සහ ලහිරු තිරිමාන්න වසරේ නැගී එන ක්‍රීඩකයා සම්මානයට නිර්දේශ වී සිටිති.2004 වසරේ පළමු වරට ලන්ඩන් නුවර දී පැවැත්වුණු මෙම සම්මාන උලෙළ මෙවර පැවැත්වෙන්නේ 9 වැනි වරටයි. 2005 වසරේ සිඩ්නි, 2006 වසරේ මුම්බායි, 2007 සහ 2009 වසරවල ජොහැන්නස් බර්ග්, 2008 වසරේ ඩුබායි, 2010 වසරේ බැංගලෝර් සහ 2011 වසරේ යළිත් ලන්ඩන් නුවර මෙම සම්මාන උලෙළ ඉතා උත්කර්ෂවත් ලෙස පැවැත්වී ඇත.2004 පළමු උලෙළේදී ශ්‍රී ලංකාවේ කිසිම කී‍්‍රඩකයකුට සම්මාන නොලැබුණු නමුත්, චමින්ද වාස් ලෝක ටෙස්ට් සහ එක්දින කණ්ඩායමට ඇතුළත් විය.2005 වසරේදී චමින්ද වාස් ලෝක ටෙස්ට් කණ්ඩායමටත්, මාවන් අතපත්තු ලෝක එක් දින කණ්ඩායමටත් ඇතුළත් වූහ.2006 වසරේ දී කුමා සංගක්කාර (කඩුලු රකින්නා) සහ මුරලිදරන් ලෝක ටෙස්ට් කණ්ඩායමට නම්කර තිබූ අතර, ලෝක එක් දින කණ්ඩායමේ නායකත්වයට මහේල ජයවර්ධනත්, දඟ පන්දු යවන්නා ලෙස මුරලිවත් ඇතුළත් විය.2007 වසරේදී ලෝක ටෙස්ට් කණ්ඩායමට කුමා සමඟ මුරලිත්, ලෝක එක් දින කණ්ඩායමට චමින්ද වාස්, සහ මුරලිත් ඇතුළත් වුණු අතර සුපිරි කණ්ඩායම ලෙස ශ්‍රී ලංකා කණ්ඩායමත් තෝරා ගැනිණි.2008 වසරේ දී ක්‍රිකට් ක්‍රීඩාවේ ජීව ගුණය රැකගත් කණ්ඩායම ලෙස ශ්‍රී ලංකා කණ්ඩායම තෝරා ගැනුණු අතර, වසරේ නැගී එන ක්‍රීඩකයා සම්මානය අජන්ත මෙන්ඩිස් ට හිමිවිණි. ලෝක ටෙස්ට් කණ්ඩායමේ සාමාජිකයින් ලෙස මහේල, සංගා (කඩුලු රකින්නා) සහ මුරලි ඇතුළත් වුණු අතර එක් දින කණ්ඩායමට අජන්ත මෙන්ඩිස් ඇතුළත් වුණා.2009 වසරේ දී විස්සයි 20 ජාත්‍යන්තර තරග වලදී හොඳම දක්ෂතා දැක්වූ ක්‍රීඩකයා ලෙස තිලකරත්න ඩිල්ෂාන් සම්මානයට පාත්‍ර වූ අතර, ලෝක එක්දින කණ්ඩායමට ඩිල්ෂාන්, නුවන් කුලසේකර සමඟ 12 වැන්නා ලෙස තිලාන් තුෂාරත්, ටෙස්ට් කණ්ඩායමට තිලාන් සමරවීරත් ඇතුළත් ව සිටියා.2010 වසරේ ලෝක ටෙස්ට් කණ්ඩායමට කුමාර් සංගක්කාර ඇතුළුව සිටි අතර, ලෝක අනු ශූරයන් වුණු 2011 වසරේ ජාත්‍යන්තර ක්‍රිකට් පිටියේ සිය අණසක පැතිර වූ ශ්‍රී ලංකා කණ්ඩායමත්, එහි නායකත්වය දැරූ කුමාර් සංගක්කාරත් ලෝකයේ ම අවධානය දිනා ගැනීමට සමත් වුණා.මේ නිසාම 2011 වසරේ සම්මාන උලෙළේ දී වසරේ හොඳම එක්දින ක්‍රීඩකයා සහ ඹ්ට් ජනතා සම්මානය කුමාර් සංගක්කාරට හිමිවුණා.සේම ලෝක ටෙස්ට් කණ්ඩායමේ නායකත්වය සංගාට හිමිවුණු අතර, ඔහු එහි කඩුලු රකින්නා ද වුණා. එසේම ලෝක එක් දින කණ්ඩායමට ඩිල්ෂාන් සංගා සහ 12 වැනි ක්‍රීඩකයා ලෙස ලසිත් මාලිංග නම් කර තිබුණා.මෙවර ක්‍රීඩකයින්ට අමතරව, 96 ජයග්‍රාහී කණ්ඩායමේ සාමාජිකත්වය දැරූ වත්මන් ක්‍රිකට් විනිසුරු කුමාර් ධර්මසේන ද වසරේ විනිසුරුවරයා ලෙස ඩේවිඩ් ෂෙපර්ඩ් කුසලානය සඳහා නිර්දේශ වී සිටින අතර, 2012 අයිසීසී සම්මාන රාත්‍රියේදී ලක්මවගේ ක්‍රිකට් විරුවන් සම්මාන පිට සම්මාන ලබාගතහොත් මවුබිමට ගෞරවයක් ම වේවි. යම් හෙයකින් කුමාර් ලා දෙදෙනාම එකම වේදිකාවක සම්මාන ලබාගතහොත් එය අතීතයත් වර්තමානයත් තුළින් අපේ රටේ ක්‍රිකට් ක්‍රීඩාවේ අනාගතයට සුබදායි පණිවුඩයක් ද වේවි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082611</link>
    <topic>පැරැණි චිත්‍රපට මට දෙන්න</topic>
    <author/>
    <content>පැරැණි චිත්‍රපට මට දෙන්න’ටොරානා වීඩියෝ මූවිස්’ අධිපතිකුමාර් කොතලාවලමහා ගත්කරු මාර්ටින් වික්‍රමසිංහ ශූරින්ගේ ‘විරාගය’ සහ ‘මඩොල් දූව‘ ග්‍රන්ථ ඇසුරින් ආචාර්ය තිස්ස අබේසේකරයන් අධ්‍යක්ෂණය කළ ‘විරාගය’ චිත්‍රපටයේ සහ ආචාර්ය ලෙස්ටර් ජේම්ස් පීරිස් අධ්‍යක්ෂණය කළ ‘මඩොල් දූව‘ චිත්‍රපටයේ ඩී.වී.ඩී. පසුගියදා නිකුත් වූවා. මෙම කර්තව්‍යයට දායකත්වය දුන් ටොරානා වීඩියෝ මූවිස් අධිපති කුමාර් කොතලාවල මහතා පසුගියදා අපත් සමඟ කළ සාකච්ඡාවක සටහනකි මේ.මට මුලින්ම කියන්න තිබෙන්නේ ‘විරාගය’ සහ ‘මඩොල් දූව‘ පමණක් නොව සිංහල සිනමාවේ තිබෙන පැරණිතම චිත්‍රපටය ඩී.වී.ඩී. කරන්න මට අවස්ථාව දෙනවා නම් ඒකත් කරන්න මම ලෑස්තියි කියන එකයි.පැරණි සිංහල චිත්‍රපට ගැනල හිතනකොට ‘සුජාතා’, ‘ඩිංගිරි මැණිකා’, ‘වන මෝහිනි’, ‘මාතලන්’, ‘සංදේශය’, ‘කැලෑහඳ’, ‘දෛවයෝගය’, ‘දෙයියන්ගේ රටේ’ වැනි චිත්‍රපට රාශියක් මගේ මතකයට එනවා. ඇත්තටම කියනවා නම් මේ හැම දේකටම මට අවසරයක් ලැබෙනවා නම් මේ චිත්‍රපට ඩී.වී.ඩී. කරන්න මම ලෑස්තියි.’විරාගය’, ‘මඩොල් දූව‘ ඩී.වී.ඩී. කරන්න කලින් මම චිත්‍රපට රැසක් ඩී.වී.ඩී. කළා. ආචාර්ය ලෙස්ටර් පීරිස්ගේ චිත්‍රපට පමණක් මේ වනවිට 07 ක් කරලා තිබෙනවා. නමුත් ඒ නිමිතිකොටගෙන උත්සවයක් සංවිධානය කළේ පළමු වතාවකයි.මාත් සමඟ සමීප සබඳතා පවත්වන කලාකරුවන්ගේ අදහස් එක්ක තමයි මම මෙවැනි තීරණයක් ගත්තේ. නමුත් දැන් මට හිතෙනවා ආචාර්ය ලෙස්ටර් පීරිස්ගේ චිත්‍රපට රැසක් ඩී.වී.ඩී. කරපු වෙලාවේ ඒ වෙනුවෙනුත් මෙවැනි උත්සවයක් කළා නම් කොච්චර හොඳද? කියලා.කොහොම නමුත් ‘විරාගය’ සහ ‘මඩොල් දූව‘ DVD දෙක ගැන කතා කරන විට විශේෂ දෙයක් සටහන් කරන්න ඕන. මේ චිත්‍රපට දෙකේම අයිතිය තිබුණේ මාර්ටින් වික්‍රමසිංහ භාරකාර මණ්ඩලයට.එහිදී මේ කර්තව්‍යය සඳහා දොස්තර රංග වික්‍රමසිංහ ඇතුළු මාර්ටින් වික්‍රමසිංහ භාරකාර මණ්ඩලයේ අනුග්‍රහය නොඅඩුවම ලැබුණා. ඒ වගේම තමයි මේ චිත්‍රපට දෙකට අමතරව මහාගත්කරු මාර්ටින් වික්‍රමසිංහ ශූරින් පිළිබඳ කළ වාර්තාමය වැඩසටහනක් සහ එතුමන් විසින් ලියන ලද පොත් 85 ක මුල්කවරවල රූපමය වීඩියෝවක් ද මේ සඳහා ඇතුළත් කරලා තිබෙනවා. ඒ නිසා මාර්ටින් වික්‍රමසිංහ ශූරින් පිළිබඳ හා එතුමන්ගේ නිර්මාණ පිළිබඳ සොයන්නෙකුට මෙය ඉතාමත් වැදගත් වෙනවා.’විරාගය’, ‘මඩොල් දූව‘ DVD එළිදැකීමේ උලෙළට කලාකරුවන් ඇතුළු සිනමා ක්ෂේත්‍රයේ බොහෝ දෙනෙකුට ආරාධනා කළා. ඔවුන් බොහොම කැමැත්තෙන් මේ වැඩේ සාර්ථක කර ගන්න මට සහාය වූවා. මේ සියලු දෙනාටම මගේ ස්තුතිය පිරිනමන්න මම කැමැතියි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082612</link>
    <topic>අරවින්ද වගේ ම මම ජීවත් වෙන්නෙත් හෘද සාක්ෂියට එකඟවයි</topic>
    <author>හේමාලි විජේරත්න</author>
    <content>අරවින්ද වගේ ම මම ජීවත් වෙන්නෙත් හෘද සාක්ෂියට එකඟවයිසනත් ගුණතිලකඅරවින්ද, බතී, සරෝජිනී තවමත් සිනමා ප්‍රේක්ෂක හදවතේ සියුම් තැන් රිදවමින්, නැවත සෙනෙහසින් පිරිමදිමින් නොමැකෙන මතක සටහන් තැබූ චරිතය. පුරා වසර ගණනාවක් ගතවූවත් අදටත් මේ චරිත අපේ සිනමා ඉතිහාසයේ ජීවමානය. ආචාර්ය තිස්ස අබේසේකරයන් මහා ගත්කරු මාර්ටින් වික්‍රමසිංහ ශූරින්ගේ ‘විරාගය’ නවකතාව රිදී තිරයට නොගෙනාවා නම්, ‘විරාගය’ නවකතාව කියවමින් තමන් තුළ තමන්ටම ආවේණික වූ අරවින්දලා, බතීලා සහ සරෝජිනීලා අපේ සමාජයේ බොහෝ පාඨකයින් මවා ගන්නවා ඇත. එහෙත් ‘විරාගය’ සිනමා සිත්තම අපි හැමෝටම පොදු ‘අරවින්ද’ කෙනකු මැවුවේය. අප හදවතින් බැඳෙන ‘විරාගයේ’ ‘අරවින්ද’ මේ යැයි මනසේ මැවෙන අපූරු රූපයක් මැවුවේය. අරවින්දගේ චිත්ත සන්තානය සසල කළ ‘බතී’ කෙනෙකුගේ රූපය මැවුවේය.පෙරදා, අදමෙන් හෙටත් ආදරණීයව සිහිපත් කරන මේ චරිත අපට සමීප කළ ‘විරාගය’ චිත්‍රපටය ගැන නැවත නැවතත් අප සිහිපත් කරන්නේ ඒ නිසාය. ආචාර්ය තිස්ස අබේසේකරයන්ගේ ‘විරාගය’ චිත්‍රපටයේ සංයුක්ත තැටි (DVD) නිකුත්වීම මීට නිමිත්ත විය. අසූව දශකයෙන් පසු පරම්පරාවට මේ අග්‍රගණ්‍ය සිනමා කෘතිය නැරඹීමේ අවස්ථාව අහිමි වූ බව සත්‍යයකි. දේශීය සිනමාවට ආදරය කරන, සිංහල සිනමාව ගැන උනන්දුවක් දක්වන්නෙකුට ‘විරාගය’ යනු හදවතික් ආදරයෙන් වැලඳගත හැකි, වැලඳගත යුතු සිනමා සිත්තමකි.අනාගත පරපුරට මේ ආදරණීයත්වය බෙදා හදා දෙන්නට ‘විරාගය’ (DVD) නිකුත් කරමින් ටොරානා වීඩියෝ මූවිස් අධිපති කුමාර් කොතලාවල ඉදිරිපත්ව සිටියි. මේ නිමිතිකොටගෙන ‘විරාගයේ’ අති ප්‍රබලම භූමිකාව වූ ‘අරවින්ද’ගේ චරිතය මැවූ ප්‍රවීණ නළු සනත් ගුණතිලක සිය අතීත මතක මෙසේ රැගෙන එනු ලබයි. ‘විරාගය’ සහ අරවින්ද ඔහුගේ ජීවිතයට කෙසේ බලපෑවේදැයි මා නැඟූ පැනයට ලැබුණු පිළිතුර ඇතුළත මගේ සියලු ප්‍රශ්න සඳහා පිළිතුරු රැඳී තිබුණෙන් මම ඔහුට බාධා නොකළෙමි.’විරාගයට’ මා තෝරා ගැනීමේදී විශේෂයෙන් ම ‘විරාගය’ නවකතාවට ඇලුම් කළ, එය කියවපු එය හදාරපු බොහෝ දෙනා මෙය චිත්‍රපටයක් වීම පිළිබඳ අතිශයින් සතුටට පත් වූ නමුත් සනත් ගුණතිලක ‘අරවින්ද’ චරිතය රඟපෑම ගැන ඔවුන් තුළ තිබුණේ සාධාරණ විරෝධයක් බව මට වැටහුණා. ඒ විරෝධය මේ සාහිත්‍ය කෘතියටත් එයින් නිර්මාණය වන චිත්‍රපටයත් මගේ රඟපෑමෙන් සිදුවිය හැකි අගතිය නිසා සත්භාවයෙන් කළ විරෝධයක් බව තේරුම් ගැනීමට මට අපහසු වූයේ නැහැ. ඒ වගේම මා මෙය කළ යුතු බවත් චරිතයට සාධාරණය ඉෂ්ට කිරීමට මට හැකි බවත් පුන පුනා මගේ මනසට ඇතුළු කළේ ආචාර්ය තිස්ස අබේසේකරයන්. එමෙන්ම ඔහු වටා සිටි මහාචාර්ය කාලෝ ෆොන්සේකා, ගුණදාස අමරසේකර සහ දොස්තර රංග වික්‍රමසිංහ යන උපදේශක කමිටුවත් මේ මතයේම සිටියා. ඔවුන් සියලුදෙනාම මා ඒ කඳු මුදුනට යැවීමට විශාල තල්ලුවක් දුන්නා. ඒ තුළින් මා යම් ක්‍රමවේදයක් මේ චරිතය නිරූපණය කිරීමට ප්‍රථම චරිතය තේරුම් ගැනීමට සකස්කර ගත්තා. මුලින්ම මා රංග වික්‍රමසිංහයන් හමු වී ඔහුගේ පියාවන ඒ අමරණීය ග්‍රන්ථ කර්තෘවරයා වූ මාර්ටින් වික්‍රමසිංහ ‘අරවින්ද’ පිළිබඳ සිතූ අන්දම දැන ගැනීමට උත්සාහ කළා. ඒ මඟින් අරවින්ද යනු කිසිම විටෙක ජීවිතය පරාජය කර නොගත් ජීවිතය තේරුම් ගෙන එය ජයගත්තු බව මට වටහා දීමට රංග වික්‍රමසිංහයන්ට හැකි වුණා. ඔහු මට විස්තර කළා, අරවින්ද කියලා කියන්නේ ‘ගොළු හදවතේ’ දම්මි අහිමි වූ නිසා තම ජීවිතය කාලකන්නි කරගත් තවත් සුගත් කෙනෙක් නොවන බව.මෙවැනි උදව් කිරීම් අනුබල දීම් මහාචාර්ය කාලෝ ෆොන්සේකා හා ගුණදාස අමරසේකර අතින් ද සිදුවුණා. නමුත් මා වටා සිටි දැවැන්තම බලවේගය වුණේ තිස්ස අබේසේකරයි. ඔහු දැවැන්ත වෘක්ෂයක් සේ මා වසාගෙන පැතිරී සිටියා. ඒ වෘක්ෂය පාමුල සිටි මා මාවම මෙහෙයවා ගත්තා. මුලින් මා ‘විරාගය’ පොත කිහිපවතාවක් කියවද්දී ‘අරවින්ද’ තේරුම් ගැනීමට උත්සාහ කළා. සමහර ස්ථානවලදී කියවීම නවතා මේ මනුස්සයා මේ කියන්නේ මොනවාදැයි කියා මා ගොඩාක් කල්පනා කළා. එසේ කල්පනා කොට මා ලියූ බොහෝ සටහන් පවා තාමත් මගේ ළඟ ඇති. ‘විරාග‘යෙන් කියවෙන්නේ අරවින්දගේ කතාවට වඩා අපේ මනුස්සකම නේද යන්න පැහැදිලිව ඉස්මතුව ආවේ එවිටයි. ඒ මනුස්සකම යට කිසියම් බෝධිසත්ව ගුණයක් විද්‍යමාන වන බව පසුව මා තිස්ස අයියා සමඟ කළ සාකච්ඡාවලදී අවබෝධ කර ගත්තා.මේ සරල, චාම්, අල්පේච්ඡ ජීවිතය පිළිබඳ මා මෙලෙස තේරුම්ගෙන චිත්‍රපට චරිතයට පමණක් සීමා කිරීමට උත්සාහ කළා නම් ඒ රංගනය සාර්ථක වෙන එකක් නෑ. මා දැනුවත්වම වඩා නොදැනුවත්වම ඒ බොහෝ ගතිගුණ මා තුළ ක්‍රමක්‍රමයෙන් තැන්පත් වූ බව මා අද කියන්නේ ඉතාම අවංක සිතින්.එයට ප්‍රධාන හේතු දෙකක් තිබුණ. එකක් අරවින්ද කියන්නේ ජීවිතය ජයගත්ත යම් උත්තුංග ගතිගුණ පිහිටි තැනැත්තෙක් යැයි මා දැඩි ලෙස විශ්වාස කිරීම. දෙවැන්න නම් එවකට මා සමඟ ජීවත් වූ මගේ පියා සත්‍ය වශයෙන් මෙවැනි සරල ජීවිතයක් දැඩි ලෙස අගය කරන්නකු වීම.මා කුඩා කල සිටම මවට වඩා දැඩි ලෙස පියාට ලොල් කළා. මගේ පියා ධනවතෙක් නොවේ. නමුත් දැනුම අතින්, ඉගෙනුම අතින් බොහෝ දේවල් කියවීම අතින් ඔහු ඉතා ඉහළ ස්ථානයක වැජඹුණු බව ඔහු සමඟ සිටි ජ්‍යෙෂ්ඨ නීතිඥ මහතුන් පවා මට පසු කලෙක කියා සිටියා. ඒ වගේම ඔහු පිරිසුදුව ඇන්දත් ඇඳුම්වලට, සුපිරි ආහාරවලට, මත්පැන්වලට කවදාවත් ගිජු බවක් දැක්වූ තැනැත්තෙක් නොවෙයි. මට මේවා මතක් වුණේ ‘විරාගය’ කියවත්දී. ඒ වෙනකොට පියා ලෙඩ ඇඳේ. නමුත් අද ඔහු ජීවතුන් අතර නැතත් ඔහු ආදර්ශයෙන්, පැවැත්මෙන් මට කියාදුන් බොහෝ දේ මා අනුගමනය කරන්නේ දැන්. මට ඒවා තේරුම් ගැනීමට පුළුවන් වුණේ, මට ඒවා වැදගත් වුණේ මා ‘විරාගයට’ නැතිනම් අරවින්ද චරිතයට අනුගත වූ නිසයි.අරවින්ද කුමන බලවේග ආවත් ඔහු කළේ ඔහුට හරියැයි සිතුණ දේ. ඔහු නිවැරදි යැයි හිතපු දේ. එය තම හිතවතුන්ගේ, එය තම වංශවත් නෑදෑ පරපුරේ හිතවතුන්ගේ දෝෂාරෝපණයට හේතු වුණත් ඔහු ඒවාට නැමුණේ නැහැ. ඔහු සිටියේ අහිංසකයින්ගේ, පොඩි මිනිසුන්ගේ පැත්තේ කිවුවොත් වැරදි නෑ. ඔහු තමාට වඩා අන්‍යයන් ගැන, අන්‍යයන්ගේ සුඛ විහරණය ගැන උනන්දු වුණා කිවුවොත් එයත් නිවැරදියි. ඔහු තුළ ආත්මාර්ථකාමිත්වය තිබුණේ ඉතාමත් අඩුවෙන්. ඔහු පොදු සේවය සඳහා එළියට බැහැල වැඩ කළේ නැති වුණාට ඔහුගේ චින්තනය තිබුණේ ඊට සමාන අදහස්. පසුගිය දශක එකහමාරක් වැනි කාලයක් තුළ මා ලියූ ජීවිතය පිළිබඳ, මා මටම නැවත සමාලෝචනයක, විග්‍රහයක, විමර්ශනයක යෙදුණොත් මම මටම ඉතාම අපක්ෂපාති තීරණයකට එළඹුණොත් ඉහත කී ගතිගුණ අඩුවැඩි වශයෙන් මා තුළත් පිහිටා ඇති බව මා කියන්නේ ඉමහත් ආඩම්බරයෙන්.මා මීට ප්‍රථම කිසිම අවස්ථාවක මෙලෙස මා පිළිබඳ විග්‍රහයක යෙදී නැහැ. නමුත් අරවින්දගේ චරිත නිරූපණය ඔබගේ පෞද්ගලික ජීවිතයට බලපෑවේ කෙලෙසදැයි ඔබ මගෙන් විමසූ විට ඒ පිළිබඳ වඩ වඩාත් සංවේදී වූ මා මේ කරුණු ටික සොයාගත් බව සතුටින් කිව යුතුය. කුමාර් කොතලාවල අද කළ මේ වැඩෙන් විශාල ප්‍රතිඵලයක් මගේ ජීවිතයට ද ලබාගත් බව කිව යුතුය.මම විවිධ ක්ෂේත්‍රවලට දැනුවත්ව හෝ අහම්බෙන් හෝ, කැමැත්තෙන් හෝ, අකැමැත්තෙන් හෝ සම්බන්ධ වූ කෙනෙක් බව ඔබ හොඳින්ම දන්නවා. මේ මෑත භාගයේදී මගේ ‘එකමත් එක රටෙ’ක චිත්‍රපටය හදන්නට පෙර මා මගෙන්ම විමසා සිටියා මේ ක්ෂේත්‍ර වලින් ඔබ තෘප්තිමත් වන්නේ, ඔබ අවංකව තෘප්තිමත් වන්නේ කුමකින්ද කියා. ඉතා ඉක්මනින්ම මට පැහැදිලි පිළිතුරක් ආවා. ඒ පිළිතුර තමයි ‘රංගන’ ය.බලය, තත්වය, මුදල්, යාන වාහන, අනිකුත් යස ඉසුරු සියල්ලට වඩා සැබෑ සිනමා රංගනය මගේ හදවතේ දඟලන ප්‍රධාන ආශාව බව මට හොඳින් ප්‍රත්‍යක්ෂ වුණා. ඒකටත් ප්‍රධානම හේතුව ‘අරවින්ද’ මැවීම තුළින් මා ලබාගත්ත නිහතමානි ගෞරවය නොවේද? මා මුලින් කී අනෙකුත් කරුණු නැතුව මිනිහෙකුට ජීවත්වෙන්න බැහැ. නමුත් මගේ ජීවත්වීම සහ චරිත නිරූපණය අනිකුත් කරුණුවලට වඩා එකට බද්ධ වී තිබෙන බව මට වැටහෙනවා.අරවින්ද චරිතය මැවීමේදී තිස්ස අයියා මුලින් පටන් ගත්තේ සරල ජවනිකාවලින්. නැතිනම් තිර නාටකයේ දර්ශන අනුපිළිවෙළ තමයි රූගත කිරීම් කළේ. එය මාගේ එකම එක ඉල්ලීමයි. දිනෙන් දින වැඩකරගෙන යනවිට මෙහි නිමාව දකින්නේ කවදාදැයි සාමාන්‍ය පෘථග්ජන මනුෂ්‍යයෙකු ලෙසට මා තුළත් හැඟීමක් ඇති වුණා. මා එය සමනය කරගත්තේ මට ලැබෙන හැම දර්ශන ඛණ්ඩයක්ම මට ලැබී ඇති හොඳම අවස්ථාව බව සිතීමෙනුයි. එනිසා දවස් 60 ක් පමණ වූ දීර්ඝ කාලයක් එක දිගටම දර්ශන තලයේ ජීවත්වීම මට ගැටලුවක් වුණේ නෑ. ‘විරාගයේ’ රඟපෑමෙන් මා ඇතිකරගත් මේ අභ්‍යාසය, මේ ශික්ෂණය පසුව ‘කැඩපතක ඡායා’, ‘පාලම යට’, ‘සිසිල ගිනි ගනී’ වැනි මෙකී නොකී බොහෝ ගුණාත්මක සිනමාවේත්, ‘දිනුම, ‘සටන’, ‘නොම්මර 17’, ‘හොඳින් නැත්නම් නරකින්’ වැනි සම්පූර්ණ වාණිජ සිනමාවේත්, ‘මංගල තෑග්ග‘, ‘රජ දරුවෝ’ වැනි සමාන්තර සිනමාවේත් රැඳී සිටීමට මට විශාල රුකුලක් වුණා.එමෙන්ම අධ්‍යක්ෂවරයා සහ නළුව අතර තිබිය යුතු සහ සම්බන්ධය, සන්නිවේදනය පැවතිය යුත්තේ කොයි අන්දමට ද, නොපැවතිය යුත්තේ කොයි අන්දමටද යන්නත් මටම සාපේක්ෂව, මටම අදාළව නිර්ණය කර ගන්න ‘අරවින්ද’ රංගනය මට උදව් වුණා.එසේම බලය තිබෙනවිට, තත්ත්වය තිබෙනවිට ඉන්න යාළුවෝ ඒවා නැතිකොට පැත්ත පළාතේ එන්නේ නෑ කියන එකත්, සමහර වෙලාවට අපි ගොඩාක් උදව් කරපු යාළුවෝ පසුකලෙක අපිව දන්නේ නැති විදියට ඉන්න ආකාරයත් මනුෂ්‍ය ජීවිතයේ නිතරම සිදුවණු දෙයක්. මට විතරක් නොවෙයි ඕනම තරාතිරමේ කෙනෙකුට ඒවායින් නොසෙල්වී ඉන්නට, නින්දා වගේම, ප්‍රසංශාත්, ගල් වගේම මලුත්, ලාභ වගේම අලාභත්, යස වගේම අයසත් එක ලෙස විඳගන්න අරවින්දට හැකිවුණා. ඒ නිසා අරවින්දගේ ජීවිතේ අවසානයේ ගෙව්වේ තමන් තේරුම් ගත්ත, මනුෂ්‍ය ජීවිතය පිළිබඳ අවබෝධාත්මක සතුටකින්. ඒ සතුට හැමෝටම ලැබෙන්නේ නැහැ. මරණ මංචකයේදී බොහෝ දෙනා මරණයට බයෙන් දඟලන්නේ, කෑගසන්නේ මේ මනුෂ්‍යත්වය අවබෝධ කරගත නොහැකි නිසා. අරවින්ද හෘද සාක්ෂියට අනුව ජීවත්වුණු මනුෂ්‍යයෙක්. මමත් ජීවත් වන්නේ හෘද සාක්‍ෂියට අනුව. ඒ නිසා අද වුණත් මැරෙන්න බය නෑ. අකැමැතිත් නෑ. මැරෙන්නේ සතුටින්. මට ඒක කියලා දුන්නේ අරවින්ද ජයසේන.අරවින්ද ජයසේන කියලා කියන්නේ ජීවිතයත් එක්ක එක්තරා විදියක විප්ලවයක් කරපු කෙනෙක්. ඒ විප්ලවය නිහඬ විප්ලවයක්. කුමන බලවේග ආවත් තමන් වෙනස් නොවීම, ඉවසීම, අවශ්‍ය අවස්ථාවලදී විරෝධතාව පළ කිරීම ලෝකයා කුමන දේ කීවත් තමා යා යුතු ගමන ඉදිරියටම යාම මේ විප්ලවය තුළ අන්තර්ගතව තිබුණා. එය තේරුම් ගත් ගැමියෝ අහිංසක මිනිස්සු, අරවින්දගේ මරණය වටා රොක් වුණා. අරවින්ද තේරුම් ගන්න බැරි වූ අරවින්ද තේරුම් ගැනීමට ඕනෑ නැති වූ කුහකයෝ අතළොස්සකට මේ සාමාන්‍ය ජනතාවගේ ප්‍රතිචාරය දැක පුදුම වුණා. ඔවුන්ට එය දරාගන්නට බැරි වුණා. අරවින්දට ඒ ප්‍රතිචාරය දකින්නට බැරිවුණේ ඒ වනවිට ඔහු මිය ගිහින් තිබූ බැවින්. නමුත් ජීවත්වන අපිට එය හරියාකාරව තේරුම් ගැනීමට හැකි නම් අපි මළත් ජීවත්ව සිටියදී ‘නිවැරැදි යැයි’ කල්ගතවී හෝ ඔවුන් කියාවි. ඒක මට ඇහුණත් නැතත් කමක් නෑ. මොකද ‘පාඩුවේ ඉන්න එක ලාභයි’ කියලා මම තීරණය කරල හුඟාක් කල්.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082613</link>
    <topic>විජේමල්ලිගෙ කොලොම</topic>
    <author/>
    <content>විජේමල්ලිගෙ කොලොමඅගෝස්තු මාසයේ ලාස්ට් වීක් එක ළඟටත් ඇවිත්.විජේමල්ලිට හිතාගන්නත් බෑ කොහොමද මෙච්චර ඉක්මනට 2012 ඉවර වෙලා ගියේ කියලා. 2012 දි ලෝක විනාසේ සිද්ධ වුණොත් ඔක්කොම ඉවරෙටම ඉවරවෙයි කියලත් වෙලාවකට හිතෙනවා. විනාස වෙනව නම් ඉතින් ඔක්කොමලනේ - මොකට බයවෙනවද! අගෝස්තු ඉවරවුන ගමන් සැප්තැම්බර්. සැප්තැම්බර් නේ අපේ රටේ මාසෙ. විජේමල්ලි දැන්ම ඉඳලා සම්තින්ග් එකක් එකතු කර ගන්නවා, වෙනද වගේ කලම්බු ඉන්ටර්නැෂනල් බුක් ෆෙයාර් එක පටන් ගත්තම කියවන්න පොත් ටිකක් ගන්න. ඔය එක එක ෆෙස්ටිවල්ස්වල එවෝඩ්ස් ගහපු නියම නවල්ස් ටිකක් මෙදා සැරේ කියව ගන්න පුළුවන් වෙයි කියල විජේමල්ලිහිතනවා. ඒත් කවුද දන්නෙ ඔය එවෝඩ්ස් ගහන නවල්ස් කියවන්න තියා අතින් අල්ලන්නවත් වටින ඒවද කියලා. මොනව කරන්නද කියවලම බලන්න එපායැ. ස්වර්ණ පුස්තක කියල හාෆ් අ මිලියන් එකක් දෙන ගෝල්ඩන් බුක් එක සිංහලෙන් කියන්නෙ ස්වර්ණ පුස්තකේ ටාගට් කරගෙන ඉඳියි අන්තිම ලාස්ට් පස්දෙනා. ඒ පස්දෙනා නම් කවුද කියල විජේමල්ලි විතරක් නෙවි ඔයාලත් දැන් දන්නවනේ.කට්ටියට ෆිෆ්ටි තවුසන්ට් රුපීස් නම් ෂුවර්ම ෂුවර්. ඒත් ෆයිව් හන්ඩ්‍රඩ් තවුසන්ඩ් වටින පොතක් නොතිබුනොත් තමයි කාටත් සොරි ඩොට් කොම් වෙන්නෙ. ඔය එවෝඩ් එකේ ෆස්ට් ටයිම් එහෙම වෙලා තියෙනව නේ.තව කී දවසද ෆයිනල් රිසල්ට් එක දැන ගන්න තියෙන්නෙ. සාහිත්ය වැඩේ එක පැත්තකින් නැඟල යනකොට සෙප්ටෙම්බර් මාසෙ ලෝකෙම ඇහැ ගහගෙන ඉන්න ක්‍රිකට් සීන්ස් එකකුªත් එනවනේ. වෙලාවටම ඒ ටූනමන්ට් එකත් මෙදා සැරේ තියන්නෙ ශ්‍රී ලංකාවෙම වෙච්ච එක නේ සීන්ස් එක. රටවල් විසි තිස් ගණනක ටීම්ස් මෙහේ ඇවිත් ටුවෙන්ටි ටුවෙන්ටි 20/20 ක්‍රිකට් ගහනව ටෙලිවිෂන්වල ලයිව්පෙන්නන්න පටන් ගත්තම, සාහිත්යෙට මොනව වෙයිද කියල බයකුත් හිතෙනවා. ඒ වුනාට විජේමල්ලිගෙ කල්පනාව නම්, සාහිත්‍යය මාසෙ පොත් කියවන, සල්ලිවලට පොත් ගන්න, ඉන්ටර්නැෂනල් බුක් ෆෙයාර් එකේ පොප් කෝන්ස් කකා, අයිස්ක්‍රීම් කකා, ඇවිදින කට්ටිය නම් 20/20 ක්‍රිකට් බලන්න ගෙදරට වෙලා ඉන්න එකක් නෑ.ක්‍රිකට් වගේ ද අපේ රටේ රයිටර්ස් ලියන නවල්ස් එකක් කියවන එක? මෙදා සැරේත් කියවලම බලන්න ඕන එවෝඩ්ස් ගහල පොත් ටික වගේම එවෝඩ්ස් නොලැබෙන පොත් සෙට් එකත්. පොත් කියවන ගමන් ම ක්‍රිකට්වලටත් සෙට්වෙන්න බැරුවයැ ඔය අපේ කට්ටිය ඉන්දියාව, ඔස්ට්‍රේලියාව, ඉන්ග්ලන්ඩ්, වෙස්ට් ඉන්ඩීස්ල වගේ ටීම්ස් ප්ලේ කරන කොට. එක ඉවෙන්ට් එකක් ඉවර වෙනන කොට තව එකක්. මාර ලකී රටක තමයි අපිත් ඉපදිල ඉන්නෙ කියලා වෙලාවකට විජේ මල්ලිට හිතෙනවා. පසුගිය කාලෙම බලන්නකො. ක්‍රිකට්ම තමයි. පාකිස්ථාන්, ඉන්ඩියන් ටුවර්ස් ඉවරවෙන කොට ලංකාවෙ එස් එල් පී එල්. ෂිහ් මෙහෙම රටක්.කළු කියනව වගේ ඔහොම යං කිය කියා ක්‍රිකට් බලමු රෑට රෑට. දවල් කාලෙ බී.එම්.අයි.සී.එච් ගිහින් බුක් එක්ෂිබිෂන් බලමු. පොප් කෝන්ස්, මැගී, පිට්සා කාලා ඉවරවෙලා හෙවණක් අල්ල ගෙන නවල්ස් එකක් කියවමු.ඔය අල්ල පනල්ලෙ බයිස්කෝප් එකක් දෙකක් අලුතින් ආවොත් මරේ මරු. කියල වැඩක් නෑ වෙයි. විජේ මල්ලිට නිකමට අර කාලෙකට ඉස්සර පෙන්නපු ක්‍රිකට් බයිස්කෝප් එක මතක් වුණා. ඔය ෆොරින් ටීම්ස් ටිකට ඒ ෆිල්ම්ස් එක පෙන්නන්න තිබුණ නේ ටොප් එකට.ඒකෙ ක්‍රිකට් ගහන හැටි දැක්ක නම් සුද්දො දුවල යනවා ඊළඟ ෆ්ලයිට් එකේම බයවෙලා. නෙක්ස් වීක් එන්ඩ්ස් දෙකතුනේ ෆුල් සිරා සීන් ස් තියෙයි, ටී 20 පටන් ගත්තම. අනික් පැත්තෙන් අපේ සාහිත්ය ෆෙස්ටිවල් ඉවරවෙලා එවෝඩ්ස් දුන්නට පස්සෙ කට්ටිය එකතුවෙලා මරාගන්න ගත්තම.ඕන්න තව වීක් එකයි තියෙන්නෙ. නවල්ස් ද ක්‍රිකට් ද නැඟල යන්නෙ කියලා. විජේමල්ලි ඕන බෙට් එකක් ගන්නවා මෙදා පාර නවල්ස් නම් නැගල යන එකක් නෑ කියලා. බලාගෙන ඉම්මුකො මෙච්චර දවසක් බලාගෙන හිටිය වගේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082614</link>
    <topic>මා ඕ සේතුංගේ සංගීත පාඩම</topic>
    <author/>
    <content>මා ඕ සේතුංගේ සංගීත පාඩමමීට දශකයකට පමණ ඉහත සැලසිනේ වීඩියෝ කණ්ඩායම ද කැටුව කුරුණෑගල දිස්ත්‍රික්කයට අයත් දුෂ්කර ගමක රූගත කිරීමක් සඳහා යාැමට සිදුවිය. සවස තුන පසු වෙද්දී, කුසගින්න අපට තර්ජනය කරන්නට වූයෙන් මොනවා හෝ කෑ හැකි තැනක් සොයන්නට වීමු. අවසානයේ අප ළඟා වූයේ කුඩා නගරයක පිහිටා තිබූ චීන හෝටලයකැයි කියාගන්නා බත් කඩයකට ය. පත්තෑයෙකු බලාගෙන ඇඳි මකරෙකු සහිත නාම පුවරුව යටින් හෝටලයට පිවිසි අපි දිවා ආහාරය ගත හැකි දැයි විමසුවෙමු.“ෆ‍්‍රයිඩ් රයිස් දෙන්නං. චිකන් කරියත් එක්ක.”කළමනාකරු කීය.“අපිට මාර බඩගිනියි. කොච්චර වෙලා යයිද?”“පැය බාගෙන් දෙන්නං... වාඩිවෙන්න.”වෙසක් නාට්‍යයකට මෙන් තිර ඇද තිබූ කුඩා ශාලාවේ බොකු ගැහී ගිය කබල් රතු ලන්තෑරුමක් (චීන) එල්ලා තිබුණි. අපි එහි මේසයක් වටා වාඩිවුණෙමු. කළමනාකරුවා පැය දෙකක් ඉල්ලා සිටියත් කරන්නට දෙයක් නැත. මේ කුඩා නගරයේ කන තැනක් වෙන හොයන්නට නැත. අනෙක් අතට එය මුළු ලංකාවේම හෝටල්, ‘චීන හෝටල්’ බවට පත්වෙමින් තිබූ කාලයකි.මොහොතකට පසු, ත්‍රිරෝද රථයක් පිටත්වනු ඇසුණි. ඒ ගෑස් ගෙනෙන්නට ය. ඊට පසු මෝටර් බයිසිකලයක් ද පිටත් වුණි. ඒ ‘චිකන්’ ගෙනෙන්නට ය. පැය බාගයකින් කෙසේ වෙතත් දෙපැයකින් මෙහා අපට බත් කන්නට නොලැබෙන බව ස්ථිර ය. චීන හෝටලය තුළින් පසුබිමින් ජෝතිපාලගේ ගී රාවයක් පැතිරුණි. කළමනාකරු මට ළංව අමුතු හිනාවක් පෑවේ ය.“මහත්තයා. මොනව හරි ගන්නව නං පිටිපස්සෙ කාමරයට යන්ඩ.”වෙලාවෙ හැටියට අසරණ මම වෙන මොනවා කරන්ඩද?අඩ නිරුවත් කාන්තාවකගේ සහ බෲස්ලීගේ රාමු කරන ලද විශාල ඡායාරූප දෙකකින් අලංකාර කරන ලද කුඩා කුටියකදී ප්‍රාදේශීය මත්පැන්වල සිට ඉහළට ලබා ගැනීමේ පහසුකම් සලසා තිබුණි.අප කණ්ඩායමේ දෙදෙනකුට ‘ග්‍රැස්ට්‍රයිටිස්’ උත්සන්න වෙද්දී, ෆ්‍රයිඩ් රයිස් සහ කුකුල් මස් වෑංජනය දුම් දමමින් මේසයට පැමිණුනි.අවසානයේ බිල ගෙවන විට කෑම මේසයේ මිලට වඩා බෲස්ලිගේ කුටියේ ‘සැර’ ඉහළ ගොස් තිබෙනු දුටු මට කරාටේ ඉගෙන ගන්නට සිතුණි.1956 අගෝස්තුවේදී චීනයේ ජාතික සංගීතඥ සංගමයේ නායක සහෝදරවරුන් හමුවේ කළ කතාවකදී සභාපති මා ඕ සේතුං මෙසේ කීවේය.“චීන බෝංචි තලප, බෝංචි අංකුර, නරක් නොවන සේ සකස් කළ බිත්තර සහ පෙයිජිං තාරා මස් චීන විශේෂ කෑම වර්ගය. ඒවා පිළියෙල කිරීමේදී අන් කිසිදු රටකට අප හා සැසදෙන්නට බැරි ය, එහෙත් ඒවා ජාත්‍යන්තර වශයෙන් පතුරුවා හැරිය හැකි ය.චීන බෝංචි තලප සුදුද කළුද කියාවත් නොදන්නා සිංහල කෝකියන් සහිත ‘චීන’ හෝටල් එකින් එක වැසී යන්නට ගත්තේ ජනතාව කොලෙස්ටරෝල් පිළිබඳ දැනුම්වත්වීමේ ප්‍රතිඵලයක් නිසා විය හැකි ය. චීන හෝටල්වල මකරුන් පලා ගොස් ‘රතු කැකුළු බත්’ පුවරු යළි ඉදිරියට පැමිණුනි.සංගීඥ සමුළුවේදී මා ඕ සේතුං කළ දෙසුමේදී ඔහුගේ වැඩි අවධානය යොමු වූයේ ආහාර පාන භාවිතයේදී මෙන් ම සංගීතයේදී ද දෙස් - විදෙස් රස මිශ්‍ර කරමින් දේශීයත්වය ද රැක ගන්නා ආකාරයය.බටහිර සංගීතය හැදෑරූ සංගීතවේදීන් ඇමතූ මා ඕ මෙසේ කීය.“ඔබ සියලු දෙනාම බටහිර වෛද්‍යවරුන් වගෙයි. අපි ඔබෙන් ප්‍රයෝජන ගත යුතුයි. නවීන සංගීත ආයතන පවත්වාගෙන යාමට, පරණ පන්නයේ ගාන්ධර්වයන්ට පැවරීම තේරුමක් නැති වැඩක්, එහිදී ඔබ අපට අවශ්‍යයි.විදේශීය දේ ඉගෙන ගත් පසු, දේශීය දේ කෙරෙහි විශ්වාසය නැතිකර ගත යුතු නැති බව කියූ මා ඕ ඊට නිදසුනක් වශයෙන් චීන මහ ගත්කරු ලූ ෂුං දැක්වීය.“ලු ෂුං චීන දේ වගේ ම විදේශීය දෙයක් තේරුම් ගත්තා. එහෙත් ඔහු චීන දේ දිහා අවඥාවෙන් බැලුවේත් නැහැ. ඔහුගේ මත වැරදි වුණේ චීන වෙදකම සහ බෙයිජිං ඔපෙරාව ගැන පමණයි. චීන වෙදකමට ඔහුගේ පියා බේරා ගැනීමට බැරි වුණා. ඔහු ඔපෙරාවට වඩා ගමේ ගොඩේ නාට්‍ය අගය කළා.”මා ඕ ‘ පිටරට යකුන්’ට බියවීමට විරුද්ධ විය. ඔහු සංගීතවේදීන්ට ඛ්යා සිටියේ බටහිර සංස්කෘතිය වගවිභාගයකින් තොරව ඉවත දැමීම මෙන් ම තොග පිටින් උරා ගැනීම යන දෙකම නොකළ යුතු බව ය. බටහිරකම ප්‍රායෝගිකව ගෙන එහි හරය වශයෙන් චීනකම යොදන්නැයි ඔහු සංගීතකාරයිනට දුන් උපදෙස අපේ සංගීත වැඩකාරයිනට ද වැඩදායක වනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082615</link>
    <topic>මලින් පිරුණු ජීවිතයක්</topic>
    <author>සේමාලි කැල්ලපත</author>
    <content>මලින් පිරුණු ජීවිතයක්මල්වලට පි‍්‍රය නොකරන්නේ කවුද? එංගලන්තයේ උතුරු යෝර්ක්ෂයර්හි වෙසෙන මේ යුවළත් මල්වලට කැමැතියි. ඒත් ඒ කැමැත්ත හරිම පුදුමාකාර කැමැත්තක්. ඔවුන්ට උවමනා වුණේ ඔවුන්ගේ නිවෙස මල් විමානයක් කරන්නයි.දවසක් ඈත එපිට පළාතක ඇවිදින්න යද්දී එල්ලෙන මල් බඳුන්වල රැහැන් පිටින් පිපි මල්වල සුන්දරත්වය දැක ඔවුන් වශී වුණා. එදා සිට මේ දෙදෙනාටත් අවශ්‍ය වුණේ තම නිවෙසත් එල්ලෙන මල් බඳුන්වලින් අලංකාර කරන්නයි.එදා සිට ඔවුන් කළේ දන්නා තරම් ලස්සන විවිධ පාටවල විවිධ වර්ගවල මල් වවන්න ගත් එකයි. ඉන් වැඩි ප්‍රමාණයක් වැව්වේ එල්ලෙන මල් බඳුන්වලයි. ගේ ඇතුළේ සහ හරිතාගාරයක වැවූ මේ මල් බඳුන් ඔවුන් සිය නිවෙස අලංකාර කරමින් මුළු නිවෙස පුරාම එල්ලන්නේ ජුනි මාසය ගෙවී යද්දීයි. එතැන් පටන් මාසයක් පුරා ඔවුන්ගේ නිවෙස දෙස නොබලා යන කෙනෙක් නොමැති තරම්.ප්‍රධාන මහා මාර්ගයක් අද්දර පිහිටි මේ නිවෙස විශේෂයෙන්ම මෝටර් රථ පදවාගෙන යන අයගේ නෙතට රසඳුනක්. ඔවුන් මේ නිවෙස අද්දර සිය වාහනය නවතා එදෙස මොහොතක් බලා සිට යෑම පුරුද්දක් වෙලා.එලෙස මේ මල් නිවෙස දැක සතුටු වූ කාන්තාවක් සෑම වසරකම නත්තල් සමයේදී ඔවුන්ට තෑගි වවුචරයක් තැපෑලෙන් එවන්නේ ඔවුන්ගේ ඒ ක්‍රියාව අගය කරමින්. ඒ විදිහට ඔවුන්ට මේ මල් නිවෙස දැක තුටු පහටු වූ අයගෙන් ලැබෙන තෑගි සහ සුබපැතුම් පත් අනන්තයි. අප්‍රමාණයි.හැටපස් හැවිරිදි මේ යුවළ මේ වෙද්දී මෙච්චර ලස්සනට මල් වවන්න බර ගණනක් මුදල් වියදම් කරලා. ඒ ඇට වර්ග හා පොහොර සඳහායි.ඔවුන් දෙදෙනා තම විවේක සති අන්තය ගත කරන්නේ මේ මල්වලට සාත්තු කරන්නයි. හැම පැළයකටම ඉබේ වතුර වැටෙන්න ජල බිංදු තාක්ෂණයෙන් යුතු වතුර දැමීමේ ක්‍රමයක් සකසා තිබීම නිසා මල් ගස්වලට වතුර දැමීම එතරම් අපහසු දෙයක් නොවන බවයි පැවසෙන්නේ.බලන්න මේ මලින් පිරුණු නිවෙසේ අපූරුව. ඔවුන් මේ මල් නිවෙස මේ විදිහට ලස්සන කරගන්න වසර 26 ක් තිස්සේ වෙහෙසී තිබුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082616</link>
    <topic>ටෙලිනාට්‍ය කලාව යහපත් නැති නිසා</topic>
    <author>වසන්ත ජයසිංහ ආරච්චිගේ</author>
    <content>ටෙලිනාට්‍ය කලාව යහපත් නැති නිසාසතිස්චන්ද්‍ර එදිරිසිංහටික කාලෙකට අයින් වුණාසතිස්චන්ද්‍ර එදිරිසිංහමිනිසුන්ගේ ආකල්පවල වෙනසක් කළ යුතුයි. ආකල්ප මත තමයි සාරධර්ම ගොඩනැඟෙන්නේ. ඒ සාරධර්ම පිරුණු කෙනෙකුගේ තමයි විනය හොඳ වෙන්නේ. එහෙම කෙනෙකුට යහපත් දර්ශනයක් ඇතිව ජීවත්වෙන්න පුළුවන්.මිහිදු සංස්කෘතික පදනමේ තෙවන සංවත්සරය නිමිත්තෙන් භාවපූර්ණ රංගධරයකු මෙන්ම අධ්‍යක්‍ෂවරයකු වන කලාසූරි සතිස්චන්ද්‍ර එදිරිසිංහයන් විසින් විරචිත නව උපදේශ ග්‍රන්ථ ත්‍රිත්වය දොරට වැඩුම හා ‘සුවඳ පත්ම’ උපහාර සම්මාන ප්‍රදානය මේ මස 29 වන බදාදා පස්වරුවේ කොළඹ ජෝන්ද සිල්වා සමරු රඟහලේදි පවත්වන්නට සූදානම් අතර ඒ පිළිබඳ සතිස්චන්ද්‍ර එදිරිසිංහයන් හා පිළිසඳරක යෙදෙන්න අප කල්පනා කළා.ප්‍රවීණ රංගධරයකු වන ඔබ දැන් ග්‍රන්ථ කර්තෘවරයකු ලෙස සිය භූමිකාව වෙනස් කරගෙන. ඇයි මෙවැනි දෙයකට මුල පිරුවේ.එවැනි දෙයකට මුලපුරන්න හේතු කිහිපයක් බලපෑවා කියලා මට හිතෙනවා. අද වෙනකොට මම දේශකයකු හැටියටත් කටයුතු කරනවා. 1995 දී මගේ මිත්‍රයෙක් වෙන කරු හීනටිගල ආරාධනා කළා ඇඟලුම් ක්ෂේත්‍රයේ සේවය කරන දරුවන් වෙනුවෙන් දේශන කරන්න. එය සාර්ථකව කාලයක් තිස්සේ කරන අතර වාරයේදි මට දැනුණා සාමාන්‍ය ජනතාවට යහපත් සාර්ථක ජීවිතයක් ගතකරන්නට අවශ්‍ය කාරණා ලබාදෙන්න පුළුවන් නම් කියලා. ඒ නිසයි මෙවැනි උපදේශන ග්‍රන්ථකරණයට මා යොමුවුණේ.ඒ හරහා කුමක්ද ඔබ සාමාන්‍ය ජනතාවගෙන් බලාපොරොත්තු වන වෙනස.පැහැදිලිවම මිනිසුන්ගේ ආකල්පවල වෙනසක් කළ යුතුයි. ආකල්ප මත තමයි සාරධර්ම ගොඩනැඟෙන්නේ. ඒ සාරධර්ම පිරුණු කෙනෙකුගේ තමයි විනය හොඳ වෙන්නේ. එහෙම කෙනෙකුට යහපත් දර්ශනයක් ඇතිව ජීවත්වෙන්න පුළුවන්. තව දෙයක්, කෙනෙකුගේ ජීවිතය සාර්ථක කර ගන්න නම් භෞතික වශයෙන් හා ආධ්‍යාත්මික වශයෙන් දියුණුවක් ලබාගත යුතුයි.මේ දියුණුව ලබා ගැනීමට ඒකායන මාර්ගය දහමයි. ඉතිං මගේ උත්සාහය දහම හා කලාව පාදක කරගෙන සාමාන්‍ය ජනතාවගේ ජීවිතය සාර්ථක කිරීමට අවශ්‍ය වන කිසියම් ශක්තියක් හා පන්නරයක් ලබාදීමයි.ඒ නිසාම දැන් ඔබ අනවරතව ග්‍රන්ථකරණයේ නියැළෙන්නද උත්සාහ දරන්නේ.තවමත් මම කලාව තුළ සක්‍රීය චරිතයක්. නමුත් දේශන වලදි මා ලබන අත්දැකීම් හා ඉල්ලීම් මාව උපදේශ ග්‍රන්ථකරණයට යොමුකළා කියලා හිතෙනවා. මීට කලින් මම පළකළ ‘අප සතු මිණිමුතු 1 සහ 2’ මිනිසුන් අතර කතාබහා වුණා. අගය කළා. උනන්දු කළා.ඊට පසු ‘කළගුණ’, ‘අපේ තාත්තා’, ‘අපේ අම්මා’, ළමා පොත් විදිහට කළා. ඒ අතරම ශිෂ්‍ය නායක නායිකාවන් සඳහා ‘නායකත්වය’, නිලධාරින් සඳහා ‘කාර්ය සාධන නායකත්වය’, ‘යහපත’, කතා කලාව පිළිබඳ ‘කටවට කර වැට’, ‘ජලය සහ මිනිසා’ වැනි ග්‍රන්ථ සාර්ථක වුණා කියලා මට හිතෙනවා. ඉදිරියේදි මගේ බලාපොරොත්තුව තියෙන්නේ දේශීය ආහාර පිළිබඳ ගුණාගුණ ග්‍රන්ථයක් හා ප්‍රදර්ශනයක් කරන එක.මෙවර ඔබ අතින් විරචිත කෘති ත්‍රිත්වයට කුමක්ද ඔබ පාදක කරගත්තේ.මෙවර කෘති ත්‍රිත්වය මම රචනා කළෙත් සාර්ථක ජීවිතයකට මඟ කියාදීමේ අරමුණින්. අද සමාජයේ පවතින තරගකාරිත්වය එක්ක බොහෝ දෙනෙක් ඉන්නේ ආතතියෙන්. ඉතිං මට අවශ්‍ය වුණා ජීවිතය දෙස අලුත් කෝණයකින් බලන්න කියලා පණිවුඩයක් දෙන්න. ඒ නිසයි ‘ජීවිතය දෙස නව නෙතකින්’ කියන කෘතිය රචනා කළේ. ඒ වගේම ‘සාර්ථක ජීවිතයකට සාරවත් සිතුවිලි’ හා ‘ආදරය සහ විවාහය’ කෘති දෙකක් මිනිස් ජීවිතයට නව අරුතක් එක් කරන්ට මඟ හදාවි කියන අරමුණින් රචනා කළේ. එය බොහෝ දෙනෙකුගේ ජීවිතවලට කිසියම් හෝ සාර්ථක බලපෑමක් වෙනවා නම් ඒක මිනිසකු විදිහට මේ සමාජයට මම කරන විශාල යුතුකමක්.මෙම කෘති තුන එළිදැක්වීම හා සමගාමීව 29 දින ‘සුවඳ පද්ම’ උපහාර සම්මාන ප්‍රදානයක් ද සිදුවන බව ආරංචියි.පැහැදිලිවම ඔව්. මිහිඳු සංස්කෘතික පදනමේ තෙවන සංවත්සරය මූලි කරගෙන මේ කෘති දොරට වැඩුම වගේම රට දැය වෙනුවෙන් කළ මෙහෙවරට පිදෙන උපහාර සම්මාන ප්‍රදානයකුත් එදින පිරිනමන්නට කටයුතු සම්පාදනය කළා. එය නම් කළෙත් ‘සුවඳ පද්ම’ උපහාර සම්මාන ප්‍රදානය විදිහට. මෙතැනදි සිංහල භාෂාවේ උන්නතිය සහ සන්සෝනි කොමිසම වෙනුවෙන් කරුණු දැක්වීම වැනි විවිධ මෙහෙවර ඇගැයුම් සඳහා අධිනීතිඥ ආචාර්ය හරිස්චන්ද්‍ර විජයතුංග මහතාටත්, සිංහල සංගීත ක්ෂේත්‍රයේ උන්නතියට සහ සුභාවිත ගීතයේ අභිවර්ධනය උදෙසා ඉටුකළ නිර්මාණශීලි මෙහෙවර ඇගයීම සඳහා ආචාර්ය වික්ටර් රත්නායක මහතාටත් සිංහල ටෙලිනාට්‍ය කලාවේ උන්නතියට සහ අධ්‍යක්‍ෂණයෙන් ඉටු කළ නිර්මාණශීලි මෙහෙවර උදෙසා ප්‍රවීණ කලාකරු සුදත් රෝහණ මහතාත් උපහාර ලබන්න නියමිතයි.අවසන් වශයෙන් කැමැතියි දැනගන්න දැන් ඔබ රංගන කටයුතුවලින් ඉවත්වෙලාද?නැහැ. එහෙම තීරණයකට තවම මම එළඹිලා නැහැ. නමුත් පසුගිය අවුරුදු හතරක විතර කාලයේදි කිසිදු රංගන කටයුත්තක් කළේ නැහැ. ඊට හේතු කිහිපයක්ම තිබුණා. පසුගිය කාලවකවානුවේ ටෙලි නිර්මාණ කියන දේ අයහපත් පැත්තට යොමුවීම නිසා මම ඒ සියල්ලෙන් බැහැරවෙලා බලාගෙන හිටියා. ඒ කාලයේදි පොත්පත් කියවීම, පොත්පත් ලිවීම, දේශන පැවැත්වීම කියන කාරණා එක්ක මම හිටියේ. නමුත් මම රංගනයෙන් බැහැරවෙලා නැහැ. ඉදිරියේදි මම හොඳ නිර්මාණ කිහිපයක් සඳහා එකතු වෙන්න සූදානමින් ඉන්නේ කියලා කියන්නම ඕන. කොහොමත් ලබන වසරේ මම මගේම නිර්මාණයක් කරන්නත් සැලසුම් කරමින් මේ වෙනකොට ඉන්නේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082617</link>
    <topic>මියගිය පුතු වෙනුවෙන් හැදූ ‘දරුවනේ’</topic>
    <author>හේමාලි විජේරත්න</author>
    <content>මියගිය පුතු වෙනුවෙන් හැදූ ‘දරුවනේ’සිංහල සිනමාවට පැමිණෙන නවතම චිත්‍රපටය වනුයේ වී.සිවදාසන්ගේ අධ්‍යක්ෂණයක් වන ’දරුවනේ’ චිත්‍රපටයයි.ගමේ පාසලට අලුතින් එකතුවන ‘රක්ෂිත’ නම් කුඩා දරුවකු වටා ගෙතී ඇති මේ කතා ප්‍රවෘත්තිය සමාජයට යහපත් පණිවුඩයක් දෙන නිර්මාණයකි.’සමරසේකර සහ ‘අන්ජුලා’ නිතර අඬදබරවලට හුරුවූ ජීවිතයක් ගෙවති. ඔවුන්ගේ දරුවන් වන ‘රක්ෂිත’ හා ‘මහේෂා’ මාපිය ආරවුල් මැද අසහනකාරී වටාපිටාවක වැඩෙන දරුවන්ය.මෙයින් අන්තයට කලකිරෙන සමරසේකර පදිංචිය වෙනස්කර ග්‍රාමීය පරිසරයකට පැමිණේ.ඉන්පසු ඔහුට මතුවන ප්‍රධාන ගැටලුව වන්නේ දරුවන්ට පාසලක් සොයා දීමයි. ඔවුන් ගමේ පාසලට ඇතුළු වන්නේ එයට පිළිතුරක් වශයෙනි.රක්ෂිත ඇතුළු වන පන්තියේ ඉගෙනුම ලබන ‘දිලූක’ හා ඔහුගේ සගයෝ අලුතින් පැමිණෙන රක්ෂිතට බොහෝ වෙනස්කම් කරති.මේ වෙනස්කම් සියල්ල ඉවසා දරා ගනිමින් මිතුරන් සියල්ල හොඳ මාර්ගයට ගැනීමට රක්ෂිත වෙහෙසේ. ඔහුගේ අභිප්‍රාය සාර්ථක වේද?’දරුවනේ’ චිත්‍රපටය නිෂ්පාදනය කරනුයේ ලංකාවේ ප්‍රකට චිත්‍රපට නිෂ්පාදන සමාගමක් වන සුනිල් ටී චිත්‍රපට වෙනුවෙන් සුනිල් ටී.ප්‍රනාන්දුය. සිංහල සිනමා ඉතිහාසයේ වැඩිම චිත්‍රපට ප්‍රමාණයක් තැනූ නිෂ්පාදකවරයා වශයෙන් සුනිල් ටී.ප්‍රනාන්දු සිය පනස් දෙවැනි චිත්‍රපටය ලෙසින් ‘දරුවනේ’ ඉදිරිපත් කරයි.නිෂ්පාදක සුනිල් ටී.ට ‘දරුවනේ චිත්‍රපටය ඉතාමත්ම සුවිශේෂී වේ. ඊට හේතුව වන්නේ මෙහි කතා සංකල්පය හා කතාවද සුනිල් ටී.ගේම වන නිසාවෙනි.මීට වසරකට පමණ පෙර දී සමුගත් සිය ආදරණීය පුත්‍රයා වූ ‘රිකී තොම්සන්’ සිහිපත් වීම පිණිස මෙම නිර්මාණය සමස්ත ශ්‍රී ලංකාවාසී දූ දරුවන් වෙත ඔහු තිළිණ කරයි. රිකී ගේ මරණයෙන් පසු සුනිල් නිපදවූ පළමු චිත්‍රපටය වන්නේද ‘දරුවනේ’ය.ජයලත් මනෝරත්න, දුලීකා මාරපන, ජනක කුඹුකගේ, නදීකා ගුණසේකර, විශ්වනාත් කොඩිකාර, තිසුරි යුවනිකා, ෂයන් පෙරේරා, විජේරත්න වරකාගොඩ, යොහාන් පෙරේරා, කෝකිල පවන්, තිශ්‍රණ පෙරේරා, රචිනි විරංගා, පාලිත සිල්වා, චානක මධුෂාන් ‘දරුවනේ’ චිත්‍රපටයට රංගනයෙන් එක්වෙති.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082618</link>
    <topic>තල මලක් පිපිලා</topic>
    <author>සටහන හා ඡායාරූපය</author>
    <content>තල මලක් පිපිලාඅප රටේ ගම්බද ප්‍රදේශවල වැවෙන තල ගස සහ තල මල පිළිබඳ ගෙතුණු ජන සාහිත්‍යයක් පුරාණයේ සිටම පැවත එන බව අපි දනිමු. ඒ තරමටම තල ගස අසිරිමත් නිර්මාණයකි. එහි විශාල වූ හා උස් වූ කඳ, විශාල පත්‍ර, ගස වර්ධනය වී අවසානයේ එහි විනාශය උදා කරවමින් පිපෙන අලංකාර තලමල සුවිශේෂී දර්ශනයන්ය.තල ගස සහ තල මල අරභයා ගෙතුණු පේනකවි ප්‍රමාණය ද මෙතෙකැයි කියා නිම කළ නොහැකිය. එක් ජන කවියකු තල මල දුටුවේ මෙලෙසිනි.අහස උසැති උස පමණෙකි තල මල කිමුහුද කිරුළ දිය පිට යන තල ගොයෙ කිදේස දේසවල තියෙනා සත් නමෙ කිමෙවැනි අවතාර අම්මේ තල මල කිතල මලක් පිපීම චමත්කාරජනක දසුනක් වුවත් ගැමියා, එදෙස බලන්නේ වෙනත් හැඟීමකිනි. තල මල තල ගසේ අවසානය හෙවත් විනාශය උදාකරවයි. එබැවින් තලමල සෞභාග්‍යයේ සංකේතයක් නොව ගමක් පාළු වී යා හැකි බවට කෙරෙන ඉඟියක් සේ ගැමියෝ සිතති. ගමක එකවර තලමල් හතක් පිපුණේ නම් ඒ ගමට ඉතාමත් අපලකාරී, විනාශකාරී අත්දැකීම්වලට මුහුණ පානන්නට සිදුවෙතැයි ගැමියන්ගේ සිත්හී උපදින්නේ කනස්සල්ලකි.විදේශිකයන් අප රටේ දී දක්නට ලැබෙන මෙම දුලබ දසුන් විවිධාකාරයෙන් වර්ණනා කිරීමට උත්සාහ කොට ඇත. දොස්තර ජෝන් ඩේව් “ඩේව් දුටු ලංකාව“ නමැති කෘතියේ ලා තල මල පිළිබඳ මෙසේ සටහන් කරයි.”තාල වර්ගයේ විශාලතම වෘක්‍ෂය වන මීට අඩි විස්සක්, තිහක් වට අවාන් හැඩයෙන් යුත් කොළ ඇත්තේය. එක් වරක් පමණක් පිපෙන එහි මල කේතුරූපාකාර කැනකි. කලාතුරකින් අඩි 30 ක් උස්ය.”තල ගස නිතර නිතර දක්නට ලැබුණි. මල් පිපුණු තල ගසක් ද අපි දුටිමු. මේ උත්තුංග තාල වෘක්‍ෂය කල්පිත කතා බොහෝ ගණනකට විෂයය වෙයි. එයට “වනරාජ” යයි කියන ලදී. එහෙත් පොල් ගස මෙන් මෙය ද කිසි විටෙක වනගතව දක්නට නොලැබෙයි.”මෙහි මල් කොපුව ඝෝෂා සහිත පිපිරීමකින් යුක්තව වහා ඉහිරේ යයි කියති. එහෙත් එය ක්‍රමයෙන් සහ සෙමින් විහිදෙයි. මල හටගත් විට කොළ එල්ලී වැටී මැරේ යයි කියති. එසේ වුවද මේ කොළ, ගෙඩි තරමක් පැසෙන තුරු ප්‍රබෝධවත්ව, ඍජුව සහ ශක්තිමත්ව තිබී එල්ලී වැටෙන්නේ ගසේ විනාශයට පළමු පමණි. ගෙඩි පැසුණු නොබෝ කලකින් ගස මැරෙයි. මේ මලේ දුර්ගන්ධය පවා අතිශයෝක්තියෙන් දක්වා තිබේ.”හෙන්රි චාල්ස් 1850 දී රචිත “සිලෝන් ඇන්ඩ් ද සිංගලීස්” (ප්‍රේමචÁද්‍ර අල්විස් “ලංකාව සහ සිංහලයෝ” නමින් සිංහලට පරිවර්තනය කොට ඇත.) කෘතියේ තලමල පිළිබඳ මෙසේ සඳහන් කොට ඇත.”සුවිසල් තල ගස සංචාරකයන්ගේ අවධානය ඇද ගැනීමෙහිලා අන් සියලු තුරුලතාවලට වඩා සමත්ය. ශාක රාජධානියේ අන් සියල්ලන් අභිබවා උත්තුංගව නැඟී සිටින මේ තාල වෘක්‍ෂයේ ස්වභාවික අලංකාරය ඇති සැටියෙන් දක්වනු පිණිස ප්‍රමාණවත් වදන් සපයා ගැනීම දුෂ්කර කාර්යයකි. ඇතැම් ලේඛකයන් මෙහි උද්භිද විද්‍යාත්මක නාමය කොරිෆා අම්බුක්‍යුලිෆරා යනුවෙන් දක්වන අතර ඇතැම් කතුවරයෙකු එය ලිකුවාලා ස්පිනෝසා යයි සඳහන් කර ඇත.””අඩි හැත්තෑවේ සිට සියය දක්වා එකිනෙකින් වෙනස් වන විවිධ උස ප්‍රමාණයෙන් යුත් තල ගස් දක්නට ලැබේ. තල අත්තක් එය වැඩී තිබෙන රුක් කඳේ සිට අත්තේ අග දක්වා දිගින් අඩි විසි හතරක් පමණ වන අතර තාල පත්‍රයේ පළල අඩි දොළසේ සිට සතළොස දක්වා විවිධ වෙයි.””ස්වදේශිකයෝ එය ගිමන් නිවීමට පවන් සලන අවන් පත් වශයෙන් මෙන්ම අව්වෙන් වැස්සෙන් වැළකෙන කුඩ වශයෙන් ද ප්‍රයෝජනයට ගනිති. සිංහල රජවරුන් යටතේ තල අතු ඉසලෑමේ වරම් ලද්දෝ කුලීනයෝම පමණකි. ගසේ මුදුනෙන් හාත්පස විහිදෙන පුළුල් ශාක මණ්ඩලය තුළ කඳෙහි හට ගන්නා මල් බෙහෙවින් මළානික කහ පැහැයක් ගන්නේය. තුන් මසක පමණ කාල පරාසයක එළිදකින මේ මල අන්තිමේදී පල හට ගන්නමින් කෙමෙන් අතුරුදන් වෙයි.”තල ගස පිළිබඳ විදෙස් ලේඛකයකු ලියූ තවත් සටහනක් මෙපරිදිය.”ගසේ මුල වටප්‍රමාණය අඩි නවයක් පමණ වේ. තල ගසක් අවුරුදු සියයට වැඩි කාලයක් නොපවතින්නේ යයි මෙහි වැසියෝ තරයේ විශ්වාස කරති. තල ගස පීදී මලක් හට ගත් තැන් පටන් ගස මැරී යන්නට පටන් ගනී. තල මල ඉතා විශාලය. අතිශය දීප්තිමත් කහ පැහැයෙන් යුක්තය. කොපුවක් තුළ හට ගනී. නිසි පමණට මුහුකුරා ගිය පසු හඬක් නඟා කොපුව පුපුරුවාගෙන මල පිපෙයි. තුන් මසක පමණ කාලයක් එය පර නොවී පවතී.”තල පත අවානක් මෙන් හැකිළිය හැකි ආකාරයෙන් නිර්මාණය වී තිබේ. වියැළුණු තල අත්ත අව්වෙන් – වැස්සෙන් වැළකීම සඳහා ඉසලාගෙන ගමන් – බිමන් යෑම මෙහි ඇතැමුන්ගේ පුරුද්දකි. තල අතු ගෙවල පියසි සෙවිලි කිරීමට යොදා ගැනෙන අතර තල ගොබයෙන් පුස්කොළ නම් තීරු සකස් කර ගනු ලැබේ. ධර්මය හෝ වෙනත් දේ ලිවීම සඳහා යොදා ගැනෙන එම තීරු එක්කොට පුස්කොළ පොත් නිර්මාණය කිරීම මෙහි බෞද්ධ භික්‍ෂුන් වහන්සේ අතින් බොහෝ විට සිදුවන්නකි.තල ගසෙන් ලබන යල ප්‍රයෝජන පිළිබඳ එක්තරා ගැමියෙකු ජන කවියක් ගොතා ඇත්තේ මෙලෙසිනි.  තල අතු කප්පරා හිරි අතු වේලා වෙහෙර මුවාවෙන් තිබ්බා නම්බණපොත් ලියවා බරපැන් ඇරලා බුදුන්ට පූජා කෙරුවා නම්කොළඹට ඇරලා සුදු පිළි ගෙන්වා තුන්මාලේ මඟ එළුවා නම්මිනුවන් ගමුවේ සුරුවන් තලමල වෙහෙරට කිට්ටුව පිපුණා නම්ඇල්ල - වැල්ලවාය මාර්ගයේ පිහිටි ඉතා දර්ශනීය රාවණා දිය ඇල්ල රාවණා නාමය ගෑවුණු තවත් සුප්‍රකට ස්ථානයකි. මෙම රාවණා දිය ඇල්ල පිහිටි කඳු මුදුනේ වනාන්තරගතව රාවණා ගුහාව නමින් හැඳින්වෙන ගල්ගුහාවක් ද තිබේ. නුවරඑළිය සීතාඑළිය සිට රාවණා දිය ඇල්ලට සහ රාවණා ගුහාවට විහිදුණු උමං මාර්ග ඇතැයි කියනු ලැබේ. යුද්ධයේ අති බිහිසුණු අවස්ථාවන්හි දී පලාගිය රාවණා සැඟවී සිටි ස්ථානයක් ලෙසින් ප්‍රකට රාවණා ගුහාව සුවිශාල බිම් ප්‍රදේශයක් දර්ශනය වන කඳු මුදුනක වූ බැලුම්ගලක පිහිටා ඇත.රාවණා ගුහාවේ සැඟවී සිටි රාවණා ජලස්නානය සඳහා භාවිත කළ දිය ඇල්ල රාවණා ඇල්ල නමින් ප්‍රකට විය.රාවණා ඇල්ල අද්දර වනාන්තරයේ උමඟක් ඇත. උමඟට ඇතුළුව අඩි 50ක් පමණ ලනුවක ආධාරයෙන් පතුළට බැසිය යුතුය. ඒ බැසි විට විශාල ශාලාවක් වැනි තැනි බිමක් දක්නට ලැබේ. එහි තැනින් තැන ඉදිකළ පොකුණුය. උයනක සිරි ගනී. තවදුරටත් භූගත මාලිගාවක් පිහිටි බවට ද අනුමාන කළ හැකිය. මෙම අදහස් පළකළේ රාවණා ඇල්ල ආසන්න ප්‍රදේශයේ පදිංචි වැඩිහිටි අයෙකි.රාවණා වාසය සඳහා භූගත මාලිගා පද්ධතියක් පවත්වාගෙන ගිය බවට මෙය සාධකයක් ද විය හැකිය.සටහන හා ඡායාරූපයසිරිසේන දේවපි‍්‍රයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082619</link>
    <topic> නාලි ඇයි ඔයා කතාව නැවැත්තුවේ බයට ද?</topic>
    <author>ලබන සතියට</author>
    <content> නාලි ඇයි ඔයා කතාව නැවැත්තුවේ බයට ද?“ඊ“ ට පස්සෙ මං අපි දෙන්නගේ ජීවිතේ මී පැණි ගංගාවක් වගේ රසවත් කරගන්න හැටි දන්නවා...” සුරංග පැවසුවේ රහසින් මෙනි.“මී පැණි විතරක් දීලා මදි... සතුටින් ඉන්න තව කොච්චර දේවල් ඕනද සුරංගයියේ...”“හැමදේම එක පාරට ගන්නත් බෑ දෙන්නත් බෑ. ඒක හරියට කටු රෝස මලක් වගේ පරිස්සමින් හෙමින් සීරුවේ නෙළාගන්න ඕනෑ...”රිදී කාසි සෙලවෙන හඬින් හිනැහෙන නිල්මිණිට සුරංගගේ දෑතේ උණුසුම ලබන්නට තරම් ලොල් බවක් ඇතිවිය.තවත් මොහොතකින් ඇගෙන් ඉවත්වන සුරංග, විභාගයට මුහුණ දීමට ශක්තිය පතමින් වැව් කණ්ඩියට ගොඩ වී නොපෙනී ගියේය.සිත සැහැල්ලු වීමත් සමඟ නිල්මිණි බොහෝ වේලාවක් පොත කියවීමෙන් මතකය අලුත් කරගත්තාය.මඳ අඳුර පැතිර යන විට වැව සමීපයට එක් රොක්වූ කෙල්ලන් රෑනකගේ උස් සිනා හඬින් මුළු ගම්මානයම පිබිදී ගියේය. නිල්මිණි, පබා, කුසුම්, රේණු ඒ අතර වූහ.මේ සැනසිල්ල මොහොතකට හෝ සිතෙන් ඉවත් කර ගැනීමට සිදුවීම ගැන නිල්මිණි පසුතැවිලි වූයේ වරක් දෙවරක් නොවේ.“නිල්මියො මේ පාර විභාගෙදි ඔයාට කඩඉම් දෙකයි”“ඒ ඇයි?”එය ඇසු පබාට නිල්මිණි තවත් ප්‍රශ්නයක් නැඟුවාය.“මම නෙවෙයි නිමන්ත කියන්නේ සුරංග ඔය කිව්වට හොඳට පාස් උණොත් කැම්පස් යවන්න හිත යටින් කැමැතියි කියලා?”“පිස්සු ද? සුරංග මට හැමදාමත් කිව්වෙ මගෙන් හම්බ කරගන්න නම් එයාට වුවමනාවක් නෑ කියලා.”“නිමන්ත එහෙමත් කිව්වා. ඒත් උගත්කම ඉස්සරහට එයාගෙ බිස්නස්වලට වැදගත්ලු. හැබැයි උඹ නම් ඔය විදිහට පාස්වෙන්නෑ”ඇය සිනහ වෙමින් අනාවැකියක් පළ කළාය.“ඇයි උඹ එහෙම කියන්නෙ? මං ගෙදර ආවේ නිවිහැනහිල්ලේ පාඩම් කරන්න නෙවෙයි ද?”“නැතුව නැතුව වැව් තාවුල්ලේ කුඹුකේ යට ඔය කොච්චරවත් පෙම් කතා නම් පාඩම් කෙරෙන්නේ...”“පබා... ඔයාට අයියව බඳින්න හදිස්සි ද?” නිල්මිණි ඇගේ අත අල්ලා ගත්තේ ශෝකයෙනි.“හානේ... පිස්සුද නිල්මි... මටත් ඔයාගෙ වයසමනෙ... ඉතින් මම මොටද හදිස්සි වෙන්නෙ? ඇරත් සුරංග මේ අවුරුද්දෙ කසාදෙ රෙජිස්ටර් කරනවනෙ...”“මම පාස්වෙන්නෑ තමයි පබා...” නිල්මිණි ඈත වැව් රැළි දෙස බලා සිටියාය.“මම ආවේ ලොකු ප්‍රශ්නයක් හින්ද”“ප්‍රශ්නයක් වෙන්න දෙයක් ඔයාට ඇතිවෙන්නෙ කොහොම ද?”“දැන් ඒක ඉවරයි. මගෙ බලාපොරොත්තුව විභාගෙ නෙවෙයි... සුරංග. මට මේ ගම දාලා කොහේවත් යන්න බෑ පබා. මම නුවර හිටියත් සිතින් ගමේ...”නාලිකා දෙවැනි වරට ඇය ඇමතුවේ ධනුක වෙනසක් නොමැතිව සිටින බවත් එහෙත් කිසියම් කල්පනාකාරී වැඩ පිළිවෙළක් අනුගමනය කරමින් සිටින බවත් අඟවමිනි.කෙසේ වුවත් නිල්මිණිගෙන් පළිගැනීමට එසේ හැසිරෙනවා ද කීමට අපහසු බවක් ඇය පැවසුවාය. සමහර විට ගෙය සහ ඉඩම තමාගේ නමට ලිවීමේ කිසියම් ප්‍රශ්නයක් ඔහුට ඇතිවන්නට හැකි බව නාලිකා කීවාය.“මං ආයෙමත් එන්නේ විභාගෙටයි. ඒ හින්ද බය වෙන්න දෙයක් නෑ.”නිල්මිණි එසේ කී විට නාලිකා තිගැස්සුණාය. ඇය අනිවාර්යයෙන්ම විභාගයට පෙනී සිටීමට එන බව ධනුක දැනගතහොත්, කෙසේ හෝ නිල්මිණි හමුවීමට අවස්ථාවක් යොදා ගන්නා බවක් ඇයට සිතුණි. එහෙත් වසර දෙකක අවසානය, නිල්මිණිට ඇති අයිතිවාසිකම උදුරා ගැනීමට නාලිකාටවත් ධනුකටවත් අයිතියක් තිබේ ද?“නාලි... ඔයා ඇයි එක පාරටම කතාව නැවැත්තුවේ? බයට ද?”“මං වෙනත් දවසක ඔයාට කතා කරන්නම්... නාලිකා කතාව නතර කළේ තීරණයක් ගැනීමට කාලයක් සොයා ගැනීම සඳහාය.පසුගිය දිනක හදිසියේම පාලකවරිය තමාගෙන් ප්‍රශ්න කළ අයුරු නාලිකාට සිහි විය. බොහෝ විට ඇය මේ තත්ත්වයට මුහුණ නොදීමට කටයුතු කළේ ද ඇයට දිය හැකි නිසි පිළිතුරක් නොවීම නිසාය.“නාලිකා නිල්මිණි ආයේ එන දවසක් කියල ගියේ නැහැ. ඔයාට කියන්න ඇති නේද?”පොත් පාඩම් කිරීම සඳහා කොරිඩෝව දිගේ යමින් සිටියදී ඇය හමුවීමටම බලාපොරොත්තුවෙන් සිටි ලෙස ඇය ඉදිරියට ආවාය.“න්... නෑ මැඩම් ගෙදර ගිහින් බේත් කරල තීරණයක් ගනීවි මගෙ හිතේ...”නාලිකා වහා පිළිතුරු දුන්නේ මේ සත්‍ය හෝ අසත්‍ය මේට්‍රන් විසින් ධනුක මාමාගේ කනේ තබන බව දන්නා හෙයිනි.“ඒක හරි පුදුම කතාවක්නෙ... විභාගෙ අත්සන් කරන්නැද්ද? අනික එයාට කොච්චර නම් පාඩුවක් ද?”“එයා ඇඩ්මිෂන් සයින් කරන්න ඒවි... මම හිතන්නෙ තාම සනීප මදි... අර මොනවද හිස කුඩිච්චි දානව කිව්වා...”“ඔයාගෙ මාම බලන්න එහෙම යන්න ඇති නේද?”ගොනා හැරෙන්නේ කොහාටදැයි නාලිකා අවබෝධ කර ගත්තා ය.“ඇයි දෙන්නගෙ මුකුත් ප්‍රශ්නයක් ද? මං නම් හිතන්නෙ නිල්මිණිලා එච්චර සෝෂල් අය නොවෙයි... ඔයාල එහෙමද නාලිකා?”“යන්නම් මැඩම්” යි කියාගෙනම නාලිකා එතැනින් මාරු වූයේ කෝපයෙනි.“ලාබෙට වාසියට මාමට පන්දම් අල්ලලා දැන් ඉබි යතුරු දාගෙන ඉන්නවා. ඇට්ටර කෙල්ල.”නාලිකා යන දෙස බලා සිට පාලකවරිය තොල මතුළේ කෝපයෙනි.පෝය නිවාඩුවක් සමඟ තෙදිනක නිවාඩු ලැබු නිසා නාලිකා එක්කරගෙන යාමට පියා ආවේය. පාඩම් වැඩ අතපසුවේ යැයි බියක් තිබුණ ද ඊට වඩා වැදගත් අවශ්‍යතාවක් තිබු නිසා ඇය පියා සමඟ යාමට සූදානම් වූවාය.“මම දුවගෙන් කාරණයක් අහන්න හිටියේ... මාමා අර ගෑනු ළමයගෙ සම්බන්ධෙ අත් හැරල ද?”“ඒ ළමය දැන් හොස්ටල් එකේ නෑ තාත්ති. නිල්මිණි, මාමිට ආසම නෑ. මෙයාගෙන් බේරෙන්න බැරි හින්ද නිල්මිණි ගමේ ගිහින් සතියක් විතර වෙනවා...”“ධනුක බේබද්දෙක් බව දැන දැනත් ඒ ළමය මොකටද මෙයා එක්ක ගමන් බිමන් ගියේ?”“අයියෝ නිල්මිණි එහෙම ගියේ නැහැ තාත්ති”“ධනුක කියල තියෙනව අම්ම එක්ක ගේයි ඉඩමයි ලියන්න කිව්වෙත් ඒ ළමය කියල. ඕවා කතා බස් කළේ කොහේදිද?”නාලිකාට නිල්මිණි කෙරෙහි ඇතිවන්නේ කෝපයකි. වැඩුණ ගැහැනියක සේ ධනුකට බලාපොරොත්තු දීමෙන් අපහසුතාවට පත්වී ඇත්තේ නිල්මිණි පමණක් නොවේ’“මං හිතුවෙ මාමා ඔක්කොම අත්හැරල දාන්න ඇති කියලා.”සමහර විට එහෙම වෙන්න ඇති. ඔයාල මොනවටද මේ ඕන නැති ප්‍රශ්නවලට පැටලුණේ? අපිට ධනුක මාමගෙන් ඔය ගේයි ඉඩමයි කොහොමත් ලැබෙන්න තිබුණේ”නාලිකා ඇගේ සවන් අදහාගත නොහැකිව පියා දෙස බැලුවේ දැඩි කලකිරීමකින්ය. අසරණිය අඥාන අයුරින් හැසිරී ඇති බව නාලිකාට ද වැටහුණේ අද නොවේ. එහෙත් ඇගේ උත්සාහය හා එහි සාර්ථකත්වය මේ තරම් අඩු තක්සේරුවට වැටේයැයි ඇය බලාපොරොත්තු වූයේ නැත.“නිල්මිණි ඒක කළේ එයා ගැන නොසිතා... මගේ අම්මයි තාත්තයි ඒක ලොකු ප්‍රශ්නයක් කරගත්ත හින්ද?”“දුවට ඕවා තේරෙන්නෑ. ඒ ළමය මොන අවදානමක් දැනගෙන ද එහෙම කළේ? හරි නම් ධනුක ඔහොම ඉවසීමෙන් හිටිය එකත් ලොකු දෙයක්”“අයියෝ’.. මගෙ ඔළුවත් අවුල් වෙනවා තාත්ති... නිල්මිණි හරි අහිංසකයි...”“වෙන්නැති... ඒත් ඒ ළමය කරපු හපන්කම එයාගේ වයසට ගැළපෙන්නෑ. ඔයාට පුළුවන්ද ඒ වගකීම බාර ගන්න.”“දැන් මොකද්ද තාත්ති අපි කරන්න ඕන... මට කොහොමටවත් නිල්මිණි අමාරුවේ දාන්න බෑ.”“දැන් අපි ඔය කතාව නතර කරමු. ධනුක ඒ ළමයව සිතෙන් අහක්කර ගත්ත නම්... ඒක එතැනින් ඉවරයි... ඔයා ඕක මහ ලොකුවට හිතන්න එපා...”රාත්‍රී ආහාර ගන්නා අවස්ථාවේ ධනුක ගෙදරට ආවේ කිසිවක් සිදු නොවූ අයුරින් වීම නාලිකාගේ සතුටට හේතු විය.ඇය බලාපොරොත්තු වූවේ මාමා ඇයට බැණ වදිමින් සියල්ල තමාගේ කරපිටින් යවාවි යනුවෙනි.කෑම ගත් බව පවසමින් ඔහු නාලිකා සමඟ ද වචන කිහිපයක් කතා කළේය. තරමක මත්පැන් ගඳක් ආවද ඔහු හොඳ සිහි බුද්ධියෙන් සිටියේය.“ඔය කෙල්ල මොන උණත් හොඳ වැඩක් කරල දුන්නා...”මව පහත් හඬින් කෙඳුරුවේ ධනුක යන දෙස බලාගෙනය.මල්ලී බීම නතර කරපු එකක් ලොකු දෙයක්. දැන් එයාටම තේරිලා ඇති බීමෙන් එයාවයි හම්බ කරන සල්ලියි දෙකම නැතිවෙන බව“නාලිකා එවර ද කිසිවක් නොබිණුවාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082620</link>
    <topic>සු.මිගෙන් අහන්න</topic>
    <author/>
    <content>සු.මිගෙන් අහන්නමාකන්දන සෝමසිරි සෝමරත්නප්‍රශ්නය – චිත්‍රපට සංරක්ෂණය චිත්‍රපට සංස්ථාවට අයත් වගකීමක් ද?පිළිතුර – නැහැ. ඒ සඳහා වෙනම ආයතනයක් තිබිය යුතුයි.කොළඹ මෝදර එම්.ආර්.සී. ඩයස්ප්‍රශ්නය - ලේක්හවුස් ආයතනයට ‘බේරේ ගෙදර’ කියාත් ‘ලංකාදීප’ කන්තෝරුවට ‘සමයං ගෙදර’ කියාත් ‘දවස’ ආයතනයට ‘මඟුල් ගෙදර’ කියාත් කීවේ ඇයි?පිළිතුර – ‘බේරේ ගෙදර’ කියා කිව්වේ ලේක්හවුස් මන්දිරය බේරේ වැව අසල ඉදිකළ නිසා වෙන්න පුළුවන්. ‘සමයං ගෙදර’ කියා කිව්වේ ‘ටයිම්’ යන අදහස අරගෙන. කාලයට සමයම කියාත් කියනවනේ. (‘ඉර මුදුන් සමයම’ වගේ) ‘දවස’ ආයතනය ‘දියකිඳුරි’ වැනි තරග පැවැත්වුණානේ. ඒ නිසයි ඊට ‘මඟුල් ගෙදර’ කියා කීවේ.වත්තල පද්මා ලිලානි පෙරේරාප්‍රශ්නය – ‘විසිදැල’ චිත්‍රපටයේ ගුණදාස කපුගේ ගයන ‘බිඳුණා දැහැන් බිඳුණා’ ගීතය ලීවේ කවුද?පිළිතුර – එම චිත්‍රපටයේ අධ්‍යක්ෂ එච්.ඩී. ප්‍රේමරත්න.මාතලේ ධර්මා ඒකනායකප්‍රශ්නය - දෙමළ සිනමා නළඟනක වූ සිල්ක් ස්මිතාගේ ජීවිත කතාව පදනම් කරගත් ‘ඩර්ටි පික්චර්’ චිත්‍රපටය ගැන ඔබේ අදහස් දක්වන්න?පිළිතුර - දෙමළ විතරක් නෙමෙයි හින්දි සිනමාවත් මාර්කට් කරන්නේ නිළියගේ අඟපසඟ. දෙමළ සිනමාව සිල්ක් ස්මිතාගේ රූපශෝභාව විකුණගෙන කෑවා. ඒ වගේම තමයි ‘ඩර්ටි පික්චර්’ චිත්‍රපටයෙන් විද්‍යා බාලන්ගේ රූප ශෝභාවත් විකුණගෙන කනවා. සිනමා නිළියකගේ ජීවිතය ගැඹුරින් විග්‍රහ කළ චිත්‍රපට දෙකයි මා දැක තිබෙන්නේ. එකක් ශ්‍යාම් බෙනගාල් ගේ ‘භූමිකා’. අනික ප්‍රසන්න විතානගේ ගේ ‘ආකාස කුසුම්’.කෑගල්ලේ ආසිරි කුරුකුලසූරියප්‍රශ්නය – ජනපි‍්‍රය ගායක මිල්ටන් මල්ලවආරච්චිගේ බිරිඳ විදෙස් රටකදි යළි විවාහ වූවා යැයි කියන්නේ ඇත්තද?පිළිතුර – එහෙම තමයි ආරංචි.කැලණියේ විජිතා කන්නන්ගරප්‍රශ්නය – ඔබ කෙසේ කීවත් මා නම් යන්ත්‍ර මන්ත්‍ර, ගුරුකම් විශ්වාස කරනවා.පිළිතුර – ඉතිං මට මොකෝ? ඔබේ සල්ලිනේ නිකරුණේ වියදම් වෙන්නේ.නුවරඑළියේ සේනක රන්දෙණියප්‍රශ්නය – ‘බහරේන් කා සප්නේ’ චිත්‍රපටයේ රඟපෑ නළුනිළියන් කවුද?පිළිතුර – රාජේෂ් ඛන්නා, ආශා පරේක්, ප්‍රේම්නාත්, මදන් පූරීමීගමුව මහහුණුපිටියේ යොහාන් කුමාර් ද සිල්වාප්‍රශ්නය – අපේ ඇතැම් දේශපාලනඥයන් හොඳ නළුවෝ නේද? මොකද, ඔවුන් තරම් රඟපෑම් කරන්නෙ නැහැ අපේ වෘත්තීය නළුවෝවත්.පිළිතුර – ඔබේ කතාව පට්ටපල් ඇත්ත.පිළිමතලාවේ සුරම්‍යා බෝගස්දෙණියප්‍රශ්නය – වික්ටර් රත්නායකයන්ගේ ලිපිනය සොයා දෙන්න?පිළිතුර – 25 සී. 2 එගොඩවත්ත, ඔරුවල, අතුරුගිරිය.ඉහළ තල්දූවේ ආනන්ද වික්‍රමආරච්චිප්‍රශ්නය – ප්‍රවීණ ගීත රචක කරුණාරත්න අබේසේකර ගැන ඔබේ අවංක අදහස් දක්වන්න?පිළිතුර – ඔහු ප්‍රතිභාසම්පන්න ගීත රචකයෙක්. ඒත් වාණිජත්වය නිසා විනාශ වූ ගීත රචකයෙක්. ඒ නිසා තමයි ඔහු අතින් කබල් ගීත රැසක් බිහිවුණේ. ‘අගාධ සාගරයේ’, ‘ඔබේ රන්වන් රන් කේශ කලාපයේ හංගලා’ වැනි හරසුන් ගීත ඔහු අතින් ලියැවුණු බව අපට අමතක කරන්න බැහැ.වේයන්ගොඩ අනුර ෆොන්සේකාප්‍රශ්නය – ‘රූපවාහිනිය’ යන වචනය කාගේ යෙදුමක් ද?පිළිතුර – මං අහලා තියෙන විදියට ජ්‍යෙෂ්ඨ පුවත්පත් කලාවේදියකු වූ මහානාම දිසානායකගේ යෙදුමක්.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082621</link>
    <topic>බොලිවුඩ් රස කතා</topic>
    <author>සුජීව තේවහෙට්ටිගේ</author>
    <content>බොලිවුඩ් රස කතාසුරූපී යොවුන් නිළි දීපිකා පදුකෝන් ගේ සැබෑ ආදර කතා සිනමා රසික රසිකාවියන්ට රහස් නොවෙයි. 2008 දී ‘බච්නා ඒ හසිනෝ’ චිත්‍රපටය රූපගත වෙද්දී දීපිකාට යොවුන් නළු රන්බීර් කපූර්ව මුණ ගැසුණා. එතැනින් පසුව රන්බීර් සහ දීපිකා ගේ පෙම් පුවත් දිග හැරුණේ බොලිවුඩ්පුරයම වර්ණවත් කරමින්. නමුත් 2010 දී සිද්ධාර්ත් මාල්යා නම්වූ ධනවත් යෞවනයා මුණ ගැසුණායින් පසුව දීපිකා, රන්බීර්ගෙන් සමුගත්තා. සිද්ධාර්ත්, ලෝක ප්‍රකට කෝටිපති ව්‍යාපාරිකයෙකු වන විජේ මාල්යා ගේ පුත්‍රයායි. සිද්ධාර්ත් සමඟ පෙමින් බැඳි අහස් මාලිගා තැනූ දීපිකා, ඔහුගෙන් වෙන්වුණේ මේ වසරේ මුල් කාලයේදියි. දීපිකා තමන්ව හැරගිය පසුව වෙනත් යුවතියකට පෙම් කරන්න සිද්ධාර්ත් උනන්දු වුණේ නැහැ. මීට මාස කිහිපයකට කලින් ලැබුණු ආරංචියකින් කියවුණේ ඔහු පූජක දිවියට ඇතුළත් වූ බවයි.ඒ බව ඔහු ප්‍රසිද්ධියේ ප්‍රකාශ කළා. ඒ විතරක් නොවෙයි. “මට දැන් පල්ලියේ පූජකයෙකු වෙන්න අවසර ලැබිලා. ගරු මාල්යා පියතුමා කියලත් මාව දැන් අමතන්න පුළුවන්” යැයි ඔහු පවසා තිබුණා.මේ ආරංචිය පැතිරී ගොස් සති කිහිපයකට පසුව නැවතත් රන්බීර් සහ දීපිකා පටලවා නොයෙකුත් කට කතා පැතිරෙන්නට පටන්ගත්තා. දීපිකා - රන්බීර් පැරණි පෙම යළි අලුත් වී ඇතැයි ඒ කට කතාවලින් කියැවුණා.නමුත්, රන්බීර් කියා සිටියේ තමන් සහ දීපිකා අතර තිබෙන්නේ ප්‍රේම සම්බන්ධයක් නොව හිතවත්කමක් පමණක් ය කියලයි. ඔය අතරේ දී සිද්ධාර්ත් මාල්යා ද දීපිකා ගැන කතා කර තිබුණා. ඉන්දීය වෙබ් අඩවියකට ප්‍රකාශයක් කළ සිද්ධාර්ත් පැවසුවේ දීපිකා සහ තමන් අතර කිසිදු අමනාපයක් නැති බවයි.“මේ ළඟකදී මට දීපිකාව මුණ ගැහුණා. එයා තාමත් එදා වගේ ම බොහොම සුහඳව කතා කළා. ගති ගුණ වෙනස් වෙලා නැහැ. මම ඕනෑම වෙලාවක එයා වෙනුවෙන් ඉන්නවා” පූජක දිවියට ඇතුළත් වුණා යැයි කියූ සිද්ධාර්ත් තමයි එලෙස ප්‍රකාශ කර තිබුණේ. ‘ඕනෑම වෙලාවක’ යන වචන යුගලය ඔහු දෙවරක් ම හැඟුම්බරව ප්‍රකාශ කළා. ඔහු තවදුරටත් කතා කළා.“දීපිකා රඟපාපු ‘කොක්ටේල්’ චිත්‍රපටය දැන් සාර්ථකව තිරගත වෙනවා. ඒ ගැන සතුටුයි. මම ඒ වෙනුවෙන් දීපිකාට සුබ පතනවා. මම එදත් එයාගෙ සාර්ථකත්වය ගැන අවංක හිතින් සතුටු වුණා. අදත් එහෙමයි. ‘කොක්ටේල්’ චිත්‍රපටය මට නම් බලන්න බැරිවුණා. දීපිකා කවදත් මහන්සි නොබලා වැඩ කරපු කෙල්ලක්. ඒ මහන්සියේ ප්‍රතිඵල තමයි එයාට මේ ලැබිලා තියෙන්නෙ. දීපිකාට මගේ ආදරේ ඕනෑවෙන ඕනැම වෙලාවක මම එයා ළඟ ඇති.”මේ මොහොතේදී තනිකඩව වෙසෙන්නට තීරණය කර ඇති බවයි සිද්ධාර්ත් පවසන්නේ. පූජක දිවිය ගැන නම් ඔහු කිසිවක් ප්‍රකාශ කළේ නැහැ.රමොජි චිත්‍රාගාරය බොලිවුඩ් සිනමා ලෝකයේ ප්‍රසිද්ධ වී ඇත්තේ චිත්‍රපට රූපගත කිරීම්වලට ඔබින චිත්‍රාගාරයක් හැටියටම විතරක් නොවෙයි. අද්භූතජනක සිදුවීම්වලටත් ප්‍රසිද්ධ ස්ථානයක් හැටියටයි. මෙහි චිත්‍රපට රූපගත කිරීම් සිදු කරද්දී නොයෙකුත් අනතුරු සිදුවී තිබෙනවා. පොඩි පහේ අනතුරු නොවෙයි.ඇතැම් අවස්ථාවලදී චිත්‍රපට කණ්ඩායම්වල කාර්මික ශිල්පීන්ට කිසියම් අද්භූත බලවේග වල ක්‍රියාකාරකම් නිසා බරපතළ තුවාල පවා සිදුවී තිබෙනවා. නළු නිළියන්ට අධ්‍යක්ෂවරුන්ට ඇතුළු අනෙකුත් ශිල්පීන්ට ගෙන එන කෑම බීම සිතාගත නොහැකි ලෙස බිම විසුරුවා දැමීම, නාන කාමර අසල අදෘශ්‍යමාන පුද්ගලයන් ගැවසීම වැනි සිදුවීම් රමොජි චිත්‍රාගාරය තුළ නිතරම සිදුවෙනවා.බොලිවුඩ්පුරය තුළ අදෘශ්‍යමාන බලවේග ක්‍රියාත්මක වෙන්නේ රමොජි චිත්‍රාගාරය තුළ පමණක් නොවෙයි. වෙනත් ප්‍රදේශවල ද එවැනි සිදුවීම් ඉඳහිට සිදුවෙනවා. මේ දිනවල රූපගත කෙරෙන ‘ආත්මා’ චිත්‍රපටයේ දර්ශන තලයකදීත් එවැනි සිදුවීම් කිහිපයක් ‘හොල්මන්’ කරලා.සුපාන් වර්මා අධ්‍යක්ෂණය කරන මේ චිත්‍රපටයේ ප්‍රධාන චරිත රඟපාන්නේ බිපාෂා බාසු සහ නවාසුඩින් සිද්දික්. මේ සියලු දෙනා ම මීට දෙසතියකට පමණ උඩදී මුම්බායි නගරය තුළ පිහිටි වාෂි නම් වූ ප්‍රදේශයට පිටත්ව ගියා. ඒ, එම ප්‍රදේශයේ තිබෙන කාර්යාල සංකීර්ණයකදී ‘ආත්මා’ චිත්‍රපටයේ දර්ශන කිහිපයක් රූපගත කරන්නයි.කාර්යාල සංකීර්ණයේ එක්තරා කාමරයක් තෝරාගත් අධ්‍යක්ෂවරයා, ප්‍රධාන නළු නවාසුඩින් සිද්දික් රඟන දර්ශනයක් රූපගත කරන්නට සූදානම් වුණා. නවාසුඩින්ට පිටුපසින් තිබූ බිත්තියේ තරමක විශාල ඡායාරූපයක් රැඳී තිබුණා.එය හොඳින් රදවා තිබෙන බව අධ්‍යක්ෂවරයා දුටුවා. ප්‍රධාන නළුවාට රඟපාන්න උපදෙස් දුන් අධ්‍යක්ෂ සුපාන්, ‘ඇක්ෂන්’ යැයි හඬ නගද්දී කැමරා ශිල්පියා කැමරාව ක්‍රියාත්මක කළා. දර්ශනය හොඳින් රූපගත වෙමින් තිබෙද්දී බිත්තියේ එල්ලා තිබුණු ඡායාරූපය හදිසියේ බිම වැටී වීදුරු බිඳී ගියා. කාටත් එය පුදුමයක් වුණේ ඒ මොහොතේ දී කිසිදු සුළං පහරක් හෝ කාමරයෙන් හමා නොගිය නිසයි. බිත්තියේ හොඳින් රඳවා තිබුණු ඡායාරූපය හදිසියේ බිමට වැටුණේ ඇයි දැයි කිසිවෙකුට තේරුම් ගත හැකි වුණේ නැහැ.තවත් අවස්ථාවකදී එළිමහන් දර්ශනයක් රූපගත කරන්නට සියලු දෙනාම සූදානම් වුණා. දර්ශනයේ රඟපෑවේ නවාසුඩින් සහ බිපාෂා බාසු. කැමරාව ක්‍රියාත්මක වුණා. නළු නිළි දෙපළ දෙබස් කිහිපයක් මුමුනමින් ඉදිරියට ගමන් කරමින් සිටියා. ඒ දෙබස් ශ්‍රවණය කළ යුතු නිසා අධ්‍යක්ෂවරයා හෙඩ්ෆෝන් එකක් පැලඳගෙනයි සිටියේ.තත්පර කිහිපයක් යද්දී කිසියම් කාන්තාවක් ගීතයක් ගායනා කරනු අධ්‍යක්ෂවරයාගේ දෙසවනට පතිත වුණා. වහාම දර්ශනය රූපගත කිරීම නවතා දැමූ ඔහු, හෙඩ්ෆෝනය ද ගලවා ගී ගයන්නේ කවුරුන්දැයි සොයා බැලුවා. ළඟපාතක කිසිදු කාන්තාවක් සිටියේ නැහැ.“කිසිම කෙනෙක් හිටියෙ නැති නිසා මම පටිගත කිරීමේ ශිල්පියාට කිව්වා, පටිගත වුණ කොටස ආයෙමත් වාදනය කරන්න කියලා. එයා ආපහු වාදනය කළත් කලින් ඇහුණ සින්දුව පටිගත වෙලා තිබුණේ නැහැ. බිපාෂාටත් මේ සින්දුව යාන්තමින් ඇහිලා තියෙනවා. තාමත් අපිට හොයා ගන්න බැරි වුණා සින්දු කිව්වෙ කවුද කියලා” අධ්‍යක්ෂවරයා විමතිය රැඳුණු මුහුණින් යුතුව කියා සිටියා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=av12082622</link>
    <topic>OCIC</topic>
    <author>ඉනෝකා පෙරේරා බණ්ඩාර</author>
    <content>OCIC‘සිග්නිස්’ (OCIC - UNDA) අන්තර්ජාතික සංවිධානයේ ශ්‍රී ලංකා පර්ෂදය 36 වැනි වරට පවත්වන ‘සිග්නිස් උත්තමාචාර උලෙළ’ සැප්තැම්බර් මස 01 වැනිදා සවස 6.00 ට අති උතුම් මැල්කම් කාදිනල් රංජිත් හිමිපාණන්ගේ ප්‍රධානත්වයෙන් බණ්ඩාරනායක ජාත්‍යන්තර සම්මන්ත්‍රණ ශාලාවේදී පැවැත්වේ.ජාතික කතෝලික ජනසන්නිවේදන පර්ෂදයේ අධ්‍යක්ෂ සිග්නිස් ජාතික අධ්‍යක්ෂ සහ එහි සභාපති බෙනඩික්ට් ජෝශප් ගරු පියතුමන් හා මේ කතාබහ ඒ නිමිත්තෙනි.මේ ඔබ වහන්සේගේ සභාපතිත්වයෙන් සිදුවන තෙවැනි සම්මාන උලෙළ...ඇත්තටම සිග්නිස් උත්තමාචාර උලෙළ කියන්නෙ OCIC ආයතනයේ අභිමානවත්ම මංගල්‍යය. අපි ජාතික උරුමය හැටියට සලකන සෑම කර්තව්‍යයක් ගැනම අවධියෙන් සිටිනවා වගේ ම ඒ සඳහා අප ඇප කැප විය යුතු ආකාරය අපෙන් විය යුතු සම්මාදම පිළිගෙන ඒ සඳහා කටයුතු කිරීමට සූදානම් වෙනවා.අතිඋතුම් කාදිනල් හිමිපාණන් සෑම විටම මා හට පවසන්නේ මේ උත්තමාචාර උලෙළේ අභිමානවත් බවට කිසිදු අයුරකින් හානියක් නොවන ලෙසින් ඉතා උත්කර්ෂවත් ව පැවැත්විය යුතුයි කියන වග. මූල්‍යමය බරක් නැතුවා නොවෙයි. නමුත් සිග්නිස් මව් සමාගම හා සම්බන්ධව උන්වහන්සේත් මාත් අඩුපාඩුවක් ඇති නොවන්නට හැම විටම අප වගබලා ගන්නවා.ඒ අතින් මෙය බාර දූර කාර්යයක්. මේ අසිරිමත් මොහොතෙ සිග්නීස් උලෙළ වෙනුවෙන් ඇප කැපවූ අපගේ පෙර පරපුරේ පැරැණි පියතුමන්ලා වන දොන් සිල්වෙස්ටර් රදගුරුතුමා, අර්නස්ට් පෝරුතොට ගරු පියතුමා, ගුවන් විදුලි ක්ෂේත්‍රයේ නමක් තැබූ රූෆස් බෙනඩික්ට් සහ නොයෙල් කෲස් ගරු පියතුමන්ලා සිහි කළ යුතුයි. උන්වහන්සේලා අපට උරුම කරදුන් අතීත උරුමය සහ හෙළි කර දුන් අභිමානවත් ගමන් මඟ ඔස්සේයි අප මේ ගමන් කරන්නේ. එහි වත්මන් නියමු ලෙස මේ සේවාව වඩාත් හොඳින් ඉටු කිරීමයි මගේ වගකීම සහ සතුට.මෙවර සම්මාන උළෙලේ සුවිශේෂී බව ගැනත් දැනගන්න කැමැතියි.මේ වසරේ සිංහල සිනමාවට 65 වසරක් සම්පූර්ණ වෙනවා. ගෙවුණු මේ කාල පරාසය දෙස බලද්දී ඉතාම සුපැහැදිලි සහ වලංගුතාවයක හිඳ ගෙන කතෝලික සභාවේ නියෝජනය සහ සහභාගිත්වය ඉතා දිගුකලක් පුරා සිංහල සිනමාව වෙත විශිෂ්ට ලෙස ලබාදී තිබෙනවා.ගිය වසරේ ප්‍රථම වරට හඳුන්වා නව අංග කිහිපයම මෙවරත් එලෙස ම ක්‍රියාත්මක වෙනවා. නිර්මාණශීලී වෙළෙඳ දැන්වීම, නිර්මාණශීලී පූර්ව ප්‍රචාරක දසුන් (ට්‍රේලර්ස්), විචාර විනිශ්චය වසරේ නිර්මාණශීලී ඒකාංගික ටෙලිනාට්‍ය, නිර්මාණශීලී කෙටි චිත්‍රපටය, ආධුනික විචාරය සහ සිනමා සාහිත්‍යකරණය උදෙසා වන සිරිල් බී. පෙරේරා සම්මාන මෙවරත් එලෙසම ප්‍රදානය කරනවා. සිනමාවේ උන්නතිය උදෙසා කර තිබෙන සේවාව වෙනුවෙන් මෙවර සම්මාන 60 ක් පමණ ප්‍රදානය වන බවත් කිව යුතුයි.එසේම මෙවර උත්තමාචාර උලෙළ සමගාමීව අඩ පණව ගිය OCIC සිනමා පාඨමාලා යළි ක්‍රියාත්මක වෙනවා. සිනමා පොත පත මුද්‍රණය කරනවා.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=am1208261</link>
    <topic>මුඛ පිළිකාවක මුල් ලක්ෂණ ඔබටම හඳුනා ගන්න පුළුවන්</topic>
    <author>සාගරිකා දිසානායක ජයසිංහ</author>
    <content>මුඛ පිළිකාවක මුල් ලක්ෂණ ඔබටම හඳුනා ගන්න පුළුවන්ජාතික පිළිකා මර්දන වැඩසටහනේප්‍රජා දන්ත වෛද්‍ය විශේෂඥහේමන්ත අමරසිංහමුඛ පිළිකාව මාරාන්තිකයි. ඒත් කල් තියා හඳුනා ගත් විට සුවපත් කළ හැකියි. මුඛ පිළිකා පිළිබඳ තවමත් අපේ රටේ ජනතාව අතර ප්‍රමාණවත් දැනීමක් නැති බව පෙනී යන්නේ බුලත් විට කෑම, දුම්වැටි ඉරීම මෙන් ම මත්පැන් භාවිතය ද තවමත් සැලකිය යුතු ප්‍රමාණයකින් සිදු කෙරෙන නිසා ය.ලෝකයේ මුඛ පිළිකා බහුලවම වාර්තා වන රටවල් අතර ශ්‍රී ලංකාවට හිමිවන්නේ මුල් තැනක්. වසර 2008 වනවිට ලෝකයේ මුඛ පිළිකා රෝගීන් 399, 564 ක් වාර්තා වූ අතර 2006 වසරේ ශ්‍රී ලංකාවෙන් වාර්තා වූ මුඛ පිළිකා රෝගීන් සංඛ්‍යාව 1817 ක්.පිළිකා රෝග අතරින් වැඩිම මරණ සංඛ්‍යාවක් සිදුවන්නේ මුඛ පිළිකාවෙන්. පිළිකා රෝග අතරින් නව වැනි ස්ථානය හිමිවන්නේ මුඛ පිළිකාවටයි. පිරිමින්ට වැඩිපුරම හටගන්නේ මුඛ පිළිකාවයි. එමෙන් ම මුඛ පිළිකාව හේතුවෙන් දවසකට දෙන්නෙක් හෝ තිදෙනෙක් මරණයට පත් වෙති.මුඛ පිළිකා ඇති වීමට ඍජුව ම බලපාන්නේ බුලත් විට කෑම ය. හුණු දුං කොළ පුවක් පමණක් නොව බුලත් කොළයේ මුල සහ අග කොටස්වල පිළිකා කාරක අඩංගු බව නවීන පර්යේෂණවලින් හඳුනා ගෙන තිබේ. එහෙයින් කලකට පෙර දුංකොළ සහ හුණු භාවිතය ඉතා හානිකර බවට අවධාරණය කෙරුණු අතර වර්තමානය වනවිට බුලත් සහ පුවක් කෑම ද බරපතළ ලෙස හානිදායක බවට වෛද්‍යවරුන් අවවාද කරති.වතුකර ජනතාව, රියැදුරන්, කොන්දොස්තරවරුන් ඇත්ගොව්වන් හා කම්කරුවන් අතර බුලත්විට කෑම බහුලව සිදු කෙරේ. එමෙන් ම තරුණ පිරිස අතර මුඛ පිළිකා ඇති වීම ද නව ප්‍රවණතාවකි. ඊට මූලික හේතුවක් වන්නේ බුලත්විට දුම්වැටි ඉරීම මෙන් ම පුවක් කැබලි හැපීම ය.බුලත් විට කෑම, දුම් ඉරීම, මත්පැන්, මුඛයේ අපිරිසුදු භාවය, වෛරස, දිලීර ආසාදන, එච්.පී.වී තත්ත්වය මුඛ පිළිකාවට හේතු කාරක වේ. බුලත් විට කෑමෙන් පසුව මුඛය පිරිසුදු කිරීම, සමබල ආහාර එළවළු හා පලතුරු ආහාරයට ගැනීම මෙන් ම තේ පානය ද මුඛ පිළිකාවෙන් වැළකීමට ;හ්තු වේ.බුලත් කොළවල බුලත් මල්, දඬු හා නැටිවල පිළිකා කාරක අඩංගු ය. පුවක්වල ඇති ඇල්කොලොයිඩ් වර්ග හතරක් පිළිකාකාරක බව සොයා ගෙන තිබේ. හුණු ශරීරයේ සෛලවලට විෂවීම සහ තුවාල වීමටත්, අණුක ඔක්සිජන් පරමාණුවක් නිදහස් කිරීම මගින් ජාන විකෘතිතා ඇති කිරීමටත් හේතු වේ. දුම්කොළ වල පිළිකා ජනක විසි අටක් තිබේ. දුංකොළ සැපීමේදී අණුක ඔක්සිජන් පරමාණුවක් නිදහස් කිරීම මගින් විකෘතිතා ඇති කිරීමටත් හේතු වේ.දුම් වැටි ඉරීමේ දී නිකොටින් හා කාබන්මොනොක්සයිඩ් සිරුරුගත වේ. දුම්කොළ වල ඇති තාර රසායනිකයන්ගෙන් 69 ක් පිළිකා ජනක බව සොයාගෙන ඇත. මේවා මුඛය, උගුර, ගලනාලය හා මුත්‍රාශය යන ස්ථානවල පිළිකා ඇති කරයි.මධ්‍යසාරවල ඇති එතනෝල් හා ඇතැම් රසායනික පිළිකා ජනක වේ. ඇතැම් බියර් සහ විස්කි වර්ගවල පිළිකා ජනක තිබේ. මධ්‍යසාරවල ඇති එන්සයිම ක්‍රියාකාරිත්වයෙන් ඇති වන රසායනික සංයෝග පිළිකා හැදීමට ඉවහල්වේ. මුඛ ශ්ලේශ්මලයේ ඇති ලිපිඩ ආවරණය මධ්‍යසාර මගින් දිය කර හැරීම නිසා පිළිකා ජනක උරාගැනීම පහසු කරයි. විකෘති වූ ජාන ඩී.එන්.ඒ. නැවත නිවැරදි කිරීම නතර කරයි. පෝෂණ ඌණතා ඇති කරයි. ප්‍රතිශක්තිකරණය හීන කරයි.තමන්ට මුඛ පිළිකාවක් හටගැනීමට ඉඩ ඇති බව නිතර බුලත්විට හපන බාබුල් බීඩා වැනි පුවක් පැකට් හපන, දුම් බොන සහ මත්පැන බොන අවදානම් පිරිස් දැන සිටිය යුතු ය. පූර්ව පිළිකා ලක්ෂණ ඇත්දැයි තමා විසින් ම කන්නාඩියක් ඉදිරිපසට වී මුඛය හැර පරීක්ෂා කර බලාගන්නට පුළුවන. විදුරුමස්, හනුවල හෝ තොල් යට සුදු පැහැ ලපයක් ඉදිමී ගැටිත්තක් හෝ ඉදිරියට නෙරුමක් හෝ පැල්ලමක් වේ නම් වහාම වෛද්‍යවරයකු හමුවී එය පරීක්ෂා කර ගැනීම වැදගත් ය.තමාටම මුඛය පරීක්ෂා කර ගැනීමට අපහසු නම් තව කෙනෙකු ලවා මුඛය පරීක්ෂා කරවා ගත හැකි ය. වසරකට වරක්වත් දන්ත වෛද්‍යවරයකු ලවා මුඛය පරීක්ෂා කරවා ගත් විට මුඛ පිළිකාවක පූර්ව ලක්ෂණ ඇත්නම් හඳුනාගත හැකිය.පුරුද්දක් ලෙස බුලත්විට හපන දුම් උරන සහ මත්පැන් බොන පුද්ගලයන් සහ දිනකට පුවක් පැකට් එකක් වත් හපන අය අවදානම් කණ්ඩායම්වලට අයත් ය. එවැන්නන් මුඛ පරීක්ෂාව කෙරෙහි උනන්දු විය යුතු ය. මුඛ පිළිකාව කල් තියා හඳුනාගත් විට එය ඉවත්කොට ආයු කාලය වර්ධනය කර ගත හැකි ය. මුඛ පිළිකාව හිතා මතා වළක්වා ගත හැකි රෝගයකි. ඉහත සඳහන් අයහපත් චර්යාවලින් වැළකීම ඊට ඇති හොඳම පිළියමයි. රජය මගින් මුඛ පිළිකා වළක්වා ගැනීමේ අරමුණැතිව නීතිමය ක්‍රියාමාර්ග ගෙන තිබේ.ප්‍රසිද්ධ ස්ථානවල බුලත්විට කෑම තහනම් කිරීම, බුලත් කෙළ ගැසීම තහනම් කිරීම, රාජ්‍ය ආයතන වල බුලත්විට කෑම තහනම් කිරීම ඉන් සමහරකි. ආනයනය කරන ලද පුවක් පැකට් වල ඇති පුවක් සැපීම දැන් පාසල් ළමයින් අතර පවා ඇබ්බැහියක් ලෙස පැතිර යයි. මේවා තහනම් කිරීම මෙන් ම ලංකාවේ එවැනි පුවක් පැකට් නිපදවීමේ කම්හල් ඉදිකිරීමට අවසර නොදීම ද රජය මගින් ගත හැකි වටිනා තීන්දුවක් වනු ඇත.සාගරිකා දිසානායක ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=am1208262</link>
    <topic>හදවතට දුකක් නොදී කට පරෙස්සම් කරගත්තොත් ප්‍රෙෂර් ගැන බය වෙන්න දෙයක් නෑ</topic>
    <author>ගාමිණි සුසන්ත</author>
    <content>හදවතට දුකක් නොදී කට පරෙස්සම් කරගත්තොත් ප්‍රෙෂර් ගැන බය වෙන්න දෙයක් නෑකොළඹ ජාතික රෝහලේ කායික රෝග පිළිබඳ විශේෂඥ වෛද්‍ය ප්‍රදීප් කුමාරසිංහඅධි රුධිර පීඩනය (Essential Hypertension) අද සමාජයේ බොහෝ දෙනෙක් ගොදුරු වී ඇති බෝ නොවන රෝග ගණයට වැටෙන රෝගයකි. සාමාන්‍ය ව්‍යවහාරයේ දී එය හඳුන්වනු ලබන්නේ ප්‍රෙෂර් එක යනුවෙනි.අද මිනිසාගේ ජීවන රටාවේ සිදුවී ඇති අයහපත් වෙනස් වීම් අධික රුධිර පීඩනයට ප්‍රධාන වශයෙන්ම හේතු වී ඇති බව පැහැදිලිය. ජීවන රටාවේ අයහපත් වෙනස්වීම් ලෙස මානසික ආතතිය වැඩිවීම, නරක ආහාර පුරුදු, ව්‍යායාම මද බව දැක්වීමට පුළුවන. අධි රුධිර පීඩනයට හේතු වන මේ කාරණය එන්න එන්නම සමාජය තුළ වැඩි වෙමින් පවතී.වැඩ අධික වීම, වගකීම් බහුල වීම, ජීවත්වීම සඳහා වැඩි වෙහෙසක් දැරීමට සිදුවීම, මිනිසුන් තුළ පවතින අතෘප්තිමත් බව ආදිය බොහෝ දෙනෙක් තුළ මානසික පීඩනය වැඩි වීමට හේතු වෙයි. කාලය මදකම නිසා ක්ෂණික ආහාරවලට බොහෝ දෙනෙකු පුරුදු වී සිටීම, ගැටලු රැසකටම හේතු වී ඇත.ක්ෂණික ආහාරවල අඩංගු වන කැලරි ප්‍රමාණයත්, ලුණු ප්‍රමාණයත්, සාමාන්‍ය ආහාරයකට වඩා බහුල වේ. ක්ෂණික ආහාර ශරීරයට අහිතකර වන්නේ එබැවිනි.මීට අමතරව දුම්පානය මත්පැන් පානය වැනි කරුණු ද අධි රුධිර පීඩනය ඇතිවීමට සෘජුවම බලපායි. ඊටත් අමතරව අපට පාලනය කළ නොහැකි සාධක ද අධි රුධිර පීඩනයට හේතු වේ. එනම් පරම්පරාවෙන් එන ජානමය සාධකයන්ය. එසේ වුවද එම ජානමය සාධකවල විශාල බලපෑමක් ඇති බව පිළිගත නොහැකිය. ප්‍රධාන වශයෙන්ම අධි රුධිර පීඩනයට හේතු වන්නේ මානසික ආතතිය, ව්‍යායාම මදකම සහ වැරදි ආහාර රටා බව පැහැදිලිය.රුධිර පීඩනය යන්නෙන් අදහස් කරන්නේ කුමක් ද යන්න මෙහිදී පැහැදිලි කරගත යුතුය. හෘදය වෙතින් රුධිරය පොම්ප කළ විට එම ශරීරය පුරා ගමන් කිරීම සඳහා පීඩනයක් අවශ්‍ය වේ. රුධිර පීඩනය ලෙස හඳුන්වනු ලබන්නේ එයයි.එම රුධිර පීඩනයේ අගයන් දෙකක් ඇත. එක් අගයක් වන්නේ හෘදය සංකෝචනය වී (හැකිළි) ඇති විට ශරීරයේ පවතින රුධිර පීඩන අගයය Systoic Hypertension. වයස අවුරුදු 40 ක් පමණ වන නිරෝගී පුද්ගලයකුගේ එම අගය රසදිය මිලි මීටර් 120 ක් පමණ වේ.අනෙක් අගය වන්නේ හෘදය ඉහිල් වන විට (විස්තාරණය වන විට) රුධිරය විසින් ඇති කරනු ලබන පීඩනයයි  Diastolic Hypertension. එම අගය සාමාන්‍ය නිරෝගී පුද්ගලයකුගේ රසදිය මිලි මීටර් 80 ක් ලෙස සැලකේ.ඒ අනුව බලන විට වයස අවුරුදු 40 ක් පමණ වන සාමාන්‍ය නිරෝගී පුද්ගලයකුගේ රුධිර පීඩනය 120 / 80 රසදිය මිලි මීටර් ලෙස දක්වනු ලැබේ. මෙම අගය 140 / 90 ට වඩා වැඩිනම් එය අධි රුධිර පීඩන තත්ත්වයක් ලෙස සලකනු ලැබේ.කිසියම් පුද්ගලයකුගේ ශරීරයේ රුධිර පීඩනය එක් අවස්ථාවක ඉහළ ගිය පමණින් ඔහුට අධි රුධිර පීඩනය ඇතැයි සලකනු නොලැබේ. ඒ එම පුද්ගලයාගේ රුධිර පීඩනය මනිනු ලබන අවස්ථාවේදී කලබලයට පත්වී හෝ වෙහෙසට පත්වී සිටීනම් ශරීරයේ රුධිර පීඩනය වෙනස් විය හැකි නිසාය. එබැවින් යමෙකුට අධි රුධිර පීඩනය ඇතැයි තීරණය කිරීමට පෙර එම පුද්ගලයාගේ රුධිර පීඩනය අවස්ථා 3 කදීවත් මැන බැලිය යුතුව ඇත. එම අවස්ථා තුනේදී ලැබෙන අගය 140 / 90 ට වැඩිනම්, එම පුද්ගලයා අධි රුධිර පීඩනයට ගොදුරු වී ඇතැයි සැලකිය හකිය.රුධිර පීඩනය මනින්නේ නැතිව යමෙකුට අධි රුධිර පීඩනය තිබෙන්නේදැයි හඳුනා ගැනීම අපහසුය. ඒ; අධි රුධිර පීඩනයේදී බොහෝ විට රෝග ලක්ෂණ නොපෙන්වන නිසාය. එසේ වුවද ඇතැමකු වෙතින් යම් රෝග ලක්ෂණ පෙන්නුම් කළ හැකිය. අධික හිස කැක්කුම, වමනයට ඒම, කලන්තය, කරකැවිල්ල එම රෝග ලක්ෂණය. හදිසියේම යමෙකු වෙතින් එම රෝග ලක්ෂණ පෙන්නුම් කෙරේ නම්, එම පුද්ගලයාගේ රුධිර පීඩනය වැඩි වී ඇතැයි අනුමාන කළ හැකිය. කෙසේ වුවද වයස අවුරුදු 40 ට වැඩි සෑම අයකුම වෛද්‍යවරයකු හමුවන සෑම අවස්ථාවකදීම අවම වශයෙන් මසකට වරක් හෝ තමාගේ රුධිර පීඩනය මැන ගැනීම අවශ්‍යය.අධි රුධිර පීඩනය නිසා භයානක ප්‍රතිඵල ඇතිවීමට ද ඉඩ ඇත. ඉතා භයානකම ප්‍රතිඵලය ලෙස ආඝාතය නම් රෝගී තත්ත්වයට ගොදුරු වීම හැඳින්විය හැකිය. ශරීරයේ රුධිර පීඩනය වැඩි වන සෑම අගයකටම ආඝාතය නම් රෝගී තත්ත්වය ඇතිවීමේ හැකියාව වැඩි වේ. ආඝාතය යනු අප අංශභාගය ලෙස හඳුන්වන රෝගී තත්ත්වය ඇතුළුව තවත් රෝග කීපයකි.මොළයට රුධිරය සපයන රුධිර නාළයක් පිපිරීම හෝ එවැනි රුධිර නාළයක් තුළ රුධිර කැටියක් සිරවීම නිසා එම රුධිරය අවහිරතාව සිදුවූ ස්ථානයෙන් ඔබ්බට රුධිර ගමන් නොකිරීමෙන් මොළයේ කිසියම් සෛල කොටසක් මියයාම ආඝාතය ලෙස හඳුන්වනු ලැබේ.මොළයේ මියයන කොටසෙන් සිදුවන කාර්ය අනුව රෝගියා වෙතින් පෙන්නුම් කෙරෙන රෝග ලක්ෂණ වෙනස් වේ. අත් පා පාලනය කරන මොළයේ කොටස මියගොස් ඇත්නම්, එම පුද්ගලයාට අතපය සෙලවිය නොහැකි වේ. සාමාන්‍ය ව්‍යවහාරයේ දී “අංශභාගය” ලෙස හඳුන්වන්නේ එම අවස්ථාවය. එසේම මොළයේ කතා කිරීමේ හැකියාව ඇතුළත් සෛලවලට ආඝාත තත්ත්වයක් බලපෑවහොත් එම පුද්ගලයාගේ කථනයට සම්බන්ධ කොටස ක්‍රියා විරහිත වේ. එවිට එම පුද්ගලයාට කතා කිරීමට අපහසු වේ. එහෙත් එකී පුද්ගලයාට අතපය සෙලවිය හැකිය.ආඝාත තත්ත්වයක් ඇතිවී පෙනීමට සම්බන්ධ මොළයේ ශෛලවලට බාධාවක් ඇතිවුවහොත් එම පුද්ගලයාගේ පෙනීම සදහටම නැතිවී යා හැකිය. එමෙන්ම මොළයේ මතකයට සම්බන්ධ ශෛලවලට හානිවීමේ ප්‍රතිඵලය වන්නේ එම පුද්ගලයාගේ මතකයට අවහිරතා ඇතිවීමය. මෙහිදී කලක් ගත වන විට මතකය සම්පූර්ණයෙන්ම නැතිවී යාමට ද ඉඩ ඇත. ඩිමෙන්ෂියා රෝගය ඇතිවීමට එය ද එක් හේතුවකි.අධි රුධිර පීඩනය කලක් පැවතීම හෘදයට බරපතළ හානි සිදුවීමට හේතුවකි. අපගේ හෘදය අප ඉපදුණු දිනයේ පටන් මියයන තෙක්ම සාමාන්‍යයෙන් අවුරුදු 70 ක් පමණ හෝ ඊට වැඩි කාලයක් නොනවත්වා එක දිගට වැඩ කරන අවයවයකි. අධි රුධිර පීඩනය නිසා හෘදයට වැඩි වෙහෙසක් දරා රුධිරය පොම්ප කිරීමට සිදුවේ. අධික පීඩනයකින් කාලයක් වැඩ කරන විට හෘදයට හානි සිදු වේ. මෙහිදී හෘදයට වැඩි වෙහෙසක් දැරීමට සිදුවන නිසා හෘදය ප්‍රමාණාත්මකව විශාල වේ. හෘදය ප්‍රමාණයෙන් විශාල වීම නරක ලක්ෂණයකි. හෘදය විශාල වීමේ ද සීමාවක් ඇත. එය කිසියම් අවස්ථාවකට පැමිණි පසුව හෘදයට වැඩ කිරීමට නොහැකි වේ. හෘදය අකර්මණ්‍ය වීම ලෙස හඳුන්වන්නේ එම තත්ත්වයයි Hart Failure.  මෙයින් පැහැදිලි වන්නේ අධි රුධිර පීඩනය හෘදයට දැඩි බලපෑමක් එල්ල කිරීමට සමත් බවය. හෘදය රෝගී වූ විට රුධිරය පොම්ප කිරීමේ හැකියාව නැති වී යයි. එවිට පෙනහළු වලට වතුර එකතුවීම පාද ඉදිමීම, හුස්ම ගැනීමේ අපහසුතාවය ආදිය ඇති වේ.අධි රුධිර පීඩනයේ බලපෑම සෘජුවම දැනෙන අනෙක් ශරීර අවයවය වන්නේ වකුගඩුය. වකුගඩු ඉතාම සංවේදී අවයවයකි. එසේ ම අධි රුධිර පීඩනය දෑස්වලට බරපතළ ලෙස හානි සිදුකිරීමට සමත්ය. මේ අනුව බලන විට පෙනී යන්නේ අධි රුධිර පීඩනය රෝග ගණනාවකටම හේතුව විය හැකි බවය.අධි රුධිර පීඩනය ඉතාම පහසුවෙන් හඳුනා ගැනීමේ හැකියාව ඇත. ඒ සඳහා කළ යුතු වන්නේ උපකරණයක් මඟින් රුධිර පීඩනය මැන බැලීමය. එසේ මැන බලා වෛද්‍යවරයකු අධි රුධිර පීඩනය ඇතැයි තහවුරු කළහොත් රෝගය සඳහා ඖෂධීය ප්‍රතිකාර ආරම්භ කළ යුතුය.මෙහිදී සඳහන් කළ යුතු වැදගත් කරුණක් ඇත. එනම්, අධි රුධිර පීඩනය සඳහා ජීවිත කාලය පුරාම ඖෂධ ලබාගත යුතු බවය. ඒ; මෙම රෝගය නිට්ටාවට සුව කළ හැකි රෝගයක් නොවන බැවිනි. දිනපතාම ඖෂධ ලබා ගැනීමට අමතරව මානසික ආතතිය වැඩිවන හේතූන්ගෙන් දුරස් වීම, දිනපතා ව්‍යායාම කිරීම, ලුණු තෙල් අධික වීම යෙදු ආහාර ගැනීමෙන් වැළකී හොඳ ආහාර පුරුදු ඇතිකර ගැනීම ආදිය මඟින් අධි රුධිර පීඩනය හොඳින් පාලනය කර ගත හැකි වනු ඇත.දුම්පානයෙන් මෙන්ම මත්පැන් පානයෙන් ද වැළකී සිටීම අත්‍යවශ්‍ය වේ. මෙහිදී ලුණු ආහාරයට ගැනීම පිළිබඳව විශේෂයෙන් කතා කළ යුතුය. සෑම විටම ලුණු අඩුවෙන් යෙදු ආහාර ගැනීම සුදුසුය. ඊටත් වඩා වැදගත් වන්නේ ක්ෂණික ආහාර, ටින්වල අසුරන ලද ආහාර ආදිය ගැනීමෙන් වැළකී සිටීමය. රෝල්ස්, කට්ලට්, එළවළු රොටී වැනි ක්ෂණික ආහාරවල වැඩි ලුණු ප්‍රමාණයක් අඩංගුය. එසේම ටින් කළ ආහාරවල ද අධික ලුණු ප්‍රමාණයක් ඇත. එවැනි ආහාර ගැනීමෙන් වැළකී සිටීම ඉතා වැදගත්ය.අප රටේ බොහෝ ගෘහිණියෝ බත් මුට්ටියට ලුණු දැමීමට පුරුදු වී සිටිති. එහිදී බත් කන ප්‍රමාණය වැඩිවන තරමට ශරීරගත වන ලුණු ප්‍රමාණය ද වැඩි වේ. ව්‍යංජනවලට ලුණු යොදන නිසා ඒවා සමඟ මිශ්‍ර කරගෙන බත් කන විට බතට ලුණු අවශ්‍ය නොවේ.අධි රුධිර පීඩනයට වෛද්‍ය උපදෙස් මත ඖෂධ භාවිතය ඇරැඹීමෙන් පසුව මාසයකට වරක් තම වෛද්‍යවරයා හමු වී රුධිර පීඩනය මැන ගැනීම වැදගත්ය. එහිදී දෙනු ලබන ඖෂධවල කිසියම් වෙනසක් සිදුකිරීමට අවශ්‍ය නම් වෛද්‍යවරයා විසින් එය සිදු කරනු ඇත.අධි රුධිර පීඩනය සලකන්නේ එක් රෝගයක් ලෙස නොවේ. රෝග සමූහයක් ලෙසය. එහිදී අධි රුධිර පීඩනය, දියවැඩියාව, කොලෙස්ටරෝල් මේදයේ වැඩිවීම, අක්මාවේ මේදය යන රෝග 4 ම සලකන්නේ එක් රෝගයක් Metaboliz Syndromeලෙස සලකනු ලැබේ.එයින් පැහැදිලි වන්නේ අධි රුධිර පීඩනය ඇති රෝගියකුට අනෙක් රෝග හතර ඇතිවීමේ පැහැදිලි අවදානමක් ඇති බවය. එබැවින් අධි රුධිර පීඩනයෙන් පෙළෙන ඕනෑම අයෙක්, දියවැඩියාව, කොලෙස්ටරෝල් මේදය, අක්මාවේ තෙල් යන රෝග තත්ත්වයන් පිළිබඳව සැලකිලිමත් විය යුතුය. එම රෝග ඇතිවීමට ද ප්‍රධාන වශයෙන් බලපාන්නේ අධි රුධිර පීඩනයට හේතු වන කාරණාවන්මය.වයස අවුරුදු 40 ට අඩු සමාජයේ ඉතා සුළු පිරිසක් තුළ තරුණ වියේදීම අධි රුධිර පීඩනය ඇතිවිය හැකිය. මෙය Young Hypertension ලෙස හඳුන්වනු ලැබේ. මේ සඳහා හේතු වන්නේ වයස අවුරුදු 40 ට වැඩි පුද්ගලයින් තුළ ඇතිවන  (Essential Hypertension)රෝගයට හේතු වන සාධක නොවේ. ඒ සඳහා හේතු කීපයක්ම මුල් විය හැකිය. තරුණ වියේ දී වකුගඩු රෝගයකට ගොදුරු වීම, හෝමෝන ග්‍රන්ථිවල පිළිකා, ගෙඩි ආදිය ඇතිවීම එම හේතු අතර ප්‍රධානය. මෙහිදී අධි රුධිර පීඩනය කිසියම් ප්‍රධාන රෝගයක රෝග ලක්ෂණයකි.ගර්භණී අවස්ථාවේ පසුවන කාන්තාවන් තුළ ද අධි රුධිර පීඩනය ඇතිවීමට ඉඩ ඇත. මෙහිදී අධි රුධිර පීඩනය ඇතිවීමට ප්‍රධාන හේතු දෙකක් බලපෑ හැකිය. ඉන් එකක් සාමාන්‍ය Essential Hypertension  නම් තත්ත්වයයි. එසේම ඇතැම් කාන්තාවනට ගර්භණී බව නිසාම ශරීරයේ රුධිර පීඩනය වැඩි විය හැකිය. එයට හේතුව ගර්භයේ වැදෑමහ කොටසේ ඇතිවන රෝගී තත්ත්වයකි. මෙහිදී කළලයට සහ මවට හානි සිදු විය හැකිය. එබැවින් වෛද්‍ය උපදෙස් අනුවම ක්‍රියා කිරීම වැදගත්ය.විවිධ ඖෂධ කාණ්ඩවලට අයත් ඖෂධ අධි රුධිර පීඩනයට ලබා දෙයි. ලබා දෙනු ලබන ඖෂධ පිළිබඳව වෛද්‍යවරයා තීරණය කරන්නේ රෝගියා පිළිබඳව නිසි අධ්‍යයනයකින් පසුවය. මෙහිදී වඩාත් ප්‍රචලිත ඖෂධය වන්නේ Losartan  නම් ඖෂධයයි.අධි රුධිර පීඩනයට වෛද්‍යවරයකු ඖෂධ නියම කරන විට තමාට හතිය, ඇදුම ඇත්නම් ඒ බව වෛද්‍යවරයාට පැවසීමට රෝගියා වග බලා ගත යුතුය. ඒ අධි රුධිර පීඩනයට ලබා දෙන ඇතැම් ඖෂධ ඇදුම රෝගයට ඇතිකල හැකි බැවිනි.අධි රුධිර පීඩනයට ගන්නා ඖෂධවලට ඇබ්බැහි වේයැයි පැවසීමත් එම ඖෂධ මඟින් වකුගඩු දුර්වල වේයැයි පැවසීමත් මිථ්‍යාවකි. අධි රුධිර පීඩනයට ඖෂධ නොගෙන සිටීම වකුගඩුවලට විශාල ලෙස බලපෑම් කිරීමට සමත්ය. ඒ අනුව වෛද්‍ය උපදෙස් පරිදිම ඖෂධ ලබා ගනිමින් ජීවන රටාවේ වෙනස්කම් සිදු කරගනිමින් අධි රුධිර පීඩනය හොඳින් පාලනය කරගෙන යහපත් ජීවිතයක් ගත කළ හැකිය.ගාමිණි සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=ay1208261</link>
    <topic>කපිල වස්තු සර්වඥ ධාතු දැක්මෙන් රටට ශාන්තියක්ම වේවා!</topic>
    <author>ඡායාරූප -රුවන් ද සිල්වා</author>
    <content>ලක් බිමටබුදු හිමි වැඩියා වාගේයසතර දෙසින් මහ ජනතාවෝරැස් කකා එක් රොක්වන්නාහ.සාදු නාදයෙන් අවට වාතලය දඅහස් තලය ද එකම දෝංකාරයකින්ඇලළී යන්නා සේය.බුද්ධාලම්භන ප්‍රීතියෙන් මුළු ලක්දිවම ඔකඳ වන්නේය.කපිල වස්තු සව¢ඥ ධාතුන් වහන්සේ වැඳ පුදා ගන්නටජනී ජනයා මහත් බැතියෙන් රැස්වන අයුරු මෙසේ වීය. ඡායාරූප -රුවන් ද සිල්වාලලිත් සී ගමගේතුෂාර ප්‍රනාන්දුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=ay1208262</link>
    <topic> පොතට වහ වැටිලා හිටිය මට ගවුම ගිනි ගන්නවා දැනුණේ නෑ</topic>
    <author>සාගරිකා දිසානායක ජයසිංහ</author>
    <content>නොයෙලින් හොන්ටර් ඇයත් එක්ක පැයක් විශේෂාංගයෙන් මෙවර අප හමුවන්නේ ප්‍රවීණ රූපවාහිනි නිවේදිකාවක, සුප්‍රකට බටහිර ගායිකාවක හා ප්‍රවීණ ඉංග්‍රීසි භාෂා කථනය හා රංග කලාව පිළිබඳ උපදේශිකාවක වන නොයෙලින් හොන්ටර් මහත්මිය. අපේ රටේ රූපවාහිනි සේවා විකාශයේ ආරම්භයත් සමඟම ඉංග්‍රීසි මාධ්‍ය නිවේදිකාවක ලෙස ඔබ අප හමුවට පැමිණි ඈ දෙස් විදෙස් සුපතල බටහිර ගායිකාවක ද වේදිකා රංගන ශිල්පිනියක ද වෙයි. වර්තමානයේ නුගේගොඩ ලයිෆ් ඉංග්‍රීසි ඇකඩමියෙහි ප්‍රධාන විධායක නිලධාරිනිය මෙන් ම අධ්‍යක්ෂකවරියක ද ලෙස කටයුතු කරන නොයෙලීන් ‘සිළුමිණ’ පාඨකයන් වෙනුවෙන් ඇගේ තොරතුරු පවසන්නට අප හා එක් වුණේ සතුටින්.පසුගිය කිවිදා උදෑසන ඈ පැවැසූ මං සලකුණු අනුව කොහුවල පැපිලියාන මාවතේ පිහිටි හොන්ටර් මහත්තයාගේ නිවෙස සොයා ගෙන ඡායාරූප ශිල්පී දුෂ්මන්තත් මමත් ගියා. ලයිෆ් ඇකඩමියේ ඈ උගන්වන සිසුනට අසාධාරණයක් වෙනවට නොයෙලීන් පොඩ්ඩක්වත් කැමැති නෑ. ඒ නිසා ම ඈට නියමිත පන්තිය නිමවා එනතුරු අපට මද වේලාවක් එහි රැඳී සිටින්නට සිදු වුණා.නවීන පන්නයේ රතු පාට සැප රියක් ඇවිත් ගෙමිදුලේ නැවැත්තුවා. සුපුරුදු සිනා රැල්ලෙන් මුව සරසාගෙන ඈ පමාවට සමාව ඉල්ලුවා.“අද අපේ පාරේ පාලමක් කැඩිලා හදනවා. ඒ නිසා මට වෙන පාරකින් ලොකු වටයක් එන්න වුණා.” එදා රූපවාහිනියේ අප දුටු ඈ අදත් ඒ වගේමයි. කාලයක් ගෙවී ගියත් ඈ තවමත් සුන්දරයි.“සිංහල පත්තර නිතරම නොකියෙව්වත් මා ගැන වැඩිපුරම ඒ කාලෙ ලියැවුණේ සිංහල පත්තරවල. මට සිංහල පත්තරවලින් සම්මානත් ලැබිලා තිබෙනවා” අපට අසුන් පනවමින් ඈත් අප අසලම වාඩි වුණා.ඉතින් කොහොමද තොරතුරු? මම කතාවට මුල පිරුවා.බොහොම හොඳයි හරිම කාර්ය බහුලයි.මේ දවස්වල මොනවද කරන්නේ?වැඩිපුරම කරන්නේ ලයිෆ් ඉංග්‍රීසි ඇකඩමියේ වැඩ තමයි. පාඨමාලා සකස් කිරීම ඉගැන්වීම පරිපාලනය ගුරුවරුන් බඳවා ගැනීම සඳහා සම්මුඛ සාකච්ඡා පැවැත්වීම විභාග සැලසුම් කිරීම පරීක්ෂණ පැවැත්වීම වැනි හැම දේම මමම සැලසුම් කොට සිදු කරනවා.නිවේදන කටයුතුවල යෙදෙන්නේ නැද්ද?යෙදෙනවා. මම දැන් කිසිදු මාධ්‍ය ආයතනයක ස්ථිර සේවිකාවක ලෙස කටයුතු කරන්නේ නෑ. ඒත් ආරාධනා ලැබෙන පරිදි රූපවාහිනී නාළිකාවල වගේ ම වෙනත් උත්සව කටයුතුවල නිවේදන කටයුතු කරනවා.ඔබ දක්ෂ ජනප්‍රිය ගායිකාවක්?ඔව්. මම ඉංග්‍රීසි අසන්නන් අතරේ ජනප්‍රියයි. බොහෝ කලක පටන් මා ගුවන් විදුලියේ, රූපවාහිනියේ වගේ ම හෝටල්වල සංගීත කණ්ඩායම්වල වගේ ම තනිවමත් සින්දු කියනවා.සංගීත සන්ධ්‍යාවල තවමත් ගී ගයනවාද?එළිමහන් සංගීත සන්දර්ශනවල නොවෙයි තෝරාගත් හෝටල් කිහිපයක වගේ ම විවිධ උත්සව සඳහා ආරාධනා ලැබුණු විට ගායනා කරනවා.එසේ ගයන්නේ ඔබේ ම ගීත ද?මගේ ම ගීත තිබෙන්නේ කිහිපයයි මා වැඩිපුර ගයන්නේ බටහිර ජනප්‍රිය ගීත.අපේ රටේ වගේ ම ඔබ විදෙස් රටවලත් ජනප්‍රියයි.ඔව්. මට වැඩිපුරම ඉල්ලුමත් තිබෙන්නේ විදෙස් රටවලින්. මා ආරම්භයේ පටන් අද දක්වාම විශාල රටවල් සංඛ්‍යාවකට ගිහින් ගී ගයා තිබෙනවා. තවම යන්නට බැරි වුණේ දකුණු අප්‍රිකාවට විතරයි.ඔබට මේ ගායන කුසලතාව ලැබුණේ කාගෙන් ද?දෙමවුපියන්ගෙන්. අම්මයි තාත්තයි දෙන්නා හමුවෙලා තියෙන්නේ පල්ලියේ ගායනා කණ්ඩායමට ගීත ගයන්නට ගිහින්.ඔබේ දෙමවුපියන් කවුද?තාත්තා වික්ටර් මෙන්ඩිස්. ඔහු රජයේ මුද්‍රණාලයේ චිත්‍ර නිර්මාණ අංශයේ ප්‍රධානියා ලෙස කටයුතු කළා. ඒ වගේ ම ඔහු ඉතාම දක්ෂ චිත්‍ර ශිල්පියෙක්. අම්මා තිරීස් විජේසිංහ. ඈ ඉංග්‍රීසි පුහුණු ගුරුවරියක්. ඒ වගේ ම අම්මාට ගෘහ විද්‍යාව මැහුම් ගෙතුම් වගේ කලාවන් හොඳට පුළුවන්.අම්මා තාත්තා ඔබට දුන් නම?නොයෙලින් මෙන්ඩිස්.උපන් දිනය කවදාද?දෙසැම්බර් මාසේ දහ අට වැනිදා.සහෝදර සහෝදරියෝ?අයියා, මං. නංගිලා තුන්දෙනයි මල්ලියි. අපි ලොකු පවුලක්.පාසල් ගියේ?බොරැල්ල සියලු සාන්තුවරයන්ගේ විද්‍යාලෙට.ඔබේ ආගම.ක්‍රිස්තියානි.පුංචි කාලේ කොහොමද?හරි සුන්දරයි. අපේ පවුලේ සහෝදර සහෝදරියෝ හරි සමගියි. එදාටත් වඩා අද එකමුතුයි.ඔබ පුංචි කාලෙ කෙබඳු දැරියක් ද?මම බොහොම තැන්පත්. තනිවම ඉඳගෙන පොතක් කියවන්න තමයි කැමති. හැම වේලාවෙම අතට අහුවෙන ඕනෑම පොතක් කියෙව්වා. නිවාඩුවට ගමනක් ගියත් මගේ ඥාති සහෝදර සහෝදරියො කීවෙ “අපෝ මෙයා නම් එක්ක ඇවිත් වැඩක් නෑ. සෙල්ලමක්වත් කරන්න එන්නෙ නෑ. හැම වෙලාවෙම පොතක් බලා ගත්තු ගමන්මයි” කියලයි. මේ පොත් බලන පුරුද්ද නිසා මට හොඳ වැඩ වෙලා තියෙනවා” නොයෙලින් හඬ නඟා සිනාසෙනවා.ඒ මොනවද?අපේ ගෙදර මිදුලෙ ආත්තා ගසක් තිබුණා. මේ ගහේ ලොකු මුල් ගහ වටේටම පැතිරිලා. දවසක් මේ මුලක් උඩ ඉඳගෙන මම පොතක් කියවමින් හිටියා. සාමාන්‍යයෙන් මම පොතක් කියවන විට බාහිර ලෝකය අමතක වෙනවා. එක පාරටම මගේ අම්මා කෑ ගහගෙන ඇවිත් තෙත සීට් එකකින් මගේ ඇඟ වැහුවා. මම කලබල වෙලා නැගිටලා බැලුවා. අපේ ගෙදර වැඩට හිටි කෙනා මිදුල අතුගාලා. කොළ ගොඩක් ගහලා ටිකක් ඈතින්. එයට ගිනි තියලා. ඒ ගිනි ගොඩෙන් ගිනි පුපුරක් විසිවෙලා ඇවිත් මගේ ගවුමට වැටිලා. ගවුමේ කොනක් ගිනි ගන්නවා. අම්මා දැකලා ඇවිත් තෙත රෙද්දක් පොරවලා ගින්න නිව්වෙ නැත්නම් මාව පිච්චෙනවා.තව දවසක් මගේ බාලම මල්ලි බලාගන්න මට බාර දීලා අම්මා ගමනක් ගියා. මල්ලි දණ ගානවා. මම එයා බිමින් තියලා සාලෙ දොර ලොක් කරලා සැටියේ දිගාවෙලා පොතක් කියෙව්වා. අම්මා එන වාහනේ සද්දෙ ඇහෙන විටයි මට මල්ලි මතක් වුණේ. මම වට පිට බැලුවා. මල්ලි නෑ. බලන කොට මල්ලි සාලේ මුල්ලක වකුටු වෙලා ඉන්නවා. මුළු ඇඟම කොළ පාටයි. ඒ නත්තල් කාලේ. අපේ ගේ තීන්ත ගාන්න ගෙනා තීන්ත ටින් වගයක් බාසුන්නැහේලා සාලේ මුල්ලක තියලා තිබුණා. මල්ලි ඒ තීන්ත ඇඟේ ගාගෙන. එදා තමයි මම අම්මාගෙන් ගුටි කාපු එකම දවස.ඔබ ඉගෙනුමට දක්ෂද?ඔව්. සැමදාම පන්තියේ පළමුවෙනියා. දෙවැනි හෝ තුන් වැනියා වුණේ බොහොම කලාතුරකින්.වැඩියම දක්ෂ මොනවාටද?ඉංග්‍රීසි භාෂාවට. එළකියුෂන් වලට. ඒ කාලෙ අපේ පාසලේ හිටපු කන්‍යා සහෝදරියන් අපිට හරියටම නිවැරදිව ඉංග්‍රීසි භාෂාව උච්චාරණය කරන හැටි ඉගැන්නුවා. ඉංග්‍රීසි වචනවල අකුරු හරියටම ලියන්න; හරියටම ව්‍යාකරණ භාවිතා කරන්න ඉගැන්නුවා. මගේ ජීවිතේ හැරවුම් ලක්ෂය වුණෙත් මේ ඉංග්‍රීසි භාෂාවමයි.ඒ කිව්වේ?මම තුනේ හෝ හතරේ පන්තියේදී දවසක් ඉංගි‍්‍රසි පාඩම වේලාවේ “බියුටිෆුල්” කියන වචනෙට අකුරු වැරැදුණා. මට එතකොට කනිෂ්ඨ තූර්ය වාදක කණ්ඩායමේ ට්‍රැයැංගල් එක වාදනය පුහුණුවට යන්න තිබුණා. ගුරුතුමී මට දඬුවමක් විදිහට බෑන්ඩ් පුහුණුවට යන්න නොදී ස්පෙලිංග්ස් පාඩම් කරන්න කිව්වා. එදා ඉඳලා මම හිතට ගත්තා මම හොඳටම ඉංගි‍්‍රසි ඉගෙන ගන්නවා කියලා.ගීත ගායනයට යොමු වුණේ?ගෙදර හැමෝටම ගීත ගයන්න පුළුවන්. මට පාසලේ ගායන හා නාට්‍ය තරගවලින් පළමු තැන ලැබුණා.ඉංගි‍්‍රසි කථනයෙන් ඔබ ඉදිරියටම ගියා?ඔව්. එළකියුෂන් තරගවලින්, ඉංගි‍්‍රසි කථික තරගවලින් අකුරු දැනුම, දැනුම මිනුම මේ හැම තරගයකින්ම ජය ලැබුවා. සමස්ත ලංකා තරගවලින් ප්‍රථම ස්ථානය ලැබුණා. මේ හැම සංගමයකම සභාපති වුණා. උසස් පෙළින් පසු ඉංගි‍්‍රසි කථනය හා රංග කලාව සඳහා ලන්ඩනයේ ට්‍රිනිටි විද්‍යාලයෙන් රන් පදක්කමක් ලැබුණා. එය උපාධියකට සමානයි.යොවුන් විය කොහොම ද?සුන්දරයි. මට බොහොම තැන්පත් ලජ්ජාශීලී ගතියක් හිත තුළ තිබුණා.මෝස්තර පි‍්‍රය කළා ද?ඒ තරම් නෑ. සංගීත ක්ෂේත්‍රයට යොමු වුණාට පසුව මෝස්තර කරන්න සිදු වුණා. මම ඒ තරම් මෝස්තර පස්සේ දුවපු කෙනෙක් නොවෙයි.යොවුන් වියේ පේ‍්‍රමනීය අත්දැකීම්?විශ්වාස කරන්න! මට බඳින්න කලින් කිසිදාක පෙම්වතෙක් හිටියේ නෑ.කවදාහරි ගායිකාවක හෝ නිවේදිකාවක වෙන්න පතාගෙන හිටියා ද?ඔව්. ගායිකාවක් කෙසේ වෙතත් නිවේදිකාවක් නම් වෙනවාමයි කියලා පතාගෙන හිටියා.ඒ ඇයි?ඒ කාලෙ ඉංගි‍්‍රසි සේවයේ දක්ෂ ප්‍රවෘත්ති නිවේදිකාවක් හිටියා මර්ල් විලියම්ස් නමින්. ඇය ප්‍රවෘත්ති නිවේදනය කරන විට මම රේඩියෝවට කන තියාගෙන අහගෙන ඉන්නවා. ඊට පස්සේ කොහු මිටක් මයික්‍රෆෝනය වගේ අල්ලා ගෙන “මෙන්න ප්‍රවෘත්ති” නොයෙලින් මෙන්ඩිස් විසින්” කියමින්. ප්‍රවෘත්ති නිවේදනය කරනවා.ඔබේ මුල්ම රැකියාව කුමක් ද?මමත් ඔබ වගේම පුවත්පත් කලාවේදිනියක් වුණා. ඩේලි මිරර් පත්‍රයේ. මාස හයක් විතර පුවත්පත් කලාවේදිනියක් ලෙස වැඩ කළා.එවිට ඔබේ වයස?අවුරුදු දාහතයි.ඔබ ගුවන් විදුලියට සම්බන්ධ වෙන්නෙ?1970 දී. ගුවන්විදුලියට ඉංගි‍්‍රසි මාධ්‍ය නිවේදිකාවන් අවශ්‍ය බව කියා ගුවන්විදුලියේ නිවේදනය කළා. මාත් අයැදුම් පතක් දැම්මා. මම සම්මුඛ පරීක්ෂණයට ගියේ අම්මත් එක්ක.එදා ඉල්ලුම්කරුවන් කොපමණ හිටිය ද?ද හසකට වැඩි පිරිසක් හිටියා. ඒත් තේරුණේ මමත් තව එක් තරුණයෙකුත් පමණයි.ඔහු කව්ද?ටෝනි ජේකබ්ස් ඔහු කෙටි කාලයකින් ඉවත්ව ගියා.ඒ කාලේ සින්දුත් කීවා ද?ඔව්. මම ගුවන්විදුලියට එන්නට පෙර සිටම ගල්කිස්සේ ලිට්ල් හට්, ගෝල්ෆේස් හෝටලය වැනි තැන්වල සින්දු කියා ජනපි‍්‍රය වෙලයි හිටියේ.ඔබ සංගීත කණ්ඩායම්වලටත් සම්බන්ධ වුණා?ඔව්. ඒ කාලෙ ජනපි‍්‍රය වූ ස්පිට් ෆයර්ස්, එක්ස්පෙරිමන්ට්ස් වැනි කණ්ඩායම්වලට සම්බන්ධ වෙලා ගී ගැයුවා. ගුවන්විදුලියේ ඒ ශ්‍රේණියේ ගායිකාවක ලෙස තේරුණා.ඔබට ලැබුණු පුහුණුව කොහොම ද?ඉතාම දක්ෂ ඉංගී‍්‍රසි නිවේදකයන් වූ ජිමී බරූචා, ෂර්ලි පෙරේරා සහ විජය කොරෙයා වැනි ප්‍රවීණයන් යටතේ හොඳම පුහුණුවක් ලැබුවා. මගේ සිහින නිවේදිකාව මර්ල් විලියම්ස් එහිදී මුණ ගැසීම ලොකු සතුටක් වුණා.ඔබ බටහිර සංගීතය හදාරා තිබෙනවා ද?කවදාවත් නෑ. දෙවියන් වහන්සේට මම ස්තූතිවන්ත වෙනවා මට හොඳ ගායන හැකියාවක් සහ කටහඬක් ලබාදීම ගැන.ඔබේ විවාහය සිදු වුණේ?1972 දී.ඔහු කව්ද?කෙනත් හොන්ටර්. ඒ කාලේ ගුවන්විදුලියේ ප්‍රවෘත්ති අංශයේ සේවය කළා. අද අප දෙදෙනා එකිනෙකාගේ කැමැත්ත මත විවාහයෙන් වෙන් වෙලා. ඒත් අදටත් අපි හොඳ මිතුරන්.ඔබේ දරුවන්?පුතා රයන් හොන්ටර්. අද ඔහු කලම්බෝ කොමියුනිකේෂන් සමාගමේ විධායක අධ්‍යක්ෂවරයා ලෙස කටයුතු කරනවා. ඔහු විවාහකයි. පුතකුයි දුවෙකුයි ඉන්නවා. දුව ජේමි හොන්ටර්. ඇය ඔස්ට්‍රේලියාවේ ව්‍යාපාර පරිපාලනය පිළිබඳ උපාධියක් කරලා දැන් එහි ප්‍රධාන පෙළේ සමාගමක සේවය කරනවා. ඇය තවම අවිවාහකයි.ඔබ රූපවාහිනී ක්ෂේත්‍රයට සම්බන්ධ වෙන්නෙ?1979 දී මුලින්ම ස්වාධීන රූපවාහිනී සේවාව ඇරැඹු දා පටන්ම. ඒ කාලේ ඉංගී‍්‍රසි ප්‍රවෘත්ති විතරනේ තිබුණේ.ලැබුණු පුහුණුව කොහොම ද?මුලින්ම අපි ගුවන්විදුලියේ පුංචි කාමරයක විකාශය ආරම්භ කළා. මමයි එරික් ප්‍රනාන්දුයි විතරයි එතකොට හිටියේ. රූගත කිරීමේ මැදිරි නෑ. ලයිට් නෑ. මට මතකයි කිරි ටින් කපලා බල්බ් හයි කරගෙන තමයි ආලෝකකරණය කළේ. අපිව පුහුණු කරන්න කැනඩාවෙන් පුහුණුකරුවන් දෙදෙනකු ආවා.රූපවාහිනී නිවේදිකාවක් වුණේ නිතරගයෙන් ද?නෑ. තියුණු තරගයකින් ජය අරන්. රූපවාහිනියේ ස්ක්‍රීන් ටෙස්ට් එක දවසේ මට හොඳ අකරතැබ්බයක් වුණා. මට ටෙස්ට් එක තියන තැන වැරැදුණා. වේලාවටම ළංවෙලා සාරියකුත් ඇඳගෙන කියාපු තැනට ගියා. මම යන විට තැන වෙනස් කරලා.ඒ කාලෙ ත්‍රිවිලර්වත් නෑ. මම අසරණ වෙලා ඉන්න විට වයසක මහත්තයෙක් ඇහුවා එයාගේ ස්කූටර් එකේ මාව ගෙනිහින් දාන්න ද කියලා. මම හා කියලා ඒකෙ නැගලා ගියා. ටික දුරක් යන විට සාරිපොට ස්කූටරයේ රෝදෙ පැටලිලා මාව පාර මැද වැටුණා. තුවාල වුණා. සාරියත් ඉරුණා. ඒ වන විට අපේ අම්මලා හිටියේ නාරාහේන්පිට. මම ඉක්මනට ටැක්සියක් නවත්තගෙන අම්මලාගේ ගෙදරට දුවලා අම්මාගෙන් සාරියක් ඉල්ලලා ඇඳගෙන ස්ක්‍රීන් ටෙස්ට් එකට ගියා. එදත් මම විතරයි කාන්තාවන්ගෙන් තේරුණේ.එදා ඇරැඹු ගමන කොතෙක් දුර ආවා ද?අද දක්වාම. ජාතික රූපවාහිනියේ 1982 සිට 1990 දක්වාම හිටියා. 1990 දී අස්වෙලා ජර්මනියට ගියා. කලක් ඩුබායිවල රාජ්‍ය රූපවාහිනියට සම්බන්ධ වුණා. විදේශවලදී සංගීත වැඩසටහන්වලට සහභාගි වුණා. 1992 ආයෙත් ඇවිත් ස්වාධීන රූපවාහිනියට සම්බන්ධ වුණා. ඒ අතරේ ස්වර්ණවාහිනියේ ජීවක එදිරිසිංහ මහත්මයා හමුවෙලා ඒ ආයතනයේ නිවේදක නිවේදිකාවන් පුහුණු කරන්නට ආරාධනා කළා.ඉතින් ඔබ එහි ගියා?ඔව්. ස්ථිර සේවකයකු ලෙස නොවේ. සිංහල ඉංගී‍්‍රසි නිවේදකයින් පුහුණු කළා.ඔබ ප්‍රවෘත්ති නිවේදනයෙහි යම් වෙනසක් ඇති කළා?ඔව් ප්‍රවෘත්තිය දෙස බලාගෙන ඔහේ කියවනවා වෙනුවට ප්‍රවෘත්තිය රැගෙන නිවසේ ආලින්දයට ගොඩවන ජීවමාන ස්වරූපයක් ඊට එක් කළා.ඉංගී‍්‍රසි උගන්වන්නට හිතුවේ?ඉංගී‍්‍රසි දැනගෙන හිටියාට මදි. හරියට නිවැරැදිව නොපැකිළි කතා කරන්නට දැන සිටීමයි වැදගත්. මගේ නිවේදනය අසා බලා ඒ වගේ කතා කරන්නට කැමැතියි කියු බොහෝ රසික පිරිස් ඉංගී‍්‍රසි උගන්වන ලෙස කරන ලද ඉල්ලීම නිසා.ඔබ මුලින්ම ඉගැන්වීම ඇරැඹුවේ?ජීවක එදිරිසිංහ මහත්මයාගේ සහය ඇතිව ඊ. ඒ. පී. එදිරිසිංහ සමාගමත් සමඟ එකතුව සීක් ආයතනය. පසුව ඔවුන් හා ඒකාබද්ධව ලයිෆ් ඉංගී‍්‍රසි ඇකඩමිය. දැන් මා එය වෙනත් සමාගමක් හා සම්බන්ධව වෙනම ආයතනයක් ලෙස පවත්වාගෙන යනවා.එහි විශේෂත්වය කුමක් ද?හරියටම නිවැරැදි ඉංගී‍්‍රසි භාවිතය. අවුරුදු දෙකක් තුළ අපි සිසුන් 20,000 කට වඩා පුහුණු කරවා තිබෙනවා. මෙහි නියම බ්‍රිතාන්‍ය ආකාරයට දේශන ප්‍රායෝගික පංති පැවැත්වෙනවා. භාෂාවක් හැම විටම භාවිත කළ යුතුයි. අපි ඒ සඳහා වැඩි අවධානයක් යොමු කරනවා. අද විදෙස් තානාපති කාර්යාල බොහොමයක කාර්ය මණ්ඩල පුහුණු කරන්නේ අපේ ලයිෆ් ඇකඩමිය මඟින්.ඔබට සම්මාන රාශියක් ලැබී තිබෙනවා. එයින් වැදගත්ම සම්මාන කිහිපයක් සිහි කළොත්?2011 වසරේ විශිෂ්ටතම කාන්තාවට පිරිනමනු ලබන සම්මානය. ජනපි‍්‍රයතම ගායිකාවට හිමි ගුවන්විදුලි සංස්ථා සම්මානය ශ්‍රී ලංකාවේ විශිෂ්ටතම රූපවාහිනී නිවේදිකාව සඳහා වනිතා විත්ති, සන්ඩේ ඔබ්සවර්, සහ අයිලන්ඩ් යන පුවත්පත්වලින් පිරිනැමුණු සම්මාන, මාස් ලංකා වෙතින් පිදුණු වසරේ විශිෂ්ටතම රූපවාහිනී මාධ්‍යවේදිනියට හිමි සම්මානය ඇතුළු දෙස් විදෙස් සම්මාන රාශියක්. රූපවාහිනී ගායන හා සන්නිවේදන ක්ෂේත්‍රයේ මෙතරම් සම්මාන රාශියක් ලැබු එකම කාන්තාව මමයි.ලෝකයේ බලවතුන් බොහොමයක් හා සමඟ ඔබට සාකච්ඡා පවත්වන්නට අවස්ථාව ලැබුණා. ඔවුන් අතරින් ඔබේ මතකයට නැගෙන්නේ කව්ද?බ්‍රිතාන්‍ය මහ රැජින, බ්‍රිතාන්‍ය අගමැතිනි මාග්‍රට් තැචර්, ඔස්ට්‍රේලියානු අගමැති බොබ් හෝක්, නවසීලන්ත අගමැති ඩේවිඩ් ලැන්, මැලේසියානු හිටපු අගමැති මහතීර් මොහොමද් සහ ඉන්දියාවේ හිටපු අගමැති රජිව් ගාන්ධි වැනි අය.ජීවිතය දෙස ආපසු හැරි බලන විට ඔබට කරන්නට බැරි වුණා යැයි සිතෙන්නේ කුමක් ද?මගේ දරු දෙදෙනාගේ ළමා කාලයේ මට ඔවුන් සමඟ වැඩි කාලයක් රැඳී සිටින්නට ලැබුණා නම් හොඳයි කියා සිතෙනවා. මගේ රැකියාවට මා උපරීමයෙන් කැපවුණු නිසා මට ඔවුන් සමඟ වැඩි වෙලාවක් රැඳෙන්නට බැරිවීම ගැන මා දුක් වෙනවා.ජීවිතය ඔබ දකින්නේ කොහොම ද?දැඩි කැපවීමෙන් ජයගත යුතු දෙයක් ලෙස. දෙවියන් වහන්සේ නිවැරැදිව දකින තුරු ජීවිතය කුමක්දැයි මට වැටහී තිබුණේ නෑ. දැන් මම දෙවියන් වහන්සේ හොඳින් දකිනවා. දෙවියන් වහන්සේ විශ්වාස කළහොත් ජයගත නොහැකි අභියෝගයක් ජීවිතයට හමු වෙන්නේ නැතැයි මා සිතනවා. ඒ නිසා මම හැමෝටම කියන්නේ කළ නොහැකි දෙයක් නැතැයි සිතා දිරියෙන් ජීවිතය ජය ගන්නා ලෙසයි.සාගරිකා දිසානායක ජයසිංහඡායාරූප - දුෂ්මන්ත මායාදුන්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208261</link>
    <topic>සුසුකි මරුටි ගත්තොත් බ්ලූටූත් ස්පීකර් ෆෝනයක් නොමිලේ</topic>
    <author/>
    <content>සුසුකි මරුටි ගත්තොත් බ්ලූටූත් ස්පීකර් ෆෝනයක් නොමිලේආරක්ෂාකාරී රථ ධාවනයේ වැදගත්කම නිරන්තරයෙන් අවධාරණය කරන ඇසෝසියේටඩ් මෝටර්වේස් (AMW)  පුද්ගලික සමාගම ඒ සඳහා තවත් සුවිශේෂී වූ පියවරක් ගෙන තිබේ. ඒ අනුව මරුටි, ඔමිනි, ඇල්ටෝ, වැගන් ආර් රථ මිලදී ගන්නා පාරිභෝගිකයන් හටBlaupunkt BT Drive Free 111 බ්ලූටූත් ස්පීකර් ෆෝන් උපාංගය නොමිලයේ ලබාදීමට තීරණය කර ඇත.වර්තමාන කාර්යබහුල ජීවින රටාවත් සමඟ ජනතාවට නිරන්තරයෙන් දුරකථන භාවිත කිරීමට සිදුවී තිබේ. මේ ගැටලුවට ලොව තාක්ෂණඥයන් සොයා ගත් හොඳම විසඳුම වන්නේ සෘජුව දුරකථනය භාවිත කිරීමෙන් තොරව සන්නිවේදනය කළ හැකි බ්ලූටූත් ස්පීකර් ෆෝන් තාක්ෂණයයි.එම උපාංගය ලොව මෙබඳු උපාංග අතර ප්‍රමිතියෙන් ඉහළම උපාංගයකි. ඉලෙක්ට්‍රොනික උපාංග නිෂ්පාදනය සම්බන්ධ ලොව ප්‍රමුඛතම ආයතනයක් වනBlaupunkt මෙහි නිෂ්පාදකයා වන අතර සුසුකි මරුටි සමඟ ඔබට ලැබෙන්නේ නියම Blaupunkt නිෂ්පාදනයක් වන බ්ලූටූත් ස්පීකර් ෆෝන් උපාංගයකි. නවීනතම තාක්ෂණයෙන් නිෂ්පාදිත ;මම උපාංගය මඟින් දුරකථනය අතට ගැනීමකින් තොරව ඇමතුම්වලට පිළිතුරු දිය හැකිය.ඔබේ පරිගණකය මඟින්, ඔබේ රථය තුළදීම හෝ වෙනත් සාමාන්‍ය ආරෝපණ ක්‍රමවේදයක් මඟින් ආරෝපණය කළ හැකි මෙය පැය 6 ක ආරෝපණ කාලයකින් පසු සති දෙකක් පමණ දක්වා භාවිත කිරීමේ හැකියාව පවතී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208262</link>
    <topic>සෙලාන් බදු පසු ලාබය රුපියල් බිලියනය ඉක්මවයි</topic>
    <author/>
    <content>සෙලාන් බදු පසු ලාබය රුපියල් බිලියනය ඉක්මවයි2012 ජූනි මස 30 වැනි දිනෙන් අවසන්වූ හය මාසය තුළ රුපියල් බිලියන 1.02 බදු පසු ලාබයක් සමඟින් සෙලාන් බැංකුව සිය කාර්ය සාධනයේ ඉහළ ප්‍රගතියක් වාර්තා කරයි. වැට් සහ ආදායම් බදු ගෙවීමට පෙර ලාබය රුපියල් බිලියන 2.01 දක්වා වැඩි වී ඇත. එය පසුගිය වසරේ අදාළ කාලයේ දී එම අගය වූ රුපියල් මිලියන 832 සමඟ (ස්වේච්ඡා විශ්‍රාම ගැන්වීමේ විශේෂ යෝජනා ක්‍රමයේ පිරිවැයට පෙර) සැසඳීමේ දී 142% ක වර්ධනයකි.පොලී අනුපාත වැඩි කිරීම සහ ණය වර්ධනයේ පාලනයක් මධ්‍යයේ වුවද බැංකුවට මෙම ප්‍රබල කාර්ය සාධනය අත්කර ගත හැකි වූයේ එහි ප්‍රධාන බැංකු සේවා මෙහෙයුම්වල වර්ධනය නිසාය. 2012 වසරේ ප්‍රථම හය මාසය තුළ ශුද්ධ පොලී ආදායම 15% කින් වැඩි වී රුපියල් මිලියන 4276 ක් විය. එයට ප්‍රධාන වශයෙන් හේතු වූයේ තත්ත්ව අත්තිකාරම් සහ කාර්යක්ෂම ආන්තික කළමනාකරණයේ වර්ධනය නිසාය. මෙම වසරේ ප්‍රථම හය මාසය තුළ බැංකුවේ ණය සහ අත්තිකාරම් 18% කින් වාර්ෂිකව වැඩි විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208263</link>
    <topic>TVS සේවා මධ්‍යස්ථානය පෑලියගොඩ</topic>
    <author/>
    <content>TVS සේවා මධ්‍යස්ථානය පෑලියගොඩTVS  ලංකා සමාගම, මෝටර් සයිකල් හා ත්‍රීවිලර් පාරිභෝගිකයන්ට වඩාත් කදිම සේවාවක් සැපයීමේ අරමුණෙන් අති නවීන තාක්ෂණික පහසුකම් සහිත සේවා මධ්‍යස්ථානයක් පසුගියදා පෑලියගොඩ නගරයේ දී විවෘත කෙළේය.සමාගමේ ප්‍රධාන විධායක නිලධාරී, සම්පත් අගලවත්ත මහතා පැවසුවේ, ‘නවීනතම පහසුකම් සහිත සේවා මධ්‍යස්ථානයක් විවෘත කිරීමෙන් TVS  ලංකා සමාගමේ අරමුණ වූයේ අපේ පාරිභෝගිකයන් සතුටු ආකාරයේ සේවාවක් සැපයීමයි.පාරිභෝගිකයන්ට තම වාහනයේ සේවා සිදුවන ආකාරය ඉතා සුව පහසුවෙන් හිඳගෙන නැරැඹිය හැකි ආකාරයෙන්. ඒ වගේ ම පාරිභෝගිකයන්ගේ ආයෝජනය සඳහා උපරීම වටිනාකමක් ලබාදිය හැකි වෘත්තික තාක්ෂණික රැසක්ම අප සේවයේ යොදවා තිබෙනවා’ යන්නය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208264</link>
    <topic>ආසියාවේ විශාලතම සංගීත සැණකෙළිය ශ්‍රී ලංකාවට</topic>
    <author/>
    <content>ආසියාවේ විශාලතම සංගීත සැණකෙළිය ශ්‍රී ලංකාවටඉන්දියානු පර්සෙප්ට් සමාගම සහ සිට්රස් ලෙෂර් සමඟ එක්ව ඉන්දියාවේ පැවැත්වෙන දර්ශනීයම විනෝදාස්වාද සැණකෙළිය කොළඹට ගෙන එයි.ග්‍රැමි සම්මාන ලාභී සංගීතඥයකු වන ලොව 7 වන ස්ථානය ශ්‍රේණිගතව සිටින ඇෆ්රෝ ජැක් ඒ අනුව ඔක්තෝබර් 6 වන දින මෙරට සජිව ප්‍රසංගයකට එක්වෙයි.සන්බර්න් නම් ඒ සංගීත උළෙල ලොව ප්‍රවීණතම කලාකරුවන්ගේ එකතුවෙන් විශාල ජනකායක සහභාගිත්වයෙන් වඩාත් සුදුසු ස්ථානයන්හිදී පස් අවුරුද්දක් මුළුල්ලේ පැවැත්වෙන අතර එය ඉලෙක්ට්‍රොනික නැටුම් සහ සංගීත ක්ෂේත්‍රය තුළ ආධිපත්‍ය පතුරුවමින් සිටියි. විනෝදාස්වාද, මාධ්‍ය සහ සන්නිවේදන සමාගමක් වන පර්සෙප්ට් සමාගම විසින් 2007 වසරේ සිට මෙම සැණකෙළි මාලාව ඉන්දියාවේ පවත්වයි.ප්‍රථම වතාවට තම ප්‍රසංගයක් විදේශි රටක් වන ලංකාව තුළ පැවැත්වීමට පර්සෙප්ට් සමාගම ලංකාවේ වේගයෙන් වර්ධනය වන සිට්රස් සමූහය සමඟ තම සහයෝගීතාව ප්‍රකාශ කර සිටියි.සිට්රස් හි විධායක අධ්‍යක්ෂ සහ නිලධාරී සහ ප්‍රධාන විධායක නිලධාරී චන්දන තෙල්වත්ත මහතා මෙසේ අදහස් දැක්වීය.සිට්රස් නිරතුරුව විනෝදාස්වාදය සහ ජනතාව පුදුම කරවන ආකාරයේ දෑ සිදුකරන ආයතනයක්. ජනතාව පි‍්‍රයකරන දෙයක් වෙනුවෙන් ඔවුන් එක්රොක් කිරීම සඳහා මෙම විනෝදාස්වාද වැඩසටහන සඳහා අපි එක්වුණා. විශාල පිරිසක් එකතු කරගනිමින් පර්සෙප්ට් සමාගම සමඟ සාර්ථක උළෙලක් බවට පත්කර ගැනීමට කටයුතු කරන අතර අපි මේ සම්බන්ධව පර්සෙප්ට් සමාගමේ සහයෝගිතාව අගය කරනවා.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208265</link>
    <topic>පෙරේරා ඇන්ඩ් සන්ස් 110 වැනි සංවත්සරය</topic>
    <author>ඡායාරූපය - විමල් කරුණාතිලක</author>
    <content>පෙරේරා ඇන්ඩ් සන්ස් 110 වැනි සංවත්සරයපෙරේරා ඇන්ඩ් සන්ස් ආයතනයේ කළමනාකාර අධ්‍යක්ෂ ගිහාන් පෙරේරා මහතා ප්‍රමුඛ එහි ජ්‍යෙෂ්ඨ කාර්ය මණ්ඩලය.ඡායාරූපය - විමල් කරුණාතිලකපෙරේරා සහ පුත්‍රයෝ බේකරි සමාගම (පෙරේරා ඇන්ඩ් සන්ස් බේකර්ස්) පසුගියදා 110 වැනි සංවත්සරය සැමරීය. දිවයින පුරා අවන්හල් ජාලයකින් සමන්විත පෙරේරා ඇන්ඩ් සන්ස් සමාගම ළඟදීම සිය ව්‍යාපාරික කටයුතු මාලදිවයින කරා ද ව්‍යාප්ත කිරීමට අදහස් කරයි.වසර 110 ක කාලයක් පුරා පරම්පරා පහක් මඟින් පවත්වාගෙන යන පෙරේරා ඇන්ඩ් සන්ස් සමාගමේ 110 වැනි ශාඛාව කළුබෝවිල දී විවෘත කැරිණි. වත්මන් කළමනාකාර අධ්‍යක්ෂ ලෙස කටයුතු කරන ගිහාන් පෙරේරා මහතා සඳහන් කෙළේ සිය මීමුත්තා වන කේ. ඒ. චාල්ස් පෙරේරා කොල්ලුපිටියේ දී ඇරැඹු මේ ව්‍යාපාරය විවිධ ක්ෂේත්‍රවල ජනතාවගේ මුවග රැව් දෙන ව්‍යාපාරයක් වී ඇති බවය.පාරිභෝගිකයන් වියදම් කරන මුදලට සරිලන වටිනාකමක් ලබාදීම මූලික කොටගෙන ආහාර නිපදවන නව ක්‍රමවේද උපයෝගී කර ගනිමින් ගුණාත්මක භාවයෙන් යුත් ආහාරපාන ලබාදීමට තවදුරටත් කටයුතු කරන බව ඒ මහතා සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208266</link>
    <topic>බිර්ලා රෝඩ් මැක්ස් ටයර් දැන් මෙරට වෙළෙඳපළේ</topic>
    <author/>
    <content>බිර්ලා රෝඩ් මැක්ස් ටයර් දැන් මෙරට වෙළෙඳපළේරිචඩ් පීරිස් ටයර් සමාගම ලොව සුපතළ ‘බිර්ලා රෝඩ් මැක්ස්’ මෝටර් සයිකල් හා ත්‍රීවිලර් ටයර් දැන් මෙරට වෙළෙඳපොළට හඳුන්වා දී තිබේ. ඉන්දියාවේ අංක එකේ ටයර් සමාගම වන බිර්ලා සමාගම ඉතාලි තාක්ෂණයෙන් නිපදවන ‘බිර්ලා රෝඩ් මැක්ස්’ මෝටර් සයිකල් ටයරය විවිධ ටයර් ප්‍රමාණ රැසකින් හා ටියුබ් සහිත හා ටියුබ් රහිත යන මාදිලි ගණනාවකින් ද ලබාගත හැකිය.ආරක්ෂාකාරී ගමනක් සහතික කරමින් මෙම ‘බිර්ලා මෝටර් සයිකල් ටයරය ඉදිරිපස හා පසුපස ටයර් සඳහා විශේෂිත කට්ට රටා යොදා තිබීමෙන්, ඉන්දියාව ඇතුළු රටවල් ගණනාවක මෙම ටයරය මෝටර් සයිකල් පදවන්නන් අතර ජනපි‍්‍රයත්වයට පත්ව ඇත. එහෙයින් ශ්‍රී ලංකාවට ආනයනය කරන ජනපි‍්‍රය මෝටර් සයිකල් හි මුල් ටයරය ලෙසින් මෙම බිර්ලා රෝඩ් මැක්ස් ටයරයන් යොදා තිබීමෙන් එහි විශිෂ්ටත්වය සනාථ වේ.බිර්ලා රෝඩ් මැක්ස් මෝටර් සයිකල් ටයරය ශ්‍රී ලංකා වෙළෙඳපොළට නිකුත් කිරීමේ උත්සවය පසුගියදා රිචඩ් පීරිස් ටයර් සමාගමේ සාමාන්‍යාධිකාරී, ප්‍රදීප් සමරතුංග මහතාගේ ප්‍රධානත්වයෙන් පැවති අතර, එහි දී මෙරට ප්‍රමුඛතම ටයර් බෙදා හැරීමේ නියෝජිතයන් කිහිප දෙනෙකුට ‘බිර්ලා රෝඩ් මැක්ස්’ මෝටර් සයිකල් හා ත්‍රීවිලර් ටයර් බෙදා හැරීමේ නියෝජිතභාවය නිල වශයෙන් ප්‍රදානය කිරීම ද සිදුවිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208267</link>
    <topic>මයික්‍රොසොෆ්ට් Office 365 මෙරට ව්‍යාපාර නව මඟකට</topic>
    <author/>
    <content>මයික්‍රොසොෆ්ට් Office 365 මෙරට ව්‍යාපාර නව මඟකටමයික්‍රොසොෆ්ට් ශ්‍රී ලංකා ආයතනය එහි නවතම තාක්ෂණික මෘදුකාංගය වනOffice  365 නොබෝදා පැවැති 2012 මයික්‍රොසොෆ්ට් ව්‍යාපාරික සහකරුවන්ගේ සමුළුවේදී හඳුන්වා දෙන ලදි.අවශ්‍ය විට මෘදුකාංගය කරා ප්‍රවේශ වීමේ හැකියාව ලබා දෙන ක්ලවුඩ් කොම්පියුටින්ග් මත ක්‍රියාත්මක වන Office  365 නවීන ව්‍යාපාර අනාගතයේ දී ක්‍රියාත්මක වන ආකාරයේ විශාල පෙරළියක් ඇති කරනු ඇත. ව්‍යාපාරයන්ට වඩාත් හොඳ පාලනයක් සහ අවම නඩත්තුවක් යටතේ ඔවුන්ගේ මෘදුකාංග ක්‍රියාකාරිත්වය වේගවත් කිරීමට මෙන්ම නිතර වෙනස් වන වේගවත් ව්‍යාපාර ඉල්ලුම සපුරාලීම සඳහා ක්ෂණිකව සම්පත් හසුරුවාලිය හැකි ආකාරයට තොරතුරු තාක්ෂණය සැකසීමට ක්ලවුඩ් සේවාව සහාය වේ.කිසියම් ව්‍යාපාරයකට අවශ්‍ය වන මෘදුකාංග සහ අදාළ සේවය භාවිත කරන්නාගේ ගිණුම් තොරතුරු අන්තර්ජාල තුළින් මයික්‍රොසොෆ්ට් සමාගමට අයත් සර්වර් හරහා ඕනෑම වේලාවක, ඕනෑම තැනකදී භාවිත කිරීමට හැකියාව Office  365 මඟින් ලබා දෙන හොඳම වාසියයි.“ව්‍යාපාර මෙහෙයුම් කටයුතු වඩාත් කාර්යක්ෂම කිරීමට මෙන්ම ව්‍යාපාරවල ප්‍රාග්ධන වියදම් අඩු කිරීම මඟින් ව්‍යාපාර තුළ විශාල පෙරළියක් සිදු කරමින් ඉහළ තරගකාරිත්ව වාසි උදා කර දීමට ර්‍ණටටඪජඥ 365 භාවිතය උදව් වේවි” යැයි මයික්‍රොසොෆ්ට් ශ්‍රී ලංකා ආයතනයේ මහා පරිමාණ ව්‍යාපාර අංශයේ අධ්‍යක්ෂ ඉම්රාන් විල්කාසිම් මහතා පැවැසීය.මෙම නව මෘදුකාංගය ව්‍යාපාරික පරිසරය තුළ තොරතුරු තාක්ෂණය භාවිත වන ආකාරයේ සැබෑ වෙනසක් ඇති කරන අතර ප්‍රධාන විධායක නිලධාරියා සහ ප්‍රධාන තොරතුරු තාක්ෂණ නිලධාරියා විසින් ඔවුන්ගේ සමාගම්වල තොරතුරු තාක්ෂණය සම්බන්ධ තීරණ සඳහා ප්‍රවේශ වන ආකාරයේ ද වෙනසක් ඇති කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208268</link>
    <topic>එක්ස්පෝ ලංකා හෝල්ඩිංස් මිලියන 335 ක පසු බදු ලාබයක්</topic>
    <author/>
    <content>එක්ස්පෝ ලංකා හෝල්ඩිංස් මිලියන 335 ක පසු බදු ලාබයක්එක්ස්පෝලංකා හෝල්ඩිංස් පීඑල්සී සමූහ ව්‍යාපාරය 2012 / 13 මුදල් වර්ෂයේ පළමුවැනි කාර්තුවේදී රුපියල් මිලියන 461 ක ඒකාබද්ධ ශුද්ධ පෙර බදු ලාභයක් සමඟින් රුපියල් මිලියන 335 ක ඒකාබද්ධ ශුද්ධ පසු බදු ලාභයක් ඉපයීමට සමත් වෙයි.ප්‍රධාන විධායක නිලධාරී හනිෆ් යූසුෆ් මහතා ප්‍රකාශ කළේ “ගැල් පරිවහන හා සේවා සහ සංචාරක හා විවේකාදාස්වක ක්ෂේත්‍රවල ආයෝජන සමඟින් අප පවත්වාගෙන යන ව්‍යාපාර තහවුරු කර ගැනීමට විශේෂ අවධානය යොමු කළා. අපගේ තිරසාර වර්ධන ක්‍රමෝපායන් අපගේ ආදායමේ 24% ක වර්ධනයට දායක වී ඇත. එමඟින් අපගේ ආදායම් මට්ටම් රුපියල් බිලියන 8.4 සිට 10.4 දක්වා වර්ධනය වීමක් පෙන්නුම් කරයි.”මේ ශුද්ධ පෙර බදු ලාභයට ගැල් පරිවහන සහ සේවා අංශයෙන් රුපියල් මිලියන 326 ක් ලැබී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj1208269</link>
    <topic>ලංකෙම් රොබියලැක් මඩු මංගල්‍යය වර්ණවත් කරයි</topic>
    <author/>
    <content>ලංකෙම් රොබියලැක් මඩු මංගල්‍යය වර්ණවත් කරයිසීමාසහිත ලංකෙම් පේන්ට්ස් නොබෝදා පැවති කන්‍ය මරිය තුමිය ආසිරි ගැන්වීමේ මංගල්‍යය සහ මේ මාසයට යෙදී ඇති කන්‍ය මරිය තුමිය ස්වර්ග රෝපණ මංගල්‍යය නිමිත්තෙන් ශත වර්ෂ ගණනාවක් පැරණි මඩු පල්ලිය වර්ණාලේප කළේය.ලංකෙම් සිලෝන් හි අධ්‍යක්ෂ රුවන් ටී. වීරසිංහ මහතා මෙසේ පැවසීය. “වාර්ෂික මංගල්‍ය පැවැත්වෙන මඩු දේවස්ථානය වර්ණාලේප කිරීමට අපට හැකිවීම අප ලැබු ගෞරවයක් සහ භාග්‍යයක් කොට සලකමි.ඇසළ පෙරහර මංගල්‍යය නිමිත්තෙන් ශ්‍රී දළදා මාලිගාව අඛණ්ඩව අටවැනි වරටත් අප විසින් වර්ණාලේප කළා. ලංකෙම් රොබියලැක්’ මෙරට පුරවැසියන් ලක්ෂ සංඛ්‍යාත පිරිසකගේ හද දිනාගත් සම්පූර්ණයෙන්ම දේශීය තීන්ත කර්මාන්තයක් වන හෙයින් ශ්‍රී ලාංකිකයන්ට කෘතගුණ සැලකීමට අපි ණයගැති වෙමු.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj12082610</link>
    <topic>සමාගම් 11 ක කොටස් මිලියනය ඉක්මවා අලෙවි වෙයි</topic>
    <author>තාරක වික්‍රමසේකර</author>
    <content>සමාගම් 11 ක කොටස් මිලියනය ඉක්මවා අලෙවි වෙයිසතිය ආරම්භක සඳුදා (20) සමස්ත කොටස් මිල දර්ශකය හා මිලංකා මිල දර්ශකය ඉහළ ගියේය. දිනයේ වැඩිම ගනුදෙනු වාර්තා වූයේ ආසිරි රෝහලේය. අලෙවි වූ කොටස් සංඛ්‍යාව 81555289 කි. කෝටිය ඉක්මවා සමාගමක කොටස් අලෙවි වූයේ දිගු කලකට පසුවය. එසේ වුවත් සමාගමේ කොටසක මිල රුපියල් 7.90 සිට රුපියල් 7.50 ක් දක්වා ශත 40 කින් පහළ ගියේය. මිලියනය ඉක්මවා කොටස් අලෙවි වූ සමාගම් අතර කීල්ස් හොටෙල්ස් (1179340) ලයන් බෲවරි (1201600) ආසිරි සෙන්ට්‍රල් (2417583) ටෙස් ඇග්‍රෝ (2352706) සමාගම් විය.දිනයේ මිල ඉහළ යාම් අතුරින් කැපී පෙනුණේ සෙලිසින්ග් සමාගමයි. සමාගමේ කොටසක මිල රුපියල් 850.00 සිට රුපියල් 1099.00 ක් දක්වා රුපියල් 249.00 කින් ඉහළ ගියේය. ෂර්ලිමාර් සමාගමේ කොටසක මිල ද රුපියල් 900 සිට 1003.20 ක් දක්වා රුපියල් 103.20 කින් ඉහළ ගියේය.සිලොන් බෙවරේජස් සමාගමේ කොටසක මිල පෙර දිනට සාපේක්ෂව රුපියල් 34.80 කින් ද ලයන් බෲවරි කොටසක මිල පෙර දිනට සාපේක්ෂව රුපියල් 19 කින් ද ඉහළ ගියේය. මිල පහළ යාම් අතුරින් සමාගම් එතරම් කැපී නොපෙනුණ අතර කළම්ඹු ෆාමසි පෙර දිනට සාපේක්ෂව රුපියල් 8.60 කින් මිල පහළ යාම නෙස්ලේ රුපියල් 6.80 කින් මිල පහළ යාම වැනි සිදුවීම් දැකගත හැකි විය.සඳුදා මිලංකා හා සමස්ත කොටස් මිල දර්ශක ඉහළ ගිය ද අඟහරුවාදා (21) දර්ශක දෙකක යළි සුළු වශයෙන් පහළ ගියේය.එදින මිල ඉහළ ගිය සමාගම් අතර එතරම් කැපී පෙනුණු සමාගම් නොතිබුණ අතර මිල පහළ ගිය සමාගම් අතර ෆින්ලෑස් කළම්ඹු කැපී පෙනුණි. පෙර දින රුපියල් 295.00 කට අලෙවි වූ කොටසක මිල එදින රුපියල් 252 ක් දක්වා පහළ ගියේය. ඒ පෙර දිනට සාපේක්ෂව රුපියල් 43 ක මිල පහළ යාමකි. ඔටෝඩ්‍රොම් සමාගමේ කොටසක මිල රුපියල් 710.00 සිට 685.00 ක් දක්වා රුපියල් 25.00 කින් පහළ ගියේය. දිනයේ වැඩිම කොටස් අලෙවි වූයේ පී සී හවුස් සමාගමේය. අලෙවි වූ කොටස් ගණන 8836539 කි. පීපල්ස් මර්චන්ට් කොටස් 1146593 ක්ද රිචර්ඩ් පීරිස් කොටස් 1598066 ක්ද අලෙවි විය. බදාදා දින (22) වන විට වෙළෙඳ පොළ ගනුදෙනු ;මන්ම මිල දර්ශක ද ඉහළ ගියේය.දිනයේ වැඩිම කොටස් අලෙවි වූයේ බ්‍රවුන්ස් ඉන්වෙස්ට්මන්ට් සමාගමේය. අලෙවි වූ කොටස් ගණන 4430597 කි. දිනයේ මිලියනය ඉක්මවා කොටස් අලෙවි වූ සමාගම් ගණන 11 කි. ඇක්මී, එයිට්කන් ස්පෙන්ස්, බ්ලු ඩයමන්ඩ් (ඡන්ද බලය රහිත) එක්ස්පෝ ලංකා, මුලර්ස්, එස් එම් බී ලීසිං (ඡන්ද බලය රහිත) අමානා, ෆී‍්‍ර ලංකා, ලංකා ඔරික්ස් ෆිනෑන්ස්, ටෙස් ඇග්‍රෝ සමාගම් විය. දිනයේ වැඩිම අගයකින් මිල ඉහළ ගියේ පැරගන් සමාගමේ කොටස්ය. පෙර දින රුපියල් 1050 ක්වූ කොටසක මිල එදින රුපියල් 1399.00 ක් දක්වා ඉහළ ගියේය. ඒ පෙර දිනට සාපේක්ෂව රුපියල් 349 ක ඉහළ යාමකි.කලම්ෂෝ කොටසක මිල එදින රුපියල් 1620 සිට 1835.80 ක් දක්වා රුපියල් 215.80 කින් ඉහළ ගියේය. කැන්ඩි හොටෙල්ස් පී එල් සී කොටසකට ශත 15 ක් බැගින් ද කාර්ගිල්ස් සිලොන් රුපියල් 1.30 ක් බැගින් ද ලාභාංශ ගෙවනු ලබන බව නිවේදනය කර තිබුණි.සතිය ආරම්භක සඳුදා ගනුදෙනු 4173 ක් වාර්තා වූ අතර අඟහරුවාදා එය දැක්වුණේ 5170 ක් ලෙසිනි. බදාදා එය 11640 ක් දක්වා ඉහළ ගියේය.සමස්ත කොටස් මිල දර්ශකය සඳුදා ඒකක 4949.41 ක් ලෙස ද අඟහරුවාදා 4945.13 ක් ලෙස ද බදාදා 5027.40 ක් ලෙස ද දැක්විණ. මිලංකා මිල දර්ශකය සඳුදා ඒකක 4569.85 ක් ලෙස ද අඟහරුවාදා ඒකක 4594.92 ක් ලෙස ද බදාදා ඒකක 4693.99 ක් ලෙස ද දැක්වුණි.ශ්‍රී ලංකා සුරැකුම්පත් හා විනිමය කොමිසමේ සභාපති තිලක් කරුණාරත්න මහතාගේ අස්වීම මත හා ඉදිරියේ සිදුවන වෙළෙඳ පොළ ක්‍රියාකාරකම් වෙළෙඳ පොළ ගනුදෙනු කෙරෙහි විශාල බලපෑමක් ඇති කරනු ලබන බව තැරැව්කාර සමාගම් පවසයි.තාරක වික්‍රමසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj12082611</link>
    <topic>කොමර්ෂල් බැංකුවේ බදු පෙර ලාභය බිලියන 7.7 දක්වා ඉහළට</topic>
    <author/>
    <content>කොමර්ෂල් බැංකුවේ බදු පෙර ලාභය බිලියන 7.7 දක්වා ඉහළටවර්ෂයේ මුල් භාගය සඳහා තම ශේෂ පත්‍රය මත පදනම් වූ දර්ශකයන්හි සුවිශේෂ ප්‍රගතියක් සනිටුහන් කරමින්, කැපී පෙනෙන මූල්‍ය කාර්ය සාධනයක් පෙන්නුම් කිරීමට කොමර්ෂල් බැංකුව සමත් වී ඇත. බැංකුවේ තැන්පතු ප්‍රමාණයේ සාමාන්‍ය මාසික වර්ධනය රුපියල් බිලියන 7 කට ආසන්න වීම ද, 2012 පළමු මාස 6 තුළ මාසයකට රුපියල් බිලියන 5කට වැඩියෙන් වර්ධනය වූ බැංකුවේ දළ ණය ප්‍රමාණය ද, පොලී නොවන ආදායම්වල සිදු වූ වර්ධනය ද මෙම ප්‍රතිඵල වාර්තා කිරීමට ඉවහල් විය.2012 වසරේ ජුනි 30 වන දිනෙන් අවසන් වූ මාස 6 තුළදී බදුවලට පෙර ලාභය ලෙස රුපියල් බිලියන 7.708ක් වාර්තා කිරීමට සමත් වූ අතර එය පෙර වර්ෂයේ පළමු මාස 6 සමඟ සැසඳීමේදී 34.06% ක වර්ධනයකි. එමෙන්ම මෙම වසරේ මුල් මාස 6 තුළ බදුවලට පසු ලාභය ලෙස රුපියල් බිලියන 5.321ක් හෙවත් 31.91%ක වර්ධනයක් වාර්තා කරමින් මෙරට හොඳම කාර්ය සාධනයක් සහිත ව්‍යාපාරික ආයතනයක් බව නැවතත් තහවුරු කිරීමට බැංකුව සමත් විය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj12082612</link>
    <topic>වෙට්සයිම් සත්ත්ව ආහාර පෙරමුණේ</topic>
    <author/>
    <content>වෙට්සයිම් සත්ත්ව ආහාර පෙරමුණේවෛද්‍ය සංජීව හුලුගල්ල හේමාස් ෆාමසියුටික්ල්ස්හි පශු අංශයේ කළමනාකරු වෛද්‍ය රුවන් ධම්මික සහ රාගම සත්ත්ව රෝහලේ වෛද්‍ය අනුර සම්පත් රණතුංග මහත්වරු.ලොව පිළිගත් සත්ත්ව ආහාර නිෂ්පාදනය වන වෙට්සයිම් ස්ට්‍රෙස් පවුඩර් හා වෙට්සයිම් බී + ඊ සුනඛයන් හා බළලුන්ගේ පෝෂණ අවශ්‍යතා හොඳින් හඳුනාගෙන කළ නිෂ්පාදනයක් ලෙස හඳුන්වන හේමාස් ෆාමසියුටිකල්ස් ආයතනයේ පශු අංශයේ කළමනාකරු පශු වෛද්‍ය රුවන් ධම්මික මහතා.කැල්සියම්, පොස්පරස් විටමින් සහ ලවණ වර්ග වලින් සමන්විත ටෙට්සයිම් නිෂ්පාදන අතිරේක පෝෂ්‍ය පදාර්ථ වලින් සමන්විත බව වැඩිදුරටත් පෙන්වා දුන්නේ මේ නිෂ්පාදනය පිළිබඳව කොළඹ දී පැවැති මාධ්‍ය හමුවකදීයකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj12082613</link>
    <topic>ෂ්නයිඩර් ඉලෙක්ට්‍රික් බෙදාහැරීම් ජාලය පුළුල් වේ</topic>
    <author/>
    <content>ෂ්නයිඩර් ඉලෙක්ට්‍රික් බෙදාහැරීම් ජාලය පුළුල් වේලොව ප්‍රමුඛතම බලශක්ති කළමනාකරණ සමාගමක් වන ෂ්නයිඩර් ඉලෙක්ට්‍රික් සමාගමේ විශිෂ්ට නිෂ්පාදන මෙරට පාරිභෝගිකයන්ට භාවිත කිරීමේ අවස්ථාව සලසා දීමේ අරමුණෙන් ෂ්නයිඩර් ඉලෙක්ට්‍රික් ලංකා සමාගම තම දේශීය බෙදා හැරීමේ ජාලය පසුගියදා පුළුල් කරයි.ඒ අනුව කැලණි කේබල්ස් සමාගම, නියෝජිතයකු ලෙසින් පත් කරනු ලැබීය. එයට අමතරව, ෂ්නයිඩර් ඉලෙක්ට්‍රික් වෙළෙඳ නාමය යටතේ සම්මානනීය මෝස්තර අනුව නිපදවන ක්ලිප්සාල් ස්විචයන් පෙළෙහි බෙදා හැරීමේ අලෙවි නියෝජිතයා ලෙසින් ACL  කේබල්ස් සමාගම පත් කරනු ලැබීය. එම සමාගම් දෙක යටතේ ජාත්‍යන්තර ප්‍රමිතියේ විශිෂ්ට විදුලි නිෂ්පාදන දිවයින පුරා විදුලි උපකරණ වෙළෙඳසල්වලින් මෙරට පාරිභෝගිකයන්ට දැන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj12082614</link>
    <topic>නෝලිමිට් ඇසළ පෙරහර මංගල්‍යයට දායක වෙයි</topic>
    <author/>
    <content>නෝලිමිට් ඇසළ පෙරහර මංගල්‍යයට දායක වෙයිනෝලිමිට් මෙවර ඇසළ පෙරහර මංගල්‍යයට අනුග්‍රාහකත්වය දක්වමින් මෙරට සංස්කෘතික උරුමයන් ලොවට විදහා පෑම සඳහා දායක විය. නෝලිමිට් ආයතනයේ මෙහෙයුම් කළමනාකරු එම්. එච්. මොහොමඩ් ජව්ෆර් මහතා සහ පුහුණු කිරීම් හා සංවර්ධන කළමනාකරු රොෂාල් කොටිගල මහතා අනුග්‍රාහකත්වයට අදාළ සහයෝගීතාවය දළදා මාලිගාවේ දියවඩන නිලමේ, ප්‍රදීප් නිලංග දෑල මහතා වෙත පිළිගැන්වූ අයුරුයි මේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>08</month>
      <day>26</day>
    </date>
    <link>http://www.silumina.lk/2012/08/26/_art.asp?fn=aj12082615</link>
    <topic>ඇන්ඩ්‍රොයිඩ් චැලෙන්ජ් ශූරතාව  SLIIT කණ්ඩායමට</topic>
    <author/>
    <content>ඇන්ඩ්‍රොයිඩ් චැලෙන්ජ් ශූරතාව  SLIIT කණ්ඩායමටඇන්ඩ්‍රොයිඩ් චැලෙන්ජ් ජයග්‍රාහකයින් දෙදෙනා SLIIT ඊ ආයතනයේ ප්‍රධාන විධායක නිලධාරී මහාචාර්ය ලලිත් ගමගේ මහතා සහ SLIIT  ආචාර්ය මණ්ඩල සාමාජිකයින් සමඟ.SLIIT  ආයතනයේ මෘදුකාංග ඉංජිනේරු විද්‍යාව අවසන් වසරේ සිසුන් දෙදෙනකු වන අමෝද් ජයවර්ධන හා තිමිර සජිත් 2012 ඇන්ඩ්‍රොයිඩ් චැලෙන්ජ් ශූරතාවය දිනා ගත්හ. එටිසලාට් හාhSenid ආයතනය විසින් සංවිධානය කරනු ලැබු මෙම තරගාවලිය පසුගියදා කොළඹ දී පැවැත්විණි.ඕමි ලෙස හැඳින්වෙන ජනපි‍්‍රය කාඩ් තරගය ඇන්ඩ්‍රොයිඩ් නව දුරකථන ඔස්සේ ක්‍රීඩා කිරීමේ හැකියාව ඇති නව මෘදුකාංගයක් මොවුන් විසින් නිර්මාණය කරනු ලැබීය. සිංහල භාෂාවෙන් ද භාවිත කළ හැකි ඕමි ක්‍රීඩාවGoogle Play ඔස්සේ Omi  යනුවෙන් ටයිප් කර ඩවුන්ලෝඩ් කළ හැකියි..කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209021</link>
    <topic>උපාධිධාරී පත්වීම් ස්ථිර කරයි</topic>
    <author>චන්දන බණ්ඩාර</author>
    <content>චන්දන බණ්ඩාරරාජ්‍ය සේවයේ පුහුණුව සඳහා බඳවාගෙන ඇති විසිදහසක් පමණ වන උපාධිධාරීන්ට ස්ථිර පත්වීම් ලබාදීම ලබන සැප්තැම්බර් 10 දාට පෙර සිදු කෙරෙන බව රජයේ ඉහළ පෙළේ ආරංචි මාර්ග පවසයි.ආර්ථික සංවර්ධන ඇමැති බැසිල් රාජපක්ෂ මහතා සිළුමිණට පැවසූයේ; ඒ යටතේ ආර්ථික සංවර්ධන අමාත්‍යාංශය මඟින් පමණක් උපාධිධාරීන් 16,800ක් සඳහා ස්ථිර පත්වීම් ලබා දෙන බවයි.එම උපාධිධාරීන්ට පත්වීම් ලිපි ලබාදීම, අදාළ රාජකාරි පැවරීම, කාර්යාල පහසුකම් ලබාදීම යනාදිය ඉදිරි දෙසතියේදී සිදු කැරෙන බවත් ඇමැතිවරයා පැවැසීය.නැඟෙනහිර, උතුරු මැද හා සබරගමුව යන ඡන්ද විමසීම් පැවැත්වෙන පළාත්වල මේ ස්ථිර පත්වීම් ලබාදීම මැතිවරණ දිනයෙන් පසුව සිදු කිරීමටත්, අනෙකුත් පළාත්වල උපාධිධාරීන් සඳහා ඊට පෙර පත්වීම් ලබා දීමටත් තීරණය කොට ඇත්තේ ඡන්ද විමසීමට බාධාවක් නොවන පරිදිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209022</link>
    <topic>ගෝලීය ආර්ථික අර්බුද හමුවේ පවා ශ්‍රී ලංකාව ආසියානු ආර්ථිකයේ ප්‍රබල රටක්</topic>
    <author/>
    <content>ඉතා දුබල හා බිඳෙන සුළු ලෝක ආර්ථික අර්බුදයක් තිබියදීත් රට දුර්වල කරන දශක තුනක ත්‍රස්තවාදයක් තිබියදීත් ඇතිවූ සියලු බාධක මැඬගෙන ශ්‍රී ලංකාව සහස්‍ර සංවර්ධන ඉලක්ක පසුකර යමින් ආසියාවේ සාර්ථකම ආර්ථිකය සහිත රට බවට පත්වූ බැව් මහින්ද රාජපක්ෂ ජනාධිපතිතුමා පෙන්වා දෙයි. ජනාධිපතිතුමා මේ බව සඳහන් කෙළේ; නොබැඳි ව්‍යාපාරයේ රාජ්‍ය නායකයන්ගේ 16 වැනි සමුළුව අමතමිනි. මේ සමුළුව පැවැත්වූයේ ඉරානයේ ටෙහෙරාන් නුවරදීය. එයට සහභාගි වූ රාජ්‍ය නායකයන් අමතමින් මහින්ද රාජපක්ෂ ජනාධිපතිතුමා මෙසේද සඳහන් කෙළේය. ”ලෝකය මතකයේ ඇති දරුණුම මූල්‍ය අර්බුදවලින් එකක් සමඟ තවමත් පොර බදන අතරතුර ගෝලීය උණුසුම ඉහළ යෑම, ආහාර අර්බුදය, ඉන්ධන මිල ඉහළ යෑම, ත්‍රස්තවාදය, දරිද්‍රතාවය යනාදී වශයෙන් දුෂ්කර ගැටලු රැසකට අපට නිරන්තරයෙන් මුහුණ දීමට සිදුව ඇත.””උද්ධමනය, විරැකියාව හා දරිද්‍රතා මට්ටම පහතට හෙළමින් ශ්‍රී ලංකාවේ ආර්ථිකය 8% කින් වර්ධනය වී ඇත. ආර්ථික සංවර්ධනයේ ඵලයන් සමව බෙදා හැරෙන බවටත් ඒවා සමාජයේ වඩාත්ම පීඩාවට පත් ජන කොටස් වෙත ගෙන ගොස් ඇති බවත් අපි සහතික කරමු.” යැයිද මෙහිදී ජනාධිපතිතුමා පෙන්වා දුන්නේය.”අපේ ජයග්‍රහණයන් සියල්ලන්ම වෙනුවෙන් වන බැවින් මේ පිළිබඳ අපේ අත්දැකීම් වෙනත් රටවල් සමඟ බෙදා ගැනීමට සූදානම් බවත්” එතුමා පැවැසීය.පෙර අර්බුදයන් මඟින් උගත් පාඩම් සහ ආර්ථිකය කළමනාකරණය කළ විචක්ෂණ ආකාරය මත ගෝලීය ආර්ථිකයේ ආකූල ව්‍යාකූල කාලවකවානුවක වුවත් සිත් ගන්නා සාර්ථකත්වයක් වාර්තා කරන ලද ආසියානු ආර්ථිකයත් අතර ශ්‍රී ලංකාව ද සිටීම පිළිබඳ තමා නිහතමානීව සතුටු වන බවත් ජනාධිපතිතුමා මෙහිදී පැවැසීය. ලෝක මූල්‍ය ව්‍යූහය නැවත පිළියෙල කිරීමේ දැඩි අවශ්‍යතාවක් ඇති බවත් තමන්ට ආවේණිකව සංවර්ධන ආර්ථික රාමුවක් ඇති කැර ගැනීමට උත්සුක විය යුතු බවත් එතුමා මෙහිදී අවධාරණය කෙළේය.ලෝක මූල්‍ය ව්‍යූහය නැවත පිළියෙල කිරීමේ දැඩි අවශ්‍යතාවයට අපව යොමු කරනු ලැබ තිබෙන බවද අනේකවිධ අභියෝග හමුවේ තමන්ගේ ආර්ථිකයන් සාර්ථක ලෙස කළමනාකරණය කරනු ලබන්නේ සංවර්ධනය වෙමින් පවතින රටවල් බොහොමයක් පමණක් නොවේ යයි ද ජනාධිපතිතුමා කීය. ගෝලීය මූල්‍ය බලය පවා කාර්මීකරණය වූ උතුරේ සිට දකුණේ බලකේන්ද්‍රයන් වෙත ගමන් කරමින් සිටි ගෝලීය ව්‍යූහයන් තුළ ද මෙම වෙනස්වීම පිළිබිඹු වීමට කාලය එළඹී ඇතැයි ද ජනාධිපතිතුමා පැවසීය.ජාතීන්ගේ ආරක්ෂාව ද ආමන්ත්‍රණය කළ යුතු තවත් අත්‍යාවශ්‍ය කරුණකි. මානව වර්ගයාගේ සමාජ ආර්ථික අභිවෘද්ධියට බාධා පමුණුවන දේශ සීමාවන් අබිබවා ගිය සපරාධී සංවිධානයක් විසින් සිදු කරනු ලබන සංවිධානාත්මක අපරාධ හා සාම්ප්‍රදායික නොවන තර්ජනවලට සමීප සම්බන්ධතා ඇති ගෝලීය ත්‍රස්තවාදයේ තර්ජනයට ලොව මුහුණ පා සිටී. සියලුම ආකාරයේ ත්‍රස්තවාදයන් පිටුදැකීමටත් සාමය හා ආරක්ෂාව වෙනුවෙන් ගන්නා බහුපාර්ශ්වීය ප්‍රයත්නයන්ට ශ්‍රී ලංකාව නොකඩවා සහාය ලබා දෙනු ඇත.වසර තුනකට පෙර ත්‍රස්තවාදී අභියෝග අවසන් කිරීමට ශ්‍රී ලංකාව වාසනාවන්ත විය. මෙවන් තර්ජනයක් නිමා කිරීමට හා එවැනි අවස්ථාවල පශ්චාත් අර්බුද අභියෝග ජයගැනීමට මගේ රට මෙන්ම තමන් විසින්ම සකසා ගත් හා ජනතාව පදනම් කරගත් ප්‍රවේශයක් අවශ්‍ය බව මම දැඩිව විශ්වාස කරමි.ත්‍රස්තවාදී තර්ජනවලට මුහුණ දී සිටින රටවලට අන්තර්ජාතික ප්‍රජාව සහයෝගය දැක්විය යුතුමය. මෙම ව්‍යසනය අප විසින් තුරන් කිරීමට නම් දෙබිඩි ප්‍රතිපත්තීන් හෝ යම් කොටසකට පමණක් වාසි වන ප්‍රමිතීන් සහ ප්‍රතිපත්තීන් නොතිබිය යුතුය. ස්වාධිපත්‍යයට ගරු කළ යුතුය යන ප්‍රතිපත්තිය අප විසින් පිළිගත යුතු අතර සියලු දෙනාටම එක ලෙස සැලකිය යුතු වෙමු.එක්සත් ජාතීන්ගේ ප්‍රඥප්තියේ හා නොබැඳි ප්‍රතිපත්තීන්ගේ පැහැදිලි ලෙස දක්වා ඇති පරිදි රාජ්‍යයන්ගේ අභ්‍යන්තර කටයුතුවලට මැදිහත් නොවිය යුතු යන්න ස්ථිර ප්‍රතිපත්තිය වචනයේ පරිසමාප්ත අර්ථයෙන්ම පිළිපැදිය යුතු යයි ද ජනාධිපතිතුමා සඳහන් කර සිටියේය. ’හවුල් ගෝලීය පාලනය තුළින් කල් පවත්නා සාමය මෙම සමුළු වාරයේ තේමාව විය. මෙම නොබැඳි රාජ්‍ය නායක සමුළු වාරයේ සමාප්ති උත්සවයේ මුලසුන හොබවන ලද්දේ මහින්ද රාජපක්ෂ ජනාධිපතිතුමාය. රටවල් 120ක් නොබැඳි රටවල අන්තර් රාජ්‍ය සංවිධානයට අයත්ය. 16 වැනි වරට පවත්වන ලද මෙම සමුළුවට රටවල් 17 නිරීක්ෂණ මට්ටමෙන් සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209023</link>
    <topic>නැඟෙනහිරට-උතුරු මැදට යෝධ සංවර්ධනයක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහනැඟෙනහිර සහ උතුරු මැද පළාතේ කාලයක සිට පවතින ජල හිඟයට ස්ථිර විසඳුමක් ලබා දී එම පළාත්වල ජනතාවගේ ජීවන තත්ත්වය නඟා සිටුවීමට රජය කඩිනම් වැඩ පිළිවෙළක් ක්‍රියාවට නඟා ඇත.මේ සඳහා දැයට කිරුළ සහ මොරගහකන්ද බහු කාර්ය ජල යෝජනා ක්‍රමය යටතේ රුපියල් මිලියන 1,35,000 ක මුදලක් වැය කෙරේ.පානීය ජලය, කෘෂිකාර්මික කටයුතු සඳහා අවශ්‍ය ජලය, විදුලිය, මහා මාර්ග, ඇතුළු සියලු පහසුකම් මෙකී ව්‍යාපෘති මඟින් සම්පාදනය වෙයි.මොරගහකන්ද - කළු ගඟ ව්‍යාපෘතිය යටතේ උතුරුමැද - නැඟෙනහිර පළාත්වල මහා පරිමාණයේ වැව් හා ජලාශ විස්සක් දිනපතා පුරවන බවත් දැනට ඉදිකෙරෙන යාන් ඔය හා ඉදිරියේදී ඉදිකරන මල්වතු ඔය නව ජලාශයට ද පැය 24 පුරා දියවර දෙන බවත් වාරිමාර්ග හා ජල කළමනාකරණ අමාත්‍යාංශයේ ලේකම් අයිවන් ද සිල්වා මහතා පවසයි. ඒ සමඟම මේ ව්‍යාපෘතිය මඟින් උතුරුමැද හා නැඟෙනහිර ජනතාවට දෙන පානීය ජලය ප්‍රමාණය තෙගුණයකට වඩා වැඩියෙන් වැඩි කිරීමට ද කටයුතු කරනු ලැබේ. රුපියල් මිලියන 75000 ක වියදමින් ඉදිවන මේ ව්‍යාපෘතිය 2015 දී අවසන් වේ.මේ අතර 2013 දැයට කිරුළ යටතේ නැගෙනහිර උතුරුමැද ප්‍රදේශවල ප්‍රාදේශීය සංවර්ධනයේ විප්ලවීය වෙනසක් ඇතිවෙන බවත් ඒ සඳහා රුපියල් මිලියන 60000 ක් වැය කරන බවත් දැයට කිරුළ කමිටු සභාපති ඇමැති රංජිත් සියඹලාපිටිය මහතා පවසයි.ඉන් වැඩිම කොටසක් ලැබෙන්නේ පොලොන්නරුවටයි. ඒ මුදල රුපියල් දස ලක්ෂ 15112 කි. අම්පාරට රු. දස ලක්ෂ 13168 ක් ලැබේ. මඩකළපුවට රු. දස ලක්ෂ 8243 ක්ද ත්‍රිකුණාමලයට රුපියල් දස ලක්ෂ 8852 ක්ද ලබාදීමට කටයුතු කරමින් සිටින බව දැයට කිරුළ සංවිධායක ලේකම් උදය ආර්. සෙනෙවිරත්න මහතා පවසයි.ඒ සමඟම ප්‍රාදේශීය සංවර්ධනය සඳහා අත්‍යවශ්‍ය ව්‍යාපෘතිවලට රුපියල් දස ලක්ෂ 11316 ක් ලබාදීමට යෝජිතය.රේඛීය අමාත්‍යාංශ ද මේ සඳහා මුදල් ආයෝජනය කර තිබේ. ඉන් වැඩිම මුදල ලබා දී ඇත්තේ මහාමාර්ග අමාත්‍යාංශයයි. ඒ අනුව වෙන් කර ඇති මුදල රුපියල් දස ලක්ෂ 22013 කි.මඩකළපුවට නව ගුවන් තොටුපළක් ඉදිකිරීමට ද කටයුතු යොදා ඇත. රුපියල් දස ලක්ෂ 800 ක වියදමින් ඉදිකරන මේ නව ගුවන් තොට මීටර් 1700 ක ධාවන පථයක් හා අන් පහසුකම් ඇතිව සංවර්ධනය කෙරේ.ත්‍රිකුණාමලය, මඩකළපුව, අම්පාර, පොළොන්නරුව දිස්ත්‍රික්කවල තවත් සුවිශේෂී ව්‍යාපෘති 5 ක් ක්‍රියාවට නැංවීමට ද තවත් දස ලක්ෂ 2690 ක් ලබා දී ඇත. ඒ යටතේ අම්පාරේ හාඩි උසස් තාක්ෂණික හා කාර්මික විද්‍යාලය නව තාක්ෂණික සරසවියක් බවට පත් කෙරේ. ඒ සඳහා වියදම රුපියල් දස ලක්ෂ 261 කි. මීට අමතරව ත්‍රිකුණාමලය චීන වරාය කොඩ්බේ ධීවර වරාය ද දැයට කිරුළට සංවර්ධනය කෙරේ. මඩකළපුව පැරැණි බළකොටුව සංරක්ෂණය කර අලංකාර කෙරේ. පොළොන්නරුව නගරය ද නවීන පහසුකම්වලින් යුක්තව සංවර්ධනය කෙරේ.මොරගහකන්ද - කළුගඟ ව්‍යාපෘතිය මඟින් මාතලේ ප්‍රදේශයේ සිට රජරටට ලබා දෙන ජලය නිසා උතුරුමැද ප්‍රදේශයේ පවතින වකුගඩු රෝගය වැළැක්වීමට ද පිටුබලයක් ලැබෙනු ඇත.ඊට අමතරව මේ ව්‍යාපෘතිය යටතේ අලුත් වැව් 51 ක් හා පාලම් 80 ක් ඉදිවේ. උතුරුමැද අක්කර ලක්ෂ තුනකට අධික ප්‍රමාණයක ගොඩ මඩ ඉඩම් මේ යටතේ යල මහ දෙකම අස්වද්දනු ලැබේ. මෙගා වොට් 21 ක විදුලි බලාගාරයක් ද මේ යටතේ ඉදිකෙරේ.මෙම මහ ව්‍යාපෘති දෙකෙන්ම ලක්ෂ 20 කට අධික ජනතාවකට සෙත සැලැසේ.දැයට කිරුළ යටතේ ඉහත දිස්ත්‍රික්ක හතර සඳහා පාසල් 300 කට පරිගණක ලබා දී පරිගණක විද්‍යාගාර පිහිටුවීමට සැලසුම් කර ඇත. මෙවර දැයට කිරුළ ප්‍රදර්ශනය අම්පාරේ දී පැවැත්වෙන අතර ඒ සඳහා අම්පාර මුළු නගරයම නවීකරණය කරනු ලැබේ. අලුත්ම නගරයක් ඉදිවෙන මේ ව්‍යාපෘතියට රුපියල් දස ලක්ෂ 2445 ක් වැය වේ. මහඔය - අරලගන්විල මාර්ගය රුපියල් දස ලක්ෂ 2569 කින් අලුතින් කාපට් අතුරා ඉදිකරන අතර, මහඔය උහන අම්පාර මාර්ගය ද රුපියල් දස ලක්ෂ 2323.2 ක වියදමින් නව පාලම් 5 ක් සහිතව සංවර්ධනය කෙරේ. ඇළහැර - ගිරිතලේ හා දෙහිඅත්තකණ්ඩිය - අරලගන්විල මාර්ගය දැයට කිරුළ යටතේ රුපියල් දස ලක්ෂ 3138 ක වියදමින් පුළුල් කර කාපට් අතුරනු ලැබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209024</link>
    <topic>මහ නාහිමි ආදාහන පූජෝත්සවය හෙට</topic>
    <author>රමණී සුබසිංහ</author>
    <content>රමණී සුබසිංහඅපවත් වී වදාළ ශ්‍රී ලංකා රාමඤ්ඤ මහා නිකායේ මහනායක අතිපූජ්‍ය වේවැල්දෙණියේ මේධාලංකාර මහ නාහිමිපාණන් වහන්සේ ගේ ශ්‍රී දේහය පිළිබඳ ආදාහන උත්සවය හෙට (03 සඳුදා) පස්වරු 3.00 ට රාජ්‍ය ගෞරව හා රාජ්‍ය අනුග්‍රහයෙන් මීරිගම ඩී. එස්. සේනානායක ජාතික පාසල් ක්‍රීඩා පිටියේ දී සිදු කෙරේ.එදින ජාතික ශෝක දිනයක් ලෙස ද නම් කිරීමට රජය තීරණය කර ඇත. අපවත් වන විට 103 වැනි වියෙහි පසු වූ උන්වහන්සේ රාමඤ්ඤ මහා නිකායේ මහ නාහිමි ධූරයට පත්වූයේ 1998 වසරේ දී ය. ඒ ශ්‍රී ලංකා රාමඤ්ඤ මහා නිකායේ දොළොස්වන මහනායක හිමි වශයෙනි.1909 දෙසැම්බර් මස 07 දින උපත ලද මහ නාහිමියෝ 1922 වසරේ පැවැදි බිමට පත්වූ අතර 1930 වසරේ දී උපසම්පදාව ලැබූහ. බුරුම රජයෙන් ‘අග්ග මහා සද්ධම්ම ජෝතිකා ධජ’ සම්මාන උපාධිය උන්වහන්සේට පිරිනමනු ලැබූහ. මහානාහිමියන් ගේ ශ්‍රී දේහය මේ වන විට මීරිගම ශාසන වර්ධන පිරිවෙනේ මහජන ගෞරවය පිණිස තැන්පත් කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209025</link>
    <topic>ජනපති නායකත්වය ශ්‍රීලනිපයට ආඩම්බරයකි</topic>
    <author/>
    <content>ශ්‍රී ලංකා නිදහස් පක්ෂය වසර 61 ක් සපුරාලන මේ අවස්ථාව අභිමානයෙන් සමරනු ලබන්නේ මහත් ආඩම්බරයකින් බව ශ්‍රී ලංකා නිදහස් පක්ෂයේ ලේකම් සෞඛ්‍ය ඇමැති මෛත්‍රිපාල සිරිසේන මහතා පවසයි.අපේ පක්ෂයේ නිර්මාතෘ නායකවරයාණන් වන්නේ දිවංගත අගමැති ඇස්.ඩබ්ලිව්.ආර්.ඩී. බණ්ඩාරනායක ශ්‍රීමතාණන් ය.එතුමා 1951 දී ආරම්භ කළ ශ්‍රී ලංකා නිදහස් පක්ෂයට වසර 61 ක් පිරුණත් පරිණත හා වයස් ගත තත්ත්වයට පත් වීතිබුණත් මේ පක්ෂය තවමත් තරුණ ය. මෙය රටට අතිවිශාල වැඩ කොටස් රැසක් සිදු කළ ප්‍රජාතන්ත්‍රවාදය ගරු කළ මහජනතාවගේ ම පක්ෂයකි.පක්ෂය නිසි ලෙස මෙහෙයවමින් පක්ෂයට අභිමානයක් ගෙන දෙන ලෙස කටයුතු කරන වත්මන් ශ්‍රීලනිප නායක මහින්ද රාජපක්ෂ ජනාධිපතිතුමා අපට මහත් ආඩම්බරයකි. ශ්‍රීලනිපය පරිණත වූ දේශපාලන පක්ෂයක් බවට ද පත්වී තිබෙන්නේ යයි ද මෛත්‍රිපාල සේනානායක මහතා සඳහන් කරයි. අපේ පක්ෂයේ අරමුණ හා අභිප්‍රාය වන්නේ සියලු ජනතාව ඒකරාශි කරගෙන මේ රට සමෘද්ධිමත් දේශයක් බවට පත් කිරීම යයි ද ඒ මහතා පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209026</link>
    <topic>එ.ජා.ප.ය ඡන්ද කාලෙට කරන්නෙ පරාජයට හේතු සෙවීමයි</topic>
    <author/>
    <content>මැතිවරණ ව්‍යාපාරයක අවසන් කාල පරිච්ඡේදය පැමිණෙන සෑම අවස්ථාවකදීම එක්සත් ජාතික පක්ෂය එම මැතිවරණ ජයග්‍රහණය වෙනුවෙන් කටයුතු කිරීම පසෙක ලා සුපුරුදු පරිදි සිදුකරන්නේ මැතිවරණ පරාජයට හේතුසාධක සොයා කටයුතු කරන පිළිවෙතක් බව යෞවන කටයුතු හා නිපුණතා ඇමැති ඩලස් අලහප්පෙරුම මහතා පවසයි.එක්සත් ජාතික පක්ෂය ඉදිරි දින කිහිපයේදී හෝ මේ පිළිවෙතින් බැහැරව මැතිවරණ ව්‍යාපාරයට එක්වී කටයුතු කරනු ඇතැයි බලාපොරොත්තු වන බව ද ඇමැතිවරයා කීය. එ.ජා.ප. මැතිවරණ ව්‍යාපාර ආරම්භ කරන්නේ අපි ආණ්ඩුව මෙවර ගෙදර යවනවා යයි කියමිනි. එසේ ඔවුන් අරඹන මැතිවරණ ව්‍යාපාරය පහුවෙන කොට හුළං බහිනවා. කියන්න කරන්න දෙයක් නැතිව බොරු වපුරනවා. අන්තිමට පරාජයට හේතු සොයනවා යයිද ඇමැතිවරයා සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209027</link>
    <topic>ශ්‍රී. ල. නි. ප. 61 වැනි සංවත්සරය අද කෑගල්ල නගර සභා පිටියේ දී</topic>
    <author>සුනිල් දයා අල්විස්</author>
    <content>සුනිල් දයා අල්විස්ශ්‍රී ලංකා නිදහස් පක්ෂයේ 61 වන සංවත්සර මහා සභාව කෑගල්ල නගර සභා පිටියේ දී අද (2) මහින්ද රාජපක්ෂ ජනාධිපතිතුමාගේ ප්‍රධානත්වයෙන් පැවැත්වේ.කොළඹින් පිට මෙවැනි මහ සම්මේලන වාරයක් මෙවර පැවැත්වීම වැදගත් වන්නේ නැඟෙනහිර උතුරුමැද හා සබරගමුව යන පළාත් සභා තුනේ ඡන්දය ද කෑගල්ල ප්‍රදේශයටත් බල පැවැත්වෙන නිසාය. මේ නිසා මැති ඇමැතිවරුන් මෙන්ම පක්ෂයේ පැරණිතම සාමාජිකයන්ගේ සිට පක්ෂ ක්‍රියාකාරීන් රැසක් මේ සම්මේලන වාරය පැවැත්වීමේ අවස්ථාවට සහභාගිවී සහයෝගය දැක්වීම වැදගත් සිදුවීමක් වනු ඇත.සංවත්සර මහ සභාවට අමතරව ජනාධිපතිතුමාගේ ප්‍රධානත්වයෙන් කෑගල්ල නගර සභා පිටියේ දී ජනරැලියක් ද පැවැත්වේ.2005 වසරේ දී පැවැති ජනාධිපතිවරණයෙන් මහින්ද රාජපක්ෂ ජනාධිපතිතුමා බලයට පත් කිරීමෙන් පසු ශ්‍රීලනිප වර්තමාන නායකයා ලෙස එතුමා යටතේ මේ දක්වා ශ්‍රීලනිප මේ රටේ බලවත්ම පක්ෂය බව ආණ්ඩු බලය පවත්වාගෙන යමින් දේශපාලන නායකත්වය හා රටේ නායකත්වයේ ප්‍රධාන නියමු පක්ෂය බවට මේ වන විට පත් වී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209028</link>
    <topic>බිලි පූජාව නතර කරන්නැයි ජනපති කළ ඉල්ලීමට ආගමික නායකයෝ ප්‍රසාදය පළ කරති</topic>
    <author>තාරක වික්‍රමසේකර</author>
    <content>තාරක වික්‍රමසේකරමුන්නේස්වරම් ශ්‍රී භද්‍රකාලි කෝවිලේ පැවැත්වීමට නියමිතව තිබු සත්ත්ව බිලි පූජාව නවත්වන්නැයි ජනාධිපතිතුමන් විසින් ඉල්ලා සිටීම ගැන ආගමික නායකයෝ ප්‍රසාදය පුදකර සිටිති. මේ පිළිබඳව සිළුමිණට අදහස් දක්වමින් කෝට්ටේ ශ්‍රී කල්‍යාණ සාමගි‍්‍ර ධර්ම මහා සංඝ සභාවේ අනුනායක ශ්‍රී ජයවර්ධනපුර විශ්ව විද්‍යාලයේ කුලපති මහාචාර්ය බෙල්ලන්විල විමලරතන අනුනාහිමියෝ සිළුමිණට පැවසුවේ එය කිසිසේත් ආගමික නිදහසකට සිදුකළ බාධාවක් නොවන බවයි.බෞද්ධයන් බහුතරය වූ රටක් වුවද අප සැමගේ ආගමික නිදහසට ගරු කළ යුතු යැයි ද පැවසු උන්වහන්සේ අවිහිංසාවාදී ආගමක් වූ හින්දු ආගමේ ඉතා සුළු පිරිසක් මෙසේ සත්ත්ව ඝාතනය කර බිලි පූජා පැවැත්වීම සිදු කරනු ලබන බවත් ශ්‍රී සර්වඥ ධාතු ප්‍රදර්ශනය පැවැත්වෙන මෙවන් වකවානුවක එසේ සත්ත්ව හිංසනය අනුමත කළ නොහැකි බවත් ජනාධිපතිතුමන් විසින් තීරණය කරන්නට ඇති යැයි ද උන්වහන්සේ පැවසූහ.විශාල සතුන් පිරිසක් ඝාතනය කරමින් පවත්වන්නට නියමිතව තිබු මෙම සත්ත්ව පූජාව ජනාධිපතිතුමාගේ ඉල්ලීම මත නතර කළ ද රටට සම්පතක් වන ගව ඝාතනය ද නතර කිරීමට අප කටයුතු කළ යුතු යැයි ද උන්වහන්සේ අවධාරණය කරති.සියලු ආගම් හා දර්ශන සම ලෙසින් අප සැලකුව ද මිනිසාට මෙන්ම සියලු සත්ත්වයන්ට නිදහසේ ජීවත්වීමට ඉඩ ප්‍රස්ථාව ලබා දීමට අප කටයුතු කළ යුතු යැයි ද ජනාධිපතිතුමන් මෙම ඉල්ලීම කර තිබෙන්නේ එම අරමුණින් යුක්තව බව පෙනී යන බව ද විමලරතන හිමියෝ කීහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa1209029</link>
    <topic>ලොව හොඳම 1000 න් එකක් ශ්‍රී ලංකාවට</topic>
    <author>සාගරිකා දිසානායක</author>
    <content>සාගරිකා දිසානායකඅන්තර්ජාතික සංචාරක ක්ෂේත්‍රයේ ශ්‍රී ලංකාවට ප්‍රමුඛ ස්ථානයක් ලැබී ඇති බවත් ආසියාවේ සියලු රටවල් අබිබවා පෙරට පැමිණිමට ශ්‍රී ලංකාව සමත් වී ඇති බවත් ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පවසයි.කෙනකු තම ජීවිත කාලයේ දී දැකගත යුතු හොඳම ස්ථාන 1000 න් එකක් බවට ශ්‍රී ලංකාවේ ගාලු මුවදොර හෝටලය තේරී ඇති බවත් ලොව හොඳම සංචාරක ගමනාන්ත අතරින් ශ්‍රී ලංකාව පෙරට පැමිණ ඇති බවත් ඇමැතිවරයා පෙන්වා දුන්නේය.ඇමැතිවරයා මේ තොරතුරු අනාවරණය කෙළේ බත්තරමුල්ල වෝටර්ස් ඒජ් හිදී පැවැති 2011 සංචාරක සම්මාන උළෙලට සහභාගි වෙමිනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090210</link>
    <topic>ගත සිත පුබුදන්න කියවන්න පොතක්</topic>
    <author>අරුණි මුතුමලී</author>
    <content>අරුණි මුතුමලීමානසික පීඩනය සහ ආතතිය දුරු කැර ගැනීමට ඇති හොඳම පිළියම පොතක් කියවීම බව නවතම පර්යේෂණයකින් හෙළි වී තිබේ. සංගීතයට සවන් දීම, ඇවිදීම යන ක්‍රම දෙකට වඩා මිනිත්තු හයක කාලයක් පොතක් කියවීමෙන් ඉතා ඉක්මණින් මානසික පීඩනය දුරු කැර ගත හැකි බවත් මෙහිදී සොයා ගෙන ඇත.සසෙක්ස් විශ්වවිද්‍යාලයේ විද්‍යාඥයින් පෙන්වා දෙන පරිදි; පොතක් කියවීමේදී යොදන මානසික අවධානය මඟින් මාංශපේශිවල ආතතිය හා හෘද ස්පන්ධනයේ වේගය අඩු වෙයි.ඉතා ආශාවෙන් පොතක් කියවීමේ දී තනිකම හා මානසික ගැටලුවලින් මොහොතකට නිදහස්වීම සිදුවන අතර එය රූපවාහිනිය නැරඹීමටත් පරිගණක ක්‍රීඩා යෙදීමටත් වඩා ඉතා වැඩි වාර ගණනකින් මනසට සුවය ගෙන දෙන බව ද මේ සොයා ගැනීම්වල අඩංගු ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090211</link>
    <topic>පොල් වගාව නංවන්න ෂී ෂෙල්ස් ශ්‍රී ලංකාවෙන් උදවු ඉල්ලයි</topic>
    <author>රූපාන්ති බුලත්සිංහල</author>
    <content>රූපාන්ති බුලත්සිංහලසී ෂෙල්ස් රාජ්‍යයේ පොල් වගාව හා පොල් ආශි‍්‍රත නිෂ්පාදනවල ප්‍රමිතිය උසස් තත්ත්වයකට ගෙන ඒම සඳහා ශ්‍රී ලංකාවේ සහය අවශ්‍යව ඇති බව ෂී ෂෙල්ස් රාජ්‍යයේ ආයෝජන ස්වභාවික සම්පත් හා කර්මාන්ත අමාත්‍ය පීටර් සිනොන් මහතා පවසයි. ශ්‍රී ලංකාවේ පොල් සඳහා වෙන ම අමාත්‍යාංශයක් පිහිටුවා පොල් ගසේ නියම ගුණාත්මක තත්ත්වය ජනතාවට වටහා දීම ආදර්ශයක් බව පැවැසූ ඒ මහතා මේ තත්ත්වය තව තවත් වර්ධනය කර ගත යුතු බව ද පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090212</link>
    <topic>සිරිපා අඩවියේ රූප ගල්ලෙනක්</topic>
    <author>අමල් යශෝමන් ජයසිංහ</author>
    <content>අමල් යශෝමන් ජයසිංහචිත්තාකර්ෂණීය ස්වභාවික රූප සහිත ඉපැරැණි ගල් ලෙනක් සිරිපා රක්ෂිතයේ අති දුෂ්කර ප්‍රදේශයකින් හමුවී තිබේ.මහමුහුදේ ස්වභාවික හිරිටැඹ සහිත මේ ස්වාභාවික රූප සහිත ගල් ලෙන ගැමියන් විසින් හඳුන්වනු ලබන්නේ රූප ගල්ලෙන යනුවෙනි. රත්නපුර දිය ඇලි මිතුරු සංසදයේ සභාපති අසිත් ඉන්දික වීරවර්ධන මහතා පවසන පරිදි; සිරිපා රක්ෂිතයේ කිලෝමීටර් තුනක් පමණ ඇතුළත අති දුෂ්කර ප්‍රදේශයක මේ රූප ගල්ලෙන පිහිටා තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090213</link>
    <topic>නැෙඟනහිර අධ්‍යාපන ක්ෂේත්‍රයේ ඉහළම වර්ධනයක් සිදුවෙලා</topic>
    <author>නිහාල් පී. අබේසිංහ</author>
    <content>හොඳම සාමාන්‍ය පෙළ ප්‍රතිඵල මඩකලපුවේ- නැඟෙනහිර හිටපු අධ්‍යාපන ඇමැතිනිහාල් පී. අබේසිංහපසුගිය වසර තුන ඇතුළතදී නැඟෙනහිර පළාතේ අධ්‍යාපන ක්ෂේත්‍රයේ ඉහළම වර්ධනයක් සිදුවී ඇති බවත් ඒ අනුව 2008 දී මෙරට පළාත් අතර අධ්‍යාපන මට්ටමින් 9 වැනි ස්ථානය ලබාගෙන තිබූ නැඟෙනහිර පළාත දැන් අද 6 වැනි තැනට පත්වී ඇතැයි නැඟෙනහිර පළාතේ හිටපු අධ්‍යාපන හා සංස්කෘතික ඇමැති විමලවීර දිසානායක මහතා පවසයි.ඊට අමතරව පසුගිය වසරේ සාමාන්‍ය පෙළ ප්‍රතිඵල අනුව ඉහළම ප්‍රතිඵල මට්ටම පෙන්නුම් කර ඇත්තේ මඩකළපුව මධ්‍යම අධ්‍යාපන කලාපය බවත් එහි සිංහල, දෙමළ, මුස්ලිම් සියලු ජනතාව සිටින බවත් දිසානායක මහතා පවසයි.ඒ සමඟම අම්පාර දිස්ත්‍රික්කයේ පාසල් 113 කට නව පරිගණක විද්‍යාගාර පහසුකම් ලබාදී ඇත.අම්පාරේ පාසල් 10 කට රුපියල් ලක්ෂ 600 ක් බැගින් ආධාර ලබාදී ඒවා සියලු පහසුකම් සහිත ද්විතියික පාසල් බවට පත් කිරීමට ද කටයුතු යොදා ඇත.මීට අමතරව අම්පාර දිස්ත්‍රික්කයේ යටිතල පහසුකම් සංවර්ධනයට රජය පසුගිය වසර හතර ඇතුළත රුපියල් දස ලක්ෂ 40000 කට වැඩි මුදලක් වැයකර ඇති බවත් එහි පමණක් මහාමාර්ග කිලෝමීටර් 200 කට අධික ප්‍රමාණයක් කාපට් අතුරා හා කොන්ක්‍රීට් කර ඇති බවත් විමලවීර දිසානායක මහතා පැවසීය.දැයට කිරුළ ව්‍යාපෘතිය, හා රඹකැන්ඔය ව්‍යාපෘතිය යටතේ අම්පාර දිස්ත්‍රික්කයේ පෙර නොවූ විරූ සංවර්ධනයක් ලබන වසර ඇතුළත සිදුවෙන බවත් ඒ මහතා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090214</link>
    <topic>වැලමිටියාවේ සීලරතන හිමි සියනෑ කෝරළයේ ප්‍රධාන සංඝනායක පදවියට</topic>
    <author/>
    <content>හෙයියන්තුඩුව පුරාණ විහාරාධිපති මාවරමණ්ඩිය ශ්‍රී ධීරානන්ද පිරිවෙන්පති ගෞරව ශාස්ත්‍රවේදී වැලමිටියාවේ සීලරතන හිමිපාණන් වහන්සේ මහනුවර ශ්‍රී හයගිරි විජය සුන්දරාරාම විහාරද්වයාධිපති ශ්‍රීමත් මහානායක ස්වාමීන්ද්‍රයන් ප්‍රමුඛ සානුනායක කාරක මහා සංඝ සභාව වෙතින් “විමල කීර්ති ශ්‍රී පේමරතන” යන ගෞරව නාමය සහිතව “සියනෑ කෝරළයේ ප්‍රධාන සංඝනායක” පදවියෙන් පිදුම් ලබති.ඒ පිළිබඳ සන්නස් පත්‍රය ලබාදීම 2012 සැප්තැම්බර් 07 වෙනි දින ප.ව. 3.00 ට මහනුවර අස්ගිරිමහා විහාරයේ ඓතිහාසික මංගල උපෝසතාගාරයේදී පෞරාණික චාරිත්‍රානුකූලව සිදු කෙරෙනු ලබන අතර අභිනව නායක හිමිපාණන් වහන්සේ පිළිගැනීමේ උත්සවය 2012 සැප්තැම්බර් 09 වෙනි දින ප.ව. 3.30 ට හෙයියන්තුඩුව පුරාණ විහාරයේදී පැවැත්වීමට නියමිතය. මහා විහාර වංශික ශ්‍යාමෝපාලී මහා නිකායේ අස්ගිරි මහා විහාර පාර්ශවයේ අනුනායක ධුරන්දර මැටියගනේ රාජමහා විහාරය හා මහියංගන රාජ මහා විහාරය යන උභය විහාරාධිපති රාජකීය පණ්ඩිත ගලගම ශ්‍රී ධම්මානන්ද අත්ථදස්ස්‍යාභිධාන අනුනායක ස්වාමීන්ද්‍රයාණන් වහන්සේගේ ප්‍රධානත්වයෙන් පැවැත්වෙන මෙම උත්සවයේදී සන්නස් පත්‍රය පිළිගැන්වීම ශ්‍රී ලංකා ප්‍රජාතාන්ත්‍රික සමාජවාදී ජන රජයේ අග්‍රාමාත්‍ය බුද්ධ ශාසන සහ ආගමික කටයුතු පිළිබඳ අමාත්‍ය දි.මු. ජයරත්න මහත්වරු අතින් ද අභිනව විජිනිපත පිළිගැන්වීම විපක්‍ෂ නායක රනිල් වික්‍රමසිංහ මහතා අතින්ද සිදු කිරීමට නියමිතය.වැලමිටියාවේ සීලරතන හිමි බස්නාහිර පළාතේ සියනෑ කෝරළයේ අධිකාරි පත්තුවේ බියගම ප්‍රාදේශීය ලේකම් කොට්ඨාසයේ අස්ගිරි මහා විහාර පාර්ශවයට අයත් හෙයියන්තුඩුව පුරාණ විහාරයේ වැඩ වාසය කරන අතර ප්‍රදේශයේ ශාසනික සමිති සමාගම් රාශියකට අනුශාසක ධුරයන් දරමින් සුවිශාල සේවාවක් කරමින් සිටිති.මහෝපාධ්‍යාය පොතානේගම ශ්‍රී ධීරානන්ද්‍රාභිධාන නායක ස්වාමීන් වහන්සේ හා තැඹිලිගස් මුල්ල ශ්‍රී ධීරානන්ද විද්‍යායතන පිරිවෙන හා එම විහාරගණයේ වත්මන් විහාරාධිපති කොළඹ නව කෝරළයේ හා නව තොටමූණේ උපප්‍රධාන සංඝනායක පානකාවේ පේමරතනාභිධාන නායක ස්වාමීන් වහන්සේගේ ශිෂ්‍යවරයකු ලෙස 1986 ක්වූ ජුනි මස 14 දින මහනුවර අස්ගිරි මහා විහාරයීය උපෝසථ සීමා මාලකයේදී අධිශීල සංඛ්‍යාත උපසම්පදා ප්‍රවෘජ්ජාවට පත් වූහ. පෑලියගොඩ විද්‍යාලංකාර මහා පිරිවෙන් හා දෙල්ගොඩ කල්‍යාණ ප්‍රදීප විද්‍යායතන පිරිවෙන්හි ශිල්ප ශාස්ත්‍රොත් ග්‍රහණය කොට අනතුරුව ශ්‍රී ලංකා කැලණි විශ්ව විද්‍යාලයෙන් දෙවන පෙළ ඉහළ ගෞරව ශාස්ත්‍රවේදී උපාධිය මුන්වහන්සේ 1988 දී ලබා ගත්හ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090215</link>
    <topic>මෙරිල් කාරියවසම් ගුණ සැමරේ</topic>
    <author>ජේ. එම්. එල්. ආර්. ජයසුන්දර</author>
    <content>පාප්ප බාල්දියත් පෝස්ටර් මිටියත් දෑතින් ගෙන මේ රටේ ක්‍රියාකාරී දේශපාලනයට එක්ව 1965 දී කළුතර නගර සභා මැතිවරණයෙන් විශිෂ්ට ජයග්‍රහණයක් ලබා නාගරික මන්ත්‍රීවරයකු වශයෙන් පත්වීමෙන් ද 1976 දී අගලවත්ත ආසනයේ එක්සත් ජාතික පක්ෂ ප්‍රධාන සංවිධායක තනතුරට පත්වීමෙන් ද ලබාගත් පන්නරය මඟින් මේ රටේ ප්‍රධාන පෙළේ වාමාංශික නායකයකුව සිටි ආචාර්ය කොල්වින් ආර්. ද සිල්වා මහතා වැඩි ඡන්ද 12,000කට ආසන්න සංඛ්‍යාවකින් පරාජය කර 1977 දී මැති සබයට පිවිසීමට මෙතුමාට හැකි විය. එපමණක් නොව ඉතා කෙටි කාලයකින් නියෝජ්‍ය අමාත්‍යවරයකු වීමේ භාග්‍යය ද මෙතුමාට හිමිවිය. මේ අගලවත්තේ හිටපු එ.ජා.ප. මන්ත්‍රී මෙරිල් කාරියවසම් මහතා ය.කිසිවෙකුගේ හව්හරණක් නොමැතිව අතරමංව සිටි එක්සත් ජාතික පක්ෂ රාජ්‍ය සේවකයින්ගේ වෘත්තීය සමිති සාමාජිකයන්ට මෙතුමා අයෝමය හස්තයක් විය. එක්සත් ජාතික පක්ෂයට අනුබද්ධ රාජ්‍ය සේවා වෘත්තීය සමිතිවලට නව පණක් ලබාදීමට මෙතුමා සමත් විය. වෘත්තීය සමිති 52ක් එකතු කර රාජ්‍ය සේවා ජාතික වෘත්තීය සමිති සම්මේලනය නැවත ප්‍රති සංවිධානය කිරීමට එහි සභාපතිවරයා වූ මෙතුමාට ගතවූයේ ඉතා සුළු කාලයකි.සෙනෙහෙබර සැමියකු ආදරණීය පියකු වශයෙන් කටයුතු කළ මෙතුමා යුක්තිය පසිඳලන අධිකරණ ශාලාව තුළ කැපීපෙනෙන නීතිඥයකු විය. පුංචි මිනිසුන් අතරේ රත්රන් හදවතක් ඇති ජනහිතකාමී මහජන සේවකයකු විය.අනපේක්ෂිත අවස්ථාවක නිරායුද මේ රත්රන් මිනිසාගේ ජීවිතය වෙඩි පහරකින් නැති කළ රුදුරු ත්‍රස්තවාදීන් ජීවත්ව සිටි මෙරිල් කාරියවසම්ට වඩා මියගිය මෙරිල් කාරියවසම් ප්‍රබල බව කිසිසේත් නොදැන සිටින්නට ඇත.ජේ. එම්. එල්. ආර්. ජයසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090216</link>
    <topic>ජාති ආගම් අවුස්සන කතා ඡන්ද වැඩට ඈඳාගන්න එපා</topic>
    <author/>
    <content>ජාතිය, ආගම හා ආගමික මධ්‍යස්ථාන මෙවර පළාත් සභා මැතිවරණයේදී විශේෂයෙන්ම නැඟෙනහිර පළාතේ ප්‍රචාරක කටයුතුවලදී ප්‍රචාරක අවියක් ලෙස යොදාගෙන තිබෙන බව මැතිවරණ නිරීක්ෂණ සංවිධාන තුනක් විසින් කරුණු පෙන්වා දී තිබේ.නැඟෙනහිර, උතුරුමැද සහ සබරගමුව යන පළාත් සභා තුනේ ලබන 8 පැවත්වෙන ඡන්ද විමසීමේදී මෙතෙක් සිදු කර ඇති මැතිවරණ ප්‍රචාරක කටයුතු හා ක්‍රියාදාමයන් සැලකිල්ලට ගෙන පැෆරල් සංවිධානය, කැෆේ සංවිධානය සහ ජාතික මැතිවරණ නිරීක්ෂණ මධ්‍යස්ථානය යන සංවිධාන තුන විසින් ඒකාබද්ධව නිකුත් කරන ලද නිවේදනයකින් මේ බව දක්වා ඇත. මේ සංවිධාන තුනම සියලුම දේශපාලන අපේක්ෂකයන්ගෙන් ඉල්ලා සිටිනුයේ කිසිදු අවස්ථාවක ජාතිය, ආගම, කුලය හෝ භාෂාව මැතිවරණයට පාදක නොකරගන්නා ලෙසය. ඉකුත් දින ශ්‍රී ලංකා පදනම් ආයතනයේදී පැවැති මාධ්‍ය සාකච්ඡාවකදී අදහස් දැක්වූ ජාතික මැතිවරණ නිරීක්ෂණ මධ්‍යස්ථානයේ ජාතික සංවිධායක නීතිඥ රසාංග හරිශ්චන්ද්‍ර මහතා නැඟෙනහිර පළාතේ ඇතැම් කණ්ඩායම් වර්ගවාදී ප්‍රචාරණ කටයුතුවල නිරතවීම හිතකර තත්ත්වයක් නොවන බව ද ආගම්වාදය හෝ ජාතිවාදය මැතිවරණයට ඈඳා නොගැනීමට ඒවායේ නියැළෙන අය වගකීමකින් යුතුව ක්‍රියා කළ යුතුව ඇතැයි කීය.සාධාරණ මැතිවරණයක් වෙනුවෙන් සියලු කටයුතු සම්පාදනය කරමින් කැපවීමකින් හා අපක්ෂපාතීව කටයුතු කරන මැතිවරණ කොමසාරිස්වරයා මේ අවස්ථාවේ කරන සේවාව ඇගැයීමට ලක් කළ යුතුව ඇතැයි ජාතික මැතිවරණ නිරීක්ෂණ මධ්‍යස්ථානයේ මාධ්‍ය ප්‍රකාශක නීතිඥ සමන් ගලප්පත්ති මහතා ප්‍රකාශ කෙළේය.දේශපාලන ආධාරකරුවන් හා අපේක්ෂකයන් අතර ගැටුම් පෙර වතාවල මෙන් මෙවර වාර්තා නොවන බව ද මෙම නිවේදනයෙන් දක්වා ඇත. පැෆරල් සංවිධානය වෙනුවෙන් රෝහණ හෙට්ටිආරච්චි, කැෆේ සංවිධානය වෙනුවෙන් කීර්ති තෙන්නකෝන් සහ ජාතිත මැතිවරණ නිරීක්ෂණ මධ්‍යස්ථානය වෙනුවෙන් රසාංග හරිශ්චන්ද්‍ර යන මහත්වරුන් විසින් මේ ඒකාබද්ධ නිවේදනය නිකුත්කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=aa12090217</link>
    <topic>සිංහල භාෂාව හා සංස්කෘතිය පිළිබඳ විශ්වකෝෂය 6 දා දොරට වඩී</topic>
    <author/>
    <content>මහාචාර්ය ජේ.බී. දිසානායක විසින් විරචිත”Encyclopaedia of sinhala Language and culture”ග්‍රන්ථය (සිංහල භාෂාව හා සංස්කෘතිය පිළිබඳ විශ්වකෝෂය) මේ මස 6 වැනි බ්‍රහස්පතින්දා පස්වරු 4.00 ට කොළඹ බණ්ඩාරනායක අනුස්මරණ අන්තර්ජාතික සම්මන්ත්‍රණ ශාලාවේ මිහිලක මැදුරේදී ජනගත වේ.මාහාචාර්ය කේ.එන්.ඕ. ධර්මදාස මෙහි මුලසුන හොබවන අතර ප්‍රධාන දේශනය අන්තර් ජාතික මුල්‍ය කටයුතු පිළිබඳ ජ්‍යෙෂ්ඨ අමාත්‍ය ආචාර්ය සරත් අමුණුගම විසින් පවත්වනු ලබන අතර එඩ්වින් ආරියදාස මහතා කෙටි දෙසුමක් පැවැත්වීමට ද නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209025</link>
    <topic>“මම හැමෝගෙම ජනාධිපති”</topic>
    <author>සටහන - සුනිල් දයා අල්විස්</author>
    <content>වත්මන් රජය බොහෝ කටයුතු ආරම්භ කරන්නේ අනුරාධපුරයෙනි. නැඟෙනහිර උතුරුමැද සහ සබරගමුව යන පළාත් සභා සඳහා ලබන සෙනසුරාදා (8) පවත්වන පළාත් සභා ඡන්ද සටනේ මැතිවරණ ප්‍රචාරාත්මක කටයුතු එක්සත් ජනතා නිදහස් සන්ධානය මෙහෙයවීමෙන් මහින්ද රාජපක්ෂ ජනාධිපතිතුමාගේ ප්‍රධානත්වයෙන් ඉකුත් 18 වැනිදා ආරම්භ කෙළේ ද අනුරාධපුරයෙනි. ජනාධිපතිතුමා අනුරාධපුර පැවැත්වූ මහජන රැළියෙන් පසුව රත්නපුරයේ දී ඉකුත් 25 දාත් අම්පාර නගරයේ දී ඉකුත් 26 වැනිදා කල්මුණේ දී 27 වැනිදාත් මහජන රැළි කිහිපයකට සහභාගි වූහ.එතුමා අදාළ පළාත්වලට ගොස් ජනරැළි ඇමතු අවස්ථාවලදී පළ කරන ලද අදහස් මෙසේ ය.ජනතාව බුක්ති වින්ද දේ අහිමි කරමින් සංවර්ධන ව්‍යාපෘති ආරම්භ කර ජනතාව දුකට පත් කිරීම රජයේ ප්‍රතිපත්තියක් නොවෙයි. රටේ හැම තැනම මොනවා හෝ සංවර්ධන වැඩ පිළිවෙළක් මේ රජය ආරම්භ කර තිබෙන නිසා සෑම ප්‍රදේශයකම පෙරට වඩා දියුණුවක් ඇතිවී තිබෙනවා .සංවර්ධන කටයුත්තක් සිදුවිය යුත්තේ බහුතර ජනතාවට ප්‍රයෝජනයක් අත්වන අන්දමටයි. විශාල ජනතාවකට තමන් දේපළ අහිමි කරමින් සංවර්ධන කටයුතු සිදුකර ජනතාව දුකට පත් කරන්නට ඔවුන්ට අසාධාරණයක් කරන්නට අපේ රජය සංවර්ධන කටයුතු ක්‍රියාත්මක කරන්නේ නැහැ. එය අපේ ප්‍රතිපත්තිය නොවෙයි. සංවර්ධන කටයුත්තකින් බහුතරයකටත් රටටත් ප්‍රයෝජනයක් අත්විය යුතුයි.ඒ වගේමයි මෙවැනි සංවර්ධන ව්‍යාපෘතිවල දී පරිසරයට හානියක් නොකිරීමටත් අපි වග බලා ගන්නවා. සම්ප්‍රදායික කටයුතුවල නිරතව සිටින මහජනතාවට කිසිසේත්ම එම කටයුතුවලට බාධා වන අන්දමට සංවර්ධන කටයුතු නොකිරීමත් අප කටයුතු කර තිබෙනවා.විපක්ෂය අද බොරු ප්‍රචාරයන් සිදු කරනවා. සටන්පාඨ විපක්ෂයට අද නැති වී ගිහින්. ඒ නිසා බොරු ප්‍රචාර පතුරුවමින් මහජනතාව නොමඟ යවන්නට විපක්ෂය කරන උත්සාහය රැවටීම විපක්ෂය තවත් පරිහානියට පත් වෙනවා මිස ජනතාව නොරැවටෙන බව ද රත්නපුර ජනතාවම බුද්ධිමත් ජනතාවක් නිසා රජය කෙරෙහි ඔවුන්ගේ දැඩි විශ්වාසයක් ප්‍රසාදයක් පවතින බව පැහැදිලිව පෙනී යනවා.එළැඹෙන පළාත් සභා තුනේ මැතිවරණයේ දී මහ ඇමැති තනතුරුවලට පත් කරන්නේ සුදුසුම තැනැත්තාය. ජනතාවටත් පළාතටත් අවංකව සේවයක් කරන සුදුස්සා මේ සඳහා පත් කරනවා. විදේශ රැකියාවලට යාමේදී පුහුණු ශ්‍රමිකයන් ඒ සඳහා යැවීමටත් තරුණියන් කාන්තාවන් පිටරට වැඩකාර සේවයට යාම වෙනුවට පුහුණු ශ්‍රමිකයන් පිටරට සේවයට යොමු කිරීම දිරිමත් කිරීමට පියවර රැසක් ද මේ වන විට ගෙන තිබෙනවා.--සිංහල මුස්ලිම් දෙමළ බර්ගර් ආදි වශයෙන් අපේ රටේ සියලු ජාතීන් මෙතෙක් එකට ජීවත්වුණා. ඔවුන්ගේ සමඟිය සමාදානය කඩන්න ඇතැම් අය අද උත්සාහ දරනවා. අපි ඒකට ඉඩ දෙන්නේ නැහැ.ත්‍රස්තවාදය පරදා රටට අත්කර දුන් ජයග්‍රහණය ආපස්සට හරවන්නටත් ඇතැම් අය උත්සාහ ගන්නවා.රටේ යුද්ධයට බලපෑ ප්‍රදේශ බොහොමයක් කිසිම දියුණුවක් නොවී තිබුණේ. යුද්ධය අවසන් වූ වහාම සංවර්ධනය මේ ප්‍රදේශවලට විශාල ප්‍රගතියක් අත්කර දුන්නා. එදිනෙදා ජනජීවිතය යථා තත්ත්වයට පත්වී ජනතාවට යමක් කමක් උපයා ගන්නටත් අද හැකි වී තිබෙනවා.පාලම්, විදුලිය, පානීය ජලය, කාපට් කරන ලද මහාමාර්ග, පාසල්, ගොඩනැඟිලි, රෝහල් සේවා ඇතුළු සේවාවන් රැසක ශීඝ්‍ර දියුණුවක් ද මේ ප්‍රදේශවල අත්කර ගෙන තිබෙනවා. විශාල වාරිමාර්ග ක්‍රම අම්පාර ප්‍රදේශයේ ආරම්භ කර තිබෙනවා. මේ ප්‍රදේශයට සංවර්ධනය හා එහි ප්‍රතිඵල ලබාදීමේ වගකීම රජයක් වශයෙන් වගකීමකින් ඉටුකරන බව කියන්න ඕනෙ.සමඟියටත් අද සමහරු කැමැති නැහැ. අපේ සමඟි සම්පන්න බව බිඳ දමා බේදභින්න කරන්නත් බොහෝ දෙනා මාන බලනවා. මේ අය බලන්නේ අපි බෙදා වෙන් කරන්නයි. නමුත් රට ජාතිය රැක ගනිමින් ලබා ගත් ජයග්‍රහණයන් ආපස්සට හරවන්නට අප කිසිසේත්ම ඉඩ දෙන්නේ නැහැ.අම්පාරේ සියලු ජාතීන් ජීවත් වෙනවා. මේ සියලු දෙනාගේ සමඟිය එක එක අයට බිඳින්නට දෙන්න බැහැ. රටේ දියුණුවට ආරම්භ කරන ලද සංවර්ධන කටයුතු කිසිවක් නතර කරන්නේ නැතිව සම්පූර්ණ කර ඒවායේ ප්‍රතිලාභ ජනතාවට බුක්ති විඳින්නට සලසනවා. ඉදිරියටත් සංවර්ධන ක්‍රියාමාර්ග තව තවත් ආරම්භ කරමින් කටයුතු කිරීමට පියවර ගන්නවා.මේ ප්‍රදේශවල ජනතාව වසර තිහක් කොටි ත්‍රස්තවාදය නිසා දුක් වින්දා. ගම්බිම්වල දුක් විඳිමින් කල් ගෙව්වා. ගම අතහැර ගියේ නැහැ. කාත්තන්කුඩි පල්ලියේ ආගම අදහන වෙලාවේදී් මුස්ලිම් ජාතිකයන් මරා දමද්දීත් අරන්තලාවේ දී හාමුදුරුවරු ඝාතනය කළ අවස්ථාවේදීත් ඒවා ඉවසා ගනිමින් මෙහි ජනතාව රට රැක ගත්තා. මේවා අපට අමතක නැහැ.ජනතාවගේ ප්‍රශ්න ප්‍රදේශයේ අඩුපාඩුකම් විසඳන්න සියලු පියවර ගන්නවා. ජනතාව අප කෙරෙහි විශ්වාසය තබනවාට සැකයක් නෑහැ ජනතාවට පිටු නොපා ක්‍රියා කළ රජයක් හැටියට ජනතාවගේ ප්‍රතිචාරය ලැබෙන්නේ රජයට බව මට හොඳටම විශ්වාසයි--මේ රටේ ජීවත්වන සියලුම ජනතාවටම මම ජනාධිපති මිස සිංහල අයට, දෙමළ අයට, මුස්ලිම් අයට හෝ බර්ගර් අයට වශයෙන් එක එක ජාතියකට ආගමකට පමණක් සීමා වූ ජනාධිපති කෙනෙකු නොවන බවත් රටේ සෑම ආගමක්ම පන්සලක්, පල්ලියක්, කෝවිලක් ආරක්ෂා කරන්න ඉන්න සෑම ආගමකම භාරකාරයා ද මමයි.අද මේ ප්‍රදේශවලට එන අය ආගම්බේද ජාතිබේද ඇති කරන්න එක එක කතා කියනවා. ජනතාව නොමඟ යවන්න උත්සාහ කරනවා. අතන ගැහැව්වා, මෙතැනට ගැහැව්වා පල්ලි කැඩුවා කියන අය තවත් පැත්තකට ගිහින් කියන්නේ පන්සල් කැඩුවා කියලයි. මේ කතා ගැන මම හොඳටම දන්නවා. හැබැයි මේ අය මාව මුණ ගැසුණාම නිශ්ශබ්දව මුකුත් කිව්වේ කෙරුවේ නැතිව වගේ ඉන්නවා.ජාතිවාදය ආගම්වාදය අවුස්සන්ට මම ඉඩ තියන්නේ නැහැ. ජනතාව මේ පරණ කතාවලට රැවටෙන්නේ නැහැ. ජනතාව දිනාගන්න ඔය කතා වැඩක් ඇති කතා නොවන බව මතක් කර දෙනවා. ජාතිවාදයට පටු දේශපාලනයට තැනක් නැහැ. ජනතාව ඒවා පිළිකුළෙන් බැහැර කරනවා.2005 ජනාධිපතිවරණයේ දී ජනතාව මගෙන් ඉල්ලුවේ පන්සලට පල්ලියට කෝවිලට කුඹුරට යන්න ව්‍යාපාර කරගෙන යන්න නිදහසේ කටයුතු කරන්න අවස්ථාව සලසා දෙන්න කියලයි. නැඟෙනහිරට පළාත් සභාවක් දෙන්න කියලා අතාවුල්ලා ඇමැතිතුමාත් ඉල්ලීමක් කළා. නැතිනම් වැඩ කරගන්න කිලිනොච්චියට යන්න වෙනවා යයි ද ඔහු එදා කිව්වා.මෙවැනි වාතාවරණයක් පවතිද්දි ත්‍රස්තවාදයට මේ රටේ තවත් ඉඩක් තියන්න බැරි හින්දා අපේ වීරෝදාර රණවිරුවන් මෙහෙයවා 2009 මැයි මාසයේ දී මේ රට ත්‍රස්තවාදයෙන් සම්පූර්ණයෙන්ම මුදවා ගත්තෙ. අද රට නිදහස්. සාමකාමීය. රටේ ඕනෑම තැනකට කාටත් යන්න එන්න නිදහස තිබෙනවා. මිනිස්සුන්ට නිදහසේ ජීවත් වෙන්න පරිසරය ගොඩනඟා තිබෙනවා. යුද්ධයෙන් පස්සේ අපි නැඟෙනහිර උතුර වේගවත් සංවර්ධනයකට ලක්කරලා තිබෙනවා. මේ සංවර්ධන දියුණුව ඕනෑම කෙනෙකුට සියැසින් දැක බලා ගන්න පුළුවන්.කෘෂිකර්මයට විශේෂ තැනක් ලබා දී තිබෙනවා. පොහොර සහනාධාරය අනුව රුපියල් 350 පොහොර ලබා දෙනවා. රටේ අස්වැන්න සශ්‍රීකයි. වැව් අමුණු පිළිසකර කර තිබෙනවා. ප්‍රදේශයේ දියුණුව වගේම අපේ දරුවන්ගේ දියුණුව ද ඇතිකළ යුතුයි. ඒ නිසයි අපි අධ්‍යාපන ක්‍රමය දියුණු කරන්න විශේෂ වැඩපිළිවෙළ රැසක් ක්‍රියාත්මක කර තිබෙන්නේ.2005 ජනාධිපතිවරණයේ දී වැඩි ඡන්ද 180000 කින් ජයග්‍රහණය කර ජනාධිපති ධුරයට පත්කළ තමුන්නාන්සේලා 2010 ජනාධිපතිවරණයේ දී වැඩි ඡන්ද ලක්ෂ 18 ලබා දුන්නා. එදා මෙදාතුර අපේ රජය යටතේ මැතිවරණ 23 ක් පවත්වා ඒ සෑම මැතිවරණයකින්ම ඉහළම ජයග්‍රහණයක් ද ජනතාව රජයට ලබා දී තිබෙනවා.--උතුරුමැද පළාතේ ප්‍රධාන ගැටලුවක් බවට පත්වී තිබෙන වකුගඩු රෝගයට අදාළ ප්‍රශ්නයට පිළියම් වශයෙන් ප්‍රදේශයේ සෑම නිවසකටම ලබන වසරේ සිට පිරිසුදු පානීය ජලය සපයා දීමේ වැඩපිළිවෙළක් ආරම්භ කරනවා.රටේ මහජනතාවගේ සෑම බලාපොරොත්තුවක් ම ඉටුකිරීමට රජයේ අරමුණයි. මහජනතාව කෙරෙහි විශ්වාසයක් රජය තුළ පවතිනවා. රජරට දැඩි නියඟයක් හා ඒ හා වෙනත් ප්‍රශ්න රැසක් මතු වී තිබියදීත් රජය බියකින් තොරව ඡන්දයකට මුහුණ දෙන්නේ මේ රටේ ජනතාවට විශාල වැඩ කොටසක් සිදුකර තිබෙනවා.විපක්ෂය කියන්නේ මැතිවරණ එපා කියලයි. මැතිවරණ පවත්වනවාට විරුද්ධව ඔවුන් උසාවිත් යනවා. අපි එදා විපක්ෂයේ සිටි අවධියේ මැතිවරණ ඕනෑ බවට උද්ඝෝෂණ කළා. බලපෑම් සිදු කරනු ලැබුවා. මැතිවරණවලට බය වෙන්න කිසිදු කාරණයක් අපට නම් නැහැ. වැඩ කරලා තියෙනවා. ජනතාවගේ විශ්වාසය තහවුරු කරලා තියෙනවා. ඒ නිසා අපි මැතිවරණවලට මුහුණ දෙන්න ජනතාව ඉදිරියට යන්නට කිසිම බියක් සැකයක් නැහැ.ඡන්දය ගන්න උදලු තල දෙන්න පිඟන් කෝප්ප දෙන්න හෝ වෙන දේවල් දෙන්න අපිට ඕනෙ නැහැ. ත්‍රස්තවාදයෙන් මුදාගෙන රටට සාමය උදාකර දීලා රටට සංවර්ධනයක් ගෙනත් දී මේ රටේ ජනතාවගේ ජීවන තත්ත්වය දියුණු කරන්න රජය පියවර ගෙන තිබෙනවා. ජනතාවට දුන් පොරොන්දු ඉටු කරලා කියන දේ කරන - කරන දේ කියන පොරොන්දු ඉටුකර දුන් රජයක් බවට ඔප්පු කර පෙන්නලා තියෙනවා. ඒ නිසා ජනතාව මේ රජය කෙරෙහි විශ්වාසය තබනවාට කිසිම සැකයක් නැහැ.සටහන - සුනිල් දයා අල්විස්පද්මසේකර නිශ්සංකසේයාරූ - රඹුක්කන සමූහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209021</link>
    <topic>ශ්‍රී ලංකා නිදහස් පක්ෂයේ ගමන් මගේ හැට එක් වසරකින් වසර හතක්</topic>
    <author>ඉන්දික ජයරත්න</author>
    <content>දේශපාලන පක්ෂයක් බිහි වීම කෙරෙහි විෂයබද්ධ සාධක මෙන්ම පුද්ගල සාධක ද ඉවහල් වන බව පිළිගත් දේශපාලන සිද්ධාන්තමය කාරණයකි. අදට යෙදෙන (සැප්තැම්බර් 02 දාට) ශ්‍රී ලංකා නිදහස් පක්ෂයේ 61 වෙනි සංවත්සරය හා මේ කාරණය සැසදීෙමිදී පෙනී යන්නේ ශ්‍රී ලංකා නිදහස් පක්ෂය බිහි වීමට මෙම සාධක දෙකින් පළමු සාධකය වැඩි වශයෙන් ඉවහල් වී තිබෙන බවයි. පශ්චාත් යටත් විජිත ශ්‍රී ලංකාවේ නිදහස වඩා අර්ථ පූරණය කරන දේශපාලන ව්‍යාපාරයක අවශ්‍යතාව. ශ්‍රී ලංකා නිදහස් පක්ෂය බිහි වන අවදියේ වඩාත් ඉස්මතු වී තිබුණි.එක්සත් ජාතික පක්ෂයේ බටහිර ගැති කොම්ප්‍රදෝරු ධනේෂ්වර ප්‍රතිපත්තිය ජාතික අවශ්‍යතා උද්දීපනය නොකළ අපට තවදුරටත් දේශපාලනික අවශ්‍යතා ඉස්මතු කළේ ය.එම තත්ත්වයන් යටපත් කරමින් ජාතික අවශ්‍යතාව සපුරාලීමට ශ්‍රී ලංකා නිදහස් පක්ෂය බිහිවීම දේශපාලන පක්ෂයක් ආරම්භ වීමට බලපාන විෂය මූලික සාධකය පරිපූර්ණ කළේ ය.එක්සත් ජාතික පක්ෂයේ නියෝජ්‍ය නායකයා ලෙස එවකට සභානායක හා සෞඛ්‍ය පළාත් පාලන අමාත්‍යවරයා වූ එස්.ඩබ්ලිව්.ආර්.ඩී. බණ්ඩාරනායක මහතාට එක්සත් ජාතික පක්ෂය තුළ ප්‍රමාණාත්මක ඉඩකඩක් විවෘත නොවීම ප්‍රාථමික වශයෙන් වුව ද පුද්ගලබද්ධ සාධකයක් ලෙස ශ්‍රී ලංකා නිදහස් පක්ෂය බිහිවීමට බලපෑ සාධකයක් ලෙස (සුළුවෙන් හෝ) සැලකිය හැකි ය.ශ්‍රී ලංකා නිදහස් පක්ෂයේ වසර 61 ක ගමන් මගේ ජාතික අවශ්‍යතාව වෙනුවෙන් පක්ෂය ඉටු කරන ලද කාර්යභාරයන් සහ ජාතික අවශ්‍යතා සපුරාලීමට කටයුතු කිරීමේ දී පක්ෂය මුහුණ දුන් අභියෝග යනුවෙන් 61 වසරක ශ්‍රී ලංකා නිදහස් පක්ෂයේ ගමන්මග ප්‍රධාන කොටස් දෙකකට විච්ඡේදනය කළ හැකි ය.මෙහි සඳහන් පළමු කාරණය සැලකීමේදී ශ්‍රී ලංකා නිදහස් පක්ෂය ජාතික අවශ්‍යතාවන් සපුරාලීම සඳහා ගනු ලැබූ විශිෂ්ට පියවර ලෙස ඉතිහාසයේ පිටු අතරට එකතු කළ පළමු අවස්ථාව වන්නේ පනස් හයේ මහා පෙරළියයි. සඟ, වෙද, ගුරු, ගොවි, කම්කරු, පංච මහා බලවේගය නියෝජනය කළ ප්‍රභූවරුන්ට ජාතික දේශපාලනයේ නියෝජනයක් හිමිවූ අතර 1948 නාම මාත්‍ර නිදහස අර්ථපූර්ණය කරන පළමු පියවර තැබීමට පනස් හයේ ජයග්‍රහණය ඉවහල් විය.පනස් හයේ ජයග්‍රහණයේ තිඹිරිගෙයින් උපන් විජයග්‍රහණය වනාහි එම ජයග්‍රහණයෙන් අඩසිය වසකට හෙවත් පනස් වසරකට පසු පනස් හයේ දරුවන්ට මෙරට ජාතික දේශපාලනයේ වගකීම උරුම වීමයි. එම ජයග්‍රහණය නම් 2005 ජනාධිපතිවරණයේදී මහින්ද චින්තන ප්‍රතිපත්තිය පෙරදැරිව ජාතික නායකත්වයට පත් මහින්ද රාජපක්ෂ ජනාධිපතිතුමාගේ ජයග්‍රහණය ලෙස හැඳින්විය හැකි ය. පනස් හයේ වැපිරූ සරු බීජවල අස්වැන්න පනස් වසරකට පසු නෙළා ගැනීමට හැකිවීම ශ්‍රී ලංකා නිදහස් පක්ෂය වසර 61 ගමන් මගේ ලද සුවිශේෂි ජයග්‍රහණයකි.පනස් හයේ පෙරළියේ විශිෂ්ට ප්‍රතිඵලය වන 2005 ජයග්‍රහණය ආරම්භ වන්නේ ජාතික වශයෙන් මෙන් ම අන්තර් ජාතික වශයෙන් ද ශ්‍රී ලංකා නිදහස් පක්ෂයේ දේශපාලන ගමන් මග අභියෝගකාරී මාවතකට ප්‍රවේශ කරවමිනි. බණ්ඩාරනායක අගමැතිතුමන් බිහි කළ බණ්ඩාරනායක මැතිනිය ශක්තිමත් කළ ශ්‍රී ලංකා නිදහස් පක්ෂය වර්තමානයේ මහින්ද රාජපක්ෂ ජනාධිපතිතුමා පෝෂණය කරන්නේ අගමැති දෙපළ මුහුණු දුන් අභියෝග ද ඉක්මවූ අන්තර්ජාතික මට්ටමේ නන්විධ අභියෝගයන්ට නොසැලී තිරසාර ලෙස මුහුණ දෙමිනි.ශ්‍රී ලංකා නිදහස් පක්ෂයේ ආරම්භයේ සිට විවිධ අවස්ථාවන්හිදී විවිධ කුමන්ත්‍රණයන්ට මුහුණ දී තිබේ. උදාහරණ ලෙස 1959 බණ්ඩාරනායක ඝාතනය, 1962 රාජ්‍ය විරෝධී කුමන්ත්‍රණය, 1964 රාජාසන කථාව පරාජය කිරීම, 1971 සහ 2001 ආණ්ඩු පෙරළිය ආදී සිද්ධීන් දැක්විය හැකි ය. එම සියලු කුමන්ත්‍රණ සහ අභියෝග අභිබවා ගිය අතිශය බියකරු සහ ත්‍රාසජනක ක්‍රමන්ත්‍රණය වන්නේ 2005 මහින්ද චින්තන පුනර්ජීවන යුගය ආපසු හැරවීම සඳහා දියත් කරන ලද සහ මේ දක්වා ක්‍රියාත්මක වන බිහිසුණු කුමන්ත්‍රණයයි.2005 ජනාධිපතිවරණයට මුහුණ දුන් අවස්ථාවේ සිට එම ජනාධිපතිවරණයෙන් මහින්ද රාජපක්ෂ ජනාධිපතිතුමා පරාජය කරවීමට පක්ෂයේ ම ඇතැම් නායක නායිකාවන් කරන ලද කුමන්ත්‍රණවල සිට මානුෂීය මෙහෙයුම ආපසු හැරවීම දක්වා වූ ක්‍රියාවලියත් 2010 ජනාධිපතිවරණයේදී විටෙක වාමාංශික සහ ප්‍රගතිශීලී යැයි කියා ගන්නා බලවේගයන්ගේ සිට දෙමළ ඊළමක් වෙනුවෙන් පෙනී සිටි සියලු බලවේග මහින්ද රාජපක්ෂ ජනාධිපතිතුමා පරාජය කිරීම සඳහා එකම වේදිකාවක එකම පෙළකට සිට ගැනීම නිදහසින් පසු ලාංකේය දේශපාලන ගමන් මගේ ජාතික නායකයෙකු සහ දේශපාලන පක්ෂයක් මුහුණ දුන් තියුණු සහ තීරණාත්මක අභියෝගයක් ලෙස සටහන් කළ හැකි ය.නමුත් එම සියලු උත්සාහයක් පරාජය කරමින් 2005 සිට මේ දක්වා සෑම මැතිවරණයකදීම ශ්‍රී ලංකා නිදහස් පක්ෂය ජයග්‍රහණය කිරීමටත් ශ්‍රී ලංකා නිදහස් පක්ෂය නායකත්වය දෙන ආණ්ඩුවේ සියලු ජනතාවාදී වැඩසටහන් සාර්ථක වීම පිටුපසත් ඇති එකම මනෝමූල හා විෂයමූල සාධකය වනාහි මහින්ද රාජපක්ෂ දේශපාලන ප්‍රපංචයයි.මහින්ද රාජපක්ෂ ජනාධිපතිතුමා අනුහස්ජනක නායකත්වයකට වඩා ජනමූල නායකත්වයක් ලෙස කැපී පෙනෙන සාධකය වන්නේ ඔහු සැබෑ ලෙසම ජනතාව මත පිහිටා කටයුතු කරන ජනතාව අතුරින් මතු වූ ජනතාවාදී නායකයෙකු වන බැවිනි. ජනාධිපති මහින්ද රාජපක්ෂ ජනාධිපතිතුමාගේ දේශපාලන භාවිතාව සැමවිටම ජනතාව විශ්වාස කිරීමට හේතුපාදක වී ඇත්තේ ද ඔහු ගන්නා සෑම තීන්දුවක් ම ජනතාවගේ පැත්තෙන් සිට ගන්නා තීන්දුවක් වන බැවිනි.‘මිනිසාගේ පරම යුතුකම මිනිසාට සේවය කිරීම’ බව ශ්‍රී ලංකා නිදහස් පක්ෂයේ නිර්මාතෘ දිවංගත බණ්ඩාරනායක ශ්‍රීමතාණන්ගේ චින්තනයයි. එම චින්තනය යථාර්ථවාදී චින්තනයක් බව සටහන් කළේ මහින්ද රාජපක්ෂ ජනාධිපතිතුමායි. කලකට පෙර රාජ්‍ය නායකත්වය සහ ජනතාව අතර දුරස්ථ බවක් පැවතිණි. එම දුරස්ථ බව අවම කළේ මහින්ද රාජපක්ෂ ජනාධිපතිතුමා ය. එසේ වන්නේ එතුමා ජනතාව අතරින් මතු වූ ජනතාව අතර ජීවත් වන ජනමූල නායකයකු වන බැවිනි.ශ්‍රී ලංකා නිදහස් පක්ෂයේ වුවත් එහි තත්විධ දේශපාලන චරිත පිළිබඳව රටේ ජනතාවට ඇත්තේ විවිධ සහ විෂම නිර්වචනයන් ය. නමුත් ඒ සියලු තත්ත්වයන් යටපත් කොට මහින්ද රාජපක්ෂ ජනාධිපතිතුමා පිළිබඳ ජනතාව තුළ ගෞරවයක් හා ළෙන්ගතුකමක් පවතින්නේ එතුමා තුළ ඇති ජනතාවාදී ගුණාංගය හේතුවෙනි. ඇතැම්විටෙක මහින්ද රාජපක්ෂ ජනාධිපතිතුමාගේ දේශපාලන භාවිතය කවර දේශපාලන න්‍යායක්දැයි කෙනෙකුට ප්‍රශ්න කළ හැකි යි. සන්ධාන ආණ්ඩුවේ දේශපාලන පක්ෂ කළමනාකරණය කරන තැන සිට අන්තර්ජාතික දේශපාලන සාධක කළමනාකරණය දක්වා මහින්ද රාජපක්ෂ ජනාධිපතිතුමා දක්වන පරිණත බව වර්තමාන පිළිබඳ අනාගතයේ ලියවෙන ඉතිහාසයේ දී විශේෂයෙන් සටහන් වනු ඇත.කලකට පෙර ලාංකේය දේශපාලනයේ උපායමාර්ගික භාවිතයේ දක්ෂතම දේශපාලනඥයා ලෙස හිටපු ජනාධිපති ජේ.ආර්. ජයවර්ධන මහතා සඳහන් කළේ ය. නමුත් ඔහුගේ භාවිතය කෙටිකාලීන දේශපාලන පැවැත්මක් උදෙසා කරන ලද සැලසුම් ලෙස දැන් දැන් විග්‍රහ කරනු පෙනේ. එහෙත් මහින්ද රාජපක්ෂ ජනාධිපතිතුමාගේ දේශපාලන භාවිතය හුදු දේශපාලනඥයෙකු ඉක්මවා ගිය රාජ්‍යතාන්ත්‍රිකයෙකුගේ පරිණත බව ප්‍රදර්ශනය කරයි.මහින්ද රාජපක්ෂ ජනාධිපතිතුමාගේ දේශපාලන න්‍යාය සහ භාවිතය මීට පෙර ප්‍රකාශිත කවර නම් හෝ දේශපාලන න්‍යායකට ආදේශ කළ නොහැකි ය. ලෝකයේ සිටි කවර නම් හෝ රාජ්‍යතාන්ත්‍රිකයෙකුගේ දේශපාලන භාවිතයකට ඔහුගේ දේශපාලන භාවිතාවන් ආදේශ කළ නොහැකි ය. ලෝකයේ පිළිගත් දේශපාලන මතය වන්නේ යම් න්‍යායක් භාවිතාවක් වන බවයි. නමුත් මහින්ද රාජපක්ෂ ජනාධිපතිතුමාගේ දේශපාලන භාවිතය අනාගතයේදී දේශපාලන විද්‍යාව පිළිබඳ ආචාර්යවරයෙකු හෝ මහාචාර්යවරයෙකු දේශපාලන න්‍යායක් බවට පත් කරනු ඇත.මහින්ද රාජපක්ෂ ජනාධිපතිතුමාගේ දේශපාලන චින්තනයේ සුවිශේෂීතම ලක්ෂණය වනාහි ඒ තුළ ඇත්තා වූ උපායමාර්ගික භාවිතයයි. අසල්වැසි ඉන්දීය දේශපාලන සාධකය කළමනාකරණයේදී මෙන් ම කලාපීය දේශපාලනයේ දී වන සාධකය කළමනාකරණයේදී ද එතුමා අනුගමනය කරන උපායමාර්ගික භාවිතය මීට කදිම නිදසුනකි. වරක් ජනාධිපතිතුමා ප්‍රකාශ කළේ ඉන්දියාව අපගේ ඥාතියා බවයි. විනය පිළිබඳව එතුමා සඳහන් කළේ විනය යනු අපගේ සමීපතම මිත්‍රයා බවයි. මේ වනාහි අන්තර්ජාතික දේශපාලන සාධකයේදී මහින්ද රාජපක්ෂ ජනාධිපතිතුමාගේ උපායමාර්ගික භාවිතය පෙන්නුම් කරන එක් සරල උදාහරණයක් පමණි.හම්බන්තොට වරාය, රාජ්‍ය මන්ත්‍රණ සභා යුගයේ සිට විටින් විට මහජන මන්ත්‍රී මණ්ඩලවල සාකච්ඡාවට ලක්වූ මාතෘකාවක් වුවත් එය යථාර්ථයක් කළේ මහින්ද රාජපක්ෂ ජනාධිපතිතුමායි. එම වරාය සිහිනයක්ව තිබියදී එය යථාර්ථයක් වීම වැළැක්වීමට දශක ගණනාවක් මුළුල්ලේ ආසියානු කලාපයේ වාණිජ වරායන් පවත්වාගෙන යන ඇතැම් රටවල් තත්විධ බාධා ඇති කළ බව රහසක් නොවේ. නමුත් ඒ සියලු බාධක පරාජය කොට හම්බන්තොට වරාය යථාර්ථයක් වන්නේ ජනාධිපතිතුමාගේ නිවැරදි උපායමාර්ගික භාවිතය නිසාවෙනි.ලොව දරුණුතම ත්‍රස්තවාදී සංවිධානය ලෙස අර්ථ නිරූපනය කළ කොටි සංවිධානය පරාජය කිරීම ද මේ උපායමාර්ගික භාවිතයේ අද්විතීය අවස්ථාවකි. ජේ.ආර්. ජයවර්ධන ජනාධිපතිවරයා ගේ සිට චන්ද්‍රිකා බණ්ඩාරනායක කුමාරණතුංග ජනාධිපතිවරිය දක්වා සියලු රාජ්‍ය නායකයින්ට කොටි සංවිධානය පරාජය කිරීමට නොහැකි විය. නමුත් මහින්ද රාජපක්ෂ ජනාධිපතිතුමාගේ උපායමාර්ගික භාවිතය ත්‍රස්තවාදය භූමියෙන් පරාජය කිරීමට තරම් ශක්තිමත් විය.කොටි ත්‍රස්තවාදයේ මතවාදී මුහුණුවර පරාජය කිරීම අද රට හමුවේ ඇති තවත් අභියෝගයකි. ජාතික වශයෙන් පමණක් නොව අන්තර්ජාතික වශයෙන් ද කොටි මූලෝපායන් බලගැන්වී තිබේ. මානව හිමිකම් මුවාවෙන් රටට එරෙහිව එන අභියෝග වනාහි කොටි සංවිධානයේ සහ ඔවුනට හිතවත් ඇතැම් අන්තර්ජාතික සංවිධානයන්හි අවශ්‍යතාවයන් ප්‍රකාශ කිරීමකි. එම සියලු කාරණා හමුවේ මහින්ද රාජපක්ෂ ජනාධිපතිතුමා ගේ උපායමාර්ගික භාවිතය කොටි සංවිධානයේ මතවාදී මුහුණුවර යම් ප්‍රමාණයකට හෝ අඩපණ කිරීමට ඉවහල් වී ඇත. අන්තර්ජාතික කළමනාකරණයේදී ජනාධිපතිතුමන් ප්‍රදර්ශනය කරන පරිපූරණ බව අන්තර්ජාතික සබඳතා විෂයට ද අනාගතයේදී නව පිටුවක් එකතු කරනු ඇත.මේ සියලු සාධකත් සමඟ ලාංකේය දේශපාලන ගමන්මගේ ශ්‍රී ලංකා නිදහස් පක්ෂයේ ගමන්මග සහ මහින්ද රාජපක්ෂ ප්‍රපංචය සුවිශේෂී වනවාට කිසිදු සැකයක් නැත. වසර 61 ක ශ්‍රී ලංකා නිදහස් පක්ෂ ගමන් මගේ මහින්ද රාජපක්ෂ ජනාධිපතිතුමාගේ වසර හතක පරිණත දේශපාලන භාවිතය ශ්‍රී ලංකා නිදහස් පක්ෂයට අලුත් පිටුවක් එකතු කර තිබේ. ශ්‍රී ලංකා නිදහස් පක්ෂය ජාතික දේශපාලන ගමන් මග ඉක්මවූ ජාත්‍යන්තර දේශපාලනයේ සක්‍රීය දේශපාලන සාධකයන් ලෙස බලගැන්වීමට මහින්ද රාජපක්ෂ ජනාධිපතිතුමාගේ උපායමාර්ගික භාවිතයෙන් පෝෂණය වූ ජනමූල නායකත්වය ඉවහල් වී තිබෙන බව සඳහන් කළ හැකි ය.ඉන්දික ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209022</link>
    <topic>පොලිටිකල් විස්සයි විස්ස</topic>
    <author>සුභද්‍රා දේශප්‍රිය</author>
    <content>ආණ්ඩුව මතට තිත තබා තිබියදීත් කුඩුකාරයන් කෞතුකාගාරය කොල්ල කෑවායි කීම හතර බීරි කතාවක්.ගයන්තලංකාදීප28 අඟහරුවාදාලංකාවේ එකම එක කුඩුකාරයෙක්වත්, කොල්ලකාරයෙක්වත්, මිනිමරුවෙක්වත්, ස්ත්‍රී දූෂකයෙක්වත් නැති රටක් කරන්න නම් කිසිම ආණ්ඩුවකට බැහැ. මෙවැනි අපරාධ අවම කිරීමට පමණයි හැකියාව තියෙන්නේ. කිසිම අපරාධයක් මංකොල්ලයක් මේ රටේ මීට පෙර ආණ්ඩු යටතේ සිදුවෙලා නැහැ වගේ මේ අය කෑගහන්නේ. එහෙම කරන්න පුළුවන් නම් ඒ දිව්‍යලෝකයේ විතරයි. ගයන්ත මහත්තයා ජීවත් වෙන්නේ මවාගත් ලෝකයක. කෞතුකාගාරයේ සොරකමක් සිද්ධ වුණා. ඒක ඉතා සූක්ෂ්ම ලෙස පොලිසිය විසින් සොයා ගත්තා. කුඩුකාරයෝ වගේ අය තමයි මෙවැනි දේ කරන්නේ. පොලිසිය වගකීම අකුරට ම ඉටු කළා. රජයේ වගකීම අපි ඉෂ්ඨ කර තිබෙනවා. අවුරුදු දාහතක් යූ.එන්.පී ය මේ රට පාලනය කළා. ඒ කාලෙ අඩු තරමින් පන්සලකටත් නිධානයක් තියෙන්න දුන්නද? රජයක් හැටියට ඒ අය වගකීම් ඉටුකර තියෙනවාද? රජයක් හැටියට කළ යුත්තේ වැරැදි කාරයෙක් නීතියේ රැහැනට හසුකර ගැනීමයි... එය අපේ රජය විසින් ඉටුකර තිබෙනවා.රෝහිතකොටස් වෙළෙඳ පොළේ විෂමාචාර ගැන කිසිවක් කළ නොහැක්කේ ආණ්ඩුවේ දේශපාලකයන්ගේ කළු සල්ලි එහි තිබෙන නිසයි.ලක්ෂ්මන් කිරිඇල්ලලංකාදීප 25 සෙනසුරාදාසාමාන්‍යයෙන් ලක්ෂ්මන් කිරිඇල්ල කියන ඒවා මේ රටේ ජනතාව දන්නවා. එයා මොන වගේ ප්‍රකාශ කළත් මේ රටේ ජනතාව ගණන් ගන්නේ නැහැ. ලක්ෂ්මන් කිරිඇල්ල මහත්තයානේ කිව්වේ ඕන ගොනකුට යුද්ධ කරන්න පුළුවන් කියලා. ඒ වගේ කතා කියන අයගේ ප්‍රකාශ ගැන අපි එතරම් තැකීමක් කළ යුතු නැහැ. ඔය කියන අයගේ කිල්ලෝටවලත් හුඟක් හුණු තියෙනවා. අපි නම් ඒවා අවුස්සන්න යන්නේ නැහැ. මොකද අපිට ඊට වඩා වැඩ තියෙනවා. අපි ඒ අයගේ කුණු අවුස්සන්න යන්නේ නැහැ. මොනවද එළියට එන්නේ කියලා අපි දන්නවා. කළු සල්ලි තියෙන්නේ කාගේද කියලා සාක්ෂි සමඟ ඔප්පු කරලා පෙන්නන්න පුළුවන් නම් අපි පිළිගන්නවා. අපි විපක්ෂයේ ඉන්න කාලේ කෙළින් ම චෝදනා එල්ල කළා ය. ඒ වගේ වහෙන් ඔරෝ එන්නේ නැතුව කෙළින් කතා කරන්න කියලා මම කියනවා. අපි අභියෝග කරනවා එහෙම දෙයක් නැති බව. නාලක ගොඩහේවා මහත්තයා ඉතාමත් දක්ෂ කෙනෙක් කොටස් වෙළෙඳ පොළේ ඉදිරි කටයුතු එතුමා ඉතා වගකීමෙන් කරයි.රෝහිතභාණ්ඩාගාරයත් මහ බැංකුවත්, ජාවාරම්කරුවන් අතේ. ඊට එරෙහිව ජනතාව නැඟී සිටීමත් වහා අවශ්‍යයි.ලාල් කාන්තමව්බිම28 අඟහරුවාදාලාල් කාන්ත හිතාගෙන ඉන්නේ මිනිස්සු ඉන්නේ නිදාගෙන කියලා ඒකනේ. හැම වෙලාවෙම නැඟී සිටින්න කියලා කියන්නේ. එතුමා හිතාගෙන හිටියා. එතුමලා අවදියෙන් තියලා එතුමලා නිදාගෙන ඉන්නේ ජනතාව හොඳ අවදියෙන් ඉන්නේ. ජනතා විමුක්ති පෙරමුණේ අයට අමතක වුණාට ඒ අය ජනතා ප්‍රශ්න විසඳුවේ කොහොමද කියලා ජනතාව දන්නවා. ප්‍රාදේශීය සභා ගිනි තිබ්බා. ලංගම බස් ටික ගිනි තිබ්බා. එහෙව් අය තමයි අද ජනතාව නැගිටුවන්න කතා කරන්නේ කවුද නිදාගෙන ඉන්නේ කියලා මෙවර ඡන්දයෙන් බලාගන්න පුළුවන් ජනතාව නම් ඉන්නේ අවදියෙන්.රෝහිතආණ්ඩුවේ ඇමැතිවරු කට අරින්නේ බත් කන්න විතරයි.මංජුල ශ්‍රී අරංගලමව්බිම28 අඟහරුවාදාමොන්ටිසෝරි දරුවෝ කියන දේ ඒ තරම් ගණන් ගන්න හොඳ නැහැ. මාධ්‍යයකට ප්‍රකාශයක් කරන්න වැදගත් මිනිහෙක්වත් පිළිගත හැකි කෙනෙක්වත් අද පක්ෂය තුළ නැති තරමට එතුමලා බංකොලොත් වෙලා. හොඳ අලි ටික ඉන්නේ අප ළඟ. උඩවලවේ පාර අයින දිගේ හිඟන අලි වගේ හිඟන අලි ටික විතරයි අද එ.ජා.ප ඉතුරුවෙලා ඉන්නේ. ප්‍රකාශයක් ඉදිරිපත් කරන්නවත් හොඳ කෙනෙක් පක්ෂයේ නැහැ. දොර අරින්නේ කොයි වෙලාවෙ ද කියලා බලාගෙන අපේ පැත්තට එන්නේ ඉතිහාසයේ කුණු බක්කියට යන පක්ෂයක මොන්ටිසෝරි ළමයි කියන දේවල් අපි ගණන් ගන්නේ නැහැ. ආණ්ඩුවේ ඇමැති කෙනෙක් එක්ක උත්තර දෙන්නවත් පුළුවන් අය අද පක්ෂය තුළ නැහැ.රෝහිතමේ තරම් බාල වැඩ කරපු ආණ්ඩුවක් ඉතිහාසයේ තවත් නැහැ.සජිත්මව්බිම27 සඳුදාබාල වැඩ කළේ කවුද කියලා සජිත් මහත්තයා දන්නවා ඇතිනේ.. යූ.එන්.පී. එකේ හිටපු අය එතුමන්ලාගේ ආණ්ඩු කාලේ රට පාලනය කරපු හැටි කියනවා දැන් අපිත් එක්ක. මේ රටේ වසර තිහක් පැවැති කුරිරු ත්‍රස්තවාදය තුරන් කරපු එක බාල වැඩක් ද? මහාමාර්ග, අධිවේගී මාර්ග, වරාය, ගුවන් තොටුපොළ හැදූ එක බාල වැඩක් ද. විරැකියාවෙන් සිටි උපාධිධාරීන් සියලු දෙනාට රැකියා ලබා දුන් එක බාල වැඩක්ද? උපාධිධාරීන්ගේ හඬට ඇහුම්කන් දුන්න, මේ රටේ වැඩ කරන පන්තියේ ජනතාවගේ හඬට කන් දුන් මේ ආණ්ඩුව කරපු බාල වැඩ මොනවද කියලා අපි අහන්න කැමැතියි.අවුරුදු සියයක් පමණ වාරි මාර්ග දෙපාර්තමේන්තුවත් අපේ වැව් පද්ධතියත් සමාගම්වලට බදු දෙන්න යනවා.අනුර කුමාරමව්බිම27 සඳුදාඒ චෝදනා තරයේ ප්‍රතික්ෂේප කරනවා. මහින්ද චින්තනයේ පෞද්ගලිකරණය ගැන කතා කරලා නැහැ. වගකීමෙන් ක්‍රියා කරන රජයක් හැටියට අපි ශ්‍රී ලංකන් ගුවන් සමාගම ඇතුළු පෞද්ගලික අංශයේ පැවැත් ආයතන රජයට පවරාගෙන ලාබ ලබන ආයතන බවට පත් කර තිබෙනවා.මේ දිනවල වැව් හිඳිලා අපි වැව් සුද්ධ කරන්න පිරිස් යෙදෙව්වා. ඒ අය වැව් උස්සාගෙන යන්නේ නැහැ. වැව් හදන්න කාට හරි භාර දුන්නාමත් අනුර මහත්තයාලා කෑගහන්නේ බදු දෙනවා කියලා දැනගෙන කතා කරන්න කියලයි එතුමන්ලාගෙන් මම ඉල්ලන්නේ.රෝහිතජනතා ප්‍රශ්න සඳහා පැළැස්තර විසඳුම් දෙනවා වෙනුවට බුද්ධිමත්ව කටයුතු කර විසඳුම් ලබා නොදුන්නොත් ජනතා අසහනය පුපුරා රටට අනතුරු දායක තත්ත්වයක් ඇතිවිය හැකියි.කරු ජයසූරියදිවයින24 සිකුරාදාඔය කරු ජයසූරිය මහත්තයා කාලයක් අපේ පැත්තට ඇවිල්ලා හිටියානේ. ග්‍රාමසේවක තනතුරු ටිකවත් ක්‍රමවත්ව දීගන්න එතුමාට බැරි වුණානේ. ජනතා ප්‍රශ්නවල මේ තරම් විසඳුම් ලබා දුන් ආණ්ඩුවක් ඉතිහාසයේ තිබුණද කියලා එතුමාගෙන් අහන්න කැමැතියි. මහින්ද රාජපක්ෂ ජනාධිපතිතුමා ඇතුළු මේ රජය වැඩ කරන රජයක් බව ජනතාව දන්නවා. මෙවර පළාත් සභා මැතිවරණයෙවන් අනතුරුව මේ ආණ්ඩුව පිළිබඳ ජනතා මතය දැනගන්න පුළුවන් තවත් හොඳට. මේ ඡන්දෙන් පස්සෙ කරු මහත්තයාලාගේ පක්ෂය නම් තවත් කෑලිවලට කැඩිලා පුපුරා යයි.රෝහිතආණ්ඩුවේ නාස්තිකාර වියදම අඩු කරනවා නම් අධ්‍යාපනයට වැඩි මුදලක් වෙන්කළ හැකියි.කරු ජයසූරියඅද24 සිකුරාදාඅධ්‍යාපනයට අපි අමාත්‍යාංශ කිහිපයක් යටතේ මුදල් වැය කරනවා. ආර්ථික සංවර්ධන අමාත්‍යාංශයත් මේ අනුව මුදල් වැය කරනවා. අධ්‍යාපනය අවුල් වෙලා කියලා පෙන්වන්නයි. මේ අය දඟලන්නේ ඡන්දයෙන් ජයග්‍රහණ කරන්න බැරි නිසා ජනතාවට මේ අධ්‍යාපනවේ ඇතිවෙලා තියන ගැටලු මහා විශාල දෙයක් විදිහට පෙන්වන්නයි මේ අයට ඕනෑ. අප්‍රසාදයට පත්වෙන්නේ ඒ අයම තමයි. අපි සී.අයි.ඩී. එකට බාරදීලා තියෙන්නේ මේ ප්‍රශ්නේ ඒ තුළින් අපට බලාගන්න පුළුවන්. මේ මවා පෙන්වන්න හදන අවුලක් කියන දේ.රෝහිතඅද තියෙන්නේ දේශපාලන මාෆියාවක්.විජිත හේරත්රිවිර26 ඉරිදාඑතුමලා දන්නේ වචන ටිකක් විතරයිනේ. දූෂිත පාලනය, මාෆියාව, ගහපියව්, මරපියව්, නැගිටියව්, දේශපාලන මාෆියාවක් තියෙන්නේ එතුමන්ලාගේ පක්ෂය ඇතුළේ. ජනතා ප්‍රශ්නවලට ඇහුම්කන් දෙන. ශ්‍රී ලංකා නිදහස් පක්ෂය තුළ නෙමෙයි. යුද්ධය අවසන් කරලා රට සංවර්ධනය කරා ගෙන යනවාට මාෆියාව කියන්නේ නැහැ.රෝහිතසුභද්‍රා දේශප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209023</link>
    <topic>රජය රටට කළ සේවයේ ප්‍රතිඵල මේ මැතිවරණයෙන් බලාගන්න පුළුවන්</topic>
    <author>සංවාදය - චන්දන බණ්ඩාර</author>
    <content>ශ්‍රීලනිපයේ සහ රටේ ස්වර්ණමය යුගය මෙය බවත් ඊට හේතුව ජනාධිපතිතුමාගේ නායකත්වය බවත් ඒ නිසාම මේ රටේ ජනතාව වඩ වඩාත් ජනාධිපතිතුමාට සමීප වන බවත් ජනාධිපතිතුමා කෙරෙහි ජනතාවට තිබෙන විශ්වාසය නිසා මෙවර පළාත් සභා මැතිවරණ තුන ද රජයට විශිෂ්ට ලෙස ජය ගත හැකි බවත් ශ්‍රීලනිප ගම්පහ දිස්ත්‍රික් නායක ආර්ථික සංවර්ධන ඇමැති බැසිල් රාජපක්ෂ මහතා පවසයි. ඒ මහතා මේ බව අවධාරණය කළේ පළාත් සභා මැතිවරණය සහ රටේ වත්මන් තත්ත්වය ගැන “සිළුමිණ” සමඟ සංවාදයකට එක් වෙමිනි. ඇමැතිවරයාට යොමු කළ ප්‍රශ්න සහ ලැබුණු පිළිතුරු මෙසේ ය.මේ පළාත් සභා මැතිවරණ තුනම ජනතාව ඉල්ලූ මැතිවරණ නෙමෙයි. ඇයි ජනතාවට බලෙන් මැතිවරණ ලබා දෙන්නෙ?ප්‍රජාතන්ත්‍රවාදී රටක ජනතාව හැම මොහොතකම කැමැතියි තමන්ගේ මතය පාලකයන්ට ප්‍රකාශ කරන්න. මැතිවරණ ක්‍රමය වෙනස් කිරීමට පෙර අපේ රටේ අතුරු මැතිවරණ තිබුණා. 1970 සහ 1977 කාලයේ ජේ. ආර්. ජයවර්ධන මහත්මයා 1972 අලුත් ව්‍යවස්ථාව හදන විට ආණ්ඩුවේ කාලය අවුරුදු 5 සිට 7 ට වැඩිවීම නිසා, ජේ. ආර්. මහත්තයා අවුරුදු පහ පිරෙනකොටම දකුණු කොළඹින් ඉල්ලා අස්වුණා. ඉන් පසුව අතුරු මැතිවරණය විශාල වැඩි ඡන්ද ප්‍රමාණයකින් ජය ගත්තා. ඒ මඟින් පක්ෂයටත් ජනතාවටත් ඒත්තු ගැන්වූවා තම මතය නිවැරැදියි කියලා. ජේ. ආර්. මහත්තයා ආණ්ඩුක්‍රම ව්‍යවස්ථාව වෙනස්කොට ජනමත විමසුමක් පැවැත්වූවා ඡන්දය කල් දාන්න. ඊට පසුව ඔහුට අවශ්‍ය වුණා පරාජයට පත්වූ ආසන අතුරු මැතිවරණ තියලා දිනා ගන්ඩ. දැන් එහෙම අතුරු මැතිවරණවලට ඉඩක් නැහැ. ජනතාවට තමන්ගේ මතය ප්‍රකාශ කරන්නත් පාලකයන්ට තමන් කරන වැඩ හරි ද වැරැදි ද කියලා බලා ගන්ඩත් වැරැදි නිවැරැදි කර ගන්ඩත් විවිධ පිරිස් ගෙනයන මත බොරුවක් බව හෙළි කිරීමටත් මැතිවරණය උපයෝගී කර ගත හැකියි.හදිසියේ ආණ්ඩුව මැතිවරණයක් කැදෙව්වේ ආණ්ඩුවේ පිරිහීම වහගන්ඩ කියලා චෝදනාවක් තිබෙනවා?ආණ්ඩුවේ පිරිහීම වහ ගන්ඩ ඕනේ නම් ඡන්ද නොතියා ඉන්න එකනේ කරන්ඩ ඕනේ. එහෙනම් ඡන්ද කල් දානවා, ඡන්ද නොතියා ඉන්නවා මැතිවරණ සිතියම හකුලනවා. දැන් කරලා තියෙන්නේ විවෘත කරලා. ඇත්තටම ඒකේ අනිත් පැත්තයි කියන්ඩ පුළුවන්.නියමිත කාලය වෙන විට ආණ්ඩුවේ ජනපි‍්‍රයභාවය අඩුවෙයි කියලා ආණ්ඩුවට බයක් තිබුණා ද?මේ රටේ ඡන්ද නියමිත කාලයටම තියලා නෑ. නියමිත කාලය කියන්නේ උපරීමය. නැතුව අවමය නෙමෙයි. පාර්ලිමේන්තු ඡන්දය වසරක් යනතුරු කොහොමත් තියන්ඩ බැහැ. ප්‍රජාතන්ත්‍රවාදයේ පරමාධිපත්‍ය තිබෙන්නේ ජනතාව අතේ. නියෝජිතයෝ තෝරා ගැනීමෙන් තමයි පරමාධිපත්‍යය ක්‍රියාත්මක වෙන්නේ. ජනතාවට තම පරමාධිපත්‍ය වැඩි වැඩියෙන් ක්‍රියාත්මක කිරීමට ඉඩ ලැබෙනවානම් හොඳයි.ඔබ ප්‍රබල කැබිනට් ඇමැති ධූරයක් දරන මේ රජය ගමන් කරන්නේ ඒකාධිපති මාවතක කියලා චෝදනාවක් නැඟෙනවා?ඒකාධිපති වාදයේ ප්‍රධානම ලක්ෂණය තමයි ඡන්ද නොපැවැත්වීම. ඊළඟට මහජන මතයට ඇහුම්කන් නොදීම ඊට අවස්ථාව නොදීම. ඒ ලක්ෂණ මේ රටේ නැහැ. එතකොට වෙලාවක කියනවා ඡන්ද කලින් තියනවා කියලා ඊළඟට කියනවා ඒකාධිපති ගමනක් යනවා කියලා. ඒ කතා පරස්පරයි. ඒකාධිපතිවාදී රටවල විශේෂ අසාමාන්‍ය නීති පද්ධති ක්‍රියාත්මක කෙරෙනවා. මාර්ෂල් ලෝ නීතිය වගේ ඒවා. සමහරු ඉන්නවා මහජන ආරක්ෂක පනත යටතේ ඉපදිලා මියගිය අය මේ රටේ ඉන්නවා. දැන් අපේ රටේ හදිසි නීතිය නැහැ. ඊළඟට මහමඟ ජනතාව ප්‍රභූන් මැරුණ යුගයක් තිබුණා. එය දැන් සම්පූර්ණයෙන්ම වෙනස් වෙලා. කියන්ඩ තියෙන්නේ ඒක පාක්ෂික ගමනක් කියලායි. මොකද විපක්ෂයක් නැති නිසා. ඒක අපේ භාග්‍යය, විපක්ෂයේ අභාග්‍යය.ඔබේ රජයේ තේමාව ආසියාවේ ආශ්චර්ය කරා යාම. නමුත් චෝදනාවක් නැඟෙනවා ඔබේ ආණ්ඩුව හැම තැනම ඇනගෙන කියලා?මං දන්නේ නෑ එහෙම ඇනගත්ත තැනක් තියෙනවා කියලා. එහෙම හිතනවානම් ඔවුන්ට දෙවියන්ගේම පිහිටයි. යම් යම් අඩුපාඩු තියෙනවා. මං ගිය සතියේ උතුරුමැද පළාතේ ඇවිද්දා. මට හමුවුණා වයස 82 ගොවි මහත්තයෙක්. ඔහු කීවා මහත්තයෝ ඔයාලා කලබල වෙනවා වැඩියි කියලා. සමහර දේවල් සැහැල්ලුවෙන් කරන්න කියලා. ඔහු කීවා ඉස්සර කොල මඩින යන්තර තිබුණේ නැති කාලේ හරක්ගෙන් ගොයම් පාගනකොට හරක් ගොයමෙන් ටිකක් කනවා. නමුත් ගොයම පෑගෙනවා කියලා ඒ වගේ පොඩි පොඩි දේවලට කුලප්පු වෙන්ඩ හොඳ නැහැ. හොඳ වැඩ කරනකොට අවාසි වෙනවා චෝදනා එනවා. කවුරුත් සියයට සියයක් නිවැරැදි නෑ. ඒ නිසා සමහර දේවල් දිහා තුලනාත්මකවයි බලන්ඩ ඕනේ. ඒ නිසා ආණ්ඩුව ඇන ගන්නවා ද කියලා බලන්නත් එක්ක තමයි මේ ඡන්දෙ තියන්නේ.ඡන්දය අත ළඟ තියෙනවා. ඉසඩ් ස්කෝර් ප්‍රශ්නය සරසවි ආචාර්යවරුන්ගේ ප්‍රශ්නය දැවෙන ප්‍රශ්න වෙලා. ඒවාට විසඳුම් නැද්ද?සරසවි ආචාර්යවරුන්ගේ ගැටලුවට මා මැදිහත් වුණා. ගිය බදාදා කැබිනට් මණ්ඩලය ඉතාම සාධාරණ විසඳුමක් අනුමත කළා. එය සාමාන්‍යයෙන් රජයකින් බලාපොරොත්තු විය නොහැකි විසඳුමක්. ඒ නිසා මගේ විශ්වාසය ආචාර්යවරු වර්ජනය අත්හරිවි කියලයි. අලුත් විෂය මාලා සහ විභාග ක්‍රමයක් හඳුන්වා දීම නිසයි මේ ඉසඩ් ස්කෝර් ගැටලුව ඇති වුණේ. අලුත් දේ කරන විට එවැනි මත ගැටුම් ඇති වෙනවා. නමුත් භයානකම දෙය තමයි මේ ප්‍රශ්න දේශපාලනීකරණය කිරීම නිසා රටට සහ ශිෂ්‍ය පරපුරට විශාල හානියක් සිදු වෙනවා. ඊළඟට විභාග ක්‍රමය හෑල්ලුවට ලක් කිරීම භයානක දෙයක්. එවැනි දේට හවුල් වෙන අයට සමාවක් දිය නොහැකියි. මේ රටේ තිබු ත්‍රස්තවාදයට වඩා දරුණුයි මේ රටේ විභාග ක්‍රමය විනාශ කරන ත්‍රස්තවාදය.නැඟෙනහිර පළාතට මුස්ලිම් කොංග්‍රසය සහ ජාතික නිදහස් පෙරමුණ වෙනම තරග කිරීමෙන් කියන්නේ ආණ්ඩුවේ අභ්‍යන්තර අර්බුදයක් තිබෙන බව ද?එය අර්බුදයක් නෙමෙයි යම් නොගැළපෙන දෙයක් වුණා කිව හැකියි. සන්ධානයක සිටිනවානම් පළමු වගකීම එකට සිටීම. මෙය කසාදයක් බඳිනවා වගේ වැඩක්. කසාදයක් බැන්දාම තනිකඩව ඉන්නකොට ලබාගත් හැම දෙයක්ම තමන්ට ඕන විදියට ලබා ගන්ඩ බැහැ. යම් යම් පරිත්‍යාග කරන්ඩ වෙනවා. උදාහරණ විදියට මුස්ලිම් කොංග්‍රසය වෙනම ගියේ මේකයි. මුලින් ඔවුන් ඉල්ලුවේ ත්‍රි’මලයට මඩකළපුවට අපේක්ෂකයන් තුන්දෙනෙක් සහ අම්පාරට අපේක්ෂකයෝ 6 ක්. අන්තිමට එකඟ වුණා ත්‍රි’මලයට සහ මඩකළපුවට අපේක්ෂකයෝ 2 බැගින්. නමුත් අම්පාරට අපේක්ෂකයෝ 6 ම ඉල්ලුවා. ඒක නොලැබුණ නිසායි ඔවුන් වෙනම ගියේ. ඉතින් අනෙත් පක්ෂය ගැන කනගාටුයි. ත්‍රි’මලයේ ඔය කියන කෙනා ජනාධිපතිවරණයට හෝ මහා මැතිවරණයට සන්ධානයට වැඩ කළේ නැහැ. ඔහු ජානිපෙ සමඟ එදා හිටියෙත් නැහැ. ඉතාම කනගාටුයි ඔවුන් වෙනම ඉල්ලීම. ඒක සදාචාරාත්මක නැහැ කියන එකයි මගේ හැඟීම. නමුත් විශාල සන්ධානයක මේ වගේ එකක් දෙකක් වෙනවා. නමුත් ඡන්දය ඉවර වුණාම ඔක්කොම අමතක වේවි කියලා හිතනවා.මුස්ලිම් කොංග්‍රසය නැඟෙනහිර පළාතට වෙනම තරග කිරීම එජනිසයේ නැඟෙනහිර ජයග්‍රහණයට තර්ජනයක් නේද?නැහැ ගිය ජනාධිපතිවරණය, පාර්ලිමේන්තු මැතිවරණය සහ පළාත් සභා මැතිවරණවල මුස්ලිම් කොංග්‍රසය සන්ධානය යටතේ තරග කරලා නැහැ. ඒ නිසා මුස්ලිම් කොංග්‍රසය අපිත් සමඟ තරග නොකිරීම අලුත් දෙයක් නෙමෙයි. අපි පසුගිය ඡන්ද දිනුවේ නැඟෙනහිර පළාතේ මුස්ලිම් කොංග්‍රසය නොමැතිව. ඒ නිසා ලොකු අමුත්තක් නැහැ. අපට ලොකු විශ්වාසයක් තිබෙනවා අපට නැඟෙනහිර පළාත දිනන්න පුළුවන් කියලා. පසුගිය මැතිවරණවල ලබා ගත් ඡන්ද ප්‍රතිශතයන් බැලුවාම අපට පෙනෙනවා. මුස්ලිම් කොංග්‍රසය හිටියත් නැතත් නැඟෙනහිර ඡන්ද දිනන්න අපට හැකියාව තිබෙනවා.නැඟෙනහිර පළාතේ ඇතැම් පක්ෂ ජාතිවාදය අවුස්සනවා එය මොනතරම් දුරට මැතිවරණයට බලපෑමක් වේවි ද?ජාතිවාදය ඇවිස්සීම ඉතාම භයානකයි. නැඟෙනහිර දෙමළ ජනතාවට කුඩම්මාගේ සැලකිලි ලැබුණ නිසයි කරුණා පිල්ලෙයාන් එල් ටී ටී ඊයෙන් කැඩුණේ. ඉතින් ටී එන් ඒ එකේ ජාතිවාදය කුලවාදය ඇවිස්සීම තිබෙනවා. ඉතින් ඒවායේ ප්‍රතිඵලය කුමක් වේවි ද කියන්ඩ බැහැ. ඒ තරමට ජාතිවාදය ඇවිස්සීම භයානකයි. බොහෝ ජනතාව බුද්ධිමත්ව කටයුතු කරයි. නමුත් ටී එන් ඒ එක ආවේගශීලී කතා කියන්නේ. ඒ නිසා ජනතාව හැඟීම් මත කටයුතු කිරීමටත් ඉඩක් තිබෙනවා.නැඟෙනහිර පළාතේ රජය සිදු කළ සංවර්ධන කටයුතු ජනතාව හඳුනාගෙන තිබෙනවා කියා ඔබට විශ්වාස කළ හැකි ද?මා හිතන්නේ නැඟෙනහිර පළාතේ බොහෝ ජනතාව එය හඳුනාගෙන තිබෙනවා. නමුත් බුද්ධියට වඩා ආවේගශීලී ලෙස හැඟීම් ඇවිස්සීම නිසා යමක් වෙන්ඩත් පුළුවන්. ඒවා එක් පුද්ගලයෝ කීප දෙනෙක්ගේ වැඩ නෙමෙයි අන්තර්ජාතික බලවේග රැසක එකතුවෙන් වෙනදේවල්. එක්වරම සිද්ධි මවනවා ඒවා ඊළඟට ලොව පුරා විශ්වාස සහගතව ප්‍රචාරය කරනවා. ගී‍්‍රස් යකා කතාව, විභාග ප්‍රශ්න සහ විශ්ව විද්‍යාල ශිෂ්‍යයන් පාරට යවා කරන්න යන විනාශය මේ සියල්ල පිටුපස විවිධ බලවේග සිටිනවා.උතුරුමැද පළාතේ පවතින නියං තත්ත්වය මැතිවරණයට බලපෑමක් කරාවි ද?මෙහෙමයි නියඟය සහ දේශපාලනය කියන්නේ දෙකක්. නියඟය වෙලාවේ රජය සහ ජනාධිපතිතුමා නිහඬව සිටියානම් රජයට බලපෑමක් වෙන්ඩ තිබුණා. මට උතුරුමැද පළාතේ එජාප ප්‍රබලයෙක් කීවා ඔබතුමාලා නියඟයෙනුත් ප්‍රයෝජනයක් ගත්තා කියලා. වැව්වල රොන්මඩ ඉවත් කිරීම සහ ගොවින්ට සහනාධාර ලබාදීම නිසා රජයට නම් බලපෑමක් වෙන්නේ නැහැ.දැන් උපාධිධාරීන් රාජ්‍ය ආයතන පුහුණුවට බඳවාගෙන තිබෙනවා. ඔවුන්ට ස්ථිර පත්වීම් ලැබෙන්නේ කවදා ද?ඔවුන්ට ස්ථිර පත්වීම් ලබාදීමට අවශ්‍ය පරිසරය සකසා තිබෙනවා. රාජ්‍ය පරිපාලන අමාත්‍යාංශය ඒ සඳහා සේවා ව්‍යවස්ථාවක් පවා හදලා තිබෙන්නේ. මගේ අමාත්‍යාංශයට පමණක් පුහුණු වන උපාධිධාරීන් 16,800 ක් බඳවා ගන්නවා. මැතිවරණය පැවැත්වෙන දිස්ත්‍රික් හතේ උපාධිධාරීන්ට සැප්තැම්බර් 10 වගේ වෙන විටත් අනෙත් දිස්ත්‍රික්කයන්හි පුහුණු වන උපාධිධාරින්ට සැප්තැම්බර් පළමුවැනිදා සිටත් ස්ථිර පත්වීම් ලබාදීමට පියවර ගෙන \;බනවා. සෑම අමාත්‍යාංශයකම පුහුණු වන උපාධිධාරීන්ට ස්ථිර පත්වීම් දීමට රජය කටයුතු කරනවා.මේ මොහොතේ රජය විපක්ෂයේ ශක්තිය දෙස බලන්නේ මොන විදියට ද?ඇත්තටම විපක්ෂයේ ශක්තිය මනින්න වෙන්නේ අන්වීක්ෂයකින් තමයි. අපේ ඩලස් ඇමැතිතුමාත් කියලා තිබුණා විපක්ෂයට අවසාන සතියේදීවත් එළියට බහින්ඩ කියලා. මොකද එතකොට තමයි අපේ කට්ටිය තවත් උද්යෝගීමත් වෙන්නේ. මේ තත්ත්වය නැඟෙනහිර පළාතේ වෙනස්. සමහරු කියලා තියෙනවා වෙල්ලමුලිවයික්කාල්වලින් සටන පටන්ගත යුතුයි කියලා. ඒවා ලේ උණු වෙන කතා. ඒවා නැඟෙනහිර අනන්තයි අප්‍රමාණයි. මුස්ලිම් කොංග්‍රසයත් ජනතාව නොමඟ යැවීමට විශාල කතා කියනවා.නැඟෙනහිර මුස්ලිම් කොංග්‍රසයේ ක්‍රියාකාරිත්වය ගැන ඔබට කිව හැක්කේ කුමක් ද?ඇත්තටම බසීර් සේගුඩාවුඩ් නියෝජ්‍ය ඇමැතිවරයා හොඳ ආදර්ශයක් දුන්නා. එයින්වත් තේරුම් ගත යුතුයි. එසේ නොවුණොත් ජනතාව වෙනත් පාඩමක් ඒ අයට ඉගැන්විය යුතුයි.රටට එරෙහි විදෙස් බලවේග කළමනාකරණය රජය හරියට කරනවා කියලා සතුටු විය හැකි ද?දැනට වසර තුනකට පෙර ලෝක ප්‍රසිද්ධ නැව් සමාගම්වල නැව් මේ රටට ආවේ නෑ. ක්‍රිකට් කණ්ඩායමක් රටට ගෙන්වා ගන්නා විට ප්‍රශ්න මතු වුණා. එහෙව් රටේ අද තත්ත්වය මොකද්ද විවිධ රටවල රජවරු එනවා, ජනාධිපතිවරු එනවා, විදේශ ඇමැතිවරු එනවා, පාර්ලිමේන්තු කණ්ඩායම් එනවා. ඒ එන සියලු රාජ්‍ය තාන්ත්‍රිකයන් අපේ රට ගැන ධනාත්මකව කතා කරන්නේ. බ්‍රිතාන්‍ය පාර්ලිමේන්තු කණ්ඩායම අපේ රටට ඇවිත් මගෙන් ඇහුවේ කොහොමද මෙච්චර යුද්ධයෙන් විනාශ වුණ රටේ උඹලා ආර්ථික වර්ධනයක් තියාගෙන ඉන්නේ කියලා. ඒ නිසා අපි විදෙස් සබඳතා ශක්තිමත් කර ගනිමින් සිටිනවා.විදෙස් බලවේග හමුවේ විපක්ෂයේ හැසිරීම ගැන සතුටු විය හැකි ද?ඇත්තටම විපක්ෂයේ හැසිරීම ඉතාම නිවටයි කිව යුතුයි. එයාලා ලංකාවේ අය ද කියලා හිතෙනවා. එයාලා රණවිරුවන්ට ගැරහුවා. අලිමංකඩ පාමංකඩ කතා කීවා ඒවා අලුත් දෙයක් නෙමෙයි.ඔබේ රජය කියනවා රට සංවර්ධනය වෙලා කියලා. නමුත් රුපියල ශීඝ්‍ර ලෙස කඩාගෙන වැටිලා. එය රජයේ මූල්‍ය කළමනාකරණයේ දුර්වලතාවක් නෙමෙයි ද?ආර්ථික කළමනාකරණයේ අංග රාශියක් තිබෙනවා. ඒකෙන් එකක් තමයි ඔබ කියන්නේ. ඊට අමතරව ඒක පුද්ගල ආදායම, දළ දේශීය නිෂ්පාදිතය, උද්ධමනය, සෘජු විදේශ ආයෝජනය විදේශ සංචිත ආදිය. සමහර රටවල් උවමනාවෙන් තමන්ගේ මූල්‍ය ඒකක පාලනයෙන් මුදා හැර තිබෙනවා. අපේ රටත් ඒක කරලා තිබෙනවා. ඒ නිසා එය අපේ රටේ මූල්‍ය කළමනාකරණයේ දුර්වලතාවයක් කියන්ඩ බැහැ.දිවි නැගුම සංවර්ධන දෙපාර්තමේන්තු පනතට විවිධ චෝදනා නැඟෙනවා. මෙවැනි පනතක් ගෙන ආවේ ඇයි?මේ පනත ගෙන ඒමට ප්‍රධාන හේතු තුනක් තිබෙනවා. පළමුවැන්න සමෘද්ධි නිලධාරීන්ට විශ්‍රාම වැටුපක් ලබාදීම. ඊළඟට මහින්ද චින්තන ඉදිරි දැක්මේ තිබුණා සමෘද්ධි පවුල් ආර්ථිකය ශක්තිමත් කිරීමට සහ ජීවනෝපාය කටයුතු වර්ධනය පහසු වන පරිදි සමෘද්ධි අධිකාරියේ සේවකයින් විශ්‍රාම වැටුපට හිමිකම් කියන රාජ්‍ය සේවකයින් බවට පත් කිරීමට අවශ්‍ය පියවර ගත යුතුයි කියලා. ඒ සේවකයන්ගේ පැත්ත ඒ. ඊළඟට සමෘද්ධි ප්‍රජාවගේ පවුල පදනම්කොට ගෙන ජීවන තත්ත්වය උසස් කිරීම. ඊළඟට එම ප්‍රජාව සංවර්ධනයේ අයිතිකරුවන් බවට පත් කිරීම. ඒ සඳහා අවශ්‍ය ව්‍යවස්ථාමය වෙනස්කම් කිරීම.ඊළඟ අරමුණ බැංකු මඟින් ණය ලබා ගත නොහැකි දිළිඳු ජනතාවට ණය ලබා ගත හැකි මූල්‍ය ක්‍රමයක් බිහි කිරීම. එය මේ පනතේ හඳුන්වා දෙන්නේ ක්ෂුද්‍ර මූල්‍ය ණය පහසුකම් කියලා.දැන් සමෘද්ධි බැංකුවලට පැහැදිලි නීති රාමුවක් නැහැ. නමුත් නව පනතෙන් පිටු 5 ක විග්‍රහ කර තිබෙනවා ක්ෂුද්‍ර මූල්‍ය ක්‍රමය පාලනය කිරීම ගැන. මහා භාණ්ඩාගාරයේ, අමාත්‍යාංශයේ නිලධාරීන් සහ මූල්‍ය නිලධාරීන් ක්ෂුද්‍ර මූල්‍ය ක්‍රමය පාලනය කරනවා.මේ පනත මඟින් සමෘද්ධි සහනාධාරය කපා දැමීමේ සැලසුමක් තිබෙනවා ද?නැහැ. මේ නව පනතේ වගන්තියක් තිබෙනවා මොනම ආකාරයකටවත් දැනට තිබෙන ප්‍රතිලාභ නැති කරන්ඩ බැහැ කියලා. අඩුම ගාණේ ඉල්ලුම් පත්‍රයක්වත් ප්‍රතික්ෂේප කරන්ඩ අවශ්‍ය නැහැ කියලා. “යම් ලිඛිත නීතියකට අනුකූලව හෝ අන්‍යාකාරයකින් සමෘද්ධි අධිකාරිය මඟින් හෝ සමෘද්ධි කොමසාරිස්ගෙන් යම් සුබසාධන ප්‍රතිලාභයක් ඉල්ලුම් කර ඇති හෝ යම් සුබසාධන ප්‍රතිලාභයක් ලබමින් සිටින සෑම තැනැත්තකුම මේ පනතට පටහැනිව කුමක් සඳහන් වුවද මේ පනතේ නියමයන්ට අනුකූලව ප්‍රතිලාභ ලබා ගැනීමට ඉල්ලුම් කිරීමට හෝ අඛණ්ඩව ප්‍රතිලාභ ලැබීමට සුදුසුකම් ලැබිය යුතු ය කියලා” නව පනතේ සඳහන් වෙනවා. එතකොට කාගේවත් සමෘද්ධිය නොකපන බව පැහැදිලියි.මේ නව පනත මඟින් සමෘද්ධිය සතු අරමුදල් කොල්ලකෑමට රජය සූදානම් වෙන බවට චෝදනා නැඟෙනවා?සමෘද්ධි අරමුදල්වල සුරක්ෂිතභාවය ගැනත් පනතේ සඳහන් වෙනවා. නියමිත දිනට අදාළව බලාත්මකව පැවැති සියලු සමෘද්ධි සමිති සහ සමෘද්ධි බැංකු සම්මේලන නියමිත දිනයේ සිට පිළිවෙළින් දිවි නැගුම ප්‍රජා මූල බැංකු සහ දිවි නැගුම ප්‍රජා මුල බැංකු සමිති වශයෙන් සැලැකේ. එතකොට බැංකුවේ නම විතරයි වෙනස් වෙන්නේ පනතේ වැදගත්ම වගන්තිය තමයි 44 වෙනි එක. සමෘද්ධි සංවර්ධන අධිකාරිය, ශ්‍රී ලංකා දක්ෂිණ සංවර්ධන අධිකාරිය, උඩරට සංවර්ධන අධිකාරිය හෝ ඒ යටතේ යම් පරමාර්ථයක් සඳහා පිහිටුවන ලද අරමුදල් සහ භාර ඒ අරමුදල් හා භාර පිහිටවනු ලැබූයේ යම් පරමාර්ථයක් හා කාර්යයක් වෙනුවෙන් ද ඒ පරමාර්ථ හා ඒ ප්‍රතිලාභීන් සම්බන්ධයෙන් කිසිදු වෙනසක් කිරීමට සිදු නොවෙන බවට සහතික කරමින් දෙපාර්තමේන්තුව විසින් පාලනය කරනු ලැබේ කියලා. එහෙමනම් සමෘද්ධි අරමුදල් සුරක්ෂිත බව පැහැදිලියි.දැන් ඡන්දය අත ළඟයි. එතකොට සර්වඥ ධාතුන් වහන්සේ ප්‍රදර්ශනයත් ආණ්ඩුවේ ඡන්ද ගුණ්ඩුවක් කියලා චෝදනා නැඟෙනවා?ඇත්තටම විපක්ෂයට මේ ආණ්ඩුවට කරන්න හරි හමන් චෝදනා නැහැ. ඒ නැති නිසා මෙවැනි චෝදනා නඟනවා. ඒකෙන්ම තේරෙනවා මොනතරම් දුරට, විපක්ෂය බංකොලොත් වෙලා ද කියලා. ඇත්තටම අපේ රජය සහ ජනාධිපතිතුමා විසින් ඔවුන් බංකොලොත් තත්ත්වයට පත්කරලා තිබෙනවා. මොකද ඔවුන්ට කතා කරගන්ඩවත් දෙයක් නැහැ. මේ වගේ කතාවලින් විපක්ෂය ඡන්දදායකයා විහිළුවටත් හෑල්ලුවටත් ලක් කරනවා. ඒ නිසා විපක්ෂය ගැන ජනතාවගේ වෛරයක් ඇති වෙන්ඩ පුළුවන්. ඇත්තටම රටේ ජනතාවට එහෙම අපහාස කිරීම වැරැදියි.මේ මැතිවරණයේ දී පක්ෂ නායකයකු ලෙස ජනාධිපතිතුමා කෙරෙහි ජනතාවට තිබෙන විශ්වාසය මොන වගේ ද?ඇත්තටම මේ මැතිවරණ තනිකරම දිනන්නේ එතුමාගේ තිබෙන දක්ෂතාව උඩයි. එතුමා සමඟ ඡන්ද කරන්න මේ රටේ මාස්ටර් ඉලෙක්ෂන් කැම්පේනර් කෙනෙක් නැහැ. මේ රටේ ස්වර්ණමය යුගය සහ අපේ පක්ෂයේ ස්වර්ණමය යුගය බිහිවෙලා තිබෙන්නේ එතුමාගේ කාලපරිච්ඡේදයේ තමයි.එන්න එන්නම එතුමා කෙරෙහි ජනතාවගේ විශ්වාවාසය වර්ධනය වෙනවා. මොකද එතුමා අවංකවම ජනතාව විශ්වාස කරනවා. ඒ නිසායි මෙහෙම ඡන්ද තියන්ඩ පෙළඹෙන්නේ. ඒ වගේම ජනතාවත් ජනාධිපතිතුමා විශ්වාස කරනවා. ඒ නිසා මෙවර පළාත් සභා මැතිවරණ තුනත් රජයට විශිෂ්ට ලෙස ජයගන්ඩ පුළුවන්.අවසාන වශයෙන් මැතිවරණය පැවැත්වෙන පළාත් තුනේ ජනතාවට ඔබට දෙන්ඩ තිබෙන පණිවිඩය කුමක් ද?මේ රටේ උතුරුමැද සහ නැඟෙනහිර පළාත්වල ජනතාවට ජීවත්වීමේ අයිතිය ත්‍රස්තවාදීන් නිසා අහිමි වෙලා තිබුණා. නමුත් අපේ රජය ඒ පළාත්වල ජනතාවට යළිත් ජීවත්වීමේ අයිතිය ලබා දුන්නා. ඒක හරි ද වැරැදි ද හිතලා බලන්ඩ.ඊළඟට අද පොලිස් හමුදා මුර පොළ ඒ පළාත්වල නැහැ. ධීවරයාට ඕන වෙලාවට මාළු ටික අල්ලා ගන්ඩ යන්ඩ පුළුවන්. ත්‍රස්තවාදය නිසා අහිමි වූ නිදහස දෙමළ, මුස්ලිම්, සිංහල ජනතාවට ලැබී තිබෙනවා. ගාල්ල, කොළඹ නුවර පාරට සීමා වූ කාපට් පාරවල් ගමට ලැබිලා තිබෙනවා.ඊළඟට උතුරු නැඟෙනහිර පළාත්වලට සම්බන්ධ වන පාලම් පාරු 17 ක් වෙනුවට හොඳ පාලම් හදලා මහා දැවැන්ත මාර්ග පද්ධතියක් ඇති කිරීම හරි ද වැරැදි ද කියලා හිතලා බලන්ඩ.පොලොන්නරුව, අනුරාධපුර, මඩකළපුව, ත්‍රි’මලය, අක්කරෙයිපත්තුව, අම්පාර යන රෝහල් කොළඹට සමාන ලෙස දියුණු කර ජනතාවගේ සෞඛ්‍ය තත්ත්වය ඉහළ නැංවීම හොඳ ද නරක ද හිතන්න.ඊළඟට පුද්ගලයාගේ සිට පවුල ගොඩ නඟන දිවි නැඟුම වැඩ සටහන මඟින් ආර්ථිකය ශක්තිමත් කර ඒක පුද්ගල ආදායම තුන් ගුණයක් බවට පත් කිරීම හරි ද වැරැදි ද කියලා හිතලා තමන්ගේ වටිනා ඡන්දය භාවිත කරන ලෙස මා පළාත් තුනේ ජනතාවගෙන් ඉල්ලා සිටිනවා.සංවාදය - චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209024</link>
    <topic>ශ්‍රීලනිප ස්වර්ණමය යුගය</topic>
    <author>රංජිත් සියඹලාපිටිය</author>
    <content>තුන්වැනි සිතිවිල්ල48 නිදහසින් පසු පක්ෂ දේශපාලනය අරඹමින් බිහිවූ මුල්ම පක්ෂය හුදෙක් වැඩවසම් ක්‍රමයේම මඳ පරිණාමයක් ලෙස ඉඩම් හිමියන්, ව්‍යාපාරිකයින් ප්‍රමුඛ කරගත් ධනවාදී ලක්ෂණ වලින් යුත් පාලන ක්‍රමයකින් රටේ දියුණුව කරා යාමට අදහස් කරගත් ක්‍රමවේදයක් විය. ඊට එරෙහිව බිහිවූ විශේෂයෙන් විදේශවල උගත් තරුණ ප්‍රගතිශීලී අදහස් දැරූ නායකයන්ගේ මැදහත් වීමෙන් ඇතිවූ පක්ෂ ප්‍රධාන සමාජවාදී රටවල පාලන ක්‍රමයන් පිළිබඳ ඍජු අදහස් ඇතිව බිහිවූ ඒවා විය.මෙම පක්ෂවල ක්‍රියාකාරිත්වය තුළින් විශේෂයෙන් සමාජවාදී පක්ෂ තුළින් සමාජ සාධාරණය කෙරෙහි විශාල මෙහෙයක් ඉටු වුවත් ජාතියේ සමස්ත ඉදිරි ගමන සඳහා මෙම අන්ත දෙක මැදින් වූ ඒ සියල්ලේම හොඳ ලක්ෂණ උකහාගත් ක්‍රමවේදයක අවශ්‍යතාවක් පැන නැඟී තිබුණි. අපේ සංස්කෘතිය අවුරුදු දහස් ගණනක් තිස්සේ විශේෂයෙන් බෞද්ධ ආගමත් සමඟ එහි එන මධ්‍යම ප්‍රතිපදාව නැතිනම් මැද පිළිවෙත පිළිබඳව තිබූ සම්බන්ධතාව ද මේ ඕනෑකමට හේතු වන්නට ඇත.මේ අවශ්‍යතාවට පිළියමක් ලෙස එස්.ඩබ්.ආර්.ඩී. බණ්ඩාරනායක මැතිතුමා ශ්‍රී ලංකා නිදහස් පක්ෂය නිර්මාණය කළා යැයි මට සිතේ.එතුමාගේ නායකත්වයෙන් සිංහල මහා සභාව පිහිටුවා ගත්තේ 1934 දී ය. සිංහල මහා සභාව 1947 එක්සත් ජාතික පක්ෂය සමඟ හවුලේ මැතිවරණයට ඉදිරිපත් වී බණ්ඩාරනායක මහතා අත්තනගල්ලෙන් වාර්තා ගත වැඩි ඡන්ද 26854 ක් ලබා එම රජයේ සෞඛ්‍ය හා පළාත් පාලන ඇමැති බවට පත්විය.1951 ජූනි 09 වෙනිදා මාදම්පේදී පැවැති සිංහල මහා සභා සංවත්සරයේදී ඔවුන් ඉදිරිපත් කළ ජාතික භාෂාව, ආගම, ආර්ථිකය, ආයුර්වේදය, රාජ්‍ය සේවය, සමාජ උවදුර හා අන්තර්ජාතික තත්ත්වය පිළිබඳ යෝජනා 07 ට එක්සත් ජාතික පක්ෂය විරුද්ධ වූ හෙයින් බණ්ඩාරනායක මහතා, තනතුරින් ඉවත්වී විපක්ෂයේ වාඩි විය. එසේ වාඩි වූයේ එතුමා අනුමත කරමින් එතුමා සමඟ සෙවනැල්ල මෙන් පැමිණි ඩී.ඒ. රාජපක්ෂ මහතා ද සමඟිනි.1951 අගෝස්තු 21 වෙනිදා මේ වෙනසත් සමඟ ශ්‍රී ලංකා නිදහස් පක්ෂය පිහිටුවීම පිළිබඳව මුල් නිවේදනය ලංකාදීප පුවත්පතේ ප්‍රසිද්ධ කළ අතර 1951 සැප්තැම්බර් 02 වෙනිදා පක්ෂයේ ප්‍රථම මහා සභා රැස්වීම කොළඹ නගර සභාවේදී ප.ව. 2.00 ට පැවැත්විණි. එහිදී ශ්‍රී ලංකා නිදහස් පක්ෂයේ නම යෝජනා කළේ කුරුණෑගල දිස්ත්‍රික් මන්ත්‍රී එච්.සී. නිශ්ශංක මහතා ය.එයින් අවුරුදු 61 ක් ගෙවෙන අද ශ්‍රී ලංකා නිදහස් පක්ෂයේ ඉතාමත් විශේෂ දිනයකි. මෙතෙක් වූ ගමනේ දී ශ්‍රී.ල. පක්ෂය ජාතියට ලබාදුන් දායාදයන් කියා නිම කළ නොහැක. එහිදී නියම සමාජවාදී ප්‍රජාතන්ත්‍රවාදී පක්ෂයක් ලෙස පොදු යහපත වෙනුවෙන් ගනු ලැබූ තීරණ ඉතා වැදගත් ය. කුඹුරු පනත, සේවක අර්ථසාධක අරමුදල, මැයි දින නිවාඩු, වෙසක් පොහොය නිවාඩුව, වරාය සහ ලංගම ජනසතු කිරීම ශ්‍රී ලංකාව ස්වාධීන ජනරජයක් බවට පත් කිරීම ආදී වශයෙන් කෙළවරක් නැතිව කිව හැක.මේ සියල්ල දෙස බලා ඔබෙන් මට කෙටි ප්‍රශ්නයක් ඇසිය හැක. ශ්‍රී ලංකා නිදහස් පක්ෂය නොමැතිව මේ රටේ අරගෙන තිබෙන ප්‍රගතිශීලී පොදුජන හිතවාදී තීන්දු තීරණ මොනවාද කියා ය.මේ ගෙවී යන්නේ ශ්‍රී ලංකා නිදහස් පක්ෂය ස්වර්ණමය යුගය යයි කිව හැක. 1978 ව්‍යවස්ථාව නිර්මාණය කළ සමානුපාතික ඡන්ද ක්‍රමය හඳුන්වා දුන් අය දශක ගණනක ඡන්ද ප්‍රතිඵල හදාරා නැවත ශ්‍රී ලංකාකාරයින් ඔළුව උස්සන්නේ නැති බවට උදම් ඇනුවත් පක්ෂයේ සභාපති මහින්ද රාජපක්ෂ ජනාධිපතිතුමා යටතේ අද පාර්ලිමේන්තුවේ 2 / 3 ක බලයත් පළාත් සභා සියල්ලේම හා පළාත් පාලන ආයතන වල අති බහුතරය ශ්‍රී ලංකා නිදහස් පක්ෂය යටතේ ඇති සන්ධානයේ ය.එහි වැදගත්ම දේ ජාතියට මේ ශත වර්ෂයේදී ලබාගත හැකි විශාලතම ජයග්‍රහණය එනම් ත්‍රස්තවාදය පරාජය කිරීම සැබෑවක් බවට පත් වූයේ ද මේ සමයේදී වීමයි. ඊළඟ ජයග්‍රාහී සටන ආර්ථික වශයෙන් ශක්තිමත් වූ ශ්‍රී ලංකාවක් කරා, අද රට මෙහෙයවන්නේ ද ශ්‍රී ලංකා නිදහස් පක්ෂයේ නායකත්වය තුළින් වීමයි. මෙවැනි ජයග්‍රාහී යුගයක 61 වෙනි සංවත්සරය කෑගල්ල පොදු ක්‍රීඩාංගණයේදී පැවැත්වීම කෑගල්ලේ අපිට පමණක් නොව මුළු සබරගමුවටම මහත් ගෞරවයකි.රංජිත් සියඹලාපිටියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209026</link>
    <topic>රනිල් ඉක්මනට එයිද? දයාසිරිට ප්‍රශ්නයක්; දයාසිරි ගියාද? රනිල්ට ප්‍රශ්නයක්</topic>
    <author/>
    <content>ගිය සතියේදී සබරගමුව පළාත් මැතිවරණය වෙනුවෙන් රත්නපුර දිස්ත්‍රික්කයේ එ.ජ.නි.ස ජය තහවුරු කෙරෙන ජන රැලිය ක් ජනාධිපතිතුමාගේ ප්‍රධානත්වයෙන් පැවැත්විණි. එම ජන රැලිය පැවැතියේ රත්නපුර සීවලී ක්‍රීඩාංගණයේදී ය.රත්නපුරයට ආවේණික මහ වැසිවලින් පසු ගිය සතිය අඩුවක් නොවුන ද රැස්වීම පැවතියදා පස්වරුවේ ජන රැලියට වරින් වර මිස මහ වැසි වලින් බාධා නොවිණි. පවිත්‍රා වන්නිආරච්චි, ජෝන් සෙනවිරත්න, වාසුදේව නානායක්කාර වැනි රත්නපුර දිස්ත්‍රික්කයේ ආණ්ඩුවේ දැවැන්තයෝ ද, ජනාධිපතිවරයා සමඟ වේදිකාවේ වූහ. අමාත්‍ය මර්වින් සිල්වා සිය කතාව ආරම්භ කළේ අද මේ සභාවේ වටිනා නිල් සහ රතු මැණික් කැට දෙකක් ඇති බව සඳහන් කරමිනි. රතු කැටය පවිත්‍රා ද, නැත්නම් ජෝන් ද, එහෙමත් නැත්නම් රතු කැටේ ජෝන් ද, නිල් කැටේ පවිත්‍රා ද තමන්ට ගැටලුවක් බව මර්වින් සඳහන් කළේ වැහිබර කාලගුණ තත්ත්වය හමුවේ උදාසීනව සිටි පාක්ෂිකයන් උණුසුම් කරමිනි.එම රැලිය ට අතිවිශාල පිරිසක් සහභාගි වී සිටි අතර රැලිය ආරම්භ කෙරුණේ පස්වරු 4.00 ට පමණ ය. ඒ එදින උසස් පෙළ විභාගය පැවැති බැවින් එය අවසන් වනතුරු රැලිය ආරම්භ කිරීම ප්‍රමාද කරන ලෙස ජනාධිපතිතුමා සංවිධායකයන්ට උපදෙස් ලබාදී තිබීම ය.ජනාධිපතිතුමා සිය කතාව කරගෙන යන අතරතුර පැමිණ සිටි ජනතාව ජනාධිපතිතුමාගෙන් මහ හඬින් විමසා සිටියේ “මහ ඇමැතිධූරය කාට ද ජනාධිපතිතුමනි” කියා ය. “හරි හරි නියම සුදුස්සාට ඒක ලැබෙයි. මං ඒ ගැන පසුව කියන්නම්” ජනාධිපතිතුමා එම පිරිසට පිළිතුරු දුන්නේ එසේ ය.එම අවස්ථාවට රජයේ මැති ඇමැතිවරු රැසක් ද එක්ව සිටියහ. මර්වින් සිල්වා, මහින්ද අමරවීර, ඩිව් ගුණසේකර, තිස්ස විතාරණ ඒ අතර වූහ. රැලිය අවසන් වූ පසු එදින ජනාධිපතිතුමා රැඳී සිටියේ ඇඹිලිපිටිය ජනපති මැදුරේ ය. ඒ අතරතුර ජනාධිපතිතුමා එදින රාත්‍රියේ රත්නපුර දිසාවේ එ.ජ.නි. ස අපේක්ෂකයන් ජනපති මැදුරට ගෙන්වා මැතිවරණ කටයුතු පිළිබඳ ප්‍රශ්න කළේ ය. එහිදී පළාත් සභා අපේක්ෂකයන් කියා සිටියේ “ජනාධිපතිතුමනි, ඇඹිලිපිටිය සති පොළ ජරාජීර්ණ වෙලා. ඒකට විසඳුමක් අවශ්‍යයි. නගර සභාවට ඒක පාලනය කරන්ඩ බැහැ.”හරි අපි හෙට උදේ ඒකට යමු. පස්සේ ඒකට අවශ්‍ය විසඳුම මොකක්ද කියලා සොයා බලමු” ජනාධිපතිතුමා කියා සිටියේ ය.ජනාධිපතිතුමා පසුදින පෙරවරු 7.00 ට පමණ ශරීර සුවතා ඇඳුම පිටින් ම ඇඹිලිපිටිය සති පොළට ගියේ ය. සතිපොළ දැඩි අපිරිසිදු මට්ටමේ තිබෙන බව දුටු ජනාධිපතිතුමා වහාම එය නාගරික සංවර්ධන අධිකාරියට පවරා ගන්නා ලෙස ආරක්ෂක හා නාගරික සංවර්ධන අමාත්‍යාංශ ලේකම් ගෝඨාභය රාජපක්ෂ මහතාට දුරකථනයෙන් දැනුම් දුන්නේ ය.එමෙන් ම ඇඹිලිපිටිය පොළ ප්‍රතිසංස්කරණයට අවශ්‍ය මුදල් ආර්ථික සංවර්ධන අමාත්‍යාංශයෙන් නිදහස් කරන ලෙස ඇමැති බැසිල් රාජපක්ෂට උපදෙස් දුන්නේ ය.අනතුරුව ජනාධිපතිතුමා වැල්ලවාය ආසනයේ 13 කණුව අසළ සිය රථ පෙළ නවත්වන ලෙස උපදෙස් ලබා දුන්නේය. ඒ අසළ සිටි අලි රංචුව නැරැඹීම සඳහාය. එම මොහොතේ අලියකුට කෙසෙල් ඇවරියකින් සංග්‍රහ කිරීමට ද ජනාධිපතිතුමා අමතක නොකළේය.මේ අතරතුර ගිය සතියේදීම ජනාධිපතිතුමා නැඟෙනහිර පළාතේ ජන රැලි කීපයකට ද සහභාගී විය. මේ අවස්ථාවට ඇමැතිවරුන් වන ඒ.එල්.එම්. අතාවුල්ලා, නියෝජ්‍ය ඇමැතිවරුන් වන සරත් කුමාර ගුණරත්න, එම්.කේ.ඩී.එස්. ගුණවර්ධන ඇතුළු පිරිසක් ද එක්ව සිටියහ.”මං දෙමළ ජනාධිපතිවත්, සිංහල ජනාධිපතිවත්, මුස්ලිම් ජනාධිපතිවත් නෙමෙයි. මම මේ හැම දෙනාගේම ජනාධිපති.” ජනාධිපතිතුමා නැගෙනහිර පළාත් ජන රැලියේදී කියා සිටියේය.මේ අතරතුර ගිය සතියේදී ජනාධිපතිතුමා පොලොන්නරුවේ නියඟයෙන් පීඩාවට පත්ව සිටි ගොවි ජනතාව හමුවීමට ද ගියේය. ඒ කන්තලේ අග්බෝපුර තැන්පත් කර තිබූ කපිලවස්තු සර්වඥ ධාතුන් වහන්සේ වැඳ පුදා ගැනීමෙන් අනතුරුවය.අනතුරුව ඇළහැර සහ මින්නේරිය ගොවි ජනතාවගේ සුවදක් විමසීමට ජනාධිපතිතුමා ගොවින් අතරට ගියේය. “ජනාධිපතිතුමනි අපට ගොවි ණය පියවා ගැනීමට වැඩපිළිවෙළක් සකසා දෙන්න.” ඒ ගැන සලකා බැලූ ජනාධිපතිතුමා ලබන මහ කන්නය දක්වා ගොවි ණය අය කර ගැනීම අත්හිටුවීමට පියවර ගන්නා ලෙස බලධාරීන්ට නියෝග කළේය.මේ අතර ගිය සතියේදී චීන රජයේ ආරක්ෂක ඇමැති ගු අන්ග් ලී ඇතුළු දූත පිරිසක් මෙරටට පැමිණ ජනාධිපතිතුමා හමු වූහ.බණ්ඩාරනායක හිටපු අගමැතිතුමියගෙන් පසුව අපේ රටත් සමඟ තිබුණ සබඳතාව ශක්තිමත් කළේ ඔබතුමා. එඩිතර තීන්දු ගනිමින් ශ්‍රී ලාංකීය ජනතාවට ඔබතුමා අද නිදහස ගෙනත් තිබෙනවා. ඒ නිසා ඉදිරියටත් රටක් විදියට අපිට ලබා දිය හැකි උපරිම සහාය ලබා දෙනවා. මට මතකයි අපේ රටට ගංවතුර උවදුරක් ආපු වෙලාවේ ඔබතුමා තමයි ඉස්සරවෙලා අපට බෙහෙත් ටික එව්වේ. ඒක අපි කවදාවත් අමතක කරන්නේ නැහැ.” චීන ආරක්ෂක ඇමැතිවරයා ජනාධිපතිතුමාට කියා සිටියේය.එක්සත් ජාතික පක්ෂය ද මේ දිනවල පළාත් සභා මැතිවරණ ප්‍රචාරක කටයුතුවල නිරතව සිටී. එහෙත් උතුරු මැද, සබරගමුව සහ නැගෙනහිර යන පළාත්වල එ.ජා.ප යේ සංවිධාන ශක්තිය ඉතාම දුර්වල මට්ටමේ පැවැතිනි. ඇතැම් තොරතුරු අනුව කියවුණේ මෙවර එ.ජා.ප යේ ඇතිවී තිබෙන දයාසිරි ජයසේකර සහ රනිල් වික්‍රමසිංහ ගැටුම නිසා එ.ජා.ප පාක්ෂිකයන් තව තවත් කලකිරී ඇති බවය. මේ නිසා බොහෝ එ.ජා.ප පාක්ෂිකයන් මෙවර එ.ජා.ප නායකයාට එරෙහිව ඡන්දය වර්ජනය කිරීමට ඉඩ තිබෙන බවය. මේ නිසා මෙවර බොහෝ එ.ජා.ප පාක්ෂිකයන් ඡන්ද පොළට නොයෑමට තීරණය කොට ඇති බව උතුරු මැද සහ සබරගමුව පළාත්වලින් ලැබෙන දේශපාලන ආරංචි මාර්ග හෙළි කළේය.මේ අතර ගිය සතියේ එ.ජා.ප යේ රත්නපුර දිසාවේ ප්‍රධාන ජන රැලිය ඇඹිලිපිටිය නගරයේදී පැවැත්විණි. තලතා අතුකෝරාළ, ගයන්ත කරුණාතිලක, දයාසිරි ජයසේකර, මංගල සමරවීර, රෝසි සේනානායක සහ හරින් ප්‍රනාන්දු යන මන්ත්‍රිවරු එක්ව සිටියහ.එම ජන රැලියට සහභාගි වීමට යන අතරතුර ඇඹිලිපිටියේ ප්‍රධාන පෙළේ හෝටලයකට ගොස් තලතා, ගයන්ත සහ දයාසිරි ජයසේකර යන අය දිවා ආහාරය ගත්හ.අනතුරුව මන්ත්‍රි පිරිස කෙළින් ම ගියේ ජන රැලිය පැවැති ස්ථානයටය. එහිදී මන්ත්‍රී දයාසිරි තීරණය කළේ රැලියේ ප්‍රථම කථාව සිදු කොට ඉක්මනින් ම එතැනින් පිටවීමටය. ඊට හේතුව එ.ජා.ප නායකයා වේදිකාවට පැමිණීමට නියමිතව තිබීමය. මේ අතරතුර දයාසිරි ජයසේකර රැලියට සහභාගී වූ බව දැන ගත් එ.ජා.ප නායකයා ඇඹිලිපිටියට එන අතරතුර ගොඩකවෙල ප්‍රදේශයේදී තම ආරක්ෂක අංශ නිලධාරීන්ට උපදෙස් දුන්නේ තම රථ පෙළ මඟ නවත්වන ලෙසටය.ඉන් අනතුරුව එ.ජා.ප නායකයා ඇඹිලිපිටිය එ.ජා.ප රැලියේ සිට තම හිතවතකුගෙන් විමසා සිටියේ දයාසිරි රැස්වීමෙන් ගියාද යන්නය. දයාසිරි ඇඹිලිපිටිය රැලියෙන් ඉවත්ව ගිය බව දැනගත් එ.ජා.ප නායකයා ඉන් අනතුරුව ඇඹිලිපිටිය එ.ජා.ප ජන රැලියට සහභාගී වුණේය.මේ අතරතුර ඇඹිලිපිටිය ජන රැලියට පැමිණ එ.ජා.ප නායකයා අසුන් ගත්තේය. විපක්ෂ නායකයා දෙපසින් වාඩි ගෙන සිටියේ තලතා අතුකෝරාල සහ රෝසි සේනානායක යන මන්ත්‍රිවරියන්ය.එය දුටු මන්ත්‍රි ගයන්ත කීවේ දෙන්නා දෙපැත්තේ ලොක්කා මැද්දේ කියාය. එය අසා සිටි සියලු දෙනාම මහ හයියෙන් සිනාසුණහ.මේ අතරතුර පසුගියදා එ.ජා.ප නායකයා එප්පාවල ප්‍රදේශයේ පැවැති ජන රැලියකට ද සහභාගී වීය.චන්ද්‍රාණි බණ්ඩාර, පී හැරිසන්, ගාමිණි ජයවික්‍රම, අකිල විරාජ්, කාරියවසම් යන මන්ත්‍රිවරු සහ මන්ත්‍රි ගයන්ත ද ඊට එක්ව සිටියහ.එහිදි එ.ජා.ප නායකයා ගයන්තට කීවේ “ගයන්ත ඔයා වැඩේ ඉස්සෙල්ලාම පටන් ගන්ඩ කියාය.” එම රැලියේ ප්‍රථමයෙන් කථා කිරීමට නියමිතව තිබුණේ එ.ජා.ප නායකයාටය.ගිය සතියේදී පොලොන්නරුවට පැමිණි ජනාධිපතිතුමා මුලින්ම හෙළිකොප්ටරයෙන් පැමිණියේ පොලොන්නරුව බකමූණ ප්‍රදේශයටයි. ඒ වනවිට ජනාධිපතිතුමා පිළිගැනීමට ජොන්ස්ටන් ප්‍රනාන්දු, පියංකර ජයරත්න සහ චන්ද්‍රසිරි සූරිය ආරච්චි යන මැති ඇමැතිවරු සිටියහ.ඉන් පසුව ජනාධිපතිතුමා එතනින් හෙළිකොප්ටරයෙන් ගමන් ගැනීමට නියමිත වූයේ හිඟුරක්ගොඩ ප්‍රදේශයටය. ඒ ගොවි ජනතාව හමුවීමටයි. ජනාධිපතිතුමා බකමූණ ප්‍රදේශයෙන් පිට වෙන විටදී නියෝජ්‍ය ඇමැති චන්ද්‍රසිරි සූරියආරච්චිට කීවේ “සූරි මගේ අනිත් හෙළිකොප්ටරයේ නගින්න. මාත් එක්කම හිඟුරක්ගොඩට යමු” කියාය.මේ අතරතුර ජනාධිපතිතුමා හිඟුරක්ගොඩට ගියේය. ඒ වෙනවිට ඇමැතිවරුන් වන මෛත්‍රිපාල සිරිසේන, ජොන්ස්ටන් ප්‍රනාන්දු සහ පියංකර ජයරත්න පැමිණ සිටියහ.මේ අතර ජනාධිපතිතුමා ආරක්ෂක අංශයෙන් විමසා සිටියේ “කෝ අපේ සූරියආරච්චි ඇමැතිතුමා කියාය. ඒ සමඟම ආරක්ෂක අංශ විසින් දුරකථන ඇමැතුමක් ගෙන ජනාධිපතිතුමාට නියෝජ්‍ය ඇමැති චන්ද්‍රසිරි සූරියආරච්චි සම්බන්ධ කළේය.”සර් මට චොපර් එක මිස් වුණා” නියෝජ්‍ය ඇමැතිවරයා ජනාධිපතිතුමාට කී විට ජනාධිපතිතුමා කීවේ එහෙනම් ඉක්මනට පැමිණෙන ලෙසටය.ඉන් අනතුරුව නියෝජ්‍ය ඇමැතිවරයා හිඟුරක්ගොඩ ගොවි හමුව පැවැති ස්ථානයට පැමිණියේය. “සූරි මොකද වුණේ” ජනාධිපතිතුමා යළිත් විමසීය. “මට චොපර් එකට නැග ගන්න බැරි වුණා” නියෝජ්‍ය ඇමැතිවරයා කීවේ සිනා සෙමිනි. “ඇයි සූරි ප්‍රයිවට් බස් එකක් නෙමෙයිනේ ඉක්මනට නගින්න එපායැ” ජනාධිපතිතුමා නියෝජ්‍ය ඇමැතිවරයාට විහිළුවක් කරන අතරතුරම ආරක්ෂක අංශවලට කීවේ මෙතුමන්ලා චොපර් එකට නගිනකම් ටිකක් ඉන්ඩ කියායි.ඉන් අනතුරුව ජනාධිපතිතුමා හැරුණේ ඇමැති ජොන්ස්ටන් ප්‍රනාන්දු දෙසටය. “මොකද ජොනී එදා හිඟුරක්ගොඩදි වුණා කියන්නේ.” ජනාධිපතිතුමා විමසා සිටියේය. “නෑ සර් එතන මැතිවරණ ප්‍රචාරක කටයුත්තක් වුණේ නෑ. අපි එතන ඡන්දය ඉල්ලුවෙත් නෑ. නමුත් රාජ්‍ය නිලධාරීන් අතර පොලොන්නරුව එ.ජා.ප අපේක්ෂකයෙක්ගේ සහෝදරයෙක් ඉඳලා තිබෙනවා. එයා තමයි පොලොන්නරුව සහකාර මැතිවරණ කොමසාරිස්ට කියලා තියෙන්නේ ප්‍රචාරක කටයුත්තක් වෙනවා කියලා. එතන වුණේ ගොවින්ගේ වී මිලට ගැනීම් ගැන සාකච්ඡාවක්. ඉතින් එදින දහවල් රැස්වීමට ආපු නිලධාරීන්ට කෑම ලෑස්ති කරලා තිබුණා. එච්චරයි වුණේ.” ඇමැති ජෝන්ස්ටන් ජනාධිපතිතුමාට කීවේය.මේ අතරතුර හිඟුරක්ගොඩදි ජනාධිපතිතුමා නියඟය නිසා පාළු වූ කුඹුරකට බැස ඇවිදිමින් ගොවින් සමඟ කතා බහ කළේය. ජනාධිපතිතුමා සමඟ ළඟින් සිට කතා බහ කිරීමට අවස්ථාව ලැබීමත් ඔවුන්ගේ සුවදුක් විමසීමත් ගැන ගොවීහු අතිශය සතුටට පත්ව සිටියහ.”කොහොමද ජොනී මේ පැත්තේ තත්ත්වය ජනාධිපතිතුමා ඇමැති ජොන්ස්ටන්ගෙන් විමසුවේය. “ජනාධිපතිතුමනි පොලොන්නරුවේ රාජ්‍ය සේවකයෝ ගොවියෝ ඔබතුමා ගැන පැහැදීමෙන් ඉන්නේ. ඒ නිසා ජය නියතයි.” ඇමැති ජොන්ස්ටන් ජනාධිපතිතුමාට කීවේය.පසුගිය සතියේ නාමල් රාජපක්‍ෂ මන්ත්‍රීවරයා කාලය ගත කළේ අතිශයින් ම කාර්යබහුලව ය. ඊට හේතු කීපයක් ම තිබිණි. එක් හේතුවක් වූයේ මේ දිනවල උතුරුමැද, සබරගමුව හා නැගෙනහිර පළාත්වල පැවැත්වෙමින් තිබෙන පළාත් සභා ඡන්දයේ පූර්ව ප්‍රචාරක හා රැස්වීම් කටයුතු ය. මේ සෑම පළාතකින් ම, සෑම දිස්ත්‍රික්කයකින් ම ප්‍රචාරක රැස්වීම්වලට නාමල් මන්ත්‍රීවරයා සහභාගී කරවා ගැනීම සඳහා තිබුණේ පුදුමාකාර උනන්දුවකි. පාර්ලිමේන්තුවේ තරුණ මන්ත්‍රීවරු සහ නාමල් තමන්ට හැකි සෑම වේලාවකදී ම මේ රැස්වීම් වලට හා සංවිධාන කටයුතු වලට සහභාගී වෙන්නට පසුබට වූයේ නැත.ඒ හැරුණු විට පසුගිය සතිය ඔහුට අතිශයින් කාර්යබහුල සතියක් වූයේ මේ දිනවල ශ්‍රී ලංකාවට වැඩමකර සිටින කපිලවස්තුපුර සර්වඥ ධාතූන් වහන්සේලා නිසා ය. මේ ධාතූන් වහන්සේලා පළාතෙන් පළාතට, නගරයෙන් නගරයට, ගමින් ගමට වැඩම කරවීමේ වගකීම ඒ සෑම තැනකින් ම පැවරුණේ නාමල් රාජපක්‍ෂ මන්ත්‍රීවරයාට ය. ඊට හේතු වූයේ ඔහු මස් මාංශ කිසිවක් අනුභව නො කරන පුරුද්දක් කුඩා කළ පටන් ම ඇති කර ගෙන සිටි නිසා ය.මේ අයුරින් ධාතූන් වහන්සේලා සමඟ පසුගිය සතියේ රත්නපුර, කන්තලේ, සෝමාවතිය, පොලොන්නරුව ආදී තැන් වලට ගිය සෑම විටකදී ම ඔහු විශේෂයෙන් කළ කටයුත්තක් වූයේ රැස්ව සිටින උපාසක උපාසිකා පිරිස් සමඟ කතාබහ කිරීම ය. එක් තැනක දී උපාසිකාවෝ පිරිසක් නාමල් මන්ත්‍රීවරයාට ඉමහත් ආදරයෙන් මෙසේ කීහ.”ඔබතුමා පුදුමාකාර පින්වන්ත දරුවෙක්. රටක ජනාධිපතිවරයෙක් ගේ පුතෙක් වෙලා උපදින එක සුළුපටු එකක් එහෙම නෙවෙයි. ඒ වගේ ම තමයි මේ වගේ ධාතූන් වහන්සේලා තැනින් තැනට වැඩමවන එක පිං මහිමයක්. මේ වගේ පුණ්‍ය කටයුතු වලට ඔබ වගේ ජනාධිපතිවරයෙක්ගේ පුතෙක් යොමු විම අපි නම් හිතන්නේ රටේ වාසනාවක් හැටියට යි.”මේ අතරතුර නාමල් රාජපක්‍ෂ, ලොහාන් රත්වත්ත, උදිත ලොකුබණ්ඩාර, තාරානාත් බස්නායක, තිලංග සුමතිපාල ඇතුළු තරුණ මන්ත්‍රීවරු පසුගිය සතියේ පොලොන්නරුව දිස්ත්‍රික්කයේ රැස්වීම් හා සාකච්ඡා කිහිපයකට සහභාගී වූහ. මේ සඳහා ශ්‍රී ලංකා නිදහස් පක්‍ෂයේ මහලේකම් මෛත්‍රීපාල සිරිසේන ඇමතිතුමන් ද සහභාගී වී සිටියේය. නාමල් සමඟ සෙසු තරුණ මන්ත්‍රීවරුන් පිරිස එනු දුටු ඇමැති මෛත්‍රීපාල සිරිසේන සභාව අමතා මෙසේ කීවේය.”ඔන්න අපේ නාමල් රෙජිමන්ට් එක එනවා. දැන් ඉතිං රටේ හැම තැනකදී ම පක්‍ෂයේ හැම වැඩක දී ම නාමල් රෙජිමේන්තුව කැපිල පේනවා. එයාලා ඉතාමත් හොඳට අනාගතය දිහා බලලා වැඩ කරගෙන යනවා. එයාලට නාමල් වගේ තරුණ නායකයෙක් ඉන්න නිසා අපට බය වෙන්න දෙයක් නැහැ. මේ අයුරින් මෛත්‍රීපාල ඇමතිවරයා ද සෑම තැනකදී ම නාමල් මන්ත්‍රීවරයා ගැන කතා කළේ ප්‍රසංසා මුඛයෙනි.ඒ සමඟම පසුගිය සතියේ නාමල් සමඟ තරුණ මන්ත්‍රීවරු පිරිස සෝමාවතිය පුද බිමට ද පැමිණ සිටියහ. මෙහිදී සෝමාවතිය රජමහ විහාරස්ථානයේ විහාරාධිපති හිමියන් සමඟ තරුණ මන්ත්‍රීවරුන් බොහෝ වේලා කතාබහ කරමින් සිටියේ සෝමාවතිය මහසෑ සමිඳු හොඳින් පෙනෙන මානයක සිටය. මෙහිදී මහා පුදුමාකාර ආශ්චර්යයක් දැක ගන්නට නාමල් ප්‍රමුඛ තරුණ මන්ත්‍රීවරුන්ට හැකි විය. ඒ වූ කලී මහ සෑයෙන් ෂඩ් වර්ණයෙන් බුදුරැස් විහිදෙන්නට පටන් ගැනීමය. මේ දෙස මහත් පුදුමයෙන් බලා සිටි නාමල් ප්‍රමුඛ තරුණ මන්ත්‍රීවරුන්ට විහාරාධිපති හිමියෝ මෙසේ කීහ.”මේ බුදු රැස් විහිදුනේ කාලෙකින්. අද මේ ආශ්චර්යය සිදුවූයේ ඔබතුමා මෙතෙන්ට පැමිණිය හින්ද. මේක ඔබතුමාට ලොකු ආශීර්වාදයක්.”එසේ කියමින් විහාරාධිපති හිමියෝ නාමල් ප්‍රමුඛ තරුණ මන්ත්‍රී පිරිසට සෝමාවතිය පුද බිමේ අතීත උරුමය හා ඉතිහාසය පිළිබඳ විස්තර කියන්නට පටන් ගත්හ. මේ අතරතුර උතුරුමැද පැවති විශේෂ රැස්වීමකට නාමල් මන්ත්‍රීවරයා පැමිණෙන විටත් අනර්කලී ආකර්ශා හා උපේක්‍ෂා ස්වර්ණමාලී මන්ත්‍රීවරියෝ ද පැමිණ සිටියහ. මෙබඳු එක් තැනක දී වේදිකාවේ ගායනා කරන ලද ගීයකට ප්‍රදේශයේ කුඩා දරුවන් කිහිප දෙනෙක් සිත් ගන්නාසුලු අලංකාර නර්තනයක නිරතවී සිටියහ.”ඔන්න දැක්කනෙ පුංචි ළමයින්ගෙ වැඩ. මේ ළමයි ලොකු වෙන කොට ඔය රියැලිටි ෂෝ වල අද ඔයාලට තියෙන ආකර්ෂණය නැති වෙලා යාවි. මේ අය හරිම දක්‍ෂයි.” නාමල් සමඟ සිටි තරුණ මන්ත්‍රීවරු කීහ.මේ අතර පසුගිය බදාදා නාමල් මන්ත්‍රීවරයා විශේෂ කටයුත්තකට කාලය මිඩංගු කළේය. ඔහු කළේ මෙතෙක් දිනක් වවාගෙන සිටි අලංකාර කොණ්ඩය කපා දැමීම ය. මෙයට විශේෂ හේතුවක් තිබිණි. ඒ ඔහු තම මිතුරන් හමුවේ අනාවරණය කළේ මෙසේය. මම මේ කොණ්ඩය වවන්න පටන් ගත්තේ මෝස්තරයකට නෙවෙයි. අපේ තාත්තත් මේ වයසේදී කොණ්ඩය වවලයි හිටියෙ. හුඟක් අයට මතක ඇති කොණ්ඩය වවාගෙන පාර්ලිමේන්තුවේ විරෝධතාවලට සහභාගී වුණු හැටි. නමුත් දැන් මට හිතුණා කොණ්ඩය වවාගෙන හිටිය කාලය ඇති කියලා. නාමල් කොණ්ඩය කපා ගනිමින් තම මිතුරන්ට කීවේ එසේය.මේ අතර බ්‍රහස්පතින්දා දිනයේදී රත්නපුර දිස්ත්‍රික්කයේ පැවති රැස්වීමකදී නාමල් මන්ත්‍රීවරයා ළඟට පැමිණි පාසල් ශිෂ්‍යයෙක් කියා සිටියේ “හුඟක් අය උත්සාහ කරනවා නාමල් අයියා වගේ කොණ්ඩෙ වවන්න. නාමල් අයියට කොණ්ඩය වවල හරිම ලස්සනයි කියල අපේ මල්ලිලා කියනව.” කියාය.ගිය සතියේ දී එජාප හිටපු නියෝජ්‍ය නායක කරු ජයසූරිය කුණ්ඩසාලේ ආයුර්වේද රෝහලට ගියේය. ඒ මේ වන විට එහි නේවාසිකව ප්‍රතිකාර ලබන මිටියාගොඩ ගුණරතන නාහිමියන්ගේ සුවදුක් විචාරීමටය. උන්වහන්සේ කරුට කීවේ මගේ පාදයට ප්‍රතිකාර කිරීම සඳහා වෛද්‍යවරු ගොඩක් මහන්සි වෙනවා. දැනටත් ලොකු පත්තුවක් කකුලට බැඳලා තිබෙනවා. මට යන්තම් හරි පය බිම තබා ගන්න පුළුවන් වුණානම් මම අද ඔතනට කොහොම හරි එනවා යැයි කියාය. කරු එහි සිටි වෛද්‍යවරයාගෙන් විමසා සිටියේ අපේ නායක හාමුදුරුවන් ඉක්මනටම සනීප කර දෙන්ට පුළුවන් දැයි කියාය. අපේ නායක හාමුදුරුවන්ගේ හඬ ද මේ රටට ඉතාම වැදගත් වන අවස්ථාවක අපි ඉන්නේ කරු එහි දී කීවේය. එසේම උන්වහන්සේගේ හඬ 77 ජයග්‍රහණයට ලොකු ශක්තියක් වූවා සේම අදටත් උන්වහන්සේගේ හඬ විශාල ශක්තියක් බව කරු කීවේය.කරු මේ කටයුතු නිමා කර කොළඹ බලා පැමිණෙන විට බොහෝ රෑ බෝවී තිබිණි. එන මඟ කඩුගන්නාව ප්‍රදේශයේ තිබූ ආපන ශාලාවකට ගොඩ වූ කරු ඇතුළු පිරිස එහි රැඳී සිටින අවස්ථාවේ කරු සිටින වග ආරංචි වී මෙවර පළාත් සභා මැතිවරණ සඳහා එජාපයෙන් ඉදිරිපත් වී සිටින අපේක්ෂකයින් ගණනාවක් ද එම ස්ථානයට පැමිණියහ. ඔවුහු තමන්ගේ මැතිවරණ කටයුතු පිළිබඳවත් කරුට පැහැදිලි කළහ. කරු 29 දා පස්වරුවේ යටියන්තොට ආසනයට ගියේ මෙවර පළාත් සභා මැතිවරණ සඳහා ඉදිරිපත් වන අපේක්ෂකයින් දිරිමත් කිරීම සඳහා සංවිධානය කර තිබූ රැස්වීම් කීපයකට සහභාගී වීම සඳහාය. එහි අවසන් රැස්වීම පැවැත්වුණේ රාත්‍රී 9.00 ට පමණය. ජයවින්දාගම උදාකළ ගම්මානයෙහි පැවති එම රැස්වීමට කරුට යාමට සිදු වූයේ දැඩි වර්ෂාව මධ්‍යයේ දුෂ්කර ගමනක යෙදෙමිනි. කරු විදුලිබල හා බලශක්ති ඇමැතිවරයාව සිටියදී දීපාලෝක ව්‍යාපෘතිය යටතේ මෙම ගමට ලබා දුන් විදුලි ව්‍යාපෘතිය ගැන ගම් වැසියෝ කීහ.ශ්‍රී ලංකා රාමඤ්ඤ නිකායේ මහ නායක අති පූජ්‍ය වේවැල්දෙණියේ මේධාලංකාර නාහිමියන් අපවත් වූ පුවත කරුට සැළවූයේ කුණ්ඩසාලේ ආසනයේ මෙම රැස්වීම් වලට සහභාගී වන අතරවාරයේය. එම කටයුතු මධ්‍යයේම උන්වහන්සේගේ ආදාහන පූජෝත්සවයේ වැඩ කටයුතු සම්බන්ධව ද අදහස් හුවමාරු කර ගත් කරු කටයුතු සංවිධානය කිරීම සම්බන්ධව තීන්දුවලට එළඹීමට කටයුතු කළේය. කරු පසු දින පාන්දර 1.00 ට පමණ කොළඹට පැමිණි අතර, යළිත් උදෑසනම මීරිගම ශාසනවර්ධන පිරිවෙන බලා පිටත්ව ගියේ වේවැල්දෙණියේ මේධාලංකාර හිමියන්ගේ ආදාහන පූජෝත්සව පිළිබඳ සංවිධාන කටයුතු සම්බන්ධයෙන් කටයුතු කිරීමටය.මේ අතර සබරගමු හිටපු මහ ඇමැති මහීපාල හේරත් මහතා පසු ගියදා විපක්ෂ නායක රනිල් වික්‍රමසිංහගේ ප්‍රකාශයකට අපූරු පිළිතුරක් දී තිබිණි. සිසු උද්ඝෝෂණයකට සහභාගි වෙමින් රනිල් පාසල් දරු දැරියන් අමතා තිබුණේ නංගිලා සහ මල්ලිලා ලෙසින් ය. නංගිලා සහ මල්ලිලා පාරට බැස රජයට විරෝධය පෑමට එස්.එම්.එස්. ගැසීමට මවුපියන්ට බල කළ යුතු යැයි රනිල් කියා තිබිණි.“මොනවද මේ කතා, තමන්ගේ දූ දරුවන් වැනි පාසල් සිසු සිසුවියන් නංගී මල්ලී ලෙස ඇමතීම රනිල් ගේ පදවි තානාන්තරයට විතරක් නෙවී, හැට පැන්න වයසටත් ගැලපෙන්නේ නෑ. මම පළාත් අධ්‍යාපන ඇමති හැටියට ළමයි හාර ලක්ෂයකට ආසන්න සංඛ්‍යාවකගේ කටයුතු භාරව හිටියා. හැබැයි මම කවදාවත් ඔවුන් දූ දරුවන් ලෙස ඇමතුවා මිස නංගී, මල්ලී කියා ඇමතුවේ නෑ. රනිල් හැමදාම වගේ මෙදත් යන යන තැන කට වරද්දා ගන්නවා. මහීපාල හේරත් රනිල්ට පිළිතුරු දෙමින් එසේ සඳහන් කළේ පසුගියදා ගලිගමුවේ පැවැති ජන හමුවක් අමතමිනි.පසුගිය සතියේදී නාගරික ජනාවාස සංවර්ධන අධිකාරිය විසින් කඩුවෙල නාගරික බලප්‍රදේශයේ අර්ධ නිමි නිවාස හිමි පවුල් 515ක් වෙනුවෙන් නිවාස අංගසම්පූර්ණව ඉදිකැර ගැනීම සඳහා රුපියල් මිලියන 100ක් වටිනා නිවාස මූල්‍යාධාර ප්‍රදානය කිරීමේ අවස්ථාවට ප්‍රධාන ආරාධිතයා ලෙස සහභාගි වූයේ ජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශය.”සජිත් ප්‍රේමදාස මහත්මයා අපට බොරු චෝදනා එල්ල කරනවා. 1960, 1970 දශකවලදී එවකට නිවාස අමාත්‍යවරයාව සිටි පීටර් කෙනමන් මහතා විශාල නිවාස වැඩපිළිවෙළක් ක්‍රියාත්මක කළා. යාපනය මහල් නිවාස වැඩපිළිවෙළ ක්‍රියාත්මක කළේ එතුමා. මාලිගාවත්ත මහල් නිවාස සංකීර්ණය ආරම්භ කළේ එතුමා. මොරටුව සොයිසාපුර නිවාස ක්‍රමයත් පීටර් කෙනමන් මහතා ආරම්භ කළ එකක්. 1977 ආණ්ඩුව වෙනස් වුණා. එම වැඩපිළිවෙළ එතැනින් නතර වුණා. රණසිංහ ප්‍රේමදාස හිටපු ජනාධිපතිතුමා අලුත් ආණ්ඩුවේ නිවාස ඇමැති වුණා. එතුමා කෙනමන් ඇමැතිවරයාගෙ නිවාස වැඩපිළිවෙළ වෙනත් නමකින් ඉදිරියට ගෙන ගියා. පීටර් කෙනමන් මහතා තමයි මා ඉහත පෙන්වා දුන් ආකාරයට නාගරික බල ප්‍රදේශවල වැඩි කොටසක මහල් නිවාස ඉදිකොට තිබෙන්නේ. බලන්න අපි වැඩක් කරනකොට පීටර් කෙනමන් මැතිතුමාගේ පවුලේ අයගෙන් අපට මෙහෙම බොරු චෝදනා එල්ල වෙන්නෙ නැහැනේ.””1979 – 1995 කාලයේ තමයි ප්‍රේමදාස මැතිතුමාගේ නිවාස වැඩපිළිවෙළ ක්‍රියාත්මක වූයේ. පළමුව නිවාස ලක්ෂයේ වැඩපිළිවෙළ දෙවනුව නිවාස දසලක්ෂයේ වැඩපිළිවෙළ, තෙවනුව නිවාස පහළොස් ලක්ෂයේ වැඩපිළිවෙළ. ඒ අනුව 1995 වන විට නිවාස විසිහය ලක්ෂයක් ඉදිවෙලා තිබිය යුතුයි. ඔය එක ගෙදරක 4 දෙනා බැගින් ජීවත් වෙනවා කියලා හිතුවොත් අද, එක්කෝටි හාරලක්ෂයක් රණසිංහ ප්‍රේමදාස මහත්මයා හදපු ගෙවල්වල ජීවත් වෙන්න ඕනෙ. ඒ කියන්නේ ශ්‍රී ලංකාවෙ ජනගහනයෙන් හරි අඩක් අද ප්‍රේමදාස මහත්මයා හදපු ගෙවල්වල ජීවත් වෙන්න ඕනෙ. මම කියන්නෙ නැහැ ප්‍රේමදාස මහත්මයා බොරුවක් කළා කියලා.” විමල් වීරවංශ අමාත්‍යවරයා සජිත් ප්‍රේමදාස මහතාගේ බොරු චෝදනාවලට දීර්ඝ පිළිතුරක් ලබා දුන්නේ එසේය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=ab1209027</link>
    <topic>රටවල් 54ක් එක් කරන පොදුරද මහ සමුළුව</topic>
    <author>- සරත් පෙරේරා</author>
    <content>පොදු රාජ්‍ය මණ්ඩලීය පාර්ලිමේන්තු සංගමයේ 58 වැනි මහා සමුළුව මේ මස 7 වැනිදා සිට 15 වැනිදා දක්වා කොළඹ දී පැවැත්වේ.ප්‍රධාන සමුළුව 11 වැනිදා උදේ 9 ට ‘නෙළුම් පොකුණ මහින්ද රාජපක්ෂ රඟහලේදී’ මහින්ද රාජපක්ෂ ජනාධිපතිතුමන්ගේ ප්‍රධානත්වයෙන් පැවැත්වෙයි.සමුළුවට පොදු රාජ්‍ය මණ්ඩලයට අයත් රටවල් 54 ක කතානායකවරු, මන්ත්‍රීවරු, පාර්ලිමේන්තු මහලේකම්වරු ඇතුළු 800 කට වැඩි පිරිසක් සහභාගි වන බව මෙවර සමුළුවේ සංවිධායක කමිටු සභාපති වශයෙන් කටයුතු කරන නියෝජ්‍ය කතානායක චන්දිම වීරක්කොඩි මහතා සිළුමිණට පැවැසීය. කතානායක චමල් රාජපක්ෂ මහතාගේ අනුශාසන මත මෙම සමුළුව සංවිධානය කෙරේ.මෙවර සමුළුවේ තේමාව වන්නේ ‘අනාගතය උදෙසා අර්ථාන්විත පොදු රාජ්‍ය මණ්ඩලයක් තහවුරු කිරීම’ යන්නයි.යුද්ධය නිමා වී සාමය උදාවීමෙන් පසුව මෙතරම් විශාල රාජ්‍යතාන්ත්‍රිකයන් පිරිසක් කොළඹට එක්වන ප්‍රධාන අවස්ථාව මෙම සමුළුව බව පෙන්වා දුන් නියෝජ්‍ය කතානායකවරයා මේ රටේ සැබෑ තත්ත්වය ඔවුන්ට වටහා දීමට මෙය ශ්‍රී ලංකාවට හොඳ අවස්ථාවක් වනු ඇතැයි ද කීය. ප්‍රධාන සමුළුව නෙළුම් පොකුණ මහින්ද රාජපක්ෂ රඟහලේ දී පැවැත්වෙන අතර අනෙකුත් වැඩමුළු හා රැස්වීම් වාර සිරිමාවෝ බණ්ඩාරනායක සම්මන්ත්‍රණ ශාලාවේ දී පැවැත්වෙනු ඇත.මෙවර 58 වැනි පොදුරාජ්‍ය මණ්ඩල පාර්ලිමේන්තු සංගම් සමුළුව කොළඹ දී පැවැත්වීම ලබන වසරේ ශ්‍රී ලංකාවේ දී පැවැත්වෙන පොදුරාජ්‍ය මණ්ඩල රාජ්‍ය නායක සමුළුවට ද හොඳ පසුබිමක් සැකසීමට සමත් වනු ඇත.ශ්‍රී ලංකාවේ පොදුරාජ්‍ය මණ්ඩල පාර්ලිමේන්තු සංගම් සමුළුව මෙවර පැවැත්වෙන්නේ තෙවැනි වරටය. මෙම සමුළුවට රටවල් 54 ක පොදුරාජ්‍ය මණ්ඩල පාර්ලිමේන්තු සංගම් ශාඛා 179 ක් සහභාගිවීමට නියමිතය. සුගිය වසරේ ලන්ඩනයේ පැවැති පොදුරාජ්‍ය මණ්ඩල පාර්ලිමේන්තු සංගම් සමුළුවේ දී සභාපති වශයෙන් පත්කර ගත් ශ්‍රී ලංකා පාර්ලිමේන්තුවේ කතානායක චමල් රාජපක්ෂ මහතා මේ වසරේ සංගමයේ සභාපති ලෙස කටයුතු කරයි.සමුළුවට සහභාගි වන නියෝජිත පිරිස කොග්ගල, සීගිරිය, මහනුවර වැනි ප්‍රදේශවල ද සංචාරය කිරීමට නියමිත අතර නියෝජිතයන්ගෙන් ඉල්ලීමක් ඉදිරිපත් වුවහොත් උතුරු, නැගෙනහිර සංචාරයට ද ඔවුන්ට අවස්ථාව ලබා දෙන බව නියෝජ්‍ය කතානායකවරයා කීය. මෙම සමුළුවට ශ්‍රී ලංකා ඉදිරිපත් කර ඇති යෝජනාවක් වන්නේ අනාගත පරපුර සෞඛ්‍ය, අධ්‍යාපන හා වෘත්තිය පුහුණු අංශවලින් ශක්තිමත් කරමු යන්නයි.විදේශ හා පොදුරාජ්‍ය මණ්ඩල කටයුතුවලට පාර්ලිමේන්තු සහභාගිත්වය ප්‍රමාණවත් ලෙස ලබා ගැනීම, ගැටුම් නිරාකරණය හා සාමය ගොඩනැඟීමට පාර්ලිමේන්තු මන්ත්‍රීවරුන්ගේ සහභාගිත්වය, ත්‍රස්තවාදයෙන් ප්‍රජාතන්ත්‍රවාදයට සාමයට හා රටවල ආරක්ෂාවට ඇති තර්ජන හා තරුණ විරැකියාවට විසඳුම් සෙවීම වැනි කරුණු ගණනාවක් ගැන මෙම සමුළු වාරයේ දී සාකච්ඡා පැවැත්වීමට නියමිතය.නූතන දේශපාලනයෙහිලා සමාජ මාධ්‍යයේ වගකීම යන්න අවසාන සමුළු වාරයේ තේමාවක් වනු ඇත.- සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209026</link>
    <topic>සසුන’ඹර එකලු කළ වේවැල්දෙණියේ මහ නාහිමි</topic>
    <author>සංවාදය - රමණී සුබසිංහ</author>
    <content>සිය වසකටත් අධික කාලයක් සසුන’ඹර එකලු කළ, ශ්‍රී ලංකා රාමඤ්ඤ මහා නිකායේ දොළොස්වන මහ නායක පදවිය හෙබවූ අපවත් වී වදාළ අතිපූජ්‍ය වේවැල්දෙණියේ මේධාලංකාරාභිධාන මහ නායක ස්වාමීන්ද්‍රයන් වහන්සේ වයස අවුරුදු සියය ඉක්මවා තිබියදීත් මාධ්‍ය සමඟ ඉතා සුහදව සාකච්ඡා කළහ. සිළුමිණ මාධ්‍යවේදිනියක සමඟ කළ මාධ්‍ය සාකච්ඡාව උන්වහන්සේ ගේ අවසන් මාධ්‍ය සාකච්ඡාව විය. එය මෙසේ පළකර සිටිමු.මහනායක හාමුදුරුවනේ, ඔබ වහන්සේ පැවිදි දිවියට ඇතුළත් වුණේ අවුරුදු 13 ක් තරම් කෙළි සෙල්ලමට සිත යොමු වන වයසේදී. ඔබ වහන්සේ පැවිදි වීමට අදහස් කෙළේ ඇයි.නාගස්ඇල්ලේ විවේකාරාමය අපේ ගම් පළාතේ තිබුණු රාමඤ්ඤ නිකායේ පන්සලක්. ඒ කාලේ එහි වැඩ සිටියේ වාද්දුවේ ධම්මදින්න හාමුදුරුවෝ. ගොටු අත්තත්, පාත්තරෙත් අරගෙන උන්වහන්සේ පිණ්ඩපාතෙ වඩින සැටි මම බලාගෙන හිටියෙ හරිම ආශාවෙන්. කවදා හෝ ඒ තත්ත්වයට පත්වෙන්න මටත් ආශාවක් ඇති වුණා. ධම්මදින්න හාමුදුරුවන්ගේ ශාසනික සේවය ඉතාම ඉහළයි. ගමේ දරුවො පන්සලට ගෙන්වා ගෙන උන්වහන්සේ ශ්ලෝක පොත් කියවනවා. ඒ කටහඬ බොහොම මිහිරියි. උන්වහන්සේ මිහිරි හඬින් ශ්ලෝක කියවන කොට මහණකම පිළිබඳ බලාපොරොත්තු තව තවත් වැඩි වුණා. පන්සල ඇසුරේ නිරන්තර බණ දහම් ශ්‍රවණය කරමින් හැදි වැඩුණ මම බොහොම සතුටින් පැවිදි දිවියට ඇතුළත් වුණා.ඔබ වහන්සේ රටට වැඩදායී ශිෂ්‍ය භික්ෂුන් වහන්සේ විශාල පිරිසක් සම්බුද්ධ ශාසනයට දායාද කර තිබෙනවා?සම්බුද්ධ ශාසනයට, රටට, ජාතියට වැඩදායී උගත් ශිෂ්‍ය පිරිසක් බිහි කිරීම මගේ මූලික අරමුණක් වුණා. අද විශ්ව විද්‍යාල අධ්‍යාපනය ලබා, තවත් උසස් උපාධි ලබා ධර්ම ශාස්ත්‍රීය සේවාවන් හි නිරත වන ශිෂ්‍ය භික්ෂුන් වහන්සේ විශාල පිරිසක් මට ඉන්නවා. ඒ සතුටත් මා ලද භාග්‍යයක්.ශාසනික හා සමාජයීය වශයෙන් සුවිශේෂී සේවාවන් රැසක් ඉටු කරන්නට ඔබ වහන්සේ ඇප කැප වූ බව පැවසෙනවා.රටේ විවිධ ප්‍රදේශවල විහාරස්ථාන රැසක් පිහිටුවීමට මුල් වී කටයුතු කළ නිසා ආගමික හා ශාසනික වශයෙන් විශාල සේවයක් කරන්නට හැකි වුණා. නුවරඑළිය, අනුරාධපුර, හල්පේ, අම්පාර, නැලිගම, හලුගම, නාවාන, කොස්ඇටදෙණිය ආදි ප්‍රදේශවල වෙහෙර විහාර රාශියක් මගේ මූලිකත්වයෙන් ඉදිකරන්නට හැකි වුණා. ඒ වගේම මීරිගම ඩී. ඇස්. සේනානායක ජාතික පාසල, බලනව කනිෂ්ඨ විද්‍යාලය, වේවැල්දෙණිය මහා විද්‍යාලය, ශාසන වර්ධන දහම් පාසල ඇරැඹුණේත් මගේ මූලිකත්වයෙන්. මේ පාසල් නිසා මේ ප්‍රදේශවල විශාල අධ්‍යාපනික ප්‍රබෝධයක් ඇති වුණා.උපත : 1909 දෙසැම්බර් මස 07 දින හාපිටිගම, උඩගහපත්තුවේ, වේවැල්දෙණිය මිල්ලවල ග්‍රාමයේ දී. මව : රාජපක්ෂ විතාරණලාගේ ලියඟුහාමි මහෝපාසිකාව පියා : සිංගන්කුට්ටිආරච්චිගේ ඉසන් අප්පුහාමි මහෝපාසක ගිහි නම : බෙන්ජමින් අප්පුහාමි පාසල් අධ්‍යාපනය : වත්මන් තෝලංගමුව මධ්‍ය මහා විද්‍යාලය (එවකට කනිෂ්ඨ පාඨශාලාව ලෙස හැඳින්විණි) පැවිදි වීම : 1922 මැයි මස 26 අනුරාධපුර අභයගිරි විහාරයේ දී. මහෝපාධ්‍යාය කදිරාගම සුමනසාර නා හිමි සහ අනුරාධපුර අභයගිරි විහාරාධිපති කත ළුවේ සීලවංශ ස්වාමීන් වහන්සේ ගේ ආචාර්යත්වයෙන් හා උපාධ්‍යායත්වයෙන්. මීරිගම ශාසනවර්ධන පිරිවෙන් විහාරයට වැඩම කිරීම : 1926 ජනවාරි මස 01 දා මූලික පැවිදි අධ්‍යාපනය : තම ගුරු දේවයන්ගෙනි. නිට්ටඹුව විද්‍යානන්ද මහ පිරිවෙනට ඇතුළත් ව එහි දී උසස් අධ්‍යාපනය. (තර්ක, දර්ශන, අභිධර්මය ආදි විෂ යයන්) උපසම්පදාව : 1930 ජුනි මස 16 හාපිටිගම කෝරළයේ, මා ඔයේ ලෝලුවාගොඩ, ඉඹුල්ගොඩ, ඉඹුල්ගහමංකඩ උදකුක්ඛේප සීමා මාලකයේ දී. එම වසරේ පැවති විශේෂ උපසම්පදා විනය කර්මයක දී අධි ශීල උපසම්පදාව ලැබීම. 1950 වර්ෂය ප්‍රථම වරට ශ්‍රී ලංකා රාමඤ්ඤ මහා නිකායේ සංඝ සභාවෙන් පාලන කටයුතුවලට දායක වීම. 1976 වර්ෂය ප්‍රථම වරට දඹදිව සිද්ධස්ථාන වන්දනාව පිණිස වැඩම වීම. 1993 වර්ෂය බුද්ධ ශාසන උත්තරීතර සභාවේ සාමාජිකයකු ලෙස පත්වීම. 1998. 01. 03 ශ්‍රී ලංකා රාමඤ්ඤ මහා නිකායේ පුරප්පාඩු වූ මහා නායක ධුරයට කාරක සංඝ සභාවේ සමනච්ඡන්දයෙන් නම් කිරීම. 1998. 03. 28 ශ්‍රී ලංකා රාමඤ්ඤ මහා නිකායේ, පයාගල ධර්මගුප්ත පිරිවෙන් මූල මහා විහාරයට රැස් වූ පාලක සංඝ සභාව විසින් මහනායක පදවිය ස්ථිර කරනු ලැබීම. 1998. 08. 23 කොළඹ නිදහස් චතුරස්‍රයේ දී, එවකට ජනාධිපතිතුමිය විසින් ශ්‍රී ලංකා රාමඤ්ඤ මහා නිකායේ 12 වැනි මහා නායක පදවිය පිළිබඳ ශ්‍රී සන්නස් පත්‍රය පිළිගැන්වීම. සම්මාන උපාධි 1. බුරුම රජය මඟින් “අග්ගමහා සද්ධම්ම ජෝතිකා ධජ” සම්මාන නාමෝපාධිය 2. පාලි බෞද්ධ විශ්ව විද්‍යාලයෙන් ‘සාහිත්‍ය චක්‍රවර්ති’ සම්මානය 3. විද්‍යාලංකාර පිරිවෙනින් ‘ධර්ම ශාස්ත්‍ර ශිරෝමණී’ සම්මානය 4. ස්වනිකාය මඟින් ‘ශාසන ශෝභන ශ්‍රී සද්ධර්ම වගීශ්වරාචාර්ය සිරි සරණංකරෝපසේන වංශාවතංස’ සම්මානය 5. අමරපුර මූලවංශික මහා නිකාය විසින් ‘ත්‍රිපිටක වාගීශ්වරාචාර්ය’ ගෞරව සම්මාන උපාධිය පිරිනැමීම. 2012-08-29 - අපවත් වී වදාළහ.අද ශ්‍රී ලංකා රාමඤ්ඤ මහ නිකායේ උත්තරීතර මහ නායක පදවිය දරන්නේ ඔබ වහන්සේ.මා මුලින්ම නිකායේ පාලන කටයුතුවලට එක් වුණේ 1950 අවුරුද්දේ, ඒ මීරිගම ප්‍රාදේශීය සංඝ සභාවෙන්. එදා සිට වසර ගණනාවක් නිකායේ විවිධ තනතුරු දරමින් සිට 1987 දී නිකායේ අධිකරණ නායක පදවියට පත්වුණා. අපේ නිකායේ මහ නායකව වැඩසිටි පොත්තේවෙල ශ්‍රී පඤ්ඤාසාර මහ නායක ස්වාමීන්ද්‍රයන් වහන්සේ අපවත් වීමෙන් පස්සෙ 1998 ජනවාරි 03 දා හක්මන, පොත්තෙවෙල ජිනරාජ පිරිවෙනට රැස් වූ කාරක සංඝ සභාව වැඩ බලන මහ නායක පදවියට මා පත්කර ගත්තා. පොත්තේවෙල දී නම් කරන ලද වැඩ බලන මහ නායක පදවිය පයාගල පිහිටි ශ්‍රී ලංකා රාමඤ්ඤ මහා නිකායේ ධර්මගුප්ත පිරිවෙන් මූල මහා විහාරයේ දී සම්මත කර ගත්තා. පාලක සංඝ සභාව 1998 මාර්තු මාසෙ 28 දා මහනායක ලෙස මා පත්කර ගත්තා.මහනායක හාමුදුරුවනේ, බෞද්ධාගමික සිරිත් විරිත් අනුව පෝෂණය වූ අපේ උදාර සංස්කෘතිය දවසින් දවසම විනාශ වෙමින් පවතින බවට බොහෝ දෙනා චෝදනා නඟනවා. මේ තත්ත්වය පිළිබඳ ඔබ වහන්සේ ගේ අදහස කුමක් ද?බෞද්ධයා කියන්නේ තිසරණ සරණ ගිය පුද්ගලයාටයි. නිති පංචශීලය රකිමින්, ආගමානුකූලව ජීවත්වන එවැනි පුද්ගලයකු අතින් සමාජ විරෝධී, ආගම් විරෝධී, සංස්කෘතික විරෝධී ක්‍රියාවක් සිදුවන්නේ නෑ. බෞද්ධ සාර ධර්ම හා ගුණ වගාවන් අපේ සමාජයෙන් ඈත් වෙමින් පවතින බව සත්‍යයක්. බුදුරජාණන් වහන්සේ දේශනා කොට වදාළ ශ්‍රී සද්ධර්මය පිළිබඳ අල්ප අවබෝධය හා අනවබෝධය ඊට ප්‍රධානතම හේතුවයි. මෙවැනි අය සැබෑ බෞද්ධයින් නොවෙයි. නාමික බෞද්ධයින් පමණයි. මෙවැනි යුගයක බාල, මහලු, වැඩිහිටි කොයි කාගේත් බුද්ධාලම්භන පී‍්‍රතිය වැඩි වන අයුරින් දහම් පොතපත වැඩි වැඩියෙන් සම්පාදනය වීම කාලීන අවශ්‍යතාවයක්.සංස්කෘතික පරිහානිය ගැන විවිධ මත ඉදිරිපත් වුණත් අද තරුණ පරපුර අතර සුවිශේෂී ආගමික ප්‍රබෝධයක් දකින්න ලැබෙනවා නේද?එවැනි ප්‍රබෝධයක් තිබීම අගය කළ යුතුයි. ඒත් සමහර දරුවන් ශාසනයට මුවා වී ලාබ ඉපයීමේ අරමුණින් ක්‍රියා කරන විවිධ ජාවාරම් කරුවන්ට හසු වෙනවා. ඔවුන් නොදැනුවත්වම ශාසනයේ දියුණුවට නොව ශාසන විරෝධී වැඩවලට හසු වෙනවා. මේ නිසා තරුණ දරුවන් හොඳ නරක, ඇත්ත යුත්ත තෝරා බේරා ගන්නට බුද්ධිමත් විය යුතුයි. හොඳ අධ්‍යාපනයක් ලැබීම, තමන් ගේ මවුපියන් ගේ ප්‍රාර්ථනාවන් ඉටු කිරීම, රටට, ජාතියට, ආගමට තම තමන්ගෙන් විය යුතු වගකීම් හරියාකාරව ඉටු කිරීම ඉතා වැදගත්. එහෙම නැතිව වංචනික පුද්ගලයින්ට හසුවෙලා ඉගෙනීමත්, ජීවිතයත් කඩාකප්පල් කර නොගන්නා ලෙස මම තරුණ දරුවන්ගෙන් ඉල්ලා සිටිනවා.විවිධ මාර්ගඵල ලැබු අය ගැන, ධර්මය විකෘති කිරීම් ගැන මේ කාලයේ නිතර අසන්නට ලැබෙනවා නේද?සමහර භික්ෂු වේශධාරීන් වගේම ගිහියොත් ශාසනය ආකූල කරන මෙවැනි ව්‍යාපාරයන් දියත් කරනවා. ඒත් මේ වගේ වංචාකාරී වැඩවලට ආයුෂ අඩුයි. සමහරු බුදු බණ වෙනස් කරනවා. ත්‍රිපිටක පොත් වහන්සේ වෙනස් කරන්නට උත්සාහ කරනවා. කාලෙන් කාලෙට විවිධ වේශයන් ගෙන් එන මේ ව්‍යාකූල තත්ත්වයන්ට හසු නොවන්නට අපේ බෞද්ධ ජනතාව බුද්ධිමත්ව කටයුතු කළ යුතුයි. කාලෙන් කාලෙට එන රැළිවලට හසුවුණොත් ඉතිරි වන්නේ පසුතැවීම පමණයි. ඒ විතරක් නෙවෙයි. මෙවැනි අවස්ථාවල දී ජනමාධ්‍ය ආයතනත් බුද්ධිමත්ව කටයුතු කළ යුතුයි. ජනතාවට නිවැරැදි තොරතුරු හරියට දෙන්නට ඔවුන් ක්‍රියා කළ යුතුයි.මහ නායක හාමුදුරුවනේ, ආගමික නායකයන් මුවාවෙන්, මිල මුදල් අපේක්ෂාවෙන් ශාසනය විකෘති කරන්නට කලින් කලට විවිධ චරිත නිර්මාණය වන්නේ භික්ෂුන් වහන්සේත්, ගිහියාත් අතර හොඳ සම්බන්ධතාවයක් නැති නිසා ද?ඒකත් ප්‍රධාන හේතුවක්. අතීතයේ ගිහි පැවිදි සම්බන්ධතාව හරිම ශක්තිමත්. එය ආගමික හා ශාස්ත්‍රීය බැඳීමක්. දැන් ඒ බැඳීම ටිකෙන් ටික බිඳ වැටෙන බව පෙනෙනවා. මෙය ආරම්භ වුණේ 50 දශකයෙන් පස්සේ. සමහර භික්ෂුන් වහන්සේ ආර්ථික, සමාජයීය හා දේශපාලනමය වශයෙන් බැඳී සිටිනවා. සමහරු යන්ත්‍ර මන්ත්‍ර ගුරුකම් කරනවා. භික්ෂුත්වයට නොගැළපෙන දේට යොමු වෙනවා. භික්ෂුන් වහන්සේ නමක් තමන්ගේ ශක්ති ප්‍රමාණයෙන් ශාසනික වත් පිළිවෙත් ආරක්ෂා කරගන්නට වගේ ම ශාසනයේ ආරක්ෂාවටත් කැපවිය යුතුයි.එවිටයි මේ ශාසනය ඊළඟ භික්ෂු පරපුරට දායාද කළ හැකි වන්නේ. ඒ වගේ ම තමන් ගේ ගෞරවයත් ශීලයත් ආරක්ෂා කර ගත යුතුයි. ගිහියන් තුළ භික්ෂුව පිළිබඳ හොඳ විශ්වාසයක් ගොඩ නැඟෙන්නේ එවිටයි. මේ සිවුරු පටිය කරේ දාන කොට කී සෑම වාක්‍යයක් ම සිහිපත් කරමින් මහණකම රැක ගන්න භික්ෂුන් වහන්සේ කටයුතු කරන්න ඕනැ. එහෙම වුණොත් කිසිම බලවේගයකට සම්බුද්ධ ශාසනය විකෘත කළ නොහැකියි.බෞද්ධ ගිහියා ගේ කාර්ය භාරය විය යුත්තේ කුමක් ද?අඩුම තරමින් පන්සිල් රකින්න ඕනෑ. බුදුරජාණන් වහන්සේ ගිහියාට පංචශීල ප්‍රතිපදාව හඳුන්වා දුන්නේ සාමකාමී, විනය ගරුක සමාජයක් ගොඩ නැඟීමේ අරමුණින්. අද බොහෝ දෙනෙක් උදේ හවස පන්සිල් ගන්නවා. ඒත් ඒ සිල් ආරක්ෂා කරන්නේ කීයෙන් කී දෙනා ද? අපේ මිනිසුන් අතරින් සාර ධර්ම ගිලිහී ගෙන යනවා. විවිධ සමාජ දුරාචාර ගැන පත්තරවල පිටු පිරෙනවා. බෞද්ධ සමාජයක සිදු නොවිය යුතු දේ සිදු වෙනවා. ධර්මය අවබෝධ කරගන්නට බැරිව අපේ මිනිස්සු අතරමං වෙලා. මේ තත්ත්වය ඉක්මනින් ම වෙනස් කළ යුතුයි. බුදු හාමුදුරුවෝ ආගමික සහජීවනය වගේ ම සමාජයීය සහජීවනයත් අගය කළා.සමාජයක යහපත් පැවැත්මට ඒ සහජීවනය අවශ්‍යයි. භික්ෂුන් වහන්සේ දැනුම් තේරුම් ඇති ගිහි පිරිස එකතු කරගෙන මේ සඳහා ප්‍රායෝගික වැඩ පිළිවෙළක් සමාජයට දෙන්න ඕනැ. අපේ බුදු හාමුදුරුවෝ දේශනා කළේ ‘ධම්මො හවෙ රක්ඛති ධම්මචාරි’ කියල. ධර්මයෙහි හැසිරෙන පුද්ගලයා ධර්මය විසින් ම ආරක්ෂා කරන බවයි උන්වහන්සේගේ දේශනාව. ඒ නිසා අපේ බෞද්ධ ගිහි ජනතාව ධර්මයට අනුව ජීවිතේ හැඩ ගස්වා ගන්නට මහන්සි වෙන්න ඕනැ. මෙලොව ජීවිතේ ප්‍රතිපත්තියක් ඇතිව ඉන්න ඕනැ.මේ අපේ රටට සමගිය සමාදානය අවශ්‍ය වී තිබෙන වෙලාවක්. අපේ බෞද්ධයෝ ජාති, ආගම්, කුලමල භේද අමතක කරලා පක්ෂ භේද අමතක කරල කටයුතු කරන්න ඕනැ. තමන්ගේ දරුවන්ගේ අනාගතය ගැන හිතල කටයුතු කරන්න ඕනැ. අවුරුදු පන්දහසක් කල් පවතින ශාසන කාලයෙන් දැන් අඩක් ම ගෙවී ගිහින්. ධර්මය අමතක කළොත් ඉදිරියට එන කාලය භයානකයි. මේ ටික තේරුම් අරගෙන අපේ ජනතාව දැහැමි ජීවිතයක් ගත කරන්නට උත්සාහ කළ යුතුයි.සංවාදය - රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209023</link>
    <topic>අපි කැලේට රිංගුවෙ කැලේට වැඳලා අද මිනිස්සු දකින කොට කැලේ බය වෙනවා</topic>
    <author>නදීෂාණි ප්‍රියංගිකා කුලරත්න</author>
    <content>- වන්නියලැත්තෝමිහිමඬලේ සොඳුරුතම සෞන්දර්යාත්මක පාරිසරික අත්දැකීම රැගත් ‘මිහිතුරු’ පාරිසරික සඟරාව පසුගිය 27 වෙනි සඳුදා දින ලේක්හවුස් පරිශ්‍රයේදී එළිදැක්විණි. එම අවස්ථාවට සුවිශේෂත්වයක් එක් කරමින් විශ්වකීර්ති, වනස්පති වන්නියලැ ඇත්තෝ ද ප්‍රධාන ආරාධිතයකු ලෙස එක් විය.වන්නියලැත්තෝ ඒ අවස්ථාවේදී ඔහුගේ බසින් පිට කළ වචන ස්වල්පය පරිසරය පිළිබඳව කියැවෙන කවියක් වැන්න. මේ ඒ අදහස් අනුව සැකසුණු සටහනකි.“ජීවියාගේ වගේ ම මේ ලෝකයේ පැවැත්ම රඳා පවතින්නේ පරිසරය මතයි. ගහකොළ, ඇළ දොළ, මහ මුහුද, සතා සිවුපාවා, හිරු එළිය, සඳ එළිය මේ සියල්ල අතර ඇත්තේ පුදුමාකාර බැඳීමක්. ඒ බැඳීම ලෝකයේ පැවැත්ම තීරණය කරනවා.එදා අපි වනයට ඇතුළු වුණේ වනයට වැඳලා. කොළ අත්තක් එල්ලා දෙවියන්ගේ ආශිර්වාදය ලබාගනිමින්. එදා වනය අපේ පැමිණීම ගැන සතුටු වුණා. ඔවුන් දැන හිටියා. අපි කැලෑවට කිසිම ආකාරයේ හානියක් කරන්නේ නැහැ කියලා. වනයට අපි ගෞරව කළා. ඒ පරිසරයට අපි ආදරය කළා. ඒ වුණාට අද සමහරෙක් වනයට ඇතුළු වෙද්දී වනය අඬනවා. ඒ ඔවුන් තමන්ට හානියක් සිදු කරයි කියලා වනයට දැනෙන හින්දයි. එදා ගහකොළ, සතා සිවුපාවාට තිබුණු නිදහස අද අඩුයි. ඒ වුණාට ඔවුන් ඉල්ලන්නේ මිනිසාගේ කරුණාව, ආදරය, ගෞරවයයි.ලෝකය අද ගමන් කරන්නේ මුදල් පසුපසයි. මේ සමාජය තරගකාරී වෙලා. මිනිස්සු මුදල් උපයන ක්‍රම වලට විතරක් යොමුවෙලා. මේ තරගකාරී සමාජය මට පෙනෙන්නේ මුදලට වහල් වූ සමාජයක් කියලයි. සරලම උදාහරණයක් විදිහට වන සත්තු තමන්ට අවශ්‍ය ප්‍රමාණයට විතරයි කෑම සොයා ගන්නේ. බඩගිනි වුණ තරමට, බඩගින්න නිවාගන්න කනවා මිසක් නාස්ති කරන්නෙ නෑ. ඒ වුණාට මිනිස්සු ඊට වඩා වෙනස්. ඔවුන් හැම දෙයක් ම එකතු කරන්නේ අදට විතරක් නෙමේ. තවත් අවුරුදු ගාණකට ඇතිවෙන්න හැම දෙයක් ම එකතු කරනවා. තමන් ගැන හිතනවා මිසක් පරිසරය ගැන හිතන්නේ නැහැ. ඒ හින්දයි පරිසරය විනාශ වෙන්නේ.පරිසරය ආරක්ෂා කිරීම මිනිසාගේ ආරක්ෂාවටත් හේතු වෙනවා. නමුත්, අද වෙලා තියෙන්නේ ඊට හාත්පසින් ම වෙනස් දෙයක්. පරිසරය ආරක්ෂා කර නොගන්න නිසා අද වෙනකොට අපේ විනාශය අපි විසින් ම ඇති කරගෙන.ලේක්හවුස් ප්‍රකාශනයක් වූ ‘මිහිතුරු’ සඟරාවේ මංගල කලාපය වන්නියලැත්තන්ට ලේක්හවුසියේදී පිළිගැන්වූ මොහොතඒ විනාශය ගැන හිතලා කාටවත් දොස් කියන්න බැහැ. ඒකට අපි හැමෝම වගකියන්න ඕනේ. පරිසරය ආරක්ෂා කර ගන්නට දැනටමත් අපි ප්‍රමාද වැඩියි. මේ ගැන හිතන්න තිබුණේ තව කාලයකට කලින්. එහෙම වුණා නම් මෙතරම් විනාශයක් පරිසරයට වෙන්නෙ නැහැ.පරිසරය විනාශ කිරීමේ පල විපාක දැනටමත් අපි ගෙවනවා. අද හැමෝම කියන්නේ මේ ලෝකේ ශීඝ්‍රයෙන් දියුණුවෙනවා කියලා. යන්ත්‍ර සූත්‍ර හැදෙනවා. ගොඩනැඟිලි ඉදිවෙනවා. අලුත් අලුත් දේ සොයාගන්නවා. ඒ වුණාට දියුණුව කියලා කියන්නේ පරිසර විනාශය කියලයි මට හිතෙන්නේ. අපි දියුණුවෙන්නේ පරිසරය විනාශ කරගෙන. ඒ හින්දා ඊට දඬුවම් විඳින්න වෙන්නෙත් අපිටමයි. අපි අද ලොකු කුඩා භේදයකින් තොරව ඒ දඬුවම විඳිනවා.අද හුඟක් වෙලාවට මුදල් වියදම් කරන, පල ප්‍රයෝජනයක් නැති ක්‍රියා රැසක් මිනිස්සු සිදු කරනවා.කුඩා දරුවකුගේ උපන් දිනයක් වෙනුවෙන් සාද පවත්වනවා. පරිසරය විනාශ කරලා, මිනිස්සු තමන්ගේ හිත් සතුටු කරගන්න හදනවා. කෑම බීම වලින් පිරිලා. අනවශ්‍ය ශබ්ද ගොඩක් මැද ඒ වෙලාවට විතරක් සෑහෙන විනෝදයක් ලබනවා. ඒ වුණාට එතැනදී පරිසරයේ පැවැත්ම සුරක්ෂිත වෙන්නේ නැහැ. මම දකින විදිහට අපේ පැවැත්ම සුරක්ෂිත කර ගැනීමට නම්, අනවශ්‍ය සාද පවත්වනවා වෙනුවට පරිසරයට හිතකාමී දෙයක් කරන්න පුළුවන්. දරුවකුගේ උපන් දින සාදයකදී එක පැළයක් සිටුවනවා නම්, ඒක අනාගත පරපුරට කරන ආයෝජනයක්. ඒ දරුවා හැම උපන් දිනයකටම එක පැළයක් සිටුවනවා නම්, දරුවගේ වයස අවුරුදු පනහ වෙද්දී ගස් පනහක් හිටවලා. එක පවුලකින් දරුවෝ දෙන්නෙක් තුන් දෙනෙක් මේ විදිහට උපන් දිනය සැමරුවොත්, පරිසරයේ අනාගත පැවැත්ම සුරක්ෂිත වේවි.”පරිසරය හා නිරතුරුව හිඳිමින් ගස්වැල්, සතා සිවුපාවාට මහත් සේ ගෞරවයක්. ඇල්මක් දක්වන විශ්වකීර්ති, වනස්පති, ආදිවාසී නායක ඌරුවරිගෙ වන්නිලෑ ඇත්තන්ගේ හැඟුම්බර අදහස් ගොනු වූයේ ඒ ආකාරයෙන්.ආදී වාසී බසින් කළ කතාව ඉතා රමණීය ලෙස සිංහල බසට නැංවුණේ වන්නියලැත්තන්ගේ වරිගයේ තරුණයෙකි.නදීෂාණි ප්‍රියංගිකා කුලරත්නඡායාරූප - නිශ්ශංක විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209022</link>
    <topic>සුරූපිනිය රෝහලට නාගයා සතුන් වත්තට</topic>
    <author>සුභද්‍රා දේශපි‍්‍රය</author>
    <content>නාගයකු සමග සිටි නළඟනගේ කතාවරූමත් නළඟනක් නාගයකු ඇඟෙහි දවටාගෙන රිද්මයකට අනුව ඇගේ මිනි කිංකිණි සොළවා නටන්නීය. බමන මතින් සිටින්නෝ අඩ අඳුරේ වැයෙන සුමිහිරි ගී නදට වශීි වී බලා සිටිති. මදු බඳුනට වශී වූවෝ නාගයා ඇඟේ දවටාගෙන රඟන ඇගේ රැඟුමට වශි වෙති. එහෙත් ඇය අසළටවත් යන්නට බිය වෙති. සමාජ ශාලාවේ මීවිත තොල ගාමින් නැටුමට වශී වූවෝ මධ්‍යම රාත්‍රිය පසු වීමෙන් අනතුරුව නිවෙස් කරා යෑමට පිටත් වූහ. නළඟන ගොබයෙන් අල්ලා ගත් නයා අතැතිව සමාජ ශාලාවේ ඈත කෙළවරක වූ අසුනකට බර දී හිඳගත්තාය. සුපුරුදු ලෙස ඇය නාගයා තම සිරුරේ දවටාගෙන සමාජ ශාලාවේ අසුන උඩම තද නින්දට වැටුණාය.සැප නින්දේ පසුවූ ඇයව සමාජ ශාලාවේ සිටියවුන්ට නම් සුවිශේෂී දසුනක් නොවීය. මේ සිදුවීම අතීතයේ සිදුවූ මධුපාන උත්සවයක වැනුමක් යැයි ඔබට සිතෙනු ඇත. එහෙත් අගනුවර සමාජයේ සුපිරි පන්තියට අයත් රාත්‍රී සමාජ ශාලාවක් තුළ අපේ කාලයේ සිදුවූ සුවිශේෂී සිදුවීමක් යැයි කිවහොත් ඔබ මවිතයට පත් වනු ඇත. එමෙන් ම ගොබයෙන් අල්ලා නාගයකු නිතර ඇඟෙහි දවටාගෙන සිටින නළඟන දුටු විගස ඔබ ඊටත් වඩා විස්මයට පත් වනු ඇත. අගනුවර ආසන්නයේ සමාජ ශාලාවක ඇය අගනුවරින් දුර බැහැර ප්‍රදේශයක පදිංචිකාරියකි. ඇය නාගයා ඇඟෙහි දවටාගෙන සමාජ ශාලාවේ රඟති. නාගයා සිප ගැනීමටත් ගොබයෙන් අල්ලාගෙන සුරතල් කිරීමටත් පුරුදුව සිටියාය.කොල්ලුපිටිය පොලීසියට ලැබුණු තොරතුරක් අනුව රාත්‍රී සමාජ ශාලාවට ඇතුළු වන විටත් ඇය නාගයා පෙන ගොබයෙන් අල්ලාගෙන ඇගේ සිරුරේ දවටාගෙන සිටි බව පැවැසෙයි. පොලිස් කණ්ඩායම විසින් නින්දට වැටී සිටි ඇය අවදි කළහ. නාගයා ඇගේ සිරුරෙන් ඉවත් කොට අසල තිබු පෙට්ටියකට දමන ලෙස ඉල්ලා සිටියහ. ඇය එයට විරෝධය පෑවාය. ඉන් අනතුරුව පොලිස් අණට කීකරු වූවාය.ඇයව අත්අඩංගුවට ගත් පොලිස් නිලධාරීන් නාගයා අඩංගු පෙට්ටියත් සමඟ පොලීසියට ගෙනැවිත් තිබිණි. පොලීසියට ගෙන ඇයට සිදුවූ දේ පිළිබඳ එතරම් වැටහීමක් නොතිබිණි. පොලීසියට ගෙන ආ අවස්ථාවේ දී ද ඇය නාගයා සිප ගැනීමටත් ස්පර්ශ කිරීමටත් පටන් ගත්තාය. දකින අය මවිතයට පත්වන මේ දසුනින් පොලිස් නිලධාරීහු ද මවිතයට පත්වූහ.සමාජයේ එක්තරා ජන කණ්ඩායමක් නයි නැටවීම තම වෘත්තිය කැර ගත්තා. ඔහු සිරුරේ දවටාගෙන නාගයා සමඟ රැඟුම් පාති. එහෙත් සුරූපි නළඟනක් විසින් සිදු කරනු ලබන රැඟුම් සහ නාගයා සමඟ පවත්වන මේ සමීප ඇසුර පිළිබඳ බොහෝ ගැටලු මතු වී තිබිණි. මදුවිතින් මත් වී ඇය නාගයා සමඟ රඟන රැඟුම සමාජ ශාලාවට පැමිණෙන්නවුන් ද මවිතය පත් කරනු ඇත.ඇය අත්අඩංගුවට පත්වීමෙන් අනතුරුව ද ඇය පෙට්ටියේ බහා ගත් නාගයා තම සුරත මතම රඳවා ගත්තාය. ඇගේ අතින් නාගයා සිටි පෙට්ටිය ඉවත් කළ විට ඇය සිහිසුන්ව ඇද වැටුණාය.අපේ ඉතිහාසයේ පටන් නාගයාට හිමි වූයේ සුවිශේෂී ස්ථානයකි. නාග ගෝත්‍රය ද අනෙකුත් ගෝත්‍රිකයන්ට වඩා ප්‍රබල විය. ඔව්හු නාගයා ජලයට අධිපතියා ලෙස හැඳින්වූහ. නාගයාට අදත් අපේ සංස්කෘතිය තුළ බොහෝ සැලකිලි ලැබෙන්නේ ඒ නිසාදැයි නොදනිමි. තම ගේදොර අවට නිතර ගැවසෙන නාගයන් ආත්මයක් යැයි සලකමින් හිංසා පීඩා කිරීම ද සිදු නොකරති. නයි නැටවීම වෘත්තිය කරගත් ජන කොටස් අපේ සමාජයේ අදටත් දක්නට ඇත. එහෙත් රාත්‍රී සමාජ ශාලාවක් තුළ මේ සුරූපි කාන්තාවගේ රැඟුම්වලට සැමගේ අවධානය යොමු වූයේ එය එතරම් හුරුපුරුදු දසුනක් නොවන නිසා විය හැකිය.මේ නළඟනගේ සිරුරට නයි විෂ ඇතුළු වී ඇතැයි සැක කෙරෙන හෙයින් ඇය වෛද්‍ය පරීක්ෂණයක් සඳහා ඉදිරිපත් කිරීමට කොළඹ ජාතික රෝහලට ඇතුළත් කර තිබෙන අතර ඇයත් සමඟ නාගයා රෝහලට ලබා දීමට පොලීසියට කටයුතු කර ඇත. ඇය මේ නාගයා සමඟ සමාජ ශාලාව තුළ ගැවසෙන සෑම අවස්ථාවකම නාගයා සුරතේ රඳවා සුරතල් කරමින් සිටියාය. විටෙක ඇය සුරතල් බස් තෙපළමින් නාගයා සුරතල් කරමින් සිප ගත්තාය. ඇගේ සමීපයේ ම සිටි මිතුරා නාගයාය.ඇය නැටුම් ඉදිරිපත් නොකරන සෑම අවස්ථාවකදීම නාගයා ඇගේ සිරුරේ දවටාගෙන සිටියාය. ඇතැම් අවස්ථාවලදී මිනිසුන්ට වඩා සමීප සතුන් සිටී. සියල්ලෝම අප අතහැර ගිය ද කල්‍යාණ මිත්‍රයෝ බවට පත් වූ සුරතල් සතුන් අප හැර නොයයි. හාම්පුතුන් මියැදුණු විට එය දරාගත නොහැකිව මියැදෙන ඇතැම් සතුන් පිළිබඳව අපි දනිමු. සත්ත්ව ලෝකය මනුෂ්‍ය ලෝකයට වඩා අවංක යැයි අපට හැඟී යන කොතෙකුත් අවස්ථා අපට දක්නට ලැබෙයි.මේ නළඟන ඇගේ හොඳම ආරක්ෂකයා මිතුරු බවට නාගයා පත් කරගත්ත්තේ කුමන කරුණක් නිසාදැයි අපි නොදනිමු. රාත්‍රී සමාජ ශාලාවේ නැටුම් ඉදිරිපත් කරන ඇගේ සැමියාගේ විරෝධය නොතකා අගනුවරින් දුර බැහැර සිට ඇය නාගයාත් රැගෙන කොළඹට පැමිණියේ නාගයා තම ජීවනෝපාය මාර්ගයට සහයට පමණක් නොව ඇගෙත් නාගයාගේත් අතර පැවැති සමීප සබඳතාව නිසා විය හැකි බව ඇගේ හැසිරීමෙන් අපට මනාව දැකගත හැකිය.කෙසේ වෙතත් මේ සුවිශේෂී හැසිරීම ඇගේ එක්තරා මානසික රෝගී තත්ත්වයක් දැයි සොයා බැලීමට වෛද්‍යවරු කටයුතු කරති. ඇගේ අසල සිටි සමීපතම මිතුරා මේ වන විට දෙහිවල සත්ත්වෝද්‍යානයට භාර දී ඇත. ඒ ඌගේම ලෝකයට යෑමට වුණද දුක සැප දෙකෙහිම සිටි මිතුරු තුමෝ වෙන් වීමේ දුක නළඟනට මෙන්ම නාගයාට ද දැනෙනු ඇත.සුභද්‍රා දේශපි‍්‍රයසුරූපී නාටිකාංගනාවියකගේ තුරුලේ පසු වූ නාගයාගේ දිග අඩි තුනත් හතරත් පමණ වෙයි. කාල වර්ණය. ඒ අතර තැනින් තැන සිරුරේ කහ ඉරි වැටි වෙනත් සාමාන්‍ය නාගයන් හා පෙනුමක් ගනී. “මාරාන්තික මෙවැනි සතුන් කිසි විටෙක හීලෑ කරන්න නම් බැහැ. කිසිම විටෙක දළ ඇති මෙවැනි සර්පයන් අතේ තියාගෙන ඉන්නත් බැහැ. ඔවුන්ගේ විෂ දළ දෙක කඩා දැමීමෙන් පසු විෂ නිෂ්පාදන ග්‍රන්ථ තරලය සෘජුව එන්නත් කළ නොහැකියි.” අධිකරණය මඟින් දෙහිවල සත්ත්ව උද්‍යානයට යොමු කරවූ ඒ නාගයා පිළිබඳ සිළුමිණට එසේ පැවසුවේ එහි අධ්‍යාපන හා මාධ්‍ය නිලධාරී නිහාල් සෙනරත් මහතාය.‘නාගයකුගේ දළ දෙක කැඩු පසුව එහි කුහරයක් පවතිනවා. උඩු ඇන්දේ ඒ කුහරය තිබෙන්නේ. විෂ යනු විකරණය වූ ඛේටයයි. සාමාන්‍ය දත්වල නම් විෂ අන්තර්ගතව නැත. එහෙත් දළ දෙක කඩා ඉවත් කළ නාගයකු වුවද කිසිවකු සපා කා ගත් ගමනින් ම පසුවුවහොත් විෂ ග්‍රන්ථින් වටා පිහිටි පේශීන් තෙරැපීමෙන් විෂ ගලා ඒම සිදුවන අතර ඉන් මරණය ළඟා කරවන්නට ද බොහෝ විට ඉඩ තිබේ. එය ස්වයං සිද්ධියක් සේ පිළිගැනීමට ලක් වී ඇත. සෙසු සර්පයන් අතර නාගයාගේ විෂ ග්‍රන්ථින් ඉහළම මාරාන්තික තත්ත්වයක පිහිටා තිබීම ද විශේෂත්වයකි. එහෙත් දියුණුම විෂ දළ පිහිටා ඇත්තේ පොළඟුන්ට බව ද එය “සොලෙනු ග්‍රයිපස්” නමින් හැඳින්වේ.සත්ත්ව උද්‍යානයේ මහජන ප්‍රදර්ශනයට තවමත් තබා නොමැති අධිකරණය මඟින් නඩු භාණ්ඩයක් බවට පත්වූ මෙම නාගයා සත්ත්ව උද්‍යානයේ ‘උරග උයන’ තුළ පසුවන බව ද ඒ මහතා වැඩිදුරටත් පැවැසීය.අමල් යශෝමන් ජයසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209024</link>
    <topic>ගිය ආත්මෙ ගැන කියන මනුජ පෙර නෑයින් දානය දෙද්දී ගෙට ගොඩවෙයි</topic>
    <author>රූපාන්ති බුලත්සිංහල</author>
    <content>අක්මීමන පැත්තෙ පුංචි ඉස්කෝලයක ටීචර් පාඩම පටන් ගත්තා. හැමෝම පාඩමට ඒකාත්මික වෙලා. ඒත් මනුජගෙන් ප්‍රතිචාරයක් නෑ. එක වෙලාවකට දුකයි. තව වෙලාවකට කේන්තියි. ඒ කොහොම වුණත් මනුජ පුතාගේ අවධානය යොමු කරගන්න කොහෙත්ම බෑ. සතියක් දෙකක් ඉවසුවා. ඒත් වෙනස් වෙන පාටක්වත් නෑ. ඇයි මෙහෙම වුණේ. මේ වයසට මොනවද කල්පනා කරන්නද? ගෙදර වාතාවරණය මොනවගේ වෙන්නැතිද? ටීචර්ට මේ හැමදෙයක් ම මතකෙට ආවා. මේ හින්දම තමයි මනුජගේ තාත්තාට එන්න කියලා පණිවිඩයක් යැව්වේ. පණිවිඩය ලද විගසම අක්මීමන ඉහළගොඩ ශ්‍රී සුමංගල ආදර්ශ විද්‍යාලයට තාත්තා දුවගෙන ආවා.අම්මා තාත්තා සමගමේ හැම දෙයකටම නිවී සැනසිල්ලෙන් විසඳගන්න ටීචර්ට ඕනෙකම තිබුණා. දරුවාගේ ගෙදර හැසිරීම් රටාව ගැන ටීචර් ඇහුවහම ඒ හැම දෙයකම අමුත්තක් ඇති බව වැටහුණා. එදා ඉඳලා වෙනදාට වඩා අම්මා අනූෂා ශාමලිත්, තාත්තා වී.පී. තිලකරත්නත්, මනුජ ගැන සැලකිලිමත් වුණා. අවුරුදු එක හමාරෙදි ඉඳලා මේ විශේෂ ලක්ෂණ පෙන්නුම් කරත් ගෙදර අයට නම් ඒ ගැන වැටහීමක් තිබුණේ නැහැ. ඒත් දැන් දැන් හිතෙන්නේ පුතා පෙර ආත්මයක් ගැන කියනවා කියලා.වෙලාවකට හිරමනේ අරගෙන වාහන එළවනවා වගේ හැසිරෙනවා. ගේ ඉස්සරහා බංකුවේ ඉඳගෙන වැඩි වෙලාවක් කරන්නේ වාහන එළවන විදිහට විවිධ ක්‍රියාකාරකම් කරන එක. සමහරදාට දවසෙම එතන. බත් කන්නෙත් එතන ඉඳගෙන. මුළු දවසෙම බංකුව උඩ. පිඟානක් අරගෙන ඒ පැත්තට මේ පැත්තට කරකවනවා. අවුරුදු දෙක හමාර වෙනකොට සමන්තුරේ ජනවිල් කියලා ගමක් ගැන කිව්වා. වාහනවල රූපමයි කොළ පුරා ඇන්දේ.දවසක් මෙහෙම කිව්වා. වාහනය හැප්පුණා මම දොර කඩාගෙන වැටුණා. මං එතන ම ඉවරයි. මේ නිසා මට හිතුණා. මේ ගැන හොයන්න රිය අනතුරකින් පෙර ආත්මේ ජීවිතේ නැතිවෙලා කියලාත් නිගමනය කරන්න පවුලේ අය පෙලඹුණා. මුලින් උඩුගම ඉස්පිරිතාලයටත් පසුව කරාපිටිය රෝහලටත් මාරු කරන්න සිද්ධ වුණ බවත් කිව්වා. දොස්තරලා මගේ ඇඟ උඩ නැඟලා පණ දෙන්න හැදුවා. ඒත් මං මැරිලා. මනුජගේ මේ කතාවල කෙළවරක් තිබුණේ නැහැ. ගෙදර අස්සකට මුල්ලකට වෙලා දුරකථනයෙන් කතා කරන විදිහට කතා කරනවා. සමහරදාට තාත්තාගේ රේසරේ අරගෙන රැවුල කපන විදිහට කපන්න ගිහිල්ලා තුවාල කරගෙන.බලාගෙන ඉන්න බැරි තැනමයි මේ ගැන හොයන්න හිතුණේ. තාත්තා තිලකරත්න තමන්ගේ යාළුවෙකුට මේ බව කිව්වා. හැමෝම එකතුවෙලා උඩුගම පොලිසියට ගියේ මීට අවුරුදු දහයකට ඉස්සෙල්ලා. උඩුගම බාර් හන්දියේ රිය අනතුරකින් මැරුණේ කවුද කියලා හොයාගන්න. ගම්වාසීන් හා පොලිස් වාර්තාවල සඳහන් පරිදි එහෙම දෙයක් වෙලා තියෙනවා. පොලිසියෙන් දුන් හෝඩුවාව අනුව තුෂාරලාගේ ගෙදර ගියා. එක පාරටම දරුවාව අඳුරාගත්තා සේ අක්කා කෙනෙක් ඇවිල්ලා මේ මගේ චූටි මල්ලි කියලා වඩා ගත්තා.අපේ ගෙදරට ලේසියෙන් යන්න බැහැ. ඇළකින් එගොඩ වෙලා යන්න ඕනෙ. බයිසිකලයෙන් යනවා නම් රවුම් පාරෙන් යන්න ඕනෙ. මේ වගේ විස්තර මනුජ කිව්වේ ගෙදර යන්න ඉස්සෙල්ලා. තව චූටි මල්ලිලා දෙන්නෙක් ගැන කිව්වා. ඒ පෙර ආත්මේ පුතාලා ගැන. ගිය ආත්මේ බිරිය යමුනා නන්දනී කියලාත් හොයා ගත්තා. හැබැයි ඉතින් ගෙදර ගිය ගමන් මනුජ අන්දමන්ද වුණා.“මේ මොකද මගේ පුතාට මතක නැද්ද?”මේ ආත්මේ අම්මා ශාමලී ඇහුවා. මනුජ ටිකක් කල්පනා කළා. “මේ ගේ නෙවෙයි. ඊට පස්සෙ තමයි ගෙදර අය කිව්වේ ගේ ගංවතුරට විනාශ වෙලා අලුත්වැඩියා කළා කියලා. ඊට පස්සෙ පිටුපස්සෙ ගෙදර ගියා. මනුජ දුවගෙන ගිහිල්ලා ගොඩ වුණේ බාගෙට හදපු උඩ තට්ටුවට.“මේ තියෙන්නෙ කෑලි”රිය අනතුරින් විනාශ වුණ වාහනයේ කෑලි මනුජ අඳුනා ගත්තා. ගෙදර තියෙන වාහන පොටෝ එකිනෙක පෙන්නුවා. එක ට්‍රිපර් එකක පොටෝ එකක් පෙන්නුවාම අනිත් ට්‍රිපර් එක ගැන ඇහුවා. හැමෝටම පුදුමයි.“කෝ නිල් පාට ට්‍රිපර් එක”“ඒක විකුණුවා”ගිය ආත්මේ අක්කා හිරුෂානි උත්තර දුන්නා. සුදුපාට කාර් එකේ පින්තූරයක් පෙන්නුවහම රතු පාට කාර් එක ගැන ඇහුවා. එතකොට කිව්වෙත් ඒක විකුණුවා කියලා.මේ වාහන ආසාව නිසාමයි තිලකරත්න මහත්මයා බයිසිකලයක් අරන් දුන්නේ. හැබැයි ඒකෙ යන්නෙත් වාහනයක් එළවනවා වගේ. ගෙදරට යන ගමනේදීත් මනුජ කිව්වේ අමුතු කතා. මේ කතාවලට අනුව එයාගේ ගිය ආත්මේ මරණය වෙනුවෙන් දානය දෙනවා. ඒකට ගමේ හැමෝම සහභාගි වෙනවා. මේ හැම දෙයක් ම ගෙදරට ගියාට පස්සෙ ඔප්පු වුණා එදා දස වසරක සැමරුමට දානෙ දෙන දවස.එදා වගේ මනුජල ගේ පවුලේ අයට වත් පොහොසත්කම් නැහැ. ඒත් හොඳින් ඉන්නවා. එදා කැලුම් අද මනුජ වෙලා. අවුරුදු දහයකට පස්සෙ නැවත උඩුගමට යන්න ලැබුණ එක වාසනාවක්. එදා ඇසුරු කළ අය අදත් මනුජ බලන්න ආවේ සෙනෙහසින්.කොහොම වුණත් මනුජ කිව්ව දේවල්වල සුල මුල ඔප්පු වෙලා ඉවරයි. අද මනුජ කියන්නේ එදා කවුද කියලා රටම දැනගත්තා.රූපාන්ති බුලත්සිංහලසුනිල් ගමගේසේයාරූ- අක්මීමන විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209025</link>
    <topic>මට, දෙව්ලොව එපා විය</topic>
    <author>සිරිලාල් කොඩිකාර</author>
    <content>මිණිකැටවලින් යුතු සුනිල් දිවසළුවක් සේ පෙනිණි මට මේ රැයෙහිදී තරු රැස බබළන අහස එ සමඟ ම දිස් විය මාගේ මනැස හමුවේ ඒ දිව සළුව ඇඳගත් දෙවඟනගේ රූ සිරිය මා කළ හා කරන කුසල් සිහිපත් වීමෙන් දෝත එකෙණහි එක්වී නැඟුණේ යොමුව අහසට “අනඟි දිවසළු ඇඳි දෙවඟනන් ගැවැසීගත් දෙව් විමනක් ලැබේවා” යනුයෙන් දෙතොල් මැතිරිණි දෙතොලින් යම්තමින් පැවැසුණු මගෙ ඒ පැතුම දෙවි සවනකට වන් බව පැහැදිලි වන්නේය මින්: “හා හා හහා හා දෙව්ලොවින් මේ ඇමැතුම” යනුයෙන් හඬක් සවනට යොමුවී කන්දුනිමි මම් “කනගාටුදායක මංමුළාවක වැටිලා” එවදන් සමඟ අහසින් ඇසුණේය මේ මේ බස්: “ දෙව්ලොව මවු කුසක පිළිසිඳ ගැනීමක් නෑ ඕපපාතික වෙනවා - මැවිලා පහළ වෙනවා “පිළිසිඳවීමකුත් ඒ නිසා නැත්තේම ය නිදසුන් සහිත ව ම මෙය තව පැහැදිලි ව කියතොත්, “නරයන් අතර හා තිරිසනුන් අතරේ මෙන් පරපුර බෝකිරීමේ කාරිය දෙව්ලොවේ නැත “ පිරිමි දෙවිවරයන් හා ගැහැනු දෙවිවරියන් යනුයෙන් දෙකොටසකගේ ඇවැසියාවක් මෙහි නැත “එ නිසා ඒ බේද නැති දේව ජනකායක් සදෙව්ලොව සිරි බලමින් නිරතුරු සැරිසරන්නේ “මේ පිළිබඳ ව තව කිව යුතු කිසිදෙයක් නැත එ නිසා නතර වෙනවා අවසර, ආයුබෝවන්!” අනේ එය ඇසුමෙන් මට දෙව්ලොව එපා විය කුමකට ද මා කළ පින්? තව දුරට කරනා පින්?සිරිලාල් කොඩිකාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209027</link>
    <topic>අධ්‍යාපන අර්බුද මතු වන්නේ කෙන්ද කන්ද කරන බලවේග නිසා ද?</topic>
    <author>සුභාෂිණී ජයරත්න</author>
    <content>නිදහස් අධ්‍යාපනය නිසා ගුණවතීලගේ, ගුණදාසලගේ දරුවන්ටත් අධ්‍යාපන මාවතේ පෙරට යාමේ අවස්ථාව හිමි විය. එසේ නොවන්නට මේ දරුවන්ට අද උරුම වන්නට තිබුණේ කුඹුරු කෙටීමත්, වෙළෙඳාමත් පමණි. නිදහස් අධ්‍යාපනයට රටම ගරු කළ යුත්තේ මේ නිසා ය.රජය ද නිදහස් අධ්‍යාපනයට ලබාදිය යුතු තැන උපරිම ආකාරයෙන් ලබා දෙන්නට උත්සාහ කරයි. ‘කොළඹට කිරි ගමට කැකිරි’ සංකල්පය වෙනසකට භාජනය කොට නගරයට පමණක් සීමා වූ ජනප්‍රිය පාසල් ගමේ ද ස්ථාපිත කරන්නේ නිදහස් අධ්‍යාපනයේ වරප්‍රසාද සැමට ලබාදිය යුතු නිසා ය.ගුණවතීලගේ ගුණදාසලගේ දරුවන්ට ගමේ පාසලෙන් නගරයට සංක්‍රමණය වීමට හැකිවී ඇත්තේ අප කවුරුත් දන්නා 5 වසර ශිෂ්‍යත්ව විභාගය නිසා ය. 5 වසරට ශිෂ්‍යත්ව විභාගයක් අවශ්‍ය නැතැයි ඇතැමුන් හඬ නැඟුව ද 5 වසරේ ශිෂ්‍යත්ව විභාගයේ සැබෑ අගය දැනෙන්නේ ගමේ කුඩා පාසල්වල ඉගෙන ගන්නා දරුවන්ට ය.මේ උසස් අධ්‍යාපන ක්ෂේත්‍රයේත්, අධ්‍යාපන ක්ෂේත්‍රයේත් ගැටලු රැසක් නිර්මාණය වූ යුගයකි. එක් පැත්තකින් ඛ ස්කෝර් අවුල, තවත් පැත්තකින් විශ්වවිද්‍යාල ආචාර්ය වැටුප් අර්බුදය, තවත් පැත්තකින් විභාගයට පලුද්දක් එක් කළ උසස් පෙළ ප්‍රශ්න පත්‍ර ගැටලු. මේ සියල්ලම යම් තාක් දුරකට අර්බුද බවට පත්ව ඇති අවදියෙක බලාපොරොත්තු නොවූ ආකාරයට පොඩිත්තන්ගේ ශිෂ්‍යත්ව විභාගය ද මේ අර්බුද ගොන්නට එකතු වූයේ ඇවිලෙන ගින්නට පිදුරු එක් කරන ආකාරයෙනි.සිතිජයට ඉහළින් ලොව දක්නා දරුවකු බිහි කිරීම මෙන් ම ආසියාවේ අධ්‍යාපන කේන්ද්‍රස්ථානය බවට ශ්‍රී ලංකාව පත්කිරීමට රජය කටයුතු කරන මොහොතක බාහිර බලවේග හරහා මේ ගැටලු කෙන්ද කන්ද කිරීමේ න්‍යාය හරහා ඉස්මතු කොට විශාල අර්බුදයක් මවා පාන්නට ද පිරිසක් සමත් වී සිටිති.මේ සියලු අර්බුද හුවා දක්වන පිරිස අතරේ කැපී පෙනෙන ලංකා ගුරු සේවා සංගමය එක් හඬින් ශිෂ්‍යත්වය පැවැති දින සවස ප්‍රකාශ කර සිටියේ රඹුක්කන, පොල්ගහවෙල, යක්කල, හම්බන්තොට ආදී ප්‍රදේශ කිහිපයක ශිෂ්‍යත්ව විභාගයේ ප්‍රශ්න කිහිපයක් කලින් පිට වී ඇති බවයි. ඒ ගොන්නට මේ වනවිට හොරණ ප්‍රදේශය ද එක්වී හමාරය. සමහරු ප්‍රශ්න පත්‍රය සම්පූර්ණයෙන් ම පිට වූ බව ප්‍රකාශ කළහ. මෙයින් ශිෂ්‍යත්ව විභාගයට ජනප්‍රිය යක්කල අනුර විදුහලට ලකුණු කිහිපයක් ද එක් විය. එය ඒ පාසලේ ජනප්‍රියත්වයට හේතු වේදැයි අපි නොදනිමු.ශිෂ්‍යත්ව විභාගයට ලියන්නේ පුංචි පහේ දරුවෝ ය. ඔවුන් මේ විභාගයට පුංචි සිත් වෙහෙසෙන්නේ වසර කිහිපයක සිට ය. උපකාරක පංති යන්නේ පාසලට පියමං කළ දා සිට ය. මේ බර මේ පොඩි සිත්වලට දරා ගන්නට අපහසු ය. එබඳු අභියෝගයකට මුහුණ දුන් මේ පුංචි දරුවන්ගේ ප්‍රශ්නය විසඳිය යුත්තේ මල් කැකුළු වන් ඔවුන්ගේ සිත් නොතැලෙන ආකාරයට බව වගකිවයුතු ගුරු සංවිධාන තේරුම් ගත යුතු ය. එසේ නැතිව එය පටු දේශපාලන වාසිවලට හරවා ගෙන කෙන්ද කන්ද කිරීමේ න්‍යාය පිහිට කර ගනිමින් නොවේ.මේ සියලු අර්බුදවල අවසානයක් ඇතැයි මෙතෙක් පෙනෙන්නට නැත. සමහරු අවසානයක් දකින්නට උත්සාහ කරන්නේ ද නැත. අර්බුදයට අදාළව ගොඩනැඟෙන ප්‍රවෘත්ති නිසා මෙවන් අර්බුදකාරී වකවානුවක් මාධ්‍ය ක්ෂේත්‍රයේ මීට කලින් තිබුණු බවක් අපට මතක නැත. මේ පුවත් සමහර මාධ්‍යවලට උණු කැවුම් මෙන් රස දැනෙන්නේ ඒ නිසා ය.නමුත් මාධ්‍යයට මෙන් ම, අධ්‍යාපන බලධාරීන්ටත්, ගුරු සංගම්වලටත් නොපෙනෙන දෙයක් ඇත. ඒ මෙයින් තැළෙන දරුවන් ය. සැවොම ඒ මේ අතට කඩ අදිති. සමහර ගුරු සංගම් මේ ප්‍රශ්නය අවුලුවමින් යන අතර අධ්‍යාපන හා විභාග බලධාරින් මෙහි යටි කූට්ටු කුමන්ත්‍රණකාරී වැඩ පිළිවෙළක් ඇතැයි චෝදනා කරති. කවුරු කෙසේ පැවැසුවත් ශිෂ්‍යත්ව විභාගයේ වරදක් සිදුවූවා ද, එය සිදුවූයේ කුමන තැනකද? වරද කළෝ කවුරුද? යන ප්‍රශ්නවලට පිළිතුරු සපයන අදාළ විමර්ශන තවමත් අවසන් නැත. විභාග කොමසාරිස් ජනරාල්වරයා අදාළ විමර්ශන බාර දී ඇත්තේ අපරාධ විමර්ශන අංශයට ය.මේ සියලු සිද්ධීන් වලට රජය වගකිවයුතු යැයි එල්ල කරන චෝදනා සාධාරණ නොවේ. මේ ප්‍රශ්න පත්‍ර පිටවූයේ අදාළ නිලධාරින්ගේ වරදින් යැයි කිව හැකි ද? එසේ පැවැසීමේ අයිතියක් ද අපිට නැත. ඒ මේ වනවිටත් අදාළ පරීක්ෂණ කටයුතු අපරාධ විමර්ශන දෙපාර්තමේන්තුව මඟින් කරගෙන යන නිසා ය. විභාග කොමසාරිස්වරයා ගෙන්, යක්කල අනුර විද්‍යාලයෙන්, පැමිණිලිකරුවන් ගෙන් ද ප්‍රශ්න කරගෙන යන බවට වාර්තාවෙයි.ශ්‍රී ලංකාවේ විභාග, අන්තර්ජාතික පිළිගැනීමට ලක්වන්නේ අපේ විභාගවල ඇති විශ්වාසනීය බව නිසා ය. “මැණිකක් රකිනා නාරජිදකු සේ” විභාග ප්‍රශ්න පත්‍ර සුරැකිය යුතු ය. ඒ කටයුතු සිදුවිය යුත්තේ ද ඉතාම රහස්‍ය ආකාරයකට ය. අධ්‍යාපන අමාත්‍යවරයා පවා විභාග දෙපාර්තමේන්තුවේ කටයුතුවලට මැදිහත් නොවන්නේ එය ගෞරවණීය ආයතනයක් නිසා ය.අප දන්නා තරමින් ප්‍රශ්න පත්‍රයක් විභාගයට පෙර ඉබේ පිටවීමේ ඉඩක් නැත. නමුත් සියයට සියයක් ම එසේ ඉඩක් නැතැයි පැවසීමට අපට නොහැකි ය. ප්‍රශ්න පත්‍රයක් සකස් කරන්නේ මනුෂ්‍යයන් ය. ඒ හා සම්බන්ධව කටයුතු කරන්නේ ද මනුෂ්‍යයන් ය. මිනිසුන් අතින් වැරැදි සිතා හෝ නොසිතා සිදුවීමේ ඉඩකඩක් තිබෙන බව තේරුම් ගත යුතු ය. කොතරම් නීති රීති යොදා විභාගයේ රහස්‍ය භාවය රැක්කත් කිසියම් දුර්වල ස්ථානයකින් විභාග ප්‍රශ්න පත්‍රවලට අදාළ කිසියම් තොරතුරක් පිටවීමට ඉඩක් තිබිය නොහැකි යැයි කිව හැකිද?“මීට පෙරත් මෙවැනි සිදුවීම් වෙලා තියෙනවා. මේ මුල් ම අවස්ථාව නොවෙයි...” සමහරු මෙසේ කීවද එසේ කියන්නට කිසිවකුට අයිතියක් නැත. වරදක් වූවා නම් කළ යුත්තේ වරදට දිගින් දිගටම සිදුවීමට ඉඩදීම නොව එය සොයා බලා නිවැරැදි කිරීමයි. මන්ද මෙය ඉහළ පිළිගැනීමක් ඇති රාජ්‍ය ආයතන වන නිසා ය. මෙය ලොව පිළිගත් අපේ විභාග හෑල්ලුවට ලක් කිරීමට ගන්නා උත්සාහයක් විය නොහැකි ද? අවසානයේ මේවායේ ගොදුරු බවට පත්වන්නේ ද අපේ දරුවන්මය. අනාගතයේදී විදේශ රටකට ගොස් මේ අපේ සුදුසුකම් යැයි පෙන්වන්නට බාධා මතු වුවහොත් අප කාට කියන්න ද?සමහරු පටු දේශපාලනඥයින් ගේ අත කොළු වී සිටිති. ඇතැම් ගුරු සංගම් අද කරන්නේ මේ අපරාධයට මුල පිරීමකි. මෙහි වරදක් සිදු නොවූවා යැයි නොකියමි. වරදක් වූවා නම් ඔවුන්ට නිසි ද¼ඬුවම් කළ යුතු ය.නමුත් මේ අර්බුදය නිසා ඇතිවන අනු ප්‍රශ්නවල බරපතළ හානියේ වගකීම ද බාරගත යුතුව ඇත. අද මේ ප්‍රශ්නය වවාගෙන කන්නෝ බහුතරයක් අධ්‍යාපනයට සම්බන්ධ අය නොවේ. දුර්වල දේශපාලනඥයින් පිරිසක් මෙය වවාගෙන කන්නට උත්සාහ ගත්තේ තමදරුවන් වෙනුවෙන් පෙනී සිටින සැබෑ ජනහිත කාමී දේශපාලනඥයන් යැයි පෙන්වා දෙන්නට ය. ශ්‍රී ලංකා නිදහස් ගුරු සංගමය, සමස්තලංකා උපාධිධාරී ගුරු එකමුතුව, නිදහස් ලංකා පුරෝගාමී ගුරු එකමුතුව ඇතුළු ගුරු සංගම් කිහිපයක් ‘ශිෂ්‍යත්ව විභාගය අවලංගු කර නැවත විභාගය පැවැත්විය යුතුයැයි නැඟෙන ඉල්ලීම තරයේ ප්‍රතික්ෂේප කරති. ඔවුහු ප්‍රකාශ කරන්නේ වැරැදි කළා නම් ඒ අයට දඬුවම් දියයුතු වුවත්, දරුවන්ට නැවත විභාගය පවත්වා දඬුවම් නොදිය යුතු බවත් ය. විශේෂයෙන් ම ඔවුන් චෝදනා නඟන්නේ චෝදනා 11 කට වැරැදි කරුවෙක් වන වෘත්තිය සමිතියක ලේකම්වරයෙකු හරහා මේ චෝදනා මතුවූ බවත් වැරැදි 11 ක් කළ අයකුට මේ ගැන කතා කිරීමේ අයිතිය නැති බවත් ය.ශිෂ්‍යත්වය අවුලක් යැයි පෙන්වා දෙන්නට පාදක කරගත් හේතු බොහොමයක් නිර්මාණය වී ඇත්තේ කටකතා පදනම් කැරගෙන ය. එවන් දේ කියූ කෙනෙක් ප්‍රශ්නයක් දුටු කෙනෙක් අවසානයේ දී සොයා ගන්නට බැරි ය. බොහෝ දෙනා තුළ කුමන්ත්‍රණයක ස්වරූපයක් දකින්නේ ඇවිළෙන ගින්නට තව තවත් පිදුරු දැමීම මඟින් ගින්න වැඩි කළ හැකි නිසා ය. මේ කුමන්ත්‍රණ හරහා අතරමං වන්නේ තම දරුවන් බව ද මේ අය තේරුම් නොගැනීම අභාග්‍යයයකි.අනුමාන ප්‍රශ්න දීම දක්ෂ ගුරුවරයකුට කළ හැකි කාර්යයකි. ඒ ඇයගේ හෝ ඔහුගේ දක්ෂතාව මත මිස කුට උපක්‍රමයකින් නොවේ. මේ පිටවූවා යැයි හැඟෙන ප්‍රශ්න එසේ අහඹු සිදුවීම් වීමේ ඉඩකඩ ද පවතී.ඒ සියල්ල අපරාධ විමර්ශන අංශයේ පරීක්ෂණවලින් පසුව දැනගැනීමට හැකි වනු ඇත. පෙර පැවති උසස් පෙළ විභාගයේද යම් යම් දෝෂ පැවැතුණි. මේ නිසා මේ විභාග කතිකාවතේදී තමන් නිවැරැදි යැයි දෑත් පිහදාගෙන ගැලවීමට විභාග දෙපාර්තමේන්තුවට නොහැකි යි.තාමත් නොපෙනෙන පරිදි විභාග දෙපාර්තමේන්තුව තුළ යම් ආකාරයක තනතුරු පසුපස හඹා යන අර්බුදයක් පැන නැඟී ඇතැයි සමහරු කියති. ඇතැමුන් තමන් විභාග කොමසාරිස් ජනරාල් තනතුරට සුදුස්සන් යැයි සිතා සීතල යුද්ධයක නියැලී සිටිති. මේ ආයතනයේ ගෞරවය හානිවීමට එල්ල වී ඇති තර්ජන අතුරින් මෙය ද එක් හේතුවක් වී ඇතැයි සමහරු පෙන්වා දෙති. විභාග දෙපාර්තමේන්තුව දැනුම සමඟ යාවත්කාලීන විය යුතු ය. විභාග ක්‍රම ගැන පුරුදු පුහුණු වූ අය අද විභාග දෙපාර්තමේන්තුව තුළ නැතැයි තවත් චෝදනාවකි. සිටින බොහෝ නිලධාරීන් දැනුමත් සමඟ යාවත්කාලීන වී නැත. එසේ නොවූ තැන ඔවුනට පහර ගැසීම පහසු ය. අඩුපාඩු තැන් දකින්න දකින්න විරුද්ධ කාරයන්ගේ පහර ගැසීම් ද වැඩි ය. මේ අඩුපාඩු වැසිය යුතුවා සේ ම විභාග දෙපාර්තමේන්තුවේ ප්‍රතිසංවිධාන කටයුතු ඉක්මන් කිරීමට ද දැන් කාලය උදා වී ඇත.විභාග ප්‍රශ්නයක් හෝ ප්‍රශ්න පත්‍රයක් පිටවීම ලෙහෙසි නැත. එසේ වුයේ නම් ඒ සඳහා වූ වගකීම බාරගත යුත්තේ විභාග දෙපාර්තමේන්තුව නොවේ ද? විභාගයක ප්‍රශ්න පිටවූවා නම් එය සිදුවූ ආකාරය ද වැරැදි දෝෂ තිබුණා නම් එය එසේ සිදුවීමටද හේතුවක් ද ඇත. මෙය තනි පුද්ගලයකුට කළ හැක්කක් නොවේ.කිහිප දෙනෙක් එක්ව එසේ කෙරුවා නම් එය සමස්ත සමාජයටම කරන ලද බලවත් අසාධාරණයකි. කවුරු හෝ කළ වරදකට මේ දරුවන් සඳහා නැවත විභාගයක් තියන්නට බල කරන්නට කිසිවකුටත් අයිතියක් නැත. විභාගය අවලංගු කර නැවත විභාගයක් පැවැත්වීමෙන් එහි වාසිය අත්වන්නේ දරුවන්ට නොවේ. පටු දේශපාලන මතවාද ඉදිරිපත් කරන සංගම්වලට මෙන් ම ඒ හරහා ක්‍රියාත්මක වන වෘත්තිය සමිතිවලට ය.මේ ආකාරයෙන් විභාග අවලංගු කරන්නට කටයුතු කළොත් විභාග දෙපාර්තමේන්තුවට කිසිදා ගැලවීමක් නොවනු ඇත. 350 කට ආසන්න විභාග කිසිදා පවත්වන්නට ද නොහැකි වනු ඇත.වරදක් සිදුවී ඇත්නම් වැරැදි කරුවන්ට දඬුවම් කරනවා හැරෙන්නට විභාග දෙපාර්තමේන්තුවේ කාර්යය ගැන විමසන්නට කුමන්ත්‍රණකාරී බලවේග වලට අයිතියක් නැත.මේ කුමන පාර්ශ්වයකට හෝ එල්ල කරන චෝදනාවක් නොවේ. රටේ සම්පත දරුවන් ය. මේ මල් වැනි දරුවන් අප ආරක්ෂා කළ යුතුය.උසස් පෙළ හෝ ශිෂ්‍යත්ව විභාගය අවුල් කරන්නට යම් පිරිසක් කටයුතු කොට ඇත්නම් එහි අනිසි ප්‍රතිඵල දරුවන්ට අත් විඳින්නට ඉඩ නොදිය යුතු ය.ප්‍රශ්න පිටවූවා නම් එහි වැරැදි කරුවන් සොයා දඬුවම් කළ යුතු ය.එය විභාග දෙපාර්තමේන්තුවේ රහස්‍ය භාවය රැකීමේ පළමු පියවර වනු ඇත. අනවශ්‍ය කලබල මතු කිරීමෙන් වන්නේ අන්තර්ජාතිකව අපේ විභාගවලට හිමි තැනට, රටට හිමි තැනට යම් තර්ජනයක් එල්ල වීම ය.පුංචි දරුවන්ගේ බලාපාරොත්තු කඳුළක් බවට පත් නොකැර මේ ගැටලුව නිවැරැදි කරගන්නට පියවර ගැනීම අදාළ අංශවල වගකීම වනු ඇත.සුභාෂිණී ජයරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209028</link>
    <topic>තමුසෙ මාර මිනිහෙක් නෙ</topic>
    <author>මහින්ද අබේසුන්දර</author>
    <content>ශ්‍රී ලංකා නිදහස් පක්ෂය කිසිම දිනෙක තනිවම රටේ බලය ඇල්ලුවේ නැත. ලංකා සම සමාජ පක්ෂය ශ්‍රී ලංකාවේ කොමියුනිස්ට් පක්ෂය සහ මහජන එක්සත් පෙරමුණ එක්ව හැදු සමඟි පෙරමුණකින් හෝ තුන් හවුලකින් හෝ රටේ බලය අල්ලා ආණ්ඩු පිහිටුවීය.ඡන්ද කාලයට දේශපාලන කතා අසන්නට නම් වමේ වේදිකාවට සවන් දිය යුතුය. වේදිකාවේ කථිකයන් විවිධාකාරය. වේගවත්ය. සමහරු අර්ථවත්ව කතා කළහ. තවත් අය ඡන්දදායකයන්ගේ සිත් වසඟ කරමින් කතා කළහ. කවුරු කතා කළත් වේදිකාවට නැතුවම බැරි කථිකයෝ කිහිප දෙනෙක් සිටියහ. එක් කෙනෙක් ස්ටැන්ලි තිලකරත්න ය. ඔහුට කියන්නේ කාඩ්බෝඩ් කොල්වින් කියාය. ඊළඟට ආර්. එස්. පෙරේරා ය. මේ සියලු දෙනාට වඩා ජනතා ආකර්ෂණයට ලක්වූයේ ශ්‍රී ලංකාවේ කොමියුනිස්ට් පක්ෂයේ දේශපාලන මණ්ඩල සහික - ඇත්ත උපදේශක කර්තෘ එච්. ජී. එස්. රත්නවීරය. ඔහුගේ නමට රත්නවීර කෑල්ල අනවශ්‍යය. එච්. ජී. එස්. කී ගමන් ඕනෑම කෙනකු දනී.ඔහුගේ කතා වේගවත් නැත. හාස්‍යය - අපහාසාත්මක නොවන උපහාසයෙන් පිරිලාය. සමහර දේශපාලන පවුල්වල අයියා යූ. ඇන්. පීය - මල්ලී ශ්‍රී ලංකාය. එහෙම අයට එච්. ජී. එස්. කියන්නේ කොටුවේ සිට පොල්ගහවෙල බලා යන පවර් සෙට් එක වගේ කියලාය. පොල්ගහවෙල යනකොට එක ඇන්ජිමකින් ඇදගෙන යයි. කොටුවට එන විට අනෙක් එන්ජිමෙන් ඇදගෙන යයි. පක්ෂ දෙකේම ඉන්නේ පක්ෂ දෙකෙන්ම වැඩ කර ගැනීමටය.1977 මැතිවරණය නිමාවට පත්විය. සමගි පෙරමුණ හෙවත් තුන් හවුල අන්ත පරාජයට පත්විය. එවර පිහිටුවූයේ යූ. ඇන්. පී. හත් හවුල් ආණ්ඩුවකි. 1977 තුන් හවුල ඡන්දය කළේ ස්ථිර ලෙස දිනන්නටය. ඒත් පරාදය. ඡන්දයෙන් පසු ‘ඇත්ත’ සංවත්සරයක් කොළඹ දී පැවැත්විණි. එහිදී දේශනයක් කළ එක්තරා ප්‍රකට හාමුදුරු නමක් (නම මතක නැත) මෙසේ කීහ.“වමේ බලවේගය ගොඩ නඟන්නට ඇත්ත පත්තරය විශාල සේවයක් කළා. ඒත් තවම ඒ පත්‍රය මුද්‍රණය කරන්නේ පරණ මැෂින්වල. නවීන මුද්‍රණ තාක්ෂණය තවමත් නෑ. ඇයි මේ පත්තරයට අවශ්‍ය මැෂින් නොගත්තේ”එච්. ජී. එස්. සිය කතාවේදී හාමුදුරුවන්ට දුන්නේ ඉතාමත් කෙටි පිළිතුරකි.“අපේ හාමුදුරුවනේ. අපි හිතාගෙන හිටියේ ඡන්ද දිනුවට පස්සේ ඇත්ත පත්තරේ ලේක්හවුස් එකේ අච්චු ගහන්නනේ.”ඒ කතාවට සියල්ලෝම සිනාසුනහ.දෙවිනුවර අතුරු මැතිවරණයට ඉදිරිපත් වූයේ රොනී ද මැල් ය. ඔහුට ආධාර පතා පැවැත්වූ රැස්වීම්වල කථිකයකු වූයේ එච්. ජී. එස්. ය. මා දෙවිනුවරට යැව්වේ රැස්වීම් වාර්තා කරන්නටය. මට දන්දෙනිය රැස්වීමේ දී එච්. ජී. එස්. මුණ ගැසුණි.“මේ රැස්වීම ඉවර වුණාම මම දෙවිනුවර රැස්වීමට යනවා. ඒ හින්දා මේ රැස්වීම ඉවර වෙච්ච හැටියෙ තමුසේ මගෙ කාර් එක ළඟට එන්න ඕන. අපි දෙවිනුවර ගිහින් රැස්වීමේ කතා කරලා වික්‍රමසිංහ සහෝදරයත් මුණ ගැහිලා රෑම කොළඹ යං.” එච්. ජී. එස්. එදා වැඩ පිළිවෙළ මට දැනුම් දුන්නේය.එච්. ජී. එස්. රැස්වීමේ කතා කළේය. මම කාර් එක ළඟට ගියෙමි. ඔහු මා දුටුවේය. කාර් එක හරවා ගත්තේය. ඔහු යන්නට ගියේය. මම වෙනත් වාහනයක නැඟී දෙවිනුවර රැස්වීම් පොළට ගියෙමි. එච්. ජී. එස්. ගේ කාර් එක හොයා ගෙන ඒ ළඟින් හෙල්ලුනේ නැත. රැස්වීමේ එච්. ජී. එස්. ගේ කතාව හමාරය. ඔහු කාර් එක ළඟට ආවේය.“තමුසෙ මාර බඩුවක් නේ. මං හිතුවේ තමුසෙ කාර් එකේ පස්ස සීට් එකට නැංගා කියලයි. ඉතින් දෙවිනුවර යනකං මං තමුසේ එක්ක කතා කර කර ගියා. තමුසෙ කිසි කතාවක් නැතුවට පස්ස හැරිල බැලුවා. එතකොටයි දැනගත්තේ තමුසෙ කාර් එකට නැඟලා නෑ කියල” එච්. ජී. එස්. වෙච්ච දේ විස්තර කෙළේය.දෙහිවල හන්දියේ දැවැන්ත රැළියකි. එය ජයග්‍රාහී මැතිවරණ රැළියයි. දැවැන්ත වේදිකාව වටේ දහස් ගණන් ජනයා එක්රොක් වී දේශපාලන කතාවලට සවන් දෙති.ආචාර්ය කොල්වින් අතපය දික් කරමින් මුද්‍රා නාට්‍යයක් රඟ දක්වන්නා සේ කතා කරයි. පීටර් කේනමන් කැඩිච්ච සිංහලෙන් හා කාටත් තේරෙන ඉංගී‍්‍රසියෙන් කතා කළේය.එච්. ජී. එස්. මුලින්ම ගියේ කාකි කොට කලිසමක් සහ කමීසයෙන් සැරසී පීටර් කේනමන් ඉංගී‍්‍රසියෙන් කරන කතාව සිංහලට පරිවර්තනය කිරීමටය. කේනමන් කරන ඉංගී‍්‍රසි කතාව ද හුඟ දෙනකුට තේරෙයි.“Comrades. Under this UNP government health service is hopeless.”සහෝදරවරුනි! මේ කාලකණ්ණි යූ ඇන් පී ආණ්ඩුව යටතේ සෞඛ්‍ය සේවය ඉවරයි. රෝහල් ගන්න දෙයක් නෑ” ඒ එච්. ජී. එස්. ගේ පරිවර්තනයයි.“Comrades. In hospitals there is one patient on the bed. Two patients under the bed.”සහෝදරවරුනි මේ යූ ඇන් පී ආණ්ඩුව පාලනය කරන ඉස්පිරිතාලවලට යන්න. ඇඳ උඩ ලෙඩ්ඩු තුන් දෙනයි. ඇඳ යට පස් දෙනයි”ඉංගී‍්‍රසි පොඩ්ඩක් හෝ තේරෙන අය සිනාසුණේ එච්. ජී. එස්. ගේ පරිවර්තනය ඒ තරමටම නිවැරැදි නිසා නොවේ.මහින්ද අබේසුන්දරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af12090210</link>
    <topic>නයිට් ක්ලබ් එකේ නයි හාමි</topic>
    <author>අරුණි මුතුමලී</author>
    <content>ගහයට බංකුවට වෙලා වැස්ස නැති ගොම්මනේ උඩ බලාගෙන ඉද්දි එක පාරටම සරස්ගාලා සද්දයක් ඇහිලා ගැස්සුණා. ආච්චි නම් මම ඔය වේලාවට එළිමහනේ ඉන්නවට අබමල් රේණුවක කැමැත්තක් නෑ. ඒත් අනිත් අයට නම් මම කොහේ කොහොම හිටියත්, පේන මානෙක ඉන්නවා නම් ඒ ඇති. සද්දෙ ආ දිහා බැලුවාම මට නම් හිතුණේම දියබරියෙක් දෙපාවට ඇදුණා කියලයි. බුද්ධඝෝෂ රජ්ජුරුවන්ගේ කාලේ ඉඳන්ම නයකුගේ ගෙඩියක් පළලා දාන්න තරම් පුළුවන්කාරකමක් තිබිච්ච අපේ ඉතිහාසේ බලනකොට අහක යන සර්පයන්ට බයවෙන්නේ මොකටද කියලා මට අනන්තවත් හිතුණා.ඒ වගේම අපේ ඇත්තන්ට පරම්පරාවෙන් පරම්පරාවට ජානගත වෙන සර්පයින්ට බෙහෙත් කිරීමේ කලාව තවත් ඔප්පු වුණේ අර ලුණුගල දොරපොද රක්ෂිතය ගිනි ගත්ත වෙලේ පිච්චුණු පිඹුරු තඩියෙක්ට බෙහෙත් කරන කට්ටිය දැක්කාමයි.මල්ලී නම් සර්පයෙක් ඉන්න පින්තූරයක්වත් අල්ලන්න පණ බයයි. හරියට අම්මා වගේමයි. අම්මට නම් දැන් කොළ ගොඩේ සද්දයක් ඇහුණත් ඇති ඇඳ පුටු පෙරළගෙන කොහේ හරි උඩකට නැඟගෙන බෙරිහන් දෙන්න. ඒ භීතිකාව කොහොම මල්ලිට ජානගත වුණාද මන්දා. ඒත් ඔක්කොමලාම කියන්නේ තාත්තාටයි මටයි නම් ඒ භීතිකාව නෑ කියලා. ඇත්තටම සර්පයන්ට බය නොවී ඉඳීමත් එක අතකට වීරකමක් කියලයි මටත් ඉඳහිට හිතුණේ.හැබැයි බුදුහාමුදුරුවෝ නම් වරක් ආනන්ද හාමුදුරුවන්ගෙන් විමසුවාලු “ආනන්දය සර්පයා දුටුවේද?” කියලා. එහෙම අහලා තියෙන්නේ මේ අපි කියන සර්පයා ගැන නම් නෙවෙයි. එක අතකට මුදල් වගේ අනුන්ගේ දේවල් දැක්කාම නම් සර්පයකු දකිනවාට වඩා බිය විය යුතුයි කියලා බුදුහාමුදුරුවෝ දේශනා කළ දේ හරියට හරි. වැරදිලා හරි ඔය අනුන්ගේ දේපළකට අත තිබ්බොත් සර්පයා කෑවට වඩා දරුණුයි.තවත් ඉතින් සර්පයා වගේ කියලා අපි සමහර අයව හැඳින්වූවාට ඇත්තටම උරග වර්ගයට අයත් සර්පයෝ නම් ඒ ගැන දුක්වෙනවාත් ඇති. මොකද දරුණු විස, මඳ විස, විස රහිත සර්පයෝ උරග වර්ගයේ හිටියට කකුල් දෙකේ සර්පයෙක්ට ඒ නම පට බැඳුණොත් නම් විස රහිත හෝ සුළු විස කියා හිතන්න අමාරු නිසා. ඒ වගේම සර්පයා කියලා තමන්වම හඳුන්වා ගැනීම ආසාවෙන් කරන අයත් අපි අහලා නැතුවම නොවෙයිනේ.මේ ඔක්කොටම වඩා අපේ අම්මා වගේම මල්ලී හිරිවට්ටන කතාව වුණේ නයිට් ක්ලබ් එකක නයෙක් තියාගෙන හිටිය කාන්තාවගේ ප්‍රවෘත්තිය. ආච්චිට නම් මේ දේවල් අදහගන්නවත් බෑ. මොකද කූතාඬි මිනිස්සු අතරවත් ගැහැනු අය නයි එක්ක වැඩි සෙල්ලම් දාන්න යන්නේ නෑ. ඒත් ඉන්දියාවේ වගේ රටවල නම් ළමයි පවා නයි නටවන හැටි අපි ටීවී එකේ දැක්කා. ඒක රස්සාව නිසා ඒ ළමයි එහෙම කරන්න පුරුදු වෙලා ඇති. ඒත් නයිට් ක්ලබ්වල නයි තියාගෙන අහවල් එකක් කොරනවද කියලා ආච්චි ඇහුවේ සර්පයන් පිළිබඳ උපන් සහජ අප්‍රියාව මුසු සැකය මතු කරමින්.අම්මා නම් කීවේ ගිය ආත්මේ පුරුද්දට මේ ආත්මේත් සත්තු සර්පයෝ ආස්සරේ කරනවා ඇති කියලා. ඒත් අහක යන සර්පයෝ අස්සේ දාගෙන කනවෝ කනවෝ කියන්න අකමැති අය යන්තම් ඒ ගැන පොලිසියට කියලා බේරගෙන තියෙන්නේ.සමහරුන්ට මේ සර්පයෝ දෂ්ට කළත් ඒ තරම් ගාණක් නෑ. මතකද අර පොළොං හෝමෝනයක් ද මොකක්ද ඇඟේ තිබුණු මනුස්සයෙක් හොයාගෙන පොළොංගු ඇවිත් තිබුණා. ඒත් ඒ මනුස්සයා ළඟ සර්ප ගතිගුණ තිබුණා කියලා නම් කවුරුත් හොයාගත්තේ නෑ.අපේ ජෛව විවිධත්වයේ තියෙන හොඳම නිර්මාණයක් තමයි මේ සර්පයෝ. ඒත් සර්පයෝ ගැන වැඩිදෙනා දක්වන්නේ අප්‍රියාවක් බයක්. විසඝෝර සර්පයා දැක නාරින් මෝඩයා කියල සිංහල කතාවකුත් තියෙනා බව ආච්චි හැමදාමත් කීවා. ඒත් අපි පුළුවන් තරම් ගේ දොර වතුපිටි අරගෙන ඒ සත්තුන්ට ඉන්න තැන් නැති කරලා අතරමං කළාම උන් අපේ ගෙවතුවල සැරිසරන එක අහන්නත් දෙයක්ද? කොහොම වුණත් සර්පයෝ ඇත්තටම සමහර මිනිස්සුන්ට වඩා හොඳයි කියලා තාත්තා කියනවා මම අහගෙන. මොකද කිසිම සතෙක් සර්පයෙක් තමන්ට හානි නොකරන අයට දෂ්ට කරන්න හදන්නේ නෑලුනේ. සතෙක් පලිබෝධයක් හරි සතුරෙක් හරි වෙන්නේ ගොවිතැනකට හරි මිනිසුන්ට හරි හානිවෙන තරමට කරදර කරන්න ගත්තොත් කියලා පේරාදෙණිය කෘෂි විද්‍යා අංශේ මහාචාර්යවරයකුත් කියනවා මට මතකයි. එහෙමය කියලා නයි අල්ලගෙන නයිට් ක්ලබ් යන සංස්කෘතියක් බුද්ධඝෝෂ කාලෙවත් බලිතරු රාවණ කාලෙවත් තිබුණා කියලා නම් අපි අහලා නෑ. ඒත් දැන් අබුද්ධස්ස කාලෙ නිසා උන්ටත් එහෙම යන්න හිතිලා ද කියන්න තමයි කවුරුත් දන්නේ නැත්තේ.කොච්චර බය වුණත් මේ කතාව ඇහුවට පස්සේ මල්ලිගේ කටේම තිබුණේ නටපන් නයිහාමී උඹ නටපන් නයිහාමී සින්දුවමයි. ඒකටත් නයිට් ක්ලබ් ගිය නයාට වගේම මල්ලිටත් හේතුවක් තිබුණේ නෑ.අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af1209029</link>
    <topic>නිවුන්නු</topic>
    <author>කසුරි</author>
    <content>ම සිත කම්පනයට පත්කළ සංවේදී පත්තර ලියවිල්ලක් පසුගිය සතියේ කියවන්ඩ ලැබුණා. ඒ රාවය පත්තරයේ ක්‍රීඩා පිටුවෙන්. අවසන් වූ ඔලිම්පික් තරගාවලිය ගැන ලියද්දී බොහෝ දෙනා ලිව්වේ උසේන් බෝල්ට් ගැන... කතාකළේ මීටර් 100ය4සහාය දිවීම ගැන. හුඟක් දෙනා කතා කළේ හැමදෙනා ම වාගේ ලියු කියූ ආරංචි ගැන.ඒ ඒකාකාරී ලියවිලි අතර මේ සංවේදී ලියවිල්ල ගැන තවත් යමක් සටහන් කරන්නයැයි ම සිත මට බලකර සිටියා.මීටර් 5000 සහ 10,000 ඉසව් දෙකම ජයගෙන රන්පදක්කම් දෙකට ම උරුමකම් කිව්වේ එංගලන්තයේ මෝ ෆාරා.. ඔහු කළු ජාතිකයෙක්.දෙවැනි රන් පදක්කමත් ගෙල පැලඳගත් මෝ ෆාරා කෙළින්ම ගොස් සිපගත්තේ සිය දියණියයි.ඒ සමඟ ම ඔහු මඳක් නැවී සිය භාර්යාව ගේ කුස සිප ගත්තා. ඈ ගැබිණියක්. ඔහු කුසට අත තබාගෙනම රන් පදක්කම් දෙක නරඹන්නට පෙන්නුවා.. ලන්ඩන් ඔලිම්පික් ප්‍රේක්‍ෂකාගාරයේ සිටි අසූ දහසක් පමණ වූ නරඹන්නන් ඔල්වරසන් දෙන්ඩ පටන්ගත්තා. සැමදෙනාම වාගේ නැඟී සිට මේ “ආදරණීය තාත්තාට” උපහාර දැක්වූවා.ඇගේ කුසේ ඒ වනවිට නිවුන් කළල දෙකක් වැඩෙමින් තිබුණා. ඔහු ඉඟිකළේ ඔහු ඒ රන්පදක්කම් දෙක දිනා ගත්තේ උපදින්නට සිටින තම දරුවන් දෙන්නා වෙනුවෙන් බවයි. ඒ ගැන යම්තමින් හෝ දන්නා ප්‍රේක්‍ෂකයෝ නොනවත්වාම ඔල්වරසන් දෙන්ඩ පටන් ගත්තා.ඒත් බොහෝ දෙනෙක් දැන නොසිටි රහසක් මේ සිද්ධියත් සමඟ හෙළිදරව් වුණා.මෝ ෆාරා සෝමාලියානු ජාතිකයෙක්. සෝමාලියාව යනු අති දුෂ්කර දුගී දුප්පත්කමෙන් පිරී ඉතිරී ගිය රටක්. “මුහුදු කොල්ලකරුවන් ගේ රට” ලෙසින් දැන් එය ප්‍රචලිත වී තිබෙනවා.ඔලිම්පික් තරගය පිළිබඳව බොහෝ සටහන් ලියැවුණත් මෝ ෆාරා ගැන තැබූ මේ සටහන ඒ අතරින් වඩාත්ම සංවේදී වුණේ එහි දෙවැනි කොටස නිසා.එනම් මෝ ෆාරාත් නිවුන් දරුවෙක්. මෝ ෆාරා එංගලන්තයට විත් එහි පුරවැසියකු වී එංගලන්තය වෙනුවෙන් රන් පදක්කම් දිනනවිටත් ඔහුගේ නිවුන් සහෝදරයා වන හසන් ෆාරා එළවළු බක්කියක එළවළු විකුණන දුප්පත් එළවළු වෙළෙන්දෙක්. ඔහු තම නිවුන් සොහොයුරාගේ ජයග්‍රහණය නිසා සතුටුවූවා පමණක් නොව කළ හැකි හැම ආශිර්වාදයක් ම කළා. සමහර විට යාඥා කරන්ඩත් ඇති.ඒත් මෝ ෆාරා මේ නිවුන් සහෝදරයා ගැන නම් ඒ මොහොතේ කිසිවක් කී බවක් දැනගන්නට නැහැ.ම සිත කම්පාවට පත්වුණේ රන් පදක්කම් දෙකම පෙන්නා ඒ උපදින්නට සිටින තම දරුවන් දෙන්නා වෙනුවෙන් ලබාගත් දෙයක් යැයි කියා මුළු ලෝකයෙන් ම මහා ඔල්වරසන් හඬක් සහිත පී‍්‍රති ඝෝෂාවක් ලබාගන්නට සමත් වූ මෝ ෆාරා එළවළු විකුණන තම නිවුන් සහෝදරයා ගැන ලෝකයාට කිසිවක් නොපැවසීම නිසා.මම ඒ සංවේදී ලියවිල්ල කියවා අවසන් කළේ ඒ කම්පාවෙන් සිත ගැහෙද්දී,”මම රන්පදක්කම් දෙකක් දිනුවා. එකක් මා වෙනුවෙන්... අනෙක මගේ නිවුන් සහෝදරයා වෙනුවෙන්... අරගලය විසින් මා එංගලන්තයට තල්ලු කරන විට මගේ නිවුන් සහෝදරයාත් තල්ලුවී ආවා නම් ඔහු මේ රන්පදක්කම් වලින් එකක් දිනා ගන්නවා නිසැකයි. ඒ ඔහු මගේ ම නිවුන් සහෝදරයා නිසා...” මෝ ෆාරා එහෙම කිව්වා නම් සමහරවිට ඔහු එංගලන්තයෙන් පිටුවහල් කරන්ඩත් ඉඩ තිබෙනවා. ඒත් ඔහු ජගත් වීරයෙක් වෙනවා.මෝ ෆාරා ගැන කතා කරන එක හොඳයි. එහෙම බලනකොට අපි සුසන්තිකා ගැන කතා කළා මදිද කියාත් හිතෙනවා. ඇගේ මීටර් 200 ඔලිම්පික් රිදී පදක්කම මතුවට අපට සිහිනයක් විතරක් වෙලා.ඩන්කන් වයිට් රිදී පදක්කමක් ගත්තා තමයි. ඒත් මට හිතෙන්නේ හැබෑවටම ඔලිම්පික් පදක්කමක් දිනාගත් ශ්‍රී ලාංකිකයා සුසන්තිකා කියලා.අවුරුදු පහක් යනතුරු අම්මාගේ තනෙන් කිරි බීපු, කොස් පොළොස් කාපු දුෂ්කර ගම්මානයක දුෂ්කර පවුලක ඉපිද දුෂ්කර ගමනක් ඇවිත් ශ්‍රී ලංකාවට රිදී පදක්කමක් ලබා දුන් සුසන්තිකා ගැන අපි කතා කළා මදිද කියලා යළිත් හිතෙනවා.හැබැයි සනත් නැති වෙන්නේ හෝ දැනට මත් නැතිවෙලා තියෙන්නේ දේශපාලනයට ආ නිසා. අර්ජුනත් එහෙමයි. සුසන්තිකාත් එහෙමයි.තමන් අසීරුවෙන් ලබාගත් මේ පෞරුෂය දේශපාලන ගොහොරුවෙහි ඔබන්නේ ඇයිද කියලා ම සිත මගෙන් අහනවා. ඒකට මට උත්තරයක් නැහැ. මෝ ෆාරලා එහෙම දේශපාලනයට එන එකක් නැහැ.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af12090211</link>
    <topic>පොල් අතු අස්සෙන් නාට්‍ය රිහසල් බලලා පොඩි කාලෙ ටොකුත් කෑවා</topic>
    <author>සටහන ඡායාරූපය</author>
    <content>මතක...සම්මතය ඔවුනට එරෙහිය. කිසිදා එක් නොවන බවට අංශු මාත්‍ර සැකයක් හෝ නැත. ඔවුහු පෙරුම් පුරා හමූවූහ. ඒ සොඳුරු නිමේෂය ගෙවී යාමට තවත් ඉතිරිව ඇත්තේ කොතරම් කෙටි කාලයක් ද? කාලය මෙතරම් වේගයෙන් දිවෙන බව මීට පෙර වැටහී නැත්තේ ඇයි? මේ නිමේෂය ගත වූ පසු යළි කිසිදා ඔහු මුණ නොගැසෙනු ඇත. ඔහු විශ්වාස නොකළ ද ඇය ඒ බව දැන සිටියා ය. නැත. යළි කිසිදා හමුවීමක් නැත. සම්මතයට ඉඩ දිය යුතුය. එහෙත්... එහෙත් යළි ඒ රුව දැකීමේ යටපත් කර ගත නොහැකි හෘදයාංගම සෙනෙහසක් ඈ සිත තුළ නොවේ ද? ඒ බව ඔහු සිතට යන්තමින් හෝ දැනුණේ නම් යළිදු ඒ සෙනෙහසම සොයා ඈ වෙත නොඑන්නේ ද?ඔහු සුරත රැඳි පන්හිඳ වේගවත්ව පත් ඉරු මත වචන මවන්නේ ය. සෙවණැලි නොමැකේ නම්එළිය කළු නොවේ නම්බිත්ති පුරා ඔබෙ සෙවණැලි ඇන්දේතනිය මකා ගන්නයිඑනතුරු සොයා මගේ සෙනෙහස මතුදා...”ඒක මගේ පෞද්ගලික අත්දැකීමක්. මේ සින්දුව ලියවුණේ මගේ දීර්ඝ කාලීන ප්‍රේම සම්බන්ධතාවය පදනම් කර ගනිමින්. ඒ කාලයේ හදවතට තදින්ම දැනුණු මොහොතක් මේ විදිහට ලියවුණා...”ඔහු මා සමඟ එසේ පවසන්නේය. කපුගේ – මාලිනී හඬින් ගැයෙන මේ ගීයට ඔහු එසේ පණ පොවන විට එය සුවහසක් ගී සහෘදයන්ගේ පොදු අත්දැකීමක් ලෙසින් රස වින්දනයට පාත්‍ර වන්නේය. සැබවින්ම එය ඔහුගේ ප්‍රතිභානය මිස අන් කවරක් ද? රයිගම බුලත්සිංහලගේ ලූෂන් පෙරේරා, නැතහොත් ශ්‍රී ලංකාවේ කලා රසික ජනතාව හොඳින්ම හඳුනන ලූෂන් බුලත්සිංහල ස්වකීය මතකය මෙලෙස ආවර්ජනය කරන්නේය.”මම උපන්නේ 1943. රත්මලානෙ. අම්මා සෙනරත් ගොඩගේ ජේන් නෝනා. තාත්තා රයිගම බුලත්සිංහලගේ මාටින් පෙරේරා. අපි සල්ලිකාරයෝ වුණේ නෑ. ඒත් තාත්තා කැපවීමෙන් වැඩ කරපු සමාජවාදියෙක් වුණා. එක කාලෙක අපි හිටපු කටුමැටි ගෙදර මූණ බලන්න තිබුණේ පුංචි කණ්ණඩි කෑල්ලක් විතරයි. මම දත් මදින්නේ ළිඳට එබීගෙන. එහෙම කරනවා අම්ම දැක්කොත් බනිනවා. ළිඳට වැටෙයි කියලා වෙන්න ඇති. ‘පිපුණු මලේ රුව එ මල දනී දෝ’ නන්දා මාලනී ගයන ඒ ගීය පසුකාලීනව මගේ අතින් ලියවුණේ මම පොඩි කාලේ ලබපු ඒ අත්දැකීම පදනම් කරගෙන. සුනිල් එදිරිසිංහ ගයන ‘පිණිබර යාමේ සැවුලන් හඬලනවා’ ගීය ලියවුණේ මගේ තාත්තා මට දක්වපු සෙනෙහස වෙනුවෙන්. පොඩි කාලෙ රත්මලානෙ ධර්මාලෝක විද්‍යාලයට ගියා. ඊට පස්සෙ දෙහිවල මධ්‍ය මහා විද්‍යාලයට. උසස් පෙළ සමත් වුණේ 1963 දී. පේරාදෙණි විශ්ව විද්‍යාලෙට යන්න සුදුසුකම් තිබුණා. තාත්තා මට කිව්වා ‘පුතේ තවදුරටත් ඔයාට උගන්වන්න මට පුළුවන්කමක් නෑ. ඔයා පුළුවන් දෙයක් කරන්න’ කියලා. ඒ අනාදරයට නෙමෙයි. මම ඒක හොඳට තේරුම් ගත්තා. ඔය කාලයේම මම ලිපිකරු විභාගයෙන් පාස් වෙලා අඹේවෙල රජයේ ගොවිපොළේ එකම ලිපිකරු විදිහට වැඩ බාර ගත්තා. ඒත් උපාධිය අත අරින්න හිතක් නෑ. පේරාදෙණියේ තමයි කෘෂිකර්ම දෙපාර්තමේන්තුවේ ප්‍රධාන කාර්යාලය තිබුණේ. එතනට මාරු වුණෙත් උපාධියයි රස්සාවයි දෙකම කර ගන්න පුළුවන් කියල. ඒත් ගොඩක් උත්සාහ කළත් මාරුව හරි ගියේ නෑ. මම වෙනුවට අඹේවෙලට එන්න අනුප්‍රාප්තිකයෙක් නැති නිසා. අන්තිමට වේළුපිල්ලේ ආරුමුගම් කියන උතුම් මනුෂ්‍යයා මට උපකාර කළා. එයා තමයි ගොවිපොළේ කළමනාකරු වශයෙන් සේවය කළේ. මගේ වාතාවරණය දැනගෙන ඔහු ලියුමක් ලිව්වා අනුප්‍රාප්තිකයෙක් එපා; මාරුවීම දෙන්න කියලා. ඔහු නිසා තමයි මගේ ජීවිතය මේ වගේ නිර්මාණ පසුබිමකට යොමු වුණේ. ඒ විදිහට මම උපාධියයි රස්සාවයි දෙකම කර ගත්තා.”ජයවර්ධනපුර විශ්ව විද්‍යාලයේ ජනසන්නිවේදන ඩිප්ලෝමාව ලබා ගනිමින්ඔහු එසේ විශ්ව විද්‍යාල ජීවිතයට ප්‍රවිෂ්ටය සැපයුවද ඔහුගේ පාසල් සමය මග හැර යාමට නොහැකිය. ප්‍රතිභා සම්පන්න නිර්මාණ ශිල්පියකුගේ අංකුර ඔහුගේ පාසල් සමය පුරා පැතිර ඇත්තේය.”නාට්‍ය ගැන මට ආසාවක් ඇති වෙන්නේ රත්මලාන අපේ ගමෙන්. ගමේ තිබුණ ඔරුවැල්ලක්. ධීවර රස්සාවේ යෙදිලා මේ වැල්ලට ඔරු අරගෙන ධීවරයෝ අතර බෙහෙවින් කලාකාමී මිනිස්සු හිටියා. අපේ ඉස්කෝලෙ නිවාඩු කාලෙට ඔවුන් පාසල් ගොඩනැඟිල්ලේ නාට්‍ය පෙන්නුවා. ඒ වෙනුවෙන් දවස් ගණන් පුරුදු වුණා. ඒ පොල් අතුවලින් ආවරණය කරපු මඩුවක. ඒ කාලේ මට වයස හයක් හතක් ඇති. මම කරන්නේ අර පොල් අතු අස්සෙන් හිල් හදාගෙන නාට්‍ය පුරුදු වෙනවා බලන එක. එහෙම බලලා ටොකු කාලත් තියනවා. අන්තිමට ඔවුන් නාට්‍ය පෙන්නනවා. ඒත් මට බලන්න සල්ලි නෑ. ඒ නිසා ශාලාව ළඟ කැරකි කැරකි ඉන්නවා. කව්රු හරි අනුකම්පා කරලා ඇතුළට ගත්තොත් තමයි නාට්ටිය බලන්න ලැබුණේ. කොහොම හරි ඔය විදිහට තමයි නාට්‍ය කරන්න ආසාව ඇති වුණේ. රඟපාන්නත් ආස වුණා. ඉස්කෝලෙ එක එක නාට්ටිවලට හිටියා. සින්දු ලියන, ලියවෙන ගතියකුත් තිබුණා. ඒ කියන්නේ ප්‍රසිද්ධ සින්දුවලට මම මගේ වචන දාලා ඒ තනුවටම මගේ සින්දු ලිව්වා.”ඒ ලෙසින් ඔහු යටපත් කළ නොහැකි කලා හැකියාවන් ගැන පෙරමඟ ලකුණු පෙන්වද්දී ඔහුගේ පාසලේ ජෝෂප් පෙරේරා ගුරුතුමා ජීවිතයේ ප්‍රථම වතාවට ඔහුට චිත්‍රපටයක් නැරඹීමේ අවස්ථාව සලසා දෙන්නේය. ඒ හින්දි සිනමාවේ අතිශයින් ජනපි‍්‍රය වූ ‘අල්බේලා’ ය. එය නැරඹූ මේ ගැටවරයා චිත්‍රපටයේ ප්‍රධාන චරිතයේ වූ තරුණයා මෙන් කලා හැකියාවන් තම ජීවිතයේ විශාල වෙනසකට මග පාදනු ඇතැයි හිතන්නේය. එමගින් තවදුරටත් අධිෂ්ඨාන ශීලීවන ඔහු නාට්‍ය ක්ෂේත්‍රයට වඩාත් ආශක්ත වන්නේය. පාසල් අධ්‍යාපනය ලබන අතරතුරදීම ලුම්බිණි රඟහලේ රඟදැක්වූ නාට්‍යයක ප්‍රධාන චරිතය රඟපෑමට තරම් වාසනා ගුණ ඔහු සතු වන්නේය. විශ්‍රාමලත් විභාග කොමසාරිස්වරයකු වූ එල්.එල්.කේ. ගුණතිලක මහතා නිෂ්පාදනය කළ අශෝකමාලා නම් වූ එම නාට්‍යයේ ‘සාලිය’ වූයේ ලූෂන් ය. පසුකාලීනව ප්‍රසිද්ධ රංගන ශිල්පියකු වූ සඳුන් විජේසිරි ද එම නාට්‍යයට රංගනයෙන් දායක වූයේය.වේදිකා නාට්‍ය කෙරෙහි වන දැඩි ඇල්ම හේතුවෙන් ම පාසල් අධ්‍යාපනය නිම කිරීමටත් ප්‍රථම ඔහු ‘මන්නඩියා’ නම් වන වේදිකා නාට්‍යය එළි දක්වන්නේ ය. එදා හිරිමල් වියේ පසුවූ ඔහුගේ නාට්‍ය නිර්මාණය සම්බන්ධව එවකට පුවත්පත් කලාවේ පතාක යෝධයෝ යහපත් ප්‍රතිචාර දැක්වූහ. එලෙසින් පළවූ සිරිලාල් කොඩිකාර මෙන්ම ඩී.සී. කුරුප්පු ගේ ලිපි ලූෂන් වඩාත් ධෛර්යවත් කිරීමට සමත් විය. 1964 වසරේදී ‘නොනිවෙන ගිනි’ නමින් නාට්‍යයක් රචනා කරන ලූෂන් එය රාජ්‍ය නාට්‍ය උලෙළ දක්වා ගෙන යාමට සමත් වූයේය.”ඒ කාලේ රාජ්‍ය නාට්‍ය උලෙළකට නාට්‍යයක් තෝරා ගන්නේ අද වාගේ නෙමෙයි. මුලින් ම කරන්නේ පිටපත් කැඳවන එක. පිටපත හොඳයි නම් රිහසල් එකක් බලනවා. ඒකත් හොඳයි නම් මුදල් ටිකක් දෙනවා හොඳින් නාට්‍ය කරන්න. ඒ නාට්‍ය උලෙළට කලින් පෙන්වන සම්පූර්ණ දර්ශනය. ආලෝකකරණයත් එක්ක. එතනදීත් සමත් වෙන නාට්‍ය රාජ්‍ය නාට්‍ය උලෙළට තෝරා ගන්නවා. මගේ නොනිමෙන ගිනි නාට්‍ය අවසන් දර්ශනය වෙනකම් ආවා. මමත් අනුලා කරුණාතිලකත්, සඳුන් විජේසිරිත් එහි රඟපෑවා. මේ නාට්‍යය අන්තිම අදියරේදී ඉවත් කෙරුණා. පස්සෙ කාලෙක මම දැනගත්ත විදිහට හේතුව මේකයි. එදා නාට්‍ය තෝරන්න හිටපු පිරිස අතරින් එක්කෙනෙක්ගේ ජීවිත කතාව නොනිවෙන ගිනි නාට්‍යයේ කතාවට සමානයි. මම නාට්‍ය හදද්දී එහෙම එකක් දැනගෙන හිටියේ නෑ. කතාවේ තිබුණේ පියාගේ සෙල්ලක්කාර ගති දැනගන්නා පුතෙක් ඊට විරුද්ධව පියා සමඟ ගැටෙන ආකාරය. මේ ගැටුමට මැදිවෙන මව අසරණ වෙනවා. මෙහෙම කතාවක් ජීවිත කතාවට සමාන වෙන කෙනෙක් විනිශ්චය මණ්ඩලයට එයි කියලා මම දන්නව ද? ඒත් අර මනුස්සයා හිතලා තියෙන්නේ මම ඔහුට අපහාස කරනවා කියලා. අන්තිමට නාට්‍ය ඉවත් කෙරුණා. ඒත් මේක කීප තැනක පෙන්නන්න මට පුළුවන් වුණා. පේරාදෙණිය විශ්ව විද්‍යාලයේ ‘වළ’ ඉන් එකක්. පේරාදෙණිය වළේ පෙන්නන්න ලැබෙන්නේ හොඳයි කියලා සම්මත නාට්‍ය විතරයි. එතනදී මට අඳුරගන්න ලැබුණ බන්ධුල ජයවර්ධනව.”ඔහුගේ දීර්ඝ කතාබහට විරාම තැබීමට අවශ්‍ය නැත. ප්‍රශ්න මතු කරමින් ඔහු කතාව තුළට ඇදගත යුත්තේ ද නැත. දීර්ඝ කාලීනව ජනමාධ්‍යයේ ක්‍රියාකාරී චරිතයක් වූ ඔහු එක් කලෙක රටේ ජනතාවගේ රස වින්දනය උද්දීපනය කිරීමට බෙහෙවින් දායක වන්නේය. අතීත මතක අතර සැරිසැරීම ඔහුට සතුටක් ගෙන දුන්නා සේය. ජීවිතයේ රස මුසු තැන් සිහිපත් කරන ඔහු වරින් වර සිනහවෙන් ද අදහස් ප්‍රකාශ කරන්නේය. රජ මැදුරක ඉපදී සිටියා නම්නුඹත් රජෙකි පුතුනේහිරිකඩ බාගෙන පොල් අතු ඉගිලෙයිඅද නුඹෙ සිරියහනේ...එදා ළමා වියේ ගෙවූ දුෂ්කර ජීවිතය කිසිදා අමතක නොකරන ඔහු එලෙසින් ලියූ වදන් මඟින් ඒ ළමා විය සුභාවිත ගීතයක් ලෙස සමාජ ගත කරන්නේය. ඔහු සතු ඒ හැකියාව අතිශයින් අපූරුය. එදා ඔහු ප්‍රථමයෙන් ම නැරඹූ ‘අල්බේලා’ චිත්‍රපටයේ මෙන් නොවුවද ‘හැකියාව‘ ඔහු ජීවිතයේ ඉදිරියට කැඳවාගෙන යන්නේ ය. ඒ නිකම් නොවේ. සුවහසක් නාට්‍ය සහ ගීත රසිකයන් ද පිනවමිනි. සැබවින් ම ඔහුගේ මතක සටහනකට නැගීම ද එපමණට සුන්දර වූ දෙයකි. ඔහුගේ නිර්මාණවල සර්වකාලීන බව මගේ සටහනට අත්වැල සපයයි.”මේ වෙනකොට මම විශ්ව විද්‍යාල අධ්‍යාපනයත්, ලිපිකරු රස්සාවත් දෙකම කරනවා. ඒ අතරේ නාට්‍ය කරනවා. බන්ධුල ජයවර්ධන හොඳ නාට්‍යකාරයෙක්. ඒ කාලේ එයා ‘බෙරහඬ’ නාට්‍ය නැවත කරන්න උත්සාහ කරමින් හිටියේ. ඒත් පිරිස්වල අඩුවක් නිසා ඒක අතරමඟ නැවතිලා තිබුණා. 1966 දී බන්ධුල ‘බිහිවන බෝසතාණෙනි’ කියලා නාට්‍යයක් කළා. ඒක රාජ්‍ය නාට්‍ය උලෙළට තේරුණා. ඒ නාට්‍යයේ මම රඟපෑවා. ඒ අතරේ 1966 රාජ්‍ය නාට්‍ය උලෙළේ ආරාධිත නාට්‍යයක් විදිහට මගේ නොනිවෙන ගිනි රඟ දක්වන්න ආරාධනා ලැබිලා තිබුණා. අහඹු විදිහට මගේ නාට්‍ය ප්‍රතික්ෂේප වුණාට ඒක හොඳ නාට්ටියක් විදිහට පිළිගැනීමක් තිබුණා කියලා එදා මට හොඳටම පැහැදිලි වුණා. ඒ සම්මාන උලෙළෙදි “බිහිවනු බෝසතාණෙනි” රඟපෑම වෙනුවෙන් මට සම්මානයක් ලැබුණා. විශ්ව විද්‍යාල ජීවිතය හරිම රසවත්. ඉඩ ලැබුණු හැම මොහොතකම නාට්‍යවලට අදාළ මොනව හරි දේක නිරත වුණා. මේ කාලයේ තමයි මට සරච්චන්ද්‍ර මහත්තයා එක්ක වැඩ කරන්න ලැබුණේ. මම හරිම ආසාවෙන් සිහිපත් කරන කාලයක්. සරච්චන්ද්‍ර මහත්තයගේ ‘එලොව ගිහින් මෙලොව ආවා’ නාට්‍යයේ මමත් රඟපෑවා. ‘පේමතෝ ජායතී සෝකෝ’ නාට්‍යයේ වාදක මණ්ඩලයේ බටනලා වාදකයෙක් විදිහට වැඩ කළා. ඔය කාලයේ තමයි බන්ධුල ජයවර්ධන මට මිනැක්මුයි සහෝදරයෝ කියන නාට්‍ය පිටපත දුන්නේ. මේ පිටපත ලියවෙන්නේ රෝම නාට්‍ය රචක ප්ලෝටස් අතින්. ඔහු අතීතයේ හැඳින්වූයේ බටහිර ‘නව හාස රංගයේ’ පියා යනුවෙන්. බන්ධුල මට මේ පිටපත දීලා කිව්වා නාට්‍ය ගැන හදාරන්න මේ පිටපත තරම් දෙයක් තවත් නෑ කියලා. පසුකාලීනව මේ පිටපත ඇසුරෙන් තමයි මම ‘තාරාවෝ ඉගිලෙති’ නාට්‍ය නිර්මාණය කරන්නේ.”මෙලෙසින් ලූෂන් බුලත්සිංහල තම සරසවි අධ්‍යාපනය සාර්ථකව නිම කරන්නේය. සරසවි ජීවිතය ඔහුගේ නිර්මාණ වපසරිය විශාල ලෙස ව්‍යාප්ත කිරීමට පිටුවහලක් වන්නේය. උපාධිධාරියකු ලෙසින් මේ හෘදයාංගම කලාකරුවා සමාජයට ප්‍රවිෂ්ට වන්නේය. එතැන් සිට ඔහුගේ ප්‍රතිභානය ශ්‍රී ලාංකීය සහෘදයා හඳුනා ගන්නේ සදාතනික කලාකෘතීන් කීපයක් ඇසුරෙනි. ඔහුගේ නිවසේ හුදකලාව බිඳෙන්නේ අලුත්වැඩියා කටයුතුවල නිරත වන පෙදරේරුවන් කිහිප දෙනෙකුගේ හඬිනි. මේ නිවසේ නම් හිරිකඩ බාගෙන ඉගිලෙන පොල් අතු නැත්තේ. ඔහු හුදකලාව රස විඳින්නා සේය. ඔහුගේ අත් අකුරින් ම ලියැවී අන්තර්ජාලයේ සැරිසරන වදන් කිහිපයක් මගේ සිහියට නැගේ. සැබෑ පෙම්වතුන්කිසිදාක එක් නොවේඑක් වූ කිසිවකුත්සැබෑ පෙම්වතුන් ලෙසජීවත් නොවේවෙන්ව ගියවුන්සදාකල් පෙම්වතුන් ලෙසටජීවත් වේ.එහි ඇඟවුම සනාතන දහමක හැඩරුව පවසන්නේය. එහෙත් එය එසේ නොවිය යුතු යැයි මගේ බුද්ධිය ඉඟි කරයි. ඔහුගේ අත්සන සමඟ 2007 වසරේ දිනයක් ද සහිතව සුවහසක් ඇගයීමට පාත්‍රවන මේ ප්‍රකාශය බිහි වූ අන්දම මම ඔහුගෙන් විමසමි. පිළිතුර සුන්දර අන්දරයකි.එතැන් සිට ලබන සතියේ කියවමු.සටහන ඡායාරූපයටිරෝනි වෑවලගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af12090212</link>
    <topic>මෙන්න බලන් සකි: හායි බායි බබාලා</topic>
    <author>පියදාස වැලිකන්නගේ</author>
    <content>මෙන්න බලන් සකිවිශ්‍රාමික විදුහල්පති ධනපාල මහතාගේ ලොකු දුව, සිය සැමියාත්, දරුවන් තිදෙනාත් සමඟ මහ ගෙදරට පැමිණ ආපසු යන්නට සූදානම් වූයේ දෙදිනකට පසුවය. අහල පහල ගෙවල්වල ළමයින් සමඟ මිදුලේ දුව පනිමින් සිටි සිය දරුවන් ඒ සඳහා කැඳවා ගැනීම ඇයට මහත් අපහසු කාරියක් විය.”අම්මා කිව්ව දේ ඇහුණේ නැද්ද? යනවා පුංචිත් එක්ක ළිඳ ළඟට ගිහින් මූණ කට සෝදා ගන්නවා.” ඔවුන් සෙල්ලම් කිරීම නැවැත්වූයේ, ඔවුන්ගේ තාත්තා ඉස්තෝප්පුවට අවුත් කෑ ගැසු පසුය. ළමයි, බියපත් ගතියෙන් පියා දෙස බලා, එකා පසු පස එකා දුවගෙන ගොස් ගෙතුළට පැන ගත්හ. සෙසු ළමයි ද මිදුල අත්හැර ගියහ. හිටිහැටියේ ඔවුන්ගේ කෑකෝ ගැසීම් නැවතීම නිසා ධනපාල මහතාට දැනුණේ පාළු කතරක තනි වූ සැටියකි. ඉස්තෝප්පුවේ පුටුවක වාඩි වී සිටි ඔහු පුවත්පත අතට ගත්තේය. එහෙත් ඔහුගේ සිතට නැඟුණේ සිය මුනුපුරන් දෙදෙනාත් මිනිබිරියත් දුකින් හා බියෙන් ගෙතුළට ගිය අසරණ විලාසයය.”උන්ට එහේ සෙල්ලම් කරන්න තැනකුත් නෑ. වෙලාවකුත් නෑ. උදේට ඉස්කෝලෙ යනවා. හවසට ටියුෂන් යනවා. පව්.” ඔහු තමාටම කියාගත්තේය.පත්‍රයේ ලිපියක් කියවාගෙන යන විට ඔහුට ගෙතුළින් ඇසුනේ කුඩා දරුවන් උස් හඬින් ඔවුන්ගේ මවට කරන පැමිණිලිය. ඒවාට ලැබුණු උත්තර බැඳීම්ය.”අම්මේ අයියා මට කොණ්ඩය පීරා ගන්න දෙන්නේ නෑ.””බොරු අම්මේ.””මෙන්න අම්මේ මල්ලී සපත්තු වැරැදියට දානවා.””නෑ, අම්මේ අක්කා බොරු කියනවා. මං දෙනවා උඹට””ඒ ගමන පටන් ගත්ත ද රණ්ඩු අල්ලන්න. ඉක්මනට ලෑස්ති වෙලා ගිහින් ආච්චිට, සීයාට, පුංචිට කතා කරනවා.” සිය දියණියගේ කටහඬ, දරුවන්ගේ කටහඬ මැඩගෙන ධනපාල මහතාට ඇසිණ.ඇය එසේ කියත්ම, “ආච්චියි, පුංචියි, ආං කුස්සියේ බත් බඳිනවා.” ලොකු පුතා කෑ ගැසීය.”එහෙනම් කුස්සියට යන්න එපා. ඔය ඇඳුම්වල දැලි ගෑවේවි. සීයා ඉස්තෝප්පුවේ ඉන්නවා නේද?””ඔව් අම්මේ”යි කියාගෙන පළමුවෙන්ම එළියට පැන්නේ දියණියය.”සීයේ බායි. අපි යනවා.” ඇය උස් හඬින් කීවාය.”බායි සීයේ.””හායි සීයේ බායි.” දැරිය අනුගමනය කළ ඇගේ අයියාත් මල්ලීත් හඬ නඟා කියනු ඇසිණ. ධනපාල මහතා ඔවුන් දෙස බලාගෙන සිටියේ විමතියට පත්වය.”ඔහොමද සීයට යනවායි කියන්නේ.” යි කෑ ගසාගෙන එළියට පැනගත් දරුවන්ගේ මව සිය පියාට වැඳ, “අන්න එහෙම වැඳලා යනවයි කියනවා.” යි ඔවුන්ට තරවටු කළාය. ඉන්පසු ළමයි එසේ කළහ.”හායි බායි කටේ නැති ළමයෙක් දැන් හොයාගන්න නෑ තාත්තේ” යි කියාගෙන බෑණනුවන් එළියට ආවේ බෑගයක් ද අතැතිවය. බෑගය පුටුවක් මත තැබු ඔහු සිය මාමණ්ඩියට වැන්දේය.”පොඩි අය විතරක් නෙවෙයි. දැන් ලොකු අයත් ඒකට පුරුදු වෙලා.” බෑණනුවන් කීය.”හායි බායි විතරක්යැ. ආන්ටි අංකල්, ගුඩ් මෝර්නින්, සොරි, තෑන්ක් යූ, කියලත් කියනවනෙ.””සමහරවිට මටත් ඒ වචන කියවෙනවා තාත්තේ.” බෑණනුවන් කීවේ හඬ නඟා සිනාසෙමිනි.”රාජ්‍ය භාෂා දෙපාර්තමේන්තුවේ නේද වැඩ කරන්නෙ?” මාමණ්ඩිය ඇසූ ප්‍රශ්නයෙන් බෑණනුවන් අන්ද මන්ද වූවා සේ පෙනිණ.”ඒ වුණාට ඔය වැරැදි හරිගස්සන්න ඕනෑ සංස්කෘතික දෙපාර්තමේන්තුව නේද?” ඔහු ප්‍රශ්න කෙළේ සිනාසෙමිනි.”ඔව්, ඉතින් බෝලෙ කාටහරි පාස් කරන එකනෙ අපේ සිරිත වෙලා තියෙන්නෙ.” ධනපාල මහතා ගිනිගෙන දැවෙන මිදුල දෙස බලාගෙන කීවේය.”අනෝමා ලෑස්ති ද?” යි අසමින් බෑණනුවන් ගෙතුළට ගියේ බිම බලාගෙන හඬ නොනඟා සිනාසෙමිනි.ඔවුහු ගෙතුළින් පිටව ගොස් මෝටර් රථයට ගොඩ වූහ. සීයත්, ආච්චිත්, පුංචි අම්මාත් ඔවුනට අත් වැනූහ.”හායි බායි””බායි සීයා.””ආච්චි බායි.””හායි පුංචි බායි.” ළමයින් අත් වනමින් කෑගසන්නට වූහ.”මොනවද මේ කියන්නෙ?” දියණිය සිය දරුවනට තරවටු කරනු ඉස්තෝප්පුවේ සිටි අයට ඇසිණ.”අනේ අප්පේ මුළු ගේම පාළුවට ගියා වගේ.” බිරිය දිග සුසුමක් ඉහළට ඇද කියනු ධනපාල මහතාගේ කන වැකිණ.”ගේ විතරක් නෙවෙයි. අපේ කමිනුත් මුළු රටම පාළුවට යාවි.” යි කියවෙන්නට ආවත් ධනපාල මහතා එය නොකියා ගිල ගත්තේය. පුටුව වෙත ගොස් ඉඳගත්තේය.”කිසියම් ජාතියකගේ ප්‍රෞඩත්වය ඔවුන් වහරන භාෂාවෙන් දැනගන්නට පුළුවන්.” යි ශ්‍රී නේරු කී කතාවක් ධනපාල මහතාගේ සිහියට නැඟිණ. ඒ ප්‍රකාශය සඳහන් වී තිබුණ පොතේ නම සිහියට නඟා ගන්නට උත්සාහ කරද්දී, ඔහුගේ හිස තුළ විදුලි කොටන්නට පටන් ගත්තේ පොතේ නම නොව, භාෂාව සම්බන්ධයෙන් මහත්මා ගාන්ධි කී කතාවකි. “සිය දරුවන්ට පර බසින් දෙන අධ්‍යාපනය නිසා, ඔවුන් දේශීය උරුමයට ආගන්තුකයන් වනු ඇතැයි” ඔහු කියා ඇති බව ධනපාල මහතාගේ කල්පනාවට අසුවිය.”ඒ මිනිස්සු ඉංගී‍්‍රසි උගන්වනවට විරුද්ධ වුණේ නැහැ. ලෝකයට පිවිසෙන දොරටුවක් වැනි ඉංගී‍්‍රසි බස ඉගෙන ගන්න අනුබල දුන්නා. ඒත් අපි කරන්නේ ඒක නෙමෙයිනෙ. ඉංගී‍්‍රසි වචනවලින් අපේ තරුණ පරම්පරාවේ තොල කට තෙමන එක විතරයිනෙ. ගුවන් විදුලියයි, රූපවාහිනියයි ඒක හරි අගේට කරනවා. අපරාදෙ කියන්න බෑ, ‘ජාතියේ අභිමානය’ කියලා දාලා ඉංගී‍්‍රසියෙන් කතාව පටන්ගන්න රූපවාහිනිත් කියනවා. ‘නිව්ස් වලින් ෆස්ට්’ කියලා බෙරිහන් දෙන නාළිකාත් තියනවා. ටෙලි නාට්‍ය වලින් තමයි වැඩිපුරම භාෂාව කන්නෙ. අපරාදෙ කියන්න බෑ, ඇම්. ජේ. පෙරේරලා, රිජ්වේ තිලකරත්නලා සිංහල භාෂාව ඉංගී‍්‍රසියෙන් ඉගෙන ගත්ත අය වුණත් භාෂාව කෙළෙසන්න ඉඩ දුන්නේ නෑ. රටට මොනවා වෙන්න යනව ද මන්දා.” ධනපාල මහතා සිතින් තමාටම කියා ගත්තේය. ඒ සමඟම ඔහුගේ මතකයට නැඟුණේ, කලකට පෙර පුවත්පත්වලට ලියනු පිණිස තමා විසින් එක්රැස් කර ගන්නා ලද, විශිෂ්ට පුද්ගලයින්ගේ කියුම් සටහන් කළ පොතය. භාෂාව ගැන ඔවුන් පළ කළ අදහස් කියවා බැලීමේ ආශාවක් ඔහු තුළ ඇති විය. ඔහු පොත් රාක්කය වෙත ගියේය. අර සටහන් පොත අතට ගත්තේය. එහි එක පිටුවක මෙසේ සටහන්ව තිබිණ.”සිංහල භාෂාව මනෝ රම්‍ය භාෂාවක්.” (බුද්ධඝෝෂ හිමි. පස්වෙනි සියවස)”සිංහල භාෂාව ලාලිත්‍යයෙන් යුත් මිහිරි භාෂාවක්.” (ජෝන් ඩොයිල්. ලංකාව සුද්දන්ට අල්ලා දීම සඳහා අතිවිශේෂ කාර්ය භාරයක් ඉෂ්ට කළ නිලධාරියෙක්)”ලෝකයේ මිහිරිතම බස සිංහල භාෂාවය.” (ෆර්ගියුසන් සහෝදරයෝ. සුප්‍රසිද්ධ ඔපෙරා නාට්‍යකරුවෝ)”අමා රසය වැනි වදන් ඇති බසක්.” (රාජසේකර සංස්කෘත කිවියෙක්. නවවෙනි සියවස)”දෙයියනේ සිංහල භාෂාව කෙළසන රේඩියෝවලට ටී. වී. වලට මේවා පෙනෙන්නෙ නැති හැටි. රටත් ජාතියත් වනසන මුන්ට ගොන් කවඩි කොටන්න ඕනෑ” යි ඔහු මහත් වේදනාවෙන් තොල් මැතිරීය.පියදාස වැලිකන්නගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af12090213</link>
    <topic>රේඛා</topic>
    <author>රූපාන්ති බුලත්සිංහල</author>
    <content>අවිහිංසාවාදය පිළිබඳ අපේ මිනිසුන්ට තියෙන්නේ පුළුල් අවබෝධයක්. උදව් කිරීම අපේ ජාතියට කවදත් හුරු බව තමයි කියන්නේ. මේ නිසා සිංහල අපිට පිහිටවීමේ දෑතක් තියෙනව කියලා තමයි කියන්නේ, මේ කොහොම වුණත් වර්තමානයේ සිදුවෙන සමහර දේවල් ඇහුවහම අතීත කියමන් ගැන කොහොම විශ්වාස කරන්නද? මිනිසාගේ පරම යුතුකම මිනිසාට සේවය කිරීම බව; හිටපු අගමැති එස්.ඩබ්ලිව්.ආර්.ඩී. බණ්ඩාරනායක මහතා කිව්වේ, කොහොම වුණත් අද මේ ක්‍රියාව එලෙසින් ම ඉටු වෙනවද කියන එක ප්‍රශ්නයක්.හැම ආගමකින් ම කියලා දෙන්නෙ අනුන්ට උපකාර කිරීමේ වැදගත්කම. කාටහරි කරදරයක් වුණහම අහක බලාගෙන යන්න කියලා කවුරුත් කියලා නැහැ. ඒ තරමට ම පරෝපකාරය වැදගත් බව අපි දන්නෙ කුඩා කාලේ ඉඳලා. මේ කොහොම වුණත් අද ඒ හැම දෙයක් ම මිනිසත්කමෙන් ඈත් වෙලා. තිරිසන් සත්තු වුවත් තමන්ගේ වරිගෙ එකෙකුට කරදරයක් වුණහම එකතු වෙනව. ඒත් අද මිනිස්සු ඒ තරමටවත් ළංවෙලා නෑ. මේ හැම දෙයක් ම ආයිත් මතක් කළේ පපුගියදා කැලණිය දුම්රිය ස්ථානයේ සිදුවුණ සිද්ධියක් කියන්න.දුම්රිය ස්ථානය අසල දී දුම්රියෙන් වැටුණ පුද්ගලයෙක් පැය බාගයක් තිස්සේ එතනම තබාගෙන රෝහල් ගත කරල නැහැ. උදව්වට දුම්රිය සේවකයො කවුරුත් ආවේ නැහැ. අන්තිමේදී සිද්ධ වුණේ මියැදෙන්න. වගකීම යුතුකම තත්ත්වය ගැන මහ ඉහළින් කතා කළ කවුරුත් පිහිටට ආවේ නැහැ. අන්තිමේදී සිද්ධ වුණේ මියැදෙන්න. මරණ පරීක්ෂණයෙන් කියවුණේ ඉක්මන් වුණා නම් ජීවිතය බේරගන්න තිබුණ කියලා. සැදැහැ බැතියෙන් ඇළලී ගිය පුරවරයක මෙවන් දෙයක් වීම ඛේදවාචකයක්.මියන් රාජා ඇනපු ඇත්ගොව්වට ගොඩක් අමාරුයි. මේ වගේ ආරංචි දසත පැතිරෙද්දී ඇත් ගොව්වා හිටියේ ජීවිතයත් මරණයත් අතර සටනක. කවදාවත් යළි ජීවිතය ලබන්න පුළුවන් වේද? ඒතරමටම විශ්වාසය කඩා වැටිලා තිබුණේ. ඒත් වෛද්‍ය කණ්ඩායමේ නොමසුරු දායකත්වය නිසා ඇත් ගොව්වට නැවතත් ජීවිතේ ලැබුණා.අනපේක්ෂිත මොහොතක සිදුවෙන අනතුරු වලින් ජනතාවගේ දිවි බේරලා දෙන දෙවි දේවතාවුන් වගේ වෛද්‍යවරු තවමත් ඉන්නව. ඒ අයගේ කැපවීම අපි හදපත්ලෙන් ම අගේ කරනවා. රැයක් දවාලක් නැතුව වෙහෙසෙන වෛද්‍ය කාර්යාල මණ්ඩලය හෙද හෙදියන්ගේ සේවය පැසසීමට වචන මදි. ඒ තරම්ම ඒ සේවය විශිෂ්ටයි. මෙය පමණක් නොව මීට ඉහත දී පවා මියැදෙන්න ගිය කීදෙනෙකුට නම් යළි ජීවිතය ලබාදී ඇත්ද? ඔබට තුති කිරීමට අප දත් වචන මදි. ඒ තරමටම උතුම්.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=af12090214</link>
    <topic>හඳ එළියේ ඔබ දකින්න පින් කළා ද අප හැමෝම</topic>
    <author>සේමාලි කැල්ලපත</author>
    <content>ආම්ස්ට්‍රෝන් ඔබ අද කොහි ද?යළිත් වතාවක් නිසල රාත්‍රියක දී එළිමහනට යන ඔබ ඉහළ අහසේ බබළන සඳ දැක්කේ නම් මොහොතකට ඔහු සිහිපත් කර ඉඟි මරන්න”සමස්ත ලෝ වාසීන්ගෙන් පසුගියදා ඒ ඉල්ලීම කළේ සඳ මත පා තැබු ප්‍රථම මිනිසා වූ නීල් ආම්ස්ට්‍රෝංග් ගේ පවුලේ උදවියයි. අදින් වසර 43 කට පෙර මිනිසා වෙනුවෙන් යෝධ පියවරක් තැබු ඒ මිනිසා පසුගියදා අවසන් ගමන් ගියේය. හෘදය සැත්කමකට ලක් කිරීමෙන් පසු ඇතිවූ සංකූලතා හේතුවෙන් ඔහු මියයද්දී 82 හැවිරිදි වියේ පසුවිය. 1930 දී ඔහියෝ හි උපත ලද ඔහු කොරියානු යුද්ධයට ද සහභාගි වූ යුද විරුවෙකි. ඉන්පසු ඇමෙරිකාවේ නාසා ආයතනයට එක්වී ගුවන් නියමුවකු ලෙසින් කටයුතු කර පසුව ගගනගාමියෙක් ලෙස කටයුතු කළේය.ඉතා විශිෂ්ට ගණයේ ගගනගාමියෙකු වූ ආම්ස්ට්‍රෝංග් 1966 වසරේ දී ඇමෙරිකාව විසින් අභ්‍යවකාශ ගත කළ ජෙමිනි 8 යානයේ අණදෙන නියමුවා ලෙස ද කටයුතු කළේය. ඔහු එවර ඉතා සාර්ථක ලෙස යානා දෙකක් අභ්‍යවකාශ ගත කරමින් ගගනගාමියකු ලෙස සිය හපන්කම් දැක්වූයේය.ඔහුගේ දෙවැනි සහ අවසන් මෙහෙයුම වූයේ ඇපලෝ 11 යානය සඳ මත බැස්ස වීමය. ඔහුට ඒ සඳහා සහාය වූ අනෙක් නියමුවන් වූයේ බස් ඕල්ඩ්‍රින් සහ මයිකල් කොලින්ස් ය. ඇපලෝ 11 යානයෙන් සඳ මත පා තැබු ආම්ස්ටෙ‍්‍රීංග් සහ බස් ඕල්ඩ්‍රින් පැය දෙකහමාරක් එහි කල්ගත කළහ. මේ මුළු කාලය පුරාම මයිකල් කොලින්ස් මවු යානයේ නැඟී සඳ වටා රවුම් ගැසීය. සඳ මත පා තැබු ප්‍රථම මිනිසා ලෙස ආම්ස්ට්‍රෝංග් එකල ඇමෙරිකානු ජනාධිපති රිචඩ් නික්සන් වෙතින් නිදහස සඳහා වූ ජනාධිපති සම්මානයෙන් පිදුම් ලැබීය.ඇපලෝ 11 මෙහෙයුමෙන් පසු ආම්ස්ට්‍රෝංග් යළිත් අභ්‍යවකාශ ගතවීමෙන් වැළකුණේය. එහෙත් ඇමෙරිකානු අභ්‍යවකාශ වැඩ පිළිවෙළට හා ගගනගාමීන් පුහුණු කිරීමේ කටයුතුවලට දිගින් දිගටම ඔහුගේ සහාය ලැබිණි. ඇමෙරිකානු ජනතා වීරයෙක් ලෙස බුහුමන් ලද ආම්ස්ට්‍රෝංග් වෙත දිගින් දිගටම දේශපාලන කණ්ඩායම් වෙතින් ආරාධනා ලැබුණ ද හෙතෙම ඒ සියල්ලම පිළිකෙව් කළේය. ඇමෙරිකාව මුල සිටම ලෝක පොලිස්කාරයා ලෙසින් කටයුතු කිරීම ගැන මුල සිටම විරෝධය දැක්වූ ආම්ස්ට්‍රෝංග් දැඩි නිහඬ පුද්ගලයෙක් වූයේය.මුළු ලෝකය වෙනුවෙන් මහා පියවරක් තැබු මේ මිනිසා ප්‍රසිද්ධිය දැඩි ලෙස පිළිකෙව් කළේය. ඔහුට නිතරම අවශ්‍ය වූයේ මිනිසාගේ හොඳහිත පමණි. සම්මුඛ සාකච්ඡා හා මාධ්‍ය හමුවේ පෙනී සිටීම් ඔහු වෙතින් නිරන්තරයෙන්ම ප්‍රතික්ෂේප කෙරිණි. සඳ මත පා තබා යළි මහපොළොවට පැමිණි මේ සඳගාමීනට මසක් පුරා ලෝකයේ නගර 28 ක සැරිසැරීමේ අවස්ථාව හිමි විය. ඔවුන් ඒ ගමනට සහභාගි වූයේ සිය බිරියන් ද සමඟිනි. මේ සෑම ගමනකදීම ලෝක වාසීහු වීරයන් ලෙස ඔවුන් ඉතා ඉහළින් පිළිගත්හ. බස් ඕල්ඩ්‍රින් සහ මයිකල් කොලින්ස් මේ ප්‍රතිචාරවලින් අමන්දානන්දයට පත්වුවද ආම්ස්ට්‍රෝංග් ඒ අනවශ්‍ය ගරු සැලකිලි වේදනාවක් ලෙස සැලකූ බව වාර්තා විය. ඔහුට අවශ්‍ය වූයේ ක්‍රමයෙන් ඒ සියලු අවධානයෙන් ඉවත් වීමටය. මහජන හමුවීම් මඟ හැරි නීල් ආම්ස්ට්‍රෝංග් ගේ මේ හුදෙකලා වීම් තේරුම් ගත් මහජනයා ඔහු තේරුම් ගෙන ඔහුගේ කැපවීම ඉතසිතින් අගය කළහ.එසේ වුවත්, ඇතැම් අවස්ථාවලදී මහජනයා නීල් ආම්ස්ට්‍රෝංග් ගේ මේ නිහඬ වත ගැන කෝපයට ද පත් වූහ. මිනිසා සඳ මත පා තැබීමේ 40 වැනි සංවත්සරයට නීල් ආම්ස්ට්‍රෝංග් සහභාගි නොවීය. ඊට සහභාගි වූ බස් ඕල්ඩ්‍රින් හමු වූ කාන්තාවක් ආම්ස්ට්‍රෝංග් ගේ නොපැමිණිම ගැන ආවේගශීලීව කතා කළාය.“ඔබ සැමට සඳට යෑමට අපගේ ද මුදල් වැය වුණා. ඒත් අඩුම වශයෙන් මට ලියුම් කෑල්ලක්වත් එවන්න ඔහුට යුතුකමක් තිබුණා” ඇය ආම්ස්ට්‍රෝංග් ගැන සඳහන් කරමින් පැවසුවාය.බස් ඕල්ඩ්‍රින් කාන්තාවගෙන් ආම්ස්ට්‍රෝංග් ගේ නොපැමිණිම වෙනුවෙන් සමාව අයැද ඔවුන් කළ කැපවීම ගැන ඇයට පැහැදිලි කළේය.මේ සඳගාමීන් වෙත මේ වන විට සමරු අත්සන් සඳහා කෙතරම් නම් සමරු පොත් දිගුවී ඇත්ද? හඳට පා තැබු පසු කුමක් සිතුණේදැයි ඔවුන්ගෙන් කී වරක් විමසා ඇත්ද? බස් සහ මයිකල් දෙදෙනා මේවාට කී වරක් පිළිතුරු දී ඇත්ද? එහෙත් නීල් ආම්ස්ට්‍රෝංග් එවැනි ප්‍රශ්න හා හමුවීම් ඉවසුවේ නැති තරම්ය. ඔහු සිතුවේ තමා ජීවිතය පරදුවට තැබුවේ මුළුමහත් මිනිස් සංහතිය වෙනුවෙන් බව පමණකි.සඳ මත පා තබමින් තමා කළ වීර ක්‍රියාව සඳහා කීර්ති ප්‍රශංසා ලැබීමට කැමැත්තක් නොදැක්වූ මේ පුදුම මිනිසා නොගොසින්ම බැරි දේශනයකට පවා සහභාගි වී මිනිත්තුවකින් දෙකකින් එතැන මඟහැර ගියේය. ඔහු ජීවිතයේ වඩාත්ම අකමැති දේ වූයේ කාගේත් අවධානයට පාත්‍ර වීමය.වැඩි කලක් නොගොස් ඔහියෝහි විශාල ගොවිපොළක් මිලදී ගත් ආම්ස්ට්‍රෝංග් කෘෂිකාර්මික කටයුතුවල නිරත විය. වරක් ඔහු විශාල ට්‍රක් රථයකින් බිමට පැනීමේදී ඔහුගේ විවාහ මුදුව වාහනයේ පැටලීමෙන් මුදුව පැලැඳි ඇඟිල්ල ඉරී ගියේය. එයට අයිස් තබාගත් ඔහු වහා කෙන්ටකි බලා ගොස් ප්‍රතිකාර ලබා ගත්තේය.1994 වසරේ දී සිය පළමු බිරිය ජැනට් ගෙන් දික්කසාද වෙද්දී ආම්ස්ට්‍රෝංග් දෙදරු පියෙක් විය. තිස් අට වසරක විවාහ දිවියට ආයුබෝවන් කී ආම්ස්ට්‍රෝංග් වැඩි කලක් යෑමට පෙර යළිත් විවාහ විය.ආම්ස්ට්‍රෝංග් සමරු පොත්වල අස්සන තැබීම ප්‍රතික්ෂේප කළ අයෙකි. ඔහුගේ අත්සන විකුණා මුදල් ගැරීමේ ජාවාරම් සිදුවීම එයට හේතුවයි. ඔහුගේ නම සහ ප්‍රතිරූපය භාවිත කරමින් කිසිම ක්‍රියාකාරකමක යෙදීමට ඔහු ඉඩ නොතැබීය. ආම්ස්ට්‍රෝංග් විසි වසරක් තිස්සේ සිය කරණවෑමියා සමඟ නඩු කිව්වේ කරණවෑමියා ආම්ස්ට්‍රෝංග් ගේ කැපූ හිසකෙස් විකිණිම නිසාය. ආම්ස්ට්‍රෝංග් සිය කැපූ හිසකේ ඉල්ලා කරණවෑමියාට තර්ජනය කළ අතර හිසකේ ආපසු දීමට නොහැකි වූ තැන කරණවෑමියා ආම්ස්ට්‍රෝංග් නමින් පිහිටුවනු ලැබු සුබසාධන අරමුදල් කීපය අතරින් එකකට මුදල් පිරිනැමීමට එකඟ විය.කීර්ති ප්‍රශංසා ගරු නම්බුනාම රැසක් ලද ආම්ස්ට්‍රෝංග් නමින් ඇමෙරිකාව පුරා නම් කරන ලද පාසල් රාශියකි. එසේම ඔහු විසින් පිහිටුවනු ලැබු පාසල් සහ සුබ සාධන අරමුදල් ද රැසකි.නීල් ආම්ස්ට්‍රෝංග් සඳ මතින් ආපසු පැමිණි පසු ඉස්ලාම් දහම වැලඳ ගත් බවට ද කතාවක් කලක් පැතිර ගියේය. සඳ මත දී ඔහුට ඉස්ලාම් භක්තිකයන්ගේ යාඥා හඬක් ඇසුණු බවත් ඉන්පසු ඔහු ආගම මාරු කළ බවත් කියවුණි. එහෙත් ඔහු මියගිය පසු අවසන් කටයුතු සඳහා මුස්ලිම් චාරිත්‍ර වාරිත්‍ර යොදා නොගැනීමෙන් එය සත්‍යයෙන් තොර බව ඔප්පු විය.මේ මහා යුග පුරුෂයාගේ මරණයත් ඔහු මෙන්ම ඉතාමත් නිශ්ශබ්දව සිදුවූවක් බව වාර්තා වෙයි. ඔහුගේ අවමඟුල ඉතාමත් පෞද්ගලික මට්ටමින් පැවැත්වීම එයට හේතුවයි. ඇමෙරිකානු ජනාධිපතිවරණය ළඟ ළඟම එළඹෙද්දී විරුද්ධ පක්ෂ අපේක්ෂකයෝ ඔහුගේ අවමංගල්‍යය රාජ්‍ය ගෞරව සහිතව පැවැත්විය යුතු බවට හඬ නැඟූහ. ජනාධිපති බැරැක් ඔබාමා නියෝග කළේ ඇමෙරිකානු ජාතික කොඩි අඩකුඹු කරන ලෙසය.ඉතා නිහඬ පුද්ගලයකු වූ ආම්ස්ට්‍රෝංග්ට ගරු කිරීමක් ලෙස ඔහු වෙනුවෙන් මල් වඩම්වලට වියදම් නොකර ඒ මුදල් ඔහු ආරම්භ කර ඇති සුබසාධන අරමුදල්වලට යොදවන ලෙස පවුලේ අය ඉල්ලා සිටිති.නීල් ආම්ස්ට්‍රෝංග් ගේ මරණයෙන් දුක්වන අය අතර සිටින එකොළොස් හැවිරිදි කුඩා පිරිමි දරුවකු ගැන ද මේ අතර ඇමෙරිකාවේ සැන් රැෆායල් වෙතින් වාර්තා විය. දෙමවුපියන් නොමැති මේ කුඩා දරුවා මැක්ස් ය. ඔහු සිය පාසල් රචනාවක් ලෙස ලියූ ලිපියක් නීල් ආම්ස්ට්‍රෝංග්ට යොමු කළේ ඔහු රැකබලා ගන්නා පුංචි අම්මා ය.“මගේ එකම හීනය ලොව අංක එකේ අභ්‍යවකාශ වීරයා වන නීල් ආම්ස්ට්‍රෝංග් හමුවීමයි” මැක්ස් ලියා තිබුණි.ආම්ස්ට්‍රෝංග්ට මීට දෙවසරකට පෙර මැක්ස් ලියූ මේ ලිපියට ආම්ස්ට්‍රෝංග් වෙතින් ඔහු මිය යෑමට දින 24 කට පෙර එනම් අගෝස්තු 01 වැනිදා පිළිතුරු ලැබිණ.විද්‍යුත් තැපෑලෙන් එවා තිබු මේ ලිපියෙන් නීල් ආම්ස්ට්‍රෝංග් මේ කුඩා දරුවා අමතා තිබිණ.“මැක්ස්ට මගේ හෘදයාංගම සුබ පැතුම්” ආම්ස්ට්‍රෝංග් ලියුවේය.මැක්ස් මේ ලිපිය දැක සතුටින් උඩ පැන නැටු අතර ඉන් දින 24 කට පසු ආම්ස්ට්‍රෝංග් මිය යෑම මේ කුඩා දරුවාට දරාගත නොහැකි වී ඇත්තේය.“මේ වාගේ පොඩි කොලුවකුට ඒවාගේ මහා පුරුෂයෙක් පිළිතුරු දීම පුදුමයක්” මැක්ස් ගේ පුංචි අම්මා පැවසුවාය.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=as1209021</link>
    <topic>තලම්මැහැර ගම හැදුණේ තලම් වෙහෙර නිසයි</topic>
    <author>උපාලි සමරසිංහ</author>
    <content>තලම්මැහැර ගම හැදුණේ තලම් වෙහෙර නිසයි- ප්‍රවීණ ගීත රචක අජන්තා රණසිංහබක්කුල මහ තෙරිඳු පිහිට මගෙ පුතුහට අත් වේවා අත් වී එම බෙලෙන් කිසිදු රෝග බියක් නොම වේවා තිස්සෙම තෙරුවන් ගුණ සිහිකරමින් පින් බෝ වේවා රක්ෂා කරනට මගෙ පුතු යදිමි සියලු දෙවි දේවාමීට වසර හැත්තෑ ගණනකට පෙර පන්නල තලම්මැහැර ගමේ ගෙදරකින් මේ අපූරු නැළවිලි ගීය ගුවනට මුසු විය. ඒ දයාබර අම්මා කොටු ඇඳේ සිට තමා දෙස නිර්වස්ත්‍රව බලා සිටින පුංචි කොලුවා වෙනුවෙන් ගැයූවකි. බක්කුල මහ තෙරිඳු යනු බුද්ධ ශාසනයේ මහ රහතුන් අතරින් නීරෝග සමාපත්තිය ලැබූ උතුම් ම තෙරණුවෝය. මේ අම්මා තම සිඟිති පුතාට පතන්නේ ඒ තෙරණුවන් මෙන් නීරෝගී වන්නටය.අපේ ගීත සාහිත්‍යයට අජන්තා බිතු සිතුවමක් මෙන් අගනා අජන්තා රණසිංහ එදා ඒ කොටු ඇඳේ සිට ඒ නැළවිලි ගීයෙන් මත් වූ පුංචි සිඟිත්තාය. ගීය තාලයට ගැයුවේ අජන්තාගේ මව වාසනා නමැති මෑණියයි.ගමේ කෝපි කඩේ  දෙන්නා දෙපැත්තේ දාං අදින්නේතලම්මැහැර මීගමු - කුරුණෑගල පාරේ පිහිටි රමණීය ගම්මානයකි. සරුසාර වී ගොවිතැනින් හා බෝග වගාවෙන් පෝෂිත වූ තලම්මැහැර ඒ නම ලැබුවේ ශ්‍රී සුනන්දාරාම රජ මහා විහාරය නිසා යැයි ඇතැමෙක් කියති. කුලියාපිටියට, කුරුණෑගලට, කොලොම්තොටට තවලම් යන්නෝ තම ගොනුන් සමඟ බොහෝ දුර ගමන් කොට විඩා නිවාගෙන සමහරදාට තරු එළියෙන් රැයක් පහන් කළේ මේ පන්සල හෙවත් විහාරය ළඟය.තලම් නවත්වා තැබූ ස්ථානය ළඟ පිහිටි වෙහෙර තලම්වෙහෙර වී පසුව ඒ පන්සල පිහිටි ගම තලම්මැහැර වූ බව ඔව්හු කියති. අපගේ ග්‍රාම නාම කාලයත් සමඟම කටවහරින් වෙනස් වීම අරුමයක් ද නොවේ. එනිසා තලම්වෙහෙර තලම්මැහැර වූ බව නිසැකය.ඒ තලම්මැහැර ගමේ එදා සිටි එකම දොස්තර මහත්තයා කිරිබණ්ඩාර රණසිංහ මහත්මයාය. ගමේ තිබුණු උළු සෙවිල්ලපු මුල්ම ගෙදර ඔහුගේ ගෙදර බැවින් ගැමියෝ ඒ ගෙදරට උළු ගෙදර දොස්තර ගෙදර ද කීහ. කිරි බණ්ඩාර දොස්තර අජන්තාගේ තාත්තාය.මේ ගමේ වී ගොවිතැන සම්බන්ධ කිරි ආහාර පූජා අලුත් සහල් මංගල්‍යය වැනි උත්සව ආදිය තිබුණත් ලොකුම උත්සවය පන්සලේ පින්කම් පොළය. පන්සලේ පින්කම් පොළට ඒ දොස්තර පියා හා ගිය ගමනක් අජන්තා ‘මට ළඳුනි වරම් නැත’ පොතේ විස්තර කැර තිබේ.පින්කම් පොළ කාලයට විචිත්‍ර බණ මඩුය. සල්පිල් ද බොහොමය. පොඩිවුන්ගේ සිත් ගන්නේ චීත්ත කම්බා, සුදු සාරි හැඳි ගැහැනු සරොම් බැනියම් හැඳගත් පිරිමි, කොල්ලො කුරුට්ටෝ තොරොම්බොල්කාරයන් වැනි අය නොව දිගින් දිගටම මේස මත බෝතල් පේළියට තබාගෙන විවිධ විචිත්‍ර වර්ණයෙන් පිරි සරුවත් බෝතල හැන්දෙන් පීරි ගානා ‘ට්‍රීං ට්‍රීං’ ශබ්දයයි.පුංචි ළමුනගේ මිහිරිම ශබ්දය එයයි. තොළ කට තෙමාලන සිහිල් සරුවත් අපේක්ෂාව මෙතැනදි ඔවුනගේ වෙනත් අපේක්ෂා පරයා නැඟී සිටියි.ඒ පින්කම් පොළට යන මාවත දෙස සල්පිල් හඬ පරිකල්පනය කැර මා ලියූ හැටිය. අජන්තා ගම පසුබිම් කැර මෙසේ අපූරුවට වචනවලට පණ ගසයි.”සේකර අයියා බක්කිය දක්කන්න උපන් හපනෙකි. බෝන්ලීය මත වම් කකුල එක්තරා ලතාවකට තබාගන්නා ඔහු ඉදිරිපස පාපුවරුව මත දකුණු කකුල තබාගෙන මහත් උජාරුවෙන් බක්කිය දක්කයි. බක්කිය සේකර අයියාට අවනතය. බක්කියේ බැඳි අංපොල්ලා ඊටත් වඩා අවනතය. සේකර අයියා බක්කියේ ආධිපත්‍යය අතට ගෙන නොනැවත ඉදිරියට යයි. මානිවත්ථ අභික්ඛම.පින්කම්පොළ මහා ජනකායෙන් ඊස් මීස් නැතුව පිරී පවතියි. මහ ගේට්ටුවෙන් පන්සල් වත්තට බක්කිය හැරවූ සේකර අයියා එක දිගටම සීනුව නාද කළේය. ගැමියෝ දෙපසට වෙති. බණ මඩුව පසුකැර යන බක්කි කරත්තය ගාන්ඨාර කුලුනට ආසන්න වෙයි.”හෝව් පුතා හෝව්” සේකර අයියා තෝන්ලණුව හෙමින් ඇද බක්කිය නතර කළේය.තාත්තා බක්කියෙන් බැසගත් පසු ගැමියෝ කීප දෙනෙක් තාත්තා ළඟට ආහ. ඔව්හු සිය පක්ෂපාතිත්වය, ළෙන්ගතුකම හා ගෞරව සම්ප්‍රයුක්ත බව මුහුණින් පිළිබිඹු කරති.පැටී හාමු පිරිස පීරාගෙන තාත්තා අසලට එයි. ඔහු ගමේ ගම්මුලාදෑනියාය. ඇඟපත සම්පූර්ණ පුෂ්ටිමත් පුරුෂයකු වන පැටී හාමු පුරුදු පරිදි සිය කෙස්වැටිය මනාව පීරා ඇත. එකද කෙස් රොදකුදු ඈත් මෑත් නොවන අයුරින් හිසකේ පස්සට පීරා අලවා තබාගැනීමට ඔහු ගජ සමතකු වනැයි මට හැෙඟ්. මුරුගසන් වැස්සට කලින් එන මහ හුළං ආවද ඔහුගේ හිසකෙස් අවුල් නොවන්නේය.”ගුඩ් ඊවිනිං ඩොක්ට” පැටී හාමුගේ පුළුල් සිනාව දෙකන් දක්වා විහිදේ.”ගුඩ් ඊවිනිං””ආ, පුතත් ඇවිදින් ඉන්නෙ. දොස්තර පැටියා මොකද? මේ හැටි කෙට්ටු” ඔහු මගේ කරවටා අතක් දමා ගනී. කොල්ලෝ කුරුට්ටෝ විස්මයෙන් මා දෙස බලති. ඔවුන් අතර මගේ පාසල් පන්තියේ එක්කෙනෙක් දෙන්නෙක් ඉඳිති. මම උන් දෙස බලා ආඩම්බර සිනහවකින් මුහුණ සරසා ගතිමි.පන්නල මිශ්‍ර පාසලේ පළමුවැනි පන්තියේ පාඩම් ඉගෙන ගත්තත් මා දොස්තර පැටියාය. මං තාත්තාගේ පුතාය. තාත්තා මට තාත්තාපුතා යනුවෙන් අමතන්නේ එබැවිනි.”බමුණුආරච්චි පතිරැන්නැහැලාගේ සේනාරත්නසුබසිංහ ආරච්චිලාගේ ජයවර්ධනඑලෙසින් අජන්තගේ ළමා කාලයේ තිත්තයන් ඇල්ලූ හැටි, ඔවුන් හෝර්ලික්ස් බෝතල්වල තාත්තාට හොරෙන් තබා ගත් හැටි. උදේ පාන්දර අඹ, කජු අහුලන්න ගමපුරා ගිය හැටි, උණ ගැනී ලෙඩ විකාරෙන් දෙඩවූ හැටි අජන්තා එම කෘතියේ ලියා තිබේ.මට අවශ්‍ය ඒ ගමේ රවුමක් ඇවිද තවත් බොහෝ දේ සොයා ගන්නටය. අම්මාගෙන් බක්කුල තෙරිඳු ගැන කවි අහපු අජන්තා හැදී වැඩුණු ඒ මහගෙදර අදත් තිබේ. ඉදිරිපස තිබුණු පාර දැන් තරමක් පුළුල්ය. ඒ කාලයේ රාත්‍රියට වාහන අඩු බැවින් අජන්තාත් ඔහුගේ මල්ලීත් රස්නයට අසුන් ගන්නේ මේ පාර මතය. එසේ වාඩිවී ඔව්හු ගොම්මන් අඳුර අතරින් ඉගිලෙන මා වවුලන් ගණන් කළහ.තලම්මැහැර ගමේ පැරැණිම වැඩිහිටියකු සොයා අපි ගමන් කළෙමු. සුබසිංහ ආරච්චිලාගේ ජයවර්ධන (86) අද ගමේ පැරැණිම වැඩිහිටියාය.ඒ කාලෙ උළු ගෙදර කීවෙ දොස්තර මහත්තයලගෙ ගෙදරට. එතුමා මාහරගම ඉස්පිරිතාලෙට ගිහින් කලිසම ඇඳන් වැඩකරලා සරම ඇඳන් ගමට ආවෙ. 1920 – 30 ගණන්වල අපට තිබුණෙ බක්කි, බරබාග, ටැංටු කරත්ත වගේ දේවල් විතරයි. ගමට මනාලියක් කැන්දන් එන වෙලාවක වගෙ විශේෂ උත්සව අවස්ථාවක ටැංටු කරත්ත භාවිතා කළා.තවලම් යන කට්ටිය වෙහෙර ළඟ ගොනුන් ගාල් කරලා විවේක ගත්තා. ඒක නිසා තවලම් නැවතූ තැන වෙහෙරක් ද තිබුණු නිසා තලම්වෙහෙර වුණා. පස්සෙ කාලෙක තලම්මැහැර වුණා. ගමේ හැම මිනිහෙක්ම වගේ කැත්තෙ උදැල්ලෙ වැඩ හොඳින් දැන සිටියා. මහන්සි වෙලා ගොඩ ගොවිතැන් මඩ ගොවිතැන් කළා.අපේ දොස්තර මහත්තයා වැඩ කළේ මාහරගම ඉස්පිරිතාලෙ වුණත් ඒ කාලෙ ඒකටත් කීවෙ ගොන්තවලම්පිටිය ඉස්පිරිතාලෙ කියලයි. බෝතලේවත්ත කියලා ගමේ තැනක් තියෙනවා. ඩී.එස්. මහත්තයලගේ පරම්පරාවෙ උදවිය ඉන්න බංගලාව තිබුණේ මේ වත්තෙ. අවුරුද්දට එක්තරා කාලෙකට මේ පරපුරේ කට්ටිය මේ වලව්වට එනවා. ගමේ කොල්ලො කුරුට්ටො ඇළේ දොළේ කොච්චර මාළු ඇල්ලුවත් අර වත්ත මායිම පනින්නෙ නෑ.මුරකාරයොත් ඉන්නවනෙ. ඒ නිසා ඒ ආපු කාලෙට අර වත්තෙ තිබුණු මහ වළේ මාළු ටික අල්ලනවා. පිළිගන්න ටයර් කඳන් වගේ මහත ලූල්ලු මේකෙ ඉන්නෙ. වලව්වෙ ඇත්තො ගමේ ඇතැම් ගැබිනියන් ඉන්න තැන්වලටත් මේ මාළු බෙදනවා. අපි වන්දනාවෙ යන්නෙ නඩ වශයෙන්.සිරීපාදෙ යනකොට නෙල්සන් බොඩිය බස්එකෙන් ගිරිඋල්ලට ගිහින් එතැනින් මීරිගමට යනවා. මීරිගම ඉඳන් ;ර්ල්ලුවෙන් යන්ඩ පුළුවන් දුරක් ගිහින් පයින්ම තමයි යන්නෙ. එදා ගමට අලුත් අවුරුද්ද උදාවුණේ කාටත් අලුත් අත්දැකීම් එක්කරමින්. කට්ටිය කුඹුරෙ, ලන්දෙ, විහාරෙ එකට කටයුතු කළා. පත්තිනි දෙවි හාමුදුරුවො බලන්ඩ එළිබිච්චියෙ දේවාලයට ගියා. මේ ගමේ පොල්, හාල් හිඟ ගෙයක් තිබුණෙ නැති තරම්. අද ගම තරමක් වෙනස් වෙලා.අඟහරුවාදාට සිකුරාදාට ළමයින්ට ස්නානය තහනම් ය. ඒ අජන්තාගේ මවගේ නීතියයි. අම්මාත් තාත්තාත් දෙන්නාම ගෙදර නැති බැවින් අජන්තලාට ලැබුණේ අපූරු නිදහසකි. අම්මා උප තැපැල් ස්ථානාධිපතිනියක ලෙස එකල සේවයට ගියාය.දවසක් අඟහරුවාදා දවසකදි පහළ ඇළේ නිර්වස්ත්‍රව මල්ලීත් මමත් පිනුම් ගහලා නානවා. අම්මා ආවා. දුන්නා පස්ස පැත්තට නිල්වෙන්න ඉපල් පහර. ඉපලින් එක පාරක් වැදුණත් ඒකෙ අනෙක් තුඩු වැදිලා එක පහරට පහක් වදිනවා. හරිම අමාරුයි. කොහොමත් සම්ප්‍රදායට එරෙහිව තරමක් හෝ ගමන් කරන්ඩ මං එදා ඉඳලාම ආසයි.අජන්තාගේ මතක අතරට එබී මම විමසමි.ගම පිළිබඳ අපූරු ගී රැසක් ලියා ඇති ඔහුගෙන් ගම ප්‍රස්තුත වූ අත්දැකුම් ඇතිදැයි විමසිය යුතුය. ඔහු කීවේ අපූරු කතාවකි.බොහොමයක් දේ ලීවා. ඒත් මගේ හිත සංවේදී කළ ඒ අත්දැකීම ලැබුණේ මං පුංචි කාලෙයි. මට අවුරුදු 14-15 ඇති. මට කවුරුත් කීවෙ ‘කුමාර මහත්තයා’ කියලයි. පබිලිස් අයියා කියලා අප හඳුනන කෙනෙක් හිටියා. එයා තමන්ගෙ නෑනා එක්ක බොහොම ආදරයෙන් බැඳිලා හිටියේ. මේකට නෑනාගෙ පැත්තෙ වැඩිහිටියන් විරුද්ධ වුණා. ඒත් නෑනා වෙනස් වුණේ නෑ. එයා කීවෙ පබිලිස් අයියාට තමන්ව රැගෙන පලා යන ලෙසයි. පබිලිස් අයියා කීවෙ පුදුමාකාර කතාවක්. නෑනා එහෙම අඬගැහුවාට මට පුළුවන් ද අම්මා තාත්තා කෙනෙක්ගේ දරුවෙක් හොරෙන් ගන්ඩ. ඒක බරපතළ වරදක්. අම්මා තාත්තා කෙනෙක්ට එහෙම උහුලන්ඩ පුළුවන්ද? මට ගෑනියක් ලැබුණට. එහෙම කියලා පබිලිස් අයියා අහිංසකව නිහඬ වුණා. මං ඒ අත්දැකීම පරිකල්පනය කරලා මේ ගීය ලීවා.රෑ පැල් රකින කුරහන් පැහෙනා හේනේ මගෙ තනි නොතනියට නුඹවත් නැතුවානේ හෙට දින නුඹත් දීගෙක ගිය පසු නෑනේ මාසේ පෝය දා වාගෙයි ගම්මානේගිරාගම සෞන්දර්ය ගුරු විදුහලේ හිටපු විදුහල්පති බමුණුආරච්චි පතිරැන්නැහැලාගේ සේනාරත්න මේ ගමනේදී හමුවූ තවත් රසවතෙකි.එදා අපේ අප්පොච්චලා මේ ගමේ වී අස්වනු නෙළන වෙලාවට බුම්මැඩි ගගහා ඒ කටයුතු කරලා තියෙන්නෙ. බුම්මැඩිය කියන්නෙ කළගෙඩිය කට පැත්ත ආවරණය කැර හදාගන්නා වාද්‍ය විශේෂයක්. මේක බත් කෝරළය. ඒකයි සත් කෝරළය කියන්නෙ.අපේ අම්මලා දරුවන් පවා නැළෙව්වේ වැදි තානම සහිත ගීවලින්. අපට මේ සත (ශාස්ත්‍රය) පුහුණු කළේ පුංචි බණ්ඩා ගුරුතුමා. ගමේ එදා සොකරි නැටුවා. පන්සලේ සඳකිඳුරු නැටුවා. අපේ ළමයින් අතර තිබුණු කෙළිසෙල්ලම්වලත් අපූරු රිද්මයානුකූලකම් තිබුණා.කිරිබණ්ඩා දොස්තර මහත්තයලගෙ ගෙදර ළඟට එන කලාකරුවන් බිහිකරන්න ගමේ උත්සාහ ගන්නා කලා පීඨය තිබුණා. මේකෙ නැටුම් උගැන්නුවෙ පණිභාරත මහත්මයා. එඩ්වින් සමරදිවාකර, ලයනල් අල්ගම වගෙ මහත්වරු අනෙකුත් සංගීත අංශ කළා. ඒත් පසුකාලයක ඒක අපේ ගමෙන් එපිටට ගියා.ලබන සතියේ තලම්මැහැර සක්කර බවනේ සක්කර මහත්තයා හා වෙසමුනි බවනේ වෙසමුනි මහත්තයා මුණගැසෙමු.උපාලි සමරසිංහඡායා -සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=as1209022</link>
    <topic>නෙළුම් විල</topic>
    <author/>
    <content>නෙළුම් විලමගේ ඥාති සොයුරියකගේ විවාහ මංගල්‍ය ළං විය. විවාහ උත්සවයේ දෙවෙනි මනාලිය ලෙස පෙනී සිටීමට නියමිතව තිබුණේ මනාලියගේ නැඟණියටය. ඇය සමඟ අදාළ කටයුත්තක් සඳහා, මනාලිය සහ ඇගේ යෙහෙළියන් හැඩගැන්වීමට ඔවුන් තෝරාගෙන තිබූ, ප්‍රසිද්ධ යයි කියන රූපලාවණ්‍යාගාරයක් වෙත ගියෙමි.අදාළ ස්ථානය අප හරි හැටි නොදැන සිටි හෙයින් මඟ පෙන්වීම සඳහා අපගේ තවත් ඥාති සොයුරියක් පැමිණියාය. රූපලාවණ්‍යාගාරයේ පාලිකාව දෙවෙනි මනාලිය ලෙස පෙනී සිටින සොයුරිය ඇතුළට කැඳෙව්වාය. ඇය ආපසු පැමිණෙන තෙක් අපි එහි ආලින්දයේ හිඳ සිටියෙමු.එහි අප සමඟ තවත් සොයුරියෝ දෙදෙනෙක් හිඳ සිටියහ. ඔවුන් පැමිණ සිටියේ සම්මුඛ පරීක්ෂණයට බව අපට වැටහුණේ අදාළ රූපලාවණ්‍ය ශිල්පිනිය අප ඉදිරියේම ඉන් එක් සොයුරියක් පරීක්ෂණයට ලක් කරනු දැකීමෙනි.ප්‍රසිද්ධියේ නොපැවසිය යුතු පෞද්ගලික කාරණා පවා සැමටම ඇසෙන සේ ශබ්ද නගා පැවසෙන ඒ අවස්ථාවේ අපි ඒ දෙසට අවධානය යොමු නොකොට සිටීමට සැලකිලිමත් වීමු. එහෙත් අර සොයුරියට මොනවා හැඟුණාදැයි අපි නොදනිමු. සම්මුඛ පරීක්ෂණය සඳහා පිටස්තර බෙහෝ දෙනා ගැවසෙන ආලින්දය හැර වෙනත් ස්ථානයක් තෝරා ගත්තා නම් මැනවැයි අපට හැඟිණි.සම්මුඛ පරීක්ෂණය අවසානයේ නැගී සිටි අර ශිල්පිනිය අප පසුකර යන ගමන් අප ඇමතුවාය.”ඔයාල ගොඩෙන්ද ආවෙ?”සැබවින්ම අපට එය වැටහුණේ නැත. ඒ එවැන්නක් අප කිසිසේත්ම අපේක්ෂා නොකළ හෙයිනි.”මොකක්ද කිව්වෙ..?” අපි විමසීමු.”හහ්.. ඔයාල ගොඩෙන්ද ආවෙ..?”සිංගී‍්‍රසි උච්චාරණයක් ආරූඪ වූ ඒ උපහාසාත්මක වදන් යළි අප වෙත දමා ගසමින් ඇය යන්නට ගියාය.මම වික්ෂිප්ත වුණෙමි. උපන් දා සිට නාගරිකව හැදී වැඩුණු මුත්, ගැමියන් ලෙස අමතනු ලැබීම අපට කිසිසේත් ප්‍රශ්නයක් නොවුණි. එහෙත් ඇය එම කටුක වදන් පාවිච්චි කළේ හුදෙක් අපට අපහාස කිරීමට බව පැහැදිලි විය. අපි හොඳටම කලකිරුණෙමු.”නංගි, අපි මෙතනින් යමු.”මගේ අනික් සොයුරිය පැවසුවාය. එහෙත් අර ශිල්පිනියට පිළිතුරක් දී මිස එතනින් ඉවත් වීමට මට සිත් නොවීය.රූපලාවණ්‍යාගාරය තුළ සිටි මගේ අනෙක් ඥාති සොයුරියට මේ කතා බහ නෑසිණි. ඇගේ අත්බෑගයද වූයේ මා අතේය. ඇයට නොදන්වා එය රැගෙන පිටතට යාමද කළ නොහැකිව තිබූ හෙයින් මම රූපලාවණ්‍යාගාරයේ දොරටුව අභියසට ගොස් අපට අපහාස කළ අර ශිල්පිනිය ඇමතුවෙමි. ”Excuse me, Can I talk to her for a moment?” ඇතුළත සිටි මගේ සොයුරිය දක්වමින් මම ඇසුවෙමි.”Of cause”ඇය කීවාය.ඉන් පසු උපහාසාත්මක බැල්මක් මා දෙසට හෙළූ ඇය, “ආ... ගොඩයෝ දෙන්නෙක් නෙවෙයි නේදැයි, ඇසුවාය.ඒ මා ඉංගී‍්‍රසියෙන් ඇය ඇමතූ නිසා බව මට හොඳින් වැටහිණි. අනතුරුව මගේ සොයුරිය ඇමැතූ ඇය, “මෙන්න ඔයාගේ ගොඩේ යාළුවො දෙන්නට ඔයාට කතා කරන්න ඕනෙලු.” යි කීවාය.ඇගේ අරමුණ අපට අපහාස කිරීමම වන බව මෙයින් අපට ඉඳුරාම පසක් විය. මම මුවින් නොබැණ ඉවසා සිටියෙමි.මා සොයුරියද වික්ෂිප්තව හැරී බැලුවාය. ඇගේ අත් බෑගය මේසයක් මත තබා, අප ඉවත යන බව ඇයට දැන්වූ මම, අර ශිල්පිනියට ස්තුති කොට ආපසු හැරුණෙමි.මොරටුව ප්‍රදේශයේ පදිංචිව සිටින මම සරසවි ශිෂ්‍යාවක් වීමි. මා සමඟ සිටි අනෙක් සොයුරිය ජාතික රෝහලේ හෙද නිලධාරිනියක් වූවාය. අදාළ ශිල්පිනිය අපගේ නාගරික හෝ ග්‍රාමීය බව මැනීමට භාවිතා කළ මිනුම කුමක්දැයි අපි නොදනිමු. බොහෝ දුරට ඒ අපේ බාහිර පෙනුම විය යුතුය. මන්ද යත් තැනට නොවටිනා කිසිදු හැසිරීමක් අපෙන් ප්‍රදර්ශනය නොවූ බව අප ඉඳුරාම දත් හෙයිනි.අපි දෙදෙනාම, චාම් වුවත් තැනට උචිත පරිදි හැඳ පැළඳ සිටියෙමු. අදාළ ශිල්පිනිය ඇඳුම් පැලඳුම් සහ බාහිර පෙනුමෙන් මිනිසුන් මනින තත්වයට පත් වූ කෙනෙකු බව පෙනිණි. නැත්නම් අප පිළිබඳව කිසිත් නොදැන අපට එසේ අපහාස නොකරනු ඇත. සරල, චාම් ගති පැවතුම්වලින් යුතු අපගේ මවුපියන් ඇතුළු අප ආශ්‍රය කරන විධග්ධ සමාජය බාහිර පෙනුමෙන් නොව, පුද්ගලයෙකුගේ අභ්‍යන්තරය තුළින් ඔහුගේ හෝ ඇයගේ තත්වය තීරණය කිරීමට හුරුවී සිටින හෙයින්, සංකර ඇඳුම් පැලඳුම් පරිහරණයට අප හුරු වී නොසිටින බව කිව යුතුය. එවන් සමාජයක ජීවත් වීම වාසනාවක් ලෙස මම දකිමි. එම ගතිගුණය අර ශිල්පිනියට පෙනුණේ ‘ගොඩේ කම’ ලෙසය.කෙසේ නමුත් අපට කළේ ‘විහිළුවක්’ බව පසුව ඇය මගේ ඥාති සොයුරියට පවසා තිබිණ. අපහාසයත්, උපහාසයත් අතර වෙනස ඈට කියා දෙන්නට නොහැකි වීම ගැන මම කනගාටු වෙමි.එහෙත් ඇය මගේ ඥාති සොයුරියගේ හැඩගැන්වීම් කටයුතු ඉතා අලංකාර ලෙස සිදුකර තිබිණ. කලාතුරකින් දක්නට ලැබෙන ආකාරයේ සුන්දර මනාලියක් හා දෙවන මනාලියක් ලෙස මගේ සොයුරියෝ දෙදෙනා මංගල උත්සවය එළිය කළහ. ඉදින්, ඇය දක්ෂ රූපලාවණ්‍ය ශිල්පිනියක බවට විවාදයක් නැත. තම මුවින් ගිලිහෙන එකම එක වදනක් වුවද, අන් අයගේ හදවත් බිඳීමට සමත් වන බව මින් මතුවටවත් ඇයට පසක් වේවා...!  ශ්‍රී ජයවර්ධනපුර විශ්ව විද්‍යාලයයේ චේතනා වික්‍රමසිංහ මෙණෙවිය විසින් යොමු කරන ලද ලිපියක් ඇසුරිනි.ජයවර්ධන පුර විශ්ව විද්‍යාලයයේ ජනසන්නිවේදන හා ලේඛකත්ව පාඨමාලාව හැදෑරූ පනස් අට හැවිරිදි කිවිඳියක විසින් පාඨමාලාව අවසානයේ පුනරීක්‍ෂණ පන්ති නොමිලයේ පවත්වා සිසු සිසුවියනට දැනුමින් උපකාර කළ අදාළ විශ්ව විද්‍යාලයයේ ම සිසුවකු වූ තිස්තුන් හැවිරිදි කිත්සිරි වීරතුංග ගුරුවරයාට උපහාර පිණිස පබදින ලද පැදි කිහිපයකි, මේ.මේ කිවිඳිය කවි පොත් කිහිපයක් මෙන් ම ජපන් කොරියන් භාෂා පිළිබඳ පොත් රචනා කර ඇති පුෂ්පරාණි සිරිවර්ධන මහත්මිය යි.සුදු මුහුණ රතු කරන් හිනාවී බලනවා විබාගෙට මේ මෙව්ව එනවමයි කියනවා දිව ගොසින් ඩා බිංදු පිහින්නට හිතෙනවා දරු සෙනේ මගෙ හිතේ වාං දොර හරිනවාවද වෙවි අපට සතුටින් අකුරු කරනවා සුදු පුතා උගන්වන දෙය හිතට වදිනවා නොමිනිසුන් වැඩි ලොවෙක මිනිස්කම විඳිනවා කාසි කොළ විලි වැදී ඔබෙ දෙපා සිඹිනවාපෙනෙන තෙක් මානයක මානයක් නැති හිතේ සතුට දල්වාලන්න හැකි යමක් මට, ඇතේ පන්තියේ කුඩාවුන් හා නොගැටුණත් පොතේ ඉගෙන ගෙන ඉහළින්ම සමත් වෙන්නම් පුතේසැපෙහි දී නොව දුකෙහි දී දිනෙක අත දෙන්න බැරි දිනෙක මට, ඔයා මා බලන්නට එන්න උපදෙසක් ඇවැසි තැන ජීවිතේ ජය ගන්න කැමති නම් ඉඩ දෙන්න මහා මායා වෙන්නසැබෑ මිනිසත් ගුණය මා දුටුයෙ මේ ලෙසිනි විබාගයෙ බර හිසේ පිස දැමුයෙ ඔය අතෙනි මෙවන් වදනක් කිසිම දා නොලැබෙතැයි සිතුණි ඔබට මා ණය ගැතියි, දයාබර ගුරු පුතුනි!කැස්බෑවේ සාගර සංජීව රාජපක්‍ෂ මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=as1209023</link>
    <topic>මිත්තණියනි, ඔබේ කාලය අර්ථවත් දෙයට යොමුකරන්න</topic>
    <author>රමණී සුබසිංහ</author>
    <content>මිත්තණියනි, ඔබේ කාලය අර්ථවත් දෙයට යොමුකරන්නහඟුරන්කෙත සද්ධානන්ද හිමි”දරුවන්ට ගුණ ධර්ම ඉගැන්විය යුතු වන්නේ බාල වියේ පටන්මය. බොරුවක් නොකියන්නටත්, යමක් කියන්නට පෙර සිතා බලන්නටත් ඔවුන්ට ඉගැන්විය යුතුය. රළු වදන් නොබිණීමට අවවාද කළ යුතුය. කලා ශිල්ප උගන්වන අතරම ත්‍යාගශීලී විය යුතු බවද කියා දිය යුතුය. පරෝපකාරයේ උතුම් බව පසක් කළ යුතුය. බුද්ධ දේශනාවේ ඉගැන්වෙන්නේ එලෙස ය.” යිසම්බුද්ධ ශාසනයේ චිරස්ථිතිය වෙනුවෙන් අනුපමේයැ මෙහෙවරක් කළ අනගාරික ධර්මපාල තුමා ඇමෙරිකාවේ නිව්යෝක් පුරහලේදී පැවැත්වූ දේශනයක දී සඳහන් කෙළේ ය. ඒ 1925 වසරේ දී ය.ඒ මා හැඟි පණිවුඩය යළි යළිත් සිහිපත් වන්නේ එදාට මෙන් ම අදටත්, අනාගතයටත් ඉතා වටිනා සදුපදේශයක් වන නිසා ය. දරුවන් යහමඟ යැවීමේ ප්‍රධානතම කොටස්කරුවෝ වැඩිහිටියන් ය. ඔවුන් නිසි කල නිසි මඟ පෙන්වා නොදෙන්නේ නම් හොඳ නරක තෝරා බේරා ගන්නට නොදන්නා දරුවා ගුණ ධර්ම වෙනුවට නොපනත්කම් තෝරා ගැනීම වැළැක්විය නොහැකිය. මවුපියන් දරුවන් ගේ මුල් ගුරුවරුන් බව ධර්මයේ සඳහන් ය. ඒ හා සමානව මවුපියන් ගේ මවුපියන්ට ද තම මුනුපුරු මිනිබිරියන් වෙනුවෙන් කළ හැකි කාර්යය සුවිශාලය.මිත්තණියනි, වසර ගණනාවක් ගෙවා ඔබ මෙතෙක් ආ දුර ගමනේ දී ජීවිතයේ බොහෝ අත්දැකීම් ලද්දීය. ජීවිතය ගැන බොහෝ දෑ උගත්තීය. ලාබ, අලාබ, නින්දා ප්‍රශංසා, යස අයස, දුක සැප ආදී වූ අටලෝ දහමට මුහුණ දුන්නීය. උපන් දා පටන් මියෙන තුරාවටම ඔබ ගේ මුනුපුරු මිනිබිරියන්ට ද ඒ අත්දැකීම්වලට මුහුණ දෙන්නට සිදුවනු ඇත.මිත්තණියනි, ඒ පුංචි දූ දරුවන් දිනෙක වැඩිහිටියන් වනු ඇත. රටේ අනාගතය බාර ගන්නා පුරවැසියන් වනු ඇත. දැන උගත්කමෙන්, වගේ ම ගුණ ධර්මයන්ගෙන් ඔවුන් ශක්ති සම්පන්න නොවුණේ නම් උදාවන්නේ අඳුරු අනාගතයකි. වංචා, දූෂණ, අපරාධ, මංකොල්ලකෑම් පිරුණු, අම්ම තාත්තා පවා නොහඳුණන සමාජයකි. තමන් ආදරයෙන් හැදූ වැඩූ දූ පුතුන් ගේ ලෙයින් උපන් දූ පුතුන්ට එවන් අඳුරු අනාගතයක් උරුම වනවා දකින්නට ඔබ නොසතුටුය.ඔබ ගේ කුඩා මුනුපුරු මිනිපිරියන් සාර ධර්මයන්ගෙන් පෝෂණය කරන්නට ඔබට කළ හැකි දෑ බොහෝය.පියා පමණක් රැකියාවක නිරත වූ අතීත සමාජයේ දරුවන් හැදුණේ වැඩුණේ මව ගේ සෙවනේය. හොඳ නරක, යුතු අයුතුකම් හුරු පුරුදු වුණේ අම්මාගෙනි. ඒ සරල සමාජය සංකීර්ණ වීමත් සමඟ අද බොහෝ විට අම්මා තාත්තා දෙදෙනාටම රැකියාවට යන්නට සිදුව තිබේ. හිමිදිරියේ ම නිවෙසින් පිටත්වන ඔවුන් රෑ බෝ වී නිවසට එනතුරු දරුවන් රැකෙන්නේ ආච්චි අම්මාගේත් සීයාගේත් සෙවනේය.මිත්තණියනි,ජීවිතයේ සැඳෑ සමය පාළුවෙන්, කාංසියෙන් ගෙවන ඔබට ඒ වගකීම් සතුටින් බාර ගන්නට පුළුවන. ඒ කුඩා දරුවන් වෙනුවෙන් ඔබ ගේ වටිනා කාලය අර්ථ සම්පන්නව වෙන් කළ හැකිය. ආහාර ගන්නා අවස්ථාවේ පටන් දෛනිකව කරන කියන සියලු කටයුතු තුළින් වටිනා ගුණධර්ම රැසක් දරුවාට හුරු පුපැදු කරවීම ඔබට අසීරු වන්නේ නැත.අතීතයේ ගොවිතැන් බත් කළ ඔබ ගේ මුතුන් මිත්තෝ, මවුපියන් අස්වනු නෙළීමට පළමු කොට කුරුලු කොබෙයියන් ගේ ප්‍රයෝජනයට යම් කොටසක් ඉතිරි කළා ඔබට මතක ඇති. කුරුලු පාළුව නමින් හැඳින් වූ ඒ අස්වනු කොටසින් රංචු පිටින් ආ කුරුලු කිරිල්ලියන් දස දහස් ගණනින් කුස පුරවා ගත් සැටි ඔබට මතක ඇති. ත්‍යාගශීලී බව, දානයෙහි උසස් බව ඔබ ගේ සිතට කා වැදුණේ එලෙසිනි. අද එවැනි දසුන් ඉතා දුලබය.එහෙත් ඔබ ගේ ගෙවත්තේ හැදෙන වැඩෙන පළතුරු ගසක සියලු අස්වනු නෙළනවා වෙනුවට දරුවාට පෙනෙන සේ ගෙඩියක් දෙකක් ඉතිරි කරන්නට, එහි අරුත කියා දෙන්නට ඔබට හැකි නම් ඔවුන්ට ත්‍යාගශීලී බව හුරු කරවීම අසීරු වන්නේ නැත. දරුවාත් සහභාගි කරවා ගනිමින් කුරුලු ලෑල්ලක් තනා ආහාර ගන්නට පෙර පළමු බත් පිඬ එහි දමන්නට, කුරුල්ලන් ගේ පවස නිවන්නට ජල බඳුනක් තබන්නට ඔබට පුළුවන. දරුවා පළමු බත් පිඬ මුව තබන්නට පෙර ඒ ආහාරය උපයා සපයා දුන් මවුපියන් ඇතුළු සියලු දෙනාට ඒ වෙහෙස මහන්සිය වෙනුවෙන් පින් පමුණුවන්නට දරුවාට පුරුදු කරවීමට ඔබට පුළුවන. මෙසේ වෙන් කරන විනාඩියක්, දෙකක් තරම් වූ සුළු කාලයෙන් දරුවා ගේ මනසට ලැබෙන්නේ විශාල පණිවුඩයකි.මිත්තණියනි,නිවසේ දී දරු මුනුපුරන්ගෙන් ඔබට ලැබෙන්නේ ගෞරවය මුසු වූ ආදරයකි. වැඩිහිටියන් ලෙස ඔබ ගේ හැසිරීම් හසුරුවා ගත යුතු වන්නේ ඒ ගෞරවයත් ආදරයත් ආරක්‍ෂාවන පරිදිය. ඔබ දරුවන්ට ආදර්ශවත් විය යුතු වන්නේ කයින් මෙන් ම වචනයෙන් ද සංවර වීමෙනි. රළු වචන නොබිණීමට, හිස් වදන්, බොරු කේළාම් නොකියන්නට ඔබ උත්සාහ කරන තාක් නිවසේ දරුවන් ද ඒ මගම යනු ඇත.හිමිදිරියේ අවදි වී ගෙමිදුල ඇමද මුව කට දොවා කුලුණු බර සිතින් මල් පහන් පුදා දවස අරඹන ඔබ නිවසේ හැදෙන වැඩෙන දරුවන්ට මහඟු ආදර්ශයකි. ඔබ ගේ කරුණාවන්ත බවත් මෛත්‍රී සහගත බවත්, ආගමානුකූල බවත් ධාර්මික ජීවිතයත් දරුවන්ට ආදර්ශයකි.මිත්තණියනි,ඔබ සතුට ගෙන එන්නේ ඔබ ගේ කාලය හරසුන් දේට යොමු කිරීමෙන් නොව අර්ථවත් දේට යොමු කිරීමෙන් වන බව නිරතුරුවම සිහිපත් කරනවා නම් ජීවිතයේ සතුටත්, සැනසීමත් ඔබ කෙරෙන් පළා යන්නේ නැත.රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=as1209024</link>
    <topic>අම්මා තාත්තා වගේ ම අත්තම්මාත් ගෙදරට මිණි පහනක් වුණා</topic>
    <author>අද ලිව්වේ -</author>
    <content>අම්මා තාත්තා වගේ ම අත්තම්මාත් ගෙදරට මිණි පහනක් වුණාඅපේ අත්තම්මා විශ්‍රාමික ගුරුවරියක්. පාසලේ මුල් ගුරුවරියක්. ඔසරිය ඇඳලා කොණ්ඩෙ බැඳලා දැන් කාලෙ වගේ නවපු කුඩ නැති ඒ කාලෙ හනසු කුඩයත් පොත් පිරුණු මල්ලත් අරන් අද පාසල් ගිහින් එන හැටි මට මැවිලා පේනවා වගෙයි. අත්තම්මා විශ්‍රාම ගියේ මං කුඩාම කාලෙයි. මගේ මවත් ගුරුවරියක නිසා අපි කුඩා කාලෙ හැදුණෙ වැඩුණෙ අත්තම්මාගේ රැකවරණය යටතේ.වර්තමානයේ බොහොමයක් පවුල් මෙන් නොවී විශ්‍රැත පවුල් සමාජයක් තිබූ එකල පවුල්වල සාමාජිකයො වැඩියි. බොහෝ දුරට ළමයි ඇතිදැඩි වුණේ වැඩිහිටියන්ගේ ඇල්ම බැල්ම යටතේයි.යන්තම් වැටි වැටී ඇවිදින සන්දියෙදි අත්දෙක එකට එකතු කරලා ‘සාධු’ කියන හැටි ඉස්සෙල්ලාම මුණුපුරු මිණිබිරියන්ට කියලා දුන්නෙ අත්තම්මායි. ඉන් පස්සේ යන්තම් වදන දෙක කියවාගෙන එද්දී ‘බුද්ධං සරණං ගච්ඡාමි’ කියා වන්දනාමාන ගාථා දරුවන්ට පාඩම් කෙරෙව්වේ අත්තම්මා.උදේට හවසට බුදුන් පුදන්නට මල් කඩද්දි මල් වට්ටිය අල්ලාගෙන ඉන්න දීලා ඉන් පස්සෙ ටිකින් ටික ලොකු වෙද්දි ලස්සන මල් වට්ටියකට නෙළාගෙන එන තැනට යොමු කළේත් ඇයමයි. පුංචි කෙල්ලො කොල්ලො බුදු පහන ළඟ ඇනතියාගෙන අත්තම්මා එක්ක එකතු වෙලා හඬ නඟා ගාථා කියනවා අහගෙන ඉන්න අපූරුයි. අම්මාට තාත්තාට වඳින ගාථා කියා දී වැඩිහිටියන් නමස්කාර කරන්න දරුවන්ට ඉගැන්නුවෙත් අත්තම්මාම තමයි.ඒ කාලෙ තිබුණු ගල්ලෑල්ල ගල්කූර කුඩා දරුවන්ගේ අතින් දැන් සදහටම ගිලිහිලා. ගල්ලෑල්ල පුරා ලොකුවට ඉස්සෙල්ලාම ‘ට’ යන්න ලියලා දීලා ගල්කූර අල්ලන හැටි කියල දුන්නු අත්තම්මා අපේ අත අල්ලාගෙන මුලින්ම අකුර උඩ ලියෙව්වා. දැන්නම් තිත් පේළිය උඩ අකුරේ හැඩේට ලියන්නයි තියෙන්නේ. ‘ට’ යන්න මුලින්ම ලියන්න දෙන්නේ අපේ සිංහල හෝඩියේ පහසුම අකුර එය නිසාලු. ඉතිරි අකුරු ටික හුරු වුණාම යන්නෙ අකුරු දෙකේ වචනවලට. ඒ විදිහට ටිකෙන් ටික පුංචි අපට අත්තම්මා ලියන්න හුරු කරනවා.අපේ අත්තම්මා කතාන්දර කියන්නත් හරි දක්ෂයි. ඇදලා පැදලා කවි කියමින් අත්තම්මා කියන දේ අහන් ඉන්න අපි හරි ආසයි. අත්තම්මා කියා දෙන කතා අතරෙ බෝසත් චරිත කථා විශේෂයි. පුංචි කාලෙ දරුවකුට හැඩ ගැහෙන්න ඒ කතා බොහොම වැදගත්. දරුවන් අතර කීකරුකම, අනුන්ට උදව් ඛ්ලම, වැඩිහිටියන්ට සැලකීම, සතා සිවුපාවුන්ට කරුණාව දැක්වීම වැනි යහගුණ ඇතිවීමට ඒ කතා ඉවහල් වුණා.අම්මායි තාත්තයි හැරුණාම අපට වැඩිපුරම කියවන්න පොත් රැගෙන දුන්නේ අපේ අත්තම්මයි. අපේ හැම උපන් දිනයකටම අත්තම්මා තෑග්ගට දුන්නෙ විච්චූර්ණ බඩු නොවෙයි. කතාන්දර පොත්. කතාන්දර ගෙනත් දීමෙන් නොනැවතුණු අත්තම්මා ඒ පොත්වලට පිටකවර දාන හැටිත් කියා දුන්නා. කියවන්න අදිමදි කරද්දි අත්තම්මා අප වටකරගෙන ඒ පොත් අපට කියෙව්වා. කතා පොතේ එන දෙබස් රස කරමින් කියාදෙන්න අත්තම්මාට හොඳට පුළුවන්.අප වයසින් වැඩෙද්දි අපේ වයසට ගැළපෙන තරමේ පොත්පත් වගේම දරුවන් අතට පත්වීමට සුදුසු පතපොත ගැනත් අත්තම්මා සැලකිලිමත් වුණා. අපේ පවුලේ අය මේ තරම් පොත් කියවීමට ඇබ්බැහි වුණේ කුඩා කල සිටම මේ විදිහට පතපොත අතර සිටීම නිසා වෙන්නැතියි කියා මට හිතෙනවා.පාසල් නිවාඩු කාලෙදි අපේ අම්මා මාත් අක්කාත් අත්තම්මාගේ ගෙදර යවනවා. එහේදි අත්තම්මා අපට සෙල්ලම් බත් උයන්න සුණු සහල් මිටකුයි වත්තෙ පිටියෙන් එකතු කරගත් එළවළුයි දෙනවා. ළිප් ගල් තුනක් එකතු කරලා පුංචි ළිපක් බැඳලා දුම් පිඹ පිඹ ළිප ගිනි මොළවමින් බතක් උයන්න අපි දැක්වූවෙ පුදුමාකාර ආශාවක්. ඉස්සර වැලි සෙල්ලම් බත් උයපු අපි ඇත්තටම බත් ඉව්වා නේද කියා ඒ කාලෙ අපි හරියට ආඩම්බර වුණා.අත්තම්මා සෑම සිංහල රසකැවිල්ලක්ම පාහේ හදන්න දැන සිටියා. අතිරස, කොණ්ඩ කැවුම්, මුං කැවුම්, අග්ගලා, අලුවා ඉන් ප්‍රධානයි. කජු එහෙම දාලා රසට කිරිටොපි හදන්නත් අල ටොපි, රුළං දෝසි වැනි රසකැවිලිත් හදන හැටි අපට කියා දුන්නේ අත්තම්මායි. අල හොද්දක් කිරි හොද්දක් හොඳට ඒදලා හැඳි ගාලා උයන්න කියා දුන්නෙත් ඇයයි.“හැඳි නොගා හදන කිරිහොද්දක් ගුටියක් නොකා හදන දරුවාත් වැඩක් නැහැ” යැයි කියමින් අත්තම්මා අප කරන වැරැදිවලට දඬුවම් කරන්නත් පසුබට වුණේ නැහැ. අපි දන්නවා අත්තම්මා අපට දඬුවම් කළේ අප යහමඟ යවන්නයි.අපේ අත්තම්මා මැහුම් ගෙතුම් ගැනත් හොඳින් දන්නවා. ඇඳුමක පුංචි තැනක් ඉරිලා ගියහම ඒ ඇඳුම ඉවත් කරන්න ඇය කවදාවත් ඉඩ දුන්නේ නැහැ. අද ඒ තැන ඉතා හීනියට සියුම්ව එළලන්නේ එතැන කිසිම ඇදපළුද්දක් නොපෙනෙනඅයුරිනුයි. ඇඳුමක් ලස්සනට සියුම්ව එළලන්න පුළුවන් අය අද ඉන්නේ කීයෙන් කී දෙනා ද? කණ්ණාඩි කුට්ටමත් දාගෙන අත්තම්මා එම්බ්‍රොයිඩර් රාමුවට රෙදි කෑල්ල හිරකරගෙන සියුම් කතිර රටා, නැටි මැස්ම, පිරවිලි මැස්ම, ලේඩි ඩේඩි මැස්ම මුහු කරමින් මල් රටා මහන හැටි මට තවමත් මැවී පෙනෙනවා.අපට කුඩා කාලෙ මැහුම් ගෙතුම් උගන්වන්න කලින් අත්තම්මා අපට ඉස්සෙල්ලාම කියන්නේ,“යන්න, ගිහින් අත්දෙක සබන් ගාලා හෝදගෙන එන්න” කියලයි. ඒ අතින් මහද්දි අතේ තියෙන කුණු රෙදි කෑල්ලෙ තැවරෙන නිසයි. පුංචි රෙදි කෑල්ලක වාටියක් නවලා එය නිසි ලෙස ඇඟිලි අතරට හිර කරගෙන ඈතින් ඈත නූල් දුවන හැටි තමයි අත්තම්මා අපට මුලින්ම කියා දුන්නේ. ඉන් පස්සේ වාටි මැස්ම. දැන්නම් බොහෝ අයට තියෙන අවිවේකීත්වයත් පහසුවත් නිසා වැඩි දෙනෙක් නිමි ඇඳුම් මිලදී ගත්තත් අපේ අත්තම්මානම් කිව්වෙ ඒ කාලෙ කවදාවත් ඇඳුම් මහලා ඇන්ද මිස මිලට ගන්න එතරම් නිමි ඇඳුම් තිබුණේ නැති බවයි.ඉරිලා ගෙයින් පිටතට අඳින්න බැරි ඇඳුමක්වත් ඒ කාලෙ අත්තම්මලා ඉවත දැම්මේ නැහැ. ඒවා කපලා අරන් ගෙදරට අතපිහින්න රෙදිකඩක්වත් මහනවා. ඒ කාලෙ උදවියගෙ අරපිරිමැස්ම එතරම්. ගෙදර වත්තෙ රම්ප පඳුරක් කරපිංචි ගහක් ඉඟුරු පඳුරක් ඒ කාලෙ නැතිව තිබුණේ නැහැ. කවදාවත් රම්ප කරපිංච මිටිය කඩෙන් ගෙනාවෙ නැහැ කියලයි අත්තම්මා කිව්වේ. වත්ත පහළ ගොරක ගහේ ගොරක එකතු කරලා වේළලා වැඩි ටික කඩේට පිටත් කරලා මුදල් කරගත්තා.වත්තේ ගම්මිරිස් වැල් කීපයක්ම තිබුණු අතර ම මිරිස් හා කොච්චි ගහක් දෙකක් හැම වෙලේම තිබුණා. ඒවාට සාත්තු කළෙත් අත්තම්මා. පොල් අල්ලි වටේ කොටලා පොල් ලෙලි අල්ලලා ගම් ගොටුකොළ වවලා තිබුණා. ඒ වගේම මුගුණුවැන්න තම්පලා වත්තෙ වැවෙන්නෙ ඉබේටම වගේ. වේලකින් වේලකට ඒ කාලෙ පළා බත් කොස් දෙල් අල බතල වරදින්නෙම නැහැ. මේ සියල්ලගෙම පිටුපසින් හිටියෙ අපේ අත්තම්මා.අත්තම්මා ගමේ පන්සලේ දායක සභාවෙත් බොහොම වැදගත් චරිතයක්. ගමේ හැම පොදු වැඩ පොළකදීම ඇය පෙරමුණ ගත්තා. පෝයට සිල් ගන්න මං ඉස්සෙල්ලාම ගියේත් අත්තම්මා එක්කයි.අම්මා තාත්තා හිටියත් අත්තම්මා අපේ පවුලේ ප්‍රබල චරිතයක් වුණේ ඒ විදිහටයි. අත්තම්මා තුරුලේ ගත කළ ඒ අතීතය සිහිපත් වෙද්දී නිරන්තරයෙන් මගේ මතකයට එන්නේ ඇඟේ ඇඳුම්වලින් නැඟුණු සැවැන්දරා සුවඳයි.පුංචි කාලේ ගැන සිහිපත් කරන විට මට මතක් වෙන්නේ අපෙ ආච්චි අම්මව.ඒ කියන්නෙ අම්මගෙ අම්මා, ආච්චි අම්මා අපි පුංචි කාලේ මාසෙකට සැරයක් විතර අපේ ගෙදර එනවා. ඒ එන්නෙත් හිස් අතින් නෙමෙයි. ආච්චි අම්මට පන්මල්ලක් තිබුණා. ආච්චි අම්මා ඈත එනකොට අපි දුවලා ගිහිල්ලා ඒ පන්මල්ල ගන්නවා. ඒකේ තියෙනවා ගිරා පළා, තණපළා, කැරන්කොකු, වෙල් නියරෙ හැදෙන මුගුණුවැන්න වගේ පළා වර්ග, කිරි අල, රාජාල, කුකුළල වගේ අල වර්ග දෙක තුනක්, ඇටඹ, වෙරළු, හීන් නාරං, මාදං, හිඹුටු, මොර, ගඩුගුඩා වගේ පළතුරු කිහිපයකුත් තියෙනවා.අපි ඒ දවස්වල හරිම ආසයි ආච්චි අම්මා ගෙදර එනවට. අම්මත් අපිව ආච්චි අම්මට බාරදීලා එයාගේ වැඩක් කරගන්නවා. පුංචි නංගි ඉන්නෙම ආච්චි අම්මා අතේ. අපේ අම්මා වගේම ආච්චි අම්මා කවි කියව කියවා තමයි නංගිව නිදි කරවන්නේ. අපේ අම්මා කවි ඉගෙන ගන්න ඇත්තේ ආච්චි අම්මගෙන් වෙන්නැති.අම්මා රෑට කෑම උයනතුරු ආච්චි අම්මා නංගි උකුලේ තියාගෙන මෙහෙම කියනවා“පිස්සානම් ඔළුව වනයි පිස්සීනම් කැලේ දුවයි”පුංචි නංගි හෙමිහිට ඔළුව වනනවා.“වැනියං කළු වැනීයං බත් දෙනකන් වැනීයන්”නංගි එතකොට කිරි දත් පෙන්නලා හිනා වෙනවා. ආච්චි අම්මා අපිට පුංචි පුංචි සෙල්ලම් කියා දෙනවා. අයියලා අක්කලා මම අත්මිට මොළවාගෙන එක උඩ එක තියා ගන්නවා. ඊට පස්සේ ආච්චි අම්මා කියලා දෙන විදිහට මෙහෙම අහනවා.ළමයි - ආච්චි ආච්චි පොල් කඩන්න ද?ආච්චි - සීයගෙන් අහන්නළමයි - සීයේ සීයේ පොල් කඩන්න දසීයා - ආච්චිගෙන් අහන්නළමයි - ආච්චිගෙන් ඇහුවාසීයා - එහෙනම් එකක් කඩන්නඑවිට අපි “දඩිං බිඩිං ඩෝං” කියලා එක උඩ එක තිබුණ අත් බිමට අතඅරිනවා.ඉන් පස්සේ පොල් බිඳලා ගාන විදිහට රඟපානවා.“ජින්ජි බරස් බරස් අපෙ මාමගෙ කොට හිරමනේ...”ඉන් පස්සේ පොල් මිරිකනවා.“මිටිකිරි කිරි දියකිරි කිරි ඉදා බල්ලෝ පොල්කුඩු”ආච්චි අම්මා කියලා දුන්න තවත් දෙයක් තමයි මේ.අපි බිම වාඩිවෙලා අත් බිමට තියනවා. ආච්චි අම්මා මෙහෙම කියනවා.“අතුරු මිතුරු දඹ දිවතුරු - රාජකපුරු සෙට්ටියා අලුත ගෙනා මනමාලිට හාල් පතක් ගරාලාඉහළ ගෙටත් බෙදාලා - පහළ ගෙටත් බෙදාලා අතක් ගනින් සෙට්ටියාහුඟක් වෙලාවට අතක් ගන්න වෙන්නේ මට. මම අත්දෙක අරගෙන එකක් ඔළුවට තියා ගන්නවා. එකක් බඩට තියා ගන්නවා.ප්‍රශ්න - ඔළුව මොනා වෙලා දඋත්තර - අයියා පොල්ලෙන් ගහලාප්‍රශ්න - පොල්ල කෝඋත්තර - ළිඳේ දැම්මාප්‍රශ්න - ළිඳ කෝඋත්තර - ගොඩ කළාප්‍රශ්න - ගොඩ කෝඋත්තර - තම්පලා හිටෙව්වාප්‍රශ්න - තම්පලා කෝඋත්තර - උයලා කෑවාප්‍රශ්න - බඩේ මොක්කුදඋත්තර - මීයෝමීයන් අල්ලන්... මීයන් අල්ලන් කිය කියා හැමෝම මා කුචු කවනවා. මම ඒ වෙලාවට කෑ ගහගෙන හිනාවෙනවා.ඒ කාලේ විදුලිය නොතිබුණ රූපවාහිනියක්, කොම්පියුටරයක් නොතිබුණ අපේ ගෙවල්වල හැන්දෑව ගෙවිලා ගියේ ඒ විදිහට. ඇතැම් වෙලාවට අපේ ආච්චි නංගිව කකුලේ දාලා නළවමින් නිදි කරවන්නේ කවි කියමින්.පුතේ නුඹේ ලොකු අම්මා අතේ වළල්ලක් දැම්මාඑහෙමත් නැත්නම් ටිබෙට් ජාතික ඇස්. මහින්ද හාමුදුරුවෝ ලියපු මේ කවි පෙළ ගයනවා.මුනිසිරිපා සිඹිමින්නේ සමනොළ ගිරි මුදුනින්නේ මද සුළඟයි මේ එන්නේ මගේ පුතා නිදියන්නේසමහර වෙලාවට නංගි අඬනවා. ඒ අම්මා කොහේහරි ගියහම. ඒ වෙලාවට අපි කාටත් නංගිව නළවගන්න අමාරුයි.ආච්චි අම්මා මෙහෙම කියනවා.“ඔන්න බබෝබිල්ලෝ එනෝ අඬන ළමයිඅල්ලනවෝ අල්ල අල්ල විකුණනවෝ විකුණ විකුණ රා බොනවෝ...”ආච්චි අම්මා දෙතුන් විටක් එහෙම කියනකොට නංගිට ඉබේම නින්ද ගිහිල්ලා. තවත් වෙලාවකට ආච්චි මෙහෙම කියනවා.“ඔන්න බබෝ ඇතින්නියා ගල් අරඹේ සිටින්නියා ගලින් ගලට පනින්නියා බබුට බයේ දුවන්නියා”අපි ඔය වගේ පුංචි පුංචි කවි ගීත ඉගෙන ගත්තේ අපෙ ආච්චි අම්මගෙන් හා අම්මගෙන්.“රෝස මලේ නටුවෙ කටු වන බඹරෝ ඔහොම හිටු නටුව නොවේ මල සිඹිමි මම ළමයෝ පැණි උරමි”ආච්චියි, සීයයි, දෙන්නම ආව දවසට අපිට හරි සතුටුයි. සමහර දවස්වලට තාත්තගේ අම්මයි තාත්තයි අම්මගෙ මල්ලි ඒ කියන්නේ මාමත් ගෙදර ඉන්නවා. අපිට එතකොට හරි සතුටුයි. ආච්චි අම්මලා දෙන්නම එකතුවෙලා අපිට පුංචි නාට්‍ය රඟපාන්න පුරුදු කරනවා. ඉස්කෝලේ දෙකේ තුනේ පන්තිවලට විතරක් ගිහිල්ලා අකුරු ඉගෙන ගෙන ඉන්න ආච්චි අම්මලා මෙච්චර දේ දන්නේ කොහොමද කියලා වෙලාවකට අපිට පුදුමයි.අම්මගෙ සාරි, තාත්තගෙ සරොම් ඇඳගෙන පුංචි අපි රඟපානවා. පැට්ට්‍රෝල් මැෂ් ලාම්පුව සාලේ මැද්දේ එල්ලෙනවා. මුළු ගේම එළියයි. ඊට පස්සේ ආච්චිලා දෙන්නා සීයලා, තාත්තා අම්මා වටේට පුටුවල වාඩි වෙනවා.මේ අතර වැඩිහිටියොත් තේරවිලි සීපද කියනවා. ගෙදර සිනා සාගරයක්. පුංචි අපි හුඟක් දේවල් ඉගෙන ගත්තේ ඔය විදිහට. ජනකවි, ජාතක කතා ආදිය හැමදේම තාමත් අපේ මතකයේ තියෙන්නේ පුංචි කාලේ ඉගෙන ගත්ත ඒවා. ඒත් අද පුංචි දරුවන් හට එහෙම වටපිටාවක් නැහැ. තරගකාරි සමාජයේ ආච්චි අම්මලාට සීයලාට දරු මුනුපුරන් මිනිබිරියන් සමඟ ගැටෙන්න කාලයක් නෑ වගේම දරුවන්ටත් රූපවාහිනිය, පරිගණකය ආදි වූ නව තාක්ෂණික මෙවලම්වලින් තොර ලෝකයක් නැති තරම්.අද ලිව්වේ -සේමාලි කැල්ලපතඉනෝකා සමරවික්‍රමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=as1209025</link>
    <topic>ස්පෝට්ස් කරපු හින්දා වාසිටියේදී මං බීමට ගොදුරු වුණේ නෑ</topic>
    <author>රවි</author>
    <content>ස්පෝට්ස් කරපු හින්දා වාසිටියේදී මං බීමට ගොදුරු වුණේ නෑවයස අවුරුදු දහ අටේදී කරන ලද පළමු මත්පැන් පානයේ මිහිරි මතකයෙන් පොලඹවන ලද මම ඉන් මාස තුන හතරක් ගෙවී ගිය තැන දෙවැනි වරට ද මත්පැන් පානය කළෙමි. එසේ කළේ ද පළමු මත්පැන් පානය කළ වැඩිමහල් ඥාති සොහොයුරා සමඟමය.පාසලේ නිවාඩු කාලයක යෙදුණු සති අන්තයක ඥාති සොහොයුරා හමුවීමට ගිය මා දුටු ඔහු පළමුවෙන්ම ඇසුවේ “ආ! මල්ලි එදා මොකවත් අප්සෙට් එකක් නෑ නේද?...” කියාය.”නෑ.. නෑ තවම කවුරුවත් දන්නෙ නෑ...”යැ යි මම උජාරුවෙන් පිළිතුරු දුනිමි.”පුදුමයක්යැ... මල්ලිට හොඳට දාන්න පුළුවන්නේ...” යැයි ඔහු මා මුදුන් අත්තේ තැබුවේය.අනතුරුව අපි දෙදෙනා මඳ වේලාවක් අල්ලාප සල්ලාපයේ යෙදුණෙමු.”එදා වගේ පොඩි අඩියක් ගහමුද?” ඔහු එකවරම ඇසුවේය. එය මා ඔහුගෙන් බලාපොරොත්තු වූ ප්‍රශ්නයක් වූ අතර මගේ පැමිණීමේ අරමුණ ද මත්පැන් බීම බව ඔහු ද දැන සිටින්නට ඇත.මම හිස සලා එයට අනුමැතිය දුනිමි.ඔහුගේ නිවස පිහිටා තිබුණේ ඔයකට යාබද විශාල පොල්වත්තක් මැදය. මාත් සමඟ වත්ත පහළට යන අතර ඔහු දර මැස්සේ සඟවා තිබූ අඩක් පිරුණු මත්පැන් බෝතලයක් හා වීදුරුවක් අතට ගත්තේය.ඔය ඉවුරේ විශාල කරඳ ගහක් පාමුල වාඩිලාගත් අපි, බොහෝ වේලාවක් යනතුරු මත්පැන් තොලගෑවෙමු. මුල්වර මෙන් කඩිමුඩියේ මත්පැන් පානය කරනු වෙනුවට චකිතයකින් තොරව එසේ නිවීහැනහිල්ලේ මත්පැන් බීමෙන් මම මහත් ආස්වාදයක් ලැබූවෙමි.එදින ගත් මත්පැන් ප්‍රමාණය පෙර අවස්ථාවේ ගත් ප්‍රමාණයට වඩා වැඩි බව මට හැඟී ගියේ තරමක මත් ගතියක් දැනුණු බැවිනි.ආපසු නිවෙස් බලා ගිය මම අන් අය සමඟ කතාවට නොගොස් රාත්‍රී කෑම සඳහා නැගිටවන තුරු පැය දෙක තුනක් එක දිගට නිදාගතිමි. ඒ පිළිබඳව මව විමසූ විට මා පැවැසුවේ “හුඟක් වෙලා ඔයේ නාපු නිසා වෙන්නැති” යැයි කියාය. පසුකලෙක මත්පැන් ආශ්‍රිතව නිවැසියන්ට කීමට සිදුවූ දහසකුත් එකක් බොරු අතරින් පළමුවෙන්ම කිවූ බොරුව එය විය යුතුය.පසු අවස්ථා කීපයකදී ද එම ඥාති සොහොයුරා සමඟ ඔහුගේ නිවසේ දී මත්පැන් පානය කළ බවත් එම අවස්ථාවල ගත් මත්පැන් ප්‍රමාණය ක්‍රමයෙන් වැඩි වූ බවත් මට මතකය. එය අනායාසයෙන් සිදුවූවක්ද නොඑසේ නම් ඥාති සොහොයුරා කිවූ “මල්ලිට හොඳට ගන්න පුළුවන්” යන්න ඔප්පු කිරීමට සිතාමතාම කළ දෙයක් දැයි මම නොදනිමි.එසේ කිරීමෙන් ද මා ලැබුවේ ගැටවරයකු විසින් නිවැසියන්ට අසුනොවන්නට හොරයක් කිරීමෙන් ලබන අන්දමේ ආශ්වාදයකි.කෙසේ වුවද ටික කලකට පසු මගේ ඥාති සොහොයුරා රැකියාවක් සඳහා විදේශගත වීම නිසා මගේ හැංගි හොරා කළ මත්පැන් පානයට නැවතීමේ තිත තැබීමට මට සිදුවිය.පාසල් සමයේදීත් විශ්වවිද්‍යාලයේදීත් මා යම්තාක් දුරකට හෝ මත්පැනින් ඈත් කර තැබූ ප්‍රධාන කරුණු දෙකක් විය. ඒවා නම් අධ්‍යාපනය හා ක්‍රීඩාවය. නිවසේදී හා පාසලේදී ද ආගමානුකූල මෙන්ම විනයානුකූල පරිසරයක හැදුණු වැඩුණු මගේ අනාගත බලාපොරොත්තුව වූයේ අධ්‍යාපනය හා ක්‍රීඩාවෙන් ද උසස් මට්ටමකට පැමිණීමටය. පාඨශාලාචාර්යවරුන් වූ මගේ මවුපියන් විසින් ඒ සඳහා අවශ්‍ය පන්නරය මට නොඅඩුව ලබා දෙන ලදී. අපිට හොඳ ආර්ථික හා පවුල් පසුබිමක් ද විය. මගේ වැඩිමහල් සොහොයුරන් දෙදෙනා මෙන්ම වැඩිමහල් සොහොයුරියන් දෙදෙනා හා බාල සොහොයුරිය ද විශ්වවිද්‍යාල අධ්‍යාපනය ලබා සමාජයේ උසස් තලයකට පැමිණියෝය. එවැනි පවුලක මා වැනි සාමාජිකයකු පසු කලෙක මත්ලෝලියකු බවට පත්වූ බව කවුරු නම් විශ්වාස කරයිද?මෙවැනි ආත්ම වර්ණනාවක මා යෙදුණේ මත්ලෝලියකු වීමට දරිද්‍රතාවය, නූගත්කම හා අයහපත් පවුල් පසුබිම හේතුවන බවට ඇති මතය පිළිබඳ සංවාදයක් ඇති කිරීමටය.පාසල් සමයේදී පමණක් නොව විශේෂයෙන්ම විශ්වවිද්‍යාලයේ දී ද මා මත්පැනට දැඩි ලෙස ගොදුරු නොවූයේ ක්‍රීඩාවට දැක්වූ ඇල්ම හා උනන්දුවය. ඒ අනුව මගේ ඇතැම් මිතුරන් මත්පැන් බීම හා වෙනත් අනවශ්‍ය කටයුතු සඳහා සවස් යාමයෙහි තැන් තැන්වල රොද බඳිද්දී මා කළේ ක්‍රීඩාගාරයට ගොස් සිරුර දහඩියෙන් නෑවෙන තුරු විවිධ ක්‍රීඩා වල යෙදීමය.කෙසේ වුවද එම කාලය තුළ විටින් විට පැවැත්වූ සාදවලදී මෙන්ම ගිය විනෝද චාරිකාවලදී ද හොඳ හැටි මත්පැන් පානය කළ මම ඥාති සොහොයුරා පැවැසූ “හොඳට බොන්න පුළුවන්” ය යන කියමන සත්‍ය බව තවදුරටත් ඔප්පු කර පෙන්වූයෙමි.මෙසේ සුබ අනාගතයක් සඳහා අවශ්‍ය වන සියලුම සුදුසුකම් සපුරාලමින් විසිහය වැනි වියේදී මා විශ්වවිද්‍යාලයෙන් පිටවුවද සිරුරට ඇමිණී ඇදී එන කටුඅත්තක් මෙන් මත්පැන් පිළිබඳ අතීත ඉමිහිරි මතකය ද මා පසු පසම හඹා ආවේය. එම මතකය වූ කලී අනාගතය නැමැති කිරිහැලියෙ වැටුණු ගොම ධඳක් බව මම දැන නොසිටියෙමි.මත්පැන් හා රැකියාව අතර ඇත්තේ ඉතා කිට්ටු සම්බන්ධයකි. යමෙකුට මත්පැන් බීම සඳහා මුදල් පමණක් නොව ඊට අවශ්‍ය කාල වේලාව මෙන්ම නිදහස ද ලැබෙන්නේ රැකියාව නිසාය. මා සම්බන්ධයෙන් ද එය සැබෑවක්ම විය.විශ්වවිද්‍යාලයෙන් පිටවී මාස කීපයක් ඇතුළත රැකියාවක් ලැබීමට තරම් මම වාසනාවන්ත වීමි. මගේ රැකියා ස්ථානය වූයේ මෙරට ප්‍රධාන පෙළේ පෞද්ගලික සමාගමකි. අධ්‍යාපන හා ක්‍රීඩා අංශයෙන් ලබා තිබූ විශිෂ්ට සාමාර්ථයන් හේතුකොටගෙන මා පත්වනුයේ හොඳ වැටුපක් සහිත මාණ්ඩලික ශ්‍රේණියේ තනතුරකටය. එදිනෙදා රාජකාරි කාර්යක්ෂමව ඉටුකිරීම නිසාත් කාර්යාලයේ සියල්ලන් සුහදව ඇසුරු කිරීම නිසාත් මම ටික කලකදීම උසස් නිලධාරීන් අතර මෙන්ම සුළු සේවකයන් අතර ද ජනප්‍රිය පුද්ගලයෙක් බවට පත්වුයෙමි.රැකියාවෙන් ලැබූ මුල්ම වැටුප මා අම්මා අතට දුන් විට ඇය සතුටු කඳුළු හෙළුවාය. “මගෙ පුතාට දෙවියන්ගෙම පිහිටයි” කිවූ ඇය පඩි පැකට්ටුව මා අතට ආපසු දුන්නේ “පඩි සල්ලි ගෙදර තියාගන්න ඕනැ නෑ.. පුතා ඒවා බැංකුවෙ දාලා කීයක් හරි ඉතිරි කරගන්න බලන්න... ගෙදර වියදම් අපි බලාගන්නන්... පුතාට ලස්සනට අඳින්නත් එපායැ. ලෝභ නැතිව හොඳ ඇඳුම් ටිකකුත් ගන්න.” යයි කියමිනි.මව කිවූ ලෙසම මම මුල් පඩිය බැංකුවේ දමා ගමන් වියදම් සඳහා සුළු මුදලක් අත තබා ගතිමි.මාස තුන හතරක් රැකියාව කිරීමෙන් අනතුරුව මට සවස් කාලයේ කිසියම් පාළුවක් මෙන්ම කෙඩෙත්තු ගතියක් ද දැනෙන්නට විය. එසේ වූයේ පෙර කී ලෙස විශ්වවිද්‍යාලයේදී සැඳෑ සමය ක්‍රීඩාගාරයේ ගතකිරීමට පුරුදුව සිටි හෙයින් බව මට තේරුම් ගියේය. ඒ නිසාම රැකියාවෙන් පසු සවස් යාමයේ කිසියම් ක්‍රීඩාවක යෙදීමට අදහසක් මා තුළ පහළ විය. මේ පිළිබඳව කාර්යාලයේ මිතුරකු හට පැවසූ විට ඔහු ‘රවි මොනවද වාසිටියෙදි කළ ‘ඉන්ඩෝර්’ (ගෘහස්ත) ගේම්ස්” යැයි ඇසුවේය.”මම වැඩියෙන්ම සෙල්ලම් කළේ ටේබල් ටෙනිස් (මේස පන්දු), බාස්කට් බෝල් ගහලත් තියෙනව“ මම කීවෙමි.එවිට ඔහු අපූරු යෝජනාවක් කළේය.”මමත් ආශයි ටී.ටී. ගහන්න. අපි වැඩක් කරමු. ජී.එම්ට කියල කොම්පැණියෙ ස්පෝට්ස් ක්ලබ් එකක් පටන් ගනිමු. ලොක්ක ඕකේ කළොත් හැට් කලෙක්ෂන් එකක් දාලා ටී.ටී. ටේබල් එකක් ගනිමු...”අපි එසේ කළෙමු. ඒ අනුව රාජකාරි වේලාවෙන් පසු කාර්යාල ගොඩනැඟිල්ලේ බිම් මහලෙහි මේස පන්දු ක්‍රීඩා කිරීම ඇරඹූ අපි ඉන් මහත් ආශ්වාදයක් ලැබුවෙමු.ක්‍රීඩා කිරිම සඳහා නිවෙසින් අමතර ඇඳුම් කට්ටලයක් රැගෙන ආ මම ක්‍රීඩා කිරීමෙන් අනතුරුව ඉතා සැහැල්ුවෙන් හා ප්‍රමෝදයෙන් නිවෙස බලා ගියෙමි.මෙසේ සියල්ල ඉතා හොඳින් සිදුවෙමින් තිබුණි.මා රැකියාවට පැමිණියේ දුම්රියෙනි. ඒ සඳහා පැය දෙකක පමණ කාලයක් ගත විය. මා සමඟ මේස පන්දු ක්‍රීඩා කළ කාර්යාලයේ මිතුරන් කීප දෙනෙකු ද මා සමඟම එකම දිසාවට ගමන් කළ හෙයින් අපි ඉතා ඉක්මනින්ම කුලුපග මිතුරන් බවට පත්වීමු.ක්‍රීඩා කිරීමෙන් අනතුරුව අප පුරුදුව සිටියේ රාත්‍රී 7.10ට කොටුව දුම්රියපළෙන් පිටත්වන මන්දගාමී දුම්රියෙන් නිවෙස් බලා යාමටය.දිනක් ක්‍රීඩා කිරීමෙන් අනතුරුව සුපුරුදු වේලාවට දුම්රියපළට පැමිණි අපට දැනගන්නට ලැබුණේ මාර්ග බාධකයක් නිසා සියලුම දුම්රියයන් ප්‍රමාද වී ධාවනය වන බවය. ඊළඟ දුම්රිය පිටත්වන වේලාව කිසිවකු දැන සිටියේ නැත. ඒ පිළිබඳ දුම්රියපළ කාර්යාලයෙන් විමසූ විට දන්වා සිටියේ ඊළඟ දුම්රිය පිටත්වීමට අවම වශයෙන් තවත් පැය දෙකක පමණ කාලයක් ගත විය හැකි බවය. පමා වී හෝ බස්රියෙන් නිවෙස් බලා යෑමට හැකියාව තිබුණ ද එසේ කිරීමට අපි කිසිවකු කැමැත්තක් නොදැක්වූවෙමු. එම අවස්ථාවේ මා සමඟ සිටි අන් මිතුරන් වූයේ බණ්ඩාර, ජයන්ත හා ගුරුසිංහ යන තිදෙනාය.”එතකන් අපි මොකද කරන්නෙ..” මම විමසීමි.”මොනව කරන්නද? වේටිං රූම් එකට ගිහිල්ල කථාවක් දාගෙන ඉම්මු” ගුරුසිංහ කීවේය.”උඹලට පිස්සුද? ගෑනු වාගේ පැය දෙකක් තිස්සෙ මොනව කතා කරන්නද? එහෙම නෙමෙයි මම කියන්නද වැඩක්. එතකන් අපි හොඳ කූල් බියර් එකක් ගහමු. අනිත් එක රවි පඩි අරගෙන අපිට තවම ට්‍රීට් එකක් දුන්නෙත් නෑනෙ..” එසේ කිව්වේ බණ්ඩාරය. අපි කිසිවෙක් එයට පිළිතුරක් නොදුන්නෙමු. අනතුරුව මගේ උරහිසින් අල්වා සෙලවූ බණ්ඩාර,”රවි මොකද කියන්නේ?” යයි විමසුවේය.සිිහිනෙන් ගෑ සුවඳක් මෙන් මට එකවරම කලකට පෙර අත්විඳී මත්පැන්වල මිහිරි මතකය සිහියට නැඟුණි.”මගේ ප්‍රශ්නයක් නෑයි” කිවූ මම අන් අයගේ මුහුණ බැලුවෙමි.”හොඳයි එහෙනම් එහෙම කරමු..” යයි ජයන්ත පිළිතුරු දුනි. ගුරුසිංහ පමණක් නිහඬව සිටියේය.”හරි එහෙනම් බල බලා ඉන්න ඕනෙ නෑ.. අපි යමු.. මම දන්නව නියම ස්පොට් එකක්” යයි කිවූ බණ්ඩාර ඉස්සර විය.ඊළඟ ලිපියෙන් “ආසාව කෑදරකමක් බවට පත්වූ සැටි...”රවිrathnapalaw@gmail.comකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=as1209026</link>
    <topic>ම්නිත්තුවක කතාවක්</topic>
    <author/>
    <content>ම්නිත්තුවක කතාවක්අතීතයේ එක් ගොවියෙක් තම වගාවෙන් නෙළාගත් දිය ලබු ගෙඩියක් රටේ රජ්ජුරුවන්ට තෑගි කළේය. එයින් සතුටට පත් රජතුමා ගොවියාට වසු පැටවෙක් තෑගි කළේය. මේ ආරංචිය දැනගත් තවත් කපටි පුද්ගලයෙක් මෙසේ සිතීය.”අම්මපා! රජ්ජුරුවෝ දිය ලබු ගෙඩියකට වසු පැටවෙක් දුන්න නම් මගේ කිරි එළදෙනයි පැටවයි දුන්නොත් අඩුම තරමින් ගම්වරයක්වත් ලැබෙයිනෙ..”මෙසේ සිතා පසුදා උදෑසන රජ මාලිගාවට ගොස් රජු බැහැ දැක තමන් හා අඹුදරුවන් සුරැකි කිරි එළදෙන හා පැටවා ද රජුට තෑගි කළේය. මොහුගේ කපටි සිත ඉවෙන් මෙන් අවබෝධ කරගත් රජ,”එම්බල වැසිය! තොප රටටත් මටත් ඇති ආදරය නිසාම තොපටත් මගෙන් ත්‍යාගයක් කියා.. පෙර දින ගොවියා දුන් දියලබු ගෙඩිය එළදෙන හා පැටවා දුන් මිනිසාට තෑගි කළේය.වැඩි තණ්හාව ශෝකයට මුලය.පානදුර වඳුරාමුල්ල වත්තේලයනල් ජයලත්‘මධුපානෝත්සවයකට’ සහභාගි වූ වික්‍රම ඇතුළු පිරිස අවන්හලින් පිටතට එනවිට වේලාව මධ්‍යම රාත්‍රියත් පසුවී තිබිණි. ඔවුන්ගේ රිය විදුලි වේගයෙන් ගමන් කරන්නට විය. රාත්‍රි මුර සංචාරයේ යෙදී සිටි පොලිස් නිලධාරින් දෙදෙනෙකු මේ රථය දැක නවතා ප්‍රශ්න කරන්නට වූහ.“අපි බලාගෙන, මහත්මයා අර වංගු පහු කරගෙන ආව වේගය... මොකද... මේ මහ රෑ - මේ විදිහට වාහන එළවන්නේ....?පොලිස් නිලධාරීන් දෙදෙනා වාහනයේ දෙපැත්තෙන් පැමිණ හිස පහත් කර රියට එබී විමසිලිමත්ව බලන්නට වූහ.“රාලහාමි, මම... මේ ලෙක්චර් එකක් අහන්න යනවා...” වික්‍රම බයාදු ලෙස පිළිතුරු දුන්නේ ය.“බොරු කියන්න එපා... මිස්ටර්...! බොරු කියල අපෙන් බේරිල යන්න හිතන්නත් එපා...”මෙසේ කියමින් එක් පොලිස් නිලධාරියෙකු තමා අත තිබුණු සටහන් පොත ගෙන යමක් සටහන් කරන අයුරු වික්‍රම දුටුවේ ය.“කවුද... කොහේද...? මේ වෙලාවට ලෙක්චර් කරන්නේ...”අනෙක් නිලධාරියා ද ප්‍රශ්න කරන්නට පටන් ගත්තේ ය.“අපි නං අහල නෑ... මේ රෑ ජාමෙට කරන ලෙක්චර් ගැන...?”“බොරු කියන්න එපා...”දෙදෙනාම එක්වරම අසමින් වික්‍රම දෙස ඉතා උනන්දුවෙන් බලා සිටින්නට වූහ. ඔවුන්ගෙන් ගැලවීමක් නොමැති බව දැනගත් වික්‍රම මෙසේ පිළිතුරු දෙන්නට විය.“...බොරු නෙවෙයි, රාලහාමි...! මේ වනතුරුත් නිදි මරාගෙන මඟ බලාගෙන ඉන්නවා, මං එන තෙක් - මගේ නෝනා, ලෙක්චර් එක පටන් ගන්න...”මාකොළගාමිණී චන්ද්‍රසේනඅපේ ගම පිහිටා ඇත්තේ තරමක් පිටිසරබදය. ගමේ සියලු ඉඩම් කැබැලිවල ගෙවල් තනා පදිංචි පවුලක් ඇති නමුදු මගේ නිවසට යාබද ඇත්තේ අක්කර කාලක පමණ හිස් ඉඩමකි. පසු කාලයකදී පෙර තිබුණු හිස් ඉඩමේ පෞද්ගලික කොන්ත්‍රාත්කරුවකු විසින් ලහි ලහියේ සාමාන්‍ය ගෙයක් තනනු ලබන බව පෙනිණ. කාලය මෙසේ ගෙවී යන අතර, ගෙය නිමවීමෙන් පසුව අයිතිකාර පවුල මෙතැනට පදිංචියට පැමිණියේ ගිය සතියේය.වැඩි කතාබහක් නොමැති මේ මහලු යුවළ දුම්රිය දෙපාර්තමේන්තුවේ නිල නිවාසවල පදිංචිව සිටි අයයි. ඇයගේ සැමියා දුම්රිය රියදුරකු බව, ඔවුන් සමඟ ඇතිවූ කථාබහේදී දැනගත හැකි විය. දිනපතා රාත්‍රි කාලයේ අටට පමණ ආසන්න වන විට එහි කොළපාට බල්බ් එළියක් වැනෙනවා දුටිමි. දිවා කාලයේදී කොළ රෙදි කඩක් ද වනනවා දුටිමි. මෙය ඔවුනගේ ගෙදර දෛනිකව සිදුවන දෙයක් බව ඒත්තු ගිය බැවින් මේ කුමක්දැයි නිරීක්ෂණය කරන්ට මට සිත්විණි.සැමියා ලවා යම් කාර්යයක් කරගැනීමට දිවා කාලයේ නම් කොළ කොඩිය ද, රාත්‍රි කාලයේ කොළ ලාම්පු එළිය ද වැනිය යුතුය. මැයගේ සැමියා අවුරුදු 60ක් පමණ දුම්රිය එන්ජින් රියදුරකු වශයෙන් සේවය කරන විට නියාමක මහතා මෙවැනි සංඥා දෙන තෙක්, දුම්රිය ගමන ආරම්භ කරන්නේ නැත.ඔහු රැකියාව අවුරුදු 60ක් පමණ කළ බැවින්, මේ මතකය ඔහුගේ මනසින් ඉවත් කිරීමට බැරි බව මට ඒත්තු ගියේය.ඔහුගේ වයස සමඟම මෙය පුරුද්දක් බවට පත්විය. සැමියාගේ අධි වයසට අනුව මෙවැනි මානසික ව්‍යාකූලතා ඇතිවීම ස්වභාවික බව පෙන්වා දුම්රිය නියාමක කරනු ලබන මෙම ක්‍රියාව ඔබ විසින් කළ යුතු යැයි මනෝ චිකිත්සක වෛද්‍යවරයෙක් ඔහුගේ බිරියට පවසා ඇත.කුලියාපිටියඑස්.හෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209022</link>
    <topic>යාත්‍රා</topic>
    <author>තුෂාරි</author>
    <content>යාත්‍රානව පරපුරේ ගායිකා අශාන්ති ද අල්විස් පසුගිය දා ඇගේ නවතම ගීත ඇල්බමය ‘වෝටර්ස් ඒජ්’ හිදී එළිදක්වනු ලැබුවා.මෙම ගීත ඇල්බමය නම් කොට තිබෙන්නේ ‘රොක් ද වර්ල්ඩ්’ නමින්. මේ ගැන අශාන්ති අප සමඟ කතාබහ කළා.“‘රොක් ද වර්ල්ඩ්’ ගීත ඇල්බමය මා එළිදැක්වූවේ තරුණ පරපුර වෙනුවෙන්. එය මෙරටේ පමණක් නොවෙයි මුළු ජාත්‍යන්තරයේම තරුණ පරපුර උදෙසා නිකුත් කෙරුණක්.මෙය ඉංගි‍්‍රසි ගීත ඇල්බමයක්. ආදරය තේමා කොට ගනිමින් මෙහි ගීත නිර්මාණය වුවා. අද ජාත්‍යන්තරයේ මතයක් තිබෙනවා ආසියාවේ තරුණ සංගීතවේදීන්ට ජාත්‍යන්තර මට්ටමට සුදුසු ආකාරයේ ඉංගී‍්‍රසි ගීත නිර්මාණය කරන්නට බැහැ කියලා.මේ මතය බිඳ දමමින් එයට අභියෝග කරමින් තමයි මම ‘රොක් ද වර්ල්ඩ්’ ගීත ඇල්බමය නිකුත් කළේ.ඒ අනුව මේ ඔස්සේ ආසියාවෙත් World Wide Music Production කරන්න පුළුවන් අය ඉන්නවා කියලා මම ජාත්‍යන්තරයට පෙන්වා දෙනවා.මගේ උත්සාහය සාර්ථක වේවි කියලා මම තදින්ම විශ්වාස කරනවා.පුංචි තිරයේ අවිහිංසක පෙම්වතෙකු ලෙස අපට සමීපව සිටින සාරංග දිසාසේකර මේ දිනවල ඔහුගේ තෙවැනි වේදිකා නාට්‍යයේ රඟපානවා. ටෙලි නාට්‍ය හරහා හැමදාමත් එකම රාමුවේ අවිහිංසක චරිත රඟපෑ සාරංග වේදිකාවේ නම් දඩබ්බර, විප්ලවවාදියකු ලෙස අපට මුණගැහෙන්නේ.ඒ සුනිල් චන්ද්‍රසිරි නිර්මාණය කරන, ‘ආදරණීය සංවාදයක්’ වේදිකා නාට්‍යයෙන්. මෙය එක් අතකින් සාරංගගේ රංගන ජීවිතයේ තරමක වෙනස්ම ස්වභාවයක් ගත් රඟපෑමක් ලෙසත් කියන්න පුළුවන්. මේ හැම දෙයක් ගැනම සාරංග අපිත් එක්ක කතා කළා.“ආදරණීය සංවාදයක් වේදිකා නාට්‍යය මම දකින්නේ මගේ රංගන ජීවිතයේ, ඒ කියන්නේ, ටෙලි නාට්‍යය, සිනමාව, වේදිකාව කියන කලාංග අතුරින් ලොකුම අභියෝගයක් ගෙන ආ අවස්ථාවක් ලෙසයි.මේ නාට්‍යයේ දක්නට ලැබෙන්නේ ප්‍රධාන චරිත දෙකක් පමණයි. මමත් ජනක කුඹුකගේත් ප්‍රධාන චරිත දෙකට පණ පොවනවා. විප්ලවවාදී, දේශපාලන කණ්ඩායමක් නියෝජනය කරන නායක තරුණයකුගේ චරිතයක්. ඇත්තටම මෙය මගේ පේ‍්‍රක්ෂකයින්ට මං ගැන වෙනස්ම විදිහකට කතාබහ කරන්න පුළුවන් චරිතයක් වේවි කියලා මම හිතනවා.‘තරුපිරි අහස’, ‘එක්ටැම් ගේ’ මේ දිනවල විකාශය වන ජනපි‍්‍රය ටෙලි නාට්‍ය යුගළයක්. මෙහි ප්‍රධාන චරිතයකට පණ පොවන රංගන ශිල්පිනියක ලෙස පියුමි ශානිකා හඳුන්වන්න පුළුවන්.පියුමි මේ දවස්වල අලුත්ම චිත්‍රපටයකට දායක වෙන්න සූදානම් බව අපිට දැනගන්නට ලැබුණා. ඒ සුදේශ් වසන්ත පීරිස් අධ්‍යක්ෂණය කරන නවතම චිත්‍රපටයකටයි.“මේ චිත්‍රපටයේ මම රඟපාන්නේ මෙතෙක් මා රඟ නොපෑ ආකාරයේ මිනී මරන ගැහැනියකගේ චරිතයක්. ඒ ‘ස්වර්ණා’ කියන චරිතය. ඉතාම ලස්සන පිටපතක් සහිත චිත්‍රපටයක්. ඊට අමතරව මීට පෙර රඟපාපු චිත්‍රපට දෙකක හඬ කැවීම් සඳහා සහභාගි වුණා. ඒ ඇරුණාම ඉතාම සාමාන්‍ය විදිහට ජීවිතය ගෙවනවා.කලින් කලට විවිධත්වයෙන් යුතු භූමිකා රඟ දක්වමින් කරළියට පැමිණෙන ප්‍රවීණ රංගන ශිල්පියෙක් තමයි මහේන්ද්‍ර පෙරේරා කියන්නේ. මහේන්ද්‍ර මේ දිනවල මහවත්තේ ලෝකයාට පණ දෙන බව අපිට ආරංචි වුණා.ඒ ගැන මහේන්ද්‍රගෙන් අපි විමසා බැලුවා.“මේ දවස්වල මම සාරංග මෙන්ඩිස්ගේ ‘ගිනිඅවි සහ ගිනිකෙළි’ ටෙලි නාට්‍යයේ ‘මහවත්තේ ලෝකයා’ගේ චරිතයට රංගනයෙන් දායක වෙනවා. නාහෙට අහන්නේ නැති චණ්ඩිකම් කරන පාතාල චරිතයක්.මේ චරිතය චිත්‍රපටයේ රඟපෑවේ ශි‍්‍රයන්ත මෙන්ඩිස්. චිත්‍රපටයේ මේ චරිතය හුඟාක් දුරට විසිරිලා විකාශනය වෙලා තිබුණෙ නැහැ.දර්ශන කිහිපයක පමණයි ලෝකයා දකින්නට හිටියේ. නමුත් ටෙලි නාට්‍යයේ දී ලෝකයා චරිතය විසිරී පැතිරී තිබෙනවා.තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209023</link>
    <topic>හිනා කතා</topic>
    <author/>
    <content>හිනා කතාගුවන් තොටුපළේ පිටවීමේ දොරටුව වෙත ආ අජිත්ගේ හැසිරීම් රටාවේ කිසියම් අමුත්තක් එහි සිටි රේගු නිලධාරීන් හට වහා දැනුණි. ඔවුන් ඔහුගේ බෑග් සියල්ල ඉතා සීරුවෙන් පරීක්‍ෂා කළ ද සැක කටයුතු කිසිවක් ඒවායේ නොවීය. අවසානයේ ඔහුගේ සිරුර පිරික්සීමේදී දණහිසෙන් පහළ දෙකකුල් වටා බැඳ සිටි අත්ඔරලෝසු රාශියක් ඔවුනට හසු වූහ.’ආ... මොනවද මේ. මිස්ටර් අජිත් අත් ඔරලෝසු බඳින්නෙ කකුල්වලද?’ එක් රේගු නිලධාරියෙක් සාවඥ සිනාවක් පාමින් ඇසීය.’මගෙ මේස් දෙක පල්ලෙහාට බහිනවට තමයි මම මේවා කකුල්වල බැඳගෙන ආවේ.’ අජිත් මෝඩ සිනාවක් පාමින් පිළිතුරු දුන්නේය.’රූපවතී අක්කෙ තමන්ගෙ මිනිහට ඔහොම සලකන එක වැරැදියි බං. ඔහොම අතට අහුවෙන අහුවෙන ඒවයින් ඒ මිනිහට ගහන එක හරිද? තමන්ගෙ මිනිහට දෙයියන්ට වගෙ සලකන්ඩ කියල නේද බුදු බණෙත් කියන්නෙ?’ රූපවතීගෙයි විජේදාසගෙයි මහා සංග්‍රාමය ඉවර වුණාම රූපවතීලගෙ ගෙදරට ගොඩවුණු අල්ලපු ගෙදර නෝනෙ රූපවතීට අවවාදයක් විදියට කිව්වා.’දෙවි කෙනකුට වගෙ සලකන්ඩ පුළුවන්. ඒ විදියෙ ඇවතුම් පැවතුම් ඒ මිනිහා ළඟ තියෙනවා නං. බාහිර පෙනුමෙන් වත් මේ මිනිහා දෙවි කෙනෙකුට ළං වෙනවයැ නෝනෙ.’ රූපවතී දෑස් නටවමින් කිව්වා.’ඒ කිව්වේ?’ නෝනෙ ඇහැව්වේ රූපවතී ගෙ මේ හරුපෙ තේරුම් ගන්ඩ බැරුව.’ඇයි නෝනෙ දෙවි ගොල්ලො ඇසිපිල්ලම් ගහනවද? නෑනෙ. ඒකට අපේ විජේදාස! අපිට දැන් දරුවෝ හතර දෙනෙකුත් වෙච්චි. මේකා චීත්තයක් දැක්කත් ඇහැක් ගහනවනෙ.’ රූපවතී කීවේ කේන්තියෙන් දෙතොල් සපමිනි.දිවා ආහාරය ගැනීම සඳහා කාර්යාලයේ පඩිපෙළ දිගේ ආපන ශාලාව වෙත යමින් සිටි අනුලා තමා සමඟ යමින් සිටි ශි‍්‍රයානි ගේ අලුත් සෙරෙප්පු කුට්ටම දෙස ආසාවෙන් බලා සිට මෙසේ ඇසුවාය.’හරි ෂෝක් අනේ! ඔයාගෙ ඔය සෙරෙප්පු ජෝඩුව. ඔයා ඕක සේල් එකකින්ද ගත්තෙ?’’නෑ අනේ ගිය පෝය දවසෙ පන්සලෙන්.’ ශි‍්‍රයානි සිනාසී කීවාය.අමිතා කරු සමඟ මල්වත්තට ගියේ දන්නා කියන අයගේ ඇස්වලින් බේරී නිදහසේ පෙම් සුව විඳීමටය. මල් පඳුරුවලින් ආවරණය වූ බංකුවක් මත වාඩි වූ කරූ තමා අසල හිඳගත් අමිතාගේ දෙවුරට තම දෑත් තබා කළු පැහැති ඇගේ මුහුණ දෙස ආදරයෙන් බලා මෙසේ මිමුණුවේය.’මගෙ රෝස මල!’තම පෙම්වතාගේ මුහුණේ රැවුල් කොට වැදීමෙන් දැනුණු වේදනාව හේතුවෙන් මූණ ඇඹුල් කරගත් අමිතා මෙසේ ප්‍රති උත්තර දුන්නාය.’මගෙ පතොක් පඳුර!’කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209024</link>
    <topic>දැනට එහෙම කෙනෙක් නෑ</topic>
    <author>ගාමිණී සුසන්ත</author>
    <content>දැනට එහෙම කෙනෙක් නෑඅනූෂා රාජපක්ෂඉතින් කොහොමද අනුෂා. කොහොමද මේ දවස්වල ඔබේ කාලය ගත වෙන්නෙ?ටෙලි නාට්‍ය කීපයකම රූපගත කිරීම් වලට සහභාගි වෙනව මේ දවස්වල. ඒ; ස්වර්ණවාහිනියෙන් විකාශය වන “ඉටිමල්” ටෙලි නාට්‍යය, සිරසෙන් විකාශය වන “සඳ හිරු තරු” ටෙලි නාට්‍යය සහ ඒ වගේම සිරසෙන් විකාශය වන “සත්‍ය” ටෙලි නාට්‍යය. මේවා දීර්ඝ ටෙලි නාට්‍ය.ඊට අමතරව මෝස්තර නිරූපණ කටයුතුවලත් යෙදෙනව ද?රංගනයට එන්න කලින් මම මෝස්තර නිරූපණයේ යෙදුණු කෙනෙක්. හැබැයි මම රංගනයට හරිම ආසයි. පසුගිය කාලෙ රංගන කටයුතුවලට වැඩියෙන් යොමු වුණු නිසා මෝස්තර නිරූපණ කටයුතු තරමක් මඟ හැරුණා.“ඉටිමල්” ටෙලි නාට්‍යයේ රංගනය ගැන පේ‍්‍රක්ෂකයින් ඔබට මොනවද කියන්නෙ?හොඳ පේ‍්‍රක්ෂක ප්‍රතිචාර ලැබෙනවා. එහි මම නිරූපණය කරන්නේ වෙරෝනිකා කියන චරිතය. එය ප්‍රධාන චරිතයක්. වෙරෝනිකා කාර්යාලයක සේවිකාවක්. ඇය හැසිරෙන්නෙ කොල්ලෙක් වගේ. මම හරිම ආශාවෙන් ඒ චරිතය නිරූපණය කළේ.කොහෙද ගම් පළාත; එතකොට...... පාසල් ගියේ...?මගේ ගම නිට්ටඹුවේ කලගෙඩිහේන. පාසල් ගියේ කලගෙඩිහේන මධ්‍ය මහා විද්‍යාලයට. පාසල් යන කාලෙ කලා කටයුතුවලට සම්බන්ධ වුණා.මෝස්තර නිරූපණයට යොමු වුණේ අහම්බෙන් ද?2001 අවුරුද්දෙ මිස් ශ්‍රී ලංකා තරගයට මම ඉදිරිපත් වුණා. එහිදී මම Miss Photo genic ලෙසත් 3rd runner-up ලෙසත් තෙරුණා. ඉන් පසුවයි මම මෝස්තර නිරූපණයට යොමු වුණේ.ඔබ රඟපෑ පළමු ටෙලි නාට්‍යය කුමක් ද?ටෙලි නාට්‍යවල රඟපාන්න කලින් රූපවාහිනි වෙළෙඳ දැන්වීම් කිහිපයකට පෙනි හිටින්න මට අවස්ථාව ලැබුණා. වී. සිවදාසන් ගේ ටෙලි නාට්‍යයක තමයි මම මුලින්ම රඟපෑවේ. නමුත් මම පේ‍්‍රක්ෂකයින් අතරට මුලින්ම ගියේ ජානක සහ ප්‍රදීප් නිර්මාණය කළ “රන්මසු වැස්ස” ටෙලි නාට්‍යයෙන්. ඉන් පසුව ටෙලි නාට්‍ය කිහිපයකම රඟපෑවා. ස්වර්ණවාහිනියෙන් විකාශය වුණු “නයිට් ලර්නර්ස්” ටෙලි නාට්‍යය ඉන් විශේෂයි.සිනමාවට ඔබේ දායකත්වය...?“ස්වීට් ඒන්ජල්”, “සුවඳ දැනුණා ජීවිතේ”, “ද ලාස්ට් චාන්ස්” කියන චිත්‍රපටවලට මම රංගනයෙන් දායක වෙලා තියෙනව. හැබැයි ඒවා ප්‍රධාන චරිත නෙමෙයි. මෑත දී මම රංගනයෙන් දායක වුණු නීටා ප්‍රනාන්දු මහත්මියගේ “ස්වර” චිත්‍රපටය මට ඉතාම සුවිශේෂයි. එය ළඟදී තිරගත වේවි.“ස්වර” චිත්‍රපටයට සම්බන්ධ වීම ගැන ඔබට මොනවද හිතෙන්නෙ?මගේ කලා ජීවිතයේ මට ලැබුණු හොඳ අවස්ථාවක් විදියට මම ‘ස්වර’ චිත්‍රපටය හඳුන්වන්න කැමැතියි. ‘ස්වර’ ඒඩ්ස් රෝගය මුල්කරගෙන නිර්මාණය වුණු ලස්සන චිත්‍රපටයක්. එහි මම රඟපාන්නෙ ‘විහාරා’ කියන මෝස්තර නිරූපිකාවකගේ චරිතය. දවසක් නීටා ප්‍රනාන්දු මහත්මියත් සංජය නිර්මාල් අයියත් ඇවිත් මට මේ චිත්‍රපටය ගැන කිව්ව. කතාව ඇහුවාම මට තරමක බයක් දැනුණා. ඒ මේක ඒඩ්ස් රෝගය ගැන කියැවෙන චිත්‍රපටයක් නිසා. මෙහි මගේ චරිතය වටා තමයි ප්‍රධාන කතාව ගොඩනැඟෙන්නේ. “විහාරා” ඒඩ්ස් රෝගයට ගොදුරු වෙනවා. ඇගේ ජීවිතය විනාශ වෙන්නෙ ඒඩ්ස් නිසා. මේ චිත්‍රපටය නැරඹුවාට පසුව පේ‍්‍රක්ෂකයින් මොන කෝණයකින් මගේ රංගනය දිහා බලයි ද කියල මම මුලින් ටිකක් බය වුණා. නමුත් නීටා අක්කා, සංජය නිර්මාල් අයිය මට මේ චරිතයේ ඇති වටිනාකම පහදල දුන්නා. එතැනදි මට හිතුණා අපේ කලා ලොවේ නීටා ප්‍රනාන්දු කියන දැවැන්ත චරිතය හොඳ දෙයක් මිස නරක දෙයක් සමාජයට නොකරන නිසා මේ චරිතය බාරගන්න ඕන කියල. ඒ විදියටයි මම මේ චිත්‍රපටයට සම්බන්ධ වුණේ. රංගන ක්ෂේත්‍රයේ ප්‍රවීණයින් රාශියක්ම මෙහි රඟපානව. ඔවුන් සමඟ වැඩ කරන්න ලැබීමත් භාග්‍යයක්.රංගන ක්ෂේත්‍රය තුළ මොන වගේ බලාපොරොත්තු ද ඔබට තියෙන්නෙ...?මට මෙතෙක් රඟපාන්න ලැබිල තියෙන්නේ බටහිර පන්නයට බර චරිත. එහෙම නැතිව වෙනස් චරිත රඟපාන්න මම කැමැතියි. මම දන්නව විවිධ චරිත නිරූපණය කිරීමේ හැකියාව මට තිබෙන බව.කලාවට එකතු වීම ඔබේ පැතුමක් ඉටුවීමක් ද?පුංචි කාලෙ ඉඳලම මම කලාවට ළැදියි. ජනපි‍්‍රය රංගන ශිල්පිනී විශාඛා සිරිවර්ධන හිටියෙ අපේ ගෙවල් ළඟ. ඇය රඟපාපු ටෙලි නාට්‍ය චිත්‍රපට නරඹනකොට මටත් ඒ දවස්වල හිතුණා රඟපාන්න ඇත්නම් හොඳයි කියලා. ඇය ඒ දවස්වල සහභාගි වුණු රූපගත කිරීම්වලට මාවත් එකකගෙන ගියා. ඒ විදියටයි රංගනයට මගෙ හිත ගියේ. ඒ ආභාසයයි මාව නිළියක් කළේ.ඔබේ පවුලේ කවුද ඉන්නෙ?අම්මයි තාත්තයි මල්ලියි මමයි තමයි අපේ පවුලේ ඉන්නෙ. මල්ලි විවාහකයි.ඔබටත් පෙම්වතෙක් ඇතිනෙ ඔහු පිළිබඳවත් සඳහන් කරන්න?නැහැ දැනට එහෙම කෙනෙක් නෑ.ගාමිණී සුසන්තඡායාරූප - ටෙනිසන් එදිරිසිංහඇඳුම් සැපයීම Twinza designs බොරලැස්ගමුවකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209025</link>
    <topic>අහස්ගව්ව ස්වර්ණවාහිනියෙන්</topic>
    <author>ඉනෝකා පෙරේරා බණ්ඩාර</author>
    <content>අහස්ගව්ව ස්වර්ණවාහිනියෙන්’අහස් ගව්ව‘ ස්වර්ණවාහිනී ටෙලි සිතුවම් මාලාවට එක්වන අලුත්ම ටෙලි නාට්‍යයයි. සෑම සෙනසුරාදා සහ ඉරිදා දිනෙකම රාත්‍රි 7.30 ට දිග හැරෙන අහස්ගව්ව, කොටස් 100 කින් යුතුය.අකිල, ශෙනාල් සහ කාවින්ද යන විවිධ සමාජ පසුබිම් සහිත තරුණයින් තිදෙනාත් ඔවුන්ගේ ජීවිතවලට සම්බන්‍ධ දෙමව්පියන් සහ අනෙකුත් චරිතත් අතර හට ගන්නා ගැටුම් නිසා ඇතිවන සිදුවීම් සමුදායක් අහස් ගව්ව පුරා දිග හැරේ.සමාජ සහ ආර්ථික කාරණා හමුවේ අද්‍යතන තරුණ පරම්පරාව මුහුණ දෙන අභියෝග සහ ගැටලු, නිර්මාණාත්මක සාකච්ඡාවට බඳුන් කිරීම මෙහිදී අපූර්ව ලෙස සාකච්ඡා කෙරේ.අකිල, ශෙනාල් සහ කාවින්ද යනු පාසල් මිතුරන් තිදෙනෙකි. එකම නාගරික මහල් නිවාස සංකීර්ණයක වාසය කරන ඔවුන්, පාසල හැර ගිය පසුත් ඒ මිත්‍රත්වය එලෙසම පවත්වා ගනී.පියාගේ හදිසි අභාවය නිසා සිය, අධ්‍යාපනය අතර මඟ නවතා දමා රැකියාවක් සොයන්නට අකිලට සිදුවේ. ඔහුගේ සොහොයුරිය වන මනීෂා, හිතුවක්කාර විවාහයකින් පසු සැමියාගේ හදිසි අභාවය නිසා දියණියත් සමඟ ආපසු පැමිණේ. ඇය වගකීම් විරහිත සෙල්ලක්කාර ජීවිතයට හුරුවී සිටින බැවින්, ඇගේ දියණිය වන මායාගේ උවමනා එපාකම් සොයා බලන්නේ ද අකිල විසිනි.වෘත්තීය අනාගතයක් ගැන සිතන්නට නොහැකි අකිල, මහල් නිවාස සංකීර්ණය අසල වීඩියෝ අලෙවිසලක වෙළඳ සේවකයකු ලෙස රැකියාව කරයි.ශෙනාල් ද අලෙවි නියෝජිතයකු ලෙස වෘත්තීය ජීවිතය අරඹයි.කාවින්ද, විශ්වවිද්‍යාල ශිෂ්‍යයෙකි. සිය සොයුරියගේ අසල්වැසියන් වන දෙමළ පවුලක සාරදා නම් යුවතිය පිළිබඳ ඔහු තුළ ඇල්මක් ඇතිවේ.අකිලට අංජලී නම් සොඳුරු යුවතිය මුණ ගැසෙන්නේ වීඩියෝ අලෙවිහලකදීය. සිනමා කලාවට මහත් ඇල්මක් දක්වන අකිලගේ සිත නර්තනයට ලැදි අංජලී කෙරෙහි ඇදී යයි.එහෙත්, එය අධ්‍යාත්මික බැඳීමක් පමණක් ලෙස පවත්වාගෙන යාම අකිලගේ අරමුණයි. තුරුණු ප්‍රේමයේ නිදහස, සතුට හෝ විවාහය තෙක් යන ගමනක් එහි නැත. වගකීම් සමූහයකින් ඔහු ඇද බැඳ තබා තිබෙයි.එහෙත් අංජලී, මව අහිමි ධනවත් පවුලක යුවතියක් බව දැන ගන්නා ශෙනාල්, ඇගේ දේපළවලට ආසා වී ඈ වෙත සමීප වන්නට තැත් දරයි. ඒ සඳහා ඔහු උදව් පතන්නේ සිය මිතුරා අකිල මඟිනි. දැන්, අංජලී – අකිල - ;ශනාල් යනු තුන්කොන් ප්‍රේමයකි.එසේම, සමාජීය – වාර්ගික මානසිකÀවය හමුවේ කාවින්ද - සාරදා සංවේදී සබඳතාවට කෙබඳු අභියෝගයන්ට මුහුණ දීමට සිදුවේද...ප්‍රවීණ චිත්‍රපටකරුවකු වන ක්‍රිස්ටි ෂෙල්ටන් ප්‍රනාÁදුගේ අධ්‍යක්‍ෂණයෙන්, අරුණ ප්‍රේමරත්න ගේ තිර රචනයෙන්, ජනක යහම්පත්ගේ කැමරාකරණයෙන්, ධනුෂ්ක හුලංගමුව, අංග රචනයෙන්, පි‍්‍රයන්ත රණසිංහ කලා අධ්‍යක්‍ෂණයෙන්, ප්‍රසන්න අබේගුණවර්ධනගේ නිෂ්පාදන කළමනාකරණයෙන් සහ තිවංක උඩගෙදර සංස්කරණයෙන් අහස්ගව්ව එසේ ස්වර්ණවාහිනියේ දිග හැරෙයි. රංග ජීවන්ත, අකිල ලෙසත් කිෂාණි අලංකි, අංජලී ලෙසත්, හර්ෂ තෙන්නකෝන්, ශෙනාල් ලෙසත් මෙහි ප්‍රධාන චරිත රඟන අතර, ප්‍රවීණ නිළි රම්‍යා වනිගසේකර, කමල් දේශපි‍්‍රය, ජයංගනී දික්කුඹුර, නයනා කුමාරි, අංජුලා රාජපක්‍ෂ ඇතුළු පිරිස සෙසු චරිත මවති.ප්‍රේමයේ විවිධ පැතිකඩ සහ සංවේදී මානව බැඳීම් සමඟ දෝලනය වෙමින් යොවුන් සහ වැඩිහිටි පරම්පරාවන්ගේ සිතුම් පැතුම් ගැටෙමින් විටෙක සමතුලිත වෙමින් නාට්‍යමය ලෙස ඉදිරියට ගලා යන අයුරු මෙම නිර්මාණය හරහා ඔබට අත්දැකීමට හැකිවනු ඇත.මාලබේ ‘සත්සර’ කලා නිකේතනයේ අධිපතිවරයා මෙන්ම බත්තරමුල්ල ඉන්ද්‍රජෝති විදුහලේ සංගීත හා චිත්‍ර ගුරුවරයා වන විශාරද සරත් ඕවිටිගල ගේ නවතම සංගත ගී තැටිය ‘සත්සර මියුලැසියේ’ නමින් පසුගියදා එළිදැක්විණි.’සඳකැන් වැස්සේ...’ වැනි විසි වසරක් පැරැණි සරල ගී කිහිපයක් ද සරත් සිය සිව්වැනි සී.ඩී. පටයට ඇතුළත්කොට තිබේ.මෙහි ඇති විශේෂත්වය තමයි, ප්‍රේම ගීත සහ වැදි ගීත කිහිපයකුත් මෙහි අන්තර්ගත වීම. දඹානේ ගුණවර්ධන, කුසුම් පීරිස්, ප්‍රණීත් අභයසුන්දර, උපාලි ආරියරත්න, කාන්ති ශිරාණි ද සිල්වා මෙහි ගීත රචකයින්.ඉදිරියේදී පැවැත්වීමට බලාපොරොත්තු වන, ඒක පුද්ගල ප්‍රසංගය වෙනුවෙනුත් මා මේ දිනවල සූදානම් වෙනවා. ඒ වගේම ශ්‍රී ලංකාවේ මෙතෙක් කර නැති ‘බැති ගී’ සී.ඩී. එකක් කිරීමටත් අවශ්‍ය කටයුතු සොයා බලනවා. ලංකාවේ කොයි තරම් භක්ති ගීත ප්‍රමාණයක් තිබුණත් සෑම වසරකම භාවිතා වෙන්නෙ එකම ගීත 20 ක් පමණ ප්‍රමාණයක්.පසුගිය පොසොන් උළෙලදි කතා නායක නිල නිවෙසේ පැවැති පොසොන් බැති ගී සරණිය, ඉදිරිපත් කරන්නට ලැබීම මා ලද භාග්‍යයක්. අපගේ කලායතනය හරහා, සංස්කෘතික අමාත්‍යාංශය පවත්වන, අන්තර් කලායතන තරග රාශියක ජයග්‍රහණය ලබන්නට අපට හැකිවුණා.ඒ වගේම, දරුවන් වෙනුවෙන් නිර්මාණය කරන ලද ‘මගේ පොඩි යාළු’ කැසට් පට අංක 1 හා 2, ‘පාන තියා බුදු සාදුට’ කැසට් පටය, ‘පුංචි පැදුර’ හා ‘රන් සිත් යාය’ ළමා වැඩසටහන් සඳහා ගීත, ‘ආගන්තුකයෝ’ නාට්‍යය, මධ්‍යම පරිසර අධිකාරිය පෙර පාසල් සිසුන් සඳහා දීප ව්‍යාප්තව බෙදා හැරීමට සැලසුම් කළ පරිසර පොතෙහි තේමා ගීයේ සංගීතය නිර්මාණය කිරීම ආදි ලෙසින්, විශාල ළමා නිර්මාණ ප්‍රමාණයක් සඳහා මා දායකÀවය ලබා දී තිබෙනවා.එමෙන්ම ‘සඳ කැන් සලා’, ‘නීල දෙනුවන්’, ‘සමනල තටු මත’, ‘රතු මලක්’ (ජාතික සමගිය සඳහා වූ ගීත එකතුවක්), ‘අභිසාරිකාවි’ හා ‘සීතල පිනිකැට’, ‘සඳ කිරි සයුර’, ‘සඳකැන් වැස්සේ’ සහ ‘සත්සර මියුලැසියේ’ මා විසින් ඉදිරිපත් කරන ලද ජාතික මට්ටමේ ගීත කැසට් පට.සංගීත් නිපුන් සනත් නන්දසිරි, විශාරද ගුණදාස කපුගේ, විශාරද එඩ්වඩ් ජයකොඩි, රෝහණ බෝගොඩ, ත්‍යාගා එන්. එඩ්වඩ් සහ සීතා නානායක්කාර යන ගායක ගායිකාවන් සඳහාත් නව පරපුරේ ගායන පරපුර සඳහාත් සංගීත නිර්මාණයෙන් දායක වී තිබෙනවා. ඒ වගේ ම ගායනයෙනුත් දායක වී තිබෙනවා.’පින්තාලියේ සිද්ධි’, ‘කණකොක් සුද’, ‘සත්කුළු මාරුතය’, ‘තිමිර පටල’, ‘දෙපත් නයි’, ‘නගරාධිපති චරිතය’, ‘ගමට ආයෙත් අවුරුදු ඇවිදින්’, ‘සඳ නුදුටු සඳ’, ‘කින්නර දමනය’, ‘වියරු බන්ධන’, ‘මොනර විල’ (රංගනයෙන්) සහ ‘පාරමිතා’ ඒකාංගික ටෙලි නාට්‍ය මාලාව (රංගනයෙන්) සඳහන්මා සංගීත අධ්‍යක්‍ෂණයෙන් දායක වූවා. සංගීත ජීවිතයට අමතරව මා වඩාත් තෘප්තිමත් වෙන්නෙ සමාජ සේවා කටයුතුවලට දායක වීමෙන්.’වාර කන්’ කෙටි නාට්‍යය සඳහා හොඳම සංගීත අධ්‍යක්‍ෂණයට හිමි සම්මානය දිනා ගැනීම මගේ සංගීත ජීවිතයේ සන්ධිස්ථානයක්. ඒ වගේම අතිශය ජනපි‍්‍රය වූ ‘චරිත හතක්’ වේදිකා නාට්‍යය සඳහා සංගීතය නිර්මාණය කරන්නට ලැබීමත් මා ලද භාග්‍යයක්.මේ ගමන එන්නට අත හිත දුන් මගේ මව, කාන්ති ශිරාණි, ලාල් රබෙල්, ප්‍රේම් දිසානායක සහ අප පාසලේ විදුහල්පතිනිය රමණි රේණුකා සිහිපත් කරන්නේ හදවතින්මයි...”සරත් පවසන්නේ කෘතවේදීව.ඉනෝකා පෙරේරා බණ්ඩාරරියැලිටි ටෙලිවිෂන් වංශකතාවේ සමාරම්භය සනිටුහන් කරමින් සිරස ටී. වී. ආරම්භ කළ ‘සිරස සුපර් ස්ටාර්’ වැඩසටහන් මාලාවේ පස්වන අදියර ආරම්භ කිරීමට මේ වන විට සියලු වැඩ කටයුතු සූදානම්ව පවතී. ඒ අනුව මෙම වැඩසටහන ලබන නොවැම්බර් මස මුල සිට ආරම්භ වීමට නියමිතය.එය සති අන්තයේ රාත්‍රී 9.00 ට සිරස ටී. වී. ඔස්සේ විකාශය වනු ඇත. ඒ පිළිබඳ මාධ්‍ය දැනුම්වත් කිරීමේ හමුවක් පසුගිය දා රත්මලාන බොරුපන පිහිටි සිරස ටී. වී. මැදිරි සංකීර්ණයේ දී පැවැත්විණි.’The Next Voice’ ලෙස නම් කර තිබු මෙම මාධ්‍ය හමුවේ දී මෙවර ඉදිරිපත් කිරීමට නියමිත සිරස සුපර් ස්ටාර් පස්වන අදියරේ සුවිශේෂත්වය පිළිබඳ කරුණු රැසක් මාධ්‍යය වෙත අනාවරණය කෙරිණි.ඒ අනුව 2005 වර්ෂයේ දී ඇරැඹි සිරස සුපර් ස්ටාර් රියැලිටි වැඩසටහන් මාලාව මෙවර අකෘතිමය වශයෙන් මෙන්ම ඉදිරිපත් කිරීමේ ස්වභාවය අතින් ද නැවුම් ස්වරූපයක් ගනු ලබයි. මෙතෙක් මෙරට පේ‍්‍රක්ෂකයන් අත්නොවිඳි ආකාරයේ ආකෘතියක් අනුව තරගකරුවන් අතරින් විශිෂ්ටතම කටහඬ සොයා යෑම මෙම තරගාවලියේ තවත් විශේෂත්වයකි. මෙම පස්වන අදියරේ ජයග්‍රාහකයා වෙත ලබා දෙන ත්‍යාග මුදල මිලියන දහයකි. එනම් කෝටියක ත්‍යාග මුදලක් ජයග්‍රාහකයා වෙත පිරිනැමීම සුවිශේෂී කරුණකි.එය මෙතෙක් සුපිරි තරගකරුවකු ලබන විශාලතම ත්‍යාග මුදල ලෙස සනිටුහන් වනු ඇත. එලෙසම මෙතෙක් රූපවාහිනී නාළිකාවක් ලබා දෙන විශාලතම ත්‍යාග මුදල ලෙස ඉතිහාස ගත වනු ඇත.මෙවර සිරස සුපර් ස්ටාර් පස්වන අදියර විනිශ්චය කරනු ලබන්නේ සංගීත ක්ෂේත්‍රයේ ප්‍රවීණ ශිල්පී ශිල්පිනියන් පිරිසකගෙන් සැදුම්ලත් විනිශ්චය මණ්ඩලයකිනි. එමෙන්ම සිරස සුපර් ස්ටාර් රියැලිටි වැඩසටහනෙන් බිහිවූ ගායකයකු ලෙස නමක් දිනු ශිහාන් මිහිරංග ද විනිශ්චය මණ්ඩලයට ඇතුළත් වීම විශේෂිතය.- තුෂාරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209026</link>
    <topic>චැනල්වලින් හදන අමුතු ලෝකවල අතරමං වෙන්න එපා</topic>
    <author>වසන්ත ජයසිංහ ආරච්චිගේ</author>
    <content>චැනල්වලින් හදන අමුතු ලෝකවල අතරමං වෙන්න එපාශිහාන් මේ දවස්වල ක්ෂේත්‍රය තුළ තරමක් නිහඬයි කියලා හිතෙනවා.ඇත්තටම පසුගිය ටිකේම මගේ තුන්වැනි ගීත ඇල්බමය වෙනුවෙන් මහන්සි වුණේ. අවුරුදු පහකට පස්සෙයි මම ගීත එකතුවක් කරන්නේ. ඒ නිසා නිහඬව හිටියා වගේ පෙනුණට මම කළේ හොඳ ගීත එකතුවක් සඳහා වැඩ කටයුතු කළ එක.ඇයි අවුරුදු පහක් වගේ කාලයකට පස්සේ ගීත එකතුවක් කරන්න හිතුවේ.මට ඕන වුණේ තුන්වැනි ඇල්බමයත් එක්ක වෙනසක් කරන්න. ඒ නිසා ජාත්‍යන්තර ප්‍රමිතියක් ඇතුව ලෝකයේම පිළිගන්නා හොඳ ශබ්ද ඉංජිනේරුවෙක් මට මුණ ගැහුණා. ‘මලින්ද ලෝ’ ඔහු යුනිවර්සල් සවුන්ඩ්ස් ඉංජිනියර් කෙනෙක්. විවේකයක් නැතුව එක දිගට නිර්මාණ කරන්න පුළුවන් නම් ආර්ථික වාසියකුත් තියෙනවනේ. ඒත් එහෙමයි කියලා හොඳ නිර්මාණයක් කරන්න බැහැ. මට ඕන වුණේ හොඳ නිර්මාණ එකතුවක් රසිකයන්ට දෙන්න. ඒ නිසයි මෙපමණ කාලයක් මම ගත්තේ.සිරස සුපර් ස්ටාර් පස්වැනි අදියර ආරම්භයත් එක්ක එහි විනිශ්චය මණ්ඩලයේ සාමාජිකයෙක් විදිහට මෙවර ඔබ ඉන්නවා කියා ආරංචියි.ඔව් මම හිතන්නේ එය මට ලොකු අත්දැකීමක්. මුලින්ම මට ආරංචිය ලැබෙනකොට මම ඇහැව්වේ කවුද මා සමඟ ඉන්නේ කියලා. නිරෝෂා විරාජිනී අක්කා වගේම හේෂාන් ගමගේ. ඉතිං මම ඔවුන්ට ගරු කරනවා. මම සතුටු වෙනවා මේ අත්දැකීම ලබන්න අවස්ථාව ලැබුණට. හේතුව මම ආධුනිකයෙක් විදිහට සීසන් 01 සඳහා සහභාගි වෙලා සීසන් පහ වෙනකොට එහි විනිශ්චය කරන්න ලැබීම ලොකු භාග්‍යයක්. මෙවැනි දෙයක් ලංකාවේ මීට කලින් වෙලා නැහැ. ඇමෙරිකාවේ හා ඉන්දියාවේ එහෙම සිදුවීම් වෙලා තියෙනවා.ඔබ හිතන්නේ එය ලෙහෙසි පහසු දෙයක් කියල ද?නැහැ බැරැරුම් බව මම දන්නවා. නමුත් අභියෝගයක් නෙමෙයි. මොකද සුපර් ස්ටාර් පළමු අදියරේ පටන්ම තරගකරුවකු විදිහට සහභාගි වුණ මම මෙතැනදී වන අඩුපාඩු සියල්ල බලා හිටියා. දැනගත්තා. පළමු අදියරේම ප්‍රශ්න ඇතිවුණා. කතාබහ වුණා. ඇත්ත කතාව මම දන්නවා. මෙතෙන්ට එන්න ඕන හොඳ අනාගතයක් ගැන හිතන අය විතරයි. නැත්නම් වෙන්නේ තරු පායනවා නිමෙනවා විතරයි. ඒක ඔබ දකිනවා ඇතිනේ.මට පැවරිලා තියෙන රාජකාරිය ගැන අවබෝධයක් මට තියෙනවා. මෙතෙන්ට එන්නේ ආධුනිකයෝ. ඔවුන්ගේ ආතතිය, මානසික මට්ටම ගැන මම හොඳට දන්නවා විනිශ්චය මණ්ඩලයට වඩා. මොකද මමත් ඒ අත්දැකීම ලැබුව කෙනෙක්. ඉතිං මට පුළුවන් වෙයි ඔවුන් වෙනුවෙන් සාධාරණයක් කරන්න.හැබැයි පසුගිය වකවානුවල ඔය තරගකරුවන්ටත් වඩා මතු වුණේ විනිශ්චය මණ්ඩලයේ විකාර හැසිරීම් නෙමෙයි ද?මෙහෙමයි එහි සත්‍යතාවයක් තියෙනවා. මොනවා වුණත් අපි සාමාන්‍ය හැඟීම් දැනීම් ඇති මිනිස්සු. සංවේදී වෙන තැන් තියෙනවා. රුචි අරුචිකම් තියෙනවා. නමුත් කෙළින් කතා කරන එක ලංකාවට හුරු මදි. තමන් අකැමැතියි නම් අකැමැතියි කියලා කියනවා. පසුගිය අදියරවල පෞද්ගලික මත ගැටුම් පවා විනිශ්චය මණ්ඩලයේ අපි දැක්කා. ඇත්තටම එය කලාකරුවන් විදිහටත් වැඩසටහනටත් හොඳ දෙයක් නෙවෙයි. ඔබ කියන කතාව හරි. එන ළමයින්ටත් වඩා විනිශ්චය මණ්ඩලය ගැන කතා කළා.මම කියන්නේ මෙතැන එකමුතුවක් තියෙන්න ඕන. ඒ වෙනස පස්වැනි අදියරෙන් දකින්න ලැබේවි.හොඳයි මෙවැනි දැවැන්ත රියැලිටි වැඩසටහනක විනිශ්චය මණ්ඩලයේ ඉන්න ශිහාන්ට තියෙන සුදුසුකම මොකක්ද කියලා කෙනෙක් ඇහැව්වොත්.ඒක අහපු එක හොඳයි. මෙම අදියර භාර ගනිද්දීම මම ඔය ප්‍රශ්නය සිරසට යොමු කළා. නමුත් මෙවර විනිශ්චයට වඩා තියෙන්නේ පුහුණුවක්. ප්‍රායෝගිකව සිදු කරන පුහුණුවක්. මෙම තරගාවලියේ හිටපු කෙනකුට මේ එන ආධුනිකයන්ගේ මානසිකත්වය තේරුම් ගන්න පුළුවන්. මම මෙහි හිටපු එක් තරගකරුවෙක්. ඒ නිසා ඒ ළමයින්ගේ පැත්තෙන් එක්කෙනෙක් හරි ඉන්න ඕන කියන නිසයි මම සහභාගි වුණේ. ඇත්තටම එය අලුත් අත්දැකීමක්. පරණ ක්‍රමය තිබුණානම් මම සහභාගි වෙන්නේ නැහැ කියන තැන හිටියේ. අනෙක් දේ සුපර් ස්ටාර් සීසන් වන් එකේ ඉඳලා අවුරුදු 8 ක් තිස්සේ මම රටේ රසිකයන්ට යම් දෙයක් කළ නිර්මාණකරුවෙක්. ඒ ඇරෙන්න මම නිහඬව හිටියේ නැහැ.අපි වගේ රටකට මෙවැනි වැඩසටහන් හොඳයි කියල ද ඔබ කියන්නේලෝකයේ ඕනෑම තැනක හොඳ නරක කියල දෙකක් තියෙනවා. මේ කන්සෙප්ට් (concept) එක හොඳයි. මොකද එහෙම දෙයක් නොවුණානම් අද මෙහෙම කතා කරන්නවත් අපිට අවස්ථාවක් නැහැ. මොකද ගම්වල දුප්පත් ආර්ථික අපහසුතා තියෙද්දී ඒ සියල්ලට අභියෝග කරලා බොහෝ අය සමාජයට ආවේ සුපර් ස්ටාර් වැනි රියැලිටි වැඩසටහන් හරහා. නමුත් ඉතිං ලංකාවේ හැම චැනල් එකක්ම තරගයක් වගේ මෙහෙම කරනවට වඩා අවුරුදු දෙක තුනකට පස්සේ විවේකයක් අරගෙන කරනවානම් හොඳයි.මේ හැම දේත් එක්කම ගමෙන් එන තරුණ පිරිස විලාසිතා රැල්ලකට හසු වෙනවා. ඒ ගැන මොකද කියන්නේ.මට ඒ සම්බන්ධයෙන් අත්දැකීම් තියෙනවා. පැෂන් කළ අය ඉන්නවා. අපි කාවවත් අනුකරණය කරන්න අවශ්‍ය නැහැ. තාරුණ්‍යයට බුද්ධියක් තියෙන්න ඕන. මේක මගේ කියන එක කියන්න ඕන. මම අරයා වගේ වෙනවා කියලා අනුකරණය කරන එක මම අනුමත කරන්නේ නැහැ. කවදත් මට ඕනකම තිබුණේ ශිහාන් විදිහටම එළියට එන්න. ඒ නිසා මම කියන්නේ තාරුණ්‍යයට චැනල්වලින් හදන අමුතු ලෝකේ අතරමං නොවී හරි දේ තේරුම් බේරුම් ගන්න පුළුවන් කෙනෙක් වෙන්න කියලයි.අවසන් වශයෙන් සුපර් ස්ටාර් සීසන් 5 සඳහා එන්න සූදානම් අයට මොනවද කියන්න තියෙන්නේ.සීසන් 5 කියන්නේ අලුත් අත්දැකීමක්. ඒ අත්දැකීම විඳින්න වයස් භේදයකින් තොරව එන්න. හැබැයි තමන්ට අනාගතයක් හදාගන්න පුළුවන් කියන තමන් තුළ විශ්වාසයක් තියෙනවානම් එන්න. හැබැයි එක රැයකින් ජනපි‍්‍රය වෙන්න හිතන්න එපා. සමහර අය තමන්ගේ වටිනා රැකියාව පැත්තකට දාලා, විභාගය පැත්තකට දාලා මෙවැනි තරගවලට පැමිණි අවස්ථා තිබුණා. ජීවිතේ ගොඩ යන්න මේක තමයි හොඳ කියලා හිතන්න එපා. ඒ නිසා කලාවට ආදරය කරන අයට මේ තුළ අනාගතයක් තියෙයි. නමුත් විශාල ත්‍යාගයක් නිසා මෙවර විශාල පිරිසක් එකතු වෙයි කියලා මට හිතෙනවා. එන්න මේ අත්දැකීම අපි සුන්දරව බෙදා හදා ගමු.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209027</link>
    <topic>චින්තනගේ චිත්තරපටි කතා</topic>
    <author/>
    <content>චින්තනගේ චිත්තරපටි කතාචින්තන ජයසේන ගැන අද වැඩි කතාබහක් නැත. ඔහු ද නිහඬ ජීවිතයක් ගත කරන්නාසේය.”චින්තන දැන් කොහෙද?”මම ප්‍රේම් දිසානායකගෙන් විමසුවෙමි.”දෙල්ගොඩ පැත්තෙ ඉන්නෙ. ඉඳහිට කොළඹ ඇවිත් මුණගැහිල යනවා”ප්‍රේම් කීය.70 – 80 දශකවලදී නම් චින්තන නිශ්ශබ්ද කිරීම ලෙහෙසි පහසු කාරියක් නොවීය. ඔහු ‘කප් ගහපු’ කතාකාරයෙකි. කලා කතා මෙන්ම කැලෑ කතා ද, උපහාස කතා මෙන්ම අපහාස කතා ද ඔහුගේ කතාමල්ලේ නොඅඩුව තිබුණි.පුවත්පත් කතුවරයකු, ගීත රචකයකු, වෙළෙඳ ප්‍රචාරණ පිටපත් ලියන්නකු වශයෙන් ද නමක් හදාගත් චින්තන ‘ස’ ප්‍රසංගයට නම් තැබූ පුද්ගලයා ලෙස ද ප්‍රකටය. තනි තීරුවකට මුද්‍රණය කළ ‘කොලම’ ඔහුගේ අපුරු නිර්මාණයකි. ‘සිත්තර’, ‘සත්සර’, ‘සුහද’, ‘අද’ ඔහු නම් තැබූ පුවත්පත්ය. ඔහු ආරම්භ කළ ‘සුරස’ නවකතා කොටස් වශයෙන් පළකෙරුණු, අලුත්ම පන්නයේ පත්තරයකි. මමද ඊට සම්බන්ධව සිටියෙමි. ‘කර්තෘ මණ්ඩලයේ’ සිටි අනෙකා චින්තනගේ මල්ලී කිත්සිරිමෙවන් නොහොත් සූප්පුවාය. (‘හඳයා’ චිත්‍රපටයේ රඟ පෑ සූප්පුවාගේ චරිතය ඔහුට ඒ නම ප්‍රදානය කර තිබුණි!)’සුරස’ පත්‍රයට නවකතා ලියූවන් අතර, ආර්.ආර්.සමරකෝන්, සුගතපාල ද සිල්වා, සිරිලාල් කොඩිකාර ආදීහු වූහ. මේ කිසිවකුට ගෙවීමක් නොකළ අතර, බොහෝ සවස් කාලයන්හි ඔවුන් තිඹිරිගස්යායේ චින්තනගේ නිවෙසට පැමිණ ‘කර්තෘ -බාගයෙන්’ සංග්‍රහ ලැබුවෝය.පසු කාලයකදී චින්තන තමන් ලියූ කියූ කතා එකතුකොට පොතක් පළ කළේය. ඒ හැරුණු විට ඔහු පුවත්පත් සඳහා ලියූ රසබර තීරු ලිපි හා ලිපි එක්තැන්වී නැත.චින්තන චිත්‍රපටි විචාර ද ලිව්වේය. උපහාස රසයෙන් පිරි එම විචාර, අද පවා කියවා සිනාසිය හැකිය. එම විචාරවලින් පහර කෑ පුද්ගලයින් පවා චින්තනගේ මධු සාදයන්හි දක්නට ලැබුණේ, ඔවුන් ඔහු කවුදැයි වටහා ගෙන සිටි බැවිනි.මගේ පරණ පත්තර ගොනුවක තිබී චින්තන ලියූ චිත්‍රපට ‘විචාර’ දෙක තුනක් හමුවුණි. ඉන් එකක් සිරිල් පී.අබේරත්න අධ්‍යක්ෂණය කළ ‘සැලී’ චිත්‍රපටය පිළිබඳව. චින්තන එම විචාරය අරඹන්නේ මෙසේය.”සිංහල චිත්‍රපට නැරඹීම අත්හල යුතු යැයි තීරණය කොටගත් යමෙක් වේ නම් ඔහු විසින් ජීවිතයේ ප්‍රථම හා අවසාන වතාවට බැලිය යුතු එකම චිත්‍රපටය සැලී බව නොසැලී කිව හැකිය.”එහි මැද දී චින්තන මෙසේ ලියයි.”සිරිල් පී.අබේරත්න සුපුරුදු පරිදි තමන් සතුව ඇති බොම්බයි මුටයි කෑලි සියල්ලක්ම මෙම චිත්‍රපටයට දමා ඇත. මාලනී ෆොන්සේකා තුළ දිස්වන සියලුම හැකියාවන් උකහාගෙන තමන්ට අවශ්‍ය පමණට රිලා නැටුමක යෙදවීමට අබේරත්න සමත්වී ඇත. ජෝ අබේවික්‍රම වචනයේ පරිසමාප්ත අර්ථයෙන්ම ජෝකරයකු වී ඇත. විජය කුමාරතුංග තනිකරම ලොලිපොප් එකකි. රොක්සාමිගේ සංගීතය සැකරින් වැඩිවූ ප්ලේන්ටියක් වැනිය. සියල්ල එක්වූ විට මුළු චිත්‍රපටයම මසුරු මාටින්ගේ දුවනගිරි හෝටලය වැනිය. ලැජ්ජා නැතිකම මහමුදලිකමටත් ලොකු යැයි කීවාක් මෙන් අපට ද මේවා ගැන ලියන්නට කියන්නට සිදුවී තිබේ.”විමලනාත් දිසානායක අධ්‍යක්ෂණය කළ ‘කුණ්ඩලකේශි’ චිත්‍රපටය ගැන චින්තන ලියූ විචාරය කියවන කල, ඔහු මේ කාලයේ චිත්‍රපට ගැන ද ලියන්නේ නම් කොතරම් හොඳදැයි සිතෙයි.”...මරියකඩේ වෙසක් නාට්‍යයකත් චිත්‍රපටයකත් වෙනස මුලින්ම අධ්‍යක්ෂවරයා හඳුනාගත යුතුය.. සිංහල සිනමාවේ කාලකණ්ණි දෘෂ්ටිය මැනවින් විදහාපාන චිත්‍රපටයක් ලෙස ‘කුණ්ඩලකේශි’ හඳුන්වා දිය යුතුය. නිෂ්පාදකවරුන් සහ අධ්‍යක්ෂවරුන් නරඹන්නන් ගැන තවමත් බබා හුකුං සයිස් එකෙන් සිතාගෙන සිටින බව ‘කුණ්ඩලකේශි’ නැරඹීමෙන් පෙනී යයි... මෙවැනි චිත්‍රපටි හදනවාට වඩා බලු කපුටු දානයක් දීම වැදගත්ය... මෙවැනි චිත්‍රපටයක් නරඹන්නට සිදුවීම, පෙර ජාතියෙහි අප කරන ලද ආනන්තරීය පාප කර්මයකි. කර්මයක් තිබෙනවා නම් ගඟේ මුහුදේ දමා හෝ ගෙවන්නට බැරිය. ‘කුණ්ඩලකේශි’ බලාම එම කර්මය ගෙවිය යුතුය.”චින්තනගේ ලියවිලිවල හැටි ඔහොමය.ඔහු අනුන් ගැන ලියූ කියූ කතා හැරුණු විට, අනුන් ඔහු ගැන හැදූ – කියූ කතාද ගොඩකි. ඒවා පළ කිරීම නැති ලෙඩ දමා ගැනීමක් විය හැකිය. චින්තනටම ඒ වැඩේ බාරදීම වඩා හොඳය. ඔහු තම ජීවිත කතාව ලියුවහොත්, එය තැබෑරුම ළඟ ‘ටේස් කඩල’ මෙන් විකිණෙනවාට සැක නැත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209028</link>
    <topic>බෙකම් නිසා කැතරින්ට මරණ තර්ජන</topic>
    <author>සේමාලි කැල්ලපත</author>
    <content>බෙකම් නිසා කැතරින්ට මරණ තර්ජනඩේවිඩ් බෙකම් කියු පමණින් ලොව නොදන්නා කෙනෙක් නොමැති තරම්. මේ සුපිරි පාපන්දු ක්‍රීඩකයා දැන් වාර්තා වෙන්නෙ ලොව වැඩිම මුදලක් අය කෙරෙන ක්‍රීඩකයා ලෙසිනුයි.ලොව ප්‍රධාන පෙළේ වෙළෙඳ නිෂ්පාදන කීපයක්ම සිය ප්‍රචාරක දැන්වීම් සඳහා ඔහුගේ නාමය යොදා ගැනීමත් සමඟ ඔහුගේ ආදායම් තවත් වැඩි වූ බවත් මේ අතර වාර්තා වුණා.2012 ලන්ඩන් ඔලිම්පික් තරගාවලියේ ක්‍රීඩා තානාපතිවරයකු ලෙස බෙකම් නම් කිරීමත් සමඟ ඔහුගේ කීර්තිය තව තවත් වැඩි වූ බවක් මාධ්‍ය වාර්තා කළා.බෙකම් ගේ කීර්තිය මෙලෙසින් ලොව පුරා වඩාත් පතළ වෙද්දී ඔහු සම්බන්ධ කරමින් අලුතෙන්ම ඕපදූපයක් අන්තර්ජාල ඔස්සේ පසුගියදා ප්‍රචාරය වුණා.ඒ කැතරින් ජෙන්කින්ස් නමැති එංගලන්තයේ සුප්‍රසිද්ධ ඔපෙරා ගායිකාව සහ බෙකම් ගේ නම් පටලවමිනුයි.මේ දෙදෙනා අතර අනියම් ඇසුරක් ඇතැයි පළවූ මේ වාර්තාත් සමඟ ඉන් වඩාත්ම කුපිත වූයේ 35 හැවිරිදි කැතරිනුයි. ඉතාමත් ආවේගශීලී වූ කැතරින් මේ කටකතාවලට අන්තර්ජාලය හරහා පිළිතුරු දී තිබුණා.“නින්දිත සිත් වේදනා දෙන මේ කතාව අසත්‍යයක්” කැතරින් කඳුළු පුරවා ගත් නෙතින් යුතුව පැවසුවා.අන්තර් ජාලය ඔස්සේ ප්‍රචාරය වී තිබුණේ බෙකම් මේ අනියම් ඇසුර මාධ්‍ය හරහා ප්‍රචාරය වීම වළකාලීම සඳහා යම් යම් ප්‍රයෝගකාරී ක්‍රියා අනුගමනය කළ බවයි.කැතරින් සිය ෆේස්බුක් සමාජ ජාලය හරහා 225,000 ක් වූ සිය රසිකයනට පවසා තිබුණේ ඇය මේ අසත්‍ය ප්‍රචාරය සම්බන්ධයෙන් සිය නීතිඥයන්ගේ උපදෙස් මත කටයුතු කරන බවයි.“මා දයාබර මිතුරු මිතුරියනි, අන්තර්ජාලය ඔස්සේ පළවූ ඒ ඉතාමත් නින්දිත අසත්‍ය පුවත මා දුටුවා. එය සත්‍යයෙන් තොර වූවක් බව ඔබ වෙත පවසමි. මා සහ ඩේවිඩ් බෙකම් අතර කිසිම ආකාරයක ඇසුරක් නැහැ.” යනුවෙන් කැතරින් ෆේස්බුක් හරහා දන්වා තිබුණා.එපමණක් නෙවෙයි ඇය කිසිම දිනක ඩේවිඩ් බෙකම් හා තනිවී නැති බවත් ඇය ඒ හරහා දන්වා තිබුණා. වෙනකක් තබා ඇය බෙකම් මුණගැසී ඇත්තේ 2010 වසරේ දී හා 2012 වසරේ දී දෙවතාවක් බවත් ඇය සඳහන් කළා.“අප හොඳ එළිමහනේ මිතුරු මිතුරියන් සමඟ කල්ගත කළා මිස කිසි විටෙක තනිවී සිටියේවත් එසේ සිටීමට කටයුතු සූදානම් කළේවත් නැහැ” කැතරින් පවසා තිබුණා.මේ කටකතාව මුලින්ම පළවූයේ Famous නම් වූ ඔස්ට්‍රේලියානු සඟරාවේය. සඟරාව සිය අලුත්ම මුද්‍රණයේ පළකර තිබුණේ බෙකම් යුවළ විරසක වී ඇති බවයි.මෑතකදී ලන්ඩනයේ දී මිතුරු මිතුරියන් සමඟ පැවැති දිවා භෝජන සංග්‍රහයකදී බෙකම් ගේ බිරිය සුප්‍රසිද්ධ මෝස්තර නිරූපණ ශිල්පිනී වික්ටෝරියා හඬා වැලපුණ බවත් එහි පළකර තිබුණා.එයට හේතුව බෙකම් සහ කැතරින්ගේ සම්බන්ධය මුහුකුරා යෑම බවත් සඟරාව පළ කළා.එසේ නමුදු, බෙකම් යුවළගේ ප්‍රකාශකයෙක් පවසා තිබුණේ මේ කටකතා අසා බෙකම් යුවළ ඉතාමත් ශෝකයට පත්ව සිටින බවයි. එය ඉතාමත් අසත්‍යයක් බවත් කටකතා පැතිර වූ මාධ්‍යයට එරෙහිව නීතිමය පියවර ගන්නා බවත් ඔහු පවසා තිබුණා.මේ අතර, කැතරින්ට ෆේස්බුක් හරහා මරණ තර්ජන ද එල්ල වී තියෙනවා. ඒ මේ ජනපි‍්‍රය සුපිරි පාපන්දු ක්‍රීඩකයා පි‍්‍රයකරන ක්‍රීඩාලෝලීන් වෙතිනුයි. කටකතා නිසා කම්පා වී සිටි කැතරින් දැන් ඒ මරණ තර්ජනවලින් බියපත් වී පොලීසියට ද පැමිණිලි කර තිබෙනවා.“ඩේවිඩ් සහ වික්ටෝරියා වෙන්වුණොත් ඔය බැල්ලි මරනවා” යනුවෙන් තමන්ට ට්විටර් හරහා තර්ජනය කර තිබු බවට කැතරින් පොලීසියට පැමිණිලි කළා.ෆේස්බුක් හරහා මේ කටකතාව සම්බන්ධයෙන් දැන් විවිධ මත පළ කෙරෙන අතර බොහෝ දෙනෙක් විමසන්නේ මෙය අසත්‍යයක් නම් එය ගණන් නොගෙන සිටිනවා හැර කැතරින් එයට පිළිතුරු දෙන්න යන්නේ මන්ද යනුවෙනි.මේ වසරේ පෙබරවාරි මාසයේ කැතරින් මේ සුපිරි ක්‍රීඩා තරුව සහ හැරී කුමරු සමඟ ලන්ඩන් හි රාත්‍රී සාදවල දී දක්නට ලැබුණු බව මාධ්‍ය වාර්තා කළා.එසේම බෙකම් පසුගියදා වික්ටෝරියා සහ දරුවන් නොමැතිව එංගලන්තයේ දී සිය අලුත්ම ඇඳුම් විලාසිතා එළිදැක්වීමකට සහභාගි වූ බවත් පැවසෙනවා. එහිදී බෙකම් කැතරින් සමඟ සිනාසෙමින් විහිළු තහලු කරමින් කල්ගත කර පිටව ගිය පසු කැතරින් තනියෙන් පිටව ගිය බවත් මාධ්‍ය වාර්තා කර තිබුණා.සේමාලි කැල්ලපතකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av1209029</link>
    <topic>මේ නාට්‍ය ප්‍රබෝධය බොරුවට අටවපු එකක්</topic>
    <author>සු.මි.</author>
    <content>මේ නාට්‍ය ප්‍රබෝධය බොරුවට අටවපු එකක්ධර්මසිරි බණ්ඩාරනායකශේක්ෂ්පියර්ගේ ‘ජුලියස් සීසර්’, ‘මැක්බත්’, ‘කිං ලියර්’ වැනි නාට්‍ය වගේම සාර්ත්‍රේගේ මේ නාට්‍යයත් සර්වකාලීනයි; සර්වභෞමිකයි කියලා ඔබ හිතනවද?ඔව්. සාර්ත්‍රේ මේ නාට්‍යය ලිව්වේ දෙවැනි ලෝක මහා යුද්ධය ඉවරවුණයින් පස්සේ. හිට්ලර් ප්‍රංශය තුළ රූකඩ ආණ්ඩුවක් පිහිටුවලා පැටේන් ලවා කරවන ජන ඝාතනය මේ නාට්‍යයට පසුබිම් වෙනවා.ඊට එරෙහිව දේශප්‍රේමි ජනතා ව්‍යාපාරයේ නැඟී සිටීම තමයි මෙයින් කියැවෙන්නේ. මිනිසුන් මරා දැමීම සම්බන්ධයෙන් මිනිසුන් තුළ ඇතිවන චලනය. ඒ චලනයට ගොදුරු වෙච්ච චරිත සමූහයක් තමයි මේ නාට්‍යයේ පාත්‍රවර්ගයා. මං හිතන්නේ මේ අත්දැකීම මොන රටකටත් මොන කාලයටත් පොදුයි.ඔබ අවසාන වතාවට නිෂ්පාදනය කළේ ‘ට්‍රෝජන් කාන්තාවෝ.’ ඒ 1999 දී. ඉන්පසු නව නිෂ්පාදනයක් නොකරන ඔබ ඔබේ මුල් නාට්‍ය දිගින් දිගටම ප්‍රති නිෂ්පාදනය කරනවා.ඔව්. මම මීළඟට ‘යක්ෂා ගමනය’ ප්‍රති නිෂ්පාදනය කරනවා. එතකොට මගේ නාට්‍ය පහම ප්‍රදර්ශන මට්ටමේ තිබෙනවා. මගේ හැම නාට්‍යයක්ම අනාගත වාක්‍ය. අනාගතයට අවශ්‍ය දේ කියැවෙන නාට්‍ය. ඒත් එදාට වඩා අද මේ නාට්‍ය දිහා සිහි බුද්ධියෙන් යුතුව බැලිය හැකි වාතාවරණයක් තිබ්බත් ඒ කියැවෙන දේ අදටත් ලංකාව තේරුම් අරගෙන නැහැ.කෙසේ වෙතත් පසුගිය දශක දෙක තුළ සිංහල වේදිකාවේ අඛණ්ඩව රැඳී සිටියේ ඔබත් ජයලත් මනෝරත්නත් පමණයි.ඇයි පරාක්‍රම නිරිඇල්ල? අපිට කිසියම් වගකීමක් තියෙනවා. අද නාට්‍ය කලාවේ ප්‍රමිතිකරණය කඩා වැටිලා. සුගතපාල ද සිල්වාගේ ‘මරාසාද්’ නාට්‍යයෙන් පස්සේ ඒවගෙ ඉහළ ප්‍රමිතියකින් යුතු නිෂ්පාදනයක් අදටත් මම අපේ වේදිකාවේ දැකලා නැහැ. ඒ නිසා ඒ ගැන මගේ විවේචනයක් තිබෙනවා.අද කිසියම් නාට්‍ය ප්‍රබෝධයක් දක්නට ලැබෙනවා කියා ඇතමුන් කියනවා.මේක බොරුවට අටවපු ප්‍රබෝධයක් මිස සැබෑ ප්‍රබෝධයක් නෙමෙයි. අද ඇතමුන් නාට්‍යකලාව තක්කඩි ව්‍යාපාරයක් බවට පත්කර ගෙන.අද වේදිකාව ‘විනෝද සමයක්’ විම නිසා ඇතැම් ප්‍රේක්ෂකයන් අහන්නේ ‘සිංහබාහු’ නාට්‍යයේත් කොමඩි තියෙනවද කියලයි.මේක ඛේදවාචකයක්. එදා ‘සාජන්ට් නල්ලතම්බි’ බලලා හිනාවුණු ප්‍රේක්ෂක පිරිසක් ආයෙත් ඉන්නවා. ඒත් එදා අපේ මහා නාට්‍යකරුවන්ට පුළුවන් වුණා ඒ රැල්ල පරාජය කරන්න. 1985 රාජ්‍ය නාට්‍ය උලෙළෙදි ‘සාජන්ට් නල්ලතම්බි’ නාට්‍යය ඉහළ තැනක තැබීමේ රාජ්‍ය වුවමනාවක් තිබුණා. ඒත් නාට්‍ය උලෙළේ හිටපු බන්දුල ජයවර්ධන බඳු ප්‍රවීණ නාට්‍යකරුවන් එයට ඉඩදුන්නේ නැහැ. අද ප්‍රබුද්ධයි කියන නාට්‍යකරුවන් පවා අවර ගණයේ නාට්‍යවලට දායක වෙලා.’ධවල භීෂණ’ නාට්‍යයෙන් කියැවෙන්නේ විමුක්ති අරගලයක් ගැන? එහි චරිත ප්‍රංශ විමුක්තිකාමින්. මේක ‘ධවල භීෂණ’ මුල් නිෂ්පාදන අවදියේ JVP එක වැරදි කොනින් අල්ල ගත්ත නේද?මේ නාට්‍යයත් එක්ක ගැළපෙන සිදුවීම් කීපයක් තිබුණාට ප්‍රංශයේ දේශප්‍රේමි ජනතා ව්‍යාපාරයයි, අපේ රටේ තිබුණු දේශප්‍රේමි ජනතා ව්‍යාපාරයයි හාත්පසින්ම වෙනස්. ඒ නිසාම මේක නාට්‍යයට අනතුරක් බවට පත්වෙනවා. කොටින්ම අපිට නාට්‍යය නතර කරන්න සිදුවෙනවා. මට ආරක්ෂාව පතා රටින් පැනලා යන්න සිද්ධ වෙනවා.සාර්ත්‍රේගේ මුල් නාට්‍ය පිටපතේ යටිපෙළින් කිසියම් දර්ශනයක් දිවෙනවා. ඔබ ඒක ග්‍රහණය කරගත්තේ මොන විදියටද?සාංදෘෂ්ටිකවාදය ඇතුළේ තමයි සාර්ත්‍රේ තම චරිත පිහිටුවන්නේ. චරිත ඇතුළෙම ඇතිවන ප්‍රතිවිරෝධතා පිළිබඳ ඔහු සැලකිලිමත්ව තිබෙනවා. මේ නාට්‍යයේ චරිත ඔවුන්ගේ පාපොච්චාරණයේදි කියන දෙයක් තමයි “මම මරණයට බය නෑ. නමුත් මං මැරෙන්න බයයි” යන්න.ඔබ අලුත් නළු නිළි පිරිසක් හොයා ගත්තේ කොහොමද? අද ‘මනමෙ’, ‘සිංහබාහු’ වැනි මහා නාට්‍යවලත් රඟපාන්නේ ටෙලිනාට්‍ය නළු නිළියන්.රූපවාහිනියෙන් ආපු නළුනිළියන් තමන්ගේ ජනපි‍්‍රයත්වය මත වේදිකාව ආක්‍රමණය කරලා තියෙනවා. ටෙලිනාට්‍ය නළුනිළියන්ට පිටපතේ දෙබස් මතක නැහැ. ඇයි? ටෙලි නාට්‍යයේ කියවන්න තියෙන්නේ ‘ලයින්’ දෙකතුනයිනේ. ඒ නිසා ඔවුන් රඟපාද්දි ප්‍රේක්ෂකයන් ඔවුන්ට ‘හූ’ කියන මට්ටමට අද නාට්‍ය වැටිලා තියෙනවා. අද නළුනිළියන් ‘අරූ - අරකි’ කියන මට්ටමට වැටිලා ඉවරයි.අපේ වේදිකාවේ නූතනවාදි ප්‍රවේශය ගැන ඔබ මොකද හිතන්නේ. විශේෂයෙන් බුද්ධික දමයන්ත වගෙ නාට්‍යකරුවන්ගේ නිර්මාණ ගැන?ඔවුන්ගේ අරමුණ රාජ්‍ය නාට්‍ය උලෙළ නියෝජනය කිරීම පමණක් නම් එහි අර්ථයක් නැහැ. තමන්ගේ නාට්‍ය සඳහා හොඳ ප්‍රේක්ෂාගාරයක් ගොඩනැංවීමයි කළ යුත්තේ. ඔවුන්ගේ නාට්‍යයක දර්ශන වාර සංඛ්‍යාවට වඩා ඔවුන් හදපු නාට්‍ය සංඛ්‍යාව වැඩියි.’ධවල භීෂණ’ නාට්‍යයට 1990 රාජ්‍ය නාට්‍ය උලෙළේදී ලැබුණු සම්මානය ඔබ පිළිගත්තත් අදාළ තෑගි මුදල ප්‍රතික්ෂේප කළා. ඒ බහුජාතික සමාගම්වලට විරෝධය පෑම සඳහා. එසේ කරපු ඔබ අද රාජ්‍ය නොවන සංවිධානවලින් යැපෙනව කියල කෙනෙක් චෝදනා කළොත්?ඒකේ කිසිදු වරදක් නැහැ. ‘ඩොලර් කාක්කෝ’, ‘ජාත්‍යන්තර කුමන්ත්‍රණකාරයෝ’, ‘දේශද්‍රෝහියෝ’ මේවා තමයි මිනිසුන් වටේ එල්ලලා තියෙන තහඩු කෑලි. හැබැයි යථාර්ථයට මුහුණ දෙනකොට මේවා ඔක්කොම ගැලවිලා යනවා.සු.මි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av12090211</link>
    <topic>මගේ ප්‍රසංග මෙපමණ වාර ගණනක් පවත්වන්න ලැබීම ම ආශ්චර්යයක්</topic>
    <author>ජෝජ් රොබ්සන් ද සිල්වා</author>
    <content>මගේ ප්‍රසංග මෙපමණ වාර ගණනක් පවත්වන්න ලැබීම ම ආශ්චර්යයක්විශාරද නන්දා මාලිනී“ශ්වේත රාත්‍රිය”අවසන් ප්‍රසංගයමෙම 14 දා...!විශාරද නන්දා මාලිනී ගායන ශිල්පිනියගේ සිවුවැනි ඒක පුද්ගල ගීත ප්‍රසංගය වන “ශ්වේත රාත්‍රිය” ප්‍රසංගයේ අවසන් ප්‍රසංග වාරය මෙම 14 වැනිදා සවස 6.30 ට රත්මලාන, ස්ටයින් ස්ටුඩියෝහි දී පැවැත්වේ.සිංහල සංගීත ක්ෂේත්‍රයේ ගායන ප්‍රතිභාවෙන් අනන්ත වූ ඇය අපි “හෙළයේ මහා ගායිකාව“ යයි හඳුන්වමු. ඒ ඇය ගායනා කළ සුභාවිත ගීතාවලියෙන් අපේකම ලොවට කියා පෑ නිසා ය. එපමණින් නොනැවතී ලෙයින්, මසින් නිර්මිත සැබෑ මිනිසුන්ගේ හැඟීම් සමඟ ඇය ගීතමය ගනුදෙනුවක් ආශ්චර්යවත් අයුරින් කරන්නීය. එවැනි ආශ්චර්යයන් අඩ සිය වසරකටත් වැඩි තම සෞන්දර්ය චාරිකාවේදී ඈ විසින් සිදු කරනු ලබන ඉසව්ව වී ඇත්තේ ඒක පුද්ගල ගීත ප්‍රසංග කලාවයි. මීට ඉහතදී ඇය ඉදිරිපත් කළ “ශ්‍රවණ ආරාධනා” – “සත්‍යයේ ගීතය” සහ “පවන” ඒක පුද්ගල ගීත ප්‍රසංග මෙන්ම “ශ්වේත රාත්‍රිය” ප්‍රසංගය ද ආශ්චර්යයක් බවට පත් කරමින් ඈ ඉන් සමුගන්නීය. එහෙයින් මෙවර “ස්වර වර්ණ” වර්ණවත් කරන්නට අපි ඇයට ආරාධනා කරමු. ඇය ප්‍රවීණ ගායන ශිල්පිනී විශාරද නන්දා මාලිනී ය.”මගේ හතර වැනි ඒක පුද්ගල ගී ප්‍රසංගය වන ‘ශ්වේත රාත්‍රිය’ ප්‍රසංගයට පුදුමාකාර ප්‍රතිචාරයක් ගීත රසික රසිකාවියන්ගෙන් ලැබෙනවා. බොහෝ විට ප්‍රසංගය අවසන් වුණත් සමහර රසික පිරිස් තවදුරටත් රැඳී ඉන්නවා, ප්‍රසංගය නිම නොවීය යි සිතා. සුභාවිත ගීතයට කැමැති බුද්ධිමත් රසික ජනතාව දැන් මේ රටේ ප්‍රචලිත ගීත රැල්ල ප්‍රතික්ෂේප කරන බව මේ ප්‍රසංගයට ලැබෙන ප්‍රතිචාරවලින් පැහැදිලි වෙනවා.”ගුණාත්මක ගී පිපාසයෙන් ශ්‍රාවකයින් පෙළෙන මෙවන් වකවානුවකදී ඔබගේ “ශ්වේත රාත්‍රිය” ප්‍රසංගය දර්ශන වාර විසිපහක් වැනි අඩු ගණනකින් නිමා කිරීම අසාධාරණයක් නොවේ ද...?”ගීත ශ්‍රාවකයින්ගේ පැත්තෙන් පමණක් බැලුවොතින් අසාධාරණයි තමා. ඒත් මෙහි තව පැත්තක් තිබෙනවා. ‘ශ්වේත රාත්‍රිය’ ප්‍රසංගය මගේ මීට පෙර පැවැත් වූ අනිකුත් ප්‍රසංග වගේ අපේ පෞද්ගලික මුදලින් පැවැත්වූ ප්‍රසංගයක් නොවේ. ‘සිරස’ එෆ්.එම්. ආයතනයයි මෙම ප්‍රසංගය කළේ. ඔවුන්ට බැහැ එකම ගායිකාවකගේ ප්‍රසංගයක් දිගටම පවත්වන්න. ඒ වගේම අපි මුල ඉඳලම ගිවිස ගෙන තිබුණු අයුරු කටයුතු කරන්න ඕනේ. ඒ අනුව ප්‍රසංග වාර විසිපහකින් ‘ශ්වේත රාත්‍රිය’ නිම වෙනවා.”ශ්වේත රාත්‍රිය” ප්‍රසංගය පිළිබඳව ඔබ තෘප්තිමත්ද?”ඔව්. මගේ ‘පවන’ ප්‍රසංගයෙන් සමුගෙන අවුරුදු විසි දෙකකට පසුව තමයි ‘ශ්වේත රාත්‍රිය’ 2010 සැප්තැම්බර් 14 වැනිදා ජෝන් ද සිල්වා සමරු රඟහලේදී ආරම්භ කළේ. බුද්ධිමත් ගීත ශ්‍රාවකයින් වෙනුවෙන් ප්‍රසංගයක් කරන්න ‘සිරස’ මාධ්‍ය ආයතනයට ඕනෑකමක් තිබුණා සේම වෘත්තීය ගායන ශිල්පිනියක් වශයෙන් මටත් ප්‍රසංගයක් කිරීමේ වුවමනාවක් තිබුණා. මම ඉතාම වගකීමෙන් මේ කියන්නෙ – ‘සිරස’ ආයතනය ඔවුන්ගේ දීර්ඝ මාධ්‍ය භාවිතයේ අත්දැකීම් ද ඇසුරු කරගෙන ‘ශ්වේත රාත්‍රිය’ හොඳින් ඉදිරිපත් කරන්න සංවිධාන කටයුතු කළා. වාද්‍ය ශිල්පී සම්බන්ධීකරණය, ආලෝකකරණය මෙන්ම ශබ්ද පරිපාලනය ආදී සියලුම කටයුතු නිසියාකාරව සිදු කෙරුණා. ඔවුන් ගෞරවනීය අයුරින් ඔවුන්ගේ කටයුතු ඉටු කළා. මෙම ප්‍රසංගය නිසා මගේ ජීවිතය අලුත් වුණා. ගායිකාවක් ලෙස ‘ශ්වේත රාත්‍රිය’ ප්‍රසංගය ඉදිරිපත් කිරීමෙන් මා විශාල තෘප්තියක් ලැබුවා.”මෙම ප්‍රසංගයෙන් “සිරස” ලාභ උපයන්න ඇති නේද..?”මම හිතන්නේ සිරසට වුවමනා වුණේ ලාභ උපයන ප්‍රසංගයක් කරන්න නෙමේ. ඔවුන්ගේ වෑයම වුණේ ගුණාත්මක ගීත ප්‍රසංගයක් ශ්‍රාවකයින්ට ඉදිරිපත් කිරීමයි. ගීත රසික රසිකාවියන්ගේ සහභාගීත්වය ඉහළම මට්ටමක පැවතියත් “සිරස” ආයතනය මේ ප්‍රසගයෙන් ලාභ ඉපයුවේ නැහැ. එක් අවස්ථාවක ප්‍රසංගයෙන් ලද මුදල් ජයවර්ධනපුර විශ්ව විද්‍යාලයට පරිත්‍යාග කළා.මේ වනවිට වැඩිම ඒක පුද්ගල ගීත ප්‍රසංග ප්‍රමාණයක් සමාජ ගත කළ ගායන ශිල්පිනිය ඔබයි. ඒ පිළිබඳ ඔබේ මතකය ?”සාමූහිකව ගීත ප්‍රසංග පැවැත්වීමෙන් අපේ ගීත ශ්‍රාවකයින්ට යහපත් ප්‍රයෝජනයක් ලබා දෙන්න හැකිද කියන ප්‍රශ්නයට මගේ සිතුවිලි අතර මම පිළිතුරු සොයමින් උන්නු කාලයකදී තමයි මට අමරදේව සර් සමඟ ‘ශ්‍රවන ආරාධනා’ ද්වි පුද්ගල ගීත ප්‍රසංගය කරන්න ලැබුණේ. ටික කාලයකට පසු අමරදේව සර්ගේ දිවියේ කාර්ය බහුලකම නිසා එතුමා නැවතුණා. එතුමා වැනි දැවැන්ත ශිල්පියකු නැතුව දිගටම කරගෙන යාම මහත් අභියෝගයක් වුවත් අවසානයේ මට සිදු වුණා තනියම එම ප්‍රසංගය පවත්වා ගෙන යන්න. 1973 ජනවාරි මාසයේ ලුම්බිණි රඟහලේදී මං එම අභියෝගයට මුහුණ දුන්නා. එදා සිට පන්සිය තිස් වාරයක් ‘ශ්‍රවණ ආරාධනා’ පවත්වා 1979 මැයි මස 22 වැනිදා ලුම්බිනියෙන්ම එම ප්‍රසංගය නිමා කළා. එදා ප්‍රසංගය ‘සූරිය’ ලේබලය යටතේ එල් පී (L.P) තැටියකටත් ඇතුළත් වුණා.”ඉන්පසු ඔබ දිගු කාලයක්ම ප්‍රසංග වේදිකාවෙන් ඈත් වී සිටියා”අවුරුදු හතක් අටක් විතර උන්නා. මම ආසා නැහැ එළිමහන් ප්‍රසංගවල ගී ගයන්න. කවුරු කිව්වත් එළිමහන් ප්‍රසංග, මංගල උත්සව, පි‍්‍රයසාද වැනි අවස්ථාවල මං ගී ගයන්නේ නැහැ. එහෙම ඉන්න අතරේ 1981 අගෝස්තු 29, 30, 31 දින තුනේදී ලුම්බිණියෙන්ම ‘සත්‍යයේ ගීතය’ ප්‍රසංගය ආරම්භ කළා. නවතම ගීත යොදා ගෙන කරපු එම ප්‍රසංගයේ තේමාව වුණේ ‘ආදරයේ විරහ වේදනාවේ දුකේ සහ සතුටේ සත්‍යය කුමක් ද’ යන වගයි. සුනිල් (මහාචාර්ය සුනිල් ආරියරත්නයන්) තමයි ‘සත්‍යයේ ගීතය’ ප්‍රසංගයේ සෑම කටයුත්තක්ම ඉටු කළේ, එකම ගීත සමුච්චයක් එක දිගටම ගයද්දී මටම එපා වෙලා 1984 අගෝස්තු 29, 30, 31 යන දින තුනේ ලුම්බිණියේදීම සමුගැන්මේ ප්‍රසංග මාලාව පවත්වා එම ප්‍රසංගයත් නිමා කළා. ඒ වනවිට ‘සත්‍යයේ ගීතය’ ප්‍රසංගය පන්සිය වාරයක් පවත්වා තිබුණු අතර ‘සිංග්ලංකා’ කැසට් පට යුගළයකටත් එය ඇතුළත් කෙරුණා.”නැවතත් ප්‍රසංග වේදිකාවෙන් දුරස්වී වසර කිහිපයක්ම හිඳ “පවන” සමඟ ඔබ ශ්‍රාවකයින් ඇමතුවේ මේ රටේ ඉතාම අඳුරු යුගයකදී?”මගේ වෘත්තිය තුළ තිබෙන්නේ දේශපාලනයයි. භීෂණයෙන් දූෂණයෙන් මේ මුළු රටම අඳුරු වී තිබුණු එම යුගයේ අවශ්‍යතාවයක් වී තිබුණා අපේ චින්තනය හා දේශපාලන අදහස් ආදි හැඟීම් පවසන්න. එවකට පැවැති තරුණ අසහනය පාදක කරගෙන භීෂණයට, දූෂණයට, අයුක්තියට එරෙහි හඬක් වෙන්න මට සුනිල් අලුත්ම ගීතාවලියක් ලියා දායකත්වය ලබා දුන් හින්දා 1987 ජුනි 26, 27, 28 දිනවලදී ලුම්බිණියෙන් ම ‘පවන’ ප්‍රසංගයත් ඇරැඹුවා. උණුසුම් ප්‍රතිචාර මැද අවුරුද්දක කාලයක් ඇතුළතදී ‘පවන’ ප්‍රසංගය දෙසිය පනස් වාරයක් පැවැත්වීමට අපට පුළුවන්කම ලැබුණා. හරියටම අවුරුද්දකට පසු 1988 ජුනි මාසයේ දිවා දර්ශන වාරයක් පවත්වා ‘පවන’ ප්‍රසංගයත් අවසන් කළා. එම ප්‍රසංගයත් සංයුක්ත තැටියකට ඇතුළත් වුණා.”ඔබ ගැයූ ඔබේ පි‍්‍රයතම ගීත මොනවා ද?”එහෙම ප්‍රශ්නයක් අහන එක අසාධාරණයි. මම ගයන හැම ගීතයකටම කැමැතියි. අකැමැති ගීත මම ගයන්නේ නැහැ. විවිධ කාලවකවානු අනුව සුදුසු ගීත මං ගායනා කරනවා. මා ගැයූ ‘අයන්න කියන්න’ ගීතයෙන් ලොකු ධර්මයක් දරුවන්ට කියා දෙනවා. තවත් උදාහරණ කියනවා නම් ‘මිරිවැඩි සඟලක්’ ගීතයෙන් මෙන්ම යුද්ධයක ඡායාවක්වත් නැති යුගයකදී මා ගැයූ ‘උඩඟු ලියන්’ ගීතයෙන් ද ස්පර්ශ කිරීමට හැකි වූ මානව හැඟීම් සමඟ ඒ ඒ කාල වකවානුවලදී හැම ගීතයක් ම මගේ පි‍්‍රයතම ගී බවට පත් වෙලා තියෙනවා.ඔබ මෙතෙක් ගයා ඇති ගී පද රචනා වැඩි ගණනක් මහාචාර්ය සුනිල් ආරියරත්නයන් විසින් රචිත ගී සංකල්පනා වීමේ රහස කුමක්ද..?”ඒ රහස වසර හතළිහක් අපි එකම මඟක පැමිණීමයි. එතුමාගේ ගී සංකල්පනය ප්‍රබලයි. ගුණාත්මකයි. මා ගායනා කර ඇති දහසක් පමණ වන ගීත අතර වෙනත් ගී පද රචකයින්ගේ ගී සංකල්පනා ඇත්තේ සියයක් පමණ විය යුතුයි. සුනිල් ආරියරත්නයන්ගේ ගීත කලාව තමයි මගේ ගීත කලාවට ලැබුණු ලොකුම දායකත්වය. එතුමාගේ මුල්ම ගී පද රචනය වූ ‘සකුරා මල් පිපිලා’ ගැයුවෙත් මමයි. එදා සිට අද වනතුරුත් අපි අපේ සිතුම් පැතුම් අවබෝධ කරගෙන එකම මඟක මේ සෞන්දර්ය චාරිකාවේ යෙදී සිටිනවා.”ඔබේ ගීත සඳහා ඔබම සාර්ථක තනු නිර්මාණය කර ගත් ගායන ශිල්පිනියක ලෙසින් හැකියාව පෙන්නුම් කළ ඔබ අනිකුත් ගායක ගායිකාවන් උදෙසා තනු නිර්මාණය නොකළේ ඇයි...?”කිහිප දෙනකුට නිර්මාණ කිහිපයක් කර දුන්නා. එමෙන්ම මා ගයන ‘මිහි මඬලේ’ – ‘සාරි පොඩිත්තක්’ – ‘සකුරා මල් පිපිලා’ වැනි ගී සියයක පමණ තනු නිර්මාණය කරගත්තේ මමමයි. ඒත් ගායනය මිස තනු නිර්මාණය මගේ කාර්යභාරය නොවේ - නේ. එම නිසා ඒ පිළිබඳ වැඩි උනන්දුවක් තිබුණේ නැහැ.ඔබ පවත්වා ගෙන යන සංගීත ආශ්‍රමයෙන් වැඩිහිටියන්ට සුවිශේෂ පණිවිඩයක් ලබා දෙනවා නේ...?”මගේ සංගීත ආශ්‍රමයෙන් දරුවන්ගේ මොළයට පෝෂ්‍යදායී කලාත්මක ආහාර සපයා දීමකුයි මම කරන්නේ. සංගීතය වැනි සෞන්දර්යාත්මක විෂයන්ට දක්ෂ නැති වුවත් බලෙන් හෝ තම දරුවන් එවැනි විෂයයන්ට යොමු කරන්න වැඩිහිටියන් වගබලා ගන්න ඕනේ. අපිට සෞන්දර්ය ක්ෂේත්‍රයේ දැවැන්තයින්ගේ යහපත් ආශ්‍රය ලැබුණු හින්දා තමයි අද මේ තරම් දුරක් මේ ගමන එන්න පුළුවන් වුණේ. අපේ දරුවන්ටත් අපි වර්තමානයේ සිටින දැවැන්ත සැබෑ සෞන්දර්යවේදීන්ගේ ඇසුර ලබා දුන්නොත් තමයි ඔවුන් යහපත් මිනිසුන් වී ප්‍රයෝජනවත් මෙහෙවරක් සමාජයට ඉටු කරන්නේ.”දිළිඳු දැරියක, යුවතියක මෙන්ම අප්‍රමාණ දුක් ගැහැට වේදනා ඉසිලූ ගැහැනියක ද වශයෙන් ජීවිතයේ විවිධ කඩඉම් පසුකර ආ ගමන් මඟ පිළිබඳ අද ඔබට හැඟෙන්නේ කෙලෙස ද..?”දරිද්‍රතාවයෙන් පෙළුණු දෙමව්පිය යුවළකගේ දරුවෙක් ලෙසින් සිට මේ දක්වා ආ ගමනේදී විඳි සියලුම දුක් ගැහැට මට කිසිදාක අමතක වෙන්නේ නැහැ. මගේ තාත්තා (වින්සන් පෙරේරා) කෝට් මැසූ ටේලර්වරයෙක්. අම්මා (එමලි පෙරේරා) සමඟ තාත්තා අප නව දෙනකුගෙන් යුතු පවුල ජීවත් කරවන්න විශාල වෙහෙසක් දැරුවා. තාත්තා හම්බ කරපු සුළු මුදලෙන් ණය නොවී අපව ජීවත් කරපු අයුරින් මම පාඩම් ඉගෙන ගත්තා. ආසාවට අයිස්ක්‍රීම් ඉලුල්වාම ‘අද මං ළඟ සල්ලි නැහැ’ කියා කෙළින්ම කියන්න තාත්තාට පුළුවන්කම තිබුණා. ඔහු බොරු මවාපෑම් කළේ නැහැ. අපිටත් කන්න නැතුව සිටිද්දී දවසක් ලේනුන් කාපු ගස්ලබු ගෙඩියක් දැකලා ඒක කඩා දෙන්න කීව්වාම තාත්තා කිව්වේ ‘කුරුල්ලන්ට තියමු’ කියලා. මං ඒ අපූර්ව පාඩම් ඉගෙන ගත්තේ ජීවන තක්සලාවෙන්. ඒ නිසා මා තුළ සිටින්නේ මගේ තාත්තාම විය යුතුයි.අද මේ ගෙදර ලුණු කැටය පවා මම යහපත් කලාවකින් උපයා ගත්තේ. මම මගේ සංගීත ආශ්‍රමයේ පන්ති කරගෙන එයින් ලැබෙන දෙයින් සෑහීමට පත්වෙනවා.මේ පුංචි දූපතේ ගැහැනියකට ඒක පුද්ගල ගීත ප්‍රසංග හතරක් මෙපමණ වාර ගණනක් කරන්න ලැබීමම ජයග්‍රහණයක්, ආශ්චර්යයක් කියලයි මට හැඟෙන්නේ.”ජෝජ් රොබ්සන් ද සිල්වාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av12090212</link>
    <topic>විජේ මල්ලිගෙ කොලොම</topic>
    <author/>
    <content>විජේ මල්ලිගෙ කොලොමවිජේ මල්ලි ලාස්ට් සන්ඩේ ලුම්බිනි තියටර් එකට ගියේ නාලක ස්වර්ණතිලක කියන මුලින් ටෙලිවිෂන් සීන් එකෙන් අඳුනගෙන හිටපු, දැන් ස්ටේජ් එකට සෙට් වෙලා ඉන්න ඩ්‍රාමා ප්‍රොඩියුසර් කෙනකුගෙ ඩ්‍රාමා එකක් බලන්න. මෙයා ඩ්‍රාමා ප්‍රොඩියුසර් කිව්වාට, එයා අපි සාමාන්‍යයෙන් දන්න ලොකු ඩ්‍රාමාස් හදන එක්කෙනෙක් නෙවි. නාලකස්වර්ණතිලක කිව්වම වැඩි දෙනා එයාව දන්නෙ ළමයින්ට නාට්‍ය හදපු අය්ය කෙනෙක් විදියට.‘දඟමල්ල සහ අමුතු ඉස්කෝලෙ’ කියල එයාගෙ ෆස්ට් චිල්ඩ්‍රන්ස් ඩ්‍රාමා එක හදල තියෙන්නෙ 2003 දී. ඒ ඩ්‍රාමා එකේම අලුත් ප්‍රොඩක්ෂන් එක තමයි විජේ මල්ලි මේ 26 දා බැලුවෙ.ළමයින්ට නාට්‍ය හදන කට්ටිය ශ්‍රීී ලංකාවෙ මාර තොගයක් ඉන්නවා. ඒ වුණාට ළමා නාට්‍යය ද ඒ ගොල්ලො හුඟ දෙනෙක් හදන්නෙ කියන එක තමයි විජේ මල්ලිගෙ ප්‍රොබ්ලම් එක. හැබැයි චිල්ඩ්‍රන්ස් ඩ්‍රාමා ෆීල්ඩ් එකේ සුපර්බ් ප්‍රොඩක්ෂන්ස් හැම අවුරුද්දකම වගේ ස්ටේජ් වෙනවා.කල්චරල් කට්ටියගෙ චිල්ඩ්‍රන්ස් ඩ්‍රාමා පැනල් එක ඇනුවලි තියන ෆෙස්ටිවල් එකට ලොකු නාට්ය ගාණටම වුණත් හොඳ ප්‍රොඩක්ෂන් ආපු වග විජේ මල්ලිට හොඳට මතකයි. සෝමලතා සුබසිංහ, චන්ද්‍රසේන දසනායක, අමිතාරධ්ධිවිගල, සුනිල් ශ්‍රියානන්ද වගේ ටීචර්ස්ල ඒ කාලෙ හදපු චිල්ඩ්‍රන්ස් ඩ්‍රාමාවලින් අපිට ටැලන්ටඩ් ඇක්ටර්ස්ල, ඇක්ට්‍රසස්ල සෙට් එකක්ම හම්බවෙලා තියෙනව කියල පේන්නෙ දැන් ස්ටේජ් එක, ටෙලිවිෂන් එක වගේම සිනමා ස්ක්‍රීන් එක දැක්කමයි.ඒ ගොල්ලන්ගෙ නම් ලිස්ට් එක මතක් කළොත් මේ කොලොම පුරවන්න වුණත් පුළුවන්.මනෝරත්න, චාන්දනී සෙනෙවිරත්න, ජගත් චමිල, කෞශල්‍යා වගේ දෙතුන්දෙනා ගැන වුණත් හිතුවමහිතාගන්න පුළුවන්නේ, ඒ කාලෙ ස්කූල් ඩ්‍රාමාස් මොන ලෙවෙල් එකෙන් තිබුණ ද කියලා. විජේ මල්ලිට නම් හිතෙන්නෙ ලොකු ඕඩියන්ස් ඒ කියන්නෙ වැඩිහිටිඕඩියන්ස්වලට ඩ්‍රාමාස් හදනවාට වැඩිය මාර අමාරු වැඩක් කියල පොඩි මෑන්ස්ලට ඩ්‍රාමාස් හදන එක. චිල්ඩ්‍රන්ස් ඩ්‍රාමාස් කිව්වම ඒවයි ඇක්ට් කරන්න ඕන පොඩ්ඩොවිතරක්ම නෙවි වුණත්, ඒවට ගන්න එල්ඩස්ට්ල වුණත් ඩ්‍රාමා එකේ ස්ටෝරි එකට සෙට්වෙන කැරැක්ටර්ස් වෙන්නෙ නැත්නම් ලොකු කට්ටිය දාගෙන වැඩක් නෑකියලයි විජේ මල්ලි කල්පනා කරන්නෙ. නාලකස්වර්ණතිලකගෙ ‘දඟමල්ලෙත්’ ලොකු ඇක්ටර්ස්ලාඇක්ට්‍රසස්ලා හිටියා තමයි. ඒ වුණාට එච්චර ගොඩක් ඒකට ඕනද කියල විජේ මල්ලිට හිතුණා. කොහොම වුණත් මෑන්ස් ළමයින්ට, ළමයි එක්ක හොඳ ඩ්‍රාමා එකක් කරන්න දීපු ට්‍රයි එකට මේන්න විජේ මල්ලි තෑන්ක්ස් යූ නාලක කිව්වා. වෙල්ඩන්, කීප් ඊට් අප්, මේ ඔක්කොම කියලනාලකට විෂ් කරන්න විජේ මල්ලි කැමැතියි. දඟමල්ලේ ඇක්ට් කරපු පොඩිහිටියො සෙට් එකම නියම ඇක්ටින් ටැලන්ට්ස් පෙන්නපු කට්ටියක් කියලයි විජේ මල්ලිටකල්පනා වුණේ. නෙලීසා, සුලෂනා, පාරින්දි, ෂයිනි, දිනුෂි, ටෙහාරා, අකිල, පසන්, රුවින්, අයන්ති, දුල්‍යා, චාමියා, භිවිනි, නදිෂ්, හිරුණි, ඉනුර, සෙනෙත්, ගගනි, තරිඳු, ඩෙවින්, ගොවින්, මේ සෙට් එකටම ප්ලස් මයිනස් ටැලන්ට්ස්තියෙනවා ඇක්ටින්වල. නෙලීසා, පසන්, ෂයිනිඒ අතරිනුත් අවුට්ස්ටෑන්ඩින් කියලයි විජේ මල්ලිගෙ කල්පනාව. මේ පොඩ්ඩො එක්ක සෙට් වෙලා හිටිය ලොකු ඇන්ටිලා, අන්කල්ලත් ඒගොල්ලන්ගෙ ජොබ් එක කළා නාලකට ඕන ප්‍රමාණෙට. කුසුම් රේණු, මොරින් චාරුණී, නිල්මිණි සිගේරා, රමනී සිරිවර්ධන, සංජීව උපේන්ද්‍ර, මේ ගොල්ලන්ටත් මාර එක්ස්පීරියන්ස් එකක් වෙන්නැති මේ වගේ පොඩි මෑන්ස්ල ටීම් එකක් එක්ක පැය දෙකකට කිට්ටු වෙලාවක් ස්ටේජ් එකේ පර්ෆෝම් කරන එක. ’දඟමල්ල සහ අමුතු ඉස්කෝලෙ’ ස්ක්‍රිප්ට් එක ඉංග්‍රීසි ඩ්‍රාමා එකකින් පරිවර්තනය කරල තිබුණත්, ඒකෙ තීම් එක පොඩි කට්ටියට සූට් වුණා. ඩ්‍රාමා එකේ, මියුසික්, සින්ගින්ස්, කොස්ටියුම්ස්, මේක්අප් කෝරියොග්‍රැෆි, මේ හැම එකක්ම අවශ්‍ය ප්‍රමාණය තිබුණ කියලයි විජේ මල්ලි කියන්නෙ. අපේ සමහර ටෙලිවිෂන් ප්‍රෝග්‍රෑම්ස්වලින් පොඩි කට්ටියගෙ ටේස්ට් එක අප්සෙට් කරලා ඒගොල්ලන්ගෙ රියල් ටැලන්ට්ස් පෙන්නන්න ඉඩ නොදෙන කොට, ස්ටේජ් එකේ මේ වගේ ප්‍රොඩක්ෂන්වලින්, අපිට හොඳ ළමයි ටිකක් හොයා ගන්න පුළුවන් වෙනවා ඇක්ට් කරන්න, සින්ග් කරන්න, ඩාන්ස් කරන්න පුළුවන්. ඒගොල්ලො තමයි කවද හරි දවසක මනෝල චාන්දනීල වගේ වෙන්නෙ. කොහොම වුණත්‘දඟමල්ල එක්ක අමුතු ඉස්කෝලෙ’ ස්ටේජ් එකට ගෙනාපු ෆුල් ටීම් එකටම මෙන්න විජේ මල්ලිගෙ සැලියුට් එක.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av12090213</link>
    <topic>ඉර එළිය නොපෙනෙන සුන්දර තංගමලේ අභය භූමිය</topic>
    <author>සිරිසේන දේවප්‍රිය</author>
    <content>ඉර එළිය නොපෙනෙන සුන්දර තංගමලේ අභය භූමියසංචාරක නෙත - සිත තදින්ම ඇදීගිය හපුතලේ යනු උස් කඳුකර භූමි භාගයකි. මෙම ප්‍රදේශයේ තද බෑවුම්, හෙල – පල්ලම් ආදිය නිසා මාර්ග විහිදෙන්නේ වටවංගු සහිතවය. තේ වතු මැදින් යන ගමන සුන්දරය. තේවත්තේ තැනින් තැන රත් පැහැ මල් පොකුරුවලින් බර වූ මල් ගස් මෙන්ම කම්කරුවන්ගේ ලැයිම් කාමර පේළි කලාත්මක සිතුවමක් සිතට නංවයි. එය කදිම චීත්ත මෝස්තරයකැයි සිතේ.කොළඹ –බදුල්ල දුම්රිය මාර්ගය ද නයකුගේ දඟර ගමන සිහිපත් කරමින් හපුතල් නගරය හරහා විදිදෙයි. මහාමාර්ග භාවිතයෙන් හෝ දුම්රිය භාවිතයෙන් වුවද හපුතලේ නගරයට සමීප වීම පහසුය. හපුතලේ නගරය අවට සංචාරක ස්ථාන කීපයක් වෙයි.ඒවා අතරින් ප්‍රධාන වන්නේ ඇඩිෂම් බංගලාවයි. ඇඩිෂම් යනු එංගලන්තයේ ඉංග්‍රිසි ජාතිකයකු එංගලන්තයේ දැව - දඬු- ගල් ආදිය භාවිතයෙන් ඉදිකොට අප රටට දායාද කර ගිය එංගලන්ත ගෘහනිර්මාණ ශිල්පය මේ යයි විදහා පෙන්වන අගනා ගොඩනැඟිල්ලකි. එය හපුතල් නගරයේ සිට කිලෝ මීටර් දෙකක් පමණ දුරින් පිහිටා ඇත.හපුතලේට පැමිණෙන සෑම සංචාරකයකුම පාහේ ඇඩිෂම් නොබලා ආපසු යන්නේ නැත. මේ ඇඩිෂම් බංගලාව ගැන වර්ණනා කරන්නට දරන උත්සාහයක් නොවේ. එහෙත් හපුතලේ සිට ඇඩිෂම් වෙත යන මාර්ගයේ හරියටම කියන්නේ නම් මහා මාර්ගයේ සිට කිලෝ මීටර් භාගයක් දුරින් පිහිටි අගනා අභය භූමියක් ගැන කෙරෙන හැඳින්වීමකි.තේවත්ත කෙළවර වෙත්ම ඔබ නිරායාසයෙන්ම ඇතුළු වන්නේ වන වදුලින් පිරි වන පියසකටය. තේ වත්ත දිගේ ගමන් කළ ඔබට වන පියසට ඇතුළු වෙත්ම ඇඟ කිළිපොලා යන සීතලකුත් නෙත පිනවන හරිත වර්ණ තුරු වියනකුත් දක්නට ලැබෙයි. තේ වත්තේ අවසානයේ සිට ඇඩිෂම් වෙත සමීප වන තුරුම ඔබට ගමන් කිරීමට සිදුවන්නේ මෙම අභය භූමිය තුළිනි.”තංගමලේ අභය භූමිය” යනුවෙන් එය හඳුන්වන නාම පුවරුව අභය භූමියට ඇතුළු වන තැනම සවිකර තිබෙනු ඔබට දක්නට ලැබෙයි. “මෙහි සිටින සතුන්ට වෙඩි තැබීම සපුරා තහනම්”ය යන ප්‍රකාශය ද එම නාම පුවරුවේම සඳහන් වෙයි.රජය විසින් තංගමලේ අභය භූමිය ප්‍රකාශයට පත් කරන ලද්දේ 1938.05.27 දිනදීය. එසේ ප්‍රකාශයට පත් කළ භූමිභාගය හෙක්ටයාර් 131.5කි. අභය භූමියක් ප්‍රකාශයට පත් කරන්නේ වනාන්තරයක වාසය කරන වනජීවීන්ගේ ආරක්ෂාව සහ පැවැත්ම තහවුරු කිරීමේ අරමුණ පදනම් කරගෙනය. එබැවින් අභය භූමියේ ඇති එකම ශාකයකටවත් කිසිදු සත්වයකුටවත් හානියක් කිරීම සපුරා තහනම් වන අතර අදාළ භූමියට කවර ආකාරයකින් වුවද හානි කිරිම ද සපුරා තහනම් වෙයි.අභය භූමිය පුරා සැරිසරමින් එය නැරඹීමට අවසර නැතත් මාර්ගය දිගේ අභය භූමියට ඇතුළුවීමේ පටන් අනෙක් පසින් පිටවීම දක්වාම සිතේ හැටියට පරිසර අසිරිය නැරඹීමට ඔබට වරම් ඇත. එබැවින් කිසිදු විටෙක මාර්ගයෙන් පිටට නොපැන සුන්දර වනපෙතේ අසිරිය නරඹන්නට ඔබට හැනිය.අභය භූමියට ඇතුළු වීමේදීම දැඩි නිහඬතාව සුරකිමින් ගමන් කළ හැකි නම් දුර්ලභ ගණයේ වනසතුන් ගොන්නක් ඔබ නෙත ගැටෙනු ඇත. උසුළු විසුළු, කෑකෝ ගැසීම් සහිතව ගමන් කළොත් එම හඬට බියවන වනසතුන් වනයේ දුරට දිව යන නිසා ඔවුන් දැක ගැනීමේ භාග්‍යය ඔබ වෙත උදා නොවේ.අභය භූමිය මැදින් විහිදි මඟ දෙපස තැනින් තැන සවිකොට ඇති ඔබ දැනුම්වත් කිරීමේ නාම පුවරු කියවමින් ගමන් කළ හැකි නම් අභය භූමියේ අගය ද ඔබට වටහා ගැනීමට හැකිවනු ඇත. අභය භූමිය තුළ සරණ පක්ෂීන් පිළිබඳව ද සමනලයින් පිළිබඳව ද නාම පුවරු මඟින් ඔබව දැනුම්වත් කෙරේ.අපේ රටටම ආවේණික වූ පක්ෂීන් වර්ග විසි තුනක් පමණ තංගමලේ අභය භූමියේ වාසය කරන අතර සෝදිසියෙන් ගමන් කිරීමේදී ඔවුන්ගෙන් කිහිපදෙනකු හෝ ඔබ නෙත ගැටෙනු ඇත. ශ්‍රී ලංකා මයිල පරෙවියා, රනමුනත් කොට්ටෝරුවා, ගිරාමලිත්තා, අළුකෑඳැත්තා, උරුවන් තිරාසිකයා, මුදුන් බොර දෙමලිච්චා, සැළලහිණියා, වලිකුකුළා, තිත්පිය තිරාසිතයා, ශ්‍රී ලංකා සිතැසියා, පීතකන් කොණ්ඩයා, හබන් කුකුළා, නිල්මැසිමාරා ආදීන් මෙහිදී ඔබට දැකගත හැකි පක්ෂීන්ගෙන් සමහරෙකි.මෙම නම්වලින් හැඳින්වෙන පක්ෂීන්ගේ පින්තූර දැක්වෙන නාම පුවරු සවිකොට ඇති නිසා මඟ දෙපස දී පක්ෂියකු දුටුවොත් ඒ කුමන පක්ෂියාදැයි හඳුනා ගැනීම ඔබට අපහසු නොවනු ඇත.අභය භූමියේ නිතර හැසිරෙන සතුන් අතර වැලි මුවා, වල් ඌරා, ඉත්තෑවා, දඬුලේනා, අංකටුස්සා ආදීන් ප්‍රධාන වේ. දිවියා ද අභය භූමියේ ගැවසෙයි. එහෙත් දිවියා තංගමලේ අභය භූමියේ ස්ථිර පදිංචිකරුවකු නොවේ. හෝර්ටන් තැන්න ආශ්‍රිත වැසි වනාන්තර ස්ථිර වාසය කර ගත් දිවියා ඔහිය හරහා වනාන්තරය දිගේ කලාතුරකින් තංගමලේ අභය භූමියටත් පැමිණෙයි.තංගමලේ අභය භූමියේ දුර්ලභ ගණයේ ඖෂධ වර්ග බොහොමයක් ද පවතී. ඒ අතර කුඩා හැඩයා, මහ හැඩයා, වනරාජ වැනි ඖෂධ වර්ග ද වේ.නිහඬතාව සුරකිමින් ගමන් කරන්නේ නම් අභය භූමිය තුළ හැසිරෙන සමනල වර්ග ගණනාවක් ද ඔබට දැක ගත හැකිය. ඔවුන්ගේ රූපය නම් සහිතව හඳුන්වාදෙන නාම පුවරුවක් ද සවිකොට තිබෙනු ඔබට පෙනෙනු ඇත.ඇඩිෂම් වෙත එන සංචාරකයන් අභය භූමියේ පිහිටි මාර්ගය තාවකාලික විවේකය සහිත නැවතුම්පොළක් කර ගනිමින් ප්ලාස්ටික් බෝතල්, පොලිතීන්, හිස් බෝතල්, ටොෆි-චොකලට් ආදී රසකැවිලිවල දවටන, පිළිමලු, ඉතිරි වූ ආහාර ද්‍රව්‍ය ආදිය අභය භූමියට විසි කරමින් එහි සුන්දර පරිසරය වනසන නීති විරෝධී ක්‍රියාවන්හි යෙදී සිටිනු දක්නට ලැබේ. සුන්දර පරිසරයට ආසා කරන කිසිවකුටත් එවන් දේ කළ නොහැකිය යන්න මගේ මතයයි.මෙම සුන්දර අභය භූමිය අනාගත පරපුරට මෙලෙසින්ම දායාද කිරීමට අවශ්‍ය නිසා එහි සුන්දර පරිසරයට හානි සිදුවන කිසිවක් නොකිරීමට වග බලා ගත යුතුය.අභය භූමියට ඇතුළු වූ මොහොතේ සිටම ඔබට ඉර එළිය දකින්නට ලැබෙන්නේ කලාතුරකිනි. වැසි අන්ධකාරය වැනි අඳුරක් අභය භූමියේ පවතී. ගනව වැවුණ තුරු මුදුන් වියනක් සේ පැතිරෙමින් හිරු එළිය පොළවට පතිත වීම වළකා ඇති ආකාරය අපූරුය. තුරු වදුලු අතරින් තැනින් තැනින් හිරු එබී බලයි.ඒ අතර නොකඩවා ඇසෙන රැහැයියන්ගේ නාදය කන්කරච්චලයකට වඩා වන පියස පිනවන සංගීතයක් සේ සලකන්නට පුරුදු වන්න. විවිධ පක්ෂීන්ගේ හඬ ඒ අතර ඔබට ඇසෙයි. මේ සුන්දර වන පියස නරඹා ඉන් පිටවන ඔබට දැඩි මානසික සුව සහනයක් දැනෙනවාට කිසිදු අනුමානයක් නැත.සිරිසේන දේවප්‍රියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2012</year>
      <month>09</month>
      <day>02</day>
    </date>
    <link>http://www.silumina.lk/2012/09/02/_art.asp?fn=av12090214</link>
    <topic>කලාකරු සුබසාධනය අපේ එකම අරමුණයි</topic>
    <author>තුෂාරි වික්‍රමසිංහ</author>
    <content>කලාකරු සුබසාධනය අපේ එකම අරමුණයිජයන්ත ධර්මදාසගීත නිර්මාණක කේන්ද්‍රයේ (OSCA) ආරම්භය සිදුවුණේ කොහොමද ්?”මීට වසර දහයකට පමණ ප්‍රථම ගායක ගායිකාවන් කිහිප දෙනෙක් මා හමුවූ අවස්ථාවක ඇතිවූ සාකච්ඡාවක ප්‍රතිඵල මතයි මෙය ආරම්භ වුණේ. ඒ අයට ප්‍රශ්නයක් ඇතිවුණු වෙලාවක තම තමා ප්‍රශ්න විසඳාගන්නවා මිසක් කියන්න කෙනෙක් නැහැ. හුඟාක් නීති ප්‍රශ්න, කැසට් හොරෙන් ගහන ප්‍රශ්න වැනි දේවල්වලදී ඔවුන් අසරණ වෙන බව පවසා සිටියා.ඒ අයගේ ප්‍රශ්න විසඳගන්න ක්‍රමයක් නැහැයි කියන මතයේ ඔවුන් සිටියා. මේ ගැන මා සමඟ ඔවුන් කතා බහ කළා. ඉන්පස්සේ ඔවුන් මට ආරාධනා කළා මේ වෙනුවෙන් මොනවා හෝ සංගමයක් පිහිටුවා යමක් කරන්න කියා. එදා ගෙන ආ මේ යෝජනාව දිගින් දිගටම කතාබහට බඳුන් වෙලා තමයි‘ර්‍ණඉඛ්ඒ’ සංවිධානය බිහිවුණේ. ඒ අනුව ශ්‍රී ලංකාවේ සිංහල ගීත ක්‍ෂේත්‍රයේ නියැළී සිටින ගායක ගායිකාවන්, ගීත රචකයන්, සංගීතඥයන් බහුතරයකින් සමන්විතව අද වන විට ඔවුන්ගේ සුබසාධනය වගේම සිංහල ගීතයේ අභිවෘද්ධිය වෙනුවෙන් මේ සංවිධානය කටයුතු කරනවා.”මේ සංවිධානයේ ඇති විශේෂත්වය කුමක්ද?”මේ සංවිධානයේ තිබෙන විශේෂත්වය තමයි සංගීත ක්‍ෂේත්‍රය සම්බන්ධ කිසිවෙක් ර්‍ණඉඛ්ඒ පාලන මණ්ඩලයේ නොසිටීම. කලාවට සම්බන්ධ අය ඉන්නවා. නමුත් අධ්‍යක්ෂ මණ්ඩලයේ ඉන්නේ සංගීත ක්‍ෂේත්‍රයට සෘජු සම්බන්ධතා නැති අය. මෙය තමයි මෙතන තිබෙන වැදගත්කම. මොකද එවිට සංගීත ක්‍ෂේත්‍රයට අදාළ ප්‍රශ්නයක් විසඳන්න පහසුයි.”මෙවර ‘ඔස්කා රිද්ම රැයක්’ ප්‍රසංගය ඉදිරිපත් කරන්නේ කුමක් අරමුණු කරගෙනද?”කලාකරුවන්ගේ සුබසාධනය වෙනුවෙන් ශ්‍රී ලංකා රක්ෂණ සංස්ථාවේ සෞඛ්‍ය හා ජීවිත රක්ෂණාවරණයක් ලබාදීමේ ව්‍යාපෘතියක් අප සංවිධානය පවත්වාගෙන යනු ලබනවා. එහි අරමුදලට ආධාර පිණිස වසරක් පාසා ප්‍රසංගයක් පවත්වනවා. මේ එහි අටවන පියවරයි.ඔස්කා රිද්ම රැයක් ප්‍රසංගය වසරක් පාසා අති සාර්ථකව පවත්වන්නට හැකිව තිබෙනවා. මෙයට හේතුව ඔබ දකින්නෙ කොහොමද?”අපි මෙතැනදී ගායක ගායිකාවෝ කියලා ඕනවට වඩා කෙනෙක් උළුප්පා පෙන්වන්නේවත් තවත් කෙනෙක්ව අඩු තක්සේරුවක් කරන්නෙවත් නැහැ. සංදර්ශනයකට, ප්‍රේක්ෂකයන්ට අවශ්‍ය දේවල් කෙරුවා මිසක් සාමාජිකයන්ට අවශ්‍ය දේවල් නෙමෙයි කෙරුණේ. මෑතදී කරපු ‘රිද්ම රැයක්’ ප්‍රසංගය බැලුවොත් එය ඉතාම සාර්ථක වුණා. ප්‍රේක්ෂක ජනතාවගෙන් ඒ විදිහටම කරන්න කියලා ඉල්ලීම් ආවා.මේ සැරෙත් ඒ ආකාරයටම රිද්ම රැයක් ප්‍රසංගය අපි ඉදිරිපත් කරනවා. ඒ කියන්නේ ගායක ගායිකාවන් පස් හය දෙනෙක් ගයන ඔවුන්ගේ ගීත යොදාගෙන තමයි මෙවර ප්‍රසංගය ඉදිරිපත් කරන්නේ. මුල් කාලයේ මෙහි සාමාජිකත්වය දරන සාමාජිකයන් සියලුදෙනාම යොදාගෙන මේ ප්‍රසංගය කළා. ඊට වඩා සාර්ථකත්වයක් ටික දෙනකුගේ ගීත යොදාගනිමින් කරනු ලබන ප්‍රසංගයක දී ලබන්න පුළුවන්. ඊට අමතරව අධ්‍යක්ෂක මණ්ඩලයේ තිබෙන කැපවීමත් මෙහි සාර්ථකත්වයට හේතුවක් ලෙස මම දකිනවා. එය තමයි මූලිකම හේතුව. ඔවුන් නිතර නිතර රැස්වෙලා මේ ගැන කතාබහ කරනවා.”ඔස්කා සංවිධානය මඟින් මෙතෙක් දුරට කලාකරුවන්ගේ සුබසාධනය වෙනුවෙන් සිදුකර ඇති සේවය මොන වගේද?”කලාකරුවන්ගේ සුබසාධනය උදෙසා ජංගම දුරකථන සේවා පහසුකම්, ණයවරපත් පහසුකම්, වෛද්‍ය රක්ෂණ සේවාව සහ ජීවිත රක්ෂණාවරණය පහසුකම්, පෞද්ගලික මූල්‍යාධාර සැපයීම, කර්තෘභාග ලබාගැනීම, රාත්‍රී 10න් පසු සංදර්ශන තහනම ළිහිල් කරගැනීම, හදිසි ජාතික විපත්වලදී පිහිටවීම වැනි සුබසාධන කටයුතු රැසක් ඉටුකර ගන්නට අපේ සංගමය දායකත්වය ලබා දී තිබෙනවා.”මෙවර රිද්ම රැයක් ප්‍රසංගය වෙනුවෙන් තෝරාගෙන ඇති ගීත මොන වගේද?”මෙවර ප්‍රසංගය වෙනුවෙන් අපි තෝරා ගත්තේ ගායක ගායිකාවන් ගායනා කරනු ලබන දැනට ජනප්‍රිය ම ගීත ටිකක් මෙහිදී තවත් කෙනකු ගේ ගීත තව කෙනෙක් ලවා ගායනා කරන්නේ නැහැ. ප්‍රේක්ෂකයාට මුදලට සරිලන රසවින්දනයක්, විනෝදාශ්වාදයක් මෙවරත් අපි ලබා දෙනවා. මෙවර ප්‍රසංගය සඳහා සංගීත් නිපුන් සනත් නන්දසිරි, විශාරද නන්දා මාලනී, විශාරද අමරසිරි පිරිස්, විශාරද සමිතා මුදුන්කොටුව, විශාරද නෙලූ අධිකාරි, සෝමතිලක ජයමහ කලාකරුවන්ගේ ගීත ඇතුළත් වෙනවා. සංගීතය සමන්ත පෙරේරා විසින් මෙහෙයවනු ලබනවා. නර්තනයෙන් ජාතික තරුණ සේවා සභාවේ නර්තන කණ්ඩායමත්, ස්වාධීන රූපවාහිනී මාධ්‍ය ජාලය නිෂ්පාදනයෙනුත් අපට සහාය ලබා දෙනවා.රිද්ම රැයක් ප්‍රසංගයට ප්‍රේක්ෂකයන්ගෙන් ලැබෙන ප්‍රතිචාර මොනවගේද?”ප්‍රේක්ෂක ප්‍රතිචාර අපිට බොහොම වටිනවා. හුඟක් ප්‍රේක්ෂකයන් විමසන්නේ අපි එක් ප්‍රසංගයක් පමණක් වසරකට කරන්නේ කියලා. ඒ වගේම ඇයි මේ කොළඹ විතරක් රිද්ම රැයක් ප්‍රසංග පවත්වන්නේ ඇයි කියලා. එනිසා ඔවුන්ගේ මේ ලැබෙන ප්‍රතිචාර ඉල්ලීම්වලටත් ඉදිරියේ දී ප්‍රතිචාර දක්වන්න අපි බලාපොරොත්තු වෙනවා.”ඒ කියන්නේ කොළඹින් පිට ප්‍රේක්ෂක ජනතාව වෙනුවෙනුත් රිද්ම රැයක් ප්‍රසංග ඉදිරියේදී සංවිධානය වෙනවා.”ඔව්. අපි දැනට කතාකරගෙන යනවා කොළඹින් පිටත් මෙම ප්‍රසංගය පවත්වන්න. ඒ අනුව ඉදිරියේදී යම් වෙනසක් සිදුවේවි.”ඔස්කා සංවිධානය මඟින් කලාකරුවන් වෙනුවෙන් ඉදිරියේදී දියත් කිරීමට සූදානම් වන කාර්යයන් මොන වගේද?”ඉදිරියේදී අපි කොළඹින් පිට ගිහින් කලාකරුවන්ගේ සුහද හමුවක් සහ කලාව පිළිබඳ වැඩමුළුවක් පවත්වන්න සාකච්ඡා කරගෙන යනවා. ඊට අමතරව දුරකථන පහසුකම් තවදුරටත් ලබා දෙන්න සැලසුමක් තිබෙනවා. වැඩි වශයෙන් හුඟාක්ම මේ සංවිධානය වෙනුවෙන් කැපවී සිටින සාමාජිකයන් ඉන්නවා. ඒ අයගේ රක්ෂණයේ වෙනසක් කිරීමට බලාපොරොත්තු වෙනවා. ඒ කියන්නේ පොයින්ට් සිස්ටම් එක අනුව, තමා සංගමයට ලබා දෙන සහයෝගය මත ඒ අයට පොයින්ට්ස් වැඩිවෙනවා. ඒ අනුව ඔවුනට අමතර පහසුකම් සලසන්නට කටයුතු කරනවා.”මෙතරම් කාර්යබහුල ජීවිතයක් ගත කරද්දිත් ඔබට කලාව වෙනුවෙන් කලාකරුවන් වෙනුවෙන් කාලය කැපකරන්නට වෙලාව තිබෙනවාද?”අපේ රටේ මම දකින විදිහට වැදගත්ම පිරිසක් තමයි කලාකරුවන් කියන්නේ. ඔවුන් රසිකයින් අතර සදහටම නම රැන්දූ පිරිසක්. අමරදේව මාස්ටර්, නන්දා මාලනී වැනි ගායක ගායිකාවන් අවුරුදු කීයක් අපි වෙනුවෙන් ගී ගයනවාද? දේශපාලකයෙක් බැලුවොත් අවුරුදු 5යි. එතැනින් පසු එයාල ගැන අහන්නත් නැහැ. දැන් බලන්න ලංකාවේ ලොකුවට සලකන පිරිසක් තමයි ක්‍රිකටර්ස්ලා කියන්නේ. ඒ අය ක්‍රිකට්වලින් සමුගත්තට පස්සේ එතැනින් ඔවුන් පිළිබඳ මතකය ඉවරයි. නමුත් ගායක ගායිකාවන්ට කලාකරුවන්ට එහෙම වෙන්නේ නැහැ. ඒ අය අමරණීය මතකයන් විදිහට අපේ හිතේ රැඳිල ඉන්නවා. අපි පිටරටකට ගියත් ඒ අයගේ කැසට් පටයක් රැගෙන යනවා. නැතිනම් ගෙන්වා ගන්නවා. සාමාන්‍ය පුද්ගලයකුට වැඩිය විශාල වටිනාකමක් ඔවුන් සතුව තිබෙනවා. එනිසා ඔවුන්ගේ සුබසාධනය වෙනුවෙන් වැඩ කිරීමට ලැබීම මට සතුටක්. අනෙක අපිට අවශ්‍යතාවය තිබෙනවා නම් ඕනෑම දෙයක් කරන්න පුළුවන්.තුෂාරි වික්‍රමසිංහකර්තෘට ලියන්න | මුද්‍රණය සඳහා</content>
  </post></root>