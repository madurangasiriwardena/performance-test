<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=s1410022</link>
    <topic>ජාතික සංචිතයක් ගොඩනැගීමේ අරමුණින්සැහැල්ලු පන්දු ක්‍රිකට් ශූරතාවලියක්</topic>
    <author>ෆවුස් මොහොමඩ්</author>
    <content>ග්‍රාමීය මට්ටමින් සැහැල්ලු පන්දු ක්‍රිකට් ක්‍රීඩාවේ නිරතව සිටින ක්‍රීඩක ක්‍රීඩිකාවන්ට සිය දස්කම් ඔප මට්ටම් කරගැනීමේ අවස්ථාව උදා කරමින් අන්තර් පළාත් සැහැල්ලු පන්දු ක්‍රිකට් ශූරතාවලියක් ශ්‍රී ලංකා සැහැල්ලු පන්දු ක්‍රිකට් සම්මේලනය මගින් අරඹා තිබේ.ජාතික රූපවාහිනී සංස්ථාවේ අනුග්‍රහයෙන් පැවැත්වෙන මේ තරගාවලියේ ජයග්‍රාහකයන්ට ජාතික ශූරතාව සමග මුදලින් රුපියල් 150,000ක් ද, අනුශූරයන්ට කුසලානය සමග රුපියල් 100,000ක මුදලක් පිරිනැමෙන බව තරගාවලිය සම්බන්ධව පසුගියදා ක්‍රීඩා අමාත්‍යංශ ශ්‍රවණාගාරයේ පැවැති මාධ්‍ය හමුවේ දී ශ්‍රී ලංකා සැහැල්ලු පන්දු ක්‍රිකට් සම්මේලනයේ නව සභාපති ශ්‍රී ලංකා රූපවාහිනී සංස්ථාවේ අධ්‍යක්ෂ ජෙනරාල් චන්ද්‍රපාල ලියනගේ මහතා ප්‍රකාශ කළේය.මීට අමතරව තරගාවලියේ වීරයා, හොඳම පිතිකරු, හොඳම පන්දු යවන්නා හා අවසන් තරගයේ වීරයාට ද සම්මාන හා මුදල් ත්‍යාග පිරිනැමීමට නියමිතය. මේ තරගාවලිය ජාතික සැහැල්ලු පන්දු ක්‍රිකට් සංචිතයක් ගොඩ නැගීමේ අරමුණින් යුතුව පවත්වනු ලැබේ.තෝරාගනු ලබන සැහැල්ලු පන්දු ජාතික ක්‍රිකට් සංචිතයට ඉදිරියේ දී ජාත්‍යන්තර තරගවලට සහභාගි කරවීමේ බලාපොරොත්තුවන බව ද නව සභාපතිවරයා පැවැසීය.එම සම්මේලනයේ නව සභාපතිවරයා ලෙස පසුගියදා චන්ද්‍රපාල ලියනගේ මහතා ඒකඡන්දයෙන් තේරී පත්වූ අතර සම්මේලනයේ නව නිලධාරී මණ්ඩලය ද තෝරා ගනු ලැබීය.මීට පෙර ජාතික සම්මේලනයේ අධීක්ෂණය ඇතිව දිස්ත්‍රික් ක්‍රිකට් සංගම්වල මෙහෙයවීමෙන් මැතිවරණ කොට්ඨාස 160ක තරග පැවැත්විණි. අනතුරුව දිස්ත්‍රික් 26ක් නියෝජනය කරමින් එක් දිස්ත්‍රික්කයකට කණ්ඩායම් 50 බැගින් ක්‍රීඩක ක්‍රීඩිකාවන් දිස්ත්‍රික් තරග සඳහා තෝරාගනු ලැබීය.ඒ තරගාවලියේ දිස්ත්‍රික් ශූරතා හා අනුශූරතා දිනා ගන්නා කණ්ඩායම් 52ක් අතර අන්තර් පළාත් ක්‍රිකට් තරගාවලිය පැවැත්වීමට සැහැල්ලු පන්දු සම්මේලනය කටයුතු යොදා තිබේ. අදාල පළාත් තරගාවලියෙන් ජයගන්නා කණ්ඩායම් 8ක් අතර සුපිරි අට වටයේ තරග ඉදිරියේ දී පැවැත්වීමට නියමිතය.අන්තර් පළාත් තරගාවලිය පසුගියදා සබරගමුව පළාත් තරගාවලියෙන් ආරම්භ කළ අතර ඒ යටතේ රත්නපුර හා කෑගල්ල දිස්ත්‍රික් තරග බලං‍ගොඩ නගර සභා ක්‍රීඩාංගණයේ පැවැත්විණි.ඉදිරියේ දී ඌව, බස්නාහිර, නැගෙනහිර/ උතුරු මැද, වයඹ/ උතුරු මැද, මධ්‍යම, උතුරු හා දකුණු පළාත් තරග පැවැත්වීමට නියමිතය. සුපිරි අට වටයේ තරග ලබන නොවැම්බර් මස ආරම්භ කෙරේ. මේ තරගාවලියේ අවසන් පූර්ව තරග වටය‍ හා අවසන් මහා තරගය මාතර සනත් ජයසූරිය ක්‍රීඩාංගණයේ පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=s1410023</link>
    <topic>ශ්‍රී ලංකාව අතර ක්‍රීඩා සංවර්ධනය වෙනුවෙන් අවබෝධතා ගිවිසුමක්</topic>
    <author/>
    <content>වසර 2017දී ශ්‍රී ලංකාවේ පැවැත්වෙන ආසියානු යොවුන් ක්‍රීඩා උළෙල ඉලක්ක කොට ගෙන කොරියාව හා ශ්‍රී ලංකාව අතර ක්‍රීඩා සංවර්ධනය වෙනුවෙන් අවබෝධතා ගිවිසුමක් ක්‍රීඩා ඇමැති මහින්දානන්ද අලුත්ගමගේ හා කොරියාවේ ක්‍රීඩා, සංස්කෘතික හා සංචාරක ඇමැති කිම් ජොන් ඩොක් මහත්වරු කොරියාවේ සෝල් නුවර ජාතික කෞතුකාගර හා කලා මධ්‍යස්ථානයේදී ඊයේ (1)අස්සන් තබා එම ගිවිසුම් හුවමාරු කරගත් අයුරු. ඡායාරූපය-ප්‍රින්ස් ගුණසේකර</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=s1410024</link>
    <topic>අවිශ්කගේ ශතකය ශ්‍රී ලංකාවට ජය ගෙනෙයි</topic>
    <author>නිරෝෂාන් ප්‍රියංකර</author>
    <content>අවිශ්ක ප්‍රනාන්දුගේ විශිෂ්ට ශතකය හේතුවෙන් සංචාරක ඔස්ට්‍රේලියානු 19න් පහළ පිල සමග ඊයේ කෝල්ට්ස් පිටියේ පැවැති සිවුවැනි එක්දින තරගයෙන් ලකුණු 80ක ජයක් හිමිකර ගැනීමට ශ්‍රී ලංකා යොවුන් පිල සමත්විය. මේ සමග තරග 6කින් සමන්විත එක්දින තරගාවලිය 2-0ක් ලෙස පෙරමුණ ගැනීමට ශ්‍රී ලංකා පිලට හැකිවිණි.කාසියේ වාසිය දිනා පළමුවෙන් පන්දුවට පහරදුන් ශ්‍රී ලංකා පිල ලබාදුන් ලකුණු 279ක ජයග්‍රාහී ඉලක්කය හඹාගිය ඔස්ට්‍රේලියාවට ඕවර 45.1කදී සියල්ලන් දැවී ලබාගත හැකිවූයේ ලකුණු 198ක් පමණි.‍තරගාවලියේ වාර්තා වූ එකම ශතකයට හිමිකම් කී අවිශ්ක ප්‍රනාන්දු ලකුණු 127ක් පළමුව පන්දුවට පහරදුන් ශ්‍රී ලංකා පිලට එක්කළ අතර නායක චාමික කරුණාරත්න නොදැවී ලකුණු 35ක් හා පසිඳු ඉෂාර ලකුණු 29ක් රැස්කරමින් ඉනිම සවිමත් කළහ. ඉනිමේ කඩුලු 4ක් ලකුණු 127කට බිඳ වැටී තිබියදී මොරටුව සාන්ත සෙබස්තියන් විදුහලෙන් යොවුන් පිලට එක්වූ අවිශ්ක සමගින් පසිඳු පන්දු 61කින් ලකුණු 86ක සබඳතාවක් පිහිටුවීමට සමත්විය.මුළු ලකුණු 213දී පන්දු 26කට මුහුණ දෙමින් හතරේ සහ හයේ පහර බැගින් ලබාසිටි පසිඳු දැවී යෑමෙන් එම සබඳතාව බිඳි ගියේය. ලකුණු 127ක් ලබාසිටි අවිශ්ක හයවැනි කඩුල්ල ලෙස අවාසනාවන්ත ලෙස දුවද්දී දැවී යැමට හසුවිණි. ඒ වනවිට හතරේ පහර 10ක් හා හයේ පහර 4ක් එල්ල කර තිබූ අවිශ්ක පන්දු 103කට මුහුණ දී තිබිණි. වේගවත් ඉනිමක නිරතවූ චාමික කරුණාරත්න ලකුණු 35 සඳහා පන්දු 20ක් වැය කළ අතර හතරේ පහරක් හා හයේ පහර 3ක් එල්ල කර තිබිණි.පිළිතුරු ඉනිමේ වැඩිම ලකුණුලාභියාවූ සෑම් හාපර් ලකුණු 35ක් රැස්කළ අතර නායක පැට්‍රික් මැකීනා ලකුණු 33ක් ලබාගත්තේය.ඔස්ට්‍රේලියානු ඉනිම බිඳ දැමූ කේෂාන් විජේරත්න කඩුලු 4ක් දවාගත් අතර අනගි සහයක් ලබාදුන් උපනායක චරිත් අසංක කඩුලු 3ක් බිඳ දැමුවේය.තරගාවලියේ පස්වැනි එක්දින තරග හෙට (3) එන්.සී.සී පිටියේදී පැවැත්වේ.ශ්‍රී ලංකාව-278/7යි. (ඕවර 50) අවිශ්ක ප්‍රනාන්දු 127, චාමික කරුණාරත්න නොදැවී 35, පසිඳු ඉෂාර 29ඔස්ට්‍රේලියාව-198යි. (ඕවර 45.1) සෑම් හාපර් 35, පැට්‍රික් මැකීනා 33 (කේශාන් විජේරත්න 38/4, චරිත් අසංක 32/3)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=s1410025</link>
    <topic>ලෝක කුසලාන ක්‍රිකට් තරගාවලිය පෙනි පෙනී තිබියදීඅයි.සී.සී.යේ ක්‍රියාව ගැන වකාර් ප්‍රශ්න කරයි</topic>
    <author>- වර්නන් ගුණසේකර</author>
    <content>ලෝක කුසලාන ක්‍රිකට් තරගාවලියට තවත් මාස කිහිපයක් පමණක් ඉතිරිව තිබියදී ජගත් ක්‍රිකට් කවුන්සලය දියත් කර තිබෙන පන්දුව දමා ගැසීමට එරෙහි මෙහෙයුමේ කාල සීමාව පිළිබඳව ප්‍රශ්න කරන පාකිස්තාන ක්‍රිකට් කණ්ඩායමේ පුහුණුකරු වකාර් යූනුස් දඟ පන්දු යවන්නන්ගේ පන්දු යැවීමේ ඉරියව් සම්බන්ධයෙන් පවතින නීති ලිහිල් කළ යුතු බව කියා සිටී.ඉන්දියාවේ දැන් පැවැත්වෙන චැම්පියන් ලීග් තරගාවලියේදී පාකිස්තාන තුන් ඉරියව් ක්‍රීඩක මොහමඩ් හෆීස්ගේ පන්දු යැවීමේ ඉරියව් සැකසහිත බවට වාර්තා කිරීම නිසා ඔහුගේ ආත්ම විශ්වාසය බිඳ වැටී ඇති බවත් සයීඩ් අජ්මාල් පන්දු යැවීමේ තහනමකට ලක්කිරීමෙන් පසුව හටගෙන තිබෙන මේ තත්ත්වය පාකිස්තාන කඳවුරට එල්ල වූ දැවැන්ත ප්‍රහාරයක් බව යූනුස් ප්‍රකාශ කරයි.පෙබරවාරි හා මාර්තු වකවානුවේ පැවැත්වීමට නියමිත ලෝක කුසලාන තරගාවලිය හමුවේ තම පන්දු යැවීමේ ඉරියව් නිවැරදි කර ගැනීමේ ප්‍රතිකර්ම ක්‍රියාවලිය සඳහා අජ්මාල් මෙන්ම ශ්‍රී ලංකාවේ සචිත්‍ර සේනානායක හා නවසිලන්තයේ කේන් විලියම්සන්ද කාලයත් සමග තරගයක නියැලී සිටිති.සිම්බාබ්වේහි ප්‍රොස්පර් උට්සෙයා හා බංග්ලාදේශයේ සොහාග් ගාසි සහ අල් අමින් හොසේන් යන පන්දු යවන්නන්ද සැකසහිත පන්දු යැවීමේ ඉරියව් මෙහෙයුමේ ගොදුරු බවට පත්ව තිබේ. චැම්පියන් ලීග් තරගාවලියේදී හෆීස්ට අමතරව බටහිර ඉන්දීය කොදෙව් පිලේ සුනිල් නරින්ගේ පන්දු යැවීම්වලට එරෙහිවද තරග විනිසුරුවන් වාර්තා ඉදිරිපත් කර තිබේ.හෆීස් හා නරින් සම්බන්ධයෙන් කෙරුණු වාර්තා කිරීම්වලින් ඔවුන්ගේ ජාත්‍යන්තර ක්‍රිකට් ක්‍රීඩාවට බලපෑමක් ඇති නොවුනද ඔවුන් දැන් නිරතුරුවම දැඩි අවධානයට යොමුවනු ඇතැයි යූනුස් කියයි.“ක්‍රිකට් ක්‍රීඩාවේ මුල් කෙටුම්පත් හා තාක්ෂණය බලාත්මක කිරීමට මෙය සුදුසු වේලාවද?” යනුුවෙන් වකාර් යූනුස් ප්‍රශ්න කරයි. “මම මෙහෙම අහන්නේ සෑම කණ්ඩායමක්ම ලෝක කුසලානයට පෙර ඔවුන්ගේ සැලසුම් පිළියෙල කරන නිසායි. තහනමට හා ප්‍රශ්න කිරීම්වලට ලක්වන පන්දු යවන්නන් සිටින කණ්ඩායම්වලට මෙය ඉතා තදින් බලපාවි. මේවා ස්ථාපිත කළ යුතුව තිබුණේ ලෝක කුසලානයෙන් පසුවයි.”මේ පන්දු යැවීම තහනම් කිරීම්වලින් මතභේදාත්මක ‘දූස්රා’ පන්දුව විශේෂ පරීක්ෂාවට ලක්ව තිබේ. එම පන්දුව නිත්‍යානුකූලව යැවිය නොහැකි බැවින් එම පන්දු යැවීමට ඉඩ ලබා දීම සඳහා ජගත් ක්‍රිකට් කවුන්සලය නීති සංශෝධනය කළ යුතු බවට යූනුස් යෝජනා කරයි.“පන්දු යවන්නෙක් ‘දූස්රා’ පන්දුව යවන විට ඔහුගේ වැලමිට සීමාවට එහා යන පරිදි නැමෙනවා. එය ස්වභාවික නිසා මීට විසඳුමක් සොයාගත යුතු බව මගේ හැඟීමයි” පාකිස්තාන ක්‍රිකට් පුහුණුකරු පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=f1410021</link>
    <topic>තමිල්නාඩුව වෙනස් වෙයි ද?</topic>
    <author>රාමන්</author>
    <content>ඉන්දියාවටත් ශ්‍රී ලංකාවටත් ප්‍රාන්ත ආණ්ඩුවල බලපෑමෙන් තොරව ඍජු ලෙසින් ම සබඳතා ගොඩනඟා ගැනීමේ අවස්ථාව දැන් උදා වෙලා. එහෙත් ශ්‍රී ලංකාවේ උතුරු නැගෙනහිර කරන බලපෑම අපට වාසිදායක අයුරින් ම කැත්තට පොල්ල නියාවෙන් ඉන්දියානු ආණ්ඩුව මගින් සම්පූර්ණයෙන් ම ප්‍රතික්ෂේප කිරීමක් බලාපොරොත්තු වීම ද අනුවණ කමක්.“රජකම් කළත් කළකම් පල දේ” කියා කියමනක් තිබෙනවා. බෞද්ධ සංස්කෘතියක ජීවත් වන අය මෙය එය හොඳින් දන්නවා. විශේෂයෙන්ම දේශපාලනය කරන අයට මෙය වැදගත්. එහෙත් මේ ගැන කල්පනා කරන්නේ ම නැත්තේ දේශපාලනය කරන අය ම බවයි පෙනෙන්නට තිබෙන්නේ.පසුගිය දා ඉන්දියාවේ තමිල්නාඩු මහ ඇමැතිනී ජයලලිතා ජයරාම්ටත් රජකම් කළත් කළකම් පල දුන්නා. ඇය බැංගලෝර් අධිකරණය වෙත පැමිණියේ පූර්ණ බලැති මහ ඇමැතිනිය ලෙස. ආරක්ෂක අංශ පිරිවරාගෙන. එහෙත් එක මොහොතකින් ඇයට හිමි බලය හා ආරක්ෂාව අහිමි වුණා. ඇයට බැංගලෝර් බන්ධනාගාරයට යෑමට සිදු වුයේ සිරකාරියක් ලෙසයි. ඊට හේතුව බැංගලෝර් අධිකරණය මගින් ඇයට එරෙහිව දෙන ලද තීන්දුවක් නිසායි.එම තීන්දුව අනුව සිව් වසරක හිර දඬුවමක් හා ඉන්දියානු මුදල් රුපියල් කෝටි 100ක දඩයක් ඇයට නියම වුණා. ඊට අමතර වසර 10ක් යනතුරු ප්‍රජා අයිතියත් අහිමි වෙලා. එමඟින් දේශපාලනය කිරීමේ ඉඩ ඇහිරෙනවා. මීට හේතුව ඇයට එරෙහිව ඉදිරිපත් වූ දුෂණ වංචා හා අක්‍රමිකතා පිළිබඳ චෝදනා ඔප්පු වීමයි.තමා දේශපාලනයට එන විට ඉදිරිපත් කළ වත්කම්වලට සාපේක්ෂව පසුගිය සමයේ දේපළ උපයාගත් ආකාරය පිළිබඳව සාධාරණ සැකයකින් තොරව කරුණු ඉදිරිපත් කිරීමට ජයලලිතා අපොහොසත් වීම මෙම දඬුවමට හේතුවයි.මෙය දේශපාලන ජීවිතයේ දී අධික ලෙස මුදල් හම්බ කරන මෙන් ම එම ධනය උපයාගත් ආකාරය සාධාරණ සැකයකින් තොරව ඉදිරිපත් කිරීමට අපොහොසත් වන දේශපාලනඥයින්ට නැවතත් උගන්වනු ලබන හොඳ පාඩමක් මෙම නඩු තීන්දුවේ ගැබ්ව තිබෙනවා.මහ ඇමැතිනියගේ දේශපාලන හයියෙන් වසර 18ක් තිස්සේ මෙම නඩුව දිගින් දිගටම ඇදගෙන යෑමට හේතු වී තිබුණත් අවසානේ ලැබීය යුතු තීන්දුව ප්‍රකාශයට පත් වන්නේ ඇය බලයේ සිටිය දීම වීම වැදගත්. ඊට කිසිදු බලපෑමක් කිරීමට ඇයට හැකියාවක් ලැබී නැහැ.එසේ ම ඇගේ මහ ඇමැති බලය ඉන්දියානු අධිකරණය තඹසතයකට මායිම් කර නැති බව ද පැහැදියි. ඉන්දියාවේ අල්ලස් දුෂණ හා අක්‍රමිකතා පිළිබඳව නීතිය අතිශයින්ම ප්‍රබලයි.දුෂණ විරෝධී ගාන්ධිවාදී නායකයෙක් වූ අන්නා නසාරේ පසුගිය සමයේ නවදිල්ලිය කේන්ද්‍ර කර ගනිමින් ගෙන ගිය සත්‍යග්‍රහ හා විරෝධතා ව්‍යාපාරය නිසා ද මෙම නීතිය තවත් ශක්තිමත් වුණා. අලූත් සංශෝධන ඊට එක් වුණා. එමෙන් ම ඉන්දියානු අධිකරණ පද්ධතියේ ඇති කීර්තිමත් භාවය හා ස්වාධීනත්වය ද කිසිදු බලපැමකින් තොරව ඕනෑම තරා තිරමක අයෙක් නීතියේ රැහැනට කොටු කර ගැනීමට හැකි වන අයුරින් සැකසී තිබෙනවා.ඉන්දියාවේ මැතිවරණ නීතිය හා අධිකරණ පද්ධතිය අතිශයින්ම ප්‍රබලයි. එය දකුණු ආසියාවට ම ආදර්ශයක්. ඉන්දියානු මැතිවරණ කොමසාරිස්වරයා ගනු ලබන තීන්දුවක් එරට නීතිපොතට එක් වන අලූත් නීතියක් බවට පත් වෙනවා. එම බලය මැතිවරණ කොමසාරිස්වරයාට ලැබී තිබෙන්නේ ද විටින් විට දෙන ලද අධිකරණ තීන්දු මඟින්. මේ නිසා ඉන්දියානු මැතිවරණ නීතිය හා මැතිවරණ කොමසාරිස්වරයා ශක්තිමත් කිරීමට හේතු වී තිබෙන්නේ ද ඉන්දියානු අධිකරණයයි.ඉන්දියාවේ මහ ඇමැතිවරයෙක් හෝ වරියක් සිය ධුරය දරමින් සිටිය දී මෙවන් ඉරණමකට ගොදුරු වන ප්‍රථම අවස්ථවයි මේ. ඒ අතින් ද ජයලලිතා වාර්තාවක් පිහිටුවා තිබෙනවා.සාමාන්‍යයෙන් ජයලලිතා හැඳින්වෙන්නේ ශ්‍රී ලංකාවට එරෙහි චරිතයක් ලෙස. නැත්නම් උතුරේ බෙදුම්වාදීන්ට උදවු කරන චරිතයක් ලෙස. ශ්‍රී ලංකාවට එරෙහිව මීට ඉහත පැවැති ඉන්දියාවේ කොංග්‍රස් රජයට බලපෑම් කිරීමේ හැකියාවක් ජයලලිතාට නැතිනම් තමිල්නාඩු ප්‍රාන්ත රජයට පැවැති බව අවස්ථා කීපයක දී ම තහවුරු වුණා.පසුගිය වසරේ කොළඹ පැවැති පොදු රාජ්‍ය මණ්ඩලීය සමුළුවට ඉන්දීය අගමැති මන් මෝහන් සිං නොපැමිණියේ ජයලලිතාගේ බලපෑම් නිසාබව ප්‍රකට දේශපාලන රහසක්. ඊට හේතුව එම රජය ප්‍රාන්ත ආණ්ඩු නියෝජනය කරන ප්‍රාන්තීය පක්ෂවල ද ශක්තියෙන් ක්‍රියාත්මක වූ පාලනයක් වීම නිසායි.එහෙත් වත්මන් ඉන්දියානු ආණ්ඩුව ප්‍රාන්තීය පක්ෂවල සම්මාදමින් හා බලයෙන් සැදුම්ලත් පාලනයක් නොවෙයි. වසර 24කට පසු ඉන්දියාවට එවන් බලපෑමකින් තොර රජයක් ලැබී තිබෙනවා. අගමැති නරේන්ද්‍ර මෝදිගේ නායකත්වයෙන් පිහිටුවා ඇති වත්මන් ඉන්දියානු රජය නියෝජනය කරන භාරතීය ජනතා පක්ෂයට ඉන්දීය ලෝක් සභාවේ තනි බහුතර බලයක් පසුගිය මැතිවරණයෙන් ලැබී තිබෙනවා. විහේෂයෙන් ම තමිල්නාඩුව නියෝජන කරන ජයලලිතාගේ අන්නා ඩී.එම්.කේ. පක්ෂය ඉන්දියාවේ භාරතීය ජනතා පක්ෂ සභාගයේවත් නැහැ.මේ නිසා එය වත්මන් ඉන්දීය රජය නියෝජනය කරන හවුල්කාර පක්ෂ ගොන්නට අයත් වන්නේ ද නැහැ. මේ වන විට එම පක්ෂය අසුන්ගෙන සිටින්නේ ඉන්දීය ලෝක් සභාවේ විපක්ෂය නියෝජනය කරමින්. එහෙත් මෙහි ඇති විශේෂත්වය ඉන්දීය ලෝක් සභාවේ තමිල්නාඩු ප්‍රාන්තය නියෝජනය කරන අාසන 40න් 38ක් ම ජයලලිතාගේ පක්ෂයට හිමි වී තිබීමයි. එහෙත් වත්මන් ඉන්දිය මධ්‍යම රජය ගනු ලබන තීන්දු තීරණ සම්බන්ධයෙන් බලපෑමක් කිරීමේ හැකියාවක්. එම පක්ෂයට නැහැ.පසුගිය දා ඉන්දීය රජය ඉන්දියානු අගමැතිවරයා දිවුරුම් දීමේ උළෙලට ශ්‍රී ලංකා ජනාධිපතිවරයාට ආරාධනා කරනු ලැබුවේ ජයලලිතගේ විරෝධය තුට්ටුවකවත් ගණන් නොගෙනයි. එසේම මේ වන විට ජිනිවා හි ඉන්දියානු නියෝජිත වරයාගේ ප්‍රතිචාර පවා අපට වාසි සහගත ලෙස වෙනස් වී තිබෙනවා.මේ නිසා ඉන්දියාවටත් ශ්‍රී ලංකාවටත් ප්‍රාන්ත ආණ්ඩුවල බලපෑමෙන් තොරව ඍජු ලෙසින් ම සබඳතා ගොඩනඟා ගැනීමේ අවස්ථාව දැන් උදා වෙලා. එහෙත් ශ්‍රී ලංකාවේ උතුරු නැගෙනහිර කරන බලපෑම අපට වාසිදායක අයුරින් ම කැත්තට පොල්ල නියාවෙන් ඉන්දියානු ආණ්ඩුව මගින් සම්පූර්ණයෙන් ම ප්‍රතික්ෂේප කිරීමක් බලාපොරොත්තු වීම ද අනුවණ කමක්. ඉන්දියාව ශ්‍රී ලංකාවේ ප්‍රශ්නය අරබයා තමිල්නාඩුව හතුරෙක් කර ගැනීමේ තැනට ගමන් කරන්නේ නැහැ.ඊට හේතුව ජයලලිතා පමණක් නොව ඇයට එරෙහිව ප්‍රධාන විපක්ෂය වන කරුණානිධිගේ පක්ෂය ද ශ්‍රී ලංකාව සම්බන්ධයෙන් අනුගමනය කරන්නේ ජයලලිතාට සමාන ප්‍රතිපත්තියක්. සමහර අවස්ථාවල ඔවුන්ගේ විරෝධය ජයලලිතාගේ විරෝධය ඉක්මවා යන බවක් ද දකින්නට ලැබෙනවා. මේ නිසා ශ්‍රී ලංකාව සම්බන්ධයෙන් ජයලලිතාත්, කරුණානිධි හා අනෙක් අන්තවාදී කුඩා කුඩා පක්ෂ ද සිටින්නේ එකම බෝට්ටුවක බව පැහැදිලියි.එය ඉන්දියානු ආණ්ඩුවට නොසලකා හැරිය නොහැකි සාධකයක්. ශ්‍රී ලංකාව නිසා ඉන්දියාවේ අභ්‍යන්තර ප්‍රශ්න ඇති කර ගැනීමට මෝදි රජය සුදානම් වේ යැයි කල්පනා කිරීම වැරදියි. තමිල්නාඩු හඬට ද යම් සවන් දීමක යෙදීමට ඉන්දියානු ආණ්ඩුවට සිදු වෙනවා.එසේ ම අපේ තමිල්නාඩු විරුද්ධකාරිය සිරගත වීම නිසා එම ප්‍රාන්ත ආණ්ඩුවේ ශ්‍රී ලංකාව පිළිබඳ ප්‍රතිපත්තිය වෙනස් වේ යැයි කල්පනා කිරීම ද වැරදියි. එමෙන් ම එය යථාර්ථාවදයට පිටුපෑමක් ජයලලිතා වෙනුවෙන් කඳුළු සලමින් සිටින ඇගේ මෝටර් රථයට ද නමස්කාර කරන වත්මන් මහ ඇමැති පන්නීර් සෙල්වම් ශ්‍රී ලංකාව සම්බන්යෙන් ජයලලිතාට වෙනස් වූ ප්‍රතිපත්තියක් අනුගමනය කරනු ඇතැයි සිතීමට කිසිදු ඉඩක් නැහැ. නව තමිල්නාඩු ප්‍රාන්ත පාලනය ද ඇය සිර ගෙදර සිට මෙහෙය වන රූකඩ පාලනයක් බව පැහැදිලියි.මේ නිසා ජයලලිතා හිරේ සිටියත් හිරෙන් නිදහස් වී සිටියත්, ඇප ලබා ගෙන සිටියත් අපට සිදු වන අලූත් සෙතක් නැහැ. එසේ ම තමිල්නාඩුවේ දේශපාලනයේ මූලික වෙනසක් සිදුවන්නේ ද නැහැ.එසේ ම අපේ අසල්වාසී ඉන්දියානු ප්‍රාන්තය සමඟ යම් සහජීවනයක් ඇති කර ගැනීමේ වැදගත් කමක් තිබෙනවා. ඊට හේතුව තමිල්නාඩුවේ ක්‍රියාත්මක වන ප්‍රධාන ප්‍රාන්තීය පක්ෂ සියල්ලම ශ්‍රී ලංකාව සම්බන්ධයෙන් එක විරෝධාකල්ප ස්ථාවරයක පිහිටා කටයුතු කිරීමයි. එය ඉන්දියානු මධ්‍යම රජයට හිසරදයක් වී තිබෙනවා. එහෙත් මේ සම්බන්ධයෙන් කටයුතු කිරීම අනාගතයට භාර කරුණක්.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=f1410022</link>
    <topic>සරසවි ජීවිතයකගාස්තුව කීයද?</topic>
    <author>සමදරා ජයසිංහ</author>
    <content>වේදිකාව සිනමාව පුංචි තිර‍ෙයන් අපට සමීප වූ කලා ලොවේ දියමන්තියක් වන් වූ දමයන්තිය කලකට පසු සිය නවතම වේදිකා නාට්‍ය නිර්මාණය කරළියට ගෙන ඒමට සූදානම්.ඒ ගැන කතා කරන්න දමයන්ති ‍ෆොන්සේකා අද රසමංජරිය හා මෙසේ එක්වුණා.ටිකක් කාර්යබහුලයි. ඒත් සියලුම වැඩ හොඳින් කරගෙන යනවා. ටෙලි නාට්‍ය කිහිපයකටම රංග‍නයෙන් එක්වුණා. ඒ අතරේ මම නිර්මාණය කළ අලුත්ම වේදිකා නාට්‍යය වන ගාස්තුව කීයද? මේ මස 5 වැනිදා රංගගත වීමට නියමිතයි. මේ දවස්වල එහි පෙර පුහුණුවීම් කටයුතු සිදුකරනවා.මෙය රුසියානු නාට්‍යවේදී ඇලෙක්සැන්ඩර් බැම් ෆිලෝෆ්ගේ ෆෙයාර්වෙල් ඉන් ජූන් නැමැති නාට්‍යයේ පරිවර්තනයක්. 1970 දශකයේ අග භාගයේ රුසියානු විශ්වවිද්‍යාලයක අධ්‍යාපනය ලබන තරුණ පිරිසක් වටා විසිරුණු කතාවක්. ආදරය, මනුෂ්‍යත්වය, මිනිස් අයිතිවාසිකම් පිළිබඳ මෙහි සියුම්ව කතා කරනවා.මේ නම යෙදුවේ නාට්‍යයේ තේමාවට ගැළපෙන ලෙසයි. මෙහි මුළු කතාවම ගොඩනැගෙන්නේ විශ්වවිද්‍යාල අධ්‍යාපනය ලබන තරුණ ජීවිතවල ඇතුළාන්තය ගෙනහැරපාමින්. ඔවුනගේ ජීවන අරගල, ඉල්ලීම්, ආදර සබඳතා ගොඩනැඟීම් ආදිය තේමා කර ගනිමින්.එදා පැවැති සමාජ ක්‍රමය තුළ මේ තරුණ ජීවිත තුළට මිලක් නියම වනවා. සියල්ල මුදලට යට වු සමාජයක මනුෂ්‍ය සබඳතා දිනාගන්නවාද? මිලට යටත් වනවාද කියන එක තීරණය කරන්න මේ තරුණ ජීවිතවලට සිදුවනවා. ඒ නිසයි මෙයට ගාස්තුව කීයද කියන නම යෙදුවේ.මම හිතනවා අද සමාජයෙත් මේ ජීවන අරගල පවතිනවා. එදා ඉඳන්ම විශ්වවිද්‍යාල අධ්‍යාපනයේ ඉල්ලීම් දිනා ගන්න අරගල කරනවා. ඒ ශිෂ්‍ය අරගල නිසා තරුණ ජීවිත විනාශ වන අවස්ථා තිබෙනවා. උස් පහත් භේද නිසා මේ තරුණ ජීවිත සමාජයෙන් කොන්වන අවස්ථා තියෙනවා.අද සමාජයෙන් තරුණ ජීවිත අයාලේ යන ස්වභාවයක් තියෙනවා. එදා සහ අද තරුණයන් අතර විශාල වෙනසක් තිබෙනවා. නමුත් ඔවුන්ගේ ගැටලු වලට විසඳුමක් තවමත් ලැබී නැහැ. මිල කියන දේ ඔවුනගේ ජීවිත පැවැත්මට කෙතරම් බලපානවාද කියන එක මේ නාට්‍යයෙන් පෙන්වන්න මම උත්සාහ දරනවා. මෙය ප්‍රහසන නාට්‍යයක්. අපට කෙතරම් දුරට මෙය ගැළපෙනවාද කියන එක තීරණය කළ යුත්තේ ප්‍රේක්ෂකයායි.මම මේ නාට්‍යය නිර්මාණය කිරීමට පෙළඹූ එක් කරුණක් වන්නෙත් එයමයි. මේ නාට්‍ය සඳහා මා යොදා ගත්තේ මගේ රංගන වැඩමුළුව සඳහා සහභාගි වූ තරුණ දරුවෝ. මේ වැඩමුළු සඳහා සහභාගි වූ අය අතරින් 12 දෙනකු ‍මේ නාට්‍යය සඳහා රංගනයෙන් එක්වෙනවා.මට අවශ්‍ය වුණේ වැඩි පිරිසකට අවස්ථාව දෙන්න. වසරක පමණ කාලයක් පුහුණුවීම් කරලා, කැපවීමෙන් පුහුණුවීම්වලට සහභාගි වෙලා තමයි මේ නාට්‍යය වේදිකාවට ගෙනියන්නේ.අලුත් අයට මෙය හොඳ අවස්ථාවක්. මෙහි කිහිපදෙනෙක් ම දැනටත් වෙනත් කලා නිර්මාණවලට දායක වෙලා ඉන්නේ. වේදිකාව කියන්නේ මුල් පාසල කියන එක ‍ෙම් හැ‍මෝම හඳුනාගෙන තියෙන්නේ. වේශ නිරූපණය, පසුතල හා රංග භාණ්ඩ නිර්මාණය, සංගීතය මේ හැ‍මදේම නිර්මාණය කරන්නේත් ප්‍රථම වතාවට වේදිකාවට ආව අයමයි.ඇත්තටම සතුටක් දැනෙනවා. මම ඉගෙන ගත් දේ අලුත් පිරිසකට කියා දීලා කලා ක්ෂේත්‍රයට දක්ෂතා පිරිපුන් පිරිසක් දායාද කිරීමට ලැබීම ගැන මම ඇත්තටම සතුටු වෙනවා. ඒ වගේම අද තරුණ පිරිසට නිවැරැදි මාර්ගය පෙන්වා දිය යුතුයි කියලා මම හිතනවා.දක්ෂතා ඇති අය සැඟවිලා ඉන්නේ. ඒක හරි අපරාධයක්. අපි ඔවුන්ව එළියට අරන් උදව් කරන්න ඕනේ. අද නාට්‍ය කලාවට පිවිසෙන අය අඩුයි. එකම පිරිසක් තමයි මේ වටා කරකැවෙන්නේ. අලුත් පරපුරට රඟපාන්න බැහැ. රංගනය හදාරන්නේ නැහැ.ප්‍රවීණයන්ට ගෞරව කරන්න දන්නේ නැහැ කියලා දොස් නැඟීම නොවෙයි කළ යුත්තේ. එකපාරටම කාටවත් කිසිම දේකට අනුගත වෙන්න බැහැ. ප්‍රවීණයෝ අලුත් අයට නිසි මඟ පෙන්වා දිය යුතුයි.ඇත්තටම මම ගුරුවරියක් වෙන්න හීන දැකපු කෙනෙක්. ඒත් මාව යොමු වුණේ රංගනයට. ඒත් ඒ ගැන මට පුළුවන් තරම් ඉගෙන ගත්තා. යුරෝපීය රටවල් කිහිපයකදීම රංගනය පිළිබඳ ඉගෙන ගත්තා. රුසියානු නාට්‍ය‍ෙව්දීන් යටතේ රංගනය හැදෑරුවා.අනෝමා වීරසිංහ මහත්මිය යටතේ පුහුණුව ලැබුවා. ඉතින් මං හිතුවා මගේ දැනුම මාත් සමඟ වැළලිලා යනවාට වඩා තවත් අයට එය බෙදා දෙන්න. ඒ නිසායි මේ රංගන වැඩමුළු පවත්වන්න හිතුවේ.මෙයින් මම විශාල තෘප්තියක් ලබනවා. ඇත්තටම මම හිතනවා මම දැන් ගුරුවරියක් කියලා. මේ වැඩමුළුව හරහා හඬ පුහුණුව, සිනමා, ටෙලි නාට්‍ය හා වේදිකා රංගනය ගැන ප්‍රායෝගිකව දැනුම ලබා දෙනවා.නිහඬ නැහැ. ඒත් යම් පසුබෑමක් නොතිබුණාම නොවෙයි. ටෙලිනාට්‍ය නිර්මාණය කළත් ඒවා දෙන්න චැනල් නැහැ. අපේ නාට්‍ය චැනල්වලින් ගන්නේ නැහැ. දෙන්න චැනල් නැතුව නිෂ්පාදකවරු සොයා ගන්න අමාරුයි. ලක්ෂ 50, 60ක් වියදම් කරලා කවුද කැමැති අමාරුවේ වැටෙන්න.මේ මස 5 වැනිදා බොරැල්ල පුංචි තියටර් හිදී සවස 3.30ට හා 6.45ට දර්ශන වාර 2ක් පැවැත්වෙනවා. ඔක්තෝම්බර් 12 වැනිදා එස්.ටී.එස්. ජයසිංහ ශාලාවේ දී ගාස්තුව කීයද රංගගතවීමට නියමිතයි. සියලුදෙනාටම සුහදව ආරාධනා කරනවා. ගාස්තුව කීයද නරඹන්න එන්න කියලා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=f1410023</link>
    <topic>මුදලට ගීත ප්‍රචාරය නවකයන්ට පාඩුවක්</topic>
    <author>සංවාදය -උදිත ඡායාරූපය-මාලන්</author>
    <content>කුඩා කාලයේ සිටම ගීත කලාව පිළිබඳව විශාල ආශාවක් හා බැඳීමක් තිබෙනවා. ඒ ආශාව නිසා තමයි ගීත ක්ෂේත්‍රය තුළ මෙතෙක් දුරක් ඉදිරියට යාමට පුළුවන්කම ලැබුණේ. සුපිරිතරු වැඩසටහන්වලට ඉදිරිපත් වුණත් මට ඉදිරියට යාමට බැරිවුණා.ඒත් මට ගීත ඕඩියෝ හා වීඩියෝවක් නිර්මාණය කර අන්තර්ජාලයේ පළ කිරීම නිසා රසිකයන් අතර ජනප්‍රියත්වයක් වගේම ප්‍රසාදයක් දිනාගැනීමට පුළුවන්කම ලැබුණා. මගේ ගීත ඊට අමතරව පුද්ගලික නාලිකාවල ද ප්‍රචාරය වෙනවා. මට ඒ ගීතවලට හොඳ ප්‍රතිචාරයක් තිබෙනවා.අද අපි වගේ ආර්ථික ශක්තිය අඩු දක්ෂතා පමණක් ඇති අයට සංගීත අංශයෙන් ඉදිරියට යාමට ලැබෙන ඉඩ ප්‍රමාණය අඩුයි. එදා එච්. ආර්. ජෝතිපාල වගේ ජ්‍යෙෂ්ඨ ගායකයන්ට ආර්ථික ශක්තියට වඩා ජනමාධ්‍ය හා ඔහුගේ දක්ෂතා මනා පිටිවහලක් වුණා.“ආදර අම්මේ තාත්තේ” ගීතයට සයිබර් අවකාශයේත් විද්‍යුත් නාට්‍යවලත් ඉහළ ප්‍රසාදයක් ලැබිලා තිබෙනවා. මෙය ආර්ථික දුෂ්කරතා හා සමාජ කරුණු නිසා තමන්ගේ යුතුකම් මාපියන් වෙනුවෙන් ඉටුකිරීමට නොහැකිවීම යන තත්ත්වය පැහැදිලි කරන ගීතයක්. මේ ගීතය තුළින් මනුෂ්‍ය හැඟීම් හා මානුෂිකත්වය ගැන මැනවින් පැහැදිලි වෙනවා. ඒ ගීතය රසික හදවත් තුළට එක්වීමට මෙය ප්‍රබල හේතුවක් වුණා.අද මට අවශ්‍ය වෙලා තිබෙන්නේ තවත් එක් ගායකයකු වීම නොවෙයි. සමාජයේ ගැටලු ගැන විශ්ලේෂණය කරන අර්ථවත් ගීත සමුදායක් ඇති කිරීමයි.මට යම් ප්‍රමාණයකින් මාධ්‍ය මඟින් උදව් ලැබෙනවා. ඒත් අප වැනි ආර්ථික ශක්තියක් නැති අයට ලැබෙන සහයෝගය ගැටලු සහගත වන අවස්ථා තිබෙනවා. තවත් මාධ්‍ය ආයතන ගීත ප්‍රචාරය කිරීමට මුදල් ලබා ගන්නා අවස්ථාවන් ද තිබෙනවා. මේ තත්ත්වය ඉතාමත් කනගාටුදායක තත්ත්වයක් විදිහට හඳුන්වාදීමේ වරදක් නැහැ.මා මීට කලින් කීවා වගේම දක්ෂතාවයට වඩා ආර්ථික සවිය ගැන කල්පනා කිරීම නිසා තමයි මේ තත්ත්වය උදාවෙලා තිබෙන්නේ. එදා ගායකයෙක් වීම ඉතාමත් දුෂ්කර දෙයක්. ඒත් අද එහෙම නොවෙයි. ගීතවල රචනාවේ සාහිත්‍යමය ගුණාංගවල ඉහළ ප්‍රමිතියක් ද එදා තිබුණා.මේ හැම දෙයක්ම නිසා තමයි එදා හා අද ගීත අතර යම් වෙනස්කම් ඇති වෙලා තිබෙන්නේ. අනෙක ජනප්‍රියත්වය හා ප්‍රසිද්ධිය කියන්නේ එකක් නොවෙයි දෙකක්. අද ගොඩක් බිහිවෙන්නේ ප්‍රසිද්ධ ගීතයි. ජනප්‍රිය ගීත තමයි යුගයෙන් යුගයට අමතක නොවන ගීත බවට පත්වෙන්නේ. මුදල් දී ප්‍රසිද්ධ වීම තුළ කිසිවකුට ඉදිරි පැවැත්මක් ආරක්ෂා කර ගැනීමට හැකියාවක් ලැබෙන්නේ නැහැ.මේ ගීතය සංගීතවත් කළේ ලස්සන ජයසිංහයි. ගීතය පද රචනා කළේ මැණික් ජයසිංහ විසිනුයි. මගේ අනාගත බලාපොරොත්තුව වෙලා තිබෙන්නේ මේ විදිහේ ගීතවලින් රසිකයන් අතරට ගොස් කටයුතු කර ස්ථාවරත්වයක් සංගීත ක්ෂේත්‍රය තුළ ඇති කිරීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=f1410024</link>
    <topic>මම ආයෙත් එන්නේ අලුත් වැඩක් එක්ක</topic>
    <author>සමදරා</author>
    <content>ප්‍රසාද්ව හැමෝම හඳුනා ගත්තේ ලංකාවේ මිස්ටර් බීන් විදිහට. මිස්ටර් බීන්ගේ චරිතය තුළින් ඉතා කෙටි කලක් තුළ අපට සමීප වූ ප්‍රසාද් අලුත් වැඩකට මුලපුරලා. මෙය විනෝදාත්මක වගේම සමාජ සත්කාරයක් ලෙසත් හඳුන්වන්න පුළුවන්. ඒ ගැන කියන්න ලංකාවේ මිස්ටර් බීන් රසමංජරියට ගොඩ වැදුණා.මේ සැරේ මිස්ටර් බීන් එන්නේ පුංචි ළමයි අතරට. ළමා ලෝකයට ආගන්තුක නොවන නිසාම මිස්ටර් බීන්ට පුලුවන් විනෝදාත්මක දැනුවත් කිරීමක් සමඟ ළමා මනසට සෞඛ්‍යය, පරිසරය මෙන්ම නිර්මාණාත්මක කලාව පිළිබඳව සරළව දැනුවත් භාවයක් ඇති කරන්න.ඒ නිසා ළමා දන්ත සෞඛ්‍ය හා ඩෙංගු ආශ්‍රිත ක්‍රියාකාරකම් පිළිබඳව හාස්‍යයෙන් මෙන්ම වගකීමෙන් යුතු වැඩසටහනක් අපි ඊයේ ලෝක ළමා දිනයට සමගාමීව තලවකැලේ පාසලක පැවැත්වුවා. මේ ආරම්භය පමණයි.ඊළඟට අපි අනුරාධපුර පාසල්වල වකුගඩු රෝගය පිළිබඳ තේමා කර ගනිමින් මේ වගේම වැඩසටහන් කිරීමට බලාපොරොත්තු වෙනවා. මේ විදිහට කාලීනව ඇතිවී තිබෙන ගැටලු පිළිබඳ දරුවන්ට හා මවුපියන්ව දැනුවත් කිරීම සඳහා මෙවැනි වැඩසටහන් පෙළක් එක්ක රටපුරා යන්න මම සූදානම්.ඇත්තටම අද හුඟක් ප්‍රශ්න ඇතිවන්නේ නොදැනුවත්කම හෝ නොසැලකිලිමත්කම නිසා. ඩෙංගු උවදුර එයට හොඳම උදාහරණයක්. ඒ නිසා අප පරිසරයට කරන බලවත් හානිය පිළිබඳ පැහැදිලි කරවමින් අවබෝධයක් ලබා දීමයි මෙහි ප්‍රධාන අරමුණ.මේ සඳහා ළමා ලෝකය තුළ රසවින්දනාත්මක හැඟීම් වර්ධනය කරමින්, කලාව හරහා ළමා මනසට මෙය කාවද්දන්න පුළුවන්. මේ සඳහා සෞඛ්‍ය අමාත්‍යාංශයේ වෛද්‍ය ජයසුන්දර බණ්ඩාරගේ මහතාගේ පූර්ණ සහය ලැබෙනවා.ඒ වගේම පාසල් සංවර්ධන සමිති හා පාසල් දරුවන්ගේ මවුපියන්, විදුහල්පතිවරුන් මේ සඳහා විශාල ලෙස සහයෝගය ලබා දෙනවා. ළමා ආරක්ෂණ දෙපාර්තමේන්තුව හා වෛද්‍ය පබා පලිහවඩන මහත්මියවත් ඉතා ගෞරවයෙන් සිහිපත් කළ යුතුයි. සමාජයට සංවේදී ළමාකම අගයන විද්වතුන්ගේ උපදෙස් මෙම වැඩසටහන තුළ දී ලබාදීමට අපි බලාපොරොත්තු වෙනවා.අනිවාර්යෙන්ම පුලුවන්. අපි එදිනෙදා කරන දේවල් වුණත් හාස්‍ය උපදින විදිහට කරන්න පුළුවන්. ගෙදර ගියවිට දරුවන්ට මේ දේවල් මතක් වෙනවා. එවිට තමන් කරන වැරැද්ද දරුවාට පෙනෙනවා. විනෝදාස්වාදය, රසවින්දනය පමණක් නොවෙයි තමන්ට තමන් ගැනම වටහා ගන්න මේ හරහා පුලුවන්කම ලැබෙනවා.පැය 3ක වැඩසටහනකින් උපරිම ප්‍රයෝජනයන් ඔවුන්ට ලද හැකියි. මෙහි මිස්ටර් බීන් කරන ක්‍රියාකාරකම් හී හොඳ නරක කථනය කසුන් පුෂ්පකුමාර මඟින් දරුවන්ට අවබෝධ කර දෙනවා. දැනට අධ්‍යාපන සේවා අමාත්‍යාංශයේ අනුමැතිය සඳහා යොමු කර ඇති මෙම ව්‍යාපෘතිය ඉදිරියේ දී දිවයින පුරා පාසල් මට්ටමින් ද ක්‍රියාත්මක කිරීමට සැලසුම් කොට තිබෙනවා.කලකින් අලුත් දෙයක් කරන්න බැරි වුණානෙ. ඒකට හේතුත් තියෙනවා. මිස්ටර් බීන් එකම නාලිකාවකට කොටුවීමයි ප්‍රධාන හේතුව. එහෙම නැතුව මගේම අනන්‍යතාවයක් හදාගන්න මම දැන් උත්සාහ කරනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=f1410025</link>
    <topic>ඩේසි අක්කගේ ගීතයක් නිසාතබ්ලාවට පෙම් කළා</topic>
    <author>ඉරෝෂිණී දීපිකා ඡායා - තුෂාර ප්‍රනාන්දු</author>
    <content>“සනත් පුතා එන්න. දැන් ඔයා කැමැති ගීතයක් කියන්න.”මුල් ගුරුතුමා එහෙම කියද්දි හත ශ්‍රේණියේ ඉගෙන ගනිමින් සිටිය සනත්, දසතින්ම නැඟෙන අත්පොළසන් හඬ කපාගෙන ඉදිරියට ගියා. පාසලේ කුමන වැඩසටහනක දී වුණත් ඒ සඳහා ගීත ගායනයක් අවශ්‍ය නම් , හැමෝම පිනවීමට ගීයක් ගයන ලෙස ගුරුවරු ආරාධනා කළේ සනත්ටයි.හිතේ කිසිම බියක්, චකිතයක් නැතිව, ඉතාමත්ම මිහිරි ලෙස ගීත ගයන සනත්ගේ ගීයක් අහන්න පාසලේ ළමයි විතරක් නෙමෙයි, ගුරුවරු පවා හිටියේ හරිම කැමැත්තෙන්. ඉදිරියට ගිය සනත් ගීතයක් කිව්වා. ඒත් ඒ ගීතයේ මිහිරට ඔහු ඇල්මක් දැක්වූවා මිසක් වචන ගැන හිතුවේ නෑ. ‘අශෝකා’ චිත්‍රපටයට ධර්මදාස වල්පොළ සමඟ චිත්‍රා සෝමපාල ගයන,“පෙම් සුවඳයි මංගල සිරි දෙයි - ”යන ගීය සනත් ගායනා කළා. හැමෝම කන් අඩි පැලෙන තරමට අත්පුඩි තැලුවා. උත්සව සභාවෙ වැඩ කටයුතු නිමවුණා. මුල් ගුරුතුමා සනත්ට කාර්යාලයට එන ලෙස දන්වා පණිවිඩයක් එවු නිසා, සනත් ඔහු මුණගැසීමට ගියා.“පුතා ඔයා හරිම ලස්සනට අර සිංදුව කිව්වා. හරිම ලස්සනයි. ඔයා ගෙදර ගිහින් අම්මටයි, තාත්තටයි කියන්නකො ඔයා අද කිව්වේ ඔය ගීතය කියලා. ඒ අයගෙන් අහන්න ඒක ලස්සන ද කියලා. හරි දැන් යන්න.”පාසල නිමවුණ බවට සන් කෙරෙන සීනුව නාද වුණා. සනත් මිටෙන් ඇරි කුරුල්ලෙක් වගේ ගෙදරට දිව්වා. පාසලේ දී ගීත ගැයූ හැටි, මුල් ගුරුතුමා කියූ දේ සනත් ගෙදර ගිය ගමන්ම වගේ අම්මත් එක්ක කිව්වා.“මුල් ගුරුතුමා එච්චර ද කිව්වේ? අපෙන් අහන්න කිව්වා විතරද? උඹට ගැහුවේ නැද්ද?” අම්මා ගත් කටට ම ඇහුවා.“ඈ ළමයෝ...උඹ මොනවද ඔය කියලා තියෙන්නේ? ඒ වගේ සිංදු ඉස්කෝලෙදි කියනවද? හනේ හැබෑටම” අම්මා ඔළුවේ අතගහ ගත්තා.“ගීතයේ මිහිර වගේම වචන ගැනත් සැලකිලිමත් වෙන්න ඕනෑ. නැත්නම් ප්‍රශ්නවලට මුහුණ දෙන්න වෙනවා. “තමන් අතින් නොදැන වුණු වරද ගැන සනත්ට තේරුණේ ඒ වෙලාවෙයි.1942 පෙබරවාරි 15 වැනිදා කොළඹට නුදුරු ගොතටුව නමැති ගමේ ඉපදුණු හේරත් මුදියන්සේලාගේ සනත් නන්දසිරි පවුලේ තුන්වැනි දරුවා වුණා. අක්කා, අයියා, නංගි සහ මල්ලි කෙනෙක් සමඟ හැදුණු වැඩුණු ඔහු, ඒ අයත් සමඟ ගත කළේ සුන්දර ළමාවියක්. ඔහුගේ මව ගෘහණියක්. ඇගේ නම දෝන අමලින් කටුගම්පොල. තාත්තා හේරත් මුදියන්සේලාගේ විලියම් පෙරේරා. එයා ගොඩනැගිලි කොන්ත්‍රාත්කරුවකු ලෙස සේවය කළා.බහ තෝරන අවදියේ ඉඳන්ම සනත්ගෙ කණ වැකුණේ සංගීතයයි. තාත්තා ගෙදරට ගෙනත් තිබුණු ග්‍රැමෆෝනයත්, වෑර්ලස් එකත් නිසා සනත්ට ගී මිහිර විඳගන්න හැකියාව ලැබුණා. ඒ කාලෙ මේ දේවල් තිබුණෙ ගොතටුව ගමෙන් ම සනත්ලගෙ ගෙදර විතරයි.“මගේ පියාට ගීත ගයන්න පුළුවන්. වැඩ රාජකාරි අහවරවෙලා ගෙදර එන තාත්තා, හැන්දෑවට ගීත ගායනා කරනවා වගේම ග්‍රැමෆෝනයත් වාදනය කරනවා. මේ නිසා පුංචි සන්ධියේ ඉඳන්ම මගේ කණ වැකුණේ සංගීතයයි. අපේ පවුලෙ මට විතරක් නෙමෙයි ,අක්කටත් ,මල්ලිටත් සිංදු කියන්න පුළුවන්. අපේ ගෙදර ඇහුවෙ සිංහල ගී විතරක් නෙමෙයි. දෙමළ, හින්දි ගීත වගේ ම පිරිත් තැටිත් වාදනය කෙරුණා.මගේ ජීවිතයේ මං මුලින් ම ගීතයක් ගායනා කළේ අවුරුදු පහේදී. ඒ මගේ අක්කත් එක්කයි. ඒ කාලෙ සාලමුල්ල ප්‍රදේශයේ හිටිය අපේ ඥාතියෙක්ගෙ විවාහ මංගල්‍යයට පිළිගැනීමේ ගීතය ගැයුවේ මමයි,අක්කයි. ඒක තමයි මගේ මුල්ම ගැයුම.”සනත් මුලින්ම ගියේ ගමේ පාසල වුණ ගොතටුව මහා විදුහලටයි. උදේට එම පාසලට ගිහින් සිංහල මාධ්‍යයෙන් ඉගෙන ගන්න ඔහු, හවසට ශාන්ත මැතිව්ස් විද්‍යාලයට ගිහින් ඉංග්‍රීසි මාධ්‍යයෙන් ඉගෙන ගත්තා. ඒ නිසා භාෂා දෙකෙන් ම ජ්‍යෙෂ්ඨ විභාගය කරලා සමත් වෙන්න ඔහුට හැකිවුණා. ජ්‍යෙෂ්ඨය සමත්වුණ සනත් සිංහලෙන් උසස් පෙළ හදාරන්න කොළඹ මහාබෝධි විද්‍යාලයට ගියා. ස්ටැෆර්ඩ් විද්‍යාලයට ගිහින් ඉංග්‍රීසියෙන් උ.පෙළ හැදෑරුවා.“අපි පාසල් යන කාලේ සංගීතය විෂයක් විදිහට තිබුණේ නෑ. එකම ගුරුවරයා හැම විෂයයක්ම ඉගැන්නුවා. අපේ පාසලේ හිටියා සෝමතිලක දයාරත්න කියලා ගුරුමහත්මයෙක්. එතුමා සංගීතය පිළිබඳ තරමක් දැනුවත් කෙනෙක්.මගේ සෞන්දර්යාත්මක බව, රස මනස අවදි වුණේ එතුමා නිසයි. එතුමා මාව ගුවන්විදුලියේ ‘ළමා මණ්ඩපයට’ සම්බන්ධ කළා. මාව නන්දා ජයමාන්න මහත්මියට හඳුන්වා දුන්නේ මගේ මේ ගුරුතුමයි. මං ගමේ පාසලෙන් රසවතෙක් වුණා. අනෙක් පාසල්වලින් මං ඉගෙන ගත්තා විතරයි.සංගීත ගුරුවරු නොසිටි බැවින් සනත්ට උ.පෙළ දක්වාම පාසලෙන් සංගීතය ඉගෙන ගැනීමට හැකිවුණේ නෑ. එහෙත් සෝමතිලක ගුරුතුමාට සංගීත දැනුම තිබූ නිසා පළමුවරට ඔහුගෙන් සංගීතය ගැන දැනුවත් වෙන්න හැකිවුණා. ඔහුගෙන් සංගීතයේ අත්පොත් තබන සනත්, දිනක් ගුවන්විදුලියට සවන් දීගෙන සිටින විට රුක්මණී දේවිය ගයන ‘සැප නෑ අහෝ මේ ලෝකයේ’ ගීතය අහන්න ලැබුණා.“ඒ ගීතයෙ තබ්ලා හඬට මගේ හිත ගියේ මාත් නොදැනුවත්වයි. මං මගේ ගුරුතුමාට ඒ බව කිව්වා. මට තබ්ලා වාදනය ඉගෙන ගන්න ඕන බවත් පැවසුවා. ඒ අනුව වැල්ලවත්තේ ‘සංගීත භවාන්’ සංගීත ආශ්‍රමයේ දක්ෂ තබ්ලා වාද්‍ය ශිල්පියකු වූ මහේෂ් සින්නයියා මහත්මයාගෙන් ටික කලක් සංගීතය හැදෑරීමට හැකියාව ලැබුණා.එතුමා තබ්ලා වාදනය ඉගැන්වීම අත්හැරීමෙන් පසු භාරතයේ සිට පැමිණි තබ්ලා වාදනය ඉගැන් වූ ඩී. ආර්. පීරිස් සංගීතවේදියාගෙන් තබ්ලා වාදනය හැදෑරීමට අවකාශ ලැබුණා. මං එතුමාගේ පළමු ගෝලයා වුණා.”1958 වසරේදී උ.පෙළ සමත් වූ සනත් පුවත්පතක් බලමින් සිටින අතරවාරයේ දී එක්තරා දැන්වීමක් කෙරෙහි අවධානය යොමු වුණා. ඒකෙන් කියලා තිබුණෙ රජයේ සංගීත විද්‍යාලයට සිසුන් බඳවා ගන්නා බවයි. ඒ අනුව අයදුම්පතක් දමන ඔහු, එම විද්‍යාලයේ අධ්‍යාපනය ලැබීම සඳහා තේරීපත්වුණා.“මගෙ බැච් එකේ සිසුන් මාත් එක්ක 75ක් හිටියා. ගාය‍නයෙන් තමයි මං ‍මේ හැමටම ඉදිරියෙන් හිටියෙ. ඔය කාලෙදි සිරිමාවෝ මැතිනියගෙ උත්සවයක් අරලියගහ මන්දිරයේ තිබුණා.ඒකට සරස්වතී ගීතය ගායනා කරන්න මේ විද්‍යාලයට පැවරී තිබුණා. ලයනල් එදිරිසිංහ මහත්මයා අපට ඒක පුරුදු කරන්න වෙනත් ගුරුවරයකුට පැවරුවා. ඔහු ගායනයෙන් පළමුවැනියා වන මාව ඒකට ගන්නෙ නැතිව ඉතිරි 74ම පුරුදු කරලා උත්සවයට එක්කගෙන ගියා. එදා පන්තියෙ ඉතිරිවෙලා හිටියේමං විතරයි.“මොකද ළමයෝ උත්සවයට ගියේ නැද්ද?”ලයනල් එදිරිසිංහ මහත්මයා ඇවිත් තනිවම සිටින සනත්ගෙන් ඇහුවා.“මට ඉන්න කියලා ඉතිරි හැමෝම එක්කගෙන ගියා.” ලයනල් එදිරිසිංහ මහත්මයට ඔහු කිව්වා. කෙසේ වුවත් පසුකාලීනව සනත් රජයේ සංගීත විද්‍යාලයේ පීඨාධිපති වනවිට, තමා යටතේ එම ගුරුවරයාට සේවය කරන්න සිදුවීමනම් දෛවෝපගත සිදුවීමක්.යම් යම් හිත රිදවීම් සිදුවූවත් සනත් අවුරුද්දක් පමණ රජයේ සංගීත විද්‍යාලයෙන් අධ්‍යාපනය ලැබුවා. ඒත් වැඩිදුර අධ්‍යාපනය සඳහා ඉන්දියාවේ යා යුතු යැයි සිතූ ඔහු 1959 සැප්තැම්බර් මාසයේ දී භාත්ඛණ්ඩ විශ්වවිද්‍යාලය බලා පිටත්වුණා. ඔහු සමඟ සී. ද සේරම් සහ ලෙස්ලි ද සොයිසා කියන අයත් ඉගෙනුම සඳහා එහි ගියා.එහිදී ගායනයත්, තබ්ලා වාදනයත් ඔහු ප්‍රගුණ කළා. භාත්ඛණ්ඩ විශ්වවිද්‍යාලයේ එවකට කතක් අංශයේ ප්‍රධානියා වුණ මහාචාර්ය ජිනදාස වික්‍රමසිංහ මහතා උස්තාද් අහමඩ් ජාන් තිරක්වා ගුරු දේවයන්ගෙන් තබ්ලා වාදනය හැදෑරීම සඳහා සනත්ව කැටුව ගියා.විශාරද උපාධිය වෙනුවෙන් එකවර ගායන ,වාදන දෙකම කරන පිරිස අඩු වුවත්, සංගිතය වෙනුවෙන් මුළු දිවියම වෙන් කර තිබූ සනත්ට, ඒ දෙකම එකවර කිරීම අපහසු වුණේ නෑ. පණ්ඩිත් රවී ශංකර් මිශ්‍රා, පණ්ඩිත් ජී. එන්. නාටු, උස්තාද් රහිම්මුඩීන්, ඛාන් ඩාගර්, උස්තාද් මොක්ෂුද් අල්ගුරු දේවයන්ගෙන් පරක් තෙරක් නොපෙනෙන සංගීතය නමැති මහ සමුදුර තරණය කෙරුමට වීර්ය ගත් සනත්, අවුරුදු හයක් එහි රැඳෙමින් විශාරද උපාධිය ලැබුවා. 1965 දී ශ්‍රී ලංකාවට නැවත පැමිණියා.“ඉන්දියාවේදී හැම සිංහල ළමයෙක් ම එකට හිටියේ. එහෙදි අපේ ළමයි දහදෙනෙක් විතර හිටියා. ඔවුන් අතරින් ගෑනු ළමයි දෙන්නයි හිටියෙ. ඉන්දියාවේ කොල්ලො කෙල්ලො අපත් සමඟ හරි ම ඊර්ෂ්‍යාවෙන් තමයි ඉන්නෙ. අප මුණගැහුණහම ඇඟේ හැප්පීගෙන යනවා.චණ්ඩිකම් කරන්න ආවා. කල්ලි ගැහිලා අප ගැන කතා වෙනවා. අපට චණ්ඩිකම් කරන්න ආව ඉන්දියානුවන් පළමු වතාවට මට්ටු කළේ මං තමයි. ඒ අයගෙ ඊර්ෂ්‍යාව නැති කළේ මමයි. එදා මං ඒ අයට යම්කිසි විදිහකින් පාඩමක් ඉගැන්නුවා. ඒ නිසා අදටත් අපේ අයට බය නැතිව එහෙ යන්න හැකිව තිබෙනවා.”ශ්‍රී ලංකාවට පැමිණි සනත් ගුවන්විදුලිය සරල ගී පරීක්ෂණයට ඉදිරිපත් වුණා. ළමා මණ්ඩපයට පැමිණි නිසා ඔහුට ගුවන්විදුලිය කියන්නෙ හරිම හුරු පුරුදු තැනක්. මේ පරීක්ෂණයෙන් විශිෂ්ට ශ්‍රේණියෙ සරල ගී ගායකයෙක් බවට ඔහු තේරීපත්වුණා. ඒත් සමඟම ශාස්ත්‍රීය ගී සහ තබ්ලා වාදනය වෙනුවෙන් විශිෂ්ට ශ්‍රේණියක් ලැබුණා. ඒ අනුව ඔහු විශිෂ්ට ශ්‍රේණි තුනක් සහිත ශිල්පියෙක් වුණා.සනත් ගුවන්විදුලියට මුලින්ම ගීයක් ගායනා කරලා තිබුණෙ ළමා මණ්ඩපය වැඩසටහනටයි. “මාලාගන්ධ විලේපන ධාරා” කියන ඒ ගීය ලිව්වේ ගමේ පාසලේ එවකට ඉහළ පන්තියක හිටිය අක්කා කෙනෙක්.ඒකත් ශාස්ත්‍රීය ගීතයක්. ඒ වගේ ම සංගීතවේදී ඩන්ස්ටන් ද සිල්වාගේ ‘නවදැලි හේනේ’ ගීත නාටකයේත් ඔහු ගීත ගයා තිබුණා. ඒ ගීත රචනා කර තිබුණෙ පණ්ඩිත් විමල් අබේසුන්දර‍යන්. එහෙත් ඔහු මුල්ම සරල ගී වැඩසටහන සඳහා ගැයුවෙ ඇවිළුණු ගිනිදැල්, මහද පෙම්විලේ සහ මල්කාන්ති පීරිස් සමඟ ගයන මිහිරාවි ගීතයයි.ඔය අතරෙ ‘මාර පරාජය’ වේදිකා නාට්‍යය පසුබිම් ගායනය සඳහා ළමා පිටියෙ ගායිකාවෝ පුරුදු කිරීමේ කාර්යයත් සනත්ට පැවරුණා. ඒ පිරිවරේ මල්කාන්ති පීරිස් නමැති සුන්දර තරුණියක් හිටියා. වෙසක් දවසෙ මාර පරාජය වේදිකාගත වෙනකොට මේ දෙන්නා හොඳ හිතවතුන් වෙලා හිටියේ.මේ අතර 1966 සැප්තැම්බරයේ දී අම්පාර දිස්ත්‍රික්කයේ උහන මහ විදුහලේ සංගීත උපදේශක තනතුරක් ඔහුට ලැබුණා. 1969 දෙසැම්බර් වන තෙක් එහි සේවය කළ ඔහු, ගුවන්විදුලි වැඩසටහන් සඳහා නිතර නිතර කොළඹට ආවා.බොහෝ වැඩසටහන්වල යුග ගී ගායනයට ඔහු තෝරා ගත්තේ මල්කාන්තිවයි. ඇය ළමා මණ්ඩපය හරහා ගායන ලොවට පැමිණි ඒ ශ්‍රේණියේ ගුවන්විදුලි සරල ගී ශිල්පිනියක්.රඟපෑම, වේදිකා නාට්‍ය ගී ගැයීම වගේම ගුවන්විදුලි නාට්‍ය විශිෂ්ට ශ්‍රේණියේ ශිල්පිනියක් ලෙසත් ඇය දක්ෂතා දක්වා තිබුණා. දෙදෙනාම ගුවන්විදුලියේ දී වැඩසටහන් විවේකයක් ලැබුණු විට කැන්ටිමට ගොස් එකට කෑම කෑමට, ‍තේ කෝප්පය දෙකට බෙදාගෙන බොන තරමටම හිතවතුන් බවට පත්වුණේ ඔය අතරෙදියි.මේ කාලෙදිම ආපසු සනත්ට කොළොම්පුරේ වෙතට එන්න අවස්ථාවක් ලැබුණා. ඒ රජයේ සංගීත විද්‍යාලයේ කථිකාචාර්ය ධුරයක් හිමිවුණු නිසයි.කෙසේ හෝ මල්කාන්ති පීරිස් සමඟ ඇතිවුණු ළෙන්ගතු සිත ආදරය දක්වා මෝරායාමේ ප්‍රතිඵලයක් ලෙස, 1971 දෙසැම්බර් 18 වැනිදා විවාහ වන ඔවුන්, නුගේගොඩ ප්‍රදේශයේ පදිංචි වුණා. මේ වනවිට ඔවුන් පිළිබඳ ජනතාව අතර නමක් හැදිලයි තිබුණේ.“මේ කාලෙදි අපි සන්දර්ශනවලට යනවා නම් ඩේසි අක්කත් (රුක්මණී දේවි) අපේ වාහනෙන් අපිත් එක්ක එකට යන්න ආවා. ඔය වගේ යන අතරතුරදි තබ්ලා වාදනයට හිත ගියේ ‘සැප නෑ’ කියන ගීතය ඇසීමෙන් බවත් මං ඇයට කියලා තිබුණා. එක දවසක් මාතර උයන්වත්තෙ ප්‍රසංගයකට යන්න අපට ආරාධනා ලැබුණා. ඒත් ඩේසි අක්කට යන්න ආරාධනා කරලා තිබුණෙ අපට යන්න තිබුණු දාට කලින් දවසෙයි.එඩී ජයමාන්නත් සමඟ කාර් එකකින් එම ප්‍රසංගයට ගිය ඩේසි අක්කා, ආපසු එනකොට අනතුරකට ලක්වෙලා මියගිය බව අපට ආරංචි වුණා. ඒ කාලෙ තිබුණේ රජයේ ගුවන්විදුලිය විතරයි. මං ඒ ගැන හරියටම දැනගන්න රේඩියෝව දැම්මා. ඒ වෙලාවෙ ගුවන්විදුලියෙ වාදනය වෙමින් තිබුණෙ ‘සැප නෑ අහෝ’ කියන ගීතයයි. ඒ මොහොතෙ අප දෙදෙනාටම දැනුනෙ පුදුමාකාර දුකක්.”1974 පෙබරවාරි 14 වැනිදා වෙනකොට මේ දෙපළ දියණියකගේ මවුපියන් බවට පත්වෙලයි හිටියේ. දුව ලැබුණට පස්සෙ එයාට නමදාන්න දීලා තිබුණෙ ‘අ, නි’ කියන අකුරුයි. ඒ බව සනත් කරු අයියට (කරුණාරත්න අබේසේකර) කිව්වා. කරු අයියා අහපු ගමන් ම අපි එහෙනම් ‘නිශාමනී අනුරාධා’ කියලා නම් තියමු කිව්වා.දෙනියායෙ සංදර්ශනයක් බාරගෙන තිබුණු නිසා ඇය ඉපදිලා දවස් දෙක තුනකින් සනත්ට එහෙ යන්න සිදුවුණා. අකමැත්තෙන් වුණත් ඒකට සහභාගි වෙන්න වුණේ, ඒ සංදර්ශනය කලින් බාරගෙන තිබුණු නිසයි.“මං ඒ ප්‍රසංගයට ගියෙ තනියෙන්. ඔය යන අතරෙදි ගාල්ල හරියෙදි වගේ මට ‘දු අනුරාධා ...දූ අනුරාධා...’ කියලා ගැයුණා. මං කොළඹ ආවට පස්සෙ බුද්ධදාස ගලප්පත්තිට කිව්වා ‘මට දුව ගැන සිංදුවක් ලියලා ඕනෑ. ඒකෙ මුල කොටස නම් හරි’ කියලා. ගීතයේ අග කොටසට ජීවිතේ තියෙනකම්ම පිය රජු ලෙස කිරුළ දරාගෙන ඉන්නවා කියලත් ලියන්න කිව්වා. ඒ අනුව දූ අනුරාධා ගීතය ලියැවුණා. එදා දු අනුරාධා කියලා මං ගැයු ගීතය අද දුවත් ගයනවා.”1974 දී රජයේ සංගීත විද්‍යාලය කැලණිය විශ්වවිද්‍යාලයට අනුබද්ධ ආයතනයක් කළ විට එහි කථිකාචාර්යවරයකු වීමට සනත්ට හැකි වුණා. 1984 දී සෞන්දර්ය අධ්‍යයන ආයතනයේ සංගීත අංශයේ අංශ ප්‍රධානියා බවට පත්වුණෙත් ඔහුයි.1990 දී සංගීත් නිපුන් උපාධිය ලබා ගැනීම සඳහා ඔහු ඉන්දියාවේ භාත්ඛණ්ඩ විශ්වවිද්‍යාලයට ඇතුළත් වුණා. වරින්වර විභාග කටයුතු සඳහා ඉන්දියාවට ගිය සනත්, ඒ අතරතරේදී පණ්ඩිත් ගනේෂ් ප්‍රසාද් මිශ්‍රා ගුරුදේවයන්ගෙන් ඉගෙන ගැනීමටත් අමතක කළේ නෑ. 1994 දී සංගීත් නිපුන් උපාධි ලද සනත් ,ප්‍රථම වතාවට ගායනය පිළිබඳ සංගීත් නිපුන් උපාධි ලැබු ශ්‍රී ලාංකිකයා බවට පත්වුණා. ‍මේ වනවිට වාදනය සම්බන්ධයෙන් මේ උපාධිය ලැබුවන් සිටියත්, ගායනය සම්බන්ධයෙන් එම උපාධිය සමත් වූ ප්‍රථම ශ්‍රී ලාංකිකයා වීම ඔහු ලද භාග්‍යයක්.2005 වසරේදී සෞන්දර්ය අධ්‍යයන ආයතනය, සෞන්දර්ය කලා විශ්වවිද්‍යාලය බවට පත්වනවිට එහි පීඨාධිපතිවරයා බවට පත්වීමට වරම් ලැබුණෙත් ඔහුටයි. පරිපාලන කටයුතු අධික වූව ද කාර්යබහුල දිවිය පිළිබඳ නොතැකූ ඔහු, සුවහසක් විද්‍යාර්ථින්ගේ ඥාන ප්‍රදීපය දල්වනු පිණිස ඉගැන්වීම් කටයුතුවලත් නිරත වුණා.පර්යේෂණ කටයුතු ‍වගේ ම පොතපත ලිවීමටත් මඟපාදා ගත්තා. කථිකාචාර්යවරයකු ලෙස සේවයට බැඳුණු ඔහු, ජ්‍යෙෂ්ඨ කථිකාචාර්ය, මහාචාර්ය ආදී උසස්වීම් ලැබුවා. 2008 ව‍සරේ දී සෞන්දර්ය කලා විශ්වවිද්‍යාලයෙන් බිහිවූ පළමු මහාචාර්යවරයා වුණෙත් සංගීත් නිපුන් සනත් නන්දසිරි මහතායි.සරසවි, ජනාධිපති, කලාසූරි, වීරවිදාන, විශ්වවිද්‍යාල හා විවිධ ආයතන, සංවිධාන මඟින් මොහු ලබා ඇති සම්මාන ප්‍රමාණය අප්‍රමාණයි.භාරතයේ ශිල්පීන්ට පවා ගී තනු නිර්මාණය කළ මහැඳුරු සනත් නන්දසිරි, භාත්ඛණ්ඩයේ සිටියදී හැම උත්සවයකට ම තම ශිල්ප ඥානයෙන් දායකත්වය සැපයුවා. අද වනවිට සිය ‘ගාන්ධාරී’ ශිල්ප ආශ්‍රමය මඟින් මෙරට දුවා දරුවන්ට සිය දියණිය ද සමඟින් එක්ව සංගීත ඥානය ලැබ දීමට කටයුතු කරනවා.“අද වෙනකොට මට විද්‍යුත් මාධ්‍යවලින් ලැබෙන සහයෝගය අඩුයි. ඒකට හේතුව සංගීතය ඉගෙන ගත් වරදද? මහාචාර්යවරයකු වීමේ වරදද? ගෝලබාලයන් දහස් ගණනක් හදපු වරදද? කියන්න මං දන්නෙ නෑ. ඒ ගැන මට තියෙන්නෙ කනගාටුවක්.අප ගැන කතා කරන්න ඕනෙ ජීවත්වෙලා හිටිද්දියි. කලාකරුවෙක් හෝ වෙන යම් කෙනෙකු හෝ මිය ගියාට පස්සෙ වෙස්සන්තර කාව්‍ය කියවලා වැඩක් නෑ. මං කලා ක්ෂේත්‍රයට ආව මුල් කාලයේ විවිධ අයගෙන් අකුල් හෙලීම් සිදුවුණා. ඒත් මං ස්ථිර අධිෂ්ඨානයෙන් යුතුව මගේ ගමන කලාව වෙනුවෙන් ආවා. මං කළ මෙහෙවර ගැන මගේ හිතේ තිබෙන්නේ අප්‍රමාණ සතුටක්.”</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>02</day>
    </date>
    <link>http://www.dinamina.lk/2014/10/02/_art.asp?fn=f1410026</link>
    <topic>1936 දී ‘මහත්වරුන්ගේ ගිවිසුමක්’ නිසා හලාවත පුටුව හිස් වේ</topic>
    <author>- බන්ධුල ආර්.ගුලවත්ත</author>
    <content>1978 ක්‍රියාත්මක වූ ආණ්ඩු ක්‍රම ව්‍යවස්ථාවට සමගාමීව ආරම්භ වූ සමානුපාතික ඡන්ද ක්‍රමය නිසා අද මැතිවරණ ක්‍රියාවලිය ඉතා පහත් මට්ටමකට වැටී ඇත.එහෙත් දෙවැනි රාජ්‍ය මන්ත්‍රණ සභා අවධියේදී ක්‍රියාත්මක වූ “මහත්වරුන්ගේ ගිවිසුමක්” හේතු කොටගෙන මැතිවරණයෙන් ජයග්‍රහණය කළ අපේක්ෂකයා දිවුරුම් නොදීමේ සිද්ධියක් ගැන හලාවත ආසනයෙන් වාර්තා විණි.දෙවැනි රාජ්‍ය මන්ත්‍රණ සභාවේ අංක 41 හලාවත ඡන්ද කොට්ඨාසයට ජී. සී. ඇස්. කොරයා (සර් .ක්ලෝඩ් කොරයා) නිතරගයෙන් පත්විය. ඉතා සුළු කලකින් සර් ක්ලෝඩ් කොරෙයා එක්සත් රාජධානියේ ලංකා තානාපතිවරයා වශයෙන් පත්ව ගියේය.හලාවතට අතුරු මැතිවරණයක් පැවැත්වීමට සැලසුම් කෙරිණි. හලාවත සඳහා (හිටපු කථානායක) සර් ඇල්බට් පීරිස් සහ සී. ඒ. අබේරත්න මුදලිතුමාත් ඉදිරිපත් වූහ. මේ දෙදෙනා ඉතා කුළුපග, ඉතාමත් අවංක මිතුරන් දෙදෙනකු විය.නාමයෝජනා පත්‍ර භාර දුන් මේ දෙදෙනා, තරග නොකරන, ඡන්ද ගැනීමේ ක්‍රියාවන්හි නොයෙදෙන “මහත්වරුන්ගේ ගිවිසුමක්” එක් සුහද කතාවක දී වාචිකව ඇතිකර ගත්හ.මැතිවරණයට දින කිහිපයකට පෙර ඉල්ලා අස්වන බැව් දෙදෙනාම ප්‍රකාශ දෙකක් නිකුත් කර බෙදා හැරියහ. 1947 ජනවාරි 18 වැනිදා හලාවත අසුන සඳහා අතුරු මැතිවරණය පැවැත්විණි. දෙදෙනාම කිසිදු ඡන්ද ව්‍යාපාරයක් ක්‍රියාත්මක කළේ නැත. එහෙත් හිතවත් පාක්ෂිකයන් දෙදෙනාටම ඉතා සුළු ඡන්ද ප්‍රමාණයක් ලබා දී තිබුණි.ඇල්බට් ඇෆ්. පීරිස් - 351 සී. ඒ. අබේරත්න මුදලි - 216 වැඩි ඡන්ද - 135කුරුණෑගල දිස්ත්‍රික් ඡන්ද නිලධාරියා ප්‍රතිඵල ද ප්‍රකාශයට පත් කළේ නීතිමය විධිවිධාන ප්‍රකාරව ය. එහෙත් “මහත්වරුන්ගේ ගිවිසුම” දෙදෙනාවම ආරක්ෂා කළහ. මහත්මා ගතිය ඉස්මතු කළහ.සමහර පටු මානසිකත්වයක් සහිත පාක්ෂික හිතවත්හු ද ,දේශපාලන බලධරයෝ ද හලාවත අසුන සඳහා දිවුරුම් දෙන්න යැයි ඇල්බට් ඇෆ්. පීරිස් මහතාට ඇවිටිලි කළහ. එහෙත් ඒ මහතා දිවුරුම් දුන්නේ නැත.දෙවැනි රාජ්‍ය මන්ත්‍රණ සභාව විසුරුවා හරින තෙක්ම හලාවත ආසනය හිස්ව පැවතුණි.අද තත්ත්වය කෙසේ වේවිද?</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410031_2</link>
    <topic>බන්ධනාගාරයට එන නවීන රැඳවියා</topic>
    <author>දිස්නා කුමාරි අල්විස්</author>
    <content>බන්ධනාගාර තුළට රැගෙන එන නීති විරෝධී ද්‍රව්‍ය අත්තඩංගුවට ගැනීම සඳහා නවීන උපකරණ මිලදී ගැනීමට බන්ධනාගාර දෙපාර්තමෙන්තුව කටයුතු කරයි.ඇමරිකාවේ කැලිෆෝනියා ආරක්ෂක උපකරණ කර්මාන්තශාලාවේ මෙම උපකරණ නිෂ්පාදනය කරයි.උපකරණ පරීක්ෂා කිරීමට බන්ධනාගාර උසස් නිලධාරින් කිහිපදෙනෙකු පසුගියදා දිවයිනෙන් පිටත්ව ගොස් ඇත.මෙම නවීන උපකරණ මඟින් පාර්සල් තුළ බහා ගෙන එනු ලබන මත්ද්‍රව්‍ය, ජංගම දුරකථන මෙන්ම නොයෙක් තහනම් ද්‍රව්‍ය තිබේ දැයි ස්කෑන් පරීක්ෂාවක් මඟින් පරීක්ෂාවට ලක්කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410031_1</link>
    <topic>2025 දී 21%ක් වැඩිහිටි වේ</topic>
    <author>බිනාලි රාජපක්ෂ</author>
    <content>වසර 2025 වනවිට මෙරට ජනගහනයෙන් 21%ක් වැඩිහිටි ජනගහනය බවට පත්වන්නේ යැයි සෞඛ්‍ය අමාත්‍යංශය පවසයි.එසේ වනවිට ඔවුනට අවශ්‍ය සෞඛ්‍ය පහසුකම්ද ඉහළ නැංවීමට පියවර ගෙන ඇතැයි විශේෂඥ වෛද්‍ය ශිරෝමි මඩුවගේ මහත්මිය පැවසුවාය.මේ වනවිට ප්‍රධාන රෝහල් 11ක් වැඩිහිටි වාට්ටු ස්ථාපිත කර ඇති බවත් රජයෙන් ලැබෙන ප්‍රතිපාදන මත රටපුරා රෝහල්වලද මෙය ව්‍යාප්ත කරමින් ඔවුනට අවශ්‍ය පහසුකම් උපරිමයෙන් ලබාදෙන බවත් ඇය වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410031</link>
    <topic> දැනටම කෝටි 11ක් පිරිනමා අවසන්</topic>
    <author>බුද්ධිකා ඉඹුලාන</author>
    <content>යුද්ධයෙන් පීඩාවට පත් උතුරේ ජනතාව වෙනුවෙන් වන්දි සහන පිරිනැමීමට මෙම වසර (2014) සඳහා රුපියල් කෝටි 30ක් වෙන් කර ඇත. මෙම මුදලින් මේ වන විට රුපියල් කෝටි 10.9ක් වන්දි සහන වශයෙන් ගෙවා ඇතැයි පුනරුත්ථාපන අධිකාරිය කියයි.මෙම වන්දි සහන ප්‍රදානයේ තවත් පියවරක් ලෙස යුද්ධයෙන් පීඩාවට පත් පවුල් 1500කට රුපියල් කෝටි 12.5ක මුදලක් පිරිනැමීම ජනාධිපති මහින්ද රාජපක්ෂ මහතාගේ ප්‍රධානත්වයෙන් මෙම 12දා උදේ 10.00ට කිලිනොච්චි ඉරණමඩු ‘නෙළුම් පියස’ ශාලාවේ දී පැවැත්වෙයි.පුනරුත්ථාපන හා බන්ධනාගාර ප්‍රතිසංස්කරණ ඇමැති චන්ද්‍රසිරි ගජධීර මහතාගේ අධීක්ෂණය යටතේ සිදු කෙරෙන මෙම වන්දි ප්‍රදානය යටතේ යුද්ධය නිසා ස්වාමිපුරුෂයන් අහිමිවූවන්ට, යුද්ධය නිසා තුවාල පීඩා සිදු වූ අයට, දේපළ හානි සිදු වූ අයට, දේපළ හානි සිදුවූ විහාර ඇතුළු පූජණීය ස්ථානවලටද මෙම වන්දි ආධාර ලබාදෙනු ලබයි. මෙසේ සහන ලබාදීමේ නිර්දේශ ලබාදෙනු ලබන්නේ දිසාපතිවරුන්, ප්‍රාදේශීය ලේකම්වරුන් හා අදාළ දෙපාර්තමේන්තු ප්‍රධානීන් විසිනි.යුද්ධය නිසා දේපළ හානි සිදුවූ පූජණීය ස්ථානවලට වන්දි ප්‍රදානය යටතේ පූජණීය ස්ථාන 100ක් ප්‍රතිසංස්කරණයටද මෙම 11දා ජනාධිපතිතුමන්ගේ සුරතින් ආධාර මුදල් ලබාදෙන බව පුනරුත්ථාපන අධිකාරියේ සභාපති ඊ.ඒ. සමරසිංහ මහතා පවසයි. මෙම වසර අවසන්වීමට ප්‍රථම ඉතිරි රුපියල් මිලියන 76ක මුදලද වන්දි සහන ප්‍රදාන ලෙස යුද්ධයෙන් පීඩාවට පත් උතුරේ ජනතාව වෙත ලබාදෙනු ඇතැයිද සමරසිංහ මහතා කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410032</link>
    <topic>ඩෙල්ෆ් දූපත සංචාරක කලාපයක් කෙරේ</topic>
    <author>නුවන් කොඩිකාර</author>
    <content>ඩෙල්ෆ් දූපත සංචාරක කලාපයක් ලෙස ප්‍රවර්ධනය කිරීමට රජයේ අවධාණය යොමුව තිබේ. ඒ අනුව ඩෙල්ෆ් දූපතේ පිහිටි ආකර්ෂණිය ස්ථාන සංවර්ධනය කර සංචාරක ඒ වෙත ගෙන්වා ගැනීමේ වැඩපිළිවළක් සකස් කරන බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය. විශේෂයෙන්ම අශ්වයන් ගහණ ප්‍රදේශ හා පෞරාණික ස්ථාන නැරඹීමට අවශ්‍ය පහසුකම් සැපයීම මෙන්ම සංචාරකයින්ට නවාතැන් පහසුකම් සැලසීමට ප්‍රධාන පෙළේ හෝටල් කිහිපයක් ඉදිකිරීමටත් සැලසුම් සකස් කර ඇතැයිද ඒ මහතා ප්‍රකාශ කෙළේය.පසුගියදා යාපන දිස්ත්‍රික්කයේ කළ සංචාරයෙන් අනතුරුව මාධ්‍ය වෙත අදහස් දක්වමින් ඇමැතිවරයා එසේ කියා සිටියේය.යාපන අර්ධද්වීපය පිහිටි ඩෙල්ෆ් දූපත වර්ග කිලෝමීටර් 48 කින් හා පවුල් 1500 කින් සමන්විත බවත් සංචාරක කලාපයක් ලෙස දියුණු කිරීමත් සමඟ එම දූපතේ ජීවත් වන ජනතාවගේ ආර්ථිකය දියුණු කිරීමට හැකිවනු ඇති බවත් අබේවර්ධන මහතා කිවේය. ඇමැතිවරයා මෙසේද පැවැසීය.තිස් වසරක් පුරා පැවැති ත්‍රස්තවාදය හේතුවෙන් දකුණේ ජනතාවට උතුරු පළාතේ සංචාරය කිරීමට අවස්ථාව ලැබුනේ නැහැ. එම නිසා එම පළාත්වල පිහිටි බොහෝමයක් පෞරාණික ස්ථාන අභාවයට ගොස් තිබුණා. එම සියලු ස්ථාන යළිත් සංරක්ෂණය කර දෙස් විදෙස් සංචාරකයින්ට නරඹන්න අවස්ථාව ලබාදෙන්න අප තීරණය කලා. ජනාධිපතිතුමාගේ උපදෙස් මත මා නිලධාරීන් සමඟ පැමිණ මේ ප්‍රදේශයේ සංචාරයක යෙදුනේ. මාලදිවයිනටත් වඩා ඉහළ ආකර්ෂණයක් දිනාගත හැකි ස්ථාන බොහෝමයක් මෙම දූපතේ තිබෙනවා. මේ ප්‍රදේශ දියුණු කරන්න මධ්‍යම රජයෙන් සිදුකරන වැඩ කොටස සාර්ථක කරගන්න පළාත් සභාවේ සහයත් ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410033</link>
    <topic>ශ්‍රී ලංකාවේ උද්ධමනය 4.2% දක්වා පහතට</topic>
    <author>මහින්ද අලුත්ගෙදර</author>
    <content>කලාපීය වශයෙන් ලෝකයේ අනෙකුත් රටවලට සාපේක්ෂාව කැපී පෙනෙන ආර්ථික වර්ධනයක් ලබා තිබෙන ශ්‍රී ලංකාවේ උද්ධමනය 4.2% දක්වා පහළ ගොස් තිබෙන බව ශ්‍රී ලංකා මහ බැංකුව පවසයි. ජනලේඛන හා සංඛ්‍යාලේඛන දෙපාර්තමේන්තුව විසින් ගණනය කරනු ලබන කොළඹ පාරිභෝගිකයන්ගේ මිල දර්ශකයේ (කො.පා.මි.ද.) (2006/07=100) විචලනය මඟින් මනිනු ලබන උද්ධමනය, වාර්ෂික සාමාන්‍ය පදනම මත අඛණ්ඩව පහත වැටෙමින් තිබෙන අතර එය මේ වසරේ අගෝස්තු මාසයේ පැවති සියයට 4.5 ට සාපෙක්ෂව සැප්තැම්බර් මාසයේ දී සියයට 4.2 දක්වා තවදුරටත් පහත වැටී තිබෙන බව ශ්‍රී ලංකා මහ බැංකුවේ සංඛ්‍යාන දෙපාර්තමේන්තුව සඳහන් කරයි.පසුගිය සැප්තැම්බර් මාසයේ දී ලක්ෂ්‍යමය පදනම මත උද්ධමනය පූර්ව මාසයේ පැවති සියයට 3.5හි නොවෙනස්ව පැවතිණි. 2014 සැප්තැම්බර් මාසයේ දී කොළඹ පාරිභෝගික මිල දර්ශකයෙහි වූ සියයට 0.2ක මාසික පහත වැටීම සඳහා ආහාර හා මධ්‍යසාර නොවන පාන වර්ග අයත් උප කාණ්ඩයේ අයිතමයන්ගේ මිල ගණන් පහළයාම ප්‍රධාන වශෙයන් හේතු විය. ආහාර කාණ්ඩය තුළ එළවළු වර්ග බොහොමයක, කරවල, බිත්තර, අමුමිරිස්, අර්තාපල්, රතු ළූනු, ලොකු ළූනු සහ ඇතැම් මත්ස්‍ය වර්ගවල සාමාන්‍ය මිල ගණන් ඍතුමය බලපෑම් හේතුවෙන් පූර්ව මාසයට සාපේක්ෂව පහළ ගොස් තිබේ. මේ අතර බොහොමයක් සහල් සහ ඇතැම් පළතුරු වර්ගවල මිල ගණන් මේ මාසය තුළ ඉහළ ගිය බවද ශ්‍රී ලංකා මහ බැංකුව සඳහන් කරයි.ආහාර නොවන කාණ්ඩයේ, නිවාස, ජලය, විදුලිය, ගෑස් සහ අනෙකුත් ඉන්ධන සහ ප්‍රවාහන යන උප කාණ්ඩයන්හි මිල ගණන් 2014 සැප්තැම්බර් 17 වැනි දින සිට බල පාවැත්වෙන පරිදි සිදුකළ ඉන්ධන ගාස්තු සංශෝධනය හේතුවෙන් පහළ ගිය අතර රෙදිපිළි හා පාවහන්, සෞඛ්‍ය, සන්නිවේදනය, අධ්‍යාපනය සහ විනෝදාත්මක හා සංස්කෘතික යන උප කාණ්ඩයන්ගේ මිල ගණන් මේ මාසය තුළ දී නොවෙනස්ව පැවතිණි. මේ අතර ගෘහ භාණ්ඩ, ගෘහ උපකරණ හා දෛනික ගෘහ නඩත්තුව සහ විවිධ භාණ්ඩ හා සේවා යන අනෙකුත් උප කාණ්ඩයන්ගේ මිල ගණන් මේ මාසය තුළ ඉහළ ගොස් ඇත. ආර්ථිකයේ යටිදැරි උද්ධමනය පෙන්නුම් කරන මූලික උද්ධමනය, ලක්ෂ්‍යමය පදනම මත 2014 අගෝස්තු මාසයේ දී පැවති සියයට 3.9හි සිට සැප්තැම්බර් මාසයේ දී සියයට 3.7 දක්වා පහළ ගිය බවද මේ අතර වාර්ෂික සාමාන්‍ය මූලික උද්ධමනය පූර්ව මාසයේ වාර්තා කළ සියයට 3.2හි ම නොවෙනස්ව පැවතුණු බවද ශ්‍රී ලංකා මහ බැංකුව වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410034</link>
    <topic>නායකත්ව පුහුණු දෙවන අදියර හෙට ඇරැඹේ</topic>
    <author>සමන්මලී ප්‍රියශාන්ති</author>
    <content>නවක සරසවි සිසු සිසුවියන් වෙනුවෙන් උසස් අධ්‍යාපන අමාත්‍යාංශය මෙහෙයවන නායකත්ව හැකියා සහ ධනාත්මක ආකල්ප වර්ධනය කිරීමේ පාඨමාලාවේ දෙවන අදියර හෙට (4) සිට දීප ව්‍යාප්තව ආරම්භ කිරීමට නියමිතය.මුස්ලිම් බැතිමතුන්ගේ ජාතික උත්සවයක් වන හජ්ජි උත්සවය මේ 6 වැනිදා පැවැත්වෙන බැවින් මුස්ලිම් ජාතික ශිෂ්‍ය ශිෂ්‍යාවන් දෙවැනි අදියරේ පුහුණු පාඨමාලාවට ඔක්තොම්බර් 7 වැනි දින සිට සහභාගී විය හැකි බව උසස් අධ්‍යාපන අමාත්‍යාංශය දැනුම් දෙයි.මෙවර නායකත්ව පුහුණුව සඳහා සිසුන් 23000 ක් සහභාගී වන අතර පසුගිය 26 දා නිමා වූ පළමු අදියර යටතේ සිසුන් 7030 දෙනකු කඳවුරු 19 කදී නායකත්ව පුහුණු වැඩමුළුවට එක් වූහ. දෙවැනි අදියරේ දී සිසුන් 9215 දෙනකු පාබල, නාවුක හා ගුවන් හමුදා කඳවුරු 20 කදී නායකත්ව පුහුණුවට එක් වීමට නියමියතය.විශ්වවිද්‍යාලයන්ට ඇතුළත්වීමට නියමිත නවක ශිෂ්‍ය ශිෂ්‍යාවන් සඳහා නායකත්ව පුහුණු වැඩසටහන අලුත්ම අත්දැකීමක් වූ අතර මේ වනවිට ඒ සඳහා ඇතුළත්වීමට සිසුන්ගේ ඇති උනන්දුව තීව්‍ර වී තිබෙන බව උසස් අධ්‍යාපන ඇමැති එස්.බී. දිසානායක මහතා ප්‍රකාශ කළේය. මේ වනවිට විශ්වවිද්‍යාල පද්ධතිය ස්ථාවරව පවත්වා ගැනීමට මෙන්ම සිසුන්ගේ විනය, පිරිසිදුකම, නායකත්ව හැකියා වර්ධනය කිරීම, ධනාත්මක ආකල්ප වර්ධනය කිරීම සඳහා නායකත්ව පුහුණු වැඩසටනෙන් ලැබී ඇති පිටිවහල අතිමහත් බවද දිසානායක මහතා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410035</link>
    <topic>රබර්වලට සහතික මිලක් හඳුන්වා දෙන්න</topic>
    <author>ධනුෂ්ක ගොඩකුඹුර</author>
    <content>රබර් වගාකරුවන්ට සහන සැලසීම සඳහා රබර්වලට සහතික මිලක් හඳුන්වා දීමට කටයුතු කරන ලෙස ජනාධිපති මහින්ද රාජපක්ෂ මහතා අදාළ නිලධාරීන්ට උපදෙස් දුන්නේය.රබර් මිල පහත වැටීම හේතුවෙන් කුඩා රබර් වගාකරුවන් මුහුණ දී ඇති ගැටලුවලට විසඳුම් ලබාදෙමින් රබර් වගාකරුවන්ට සහන සැලසීමේ අරමුණින් මෙම සහතික මිල හඳුන්වා දීමට නියමිතය. ඒ සඳහා මුදල් අමාත්‍යාංශය, වැවිලි කර්මාන්ත අමාත්‍යාංශය හා ආර්ථික සංවර්ධන අමාත්‍යාංශය එක්ව වැඩපිළිවෙළක් ක්‍රියාත්මක කළ යුතු බවත් ජනාධිපතිතුමා පැවසීය.ජනාධිපතිතුමා මෙසේ උපදෙස් දුන්නේ කුඩා රබර් වගාකරුවන් මුහුණදී ඇති ගැටලු සම්බන්ධයෙන් අරලියගහ මන්දිරයේ දී ඊයේ (02) පෙරවරුවේ දී පැවැති සාකච්ඡාවකට එක්වෙමිනි.වාර්ෂිකව රබර් කිරි මෙට්‍රික් ටොන් 150,000 ක දේශීය ඉල්ලුමක් පවතින අතර වාර්ෂිකව නිෂ්පාදනය කරන ප‍්‍රමාණය මෙට්‍රික් ටොන් 133,000 කි.කුඩා රබර් වතු හිමියන්ගේ සංගම් නියෝජනය කරමින් දිස්ත්‍රික් සංවිධානවල සභාපතිවරුන්, ලේකම්වරුන් ඇතුළු නියෝජිත පිරිසක් සාකච්ඡාවට සහභාගී වූ අතර තමන් මුහුණ දී ගැටලු පිළිබඳ ඔවුහු මෙහිදී ජනාධිපතිතුමා වෙත දීර්ඝ වශයෙන් කරුණු ඉදිරිපත් කළහ. ලෝක වෙළඳපොළ තත්ත්වයන් හා කාලගුණ තත්ත්වයන් මෙලෙස රබර් මිල පහත වැටීම හේතු වී ඇති බව මෙහිදී අනාවරණය විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410036</link>
    <topic>පරිවාස හා ළමාරක්ෂක විෂයට නව ප්‍රඥප්තියක්</topic>
    <author>නිරුෂි විමලවීර</author>
    <content>පරිවාස හා ළමාරක්ෂක විෂයට නව ප්‍රඥප්තියක් වහාම සකසන ලෙස බස්නාහිර මහ ඇමැති ප්‍රසන්න රණතුංග මහතා නිලධාරීන්ට උපදෙස් දෙයි.  දරුවන්ගේ ආරක්ෂාව සහ රැකවරණය සම්බන්ධයෙන් පවතින නීති යල් පැණ ගිය ඒවා බවත් එහෙයින් අද කාලයට ගැලපෙන අයුරින් එය වෙනස් කළ යුතු බවත් රණතුංග මහතා කියයි.දරුවන් සම්බන්ධ ජාතික ප්‍රතිපත්තිය ක්‍රියාත්මක කිරීම මධ්‍යම රජයේ ළමා සංවර්ධන කාන්තා අභිවෘද්ධි අමාත්‍යාංශයට පැවරෙන බව අනාවරණය කළ ඇමැතිවරයා මධ්‍යම රජයේ නීති රීති පළාත් සභාවට ගැළපෙන අයුරින් සැකසීම වෙනුවෙන් මෙම තීන්දුව ගත් බව හෙතෙම අනාවරණය කළේය‍‍. බස්නාහිර පළාතේ ළමා සංවර්ධන මධ්‍යස්ථාන 127ක සි‍ටින දරුවන් 3800ක් පමණ රැකවරණය ලැබෙන බවද මෙම මධ්‍යස්ථානවල සිටින දරුවෙකුට මසකට මෙතෙක් ලබාදුන් රුපිය20ක දීමනාව රුපියල් 50 දක්වා ඉහළ දැමීමට සැලසුම් කර ඇතැයිද හෙතෙම වැඩිදුරටත් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410037</link>
    <topic>ශ්‍රී ලංකාවට ප්‍රංශයෙන් ඇ.ඩො. මිලියන 70ක ආධාරයක්</topic>
    <author>මහින්ද අලුත්ගෙදර</author>
    <content>අඹතලේ ජල සැපයුම් පද්ධතිය වැඩිදියුණු කිරීම සහ බලශක්තිය සුරැකීමේ ව්‍යාපෘතිය වෙනුවෙන් ඇමෙරිකානු ඩොලර් මිලියන 70 ක (රුපියල් මිලියන 9,000) ආධාරයක් ශ්‍රී ලංකාවට ලබාදීම සඳහා ප්‍රංශ රජය එකඟතාවය පළකරයි.ප්‍රංශ සංවර්ධන ඒජන්සිය මඟින් මේ ආධාරය ශ්‍රී ලංකාවට ලබාදෙන අතර අදාළ ණය ආධාර ගිවිසුමට අත්සන් කිරීම මුදල් හා ක්‍රමසම්පාදන අමාත්‍යාංශ ශ්‍රවණාගාරයේ දී සිදුකෙරිණි. මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා සහ ප්‍රංශ සංවර්ධන ඒජන්සියේ අග්නිදිග ආසියානු කලාපීය අධ්‍යක්ෂ අවුඩි ෆ්ලොග්නි (Aude Flogny Catrisse) මහත්මිය ඒ වෙනුවෙන් අස්සන් කළහ.කොළඹ නගරවාසීන්ට බාධාවකින් තොරව ජල සැපයුම ලබාදීමත් සනීපාරක්ෂක සේවාවන් ලබාදීමත් සඳහා වන මහ කොළඹ ජල සැපයුම සහ අපජල කළමනාකාරිත්වය වැඩිදියුණු කිරීමේ ආයෝජන වැඩපිළිවෙල ක්‍රියාත්මක කරමින් කොළඹ නගරය ලෝක ප්‍රමිතියේ නගරයක් බවට පත්කිරීමේ රජයේ අභිලාෂයට සහයෝඟය දැක්වීමක් වශයෙන් මේ ණය ආධාරය ශ්‍රී ලංකාවට ලබාදෙයි. මේ ණය ආධාරය යටතේ ක්‍රියාත්මක ව්‍යාපෘතියට අඹතලේ ජල පිරිපහදුව, කිලෝමීටර් 14.2ක නව ජල සම්ප්‍රේෂණ නල මාර්ගයක් පිහිටුවීම අයත්වන අතර එහි ඇස්තමේන්තුගත පිරිවැය ඇමෙරිකානු ඩොලර් මිලියන 100ක් වෙයි. ඒ අනුව අදාළ ව්‍යාපෘතියේ සඳහා ඇමෙරිකානු ඩොලර් මිලියන 70ක් ප්‍රංශ සංවර්ධන ඒජන්සිය මඟින් ලබාදෙන අතර ඉතිරිය ශ්‍රී ලංකා රජය මඟින් වෙන් කෙරේ.මේ ව්‍යාපෘතිය මඟින් ජල පිරිපහදු කාර්යක්ෂතාව වැඩිදියුණු කරන අතර පිරිපහදු ක්‍රියාවලිය සහ ජල ප්‍රවාහනයේ දී ජලය හා බලශක්තිය අපතේ යාම අඩුකරනු ලබයි. මේ සඳහා යොදා ගන්නා උපකරණ උසස් තත්ත්වයකට නංවාළීම සිදුකර මේ ක්‍රියාවලියේ දී ඉතිරිවන ජලය අලුත් ප්‍රදේශවල භාවිතයට යොදාගත හැකිවෙයි.බලශක්තිය සුරැකීම සඳහා දරන පිරිවැයෙන් සියයට 20ක් පමණ මේ ව්‍යාපෘතිය ක්‍රියාත්මක කිරීමත් සමඟ ඉතිරිකර ගැනීමට හැකිවන අතර විශාල පිරිසකට සෙත සැලසෙයි. ඔවුන්ට අවශ්‍ය ගුණාත්මක ජල සැපයුමක් ද මේ මඟින් ලැබෙනු ඇත. මේ නිසා ජල සම්පාදන හා ජලාපවහන මණ්ඩලයේ ආදායම් තත්ත්වය වැඩිදියුණු වීමත් හරිත වායු විමෝචනය අඩුවීමත් සිදුවනු ඇතැයි සැලකේ.මෙය ක්‍රියාත්මක කරන්නේ ජල සම්පාදන හා ජලාපවාහන අමාත්‍යාංශයේ අධීක්ෂණය යටතේ ජාතික ජලසම්පාදන හා ජලාපවාහන මණ්ඩලය විසිනි. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410038</link>
    <topic>ශිෂ්‍යත්ව කඩඉම ඉක්ම වූ දකුණු පළාතේ සෑම දරුවකුටම තිළිණ</topic>
    <author>ක්‍රිස්ටි මහේෂ් ද සිල්වා</author>
    <content>දකුණු පළාතේ ශිෂ්‍යත්ව කඩඉම ඉක්මවූ සෑම ශිෂ්‍ය ශිෂ්‍යාවක් වෙනුවෙන් දිස්ත්‍රික් මට්ටමින් තිළිණ ප්‍රදානයක් පැවැත්වීමට තමන් කටයුතු සංවිධානය කර ඇතැයි දකුණු පළාත් අධ්‍යාපන අමාත්‍ය චන්දිම රාසපුත්‍රම් මහතා දිනමිණට පැවසීය. දකුණු පළාතට අයත්දිස්ත්‍රික්ක තුන සඳහා මෙම තිළිණ ප්‍රදානය ඒ ඒ අධ්‍යාපන කලාප මට්ටමින් සිදු කරන බව ද අමාත්‍යවරයා සඳහන් කළේය.මෙවර ශිෂ්‍යත්ව විභාගයෙන් සිසුන් 4650කට වැඩි ප්‍රමාණයක් සමත්ව ඇති බව සඳහන් කළ අමාත්‍යවරයා එයින් ලකුණු 150ක් ලබා ගත් සෑම ශිෂ්‍ය ශිෂ්‍යාවක්ම මෙහිදී ඇගයීමකට ලක් කරන බව ද පැවසීය.මෙම ත්‍යාග ප්‍රදානය අධ්‍යාපන කලාප 11ක් තුළ ක්‍රියාත්මක කරන බව සඳහන් කළ අමාත්‍යවරයා මෙයට පෙර ශ්‍රී ලංකාවෙන් පළමු තැනට පත්වූ ශිෂ්‍ය ශිෂ්‍යාවන්ට විදෙස් සංචාර සඳහා අවස්ථාව සලසා දුන් බවද සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n1410039</link>
    <topic>‘මහින්දට පුළුවන්’ සම්මන්ත්‍රණය පදනම් ආයතන ශ්‍රවණාගාරයේ දී</topic>
    <author/>
    <content>ජනාධිපති මහින්ද රාජපක්ෂ මහතාට තුන්වැනි වතාවට ජනාධිපතිවරණයට ඉදිරිපත්වීමට හැකි බවට කරුණු දක්වමින් ඒ පිළිබඳ පවත්නා සැබෑ නෛතික තත්ත්වය පැහැදිලි කෙරෙන විද්වත් සම්මන්ත්‍රණයක් ‘මහින්දට පුළුවන්’ මැයෙන් ශ්‍රී ලංකා පදනම් ආයතන ශ්‍රවණාගාරයේ දී අද (3) පස්වරු 3ට පැවැත්වේ.වෘත්තීයවේදීන්ගේ ඒකාබද්ධ සංවිධාන පෙරමුණ මෙය සංවිධානය කරයි.පූජ්‍ය ඇල්ලේ ගුණවංශ හිමියෝ මුලසුන දරන මෙම සම්මන්ත්‍රණයේ දී ජනාධිපති නීතීඥ නිහාල් ජයමාන්න, ජ්‍යෙෂ්ඨ නීතීඥ ගෝමින් දයාශ්‍රී සහ ප්‍රවීණ මාධ්‍යවේදී සී.ඒ. චන්ද්‍රප්‍රේම මහත්වරු දෙසුම් පවත්වන බව වෘත්තීයවේදීන්ගේ ඒකාබද්ධ සංවිධාන පෙරමුණ වෙනුවෙන් ජ්‍යෙෂ්ඨ නීතීඥ සාගර කාරියවසම් මහතා පවසයි. විශ්වවිද්‍යාල ආචාර්ය මහාචාර්යවරුන්, වෘත්තීයවේදීන් ඇතුළු විශාල පිරිසක් මේ සඳහා සහභාගී වන බව ද හෙතෙම පැවැසීය.මෙම සම්මන්ත්‍රණය සම්බන්ධයෙන් මාධ්‍යට කරුණු දැක්වීමට ශ්‍රී ලංකා පදනම් ආයතන ශ්‍රවණාගාරයේ ඊයේ (2) පැවැති හමුවක දී ඒ මහතා මේ බව පැවැසීය.ජනාධිපති මහින්ද රාජපක්ෂ මහතාට තුන්වැනි වරට ජනාධිපතිවරණයට ඉදිරිපත් වීමට ඇති හැකියාව සම්බන්ධයෙන් ඇතැම් පිරිස් විවිධ දුර්මත පළකරමින් සිටින බව පැවසූ ඒ මහතා ඒවාට නිසි පිළිතුරු ලබා දෙමින් ඒ සම්බන්ධයෙන් පවතින සෑබෑ නීත්‍යනුකූල පසුබිම පිළිබඳ දැනුම්වත් කෙරෙන මෙම සම්මන්ත්‍රණයට සහභාගී වන ලෙස ජනතාවට විවෘත ආරාධනාවක් කරන බව ද සඳහන් කළේය.ජනාධිපති නීතීඥ රසීක් සාරූක්, ජ්‍යෙෂ්ඨ නීතීඥ ප්‍රවීණ කලාකරු ඩග්ලස් සිරිවර්ධන, මහාචාර්ය ලක්දාස් ප්‍රනාන්දු සහ මහාචාර්ය සිරිමෙවන් වෛද්‍යසේකර මහත්වරු ද මේ මාධ්‍ය හමුවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100310</link>
    <topic>ජනපති පාප් වහන්සේ හමුව අද</topic>
    <author>ධනුෂ්ක ගොඩකුඹුර</author>
    <content>වතිකානයේ සංචාරයක නිරත ජනාධිපති මහින්ද රාජපක‍්ෂ මහතා ශුද්ධෝත්තම පළමු වැනි ෆ්‍රැන්සිස් පාප් වහන්සේ වතිකානු නගරයේ අපෝස්තොලික මාළිගයේ දී අද (03) බැහැදකියි. වතිකානයේ ඇරැයුමෙන් සිදුකෙරෙන ජනාධිපතිතුමාගේ මේ සංචාරයේ ප්‍රමුඛ අරමුණ වශයෙන් මේ හමුව පැවැත්වේ. සිය වතිකාන සංචාරය අතරතුරදී ජනාධිපතිතුමා ඉතාලියේ ශ්‍රී ලාංකේය ප්‍රජාවත් යුරෝපා සංගමයට අයත් රටවල සහ රෝමයේ සහ උතුරු ඉතාලියේ ශ්‍රී ලංකා නිදහස් පක්ෂ සංවිධායකයන් මුණගැසී සාකච්ඡා කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100311</link>
    <topic>වනාතමුල්ලේ අහිමිවන මහල් නිවසකට නව සුපිරි මහල් නිවාස දෙක බැගින්</topic>
    <author>රෝෂන් තුෂාර</author>
    <content>කොළඹ නගරය සංවර්ධනය කිරීමේ රජයේ වැඩපිළිවෙළට බොරැල්ල වනාතමුල්ල මහල් නිවැසියන්ගේ සහය ලබා දීමට එම නිවැසියෝ ඊයේ(2) අභියාචනාධිකරණයේ දී එකඟත්වය පළ කළහ.නාගරික සංවර්ධන අධිකාරිය හා එම නිවැසියන් අතර ඇතිකරගත් එකඟතාවක් මත මෙසේ සහාය පළ කරන බව දෙපාර්ශ්වය අභියාචනාධිකරණයට දන්වා සිටියේය.බොරැල්ල නගර සංවර්ධන වැඩපිළිවෙළ අනුව "නාගරික පුනර්ජීවන ව්‍යාපෘතිය"ට සහය පළකරමින් වනාතමුල්ල 34 වත්ත මහල් නිවැසියන් රැසක් එම නිවාසවලින් ඉවත් වී රජය ලබාදුන් නව මහල් නිවාසවල පදිංචි වී ඇති අතර එසේ පදිංචි නොවී අධිකරණය හමුවට ගිය නිවැසියන් මෙසේ තම සහාය ද පළකිරීමට ඊයේ කැමැත්ත පළ කෙළේය.වනාතමුල්ල 34 වත්ත මහල් නිවැසියන්ට අහිමිවන මහල් නිවාසය වෙනුවට සියලු පහසුකම්වලින් සමන්විත නව මහල් නිවාස දෙකක් ලබාදීමට නාගරික සංවර්ධන අධිකාරිය පියවර ගන්නා බවට මෙහිදී කරුණු ඉදිරිපත් කෙරිණි.එම නිවාස දෙක ලබා දීම වෙනුවෙන් නිවැසියන් මාස හයක් ඇතුළත දී රුපියල් පනස් දහසක මුදලක් ද ඉතිරිය වසර ‍30කින් ගෙවීමට හා මාසිකව රුපියල්2777ක් ගෙවීමට එකඟත්වය පළකර ඇත.බොරැල්ල වනාතමුල්ල 34 වත්ත මහල් නිවාසවල පදිංචිව සිටි මහල් නිවැසියන් සිවු දෙනකු පැවරූ පෙත්සම සමථයට පත් කරමින් මේ එකඟතාව පළ කළේය.අභියාචනාධිකරණ විනිසුරු උපාලි අබේරත්න මහතා ඉදිරියේ පෙත්සම කැඳවීය‍.මහල් නිවාසවලින් ඉවත් වන වනාතමුල්ල 34 වත්ත පදිංචිකරුවන්ට "නාගරික පුනර්ජීවන ව්‍යාපෘතිය" යටතේ බොරැල්ල ප්‍රදේශයෙහි ඉදිකළ" සිරිසර උයන" හෝ "මෙත්සිරි උයන" යන මහල් නිවාස සංකීර්ණවලින් රුපියල් මිලියනයකට ලබා දෙන්නේ රුපියල් මිලියන6ක් වටිනා නිවසක් බව නීතිපතිවරයා අභියාචණාධිකරණයට පසුගිය (26) දින කරුණු ඉදිරිපත් කරමින් දන්වා සිටියේය.එම මුදල ද පොලී රහිත ණය මුදලක් ලෙස වසර ගනනාවකින් ගෙවෙන සහන පදනමක් මත ලබා දෙන බව ද නීතිපතිවරයා වෙනුවෙන් අධිකරණයෙහි පෙනී සිටි නියෝජ්‍ය සොලිසිටර් ජෙනරාල් අර්ජුන ඔබේසේකර මහතා කියා සිටියේය.වනාතමුල්ල 34 වත්ත මහල් නිවාසවල පදිංචිව සිටි පුද්ගලයන් බොහෝ දෙනකු මේ වන විට එම ප්‍රදේශයෙන් ඉවත් වී නව නිවාස සංකීර්ණයෙහි පදිංචිව සිටින බව ද හෙතෙම කියා සිටියේය.දැනට පදිංචිව සිටන මහල් නිවාසවලින් තමන් ඉවත් කිරීමෙන් හෝ එහි වාසය කිරීමට බාධා කිරීමෙන් නාගරික සංවර්ධන අධිකාරිය , එහි නියෝජිතයන් ඇතුළු බලධාරීන් වළක්වන නියෝගයක් නිකුත් කරන ලෙස ඉල්ලා වනාතමුල්ල "34 වත්ත" පදිංචිකරුවන් වන එල්.බී.පී. නිශ්ශංක, ඩබ්ලිව්.කේ. තුසිත සමිත්,කේ. ඒ. ගුණරත්න, එස්. සමන්කාන්ති විසින් මෙම රිට් පෙත්සමක් ගොනු කර තිබිණි.නාගරික සංවර්ධන අධිකාරිය, එහි සභාපති නිමල් පෙරේරා, නාගරික පුනර්ජීවන ව්‍යාපෘතියෙහි අධ්‍යක්ෂ බ්‍රිගේඩියර් එස්. ඒ. ආර්.සමරසිංහ සහ කොළඹ නගර සභාව පෙත්සමෙහි වගඋත්තරකරුවන් කොට සිටිති.1950 වසරේ සිට නීත්‍යනුකූල අයිතියක් සහිතව තමන් ‍වනාතමුල්ල 34 වත්ත මහල් නිවාසවල පදිංචිව සිටින අතර එම ස්ථානයෙන් ඉවත් වී "නාගරික පුනර්ජීවන ව්‍යාපෘතිය" යටතේ බොරැල්ල ප්‍රදේශයෙහි ඉදිකළ" සිරිසර උයන "හෝ "මෙත්සිරි උයන" යන මහල් නිවාස සංකීර්ණයක පදිංචි වන ලෙස උපදෙස් ලැබී ඇති බවත් ඒ වෙනුවන් රුපියල් ලක්ෂයක මුදලක් කොටස් දෙකක් ලෙසද ඉතිරි මුදල රුපියල් 3960 බැගින් වසර විස්සක් ගෙවන ලෙසද , නැතහොත් රුපියල් 2640 ක මුදලක් වසර තිහකදි මාසික ගෙවන ලෙසද උපදෙස් ලැබී ඇති බව සඳහන් වේ.නීතිඥ එම්.ඒ.සුමන්තිරන් මහතා පෙත්සම්කරුවන් වෙනුවෙන් පෙනී සිටියේය.නියෝජ්‍ය සොලිසිටර් ජෙනරාල් අර්ජුන ඔබේසේකර මහතා නීතිපතිවරයා වෙනුවෙන් පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100312</link>
    <topic>අනුරපුර මත්ද්‍රව්‍ය නිවාරණ ඒකකයෙන් ප්‍රජාව දැනුවත් කිරීමට වැඩසටහනක්</topic>
    <author>@ අනුරාධපුර දිසා විශේෂ</author>
    <content>අනුරාධපුර දිස්ත්‍රික් මත්ද්‍රව්‍ය නිවාරණ මෙහෙයුම් ඒකකය මඟින් භික්ෂුන් වහන්සේලා කේන්ද්‍ර කරගෙන ප්‍රජාව දැනුවත් කිරීමේ නවතම වැඩ සටහනක් ආරම්භ කිරීමට තීරණය කර ඇතැයි දිනමිණ සමඟ පැවැති සාකච්ඡාවකදී මත්ද්‍රව්‍ය නිවාරණ මෙහෙයුම් ඒකකයේ අනුරාධපුර දිස්ත්‍රික් සම්බන්ධිකරණ නිලධාරී ඩී.බී.ගුණසේන මහතා පැවසීය. මේ අනුව භික්ෂුන් වහන්සේලා දැනුවත් කිරීමේ වැඩමුළුවක් ඔක්තෝම්බර් 6සහ7 දෙදින තුළ අනුරාධපුර භික්ෂු විශ්වවිද්‍යාලයේ දී පැවැත් වේ.මේ අවස්ථාවට ජාතික මත්ද්‍රව්‍ය නිවාරණ මෙහෙයුම් ඒකකයේ උපදේශක අතුරලීයේ රතන හිමි රජරට විශ්වවිද්‍යාලයේ ජ්‍යෙෂ්ඨ කථිකාචාර්ය වෛද්‍ය මනෝජ් ප්‍රනාන්දු අධ්‍යාත්මික රසවින්දනය උදෙසා දීපිකා ප්‍රියදර්ශනී සචින්ත දේවනාරාධිත ජාතික සංවිධායක, සමන්ත කීර්ති බණ්ඩාර මහත්ම මහත්මීහු විශේෂයෙන් මත්ද්‍රව්‍ය නිවාරණය පිළිබඳව විද්‍යාත්මක දැනුමක් ලබා දීම මත්ද්‍රව්‍ය නිවාරණ ප්‍රජා ක්‍රියාකාරීන් ගොඩනැඟීම විශ්වවිද්‍යාල ප්‍රජාවට මත්ද්‍රව්‍ය නිවාරණ ප්‍රජාවක් ලෙසට පත්කර මත්ද්‍රව්‍ය භාවිතයෙන් නිදහස් කර අධ්‍යාත්මික වශයෙන් සංවර්ධනයක් ලබාදීම යැයි මත්ද්‍රව්‍ය නිවාරණ මෙහෙයුම් ඒකකයේ දිස්ත්‍රික් සම්බන්ධිකරණ නිලධාරී ඩී.බී.ගුණසේන මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100313</link>
    <topic>පාවහන් හා දෙවෙනි වර නිල ඇඳුම් ලබාදීමේ සත්කාර සේවයක්</topic>
    <author>@ පුත්තලම දිසා විශේෂලංසගේ සිරිවර්ධන</author>
    <content>කල්පිටිය අර්ධද්වීපයේ ධීවර ගොවි මුස්ලිම් ජනතාවගේ අහිංසක දුවාදරුවන් දෙපා වැල්ලේ තවරමින් පාසල් එන ආකාරය දෑසින් දුටු පොල් සංවර්ධන හා ජනතා වතු සංවර්ධන නියෝජ්‍ය ඇමැති වික්ටර් ඇන්ටනී පෙරේරා මහතා ජනාධිපති මහින්ද රාජපක්ෂ මහතාට වාචිකව කෙරුණු ඉල්ලීමක් මත පාවහන් හා දෙවෙනි වරට නිල ඇදුම් ලබා දීමේ මහා සත්කාරයකට හවුල් වීමට අවස්ථාව පාදා ගත්තේ මේ ආකාරයටය. ආලංකුඩාව, ඒත්තාල, කොයියාවාඩිය යන විදුහල් වෙත ගොස් මේ ආකාරයෙන් සපත්තු හා ඇඳුම් කැඩුම් බෙදා දුන්නේ අහිංසක මුස්ලිම් මවුපියන්ගේ දෑස්වල කදුළු පුරවමිනි.මේ පිළිබදව අදහස් දැක්වූ නියෝජ්‍ය ඇමැති වික්ටර් ඇන්ටනී පෙරේරා මහතා ප්‍රකාශ කර සිටියේ කල්පිටිය අර්ධද්වීපයේ දෙපාවල පාවහන් නොමැති දරුවන් දකින අවස්ථාවලදී තමාගේ පාසල් කාලයේදී දෙපාවලට සෙරෙප්පුවක් හෝ නොමැතිව පාසල් ගිය අවධිය සිහිවීම ගැනයි. මේ වර්තමානයේ එවැන්නක් සිදු නොවිය යුතු අතර ගොම මැටි ගෑ ගෙවල්වල ජීවත් වූ අපේ ළමා කාලය නැවත මේ දරුවන්ට හිමි නොවිය යුතු බවය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100314</link>
    <topic>අඳුරු වීදුරු සහිත පාසල් වෑන් රථවලට දැඩිව නීතිය ක්‍රියාත්මක කෙරේ</topic>
    <author>ඉන්දික පොල්කොටුව</author>
    <content>අඳුරු වීදුරු සහිතව පාසල් ළමුන් ප්‍රවාහනය කරන මහනුවර නගරයේ සියලුම පාසැල් සේවා වෑන්රථ හා බස් රථ වලට එරෙහිව නීතිය දැඩිව ක්‍රියාත්මක කිරීමට මහනුවර මූලස්ථාන පොලිසිය පියවර ගෙන ඇත.මේ යටතේ ඊයේ (02) සිදු කළ විශේෂ වැටලීමකදී පාසැල් සේවා සඳහා යොදා ගැනුණු අඳුරු වීදුරු සහිත වෑන් රථ 10ක් මහනුවර පොලීසියේ රථ වාහන අංශය භාරයට ගනු ලැබීය.එම වාහනවලට එරෙහිව නීතිමය පියවර ගන්නා බව මහනුවර මූලස්ථාන පොලිසිය පවසයි. මහනුවර මූලස්ථාන ප්‍රධාන පොලිස් පරීක්ෂක නිපුන දෙහිගම මහතාගේ උපදෙස් මත රථ වාහන අංශයේ ස්ථානාධිපති පොලිස් පරීක්ෂක සම්පත් දසනායක මහතා ඇතුළු නිලධාරීහු පිරිසක් විසින් අදාළ වැටලීම් ඊයේ (02) ආරම්භ කරනු ලැබීය.අඳුරු වීදුරු සහිත පාසැල් සේවා වාහන තුළ විවිධ අපචාර සිදු වන බවට ලද තොරතුරු මත එවැනි වාහන සම්බන්ධයෙන් දැඩි පියවර ගැනීමට මෙලෙස මෙම වැඩපිළිවෙළ ක්‍රියාවට නන්වා ඇත.මේ වන විට පාසැල් සේවා වාහන දෙදහස් පන්සියයක් පමණ මහනුවර නගරයට ඇතුළුවන බවට තොරතුරු ලැබී ඇති අතර ඉන් වාහන 100ක පමණ ප්‍රමාණයක් පමණක් මධ්‍යම පළාත් මාර්ගස්ථ මගී ප්‍රවාහන අධිකාරියේ බලපත්‍රලභි වාහන වුවත් එයින්ද 50%ක පමණ ප්‍රමාණයක් ප්‍රවාහන අධිකාරියේ බලපත්‍ර ලබාගැනීම මේවනවිට සිදු කැර ඇති බව එහි සාමාන්‍යාධිකාරි අනුරුද්ධ ගල්පොත්තේගෙදර මහතා කීය.මේ අතර මහනුවර නගරයේ පාසැල් සේවා වෑන් රථයක් තුළ 17 හැවිරිදි පාසැල් සිසුවියක් වෑන් රථ රියදුරා විසින් අතවරයට ලක් කැරමින් සිටියදී පෙරේදා (01) මහනුවර පොලිසිය මගින් අත්අඩංගුවට ගැණිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100315</link>
    <topic>අල්ලස් කොමිසම සතුව ඇති ලේඛන අධිකරණයට කැදවන ලෙසට නියෝග</topic>
    <author> රෝෂන් තුෂාර</author>
    <content>රේගු නිවාරණ අංශයේ හිටපු අධ්‍යක්ෂ කනක‍සබේ රන්ජන් විත්තිකරුට එරෙහි අල්ලස් කොමිසම පවරා ඇති නඩුවට අදාළ අල්ලස් කොමිෂම සතුව ඇති ලේඛන අධිකරණයට කැදවන ලෙසට කොළඹ ප්‍රධාන මහාධිකරණ විනිසුරු දේවිකා තෙන්නකෝන් මහත්මිය මහාධිකරණ ලේඛකාධිකාරිවරියට නියෝග කළාය.නඩුවට අදාළ ලේඛන අල්ලස් හෝ දුෂණ විමර්ශන කොමිසම තමන්ට ලබා නොදෙන බවට විත්තිය වෙනුවෙන් පෙනී සිටි ජනාධිපති නීතිඥ නලින් ලද්දුව හෙට්ටි මහතා කළ කරුණු දැක්විමෙන් පසුව විනිසුරුවරිය මේ නියෝගය කළාය.නඩුවට අදාළ ලේඛන විත්ති පාර්ශවයට ලබා දීනොමැති බවත් එය ඉල්ලා සිටි විට අල්ලස් කොමිසමෙන් මුදල් ගෙවා ලබා ගන්නා ලෙසට දන්වා ඇති බවත් නීතිඥවරයා කරුණු ඉදිරිපත් කළේය.ජපානයෙන් ආනයනය කළ කන්ටේනර් කිපයක් මුදා හැරිමට රුපියල් ලක්ෂ පනහක අල්ලසක් ඉල්ලා රුපියල් ලක්ෂ දහයක් ලබා ගැනීම ඇතුළු අධි චෝදනා අටක් යටතේ මේ නඩුව පවරා ඇත.නඩුව යළි නොවැම්බර් 26 දින කැදවීමට නියමිතය‍.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100316</link>
    <topic>කොළඹ නීතිඥවරියක අත්අඩංගුවට ගැනීමට පරික්ෂණ</topic>
    <author>සිරන්ජනී කුමාරි</author>
    <content>කොරියා රැකියා දෙන බව කියා ලක්ෂ 600ක් වංචා කිරීමේ සිද්ධිය:විදේශ සේවා නියුක්ති කාර්යංශයේ වෙබ් අඩවියට සමාන ව්‍යාජ වෙබ් අඩවියක් නිර්මාණය කොට පුද්ගලයන්ට කොරියා රටේ රැකියා ලබා දෙන බව කියා රුපියල් ලක්ෂ 600කට අධික මුදලක් වසර ගණනායක් තිස්සේ වංචා කිරීමේ සිද්ධියට සම්බන්ධ බව කියන කොළඹ මහේස්ත්‍රාත් අධිකරණයේ නීතිඥවරියක අත්අඩංගුවට ගැනීමට පරික්ෂණ පවත්වන බවට රහස් පොලිසිය ඊයේ (02) කොළඹ ප්‍රධාන මහෙස්ත්‍රාත් ගිහාන් පිලපිටිය මහතා වෙත දැනුම් දුන්නේය.මෙම සිද්ධියේ ප්‍රධාන සැකකාරිය වන දැනට කොරියා‍වට පලා ගොස් ඇති අධිකරණය මඟින් ජාත්‍යන්තර වරේන්තු නිකුත් ව ඇති තුෂාරි නැමැත්තිය සමඟ ස්කයිප් තාක්ෂණය ඔස්සේ ‍මේ නීතිඥවරිය සම්බන්ධකම් පවත්වන බවට රහස් පොලිසියට තොරතුරු ලැබි ඇති බවත් අසරණ ජනයාගේ ඉඩම් අයුතුසහගත ලෙස හිස් කොළවලට අත්සන් ගෙන පවරා ගැනීමට කටයුතු කර ඇති බව පැවසේ.මෙම සිද්ධිය ඊයේ අධිකරණය හමුවේ යළි කැඳවු අවස්ථාවේ දී රහස් පොලිසිය විසින් වැඩිදුර වාර්තාවක් මඟින් අධිකරණයට කරණු අනාවරණය ‍කෙළේය. මුදල් වංචාවන්ට හසු වු පුද්ගලයන් විශාල පිරිසක් අධිකරණය හමුවේ පෙනී සිටි අතර නීතිඥවරිය තමන් සමඟ කොරියානු රැකියා සම්බන්ධව පැවැත්වු සාකච්ඡා පටිගත කළ සි.ඩී තැටි ඔහුන් විසින් අධිකරණය වෙත ඉදිරිපත් කෙළේය.කොරියානු රැකියා ලබා දෙන බව පවසා පුද්ගලයින්ගේ මුදල් ,ඉඩම් මෙන්ම ඔහුන්ගේ රන්ආභරණ ද මෙසේ ලබා ගෙන ඇති බවට අධිකරණයෙන් කරුණු අනාවරණය විය.ගම්පොළ පදිංචි තාරක සඳරුවන් නැමැත්තා සිය මිතුරෙකු මාර්ගයෙන් කේ.එන් .සී ප්ලේස්ට්මන්ට් ආයතනය සේවය කරන ජූඩ් ස්ටීපන් නැමැත්තා හඳුනා ගත් බවත් ඉනෝකා ගමගේ නැමැති නීතිඥ මහත්මියක් කොරියානු රටේ රැකියා යෑමට උදව් කරන බවට දැන ගත් බව පැවසේ. වෛද්‍ය පරික්ෂණයක් සඳහා රුපියල් 50.000ක මුදලක් අය කර ගෙන ඇති අතර කොරියාවේ සෝල් නුවර ප්ලාස්ටික් කම්හලක රැකියාවක් ලබා දෙන බව පවසා ලක්ෂ 7.50.000ක මුදලක් වංචා කළ බව සඳහන්ය.පාසැල් මිතුරියක වන පළමු සැකකාරිය සමඟ එක් ව නීතිඥවරිය විදේශ සේවා නියුක්ති කාර්යංශයේ ගිවිසුම් අත්සන් කර ඇත්තේ අලුත්කඩේ අධිකරණයේ කාර්යාලයේ බවට තොරතුරු අනාවරණය වී ඇත. රඹුක්කන පදිංචි බෝයගමගේ ආනන්ද සමන්තිලක යන අයගේ ලක්ෂ 12ක මුදලක් මෙම නීතිඥවරිය හරහා සැකකාරිය වෙත ලබා දුන් බවත් විසා ,ටිකට් පත්, භාණ්ඩ ලැයිස්තු පවා ලබා දී තමන් නිකරුණේ රස්තියාදු කළ බවට ඔහුගේ පැමිණිල්ලේ සඳහන්ය.අදාළ කරුණු සළකා බැලු මහේස්ත්‍රාත්වරයා සැකකරුවන්ගේ ඇප ඉල්ලුම ප්‍රතික්ෂ්‍රේප කරමින් සැකකරුවන් වන මෙ‍හොමඩ් වසීම්,සිද්දි ලසීමා නිශාබ්දීන් ,ජුඩ් ස්ටීපන් යන අය තවදුරටත් මේ මස 16 වන දින දක්වා රක්ෂිතබන්ධනාගාරගත කිරිමට නියම කෙළේය.විශ්ව තරංග ෆොන්සේකා නැමැති වෙබ් නිර්මාණකරු ඇප මත සිටින අතර මේ සිද්ධියේ ප්‍රධාන සැකකාරිය තුෂාරි ක්‍රිස්ට්න් දිල්හානි නැමැත්තිය අත්අඩංගුවට ගැනීම සඳහා ජාත්‍යන්තර පොලිසිය හරහා රතු නිවේදන සහිත විවෘත වරේන්තුවක් අධිකරණය මඟින් නිකුත් කර ඇත.පරිගණක අපරාධ අංශයේ කොස්තාපල් (87308) දිල්ශාන් හා උප පොලිස් පරික්ෂක ආර්.එම් .එස් .කේ රත්නායක අධිකරණය හමුවේ කරුණු දැක්විය.සැකකරුවන් වෙනුවෙන්නීතිඥ ඇන්ටන් සේනානායක,සංජය ගමගේ ඇතුළු නීනිඥ කණ්ඩායමක් පෙනී සිටි අතර පැමිණිලිකරුවන් වෙනුවෙන් නීතිඥ පරන්තක සිල්වා හා චන්දා අබේරත්න මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100317</link>
    <topic>ළමා රෝග වලට ගත හැකි ඉහළම සත්කාර සේවාව කොළඹ රිජ්වේ ආර්යා ළමා රෝහලෙන් පමණයි</topic>
    <author>ස්වර්ණා විජේකෝන්</author>
    <content>ළමා රෝග සඳහා ගත හැකි ඉහළම සත්කාර සේවාව ලබා ගත හැක්කේ කොළඹ රිජ්වේ ආර්යා ළමා රෝහලෙන් බවත්, එබැවින් දරුවන්ට ආදරය කරන සියලු දෙමවුපියන් රෝගී වන තම දරුවන් ප්‍රතිකාර සඳහා යොමු කළ යුත්තේ රිජ්වේ ආර්යා ළමා රෝහලට බවත්, ජනමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පවසයි.ප්‍රතිකාර ලබා ගැනීම සඳහා පෞද්ගලික අංශයේ තැන් ද බොහොමයක් ඇති බවත්, ඇතැම් ඒවා නිවාඩු ගත කිරීම සඳහා වඩා සුදුසු බවත් කී ඇමැතිවරයා එබැවින් වෙනත් ස්ථානවලින් ප්‍රතිකාර ගෙන අවසානයේ ළමා රෝහලට පැමිණෙනවාට වඩා ප්‍රතිකාර සඳහා තම දරුවන් මුලින් ම ළමා රෝහලට ඇතුළත් කිරීම සුදුසු බවද කීය. රිජ්වේ ආර්යා ළමා රෝහල සතුව අති දක්ෂ වෛද්‍යවරුන් පිරිසක් සහ කාර්ය මණ්ඩලයක් සිටින බවත්, ළමා රෝහල සඳහා රජය මාසිකව රුපියල් ලක්ෂ එක්දහස් පන්සියයක මුදලක් වැය කරන බවද ඇමැතිවරයා ප්‍රකාශ කළේය.ඇමැතිවරයා මේ බව සඳහන් කෙළේ රිජ්වේ ආර්යා ළමා රෝහල් කමිටුව විසින් එම රෝහල් පරිශ්‍රයේදී සංවිධානය කර තිබූ ලෝක ළමා දින සමරු උත්සවයකට සහභාගී වෙමිනි.එහිදී වැඩිදුරටත් අදහස් දැක්වූ ඇමැතිවරයා සඳහන් කළේ සෑම දෙයක් ම රජයෙන් බලාපොරොත්තු වන මොහොතක රිජ්වේ ආර්යා රෝහල් කමිටුව, මහජන බැංකුව, සිංහ සමාජය වැනි ආයතන සම්බන්ධ කර ගනිමින් මෙවැනි උත්සවයක් සංවිධානය කිරීම අගය කළ යුතු බවයි. එමෙන්ම අසාමාන්‍ය රෝගී තත්ත්වයන්ගෙන් පෙළෙන දරුවන් පවා සුව කරන විශ්ව කර්ම වෛද්‍යවරුන් අප සතුව සිටීම දරුවන්ගේ භාග්‍යයක් බවද ඇමැතිවරයා සඳහන් කෙළේය.විශ්ව ළමා දිනය යෙදෙන මෙවැනි දිනයක හෝ මෙවැනි දරුවන් සමඟ ගත කිරීමට ලැබීම මහඟු පුන්‍ය කර්මයක් බැවින් මෙවැනි උත්සව ගණනාවක් ප්‍රතික්ෂේප කර ළමා රෝහලේ ළමා දින උත්සවයට සහභාගී වීමට තමන් තීරණය කළ බව ද ඇමැතිවරයා වැඩිදුරටත් කීය. මෙහිදී අදහස් දැක්වූ කොළඹ රිජ්වේ ආර්යා ළමා රෝහලේ අධ්‍යක්ෂ වෛද්‍ය ලින්ටන් පද්මසිරි මහතා සඳහන් කෙළේ ආසියාවේ විශාලතම ළමා රෝහල ලෙස තම රෝහල මඟින් ජාතියේ දරුවන්ට සුවිශේෂී සේවයක් ඉටු කරන බවයි.දිවයිනේ නන් දෙසින් ළමා රෝහලට රෝගීන් පැමිණෙන බවත්, නේවාසිකව ප්‍රතිකාර ලබන දරුවන්ගේ අධ්‍යාපනය කඩා වැටීම වැළැක්වීම සඳහා ගුරුවරුන් හතරදෙනකු අනුයුක්ත කර ඇති බවත් කීය. එම ගුරු පිරිසෙන් ඉටුවන සේවය ද අති විශාල වන අතර ඒ ඒ දරුවාට ගැලපෙන පරිදි මෙම ගුරුවරුන් විසින් දරුවන්ට අධ්‍යාපනය ලබා දීම සිදු කෙරෙන බවද හෙතෙම පැවැසීය.එමෙන්ම මෙවර ශිෂ්‍යත්ව විභාගය සඳහා ආනන්ද විද්‍යාලයෙන් ඉදිරිපත් වූ සඳගිරි බණ්ඩාර නම් දරුවාට විශිෂ්ඨ ලෙස සමත්වීමට හැකි වූයේ එම දරුවාට ඉගැන්වූ ළමා රෝහලට අනුයුක්ත වන වින්ධ්‍යා ජයරත්න ගුරුතුමිය නිසා බවද ඒ මහතා වැඩිදුරටත් කීය.මේ අවස්ථාවට එක්වූ මහජන බැංකුවේ නියෝජ්‍ය සාමාන්‍යාධිකාරි සුනිල් ඉලුක්කුඹුර මහතා සඳහන් කෙළේ දැයේ උපදින සියලු දූ දරුවන්ට මහජන බැංකුව ඉසුරු උදාන ගිණුම් ලබා දීමට තීරණය කර ඇති බවයි. ඉසුරු උදාන සිසු උදාන ගිණුම් ලෙසත්, සිසු උදාන ගිණුම් යර්ස් ගිණුම් ලෙසත් පරිවර්තනය වන ආකාරයට මේ වැඩපිළිවෙළ සකස් කරන බවද ඒ මහතා කීය. මෙවර ලෝක ළමා දිනය නිමිත්තෙන් ළමා රෝහලේ නේවාසිකව ප්‍රතිකාර ලබන සියලු දරු දැරියන්ට ඉසුරු උදාන, සිසු උදාන ගිණුම් පරිත්‍යාග කිරීමට මහජන බැංකුව කටයුතු කර තිබිණි. මේ මහඟු පුන්‍ය කර්මයට 306 සී සිංහ සමාජය ද දායක විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100318</link>
    <topic>හැමදාම ආණ්ඩුවට කොළ එළි දල්වන බව කියන එජාපය අද ගැටලු රැසකට මුහුණ දීලා</topic>
    <author>ඉන්දික පොල්කොටුව</author>
    <content>සෑම මැතිවරණයක් ආරම්භයේම ආණ්ඩුවට කොළ එළියක් දල්වන බව ප්‍රකාශ කරන එ.ජා.ප. යට සිදුවන්නේ මැතිවරණයක් අවසානයේ එම කොළ එළි නිවා ගැනීමට බව මධ්‍යම පළාත් ප්‍රධාන ඇමැති සරත් ඒකනායක මහතා පැවසීය.ඒ මහතා එසේ පැවසුවේ මහනුවර ඒ මහතාගේ කාර්යාලයේ ඊයේ (02) පැවැති රැස්වීමකදීය. තවදුරටත් කතා කළ ඒ මහතා මෙසේද කීය.අපේ පක්ෂයට වැඩිම ජයග්‍රහණ උදා කැර දුන්නේ ජනපති මහින්ද රාජපක්ෂ මහතායි. තමන්ගේ පක්ෂයට මේ තරම් ජයග්‍රහණ අත්කැර දුන් තවත් නායකයකු ආසියාවේම නැහැ. එමෙන්ම තම පක්ෂයට වැඩිම පරාජයක් උරුම කැර දුන් ආසියාවේ එකම නායකයා වන්නේ රනිල් වික්‍රමසිංහ මහතා බවත් අප තේරුම්ගත යුතුයි.එජාපයේ මෑතකදී ලබාදුන් විවිධ තනතුරු නිසා එම පක්ෂය තුළ අද බරපතළ ගැටලු මතුවෙලා. කිසිදු බලයක් නොමැති එම තනතුරු නිසා එකිනෙකා අතර ගැටලු ඇති වෙලා තිබෙනවා. මෙලෙස ගැටලු නිර්මාණය කැර රනිල් වික්‍රමසිංහ මහතා රටින් බැහැරව ගොස් සිටිනවා. ඔහු පසුගිය වකවානුව පුරාවටම මෙවැනි නූල් සූස්තර ගසා පැත්තකට ‍වී බලා සිටිනවා.මෙවැනි තත්ත්වයක් තුළ එ.ජා.ප. යට යළි ගොඩ ඒමක් නැහැ. රනිල් වික්‍රමසිංහ මහතා ගොඩ ඒමට උත්සාහ දරන්නෙත් නැහැ. ඔහු දන්නවා ඔවුන්ට ගොඩ ඒමක් නොමැති බව. මේ නිසා ඔහු තම පක්ෂය තුළ ආරවුල් ඇති කැර විපක්ෂනායකකම රැක ගන්නවා.ඉදිරි ජනාධිපතිවරණයේදී ජනපති මහින්ද රාජපක්ෂ මහතාට කිසිදු අභියෝගයක් නැහැ. පරාජය උරුම කැරගෙන ඉන්න රනිල් වික්‍රමසිංහ මහතාට එය අභියෝගය එමෙන්ම හීනයක්.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100319</link>
    <topic>පක්ෂ විපක්ෂ ඇතැම් දේශපාලනඥයන්ගේ ක්‍රියාවලින් අද ළමා සිත් සතන් දුෂ්‍යවීමට හේතුවී තිබෙනවා</topic>
    <author>@ මාතලේ දිසා විශේෂ</author>
    <content>පක්ෂ විපක්ෂ ඇතැම් දේශපාලනඥයන්ගේ ක්‍රියා කලාප පවා අද ළමා සිත් සතන් දුෂ්‍යවීමට හේතුවී තිබෙන බවත් වසරකට එක දිනයක් පමණක් යෙදි ඇති ලෝක ළමා දිනයේදී උත්සව පවත්වා ළමා ලෝකය සුන්දර කළ නොහැකි බවත්, වසරේ දින තුන්සිය හැට පහ තුළදීම සමාජයේ සෑම දෙනාම ළමුන්ට දක්වන ආදරය කරුණාව හා දයාව තුළ පමණක් ළමා ලෝකය සුන්දර කළ හැකිව ඇතැයි උසස් අධ්‍යාපන නියෝජ්‍ය ඇමැති නන්දිමිත්‍ර ඒකනායක මහතා මාතලේ අකුරම්බොඩදි පැවසීය.ලෝක ළමා දිනය සමරමින් අකුරම්බොඩ වීර කැප්පෙටිපොළ මධ්‍ය මහා විද්‍යාල ජාතික පාසලේ පැවති "සෙනෙහස දී අපි රකින්න" ළමා දින සමරු උත්සවයේ ප්‍රධාන අමුත්තා ලෙස එක්වෙමින් නියෝජ්‍ය අමැතිවරයා එසේ පැවසීය.එහිදි තව දුරටත් කතා කළ ඒ මහතා මෙසේද පැවසීය.පළමු ලෝක යුද්ධය හා දෙවැනි ලෝක යුද්ධ තුළින් සිදු වු හානි අතර ළමා පරපුරට අත්වු ඉරණම ඉතා කණගාටුදායකයි. මේ හේතුන් නිසාම ජාත්‍යන්තරය ළමා අයිතිවාසිකම් ගැන කතා කළා. විවිධ නීති රිතී ගොඩ නැගුවා. ලෝක ළමා දිනය පවා නම් වුයේ ඒ නිසයි. අපේ රටත් ළමා ප්‍රඥප්තිය සුරකින රටක්. අපේ සමාජය තුළ අදත් විවිධාකාරයෙන් ළමා පුරපුරට හානිදායක දේ සිදු වෙනවා. දයාව කරුණාව ආදරය ළමුන්ට සැමදාම ඕනෑ. මේ මුළු සමාජයම එක්ව වසර පුරාවටම දරුවන්ට දක්වන ආදරය තුළ පමණයි ඔවුන්ගේ අනාගතය සාර්ථක වෙන්නේ.රටේ අනාගතය සුබවාදි වන්නේ අද සමාජය තුළ සිදු වෙන විවිධ ක්‍රියාකාරකම් මත ළමා පරපුර මං මුලාවි සිටිනවා. විභාග සදහා පවතින තරගය එක් ප්‍රධාන හේතුවක් වී තිබේ. ශිෂ්‍යත්වය, සාමාන්‍ය පෙළ හා උසස් පෙළ ලෙස පාසල් කාලය පුරාවටම තම දරුවන් ටියුෂන් දක්කන ක්‍රමයක් අද නිර්මාණය වී තිබෙනවා.මේ නිසාම අද ළමා ලෝකයේ සුන්දරත්වය ගිලිහි ගිහින්. මේ තරගකාරි අධ්‍යාපන රටාව තවත් පැත්තකින් දහම් අධ්‍යාපනයෙන් අපේ දරු පරපුර ඈත්කර තිබෙනවා. පොතපතේ දැනුමෙන් විභාග ප්‍රතිඵල මත ඉහළ තානාන්තරවල දරුවන් පත්වුණත් ඔවුන් තුළ ගුණ ධර්ම පෝෂණයව වී නැත්නම් ඒ දැන උගත්කමින් ඇති ඵලක් නැහැ. දෙමාපියනුත් ඉහළ තනතුරකට යන්න තම දරුමල්ලන් ටියුෂන් දක්කනවා මිසක් දහම් පාසලට යොමු කරන්න සිතට ගන්නේ නැහැ. දරුවා දහම් අධ්‍යාපනයකින් තොරවීම අනාගත සමාජයම අදුරට ඇද දැමීමක් ලෙසයි මම දකින්නේ.ඒ නිසා අද මෙතනට රැස්ව සිටින මේ දු පුතුන්ගෙන් මම ඉල්ලා සිටිනවා ගෙදර, අම්මාට තාත්තට බලකර හෝ ඉරිදා දිනය දහම් පාසල් යන්න තබාගන්න කියලා. ඔබලා කුමන තරාතිරමකට පත්වුවත් මානසික ආතතින්ගෙන් තොර පුද්ගලයන් විය යුතුය. ඒ සදහා ඔබලාට පිහිට වන්නේ දහම් අධ්‍යාපනය විතරයි. ඒ නිසා ලෝක ළමා දිනය සමරන, වැඩිහිටි දනයත් යෙදි ඇති අද දිනයේ වැඩිහිටි අප ළමුන්ට රැකවරණය සලසනවා වගේම ළමා පරපුර වැඩිහිටියන්ට සැලකීමටත් අධිෂ්ඨාන කරගත යුතුයි.විදුහල්පති සරත් ජයසිංහ මහතා - අපට වටිනාම වස්තුව දරුවොයි. හොදම දේ දරුවන්ට අපේ පැවැත්ම ඇත්තේ එතන බව බොහෝ ශ්‍රෙෂ්ඨයන් පෙන්වා දී තිබෙනවා. ළමා ඔබට විශාල බලයක් තිබෙනවා.ඒ බව ළමුන් කිසි විටකත් අමතක නොකළ යුතුයි. ළමුන් අතර කවුරුත් නරක අය නැහැ. ගුරුවරුන් වු අපට ළමුන්ට දක්වන කරුණාව ආදරය තුළින් ළමුන් යහමගට ගත හැක්කේ.නියෝජ්‍ය විදුහල්පතිවරුන් වු කේ.එම්.කරුණාතිලක, ලෝජි කොස්වත්ත ප්‍රාදේශිය සභා මන්ත්‍රි ආදි ශිෂ්‍ය සංගමයේ සභාපති අමිල බණ්ඩාර ගුණතිලක යන මහත්වරුද මේ අවස්ථාවට එක් වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100320</link>
    <topic>සියලුම ජන කොටස්වල ගැටලු තේරුම් ගත් නායකයකු අපේ රටේ සිටීම භාග්‍යයක්</topic>
    <author/>
    <content>සියලුම ජන කොටස්වල ගැටලු තේරුම් ගත් සහ තේරුම් ගැනීමට හැකියාව ඇති නායකයකු රටේ සිටීම භාග්‍යයක් බව කෘෂිකර්ම ඇමැති මහින්ද යාපා අබේවර්ධන මහතා ප්‍රකාශ කෙළේය.කල්මුණේ ප්‍රාදේශීය ලේකම් කාර්යාලයේ පැවැති උත්සවයකට සහභාගී වෙමින් ඇමැතිවරයා මේ අදහස් පළ කෙළේය.තවදුරටත් අබේවර්ධන මහතා මෙසේද කීවේය.මෙම ප්‍රදේශයේ ජනතාව වෙනුවෙන් පෙනී සිටින ජනතා නියෝජිතයන්ගෙන් බොහෝ දෙනෙක් ජනතා ඉල්ලීම් ජනාධිපතිවරයා වෙත ඉදිරිපත් කරන්නේ නැහැ. රටට නිදහස ලැබුණු දා සිට උතුරු නැඟෙනහිර නියෝජනය කළ මන්ත්‍රීවරු ප්‍රදේශයේ අවශ්‍යතා සම්බන්ධයෙන් පාර්ලිමේන්තුව තුළ හඬක් නැගුවේ නැහැ. ඔවුන් කතා කෙළේ තමන්ගේ දේශපාලන බලය තහමුරු කර ගැනීම සම්බන්දයෙන් පමණයි. ඔවුන් දේශපාලනඥයන් ලෙස තමන්ගේ ඕනෑ එපාකම් ඉටු කර ගත්තා. රට සහ ජනතාව පිළිබඳව හැඟීමකින් කටයුතු කෙළේ නැහැ.උතුරු නැඟෙනහිර නායකයන් අවංකව ප්‍රදේශයේ ප්‍රශ්න පිළිබඳ ව හඩ නැඟුවේ නම් මේ වන විට සියල්ල විසඳී හමාරයි. දැන් එළැඔ ඇත්තේ රට සීඝ්‍රයෙන් සංවර්ධනය කරා පිය නඟන යුගයයි. මේ ප්‍රදේශවල සංවර්ධන ව්‍යාපෘති රාශියක් දැනට ක්‍රියාත්මක වෙනවා . ගමේ සංවර්ධන කටයුතුවල නායකත්වය ගත යුතු වන්නේ ගම්වාසීන් විසිනුයි. ගමේ අවශ්‍යතාවයන් පිළිබඳව නිසි වැටහීමක් ගම්වාසීන් සතුව පවතින නිසා ඒ කාර්යයන් වඩාත් පහසු වෙනවා.ජනාධිපතිතුමාට අවශ්‍ය වන්නේ මේ සියලුම ජන කොටස්වලට එක හා සමාන සැලකීමටයි. කිසිදු බේදයක් නොමැතිව සෑම පුරවැසියකුගේම අවශ්‍යතාවලට කඩිනම් විසදුම් ලබාදීම ජනාධිපතිතුමාගේ අපේක්ෂාවයි. .ප්‍රදේශයට අවශ්‍ය සංවර්ධන කටයුතු කඩිනමින් සිදු කර ගැනීමට නම් ජනාධිපතිතුමා සමඟ නිසි සම්බන්ධයක් ගොඩ නඟා ගැනීම වැදගත් වෙනවා.මේ අවස්ථාවට ප්‍රාදේශිය ලේකම් කාර්යාලයේ නිලධාරීන් හා කෘෂිකර්ම අමාත්‍යාංශයේ නිලධාරීහු පිරිසක් සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100321</link>
    <topic>දරුවන්ගේ අධ්‍යාපනය හා පෝෂණය වෙනුවෙන් වත්මන් ආණ්ඩුව ඉටු කරන සේවය අති විශාලයි</topic>
    <author>@ මාතර දිසා විශේෂ</author>
    <content>දරුවන්ගේ අධ්‍යාපනය හා පෝෂණය වෙනුවෙන් ඉතිහාසයේ කිසිඳු යුගයක සිදු නොකළ කාර්යභාරයක් වත්මන් ආණ්ඩුව ඉටුකර ඇතැයි තැපැල් සේවා නියෝජ්‍ය ඇමැති සනත් ජයසූරිය මහතා කීවේය.ජනාධිපති ආර්යා ශිරන්ති රාජපක්ෂ මහත්මියගේ ප්‍රධානත්වයෙන් මාතර සනත් ජයසූරිය ක්‍රීඩාංගණයේ පෙරේදා (1) පැවැති ලෝක ළමා දින සැමරුම් උත්සවයේදි නියෝජ්‍ය ඇමැතිවරයා එසේ ප්‍රකාශ කෙළේය.නියෝජ්‍ය ඇමැතිරයා මෙසේද කිවේය.ඕනෑම රටක නොදෙවැනි උගත් හා බුද්ධිමත් දරුපරපුරක් මෙරටේ ඉන්නවා."සෙනෙහසින් අප රැක ගන්න" යන්න තේමා කර ගනිමින් ලෝක ළමා දිනය මේ මොහොතේ ශ්‍රී ලංකාව සමරනවා.සමස්ත දරුපරපුර නිරෝගිමත් හා බුද්ධිමත් පිරිසක් ලෙස හැඩගැස්වීම අපේ පරම යුතුකම හා වගකීම යි.දරුවන්ට කවදත් ආදරය කරන ජනාධිපතිතුමන් දරුවන් වෙනුවෙන් ඉටුකර ඇති සුවිශේෂි කාර්ය භාරය මෙතෙකයි කියා නිම කරන්න බෑහැ.තිස් වසරක් පුරා දිව ගිය ත්‍රස්තවාදයෙන් අපේ දරුවන් බැට කෑවා. බොහෝ දරුවන්ට තමන්ගේ දෙමවුපියන් අහිමිවී ගියා. අනන්තවත් පාසල් යන ගමන පවා නතර කරන්න සිදු වුණා. අද මේ තත්ත්වය සහමුලින් වෙනස් වෙලා. දරුවෝ නිදහසේ ඉගෙන ගනිමින් සිටිනවා. විශිෂ්ඨ ප්‍රතිඵල පෙන්වමින් සිටිනවා. දේමවුපියෝ ලෙස අපේ යුතුකම තමයි අනාගතය වෙනුවෙන් දරුපරපුර හැඩගැස්වීම. සෑම ඔක්තෝම්බර් පළමු වැනිදා ලෝක ළමා දිනය ලෙස සැලකුවත් එම ළමා දිවිය එක් දිනකට සීමා කරන්න බැහැ.ශිරන්ති රාජපක්ෂ මහත්මිය අපේ රටේ ළමා පරපුර වෙනුවෙන් විශාල වැඩ කොටසක් කරමින් සිටිනවා. එතුමියගේ එම වැඩපිළිවළට මාතර පුරවරයේ සහය ලබා දෙන්න අප සූදානමින් සිටිනවා. එතුමිය ජනාධිපති ආර්යාවක් ලෙස නෙවෙයි සෑබෑ මවු සෙනහසින් තමයි සියල්ලම කරන්නේ. එය අපි නිතරම දකිනවා. එතුමිය කරගෙන යන එම කාර්යය තවදුරටත් කරගෙන යන්න ශක්තිය හා ධෛර්ය ලැබේවායි මා ප්‍රාර්ථනා කරනවා.දරුවන් වෙනුවෙන් විනෝදාත්මක වැඩසටහන් රැසක් හා නොමිලේ ආහාර පාන ලබාදීමද මෙහිදි සිදු කළහ.මේ අවස්ථාවට මාතර පුරපති සොසීන්ද්‍ර හඳුන්ගේ, පළාත් සභා මන්ත්‍රීවරුන් වන අරුණ ගුණරත්න, සරත්ද අල්විස්, මාතර ප්‍රාදේශීය සභාවේ සභාපති විමල් ප්‍රියන්ජන මහත්වරුන් ඇතුළු රාජ්‍ය නිලධාරීහු රැසක් සහභාගි වී සිටියහ. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100322</link>
    <topic>උතුරුමැද පළාත් සභාව පොළොන්නරුවට කරන සේවය ගැන මා සතුටු වෙනවා</topic>
    <author>චූල බණ්ඩාර කුලසේකර</author>
    <content>ජනාධිපති මහින්ද රාජපක්ෂ මැතිතුමාගේ නායකත්වය යටතේ අනුරාධපුර සහ පොළොන්නරුව ප්‍රදේශයන්වල සංවර්ධනයට උතුරුමැද පළාත් සභාව සිදු කරන විශිෂ්ට සේවාව පිළිබදව තමා ඉතාමත් සතුටට පත්වන බවත් පසුගිය වසර දෙක තුළ පොළොන්නරුව දිස්ත්‍රික්කයට පළාත් සභාව දක්වා ඇති දායකත්වය පිළිබඳව ස්තූතිය පුදකරන බව පොළොන්නරුව දිස්ත්‍රික් පාර්ලිමේන්තු මන්ත්‍රී සෞඛ්‍ය ඇමැති සහ ශ්‍රී.ල.නි.ප. මහ ලේකම් මෛත්‍රීපාල සිරිසේන මහතා පැවැසීය.පොළොන්නරුව දිස්ත්‍රික්කයේ ජනතාවට සෙත සැලසීමේ අරමුණින් දෙදිනක් පුරා පැවැති 'රන්බිමට අරුණළු' ජංගම සේවයේ සමාප්ති උත්සවයට එක්වෙමින් පසුගියදා (29) ඇමැතිවරයා මේ අදහස් පළ කළේය.පළාත් සභාව මඟින් රුපියල් මිලියන අනූපහක් ජනතාවට ලබාදීම සිදු කෙරුණු අතර සෘජු ප්‍රතිලාභ ලෙස මිලියන හතළිස් පහක ද්‍රව්‍ය මෙහිදී ප්‍රදානය කෙරුණි.මෙහිදී තවදුරටත් අදහස් දැක්වූ ‍ඇමැති මෛත්‍රීපාල සිරිසේන මහතා මෙසේද කීය. පසුගිය දවස්වල ප්‍රධාන ඇමැති එස්.එම්. රංජිත් සමරකෝන් මහතා පොළොන්නරුවේ රැඳී සිටිමින් සංවර්ධන ව්‍යාපෘති රැසක් ක්‍රියාත්මක කළා. අනුරාධපුර දිස්ත්‍රික්කය සහ පොළොන්නරුව යන දිස්ත්‍රික්ක දෙකම තමයි රජරට කියන්නේ.උතුරුමැද පළාත් ප්‍රධාන ඇමැති එස්.එම්. රංජිත් සමරකෝන් මහතා, අද වංචා දූෂණයෙන් තොර පළාත් සභාවක් බිහි කරලා තියෙනවා. මගේ එකම අරමුණ තමයි ජනතා මුදල් ජනතාවට දූෂණයෙන් තොරව ලබාදීම. පසුගිය වසර දෙකේදීම මම ඒක කළා. ඒ ගැන මම සතුටු වෙනවා.මේ අවස්ථාවට පළාත් ඇමැතිවරුන් වන එච්.බී. සේමසිංහ, ආර්.එම්.පී.බී. රත්නායක, පේෂල ජයරත්න යන මහත්වරු ද, ප්‍රාදේශීය සභා මන්ත්‍රීවරු සහ රාජ්‍ය නිලධාරීහු ද එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=n14100323</link>
    <topic>ශ්‍රී ජයවර්ධනපුර මහ රෝහලේ 32වැනි සංවත්සරයට සෞඛ්‍ය අධ්‍යාපනික ඡායාරූප ප්‍රදර්ශනයක් මේ මස 6-7</topic>
    <author>සන්ධ්‍යා කරුණාරත්න</author>
    <content>ශ්‍රී ජයවර්ධනපුර මහ රෝහලේ තිස් වැනි සංවත්සරය වෙනුවෙන් සංවිධානය කළ සෞඛ්‍ය අධ්‍යාපනික ඡායාරූප ප්‍රදර්ශනය මේ මස 6 සහ 7 දෙදින තුළදී රෝහල් හෙද විදුහල් ශාලාවේදී උදේ 9 සිට සවස 6 දක්වා පැවැත්වේ.සෞඛ්‍ය අධ්‍යාපනික වැඩසටහන් මඟින් ජනතාව දැනුවත් කිරීම මෙමඟින් අදහස් කෙරේ. සාමාන්‍ය ශල්‍ය රෝග තත්ත්වයන්, අනතුරු වළක්වා ගැනීමට ගත යුතු ක්‍රියාමාර්ග සහ වෙනත් රෝගී තත්ත්වයන් මූලික අවස්ථාවන්හිදීම හඳුනා ගැනීමේ දැනුම යනාදිය ‍මහජනතාව වෙත ලබාදීම මේ ප්‍රදර්ශනය මඟින් සිදුකෙරේ.මේ ඡායාරූප ප්‍රදර්ශනය සඳහා තෝරා‍ ගෙන ඇති සියලුම ඡායාරූප විශේෂඥ ශල්‍ය වෛද්‍ය ගාමිණී ගුණතිලක මහතාගේ තිස්තුන් වසරක සේවා කාලය තුළ රටේ විවිධ ප්‍රදේශවලදි ලබා ගත් ඒවා වීම විශේෂත්වයකි. තිස් වසරක ශාපලත් යුද සමය තුළ ලබා ගත් දුර්ලභ ඡායාරූප ද මේ අතර වේ.ඕනෑම අයකුට මේ ප්‍රදර්ශනය නොමිලේ නැරඹීම සඳහා අවස්ථාව ලැබෙන බව රෝහලේ සංවිධායක කමිටුව පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410031</link>
    <topic>අපනයන භෝග කලාපයක් ලෙස කළුතර සංවර්ධනයට පියවර</topic>
    <author>@ නාගොඩ විශේෂ එන්. විජේරත්න</author>
    <content>සුළු අපනයන බෝග ප්‍රවර්ධන ඇමැති රෙජිනෝල්ඩ් කුරේ මහතාගේ අදහසකට අනුව කළුතර ‍ප්‍රදේශය අපනයන බෝග කලාපයක් ලෙස සංවර්ධනය කිරීමටද කටයුතු කෙරේ.මේ යටතේ කළුතර දිස්ත්‍රික්කයේ පමණක් නොව දිවයින තුළ පිහිටවනු ලබන පළමු ආදර්ශ ගොරකා ගම්මානය බුලත්සිංහල පරගොඩ බටහිර ග්‍රාම නිලධාරී වසමේ පිහිටු වීමට පියවර ගෙන තිබේ. මේ අනුව අපනයන කෘෂි කර්ම දෙපාර්තමේන්තුව මඟින් “ගාසිනියා විලේජ්- ගොරකා ව්‍යාපෘතිය” ක්‍රියාත්මක කරනු ලබන අතර ඊට සම්බන්ධ ගොවීන් දැනුවත් කිරීමටත් , ගොරකා පැළ 700ක් ගොවීන් ට බෙදා දීමටත් පියවර ගෙන ඇත.මෙම ගාසිනියා විලේජ් ගොරකා ව්‍යාපෘතියේ සමාරම්භක අවස්ථාවට සුළු අපනයන බෝග ප්‍රවර්ධන ඇමැති රෙජිනෝල්ඩ් කුරේ මහාතා සහා අපනයන කෘෂිකර්ම දෙපාර්තමේන්තුවේ අධ්‍යක්ෂජෙනරාල් අතිරේක අධ්‍යක්ෂක ජෙනරාල් (සංවර්ධන) සහා බුලත්සිංහල ප්‍රාදේශීය ලේකම් ඇතුළු විශාල පිරිසක් සහාභාගි වූහ</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410032</link>
    <topic>කරන්දෙණියේ දිවිනැඟුම ව්‍යාපෘති 628කට ලක්ෂ 133ක ප්‍රතිපාදන</topic>
    <author>@ ගාල්ල දිස්ත්‍රික් සංචාරක - ධර්‍මදාස සිරිවර්‍ධන</author>
    <content>කරන්දෙණිය ප්‍රාදේශීය ලේකම් බල ප්‍රදේශය වෙනුවෙන් දිවිනැගුම ජීවනෝපාය සංවර්‍ධන වැඩ සටහන යටතේ රුපියල් ලක්ෂ 133 ක ප්‍රතිපාදන ආර්ථික සංවර්ධන අමාත්‍යාංශය මගින් ලබා දී ඇත.මේ වන විට ඒ යටතේ ව්‍යාපෘති 628 ක් අනුමත වී ඇති අතර ඒ සඳහා රු. 11535875.00 ක මුදලක් මේ වන විටත් අනුමත කර දී ඇති අතර තවදුරටත් යෝජනා 212 ක් ක්‍රියාත්මක කිරීමට නියමිතව ඇත. ඒ සඳහා වෙන් කෙරෙන මුදල රුපියල් 1697625.00 කි. මෙම ව්‍යාපෘතිය යටතේ වඩු කර්මාන්තය, කැටයම් කර්මාන්තය, ඉටි පන්දම් නිෂ්පාදනය, පාවහන් හා පාපිසි නිෂ්පාදනය, මැහුම් කර්මාන්තය, පන්මළු හා මාළු දැල් නිෂ්පාදනය, ජුකීමැෂින් පුහුණුව හා මදුරුදැල් නිෂ්පාදනය, ගඩොල් හා කුරුඳු ආශ්‍රිත කර්මාන්ත, රබර් ආශ්‍රිත කර්මාන්ත, සුදු යකඩ සැකසුම්, ගොයම් හා තණකොළ කපන මැෂින් ලබාදීම, දරමිටි නිෂ්පාදනය හා ජංගම ආහර ද්‍රව්‍ය වෙළඳාම, ඉලෙක්ට්‍රොනික් කර්මාන්තය, රූපවාහිනී අලුත්වැඩියාව, ලී ඉරීම හා තුනපහ ද්‍රව්‍ය ඇඹරුම් කර්මාන්තය, වාහන අලුත්වැඩියාව හා අමතර කොටස් අලෙවිය, සුරතල් මසුන් හා සත්ව පාලනය, ඇතුලුව්‍යාපෘති රැසක් ක්‍රියාත්මක කිරීමට නියමිතය.මේ වැඩ සටහන යටතේ පවුල් 840 කට සෙත සැලසෙන බව කරන්දෙණිය ප්‍රාදේශීය ලේකම් කාර්යාලයේ ව්‍යාපෘති සහකාර ටී.එච්. සුජිත් ප්‍රේමරත්න මහතා පැවසීය.මේ සම්බන්ධයෙන් වැඩි දුරටත් අදහස් දැක්වූ ඔහු කරන්දෙණිය ප්‍රාදේශීය ලේකම් අයි. එස්. සමරකෝන් මහතාගේ උපදෙස් මත හා මූලස්ථාන සමෘද්ධි කළමණාකාර තිලක් නන්දසිරි ගුණරත්න මහතාගේ අධීක්ෂණය යටතේ මේ වන විටත් අදාල ප්‍රතිලාභීන් තෝරාගෙන ඇති බවත් ඉදිරි කාලයේදී උපකරණ, විසිතුරු මසුන් හා සත්ව පාලනයට අවශ්‍ය සතුන් බෙදා දීමට කටයුතු සූදානම් කර ඇති බවත් පසු විපරම් කටයුතු අදාළ ප්‍රදේශවල සමෘද්ධි නිලධාරීන්, ග්‍රාම නිලධාරීන් හා ආර්ථික සංවර්ධන නිලධාරීන් මගින් සිදු කරන බවත් ප්‍රතිලාභීන්ට අවශ්‍ය උපදෙස් හා පුහුණුවීම් මේ වන විටත් ලබා දී ඇති බවත් පැවසීය. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410033</link>
    <topic>ගුරු සේවයෙන් සමු අරන් වගා කටයුතුවල නිරතවන සුන්දර මිනිසා</topic>
    <author>@ ලංකින්ද නානායක්කාර ඉමදුව සමුහ</author>
    <content>ගාල්ල රිච්මන්ඩ් විද්‍යාලයේ නියෝජ්‍ය විදුහල්පතිවරයකු වශයෙන් තම රාජ්‍ය සේවය අවසන් කර සුනිල් ජයවර්ධන මහතා ගාල්ල ඉමදුව හොරදුගොඩ පදිංචිකරුවකු විය. අනතුරුව ඔහු සිය ශ්‍රමය වගා කටයුතු සදහා යොමු කෙළේය. ඒ මහතා සිය අදහස් මෙසේ පල කළේය.මම රාජ්‍ය සේවයට අයුබෝවන් කී කාලයේ ම තමයි දිවි නැඟුම වැසටහන ආරම්භ කළේ. ඒ අවස්ථවේ ම කෘෂිකර්ම උපදේශක මහත්වරුන් වන කුමාර කොඩිතුවක්කු සහ අරුණ පියරිසි මහත්වරුන් දිවි නැඟුම වැඩ සටහන පිළිබදව මට දීර්ඝ විස්තරයක් ලබා දුන්නා. ඒ අනුව මම මේ වැඩේට අත ගැහුවා.මම දැනට බඩ ඉරිඟු, මිරිස්, ඉඟුරු , අමුමිරිස් වගේම වෙනත් ආර්ථික බෝග කිහිපයක්ම වවල තියෙනවා. පසුගිය කාලයේ අමුමිරිස් රුපියල් 900 ක මිලක් වෙන කොට මගේ ළඟ ඕනෑ තරම් අමුමිරිස් තිබුණා. බොහෝ දෙනා ඇවිල්ලා මගෙන් ඒ දවල් වල අමුමිරිස් ගත්තා.ඒ වගේම දැන් ලංකාවේ ඉහළ මිලක් තියෙනවා කියන වල්ලාපට්ට වගාවකුත් මගේ ගෙවත්තේ වෙනම පැත්තක තියෙනවා. ඒක නම් තවම තියෙන්නේ මුලික අවධියේ. අනිත් සියලු වගාවන් අදායම් ලැබිය හැකි මට්ටමක තියෙනවා.ඔක්තොබර් 20 වෙනිදා මෙවර දිවි නැඟුම ජාතික උත්සවයට සමගාමීව පැවැත්වෙන ඉමදුව ප්‍රාදේශීය ලේකම් කාර්යාලය සංවිධානය කරන ප්‍රාදේශීය උත්සවය පැවැත් වෙන්නේ මගේ නිවසේ ඒ සදහා පැළ බෙදා දීම සදහා මම මේ වන විට පැළහදමින් සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410034</link>
    <topic>කෑගල්ලට පලතුරු ගම්මාන</topic>
    <author>@ බුලත්කොහුපිටිය සමූහ ඩබ්ලිව්.රෝහණ</author>
    <content>කෘෂිකර්ම අමාත්‍යාංශය හා ජාතික පොහොර ලේකම් කාර්යාලය එක්ව කෑගල්ල දිස්ත්‍රික්කයේ පලතුරු ගම්මාන පිහිටුවීමට කටයුතු යොදා ඇත.මේ යටතේ ගලිගමුව ,අරණායක,මාවනැල්ල,රඹුක්කන,කෑගල්ල,වරකාපොළ හාරුවන්වැල්ල ප්‍රාදේශීය ලේකම් කොට්ඨාසවල මෙම පලතුරු ගම්මාන ඇති කෙරේ.දූරියන්,රඹුටන්,අනෝදා හා අන්නාසි යන පලතුරු මේ යටතේ වගා කෙරෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410035</link>
    <topic>බිඳුණු පුටුවට දෑතේ සවියක් වැඩසටහන හොරණ දොන් පේද්‍රික් විදුහලේදී</topic>
    <author>@ පෝරුවදණ්ඩ සමුහ එච් කුලතිලක</author>
    <content>බස්නාහිර පළාත් කෘෂිකර්ම සහ කර්මාන්ත ඇමැති උදය ගම්මන්පිල මහතාගේ සංකල්පයක් ලෙස පාසල්වල කැඩී බිඳී ඉවත දමන මේස ඩෙස් පුටු එම පාසල්වලට කර්මාන්ත අමාත්‍යාංශ සේවකයන් එවා පිළිසකර කිරීමේ ‘බිඳුණු පුටුවට දෑතේ සවියක්’ නම් ජාතික වැඩසටහනේ තවත් පියවරක් පසුගිය 26දා හොරණ දොන් පේද්‍රික් විදුහල් පරිශ්‍රයේදී පැවැත්විණි මේ සදහා බස්නාහිර පළාත් සභා නියෝජ්‍ය සභාපති යසපාල කෝරලගේ මහතාගේ ප්‍රතිපාදන මගින් රුපියල් 50000 ක් යොදවා තිබුණි.මෙහිදී රුපියල් 50000 ක් වැනි මුදලක් යොදවා ලක්ෂ 05ක් පමණ වටිනාකමින් යුත් කැඩී බිඳී ඉවත දමා තිබූ මේස ඩෙස් පුටු පිළිසකර කිරීමට හැකිවූ බවත් අද දිනම මෙවැනි තවත් කණඩායමක් ඉංගිරිය ගාමිණී විදුහලටත් යොදවා ඇති බවත් මෙලෙස සෑම දිනකම පාසල් දෙකක සිදුවන මෙම ක්‍රියාන්විතය හරහා රජය විසින් දැරියයුතු විශාල මුදලක් ඉතිරිකර ගැන්මට හැකියාව ලැබී ඇති බවත් ව්‍යාපෘති නිලධාරී ක්‍රිෂාන්ත වීරක්කොඩි මහතා පැවසීය. @ ඡායාරූපය - පෝරුවදණ්ඩ සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410036</link>
    <topic>හල්ඔළුව සංගිලි පාලමේ ලෑලි දිරාපත් වෙලා</topic>
    <author>@ මහනුවර දිසා සමූහ කේ චන්ද්‍රරත්න</author>
    <content>මහනුවර නගරය හා හල්ඔළුව ප්‍රදේශය යා කෙරන අයුරින් පිහිටි හල්ඔළුව සංගිලි පාලම අබලන් තත්ත්වයට පත්වෙමින් පවතින බැවින් එම සංගිලිපාලම කඩිනමින් අලුත් වැඩියා කටයුතු කරදිම කෙරෙහි වගකිවයුතු අංශවල අවධානය යොමු කරන්නැයි එම සංගිලි පාලම ඔස්සේ දිනපතා ගමන් කරන මගි ජනතාව ඉල්ලති.හාරිස්පත්තුව ප්‍රාදේශිය සභාව මගින් වරින් වර මෙහි දිරාපත් වූ ලෑලි වෙනුවට නව ලෑලි අතුරා ගමන් කිරිමට හැකි අයුරින් සකස්කර දි තිබෙන අතර යළිත් එම සංගිලි පාලමේ ලෑලි දිරාපත්ව තිබෙන බැවින් එම පාලමින් ගමන් කිරීම ඉතා අනතුරුදායක බව පෙන්නුම්කරන ජනතාව මේ අවදානම්කාරි තත්ත්වය මගහරවා දීමට කඩිනමින් අවදානය යොමු කළයුතු බවද කියා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410037</link>
    <topic>සැකකරු අධිකරණයට ඉදිරිපත් කරන්නැයි නියෝග</topic>
    <author>@ පාණදුර සමුහ කපිල සෝමරත්න</author>
    <content>පාණදුර කිරිබේරියේ නිවෙසක පදිංචි 14 හැවිරිදි බාලවස්කාර දැරියක් ගැබ්ගැනීම සම්බන්ධයෙන් දැඩි පරීක්ෂණයක් පවත්වා ඒ සම්බන්ධයෙන් වගකිවයුතු තරුණයා අත් අඩංගුවට ගෙන අධිකරණයට ඉදිරිපත් කරන ලෙස පාණදුර අතිරේක දිසා විනිසුරු සහ ප්‍රධාන මහේස්ත්ත්‍රාත් රුචිර වැලිවත්ත මහතා පාණදුර පොලිසියේ ළමා සහ කාන්තා අංශයට නියෝග කළේය.මෙම දැරිය රන්මුතුගල ළමා නිවාසය භාරයේ තබා ඇත ඇයව 29-09-14 දින අධිකරණයට ඉදිරිපත් කරන ලද අවස්ථාවේදි පොලිස් සැරයන් ලියනගේ මහතා අධිකරණයට වාර්තාවක් ඉදිරිපත් කරමින් පැවසුවේ ඇයව බලා කියා ගැනීමට අධිකරණයෙන් අගේ ආච්චිවෙත දැනට මාස හතරක පෙර බාරදුන් අතර ආච්චි භාරයේ සිටියදි ඇය ලිංගික අපයෝජනයකට ලක්වීමෙන් ඇය මාස තුනක ගැබිනියක් වී ඇති බවය. මේ බව වෛද්‍ය වාර්තාවේ සඳහන් කර ඇති බවද පැවසීය අගේ ප්‍රකාශයක් නැවත ලබා ගැනීමට නියෝග කළ ප්‍රධාන මහේස්ත්‍රාත්වරයා ඇයව කඩවත රන්මුතුගල ළමා නිවාසයේ රඳවා තබන ලෙසට නියෝග කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410038</link>
    <topic>ලයිට් කපන්න ගිය මණ්ඩලයේ සේවකයාට ගෙහිමි කාන්තාව පොල්ලකින් ඔළුවට ගහලා</topic>
    <author>හොරණ විශේෂ</author>
    <content>බිල් නොගෙවීම හේතුවෙන් විදුලිය විසන්ධි කිරීමට ගිය විදුලිබල මණ්ඩලයේ නිලධාරියකුට පොල්ලකින් ඔළුවට පහර දුන් බව කියන ඉංගිරිය කිරිගල ප්‍රදේශයේ කාන්තාවක් රුපියල් 25,000ක ශරීර ඇප මත මුදාහරින ලෙස හොරණ මහේස්ත්‍රාත් ජගත් ඒ කහඳගමගේ මහතා නියෝග කළේය.මෙලෙස ඇප මත නිදහස් වූයේ හඳපාන්ගොඩ කිරිගල පදිංචි එච්. වී. ඩී. දිල්රුක්ෂි නමැති කාන්තාවකි. විදුලිබල මණ්ඩලයේ නිලධාරින් විදුලිය විසන්ධි කිරීමට මේ කාන්තාවගේ නිවසට පැමිණ කරුණු ‍පහදා දී ඇති අතර කාන්තාව පවසා ඇත්තේ තම ස්වාමිපුරුෂයා අත බිල ඇති බවත් විදුලිය විසන්ධි නොකරන ලෙස ඉල්ලා ඇත.නමුත් බිල් ගෙවා නොමැති බව පෙන්වා දුන් නිලධාරින් විදුලිය විසන්ධි කිරීමට සුදානම් වෙද්දි පොල්ලකින් පහර දුන් බව නිලධාරින් ඉංගිරිය පොලිසියට කළ පැමිණිල්ලක් මත මෙම අත්අඩංගුවට ගැනීම සිදුකර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r1410039</link>
    <topic>ළිදේ සිටි කිරි ඉබ්බන් 61ක් නිරුපද්‍රිතව කන්තලේ වැවට: ව්‍යාපාරිකයාගේ සත්ක්‍රියාවට පොලිසියෙනුත් සහාය</topic>
    <author>@ කන්තලේ සමූහ</author>
    <content>විවිධ උපක්‍රම යොදමින් ඉතාමත් කෘර ලෙස සතුන් මරා දමන මෙවන් සමාජයක කිරි ඉබ්බන් 61 දෙනකුට සති ගණනාවක් කෑම දී අවසානයේ වැස්ස ද නොලැබීමෙන් පොලිසියට දැනුම්දී උන් සියල්ල කන්තලේ මහ වැවට දැමීමට තරම්වූ සත් පුරුෂයකු පිළිබඳව කන්තලේ රජඇල ප්‍රදේශයෙන් වාර්තාවේ.මාස ගණනාවක සිට එක දිගටම පවතින ඉඩෝරය නිසා මෙම ඉබ්බන් 61 දෙනාම තම වත්තේ ළිඳක් තුළ සිටියදී මෙලෙස අනතුරක් , ආපදාවක් නොකොට ජීවත්වීමට වරම් ලබා දුන්නේ කන්තලේ රජඇග පදිංජි කුඩා වෙළෙද ව්‍යාපාරිකයකු වන කේ.ඩබ්. විජේසිරි ගුණතිලක යන අයයි.මේ පිළිබද අදහස් දැක්වූඒ මහතාඉඩෝරයට මුලුමුනින්ම හිඳිලා තිබූණ වත්තේ ඇති ළිද ඇතුළේ දවසක් මම දැක්කා ඉබ්බෝ තුන් හතර දෙනෙක් ඉන්නවා. පස්සේ ආයේ කීප විටක්ම බලද්දී එන්න එන්නම ඉබ්බෝ වැඩි වෙලා.පස්සේ මම අදවහී හෙට වහී කියලා මුන් ගන්න උත්සාහ කළේ නැහැ.ළිඳට කෑම දැම්මා මාස 3 ක් විතර අන්තිමට වැස්ස එන පාටක් නැති නිසාත් තව දුරටත් වෙහෙසීමේ තේරුමක් නැති නිසාත් මේ ගැන කන්තලේ පොලිසියට ගිහින් එස්.පී. මහත්තයාට කිව්වා.වහාම ක්‍රියාත්මකවූ කන්තලේ කොට්ඨාස බාර පොලිස් අධිකාරි චන්දන අතුකෝරළ මහතා සිද්ධිය මූලස්ථාන ප්‍රධාන පොලිස් පරීක්ෂක විපුල තෙන්නකෝන් මහතාට දැනුම් දීමෙන් පසු විපුල මහතා විශාල පොලිස් නිලධාරින් පිරිසක් ද රැගෙන ව්‍යාපාරික ගුණතිලක මහතා ගේ නිවසට ගොස් ඔහු හමුවී තම නිලධාරීන් ළිඳට බස්සවා එහි සිටි කිරි ඩබ්බන් ගණන් කරමින් හරියටම හැට එක් දෙනකු පොහොර බෑග් වලට දමාගෙන කිලෝමීටර් 3ක් පමණවූ දුර ගොස් කන්තලේ මහ වැවට මුදාහරින ලද්දේ මෙවන් අසම සමවූ උතුම් සත්ක්‍රියාවක් තම ජීවිතයේදී කිසිදිනෙක අත් විඳින්නට සිදු නොවන බවට අපහා පවසමිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=r14100310</link>
    <topic>යන්ත්‍රය තුළ හිරවූ කම්කරුවාගේ කකුල බේරා දෙන්නට වෛද්‍යවරයා කම්හලට ඇවිත්</topic>
    <author>@ ගාල්ල දිස්ත්‍රික් සංචාරකධර්‍මදාස සිරිවර්‍ධන.</author>
    <content>පසුගියදා අම්බලන්ගොඩ කර්මාන්ත ශාලාවකදී කම්කරුවකුගේ පාදයක් යන්ත්‍රයක් තුළ සිරවීම නිසා අනතුරට ලක්වූ අතර, එය පිටතට ගැනීමට කම්හලේ සේවකයන් මහත් වෙහෙසක් දැරුවද කකුල එළියට ගැනීමට නොහැකි විය.මේ පිළිබද දැනගත් පොල්වත්ත රෝහලේ ප්‍රධාන වෛද්‍ය නිලධාරී ප්‍රසන්න විජේසිංහ මහතා වහාම එම ස්ථානයට ගොස් මහත් වෙහෙසක් දරා නිරුපද්‍රිතව පාදය එළියට ගැනීමට සමත් විය. ඒ සඳහා ඔහු අලවංගුව පවා භාවිතා කර ඇත.කෙසේ වුවද තව ප්‍රමාද වූයේ නම් කකුල බේරාගැනීමට නොහැකි වන බව කර්මාන්ත ශාලාවේ සේවකයෝ පැවසූහ.මෙම අනතුරට මුහුණ පා ඇත්තේ සල්ගාදු චතුරංග නමැති 19 හැවිරිදි තරුණයෙකි.මොහු බළපිටිය රෝහලේ ප්‍රතිකාර ලබන අතර, කකුල ඉවත් කිරීමට සිදු නොවන බවත් ඇඟිලි කීපයකට පමණක් හානි සිදුවී ඇති බවත් දැන ගන්නට ඇත.මෙම වෛද්‍යවරයා මීට ඉහතදී ද අසාධ්‍ය රෝගියකු පොල්වත්ත රෝහලට ඇතුළත්කිරීමෙන් පසු, වහාම බලපිටිය රෝහලට මාරුකර යැවීමට කටයුතු කර ඇතත් එම අවස්ථාවේ රියදුරු නොදන්වා බැහැරට ගොස් තිබූ බැවින් වෛද්‍යවරයා විසින්ම ගිලන් රිය ධාවනය කරමින් ක්ෂණිකව බළපිටිය රෝහලට ගොස් හදිසි ප්‍රතිකාර ලබාදී එම රෝගියාගේ ජීවිතය බේරාගත් බවද අනාවරණයවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410031</link>
    <topic>ශ්‍රී ලංකා ක්‍රිකට් ක්‍රීඩකයෝ අද රන් සටනට සැරසෙති </topic>
    <author>ප්‍රින්ස් ගුණසේකර</author>
    <content>ආසියානු ක්‍රීඩා උළෙලක මුල්වරට ශ්‍රී ලංකා ක්‍රීකට් පිල අවසන් මහා තරගයකට සුදුසුකම් ලබයි. මේ තරගාවලියට එක්ව සිටින්නේ ශ්‍රී ලංකාවේ අංක එකේ පිල නොවූවද ළහිරු තිරිමාන්නගේ නායකත්වයෙන් යුතු කණ්ඩායම ක්‍රිකට් රන් පදක්කම හෝ රිදී පදක්කම දිනා ගැනීමේ ඉතිහාසගත සටනට පිවිසීමේ වාසනාව හිමිකර ගැනීම විශේෂත්වයකි.ඉංචියොන් යෙන්හූයී ක්‍රීකට් ක්‍රීඩාංගණය අවට පෙදෙසේ ඊයේ දිගින් දිගටම වර්ෂාව පතිත වූ හෙයින් කාසිය උඩ දමා ජයග්‍රහණය තීරණය කිරීමට තරග තීරකවරයා කටයුතු කළේය.එහිදී බංග්ලාදේශ ක්‍රිකට් නායක මෂ්රාෆී මොර්ටසා පරාජය කරමින් ශ්‍රී ලංකා ක්‍රිකට් නායක ළහිරු තිරිමාන්නට ජය අත්වූ අතර ප්‍රීතියෙන් ඉපිල ගිය තිරිමාන්න ඇතුලු ක්‍රීඩකයෝ අද ඇෆ්ගනිස්තානයට එරෙහි අවසන් තරගයේදී මවුබිම රනින් සැරසවීමට අපේක්ෂාවෙන් පසුවෙති. ඇෆ්ගනිස්තානය අවසන් පූර්ව සටනට පිවිසියේ ක්‍රිකට් පිටියට ආධුනික හොංකොං පිල කඩුලු අටකින් පරාජය කරමිනි.ඉංචියොන් යෙන්හූයී ක්‍රීඩාංගණය අලුතින් ඉදිකළ එකක් බැවින් සුලු වර්ෂාවකින් පසුව ක්‍රීඩා කිරීමේ අපහසුතා ඇතිවේ. වර්ෂාව නිමාවීමෙන් පසුව තරග තීරකවරයා සුපිරි පන්දු ඕවරයකින් ජයග්‍රහණය තීරණය කළ යුතු බවට කලින් පැවසුවද ක්‍රීඩා පිටියේ පැවැති තත්ත්වය අනුව අවසන් මොහොතේ එම තීරණය වෙනස් කළේය. මේ තරගය ආරම්භයේදී ද කාසියේ වාසිය ශ්‍රී ලංකා නායකයා සතුවූ අතර මුලින් පන්දුවට පහරදීමට බංග්ලාදේශයට ආරාධනා කළේය.බංග්ලාදේශය ඕවර් 11කදී කඩුලු තුනකට ලකුණු 59ක් ලබා සිටියදී වර්ෂාව පත්ත වන්නට වූ අතර තණතිල්ල අවට පෙදෙසේ ජලය රැදීම හේතුවෙන් තරගය අතහැර කාසියේ වාසියේ පිහිට පැතීමට සිදුවිය.කෙසේ වුවද මුලින් පන්දුවට පහරදීමට බංග්ලාදේශයට කළ ආරාධනය යහපත් එක්ක බව වඩාත් තහවුරු කරමින් ආරම්භක වේග පන්දු යැවූ දිල්හාර ලොකුහෙට්ටගේ තම පළමු ඕවරයේදී හා දෙවැනි ඕවරයේදී පිළිවෙලින් අනමුල් හක් හා මොහොමඩ් මිතුන් ලකුණු ලබා ගැනීමට පෙර දවාගත් අතර, වමතින් වේග පන්දු යවන ඉසුරු උදානගේ පන්දුවකට ෂකීබ් අල් හසන් ලකුණු 1කට දැවී ගියේය. තරගය නතර කරද්දී ආරම්භක පිතිකරු තමීම් ඉක්බාල් නොදැවී ලකුණු 26ක් හා සබීර් රෙහෙමාන් නොදැවී ලකුණු 27ක් ලබා සිටියහ. දිල්හාර ලොකුහෙට්ටිගේ ලකුණූ 2ට කඩුලු 2ක් හා ඉසුරු උදාන ලකුණු 10ට කඩුලු 1ක් දවා ගත්හ.රගර් ලොකඩ පදක්කම සදහාවූ තරගයේදී ශ්‍රී ලංකාව සත්කාරක කොරියාව හමුවේ ලකුණු 17-14ක පරාජයක් ලැබීය. කොරියාව ගෝල් 1ක් හා ට්‍රයි 2ක් වාර්තා කළ අතර ශ්‍රී ලංකාව ගෝල් 2ක් ලැබීය.ශ්‍රී ලංකාව වෙනුවෙන් ශ්‍රීනාත් සූරියබණ්ඩාර හා ගයාන් වීරරත්න ට්‍රයි වාර්තා කළහ. තරගයෙන් අනතුරුව නායක ෆසීල් මරීජා පැවැසූවේ තම කණ්ඩායම ඉතා හොදින් ක්‍රීඩා කළ ද දිනයේ වාසනාව නොවූ බවයි.ශ්‍රී ලංකාව හා ජපානය අතර අවසන් පූර්ව තරගයේදී ශ්‍රී ලංකාව 40-0කින් පරාජයවීම හේතුවෙන් කොරියාව සමග ලෝකඩ පදක්කම් සටනට පිවිසියේය. ආසියානු සත් සාමාජික රගර් තරගාවලියේ රන් පදක්කම ජපානය දිනාගත් අතර රිදී පදක්කම හොංකොං දිනා ගත්තේය.මෙවර ආසියානු ක්‍රීඩා උළෙලේ මලල ක්‍රීඩාවෙන් මෙතෙක් කිසිදු පදක්කමක් දිනා නොගත් අතර අද එහි අවසන් ඉසව්වට මැරතන් ක්‍රීඩක අනුරාධ ඉන්ද්‍රජිත් කුරේ එක් වෙයි.අනුරාධ ඉන්ද්‍රජිත් කුරේ ලන්ඩන්හී පදිංචිව සිටින බැවින් එහි සිට ඉංචියොන් වෙත පැමිණි අතර ඔහු සමග මේ තරගයට ආසියාවේ ප්‍රබල ක්‍රීඩකයින් 16ක් තරග බිමට පිවිසෙයි.එම ඉදිරිපත් වන තරගකරුවන් අතුරින් අට දෙනෙකු අනුරාධ ඉන්ද්‍රජිත් කුරේට වඩා කාලය අනුව ඉදිරියෙන් සිටී. අනුරාධ ඉන්ද්‍රජිත් කුරේ මේ වසරේ මාර්තු මාසයේ ඩෙන්මාර්කයේ පැවැති අර්ධ මැරතන් තරගයට සහභාගී වී පැය 1:05.20කින් ශ්‍රී ලංකා වාර්තාවක් බිහි කිරීමට සමත් විය. ගිය වසරේ පැවැති ලන්ඩන් මැරතන් තරගයේදී පැය 2:17.53කින් 13වැනි ස්ථානයට පත් වීම ද ඔහුගේ මැරතන් ජීවිතයේ කැපී පෙනෙන දස්කමක් විය.මීටර් 400 සහය දිවීමේ කණ්ඩායම ඊයේ සහභාගීවූ අවසන් තරගයේදී විනාඩි 3:08.11කින් හත්වැනි ස්ථානයට පත්විය.එහි රන් පදක්කම් ජපානය (වි.3:01.88), රිදී පදක්කම කොරියාව වි.(3:04.03) හා ලෝකඩ පදක්කම කසකස්තානය ( වි.3:04.03) දිනා ගත්හ.ක්‍රීඩා උළෙලේ 14 වැනි දිනය නිමා වෙද්දී චීනය රන් පදක්කම් 142ක් රිදී පදක්කම් 100ක් හා ලෝකඩ පදක්කම් 71ක් දිනා පළමු ස්ථානයේ සිටී.ජපානය රන් 46ක්, රිදී 69ක් හා ලෝකඩ 69ක් දිනා සිටින අතර කොරියාව රන් 71ක් රිදී 66ක් හා ලෝකඩ 74ක් ද දිනා ඇත. පදක්කම් සටහනේ 9වැනි ස්ථානයේ සිටින ඉන්දියාව රන් පදක්කම් 9ක් රිදී පදක්කම් 9ක් හා රිදී පදක්කම් 39ක් ගෙන සිටින අතර ශ්‍රී ලංකාව ලෝකඩ පදක්කමක් දිනා 33 වැනි ස්ථානයේ සිටී. ආසියානු ක්‍රීඩා උළෙලේ අවසන් දිනය අදයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410032</link>
    <topic>ශ්‍රී ලංකා-දකුණු අප්‍රිකා කාන්තා එක්දින තරග කාල සටහනේ වෙනසක්</topic>
    <author/>
    <content>දකුණු අප්‍රිකා කාන්තා ක්‍රිකට් කණ්ඩායමේ එළැඹෙන ශ්‍රී ලංකා සංචාරයේ පළමු හා දෙවැනි එක්දින තරග එස්.එස්.සී.පිටියේ පැවැත්වීමට තීරණය වී තිබේ.මීට පෙර එම තරග ආර්.ප්‍රේමදාස ක්‍රීඩාංගණයේ පැවැත්වීමට නියමිතව තිබිණි. එහෙත් මේ දිනවල එම ක්‍රීඩාංගණයේ ප්‍රතිසංස්කරණ කටයුතු සිදුකෙරෙන බැවින් එම තරග එස්.එස්.සී.පිටියේ පැවැත්වීමට තීරණය කළ බව නිවේදනයක් නිකුත් කරමින් ශ්‍රී ලංකා ක්‍රිකට් ආයතනය පවසයි.එක්දින තරග 4කට සහ විස්සයි20 තරග 3කට සහභාගිවීමට දකුණු අප්‍රිකා කාන්තා ක්‍රිකට් පිල මේ මස 12වැනිදා ශ්‍රී ලංකාවට පැමිණෙන අතර මේ මස 15 සහ 17 දෙපිල අතර පළමු හා දෙවැනි එක්දින තරග එස්.එස්.සී‍.පිටියේ දී ද, 19 හා 21 තුන්වැනි හා සිවුවැනි එක්දින තරග එන්.සී‍.සී.පිටියේ දී ද පැවැත්වේ. ලබන 23දා ‍දෙපිල අතර ඇරැඹෙන විස්සයි20 තරගාවලියේ පළමු හා දෙවැනි තරග කෝල්ට්ස් පිටියේ දිත්, අවසන් තරගය 26දා වෙළෙඳ සේවා පිටියේදිත් පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410033</link>
    <topic>මලියදේව විදුහලේ මුදිතගෙන් ද්විත්ව ශතකයක්</topic>
    <author>එල්.පී.තිලකරත්න</author>
    <content>විශිෂ්ට පිතිහරඹයක නිරතවූ මුදිත ප්‍රේමදාස නොදැවී ලකුණු 201ක් වාර්තා කරමින් අන්තර් පාසල් අවුරුදු 13න් පහළ තෙවැනි කොටසේ ක්‍රිකට් තරගයකින් පොල්ගහවෙල සාන්ත බර්නදෙත් විදුහල් කණ්ඩායම පරදවා ඉනිමක හා ලකුණු 316ක දැවැන්ත ජයක් අත්කර ගැනීමට කුරුණෑගල මලියදේව විදුහලේ 'බී' කණ්ඩායම සමත්විය.සාන්ත බර්නදෙත් ක්‍රීඩා පිටියේ පසුගියදා පැවැති මේ තරගයේ දී සාන්ත බර්නදෙත් විදුහල් පිලේ පළමු ඉනිම ලකුණු 26කටත්, දෙවැනි ඉනිම ලකුණු 12කටත් සීමා වූ අතර මලියදේව විදුහල් පිල සිය පළමු ඉනිමේ දී කඩුලු 3ක් දැවී ලකුණු 354ක් රැස් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410034</link>
    <topic>සහිරා පාපන්දු සැණකෙළිය18දා</topic>
    <author>අනුර ප්‍රේමලාල්</author>
    <content>කොළඹ සහිරා විද්‍යාලයීය ආදි ශිෂ්‍ය නායකයින්ගේ සංගමය අඛණ්ඩව දසවන වරටත් සංවිධාන කරන 'සහිරා සුපිරි 16' සත් සාමාජික පාපන්දු තරගාවලිය' මේ මස 18 වැනිදා පෙරවරු 8.30ට එම විද්‍යාලීය ක්‍රීඩාංගණයේදී පැවැත් වේ.මේ පාපන්දු සැණකෙළියට සමගාමීව දේශීය ක්‍රීඩා පිටියේ සුපිරි තරු සහභාගීවන පාපන්දු තරගාවලියක් පැවැත්වීම ද සංවිධායක මණ්ඩලය කටයුතු යොදා තිබේ.මේ මස 8දා පස්වරු 4.00ට සහිරා විදුහල් ක්‍රීඩා භූමියේදි එම තරගය 'ඕල් ස්ටාර්ස් හා ක්‍රිකට් ස්ටාර්ස් අතර පැවැත්වෙන අතර ක්‍රිකට් ස්ටාර් කණ්ඩායම මහේල ජයවර්ධනගේ නායකත්වය යටතේ චමින්ද වාස්, රොමේෂ් කලුවිතාරණ, උපුල් චන්දන ඇතුළු තවත් ක්‍රිඩකයින් රැසක් ක්‍රීඩා කිරීමට නියමිතය. ඕල් ස්ටාර් කණ්ඩායම ජාතික රග්බි පාපන්දු කණ්ඩායමේ සමාජකයින්ගෙන් හා ව්‍යාපාරික, කලා, මාධ්‍යයට සම්බන්ධ අයගෙන් සමන්විතය.මේ මස 18 දා පැවැත්වෙන සහිරා සුපිරි 16 පාපන්දු සත් සාමාජික තරගාවලියේ කුසලානය ජයග්‍රහකයින්ට රුපියල් පනස්දහසක මුදල් ප්‍රදානයක් ලැබේ.සහිරා සුපරි 16' පාපන්දු තරගාවලිය සීමාසහිත පිරමීඩ් විල්මාර් සමාගමේ අනුග්‍රහයෙන් පැවැත්වෙන අතර ඕල් ස්ටාර්ස් හා ක්‍රිකට් ස්ටාර්ස් තරගය ලී නින් ආයතනයේ අනුග්‍රහයෙන් පැවැත්වේ. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410035</link>
    <topic>ලෝක හමුදා මල්ලව‍පොර ශූරතාවලියට ශ්‍රී ලංකාවෙන් 8ක් එක්වෙති</topic>
    <author/>
    <content>අමෙරිකානු ආරක්ෂක හමුදා ක්‍රීඩා සමාජය හා ලෝක හමුදා ක්‍රීඩා මණ්ඩලය එක්ව 29වැනි වරටත් සංවිධානය කරනු ලබන ලෝක හමුදා මල්ලව පොර ශූරතාවලිය අමෙරිකාවේ දී ආරම්භ විය.පසුගිය 1වැනිදා ආරම්භ වූ මේ ශූරතාවලිය ලබන 8 දා දක්වා පැවැත්වෙන අතර ඊට සහභාගී වන ක්‍රීඩකයන් 8දෙනකුගෙන් සමන්විත ශ්‍රී ලංකා හමුදා මල්ලව පොර කණ්ඩායම පසුගියදා අමෙරිකාව බලා පිටත්ව ගියේය.ආරක්ෂක සේවා මල්ලව පොර තරගාවලියේ ඉහළ දස්කම් දැක්වූ නාවික හමුදාවේ ක්‍රීඩකයන් 4ක්, ගුවන් හමුදාවේ සහ යුද හමුදාවේ ක්‍රීඩකයන් 2 බැගින් මේ කණ්ඩායමට ඇතුලත් වෙති.නාවික හමුදා කපිතාන් සුනන්ද කළුආරච්චි හා යුද හමුදාවේ මේජර් තංගවේලු සෞන්දරරාජා මහත්වරු කණ්ඩායමේ පුහුණුකරුවන් ලෙස කටයුතු කරන අතර ගුවන් හමුදාවේ ගෲප් කපිතාන් ප්‍රියන්ත වීරසිංහ මහතා කණ්ඩායමේ ප්‍රධානියා ලෙස කටයුතු කරයි. ගුවන් හමුදාවේ වින්ග් කමාන්ඩර් රෝහන ජයලත් මහතා කණ්ඩායමේ වෛද්‍යවරයා ලෙස සංචාරයට එක්වී සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410036</link>
    <topic>පළමු ඉනිමේ ජය ධර්මරාජයට</topic>
    <author>ඉන්දික පොල්කොටුව</author>
    <content>අන්තර් පාසල් අවුරුදු 13න් පහළ ක්‍රිකට් තරගාවලියේ ශ්‍රී සුමංගල විදුහල සමග පැවැති තරගයෙන් පළමු ඉනිමේ ජය හිමිකර ගැනීමට මහනුවර ධර්මරාජ විදුහල සමත්විය.ධර්මරාජ විදුහල් පිටියේ පැවැති තරගයේ පළමු ඉනිම සඳහා ශ්‍රී සුමංගල විදුහල ලකුණු 132කට දැවී ගිය අතර ධර්මරාජ විදුහල පළමු ඉනිමට කඩුලු 9ක් දැවී ලකුණු 137ක් රැස් කළේය.ශ්‍රී සුමංගල පළමු ඉනිම-132 (ඕවර 52) පී.එල්.බණ්ඩාර 22 (දුලාජ් බණ්ඩාර 27/4)ධර්මරාජ පළමු ඉනිම-137/9 (ඕවර 41) දුලාජ් බණ්ඩාර 44, එම්.එම්.ඩී.මාරසිංහ 30 (පී.වී.කෝරළේගෙදර 43/4)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410037</link>
    <topic>අම්බලන්ගොඩ සිංහ ක්‍රීඩා සමාජයේ නව නිලධාරී මණ්ඩලය පත්වෙයි</topic>
    <author/>
    <content>අම්බලන්ගොඩ සිංහ ක්‍රීඩා සමාජයේ නව නිලධාරී මණ්ඩලය පසුගියදා පත් කෙරිණි. එහි දී නව සභාපතිවරයා ලෙස එච්.ප්‍රේමසිරි මහතා පත්ව සිටී.ලුතිනන් කර්නල් දසන් නයිදුවාවඩු මහතා එහි නව ලේකම්වරයා වශයෙන් ද, ප්‍රදීප් පටබැදි මහතා භාණ්ඩාගාරික ලෙස ද පත්ව සිටිති. එම ක්‍රීඩා සමාජයේ නව නිලධාරී මණ්ඩලය මෙසේය.සභාපති - එච්.ප්‍රේමසිරි, ලේකම් - ලුතිනන් කර්නල් දසන් නයිදුවාවඩු, භාණ්ඩාගාරික – ප්‍රදීප් පටබැඳි, ප්‍රධාන සංවිධායක – ගාමිණී තිලකරත්න, ජ්‍යෙෂ්ඨ උප සභාපති - ලාල් රණසිංහ, උප සභාපතිවරු - එස්.ඩබ්.සරත්, ධම්මික කොඩිකාර, උප ලේකම් - රොෂාන් කරුණාරත්න, උප භාණ්ඩාගාරික – අංජන විදානගේ, ක්‍රීඩා ලේකම් - ගවේෂ් ගිනිගේ, සුබසාධන ‍ලේකම් - ඒ.ජී.වසන්ත, ක්‍රීඩා භූමි පරිපාලක – සරත් ශාන්ත, ගිණුම් පරීක්ෂක – හර්බට් රණසිංහ, කාරක සභාව – එන්.එච්. ජනක චන්ද්‍රසිරි, ආර්.ජි. නිමල්, ජී‍.ඩබ්. ප්‍රසන්න, විරාජ් චමින්ද, සරත් ගිනිගේ, එම්.ඒ.දයාසිරි, ප්‍රියන්ත සිරිසූරිය, සුරංග වීරකෝන්.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=s1410038</link>
    <topic>පිහිනුම් ශූරතාවලිය</topic>
    <author/>
    <content>ජාතික ජල ක්‍රීඩා සංගමය මෙහෙයවූ 40 වැනි ජාතික වයස් කාණ්ඩ පිහිනුම් ශූරතාවලිය පසුගියදා සුගතදාස පිහිනුම් තටාකයේ පැවැත්විණි. එහි දී අවුරුදු 13න් පහළ මීටර් 50 නිදහස් ආර තරග ඉසව්ව තත්පර 34.08කින් ද, මීටර් 100 නිදහස් ආර තරග ඉසව්ව මිනිත්තු 1කුත්, තත්පර 14.98කින් ද, මීටර් 50 පසුපස ආර තරග ඉසව්ව තත්පර 39.56කින්ද නිමා කරමින් එම තරග ඉසව්වල නියමිත කාලය වාර්තා කිරීමට මියුසියස් බාලිකා විදුහලේ චවිනි සූරියආරච්චි සමත්වූවාය. ඒ අනුව ජල ක්‍රීඩා සංගමය මගින් ඉදිරියේ දී පවත්වනු ලබන තරගවලදී අදාල තරග ඉසව්වලට එක්වීමේ අවස්ථාව ද ඇයට හිමිවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=f1410031</link>
    <topic>දකුණේ මහ ඇමැතිගේ කුසට දැන් වසර තිහක්...</topic>
    <author>අන් දොස් හොයන්නේ</author>
    <content>එක්සත් ජාතීන්ගේ 69 වැනි මහා මණ්ඩල සැසියට එක්වූ ජනාධිපති මහින්ද රාජපක්ෂ මහතා සිය දේශනයෙන් අනතුරුව නික්ම යෑම සඳහා මෝටර් රථයට නැං‍ගේය. එම අවස්ථාවේ එතැනට පැමිණි අමෙරිකානු ජනාධිපති ආරක්ෂක නිලධාරීන් ජනාධිපතිවරයාගේ ගමන වැළැක්වූයේ විශේෂ හේතුවක් නිසාය. මොහොතකින් එම ස්ථානයට ළඟා වූයේ ජනාධිපති බැරැක් ඔබාමා මහතාය. ශ්‍රී ලාංකික ධජය සවිකළ මෝටර් රථය දෙස බැලූ අමෙරිකානු ජනාධිපතිවරයා ඒ දෙසට පැමිණියේ සිනාමුසු මුහුණින්ය.මහින්ද රාජපක්ෂ මහතාට සුරත දෙමින් සුහදශීලීව පිළිගත් අමෙරිකානු ජනපතිවරයා, සුවදුක් විමසීය. ශ්‍රී ලංකාවේ සංවර්ධන කටයුතු ඉදිරියට කරගෙන යෑමට අමෙරිකාව උරදෙන බව ද කීය.මැතිවරණයකදී අපහසුම කටයුත්ත ජයග්‍රහණය කිරීම පමණක් නොවෙයි, ඉන් පසුව තම පාක්ෂිකයන්ගේ අවශ්‍යතාවය බලා ක්‍රියාකිරීමයි. අද දේශපාලනයේ සිදු නොවන්නේත් එයයි. ශෂීන්ද්‍රට එම කටයුතු මැනවින් ඉටුකිරීමට හැකියාව ලැබේවායි ප්‍රාර්ථනා කරන බව ජනාධිපතිවරයා කීවේය.ඌව මහ ඇමැතිවරයා දිවුරුම් දීමේ උත්සවයේදී අදහස් දැක්වූ ජනපතිවරයා ඌව ඡන්දය පිළිබඳ රසවත් කතාවක් කීමට ද අමතක කළේ නැත. අපට මේක පුංචි ඡන්දයක් වුණාට ජාත්‍යන්තරයට මේක මහ මැතිවරණයක් වගෙයි. ඒ විතරක් නෙමෙයි. ජාත්‍යන්තර මාධ්‍යයේ ප්‍රකාශ කරලා තියෙන්නේ එජාපය ඡන්දය දිනුවා වගේ යැයි ජනාධිපතිවරයා සිනාසෙමින් පැවසීය.උත්සව අවස්ථාවෙන් පසුව පැවැති කැබිනට් රැස්වීම ඉක්මනින් නිමා කළ ජනාධිපතිවරයා “නියෝජ්‍ය ඇමැති ඩබ්ලිව්. පී. ඒකනායක මහතා පත්ව ඇති සංවේගජනක සිද්ධිය පිළිබඳව කතාබස් කළේය. මාපියන්ට දරුවෙක් අහිමිවීම තරම් දුකක් තවත් නැහැ. කවුරුත් මේ දුක බෙදාගැනීමට එක්වෙන්න ඕනෑ යැයි කියමින් ඒකනායක මහතාගේ නි‍ෙවසට යෑමට පිටත්විය.ජනාධිපතිවරයා අනුගමනය කරමින් එස්. එම්. චන්ද්‍රසේන, සී. බී. රත්නායක, ජගත් පුෂ්පකුමාර ඇමැතිවරුන් ඊට එක්වූහ. ධාරාණිපාත වර්ෂාව ඇදහැළෙද්දී මහත් උනන්දුවෙන් වැසි වැටෙන දෙස බලා සිටි ජනාධිපතිවරයා හොඳ ගොවියකු වැස්ස දකිනවා වගේ සතුටුවෙන වෙනත් දෙයක් නැහැ. මෙහෙම වැසි ඇදහැළුණොත් වැව් පිරෙයි. රටේ සහල් අර්බුදයක් ඇති කාලයක ඒ ප්‍රශ්නයත් විසඳාගන්න පුළුවන් වෙයි. ඉදිරි කන්නයේ හොඳින් අස්වනු ලැබේ යැයි කීවේ මහත් සොම්නසිනි.අනුරාධපුර ප්‍රදේශයට පැමිණි විට ජයශ්‍රී මහ බෝ සමිඳු වැඳ පුදා ගැනීම සිරිතක් බව කී ජනපතිවරයා අවමංගල්‍ය උත්සවයට යාමට මත්තෙන් ජයශ්‍රී මහ බෝධීන් වහන්සේ වැඳපුදා ගැනීමට ද එක්විය. රටේ සෞභාග්‍යය පතා ජනපතිවරයා සුදු මල් වට්ටියක් දෝත දරා සිටියදී ඒ මොහොතේ මල් වට්ටිය මතට ශ්‍රී මහ බෝධියේ පත්‍රයක් පතිත විය. සී. බී. රත්නායක, ජගත් පුෂ්පකුමාර ඇමැතිවරු මහත් බැතියෙන් සාධු නාද දුන්නේ එය ආශ්චර්යවත් සිදුවීමක් වූ නිසාය.ජනමාධ්‍ය සංගම් සංවත්සරය පසුගියදා මොරටුවේදී පැවැතියේ අග්‍රාමාත්‍ය දි. මු. ජයරත්න මහතාගේ ප්‍රධානත්වයෙන්ය. පසුගියදා රෝගාතුරව සිටියද ඒ ගැන මඳක් හෝ නොසැලකූ අග්‍රාමාත්‍යවරයා මේ වැඩ මඟහැරලා කොහොමදැයි පවසමින් උත්සව ශාලාව දෙසට පැමිණියේය.එහෙත් පහත මහල තිබුණේ හිස් බවකි. “කෝ අද මට එන්න කිව්වට උත්සවයක් නැද්දැයි” අගමැතිවරයා වටපිට බලමින් ඇසීය. උත්සවය තිබෙන්නේ උඩුමහලක. ඔබතුමාට එහි යන්න බැහැ. අපි ආපසු යමු සර් යැයි ආරක්ෂක නිලධාරීන් කරුණු පැහැදිලි කළේය.ඉපදුණ දා සිට කඳුරට ජීවත්වූ මට මේ පඩි නඟින එක මහ දෙයක්දැයි පැවසූ අග්‍රාමාත්‍යවරයා ගැටවර වයසේ පසුවන්නෙක් ලෙස පඩිපෙළ නැඟ උත්සව ශාලාවට පිවිසියේ රැස්ව සිටියවුන් පුදුමයට පත්කරමිනි. මේ උත්සවයට නාග විහාරාධිපති මාදුළුවාවේ සෝභිත හිමි සහ සීමාසහිත එක්සත් ප්‍රවෘත්ති පත්‍ර සමාගමේ කර්තෘ මණ්ඩල අධ්‍යක්ෂ සීලරත්න සෙනරත් මහතා ද එක්ව සිටියහ.කාර්ය බහුල ජීවිතයෙන් මඳ විවේකයක් ලද සබරගමුව මහ ඇමැති මහීපාල හේරත් මහතා මේ පැත්තෙත් ඇවිදල වටපිට බලල එමුද යැයි රියැදුරුගෙන් ඇසීය. “සර් දැන් රඹුක්කන බතඹු‍රේ ක්‍රීඩාංගණයට යනවා කිව්වා නේදැයි” රියැදුරු විමැසීය. ජනාකීර්ණ නොවූ ප්‍රදේශ පසුකරද්දී නිදහස් ස්ථානයක් බලා රථය නතර කරන ලෙස රියැදුරාට දැන්වීය.ඒ අතරතුර ඔහුගේ ජංගම දුරකථනය නාද වූ අතර එහා කෙළවරේ වූයේ ජාතික පුවත්පතක මාධ්‍යවේදියෙකි. ඒ අවස්ථාවේ වාහනය අසලින් ගමන් ගත් අලි ඇතුන් විශාල සංඛ්‍යාවක් ඇමැතිවරයාගේ නෙත ගැටුණි. “හරිම ලස්සන දර්ශනයක්. මෙ‍ෙහ් අලි පන්තියක්” යැයි මහ ඇමැතිවරයා කීවේ සංවාදය මඳකට නතර කරමින්ය.“මහ ඇමැතිතුමා මොන අලි ද?” මාධ්‍යවේදියා ඇසුවේ ය. “මේ කොහේද කකුල් දෙකේ අලි. හිටපු අලි දැන් අපේ පැත්තේ. මං කිව්වේ කකුල් හතරේ අලි ගැන. මම දැන් ඉන්නේ පින්නවල අලි අනාථාගාරය අසල යැයි ඇමැතිවරයා පවසද්දී මාධ්‍යවේදියා අලි පිළිබඳ පැන නැඟුණු ගැටලුව නිරාකරණය කර ගත්තේය.ශ්‍රී ලංකා නිදහස් පක්ෂ මධ්‍යම කාරක සභාව ජනාධිපතිවරයාගේ ප්‍රධානත්වයෙන් අරලියගහ මන්දිරයේදී පසුගියදා පැවැත්විණි. එහිදී ඌව පළාත් මැති ඇමැතිවරු නම් කිරීම සම්බන්ධයෙන් ද සාකච්ඡා කෙරිණි. “සභාපති පත්කරන තෙක් ඇමැතිවරු පත්කරන්නේ නැහැ” ජනපතිවරයා අවධාරණය කළේය.“පාර්ලිමේන්තුව අත්හැරලා සමහරු පළාත් සභාවට එන්න තරම් මොකක්ද මෙතන තිබෙන රහස කියා මම තවමත් සොයනවා” යැයි ජනපතිවරයා ඌව ඡන්දය ගැන මන්ත්‍රීවරුන්ගේ අදහස්වලට පිළිතුරු දෙමින් කීය.පසුගියදා බලපිටිය විහාරස්ථානයේ පැවැති උත්සවයකට ප්‍රධාන ආරාධිත අමුත්තා ‍වශයෙන් පැමිණියේ අග්‍රාමාත්‍ය දි. මු. ජයරත්න මහතාය. ඊට එජාප මාධ්‍ය ප්‍රකාශක ගයන්ත කරුණාතිලක මහතා ද එක්වී සිටි‍ෙය්ය. යාබද අසුනේ සිටි ගයන්ත කරුණාතිලක මහතා සමඟ ඉතා කුළුපගව කතා කරමින් සිටි අග්‍රාමාත්‍යවරයා, සිය කතාවේදී “අපේ ඇමැතිතුමා දන්නවා.අපේ ඇමැතිතුමා එක්ක මම කිව්වා” යැයි ගයන්ත කරුණාතිලක මහතා දෙස බලමින් දෙතුන් වරක් සඳහන් කළේ මුළු සභාවම මුහුණට මුහුණ බලාගනිද්දීය. එය වටහා ගත් අග්‍රාමාත්‍යවරයා “මට අද ගයන්ත මන්ත්‍රීතුමාට කියවෙන්නේ ඇමැතිතුමා කියලමයි. මොකක් හරි ළඟදී වෙන්න යනවාදැයි මට සැකයක් තියෙනවා යැයි අග්‍රාමාත්‍යවරයා කීවේ පිරිස සිනහගස්වමින්ය.කුසේ බර දැනෙන්නේ දරුවන් කුස දරා සිටින කාන්තාවන් පමණක් යැයි බොහෝ දෙනා සිතුවද ජීවිත කාලයම කුසේ බර දරා සිටින පිරිමින් ද සිටින බව දකුණු මහ ඇමැති ශාන් විජේලාල් ද සිල්වා මහතා පසුගියදා රත්ගම දී පැවැසීය. ඇමැතිවරයාගේ කතාවෙන් පැමිණ සිටි පිරිස මවිතයට පත්විය.ගැබිනි මාතාවන් සඳහා වෛද්‍ය සායනයක් හා පෝෂණ මල්ලක් ලබාදීමේ වැඩසටහන පසුගියදා රත්ගම සිරිසුමන විද්‍යාලයේදී පැවැත්විණි. වෛද්‍ය උපදෙස් හා ආරක්ෂණ මාතෘත්වය පිළිබඳ දීර්ඝ වැඩසටහනක් වූයෙන් නොසිතූ ලෙස වැඩසටහන මධ්‍යහ්නය තෙක් ඇදී ගියේය.ගැබිනි මාතාවන් මහත් වෙහෙසට පත්ව සිටිනු දුටු මහ ඇමැතිවරයා ඔවුන් අස්වසමින් දරුවකු කුස තුළ දරා සිටීම පිළිබඳව පැහැදිලි කළේය. මේ හැමදෙනාගේම අපහසුව මට තේරෙනවා. මගේ බිරියත් දරුවන් ලැබෙන්න ඉන්න අවස්ථාවල අපහසුවෙන් සිටි අයුරු මට සිහිපත් වෙනවා.ඒත් කාන්තාවන්ට ඔය අපහසුව තිබෙන්නේ මාස 9 ක් විතරයි. මම අවුරුදු 30 ක් තිස්සේ ඔය වගේ දුකක් විඳිනවා. ඒත් මගේ අපහසුතාව නම් මෙච්චර කලකට කාටවත් දැනුණේ නැතැයි තම විශාල උදරය පිරිමදිමින් පවසද්දී පැමිණ සිටි පිරිස කොක් හඬලා සිනාසෙන්නට වූහ.“හිස් ටින් එකක් වගේ ජීවිතේ” ඒක නම් අද දවසේ හොඳටම ගැළපෙන්නේ මට යැයි කියමින් නාමල් රාජපක්ෂ මන්ත්‍රීවරයා පසුගියදා ගිරිඋල්ල තරුණ හමුව අතරතුරදී වේදිකාවෙන් බැස ගියේය. “සර් ප්‍රශ්නයක් ද?” කියමින් ආරක්ෂක නිලධාරීන් කරුණු විමසූහ. “මට හදිසියේම කොළඹ යන්න වෙලා. ජනාධිපතිතුමා හදිසි වැඩකට එන්න කියනවා. ගිරිඋල්ල නගර මධ්‍යයේ පැවැති මේ තරුණ හමුව විචිත්‍ර අංගයන්ගෙන් සමන්විත විය. තරුණ ජනප්‍රිය ගායකයන්ගේ හඬින් රසවත් වූ මේ වැඩසටහන අතරතුරදී නාමල් මන්ත්‍රීවරයා වේදිකාවෙන් බැස ගියේ සිත්ගත් ගීතයේ කොටසක් ද ගායනා කරමින්ය.ඉන්දියාවේ සංචාරයක නිරතව සිටි එජාප මහලේකම් තිස්ස අත්තනායක මහතාට මුහුණ දීමට සිදුවූයේ අපූරු අත්දැකීමකටය. ටීනගර් හි සාප්පු සවාරියකට එක්ව සිටි මහලේකම්වරයා අසලට කඩාවැදුණ ඉන්දීය රහස් පොලිස් නිලධාරීන් ඔහු වාහනයකට නංවා ගත්තේ කිසි දෙයක් සිතාගැනීමට පවා ඉඩ නොතබාය.මහත් බියට පත්වූ අත්තනායක මහතා, “මේ මොකක්ද මේ වෙන්න යන්නේ” යැයි මහත් විමතියෙන් කරුණු විමසීය. ඔවුන්ගේ අනන්‍යතාවය පිළිබඳව දැනුම් දුන් ආරක්ෂක නිලධාරීන් තමිල්නාඩු මහ ඇමැතිනී ජයලලිතා ජෙයරාම් ගේ නඩු තීන්දුව පිළිබඳව පැහැදිලි කළේය. ආරක්ෂාව සම්බන්ධයෙන් මේ ආකාරයෙන් ක්‍රියා කළ බව පවසද්දී අත්තනායක මහතා සැනසුම් සුසුම් හෙළීය. නැවත මවුබිමට පැමිණෙන තෙක්ම ඒ මහතා සිටියේ දැඩි ආරක්ෂාව මධ්‍යයේය.අත්තනායක මහතා ශ්‍රී ලංකාවට පැමිණි වහාම ජාතික නායක රනිල් වික්‍රමසිංහ මහතා හමුවීමට ගියේ පක්ෂයේ ඉදිරි වැඩපිළිවෙළ සම්බන්ධයෙන් දැනුවත් වීම සඳහාය. “තිස්ස ආපු එක හොඳයි. මම අද රෑ එංගලන්තයට යනවා. හරීන්ලාගේ දිවුරුම් දීම 07 වෙනිදා යොදාගෙන තිබෙනවා. ඒ ගැන සොයා බලන්න” වික්‍රමසිංහ මහතා පැහැදිලි කළේය.ශුද්ධෝත්තම ෆ්‍රැන්සිස් පාප්වහන්සේ බැහැදැකීම සඳහා වතිකානුව බලා යෑමට තමාට ජනාධිපතිවරයා ආරාධනා කළ බව වික්‍රමසිංහ මහතා හමුවීමට ගිය ජෝන් අමරතුංග මහතා කීය. “සර් මේ තියෙන්නේ ආරාධනා පත්‍රය” යැයි අමරතුංග මහතා කීය. “ගිය ගමනත් කසුකුසු ආවනෙ. ඒ නිසා ඔයා පක්ෂයේ අවසර ලබාගෙන යන එක හොඳ යැයි වික්‍රමසිංහ මහතා පැහැදිලි කළේය. “සර් අකමැති නම් මට යන්න අවශ්‍ය නැතැයි” අමරතුංග මහතා කීය. “නැහැ, නැහැ ජෝන් සමස්ත කතෝලික ජනතාව වෙනුවෙන් ඔයා යන්න ඕනෑ” යැයි වික්‍රමසිංහ මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=f1410032</link>
    <topic>විනය මුල් කරගත් අධ්‍යාපන ක්‍රමයක් බිහිවන්නේ කෙසේද?</topic>
    <author>සිරිපාල මාදුවගේ</author>
    <content>විවිධ ප්‍රදේශවලින් පැමිණි නානා ජාතීන්ට අයත් නේවාසික සිසුන් දසදහසක් අධ්‍යාපනය ලැබූ නාලන්දා බෞද්ධ විශ්විද්‍යාලයේ වසර පන්සියයක ඉතිහාසය තුළ එකදු හෝ විනය විරෝධී ක්‍රියාවක් සිදු නොවීය. අපගේ ආරාමික අධ්‍යාපනයෙන් ද දේශයට ආදරය කරන උගතුන් රැසක් බිහිවිය. වර්තමානයේ එබඳු ගැඹුරු සමාජ දැක්මක් හා සංයමයක් ඇති බුද්ධිමතුන් පැවිද්දන් අතරින් වුව පහළ නොවීමට හේතු විමසන මෙම ලිපිය අවධානයට ලක් විය යුතු දිශානතියක් පෙන්වයි.ජන සමාජයේ සෑම ක්ෂේත්‍රයක් තුළම පාහේ විනය විරෝධි ක්‍රියා පද්ධතියක් වෙතැයි කිව හැකි තරමට විනය හික්මීම පසු බැස ඇත. පාසල් දරුවන් තුළ විනය පිරිහී ඇතැයි හඬ ඇසේ. විශ්වවිද්‍යාල ශිෂ්‍යයෝ විනය විරෝධියයි පැවසේ.භික්ෂුන් වහන්සේලා ඉගෙන ගන්නා ස්ථානයන්හි පවා විනයක් නැතැයි කියැවේ. පසුගියදා අම්බලන්ගොඩ පාසලක උසස් පෙළ ප්‍රශ්න පත්‍රයකට පිළිතුරු ලියා ගෙදර යන දරුවෙක් පිහි පහරකට ලක්විය. පිහිපහර කෑ සහ පිහි පහර දුන් පුද්ගලයා පිළිබඳව ඔවුන්ගේ විනය හික්වීම ගැන තොරතුරු සෙවීමකට අපි මෙය අවස්ථාව කර නොගනිමු. අපට අවශ්‍යවන්නේ කවර අයුරින් හෝ මෙබඳු ශෝචනිය තත්ත්වයකට පත්වීමට පාසල් දරුවනට තුඩු දී ඇති හේතූන් ඉවත් කිරීම වැදගත් බව කීමය.රත්නපුර පැල්මඩුල්ල ප්‍රදේශයේ උසස් පාසලක උසස් පෙළ විද්‍යා විෂය ධාරාවට ඇතුළත් වූ ශිෂ්‍යයෙක්, පැරණි සිසුන්ගේ වධහිංසා නිසා සිත් තැවුලෙන් දිවි නසා ගත් බවත් එම පුවතින් මා බලවත් සේ රෝගාතුර වූ බවත් දැනට වසර කීපයකට උඩදී මහත් ප්‍රකට ශෝචනිය සිද්ධියක් විය.මෙබඳු සිද්ධීන් ගැන කෙටි කලක් කතා කරමින් සිට යළි අමතක වනවා විනා මෙවන් අවාසනාවන්ත සිදුවීම් වන්නේ මන්දැයිද ඒවා වළකාලන්නට ක්‍රමවත් විධිමත් වැඩ පිළිවෙළක් ක්‍රියාදාමයක් ගැන උත්සුක වීමක්වේද යනාදිය වැදගත්ය.‘විද්‍යා දදාති විනයං’ පැරණි විද්වතුන් කියා පෑයේ විද්‍යාවෙන් හෙවත් ඉගෙනීමෙන් හික්මීම ලැබේ යන්නය. විද්‍යාවෙන් විනය ලැබෙයි. හරියාකාරව, නිසියාකාරව ඉගෙන ගන්නා දරුවා තුළ - ශිෂ්‍යා තුළ ඉගෙනීමත් අවබෝධයත්, දැනුමත්, ප්‍රඥාවත් සමඟ සමාජයේ ජීවත්විය යුතු ආකාරය, හික්මීම යනාදී ගුණ ජනිත වෙයි.‘ඉගෙනීමෙන් ලැබිය යුත්තේ හික්මිමයි. යමෙකුට ඉන් නොහික්මීමක් ලැබෙයි නම් ඊට කුමක් කරන්නටද? වැදු මාපියන්ගෙන් දරුවාට විෂ ලැබෙයි නම් එය කාට කියන්නද? ඇකයෙහි තබා ගත් දරුවාට සිය මව විෂ පොවතොත් ඒ ළමයා එය කියන්නේ කාටද’ යනාදි අදහස් ‘විද්‍යා විනයා වාප්තිඃ සාවෙද විනයා වනා කිං කුර්මඃ කං පුති බ්‍රෑ මො - ගරදායං ස්වමාතරි ‘යන පඩිවදන සිහිපත් කරයි.පාසල් දරුවන් අතර පමණක් නොව ආගම දහම මනාව දත් භික්ෂුන් වහන්සේලා ඉගෙනගන්නා පිරිවෙන් ආදියේ පවා ඇතැම් භික්ෂුන්වහන්සේලාගේ වධහිංසා නිසා රෝහල්ගත වූ අසාධ්‍ය තත්ත්වයේ පසුවූ භික්ෂුන් වහන්සේලා ගැන තොරතුරු මාධ්‍ය තුළින් හෙළිවිණි. ධර්ම පීඨ තුළ පවා විනය දුරු වී ගොස්ය.වරදක් කළ විට ගුරුවරයා ඒ පිළිබඳව මනාව සොයා බලා දඬුවම් දෙයි. වදන් කවි පොත ආදිය එදා ගුරුවරයා දුන් දඬුවම් ගැනත්, ඊට දෙමාපියන් කිසිසේත් දොස් නොනැගු බවත්, දරුවා හැදීමට ඒ සියල්ල කරන බවත් පෙන්වා දෙන අතර දරුවා ද එම දඬුවම් විඳිමින් ඉදිරි වැඩ තකා ඇල්මෙන් අකුරු උගනියි. එම දරුවෝ රටට ජන සමාජයට මහත් ඵලදායි පිරිසක් වූහ.අද විද්‍යාලවල දඬුවම් දීම සැබවින්ම දරුවාගේ අභිවෘද්ධිය තකාම බව ඒත්තු විය යුතුය. එහෙත් අද ඇතැම් ගුරුවරු දඬුවම් කරනුයේ තමාගේ කායික ශක්තිය පෙන්වීමට මෙනි ද්වේෂයෙන්, කෝපයෙන් මෙනි. දරුවාට තුවාල ඇතිකරමින්, සිහි නැතිවන අන්දමින් පහරදී ප්‍රතිකාර සඳහා රෝහල් ගත කරන්නට තරම් තුඩු දෙන අන්දමේ දඬුවම් දුන් පුවත් අසන්නට ලැබෙයි.ඊයේ පෙරේදා විද්‍යාලයාධිපතිනියක් දහතුන් වියැති සිසුවියට අමානුෂික පහරදීම නිසා උදා වූ තත්ත්වය පුවත්පත් වාර්තා පෙන්වා දුනි. ශාරීරික මානසික පීඩාවට පත් දැරිය පිළිබඳව දෙමාපියන් නීතිමය පිහිට පතන අතර රටක් ජාතියක් හදන්නට වෙර දරන යහපත් ගුරු පරපුරක් පිළිබඳ විමතිය ජනතාව තුළ ජනිත වෙයි.එදා ගුරුවරයෙකු දඬුවම් කළාට කිසිම දෙමාපියෙක් ගුරුවරයාගෙන් ඇසුවේ නැත. දඬුවමට බියෙන් හෝ දරුවා උගෙන පඩිවරවරයෙක් වෙයි. දරුවා පාසලට භාර දුන්නේ හදා දීමටය. “තිලමුට්ඨි” ජාතකයේ දී තල මිට, තල හිමි මහලු ස්ත්‍රියගේ අනවසරයෙන් කෑ සිසුවාට උණ පතුරෙන් පහර දීම ගැනත් රජ වූ පසු තමාට දුන් දඬුවමට ගුරුවරයාට දඬුවම් දීමට සිසුවා ගත් උත්සාහයක් එහිදි ගුරුවරයා කරුණු පහදා දෙමින් එදා ඔබ දඬුවම් නොවින්දානම් අද රජ තත්ත්වයට පත් නොවන බවත් යන විස්තරය විනය රැකීම පිළිබඳ සැබෑ ගුරු ආකල්පය පෙන්වයි.විධිමත්ව විනය පවත්වා ගැනීමට උත්සාහ ගත යුතුය. එහිදී විධිමත්ව පරීක්ෂණ පවත්වා නියමිත දඬුවම් දිය යුතු අතර කිසි විටෙකත් දඬුවම් අත්කර ගැනි‍ෙම් ආදියට හිස නැමිය යුතු නැත. එබඳු විටෙක විනය පවත්වා ගත නොහැකිය.එහෙත් අපේ රටේ ශිෂ්‍යයා දඬුවම් ලබන කල ගුරුවරයාට තර්ජනය කරති. ඇතැම් ශිෂ්‍යන්ද, දෙමාපියෝද, දේශපාලන බලධාරිහුද විදුහල්පතිගේ තීරණයට එරෙහිව කටයුතු කරති. විදුහල් පරිපාලනයට ඇඟිලි ගසන්නෝය. වරදට දිය යුතු දඬුවම අන්‍යයන්ගේ වුවමනාවට වෙනස් නොකළහොත් එය විනය කඩන දරුවාට දෙන ඉනිමගකි.එදා මෙන් වූ සුන්දර, ළමා ‍ලෝකය අද දරුවන්ට නැත. තරඟකාරි අධ්‍යාපනය යටතේ පාසලට යාමට පෙරත්, පාසලෙන් ආ පසුත්, රාත්‍රියටත්, පෝයදාටත්, ටියුෂන්ය. දරුවාගේ මනසට විවේකයක් නැත. මානසික රසාස්වාදයක් වින්දනයක් නැත. මනස නොසන්සුන්ය. නොසන්සුන් මනසකින්, මනා වින්දනයකින් තොර මනසකින් විනයක් පහළ වන්නේ නැත.පාසල තුළදීත්, නිවසේදීත් , සමාජයේදීත් , දරුවාට නිසි ආදරය, නැතිව, සැලකිල්ල අවශ්‍යය. පාසලට දරුවන් එවීමෙන් විනය ගරුක හික්මුණ දරුවකු දෙමාපියන් බලාපොරොත්තු වෙති. එහෙත් පාසලෙන් සියල්ල බලාපොරොත්තු විය යුතු නැත. ගෙදරදොර දෙමාපිය ආදරය සැලකිල්ල අවශ්‍යය. වර්තමාන දෙමාපියන්ගේ කාර්යභාරය බලනවිට දරුවන් ගැන සෙවීමටවත් කාලයක් තිබේදැයි සැක සහිතය.ශිෂ්‍යාගේ ඉටු දෙවියා ගුරුවරයා විය යුතු වුවත් ගුරුවරයාද එදාමෙන් ගුරුකම ගෞරවනිය සේවාවක් සේ නොසලකා හුදු වෘත්තියක් ලෙස සලකන්නේ නම් ගුරු ඉටු දෙවි පලාගොස්ය. දරුවාට නිවසින්ද පාසලෙන්ද සැලකිල්ල ආදරය නිසි ලෙස නොලැබේ නම් සමාජයෙන් ඒ සොයා ගැනීමට සිදුවේ.සමාජයෙන් ඔහුට තැකීමක් ‍නොවන කල ඔහු සමාජ ද්‍රෝහියෙක් වනු ඇත. මේ නිසා පාසලේ හොඳ ගුරු ඇසුර වැදගත්ය. මුලදීම ගුරුවරයා දරුවා හික්මවිය යුතුය. විනය මුල් තැනය. දෙවනුව ඉගැන්මය. විනය නැති තැන වන්නේ අවැඩය.ආදරය දිනාගත නොවුණ කල පිහියෙන් අනින්නේත්, මත්පැන් මත්කුඩු, ලිංගික අපරාධ ආදියට පෙළඹෙන්නේත් කුඩා අවධියේ සිට අවශ්‍ය ශික්ෂණය නොලැබී මතය. උගත් මෙන්ම හැදුණු පරපුරක් බිහිවන්නේ විනය මුල් කරගත් අධ්‍යාපන ක්‍රමයකින්ම පමණි.විනය මුල්කරගත් අධ්‍යාපන ක්‍රමයක් බිහිවන්නේ කෙසේද? එහි ලා ආගමික පදනම විය යුතුය. කුඩා කල සිටම ආගමික ශික්ෂණයෙන් හැදුණු වැඩුණු දරුවාගෙන් සමාජයට අවහිරයක් ‍සිදු නොවේ. හේ සමාජයට ඵලදායි පුද්ගලයෙකි.පන්සල, පිරිවෙන, භික්ෂුන් වහනසේගේ ඇසුර ලබමින් මනා හික්මීමෙන් යුක්තව රටට දැයට සමයට මනා විශිෂ්ඨ සේවාවක් කළ මහාචාර්ය පරණවිතාන ශ්‍රීමත් ඩී. බී. ජයතිලක, මහාචාර්ය මලල‍ෙ‍ස්කර, ආදි විශිෂ්ටයෝ කොපමණද? පන්සල ආගමික මධ්‍යස්ථානය පමණක් නොව අධ්‍යාපනික මධ්‍යස්ථානයද විය.එදා දෙමාපියෝ දරුවන් සමග පන්සල් ගියහ. පෝදින එකට ගොස් වැදුම් පිදුම් කළහ. දරුවාගෙ අඩුපාඩු හාමුදුරුවන් ලවා සකසා ගත්හ. අද ටියුෂන් හෝ වේවා වෙනත් කරුණු නිසා හෝ පෝදිනටවත් පන්සලකට යාමට අවකාශ වේද? ඉරුදින දහම් පාසලට යාමට හැකිවේද?ආගම, සාහිත්‍ය, කලාව ඔස්සේ මානසික වින්දනයක් ලද්දවුන්ගෙන් සමාජයට අනර්ථයක් සිදු නොවෙයි. ආගම, සාහිත්‍ය, කලාව , රසවින්දනය පසෙකලා විද්‍යා අධ්‍යාපනයක් ලද්දවුන් පරිපූර්ණ වූවෝද? පිරිත් ගෙදරට, දාන ගෙදරට, මගුල් ගෙදරට, මළ ගෙදරට යාමට තරම් අවකාශයක් නොමැතිව, කිසිදු සමාජ ආශ්‍රයක් වටපිටාවක් නොමැතිව හුදෙක් පොතටම සීමා වී අධ්‍යාපනය ලද්දවුන් වැඩිහිටි වූ කල නොසන්සුන් මනසින් ක්‍රියා කරන්නේ බවට පත්වන්නාහ. ඔවුන්ගේ මනස තැන්පත් නැත. සංකීර්ණය. තමන්වෙත එන රෝගියා දුෂණය කොට මරා දමන්නට තරම් වෛද්‍යවරයා පෙළඹෙන්නේ මිනිසත්කම ගැන අවබෝධය මුල සිටම නොලද හෙයිනි.අපේ රටේ ශිෂ්ඨාචාරයට ගැලපෙන අධ්‍යාපන ක්‍රමයක් ලැබූ කාලයේ ලක්වැසියා උගත් මෙන්ම ගුණවත්කමින් දියුණු වූහ. ලොව පළමුවරට විශ්වවිද්‍යාල ඇතිකළෝ බෞද්ධයෝය. ඒ අතරෙන් නාලන්දා විශ්වවිද්‍යාලය ශ්‍රේෂ්ඨතම වෙයි. එහි ශිෂ්‍යයනට ලැබුණේ බෞද්ධ අධ්‍යාපනයයි. දසදහසක් පමණ නේවාසිකව ශිෂ්‍යයෝ වූහ. නානා ජාතික නානා රාෂ්ට්‍රික, නානා ලබ්ධික, ශිෂ්‍යයින් කොපමණ සිටියත් කිසිදු කලබලයක් නොමැතිව එක පවුලේ සොහොයුරන් මෙන් වාසය කළහ. සෙමිලන්ඩි සාමිවරයා, නාලන්දා විශ්වවිද්‍යාල ගැන මෙසේ කීය.නාලන්දා බෞද්ධ විශ්වවිද්‍යාලයේ සියලුම ශිෂ්‍යයෝ ශාන්ත , ගතිගුණ ඇති උත්තම පිරිසකි. ගාම්භීර අධ්‍යාපනයක් ඔවුන් තුළ විය. ඔවුන්ගේ හික්මීම කොතරම් ද යත් විශ්වවිද්‍යාලය පැවති පන්සියයක් අවුරුදු තුළ විද්‍යාල නීතියකට විරුද්ධව කැරළි නොගැසුහ.පාසල් ශිෂ්‍යයින්ගෙන් හෝ වේවා විශ්වවිද්‍යාල ශිෂ්‍යයින්ගෙන් හෝ වේවා විනය පිරිහේ නම් අපේ රටේ අනාගතය අපේ පරපුර කුමන තත්ත්වයට පත්වේද? පිරිහෙන සිසු විනය ගැන මනාව වටහා ගනිමින් ඊට තුඩු දෙන්නාවු සියලුම සාධක ඉවත් කරලීමට ක්‍රියා කළ යුත්තේය. නොඑසේ නම් වන්නේ සමාජ ද්‍රෝහි, ව්‍යසනකාරි පරපුරක් බිහිවීමය.අපට අවශ්‍ය වන්නේ උගත් මෙන්ම හැදුණු වැදුණු සමාජයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=f1410033</link>
    <topic>දියකාවා නැ‍ෙඟනහිර මෙහෙයුමක</topic>
    <author>සටහන- රක්ෂණ ශ්‍රියන්ත</author>
    <content>ශ්‍රී ලංකා යුද හමුදාව මෑත ඉතිහාසයේ සිදුකළ ඉතා විශාලම සහ සාර්ථකම මානුෂීය මෙහෙයුම මඟින් ලැබූ අත්දැකීම් පෙරදැරි කරගෙන සිදුකරනු ලබන දියකාවා පස් ව ැින යුද අභ්‍යාසයේ අවසන් යුද අභ්‍යාස සැප්තැම්බර් 24 සහ 25 දිනවලදී නැගෙනහිර පළාත කේන්ද්‍ර කරගනිමින් මඩකළපුව හා ත්‍රිකුණාමලය දී සිදුවිණිශ්‍රී ලංකා යුද, නාවික, ගුවන් සහ යුද හමුදා විශේෂ බළකාය සහ කමාන්ඩෝ රෙජිමේන්තුව ප්‍රමුඛ ත්‍රිවිධ හමුදාවේ නිලධාරීන් හා සෙබළුන් 4300 දෙනෙකු සමග මෙම ඒකාබද්ධ මෙහෙයුමට චීනය, බ්‍රසීලය, නේපාලය, මාලදිවයින, පාකිස්‌ථානය, බංග්ලාදේශය යන රටවල හමුදා නිලධාරීහු 41 දෙනකු සහභාගිවූ අතර ,මෙවර සතුරු කදවුරු 21 ක් විනාශ කිරීම ඉලක්ක කරගෙන පවත්වන ලදී.මෙම යුද අභ්‍යාසයේ අරමුණ වී ඇත්තේ කමාන්ඩෝ රෙජිමේන්තුවේ සහ විශේෂ බළකායේ සාමාජිකයින්ගේද නාවික සහ ගුවන් විශේෂ බළකා සාමාජිකයන්ගේද ක්‍රියාන්විත හැකියාවන් සහ යුද සුදානමකදී සියලු නිළයන්ගේ පවත්වාගැනීම සහ වර්ධනය කර ගැනීම පිළිබඳව මනා අවබෝධයක් හා අධ්‍යනයක් ලබා ගැනීමය. මෙම යුද අභ්‍යාසවලදී අති නවීන පෘථිවි සන්නිවේදන ක්‍රම සහ භූමි ස්ථාන සොයා ගැනීම සදහා විශේෂ තාක්ෂණ ක්‍රමද යොදාගන්නා ලදී.‘බෝට්ටු අංගන වෙත සිදුකරන ආක්‍රමණ’, ඉතා වැදගත් ඉලක්ක ලබාගැනීම’, සතුරු තොරතුරු විමර්ශනය’, ‘සතුරු ඉලක්ක තොරතුරු ආවේක්ෂණය’, ‘ගුවනින් පැමිණ ගොඩ බැස කරන ක්‍රියාන්විත’, ‘මුහුදින් පැමිණ සිදුකරන ක්‍රියාන්විත’, ‘ජලයෙන් පැමිණ ගොඩබිමට ළඟාවීම’, ‘සතුරු ගමන් මාර්ග සොයා සිදුකරන මෙහෙයුම’, ‘සතුරාගේ ශක්තිමත් ස්ථාන වෙත සිදුකරන විශේෂ ප්‍රහාර,, ‘රැක සිට පහරදීම්’, ‘විමර්ශන මුර සංචාර’, ‘ප්‍රති ත්‍රස්ත ක්‍රියා සහ ප්‍රාණ ඇපකරුවන් මුදාගැනීම’ වැනි මෙහෙයුම් හා ක්‍රියාන්විත මෙවර යුද අභ්‍යාසයට ඇතුළත්විණික්‍රියාන්විත සැලසුම් කිරීම, සූදානම්වීම, තොරතුරු විශ්ලේෂණය, එකමුතුභාවය, නායකත්වය, හැසිරවීම, යුධෝපායන්, ශිල්පීය ක්‍රම සහ නිසි ක්‍රියාපිළිවෙත් මගින් ලබාදෙනු ලබන සීමාවන්වලට යටත්ව විශේෂ ක්‍රියාන්විත ක්‍රියාත්මක කිරීම, යුද හමුදා උසස් නිලධාරීන්ගේ පූර්ණ අධීක්ෂණය යටතේ සිදුකෙරිණි.සමස්ත දියකාවා මෙහෙයුමෙහි උපරිම අවස්ථාව ලෙස හැඳින්විය හැකි මෙම අවසාන මෙහෙයුම් සඳහා ශ්‍රී ලංකා ගුවන් හමුදාව හා නාවික හමුදාව මනා ලෙස සම්බන්ධීකරණය වීම මෙහිදී කැපී පෙනුණි.මෙම යුද අභ්‍යාසයන්හී උපකල්පිතය වූයේ සතුරු හමුදාව රතු හමුදාව ලෙසටත් නිල් හමුදාව ඔවුන්ට ‍එරෙහිව සටන් වදිනා හමුදාව ලෙසටත්ය.ඒ අනුව කමාන්ඩෝ රෙජිමේන්තුව(නිල් හමුදාව) පසුගිය (24) සවස මඩකලපුව පුන්නකුඩාහිදී උප කල්පිත රතු හමුදාවේ අවසන් සතුරු කඳවුර විනාශ කිරීමේ මෙහෙයුම දියත් කළේයගුවන් හමුදා සහයෙන් ගොඩ බට නිල් හමුදාවෝ රතු හමුදා බල කඳවුර වැටලුවේ එදා මානුෂීය මෙහෙයුමේදී සතුරාට නොදැනෙන ලෙස සතුරාට ලංවූ යුධ ක්‍රියාන්විතයන් වලට නොදෙවෙනි ලෙසිනි.සතුරු හමුදාවේ මර්මස්ථාන විනාශ කිරීම ප්‍රමුඛ වගකීම කරටගත් කොමාන්ඩෝ සෙබළුන් යුහුසුළුව සිය ක්‍රියාන්විතය දියත් කළේ නැගෙනහිර පළාතේ එරාවුර් සිට කිලෝමීටර් 3 ක් පමණ ඔබ්බෙන් වූ ප්‍රදේශයේදී ය.කොමාන්ඩෝ සෙබළුන් රතු හමුදාවේ මර්මස්ථානයට ඇතුළු වන අවස්ථාවේ රතු හමුදාව ද ප්‍රති ප්‍රහාර එල්ල කළේ ය.එම ප්‍රහාර නොතකා කඳවුර තුළට කොමාන්ඩෝ සෙබළුන් ඇතුළු වනවිට ඔවුන්ගේ සහායට නාවුක සෙබළු වේග ප්‍රහාරක යාත්‍රා ආධාරයෙන් පැමිණිනි.ඒ වනවිට නාවික හමුදාවේ කුඩා යාත්‍රා බලගනයේ තවත් යාත්‍රා ද ඒ ආසන්නයේ ප්‍රහාරයට සූදානමිනික්‍රම ක්‍රමයෙන් රතු හමුදා කඳවුරට ඇතුළු වූ කොමාන්ඩෝ සෙබළු එහි සිටි සියලු ම සතුරු හමුදා විනාශ කිරීමට සමත් වූහ.කොමාන්ඩෝ සෙබළුන් රතු හමුදා කඳවුරු භූමියෙන් පිටතට පැමිණෙනවාත් සමගම ශ්‍රී ලංකා ගුවන් හමුදාවේ කෆීර් සහ එෆ් සෙවන් යානා කඳවුරට ගුවනින් ප්‍රහාර එල්ල කළේ අතීත සටන් අත්දැකීම් යළි සිහි ගන්වමිනි.එදා යුද ගැටුම් පැවැති සමයේ මේ ප්‍රදේශ සැබෑවටම සාමාන්‍ය ජනතාව මරා දමමින් අපේ වීරෝදාර සෙබළුන්ගේ ජීවිත බිලි ගත් එල්.ටී.ටී ත්‍රස්ත්‍රවාදීන්ගේ බලකොටු පැවැති ප්‍රදේශයන්ය. නමුත් ලෝකයටම අභියෝගයක් වූ ලොව දරුණුතම ත්‍රස්ත්‍රවාදය පරාජය කරමින් අපේ වීරෝධාර හමුදාවෝ ශ්‍රී ලංකාවටම සාමය උදාකළේ අප්‍රමාණ පරිත්‍යාගයන් කරමින් ලේ දහඩිය වගුරවමිනි.ඒ මානුෂීය මෙහෙයුමේ අපේ හමුදාවෝ එදා ලැබූ අතිශය කර්කෂ බිහිසුණු අත්දැකීම් බෙදා හදා ගැනීමට මෙම දියකාවා යුද අභ්‍යාසයට විදේශ හමුදාවන්ද එක්විය. ඔවුන් එසේ එක්වූයේ ලොව මවිත කරමින් දරුණුම ත්‍රස්ත්‍රවාදය නිමා කළ අයුරු පිළිබද ඔවුන්ද යම් පාඩමක් ඉගෙනීමට බව නොරහසකි.යුද හමුදා විශේෂ බළකාය පුල්මුඩේ තල්අරාව ප්‍රදේශයේදී පසුගිය (25) අලුයම අවසන් සතුරු කඳවුර විනාශ කරමින් ප්‍රාණ ඇපකරුවන් බේරාගැනීමේ මෙහෙයුම දියත් කළේය.පළමුව සතුරු ඉලක්ක හදුනා ගැනීමෙන් පසු විශේෂ බළකා සෙබළුන් ගුවනින් ‍හා ගොඩබින් සතුරු බිම වෙත ළගා වූයේ සතුරාටද කිසිවක් සිතා ගත නොහැකි ලෙසටය. මෙහිදී මෙහිදී ස්නයිපර් වෙඩික්කරුවන් නිල් හමුදාවට නොමසුරු සහයක් ලබා දෙන ලදී.රතු හමුදා බලකොටුවට ඇතුළුවූ නිල් හමුදාවෝ රතු හමුදාවට පහර දෙමින් තම ප්‍රාණ ඇප කරුවා මුදා ගනිමින් ලබා දුන් නියමිත වේලාවටම තම ඉලක්කයන් වෙත ළගා වූයේය. අවසානයේ රතු හමුදාවේ මුහුදේ යාත්‍රා කරමින් තිබූ යාත්‍රාවක්ද ගුවන් හමුදා කෆීර් යානා ප්‍රහාරයෙන් සුනු විසුණු විය.දියකාවා මෙහෙයුම තුළ ශ්‍රී ලංකා ගුවන් හමුදාව සතු කෆීර්, මිග් 27, හා එෆ් 07 වර්ගයේ ජෙට් යානා භාවිත කොට සතුරු ඉලක්ක වෙත පහරදීම හා එම්.අයි. 17, බෙල් 212 හෙලිකොප්ටර් යානා හා ඇන්ටනෝව් 32 වර්ගයේ ගුවන් යානා භාවිතකොට භටයින් ප්‍රවාහනය, භටයින් ස්ථානගත කිරීම හා තුවාලකරුවන් ඉවත් කිරීම වැනි මෙහෙයුම් ඉතා සාර්ථක ලෙස සිදු කරන ලදී.දියකාවා මෙහෙයුම මෙවර පස්වන වරටත් ශ්‍රීලංකා යුද හමුදාව විසින් සංවිධානය කර තිබුණි. කමාන්ඩෝ රෙජිමේන්තුවේ සහ විශේෂ බළකායේ සාමාජිකයින් නාවික සහ ගුවන් විශේෂ බළකා සාමාජිකයන්ගේ ක්‍රියාන්විත හැකියාවන් සහ යුද සුදානමත් සියලු නිලයන්ගේ පවත්වාගැනීම සහ වර්ධනය කර ගැනීම මෙම අභ්‍යාසයේ අරමුණ විය.ක්‍රියාන්විත සැලසුම් කිරීම, සූදානම්වීම, තොරතුරු විශ්ලේෂණය, එකමුතුභාවය, නායකත්වය, හැසිරවීම, යුධෝපායන්, ශිල්පීය ක්‍රම සහ නිසි ක්‍රියාපිළිවෙත් මගින් ලබාදේ සීමාවන්වලට යටත්ව විශේෂ ක්‍රියාන්විත ක්‍රියාත්මක කිරීම යන යුද අභ්‍යාස මේ යටතේ සැලසුම් කර ඇති අතර ඒ සඳහා පුළුල් පරාසයකින් යුත් ආරක්ෂක මිනුම් දඬු උපයෝගී කරගනිමින් හා කලාපීය ආරක්ෂාවක ඇති වැදගත්කම ඉස්මතු කරමින් සහ අනෙකුත් එල්ලවිය හැකි තර්ජන පිළිබඳ සලකා බලමින් මෙවර මෙම අභ්‍යාසය නිර්මාණය කර තිබුණි.ආරක්ෂක ලේකම් ගොඨාභය රාජපක්ෂ මහතා ගේ මග පෙන්වීම මත මේ කටයුතු දියත් විය , සැප්. 25 දින පවත්වන ලද සහතිකපත් හා තිලිණ ප්‍රදානය කිරීමේ උත්සවය සදහා ශ්‍රී ලංකා යුද හමුදාපති ලුතිතන් ජෙනරාල් දයා රත්නායක මහතා සමග බ්‍රසීල තානාපතිවරයා සහ තවත් විදේශීය නියෝජිතයින් කිප දෙනකුම සහභාගී වුහ. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>03</day>
    </date>
    <link>http://www.dinamina.lk/2014/10/03/_art.asp?fn=f1410034</link>
    <topic>සිත්තම්ගල‍්ලෙන රජමහා විහාරයේ ඇසළ පෙරහර මංගල්‍යය හෙට සිට</topic>
    <author/>
    <content>හම්බන්තොට දිස්ත්‍රික්කයේ, වලස්මුල්ල ප්‍රාදේශීය ලේකම් කොට්ඨාසයේ පිහිටි ඓතිහාසික සිත්තම්ගල්ලෙන රජමහා විහාරස්ථානයේ 47 වැනි වරටත් පවත්වන ඇසළ මහා පූජෝත්සවය හා සංස්කෘතික මංගල්‍යය හෙට (4) සිට 10 වැනි දින දක්වා ඉතා උත්කර්ෂවත් අන්දමින් සැමරීමට කටයුතු සංවිධාන කර ඇත.මෙතෙක් කාලයක් බැතිමතුන්ගේ හා පෞද්ගලික අංශයේ දායකත්වයෙන් පවත්වාගෙන ගිය මෙම පූජෝත්සවය හා පෙරහර 2007 වර්ෂයේ දී ඓතිහාසික සිත්තම්ගල‍්ලෙන රජමහා විහාරස්ථානයේ අභිනව බස්නායක නිලමේ ලෙස අභිෂේක ලද ජනාධිපති සම්බන්ධීකරණ ලේකම් හා ජාතික සවිය අනුරාධපුර දිස්ත්‍රික් සම්බන්ධීකරන අධ්‍යක්ෂ කිත්සිරි ගංගානාත් අබේගුණවර්ධන මැතිතුමා විසින් මෙම පෙරහර සඳහා ජනාධිපතිගේ උපදෙස් හා අනුශාසනා පරිදි පූර්ණ රාජ්‍ය අනුග්‍රහය ලබාදීමට මැදිහත් වී මෙම පුණ්‍ය කටයුත්තට නව ජීවයක් ලබා දී තිබේ.අභිනව ප්‍රධාන බස්නායක නිලමේතුමා විසින් මෙම විහාරස්ථානය හා පෙරහර මංගල්‍යය ජාත්‍යන්තර තලය දක්වා රැගෙන ගිය අතර, ජනාධිපතිගේ හා හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ විශේෂ අවධානයට යොමුකර විහාරස්ථානය අවට මාර්ග පද්ධතිය ලක්ෂ 450ක් වැයකර ඉදිකරන ලදී.තවද ඉහළ විහාරය දක්වා විදුලි ආලෝකය ලබාදුන් අතර වොට් ධාරිතාව වැඩිකර ට්‍රාන්ස්ෆෝමරයක් අලුතින් ඉදිකිරීම සහ විහාරස්ථානයට තොරතුරු තාක්ෂණ මධ්‍යස්ථානයක් ද ලබා දී ඇත.සතර මහා දේවාල සඳහා නිලමේවරයෙකු බැගින් පත්කර පේළි පෙරහර සඳහා නව පණක් ලබාදුන් නව නිලමේතුමා මෙම විහාරස්ථානයේ ‍ඓතිහාසික තොරතුරු ඇතුළත් වෙබ් අඩවියක් ද ආරම්භ කරන ලදී.ශ්‍රී ලංකාවාසී බෞද්ධ ජනතාවට මෙතෙක් කලක් අප්‍රකටව පැවති ඓතිහාසික සිත්තම්ගල‍්ලෙන රජමහා විහාරස්ථානය වන්දනා ගමන් ආඥා පනත යටතේ ලියාපදිංචි පූජා භූමියක් ලෙස ප්‍රකාශයට පත්කර පුරාවිද්‍යා දෙපාර්තමේන්තුව යටතේ ඓතිහාසික ස්මාරකයක් ලෙස නම් කිරීමට කටයුතු කරන ලද්දේ ප්‍රධාන බස්නායක නිලමේ ධුරන්දරය හොබවන කිත්සිරි ගංගානාත් අබේගුණවර්ධන මහතාය. එතුමාගේ ප්‍රධානත්වයෙන් දේවාල නිලමේවරුන් ද, පරිවාර නිලමේවරුන්ද පිරිවරාගෙන මෙම රන්දෝලි පෙරහර මේ මස 08වැනි දින රාත්‍රී 9.00 සිට වීථි සංචාරය කෙරේ.ජනාධිපතිතුමාගේ අනුශාසකත්වයෙන් පැවැත්වෙන මෙම ඇසළ මහා පූ‍ජෝත්සව රන්දෝලි මහා පෙරහර 08 වැනි දින රාත්‍රී 9.00ට වීදි සංචාරය කෙරේ. ජනාධිපතිතුමා, ශ්‍රී ලංකා පාර්ලිමේන්තු කතානායක චමල් රාජපක්ෂ, ආර්ථික සංවර්ධන ඇමැති බැසිල් රාජපක්ෂ, ඌව පළාත් මහ ඇමැති ශෂීන්ද්‍ර රාජපක්ෂ, හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ සහ ආරක්ෂක ලේකම් ගෝඨාභය රාජපක්ෂ මහත්වරු සම්භාවනීය අමුත්තන් ලෙස මේ අවස්ථාවට සහභාගී වීමට නියමිතය.පුරා දින 07ක් පැවැත්වෙන මෙම කලා මංගල්‍යය සඳහා ලක්ෂ සංඛ්‍යාත බැතිමතුන් පිරිසක් පැමිණෙතැයි අපේක්ෂා කරන අතර, විශේෂ ආරක්ෂක වැඩපිළිවෙළක් ද ක්‍රියාත්මක වේ.හම්බන්තොට දිස්ත්‍රික් පාර්ලිමේන්තු මන්ත්‍රී, තාරුණ්‍යට හෙටක්, නිල් බළකාය සහ දිස්ත්‍රික් සංවර්ධන කමිටු සභාපති නීතිඥ නාමල් රාජපක්ෂ මහතාගේ මෙහෙයවීමෙන් ජනාධිපති කාර්යාලය ප්‍රමුඛ රාජ්‍ය හා පෞද්ගලික අංශයේ පූර්ණ අනුග්‍රහයෙන් පවත්වන මෙම පූජෝත්සවය සඳහා සහභාගී වෙතැයි සැලකෙන ලක්ෂ සංඛ්‍යාත බැතිමතුන් වෙනුවෙන් සනීපාරක්ෂක පහසුකම්, ප්‍රවාහන පහසුකම්, ජලය ඇතුළු අනෙකුත් පහසුකම් රැසක් උපරිම මට්ටමින් සකස් කර ඇත.මෙම පෙරහර ශ්‍යාමෝපාලී වංශික මහා නිකායේ, ශ්‍රී රෝහණ පාර්ශ්වයේ අනුනායක සිත්තම්ගල‍්ලෙන රජමහා විහාරාධිපති හම්බන්තොට දිසාවේ ප්‍රධාන සංඝනායක සද්ධර්ම කීර්ති ශ්‍රී අගලබඩ පියසිරි නායක හිමියන්ගේ හා කෘත්‍යාධිකාරී කිරම ගුණරතන ස්වාමීන් වහන්සේගේ අනුශාසනා පරිදි ප්‍රධාන බස්නායක නිලමේ, ජනාධිපති සම්බන්ධීකරණ ලේකම් කිත්සිරි ගංගානාත් අබේගුණවර්ධන මහතා ඇතුළු දායක සභාව ප්‍රමුඛ ප්‍රදේශවාසීන් මෙහි සංවිධාන කටයුතු සඳහා දායක වී ඇත.පෙළ ගැස්ම,4දා සර්ව රාත්‍රික පිරිත් දේශනය. 5දා දහවල ශතාධික සංඝගත දක්ෂිණාව හා රාත්‍රී 8.00 ශ්‍රී විෂ්ණු දේවාල පෙරහර 6 දා රාත්‍රී 8.00ට ශ්‍රී කතරගම දේවාල පෙරහර 7 දා රාත්‍රී 8.00ට රජ්ජුරුබණ්ඩාර දේවාල පෙරහර, 8දා රාත්‍රී 9.00ට උඩරට, පහත රට, සබරගමු නර්තන හා අලි ඇතුන්ගේ සමන්විත රන්දෝලි මහා පෙරහර. 09 දා රාත්‍රී 7.00ට කෝල්මුර යාගය හා ගිනි පෑගීම 10 දා අලුයම සුබ මොහොතින් දිය කැපීම හා මහා දේව දානයෙන් පෙරහර මංගල්‍යයේ කටයුතු නිමාවට පත් වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410041</link>
    <topic>ශ්‍රී ලංකාවට පැමිණීමට මහත්ඕනෑකමකින් පසු වෙනවා</topic>
    <author/>
    <content>ඉතාලියේ සහ වතිකානයේ චාරිකාවක් සඳහා දැන් රෝමයට පැමිණ සිටින ජනාධිපති මහින්ද රාජපක්‍ෂ මැතිතුමා ඊයේ (3) පෙරවරුවේ වතිකාන මාළිගයේ දී ශුද්ධෝත්තම පළමු වැනි ෆ්‍රැන්සිස් පාප් වහන්සේ බැහැ දුටුවේය. මේ හමුවේ දී ජනාධිපතිතුමා ලබන වසරේ ජනවාරි මාසයට සැලසුම් කැර ඇති පාප්තුමන්ගේ ශ්‍රී ලංකා චාරිකාව සඳහා නිල ඇරයුම උන් වහන්සේට පිළිගැන් වීය.රෝමයේ වේලාවෙන් ඊයේ උදේ 10.30ට පමණ ශුද්ධාසන පරිශ්‍රය වෙත පැමිණි ජනාධිපති රාජපක්‍ෂ මැතිතුමා සහ ආර්යා ශිරන්ති වික්‍රමසිංහ රාජපක්‍ෂ මැතිනියව, වතිකානයේ ප්‍රධාන සන්ධාන නිලධාරී ජොසේ බෙතන්කෝට් මැතිතුමා මහත් හරසරින් පිළිගනු ලැබීය.වතිකානයේ සේවයේ නිරත සාම්ප්‍රදායික වර්ණවත් නිල ඇඳූමෙන් සැරසුණු ස්විස් ආරක්‍ෂක බලඇණිය ජනාධිපතිතුමා වෙත ගෞරවාචාරයක් පිරිනැමීය. අනතුරුව ජනාධිපතිතුමා ආර්යාව සහ ශ්‍රී ලංකා ධුත පිරිස අපෝස්තොලික මාළිගා අභ්‍යන්තරය වෙත කැඳවා ගෙන යනු ලැබූහ. ජනාධිපතිතුමා සහ පාප් වහන්සේ අතර හමුව අපෝස්තොලික මාළිගාවේ සභා මණ්ඩපයේ දී සිදු විය.ජනාධිපතිතුමා සහ පාප් වහන්සේ අතර අනතුරුව ආරම්භ වූ සාකච්ඡා සුහද හා ළෙන්ගතු අයුරින් සිදු විය . ගැටුම් නිම වීමෙන් පසු අවතැන්වූවන් යළි පදිංචි කිරීම, හිටපු සටන්කරුවන් පුනරුත්ථාපනය කොට නැවත සමාජගත කිරීම, එල්.ටී.ටී.ඊ. ළමා සෙබළුන් මවුපියන්ට බාර දීම, බිම්බෝම්බ ඉවත් කිරීම, යටිතල පහසුකම් සංවර්ධනය, සෞඛ්‍ය අධ්‍යාපනය හා විදුලිය සම්පාදන පහසුකම් වැඩිදියුණු කිරීම අතින් ශ්‍රී ලංකාව අත් කැර ගෙන ඇති ප්‍රගතිය ජනාධිපතිතුමා පාප් වහන්සේට විස්තර කෙළේය.“අපි රටට සාමය උදා කොට රට කඩිනම් ආර්ථික සංවර්ධන මගකට යොමු කළා . ජාතික සමගි සන්ධානය සඳහා විධිමත් පියවර ගත්තා . ත්‍රස්තවාදී ග්‍රහණයට හසුව බිඳ වැටී තිබූ ප්‍රජාතන්ත්‍රවාදී ව්‍යූහයන් ප්‍රතිෂ්ඨාපනය ආරම්භ කළා . උතුරු පළාත් සභා මැතිවරණය ඊට නිදසුනක්” යැයි රාජපක්‍ෂ මැතිතුමා පෙන්වා දුන්නේ ය.ඇතැම් පිරිස් දුර්මත ප්‍රචාරය කළ ද ශ්‍රී ලංකාවේ සියලු ආගමික කොටස් අතර සුහදතාව හා සංහිඳියාව පවතින බව ද එතුමා කීය . ශ්‍රී ලංකාවේ වත්මන් තත්ත්වය පැහැදිලි කැර දීම පිළිබඳව ජනාධිපතිතුමාට ස්තුතිය පළ කළ පාප් වහන්සේ , ශ්‍රී ලංකාවට පැමිණීමට මහත් ඕනෑකමකින් පසු වෙන බව ද සඳහන් කළහ. පාප් වහන්සේගේ ශ්‍රී ලංකා චාරිකාව පිළිබඳව ද මෙහිදී අදහස් හුවමාරු කැර ගන්නා ලදී.පාප්තුමන් සමග හමුවෙන් පසු ජනාධිපතිතුමා ශුද්ධාසනයේ රාජ්‍ය ලේකම් සහ අගමැති අතිඋතුම් පියෙත්ත්‍රෝ පැරොලින් කාදිනල්තුමා හමු වී කෙටි පිළිසඳරක නිරත විය.ජනාධිපතිතුමා අද පස්වරුවේ එරට වෙසෙන ශ්‍රී ලාංකික ප්‍රජාව හමු වීමට ද නියමිත යි.අගවිනිසුරු මොහාන් පීරිස්, විදේශ අමැති මහාචාර්ය ජී.එල්. පීරිස්, සමාජ සේවා අමැති ෆීලික්ස් පෙරේරා, රාජ්‍ය සම්පත් හා ව්‍යවසාය සංවර්ධන අමැති දයාශ්‍රිත තිසේරා, විදේශ නියෝජ්‍ය අමැති නියොමාල් පෙරේරා, පොල් සංවර්ධන හා ජනතා වතු සංවර්ධන නියෝජ්‍ය අමැති ඇන්තනි වික්ටර් පෙරේරා , විදේශ අමාත්‍යංශයේ අධීක්‍ෂණ මන්ත්‍රී සජින් ද වාස් ගුණවර්ධන , විපක්‍ෂයේ ප්‍රධාන සංවිධායක ජෝන් අමරතුංග යන මහත්වරුන් ද , විදේශ අමාත්‍යංශ ලේකම් ෂෙනුකා සෙනෙවිරත්න මහත්මිය සහ ජනාධිපති කාර්ය මණ්ඩල ප්‍රධානී ගාමිණී සෙනරත් මහතා ද ජනාධිපතිතුමා සමග මේ අස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410042</link>
    <topic>ආසන-ඡන්දපොළ කාර්යාල පිහිටුවීමට ඇමැති බැසිල්ගෙන් උපදෙස්</topic>
    <author>ක්‍රිස්ටි මහේෂ් ද සිල්වා</author>
    <content>ඉදිරි ජනාධිපතිවරණය ඉලක්ක කැර ගනිමින් දිස්ත්‍රික් කාර්යාල ආසන මට්ටමේ කාර්යාල හා ඡන්ද පොළ කාර්යාල මේ මස 31 වැනි දිනට ප්‍රථම පිහිටුවා අවසන් කිරීමට කටයුතු කරන ලෙසට ආර්ථික සංවර්ධන ඇමැති බැසිල් රාජපක්ෂ මහතා පෙරේදා (02දා) පස්වරුවේ දී උපදෙස් ලබාදී තිබේ.අරලියගහ මන්දිරයේ දී පැවැති මෙම විශේෂ සාකච්ඡාව සඳහා ඇමැතිවරුන් කීප දෙනෙක් හා ප්‍රධාන ඇමැතිවරුන් 7 දෙනකු සහභාගී වී ඇත. මේ අනුව මැතිවරණ දිස්ත්‍රික්ක 25ක් ඉලක්ක කැර ගනිමින් ආසන 160ක් ආවරණය වන පරිදි ඡන්ද පොළ 11700ක් වහාම ලැයිස්තුගත කිරීමට කටයුතු සලසන ලෙසද මෙහිදී උපදෙස් ලබාදී තිබේ.මෙම කටයුතු සම්බන්ධයෙන් ඇමැති ඩබ්ලිව්. ඩී. ජේ. සෙනෙවිරත්න මහතා හා ඇමැති මහින්දානන්ද අලුත්ගමගේ මහතාගේ ප්‍රධානත්වයෙන් කමිටුවක් පත් කැර ඇති අතර එම කමිටුවට දිස්ත්‍රික්කයේ සංවිධායකවරුන් ද ඇතුළත් කැර තිබේ.මෙම සාකච්ඡාව සඳහා ඇමැතිවරුන් වන නිර්මල කොතලාවල, ජයරත්න හේරත්, තිස්ස කරලියැද්ද, සුසන්ත පුංචි නිලමේ, මහින්ද යාපා අබේවර්ධන, නිශාන්ත මුතුහෙට්ටිගම මහතා ඇතුළු ප්‍රධාන ඇමැතිවරුන් 7 දෙනකු සහභාගී වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410043</link>
    <topic>සත්ත්ව විශේෂ 7 නම් කිරීමටපියවර අරන්</topic>
    <author>නුවන් කොඩිකාර</author>
    <content>මෙරට සිටින හොඳම සත්ත්ව විශේෂ 7 නම් කිරීමට වනජීවී සංරක්ෂණ දෙපාර්තමේන්තුව පියවර ගෙන තිබේ. ඒ අනුව ඇතා, කොටියා, වළහා, කිඹුලා, නිල් තල්මහ, දාර කැස්බෑව සහ ගවර මාන කොකා හොඳම සතුන් හත්දෙනා ලෙස නම් කළ බව වනජීවි දෙපාර්තමේන්තුවේ අධ්‍යක්ෂ ජනරාල් එච් .ඩී. රත්නායක මහතා පැවැසීය.මෙම සත්ත්වයන් නැරඹීමට පැමිණෙන්නන් හට විශේෂ දැනුමක් ලබාදීමට කටයුතු යොදා ඇති බවද හෙතෙම ප්‍රකාශ කෙළේය. වනජීවී සංරක්ෂණය සහ සංචාරක ව්‍යාපාරය ප්‍රවර්ධනය කිරීමේ අරමුණින් මෙම පියවර ගත් බවත් වනෝද්‍යානවල සංචාරය කිරීමට පැමිණෙන දෙස් විදෙස් සංචාරකයින්ගේ ප්‍රමාණය දවසින් දවස ඉහළ යමින් තිබෙන බවත් ඒ මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410044</link>
    <topic>ආසියානු ක්‍රීඩා උළෙලේ දී ශ්‍රී ලංකා ක්‍රිකට් ක්‍රීඩකයෝ රන් පදක්කම දිනා ගනිති</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට</author>
    <content>වසර 12කට පසුව ආසියානු ක්‍රීඩා උළෙලකදී ශ්‍රී ලංකා ධජය ඉහළට එසවූ ක්‍රිකට් ක්‍රීඩකයෝ 17 වැනි ආසියානු ක්‍රීඩා උළෙලේ රන් පදක්කම ඊයේ දිනා ගත්හ. ඉංචියොන් යෙන්හූයී ක්‍රිකට් ක්‍රීඩාංගණයේ කොරියාවේ සේවයේ නියුතු විශාල ප්‍රේක්ෂක පිරිසකට ආශ්වාදයක් ගෙනදුන් ශ්‍රී ලංකා ක්‍රිකට් පිල ඇෆ්ගනිස්තානය ලකුණු 68කින් පරදවා මේ ඓතිහාසික ජයග්‍රහණයට උරුමකම් කීහ.මෙවර ආසියානු ක්‍රීඩා උළෙලේ ශ්‍රී ලංකා පිල දිනාගත් එකම රන් පදක්කමද මෙය විය . ආසියානු ක්‍රීඩා උළෙල ඉතිහාසයේ පළමු වරට ජය තහවුරු කැ රගත් ශ්‍රී ලංකා ක්‍රිකට් ක්‍රීඩකයෝ රන් පදක්කමද සමග හෙට පෙරවරුවේ ශ්‍රී ලංකාවට පැමිණෙනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410045</link>
    <topic>පාර්ශ්වකරුවන්ට වඩා හොඳ සහනයක් අවශ්‍ය නම් මෝෂමක් ඉදිරිපත් කරන්න</topic>
    <author>ශිරෝමි අබයසිංහ</author>
    <content>ගෝල්ඩන් කී ක්‍රෙඩිට් කාඩි සමාගමේ තැන්පත් කැර තිබුණු මුදල් ආපසු ලබා ගැනීම සඳහා තැන්පත්කරුවන් පවරා ඇති මූලික අයිතිවාසිකම් පෙත්සමට අදාළව අධිකරණය මීට පෙර නිකුත් කැර ඇති නියෝගයන් වෙනස් කිරීමට හෝ ඉවත් කිරීමට අවශ්‍ය යැයි හැඟෙන පාර්ශ්වකරුවන් දින දහයක් ඇතුළත මෝෂමක් ඉදිරිපත් කරන ලෙස පෙත්සම විභාග කරන ශ්‍රේෂ්ඨාධිකරණ විනිශ්චය මණ්ඩලය ඊයේ(03) නියම කෙළේය.වඩා හොඳ සහනයක් ලබා ගැනීම සඳහා එම මෝෂම් මගින් සිය අදහස් සහ මත ඉදිරිපත් කරන ලෙසද විනිශ්චය මණ්ඩලය පාර්ශ්වකරුවන්ට දන්වා සිටියේය.කේ.ශ්‍රී පවන් ,ඊ‍වා වනසුන්දර,රෝහිණි මාරසිංහ බුවනෙක අලුවිහාරේ සහ සිසිර ද ආබෲ යන විනිශ්චය මණ්ඩලය හමුවේ පෙත්සම් කැඳවිණි.පූර්ණ විනිශ්චය සම්බන්ධයෙන් සමහර පාර්ශ්වකරුවන් වෙනුවෙන් පෙනී සිටින නීතීඥවරුන් විරෝධය පළ කළ අතර මේ පිළිබඳව කරුණු සළකා බැලීම පසුවට කල් තැබිණි.පෙත්සම්කරුවන් දෙදෙනකු අධිකරණයට මෝෂමක් ඉදිරිපත් කරමින් පෙත්සම පූර්ණ විනිශ්චය මණ්ඩලයක් හමුවේ විභාගයට ගන්නා ලෙස කැර ඇති ඉල්ලීමක් අනුව අග විනිසුරුවරයා නව විනිශ්චය මණ්ඩලය පත් කළ අතර එම මෝෂව අනුව පෙත්සම් ඊයේ කැඳවිණි..පෙත්සම් විභාගය නොවැම්බර් 03,13 සහ 28 දිනවලට කල් තැබිණි.ගෝල්ඩන් කී ක්‍රෙඩිට් කාඩ් සමාගමේ වත්කම් පවරා ‍ගැනීමට අධිකරණයෙන් පත් කැර ඇති කාර්යසාධක බළකාය මෙතෙක් පවරා ගෙන ඇති වත්කම් පිළිබඳව කටයුතු කිරීම සඳහා දිසා අධිකරණයට පවරණවාද නැද්ද යන්න පිළිබඳව සහ පෙත්සම් විභාගයේ දී අධිකරණය මෙතෙක් නිකුත් කැර ඇති අතුරු තහනම් නියෝග ඉවත් කරනවාද නැද්ද යන්න පිළිබඳව තීන්දුව ප්‍රකාශයට පත් කිරීම සඳහා මීට පෙර දිනයේදී පෙත්සම කල් තබා තිබිණි. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410046</link>
    <topic>උතුරු පළාතේ පදිංචි ආශා මුළු දිවයිනටම සාම විනිසුරුවරියක ලෙස දිවුරුම් දෙයි</topic>
    <author>චමීර ඇල්ලදෙණිය</author>
    <content>ඉතිහාසයේ පළමු වැනි වතාවට උතුරු පළාතේ පදිංචි සිංහල , බෞද්ධ කාන්තාවක මුළු දිවයිනටම සාම විනිසුරුවරියක ලෙස දිවුරුම් දී තිබේ. යාපනය, නාවක්කුලිය මහා විද්‍යාලයේ සිංහල විෂය භාර ගුරුවරිය වන පල්ලියගුරුගේ ආශා දමයන්ති මහත්මිය මෙලෙස පසුගිය 29 දා යාපනය මහාධිකරණයේදී මහාධිකරණ විනිසුරු අන්නාලිංගම් ප්‍රේමශංකර් මහතා ඉදිරියේදී සාම විනිසුරුධූරයේ දිවුරුම් දී ඇත.යාපනයේ ඇති එකම සිංහල ගම්මානය වන නාවක්කුලියේ පදිංචි ආශා දමයන්ති මහත්මියගේ මෙම දිව්රුම් දීම උතුරු පළාතේ පළමුවැනි සිංහල සාමවිනිසුරුවරියගේ දිවුරුම් දීම බව අධිකරණ අමාත්‍යංශය ද තහවුරු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410047</link>
    <topic>ආරක්ෂක අංශ නිලධාරීන්ගෙන් සාක්කි ගන්නජනාධිපති කොමිසමේන් තීරණයක්</topic>
    <author>මහින්ද අලුත්ගෙදර</author>
    <content>අතුරුදන් වූ පුද්ගලයන් පිළිබඳ පැමිණිලි සම්බන්ධයෙන් ආරක්ෂක අංශ නිලධාරීන්ගෙන් ද සාක්කි සටහන්කැර ගැනීමට අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිෂන් සභාව තීරණය කරයි. ඔවුන්ගෙන් සාක්කි සටහන් කිරීම ඉදිරියේ දී සිදුකරන බවද මේ වනවිට ආරක්ෂක අංශ සාමාජිකයන්ගෙන් පැමිණිලි 5,000ක් පමණ ලැබී තිබෙන බවද එම කොමිසන් සභාව ප්‍රකාශ කරයි.කිළිනොච්චිය දිස්ත්‍රික්කයේ අතුරුදන් වූවන් සම්බන්ධයෙන් පැමිණිලි බාර ගැනීම සහ විමර්ශනය පසුගිය 27 වැනි දා සිට 30 වැනි දා දක්වා දක්වා පැවැති අතර මීට පෙර ජනාධිපති කොමිසම මඟින් මඩකලපුව, මුලතිව්, යාපනය යන දිස්ත්‍රික්ක ආවරණය වන පරිදි ජනහමු පවත්වා තිබෙන බවද අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාව කියා සිටී.අතුරුදන් වීම් හා පැහැර ගැනීම්වලට ලක්වූ පුද්ගලයන් සම්බන්ධයෙන් සොයා බලා සත්‍ය තහවුරු කිරීම වෙනුවෙන් ජනාධිපති මහින්ද රාජපක්ෂ මහතා මෙම කොමිසම පත්කැර තිබෙන අතර මේ වනවිට ඒ සඳහා පැමිණිලි 19,541ක් ලැබී තිබේ.එයින් පැමිණිලි 14,541ක් මහජනතාවගෙන් ලැබුණු ඒවා වෙයි. මේ අතර කොමිසන් සභාව මේ වනවිට පුද්ගලයන් 800 දෙනකුගෙන් පමණ සාක්කි ලබාගෙන තිබේ. විශ්‍රාමලත් මහාධිකරණ විනිසුරු මැක්ස්වෙල් පරාක්‍රම පරණගම මහතාගේ සභාපතිත්වයෙන් යුතු අතුරුදන් වූවන් පිළිබඳ පැමිණිලි විමර්ශනය කිරීමේ ජනාධිපති කොමිසන් සභාවේ කොමසාරිස්වරුන් වශයෙන් අධිකරණ අමාත්‍යාංශයේ නීති කෙටුම් සම්පාදක දෙපාර්තමේන්තුවේ, නියෝජ්‍ය නීති කෙටුම්පත් සම්පාදක මනෝහාරි රාමනාදන් සහ ශ්‍රී ලංකා ජනලේඛන හා සංඛ්‍යා ලේඛන දෙපාර්තමේන්තුවේ හිටපු අධ්‍යක්ෂ ජනරාල් ප්‍රියන්ති සුරංජනා විද්‍යාරත්න මහත්මීය කටයුතු කරයි. ඊට අමතරව ශ්‍රී ලංකා පරිපාලන සේවයේ (විශේෂ ශ්‍රේණිය) විශ්‍රාමලත් නිලධාරියකු වන හේවා වාසලගේ ගුණදාස මහතා ලේකම්වරයා වශයෙන් කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410048</link>
    <topic>අමානුෂික ලෙස පහර දී තරුණිය පැහැරගත් තරුණයෝ පොලිස් අත්අඩංගුවට</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නව නගර බස් නැවතුම් පොළේ නවතා තිබූ පෞද්ගලික බස් රථයක සිටි තරුණියකට අමානුෂික අන්දමින් පහර දී ඇය පැහැරගෙන ගිය පෞද්ගලික සමාගමක නිලධාරියෙකු සහ තවත් මැරයකු පැහැර ගැනීමට පැමිණි කැබ් රථය සමග අනුරාධපුර මූලස්ථාන පොලිසියේ රථ වාහන අංශයේ නිලධාරීන් විසින් 2 දා සවස 3.25ට පමණ අත්අඩංගුවට ගනු ලැබීය.අවුරුදු 22ක පමණ තරුණියක් අනුරාධපුර නව නගරයේ සිට කැකිරාව දක්වා ධාවනය වීමට නියමිතව තිබූ බස් රථයේ තවත් තරුණයකු සමග අසුනක වාඩි වී කතා කරමින් සිටිය දී රතු පැහැති එන්.ඩබ්. 40-2410 අංක දරණ කැබ් රථයකින් පැමිණි පුද්ගලයන් දෙදෙනෙක් එක්වරම බස් රථයට ගොඩ වී තරුණියගේ කෙස් වැටියෙන් අල්ලාගෙන ඇදගෙන විත් බස් රථයෙන් බලහත්කාරයෙන් පිටතට ඇද දමා මගීන් දහස් ගණනක් බලා සිටියදී බිම දමා සපත්තු වලින් පාගමින් ඇයට පහර දුන්හ.තමන්ට පහර නොදෙන ලෙස ඇය දෑත් එකතු කර වැඳ වැටෙද්දී මෙම අමානනුෂික තරුණයන් දෙදෙනා ඇයට දැඩි ලෙස පහර දී බලහත්කාරයෙන් ඇද දමා පහර දෙමින් ඔවුන් පැමිණි බලහත්කාරයෙන් කැබ් රථයට නංවාගනු ලැබීය. මේ අතරතුර තරුණිය සමග සිටි තරුණයාට ද අමානුෂික අන්දමින් පහර දී බස් නැවතුම්පොළෙන් එලවා දැමීමට මැර තරුණයෝ කටයුතු කළහ.මෙම සිද්ධිය බලා සිටි තරුණයකු වහාම ක්‍රියාත්මක වී මෙම සිද්ධිය පිළිබඳ උතුරු මැද නියෝජ්‍ය පොලිස්පති රංජිත් පද්මසිරි මහතාටත් පොලිස් හදිසි ඇමතුම් ඒකකයටත් (119) අනුරාධපුර මූලස්ථාන පොලිසියේ මෙහෙයුම් මැදිරියට දන්වනු ලැබිය. තවත් පුද්ගලයකු ඒ අසල රථ වාහන රාජකාරියේ සිටි පොලිස් කොස්තාපල් වරුන් දෙදෙනකුට පැහැර ගැනීම දන්වනු ලැබීය.වහාම ක්‍රියාත්මක වූ එම නිලධාරින් දෙදෙනා ඔවුන් ගේ රාජකාරී යතුරු පැදිවලින් පැමිණ අදාළ සැකකරුවන් සමග කැබ් රථය අත්අඩංගුවට ගනු ලැබීය. මේ අතරතුර පොලිස් මෙහෙයුම් අංශයේ නිලධාරීන් පැමිණි වහාම සැකකරුවන් අත්අඩංගුවට ගැනීමට කටයුතු කළහ. මෙම තරුණිය බලහත්කාරයෙන් රැගෙන ගියේ කුමන හේතුවකට යන්න අනාවරණය කර ගැනීම සඳහා අනුරාධපුර මූලස්ථාන පොලිසිය පරික්ෂණ සිදු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n1410049</link>
    <topic>වදුරඹ සුපිරි නිවසක කළ කසිප්පු ජාවාරමක් අසුවේ</topic>
    <author>ඉමදුව සමූහ</author>
    <content>ගාල්ලේ වදුරඹ සුපිරි නිවසක කාලයක් තිස්සේ පත්වාගෙන ගිය කසිප්පු පෙරීමේ ජාවාරමක් ගාල්ල කොට්ඨාස මත්ද්‍රව්‍ය දූෂණ මර්දන අංශය මගින් 02 දහවල් සිදුකළ විශේෂිත මෙහෙයුමක දී වටලා තිබේ. මෙසේ අත්අඩංගුවට ගෙන ඇත්තේ ගාල්ල වදුරඹ වීවරුගොඩ ඉහළ කීබීය ප්‍රදේශයේ නිවසක පවත්වාගෙන ගිය කසිප්පු ජාවාරම්කරුවෙකි.නිවසේ සොල්දරේ ඉහළ ඉතා ශූක්ෂම ආකාරයට මෙම ජාවාරම කාලයක් තිස්සේ කරගෙන ගොස් ඇති බව පොලිසිය පවසයි. මෙහි තිබු කසිප්පු පෙරීමේ උපකරණ හා බැරල් තොගයක් ද ගෝඩා ග්‍රෑම්ස් 3040 ක් ද සොයාගෙන තිබේ. ජාවාරාම්කරුවා ද මෙහි දී අත්අඩංගුවට ගෙන තිබේ.හෙතෙම ගාල්ල වදුරඹ ආදි ප්‍රදේශවලට කසිප්පු බෙදා හැර ඇත්තේ තමාගේම රථයකින්ය.මෙය සූක්ෂම ආකාරයට සිදුකරගෙන ගොස් තිබේ. ගමේ හෝ ප්‍රදේශයේ කිසිදු පුද්ගලයෙකුට නොදැනෙන ආකාරයට මෙය රහසිගතව සිදුකරගෙන ගොස් තිබේ. අදාළ වැටලීම සිදු කළ ගාල්ල කොට්ඨාස මත්ද්‍රව්‍ය දූෂණ මර්දන අංශය මගින් වැඩිදුර පොලිස් පරික්ෂණ සිදු කිරීමට වදුරඹ පොලිසියට සැකකරුවා හා නඩු භාණ්ඩ ලබා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100410</link>
    <topic>වෛද්‍ය මධ්‍යස්ථානය සැකකරුට බාර දෙන ලෙස නියෝග</topic>
    <author>සිරන්ජනී කුමාරී</author>
    <content>එන්නතක් විස වී වෛද්‍යවරියක මිය යාමේ සිද්ධියේ සැකකාර වෛද්‍යවරයා වෙත ඔහුගේ වෛද්‍ය මධ්‍යස්ථානය භාර දෙන ලෙස කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ (03) බම්බලපිටිය පොලිසියට නියෝග කෙළේය.මෙතෙක් කල් පොලිසිය භාරයේ තිබු මෙම වෛද්‍ය මධ්‍යස්ථානය හෙට උදේ 10.00ට නැවත වෛද්‍ය නාගිත ගමගේ මහතා වෙත බාර දෙන ලෙස නියම කළ මහේස්ත්‍රාත්වරයා රූපලාවන්‍ය සැත්කම් කරන්නේ නම් ඊට අවශ්‍ය සුදුසුකම් සපුරා අධිකරණයෙන් අවසර ලබා ගත යුතු බවට නියෝග කෙළේය.මීට අමතරව සැකකාර වෛද්‍යවරයා හමුවීමට පුවත්පතක මාධ්‍යවේදියකු 2014/08/23 වැනි දින කොළඹ රිමාන්ඩ් බන්ධනාගාරය වෙත ගිය බවට තොරතුරු අනාවරණය වන බව පැවසූ පොලිසිය එම ලිපිය 2014/08/24 වැනි දින පළ වු බවත් මහේස්ත්‍රාත් නියෝගයට අනුව සිද්ධිය සම්බන්ධ පරික්ෂණයක් පවත්වු බවත් එහිදී අනාවරණය වුයේ මාධ්‍යවේදියා මිතුරකු ලෙස වෛද්‍යවරයා හමු වීමට ගොස් ඔහුගේ තොරතුරු ලබා ගෙන ලිපිය ලියා ඇති බව ය.‍අදාළ කරුනු සළකා බැලු මහෙස්ත්‍රාත්වරයා මාධ්‍යවේදීයා සම්බන්ධයෙන් ගත හැකි නීතිමය ක්‍රියාමාර්ග සම්බන්ධයෙන් උධෘත නීතිපතිවරයා වෙත ගොනු කැර උපදෙස් ලබා ගන්නා ලෙසට පොලිසියට නියෝග කෙළේය.සිද්ධියට අදාළ රස පරික්ෂක වාර්තා මෙතෙක් ලැබි නොමැති බවත් පරිගණකය හා කැමරා සම්බන්ධ වාර්තා මොරටු විශ්ව විද්‍යාලය වෙත යොමු කැර ඇති අතර එම වාර්තා ද මෙතෙක් ලැබි නැති බවට පොලිසිය අධිකරණයට දැනුම් දුන්නේය.සිද්ධිය යළි කැඳවිම ලබන මස 12 වන දිනට කල් තැබිණ.බම්බලපිටිය පොලිසියේ අපරාධ අංශයේ උප පොලිස් පරික්ෂක වජිර ධනපාල හා වනිගසේකර සමඟ සහකාර පොලිස් අධිකාරි ජයරත්න මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100411</link>
    <topic>බේරුවල ගැටුම්වලින් අසරණවූවන්ටමිලියන 20ක සහන ප්‍රදානයක්</topic>
    <author>බුද්ධිකා ඉඹුලාන</author>
    <content>පසුගිය දා ද බේරුවල දී ඇති වූ ගැටුම්කාරී තත්ත්වය සහ 2006 වසරේදී බේරුවල ඇති වූ සිංහල මුස්ලිම් කෝලාහලයේ දී අසරණවූවන් සදහා රුපියල් මිලියන 20ක සහන ප්‍රදානයක් කිරීමට රජය තීරණය කර ඇත.පුනරුත්ථාපන හා බන්ධනාගාර ප්‍රතිසංස්කරණ අමාත්‍ය චන්ද්‍රසිරි ගජදීර මහතා විසින් ජනාධිපති මහින්ද රාජපක්ෂ මහතාගෙන් කළ ඉල්ලීමකට අනුව මෙම මුදල වෙන් කිරීමට රජය පියවර ගෙන තිබේ.පුනරුත්ථාපන අධිකාරිය මගින් ක්‍රියාත්මක කරන මෙම සහන ප්‍රදානයන් ජනාධිපති මහින්ද රාජපක්ෂ මහතාගේ ප්‍රධානත්වයෙන් ඉදිරි දිනක දී සිදුකිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100412</link>
    <topic>මරදාන, සාංචිආරච්චිවත්ත මහල් නිවාස සංකීර්ණය ඇමැති විමල් වීරවංශ අතින් අද ජනතා අයිතියට</topic>
    <author>චන්දිමා එදිරිමාන්න</author>
    <content>වසර 41 කට පසු රුපියල් මිලියන 24 ක වියදමින් පූර්ණ ප්‍රතිසංස්කරණය කරන ලද කොළඹ 10, මරදාන, සාංචිආරච්චිවත්ත මහල් නිවාස සංකීර්ණය ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතාගේ ප්‍රධානත්වයෙන් අද (04) දින ප.ව. 3.30 ට ජනතා අයිතියට පත්කිරීමට නියමිතයි.මහින්ද චින්තන ඉදිරි දැක්ම අනුව විමල් වීරවංශ ඇමැතිවරයාගේ උපදෙස් මත ක්‍රියාත්මක වන ජනසෙවණ නිවාස හා ජනාවාස සංවර්ධන මෙහෙයුමට සමගාමීව ක්‍රියාවට නැංවෙන “නගමු පුරවර ”පැරණි මහල් නිවාස ප්‍රතිසංස්කරණ වැඩසටහන යටතේ මේ මහල් නිවාස සංකීර්ණය පූර්ණ ප්‍රතිසංස්කරණයට ලක්කෙරිණ.නිවාස 244 කින් සමන්විත සාංචිආරච්චිවත්ත මහල් නිවාස ව්‍යාපෘතියේ වහළ අලුත්වැඩියා කිරීම, වැහිපීලි අලුත්වැඩියා කිරීම, ජල පොම්පාගාර අලුත්වැඩියාව, මලාපවාහන පද්ධති අලුත්වැඩියාව, අපජල කානු පද්ධති අලුත්වැඩියාව, අබලන් වූ බිත්ති ප්‍රතිසංස්කරණය කිරීම, ගොඩනැඟිලි වර්ණ ආලේප කිරීම සහ සියලු යටිතල පහසුකම් අලුත්වැඩියා කර තිබේ.මේ අවස්ථාවට නාගරික කටයුතු පිළිබඳ ජ්‍යෙෂ්ඨ ඇමැති ඒ. එච්.එම්. ෆවුසි, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ නියෝජ්‍ය ඇමැති ලසන්ත අලගියවන්න, එම අමාත්‍යාංශයේ ලේකම් පී. එච්.එල්. විමලසිරි පෙරේරා මහත්වරුන්, ප්‍රාදේශීයව දේශපාලන නියෝජිතයන් , ප්‍රදේශවාසීන් ඇතුළු විශාල පිරිසක් සහභාගීවීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100413</link>
    <topic>කොටුව දුම්රිය ස්ථානයේ දුම්රිය ස්ථාන අධිකාරී සුනිල් පල්ලියගේ</topic>
    <author>නිමල් රාජපක්ෂ</author>
    <content>කොටුව දුම්රිය ස්ථානයේ දුම්රිය ස්ථාන අධිකාරී ලෙස සුනිල් පල්ලියගේ මහතා (02)දින සිට පත්කොට ඇත.කොටුව දුම්රිය ස්ථානයේ නිදන මැදිරි වෙන්කිරීමේ ස්ථානාධිපති ලෙස වසර දෙකකට වැඩි කාලයක් සේවය කල පල්ලියගේ මහතා .වාද්දුව,ලුනාව, තඹුත්තේගම වැනි දුම්රිය ස්ථානවල වසර ගණනක් දුම්රිය ස්ථානාධිපති ලෙස සේවය සේවය කොට ඇත.කොටුව දුම්රිය ස්ථාන අධිකාරී ලෙස මෙතෙක් සේවය කළ එම්.එල් චන්ද්‍රසෝම මහතා විශ්‍රාම ගියේය. 1975 වසරේ සහකාර දුම්රිය ස්ථානාධිපති ලෙස දුම්රිය දෙපාර්තුමේන්තුවට බැදුණු චන්ද්‍රසෝම මහතා නානුඹය දුම්රිය ස්ථානයෙන් සිය රාජකාරි ආරම්භ කොට තිබිණ.පුරා වසර හතළිහක් දුම්රිය දුම්රිය දෙපාර්තුමේන්තුවේ සේවය කළ ඒ මහතා වසර දහයකට වැඩි කාලයක් කොටුව දුම්රිය ස්ථාන අධිකාරී ලෙස සේවය කොට විශ්‍රාම ගියේය.චන්ද්‍රසෝම මහතාගේ විශ්‍රාම යාමත් සමඟ පුරප්පාඩුවු එම තනතුර සුනිල් පල්ලියගේ මහතා පත්කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100415</link>
    <topic>අපර භාගයේදිවයින පුරාම ගිගුරුම් සහිත වැසි</topic>
    <author>උදුලා පීරිස්</author>
    <content>මේ දිනවල අන්තර් මෝසම් කාලගුණ තත්ත්වයක් පැවතීම හේතුවෙන් අපර භාගයේ දිවයින පුරාම ගිගුරුම් සහිත වැසි හටගනු ඇති බව කාලගුණ විද්‍යා දෙපාර්තමේන්තුව පවසයි.ගිගුරුම් සහිත වැසි සමඟ ඇතිවන තාවකාලික තද සුළඟත් සමඟ අකුණු අනතුරු ඇතිවීමේ අවධානමක් පවතින බැවින් අකුණු අනතුරුවලින් වැළකීම සඳහා අවශ්‍ය පියවර ගන්නා ලෙස කාලගුණ විද්‍යා දෙපාර්තමේන්තුව ජනතාවට දන්වා සිටී.සබරගමුව , මධ්‍යම ඌව , දකුණ උතුරු මැද පළාත්වල ඇතැම් ස්ථානවල මිලිමීටර් 75කට වැඩි වර්ෂාපතනයක් බලාපොරොත්තුවිය හැකි යැයිද කාර්යයේ නියුතු කාලගුණ විද්‍යාඥ නදීරා රූපසිංහ මහත්මිය පැවසුවාය.දිවයිනට දකුණු දිශාවෙන් පැයට කිලෝමිටර් 80ක වේගයෙන් තද සුළං හමනු ඇතැයිද කියන රූපසිංහ මහත්මිය කොළඹ , මාතර හා හම්බන්තොට මුහුදු ප්‍රදේශ රළු හා අනතුරු දායක බැවින් එම මුහුදු ප්‍රදේශ ඉතා රළු හා අනතුරුදායක බැවින් ධීවර හා නාවික කටයුතුවලින් වැළකී සිටින ලෙසද ඒ මහත්මිය වැඩි දුරටත් පැවසුවාය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100416</link>
    <topic>පහර කෑමට ලක් වූ රත්නපුර කත මිලියන පනහක් වන්දි ඉල්ලයි</topic>
    <author>ශිරෝමි අබයසිංහ</author>
    <content>රත්නපුර බස් නැවතුම් පොළේ දී දෙනෝ දහක් ඉදිරියේ දී පොලිස් නිලධාරියකු වේවැලකින් පහර දී අසභ්‍ය වචනයෙන් බැන වැද සිය මූලික අයිතිවාසිකම් කඩ කළේ යැයි සඳහන් කරමින් රත්නපුර තුන් වැනි සැතපුම් කණුව ‍අසළ පදිංචි ඩබ්ලිව්.ඒ. කාන්තිලතා ශ්‍රේෂ්ඨාධිකරණය හමුවේ මූලික අයිතිවාසිකම් පෙත්සමක් ඊයේ (03) ගොනු කළාය.ළමයි හදා වඩා ගැනීමට මුදල් නොමැති හෙයින් තමා ගණිකා වෘත්තියේ යෙදෙන බවත් රත්නපුර පොලිසියේ නිලධාරියකු මුදල් නොගෙන ඔහු‍ට සේවය ලබා දෙන ලෙස කළ ඉල්ලීම‍‍ට තමන් එකඟ නොවූ නිසා ඒ සම්බන්ධයෙන් අමනාපයෙන් සිටි ඔහු මෙසේ තමන්ට කෲර ලෙස ප්‍රසිද්ධියේ පහර දුන් බවත් පෙත්සම්කාරිය සිය පෙත්සමේ සඳහන් කරන්නීය.නීතීඥ උදුල් ප්‍රේමරත්න මහතා මගින් ඉදිරිපත් කර තිබූ පෙත්සමේ මෙසේද සඳහන් වේ.පසුගිය ‍සැප්තැම්බර් 6 දා සිදු වූ මෙම සිද්ධිය වීඩීයෝ ගත කළ අයෙකු එය සමාජ වෙබ් අඩවියක ප්‍රචාරය කර තිබුණු බවත් නම නොදත් මෙම පොලිස් නිලධාරියා පහර දෙන අවස්ථාවේ දී පළා යාමට තැත් කළ තමන් කොණ්ඩෙන් අල්ලා ගෙන බිම දමා ගෙන පයින්ද පහර දුන් බවත් සඳහන් කරයි. පහර කෑමෙන් පෙත්සම්කාරියට දැඩි වේදනාවක් ඇති වූ නමුත් කෙසේ හෝ පොලිස් ස්ථානයට ගොස් පොලිස් ස්ථානාධිපතිවරයා හමු වූ බවත් ඔහුගේ දැනුම් දීම මත වෙනත් නිලධාරියකුට විස්තරය පැවසූ අතර පැමිණිල්ලක් දැමූ බවට කුවිතාන්සියක් ඇයට නොලැබුණු බවත් සඳහන් වේ.පසුව ඇය නැවතත් පොලිසියට ගොස් ස්ථානාධිපතිවරයා හමු වී විමසූ විට එවැනි සිද්ධියක් මතක නැතැයි හැඟවූ අතර නිශාන්ත බණ්ඩාර නමැති පොලිස් නිලධාරියකු පෙත්සම්කාරිය හමුවී රුපියල් තුන්දහසක් දී ප්‍රශ්නය විසඳා ගැනීමට කථා කළ බවත් පෙත්සම සඳහන් කරයි.අභ්‍යන්තර ‍පරීක්ෂණයක් පවත්වා පහර දීම සහ කෲර ලෙස සැලකීම සම්බන්ධයෙන් සිද්ධියට සම්බන්ධ අය වරදකරුවන් වුවහොත් ඔවුන් පොලිස් දෙපාර්මේන්තුවෙන් නෙරපා හරින ලෙසත් පොදු ස්ථානවල දී කාන්තාවන්ගේ සහ ළමයින්ගේ ආරක්ෂාව තහවුරු කරන ලෙසත් පොලිස්පතිවරයාට නියම කරන්නැයි පෙත්සම්කාරිය අධිකරණයෙන් ඉල්ලා සිටියි.සිය මූලික අයිතිවාසිකම් උල්ලංඝණය වීම සම්බන්ධයෙන් රුපියල් මිලියන පනහක වන්දි මුදලක් වගඋත්තරකරුවන‍්ගෙන් ලබා දෙන ලෙසද පෙත්සම්කාරිය ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100417</link>
    <topic>වාස්ගේ නිවස පරීක්ෂා කිරීමටකළ ඉල්ලීම ප්‍රතික්ෂේප කරයි</topic>
    <author>සිරන්ජනී කුමාරි</author>
    <content>සංග්‍රාමීය උපකරණ ලඟ තබා ගැනීමේ සිද්ධියට අදාළව හිටපු නියෝජ්‍ය පොලිස්පති වාස් ගුණවර්ධන මහතාගේ දෙහිවල නැදිමාලේ පිහිටි නිවස පරීක්ෂා කොට නිරීක්ෂණ සටහන් ලබා ගැනීමට රහස් පොලීසිය අධිකරණයෙන් කළ ඉල්ලීම කොළඹ අතිරේක මහේස්ත්‍රාත් මොහොමඩ් සහබ්දීන් මහතා ඊයේ (03) ප්‍රතික්ෂේප කළේය. මෙම ඉල්ලීම ප්‍රතික්ෂේප කරමින් මහෙස්ත්‍රාත්වරයා පැවසූවේ නිවස පරීක්ෂා කිරීමට ඉකුත් අප්‍රේල් මස අධිකරණ නියෝගයක් ලබා දුන් බවත් එවිට මහාධිකරණයේ නඩු කටයුතු නොපැවතුණු අතර නිවසේ කවර ස්ථාන පරීක්ෂාවට ලක් කරන්නේ ද ? යන්න සම්බන්ධයෙන් පොලිසිය පැහැදිලි වාර්තාවක් අධිකරණයට ඉදිරිපත් කර නැති බවය.වාස් ගුණවර්ධන මහතාගේ බිරිය වන ශ්‍යාමලී පෙරේරා මහත්මිය නියෝජනය කරමින් අධිකරණ‍ය හමුවේ පෙනී සිටි නීතිඥ ජාලිය සමරසිංහ මහතා පවසා සිටියේ සිය සේවාදායකයාගේ නිවසට බෝම්බ ප්‍රහාරය එල්ල කළ බවට සැකකරන පොලිස් අධිකාරි ශානි අබේසේකර මහතා නිවස පරීක්ෂා කිරීමට කරනු ලබන ඉල්ලීමට තදින් වි‍රුද්ධ වන බවත් තවද සෝදිසි වරෙන්තුවක් හෝ නොමැතිව සිදුකරනු ලබන මෙම නීතිවිරෝධී ක්‍රියාවට අධිකරණය යොදා ගැනීමට පොලිසිය කටයුතු කරන බවය.එම කරුණු සළකා මහෙස්ත්‍රාත්වරයා මෙම ඉල්ලීම ප්‍රත්ක්ෂ්‍රේප කරනු ලැබිණ.සිද්ධිය ඊයේ නැවත කැඳ වූ අවස්ථාවේ දී බන්ධනාගාරය විසින් සැකකරුවන් අධිකරණය වෙත ඉදිරිපත් කර තිබූ අතර වැඩිදුර වාර්තාවක් ඉදිරිපත් කරමින් සහකාර පොලිස් අධිකාරි ශානි අබේසේකර මහතා පවසා සිටියේ, සාක්කිකරුවන්ගේ ප්‍රකාශ මත සොයා ගත් ගිනි අවි ඇතුළු සංග්‍රාමීය උපකරණ පළමු සැකකරු වූ වාස් ගුණවර්ධනගේ නැදිමාලේ නිවසේ තිබී සොයා ගත්තා. මෙම නඩු භාණ්ඩ නිශ්චිතව නිවසේ තිබුණේ දැයි තහවුරු කර ගැනීමට නිරීක්ෂණ සටහන් යෙදීමට අධිකරණයේ අවසර ඉල්ලා සිටිනවා.නීතිඥ ජාලිය සමරසිංහ- මෙම ඉල්ලීම අ.න.ස 139 වගන්තියට පටහැණියි. අධිකරණ බලය අයුතු සහගත ලෙස පොලීසිය ‍යොදා ගන්න බලනවා. සෝදිසි වරෙන්තුවක් හෝ නොමැතිව නවස පරීක්ෂා කිරීමට හැකියාව තිබෙනවා , එයට සාධාරණ හේතුවක් තිබිය යුතුයි.මහෙස්ත්‍රාත් - නිවස පරීක්ෂාවට සෝදිසි වරෙන්තුවක් අවශ්‍ය නැහැ.නීතිඥ ජාලීය සමරසිංහ - මාගේ සේවාදායකයාගේ නිවසට බෝම්බ ප්‍රහාරය එල්ල කිරීමේ සිද්ධියේ ප්‍රධාන සැකකරු වශයෙන් සහකාර පොලිස් අධිකාරිවරයා පොලීසියට ප්‍රකාශයක් ලබා දී තිබෙනවා. ඔහු නිවස පරීක්ෂාවට පැමිණීම සම්බන්ධයෙන් මා දැඩි ලෙස විරුද්ධ වෙනවා.සහකාර පොලිස් අධිකාරි ශානි අබේසේකර මහතා - මා වසරකට පසුව මැලේසියාව බලා පිටත් වුණේ අපරාධකරුවෙකු අත්අඩංගුවට ගැනීමටයි. එම කාලයේ දී මෙම බෝම්බ ප්‍රහාරය එල්ල කර තිබෙනවා. මා සමඟ පොලිස් පරීක්ෂක මුණසිංහ ගමනට එක් වුණායැයි පවසමින් සිය විදේශ ග‍මනට අදාළ ලේඛන මහෙස්ත්‍රාත්වරයා වෙත ඉදිරිපත් කෙළේය.නීතිඥ නේවිල් අබේරත්න මහතා - මෙම සැකකරුවන්ට එරෙහිව දැනට ත්‍රි පුද්ගල විනිසුරු මඬුල්ලක් ඉදිරියේ නඩු විභාගයක් පැවැත්වෙනවා. එම නඩුවට අතපසු වූ සාක්කි රැස් කිරීම සිදු කිරීමටයි මෙම ‍නිවස පරීක්ෂාවට අවසර ඉල්ලන්නේ.සහකාර පොලිස් අධිකාරිවරයා - අස්ථානගත චෝදනා ඉදිරිපත් වන බව දැනගෙනයි මා අධිකරණයේ අවසර ඉල්ලුවේ. මට පෞද්ගලික තරහක් කිසිවෙකු සමඟ නැහැ. ස්වාධීන පොලිස් නිලධාරියෙකු වශයෙන් යුක්තිය ඉෂ්ටකිරීම පමණයි මට වැදගත්.අදාළ කරුණු සළකා බැලු මහෙස්ත්‍රාත්වරයා නිරීක්ෂණ ස්ථාන සම්බන්ධයෙන් පැහැදිලි වාර්තාවක් නැහැ. පසුගිය අප්‍රේල් මස මා ‍මේ සම්බන්ධව අවසර දී තිබුණා. එවිට මහාධිකරණයේ නඩුවක් තිබුණේ නැහැයි පැවසූ මහෙස්ත්‍රාත්වරයා ස්ථාන සම්බන්ධයෙන් පැහැදිලි වාර්තාවක් ඉදිරිපත් කරමින් ඉල්ලීම කරන ලෙස පොලිසියට දන්වමින් ඉල්ලීම ප්‍රතික්ෂ්‍රේප කළේය.හිටපු නියෝජ්‍ය පොලිස්පති වාස් ගුණවර්ධන, රවිඳු ගුණවර්ධන, ප්‍රියන්ත සංජීව හා ඉන්දික බමුණුසිංහ හා ගාමිණි සහන්චන්ද්‍ර යන අය ලබන මස 10 වන දින දක්වා තවදුරටත් රක්ෂිත බන්ධනාගාරගත කිරීමට අධිකරණය නියෝග කළේය.පැමිණිල්ල වෙනුවෙන් රහස් පොලිසියේ සහකාර පොලිස් අධිකාරි ශානි අබේසේකර ,පොලිස් පරීක්ෂක රංජිත් මුණසිංහ හා උපාලි බණ්ඩාර යන අය පෙනී සිටි අතර පළමු හා සෙසු සැකකරුවන් වෙනුවෙන් නීතිඥ නේවිල අබේරත්න,ජාලිය සමරසිංහ,අසිත විපුලනායක, කෝසල සේනාධිර , සුමිත්‍ර වෛද්‍යසේකර යන අය පෙනී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100418</link>
    <topic>මිනුවන්ගොඩ නගර සභාවේ හිටපු එජාප සභාපතිවරයාට නොතීසි</topic>
    <author>සිරන්ජනී කුමාරී</author>
    <content>සිය බිරියට එරෙහිව පැවැති නඩුවකට නගර සභාව නියෝජනය කරමින් පෙනී සිටීම මඟ හැර අයුතු සහගත වාසියක් ඇයට ලබා දුන් බව කියන අල්ලස් සිද්ධියක් සම්බන්ධයෙන් අධිකරණය හමුවේ පෙනී සිටින ලෙස දන්වමින් එක්සත් ජාතික පක්ෂයේ මිනුවන්ගොඩ නගර සභාවේ හිටපු සභාපතිවරයාට කොළඹ ප්‍රධාන මහේස්ත්‍රාත් ගිහාන් පිලපිටිය මහතා ඊයේ (03) නොතීසි නිකුත් කෙළේය.මෙසේ නොතිසි නිකුත් කරනු ලැබුවේ එක්සත් ජාතික පක්ෂයේ මිනුවන්ගොඩ නගර සභාවේ හිටපු සභාපති ඒ.එම් .නිව්ටන් කුලසුරිය නැමැත්තාටය.2002/10/22 වන දින මිනුවන්ගොඩ නගර සභාවේ සභාපතිව සිටිය දී අයුතු සහගතව හා නීතිවිරෝධිව වාසියක් සිදු කිරීමේ චේතනාවෙන් නූර් ෆයිදා නැමැත්තියට (බිරිය) විරුද්ධව මිනුවන්ගොඩ දිසා අධිකරණයේ පවරා තිබු නඩුවකට (1677/re) නගර සභාව වෙනුවෙන් පෙනී නොසිට හිතාමතා ඇයට වාසියක් ලබා දීමට කටයුතු කරමින් අල්ලස් පනතේ 70 දුෂණය වගන්තිය උල්ලංඝනය කළ බව පවසමින් කොමිසම සභාපතිවරයාට එරෙහිව අධිකරණය හමුවේ නඩු පවරා තිබිණ.අල්ලස් කොමිසමේ අධ්‍යක්ෂක ජනරාල් ගනේෂ් රාජේන්ද්‍ර ධර්මවර්ධන නැමැත්තා මෙහි පැමිණිලිකරු වේ. නඩු භාණ්ඩ 11ක් හා සාක්කිකරුවන් 10දෙනෙකු අල්ලස් කොමිසම විසින් නම් කර තිබිණ. අදාළ කරුණු සළකා බැලු මහෙස්ත්‍රාත්වරයා හිටපු සභාපතිවරයාට මේ මස 31 අධිකරණයේ පෙනී සිටින ලෙස දන්වමින් නොතීසියක් නිකුත් කරනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100419</link>
    <topic>පණ්ඩුලගම වනජීවී කාර්යාලයෙන් දෙහිවලට ලැබුණු දිවි පැටවුන්ට නම්</topic>
    <author>මානෙල් පුෂ්ප කුමාරි</author>
    <content>දෙහිවල ජාතික සත්ත්වෝද්‍යානයේ දී ලෝක ළමා දිනය නිමිත්තෙන් පැවැති උත්සවයේ දී පණ්ඩුලගම වනජීවී කාර්යාලයෙන් ලැබුණු දිවි පැටවුන් දෙදෙනාට නම් තැබීම සිදු කෙරිණි. ඔවුන් අතරින් ගැහැණු පැටවාට "අනු" ලෙස ද පිරිමි පැටවාට "රාධ" ලෙසද නම් තැබීය.මෙම සත්ත්වයන් වනාන්තරවල දී වයස අවුරුදු 14ට වැඩි කාලයක් ද සතුන් වත්තේ දී වයස අවුරුදු 20 ට වැඩි කාලයක්ද ජීවත් වේ.මේ වන විට මාස 4ක් පමණ වයසැති මොවුන් දෙදෙනා පුදුකුඩුඉරිප්පු ප්‍රදේශයේ දී අතරමංව සිටිය දී වනජීවී නිලධාරීන් සොයා ගෙන තිබේ. ශ්‍රි ලංකාවේ කොටියා ලෙස නම් කෙරෙන මෙම දිවියන් තෙත් නිවර්තන වනාන්තරවල සිට කාන්තාර දේශගුණය සහිත ප්‍රදේශ සහ සීත කඳු මුදුන්, තෘණ භූමිවල වාසය කරයි.ශරීරයේ ප්‍රමාණය 100cm - 190cm දක්වා වේ. උරගයන්, කුරුල්ලන්, කුඩා ක්ෂීරපායින්, කුඩා මාංශ භක්ෂක සතුන් ආදිය ආහාරයට ගන්නා මෙම සත්ත්වයන්ගේ ශරීරයේ උස 45cm -80cm වේ. බර 30kg - 70kg දක්වා වේ. ගැබ් කාලය දින 90ත් - 105ත් අතර වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100420</link>
    <topic>මැදවච්චිය-තලෙයිමන්නාරම දුම්රිය මාර්ගය දෙසැම්බරයේ විවෘත කරනවා</topic>
    <author>ශීලා උඩුවර</author>
    <content>මැදවච්චිය-තලෙයිමන්නාරම දුම්රිය මාර්ගය ලබන දෙසැම්බර් මාසය වන විට විවෘත කරන බව දුම්රිය දෙපාර්තමේන්තුව කියයි. දුම්රිය මාර්ගයේ දුර කිලෝමීටර් 110 කි. මෙහි ඉදිකිරීම් අදියර දෙකකින් නිම කරන අතර මැදවච්චියේ සිට මඩු දක්වාත්, මඩු සිට තලෙයිමන්නාරම දක්වාත් මෙය ඉදිකෙරෙයි.ඉන්දියාවේ ඉර්කොන් සමාගම මගින් ඉදිකිරීම් සිදුකරන අතර ඇස්තමේන්තු කර ඇති මුදල රුපියල් මිලියන 24570 ( අමෙරිකානු ඩොලර් මිලියන 230 කි) මැදවච්චියේ සිට තලෙයිමන්නාරම දක්වා ප්‍රධාන පාලම් 6ක් අයත්වන අතර දුම්රිය ස්ථාන 6ක් ඉදිකිරීමට ද සැලසුම් කර තිබේ.මේ සමගම යාපනය සිට කන්කසන්තුරේ දක්වා දුම්රිය මාර්ගය ද දෙසැම්බර් මාසය වන විට විවෘත කිරීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100421</link>
    <topic>ඔන්ලයින් සේවා තිබෙන තැන්වලප්‍රායෝගික පරීක්ෂණ පැවැත්වෙනවා</topic>
    <author>නිමල් රාජපක්ෂ</author>
    <content>හජ්ජි උත්සවය වෙනුවෙන්මේ මස 6වැනි දින රජයේ නිවාඩු දිනයක් වුවද මෝටර් රථ දෙපාර්තමේන්තුවේ ඔන්ලයින් සේවා තිබෙන ස්ථානවල රියැදුරු ප්‍රායෝගික පරීක්ෂණ පැවැත්වෙන බව මෝටර් රථ ප්‍රවාහන කොමසාරිස් ජෙනරාල් එස් .එච් .හරිශ්චන්ද්‍ර මහතා පවසයි.වේරහැර, ගම්පහ, කුරුණෑගල, අනුරාධපුරය හා හම්බන්තොට යන කාර්යාල වල රියැදුරු පරීක්ෂණ සිදු කෙරේ. එදිනට කාර්යාලවල රාජකාරී කටයුතු නොකලද ප්‍රායෝගික පරීක්ෂණ සිදුැකෙරෙනුයේ මීට මාස තුනකට පෙර දින ලබාදී තිබෙන නිසාය.එම නිසා ප්‍රායෝගික පරීක්ෂණ සදහා මේ මස 6 වැනි දින ලබාදී තිබෙන අය එදිනට අදාළ ස්ථානවලට පැමිණ පරීක්ෂ‍ණයට පෙණී සිටිය හැකි බවද බව හරිශ්චන්ද්‍ර මහතා දිණමිනට පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=n14100422</link>
    <topic>ශිෂ්‍යත්වය සමත් කරවීමට ලේක්හවුස් පුවත්පත් ගත් උත්සාහය දරුවන්ට රුකුලක් වුණා</topic>
    <author>දෙමෝදර සමූහ ආර්.එම් සෝමරත්න</author>
    <content>පස්වෙනි පන්තියේ තම දරුවන් ඉගෙන ගන්නා විට ඔවුන්ට ඉන් වැඩි ලකුණු ප්‍රමාණයක් ලබා දීමට දෙමව්පියන් ගන්නා උත්සාහය ගැන මම අමුතුවෙන් කියන්න ඕනෑ නැහැ. මගේ අදහස නම් කුඩා අවදියේදි පාසල් සිසුන් වැඩිම මහන්සියක් ගන්නේ පහේ ශිෂ්‍යත්වය සමත් වන්නයි. අපි දන්නවා අපේ ජනාධිපතිතුමා පාසැල් සිසුන් පිළිබඳව සැලකිලිමත් වන අන්දම ගැන. එතුමා සැබෑ වශයෙන්ම ළමුන්ගේ අගය දන්නවා. අන්න ඒ නිසයි එතුමා පාසැල් සිසුවෙක් ඉහළම ලකුණු ගත්තාම , ඉහළින් විභාගය සමත් වුණාම, ඒ ළමුන් ගෙන්වා ඔවුන්ට උපහාර දක්වා ඇගයීමක් කරන්නේ .එපමණක් නොවේ එතුමා ගුරු මණ්ඩලයටත් විදුහල්පතිතුමන්ලාටත් ළමුන් ශිෂ්‍යත්වයෙන් සමත් කිරීමට ගත් උත්සාහය පිළිබඳ අගය කරනවා. ඒ වගේම මම අගය කරනවා ලේක්හවුස් ආයතනයෙන් පහේ ශිෂ්‍යත්වයට පෙනී සිටින සිසුන්ට විභාගය ගැන ලබාදෙන පුහුණුව පිළිබඳව.පසුගිය මාසයේ මගේ මැතිවරණ කොට්ඨාසයේ පහේ ශිෂ්‍යත්වයට පෙනි සිටින සිසු සිසුවියන් වෙනුවෙන් ලේක්හවුස් ආයතනයෙන් උපදෙස් පන්තියක් හාලිඇල මැදි මහ විදුහලේදී පැවැත්වුණා. එම ළමුන්ගේ දෙමව්පියන් එම පන්තියෙන් තම දරුවනට ශිෂ්‍යත්ව විභාගය පිළිබඳව හොඳ අවබෝධයක් ලබා දුන්නාය කියා මට පැවසුවා යයි බදුල්ල දිස්ත්‍රික් පාර්ලිමේන්තු මන්ත්‍රි එක්සත් ජනතා නිදහස් සන්ධානයේ හාලිඇල සංවිධායක විදේශ කටයුතු හා ප්‍රවර්ධන අමාත්‍ය ඩිලාන් පෙරේරා මහතා මාධ්‍යවේදීන් සඳහා තම නිවසේ පැවති සාකච්ඡාවකදී පැවසීය.අද ඉසේ කෙස් ගාණටත් වඩා පුවත්පත් පළවෙනවා. සමහර පත්තර ගෙදර ගෙනියන්නත් බැහැ. අසභ්‍ය ඡායාරූප, ප්‍රවෘත්ති, නිර්මාණ ඒ පුවත්පත්වල පළවී තිබීම එයට හේතුවයි. ලේක්හවුස් ආයතනයේ ප්‍රවෘත්ති අංශය විසින් නොබෝදා බදුල්ලේ පැවති පුහුණු වැඩ පිළිවෙලකදී මින් ඉදිරියට කාන්තා දුෂණ ආදී සිත් කැළඹෙන ප්‍රවෘත්ති ආයතනයේ පුවත්පත්වලින් ප්‍රකාශයට පත් නොකරන බවත් ඒවා සැපයීමෙන් වැළකෙන ලෙසත් මාධ්‍යවේදීනට උපදෙස් දී තිබෙන බව මට දැනගන්න ලැබුණා. මම ඒ වැඩ පිළිවෙල අගය කරනවා.පුවත්පතක් පළවිය යුත්තේ සමාජය හදන්න මිස සමාජය නසන්න නොවේ . ඒ වගේම මෙම ආයතනය ඉංග්‍රීසි භාෂා වර්ධනයට, ළමුන්ගේ දැනුම වැඩි කිරීමට, පහේ ශිෂ්‍යත්ව පරීක්ෂණයට ඉහළ පන්ති විභාගවලට ඉතාමත් අඩු මුදලකට විවිධ ප්‍රකාශනයන් නිකුත් කරලා තිබෙනවා. පසුගිය මාසයේ ඌව පළාත මුල් කරගෙන මුද්‍රණය කර තිබු මිහිතුරු සඟරාවෙන් ඌව පළාතේ ජනතාවට මහත් දැනුම් සම්භාරයක් ලබා දී තිබුණා. කෙසේ වෙතත් මෙවර විහාර මහා දේවි විදුහලේ සිසුවියක් වන තිසාරා සිසු දැරිය පහේ ශිෂ්‍යත්ව විභාගයෙන් බදුල්ල දිස්ත්‍රික්කයේ පළමුවෙනියා ලෙසත්, සමස්ත ලංකාවෙන් හතරවෙනියා ලෙසත් සමත්ව තිබීම පිළිබඳව එම විදුහල්පතිනියටත්, පන්ති භාර ගුරු මහත්මියටත්, අංශ භාර ගුරු මහත්මියටත් මම ප්‍රශංසා කරනවා.අධික වියදම් දරා කොළඹින් මෙහි පැමිණ මෙම ශිෂ්‍යත්ව පන්ති ඇරඹීමේ වැඩ පිළිවෙල දියත් කර ඇත්තේ එහි සභාපති බන්දුල පද්මකුමාර මහතාගේ අදහසක් අනුව බෙදා හැරීමේ අංශයේ කලමණාකරු සුනිල් සෙන්දනායක මහතා බව මට දැනගන්න ලැබුණා. ඌව පළාත වෙනුවෙන් මම ඒ පිළිබඳව ඔවුනටත් මගේ කෘතඥතාවය පළකර සිටිනවා.පුවත්පත් කියන්නේ මහා පුදුම නිර්මාණයක්. ඕනෑම උද්ඝෝෂණයක් අරඹන්න, කටකතාවක් පතුරවන්න, දුෂණයක් හෙළිකරන්න, මිනිහෙක් වට්ටන්න, නග්ගන්න, මඩ ගහන්න, සමහර පුවත්පත් ඉතා දක්ෂයි. මුදල් හම්බ කිරීමේ, පුවත්පත් අලෙවි කර ගැනීමේ අදිටනින් අරඹා ඇති පුවත්පත්වලට වැඩි කාලයක් පවත්න්න බැහැ. මේ නිසා ඒ ඒ පුවත්පත් වලින් තම කීර්ති නාමය රැක ගැනීමට අදිටන් කර ගත යුතුයි.පසුගිය දිනවල ඇතැම් පුවත්පත් වලින් ඇතැම් නාලිකාවලින් මා පිළිබඳව වැරදි පුවත් ප්‍රචාරය කළා. වැඩ කරන මිනිහගෙයි ඇද පෙනෙන්නේ. සමහර පුවත්පත් සහ නාලිකා මා ගැන වැරදි ප්‍රවෘත්ති පළ කලේ අඩුම තරමින් චෝදනාව පිළිබඳව කිසිම කරුණක් වත් මගෙන් අසන්නේ නැතිවයි. මම කියන්නේ දෝෂාරෝපණයක් කෙනෙකුට ලැබුණ විට අවම තරමින් දෝෂාරෝපණයට ලක්වු පුද්ගලයාගෙන් නිදහසට හේතුවක් විමසීම කළ යුතුයි. එවිටයි පුවත්පත පිළිබඳව අපක්ෂපාතී තොරතුරු හෙළිවන්නේ.මාධ්‍යවේදින්ට නිතරම මගේ කාර්යාලය , නිවාසය විවෘතයි. අඩුම වශයෙන් පාර්ලිමේන්තු මන්ත්‍රී වරයෙක් වශයෙන් අනිකුත් අයට වඩා මම මාධ්‍ය‍වේදින්ට සේවය කරලා තිබෙනවා. ඉදිරියේදිත් එවැනි සේවාවන් ලබා දීමට මම කටයුතු කර තිබෙනවා. එසේ මම කරන්නේ ඔවුන් ලවා මාව අගය කරන්න නෙවෙයි. සැබෑ ප්‍රවෘත්ති, සැබෑ සිද්ධීන් මහජනතාවට ලබා දෙන්න. මගේ සේවාව මගේ පක්ෂයේ මාධ්‍යවේදින්ට පමණක් සීමා කර නැහැ. පොදුවේ මාධ්‍යවේදින්ටයි මගේ සේවාවන් ලැබී තිබෙන්නේ. මම මාධ්‍යවේදින්ගෙන් ඉල්ලා සිටින්නේ පක්ෂග්‍රාහී නොවී සැබෑ තොරතුරු මහජනතාවට ලබා දෙන්න කියායි යනුවෙන් ඩිලාන් පෙරේරා ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410041</link>
    <topic>පිඩු සිඟා වැඩි හිමි නමක්ක්ෂණයකින් පෙනී එර්දි වෙයි</topic>
    <author>අනුරාධපුර මධ්‍යම විශේෂ</author>
    <content>අනුරාධපුර නගරයට ආසන්නයේ පිහිටි තිඹිරිකඩවල ප්‍රදේශයේ උදෑසන කාලයේදී පිඬු සිඟා වැඩීමට පැමිණි භික්ෂූන් වහන්සේ නමක් දර්ශනය වී අතුරුදන් වන බවට මේ දිනවල අනුරාධපුර ප්‍රදේශයේ රාවයක් පැතිර යමින් තිබේ. උන්වහන්සේට දානය පිළිගැන්වූ තිඹිරිකඩවල ශ්‍රාවස්තිපුර ලිපිනයේ පදිංචි එස්.ඒ.ඩී. චන්දික නිලන්ත සමරතුංග (38) දෙදරු පියා මේ අත්දැකීමට පසුගිය 29 වනදා මුහුණ දී තිබේ.මම 29 වනදා උදේ මවට බෙහෙත් සාත්තුවක් කරලා ත්‍රී රෝද රථයෙන් නිවසට පැමිණියා. නිවසට පැමිණෙද්දි ඉතා ශාන්තවත් ගමනින් පිඬුසිඟාවඩින වඩින හිමිනමක් මා දුටුවා. මා නිවසට ගොස් බිරියගෙන් විමසුවා හිමිනමක් පිණ්ඩපාතයේ වැඩියා ද කියා.නමුත් බිරිය කිව්වා කවුරුත් නිවසට නොපැමිණි බව. මා ඒ අනුව උදෑසන සකසා තිබූ ආහාරවලින් උන්වහන්සේට දානය පිළිගැන්වීම සඳහා කොටසක් භාජනයට දමාගෙන ත්‍රී රෝද රථයෙන් උනවහන්සේ පසුපස ගමන් කළා. මාර්ගය ආසන්නයේ ඉදි කර තිබෙන බුදු පිළිමය ආසන්නයේදී මා උන් වහන්සේ නවතා මා දානය පිළිගැන්වූවා.උන්වහන්සේ ශරීරය වැසෙන ලෙස සිවුර පොරවාගෙන (දෙවුර පොරවා - පරිමණ්ඩලම්) සිටියේ. සිවුරෙන් වසා ගෙන සිටි පාත්‍රයට මා දානය බෙදන විට අද දිනයේ ලැබුණු දානය ප්‍රමාණවත් බව උන්වහන්සේ පැවැසූවා. මා මුදල් අවශ්‍යදැයි විමසූ විට මා මුදල් පරිහරණයක් නොමැති බව ශාන්ත හඬින් පැවසුවා. උන්වහන්සේ ඉතා ලස්සන සිරුරක් හිමි භික්ෂුවක්. පාවහන් පැළඳ සිටියේ නැහැ.අව්රශ්මියෙන් බේරිමට කුඩයක්වත් භාවිතා කළේ නැහැ. ඔබ වහන්සේ කොහි සිටද මෙහි වඩින්නේ යනුවෙන් මා ඇසූ විට උන්වහන්සේ මා රිටිගල කන්ද ප්‍රදේශයේ භාවනවේ යෙදෙන බව කියා සිටියා. හමුවීමට හැකි ස්ථානයක් මා හට පවසන ලෙස මා උන් වහන්සේගෙන් ඉල්ලා සිටියා. නමුත් ඔබට මාව දැකගන්න අමාරුයි යනුවෙන් පවසා, මනුෂ්‍යන් හට තවත් පණිවිඩයක් දෙන්න පුලුවන්දැයි විමසුවා.සියලු මනුෂ්‍යයන් හට කිසිදු හිරිහැරයක් නොවී ගුණ ධර්මයේ යෙදුණ හොත් තමාගේ ජීවිතයම හාස්කමක් වේවි. අදහාගත නොහැකි ලෙස ජීවිතය ලස්සන වේවි යැයි උන්වහන්සේ මාහට පවසා නැවත ඉදිරියට වැඩම කළා.මා ත්‍රී රෝද රථයෙන් නිවසට ගොස් දානය රැගෙන ගිය භාජන නිවසේ තබා නැවතත් උන්වහන්සේ හමුවීමේ අරමුණෙන් උන්වහන්සේ පසුපස ගමන් කළා. මාහට ඉදිරියෙන් උන්වහන්සේ වඩින අයුරු මා හොඳින්ම දැක්කා. නමුත් උන්වහන්සේ ආසන්නයට ලංවනවාත් සමගම මා සමග කතා බස් කළ උන්වහන්සේ එක්වරම නොපෙනී අතුරුදන්වුණා. මා ප්‍ර දේශයේ සෑම තැනකම උන්වහන්සේ සෙව්වත් සොයා ගැනිමට නොහැකි වුණා.ප්‍රදේශයේ කිහිප දෙනෙකුගෙන්ම උදෑසන හිමිනමක් පිණ්ඩපාතයේ වැඩියේ දැයි විමසූ විට එවැනි හිමිනමක් පිණ්ඩපාතයේ නොවැඩි බව ඔවුන් කීවා . මා මීට වසරකට ඉහතදී රාත්‍රී සිහිනයකින් විශාල නුගරුකක් දැක්කා. සුළු වේලාවක් යන විට නුග රුකේ උඩසිට පොළොව දෙසට නුග වැළක් ඇදී ආවා. එහි අග කොටසින් එක්වරම අලංකාර බුද්ධ ප්‍රතිමාවක් නිර්මාණය වුණා. යම් කෙනෙකු මා හට සිහිනෙන් පැවසුවා. නුග රුකකට පහන් දල්වා ආගමික වතාවත්වල යෙදෙන ලෙස.ඉන්පසු මා කිසිම දිනක මස් මාංශ , සුරා පානය, දුම්පානය , පරුෂ වචන භාවිතා කළේ නෑ. සෑම පෝයකදීම මා සිල් සමාදන් වූවා. මා හිතන්නේ මා හට දර්ශනයට වන්නට ඇත්තේ රහතන් වහන්සේ නමක් නමුත් මේ බව පැවසුවාට බොහෝ දෙනෙක් එය පිළිගන්නේ නැහැ. මගේ හිතවතුන් කිහිප දෙනෙකුට පමණයි මම මේ සිද්ධිය පැවසුවේ යැයි චන්දික නිලන්ත මහතා පැවසීය.මේ ආකාරයෙන්ම ඊට දින දෙකකට පමණ පසුව තිඹිරිගඩවල මාර්ගයේදී වෑන් රථයකින් ගමන් කළ පුද්ගලයකුට උදෑසන උන්වහන්සේ පිඬුසිඟාවඩිමින් සිටියදී හමුවී තිබේ. උන්වහන්සේව ප්‍රධන මාර්ගයට ඇරලවන ලෙස ඔහුගෙන් ඉල්ලීමක් කර තිබේ. උන්වහන්සේ වඩම්මවාගෙන යද්දී අනුරාධපුර බන්ධනාගාරය අසළදී තමන් වහන්සේව එම ස්ථානයෙන් බස්සවන ලෙස දන්වා තිබේ.වෑන් රථයේ පැමිණි පුද්ගලා උන්වහන්සේව වෑන් රථයෙන් බැස්සවීම සඳහා දොර විවෘත කර බලනවාත් සමගම වෑන් රථයේ පැමිණි උන්වහන්සේ අතුරුදන් වූ බව වාර්තා විය. මේ වන විට ප්‍රදේශයේ බොහෝ පිරිසක් උන්වහන්සේ දැක ගැනීමේ බලාපොරොත්තුවෙන් සිටියත් උන්වහන්සේ දැකබලා ගැනීමේ අවස්ථාව නැවතත් කිසිවෙකුටත් ලැබී නොමැත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410042</link>
    <topic>කතරගම නාගහවීදිය ගමට යනවැල් පාලම අබලන්</topic>
    <author>ඇම්.නෙල්සන් පියරත්න කතරගම සමූහ</author>
    <content>කතරගම නාගහවීදිය ගම්මානයට යාම සදහා මැණික් ගග හරහා ඉදිකර ඇති වැල් පාලම අබලන්වී ඇති බව ප්‍රදේශවාසීහු කියති.කතරගම නගරයත් ගමත් සම්බන්ධ කරන මේ පාලම මගින් ගම්වැසියන් තම තමන්ගේ එදිනෙදා කටයුතු කර ගනිති.නමුත් පාලම අබලන් වීම නිසා ත්‍රිරෝද රථයක් පමණක් ගමන් කළ හැකි මේ පාලමෙන් දැන් ත්‍රිරෝද රථ රියදුරන්ද ගමන් කිරීමට අකමැත්ත පල කරන බැවින් හදිසි ලෙඩෙක් පවා කතරගම දිසා රෝහලට ගෙන යාමේදී මහත් අපහසු තත්ත්වයන්ට මුහුණ පෑමට ගම්වැසියන්ට සිදුව තිබේ.එබැවින් හැකි ඉක්මනින් මේ පාලම අලුත්වැඩියා කරදෙන මෙන් ගම්වාසීහු බලධාරින්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410043</link>
    <topic>මාතර ගෙවල් 32ක් බින්දමහ හොරෙක් අල්ලයි</topic>
    <author>ජස්ටින් කොඩිකාර මාතර දිසා විශේෂ</author>
    <content>මාතර පොලිස් බල ප්‍රදේශ‍ෙය් නිවාස 32ක් බිඳ රුපියල් ලක්ෂ පනහක පමණ මුදලක් හා දේපොල සොරාගත් සැකකරුවකු මාතර තුඩාව ප්‍රදේශයේදි මාතර පොලිසිය විසින් අත්අඩංගුවට ගෙන තිබේ. සිවිල් ආරක්ෂක කමිටුවෙන් ලැබුණු තොරතුරක් මත වෑල්ඩින් කාර්මියකු ලෙස පෙනී සිටී සැකකරු යතුරු පැදියකින් ගමන් කරමින් සිටියදි අත්අඩංගුවට ගෙන ඇත.රඳවාගැනීමේ නියෝග යටතේ රඳවාගනිමින් ප්‍රශ්න කිරීමේදි රුපියල් තිස්අට ලක්ෂ හයදහස් හාරසිය දහයක සොරාගත් භාණ්ඩ සොයාගෙන ඇති අතර ඔහු ළග තිබූ කුවිතාන්සි අනුව තවත් රුපියල් දස ලක්ෂ අනූදහස් නවසිය දහයක වටිනා භාණ්ඩ මාතර පොලිසිය විසින් අත්අඩංගුවට ගෙත තිබේ.මාතර තුඩාව ප්‍රදේශයේ පදිංචි මංගල අජන්ත කුමාර (37) නැමැති සැකකරු මාතර ප්‍රධාන මහේස්ත්‍රාත් රුවන් සිසිර කුමාර මහතා වෙත පසුගිය (01) වැනිදා ඉදිරිපත් කිරීමෙන් පසු (13) දක්වා රක්ෂිත බන්ධනාගාර ගත කරන ලෙස නියෝග කළේය.දකුණු පළාත් භාර ජ්‍යෙෂ්ඨ නියෝජ්‍ය පොලිස් පති චන්දන වික්‍රමරත්න, මාතර හම්බන්තොට භාර නියෝජ්‍ය පොලිස්පති මැකාර්ති පෙරේරා, ජ්‍යෙෂ්ඨ පොලිස් අධිකාරී දේශබන්දු තෙන්නකෝන්, සහකාර පොලිස් අධිකාරී රවීන්ද්‍ර අඹේපිටිය යන මහත්වරුවන්ගේ උපදෙස් පරිදි මාතර මූලස්ථාන පොලිස් පරික්ෂක මහින්ද කල්දේරා මහතා ප්‍රමුඛ කොට්ඨාස දූෂණ මර්දන අංහයේ ස්ථානාධිපති පොලිසි පරික්ෂක ලොන්සල් කෝරාල, උප පොලිස් පරික්ෂක චතුරංග, පොලිස් සැරයන් (14774) ජයන්ත (22021) අරුණ සාන්ත(45635)රන්ජිත් (33224) පොලිස් කොස්තාපල් සමන් (67264) ප්‍රගීත් (55907) රන්ජිත් (55906) සමන්ත පොලිස් කොස්තාපල් රියදුරු දිසානායක (34019) යන නිලධාරීන්ගේ විසින් මේ වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410044</link>
    <topic>කෑගල්ලේ පාරිභෝගිකවැටලීම්වලින් ලක්ෂ 30ක දඩ</topic>
    <author>බුලත්කොහුපිටිය සමූහ ඩබ්ලිව්.රෝහණ</author>
    <content>පාරිභෝගික කටයුතු පිලිබද අධිකාරියේ කෑගල්ල දිස්ත්‍රික් කාර්යාලය විසින් මේ වසරේ ජනවාරි මස සිට සැප්තැම්බර් මස අවසානය දක්වා කාලය ඇතුළත “පාරිභෝගික කටයුතු පිලිබද අධිකාරිය පනත” උල්ලංගනය කළ වෙළෙදුන්ට විරුද්ධව අධිකරණමය පියවර ගැනීමෙන් රුපියල් තිස් ලක්ෂ අසූ හත් දහසක මුදලක් රජයට අය කර දී ඇති බව පාරිභෝගික කටයුතු පිලිබද අධිකාරීයේ කෑගල්ල දිස්ත්‍රික් කාර්යාලයේ සහකාර අධ්‍යක්ෂ සී.එම්.ජේ. ගුණවර්ධන මහතා පවසයිමේ කාල සීමාව ඇතුළත කෑගල්ල දිස්ත්‍රික්කයේ සිදු කළ වෙළෙඳසල් පරික්ෂාවෙන් වෙළෙදුන් 1267 කුට විරුද්ධව නඩු පවරා ඇති අතර ඔවුන්ට එල්ල වී ඇති චෝදනා වන්නේ භාණ්ඩවල සදහන් මිලට වැඩියෙන් අලෙවි කිරීම,මිල විකෘති කිරීම,කල් ඉකුත් වූ බීම වර්ග අලෙවිය,කල් ඉකුත් වූ ආලේපන වර්ග අලෙවිය,විදුලි උපකරනවලට වගකීම් සහතික ලබා නොදීමයි.වැටලීම් තවදුරටත් අඛන්ඩව සිදු කරන බව ද ඒ මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410045</link>
    <topic>වරකාගොඩ ගොවියන් දෙදෙනෙක් අන්නාසි වවන්න පෙළෙඹෙති</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>කළුතර දිස්ත්‍රික් කෘෂිකර්ම කාර්යාලයේ අනුග්‍රහය ඇතිව මදුරාවල වරකාගොඩ ප්‍රාදේශිය කෘෂිකර්ම කාර්යාලය මඟින් අතුරු වගාවක් ලෙස අන්නාසි වගා කිරීමේ වගා ආදර්ශණයක් වරකාගොඩ ප්‍රදේශයෙන් ආරම්භ කර තිබේ.ප්‍රදේශයේ ගොවියන් දෙදෙනෙකු විසින් අක්කර භාගයක භූමි භාගයක මේ වගා ආදර්ශනය ආරම්භ කර ඇත. මේ සදහා එම ගොවියන් දෙදෙනාට අන්නාසි පැළ , පොහොර හා තාක්ෂණික උපදෙස් කෘෂිකර්ම උපදේශක ඩී.පී. සරත්චන්ද්‍ර සහ බුද්ධික පියරත්න යන මහත්වරු විසින් ලබා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410046</link>
    <topic>මීරීගම වරිපනම් බදු යෝජනාවටඑජාප මන්ත්‍රී පක්ෂව ඡන්දය දෙයි</topic>
    <author>කොටදෙනියාව සමූහ එම්.පී. කුමාර</author>
    <content>මීරිගම ප්‍රාදේශීය සභාවේ සභාපති සරත් නන්දසිරි රණතුංග මහතා (එ.ජ.නි.ස.) ඉදිරිපත් කරනු ලැබූ වරිපනම් බදු යෝජනාවක් සදහා එක්සත් ජාතික පක්ෂයේ සනත් රණසිංහ මන්ත්‍රීවරයාද පක්ෂව ඡන්දය ප්‍රකාශ කිරීම විශේෂත්වයක් විය. පසුගිය 30දා පැවැති රැස්වීමේදී සභාපතිවරයාගේ යෝජනාවට පක්ෂව ඡන්ද 10ක් හා විපක්ෂව ඡන්ද දෙකක් ලෙස ලැබී වැඩි ඡන්ද අටකින් සභා සම්මත වූයේය.සභාපති සරත් නන්දසිරි රණතුංග මහතා මේ යෝජනාව ඉදිරිපත් කළ අතර පාලක පක්ෂයේ ප්‍රදීප් කුමාරසිරි මන්ත්‍රීවරයා හැර සෙසු පාලක පක්ෂයේ මන්ත්‍රීවරුන්ද එක්සත් ජාතික පක්ෂයේ සනත් රණසිංහ මන්ත්‍රීවරයාද වරිපනම් බදු සීමාව ඉහල දැමීමේ යෝජනාවට පක්ෂව ඡන්දය ප්‍රකාශ කරනු ලැබූ අතර එක්සත් ජාතික පක්ෂයේ ධම්මික අත්තනායක හා නෙලූම් රත්නායක මන්ත්‍රීවරුන් විපක්ෂව ඡන්දය ප්‍රකාශ කරනු ලැබීය.ස්වාධීන මන්තී අජිත් තිලකරත්න මහතා ඇතුළු සෙසු එක්සත් ජාතික පක්ෂ මන්ත්‍රීවරුන්ද පාලක පක්ෂයේ ප්‍රදීප් කුමාරසිරි මන්ත්‍රීවරයාද ඡන්දය ප්‍රකාශ කිරීමෙන් වැළකී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410047</link>
    <topic>දැයට කිරුළ යටතේ දිස්ත්‍රික් 4ක සංවර්ධනයටරුපියල් දස ලක්ෂ 7525ක ප්‍රතිපාදන</topic>
    <author>ගාල්ල දිස්ත්‍රික් සංචාරක ධර්‍මදාස සිරිවර්‍ධන</author>
    <content>2015 දැයට කිරුළ ජාතික වැඩසටහනට සමගාමීව ගාල්ල, මාතර, හම්බන්තොට සහ රත්නපුර යන දිස්ත්‍රික්කවල සංවර්ධන කටයුතු සඳහා රුපියල් දස ලක්ෂ 7525ක මුදලක් වෙන්කර දී ඇත.එමෙන්ම මේ දිස්ත්‍රික්කවල ස්ථිර වශයෙන් වහලක් නොමැති සෑම නිවසකටම ස්ථිර වහලක් ලබාදීමට හා වැසිකිළි නොමැති පවුල්වලට වැසිකිළි පහසුකම් ලබාදීමේ වැඩපිළිවෙළක්ද ක්‍රියාත්මක කිරීමට ආර්ථික සංවර්ධන අමාත්‍යාංය කටයුතු කර ඇත.ජනාධිපති මහින්ද රාජපක්ෂ මහතාගේ උපදෙස් මත 2015 දැයට කිරුළ ප්‍රදර්ශනය මාතර දිස්ත්‍රික්කය කේන්ද්‍ර කරගනිමින් සිදුකිරීමට නියමිතව ඇත. මේ ප්‍රදර්ශනය රංජිත් සියඹලාපිටිය ඇමැතිවරයාගේ ප්‍රධානත්වයෙන් යුත් කමිටුවක් මගින් සිදුවේ. එමෙන්ම මෙහි සංවර්ධන ක්ෂේත්‍රය සිදුකරනුයේ ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් මත පිහිටවනු ලැබූ කමිටුවක් මගිනි.මේ දිස්ත්‍රික්කවල සංවර්ධන කටයුතු සිදුවනුයේ සංවර්ධන කමිටු මගිනි. එහි සභාපතිවරුන්ට අදාළ ප්‍රතිපාදන විධි මේවනවිටත් ලබාදී ඇති බව වාර්තා වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410048</link>
    <topic>නිවෙස ඉදිරිපිට ආරක්ෂක වැටමාර්ග සංවර්ධන අධිකාරියෙන් විනාශ කරලා</topic>
    <author>කරල්ලියද්ද සමුහ</author>
    <content>වත්තේගම නගර සභා බල ප්‍රදේශයේ පිටියේගෙදර හන්දියේ ප්‍රධාන මාර්ගය අසල නිවසක ආරක්ෂක වැට කිසි දැනුම්දීමකින් තොරව මාර්ග සංවර්ධන අධිකාරිය විසින් කඩා බිද දමා විනාශ කර ඇතැයි එම නිවසේ පදිංචි ඩබ්ලිව්. එම්. ධර්මවර්ධන මහතා පවසයි.මේ අලාභය ගැන විධිමත් පරික්ෂණයක් ඉල්ලුවත් එයද තවම ඉටු නොවූ බව ඔහු දන්වයි.වත්තේගම පිටියේගෙදර හන්දියේ පිහිටි තම නිවස ඉදිරිපිට සිදුවන විවිධ අපචාර ක්‍රියා හේතුවෙන් තම දරු දෙදෙනාට වන හානිය වැළක්වීමට මේ ආරක්ෂක වැට රුපියල් 75,000ක වියදමකින් ඉදිකළ බව ඔහු බලධාරින්ට පැමිණිලි කර ඇත.කාලයක සිට තම නිවස ඉදිරිපිට සිදුවන විවිධ අපචාර මෙන්ම නිවස ළඟ පිහිටි මත්පැන්හල මෙන්ම ගරාජය නිසා සිදුවන හානිවලින් වැළක්වීමට මේ ආරක්ෂක වැට මාර්ගයට හානි නොවන ලෙස තමන්ඉදිකළ බවද ඔහු වැඩිදුරටත් පවසයි.මේ පිළිබද විධිමත් පරික්ෂණයක් පවත්වන ලෙසත් ඒ මහතා මධ්‍යම පළාත් මාර්ග සංවර්ධන අධිකාරියේ බලධාරින්ගෙන් ඉල්ලති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r1410049</link>
    <topic>දැදුරු ඔයේ සැඬ පහරටහලාවත මෝයේ යෝධ වැලිපරය ඉබේම ඉවතට</topic>
    <author>මුන්නේශ්වරම සමුහ ඊ. සී. ප්‍රනාන්දු</author>
    <content>මේ වසරේ වාරකන් සුළං හැමීම ආරම්භ වු පසු දෙවන වරටත් හලාවත මෝය හරහා වු යෝධ වැලි පරය ස්වභාවිකව මුහුදට ගසා ගෙන යාමෙන් පසුගිය 28 දින අලුයම සිට ප්‍රදේශයේ ලොකු කුඩා ධීවර යාත්‍රාවන්ට කිසිදු බාධාවක් නැතුව මුහුද‍ට යාමට හැකි වු බව ධීවරයෝ පෙන්වා දෙති.එසේ ස්වභාවිකව එම වැලි පරය මුහුදට ගසාගෙන ගොස් ඇත්තේ පසුගිය දිනවල ඇද හැලුන වර්ෂාව නිසා මේ මෝයෙන් මුහුදට ගලා බසින දැදුරු ඔයේ ජල කඳ ඉහළ ගොස් එම සැඩ පහර නිසාබවත් ධීවරයෝ පෙන්වා දෙති.දැදුරු ඔයත් හලාවත කලපුවත් මුහුදට ගලා බසිනුයේ හලාවත මෝය හරහාය. සෑම වාරකන් කාලයකදීම මේ මෝය හරහා යෝධ වැලි පරයක් මතුවි කිසිදු යාත්‍රාවකට මෝය හරහා මුහුදට පිවිසිම දුෂ්කර වෙයි.එම කාලවලදී වයඹ පළාත් සභාව හෝ මධ්‍යම රජයේ ධීවර අමාත්‍යාශය කිසියම් මුදලක් වැය කර බැකෝ යන්ත්‍ර යොදා මතුවන වැලි පරය ඉවත් කර යාත්‍රාවන්ට මුහුදු යාමට හැකි ලෙස මෝය සැකසීම සිදු වෙයි. නමුත් මේ වර ඉබේම මෝය යළි විවෘතවීමමෙන් තමන්ට පහසුවක් වූ බව ධීවරයෝ පවසති.මේ වසරේදීද වාරකන් සුළග හැමිම නිසා මෝය මෙයට මාස දෙකකට කලිඟින වැලි පරයෙන් වැසි ගිය බැවින් ජනාධිපතිතුමා වැලි ඉවත් කිරිමට රුපියල් ලක්ෂ 10ක මුදලක් ලබා දී තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r14100410</link>
    <topic>පාසල් දරුවන්ට 100ට චිත්‍රපටිපෙන්වන ජාවාරමක්</topic>
    <author>ගලෙන්බිදුණුවැව සමුහ ජයන්ත වාසුලසේන</author>
    <content>ගලෙන්බිදුණුවැව කොට්ඨාස අධ්‍යාපන කාර්යාලයට අයත් පාසල්වල සිසුන්ට රුපියල් 100ක ටිකටිපතකට චිත්‍රපටි පෙන්විමෙ ජාවාරමක් ක්‍රියාත්මක බව එම පාසල්වල ඉගෙනුම ලබන සිසුන්ගේ මවුපියෝ පවසති.නිතර නිතර මේ ජාවරම එම පාසල් තුළ සිදු කෙරෙණ අතර මේ නිසා ළමයින් නිවෙස් වෙත පැමිණ චිත්‍රපටි බැලීමට මුදල් ඉල්ලන බවද මවුපියෝ පවසති. මේ සම්බන්දයෙන් සොයාබලන ලෙසට එම දෙමව්පියන් අධ්‍යාපන බලධාරින්ගෙන් ඉල්ලති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=r14100411</link>
    <topic>අධික වර්ෂාව අවදානම් සහිතයි</topic>
    <author>උකුවෙල සංචාරක ප්‍රියන්ත සුමනසේන</author>
    <content>මේ දිනවල පවතින අධික වර්ෂාව නිසා මාතලේ දිස්ත්‍රික්කයේ ප්‍රදේශ කිහිපයක් තරමක අවදානම් සහිත නිසා ඡනතාවට සැලකිල්ලෙන් සිටින ලෙස ඡාතික ගොඩනැගිලි පර්යේෂණ සංවිධානයේ භූ විද්‍යඥ ඵම්. සී. යු. එම් මොරේමඩ මහතා සදහන් කරයි.මාතලේ දිස්ත්‍රික්කයේ ස්ථාන කිහිපයක ස්වයංක්‍රීය වර්ෂාමාන සවිකර ඇති අතර, ඵහි සදහන් දත්ත සටහන් අනුව මිලි මීටර් 75-100ත් අතර හා වැඩි වැසි ප්‍රමානයක් සවස් කාලයේදි ලැබෙන හෙයින් මහඡනයා වඩා සැලකිල්ලෙන් සිටිය යුතුවේ.මාතලේ, රත්තොට, පිටවලපතන, ඇල්කඩුව ප්‍රදේශයන්හි මේ ස්වයංක්‍රීය වර්ෂාමාන සවිකර ඇත. මෙහි සදහන් තොරතුරු අනුව සැලකිල්ලෙන් සිටින ලෙසත් දන්වා සිටී. විශේෂයෙන් කදු ආශ්‍රිත ප්‍රදේශවලට වැඩි වැසි ප්‍රමානයක් ලැබෙමින් පවතී. දහවල් කාලයේ පැය කිහිපයක අව්වත් සමග අධික වර්ෂාපතනයක් ලැබෙන අතර රාත්‍රි කාලයේදීද වර්ෂාව පවතින හෙයින් අවධානයෙන් සිටින ලෙස දන්වා සිටි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=s141004_1</link>
    <topic>චැම්පියන් ලීග් අවසන් මහා තරඟය අද</topic>
    <author>රුවන් කපිල හෙටිටිආරච්චි</author>
    <content>චැම්පියන් ලීග් පන්දුවාර 20/20 ක්‍රිකට් තරඟවලියේ අවසන් මහා තරඟය අද පැවැත්වීට නියමිතයි.බැංලෝර්හිදී පැවැත්වෙන මෙම තරඟයේදී චෙන්නායි සුපර් කිංග්ස් හා කල්කටා නයිට් රයිඩර් කණ්ඩායම් දෙක ප්‍රතිවාදීන් වනු ඇත.මහේන්ද්‍ර සිං දෝනිගේ නායකත්වයෙන් චෙන්නායි සුපර් කිංග්ස් කන්ඩායම තරඟ වදී.කල්කටා නයිට් රයිඩර්ස් කණ්ඩායම මෙහෙයවනනේ ගෞතම් ගාම්බීර් විසිනි.මේ අතර කල්කටා නයිට් රයිඩර්ස් ක්ඩායමට ක්‍රීඩා කරන සුනිල් නරේන් මෙම තරඟයට සහභාගී නොවීම ප්‍රබල පාඩුවක් බව විචාරකයෝ පවසති.සුනිල් නරේන්ගේ පන්දු යැවීමේ ඉරියව් සැක සහිත බව විනිසුරන් විසින් පැමිණිලි කිරීම නිසා ඔහුට අද තරඟයට සහභාගීවීමට නොහැකි බව වාර්තාවේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=s1410041</link>
    <topic>වසර 12කට පසු ආසියානු ක්‍රීඩා උළෙලකදීක්‍රිකට් ක්‍රීඩකයෝ ශ්‍රී ලංකාව රනින් බබළවති</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට...</author>
    <content>ආසියානු ක්‍රීඩා උළෙලේ ශ්‍රී ලංකා මාතා ගීතය වැයෙද්දී සිංහ ධජය ඉහළට ඔසවා ක්‍රිකට් රන් කිරුළ පැළදීමට ශ්‍රී ලංකා ක්‍රීඩකයෝ සමත් වූහ. දකුණු කොරියාවේ ඉංචියොන් යෙන්හූයි ක්‍රිකට් ක්‍රීඩාංගණයේ ඊයේ පැවැති තරගයෙන් ඇෆ්ගන්ස්තානය ලකුණු 68කින් පැරදවූ ක්‍රිකට් ක්‍රීඩකයෝ වසර 12කට පසුව ආසියානු ක්‍රීඩා උළෙලකදී ශ්‍රී ලංකාවට රන් පදක්කමක් දිනා දීමේ ඓතිහාසික අවස්ථාව ද සටහන් කළහ. එමෙන්ම ළහිරු තිරිමාන්න ශ්‍රී ලංකාවෙන් පිටත නායකත්වය ඉසිලූ පළමු සංචාරයේදීම ජය වාර්තා කිරීම තවත් විශේෂත්වයකි.මේ තරගය නැරැඹීමට කොරියාවේ සේවය නියුතු 2000ක පමණ ශ්‍රී ලංකික තරුණ පිරිසක් පැමිණ සිටි අතර ඔවුන්ට ජීවිතයේ අමතක නොවන ආශ්වාදයක් ලැබුණු බව පැහැදිලි විය. කාසියේ වාසිය දිනූ ළහිරු තිරිමාන්න මුලින් පන්දුවට පහරදීමට තීරණය කළ අතර ඕවර් 19.1කදී සියලු දෙනා දැවී ලකුණු 133ක් වාර්තා කළහ. අනතුරුව ඇෆ්ගනිස්තානය ඕවර් 17.4කදී ලකුණු 65කට දවා ගැනීමට ශ්‍රීලංකා පන්දු යවන්නෝ සමත් වූහ.පිත්තෙන් දස්කම් දැක්වූ ළහිරු තිරිමාන්න පන්දු 37කදී හතරේ පහර 7ක් හා හයේ පහරක්ද සමග ලකුණු 57ක් රැස් කළ අතර දිනේෂ් චන්දිමාල් අනගි සහයක් දෙමින් හයේ පහරක් හා හතරේ පහර 3ක්ද සමග ලකුණු 33ක් ලබා ගත්තේය. ඇෆ්ගන් ඉනිම කඩා බිඳ දමා ශ්‍රී ලංකාවට ජයග්‍රහණය පහසු කළ ජීවන් මෙන්ඩිස් ලකුණු 13කට කඩුලු 3ක්ද, ඉසුරු උදාන හා චතුරංග ද සිල්වා කඩුලු දෙක බැගින් ද බිඳ හෙලූහ.ඇෆ්ගනිස්තානය පළමු ඕවරයේ දී ශ්‍රී ලංකා පිලට එරෙහිව ලකුණු 9ක්ද, දෙවැනි ඕවරයේදී තවත් ලකුණු 2ක්ද, තෙවැනි ඕවරයේදී ලකුණු 9ක් ද ලබා අවශ්‍ය වේගයට පැමිණෙමින් සිටියදී වමතින් වේග පන්දු යැවූ ඉසුරු උදාන තම දෙවැනි පන්දු ඕවරයේ දී ඇෆ්ගන් කඩුලු දෙකක් බිඳ හෙලීම තරගයේ වාසිය ශ්‍රී ලංකාවට හරවා ගැනීමේ පළමු අවස්ථාව විය. එම ඕවරය ලකුණු ලබා නොදුන් ඕවරයක් හෙයින් අනතුරුව පිටියට පැමිණි ඇෆ්ගනිස්තාන පිතිකරුවන්ට පීඩනය වැඩි විය.තුන් ඉරියව් ක්‍රීඩක ජීවන් මෙන්ඩිස් තම පළමු ඕවරයේදී ම සාර්ථක ප්‍රතිපල නෙලාගත් අතර ඔහුගේ දෙවැනි ඕවරයේ දී ලකුණු නොදී කඩුලු 2ක් බිඳ හෙලීමට සමත් විය. ඇෆ්ගනිස්තාන පිතිකරුවන් හය දෙනෙකුම ලකුණු පහේ සීමාවට ළඟාවීමට ඉඩ නොදුන් ශ්‍රී ලංකා පිල පන්දු රැකීමේදී ද විශිෂ්ඨ ක්‍රීඩා විලාශයක් පෙන්නුම් කළේය.තරගයෙන් අනතුරුව ශ්‍රී ලංකා ක්‍රිකට් නායක ළහිරු තිරිමාන්න පැවැසූවේ මේ ක්‍රිකට් පිල අනාගත විස්සයි 20 ලෝක කුසලාන ක්‍රිකට් පිල වීමට බොහෝ සෙයින් ඉඩ ඇති බවය. “අපේ තරුණ ක්‍රීඩකයින් ඉතා හොඳින් ක්‍රීඩා කළා. මේ සියලු ක්‍රීඩකයින් ඉතා ක්‍රියාශීලීයි. ආසියානු ක්‍රීඩා උළෙලේ අපට හොඳ පහසුකම් තිබුණේ නෑ. අවම වශයෙන් පුහුණුවට හො තණතිල්ලක්වත් සකසා තිබුණේ නෑ. අපි ඕනෑම අභියෝගයකට මුහුණදී තරගය ජය ගන්න අපේක්ෂාවෙන් පැමිණියේ“ තිරිමාන්න පැවැසීය. ආසියානු ක්‍රීඩා උළෙලේ රිදී පදක්කම ඇෆ්ගනිස්තානයට හා ලෝකඩ පදක්කම බංග්ලාදේශයට හිමි විය.අනුරාධට 6 වැනි තැනමලල ක්‍රීඩා අවසන් ඉසව්ව වූ මැරතන් තරගයේදී අනුරාධ ඉන්ද්‍රජිත් කුරේ පැය 2:15.51කින් 6 වැනි ස්ථානයට පත් විය. කිලෝමීටර් 42.195ක දුරකින් පැවැති මැරතන් තරගයේදී ශ්‍රී ලංකා ක්‍රීඩකයා කිලෝමීටර් 30ක් පමණ මුල් පොකුරේ පැමිණි අතර අනතුරුව හමුවූ කන්දක් තරණය කිරීමේදී ක්‍රමයෙන් පසුපසට යන්නට විය.ආසියානු ක්‍රීඩා උළෙලේ මැරතන් රන් පදක්කම බහරේන් ක්‍රීඩක හසන් මොහොබූබ් පැය 2:12.38කින් දිනාගත්ත ද ඔහු කෙන්යාවෙන් ආනයනය කළ අයෙකි. රිදී පදක්කම හා ලෝකඩ පදක්කම ජපානය සතුවූ අතර මට්සුමාරා (පැ.2:12.39) හා යුකී කවවුචී (2:12.42) පිළිවෙළින් දිනා ගත්හ.36වැනි වියෙහි පසුවන අනුරාධ ඉන්ද්‍රජිත් කුරේ ඊයේ වාර්තා කළ එම කාලය ඔහුගේ මැරතන් දිවියෙහි පෞද්ගලික හොඳම දක්ෂතාව වීම කැපී පෙනුණි. ගතකළ එම කාලය අනුව ඔහුට ලබන වසරේ පැවැත්වෙන ලෝක ශූරතා මලල ක්‍රීඩා තරගාවලියට සුදසුකම් ලැබීමේ අවස්ථාව උදාවීය.ලෝක ශූරතාවලියට සුදසුකම් ලබා ගැනීමට අවශ්‍ය පරිසාධන මට්ටම වූයේ පැය. 2:17.00ක කාලයකි.එමෙන්ම 2016 ඔලිම්පික් ක්‍රීඩා උළෙලේ ‘බී‘ ශ්‍රේණීයෙන් තරග කිරීමේ අවස්ථාව ද ඊයේ වාර්තා කළ කාලය අනුව ඔහුට උදාවූ බව තරගයෙන් අනතුරුව අනුරාධ ඉන්ද්‍රජිත් කුරේ ‘දිනමිණ‘ට පැවැසීය. “මා රන් පදක්කම දිනන්න නොවෙයි ඉංචියොන් ආවේ.මා එක්ක කෙන්යාවේ පසුගිය කාලයේ පුහුණු වූ කෙන්යානු ක්‍රීඩකයින් දෙදෙනෙක්ම ආසියාවේ වෙනත් රටවල් නියෝජනය කරමින් ධාවනයේ යෙදුණා. ඒ නිසා මුල්ම ක්‍රීඩකයින් අතරින් තරගය අවසන් කරන්නයි මට ඕනෑ වුණේ. මා ඒ දේ කළා. එංගලන්තයේ හිටියට මා සුභෝපභෝගී ජීවිතයක් ගත කරන්නේ නෑ. මගේ පෞද්ගලික වියදමින් පුහුණු වෙලා මේ තැනට ආවේ. ආසියානු ක්‍රීඩා උළෙල වෙනුවෙන්ම එංගලන්තයේ සිට ශ්‍රී ලංකාවට ආවේ පෞද්ගලික මුදලින් ගුවන් ප්‍රවේශපත්‍රයක් මිලදී අරන්.ඒ මුදල් මට මලල ක්‍රීඩා සංගමය ලබා දෙනු ඇතැයි සිතනවා. කොපමණ බාධක වුණත් මගේ හොඳම කාලය වාර්තා කිරීමට හැකිවීම විශාල ජයග්‍රහණයක්. තව අවුරුද්දකින් දෙකකින් ක්‍රීඩාවෙන් මා සමුගන්නවා. වයසට ගියත් මගේ වැඩ හොදයි.“ අනුරාධ ඉන්ද්‍රජිත් පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=s1410042</link>
    <topic>“ගිනි අවි සහ ගිනිකෙළි” සුහද ක්‍රිකට් තරගය 8දා</topic>
    <author/>
    <content>සාරංග මෙන්ඩිස් තිර රචනය කොට අධ්‍යක්ෂණය කරන “ගිනි අවි සහ ගිනිකෙළි” ටෙලිනාට්‍යය දැන් දින 100 කඩඉම පසුකර තිබේ.මේ නිමිත්තෙන් ඔක්තෝබර් මස 8 වැනි පොහොය දින පැලවත්ත බුද්ධදාස ක්‍රීඩාංගණයේදී සුහද ක්‍රිකට් තරගයක් පැවැත්වේ. “ගිනි අවි සහ ගිනිකෙළි” ටෙලිනාට්‍යයේ නළු නිලි පිරිස හා කාර්මික කණ්ඩායම අතර පැවැත්වෙන මෙම ක්‍රිකට් තරගය සියළුම නරඹන්නන් හට විවෘතය. පෙරවරු 9.00ට තරගය ආරම්භ වෙයි.“ගිනි අවි සහ ගිනිකෙළි”ටෙලිනාට්‍යයේ ‘සොයිසා’ගේ චරිතයට පණපොවන ප්‍රවීණ නළු රෙක්ස් කොඩිප්පිලි මහතාගේ උපන්දිනයද මෙදිනට යෙදී තිබීම විශේෂත්වයකි. එදින ටෙලිනාට්‍යයේ නළු නිලියන් හා කතාබස් කිරීමට හා ඔවුන්ගේ ඡායාරූප ගැනීමට තරගය නරඹන්නන්ට අවකාශ සැලසෙන බව සාරංග මෙන්ඩිස් ‘දිනමිණ’ට කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=s1410043</link>
    <topic>දෙස් විදෙස් තරගකරුවන් හය දහසක් සමග‘එල්.එස්.ආර්.කොළඹ මැරතන්’ තරගය හෙට</topic>
    <author>වර්නන් ගුණසේකර</author>
    <content>අමෙරිකානු ඩොලර් පනස් දහසක ත්‍යාග මුදල් පිරිනැමෙන 14 වැනි ‘එල්.එස්.ආර්.කොළඹ මැරතන්’ තරගය දෙස් විදෙස් ක්‍රීඩක ක්‍රීඩිකාවන් හය දහසකගේ සහභාගිත්වයෙන් හෙට කොළඹ සිට මීගමුව දක්වා පැවැත්වේ.කොළඹ බෞද්ධාලෝක මාවතෙන් උදෑසන 6.00ට ඇරැඹෙන තරගය බොරැල්ල, දෙමටගොඩ, පෑලියගොඩ, වත්තල, හැමිල්ටන් ඇල, පමුණුගම, තලාහේන, පිටිපන, දූව ඔස්සේ පැමිණ මීගමුව වෙරළ උද්‍යානයෙන් අවසන් වෙයි.ත්‍යාග ප්‍රදානෝත්සවය පස්වරු 12.30ට පමණ ආරම්භ වීමට නියමිතය. පසුගිය වසරේ තරගයේ ප්‍රධාන මුදල් ත්‍යාග දිනා ගත්තේ කෙන්යානුවන්ය. ලොව මහාද්වීප සියල්ල ආවරණය කරමින් රටවල් 25කින් තරගකරුවන් හා තරගකාරියන් ශ්‍රී ලාංකිකයන් සමග ඉරිදා තරග වදිනු ඇත. ජලය හා සොබාදහම ආශ්‍රිත ක්‍රියාකාරකම් සඳහා නම්දරා සිටින ‘ලංකා ස්පෝට්රයිසන්’ ආයතනය විසින් තරගය පවත්වනු ලබයි.ප්‍රධාන අනුග්‍රහය ශ්‍රී ලන්කන් එයාර්ලයින්ස් වෙතිනි. ශ්‍රී ලංකා මලල ක්‍රීඩා සංගමයේ නිළධාරීන් තරගයේ තාක්ෂණික කටයුතු මෙහෙයවති. මෙවර ‘කොළඹ මැරතන්’ තරගය අංශ හතකින් පැවැත්වෙයි. කිලෝ මීටර 42.195ක් දුරැති ප්‍රධාන තරගය වයස අවුරුදු 18 හා ඊට වැඩි පිරිමි හා කාන්තාවන්ටය. අවුරුදු 17 හා ඊට වැඩි පිරිමි හා කාන්තා අර්ධ මැරතන් තරගයේ දුර කිලෝ මීටර 21.097කි.පිරිමි හා කාන්තා ප්‍රවීණයන් සඳහා (අවුරුදු 50 සහ ඊට වැඩි) වන මැරතන් හා අර්ධ මැරතන් තරගවල දුර ප්‍රමාණයන්ද ප්‍රධාන තරගවල දුර ම වෙයි. වසස අවුරුදු 15 හා ඊට වැඩි පිරිමි හා කාන්තා කිලෝ මීටර 10 හා 5 විනෝද දිවීමේ ඉසව්ද මෙදින පැවැත්වේ. මීට අමතරව මෙවර ප්‍රථම වතාවට කිලෝ මීටර 2 විවෘත තරගයක්ද හඳුන්වා දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=s1410044</link>
    <topic>දිවා-රාත්‍රි වොලිබෝල් හෙට වතුකාරගම දී</topic>
    <author/>
    <content>රත්නපුර දිස්ත්‍රික් වොලිබෝල් සංගමයේ මඟ පෙන්වීම මත වතුකාරගම සඳරැස් මිතුරු සංසදය හා සමන් ක්‍රීඩා සමාජය එක්ව සංවිධාන කරන දිවා-රාත්‍රි වොලිබෝල් තරගාවලිය හෙට (5) වතුකාරගම සමන් ක්‍රීඩාංගණයේදී පැවැත්වේ.මෙරට ප්‍රධාන පෙලේ වොලිබොල් කණ්ඩායම් අටකගේ සහභාගිත්වයෙන් පැවැත්වෙන තරගාවලියේ ශූරතාව සඳහා රු.50000ක්, අනුශූරතාවට රු.30000ක් පිරිනැමෙන බව සංවිධායකයෝ පවසති.තරගාවලියට ලංකා විදුලිබල මණ්ඩලය, යුද හමුදාව, ගුවන් හමුදාව, නාවික හමුදාව, පොලිසිය, ජාතික තරුණසේවා සභාව, ශ්‍රී ලංකා ටෙලිකොම් හා මාස් ඇක්ටිව් නියෝජනය කරමින් කණ්ඩායම් එක්වෙති. විදේශ සේවා හා ශ්‍රී ලංකා නාවික හමුදා කාන්තා කණ්ඩායම් අතර ප්‍රදර්ශනාත්මක තරගයක් ද පැවැත්වේ.විදුලිබල හා බලශක්ති ඇමැතිනි නීතිඥ පවිත්‍රා වන්නිආරච්චි, කලවාන ශ්‍රී ලංකා නිදහස් පක්ෂ ප්‍රධාන සංවිධායක පාර්ලිමේන්තු මන්ත්‍රී ජානක වක්කුඹුර, සබරගමු පළාත් සභා සභාපති, ශ්‍රී ලංකා වොලිබෝල් සම්මේලනයේ උප සභාපති කංචන ජයරත්න මහත්ම මහත්මීන්ගේ ප්‍රධානත්වයෙන් තරගාවලිය පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=s1410045</link>
    <topic>බර්නි විජේසේකර අද අවසන් ගමන් යයි</topic>
    <author/>
    <content>ජ්‍යෙෂ්ඨ ක්‍රීඩා මාධ්‍යවේදී බර්නි විජේසේකර මහතා අද අවසන් ගමන් යයි. 84 වැනි වියෙහි පසුවෙමින් සිටි ඒ මහතා මාස කිහිපයක් අසනීපව සිට පසුගිය 1 වැනිදා අභාවප්‍රාප්ත විය.ඩේලි නිවුස්, සන්ඩේ ටයිම්ස් හා ඩේලි මිරර් පුවත්පත්වල සේවය කළ ‘බර්නි’ ශ්‍රී ලංකා ක්‍රීඩා ක්ෂේත්‍රයට කළ මෙහෙය අති විශිෂ්ටය.දරු තිදෙනෙකුගේ පියෙකු වන බර්නි විජේසේකර මහතාගේ දේහය පිළිබඳ අවසන් කටයුතු අද (4) බොරැල්ල පොදු සුසාන භූමියේදී සිදුකෙරෙන අතර දේහය අංක 373/ඊ, පන්සල පාර, තලවතුගොඩ යන ස්ථානයේ තැන්පත් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>04</day>
    </date>
    <link>http://www.dinamina.lk/2014/10/04/_art.asp?fn=f1410041</link>
    <topic>දරුවන් දැනුවත් කිරීම උරුමය රැකගැනීමේ මඟක්</topic>
    <author>සාකච්ඡා කළේ උමේෂා සිරිවර්ධන ඡායාරූප -ලලිත් සී. ගමගේ</author>
    <content>වසර දෙදහසක් පමණ දීර්ඝ ඉතිහාසයක මෙරට ජාතික උරුමයන් රැකගැනීම සඳහා ජාතික උරුමයන් පිළිබඳ අමත්‍යාංශය සතුව සුවිශේෂී කාර්යභාරයක් ඇත. එම කාර්යභාරය පිළිබඳ ඇමැති ආචාර්ය ජගත් බාලසූරිය මහතා සමඟ ‘දිනමිණ’ කළ සාකච්ඡාවකි මේ.* වසර දහස් ගණනක ඉතිහාසයක් ඇති ශ්‍රී ලාංකීය උරුමය රැකගැනීමේ වගකීම අද ඔබ අමාත්‍යාංශය සතුයි. එම කාර්යභාරය ඉටු කරන්නේ කොහොමද?ශ්‍රී ලංකාව පුරා පිහිටා තිබෙන සෑම පෞරාණික ස්ථානයක් පාහේම සංරක්ෂණය කිරීමට විශේෂිත වූ වැඩපිළිවෙළක් ක්‍රියාත්මක කිරීම වත්මන් ර‍ජයේ අරමුණයි. එය ක්‍රියාවට නැංවීම සඳහා රජය මේ අමාත්‍යාංශය පිහිටුවා තිබෙනවා. ඊට අමතරව පෞරාණික උරුමයන් වශයෙන් හඳුනා නොගත් ස්ථාන සමීක්ෂණය කරමින් නැවත හඳුනාගැනීමේ ව්‍යාපෘතියක් ආරම්භ කිරීමට ද යෝජිතයි.උදාහරණයක් ලෙස අනුරාධපුර,පොළොන්නරුව, සීගිරිය වැනි ස්ථානවල පිහිටා තිබෙන පෞරාණික උරුමය අනාගත පරපුර වෙනුවෙන් සංරක්ෂණය කර දීම සඳහා අවශ්‍ය කටයුතු දැනටමත් ක්‍රියාත්මක කෙරෙමින් තිබෙනවා. එපමණක් නොවෙයි ලංකාව පුරා තිබෙන පෞරාණික ස්ථාන සංරක්ෂණය කිරීම් හා ප්‍රතිසංස්කරණය කිරීමේ ව්‍යාපෘතිය අඛණ්ඩව සිදු කරනවා. අපේ උරුමය ආරක්ෂා කිරීමට අමාත්‍යාංශය නිරතුරුව මැදිහත් වී සිටිනවා.* අපේ උරුමය ස්පර්ශ හා අස්පර්ෂ යනුවෙන් දෙකොටසකට හඳුනාගන්නට පුළුවන්. ඒවා ආරක්ෂාකර ගැනීමේ දී අනුගමනය කරන්නේ මොනවගේ වැඩපිළිවෙළක් ද?සංස්කෘතිය කියන්නෙ එක තැන රැ‍ඳෙන දෙයක් නොවන බව හැම කෙනකුම දන්නවා. නමුත් ඒක එහෙමයි කියලා අපට උරුමවුණ පැරණි චාරිත්‍ර වාරිත්‍ර සංස්කෘතිකාංග අමතක කර දමන්නට බැහැ. නමුත් දැන් බොහොමයක් සංස්කෘතිකාංග සමාජයෙන් දුරස්වී හෝ අමතක වී ඇති බවක් දකින්නට ලැබෙනවා. ඒ නිසා සමාජය වැරදි මඟ ගමන් කරන්නට තිබෙන ඉඩකඩ බොහෝ වැඩියි.අපේ යුතුකම තමයි අනාගත පරපුරට ඒ චාරිත්‍ර වාරිත්‍ර සහ සංස්කෘතිකාංග පිළිබඳ අවබෝධය ලබාදෙන ගමන් ඔවුන්ට දායාද ලෙස එය සුරක්ෂිත කර තැබීම.ඒ අරමුණින් අපේ අස්පර්ශ උරුමයන් වන රිද්දියාගය, කොහොඹ කංකාරිය, දෙවොල් මඩුව ආදි යාග හෝම සඳහා ලංකාවේ ප්‍රචලිත ශිල්පීන්ගෙන් ලබාගන්නා උපදෙස් අනුව ඒ පළාත්වල ඉතා නිවැරදි ආකාරයට ඒවා පවත්වා ගැනීමට අපි ක්‍රියා කරනවා. ඒ වගේම එම සංස්කෘතිකාංග වීඩියෝගත කිරීම සිදු කරනවා. ඊට අමතරව ඒ පිළිබඳ තොරතුරු නිවැරැදිව ලේඛනගත කරනවා.උදාහරණයක් ලෙස කිව්වොත් තිස්පැයේ පිරිත ආරම්භයක් ලෙස මෙම වැඩසටහනට උපයෝගී කොටගත්තා. අද අපි පිරිතක් කියනවනම් ඒ සඳහා පැන් ලබාගන්නෙ ළිඳකින්. එහෙමත් නැතිනම් ජල කරාමයෙන් නමුත් නිවැරදි ක්‍රමය වන්නෙ ඒක නෙවෙයි. ඒ සඳහාම කැපූ අලුත් ළිඳකින් ජලය ලබාගෙන එය පිරිත් කිරීමයි නිවැරදි ක්‍රමය. එවැනි දෑ අපි මේ වැඩසටහනට අන්තර්ගත කළා.මේ ආකාරයට රූගත කළ වැඩසටහන් වර්තමාන පරපුරේ දැනුවත්වීම උදෙසා ජාතික නාලිකාව ඔස්සේ පැයක කාලයක් පුරා විකාශය කිරීමට කටයුතු සලස්වා තිබෙනවා. මෙය පාසල් දරුවන්ගේත් ජනතාවගේත් දැනුවත්භාවය සඳහා යොදාගැනීමේ වැඩපිළිවෙළක් වශයෙන් ද ක්‍රියාත්මක කිරීමට ද අමාත්‍යාංශය ඉදිරියේ දී බලාපොරොත්තු වනවා.* ඇමැතිතුමනි, ජාතික උරුමයන් පිළිබඳ අමාත්‍යාංශය මඟින් හෙළ උරුමන් සංරක්ෂණයට අමතරව සංවර්ධනය කිරීමේ කටයුත්ත ද සිදුවෙනවා නේද. ඒ පිළිබඳ පැහැදිලි කළොත්?අපි රුපියල් මිලියන තුනක් වැය කොට ජාතික සමුද්‍ර හා නාවික ඉතිහාස කෞතුකාගාරය පිළිසකර කොට ජනතා අයිතියට පසු ගිය දා පත් කළා. නවීකරණයෙන් පසු පසුගියදා නැවත විවෘත කළ ගාලු කොටුවත් ජාතික වශයෙන් වැදගත් කටයුත්තක් බව අද පෙනෙන්නට තිබෙනවා. ඊට අමතරව යාපනය කොටුව සංරක්ෂණ ව්‍යාපෘතියේ පළමුවන අදියර 86%ක පමණ කටයුතුත් මේ වනවිට අවසන් කර තිබෙනවා.නීලගිරි සෑය, තිවංක පිළිමගෙය ආගමික වශයෙන් වැදගත් ස්ථාන.ඒවා සංරක්ෂණය කිරීමේ කටයුතු වගේම පොළොන්නරුව පූජා නගර සංවර්ධන ව්‍යාපෘතිය සහ සංචාරක පහසුකම් සංවර්ධනය සම්බන්ධීකරණය ආදී සංවර්ධන ව්‍යාපෘති අපේ අමාත්‍යාංශය මගින් දියත් කර තිබෙනවා.ඊට අමතරව රුහුණු මාගම්පුර උරුම කෞතුකාගාරය, රත්නපුර ජාතික කෞතුකාගාරයේ ජෛව විවිධත්ව උද්‍යානය ඉදිකිරීම, ජාතික ස්වභාවික විද්‍යා කෞතුකාගාරයේ අස්ථික මැදිරිය ඉදිකිරීම ඇතුළු සංවර්ධන ව්‍යාපෘතී රැසක් ද ක්‍රියාත්මක කළා. මේ සංවර්ධන ව්‍යාපෘති සමස්ත රට පුරා දියත් කිරීම අපේ අරමුණයි.* අද රට ශීඝ්‍ර සංවර්ධන ගමනක යෙදී සිටිනවා. මෙහි දී ජා‍තික උරුමයන් රැකගැනීමේ ගැටලු උද්ගතවන අවස්ථා පිළිබඳ චෝදනා එල්ලවෙන ආකාරයක් දකින්න ලැබෙනවා නේද?කවුරු මොනවා කිව්වත් ඇත්ත ඇති සැටියෙන් දකින්නට කැමති පුද්ගලයන් එය නිවැරැදිව දකිනවා. අපේ පෞරාණික ස්ථාන නරඹන්නට දෙස් විදෙස් සංචාරකයින් බොහොමයක් පැමිණෙනවා. අපේ රටට පෙරට වඩා සංචාරකයින් පැමිණෙන්නේ රටේ සිදු වී තිබෙන දැවැන්ත සංවර්ධනයත් සමඟයි.අනුරාධපුරය, පොළොන්නරුව, සීගිරිය, දඹුල්ල වැනි පෞරාණික නගර එදත් අපේ රටේ තිබුණා. නමුත් එදා ලංකාවේ යටිතල පහසුකම් පද්ධතිය දියුණු මට්ටමක නොතිබුණ නිසා ඔවුන් වැඩි ඇල්මක් දැක්වූවෙ නැහැ මේ ස්ථානවලට යන්න. නමුත් අද වනවිට තත්ත්වය ඊට වඩා හාත්පසින්ම වෙනස්.අධිවේගී මාර්ග, වරාය, ගුවන්තොටුපළ පහසුකම් පෙර නොවී විරූ අන්දමේ ඉතා ඉහළ මට්ටමක දැන් රටේ තිබෙනවා. මේ තත්ත්වය සංචාරකයන්ට හොඳ පහසුවක්. ඔවුන්ට අපේ රටේ රැඳී සිටින දින කිහිපය තුළ සියලු පෞරාණික ස්ථාන නැරඹීමට අවස්ථාව උදාකිරීම ආර්ථික වශයෙන් රටේ සංවර්ධනයටත්, අපේ උරුමය පිළිබඳ ලෝක අවධානය ‍දිනා ගැනීමටත් හේතුවක්. රට තුළ සිදුවන සංවර්ධනය අපේ යහපතට යොදවා ගන්නෙ කොහොම ද කියන කාරණය ගැන තමයි අපි නිතර හිතන්න ඕන.මෑතක දී අපේ අමාත්‍යාංශය ආරම්භ කළා, නැ‍ඟෙනහිර උරුම සංචාරක ප්‍රවර්ධනය නමින් නව වැඩපිළිවෙළක්.එහි මූලික පියවර වූයේ උරුම සංචාරක ස්ථාන හඳුනා ගැනීම හා සංරක්ෂණය කිරීමයි.උදාහරණයක් විදිහට කිව්වොත් මත්තල ගුවන් තොටුපළ සහ ඒ ඔස්සේ නැ‍ඟෙනහිර දක්වා වූ මාර්ගයේ දෙපස තිබෙන උරුම ස්ථාන හඳුනාගෙන සිතියම්ගත කර සංචාරකයින්ට එම උරුම ස්ථාන නැරඹීමට අවස්ථාව සලසා දී තිබෙනවා. එහි දී අපේ අරමුණ වුණේ සංචාරකයන්ට උරුම ස්ථාන දැකබලා ගැනීමට අවස්ථාව උදා කිරීම සේම ඒ ඔස්සේ බිහිවී තිබෙන කර්මාන්තයන්හි දියුණුව උදාකර ගැනීමයි.මේ වගේ විවිධ පැතිකඩ ඔස්සේ කල්පනා කරලා තවත් වැඩසටහන් රැසක් ක්‍රියාත්මක කිරීමට බලාපොරොත්තු වෙනවා.* නිදන් හොරු පිළිබඳ පසුගිය වකවානුව තුළ විශාල වශයෙන් කතාබහ ඇති වුණා. පුරාවිද්‍යාත්මක වටිනාකමක් තිබෙන මෙබඳු ස්ථාන අයත් වන්නෙත් ඔබ අමාත්‍යාංශයට. මේ වෙනුවෙන් ගෙන ඇති ක්‍රියාමාර්ග මොනවාද?මේ පිළිබඳ ඇතැම් පුද්ගලයන් විවිධ ප්‍රකාශ කරනවා. ඒ අතරින් එකක් තමයි පෞරාණික ස්ථාන දෙලක්ෂ පනස්දහසකට වඩා වැඩි ප්‍රමාණයක් තිබෙන අපේ රටේ ඒ හැම ස්ථානයකටම එක් ආරක්ෂක නිලධාරියා ‍බැගින් පත්කළ යුතුය යන යෝජනාව. ඕනම කෙනකුට තේරෙනවා ඒක ප්‍රායෝගික නොවන බව. නමුත් අපි නීතිය ක්‍රියාත්මක කරන්න පසුබට වන්නේ නැහැ.ඊටත් අමතරව විශේෂ වැඩපිළිවෙළක් මඟින් තරුණ පරපුරට සහ ළමා පරපුරට අපේ උරුමය පිළිබඳ හැඟීමක් ඇතිවන ආකාරයට ඔවුන්ගෙ ආධ්‍යාත්මයට ආමන්ත්‍රණය කරන වැඩපිළිවෙළක් ක්‍රියාත්මක කරනවා “දැයේ උරුමය දරුවන්ටයි” නමින්. ඔවුන්ට උරුමය පිළිබඳ හැඟීමක් ඇතිවුවහොත් නිදන් කොල්ලකෑම වැනි අපරාධ සමාජයෙන් ඈත්වී යාමට තිබෙන ඉඩකඩ වැඩියි. ඒ නිසා අපි විශ්වාස කරනවා මේ වැඩපිළිවෙළ මඟින් යහපත් ප්‍රතිඵල අත්කරගැනීමට හැකියාවක් ලැබෙන බව.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410061_3</link>
    <topic>යාල වසා තබන කාලය දිර්ඝ කෙරේ</topic>
    <author>විජිත ජයසිංහ</author>
    <content>යාල ජාතික වනෝද්‍යානය සංචාරකයින් සඳහා වසා තබන කාලය ලබන 16 වැනිදා දක්වා දිර්ඝ කිරීමට වනජීවි සංරක්ෂණ දෙපාර්තමේන්තුව තීරණය කර ඇත.වනෝද්‍යානයට ප්‍රමාණවත් ලෙස ජලය නොලැබීම හේතුවෙන් එය සැප්තැම්බර් මස වසා තැබීමටත් නැවත සැප්තැම්බර් 30දා යලි විවෘත කිරීමටත් තිරණය කොට තිබිණි.කෙසේ වෙතත් මේ වන තුරුත් ප්‍රමාණවත් ජලය නොලැබීම නිසා මෙසේ වසා තැබෙන කාලය දීර්ඝ කර ඇත.වනෝද්‍යානයට ප්‍රමාණවත් ජලය ලැබෙන පරිදි වැසි වැටුනහොත් 15දාට ප්‍රථම යාල විවෘත කරන බව වනජීවි සංරක්ෂණ දෙපාර්තමේන්තු අධ්‍යක්ෂ ජනරාල් එච්. ඩී. රත්නායක මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410061_2</link>
    <topic>උතුරේ වැසියන්ට වන්දි මුදල්</topic>
    <author>විජිත ජයසිංහ</author>
    <content>උතුරු ප්‍රදේශයේ යුදමය තත්ත්වයන් හේතුවෙන් අවතැන් වූ ජනතාව වෙත වන්දි ලබාදීම මේ වසර අවසන් වීමට ප්‍රථම ලබාදීමට රජය අපේක්ෂා කරයි.ඒ සඳහා අනුමත කර ඇති රුපියල් මිලියන 300ක මුදලින් රුපියල් මිලියන 110ක් මේ වනවිටත් ජනතාව වෙත ලබාදී ඇත.යුද්ධය හේතුවෙන් දෑත් දෙපා අහිමිවූවන් මෙන්ම නිවාස හා දේපල වලට හානිවුවන්ට මෙලෙස වන්දි මුදල් ලබාදීම සිදුකෙරේ.මෙම වැඩසටහන යටතේ 12 වනදා ජනාධිපතිතුමා අතින් කිලිනොච්චි ඉරණමඩු ප්‍රදේශයේ පවුල් 1500ක් සඳහා රුපියල් මිලියන 130ක් වටිනා වන්දි මුදල් ප්‍රදානය කිරීමට කටයුතු යොදා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410061_1</link>
    <topic>සිනහව දකින්න, සිනහා කදුළු පෙට්ටි එයි</topic>
    <author>විජිත ජයසිංහ</author>
    <content>පාසැල් තුළ සිනහා කඳුළු පෙට්ටි සවිකිරීමේ වැඩසටහනක් කුරුණැගල දිස්ත්‍රික් ළමාරක්ෂක අංශය මඟින් සංවිධානය කර ඇත.ජාතික ළමාරක්ෂක අධිකාරියේ යෝජනාවක් අනුව පාසැල් ළමුන්ගේ හැඟීම් ප්‍රකාශ කිරීමට හා ළමා අපයෝජකයින් පිළිබඳ, අදාල බලධාරීන්ට දැනුම් දීමට මෙම පෙට්ටි යොදා ගැනීම මෙහි අරමුණයි.පාසැල් ළමා ආරක්ෂක කමිටු විධිමත්ව ක්‍රීයාත්මක කෙරෙන පාසැල් 25කට මෙම පෙට්ටි ලබාදීම වයඹ පළාත් අධ්‍යාපන කාර්යාලයේදී සිදුකෙරිණි.මීට අමතරව ළමා අපයෝජන සම්බන්ධයෙන් විදුහල්පතිවරුන් හා ශිෂ්‍ය උපදේශකවරුන් 150 දෙනෙකු දැනුවක් කිරීමේ වැඩසටහනක්ද ක්‍රීයාත්මක කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410061</link>
    <topic>අද මෙන් හෙටත් ඔබ අපගේ ජනපතිය</topic>
    <author>- සුනිල් ආර්.ගමගේ</author>
    <content>ශ්‍රී ලංකාව, සාමය, සංවර්ධනය හා සෞභාග්‍යවත් දේශයක් බවට පත් කිරීමේ ක්‍රියාදාමයේ අයෝමය නායකත්වය ඔබයි. අපි සැමදා ඔබ සමඟයි!! ඉතාලියේ, මිල‍ානෝ හි ශ්‍රී ලංකා නිදහස් පක්ෂ ශාඛාවේ නියෝජිතයෝ හා සාමාජිකයෝ ජය‍ඝෝෂා නඟමින් එක හඬින් ප්‍රකාශ කර සිටියහ. ඒ, ඇලෙක්සැන්ඩ්‍රියෝ මන් සෝනි ප්‍රදේශයේ සුවිශාල ශාලාවක පැවැති විශේෂ හමුව අවස්ථාවේදීය. එම හමුවට පැමිණි ජනාධිපති මහින්ද රාජපක්ෂ මහතා මහත් උනන්දුවෙන් හා දැඩි සෙනෙහසින් යුතුව පිළිගැනීමට ශ්‍රී ලාංකිකයෝ කටයුතු කළ අයුරුයි මේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410063</link>
    <topic>මුස්ලිම් භක්තිකයෝ අද හජ්ජි උත්සවය සමරති</topic>
    <author/>
    <content>ශ්‍රී ලංකාවේ වෙසෙන මුස්ලිම් භක්තිකයන් අද (06) සඳුදා හජ්ජි අවුරුදු උත්සවය සමරති. මේ වෙනුවෙන් පැවැත්වෙන ප්‍රධාන දේශනය හා ආගමික වතාවත් සහ යාච්ඥා මෙහෙයුම් කොළඹ මුස්ලිම් මහා දේවස්ථානයේ අද උදේ 7 සිට පැවැත්වේ. මේ අතර, රට පුරා ඇති අනෙකුත් ප්‍රධාන මුස්ලිම් දේවස්ථානයන්හී ද ආගමික වතාවත් සිදුකෙරේ.ශුද්ධ වූ මක්කම නගරයේ ඉපදුණු නබි ඉබ්‍රාහිම් හා ඔහුගේ පුත්‍රයා වන නබි ඉස්මායිල් යන දෙදෙනා සම්බන්ධයෙන් ඓතිහාසිකව වැදගත් වූ හා ආගමික විශ්වාසයන් මත ගොඩ නැගුණු සිදුවීමක් අරමුණු කොටගෙන පැවැත්වෙන උත්සවයක් වශයෙන් මේ හජ්ජි උත්සවය හැඳින්විය හැකිය. මේ අතර හජ්ජි උත්සවය සමයේ පැවැත්වෙන දේව මෙහෙයුම්, ආගමික වතාවත් හා වන්දනාමාන සිදුකිරීම, සවුදිඅරාබියාවේ ශුද්ධ වු මක්කම නගරයේ පෙරේදා (04) දින සෙනසුරාදා සිට 08 වන බදාදා දක්වා පැවැත්වෙන අතර, ලොව පුරා සිටින මුස්ලිම් බැතිමතුන් ඉතා භක්ති පූර්වකව මේ සඳහා සහභාගිවීම විශේෂ සිද්ධියකි.මීට සමගාමීව, මක්කම නගරයට පැමිණෙන හජ්ජි වන්දනාකරුවන්, ශුද්ධ වූ මදීනා නගරයේ පිහිටුවා ඇති නබි නායකතුමාණන්ගේ ශුද්ධ වූ දේහය තැන්පත් කර ඇති මදීනා දේවස්ථානයට ද ගොස් ආගමික වතාවත් හි නියැළීම සිදුකිරීම ද හජ් වන්දනාවේ කොටසක් ලෙස සැලකේ. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410064</link>
    <topic>ලොව බොහෝ රටවල නාගරීකරණය විසැඳුම් සෙවිය යුතු ගැටලුවක් වෙලා</topic>
    <author/>
    <content>නාගරීකරණය ලොව සංවර්ධිත හා සංවර්ධනය වන රටවල ආර්ථික හා සමාජීය ගැටලු වඩාත් සංකීර්ණ කිරීමට හේතුවී තිබෙන බවත් ලොව බොහෝ රටවලට නාගරීකරණයට අවශ්‍යයෙන්ම විසඳුම් සෙවිය යුතු ගැටලුවක් බවත් ජනාධිපති මහින්ද රාජපක්ෂ මහතා සඳහන් කරයි.ජනාධිපතිවරයා මෙසේ සඳහන් කර ඇත්තේ ලෝක ජනාවාස දිනය නිමිත්තෙන් සුබ පැතුම් පණිවිඩයක් නිකුත් කරමිනි. එම සුබ පැතුම් පණිවිඩයේ මෙසේ ද සඳහන් වෙයි.ලෝක ජනාවාස දිනයට සමගාමීව අප රටේ වැඩසටහන් නිර්මාණය කිරීම සඳහා පු‍රෝගාමී වූ ද සෑම වර්ෂයක ම ලොවට ආදර්ශවත් අයුරින් මෙම දිනය සමරනු ලබන්නා වූ ද ශ්‍රී ලංකාව “ජනාවාස හඬක් ජනසෙවණින් හෙටක්” නම් වූ තේමාව යටතේ මෙවර ලෝක ජනාවාස දිනය සැමරීම වඩාත් කාලෝචිත යැයි සිතමි.ශ්‍රී ලංකාවේ කොළඹ නගරය හා ඒ අවට නගර ජනාවාසකරණය තුළින් ලබා ඇත්තේ ශීඝ්‍ර දියුණුවකි.එයට සමගාමීව දිවයිනේ සියලු ප්‍රදේශ ආවරණය වන අයුරින් මාර්ග, ජලය හා විදුලිය පහසුකම් ඇතුළු සේවා හා යටිතල පහසුකම් සංවර්ධනය කිරීම තුළින් ගම සහ උප නාගරික ප්‍රදේශ වෙතින් අගනුවර වෙත ප්‍රජා සංක්‍රමණය බෙහෙවින් සීමාවී තිබේ. මෙවර ලෝක ජනාවාස දින තේමාව පදනම් කොට දුප්පත් හා අඩු ආදායම්ලාභී ජනතාව මුහුණ දෙන සැබෑ ගැටලු සඳහා විසඳුම් සෙවීමට අවධානය යොමු කර තිබීම ද අගය කළ යුතුය.මෙම ආදර්ශවත් නාගරික සංවර්ධනය උදෙසා අවශ්‍ය කරන නිවාස හා ජනාවාසකරණයට වැඩි දායකත්වයක් ලබාදීමට ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශය සහ අමාත්‍යාංශයට අනුබද්ධ ආයතන කටයුතු කොට තිබීම මහත් සතුටකි. එය වඩාත් ශක්තිමත් කිරීමට මෙවර ජනාවාස දිනය නිමිතිකොට ක්‍රියාවට නංවන ලද ව්‍යාපෘති තුළින් හැකිවනු ඇති බව මම විශ්වාස කරමි. එම කාර්යය සඳහා මඟ පෙන් වූ ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යතුමාටත්, නියෝජ්‍ය අමාත්‍යතුමාටත් එහි සාර්ථකත්වයට දායක වූ සැමටත් මාගේ කෘතඥතාවය පළ කර සිටිමි.2014 ලෝක ජනාවාස දින සැමරුම් උළෙල සර්ව ප්‍රකාරයෙන් සාර්ථක වේවා!යි ප්‍රාර්ථනා කරමි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410065</link>
    <topic>විදෙස් සංචාරකයන්ගේ පැමිණීම 16.8%කින් ඉහළ යයි</topic>
    <author>මහින්ද අලුත්ගෙදර</author>
    <content>නැඟීඑන ආර්ථිකයක් සහිත ශ්‍රී ලංකාව සංචාරක ආකර්ෂණීය රටක් බවට පත් කරමින් විදේශීය සංචාරකයන්ගේ පැමිණීම සියයට 16.8 කින් ඉහළ ගොස් තිබේ.පසුගිය 2013 වසරේ සැප්තැම්බර් මාසයේ දී ශ්‍රී ලංකාවට පැමිණි විදේශීය සංචාරකයන්ගේ සංඛ්‍යාවට සාපේක්ෂව මේ වසරේ සැප්තැම්බර් මාසයේ දී එම වර්ධනය පෙන්නුම් කර තිබෙන අතර ඒ අනුව පසුගිය වසරේ සැප්තැම්බර් මාසයේ දී විදේශීය සංචාරකයන් 90,339 දෙනෙකු මෙරටට පැමිණ තිබෙන බවද ඊට සාපේක්ෂව මේ වසරේ එම මාසයේ දී විදේශීය සංචාරකයන් 105,535 දෙනෙකු පැමිණ තිබෙන බවද ශ්‍රී ලංකා සංචාරක සංවර්ධන අධිකාරිය පෙන්වා දෙයි.ඒ අනුව මේ වසරේ සැප්තැම්බර් මාසය අවසන් වනවිට විදේශීය සංචාරකයන් 1,107,178 දෙනෙකු ශ්‍රී ලංකාවට පැමිණ තිබෙන බව පෙන්වාදෙන ශ්‍රී ලංකා සංචාරක සංවර්ධන අධිකාරිය එය පසුගිය 2013 වසරේ මුල් මාස 8 දී ශ්‍රී ලංකාවට පැමිණි විදේශී සංචාරකයන් 904,197 ට සාපෙක්ෂව සියයට 22.4 ක වර්ධනයක් බවද ප්‍රකාශ කරයි.එළඹෙන 2016 වනවිට ශ්‍රී ලංකාවට විදේශීය සංචාරකයන් ලක්ෂ 25ක් ගෙන්වා ගැනීම රජයේ අරමුණ වී තිබෙන අතර ඒ වෙනුවෙන් අවශ්‍ය යටිතල පහසුකම් සංවර්ධනය සහ මඟ පෙන්වීම දැනටමත් සිදුකරගෙන යන බවද අවශ්‍ය ඉලක්කය කරා ළඟාවීමට හැකියාව ලැබෙනු ඇතැයි ද ශ්‍රී ලංකා සංචාරක ප්‍රවර්ධන කාර්යාංශය විශ්වාසය පළකරයි.මේ වසරේ ගතවූ සෑම මාසයකදීම පෙර වසරේ අදාළ මාසයට සාපෙක්ෂව විදේශීය සංචාරකයන්ගේ පැමිණීමේ වර්ධනයක් පෙන්නුම් කර තිබෙන අතර 2013 වසරේ දී මෙරටට පැමිණ තිබෙන විදේශීය සංචාරකයන්ගේ සමස්ත සංඛ්‍යාව 1,274,593 ක් බවද එම කාර්යාංශය පෙන්වා දෙයි.ඒ අනුව මේ වසරේ ගත වූ මුල්මාස නවයක කාලයේ දී බටහිර යුරෝපීය රටවලින් සංචාරකයන් වැඩි වශයෙන් මෙරටට පැමිණ තිබෙන බව පෙන්වාදෙන ශ්‍රී ලංකා සංචාරක සංවර්ධන අධිකාරිය එය පසුගිය 2013 වර්ෂයට සාපේක්ෂව විශාල වර්ධනයක් බවද ප්‍රංශය, ජර්මනිය, එක්සත් රාජධානිය වැනි රටවලින් කැපී පෙනෙන සංචාරකයන් ප්‍රමාණයක් පැමිණ තිබෙන බවද කියාසිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410066</link>
    <topic>ඉතාලි චාරිකාව නිමවා ජනපති යළි දිවයිනට</topic>
    <author/>
    <content>ඉතාලියේ හා වතිකානයේ සාර්ථක තෙදින චාරිකාව නිම කරමින් ජනාධිපති මහින්ද රාජපක්ෂ මහතා ඊයේ (05) පෙරවරුවේ යළි දිවයිනට ළඟා විය. ජනාධිපති ආර්යා ශිරන්ති වික්‍රමසිංහ රාජපක්ෂ මැතිනිය ද චාරිකාවට එක්ව සිටියා ය.ශුද්ධාසනයේ ආරාධනයෙන් වතිකානය බලා පිටත් වූ ජනාධිපතිතුමා පසුගිය සිකුරාදා (03) ශුද්ධෝත්තම පළමු වැනි ෆ්‍රැන්සිස් පාප් වහන්සේ බැහැ දුටුවේ ය. ලබන ජනවාරියට සැලසුම් කර ඇති පාප් වහන්සේගේ ශ්‍රී ලංකා චාරිකාව සඳහා නිල ඇරයුම උන් වහන්සේට පිළිගැන්වීම මේ හමුවේ දී සිදුවිය.පාප් වහන්සේ සමඟ පැවති සාකච්ඡාවේ දී ත්‍රස්තවාදය පරාජය කිරීමෙන් අනතුරුව ශ්‍රී ලංකාව අත් කර ගෙන ඇති ප්‍රගතිය පිළිබඳ ජනාධිපතිතුමා විස්තර කළේ ය. ශ්‍රී ලංකාවේ සැබෑ තත්ත්වය විස්තර කිරීම පිළිබඳ ජනාධිපතිතුමාට ස්තුතිය පළ කළ පාප් වහන්සේ. ශ්‍රී ලංකාවේ චාරිකා කිරීමට මහත් ඕනෑකමකින් පසුවන බව ද සඳහන් කළහ.පාප් වහන්සේ බැහැ දැකීමෙන් අනතුරුව රාජපක්ෂ මහතා ශ්‍රද්ධාසනයේ රාජ්‍ය ලේකම් සහ අගමැති අතිඋතුම් පියෙත්ත්‍රෝ පැරොලීන් කාදිනල්තුමා ද හමුවිය.සිය චාරිකාව අතරතුර දී ජනාධිපතිතුමා රෝමයේ හා මිලානෝ හි වෙසෙන ශ්‍රී ලාංකීය ප්‍රජාව මෙන්ම, එක්සත් රාජධානිය, ප්‍රංශය, ජර්මනිය, නෝර්වේ, ස්විට්සර්ලන්තය වැනි යුරෝපා සංගමයට අයත් රටවල වෙසෙන ශ්‍රී ලාංකිකයන් ද හමුවිය.ජනාධිපතිතුමා ශ්‍රී ලංකා නිදහස් පක්ෂයේ යුරෝපා සංගම් ශාඛා‍ෙව් නිල වෙබ් අඩවිය ද දියත් කළ අතර, දකුණු ඉතාලියේ ශ්‍රී ලංකා නිදහස් පක්ෂ ශාඛාවේ සාමාජිකයන් ද හමුවී සාකච්ඡා පැවැත්වීය.අගවිනිසුරු මොහාන් පීරිස්, විදේශ අමාත්‍ය මහාචාර්ය ජී. එල්. පීරිස්, සමාජ සේවා අමාත්‍ය ෆීලික්ස් පෙරේරා, රාජ්‍ය සම්පත් හා ව්‍යවසාය සංවර්ධන අමාත්‍ය දයාශ්‍රිත තිසේරා, විදේශ නියෝජ්‍ය අමාත්‍ය නියොමාල් පෙරේරා, මහාමාර්ග, වරාය හා නාවික කටයුතු නියෝජ්‍ය අමාත්‍ය රෝහිත අබේගුණවර්ධන, පොල් සංවර්ධන හා ජනතා වතු සංවර්ධන නියෝජ්‍ය අමාත්‍ය ඇන්තනි වික්ටර් පෙරේරා, ධීවර හා ජලජ සම්පත් සංවර්ධන නියෝජ්‍ය අමාත්‍ය සරත් කුමාර ගුණරත්න, විදේශ අමාත්‍යාංශයේ අධීක්ෂණ මන්ත්‍රී සජින් ද වාස් ගුණවර්ධන, විපක්ෂයේ ප්‍රධාන සංවිධායක ජෝන් අමරතුංග යන මහත්වරු ද, විදේශ අමාත්‍යාංශ ලේකම් ෂෙනුකා සෙනෙවිරත්න මහත්මිය සහ ජනාධිපති කාර්ය මණ්ඩල ප්‍රධානී ගාමිණි සෙනරත් මහතා ද ජනාධිපතිතුමා සමඟ චාරිකාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410067</link>
    <topic>යුරෝපයේ ශ්‍රී ලාංකිකයෝ ජනපතිට සහාය පළ කරති</topic>
    <author/>
    <content>යුරෝපා සංගමයට අයත් රටවල වෙසෙන ශ්‍රී ලාංකිකයන්ගේ විවිධ සංවිධාන නියෝජනය කරන විශාල පිරිසක් ඉතාලි වේලාවෙන් (03දා) සවස රෝමයේ කැවලියර් (Cavalieri) හෝටලයේ දී ජනාධිපති මහින්ද රාජපක්ෂ හමු වී එතුමාගේ ගමන්ගමගට පූර්ණ සහය පළ කළහ. රටේ සාමය, ස්ථාවරත්වය, සංවර්ධනය, ජාතික සංහිඳියාව සඳහා ජනාධිපතිතුමාගේ නායකත්වය ඉදිරියටත් අවශ්‍ය බව ඔවුහු කියා සිටියහ.මවුබපිමෙන් ඈත්ව සිටියත් අපි අපේ මව්බිමට ආදරෙයි. රටේ අනාගතය ගැන කලින් අපට බොහෝ සැක සංකා තිබුණා. ඔබතුමා ත්‍රස්තවාදය අවසන් කොට රට නිසි මගට ගැනීම නිසා බිය පහ වී ගියා. ඔවුහු සඳහන් කළහ. බ්‍රිතාන්‍ය ප්‍රංශය, ජර්මනිය, නෝර්වේ, ස්විස්ටර්ලන්තය වැනි යුරෝපා සංගමයට අයත් රටවල් රැසකින් පැමිණ සිටි කණ්ඩායම බෞද්ධ භික්ෂූන් වහන්සේගෙන් කතෝලික පූජකවරුන්ගෙන් හා සිංහල, දෙමළ, මුස්ලිම් ජනයාගෙන් සමන්විත විය. ශ්‍රී ලංකා නිදහස් පක්ෂයේ හිතවතුන් සේම සෙසු දේශපාලන පක්ෂවලට හිවතවත් අය ද ඔවුන් අතර වූහ. දේශපාලන, ජාතික හෝ ආගම් බේද නොසලකා මව්බිමට කරන කැපවීම සිය පිළිවෙත බව ඔවුහු ප්‍රකාශ කළහ.‍“අපි තිස් වසරක ත්‍රස්තවාදයෙන් පීඪා වින්දා. අපි සටන් කළේ බෙදුම්වාදය පරාජය කිරීමට මිස දෙමළ ජනයාට එරෙහිව නොවේ. ත්‍රස්තවාදී බෙදුම්වාදය සියලු ජන ‍කොටස්වලට අනර්ථයක්” රටේ වත්මන් තත්ත්වය පැහැදිලි කරමින් ජනාධිපති රාජපක්ෂ මහතා පැමිණ සිටි පිරිසට පැවසීය. ගැටුම් අවසන් වීමෙන් පසු සමාජ, ආර්ථික ප්‍රගතිය පැහැදිලි කළ එතුමා උතුරේ සංවර්ධනය සඳහා ගත වූ පස් වසර තුළ වැය කළ මුදල සෙසු පළාත්වලට කළ වියදම මෙන් තුන් ගුණයක් බව පෙන්වා දුන්නේ ය.ඉතා කෙටි කලක් තුළ අවතැන්වූවන් යළි පදිංචි කොට සටන්කරුවන් පුනරුත්ථාපනය කළ බවත්, ළමා සෙබළුන් නිදහස් කළ බවත් ජනාධිපතිතුමා කීය. තම රජය යාපනයේ ඉදිකළ නවීනතම රෝහල දිවයිනේ සෙසු සියලු රෝහල්වලට වැඩි පහසුකම්වලින් සමන්විත බව පැවසූ ජනාධිපතිතුමා, “මේ ප්‍රගතිය නොදකින්නේ කලින් එල්ටීටීඊය වෙනුවෙන් පෙනී සිටි දේශපාලනඥයන් අතලොස්සක් සහ ඔවුන්ට උඪ ගෙඩි දෙන අය පමණයි. ඔවුන් වෙනස් කිරීමට නම් මට හැකි වූයේ නෑ” පිරිස සිනහ ගන්වමින් කීය.පසුගිය අයවැයෙන් උතුරු පලාත් සභාව සඳහා රු. මිලියන 1020ක් වෙන් කළ ද පළාත් සභාව මෙතෙක් වැයකර ඇත්තේ මිලියන 245ක් පමණකැයි ජනපතිවරයා පෙන්වා දුන්නේය.ශ්‍රී ලංකාවට එරෙහි යෝජනාව මානව හිමිකම් මණ්ඩලයට ඉදිරිපත් වූ විට දහස් ගණනින් ජිනීවා නුවරට ගොස් ඊට විරෝධය පළ කරමින් දැක්වූ ජාති හිතෛශීභාවය පිළිබඳ යුරෝපයේ වෙසෙන ශ්‍රී ලාංකිකයනට ජනාධිපති රාජපක්ෂ මහතා සිය ස්තූතිය පුද කළේය. “ඔබ අපේ තානාපතිවරු ශ්‍රී ලංකාව මුහුණ පා සිටින අන්තර්ජාතික යුද්ධය ජය ගන්න සහය වන්න ඔබට පිළිවන් යැයි පැවසීය.විදේශ අමාත්‍ය මහාචාර්ය ජී.එල්. පීරිස්, සමාජ සේවා අමාත්‍ය ෆීලික්ස් පෙරේරා, ජිනීවා හි එක්සත් ජාතීන්ගේ ශ්‍රී ලංකා නිත්‍ය නියෝජිත රවිනනාථ ආරියසිංහ, ඉතාලියේ ශ්‍රී ලංකා තානාපති නාවලගේ බැනට් කුරේ සහ ජර්මනියේ ශ්‍රී ලංකා තානාපති කරුණාතිලක අමුණුගම යන මහත්වරු හමුවට එක්ව සිටියහ.(03 දා) දවස අවසන ජනාධිපතිතුමා, ජනාධිපිත ආර්යා ශිරන්ති වික්‍රමසිංහ රාජපක්ෂ මැතිනිය ඇතුළු ශ්‍රී ලංකා දූත පිරිස අති උතුම් මැල්කම් රංජිත් කාදිනල්තුමා සමඟ රා්මයේ ඉන්ෆනෙප්ටෝ හි ශාන්ත තෝමස් දේවස්ථානයේ පැවැත්වූ රාත්‍රී භෝජන සංග්‍රහයකට සහභාගි වූහ. අති උතුම් ඇන්ජලෝ බග්නාස්කෝ (Angelo Bagnasco) කාදිනල්තුමා සහ ඉතාලි රදගුරු සමුළුවේ සභාපති අති උතුම් බර්නාඩ් ලෝ (Bernard Law) කාදිනල්තුමා ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410068</link>
    <topic>බෙල්ලන ඤාණවිමල මාහිමි ආදාහන පූජෝත්සවය හෙට රාජ්‍ය අනුග්‍රහයෙන්</topic>
    <author/>
    <content>සියම් මහා නිකායේ කෝට්ටේ ශ්‍රී කල්‍යාණි සාමග්‍රීධර්ම මහා සංඝ සභාවේ අතිගරු මහා නායක ධුරන්දර අග්ගමහා පණ්ඩිත, සාහිත්‍ය සූරී බෙල්ලන ශ්‍රී ඤාණවිමල මාහිමිපාණන් වහන්සේ අපවත් වූහ.මෙරට වැඩ සිටි ධර්ම විනයධර සම්භාවනීය මහනාහිමි නමක් වන උන්වහන්සේ අපවත් වන විට අනූ පස් වන වියෙහි පසුවූහ. කළුතර දිස්ත්‍රික්කයේ බෙල්ලන ග්‍රාමයෙහි 1920.03.26 දින උපත ලද උන්වහන්සේ 1929.05.23 දින බෙල්ලන ශ්‍රී ධර්මපාල පිරිවෙනේ දී පැවිදි බිමට ඇතුළත් වූහ.බෙල්ලන ශ්‍රී ධර්මපාල පිරිවෙනෙන් ම අධ්‍යාපනය ලද උන්වහන්සේ ප්‍රාචීන පඬිවරයකු ලෙස මෙරට අධ්‍යාපන ක්ෂේත්‍රයට ඉටුකරන ලද මෙහෙවර අමිල ය. 1950 දී බෙල්ලන ශ්‍රී ධර්මපාල පිරිවෙනෙහි පරිවේණාධිපති ධුරයට පත් වූ බෙල්ලන මහ නාහිමියෝ බෙල්ලන පිරිවෙන ලක්දිව කීර්තිමත් පරිවෙණස්ථානයක් බවට පත්කළහ.විද්‍යෝදය විශ්වවිද්‍යාලයේ සමාරම්භක කථිකාචාර්යවරයකු ලෙස සේවය කළ උන්වහන්සේ 1976 සිට කොළඹ මාලිගාකන්දේ විද්‍යෝදය පිරිවෙනේ ආචාර්යවරයකු ලෙස හා එහිම උප ප්‍රධානාචාර්යවරයකු ලෙස ද සේවය කළ හ.විශිෂ්ට ගණයේ ගත් කතුවරයකු ද වන උන්වහන්සේ ඡන්දස්, අලංකාර, ඉතිහාස, ජ්‍යොතිෂ හා තර්කන්‍යාය ආදි විෂය ක්ෂේත්‍ර ගණනාවක කුසලතා ඇති දුර්ලභ ගණයේ යතිවරයන් වහන්සේ නමක් වුහ. බෙල්ලන මහනාහිමියෝ අනගාරික ධර්මපාලතුමන් ආරම්භ කළ ධර්ම දුත සේවාවට සහාය වෙමින් 1947 සිට 1950 දක්වා උතුරු ඉන්දියාවේ ධර්ම දුත සේවාවෙහි නිරත වූ අතර 1982 දී එංගලන්තයේ තේම්ස් භාවනා මධ්‍යස්ථානය ආරම්භ කිරීමේ කටයුතුවල ද යෙදුණහ. එසේම 1985 වර්ෂයේ දී ලන්ඩන් නගරයේ ප්ලම්ස්ටඩ්හි බෞද්ධ විහාරය ආරම්භ කළේ ද උන් වහන්සේ ය.දෙස් විදෙස්හි පතළ කීර්තියක් ඇති මහ නාහිමිපාණන් වහන්සේට 2010 වර්ෂයේ දී බුරුම රජය විසින් අග්ගමහා පණ්ඩිත ගෞරව උපාධිය පිරිනමන්නට යෙදුණි. 1969 දී කෝට්ටේ සංඝ සභාවේ උපසම්පදා කාරක සභාවට තේරීපත් වූ බෙල්ලන මහ නාහිමියෝ සංඝ සභාවේ තනතුරු රාශියක් දරා ඇති අතර 1997 දී අනුනායක පදවියටත් 2000 දී අති උතුම් මහානායක පදවියටත් පත්වූහ. අතිපූජ්‍ය බෙල්ලන ඤාණවිමල මහ නාහිමිපාණන් වහන්සේගේ ශ්‍රී දේහය මහජන ගෞරවය සඳහා කොල්ලුපිටිය වාළුකාරාමයෙහි තැන්පත් කර ඇති අතර ආදාහන පූජෝත්සවය පූර්ණ රාජ්‍ය අනුග්‍රහයෙන් හෙට (7) කොළඹ දී සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n1410069</link>
    <topic>ලෝක ගුරු දින සමරා ගුරු ප්‍රතිභා ප්‍රභා ප්‍රණාම උළෙල අද</topic>
    <author>සුභාෂීණී සේනානායක</author>
    <content>ලෝක ගුරු දිනය නිමිත්තෙන් ගුරුවරුන් ඇගයීම සඳහා සිවුවැනි වරටත් පවත්වන ගුරු ප්‍රතිභා ප්‍රභා ප්‍රණාම උළෙල අගමැති දි මු ජයරත්න මහතාගේ ප්‍රධානත්වයෙන් මහරගම ජාතික අධ්‍යාපන පීඨයේදී අද (06) උදේ 10.00ට පැවැත්වේ.මේ උළෙලේදී විදුහල්පතිවරුන් 700ක් පරිවේණාධීපතිවරුන් 25ක්, පරිවේණාචාර්‍යවරුන් 70ක් සහ අධ්‍යාපන ක්ෂේත්‍රය තුළ විෂේෂ ඇගයීමට ලක් විය යුතු 25 දෙනකු ඇගයීමට ලක් කෙරේ.අධ්‍යාපන ඇමැති බන්දුල ගුණවර්ධන මහතාගේ උපදෙස් පරිදි සංවිධානය කර ඇති ගුරු ප්‍රතිභා ප්‍රභා උත්සවයට මැති ඇමැතිවරුන් ආණ්ඩුකාරවරුන් ඇතුලු පිරිසක් එක්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100610</link>
    <topic>පාප් වහන්සේගේ ශ්‍රී ලංකා ගමන : දින 100ක විශේෂ වැඩසටහන්</topic>
    <author>කොළඹ සංචාරක</author>
    <content>ශුද්ධෝත්තම පළමුවැනි ෆ්‍රැන්සිස් පාප් වහන්සේගේ ශ්‍රී ලංකා සංචාරය නිමිත්තෙන් දින සියයක විශේෂ කාලයක් ප්‍රකාශයට පත්කර තිබේ. සිරිල් ගාමිණී පියතුමන් පැවසුවේ ඊයේ 5 දින සිට දවස් සියයක් ගතවන ජනවාරි මස 13 වැනිදා පාප්වහන්සේ මෙරටට පැමිණීමට නියමිත බැවින් එම කාලය ප්‍රකාශයට පත්කළ බවයි.ඊයේ 5 උදෑසන තේවත්ත, ජාතික බැසිලිකාවේ දී විශේෂ දේව පූජාවක් පැවැත්වීමෙන් දින සියයේ කාලය ආරම්භ කැරිණි.. එම දේව පූජාවට අමතරව තවත් විශේෂ වැඩසටහන් රැසක් සංවිධාන කර ඇති බව 'සුදොතුම් පිය ගමන' මාධ්‍ය කමිටුවේ අධ්‍යක්ෂ සිරිල් ගාමිණී පියතුමා පැවසුහ. එම දින සියයක කාලය තුළදී දිවයිනේ සෑම දේවස්ථානයකම විවිධ පූජා කටයුතු සිදුකෙරෙනු ඇත.පාප්වහන්සේගේ පැමිණීම පිළිගැනීම සඳහා ජනතාව බාහිරව පමණක් නොව, අධ්‍යාත්මික වශයෙන්ද සූදානම් කිරීම දින සියයක් ප්‍රකාශයට පත්කිරීමේ අරමුණ බව පියතුමා අවධාරණය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100611</link>
    <topic>සූත්‍ර දේශනා 100ක් ඇසුරින් ධර්ම දේශනා 100ක් රටපුරා</topic>
    <author>@ කටුපොත විශේෂ බී.ඒ.එන්.එස්.කුමාර</author>
    <content>මහව ඉහළගම ගල්ලැව වෙහෙර පුරාණ ආරාණ්‍ය සේනාසනාධිපති කම්මට්ඨානාචාර්ය උඩුදුම්බර කාශ්‍යප ස්වාමීන් වහන්සේ මෙහෙයවන බුදුරඡාණන් වහන්සේ විසින් දේශනා කළ සුත්‍ර පිටකයට අයත් සුත්‍ර දේශනා 100 ක් ඇසුරින් ධර්ම දේශනා 100ක් රටපුරා පැවත්විමට කටයුතු යොදා තිබේ .චිත්ත විසුද්දි සදහම් චාරිකාව නමින් සඳහන් මේ දහම් වැඩසටහන යටතේ දිවයින පුරා ඇති විහාරස්ථාන වල සහ පුණ්‍ය ආයතන මුල් කරගෙන ධර්මදේශනා කරමින් ධර්මය සැදැවතුන්ට ලබාදිමට සැලසුම් කර ඇත .ශ්‍රි ලංකා රාමඤ්ඤ මහනිකායේ අධිකරණ ලේඛාකාධිකාරි මහචාර්ය අන්නංගනේ රතනපාල නාහිමියන්ගේ අනුශාසනා පරිදි මේ ධර්ම චාරිකාව ආරම්භ කෙරෙයි . ප්‍රථම ධර්ම දේශනාව ඹක්තෝම්බර 19 වෙනි දින පස්වරු 6.00ට ඓතිහාසික සෝමාවති මහ සැදුරන් අභියසදි පැවත්වේ.උඩුදුම්බර කාශ්‍යප ස්වාමීන් වහන්සේ විසින් පවත්වනු ලබන සුත්‍ර ධර්ම දේශනාවන් ශ්‍රවණය කිරිමට කැමත්තක් ඇති අය ඇත්නම් තම විහාරස්ථානය ආශ්‍රිතව හෝ ඉඩ කඩ ඇති ස්ථානයක පැය 3-4ක ධර්ම දේශනාවකට සවන්දිමට අවස්ථාවක්ලබාදිමට සදහම් චාරිකා වැඩ සටහන් කමීටුව තීරණය කර තිබේ.මේ ධර්ම දේශනාවන් පස්වරු 2 සිට රාත්‍රී 10 දක්වා කාලය තුලදි පැවත්වීමට බලාපොරොත්තුවන උන්වහන්සේ ඒ සඳහා අවශ්‍ය තොරතුරු පහත සඳහන් අය ගෙන් විමසා සංවිධාන කරන ලෙස ඉල්ලා සිටිතී.ඩබි .එල් . සිරිවර්ධන මහතා 57 .බී -දේවාල පාර -මහර නුගේගොඩ -කඩවත යන ලිපිනයට හෝ 0718355936 යන දුරකථනයෙන් ද , එසේ නොමැති නම් එව් .හිහරාපිටිය මහතා නො. 82 වැව රවුම් පාර කුරුණැගල යන ලිපිනයට හෝ 077-7729668 යන දුරකථනයට විමසිමෙන් අවශ්‍ය තොරතුරු ලබාගත හැකිය .</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100612</link>
    <topic>දේශපාලනය නමැති වාණිජ ව්‍යාපාරයේමනුෂ්‍යත්වය හැර වෙන කිසිවක් අලෙවි නොකළ යුතුයි</topic>
    <author/>
    <content>දේශපාලනය නැමැති වානිජ ව්‍යාපාරය තුළ මනුෂ්‍යත්වය හැර වෙන කිසිවක් අලෙවි නොකිරීමේ පාඩම තමන් ඉගෙන ගත්තේ, කොළඹ ආනන්ද විද්‍යාලයෙන් බව, යෞවන කටයුතු හා නිපුණතා සංවර්ධන අමාත්‍ය ආදි ආනන්දීය ඩලස් අලහප්පෙරුම මහතා සිකුරාදා (03) ප්‍රකාශ කළේය.කොළඹ ආනන්ද විද්‍යාලයේ 2013 වසරේ ත්‍යාග ප්‍රද‍ානෝත්සවයට ප්‍රධාන ආරාධිත අමුත්තා ලෙස සහභාගි වෙමින් ඒ මහතා මේ බව ප්‍රකාශ කළේය. මෙහිදී 2012 වසරේ විද්‍යාලයේ සුවිශේෂී දක්ෂතා දැක්වු සිසුන් 399 දෙනෙකුට සම්මාන හා ත්‍යාග පිරිනමන ලදී.අමාත්‍ය ඩලස් අලහප්පෙරුම මහතා මෙසේ ද කීය.මගේ ජීවිතයේ ලැබෙන වඩාත්ම පූජනීය අවස්ථාවට මා සම්බන්ධ කර ගැනීම පිළිබඳව ගෞරවය පුද කරනවා. ආනන්දය හා බැඳුණු ප්‍රධාන සිදුවීම් තුනක් මට මේ මොහොතේ මතක් වෙනවා. ඒ මා ආනන්දයට ඇතුළු වූ පළමු දිනය, මගේ පුතු නාලන්ද, අතින් අල්ලාගෙන විත් මේ විද්‍යාලයට බාර දුන් දිනය මෙන්ම අද දිනයයි. වසර 128ක ඉතිහාසය තුළ ආනන්දයට ජාතිය විසින් පවරන ලද වගකීම ඉටුකර තිබෙන බවත්, එයට රාජ්‍යයේ ගෞරවය ලැබෙන බවත් ප්‍රකාශ කරන්න කැමැතියි.නමුත්, නූතනය විසින් ආනන්දයට පවරන ලද වගකීමක් තිබෙනවා. අද වේගයෙන් පරිසරය, තාක්ෂණය, මානව සමාජයේ සිතුවිලි වෙනස් වෙනවා. ඒ වෙනස් වීමට අනුව ආනන්දයේ ලකුණ සටහන් කළ යුතුයි. ගුරුවරුන් දෙමාපියන් සමඟ අප සියලු දෙනාම 20 වන ශත වර්ෂයේ ඉපදුන අය. මේ දරුවන් උපත ලබන්නේ 21 වන ශත වර්ෂයේ. ජාත්‍යන්තරය තුළ ආනන්දයේ ලකුණ තබන්න මේ වෙනසට අනුගත විය යුතුයි. එක්තරා ගුරුවරියක් සිය පාසල් දරුවන්ගෙන් වැස්සට පෙර සිදුවීම් 3ක් විමසූ විට එක් දරුවෙක් දුන් පිළිතුර තමන්ගේ ෆේස්බුක් පිටුවේ සඳහන් කර තිබුණා. ඔහු සඳහන් කර තිබුණේ ගෙරවීම, අකුණු ගැසීම හා ඩයලොග් රූපවාහිනිය ක්‍රියා විරහිතවීම යන කරුණු තුනයි. මේ දරුවන් හිතන විදියයි. ආනන්ද කියන අකුරු හතර තුළ අලුත් කුලුණු 4ක් ගොඩනැඟිය යුතුයි. දරුවන් විශ්වීය දරුවන් බවට පත් කළ යුතුයි. වර්ෂයකට, කණ්ඩායමකට, පංතියකට අපි ලඝු නොවිය යුතුයි. කාලයේ මිනිසුන් බවට දරුවන් පත් කළ යුතුයි. ගෙවී යන කාලය අපිට ආපසු ලබා ගන්න බැහැ. ආනන්දය වර්තමානයේ මෙන්ම අනාගතයේ වගකීමත් බාර ගත යුතුයි. විසල් අරමුණු වෙනුවෙන් විසල්ව හිතන්න දරුවන් ඉගෙන ගත යුතුයි.අපේ අමාත්‍යාංශය පසුගිය වසරේ රටේ නැඟී එන තරුණ නායකයා තේරුවා. එය හුරුපුරුදු ජනප්‍රිය මෙගා ශෛලියේ තරගයක් ‍ෙනාවෙයි. මෙගා ලක්ෂණ නොතිබුණාමත් නොවෙයි. ජාත්‍යන්තර වශයෙන් තරුණයා නිර්වචනය කරන්නේ වයස 15 – 29 ත් අතරයි. මේ තරගයට අයදුම් පත්‍ර 1200ක් ලැබුණා. අවසාන දස දෙනාගේ තරගය පැවැත්වුණේ සජීවීව. තමන්ගේ අනාගත බලාපොරොත්තුව පිළිබඳව නිවේදක මහතා සියලු දෙනාගෙන් ම ප්‍රශ්න කළා. යාපනයේ උපන් එක් දමිළ පුතෙක් කිව්වා සිංහල බෞද්ධ බහුතරයක් සහිත ශ්‍රී ලංකාවේ ප්‍රථම දමිළ ජනාධිපතිවරයා වීම තමන්ගේ බලාපොරොත්තුව බව. ඔහු අජන්තන් සිවදාසන්. ඔහුයි මේ තරගයේ ජයග්‍රාහකයා වුණේ. එය මතක් වන මේ මොහොතේත් මගේ ශරීරය තුළ යම් රසායනික ප්‍රතික්‍රියාවක් සිදුවෙනවා. ඔහුගේ සිහිනය සැබෑ වේවා කියලා මම අදත් ප්‍රාර්ථනා කරනවා. මගේ පියා විදුහල්පතිවරයෙක්. ඔහු 1930 ගණන්වල අකුරු කළේ රදම්පල පන්සලේ වැලිපීල්ලේ. මම අකුරු කළේ 1965 දී ගල්ලෑල්ලේ ගල්කූරෙන්. මගේ පුතා 21 වන ශත වර්ෂයේ පළමු දශකයේ කොපි පොතේ පැන්සලෙන් අකුරු කළා. මේ සියවසේ දෙවන දශකයේ හෝ තුන්වන දශකයේ මේ දරුවන්ගේ දරුවෝ පාසැල් යන විට පොත් ලැයිස්තුවේ අයිපෑඩ් එකකටත් එහා ගිය මෙවලමක් තිබෙන්නට පුළුවන්. ඒ නිසා අපි තාක්ෂණයට දරුවන් බය නොකළ යුතුයි. විවිධ හේතුවලින් පුද්ගලයින් මරණයට පත් වෙනවා. ෆේස්බුක් මරණ නමින් අලුත්ම වචනයකුත් එකතුවී තිබෙනවා. අපි දරුවාට ආදරය කරනවා නම්, දරුවන් ෆේස්බුක් එක තුළ ආදරය සොයා යන්නේ නැහැ. සෑම මරණ 6කටම පසුව එන මරණය හදිසි අනතුරකින් සිදුවන්නේ. එසේ වුණා කියා කවුරුවත් පාරේ නොයා ඉන්නේ නැහැ. නුතන තාක්ෂණය මෙවලමක් කර ගන්න අපි දරුවන්ට ඉඩ දිය යුතුයි.දරුවන් දක්ෂතා ගොඩනගා ගත යුතුයි. අපි අපේ දක්ෂතා, හැකියාවන් පෙන්නුම් කළ යුතුයි. ඔවුන් නිතැතින් ම නායකයන් බවට පත් වෙනවා. නායකත්වය කිසිදා ඉල්ලා ගෙන නොයා යුතුයි. එය මම ආනන්දයෙන් ඉගෙන ගත් පාඩමක්. අද අපිට නිදහසේ යන්න එන්න පුළුවන් රටක් ලැබිලා තිබෙනවා. යාබද ආදී නාලන්දියෙක් වූ මහින්ද රාජපක්ෂයන් රටේ තරුණයින් විශ්වාස කරන නායකයෙක් බවට පත් වෙලා තිබෙනවා. මේ නිදහසේ ප්‍රතිලාභ ඔබ අත්පත් කරගත යුතුයි. මම අද දේශපාලකයෙක් ලෙස මේ විද්‍යාලයේ දී සම්භාවනාවට පාත්‍ර වුණා. නමුත් දේශපාලකයින් පිළිබඳ සමාජයේ තිබෙන ජනප්‍රිය මතය මෙයට වෙනස්. කාටුන් ශිල්පීන් දේශපාලකයින් අඳින්නේ බඩ මහත, ආයුධ සඟවා ගත්, කෛරාටික, මදාවියන් විදියටයි. නමුත් සියලු දේශපාලනඥයින් මෙහෙමද? ආදී ආනන්දියන් වූ මොහාන් ලාල් ග්‍රේරු, කරු ජයසූරිය, ඉමිටියාස් බාකීර් මකාර් චෞරයෝද? දේශපාලනය කියන වානිජ ව්‍යාපාරය තුළ මනුෂ්‍යත්වය හැර වෙන කිසිවක් අලෙවි නොකිරීමේ පාඩම මම ඉගෙන ගත්තේ ආනන්ද විද්‍යාලයෙන්. ආනන්දය කියන්නේ මනුෂ්‍යත්වයේ අර්ථය දෙන තවත් වචනයක්. ශීලාචාර බවේ අරුත් දෙන තවත් වචනයක්. ශ්‍රේෂ්ඨත්වයේ අරුත දෙන තවත් වචනයක්. ජාත්‍යන්තරයේ ආනන්ද ලකුණ, ආනන්ද පෙනුම තබන්න ශක්තිය ධෛර්යය ලැබේවායි ප්‍රාර්ථනා කරනවා.ආනන්ද විද්‍යාලයේ විදුහල්පති කිත්සිරි ලියනගේ මහතා,වසර 128ක් සපිරෙන ආනන්ද විද්‍යාලයේ තවත් ප්‍රතාපවත් ත්‍යාග ප්‍රදානෝත්සවයක් අද පැවැත්වෙනවා. යෞවනත්වය, තාක්ෂණය වෙනුවෙන් අනුපමේය කැපවීමක් කළ ආදි ආනන්දියකු වන ඩලස් අලහප්පෙරුම මහතා මේ අවස්ථාවේදී ප්‍රධාන ආරාධිතයා ලෙස සම්බන්ධ කර ගැනීමට අප තීන්දු කළා. ඩලස් අලහප්පෙරුමයන් රට හඳුනා ගත්තේ ජනමාධ්‍යවේදියෙක් විදියටයි. ඊට අමතරව දේශපාලනය තුළ මනුෂ්‍යත්වය සපිරි පුද්ගලයෙක් ලෙස ද හඳුන්වා දිය හැකියි.විභාග ප්‍රතිඵලවලින්, විෂය බාහිර ක්‍රියාකාරකම්වලින් මෙන් ම ක්‍රීඩාවලින් ආනන්දය සුවිශාල දක්ෂතාවයන් පෙන්වා තිබෙනවා. ඒ අයගේ සංඛ්‍යාව විශාල නිසා එක් එක් අයගේ නම් ප්‍රකාශ කරමින් ගෞරව දක්වන්නට බලාපොරොත්තු වන්නේ නැහැ. නමුත් 2012 වර්ෂයේ අ.පො.ස. උ.පෙළ විභාගයේ දී සංයුක්ත ගණිතය විෂය සඳහා දිවයිනේ ප්‍රථම ස්ථානය දිනා ගත්තේ අප විද්‍යාලයේ අචින්ත ඉහළගේ ශිෂ්‍යයායි.විභාග කොමසාරිස් ජනරාල් ඩබ්. එම්. එච්. එන්. පුෂ්පකුමාර මහතා ඇතුළු අධ්‍යාපන අමාත්‍යාංශයේ නිලධාරින්, අවට පාසල්වල විදුහල්පතිවරුන්, දෙමාපියන් ඇතුළු විශාල පිරිසක් මෙම අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100613</link>
    <topic>විදුලිය සම්බන්ධ නිවේදන පාරිභෝගිකයන්ට SMS මඟින්</topic>
    <author>ක්‍රිස්ටි මහේෂ් ද සිල්වා</author>
    <content>දිවයින පුරා විදුලි පාරිභෝගිකයන් සඳහා තමන්ගේ විදුලිය සම්බන්ධ නිවේදන කෙටි පණිවුඩයක් (SMS) මගින් දැන ගැනීමට සලස්වන බව ලංකා විදුලිබල මණ්ඩලයේ සභාපති ඩබ්. බී. ගනේගල මහතා පවසයි.ඒ අනුව විදුලි බිලේ රතු නිවේදනය සහ විදුලිය ඇණහිටීමක් සිදුවන වග මේ කෙටි පණිවුඩ සේවාව මගින් පාරිභෝගිකයින් හට දැනුම් දෙන බව ද හෙතෙම සඳහන් කළේය.දැනට මේ වැඩසටහන බස්නාහිර පළාතේ ඇතැම් ප්‍රදේශවල වසරක කාලයක් පුරා නියමු වැඩසටහනක් ලෙස ක්‍රියාත්මක කර ඇතැයි පවසන හෙතෙම ඉදිරි පියවර ලෙස මධ්‍යම පළාතට යොමු කර පසුව දිවයින පුරාම ක්‍රියාත්මක කරන බව ද පැවසීය.මේ වනවිට මනු සටහන්කරුවන් මගින් විදුලි පාරිභෝගිකයන්ගේ දුරකථන අංක හා අනෙකුත් තොරතුරු රැස්කරන බව ද ඔහු සඳහන් කළේය.විදුලිය විසන්ධි කිරීමට ප්‍රථමයෙන් රතු නිවේදනයක් එස්. එම්. එස්. මගින් ජනතාවට දැනගැනීමට ලැබෙන බැවින් එය පාරිභෝගික ජනතාවට මහත් අස්වැසිල්ලක් වන බවත් එසේ දැනුම් දී දින 10ක් තුළ විදුලිය විසන්ධි කිරීමට මණ්ඩලය පියවර ගනු ලබන බව හෙතෙම වැඩිදුරටත් පෙන්වා දුන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100614</link>
    <topic>ජනපති මහින්දට ජනපතිවරණයට නීතිමය බාධාවක් නැති බව දැනුවත් කරන සම්මන්ත්‍රණ</topic>
    <author>ක්‍රිස්ටි මහේෂ් ද සිල්වා</author>
    <content>තුන්වෙනි වරට ජනාධිපතිවරණයට ඉදිරිපත්වීමට ජනාධිපති මහින්ද රාජපක්ෂ මහතාට නීතිමය බාධාවක් නැති බව සඳහන් කරමින් ජනතාව දැනුවත් කිරීමේ සම්මන්ත්‍රණ මාලාවක් දියත් කිරීමට ශ්‍රී ලංකා නිදහස් පක්ෂය තීරණය කර තිබේ.ජනාධිපතිවරයාට තුන්වෙනි වර ඉල්ලීම සඳහා එවැනි හැකියාවක් නොමැති බවට මතයක් පසුගියදා හිටපු අගවිනිසුරු සරත් එන් ද සිල්වා මහතා විසින් ප්‍රකාශ කොට තිබුණි.ආණ්ඩුක්‍රම ව්‍යවස්ථාවේ 18 වෙනි සංශෝධනය යටතේ යමෙකුට තෙවරක් ජනාධිපතිවරණයට ඉදිරිපත් විය හැකි බවත් එය සම්මත කරනු ලැබූවේ වත්මන් ජනාධිපතිවරයා සිය දෙවන ධුර කාලයට පත්වීමෙන් අනතුරුව බැවින් එම නීතිය ඔහුට බල නොපාන බවට නීතිමය ලෙස කරුණු පැහැදිලි කිරීම මෙම සම්මන්ත්‍රණ මාලාවේ අරමුණ වන බව ශ්‍රී ලංකා නිදහස් පක්ෂයේ ප්‍රකාශකයෙක් සඳහන් කළේය.මෙම සම්මන්ත්‍රණ මාලාවේ පළමු පියවර ලෙස පසුගියදා, ශ්‍රී ලංකා පදනම් ආයතනයේදී විද්වතුන් කීපදෙනකු දේශන පවත්වන ලද අය එය සාර්ථක බව ද හෙතෙම සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100615</link>
    <topic>මතින් තොර සමාජයක් ගොඩනැගීමට උපහාර</topic>
    <author/>
    <content>මතින් තොර සමාජයක් ගොඩනැගීම සඳහා මූලිකත්වය ගෙන කැපවීමෙන් කටයුතු කළ සෞඛ්‍ය ඇමැති මෛත්‍රීපාල සිරිසේන මහතා වෙත උපහාර තිළිණයක් පිරිනැමීමට කඩුවෙල, බෝමිරිය මධ්‍ය මහා විද්‍යාලය කටයුතු සංවිධානය කැර තිබිණි. ලෝක ළමා දිනය දා ඇඩික් (ADIC) ආයතනයේ විධායක අධ්‍යක්ෂ පුබුදු සුමනසේකර මහතා එම තිළිණය පිළිගන්වන අයුරුයි මේ. පුනර්ජනනීය බලශක්ති පිළිබඳ ඇමැති සුසිල් ප්‍රේමජයන්ත, කඩුවෙල බෝමිරිය මධ්‍ය මහා විද්‍යාලයේ විදුහල්පති ඉරාන් චම්පික ද සිල්වා මහත්වරු ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100616</link>
    <topic>ලෝකයේ සියලුම මුස්ලිම් රටවල් ජනපති සමඟ සුහඳව කටයුතු කිරීමට අත්වැල් බැඳගෙන තිබෙනවා</topic>
    <author>අනුර ප්‍රේමලාල්</author>
    <content>ලෝකයේ සියලුම මුස්ලිම් රටවල් ජනාධිපති මහින්ද රාජපක්ෂ මහතා සමග සුහදව හා සහෝදරාත්මකව කටයුතු කිරීමට අත්වැල් බැදගෙන සිටින බව ජාත්‍යාන්තර තරුණ මුස්ලිම් සංවිධානයේ සභාපති ආචාර්ය අබ්දුල් කාදර් මෂූර් මව්ලානා මහතා ප්‍රකාශ කරයි..ඒ මහතා මේ බව පැවසුවේ මුස්ලිම් රටවල නියෝජිතයින් රැසක් සිය කොළඹ කාර්යාලයේදි හමුවීමෙන් පසු ඉකුත් (1) දා පැවැති මාධ්‍ය හමුවකදීය. එහිදි වැඩිදුරටත් කතා කළ මව්ලානා මහතා මෙසේද කීය.මේ වන විට ශ්‍රී ලංකාව ආරම්භ කොට ඇති තිබෙන දැවැන්ත සංවර්ධනයට ඒ සියලු රටවල ආශිර්වාදය ලැබෙනවා.ඊළඟ ජනාධිපතිවරණයේදී ජාත්‍යාන්තර තරුණ මුස්ලිම් සංවිධානයේ සහයෝගය ජනාධීපතිවරයාට ලැබෙනවා. මුස්ලිම් ජනතාවගේ ගැටලුවලදි දේශීයව හා විදේශීය වශයෙන් රාජපක්ෂ මහතා ක්‍රියා කැර ඇති ආකාරය විස්තර කෙළේය. මුස්ලිම් රටවල සහයෝගිතාව බිඳීමටද දෙස් විදෙස් කුමන්ත්‍රණ සිදුවෙන අතර ශ්‍රී ලංකාවේ මුස්ලිම් ජනතාව ඒ පිළිබඳ මනා අවබෝධයෙන් කටයුතු කළයි.එමෙන්ම මේ දිනවල මුස්ලිම් ජනතාව හා සිංහල ජනතාව බේද කිරීම සඳහා විසම අදහස් ඇතැම් අය පතුරවන වා. යුද්ධයකින් බැට කෑ ජනතාවක් ලෙස අපි සියලු දෙනා අවබෝධයකින් සිට බුද්ධිමත්ව ක්‍රියා කළ යුතුයි..අපේ ශූද්ධවු අල්කුරානයේ කිසිම අයුරකින් ත්‍රස්තවාදය අනුමත නොකරන අතර සාමය සමගිය ගැන එහි සඳහන් වෙනවා. අල්කුරානය නියමාකාරයට සිංහල භාෂාවට පරිවර්තනය වී නෑ.එබැවින් අරාබි භාෂාව පිළීබඳ මනා දැනුමක් ඇති අයගේ උපදෙස් මත එය සිංහල භාෂාවට පරිවර්තනය විය යුතුයි.ශුද්ධවු අල්කුරානය දෙමළ භාෂාවටද පරිවර්තනය කිරීම කිහිපවතාවක්ම සිදු වි තිබෙනවා. එහි නිවැරැදි පරිවර්තනයක් ලබා ගත යුතුයි‍. මින් අනාගත ගැටලු රැසකට පිළීතුරු ලැබෙන වා.පලස්තීනයට ආධාරයක් ලබාදෙමින් සිය මිතු දම තව තවත් වර්ධනය කර ගත් ජනාධිපති මහින්ද රාජපක්ෂ මහතා දූරදර්ශි නායකයෙක්.කවුරුත් ආශීර්වාද කරන වා.මේවන විට මුස්ලිම් රටවල ආධාරයන්ද ලබාගෙන සංවර්ධන ගමනේ විපුල ප්‍රතිඵල අනාගත පරපුරට නෙලා ගැනීමට ශ්‍රී ලාංකිකයින් වශයෙන් එක්වි අවස්ථාව උදාකරමු යැයි මා ජාතියෙන්ම ඉල්ලා සිටිනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100617</link>
    <topic>නව ආයෝජන සැලැස්ම හෙට කොළඔ දී එළිදකී</topic>
    <author>උපාලි කරුණාරත්න සහචමීර ඇල්ලදෙණිය</author>
    <content>මැදි ආදායම් උගුල ජයගත හැකි නව ආයෝජන සැලැස්ම මෙම මස 7 වැනි දින පෙරවරුවේ කොළඹ බණ්ඩාරණායක අනුස්මරණ ජාත්‍යන්තර සම්මන්ත්‍රණ ශාලාවේ 'A' ශ්‍රවණාගාරයේදී විද්වතුන් , විද්‍යාඥයින් සහ විවධ ක්ෂේත්‍රවල ප්‍රවීණයින් 500 කගේ සහභාගීත්වයෙන් එළි දැක්වේ .ඇමැති චම්පික රණවක මහතාගේ උපදෙස් මත මෙය සම්පාදනය කැර ඇති අතර මෙහිදී විශේෂ දේශන ඇමැතිවරයා, ජනාධිපති ලේකම් ලලිත් වීරතුංග , මහ බැංකුවේ අධිපති අජිත් නිවාඩ් කබ්රාල්, ඩයලොග් ආයතනයේ ප්‍රධාන විධායක නිලධාරී ආචාර්ය හාන්ස් විජේසූරිය, ශ්‍රී ජයවර්ධනපුර විශ්වවිද්‍යාලයේ හිටපු උපකුලපති මහාචාර්ය නාරද වර්ණසූරිය යන මහත්වරු සිදු කරති.අද වන විට ශ්‍රී ලංකාවේ සිදුකරනු ලබන පර්යේෂණ සඳහා සෘජුවම වසරකට වියදම් කරන මුදල රුපියල් මිලියන 300 කි. එය රටේ දෛනික සිගරටි වියදමට සමාන වේ. ශ්‍රී ලංකාව විවෘත ආර්ථීකයකට පිවිස වසර 40 ක් ගතවුවද එම කාලයට සමාන්තරව විවෘත ආර්ථීක ක්‍රමවේදයට පිවිසි රටවල් හා සංසන්දනයේදී ඒක පුද්ගල ආදායම ඩොලර් 12,000 සීමාව පසු කිරීමට අප අපොහොසත් වී ඇත . මෙම මැදි ආදායම් උගුල ජය ගැනීමට නම් දැනුම මත පදනම් වූ නවෝත්පාදන ආර්ථීකයක් ශ්‍රී ලංකාවට අත්‍යාවශ්‍ය බව ඇමැති චම්පික රණවක මහතා පෙන්වා දුන්නේය .විනෝදාස්වාදය රජයන එයට ගැතිකම් දක්වන ආර්ථීකයක් බිහි කිරීමෙන් මැදි ආදායම් උගුල ජයගත නොහැකි බවද පෙන්වා දෙන චම්පික රණවක ඇමැතිවරයා එය ජය ගැනීම සඳහා ආණ්ඩුව වෙත නව යෝජනාවලියක් තම අමාත්‍යාංශයෙන් ඉදිරිපත් කිරීමට කටයුතු කරන බවද පැවසීය.ඒ අනුව පර්යේෂණ ක්ෂේත්‍රයන් 10 ක් (ජලය, ආහාර, සෞඛ්‍ය, නිවාස, බලශක්තිය, පේෂ කර්මාන්තය, ඛනිජ සම්පත්, දැනුම් සේවා, මූලික විද්‍යාවන් හා පරිසරය) මුල් කරගනිමින් මෙම නව ආයෝජන සැළැස්ම සකස් කැර තිබේ. මේ සඳහා විද්වත් අදහස් විමසීමක් පසුගිය ජුලි මස 7 වැනි දා සිදු කෙරිණ. ඒ අවස්ථාව සඳහා රටේ විවිධ ක්ෂේත්‍රවල විද්වතුන් හා විද්‍යාඥයින් 500 දෙනකු සහභාගී විය.මෙම සම්පාදිත යෝජනාවලිය, විද්වත් අදහස් හා යෝජනා සමගින් පසුගිය මාස දෙකක කාලයක් ශ්‍රී ලංකාවේ සියලුම විශ්වවිද්‍යාල ආචාර්යවරුන්, තෘතියික අධ්‍යාපන ආයතන විද්වතුන්, විවිධ වෘත්තීය කණ්ඩායම් හා රාජ්‍ය සහ පෞද්ගලික අංශයේ අදාළ ක්ෂේත්‍ර 10 මූලික කැරගත් නිලධාරීන් සමඟද සාකච්ඡා පැවැත්වීමට ඇමැතිවරයා ප්‍රමුඛ අමාත්‍යාංශ නිලධාරීන් කටයුතු කළහ . ජනාධිපති ලේකම් ලලිත් වීරතුංග මහතා ප්‍රමුඛ අමාත්‍යාංශ ලේකම්වරුන් සමගද සාකච්ඡා පැවැත්විණ . එමෙන්ම විදේශ රාජ්‍ය තාන්ත්‍රිකයන් සහ තානාපතිවරුන් සමඟ මෙම නව යෝජනාව පිළිබඳව ඇමැතිවරයා අවස්ථා කිහිපයකදී සාකච්ඡා කෙළේය. මෙම සාකච්ඡා චීන, ජපන්, අමෙරිකානු තානාපතිවරුන්, ඉන්දියානු සහ පකිස්තානු මහ කොමසාරිස් වරුන් සමග පැවැත්විණ .නව ආයෝජන සැළැස්ම සඳහා විද්වත් අදහස් හා යෝජනා 1000 කට ආසන්න ප්‍රමාණයක් අමාත්‍යාංශය වෙත ලැබී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100618</link>
    <topic>මහරගම දන්තායතනයට එක්ස් රේ ඒකකයක්</topic>
    <author>සන්ධ්‍යා කරුණාරත්න</author>
    <content>මහරගම දන්තායතනයේ එක්ස් රේ ඒකකය ආරම්භ කිරීම මේ සතිය තුළදී සිදු කරන බව රෝහලේ නියෝජ්‍ය අධ්‍යක්ෂ වෛද්‍ය චන්දන මුරගේ මහතා පවසයි.රෝහලට අලුතින් විකිරණ ශිල්පියකුගේ සේවය ස්ථිර ලෙස ලැබීමෙන් මේ සේවාව ආරම්භ කිරීමට හැකි වූ බව ද ඒ මහතා කීය .මෙතෙක් කාලයක් නොතිබූ එක්ස් රේ ගැනීමේ සේවාව අලුතින් ආරම්භ කිරීම මඟින් රෝහල් සේවාව ගුණාත්මකව හා කාර්යක්ෂමව රෝගීන්ට ලබා දීමට බලාපොරොත්තු වන බව ද ඔහු ප්‍රකාශ කෙළේය.දිනකට රෝගීන් 200 ක් පමණ රෝහලේ බාහිර රෝගී අංශයෙන් ප්‍රතිකාර ලබා ගැනීමට පැමිණෙන අතර ඔවුන්ගෙන් බහුතරයකට එක්ස් රේ ගැනීමට නියම කෙරේ.රෝහලේ එක්ස් රේ යන්ත්‍රයක් තිබුණ ද එය ක්‍රියාත්මක කිරීමට සේවකයකු නොවීම නිසා මුඛයේ එක්ස් රේ ගත යුතු රෝගීන්ට රෝහලින් බාහිරව ඒවා ලබා ගත යුතු ය. ඇතැම් රෝගීන්ට පිටතින් එක්ස් රේ ගැනීමට හැකියාවක් ද නොමැත . ඒ නිසා රෝගීන්ගෙන් පිරිසක් මෙවැනි අවස්ථාවලදී අපහසුතාවට මෙන්ම අසරණභාවයට ද පත්වේ .නව විකිරණ ශිල්පියාගේ සේවය රෝහලට ලැබීමත් සමඟ මේ තත්ත්වය මඟ හැරෙන බව ද වෛද්‍ය මුරගේ මහතා පැවැසීය . නියෝජ්‍ය අධ්‍යක්ෂ ජනරාල් (දන්ත සේවා) විශේෂඥ වෛද්‍ය ජයසුන්දර බණ්ඩාර මහතාගේ උපදෙස් මත මේ සේවාවන් ආරම්භ කැර ජනතාවට ගුණාත්මක මුඛ සෞඛ්‍ය සේවාවක් ලබාදීමට මහරගම දන්තායතනය කටයුතු කරන බව වෛද්‍ය මුරගේ මහතා පැවැසුවේය .</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100619</link>
    <topic>ශ්‍රී ලංකාවට මත්ද්‍රව්‍ය බෙදාහරින ජාවාරම්කරුවකු චෙන්නායි ගුවන්තොටේදී දැලේ</topic>
    <author>මහින්ද අලුත්ගෙදර</author>
    <content>ශ්‍රී ලංකාවට මත්ද්‍රව්‍ය බෙදාහැරීමේ කටයුතුවලට සම්බන්ධ ප්‍රධාන ජාවාරම්කරුවකු ඉන්දියාවේ චෙන්නායි ජාත්‍යන්තර ගුවන්තොටුපෙළේ දී අත්අඩංගුවට ගෙන ඇත .ඉන්දීය මත්ද්‍රව්‍ය නාශක කාර්යාංශය සිදුකළ වැටලීමක දී අම්ජාත් ඛාන් (Amjath Khan) නමැති මෙම සැකකරු අත්අඩංගුවට ගෙන ඇති බව වාර්තා වෙයි.හෙරොයින් සමඟ පසුගියදා අත්අඩංගුවට ගත් සැකකරුවකුගෙන් හෙළි වු තොරතුරකට අනුව මේ වැටලීම සිදු කර තිබෙන අතර අත්අඩංගුවට ගන්නා අවස්ථාවේ ශ්‍රී ලංකාවට රැගෙන ඒමට සූදානම් කeර තිබු ඉන්දීය රුපියල් කෝටියක වටිනාකමින් යුතු හෙරොයින් තොගයක් ද අදාළ සැකකරු සතුව තිබී සොයාගෙන තිබේ. මෙම සැකකරු රාමනාදපුරම්හි පදිංචිකරුවකු වන අතර ඔහු ශ්‍රී ලාංකික කාන්තාවක විවාහ කැර ගෙන ඇති අතර මේ පුද්ගලයා ශ්‍රී ලංකාවට අමතරව කුවේටයට ද මත්ද්‍රව්‍ය බෙදා හරින බවට තොරතුරු අනාවරණය කැරගෙන ඇත. එමෙන්ම සැකකරු ප්‍රධාන වශයෙන් ශ්‍රී ලංකාවට මත්ද්‍රව්‍ය ප්‍රවාහනය කරන ජාවාරමේ නිරතව තිබෙන අතර මේ සම්බන්ධයෙන් ඉන්දීය මත්ද්‍රව්‍ය නාශක කාර්යාංශය වැඩිදුරටත් විමර්ශන කටයුතු සිදු කරන බව වාර්තා වෙයි .</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100620</link>
    <topic>නේවාසිකාගාර ප්‍රශ්නයකට සබරගමුව විශ්වවිද්‍යාලය ඊයේ සිට වැසේ</topic>
    <author>සමන්මලී ප්‍රියශාන්ති</author>
    <content>නොසන්සුන්කාරී තත්ත්වයක් හේතුවෙන් සබරගමුව විශ්වවිද්‍යාලය ඊයේ (05) සවස 2.30ට සිට නැවත දැනුම්දෙනතුරු වසා දැමීමට පාලනාධිකාරිය කටයුතු යොදා තිබේ.සිසුවියන් පිරිසක් පිරිමි නේවාසිකාගාරයකට ඇතුල් වී එහි පදිංචිවීමට තැත් කිරීම හේතුවෙන් මෙම නොසන්සුන්කාරී තත්ත්වය හටගෙන ඇත. මේ හේතුවෙන් ඇතිවූ නොසන්සුන්කාරී තත්ත්වය පාලනය කිරීමට විශ්වවිද්‍යාලය වසා දමා සිසුන්ට එය තහනම් කළාපයක් බවට පත් කරන්නටත් සවස 6.00 පෙර විශ්වවිද්‍යායෙන් හා නේවාසිකාගාරවලින් පිටවීමට යෑමට දැනුම් දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=n14100621</link>
    <topic>කළ නොහැක්කක් නොමැත කියන ආත්ම විශ්වාසය කොළඹ දරුවන්ට ලබා දුන්නා</topic>
    <author> ඇමැති විමල් වීරවංශ</author>
    <content>මේ රටේ විශිෂ්ටතම රඟහල වන නෙළුම් ‍පොකුණ රඟහල කොළඹ අඩු පහසුකම් දරුවන්ගේ වේදිකාව බවට අද පත්වූ බවත් එම දරුවන්ට ඔවුන්ගේ ඉදිරි අභියෝග ජය ගැනීමට ඒ සතුටම ප්‍රමාණවත් වනු ඇති බවත් ඉදිකිරීම්, ඉංජින්රුසේවා, නිවාස හා පොදු පහසුකම් ඇමැති විමල් වීරවංශ මහතා පැවසීය.අපි මේ කොළඹ දරුවන්ට මහා ආත්ම විශ්වාසයක් ලබා දුන්නා. ඒ තමයි ඔවුන්ට කළ නොහැක්කක් නොමැත කියන මානසිකත්වය නිර්මාණය කිරීමයි. ඔබට ඕනෑම අභියෝගයක් ජයගන්න පුළුවන්. දිළිඳුකමේ අභියෝගය පමණක් නොවෙයි හැකියාවන්ගේ අභියෝගයත් ඔබට ජයගන්න පුළුවන් කියන විශ්වාසය අපි ඇතිකළා, යනුවෙන් ද ඇමැතිවරයා මෙහිදී වැඩිදුරටත් පැවසීය.ඇමැතිවරයා මේ අදහස් පළ කළේ “කොළඹ ළමයි” 2014 විවිධ ප්‍රසංගයට ප්‍රධාන ආරාධිතයා වශයෙන් පෙරේදා (04) සහභාගි වෙමිණි. ලෝක ජනාවාස දිනයට සමගාමීව පැවැති මේ විවිධ ප්‍රසංගය කොළඹ 07 නෙළුම් පොකුණ මහින්ද රාජපක්ෂ රඟහලේදී පැවැත්විණි.මෙහිදී වැඩිදුරටත් අදහස් දැක්වූ ඇමැතිවරයා, “මීට අවුරුදු 03 කට පෙර කොළඹ ළමයි එක්ක මේ සංස්කෘතික ගනුදෙනුව පටන්ගන්න විට කොළඹ ළමයින්ගෙ එතරම් උනන්දුවක් මේ සම්බන්ධයෙන් තිබුණෙ නැහැ. කොළඹ ළමයින්ගෙ විතරක් නෙමෙයි කොළඹ අම්මල තාත්තලගෙත් එතරම් උනන්දුවක් තිබුණේ නැහැ. ඉතා අමාරුවෙන් ආරම්භ කළ මේ ව්‍යායාමය 2014 වර්ෂය වෙන විට කොළඹ දරුවන්ගේ අභිමානය හා පෞරුෂය ඉහළ නංවන සජීවී අත්දැකීමක් බවට පත්වී තිබෙනවා.නන්දා මාලනියගේ යෝධ ප්‍රතිභාපූර්ණ කටහඬ නිර්මාණය වුණේ මේ නාගරික පරිසරය මැද්දේ. ඒ වගේම විවිධ ප්‍රතිභාපූර්ණ කලාකරුවන් රැසක් මේ අඩු පහසුකම් ජනාවාස තුළින් අතීතයේදී නිර්මාණය වුණා. ඒක අතීතයට පමණක් උරුම වෙන්න දෙන්නෙ නැතිව මේ දරුවන්ගේ හඬ, මොවුන්ගේ හැකියාව ජාතියේ ඕනෑම වේදිකාවකට ගෙනියන්න පුළුවන් හැකියාවක් කිරීමයි අපේ අරමුණ.” යනුවෙන් ද විමල් වීරවංශ ඇමැතිවරයා මෙහිදී පැවසීය.මහින්ද චින්තන ඉදිරි දැක්ම ප්‍රකාරව ජන සෙවණ නිවාස හා ජනාවාස සංවර්ධන මෙහෙයුමට සමගාමීව ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ මෙහෙයවීමෙන් නාගරික ජනාවාස සංවර්ධන අධිකාරිය යටතේ ක්‍රියාත්මක “ජන සෙවණ” ස්වශක්ති මානව සංවර්ධන වැඩසටහන මඟින් මේ විවිධ ප්‍රසංගය සංවිධානය කර තිබිණි.නාගරික ජනාවාස ආශ්‍රිතව ජීවත්වන දරු දැරියන්ගේ කලා කුසලතා ඔප්නැංවීම මෙහි අරමුණයි. ඒ අනුව උතුරු කොළඹ, නැඟෙනහිර, බටහිර කොළඹ, මැද කොළඹ හා බොරැල්ල යන කලාප හතරට අයත් දරු දැරියෝ 2000කට අධික පිරිසක් මේ සඳහා සහභාගී වූහ.මේ විවිධ ප්‍රසංගයේ සුවිශේෂී සංස්කෘතිකාංග කිහිපයක් ඔක්තෝබර් 06 වන දින පැවැත්වෙන ජනාවාස දින ජාතික සමුළුවේදී ද වේදිකාගත කිරීමට නියමිතයි.කොළඹ අඩු පහසුකම් නාගරික ජනාවාස දරු දැරියන් 2000 කට අධික සංඛ්‍යාවක් විවිධ ප්‍රසංගයක් සඳහා නෙළුම් පොකුණ මහින්ද රාජපක්ෂ රඟහලට මෙසේ එක් රොක් වන්නේ ප්‍රථම වරට ‍වීම විශේෂත්වයකි.මේ අවස්ථාවේදී මේ විවිධ ප්‍රසංගයට විශේෂ ආරාධිතයා වශයෙන් සහභාගී වූ ආචාර්ය පණ්ඩිත් අමරදේවයන්ගේ රුව සහිත සිතුවමක් කොළඹ ළමයි සිතුවම් දැක්මේ ජයග්‍රාහක ජයග්‍රාහිකාවන් විසින් ඒ මොහොතේම සිතුවම් කර එතුමාට පිරිනමන ලදී. මෙහිදී අදහස් දැක්වූ පණ්ඩිත් අමරදේවයන් කියා සිටියේ ජනාවාස දරු දැරියන්ගේ නිර්මාණ කුසලතා එළිදැක්වීම සඳහා සංවිධානය කෙරුණු “කොළඹ ළමයි” විවිධ ප්‍රසංගය මනා සැලසුම් සහගත ලෙස විමල් වීරවංශ ඇමැතිවරයා විසින් මෙහෙයවා ඇති බවයි.එය එම දරුවන්ගේ කලා කුසලතා ඉහළ නැංවීම සඳහා විශාල අඩිතාලමක් වන බවද ආචාර්ය පණ්ඩිත් අමරදේවයන් මෙහිදී ප්‍රකාශ කළේය.කොළඹ මහනගර සභාවේ නාගරික මන්ත්‍රී මොහොමඩ් මුසම්මිල්, මහරගම නාගරික මන්ත්‍රී තිලක් වීරසිංහ, මොරටුව නාගරික මන්ත්‍රී සුරේෂ් ඉන්දික, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යංශයේ ලේකම් පී. එච්. එල්. විමලසිරි පෙරේරා, එහි අතිරේක ලේකම් (නිවාස හා සංවර්ධන) කේ. ඒ. තිලකරත්න, නාගරික ජනාවාස සංවර්ධන අධිකාරියේ සභාපති නීතිඥ පාලිත ගමගේ, එහි අධ්‍යක්ෂ ජෙනරාල් වෛද්‍ය සුමිත් වන්නිආරච්චි මහත්වරු, කලාකරුවෝ, දරුදැරියෝ, දෙමව්පියෝ ඇතුළු විශාල පිරිසක් මේ අවස්ථාවට සහභිගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=r1410061</link>
    <topic>සුමිත්ත හිමිට විහාරෙට ඇතුළු වීම තහනම්</topic>
    <author>@ බළපිටිය සමූහ දිලීප් නිශ්ශංක</author>
    <content>බළපිටිය සුමිත්ත හිමියන් විහාරාධිපතීත්වය දැරූ ඉඳුරුව බණ්ඩාරිගොඩ සුනන්දාරාමයට ඇතුළු වීම තහනම් කිරීමේ නියෝගයක් බළපිටිය මහේස්ත්‍රාත් අසංග බෝදරගම මහතා ඉකුත් (2) දා නිකුත් කළේය.මෙසේ තහනම් නියෝගය නිකුත් කර ඇත්තේ ඉඳුරුව බණ්ඩාරිගොඩ විහාරාධිපතිව සිටි බළපිටියේ සුමිත්ත හිමියන්ටය.මේ නඩුව කොස්ගොඩ පොලිසිය මඟින් බළපිටිය මහේස්ත්‍රාත් අධිකරණයේ පවරා තිබුණු අතර පළමු මැදිහත්කරුවන් වෙනුවෙන් දැනට වැඩ සිටින ඉත්තෑපානේ පුඤ්ඤසිරි හිමියන් පෙනී සිටි අතර නඩුව මාස 8ක් පමණ විභාග කිරීමෙන් පසුව තීන්දුව ප්‍රකාශ කරමින් මහේස්ත්‍රාත්වරයා කියා සිටියේ දැනට වැඩ සිටින භික්ෂූන් වහන්සේලාට බාධා නොකරන ලෙසත් විහාරාස්ථානයට ඇතුළු වීම තහනම් කරන බවත්ය.මෙම අධිකරණයට වඩා ඉහළ අධිකරණයකින් තීන්දුව ලැබෙන තෙක් මේ තීන්දුව බලපැවැත්වෙන බව ද දන්වා සිටියේය.පැමිණිල්ල වෙනු‍වෙන් නීතීඥ සම්පත් ඩී. ද සොයිසා මහතා පෙනී සිටි අතර කොස්ගොඩ පොලිසිය පැමිණිල්ල මෙහෙයවීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=r1410062</link>
    <topic>ස්වර්ණපාලියේ සිසුවිය පැහැරගත් අය පියාගෙන් ලක්ෂ 35ක් ඉල්ලලා</topic>
    <author>@ අනුරාධපුර මධ්‍යම විශේෂ</author>
    <content>දුව බේරගන්න ඕන නම් වෙන්නප්පුව කනත්ත ළඟ මුහුද අසළට රුපියල් ලක්ෂ 35ක් අරගෙන වරෙන් යැයි කියමින් තමන්ට ලිපියක් එවා තිබෙන බව පසුගිය අගෝස්තු මස 13 වැනිදා පැහැරගැනීමට ලක් වූවායි සැක කරන අනුරාධපුර ස්වර්ණපාලී බාලිකා මහා විද්‍යාලයේ ඉගනුම ලැබූ කේ.ඩබ්ලිව්.එම්. එම්. දිලිනිකා විරාජිණී බණ්ඩාර සිසුවියගේ පියා වන කුරුණෑගල පාර ජයගග හංදිය තලාව ලිපිනයේ පදිංචි ව්‍යාපාරිකයකු වන කේ.ඩබ්.එම්.එම්. සී බණ්ඩාර (51) මහතා පැවැසීය.ඉකුත් අගෝස්තු මස 13 වැනිදා බණ්ඩාර මහතා අවශ්‍යතාවක් සඳහා කොළඔ ප්‍රදේශයට ගොස් නැවත නිවෙසට පැමිණි විට සිය 18 හැවිරිදි දියණිය නිවෙසේ නොසිටීම හේතුවෙන් ඔහු තඹුත්තේගම මුලස්ථාන පොලිසිය වෙත පැමිණිලි කර තිබූ අතර පසුව ඔහු විසින් දියණිය සමඟ පෙම් සබධතාවක් පැවැත්වූ අනුරාධපුර යාපනය හංදිය ප්‍රදේශයේ 20 හැවිරිදි තරුණයකු විසින් ඇය පැහැරගෙන ගොස් ඇති බවට තහවුරු කරගෙන තිබිණි.ඔහු ඒ පිළිබඳව තඹුත්තේගම කොට්ඨාශභාර පොලිස් අධිකාරි ජේ.යූ රාමවික්‍රම මහතාට පැමිණිල්ලක් ඉදිරිපත් කළ පසු වහාම පරීක්ෂණයක් පවත්වන ලෙස තඹුත්තේගම මුලස්ථාන පොලිසියට උපදෙස් ලබා දී තිබිණි. ඒ අනුව බණ්ඩාර මහතා විසින් දියණිය පැහැරගෙන ගොස් ඇති බවට පැමිණිලි කරනු ලැබූවත් තඹුත්තේගම පොලිසියේ නිලධාරීන් පවසා ඇත්තේ අවුරුදු 18ක් වැඩි තරුණිය තරුණයකු සමඟ ගොස් සිටින නිසා අත්අඩංගුවට ගැනීමට පොලිසියට නොහැකි බවයි.එහෙත් දෙපාර්ශ්වය ගෙන්වා විමර්ශනයක් සිදුකරන ලෙස බණ්ඩාර මහතා ඉල්ලීම් කළත් තඹුත්තේගම මුලස්ථාන පොලිසිය එම ඉල්ලීම් ඉවත දමා විධිමත් පරීක්ෂණයක් සිදු නොකළ බව ද ඔහු පැවැසුවේය. මේ වන විට තම දරුවාට සිදුවූයේ කුමක්ද යන්න සම්බන්ධයෙන් අනාවරණය කර ගැනීමට නොහැකි බවත් දියණිය පැහැරගෙන ගිය පුද්ගලයා ඇය බලහත්කාරයෙන් රඳවාගෙන සිටින බවත් පැවැසුවේය.තම දරුවා ජීවතුන් අතර සිටින්නේ ද එසේත් නැත්නම් මියගොස් සිටින්නේ ද යන්න පිළිබඳව දැඩි සැකයක් පවතින බව ද ඔහු පැවැසුවේය. අධ්‍යාපනයට දස්කම් දැක්වූ දියණියට අගෝස්තු මස පැවැත්වූ අ.පොස උසස් පෙළ විභාගයේ විෂයන් දෙකකට පමණක් සහභාගිවීමෙන් අනතුරුව මේ පැහැර ගැනීම සිදුවූ බවත් තමන් ව්‍යාපාරිකයකු නිසා දරුවන් වෙනුවෙන් විශාල දේපළක් එක්කාසු කර තිබෙන බව දන්නා තරුණයා සහ ඔහුගේ පවුලේ උදවිය එක්වී මේ පැහැර ගැනීම සිදු කළ බව ද ඔහු පැවැසුවේය.දරුවා බේරා ගැනීමට අවශ්‍ය නම් ලක්ෂ 35 ක් රැගෙන තමන්ව හමුවීමට එන ලෙස පවසා පැහැර ගැනීම සිදුකළ පුද්ගලයා බවට සැක කළ හැකි අයකු ලිපියක් එවා තිබෙන බව ද ඔහු පැවැසුවේය. ලක්ෂ 35ක් රැගෙන ඉකුත් 3 වැනිදා දිනයේ වෙන්නප්පුව කනත්ත වෙරළට පැමිණෙන ලෙසත් එසේ නොපැමින්නේ නම් දුව ගණිකා මඩමකට හෝ විකුණා එම මුදල් සොයා ගන්නා බවත් පොලිසියට මේ පිළිබඳව පැවැසුවහොත් දුව දකින්නට නොලැබෙන බවත් එම ලිපියේ සඳහන්ව තිබූ බව ඒ මහතා පැවැසුවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=r1410063</link>
    <topic>සහනාධාර අල ලොරියකින්  ගෝනි 168ක් සොරාගත් 2ක් කොටු</topic>
    <author>සොරණාතොට සමූහ සී ගමගේ</author>
    <content>රජයේ සහනාධාර අර්තාපල් අල තොගයක් වැලිමඩ කැප්පෙටිපොල සිට මඩකළපුව දිසාපති කාර්යාලයට ප්‍රවාහනය කළ ලොරියකින් රුපියල් 7,34800ක් වටිනා අර්තාපල් අල ගෝනි 168ක් සොරකම් කළ දෙදෙනෙකු එරාවූර් නගයේදී බදුල්ල පොලිසියේ නිලධාරීන් විසින් අත්අඩංගුවට ගත්හ.සොරාගන්නා ලද අර්තාපල් විකුණා ගත් මුදල් 6,01930ක් සහ අර්තාපල් අල හොරෙන් ප්‍රවාහනය කළ රාගම ප්‍රදේශ‍ෙය් ලොරියක්ද පොලිසිය මගින් අත්අඩංගුවට ගෙන තිබේ.අත්අඩංගුවට ගත් සැකරුවන් දෙදෙනා බදුල්ල අධිකරණයට ඉදිරිපත් කිරීමෙන් පසු බදුල්ල මහේස්ත්‍රාත් මහේෂා ප්‍රියදර්ශණී ද සිල්වා මෙනෙවිය සැකකරුවන් මේ මස 15 දින තෙක් බන්ධනාගාර ගත කර තැබීමට නියම කළාය.එරාවූර් අයියන්කේනි ඉබ්බ්‍රාලෙබ්බේ මොහමදු නියාස් (43) සහ එරාවූර් ලෙබ්බේහංදිය අබ්දුල් හසන් මොහොමඩ් සර්ජුන් (36) දෙදෙනා රිමාන්ඩ් බන්ධනාගාර ගත කැරිණි. රජයේ සහනාධාර අර්තාපල් අල ගෝනි 208ක් වැලිමඩ කැප්පෙටිපොළ සිට මඩකළපුව දිසාපති කාර්යාලයට ප්‍රවාහනය කරමින් තිබූ ලොරියක් හදිසියේ බදුල්ල දුන්හිඳ අඹගහඔය ප්‍රදේශයේදී කාර්මික දෝෂයකට ලක් වී අතර මඟ නවතා තිබියදී මෙසේ එහි තිබූ අල ගෝනි 168ක් සැකකරුවන් සොරාගෙන ඇතැයි පොලිසිය සඳහන් කළේය.ඌව පළාත් භාර නියෝජ්‍ය පොලිස්පති රොෂාන් ප්‍රනාන්දු, බදුල්ල ජ්‍යෙෂ්ඨ ‍ෙපාලිස් අධිකාරි චන්දන ගලප්පත්ති, මූලස්ථාන ප්‍රධාන පොලිස් පරීක්ෂක තලගලගේ උපාලි යන මහත්වරුන්ගේ උපදෙස් මත ප්‍රධාන පොලිස් පරික්ෂක ඒ. එම්. පී. කේ. චන්ද්‍රසේකර, උප පොලිස් පරීක්ෂක ජයලත් යන මහත්වරු පරීක්ෂණ පවත්වති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=r1410064</link>
    <topic>දික්වැල්ලේ කුඩ්ඩෝ 8ක් පොලිස් දැලේ</topic>
    <author>@ වලස්ගල සමූහ ලක්ෂ්මන් කුමාරසිංහ</author>
    <content>මත්කුඩු ව්‍යාපාරයේ නියුතු අඹුසැමි යුවළක් හෙරොයින් ග්රෑම් 3යි මිලි ග්රෑම් 900ක් සමඟ දික්වැල්ල පොලිසිය මඟින් අත්අඩංගුවට ගෙන මාතර වැඩ බලන මහේස්ත්‍රාත් උපාලි රණසිංහ මහතාට ඉදිරිපත් කිරීමෙන් අනතුරුව ලබන 7 දින දක්වා බන්ධනාගාර ගත කෙරිණි.මෙසේ අත්අඩංගුවට පත්වූයේ දික්වැල්ල දොඩම්පහළ ප්‍රදේශයේ පදිංචි වයස අවුරුදු 42ක සහ අවුරුදු 38ක දෙදරු අඹුසැමි යුවළකි. පසුගිය 03 දින දික්වැල්ල පොලිසියේ ස්ථානාධිපතිවරයාට ලැබුණු රහසිගත තොරතුරක් මත මේ වැටලීම ක්‍රියාත්මක කළ අතර මේ මෙහෙයුමේ දී කාන්තාවන් දෙදෙනකු සහ පිරිමි හය දෙනෙකු අත්අඩංගුවට ගෙන අධිකරණයට ඉදිරිපත් කළ අතර මින් ගංජා ළඟ තබා ගත් දෙදෙනකු ලබන 7 දින අධිකරණයට ඉදිරිපත් වීමට නියම කර ඇප ලබා දෙන ලදි.අනෙකුත් සැකකරුවන් හය දෙනා ලබන 07 දින දක්වා රක්ෂිත බන්ධනාගාර ගත කරන ලෙස නියෝග කෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=r1410065</link>
    <topic>මහනුවර ධර්මරාජ බාලදක්ෂයෝ ගිනස් පොතට</topic>
    <author> </author>
    <content>ලොව විශාලතම මන්ත ලේන්සුව හා වෝගලය නිර්මාණය කරමින් ගිනස් වාර්තාවක් පිහිටුවීමට මහනුවර ධර්මරාජ විද්‍යාලයීය බාලදක්ෂ සමූහය සමත්වී ඇත.මන්ත ලේන්සුව හා වෝගලය බාලදක්ෂ නිල ඇඳුමේ එක් අංගයක් වන අතර ධර්මරාජ බාල දක්ෂයන් නිර්මාණය කළ මන්ත ලෙන්සුව දිගින් මීටර 53.1ක්ද පළලින් මීටර 37.1ක් ද වෙයි.ඒ සඳහා වැය කර තිබෙන රෙදි ප්‍රමාණය මීටර 960 කි.වේවැල් උපයෝගී කර ගනිමින් නිර්මිත වෝගලය මීටරයක් උසය.මහනුවර ධර්මරාජ විද්‍යාලයීය බාල දක්ෂ සමූහයේ ශත සංවත්සරය නිමිත්තෙන් පැවැත්වූ රිස්ගෝ 2013 ජත්‍යන්තර බාල දක්ෂ එකමුතුවේ ක්‍රියාකාරකම් අතරතුර දින 06ක් තුළ බාල දක්ෂයන් 20කගේ සහභාගීත්වයෙන් මේ මන්ත ලේන්සුව හා වෝගලය නිරිමාණය කර තිබේ.මේ ක්‍රියාකාරකම ගිනස් වාර්තාවක් බව ගිනස් කාර්යාලය මඟින් පිළිගෙන පසුගියදා ඊට අදාළ සහතිකය ‍පිරිනැමූ අතර මෙරට පැසලක් විසින් ගිනස් වාර්තාවක් පිහිට වූ ප්‍රථම අවස්ථාව මෙයයි.ධර්මරාජ විද්‍යාලයීය ආදි බාල දක්ෂ සංගමයේ පූර්ණ ආශිර්වාදය මධ්‍යයේ විදුහල්පති එස්. එම් කීර්තිරත්න මහතාගේ මඟ පෙන්වීම මත රටට කීර්තියක් ගෙන දුන් මේ අගනා නිර්මාණය බිහිවූ අතර ඒ වෙනුවෙන් හිමිවූ ගිනස් සහතිකය රටේ බාල දක්ෂ ප්‍රධානියා වන ජනපතිවරයාට පසුගියදා පිළිගන්වනු ලැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=s1410061</link>
    <topic>ශ්‍රී ලංකාවට 27 තැන හිමිවූ ආසියානු ක්‍රීඩා උළෙල නිමාවෙයි</topic>
    <author>ප්‍රින්ස් ගු ණසේකර දකුණු කොරියාවේ ඉංචියොන් සිට...</author>
    <content>ආසියාවේ රටවල් 45ක ක්‍රීඩක ක්‍රීඩිකාවෝ 14000ක් පමණ සහභාගීවූ ‘පුංචි ඔලිම්පික් උළෙල‘ වර්ණවත් සමාප්ති උළෙලකින් පෙරේදා නිමාවට පත්විය. ඉංචියොන් ඒෂියාඩ් ක්‍රීඩාංගණයේදී නිමාවට පත්වූ ආසියානු ක්‍රීඩා උළෙලේ සමාප්තියේ දී වසර 2018 ක්‍රීඩා උළෙල පැවැත්වීමට නියමිත ඉන්දුනීසියාවේ ජකර්තා නුවර ක්‍රීඩා බළධාරීන්ට ආසියානු ක්‍රීඩා ධජය භාරදීම සිදු කෙරුණි.ආසියාවේ ක්‍රීඩා ආධිපත්‍යය තමන් සතු බව යළිත් සනාථ කළ චීනය දින 16ක් පුරා පැවැති ආසියානු ක්‍රීඩා උළෙලේදී රන් පදක්කම් 151ක් රිදී පදක්කම් 108ක් හා ලෝකඩ පදක්කම් 83ක් දිනා පළමු තැනට පත් විය. සත්කාරක කොරියාව රන් පදක්කම් 79ක් රිදී පදක්කම් 71ක් හා ලෝකඩ පදක්කම් 84ක් දිනා දෙවැනි තැන දිනූ අතර රන් 47ක් රිදී 76ක් හා ලෝකඩ 77ක් දිනූ ජපානය තෙවැනි තැනට පත් විය. පසුගිය වරට වඩා රන් පදක්කම් 10ක් වැඩි කරගත් කසකස්තානය මෙවර රන් පදක්කම් 28ක් රිදී පදක්කම් 23ක් හා ලෝකඩ පදක්කම් 23ක් දිනා සිවුවැනි ස්ථානයට පත්වීම කැපී පෙනේ.අසල්වැසි ඉන්දියාව මේ ක්‍රීඩා උළෙලේදී 9 වැනි ස්ථානයට පත්වෙමින් රන් පදක්කම් 11ක් රිදී පදක්කම් 10ක් හා ලෝකඩ පදක්කම් 36ක් දිනා ගත්තේය. ඔවුන් 2010 ආසියානු ක්‍රීඩා උළෙලේදී රන් පදක්කම් 14ක් දිනා 6වැනි ස්ථානයේ සිටි අතර මෙවර පසු බැසීමක් ඇතිව තිබේ.මේ ක්‍රීඩා උළෙලේදී ලෝක වාර්තා 14ක් බිහිවූ අතර ආසියානු වාර්තා 28ක් අලුත් කෙරුණි. මලල ක්‍රීඩාවෙන් කුමන හෝ පදක්කමක් දිනා ගැනීමට සමත්ව ඇත්තේ රටවල් 17ක් පමණි. මලල ක්‍රීඩාවේදී චීනය ඉදිරියෙන් සිටිමින් රන් පදක්කම් 15ක් දිනාගත් අතර බහරේනය රන් පදක්කම් 9ක්, කටාර් රාජ්‍යය රන් පදක්කම් 8ක් හා ජපානය රන් පදක්කම් 3ක් දිනා ගත්හ. ශ්‍රී ලංකාවට මලල ක්‍රීඩාවෙන් මෙවරත් කිසිදු පදක්කමක් හිමි නොවුණි. බහරේනය හා කටාර් රාජ්‍යය මලල ක්‍රීඩාවෙන් ඉදිරියට පැමිණියේ වෙනත් රටවලින් දක්ෂ ක්‍රීඩක ක්‍රීඩිකාවන් මුදලට ආනයනය කොට බව පැහැදිලි විය.රටවල් 45ක් සහභාගී වූ 17 වැනි ආසියානු ක්‍රීඩා උළෙලේ කුමන හො පදක්කම්ක් දිනා ගැනීමට සමත්වූයේ රටවල් 39ක් පමණී. පිරිමි ක්‍රිකට් රන් පදක්කම් හා කාන්තා ක්‍රිකට් ලෝකඩ පදක්කම් සතුකරගත් ශ්‍රී ලංකා ක්‍රීඩක ක්‍රීඩිකාවෝ 27 වැනි ස්ථානයේ සිටිති.ශ්‍රී ලංකාව ආසියානු ක්‍රීඩා උළෙලකදී රන් පදක්කම් දිනාගත්තේ වසර 12කට පසුව වීම විශේෂත්වයකි. අවසන් වරට 2002දී දමයන්ති දර්ශා හා සුසන්තිකා ජයසිංහ රන් පදක්කම් දිනා ගැනීමෙන් අනතුරුව ශ්‍රී ලංකාව පදක්කම් ඉඩෝරයකට හසුව සිටියේය. 2010දී චීනයේ ගුවැංෂූ නගරයේදී අවසන් වරට පැවැති ආසියානු ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකාවන් 104ක් සහභාගී වුවද කිසිදු පදක්කමක් දිනා ගැනීමට සමත්වූයේ නැත.මේ ක්‍රීඩා උළෙලට ශ්‍රී ලංකාවෙන් ක්‍රීඩක ක්‍රීඩිකවෝ 80ක් සහභාගීවූ අතර ඉදිරියේදී තව තවත් ක්‍රීඩක ප්‍රමාණය අඩු කළ යුතු බව සාකච්ඡා ඇරැඹී තිබේ. මේ ක්‍රීඩා උළෙල අතරතුර ඉංචියොන් හිදී පසුගියදා මුණ ගැසුණු ක්‍රීඩා ඇමැති මහින්දානන්ද අලුත්ගමගේ හා ජාතික ඔලිම්පික් කමිටු සභාපති හේමසිරි ප්‍රනාන්දු යන මහත්වරු ජාත්‍යන්තර ක්‍රීඩා උළෙලකට ක්‍රීඩක ක්‍රීඩිකාවන් සහභාගී කරවීමේ ප්‍රතිපත්තියක් පිළිබඳ සාකච්ඡා කොට ඇත.ඔලිම්පික් කමිටු සභාපතිවරයාගේ මතය වී ඇත්තේ අදාල ජාත්‍යන්තර ක්‍රීඩා උළෙලට යන ක්‍රීඩකයා හෝ ක්‍රීඩිකාව අවම වශයෙන් සිවුවැනි ස්ථානයේ දක්ෂතා දැක්වීමට සමත් අයෙක් විය යුතු බවය. දැනට ක්‍රීඩා අමාත්‍යාංශයේ ප්‍රතිපත්තිය අවම වශයෙන් 6 වැනි ස්ථානයේ සිටිය යුතු බව වුවත් එය සංශෝධනය කරන ලෙස ඔලිම්පික් කමුටු සභාපතිවරයා ඉල්ලා ඇතැයි වාර්තා වේ. මේ පිළබඳව දැඩි අවධානය දැක්වීමට ක්‍රීඩා ඇමැති මහින්දානන්ද අලුත්ගමගේ මහතා එකඟ වූ බව ඔලිම්පික් කමිටු සභාපති හේමසිරි ප්‍රනාන්දු මහතා ‘දිනමිණට‘ පැවැසීය.“තරග දිනන්නේ නැතිව නිකම් සංචාරකයෝ බවට පත් වෙන අයව ක්‍රීඩා තරගවලට එවලා රටේ සල්ලි නිකරුණේ නාස්ති කරන එක ඵලක් නෑ. ඒ නිසා මා යෝජනා කළා තවත් පිරිස් අඩු කළ යුතු බවට හැබැයි දකුණු ආසියානු ක්‍රීඩා උළෙලේදී ක්‍රීඩක ක්‍රීඩිකාවන් වැඩි පිරිසකට අවස්ථාව සැලසීමේ වරදක් නෑ. ඒකෙන් අපේ අයගේ හැකියාව හඳුනා ගත යුතුයි“ හේමසිරි ප්‍රනාන්දු මහතා පැවැසීය. වසර 2017දී ශ්‍රී ලංකාවේදී පැවැත්වෙන ආසියානු ක්‍රීඩා උළෙල වෙනුවෙන් කරුණු අධ්‍යයනය කිරීමට ඉංචියොන් වෙත ශ්‍රී ලංකාවෙන් පිරිසක් එවා තිබුණි. එම පිරිස ජාතික ඔලිම්පික් කමිටුව හරහා ක්‍රීඩා අමාත්‍යාංශයට වාර්තාවක් ඉදිරියේදී ලබා දීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=s1410062</link>
    <topic>ශ්‍රී ලංකා හොකී ක්‍රීඩකයෙක් අතුරුදන්</topic>
    <author>ප්‍රින්ස් ගුණසේකර දකුණු කොරියාවේ ඉංචියොන් සිට...</author>
    <content>ආසියානු ක්‍රීඩා උළෙලට සහභාගී වූ ශ්‍රී ලංකා හොකී කණ්ඩායමේ ප්‍රසන්න දිසානායක නැමැති ක්‍රීඩකයා පසුගිය සෙනසුරාදා රාත්‍රියේ හොකී කණ්ඩායමේ කළමනාකරුට හෝ ශ්‍රී ලංකා කණ්ඩායම භාර ප්‍රධානියාට හෝ නොදන්වා ක්‍රීඩා ගම්මානයෙන් පිටතට ‍ගොස් ඇත. ඊයේ පෙරවරුවේ ක්‍රීඩකයන් පිළිබඳ සොයා බැලීමේ දී මේ ක්‍රීඩකයා ක්‍රීඩා ගම්මානයේ නොසිටි බැවින් කොරියානු පොලිසියට දැනුම් දී ඇතැයි වාර්තාවේ.ඊයේ පස්වරුව වනවිටත් මේ ක්‍රීඩකයා පිළිබඳ නිසි තොරතුරක් ලැබී නොතිබිණි. මේ පිළිබඳ ආසියානු ක්‍රීඩා උළෙලේ ශ්‍රී ලංකා කණ්ඩායම භාර නිලධාරියකුගෙන් කළ විමසුමක දී ඔහු සතුව තිබූ බඩු භාණ්ඩවලින් කොටසක් කාමරයේ තබා ගොස් ඇතැයි ද විදේශ ගමන් බලපත්‍රය ඇතුලු ඇඳුම් කීපයක් පමණක් ඔහු රැගෙන ගොස් ඇති බවට තොරතුරු ලැබී ඇතැයි ද පැවැසීය.මේ සම්බන්ධව විමතියට පත්වන බවත්, කෙසේවෙතත් නැවත ශ්‍රී ලංකාව බලා පිටත්වයාමට පෙර ඔහුගේ පැමිණීම අපේක්ෂාවෙන් සිටින බවත් එම නිලධාරීයා වැඩිදුරටත් ප්‍රකාශ කළේය. ශ්‍රී ලංකා හොකී කණ්ඩායම අද රාත්‍රියේ මවුබිමට පැමිණීමට නියමිතය.ආසියානු ක්‍රීඩා උළෙලේ ක්‍රීඩා ගම්මානයට ඊයේ විශේෂ පොලිස් ආරක්ෂාව ලබා දීමට පියවර ගෙන තිබිණි. මීට සතියකට පෙර නේපාල ක්‍රීඩකයන් තිදෙනකු මෙලෙස අතුරුදන් වූ අතර ඔවුන් සොයා ගැනීමට ආරක්ෂක අංශවලට හැකිවූයේ නැත.මේ පිළිබඳ ශ්‍රී ලංකා කණ්ඩායම භාර ප්‍රධානී රියර් අද්මිරාල් ෂෙමාල් ප්‍රනාන්දු මහතාගෙන් 'දිනමිණ' කළ විමසුමක දී ඒ මහතා පැවැසුවේ මේ වනවිට අදාල ක්‍රීඩකයාගේ අතුරුදන් වීම සම්බන්ධයෙන් ජාතික ඔලිම්පික් කමිටුවට, ශ්‍රී ලංකා හොකී සම්මේලනයට, දකුණු කොරියාවේ ශ්‍රී ලංකා තානාපති කාර්යාලයට හා කොරියානු පොලීසියට නිල වශයෙන් පැමිණිලි කළ බවය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=s1410063</link>
    <topic>කෙන්යානුවන් යළිත් ආධිපත්‍යය පතුරුවද්දී නිලූකා ගීතානිගෙන් නව ශ්‍රී ලංකා වාර්තාවක්</topic>
    <author>වර්නන් ගුණසේකර මීගමුවේ සිට..</author>
    <content>කෙන්යානුවන් විසින් සුපුරුදු පරදි මෙවරත් අණසක පැතිරවූ ‘එල්.එස්.ආර්.කොළඹ මැරතන්‘ තරගයේ රිදී රේඛාවක් ලෙසින් මතුවූ ශ්‍රී ලංකා යුද හමුදාවේ නිලූකා ගීතානි රාජසේකර කාන්තා මැරතන් නව ශ්‍රී ලංකා වාර්තාවක් පිහිටුවීමට ඊයේ සමත් වූවාය.32 හැවිරිදි නිලූකා ගීතානි, පැය 2යි මිනිත්තු 47යි තත්පර 55ක කාලයක් සටහන් කරමින් මේ නව ශ්‍රී ලංකා වාර්තාව පිහිටුවූයේ ශ්‍රී ලාංකික මැරතන් ක්‍රීඩිකාවක විසින් මෙතෙක් දැක්වූ හොඳම දක්ෂතාව සටහන් කරමිනි. මෙහි විශේෂත්වය වූයේ මෙය ඇයගේ පළමු මැරතන් තරගය වීමය.නිලූකා ගීතානි විසින් මකා දමනු ලැබුවේ කේ.ජී.එස්.චන්ද්‍රානි විසින් 2006 වසරේ බීජිං මැරතන් තරගයේ තබා තිබූ පැය 2යි මිනිත්තු 51ක ශ්‍රී ලංකා වාර්තාවය.“මගේ එකම අරමුණ 2016 ඔලිම්පික් තරගයේදී ශ්‍රී ලංකාව නියෝජනය කරමින් පදක්කමක් ලබා ගැනීමයි“ ඇය තරගයේ වෙහෙස නිවා ගන්නා අතරවාරයේ ප්‍රකාශ කර සිටියාය.මහනුවර මැණික්හින්නේ පදිංචි මේ දිරිය ක්‍රීඩිකාව, ඊයේ කොළඹ සිට මීගමුව දක්වා පැවැති 14 වැනි ‘එල්.එස්.ආර්.කොළඹ මැරතන්‘කාන්තා තරගයේදී කෙන්යානු ක්‍රීඩිකාවන්ට තියුණු අභියෝගයක් එල්ල කරමින් දෙවැනියට තරගය නිම කළාය.වින්ෆ්‍රිඩා වම්බොකා පැය 2යි මිනිත්තු 46යි තත්පර 53කින් තරගය නිම කරමින් ජයග්‍රාහිකාව වූවාය.කෙන්යාවේම මාගරට් ජුගුනා (2:52:33) තෙවැන්නිය වූවාය. පිරිමි මැරතන් තරගයේ ප්‍රථම ස්ථාන තුනම දිනා ගත්තේ කෙන්යානු ක්‍රීඩකයන්ය. පසුගිය වසරේ ජයග්‍රාහකයා වූ ඇන්ටනි මුගො ට මෙවර හිමිවූයේ දෙවැනි ස්ථානයයි.ඔහු වාර්තා කළ කාලය පැය 2යි මිනිත්තු 22යි තත්පර 12ක් විය.ජෙෆ්රි බර්ගන් පැය 2යි මිනිත්තු 18යි තත්පර 33කින් තරගය ප්‍රථමයෙන් අවසන් කළ අතර ජෝශප් බිති (2:25:01) තෙවැනි ස්ථානය හිමිකර ගත්තේය.ශ්‍රී ලංකා නාවික හමුදාවේ ලුතිනන් යෝෂිත රාජපක්ෂ මහතා දුන් සංඥාවකට අනුව ශ්‍රී ලංකාව ඇතුළු රටවල් 29කින් ක්‍රීඩක ක්‍රීඩිකාවන් හයදහසක් පමණ කොළඹ බෞද්ධාලෝක මාවතින් තරගය ආරම්භ කළහ.කෙන්යානු ක්‍රීඩක ක්‍රීඩිකාවන් 28 දෙනෙකුද මේ අතර වූහ. ශ්‍රී ලංකන් එයාර්ලයින්ස් ආයතනයේ සේවක සේවිකාවන් 120 දෙනෙකු ද තරගයට සහභාගි වූහ. පිරිමි ඉසව්වේ ශ්‍රී ලාංකික ජයග්‍රාහකයා වූයේ ශ්‍රී ලංකා යුද හමුදාවේ සිංහ රෙජිමේන්තුව නියෝජනය කළ 34 හැවිරිදි ජී.කේ.කැළුම් සම්පත් තිස්ස ගුණසේකර ය.සිවුවැන්නා ලෙසින් තරගය නිම කරමින් ඔහු වාර්තා කළ පැය 2යි මිනිත්තු 25යි තත්පර 30 ඔහුගේ මැරතන් ක්‍රීඩා දිවියේ හොඳම කාලය විය.තරගයේ සමස්ත ත්‍යාග මුදල වන අමෙරිකානු ඩොලර් පනස් දහසකින් ජයග්‍රාහකයාට සහ ජයග්‍රාහිකාවට අමෙරිකානු ඩොලර් දස දහස බැගින් හිමිවිය.ශ්‍රී ලංකන් එයාර්ලයින්ස් සභාපති නිශාන්ත වික්‍රමසිංහ හා ලංකා ස්පෝට්රයිසන් ආයතනයේ සභාපති තිලක් වීරසිංහ යන මහත්වරු අතින් ප්‍රධාන ත්‍යාග පිරිනැමිණි.ශ්‍රී ලංකන් එයාර්ලයින්ස් සභාපති නිශාන්ත වික්‍රමසිංහ මහතා තරගයේ ආරම්භක සංඳාව ලබා දුන් අවස්ථාව. ශ්‍රී ලංකා නාවික හමුදාවේ ලුතිනන් යෝෂිත රාජපක්ෂ, ලංකා ස්පෝට්රයිසන් ආයතනයේ සභාපති තිලක් වීරසිංහ යන මහත්වරුද මෙහි වෙති.පිරිමි මැරතන් තරගයේ ජයග්‍රාහක කෙන්යාවේ ජෙෆ්රි බර්ගන්ට ලංකා ස්පෝට්රයිසන් ආයතනයේ සභාපති තිලක් වීරසිංහ මහතා විසින් ජයග්‍රාහී පදක්කම පළඳවයි. ශ්‍රී ලංකන් එයාර්ලයින්ස් සභාපති නිශාන්ත වික්‍රමසිංහ මහතාද මෙහි වෙයි. ඡායාරූප : රංජිත් අසංක </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=s1410064</link>
    <topic>කාල්ටන් පෙර පාසලේ පාපැදි සවාරියේ අවසන් දිනය අදයි</topic>
    <author>ජයසිරි පේදුරුආරච්චි - ගන්දර සමූහ</author>
    <content>ලෝක ළමා දිනය වෙනුවෙන් කිලෝ මීටර් එකසිය අනූ එකක් (191) පාපැදියෙන් තරණය කර ගිනස් වාර්තාවක් පිහිටුවීමේ අරමුණින් කාල්ටන් පෙර පාසැල් සමුහයේ කුළුණු ගවේෂික නානායක්කාර සහ දිෂාරා දෙසැදි හෙට්ටිආරච්චි පුතු හා දියණිය ඉකුත් පළමුවැනිදා ගල්කිස්ස කාල්ටන් පෙර පාසල අභියසින් “වැඩෙන දරුවන්ට මවු කිරි“ තේමාව යටතේ ගමන් ඇරඹූ පාපැදි සවාරිය පස්වැනි දිනට ඊයෙ සවස දික්වැල්ලෙන් ගමන අවසන් කළහ.ප්‍රවීන පාපැදි ශූර කමල් පාලිත හා නාවික හමුදාවේ සනත් බණ්ඩාර මහත්වරුන්ගේ උපදේශකත්වයෙන් ගමන් කරන පාපැදි සවාරියේ දරුවන්ට දිරිය දීම සඳහා ශ්‍රී ලංකා ගුවන් හමුදාවේ ඩේන් නුගේරා හා බෙඩිසින් විල්ඩ්සන් ක්‍රීඩකයින්ද පාපැදි සවාරියට එක්ව සිටිති.මේ පාපැදි සවාරිය අද (06) තංගල්ල කාල්ටන් පෙර පාසල අසලින් ගමන් අවසන් කිරීමට නියමිත අතර පාපැදි සවාරිය පිළිගැනිමට හා ආශිර්වාද කිරීමට ජනාධිපති ආර්යා ශිරන්ති රාජපක්ෂ හා පාර්ලිමේන්තු මන්ත්‍රී නාමල් රාජපක්ෂ මහත්ම මහත්මීහූ එක්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=f1410061</link>
    <topic>රට හැදෙන්න නම් ජනාධිපතිතුමාට ඉදිරියටත් රට බාර දිය යුතුයි</topic>
    <author/>
    <content>දේශපාලන හා සමාජ වාතාවරණය රටේ ඉදිරියට බලපාන්නේ කෙසේද සහ තවත් කාලීන හා සමාජ කරුණු පිළිබඳ සබරගමු මහ ඇමැති මහීපාල හේරත් මහතා සමඟ කළ සාකච්ඡාවකි මේ.විසිනව වතාවක් පරාජය වූ එක්සත් ජාතික පක්ෂය මෙවරත් පරාජය වූණා. පසුගිය ඌව පළාත් සභා මැතිවරණයේදී වුණේත් ඒ දේ පමණයි. පරාජය වීම මහා දෙයක් විදිහට උද්දාමයෙන් ප්‍රකාශ කිරීම විහිළුවක් විතරයි. මේ රටේ පමණයි පරාජය වූ අය තමන් දිනු බවට ජයපැන් බොන්නේ. එජාපය ඉතිහාසය තුළ තව දුරටත් සාර්ථක දේශපාලන පක්ෂයක් නොවෙයි. ඒ පක්ෂයට තව දුරටත් ඉදිරි අනාගතයක් ඇතැයි සිතන්න බැහැ.එක්සත් ජාතික පක්ෂයට ඉතාමත් වාසිදායක ආසනයක් වූ පස්සර ආසනය මෙවර අපට වැඩි ජන්ද හයදහසකින් ජයග්‍රහණය කරන්න පුළුවන් වුණා. මේ විදිහේ එජාප බලකොටු පවා බිඳ වැටෙද්දී ඔවුන් ජය ලැබුව කියලා කියන්නේ. ඒ විදිහේ අන්ත පරාජයක් ලැබූ දේශපාලන පක්ෂයක් තමයි අද මහා ලොකු දෙයක් කළා වගේ කතා කරන්නේ. ඇත්තෙන්ම එක්සත් ජනතා නිදහස් සන්ධානය 51%ක් වැඩි බහුතර ජයග්‍රහණයක් ඌවේදී ලබා ගත්තා.ජනතා විමුක්ති පෙරමුණ කියාවි ඔවුන්ට අද විශාල ප්‍රගතියක් ලැබුණා කියලා. ඒත් අපට පෙනෙන විදිහටනම් 2010 මහ මැතිවරණයට සාපේක්ෂව දශම ගණනක වර්ධනයක් පමණයි. ප්‍රජාතන්ත්‍රවාදී පක්ෂය බස්නාහිරදී ලක්ෂ දෙකකටත් වැඩි ඡන්ද ප්‍රමාණයක් ගත්තා. ඒත් ඌවේදී ඔවුන්ට ඡන්ද පන්දහසක් ලබා ගැනීමට නොහැකි වුණා. මේ වගේ තත්ත්වයක් තුළ මට පෙනෙන විදිහටනම් ජනතා විමුක්ති පෙරමුණත් ප්‍රජාතන්ත්‍රවාදී පක්ෂයත් යළි ගොඩගත නොහැකි තරමේ ප්‍රපාතයකට වැටිලා.ජනාධිපතිවරණයකින් අපට ඉතාමත් පහසු ජයග්‍රහණයක් ලබා ගැනීමට පුළුවන්. ජනාධිපතිතුමාගේ කීර්තිය ජනප්‍රියත්වය ඉතාමත් ඉහළ තැනක තිබෙන්නේ. ඒ තත්ත්වයට අභියෝගයක් එල්ල කළ හැකි කිසිවකු දේශපාලන කරළිය තුළ නැහැ. පසු ගිය පළාත් සභා මැතිවරණ ප්‍රතිඵල අනුව ගණන් බැලුවත් එක්සත් ජනතා නිදහස් සන්ධානයට ලක්ෂ පනහකට වැඩි ඡන්ද පදනමක් තිබෙනවා. විපක්ෂයට ඔක්කොම එකතු කළත් ලක්ෂ විසිපහක ඡන්ද ප්‍රමාණයක් ඇත්තේ නැහැ. මේ විදිහේ පිරිසක් තමයි අද ජනාධිපතිවරණයක් ජයගැනීමට උත්සාහ කරන්නේ.පොදු අපේක්ෂකයකු වුණත් අපේ ජනාධිපතිතුමාට අභියෝගයක් එල්ල කරන්න බැහැ. රනිල් වික්‍රමසිංහ මහතා තරග කළොත් නාම යෝජනා භාරදුන් දිනයේදීම ජනාධිපතිතුමාගේ ජයග්‍රහණය සහතික වෙනවා. මේ තත්ත්වය තුළ ජනාධිපතිතුමාට ඉදිරි ජනාධිපතිවරණය ජයග්‍රහණය කිරීම ඉතාමත් පහසු ඉලක්කයක්.ජනාධිපතිතුමාගේ නායකත්වයෙන් රටේ සංවර්ධනයට හා ආර්ථික ස්ථාවරත්වයට විශාල වැඩපිළිවෙලක් ක්‍රියාත්මක වෙනවා. රට ඉදිරියට රැගෙන යාමට අවශ්‍යනම් ජනාධිපතිතුමාගේ මේ වැඩපිළිවෙළ තවදුරටත් ඉදිරියට රැගෙන යා යුතුයි. ඒ සඳහා තවත් වාරයක් ජනපති බලයේ රැඳිය යුතුයි. ඒ නිසා තමයි අප ජනතාවගෙන් ඉල්ලා සිටින්නේ ජනපතිට යළිත් වතාවක් බලය ලබාදිය යුතු බව. මේ ආර්ථික සමාජ හා සංවර්ධන වැඩපිළිවෙළ පෙරට රැගෙන යාමට නම් ජනාධිපතිතුමාගේ නායකත්වය ඉදිරි දශකයටත් අත්‍යවශ්‍ය කරනවා.සිංගප්පූරුව, මැලේසියාව වැනි රටවල් ඉදිරියට ගියේ දේශපාලන ස්ථාවර භාවය නිසයි. අප රටටත් ඉදිරියට යාමට අවශ්‍ය දේශපාලන ස්ථාවරත්වය ලැබෙන්නේ ජනාධිපතිතුමාගේ නායකත්වය යටතේයි. ඒ නිසා තමයි අප ඉදිරියටත් ජනපති ශක්තිමත් කරන්න කියලා ඉල්ලන්නේ.ඔබේ තර්කය ගැන පැති කිහිපයකින් කතා කළ හැකියි. ඒත් මේ දේශපාලනයේ සියල්ලන්ටම එක තත්ත්වයෙන් ජනප්‍රියත්වය තබා ගැනීමට බැහැ. ඒත් ජනාධිපතිතුමා ගේ ජනප්‍රියත්වය මේ සියල්ලන්ටම වඩා ඉහළයි. මේක අතිශයෝක්තියක් නොවෙයි. පක්ෂ විපක්ෂ සියලු දෙනා පිළිගන්නා දෙයක්.මහ මැතිවරණයකදී වුණත් ජනාධිපතිතුමාගේ ප්‍රතිරූපය අපේ ජයග්‍රහණයට ප්‍රබල පිටිවහලක් වෙනවා. එපමණක් නොවෙයි. මේ ආණ්ඩුව ගම් මට්ටමට විශාල සේවයක් ඉටු කර තිබෙනවා. යටිතල පහසුකම් උපරිමයෙන් ඉහළ දමා තිබෙනවා. මේ හැම කාරණයක්ම එක්සත් ජනතා නිදහස් සන්ධානයේ ජයග්‍රහණයට බලපානවා. මේ හැම කාරණයක්ම ගෙන බැලුවිට ඉදිරි මහ මැතිවරණයකදී වුනත් අපට ඉතාමත් පහසු ජයග්‍රහණයක් ලබා ගැනීමට පුළුවන්.එතැන නීති තර්කයක් මා දකින්නේ නැහැ. එජාපය ප්‍රමුඛ විපක්ෂයට ජනාධිපතිවරණයක් ගැන විශාල භීතියක් තිබෙනවා. ඔවුන්ට හිතවත් පිරිස් ජනාධිපතිවරණය ගැන නීති තර්ක ගෙනඒමටත් එමඟින් අවුලක් ඇති කිරීමටත් උත්සාහ කරනවා. ඒත් ජනතාව මේ ගැන හොඳ අවබෝධයකින් ඉන්නේ. අනෙක 18 වෙනි සංශෝධනය ඇති කරන්න කලින් අධිකරණයෙන් මතය විමසා සිටියා. පාර්ලිමේන්තුවේදී 2/3 බහුතර බලයක් ලබාගත්තා. පාර්ලිමේන්තුවේදී බහුතරයක් සහිත වූ අධිකරණය පිළිගත් දෙයක් එහෙම නොවෙයි කියලා පැවසීමට පුළුවන් කමක් ඇතැයි සිතන්න බැහැ.ජනතාව විශ්වාස කරනවානම් ජනපති තවත් වාරයක් බලයේ සිටිය යුතුයි කියලා ජනතාව 50% ඉක්මවා යන බහුතරයකින් පිළිගන්නවා නම් එහි ප්‍රශ්නයක් මතු වෙන්නේ නැහැ. අද ජනාධිපතිවරණයට ‍ගැළපෙන කෙනෙක් නැති නිසා තමයි එජාපය ඇතුළු විපක්ෂය විවිධ උත්සාහයන් ගන්නේ ජනපති තෙවනවර තරග කිරීම වැළැක්වීමට. මෙතැන තිබෙන්නේ දේශපාලන කුහකකම හා අවස්ථාවාදය පමණයි.සංචාරකයන් ආකර්ෂණයට ලක්කර ගත හැකි ස්ථානයක් පමණක් නොවෙයි වනජීවින්ගේ සුරක්ෂිතභාවය ඇති කළ ස්ථානයක් බවට පත් කිරීමට වැඩපිළිවෙළක් ඇති කර තිබෙනවා.උද්භිද උද්‍යාන ඇමැතිවරයා විදිහට ජයරත්න හේරත් මහතා අවශ්‍ය සැලැසුම් ක්‍රියාත්මක කර තිබෙනවා. ඒ වගේම සෆාරි කලාපයක් ඇති කිරීමට සැලැසුම් කර තිබෙනවා. මේ සියල්ලගේම අරමුණ වෙලා තිබෙන්නේ මේ ප්‍රදේශය තුළ සංචාරක කලාපයක් ඇති කිරීමටයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=f1410062</link>
    <topic>ජයලලිතාගේ කිඹුල් කඳුළු හා දෙමළ ඩයස්පෝරාවේ අනාගතය</topic>
    <author/>
    <content>ශ්‍රී ලංකාවට ටෙස්ට් ක්‍රිකට් වරම් ලැබුණේ 1982 වසරේදීය. ඉන් පසුව ශ්‍රී ලංකා කණ්ඩායම මුහුණ දුන් ප්‍රථම ටෙස්ට් ක්‍රිකට් තරගය සංචාරක එංගලන්ත ක්‍රිකට් කණ්ඩායම සමග පැවැත්වුණේ 1982 වසරේ පෙබරවාරි 17, 18, 20 සහ 21 දිනවල වනාතමුල්ල පී. සරවනමුත්තු ක්‍රීඩාංගණයේදීය. ශ්‍රී ලංකා ක්‍රිකට් කණ්ඩායම අසල්වැසි ඉන්දීය ක්‍රිකට් කණ්ඩායම සමඟ ප්‍රථම ටෙස්ට් ක්‍රිකට් තරගයට මුහුණ දුන්නේ ඉන්දියාවේදීය. ඒ 1982 වසරේ සැප්තැම්බර් මස 17, 18, 19, 21 සහ 22 යන දිනවල මදුරාසියේ චෙපොක් හි (චෙන්නායි) එම්. ඒ. චිදම්බරම් ක්‍රීඩාංගණයේදීය.ශ්‍රී ලංකාවේ හා ඉන්දියාවේ බහුතරයක් ජනතාව ක්‍රිකට් ක්‍රීඩාවට එදා සිටම මහත් සේ ආදරය කරන බව නොරහසකි. එම දෙරටේම ‍ක්‍රිකට් ක්‍රීඩාව මේ වන විට උප සංස්කෘතියක් තරමටම වර්ධනය වී තිබීම මෙයට ප්‍රධාන හේතුව ලෙස හැඳින්වීමට පුළුවනි.දකුණු ඉන්දියාවේ තමිල්නාඩු ප්‍රාන්තයේ අගනගරය එදා හැඳින්වූයේ මදුරාසිය නමිනි. අද එය චෙන්නායි යනුවෙන් හැඳින්වේ. දකුණු ඉන්දියාවේ පමණක් ජීවත්වන සංඛ්‍යාව කෝටි 6 ක් පමණ වේ. වැඩිපුරම දෙමළ ජාතිකයින් ජීවත්වන්නේ මේ තමිල්නාඩු ප්‍රාන්තයේය.1982 වසරේ සැප්තැම්බර් මස 17 වෙනිදා, එදා මදුරාසියේ චෙපොක් හි එම්. ඒ. චිදම්බරම් ක්‍රීඩාංගණයට ඉන්දියානුවන් අති විශාල සංඛ්‍යාවක් එක්රොක් වී සිටියේ ශ්‍රී ලංකාව හා ඉන්දියාව අතර පැවැත්වෙන ප්‍රථම ටෙස්ට් ක්‍රිකට් තරගය දැකබලා ගැනීමටය. ඉන්දීය කණ්ඩායමට මෙන්ම අසල්වැසි ශ්‍රී ලංකා ක්‍රිකට් කණ්ඩායම ද දිරිමත් කිරීමට ඔවුහු අමතක නොකළහ.ක්‍රිකට් පිටියේ එවකට පතාක යෝධයින් ලෙස නම් දැරූ සුනිල් ගවස්කාර්, සන්දීප් පටෙල්, දිලිප් වෙන්සාකාර්, කපිල් දේව්, මදන්ලාල් ඉන්දියාව වෙනුවෙන් පිත්තෙන්, පන්දුවෙන් දස්කම් දක්වද්දී දුලිප් මෙන්ඩිස්, රෝයි ඩයස්, අසන්ත ද මෙල් ප්‍රබල ඉන්දියානුවන් සමග කරට කර තරග වැදුණු අතර තරගය ජය පරාජයෙන් තොරව අවසන් වුවත් වැඩි ගෞරව අත්වූයේ ශ්‍රී ලංකා ක්‍රිකට් කණ්ඩායමටය. දෙවැනි ඉනිමේදී ජයග්‍රාහී ලකුණු 175 හඹා ගිය ඉන්දීය කණ්ඩායමට ලබාගත හැකි වූයේ කඩුලු 7 ක් දැවී ලකුණු 135 ක් පමණි. තවත් කඩුලු 3 ක් ලබා ගත්තේ නම් ශ්‍රී ලංකා කණ්ඩායමට ඉන්දියාව සමඟ පැවති මංගල ටෙස්ට් තරගයේදීම මංගල ටෙස්ට් ජය ලබාගැනීමේ දුර්ලභ අවස්ථාව ද උදාවීමට ඉඩ තිබුණි.එදා ශ්‍රී ලංකාවේ දස්කම්වලට ප්‍රීතිඝෝෂා කරමින් ඉන්දියානුවන් ප්‍රතිචාර දැක්වූයේ ආගන්තුක සත්කාර තමන් හොඳින් දන්නා බව පෙන්වමිනි. අත්දැකීම් බහුතරයක් සපිරි ඉන්දීය කණ්ඩායමට වඩා ශ්‍රී ලංකා කණ්ඩායමට අත්දැකීම් අඩු වුවත් කෙටි කාලයක් තුළ ශ්‍රී ලංකා ක්‍රිකට් කණ්ඩායම අත්පත් කරගෙන තිබුණු ප්‍රගතිය ඉන්දියාවේ බොහෝ ක්‍රිකට් විචාරකයින්ගේ හා මාධ්‍යවේදීන්ගේ ද අවධානයට ලක්ව තිබුණි.වසර 32 කට පෙර පැවති එම තරගය මදුරාසියේ පවත්වන විට ශ්‍රී ලංකා ක්‍රිකට් කණ්ඩායමට වැඩිපුර ප්‍රතිචාර ලැබුණේ එහි දෙමළ ජාතිකයින්ගෙනි. එවැනි සබඳතාවක් ශ්‍රී ලංකාව හා තමිල්නාඩුව අතර තිබුණු ක්‍රිකට් ක්‍රීඩාව හා දෙමළ චිත්‍රපට කර්මාන්තය නිසා මෙම සුහදතාවය වසර ගණනාවක් තිස්සේ වර්ධනය විය. මෙවැනි ඉතිහාසයක් සිහිපත් කිරීමට හේතුව දෙරට අතර පැවති මෙම මිතුදම, සුහදතාවය කඩාබිඳ දැමීමට ප්‍රබලම භූමිකාවක් කළේ දැනට සිරගත වී සිටින තමිල්නාඩු ප්‍රාන්තයේ හිටපු මහ ඇමැතිනී ජයලලිතා ජයරාම් මහත්මිය බව කීමටය. ශ්‍රී ලංකාව හා ඉන්දියාව අතර පවතින මිතුදම හැම විටම කඩා බිඳ දැමීමට ජයලලිතා ක්‍රියාකළ බව රහසක් නොවේ.ක්‍රීඩාව, කලාව යනු කිසිදු දේශපාලන කෝණයකින් මැනිය හැකි දෙයක් නොවේ. ඒවාට සීමා මායිම් නැත. නමුත් ජයලලිතා කෙතරම් බෙදුම්වාදය වෙනුවෙන්, ඊළම වෙනුවෙන් පෙනී සිටියාද යන්න පැහැදිලි වන්නේ ක්‍රීඩාව හා කලාව ද තම දේශපාලන න්‍යාය පත්‍රයට ඇදගැනීම නිසාය. ඊට හොඳම උදාහරණය පසුගිය වසරේදී හා මෙම වසරේදී පැවති ඉන්දීය ප්‍රිමියර් ලීග් (IPL) ක්‍රිකට් තරගාවලියේදී තරග කිහිපයක් චෙන්නායි හි පැවැත්වීමට නොහැකි වීමයි. ශ්‍රී ලංකා ක්‍රිකට් කණ්ඩායමේ ක්‍රීඩකයින් සහභාගි වන තරග තමිල්නාඩු ප්‍රාන්තයේ ක්‍රීඩාංගණවල පැවැත්වීමට ඉඩ නොදෙන බව ජයලලිතා ප්‍රකාශ කළාය. චෙන්නායිවල පැවැත්වෙන තවත් ආසියාතික මට්ටමේ ක්‍රීඩා තරගාවලියකට ද ශ්‍රී ලංකාව නියෝජනය කරන ක්‍රීඩක ක්‍රීඩිකාවන්ට සහභාගි වීමට අවස්ථාව ලබා නොදෙන බවට ද ජයලලිතා ගිගුරුවාය. එහි ප්‍රතිඵලය වූයේ වසර ගණනාවකට පසුව චෙන්නායිවලට ලැබුණු එම ජාත්‍යන්තර තරගාවලිය නවදිල්ලියට රැගෙන යාමයි. එමඟින් අවාසි වූයේ තමිල්නාඩු ප්‍රාන්තයේ ක්‍රීඩක ක්‍රීඩිකාවන්ට හා ජනතාවටයි. එවැනි ජාත්‍යන්තර තරගාවලියක අත්දැකීම් තම ප්‍රාන්තයේ පොදු මහජනතාවට ලබා නොදීමට ක්‍රියා කළේ ජයලලිතා මහත්මියයි.අයි. පී. එල්. තරගාවලියේදී ශ්‍රී ලංකා ජාතික කණ්ඩායමේ ක්‍රීඩා කරන කිසිම ක්‍රීඩකයෙකුට තමිල්නාඩු ප්‍රාන්තයේ ක්‍රීඩාංගණවල ක්‍රීඩා කිරීමට ජයලලිතා ඉඩ ලබා දුන්නේ නැත. ලසිත් මාලිංග ක්‍රීඩා කළ මුම්බායි ඉන්දියන්ස් කණ්ඩායමේ ඉල්ලීම නිසා තරග කිහිපයක් තමිල්නාඩු ප්‍රාන්තයෙන් පිටත සංවිධානය කිරීමට අයි. පී. එල්. බලධාරීන්ට සිදු විය.1982 වසරේදී මදුරාසියේ චෙපොක් ක්‍රීඩාංගණයේ එම්. ඒ. චිදම්බරම් ක්‍රීඩාංගණයේදී ශ්‍රී ලංකා ක්‍රිකට් කණ්ඩායම ඉන්දීය ක්‍රිකට් කණ්ඩායම සමඟ ප්‍රථම ටෙස්ට් ක්‍රිකට් තරගයට මුහුණ දෙන විට එදා දුලිප් මෙන්ඩිස්ගේ හුක් පහරට, රෝයි ඩයස්ගේ කවර් ඩ්‍රයිව් පහරට, අසන්ත ද මෙල්ගේ පන්දු යැවීමට අත්පොළසන් දුන් තමිල්නාඩුවේ ජනතාවට ශ්‍රී ලංකාව කෙරෙහි වෛරය ඇතිකළේ කවුද? යන්න ගැන හඳුනාගැනීම එතරම් අපහසු නොවේ. මේ සියලු ක්‍රියාමාර්ගවල සිටි ප්‍රධානතම චරිතය ජයලලිතා ජයරාම් තමිල්නාඩු ප්‍රාන්තයේ හිටපු ප්‍රධාන අමාත්‍යවරියයි. එදා තමිල්නාඩු ප්‍රාන්තයේ ජනතාව හා ශ්‍රී ලාංකිකයින් අතර පැවැතියේ ඉතා හොඳ මිත්‍රත්වයකි. දකුණු ඉන්දීය සිනමාව හා ශ්‍රී ලංකාවේ සිනමාව අතර පැවතියේ ද දැඩි මිත්‍රත්වයකි. එම සිනමා කර්මාන්තයේ නිරත වූ කලා ශිල්පීන් අතර ද පැවැතියේ දැඩි මිත්‍රත්වයකි.කලාව හා ක්‍රීඩාව යන ක්ෂේත්‍ර පටු දේශපාලන න්‍යාය පත්‍රවලින් බොහෝ ඔබ්බට යන බව සිනමා නිළියක්ව සිටි ජයලලිතා නෝනාට තේරුම් නොයාමද කනගාටුවකි. ඒවා තේරුම් ගත්තද ජයලලිතාට අවශ්‍ය වූයේ ඒවා නිවැරදි කිරීමට නොවේ. ඇයට අවශ්‍ය වූයේ ශ්‍රී ලංකාව හා ඉන්දියාව අතර පවතින මිත්‍රත්වය බිඳ දමා එමඟින් තම අභිප්‍රාය ඉතා හොඳින් ඉටුකර ගැනීමටය. ඒ සඳහා කොන්දේසි විරහිතව කොටි සංවිධානයට, දෙමළ ඩයස්පෝරාවට උදව් කිරීමට ජයලලිතා ප්‍රතිපත්තියක් වශයෙන් තීරණය කර තිබිණ. එය ඉතා බරපතළ තත්ත්වයකි. ජයලලිතාට මුහුණු දෙකක් තිබුණු බවත්, එය දැන් ජනතාව හොඳින් හඳුනාගෙන සිටින බවත් ඉතා හොඳින් පැහැදිලිය. ජයලලිතාගේ මෙම දෙබිඩි රඟපෑමට මේ දක්වා තමිල්නාඩුවේ දෙමළ ජනතාව රැවටී සිටි අතර දැන් එම තත්ත්වය වටහා ගැනීම ඔවුන්ට ඉතා වැදගත් වනු ඇත.ජයලලිතා දකුණු ඉන්දීය සිනමාවේ ජනප්‍රිය නිළියකි. තවත් ජනප්‍රිය නළුවෙකු වූ එම්. ජී. රාමචන්ද්‍රන් මහතා සමඟ රඟපා ජනප්‍රියත්වයට පත් වූ ජයලලිතා දේශපාලනයට පිවිසෙන්නේ එම්. ජී. ආර්. ගේ ද සහයෝගයෙනි. එම්. ජී. ආර්. ගේ සෙවණින් දේශපාලනයට එන ජයලලිතා ඉන්පසුව තම ජනප්‍රියත්වය හරහා තමිල්නාඩුවේ දෙමළ ජනතාව තවත් ගොනාට අන්දන්නේය. තමා කෙතරම් ගෙනාට අන්දවා තිබේදැයි තමිල්නාඩුවේ ජනතාවට පමණක් නොව දෙමළ ඩයස්පෝරාවට තේරෙන්නේ දැන්ය. එපමණක් නොව කොටි සංවිධානයට ‍කඩේ යමින් තමන්ට වාතයක් ගියත් එය කඩිනමින් ජයලලිතාට දැනුම් දෙන දෙමළ ජාතික සන්ධානයේ මන්ත්‍රීවරුන්ට ද ජයලලිතා සිරගත‍වීමෙන් එල්ල වී ඇත්තේ අති බරපතළ කනේ පහරකි.ජයලලිතාගේ සිරගත වීම තුළින් සිදු වන සංවාදය තව දුරටත් ඉදිරියට අංශ කිහිපයකින්ම රැගෙන යාම වැදගත් වන්නේ එය ඉන්දියාවට මෙන්ම ශ්‍රී ලංකාවට ද ඉතා ප්‍රබලව බලපාන නිසාය. ජයලලිතා මහ ඇමැතිවීමෙන් පසුව සිදුකළේ තමාට හා තම පරම්පරා හතකටත් වඩා ඇති පදම් හරි හම්බ කර ගැනීමය.අයථා ලෙස වත්කම් ඉපැයීමේ චෝදනාවට වරදකරු වූ තමිල්නාඩු මහ ඇමැතිනී ජයලලිතා ජයරාම් මහත්මිය වසර 4 ක් සිරගෙට යන්නේ පසුගිය 27 වෙනිදාය. එම තීන්දුව ලබා දුන්නේ ඉන්දීය ශ්‍රේෂ්ඨාධිකරණය විසිනි. වසර 4 ක් සිරගතව සිටීමට අමතරව ඉන්දීය රුපියල් කෝටි 100 ක දඩයක් ද නියම කෙරිණ.තමිල්නාඩු කඳුකරයේ සරුසාර වැවිලි සහිත අක්කර 1000 (දහස) බැගින් වන ඉඩම් දෙකකට ජයලලිතා හිමිකම් කියයි. රත්රන් කිලෝග්‍රෑම් 28 (රාත්තල් 62 ක්) ඇය සතුය. ඇයට තිබෙන සාරි සංඛ්‍යාව 12000 කි. සපත්තු කූට්ටම් ගණන 750 කි. ඥාතීන්ගේ නමින් පවත්වාගෙන ගිය සමාගම් ගණන 32 කි. රත්රන්, සාරි සහ සපත්තු සොයාගනු ලැබුවේ 1997 වසරේදී ඉන්දීය පොලිසිය විසින් ජයලලිතාගේ නිවෙස වටලනු ලැබූ අවස්ථාවේදීය. මේවා සොයාගත් වත්කම් පමණි. නමුත් ජයලලිතා සතු දේපළ මීට වඩා බොහෝ වැඩි බව දේශපාලන විචාරකයින්ගේ අදහසයි. ඇයට මුලින්ම තිබූ වත්කම ඉන්දීය රුපියල් කෝටි 2 ක් වන අතර මේ වන විට ඇය සතු මුදල ඉන්දීය රුපියල් කෝටි 80 ඉක්මවා ඇති බව ද පැවසේ. මෙතරම් මුදල් ඇතුළු වත්කමක් ඇය උපයා ගන්නේ කෙසේද? එය උපයාගෙන තිබෙන්නේ සාධාරණව ද? අධිකරණය මඟින් විමසූ එකදු ප්‍රශ්නයකටවත් සාධාරණ පිළිතුරක් ලබාදීමට ජයලලිතාට හා ඇයගේ නීතිඥයින්ට නොහැකි විය. එම නිසා මෙම දඬුවම් ඉන්දීය ශ්‍රේෂ්ඨාධිකරණය මඟින් ජයලලිතාට නියම කෙරිණ.තමිල්නාඩු ප්‍රාන්තයේ අති බහුතරයක් පොදු මහජනතාව අන්ත දුකක් විඳින විට ජයලලිතා ශ්‍රී ලංකාවේ දෙමළ ජනතාව ගැන කිඹුල් කඳුළු හෙළන බව “කතිරය” තුළින්ම මීට පෙර අවස්ථා කිහිපයකදීම පෙන්වා දුන්නේය. අද එය සත්‍යයක් වී තිබේ. ජයලලිතාට අවශ්‍ය වූයේ තමන්ගේ මුදල් හරි හම්බ කිරීමේ න්‍යාය පත්‍රය තවදුරටත් වර්ධනය කර ගැනීම පමණි.කොටි සංවිධානය ද දියත් කළේ මුදල් ඉපැයීමේ න්‍යාය පත්‍රයක් බව අමුතුවෙන් කිව යුතු නොවේ. ප්‍රභාකරන් ඇතුළු කිහිප දෙනෙකුගේ සුර සැප වෙනුවෙන් අහිංසක දෙමළ තරුණ තරුණියෝ ජීවිතය පූජා කරමින් කොටි සංවිධානය වෙනුවෙන් ක්‍රියා කළහ. ලෝකය පුරාම කොටි ජාලය මුදල් ඉපැයීමේ ජාවාරමක් කරගෙන ගිය අතර එමඟින් අති විශාල ප්‍රමාණයක් යැපු‍ණේය. ඔවුන් සුරසැප වින්දේ ශ්‍රී ලංකාවේ ඊළාම් රාජ්‍යයක් පිහිටුවන බව පවසමිනි. ශ්‍රී ලංකාවේ ඊළාම් සිහිනයක් ඇතිකරන බව පෙන්වා මුළු ලෝකයේම සිටින දෙමළ ඩයස්පෝරාවෙන් මුදල් පොම්ප කරගත් කොටි සංවිධානය ඉන් කොටසක් ජයලලිතා නෝනාට ලබා දුන් බව ද නොරහසකි. ජයලලිතා නෝනා හා කොටි නායක ප්‍රභාකරන් අතර වසර කිහිපයක් තිස්සේ රහස් සබඳතා තිබූ බව අද හෙළිවෙමින් පවතී. ජයලලිතා සිදුකළ තවත් හොඳ හොඳ කියුම් කෙරුම් ඉදිරියේදී තවත් කරළියට පැමිණෙනු ඇත.තමිල්නාඩුවේ ප්‍රශ්න විසඳනවා වෙනුවට ඇය ශ්‍රී ලංකාවේ දෙමළ ජනතාව ගැන කතා කළේ බොරුවටය. ත්‍රස්තවාදීන්ගේ ක්‍රියා නිසා අසරණ වූ මෙරට දෙමළ ජනතාවගේ ජීවිත යළි නඟාසිටුවීම සඳහා වැඩිම වැඩ කොටසක් සිදුකරමින් සිටින්නේ මහින්ද රාජපක්ෂ ජනාධිපතිතුමාගේ උපදෙස් පරිදි වත්මන් ආණ්ඩුවයි. උතුරු නැ‍ඟෙනහිර පළාත්වල සිදු වී ඇති සංවර්ධනයෙන් ඒ බව මනාව වැටහේ. උතුරු නැ‍ඟෙනහිර පළාත්වලට ගිය ජාත්‍යන්තරයෙන් පැමිණි පිරිස් ද මේ බව ඉතා හොඳින් වටහාගෙන ඇත. තමන් පෙරට වඩා ඉතා හොඳින් සිටින බව ප්‍රකාශ කරන්නේ දෙමළ ජනතාවමයි. තමන්ගේ දරුවන්ගේ එදා බෙල්ලේ එල්ලූ සයනයිඩ් කරල් වෙනුවට දැන් පාසල් පොත් ලබා දී ඇති බව දෙමළ මවුපියන් ප්‍රකාශ කරන්නේ තමන් මුළුමනින්ම ත්‍රස්තවාදයෙන් බේරාගත් මහින්ද රාජපක්ෂ ජනාධිපතිවරයාට කෘතඥ වෙමිනි. එම ජනතාවගේ නිවාස ප්‍රශ්නය හා යටිතල පහසුකම් ගැටලු විසඳා ඇත. කොටි සංවිධානයෙන් ඉවත් වූ තරුණ තරුණියන් පුනරුත්ථාපනය කිරීමෙන් පසු රැකියා අවස්ථා ද ලබා දී ඇත.මේ කරුණු ගැන කිසිවක් කතා නොකරන දෙමළ ඩයස්පෝරාව හා ජයලලිතා ප්‍රකාශ කරන්නේ දෙමළ ජනතාවට ශ්‍රී ලංකා ආණ්ඩුව කිසිවක් නොකර ඇති බවයි. නමුත් ශ්‍රී ලංකාවේ දෙමළ ජනතාව ගැන කිඹුල් කඳුළු හෙළමින් ජයලලිතා සිදුකර ඇති දෙය දැන් එළියට පැමිණ තිබේ. පරම්පරා 7 කට ජයලලිතා හම්බ කරගෙන ඇත. ඉන්දියාවේ තමිල්නාඩු ජනතාවගේ ප්‍රශ්න විසඳන්නේ නොමැතිව එම ජනතාවගේ ද රීරි මාංශය උරාගෙන කෑ ජයලලිතා හරි හම්බ කරගෙන තිබෙන්නේ එම අහිංසක දෙමළ ජනතාවගේ මුදල් නොවේද? තමිල්නාඩු ජනතාවගේ ගැටලු විසඳන්නේ නැති ජයලලිතා නෝනා ශ්‍රී ලංකාවේ දෙමළ ජනතාව වෙනුවෙන් රුපියලක මුදලක්වත් වැය කළාද? යනුවෙන් ප්‍රශ්න කරනුයේ උතුරේ සිටින දෙමළ ජනතාවමයි. එමනිසා මින් ඉදිරියට ජයලලිතාටවත්, දෙමළ ඩයස්පෝරාවටවත් කිසිවෙකු රැවටිය නොහැක. දැනට ඉතිරි වී සිටින කොටි සංවිධානයේ බලවේග සිදුකරමින් සිටින්නේ ද ජයලලිතා නෝනා කරන දේ මය. එමනිසා සැබෑ නොවන ඊළාම් සිහිනයක් පෙන්වමින් මුදල් ගරාගැනීමේ ජයලලිතා තියරියට තවත් ආයුෂ නැත.ඉන්දියාවේ සහ ශ්‍රී ලංකාවේ ධීවර ගැටලු වැඩි කිරීමට ද උල්පන්දම් දුන්නේ ද ජයලලිතා නෝනා ය. තමිල්නාඩුවේ ධීවර යාත්‍රා වැඩි ප්‍රමාණයක් ජයලලිතා සතු බව ද රහසක් නොවේ. දෙරටේ ධීවරයින‍්ගේ සුහදතාව කඩා බිඳ දැමීමට ක්‍රියා කළේ ද ජයලලිතා ය. එමනිසා ජයලලිතා කවුද? ඇය කළේ කුමක් ද? යන්න සියලු දෙනාටම වටහා ගැනීමට වැඩි කාලයක් නොයනු ඇත. තමිල්නාඩුවේ අම්මා වශයෙන් හැඳින්වූ ජයලලිතා නෝනාගේ නියම භූමිකාව කුමක්ද? එමනිසා කොටි සංවිධානය වෙනුවෙන් කඩේ යන දෙමළ ඩයස්පෝරාව ද සිදුකරමින් සිටින්නේ ජයලලිතා සිදුකරන දේමය. එමනිසා දෙමළ බෙදුම්වාදය තනිකරම මුදල් ඉපැයීමේ ව්‍යාපාරයක් බවට පත්ව ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=f1410063</link>
    <topic>ලෝකයේ ශ්‍රේෂ්ඨතම ගුරුවරයා බුදුරජාණන්වහන්සේ</topic>
    <author>සුමේධා නවරත්න</author>
    <content>ගුරුවරයා යනු කවරෙක්ද, ගුරු-ගෝල සබඳතාව, එදා සහ අද ගුරු භූමිකාව වෙනස්වන ආකාරය යනාදී කරුණු ගැන ගුරු පරම්පරාවකට උරුමකම් කියන මහාචාර්ය චන්ද්‍රසිරි පල්ලියගුරු මහතා දිනමිණ සමඟ කළ සාකච්ඡාවකි මේ.සම්භාව්‍ය සාහිත්‍යයේ දී මෙන්ම අපේ සංස්කෘතියේදීත් ඉහළින්ම ඔසවා තබන දෙපිරිසක් සිටිනවා. ගුරු හා දෙගුරු ඒ පිරිසට අයත්. මේ පිරිස එකම තත්ත්වයෙන් සැලකිලි ලබන අයයි.මෙහිදී ගුරුවරයා යනුවෙන් හඳුන්වන්නේ බාල පරම්පරාවේ නුවණැස පහදා අනාගතය යහපත් කරන පුද්ගලයාටයි. එකී පුද්ගලයා අත්දැකීම්වලින් යුතු උගත් පඬිවරයෙක්. “දැනුම” ට අතීතයේ සිට සමාජයේ වැදගත් තැනක් හිමි වුණ අතර දැනුම ඇත්තාට විශාල පිළිගැනීමක් තිබුණා. මේ දැනුමෙන් යුතු ගුරුවරයා යහපත් අරමුණක් වෙනුවෙන් බාල පරම්පරාව පෙළගස්වන නිසා අතීතයේදී විටෙක ඔහු මවුපියන්ටත් වඩා වැදගත් වුණා.කොහෙත්ම නෑ. බුදු හාමුදුරුවන්ව හැඳින්වුණේ ජගත් ගුරු යනුවෙනුයි. කිසිම ගුරුවරයෙක් එක් කුලයකට, පංතියකට හෝ ප්‍රදේශයකට සීමා වූ අය නොවේ. එහෙම සීමා වුණේ ආගම් වක්තෘවරුන්.එහෙත් අතීතයේ අධ්‍යාපනය උරුම වී තිබුණේ යමක් කමක් තිබුණ පිරිසටයි. ඉන්දියාවේ දිසා‍පාමොක් ඇදුරිඳු සමීපයට අධ්‍යාපනය සඳහා ගියේ එවැනි අය. නමුත් ගම්වලත් ගුරුවරු සිටියා. ගුරුකම ආගමත් සමඟ බැඳිලා තිබුණා. එහෙත් අධ්‍යාපනය සඳහා කුල මල භේද අනුව සීමා පැනවිලා තිබුණෙ නෑ.එකල පිරිවෙන් අධ්‍යාපනය සීමා වුණේ පිරිවෙන් ළමයින්ට. නමුත් ගුරු ගෙදර එවැනි තැනක් නොවේ. එතැනට ගැහැනු ළමයිනුත් ඉගෙන ගන්න ගියා.මම බුදු හාමුදුරුවන් දකින්නේ ලෝකයේ ශ්‍රේෂ්ඨතම ගුරුවරයා හැටියටයි. උන්වහන්සේ මට ප්‍රධාන වශයෙන් වැදගත් වන්නේ ගුරුවරයා ලෙස මිස වෙනත් ආකර්ෂණීය කාරණා නිසා නොවෙයි.උන්වහන්සේ ගෝල බාලයන්ට උගන්වලා ඔවුන්ව ගුරුවරු කළා. ඒ අයව ලෝකයට ගුරුවරු ලෙස දායක කළා. ඒ කර්තව්‍යය මම ඉතා ඉහළින් අගය කරනවා.ගුරුවරුන් ශිෂ්‍යයන් කෙරෙහි පැවතිය යුතු ආකාරය උන්වහන්සේ පැහැදිලි කර තිබෙනවා. “සුවිනීතං ‍විනෙත්ති” එහි පළමුවැන්නයි. ඒ කියන්නෙ ගුරුවරයා ඉගැන්වීම සමඟ ශිෂ්‍යයාට මනා හික්මීමක් ඇති කළ යුතු බවයි.දෙවැනුව “සුග්ග හීතං ගහාපෙන්ති”. දරුවන්ට මනා ලෙස ඉගැන්විය යුතු බවයි මෙහි අදහස. මොකද ගුරුවරයා වැටුපක් ලබන්නේ ශිල්පය දරුවාට දෙන නිසයි. එබැවින් සිය වගකීම ගුරුවරයා හරිහැටි ඉටු කළ යුතුයි.තෙවැන්න - සබ්බ සිප්ප සුත සමයක්ඛායිනෝ භවන්ති. මෙහිදී කතා කෙරෙන්නේ ගුරුවරයා සර්ව සාධාරණය විය යුතු බවයි. ජාති, ආගම්, වර්ණ, පළාත් භේද නොසලකා සුරූපී, විරූපී, දක්ෂ, අදක්ෂ, දුප්පත්, පොහොසත් හැමෝටම එකසේ සලකා අධ්‍යාපනය ලබා දිය යුතුයි.“මිථ්‍යා මච්චේසු පතියාදෙන්ති” යන්නෙන් කියවෙන්නේ, සමාජයේ උසස් තැනැත්තන්ට, මිත්‍රයන්ට, අමාත්‍යාදීන්ට තමන්ගේ ශිෂ්‍යයන් හඳුන්වා දිය යුතු බවයි. ඒ පිරිසට තම ශිෂ්‍යයන්ගේ ගුණ පැවසිය යුතු බවයි.ඒ වගේම ගුරුවරයා සිය ශිෂ්‍යා කෙරෙහි පියකු ලෙස දක්වන ස්නේහය දැක්විය යුතු බවත් ගෝලයා සිය පියාට දක්වන ගෞරවය ගුරුවරයාට දැක්විය යුතු බවත් පවසා තිබෙනවා.ගුරුවරයාට තම ගෞරවය සිසුවාගෙන් බලෙන් ලබාගැනීමට කිසි දිනෙක කළ නොහැක්කක්. සැබැවින්ම ගුරුවරයා ශිෂ්‍යයා කෙරෙහි පවතින ස්වභාවය හා හැසිරීම් මතයි ඔහුට ගෞරවය දිනා ගත හැකි වන්නේ. ශිෂ්‍යයකු කිසි දිනෙක බයට ගෞරව දක්වන්නේ නෑ. ගුරු ගෞරවය දිනා ගතයුත්තේ දරුවන්ගේ සිත් දිනන අයුරින් හැසිරීමෙන් මිස බලහත්කාරයෙන් හෝ බිය ගන්වා හෝ නොවේ.ලෝකය නවීකරණය වෙනවිට සිදු වන එක් අතුරු ඵලයක් තමයි ඔය කියන කාරණාවත්. අපේ සමාජයේ පැවැති සාරධර්ම යට වෙලා නව වටිනාකම් ඉස්මතු වෙලා. අතීතයේදී ගුරුකම මෙහෙයක්. ඒත් අද ඒක රැකියාවක්. රැකියාවක් බවට පරිවර්තනය වීමේදී රැකියාවක ස්වභාවයත් “ගුරුකම” ට එකතු වෙනවා. වර්ජනය කිරීම එහි එක අවස්ථාවක්. අතීතයේ ගුරුවරු වර්ජනය කළේ නෑ. ඒත් අද ඒ තත්ත්වයත් තිබෙනවා. ගුරු සේවය වෘත්තියක් බවට පත්වීමේදී මේ වෙන වෙනස්කම් නවත්වන්න බෑ.අනෙක එකල ගුරුවරු, ගුරුකම පැය විසි හතරේම කළා. දැන් වගේ පැය පහකට සීමා වුණේ නෑ. ගුරු සේවය කියන්නෙ පැය ගණනකින් අවසන් වෙන දෙයක් නොවේ. ඒ වගේම විභාග පාස් වුණ පමණින් කෙනෙක් හොඳ ගුරුවරයෙක් වෙන්නෙ නෑ. ගුරුවරයා සාධාරණ, මිත්‍රශීලී, අවංක, මානව දයාවෙන් පිරිපුන් කෙනකු විය යුතුයි.බටහිර රටවල නම් ඈතින් සිට විද්‍යුත් තැපෑල මඟින් ගුරුවරයා සිසුවාට උපදෙස් දෙනවා. මෙවැනි ක්‍රියාදාමයන් හරහා සිදුවන්නේ ගුරු ගෝල සම්බන්ධතා වැඩි දියුණු නොවීමයි. ඔවුන් අතර ආත්මීය සම්බන්ධතා ඇති වෙන්නෙ නෑ.වෙන දෙයක් තබා විදේශ සිසුන් සිය ගුරුවරුන් අමතන්නේ ඔවුන්ගේ නාමයෙන්. අඩුම තරමේ නම් සමඟ මහත්මයා මහත්මිය යැයි හෝ පවසන්නේ නෑ.නවීකරණය සමඟ ගුරු සිසු සම්බන්ධතා මෙසේ දුරස්වීම අනුමත කළ හැකි දෙයක් නොවෙයි. මොනතරමේ නවීකරණයකදී වුවත් සාරධර්ම රැකගත යුතුයි. එහිදී ගුරුවරයා හා සිසුවා අතර අන්‍යෝන්‍ය සම්බන්ධය මෙන්ම ගුරු ගෞරවය ද ආරක්ෂා විය යුතුයි.සිසුවාට තම ගුරුවරයා ගැන ආඩම්බර වීමට හැකි වීම වැදගත්. අදටත් අපේ ගුරුවරු ගැන අපට ආඩම්බර වෙන්න පුළුවන්. නමුත් අද තත්ත්වය ඊට වෙනස්.කුමන ආකාරයේ දියුණුවකදී වුවත් ගුරු ගෝල සබඳතා අඛණ්ඩව ගෙන යා යුතුයි. වෙනස්වන ‍ලෝකයට අනුව ගෝලයා දිනා ගැනීම ගුරුවරයාගේ වගකීමක්. එහිදී තාක්ෂණය හෝ ඒ සමඟ සිටින සිසුන් ප්‍රතික්ෂේප කිරීමට නොහැකියි.පසුගිය දවසක මට කියවීමට ලැබුණා ගුරුවරයා සම්බන්ධයෙන් වසර හාර පන්සියයකට ඉහත ලියූ චීන ලියවිල්ලක පරිවර්තනයක්. එහි ගුරුවරුන්ගේ අගය ගැන මනාව ලියැවී තිබුණා. එහි එක් තැනක තිබුණා සොරකුට වුණත් ගුරුවරයෙක් අවශ්‍ය බව. ඕනෑම කාරණයකදී ගුරුවරයා කියන පුද්ගලයා ඉතා වැදගත් තැනක් උසුලනවා.‘කෘෂිකර්මාන්තයට, කර්මාන්තයට හෝ මොනම කලා ශිල්පයකටවත් දස්කමක් මා තුළ නොමැත. එක්තරා අන්දමකට පන්තියෙන් කොන් වී සිටින මම ද සෙසු ළමුන් සමඟ පන්තියට පැමිණෙමි. කලින් දින බාරදුන් අපේ රචනා සහිත පොත් රැගෙන ගුරුතුමා පන්තියට පැමිණෙයි. හරි බරි ගැහී වාඩිවෙන ඔහු එහි උඩින්ම ඇති රචනා පොත අතට ගෙන රැල් බුරුල් අරියි. ඒ මගේ පොතයි. මම සිහින් බියකින් වෙළී යමි.ඔහු ඒ රචනය කියවන්නේ හොඳ නිසාද? දුර්වල නිසාද? ඔහුගේ මුහුණේ පවතින්නේ ප්‍රීතියක් මිස කෝපයක් නොවේ. රචනයේ කිසියම් තැනක එන අදහසක් අවධාරණය කරන ඔහුට ‘වෙරි ගුඩ් අයිඩියා’ යැයි ඉබේටම කියැවෙයි. ...‘මෙන්න මේ ‍වගේ තමයි වාක්‍ය රචනා ලියන්න ඕනෑ.’ ජයසේකර මහතා පන්තියේ මුල්ලක ගුලි වී එහෙත් සතුටින් පිම්බී සිටින මා දෙස බලා පවසයි. ඉන් පසු ඔහු මා පන්තියේ ඉදිරියට කැඳවා කියන පුරාවෘත්තයක් ඇත.‘සර් ඩී.බී. ජයතිලක උන්නැහෙ බොහොම අමාරුවෙන් ඉගෙන ගත්තු කෙනෙක්. පුංචි කාලෙ උන්නැහෙගෙ නම බාරොන්. බාරොන් ඉගෙන ගත්තේ විද්‍යාලංකාර පිරිවෙණේ අධිපති රත්මලානේ ශ්‍රී ධර්මාරාම නායක හාමුදුරුවන්ගෙන්. බාරොන් පාඩම් දෙනකොට හාමුදුරුවො නිතර කියපු දෙයක් තමයි ‘බාරාත් කවදාහරි මිනිහෙක් වෙයි’ කියන එක.ඔහු පුංචි මගේ සිරුරේ උඩ සිට පහළට ඇස් දුවවා හිස සලයි. ‘ඒ වගේ අපේ මේ බාරාත් කවදාහරි මිනිහෙක් වෙයි.’(පුංචි පැළේ ගස වෙනා - කේ. ජයතිලක)ජයතිලකයන් මේ සටහනට පසු තමා පැළෑටියකට උපමා කරගනිමින් කියන තවත් කතාවක් වේ. එනම් තමා නැමැති පැළෑටියට දිය බිඳක් ලැබුණේ තම මවගෙන් පමණක් බවය. එහෙත් උක්ත ගුරුවරයාගේ මේ ඇගයීම එකී පැළෑටියට ලැබුණ ජල ධාරාවක්ම බව ඔහු පවසයි.ප්‍රවීණ ලේඛක කේ. ජයතිලකයන්ගේ ඉහත උපුටනයෙන් කියැවෙන්නේ ඔහුගේ ගුරුතුමා ගැන පමණක් නොවේ. සර් ඩී.බී. ජයතිලකයන්ගේ ගුරුවරයා ගැනද මෙහිදී පාඨක අවධානය යොමු වන්නේ නිතැතිනි.විල්බට් ජයසේකර නම් වූ ඔහුගේ මේ ගුරුතුමා කඩිසර ගති පැවතුම් ඇත්තෙකි. එසේම ඔහු ශාස්ත්‍රවන්තයකු මෙන්ම ශ්‍රේෂ්ඨ ගුරුවරයෙකු ද වූ වග ජයතිලකයන් පවසයි. තුං මං හන්දිය චිත්‍රපටයේ එන ජයසිංහ මහතාගේ චරිතය මෙකී ජයසේකර ගුරු මහතාගේ චරිතය ඇසුරින් ගොඩනැඟුණ බව පවසන ජයතිලකයන් කියා සිටින්නේ ජයසිංහ චරිතයට වඩා ජයසේකර මහතා ප්‍රාණවත් වූ අයෙක් බවය.තුං මං හන්දිය ගැන පවසන විට ඊළඟට සිහිවන්නේ මහගම සේකරයන්වය. ජයතිලකයන් හා සේකරයන් එකම විදුහලක අධ්‍යාපනය හැදෑරුවෝ වූහ. එසේ නම් ජයසේකර මහතාගේ ගුරු ඇසුර සේකරයන්ද ලැබුවාට සැකයක් නැත.ලේඛකයකු වීමට තමාගේ සිතට බෙහෙවින් බලපෑ සිදුවීමක් හෝ පුද්ගලයකු ඇත්දැයි වරෙක මම ජයතිලකයන්ගෙන් විමසීමි. එහිදී ඔහු කියා සිටියේ වරෙක මුනිදාස කුමාරතුංගයන් පාසලට පැමිණි අවස්ථාවක ඔහු කළ දේශනය අසා සිටි ඔහුට එවැනි හැඟීමක් පහළ වූ බවය.එහෙත් ඉහත පාසලේදී කේ. ජයතිලකයන්ට පහේ ශිෂ්‍යත්ව විභාගයට පෙනී සිටීමේ වරම නොලැබී යන්නේය. එය සිදු වන්නේ ජයසේකර මහතාගේ ආගමනයට පෙරය. ජයතිලකයන්ගේ පන්තියේ මේ විභාගයට වයස් සුදුසුකම ලබන්නේ ඔහුත් මුල් ගුරුතුමාගේ පුතණුවනුත් පමණය. මේ විභාගයට අයදුම්පත් යොමු කළ යුතුව තිබූ දිනවලදී මුල් ගුරු හා පන්තිභාර ගුරු අතර කසු කුසු සාකච්ඡා කීපයක්ම විය. අවසානයේදී මුල් ගුරුවරයාගේ පුත්‍රයා පමණක් විභාගයට පෙනී සිටි අතර ඔහු ඉන් අසමත් වී තිබිණි.මේ සමඟ සිහියට නැඟෙන්නේ මහත්මා ගාන්ධිතුමාවය. ඒ ඔහු රාජ්කොත් හි ඇල්ෆඩ් උසස් පාසලේ ඉගෙනුම ලබන අවධියයි. ඔහුගේ පාසලට අධ්‍යාපන පරීක්ෂකවරයකු පැමිණෙන අතර ඉංග්‍රීසි වචන පහක අකුරු කීමට ගාන්ධිතුමාගේ පන්තියේ ළමුන්ට නියම වෙයි. Kettle යන වදන කීමට ගාන්ධි අපොහොසත් වෙද්දී සිය ගුරුවරයාගේ ඉඟිය ඔහුට නොවැටහේ. ගුරුවරයා තමා ළඟ සිටින සිසුවාගෙන් උක්ත වදන කොපි කරන ලෙසය ඔහුට ඉඟි කර තිබුණේ. එය නොවැටහුණු ගාන්ධිට ගුරුවරයාගේ දෝෂාරෝපණයට පාත්‍රවීමට සිදු වූ අතර මින් පසු ආයාසයකින් තොරව ළඟ සිටින්නාගෙන් කොපි කරන අයුරු ගැනද උපදෙස් ලැබිණි. එහෙත් ගාන්ධිට කිසි දිනෙක ඒ උපදෙස් පිළිපැදිය නොහැකි විය.කල්ගත වන විට මේ ගුරුවරයාගේ තවත් දුර්ගුණ රැසක් ගාන්ධිට අත්දකින්නට සිදු විය. එහෙත් ගාන්ධි නොවේ ඔහු වෙනුවෙන් දැක්වූ ගුරු ගෞරවයේ කිසිදු වෙනසක් කළේ.මේ පාසලේදීම ඔහු සිය සංස්කෘත ගුරුවරයා අත්දකින්නේ මීට හාත්පසින්ම වෙනස් අයුරිනි. සංස්කෘත හැදෑරීම අසීරුයයි සිතන ගාන්ධි පර්සියානු බස ‍හැදෑරීමට යයි. එහෙත් සංවේදී ගුරුවරයකු වන සංස්කෘත ගුරුවරයා නැවත ගාන්ධි දිනා ගන්නේ ඔහුගේ තැන්පත්, මෘදු, ළගන්නා සුලු කතාවෙනි. ගුරුතුමා එහිදී ගාන්ධි අමතා පවසන්නේ මෙවැන්නකි.‘ඔබ කොහොමද වෛශ්නාවා පියකුගේ පුතකු බව අමතක කරන්නේ? ඔබේම ආගමට අයත් භාෂාව ඔබට ඉගෙන ගැනීමට අවශ්‍ය නැද්ද?... මට වුවමනා මගේ උපරිම ශක්තියෙන් සිසුන්ට සංස්කෘත භාෂාව ඉගැන්වීමටයි. ... ඔබ අධෛර්යට පත් වෙන්න එපා. නැවත ඇවිත් සංස්කෘත පන්තියේ ඉගෙන ගන්න.’මෙවැනි ඉල්ලීමක් ඉවත දැමිය හැක්කේ කුමන සිසුවෙකුටද? ගාන්ධිගේ මේ මටසිලිටි හදවතක් ඇති ගුරුවරයා ගැන ලියන විට මා මතකයට නැඟෙන්නේ මහාගත්කරු ලියො තෝල්ස්තෝයි ය. ඔහු දරුවන්ට ඉගැන්වූ ලීලා මට මනැසේ සුන්දර චිත්‍රයක් ලෙස මැවී පෙනෙයි. එය චිංගීස් අයිත්මාතව් ‍ගේ ගුරු ගීතයේ එන දුයිෂෙන් ගුරුතුමා ගැන වූ චිත්ත රූපයන්ට නොදෙවැනිය. දුයිෂෙන් ගඟ හරහා දරුවන් පාසලට රැගෙන ගිය ලෙසම තෝල්ස්තෝයි ද දරුවන් ආපසු නිවෙස්වලට ඇරලීය. තෝල්ස්තෝයි ගුරු භූමිකාව ගැන අපූරු සටහනක් දරුවන්ගේ නුවණ නැමැති කෘතියෙහි එහි අනුවාදක සිරිල් සී. පෙරේරා තබන්නේ මෙලෙසය.‘තෝල්ස්තෝයිගේ ස්වකීය අධ්‍යාපන ප්‍රතිපත්ති අනුව පිහිටුවන ලද මෙම පාසල නිදහස් ස්ථානයක් විය. දරුවන් අධාපනය ලැබුවේ නිදහස් පරිසර‍යක් තුළය. ඔවුන්ට කැමති වෙලාවක පැමිණිය හැකි විය. කැමැති වේලාවක කිසිවකුගේ අනුදැනුමක් නැතිව පාසලෙන් පිටවී යා හැකිය. ශිෂ්‍යයන්ට අවශ්‍ය පාඩම් පොත් ලියන ලද්දේ තෝල්ස්තෝයි විසින්මය. ඔහු ශිෂ්‍යයන්ට ආදරයෙන් සැලකුවේය. ශිෂ්‍යයෝද මිතුරෙකුට සලකන්නාක් මෙන් තම ගුරුවරයාට සැලකුවෝය.දවල් කාලයේදී ශිෂ්‍යයන්ට පාඩම් කියා දෙන තෝල්ස්තෝයි සවස ඔවුන් සමඟ සෙල්ලම් කළේය. ජන ගී ගායනා කළේය. නැතිනම් කතන්දර කීවේය. ඇතැම් දිනවලදී තමා විසින් ලියන ලද ළමා නාට්‍යයක් ශිෂ්‍යයන් ලවා රඟ දැක්වූවේය. අන්තිමේදී අඳුරු වැටෙන විට ඔහු ශිෂ්‍යයන් ඔවුන්ගේ ගෙවල්වලට ඇරලුවේය.’මෙලෙස තෝල්ස්තෝයි ඉගැන්නුවේ කව්රුන්ගේ දරුවන්ටද? තම ප්‍රවේණිදාසයන් වූ ගොවියන්ගේ දරුවන්ටය. තමා විසින් දෙනු ලැබූ නිදහස ‘ඔබතුමා යටතේ අපි දැනටම ජීවත් වන්නේ නිදහස් මනුෂ්‍යයන් හැටියටයි. අපට අමතර නිදහසක් අවශ්‍ය නැහැ’ යැයි කියමින් එය ප්‍රතික්ෂේප කළ ගොවීන්ගේ දරුවන්ටය.සියවස් ගණනක සිට දාසකම් කළ ඔවුන්ට මානව අයිතිය, සමානාත්මතාව, අාධ්‍යාත්මික සුවය යනාදිය නිදහස සමඟ ලැබෙන බවට මේ දරුවන්ට කියාදීමට ඔහුට අවශ්‍ය විය. මෙකී නිදහසෙහි අගය දැන ගැනීමට නම් අධ්‍යාපනය හා ඥාන ශක්තිය ගොවීන්ගේ දරු මුනුපුරන්ට හෝ ලබා දීම අවැසි බව ඔහු වටහා ගත්තේය. සාහිත්‍ය කටයුතු ද නවතා තෝල්ස්තෝයි පාසලක් ආරම්භ කළේ ඒ උදාර චේතනාවෙනි.මේ උදාරත්වයට ඔහුගේ කුඩා කල ගුරුවරයා වූ කාල් ඉවානිව් හේතු නොවූවා යැයි කියන්නේ කෙසේද? තෝල්ස්තෝයි ගේ චරිත කතාවේ පළමු කොටස වන ළදරු විය ග්‍රන්ථය ඇරඹෙන්නේම ‘පවුලේ ගුරුවරයා කාල් ඉවානිව්’ යන පරිච්ඡේදයෙනි. ඔහු ‘අම්මා’ පරිච්ඡේදය අරඹන්නේ දෙවැනි පරිච්ඡේදය ලෙසය.තෝල්ස්තෝයි සිය ගුරුවරයා ගැන එහි තබන සටහන් මානව දයාවෙන් පිරුණු ඒවාය. මානව දයාව! එය ගුරුවරයා හා බැඳී පැවතිය යුතුම දෙයකි. ඒ ගැන රවීන්ද්‍රනාථ ඨාකූර් තුමා තබන සටහනක් මෙලෙසය.‘කවර කටයුත්තක වුව යහපත අපේක්ෂා කළ හැක්කේ සාධාරණ, යුක්ති සහගත, ශිෂ්ට සම්පන්න ප්‍රතිපත්ති තුළිනි. ලොව යහපතට අධ්‍යාපනය තරම් වටිනා උතුම් වෙනත් දෙයක් නැත. අධ්‍යාපනය දරුවන්ට ලබා දෙන්නේ ගුරුවරුන්ය. අධ්‍යාපනය ලබා දෙන ගුරුවරුන් සතු විය යුතු ප්‍රධාන දේ නම් මානව දයාවයි. මානව දයාවෙන් යුක්ත තැනැත්තකු කරන සෑම දෙයක්ම ඵල සහිතය.’මේ කියමනෙහි ඇති සදාකාලික වලංගුභාවය එකල මෙකල ගුරු භවතුන් ගැන ඇති අත්දැකීම්වලින් තවදුරටත් ප්‍රත්‍යක්ෂ වන කාරණයකි. මානව දයාවෙන් යුතු ගුරු පරපුරක් අනාගත ලෝකය යහපත් කරනු ඇත.ළමයකුගෙ දක්ෂතාවක් දුටුවම එය ඔප් නංවා ගැනීමට රුකුල් නොදුන් ගුරු පිරිසක් තමයි එදා අපේ ගම්වල සිටියෙ. පන්ති භේදය මගේ පාසලේ රජ කළා. ඒ නිසා මගේ විදුහලේ මට කලින් ජ්‍යෙෂ්ඨය සමත් වුණ කිසි ළමයකු සිටියේ නෑ.මේ අතරේ අපේ විදුහලට පිට පළාත්වලින් ගුරුවරු දෙදෙනෙක් ආවා. ප්‍රජාචාරය උගැන්වීමට ආ වික්ටර් ද සිල්වා එක් ගුරුතුමෙක්. අනෙක් කෙනා සුමිත්‍ර කාරියවසම්. සිල්වා මහත්තයා කිව්වා මහන්සි වුණොත් මට පළමුවැනියා විය හැකි බව. ඔහු නිබන්ධනයක් දුන්නා අනභිභවනීයැයි සිතූ එ.ජා.ප. ය පරාජය වීමට හේතු දක්වන්න කියලා. මගේ නිබන්ධනයට වැඩි ලකුණු ගනිමින් මම පළමුවැනියා වුණා. ඒ අටවසරේදී.ඊළඟට හමු වූ කාරියවසම් ගුරුතුමා තමයි අද මා මේ තත්ත්වයට ගෙන ඒමට මග කියා දුන් ගුරුතුමා. එතුමා ඉගැන්නුවේ යතුරු ලියනය හා ලඝු ලේඛනයයි. එතැනින් නොනැවතී මිනිසුන් ඇසුරු කරන්නේ කොහොමද සමාජයේ හැසිරෙන්නේ කොහොමද යනාදි ජීවිතයේ සියලු ප්‍රායෝගික පැත්ත අපට කියා දුන්නේ එතුමා. මා අසනීපයෙන් බව දැනගත් එතුමා මීට මාස දෙකකට පෙර ඇවිත් මගේ දුක සැපත් බලා ගියා. ඒ ගුරුවරු නොහිටින්න අපිට උසස් අධ්‍යාපනයක් නෑ.මගේ ජීවිතයට බලපෑමක් කළ ශ්‍රේෂ්ඨ යැයි කිව හැකි ගුරුවරයකු මට මෙතෙක් හමු වී නෑ. මම ම තමයි මගේ ශ්‍රේෂ්ඨ ගුරුවරයා.එහෙත් පරමාදර්ශී උදාර චරිතයකින් හෙබි එදිරිවීර සරච්චන්ද්‍ර මහතා කළ්‍යාණ මිත්‍රයකු ලෙස මගේ ජීවිතයට යම් බලපෑමක් කළ බව කිව හැකියි.මුනිදාස කුමාරතුංග, හික්කඩුවේ ශ්‍රී සුමංගල හිමි වැනි අය මේ රටේ බිහි වූ ශ්‍රේෂ්ඨ ගුරුවරු හැටියට මම දකිනවා. ඔවුන් මනා දැනුමෙන් යුතු වූවා සේම උදාර චරිතයකින් ‍හෙබි අයයි. ගෝලයා අනුගමනය කරන්නේ ගුරුවරයාගේ දැනුමට වඩා උදාර බවයි. ඒ නිසා උදාර චරිතයකින් හෙබි ගුරුවරයකුට පමණයි විශිෂ්ට ගෝලයෙක් හදන්න හැකි වෙන්නේ. එවැනි උදාර චරිත ඇති ගුරුවරු අද රටේ හිඟයි.නුගේගොඩ ග'ර්'ටන් විද්‍යාලයේ ඉගෙනුම ලබන විට මට සිංහල හා සාහිත්‍ය ඉගැන්වූ රුක්මණී කියන ගුරුවරිය තමයි මගේ ජීවිතයේ හමු වුණ ශ්‍රේෂ්ඨතම ගුරුවරිය. මගේ පාසල පෞද්ගලික පාසලක්. ඒ නිසා සිංහල සාහිත්‍ය ගැන වැඩි අවධානයක් ‍ලබා දුන්නෙත් නෑ.එහෙත් විෂය දැනුම ලබා දෙන අතරේ සිතට කා වදින ආකාරයෙන් විෂය ඉගැන්වීමට ඇය කටයුතු කළා.විෂය දැනුමට අමතරව ඒ ගැන අවබෝධයත් රස විඳීමත් උපරිම ලෙස තිබුණ ගුරුවරියක් ඇය. ඒ සියල්ල ඇය දරුවන් හා මැනවින් බෙදා හදා ගත්තා. එහිදී ඇත්තටම සිදු වුණේ නොදැනීම අපි අපේ ජීවිතය හා කලාව රස විඳින්න හුරුවීමයි. විද්‍යා ගුරුවරයකු වුවත් සාහිත්‍ය රස විඳීමට හැකිනම් ඔහුට සිය විෂය පහසුවෙන් ඉගැන්විය හැකි බවයි මගේ නම් අදහස.මට ගුරුවරු ගැන තියෙන්නේ මිහිරි මතකයක්. එහෙත් තර්ස්ටන් විද්‍යාලයේ ඉගෙන ගනිද්දී අපට සිංහල භාෂාව හා සාහිත්‍ය ඉගැන්වූ අමරදාස මහතා තමයි මගේ ජීවිතයේ හමු වූ සුවිශේෂීම ගුරුවරයා.අපි විද්‍යා විෂයන් ඉගෙන ගත්තෙ. ඒත් සාරධර්මවලින් අපේ සිත් පුරවා, පොත පත කියවීමට හුරු කර, අපට ජීවිතය කියා දුන්නේ එතුමා.එතුමා පියවරින් පියවර ජීවිතය හා කලාව ප්‍රායෝගිකව විඳින්න අපට හුරු කළා. ගොඩමඩ දෙකම සරු සාරයි ඵල බරය කියන විට ඒ දර්ශනය කළුලෑල්ලේ සිතුවම් කළා. ඒ ගම මැදින් ගලනා ගඟ මනහරය කියද්ද කඳු දෙකක් අතරින් ගලා එන ගංගාවත් ඒ දෙපස පිපි මල් ගොමුත් ඇන්ඳා. වෙන ගුරුවරු උගන්නන විට ළමයි වෙනත් ක්‍රියාකාරකම්වල යෙදුණා. ඒත් අමරදාස මහත්මයා උගන්වන විට ළමයි පාඩමට දහැන්ගත වුණා. ඔහු තමයි මගේ ජීවිතයේ දුටු ශ්‍රේෂ්ඨතම ගුරුතුමා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=f1410064</link>
    <topic>නිවනට යන මඟ</topic>
    <author>සටහන - උමේෂා සිරිවර්ධන</author>
    <content>බුදුන් වහන්සේ දේශනා කොට වදාළ නිර්මල බුදු දහම මෙලොව හා පරලොව යන දෙලොවම වැඩ පිණිස හේතුවේ. මහරහතුන් වැඩි මඟ ඔස්සේ යමින් උන්වහන්සේ බොහෝ දෙනාගේ හිත සුව පිණිස ධර්මය ජනතාව අතර ප්‍රචලිත කිරීමේ වෑයමක නිරතව සිටියි. බෞද්ධයන්ගේ පරම සැපය වන නිර්වාණ අවබෝධයට ඉවහල් වන මෙම ලිපි මාලාව සෑම සඳුදාවකම පළවේ.එදිනෙදා ජීවිතයේදී ඔබ අසා ඇති විවිධ පුද්ගලයන් තමා පිළිබඳ යම් යම් අධිගමයන් පවසන ආකාරය විවිධය.ලොව්තුරා බුදු රජාණන්වහන්සේ අධිගමයන් යනු පැහැදිලි කරමින් දේශනා කර තිබෙන්නේ, උතුම් ධර්මමාර්ගයේ ගමන් කරමින් ආර්යෂ්ඨාංගික මාර්ගය, ලෝකෝත්තර ආර්යෂ්ඨාංගික මාර්ගය පරිපූර්ණභාවයට පත්කොටගෙන සම්මා ඥානයන් සකස් කරගනිමින් සෝවාන්, සකෘදාගාමී, අනාගාමී, අර්හත් යන මාර්ග ඵලයන්ට පත්වීමයි.එසේ නම් තමා සකෘදාගාමී ඵලයට පත්වූ අයෙකි. අනාගාමී ඵලයට පත් වූ අයෙකි. යනු වෙන් යමෙකු ප්‍රකාශ කරනවා නම් බුදුරජාණන් වහන්සේ දේශනාකොට තිබෙන්නේ හේතූ හතරක් මූලික කොටගෙන එම පුද්ගලයා අධිගමයන් ප්‍රකාශ කරන බවයි.එම හේතූ හතරෙන් පළමුවැන්න බුදුරජාණන්වහන්සේ මෙසේ පැහැදිලිකොට තිබෙනවා. යමෙකු අධිගමයන් පවසන පළමු හේතුව වන්නේ අධි මානයයි. දෙවැනි කරුණ නම් මෝහය හෙවත් මෝඩකමයි. තුන්වැනි කරුණ වන්නේ මානසික රෝගීතාවයයි. එසේම හතරවැනි කරුණ ලෙස ගෞතමයානන් වහන්සේ පෙන්වා දෙන්නේ යමකු අවබෝධය තුළින්ම එම ප්‍රකාශ කරන බවයි.එම නිසා යම් පුද්ගලයෙකු සමාජය තුළ අධිගමයන් ප්‍රකාශ කරනවා නම් අප විසින් කළ යුතු වන්නේ එම පුද්ගලයා පිළිබඳ මේ කාරණා හතරම අදාළ කොටගෙන මැණීමක් සිදු කිරීමටයි. මක් නිසාදයත් මේ කාරණා හතර නිසා යමෙක් අධිගමයන් ප්‍රකාශයට පත් කළ හැකි බව බුදු රජාණන් වහන්සේ දේශනා කර තිබෙන බැවිනි.ලොව්තුරා බුදුරජාණන් වහන්සේ නමක් මෙළොවට පහළ වන්නේ චතුරාර්ය සත්‍ය යන ධර්මය ලෝක සත්වයාට වටහා දීමටයි. සාරා සංඛෙය්‍ය කල්ප ලක්ෂ ගණනක් අප්‍රමාණ දස පාරමිතා ධර්මයන් පූර්ණය කරමින් ලොව්තුරා බුදු රජාණන් වහන්සේ නමක් මේ ලොවට පහළ වන්නේ මේ උතුම් ධර්මය ලෝ වැසියාට පහදා දීම සඳහාමයි.බුදු රජාණන් වහන්සේ නිරතුරුවම දේශනාකොට තිබෙන්නේ කාරණා තුනකින් අප පරිපූර්ණතාවයට පත් වී සිටිනවා නම් අපට ජීවිතයේ දී මේ උතුම් සෝවාන්, සකෘදාගාමී, අනාගාමී, අර්හත් ඵල ලබන්නට හැකිවෙන බවයි.එම කාරණ තුනෙන් පළමු කාරණය වන්නේ ශ්‍රද්ධාවයි. දෙවැන්න වීර්යයයි, තුන්වැන්න හිරිඔතප් නැතිනම් ලැජ්ජාව සහ බය යන කාරණා ද්විත්වයයි. අප තුළ මේ කාරණා තුන තිබෙනවා නම් මේ ජීවිතයේ දී අපට උතුම් චතුරාර්ය සත්‍ය දැකීමට, අවබෝධ කර ගැනීමට හැකියාව ලැබෙන බව ගෞතම බුදු පියාණෝ දේශනාකොට තිබෙනවා.එයින් පළමු කාරණය වන ශ්‍රද්ධාවේ හේතුඵල ධර්මයක් වශයෙනුයි වීර්ය අප තුළ සකස් වන්නේ. මේ වීර්යය කුමක් සඳහා ද ආර්යාශ්ඨාංගික මාර්ගය තුළ ගමන් කිරීම කෙරෙහි වූ වීර්යයයි. ආර්යෂ්ඨාංගික මාර්ගය තුළ ගමන්ගන්නා පුද්ගලයා තුළ ලැජ්ජාව, බය නැතිනම් හිරිඔතප් සකස් වෙනවා. කුමක් කෙරෙහිද හිරිඔතප් සකස් වන්නේ? නැවත සතර අපායට වැටීමට තිබෙන ලැජ්ජාව බය නිසා අප මේ ජීවිතයේ දී තවමත් සෝවාවන් ඵලයට පත් වී නැතිනම් අප මරණින් පසු සත් අපායට විවෘතවයි ජීවත් වන්නේ.අවසානයේ දී සකස් වන්නා වූ චුති සිත තුළ ලෝභ සිතක්, ද්වේශ සිතක්, මෝහ සිතක් ඇතිවුවහොත් අප අනිවාර්යයෙන්ම සතර අපායේ නැවත උත්පත්තිය ලබන බව ලොව්තුරා බුදු රජාණන් වහන්සේ දේශනාකර තිබෙනවා.එම නිසා මේ සතර අපායෙන් මිදෙන්නට නම් අප අනිවාර්යයෙන්ම මේ ජීවිතයේ දී උතුම් සෝවාන් ඵලය සාක්ෂාත් කර ගත යුතුයි.පළමුව සඳහන් කළ අන්දමට මේ උතුම් සෝවාන් ඵලය යන කරුණ සාක්ෂාත් කර ගැනීමට නම් පළමුව ශ්‍රද්ධාව වැඩි දියුණු කරගත යුතු වෙනවා.ශ්‍රද්ධාව තුළින් මනුස්සයා සංසාර භය සකස් කර ගන්නවා. ධර්මය කෙරෙහි, සංඝරත්නය කෙරෙහි ඇති කරගන්නා වූ ශ්‍රද්ධාව නිසා මේ සංසාර භය නමැති කාරණය අප තුළ සකස් වෙනවා.එම නිසාම වැරදි අධිගමයන් සමාජගත නොකරමින් තම අවබෝධය උපයෝගී කරගනිමින් ලොව්තුරා සම්මා සම්බුදු රජාණන් වහන්සේ ගිය මඟ යමින් පරම සැපත වූ නිවන් මඟ වෙතට යොමුවීමට ඔබ නිරන්තරයෙන් උත්සහාවන්ත වීම යහපත්ය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>06</day>
    </date>
    <link>http://www.dinamina.lk/2014/10/06/_art.asp?fn=f1410065</link>
    <topic>සතර කෝරලයේ ධජය රැක ගත් කුඹල්දීවෙල රජ මහා විහාරය</topic>
    <author>කපිල වැල්හේනගේ</author>
    <content>අදට වසර 300 කට පෙර කෑගල්ලේ, මොලගොඩ කුඹල්‍දීවෙල ප්‍රදේශයේ ජනතාව විසින් කුඩා ගල්ලෙනක් තුළ සමාධි බුද්ධ ප්‍රතිමාවක් තැන්පත් කිරීමෙන් පුද පූජා ආරම්භ වී ඇතැයි ඉතිහාසගත තොරතුරු ඇති මොලගොඩ ගල්ගනේ රජමහා විහාරස්ථානය අද කොළඹ නුවර ප්‍රධාන මාර්ගයේ ගමන් ගන්නා ලක්ෂ සංඛ්‍යාත ජනතාවගේ නෙත ගැටෙන බොහෝ බැතිමතුන් වන්දනා කරනු ලබන ඉතා දර්ශනීය පුදබිමක් ලෙස ප්‍රකටව ඇත. පළමුව තැන්පත් කරවන ලද බුද්ධ ප්‍රතිමාව බුරුමයෙන් වැඩම කරන ලද සමාධි පිළිමයක් බවත්, ඉන් අනතුරුව ක්‍රමයෙන් තවත් පිළිම වහන්සේලා එම ස්ථානයේ නිර්මාණය කර ඇති බවටත් ඉතිහාසගත තොරතුරු ඇත.කල්යාමේදී එම ගල්ලෙන වැඩි දියුණු කර පුද පූජා හා වන්දනා කිරීමට සුදුසු අයුරින් විහාරස්ථානයක් ලෙස සකස් කර ඒ අසලින්ම බෝධි අංකුරයක් රෝපණය කර තිබේ. අදට වසර 300 ක් පැරැණි බවට සාක්ෂි ඇති එම බෝධීන් වහන්සේ ඉන්දියාවේ දඹදිව ආනන්ද බෝධීන් වහන්සේගේ අංකුරයක් බව ද කියැවේ. එය ඉපැරැණි ගල්කණුවලින් ආරක්ෂා කර ඉතා සුරක්ෂිතව අදටත් පවතී.මේ විහාරස්ථානයේ ආරම්භක ස්වාමීන් වහන්සේ ලෙස එහි භාරකාරත්වය ගෙන කටයුතු සිදු කර ඇත්තේ වැලිවිට සරණංකර හිමියන්ගේ ශිෂ්‍ය ස්වාමීන් වහන්සේ නමක්ව සිටි කුඹල්දීවෙල හාමුදුරුවෝ ලෙස හැඳින් වූ හිමි නමක් බවට සංඝරාජ සාදු චර්යාව නම් ග්‍රන්ථයක සටහන්ව ඇත.ඉන් පසුව ගල්ගනේ විහාරස්ථානයේ භාරකාරත්වය හිමිව ඇත්තේ වේකොළදෙනියේ සුමංගල හිමියන්ට බවත්, සුමංගල හිමියන් එහි වැඩ වාසය කරමින් විහාරස්ථානයේ දියුණුව සැලසූ වගක් සඳහන්ව තිබේ.මේ කාල සීමාවේ විහාරස්ථානයට ඉතා සමීප පැරැණි ගම්මානයක් වන වේකොළදෙනිය ගම් පියසේ ඉතා දක්ෂ පැරැණි සිංහල වෛද්‍යවරු වාසය කර ඇති අතර ඔවුන්ගේ එම වටිනා හෙළ වෙදකම මෙකී සුමංගල හිමියන්ට උගන්වා තිබේ. ඉන් කලක් ගත වීමෙන් පසු මේ විහාරස්ථානය රටේ ප්‍රසිද්ධ වී ඉතා දක්ෂ ලෙස වෙදකම සිදු කළ සිද්ධස්ථානයක් ලෙස පැවති බවට සාක්ෂි දරයි. මෙරට ඉතා දුර ප්‍රදේශවල සිට රෝගීන් සුමංගල හිමියන් වෙත පැමිණ ප්‍රතිකාර ලබා සුව වී ඇති අතර එම රෝගීන් විසින් පසුව එම ස්වාමීන් වහන්සේට කරන කෘතගුණ සැලකීමක් ලෙස බොහෝ ත්‍යාග, තාන්න මාන්න විහාරස්ථානය වෙත පූජා කළ බව සඳහන් වේ.එලෙස කරන ලද පරිත්‍යාග අතර සබරගමුවේ ඉරහඳ කොඩිය, ඉලුක්කෝලිය ඇතුළු තවත් පෞරාණික වස්තු 16 ක් ගැන කියැවෙන අතර සතර කෝරලයට අයත් ඉරහඳ කොඩිය දැනට ශ්‍රී ලංකාවේ ආරක්ෂිතව ඇති එකම ස්ථානය මේ විහාරස්ථානය වීම මුළු ලොවේම ගෞරවයට පාත්‍ර වන්නකි. එදා සිට අද දක්වා වසර 300 ක ඉතා දිගු ඉතිහාසයක් තුළ මේ විහාරස්ථානයේ අදත් වැඩ වාසය කරනු ලබන්නේ වේකොළදෙනියේ සුමංගල හිමියන්ගේ ඥාති පරපුරට අයත් හිමිවරුන්ය.ගෙවී ගිය වසර 300 දීර්ඝ කාලපරිච්ඡේදය තුළ විහාරස්ථානය පාලනය තුළ වැඩිදියුණු කළ නායක හිමිවරු වශයෙන් කුඹල්දීවෙල හිමි, වේකොලදෙනියේ සුමංගල හිමි, තුන්පනේ සෝභිත හිමි, එලඟිපිටියේ රතනපාල හිමි, වල්ගම්පායේ පියරතන හිමි, නිල්වත්තේ සෝමානන්ද හිමි, මුවපිටියේ පියදස්සී හිමි හා වර්තමානයේ විහාරස්ථානය පාලනය කරන නායකත්වය දරන සබරගමු පළාතේ ප්‍රධාන සංඝනායක මාවනැල්ල ශාසනාරක්ෂක බල මණ්ඩලයේ සභාපති ධුරය හා කෑගල්ල දිස්ත්‍රික් පරිවේනාධිපති තනතුර හොබවන කෘත්‍යාධිකාරී මණ්ඩලයේ සභාපති පූජ්‍ය හෙට්ටිමුල්ලේ සිද්ධත්ත යන හිමිවරු මෙහිදී ඉතා ගෞරවයෙන් සිහිපත් කළ යුතුය. ඒ මන්දයත් මේ විහාරය වටා ඇති ගම්මාන 10 ක ජීවත් වන 2000 ට අධික බෞද්ධ හා සෙසු ආගමික ජනතාවට ද මේ විහාරස්ථානයෙන් ඉටුවන්නා වූ ආගමික හා ශාසනික සේවය හේතුවෙනි.1968 වස‍රේ පටන් මේ දක්වා ප්‍රදේශ‍යේ දූ දරුවන්ගේ දහම් දැනුම වර්ධනය කිරීමේ අරමුණින් පවත්වාගෙන එනු ලබන දහම් පාසල ‍එසේම විහාරස්ථ ශ්‍රී සද්ධර්මෝදය පිරිවෙන ඒ අතර මුල්කොට සැලකිය හැකිය.තවද 28 වසරක් තුළ අඛණ්ඩව පවත්වනු ලබන වෙසක් ‍මහා පෙරහැර, ඈත අතීතයේ පටන්ම වාර්ෂිකව කරනු ලබන මල් පෙරහර සිහිපත් කළ යුතුය.අම්බුළුගල කුමරුගේ සමයේ ඉදි වූ විහාරස්ථානයක් ලෙසට ජනප්‍රවාදයේ පවතින හල්ගානේ විහාරස්ථානයටම අයත් මාවනැල්ලේ - උතුවන පිහිටි බෝධිරාජාරාම විහාරස්ථානය ද මේ හා බැඳී පවතී.තවද ඉන්දීය රජය විසින් දඹදිව බුද්ධගයාවේ විහාරාධිපති තනතුරට පත්කරනු ලැබූ අපවත් වී වදාළ නිල්වත්තේ සෝමානන්ද හිමියන් පැවිදි බව ලබා ඇත්තේ ද මේ පුණ්‍ය භූමියෙන් වීම මහත් ගෞරවයක් වන අතර එම ඉතිහාසය ශ්‍රීමත් අනගාරික ධර්මපාල යුගය දක්වා දිව යන්නකි.1983 සිට උදාවූ විහාරස්ථානයේ වර්තමාන පාලන යුගය භාරව කටයුතු සිදු වනුයේ පූජ්‍ය හෙට්ටිමුල්ලේ සිද්ධත්ත නායක හිමියන්ගේ ප්‍රධානත්වයෙනි. මෙම වකවානුව තුළ අභිනවයෙන් ඉදිකරන ලද 18 රියන් බුද්ධ ප්‍රතිමාව, නව බෝධි ප්‍රකාරය, සත්සතිය අභිනව චෛත්‍යය, ධර්ම ශාලාව, නව සංඝාවාසය සඳහන් කළ යුතුය. එසේම මේ පුදබිමෙන් ගම් 10 ක ජනතාවට ඉටුවන ආගමික හා ශාසනික සේවාව අතිමහත්ය. එය ප්‍රදේශයේ බෞද්ධ හා සෙසු ආගමිකයින්ට ද ආගම් භේදයකින් තොරව සිදුවන්නකි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n141007_4</link>
    <topic>ඇන්ටනොව් 32 බිම හෙළුවාට විශේෂ මහාධිකරණ නඩුවක්</topic>
    <author>ඉඳුනිල් වීරරත්න</author>
    <content>2000 වසරේ මාර්තු මස 30 වැනි දින හෝ ඊට ආසන්න දිනයකදී පලාලි සිට රත්මලාන දක්වා පියාසර කරමින් තිබූ ඇන්ටනොව් 32 වර්ගයේ ගුවන් යානයකට මිසයිල ප්‍රහාර එල්ලකොට එහි ආරක්ෂක අංශ සාමාජිකයින් 32කු ඝාතනය කිරීමේ සිද්ධියට අදාළ නඩුව විශේෂ නඩුවක් සේ සලකා විභාගයට ගැනීමට තීරණය කර ඇත.එම නඩුව ලබන 13දා සිට 16 දින දක්වා අඛණ්ඩව විභාගයට ගැනීමට අනුරාධපුර විශේෂ මහාධිකරණ විනිසුරු ඛේමා ස්වර්ණාධිපති මහත්මිය විසින් තීරණය කෙරිණි.මේ සම්බන්ධව අධි චෝදනා ලැබ සිටින එල්.ටී.ටී.ඊ. සංවිධානයේ සාමාජිකයින් දෙදෙනා එම දින 4 තුළ දීම අනුරාධපුර විශේෂ මහාධිකරණයට රැගෙන  ඒමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n141007_3</link>
    <topic>කර්මාන්තකරුවන්ට අයවැයෙන් සහන</topic>
    <author>ඉසුරි බුද්ධිකා හෙට්ටිආරච්චි</author>
    <content>2015 අයවැය සුළු හා මධ්‍ය පරිමාණ කර්මාන්ත අංශයට වඩාත් හිතකර එකක් වීමට වැඩි ඉඩක් ඇතැයි කර්මාන්ත හා වාණිජ කටයුතු අමාත්‍ය රිෂාඩ් බදියුදීන් මහතා පවසයි.අමාත්‍යවරයා මේ අදහස් පල කළේ ජාතික ව්‍යවසාය සංවර්ධන අධිකාරිය සහ හම්බන්තොට, මාතර හා ගාල්ල දිස්ත්‍රික් වාණිජ මණ්ඩල හා එක්ව සංවිධානය කළ දකුණු පළාතේ හොඳම ව්‍යවසායකයින් සඳහා සම්මාන ප්‍රදානය කිරීමේ උළෙලේදීය.මෙරට දළ ජාතික නිෂ්පාදිතයට 65 ක දායකත්වය ලබාදෙන්නේ සුළු හා මධ්‍ය පරිමාණයේ ව්‍යවසායකයන් විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n141007_2</link>
    <topic>රාජ්‍ය සේවයේ ක්ෂේත්‍ර නිලධාරීන්ට යතුරුපැදි ප්‍රදානය කෙරේ</topic>
    <author>රුවන් කපිල හෙට්ටිආරච්චි</author>
    <content>රාජ්‍ය සේවයේ ක්ෂේත්‍ර නිලධාරීන්ට යතුරුපැදි ලක්ෂයක් බෙදා දීමේ වැඩසටහනක් ක්‍රියාත්මක කෙරේ.පළමු අදියර පුත්තලම දිස්ත්‍රික්කයෙන් ඊයේ ආරම්භ කෙරිණි. නිලධාරීන් හාරදහසකට යතුරුපැදි බෙදා දීම සංකේතවත් කරමින් 15 දෙනෙකුට ජනාධිපති මහින්ද රාජපක්ෂ මැතිතුමා අතින් යතුරුපැදි ප්‍රදානය සිදුවිය.කාර්යක්ෂම රාජ්‍ය සේවයක් ජනතාවට ලබාදීම මෙහි අරමුණයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n141007_1</link>
    <topic>ජාත්‍යන්තර සත්කාරක හා සංචාරක සමුළුව අද</topic>
    <author>රුවන් කපිල හෙට්ටිආරච්චි</author>
    <content>ආර්ථික සංවර්ධන අමාත්‍යාංශය මඟින් දෙවන වරටත් පවත්වනු ලබන ජාත්‍යන්තර සත්කාරක හා සංචාරක කලමනාකරණ සමුළුව අමාත්‍ය බැසිල් රාජපක්ෂ මහතා අතින් අද කොළඹ දී ආරම්භ වේ.මෙය සංවිධානය කරනු ලබන්නේ දැනුම කලමනාකරණය කිරීමේ ආයතනයයි. දින දෙකක් පුරා පැවැත්වෙන මෙම සමුළුව සඳහා ශ්‍රී ලංකා සංචාරක ජනමාධ්‍යවේදීන්ගේ සංගමය ද සහය ලබාදෙයි."සංචාරක කර්මාන්තය මුහුණුදෙන අභියෝග ජයගැනීමට ප්‍රායෝගික හා නව්‍ය විසඳුම් සෙවීම" යන්න මෙවර තේමාවයි.මේ සඳහා රටවල් 20ක නියෝජිතයන් 70 දෙනෙකු සහභාගිවීමට නියමිතයි. ඒ අතර සංචාරක කර්මාන්තයේ නායකයන් රාජ්‍ය තාන්ත්‍රිකයන් හා දෙස් විදෙස් නියෝජිතයෝ ද වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410072</link>
    <topic>ලෝක ජනාවාස දින ජාතික සැමරුම් උත්සවය - 2014</topic>
    <author>ඡායාරූපය - සුදත් සිල්වා</author>
    <content>ලෝක ජනාවාස දින ජාතික සැමරුම් උත්සවය - 2014 ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ සුගතදාස ගෘහස්ථ ක්‍රීඩාංගණයේ දී ඊයේ (06) පැවැති අතර ඒ අවස්ථාවට පැමිණි ජනාධිපතිවරයා දරු දැරියන් පිරිසක් සමඟ සුහද පිළිසඳරක නිරතව සිටි අයුරු. ඇමැති විමල් වීරවංශ හා නි‍යෝජ්‍ය ඇමැති ලසන්ත අලගියවන්න මහත්වරු ද මෙහි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410073</link>
    <topic>2016 දී සෑම පැල්පතක් වෙනුවෙන් නිවසක්</topic>
    <author>මහින්ද අලුත්ගෙදර</author>
    <content>සෑම පුරවැසියකුගේම ජීවන මට්ටම ශක්තිමත් කිරීම වෙනුවෙන් එළඹෙන 2016 වනවිට පැල්පත් වෙනුවට සෑම පුරවැසියකු සඳහාම ස්ථිර නිවෙසක හිමිකම ලබාදීම සඳහා අවශ්‍ය පියවර ගන්නා බව ජනාධිපති මහින්ද රාජපක්ෂ මහතා අවධාරණය කරයි.මහින්ද චින්තනයේ සඳහන් ආකාරයට ශ්‍රී ලංකාවේ සෑම පුරවැසියෙක්ම නිවසක් හිමි අයෙක් විය යුතුයි යන ප්‍රතිපත්තියේ සිට ක්‍රියාකරන බව පෙන්වා දෙන ඒ මහතා එය අපේ දර්ශනය බවද ඉදිරියේ දී ඉදිකරන නිවාසවල වර්ග ප්‍රමාණය වැඩිකිරීම සඳහා උපදෙස් දී තිබෙන බවද ප්‍රකාශ කරයි.ඒ අනුව පසුගිය කාලයේ ඉදිකළ වර්ග අඩි 450 නිවාස වෙනුවට එය වර්ග අඩි 500 දක්වා වැඩිකර ඉදිකිරීමට නියමකර තිබෙන බවද අලුතෙන් ඉදිවන නිවාස එම ප්‍රමාණයේ නිවාස වියයුතු බවද හෙතෙම සඳහන් කරයි.ජනාධිපති මහින්ද රාජපක්ෂ මහතා මේ බව සඳහන් කළේ කොළඹ සුගතදාස ගෘහස්ථ ක්‍රීඩාංගණයේ දී ඊයේ (6) පැවැති ලෝක ජනාවාස දින ජාතික සමුළුව අමතමිනි. එක්සත් ජාතීන්ගේ මානව ජනාවාස කොමිසම (හැබිටාඩ් සංවිධානය) විසින් ප්‍රකාශයට පත්කර ඇති පරිදි සෑම වසරකම ඔක්තෝබර් මස ප්‍රථම සඳුදා දින ලෝක ජනාවාස දිනය ලෙස වෙන්කර ඇති අතර එය පසුගිය 1986 වර්ෂයේ සිට සමරනු ලබයි. “ජනාවාස හඬක් - ජන සෙවණින් හෙටක්” මෙවර තේමාව වී තිබේ.ශ්‍රී ලාංකික නිවාස සංවර්ධන ක්‍රියාවලියේ දීර්ඝ කාලීන අවශ්‍යතාවක් ලෙසින් පැවැති ජාතික නිවාස ප්‍රතිපත්තිය ජනාධිපති මහින්ද රාජපක්ෂ මහතා වෙත පිළිගැන්වීම මෙන්ම මෙවර ජනාවාස දිනය නිමිත්තෙන් ක්‍රියාත්මක වූ විවිධ සංවර්ධන කාර්යයන් හා එහි අනාගත ක්‍රියාපිළිවෙත පෙන්නුම් කෙරෙන ජනාවාස දින කොළඹ ප්‍රකාශනය එළිදැක්වීම ද මෙහිදී සිදුකෙරිණි.මෙහිදී වැඩිදුරටත් අඳහස් පළකළ ජනාධිපති මහින්ද රාජපක්ෂ මහතා පෙන්වා දුන්නේ 2016 වසර වනවිට පැල්පත් වෙනුවට සෑම පුරවැසියකුටම හොඳ නිවසක ජීවත්වීමේ අයිතිය ලබාදෙන බවත් රටේ සෑම පුරවැසියකුටම නිවසක් හිමිවිය යුතුය යන්න රජයේ දැඩි විශ්වාසයේ සිටිමින් ඒ වෙනුවෙන් පසුගිය වසර කිහිපය තුළ රජය විශාල වැඩකොටසක් ඉටුකර තිබෙන බවත්ය..ජනතාවට නිවාස ලබාදීමේ දී රජය කිසිවිටෙකත් ජාති, ආගම්, පක්ෂ භේද නොසැළකූ බව සිහිපත් කළ මහින්ද රාජපක්ෂ මහතා තම රජය කිසිදා රටේ ජනතාවගේ අවශ්‍යතා දේශපාලනයට සම්බන්ධ නොකළ බවද අවධාරණය කළේය. පැල්පත්වාසී බවෙන් රටේ ජනතාව මුදාහරින විට පැල්පත් මානසිකත්වයෙන් අපේ දරුවන්ද මුදාගතයුතු බව පෙන්වාදුන් ජනාධිපතිවරයා දරුවන්ගේ යහපත උදෙසා කරන සෑම කටයුත්තක්ම නිර්භයව ඉදිරියටම ක්‍රියාත්මක කිරීමට රජය බැදී සිටින බවද පැවසීය.මත් උවදුරෙන් අනාගත පරපුර බේරා ගැනීමේ වගකීම ද දිවි හිමියෙන් ඉටු කරන බව සඳහන් කළ ඒ මහතා ලෝක ජනාවාස කොමිසමේ අරමුණු ආසියාවේ ඉතා හොඳින්ම සපුරන රට ශ්‍රී ලංකාව බවද අප 2014 ලෝක ජනවාස දිනය සමරන්නේ විශාල අභිමානයකින් යුතුව බවද ප්‍රකාශ කළේය.මෙවර ජාතික සමුළුවේ දී පසුගිය සැප්තැම්බර් 27 හා 28 දිනයන්හි කොළඹ නව නගර ශාලාවේ පැවැති ජනාවාස දින නාට්‍ය උ‍ළෙලේ ජයග්‍රාහී නාට්‍ය සඳහා ත්‍යාග හා සහතිකපත් පිරිනැමීම, සැප්තැම්බර් 28 දින රාජගිරිය බණ්ඩාරනායක ක්‍රීඩාංගණයේ පැවති ජනාවාස දින ක්‍රිකට් තරගයේ ජයග්‍රාහකයන්ට (කාන්තා/පිරිමි) තිළිණ හා සහතිකපත් ප්‍රදානය, කොළඹ, කළුතර, ගම්පහ දිස්ත්‍රික්කයන්හි නිවාස හිමිකම්ලාභීන් 500 දෙනෙකු වෙනුවෙන් හිමිකම් ඔප්පු ප්‍රදානය ද සිදුකෙරිණි.එදිනම කොළඹ, කළුතර, ගම්පහ දිස්ත්‍රික්කයන්හි ඉදිකිරීම් කර්මාන්තයේ නියුතු ශිල්පීන් 200 දෙනෙකු සඳහා පුහුණු වැඩසටහන් සංවිධානය කිරීම හා ඉදිකිරීම් කර්මාන්තයේ ප්‍රජා කොන්ත්‍රාත්කරුවන් 100 දෙනෙකු ලියාපදිංචි කොට ඔවුන්ට NVQ සහතික පිරිනැමීම, කොළඹ නගරයේ රාජ්‍ය හා පෞද්ගලික යන දෙඅංශයේ ම මහල් නිවාස ආශ්‍රිත ව පිහිටුවා ඇති කළමනාකරණ සංස්ථාවලින් හොඳම කළමනාකරණ සංස්ථා තරගකාරී පදනමකින් තෝරා එම ජයග්‍රාහක ජයග්‍රාහිකාවන් සඳහා ත්‍යාග හා සහතිකපත් ප්‍රදානය හා 2014 ලෝක ජනාවාස දිනය තේමාකොට ගනිමින් දීප ව්‍යාප්තව පාසල් සිසුන් අතරේ පැවැත්වූ චිත්‍ර තරගයේ ජයග්‍රාහී නිර්මාණ ඇතුළත් ප්‍රදර්ශනය ඇරඹීම හා මේ චිත්‍ර හා රචනා තරගයේ ජයග්‍රාහක ජයග්‍රාහිකාවන් සඳහා සහතිකපත් ප්‍රදානය කිරීමද ජනාධිපති මහින්ද රාජපක්ෂ මහතා අතින් සිදුකෙරිණි. ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ, නියෝජ්‍ය ඇමැති ලසන්ත අලගියවන්න, පාර්ලිමේන්තු මන්ත්‍රී දුමින්ද සිල්වා, ශ්‍රී ලංකාවේ කියුබානු තානාපති ඉන්දිරා ලෝපේස්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් විමලසිරි පෙරේරා මහත්ම මහත්මීහු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410074</link>
    <topic>ගිනස් වාර්තාව පිහිට වූ සිත්තන්ට ජනපති ආර්යාවගෙන් සුබ පැතුම්</topic>
    <author>ඡායාරූපය - ලලිත් වැලිවිටිගොඩ</author>
    <content>ලෝක ළමා දිනය වෙනුවෙන් කිලෝමීටර් 191 ක දුරක් පාපැදියෙන් ගමන් කොට ගිනස් වාර්තාවක් පිහිටවූ කාල්ටන් පෙරපාසල් සමූහයේ කුළුණු ගවේෂික නානායක්කාර සහ දිෂාරා දෙසැදි හෙට්ටිආරච්චි දරුවන් දෙදෙනා ඊයේ (06) තංගල්ල කාල්ටන් පෙර පාසල අසලින් ගමන් අවසන් කළ අවස්ථාවේ දී ජනාධිපති ආර්යා ශිරන්ති රාජපක්ෂ මහත්මිය ඔවුනට සුබ පැතීමට එක්ව සිටි අයුරු. ඇමැති මහින්ද අමරවීර, පාර්ලිමේන්තු මන්ත්‍රී නාමල් රාජපක්ෂ මහත්වරුන් සහ පාර්ලිමේන්තු මන්ත්‍රීනී කමලා රණතුංග මහත්මිය ද මෙහි වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410075</link>
    <topic>පූර්ණ චන්ද්‍ර ග්‍රහණයක් හෙට</topic>
    <author>උපාලි කරුණාරත්න</author>
    <content>මේ මාසයේදී ග්‍රහණ දෙකක් ඇතිවන බවත් එයින් එකක් මේ වසරේ අවසන් චන්ද්‍ර ග්‍රහණය හෙට( 08) වප් පුර පසළොස්වක පොහෝ දින සිදුවන බවත් කොළඹ විශ්වවිද්‍යාලයේ භෞතික විද්‍යා අංශයේ මහාචාර්ය චන්දන ජයරත්න මහතා ප්‍රකාශ කරයි.මෙය පූර්ණ චන්ද්‍රග්‍රහණයක් වන අතර මෙහි ආරම්භය මෙරට වේලාවෙන් පස්වරු 1.46 ට සිදුවේ. අවසානය පස්වරු 7.04 ට සිදුවන අතර දහවල් කාලයේදී ග්‍රහණයෙන් වැඩි කොටසක් සිදුවන බැවින් මෙය ලංකාවට දිස්වනුයේ ග්‍රහණ අවසානයට ආසන්නව අර්ධ චන්ද්‍රග්‍රහණයක් ලෙසිනි.නැගෙනහිර ක්ෂිතිජයෙන් චන්ද්‍රයා උදාවනවාත් සමගම පස්වරු 6.00- 6.03 සුලු කාලය තුළ පෘතුවියේ වඩා අඳුරු වූ පුර්ණ ඡායාවෙන් චන්ද්‍රයා ඉතා අල්ප වශයෙන් වැසී සුලු කොටසක් පමණක් අඳුරුව පෙනෙනු ඇත. පෘතුවියේ අඩ අඳුරු වූ උප ඡායාව තුළින් චන්ද්‍රයා පස්වරු 6.04 සිට ගමන් කරන කාලය තුළ ග්‍රහණය නොපෙනෙන අතර චන්ද්‍රයාගේ දීප්තියේ සුලු අඩුවක් පමණක් දිස්විය හැකි බව මහාචාර්යවරයා ප්‍රකාශ කරයි.උප ඡායාව තුළින් චන්ද්‍රයා ඉවත් වීමත් සමග ග්‍රහණය අවසානය සිදුවේ. මේ චන්ද්‍රග්‍රහණය උතුරු ඇමෙරිකාව, කැනඩාව, නවසීලන්තය, ඔස්ට්‍රේලියාව ආශ්‍රිත රටවලට හොඳින් දිස්වන බවද පවසන මහාචාර්යවරයා මේ මස 24 දින මෙරට සම්මත වේලාවෙන් පෙරවරු 1.08 ට අර්ධ සූර්යග්‍රහණයක් සිදුවන බව පවසයි. අමෙරිකාව, කැනඩාව දිස්වන මෙය ලංකාවට දිස් නොවේ. නැවත චන්ද්‍රග්‍රහණයක් මෙරටට දිස්වනුයේ 2015 වසරේ අප්‍රේල් 04 දින බවත් සූර්ය ග්‍රහණයක් දිස්වනුයේ 2016 මාර්තු 09 දින බවත් මහාචාර්යවරයා කියා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410076</link>
    <topic>උතුරේ මහින්දෝදය විද්‍යාගාර 91ක ඉදිකිරීම් අවසන්</topic>
    <author>@ උතුරු පළාත් සමුහ යාපනය - නිමල් රත්නායක</author>
    <content>උතුරේ දරුවන්ටත් දකුණේ දරුවන්ට මෙන්ම සම අධ්‍යාපන පහසුකම් සැලසිමේ ජනපතිතුමන්ගේ සංකල්පය මත ඉදි වු මහින්දෝදය විද්‍යාගාර කිහිපයක් ලබන මස දෙවන සතියේ ජනපතිතුමන්ගේ සුරතින් සිසු අයිතියට පැවරිමට නියමිතය. මේ යටතේ කිළිනොච්චිය දිස්ත්‍රික්කයේ වට්ටකච්චි මහා විද්‍යාලයත්, කිළිනොච්චි හින්දු විද්‍යාලයත්, යාපනය දිස්ත්‍රික්කයේ වඩුක්කොට්ටේ හින්දු විද්‍යාලය, වෙම්බඩි බාලිකා විද්‍යාලය, කරෙයිනගර් වෛද්‍ය ත්‍යාගරාජා මහා විද්‍යාලය , යාපනය හින්දු විද්‍යාලය , යාපනය හින්දු බාලිකා විද්‍යාලය, ඩෙල්ෆ්ට් මහා විද්‍යාලය, යාපනය සෙන් ඇන්තනිස් විද්‍යාලය යන පාසැල්වල ඉදිකෙරුණු මහින්දෝදය විද්‍යාගාර මේ යටතේ සිසු අයිතියට පත් කෙරේ. යාපනය, මන්නාරම, වව්නියාව, කිළිනොච්චිය සහ මුලතිව් යන උතුරු පළාතේ දිස්ත්‍රික්කවල ඉදිකෙරුණු විද්‍යාගාර සංඛ්‍යාව 91කි. රජය මේ සඳහා රුපියල් මිලියන 1440 ක් වැයකොට තිබේ.මේ සිසු අයිතියට පැවරිමට නියමිත විද්‍යාගාර නිරික්ෂණ කිරිමට උතුරු පළාත් ආණ්ඩුකාර මේජර් ජනරාල් ජි.ඒ.චන්ද්‍රසිරි මහතා පසුගියදා මේ පාසැල්වල චාරිකාවක නිරිත විය. මෙලෙස ඉදි කෙරුණු එක් විද්‍යාගාරයකට රජය රුපියල් මිලියන 60 ක් වැය කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410077</link>
    <topic>ජනතා ගැටලු-සහන සොයන්න ජනපති අනුකමිටුවක් පත්කෙරේ</topic>
    <author>ඉන්දික පොල්කොටුව</author>
    <content>ජනතා ගැටලු සහ ජනතාවට ලබා දිය යුතු අත්‍යවශ්‍ය සහන පිළිබඳ සොයා බලා කටයුතු කිරීම සඳහා අමාත්‍ය අනුකමිටුවක් ජනාධිපති මහින්ද රාජපක්ෂ මහතා විසින් පත්කරනු ලැබ තිබේ.ආර්ථික සංවර්ධන අමාත්‍ය බැසිල් රාජපක්ෂ මහතාගේ සභාපතිත්වයෙන් යුත් මෙම කමිටුවට දිනේෂ් ගුණවර්ධන, විමල් වීරවංශ, කෙහෙළිය රඹුක්වැල්ල, බන්දුල ගුණවර්ධන, ජොන්ස්ටන් ප්‍රනාන්දු, ඩිලාන් පෙරේරා, පවිත්‍රා වන්නිආරච්චි යන මහත්ම මහත්මීන් ඇතුළු අමාත්‍යවරුන් පිරිසක් පත්කැර ඇත.මේ සඳහා අදාළ යෝජනා හා නිර්දේශ කැබිනට් මණ්ඩලයට හා අනු කමිටුවට ඉදිරිපත් කෙරෙන බව ජනමාධ්‍ය හා ප්‍රවෘත්ති අමාත්‍ය කෙහෙළිය රඹුක්වැල්ල මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410078</link>
    <topic>බෙල්ලන ශ්‍රී ඤාණවිමල නාහිමියෝ අපිස් ගුණයෙන් පිරි මහ යතිවරනමක්</topic>
    <author/>
    <content>ගිහි පැවිදි සැමගේ ඉමහත් ගෞරවාදරයට පත් වූ අපවත්වී වදාළ බෙල්ලන ශ්‍රී ඤාණවිමල මහ නාහිමියෝ නිරහංකාර, අපිස් ගුණයෙන් පිරි සීලවන්ත ගුණවන්ත මහා යතිවරයාණන් වහන්සේ නමක් බව ජනාධිපති මහින්ද රාජපක්ෂ මහතා පවසයි.කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාවේ මහානායක, බෙල්ලන ශ්‍රී ඤාණවිමල මහ නාහිමියන්ගේ අපවත්වීම සම්බන්ධයෙන් ශෝක පණිවිඩයක් නිකුත් කරන ජනාධිපතිවරයා වැඩිදුරටත් මෙසේ සඳහන් කරයි.කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාවේ මහානායක, කළුතර දකුණ ශ්‍රී සෝභිත සංඝාරාමාධිපති ආචාර්ය අග්ගමහා පණ්ඩිත අති ගෞරවාර්හ බෙල්ලන ශ්‍රී ඤාණවිමල මහානායක ස්වාමින්වහන්සේ අපවත් වූ බව ඇසීමෙන් මම බලවත් සංවේගයට පත්වීමි.කළුතර, බෙල්ලන ග්‍රාමයේ දී ජන්මලාභය ලැබූ උතුම් ප්‍රව්‍රජ්‍යාව හා අධිශීල සංඛ්‍යාත උපසම්පදා භූමියට පත් උන්වහන්සේ සිය ගුරු දේවයන් වහන්සේලා වෙතින් මූලික අධ්‍යාපනය ලැබ මාලිගාකන්ද විද්‍යෝදය පිරිවෙනින් උසස් අධ්‍යාපනය ලබන ලදී.මෙසේ ලද දැනුමෙන් අධ්‍යාපන ක්ෂේත්‍රයට ඉමහත් සේවාවක් ඉටුකිරීමේ අරමුණින් බෙල්ලන ශ්‍රී ධර්මපාල පිරිවෙනෙහි පරිවෙණාධිපති ධුරය දරමින් පිරිවෙනේ අභිවෘද්ධිය සඳහා කටයුතු කළ උන්වහන්සේ ගිහි පැවිදි උගතුන් රාශියක් බිහිකිරීමට සමත් විය. ඉන්දියාව, එක්සත් රාජධානිය වැනි රටවලට වැඩම කොට ධර්මදූත සේවයේ නිරතවීමට ද අප මහානාහිමිපාණන් වහන්සේ ට හැකිවිය. උන්වහන්සේ සිදුකළ අමිල ලෝක ශාසනික සේවය අගයනු වස් මියන්මාර් රජයෙන් පුදනු ලබන උසස්ම සම්මානය වන අග්ගමහා පණ්ඩිත උපාධියෙන් පිදුම් ලැබීමට ද අප මහ නාහිමිපාණන් වහන්සේ භාග්‍යවන්ත වූහ.දීර්ඝ කාලයක් විද්‍යෝදය පිරිවෙනේ උප ප්‍රධානාචාර්යවරයා ලෙසින් කටයුතු කළා සේම පිරිවෙන් අධ්‍යාපන මණ්ඩලයේ ගරු සභාපති ධුරය ද ත්‍රිපිටක ග්‍රන්ථ සම්පාදක මණ්ඩලයේ මෙන්ම මහාවංශයේ ප්‍රධාන කර්තෘවරයා ලෙසින් ද පිරිවෙන් ක්ෂේත්‍රයට මෙන්ම අධ්‍යාපන ක්ෂේත්‍රයට ඉමහත් සේවාවක් උන්වහන්සේ විසින් ඉටුකරන ලදී.මෙබඳු රටට වැඩදායි නාහිමිපාණන් වහන්සේ නමකගේ අපවත්වීම සසුනට සිදුවූ බලවත් පාඩුවක් ලෙස මම දකිමි.සිය ජීවිතේ සැඳෑ සමය කොල්ලුපිටිය වාළුකාරාමයේ වැඩ වසමින් පුරා වසර 95ක් ආයු වළඳා අපවත්වී වදාළ අප මහනාහිමිපාණන් වහන්සේට උතුම් නිවන්සුව අත්වේවායි....! ප්‍රාර්ථනා කරන අතර උන්වහන්සේගේ සහෝදර සහ ශිෂ්‍ය භික්ෂුන් වහන්සේලාටත් කෝට්ටේ ශ්‍රී කල්‍යාණි සාමග්‍රී ධර්ම මහා සංඝ සභාව හා තදානුබද්ධ විහාරස්ථ දායක සභාවලටත් ප්‍රදේශවාසී සැමටත් මාගේ බලවත් සංවේගය මෙයින් පුදකර සිටිමි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n1410079</link>
    <topic>කූරගල මානවයා කලාප දෙකටම ආවේණික වූ සතුන් ආහාරයට අරන්</topic>
    <author>මානෙල් පුෂ්ප කුමාරි</author>
    <content>කූරගල පුරාවිද්‍යා රක්ෂිතයේ සිදු කළ කැණීම්වලින් මතු කර ගෙන ඇති සාධකවල විශ්ලේෂණයට අනුව කූරගල මානවයා විසින් වියළි කලාපය හා තෙත් කලාපය දෙකටම ආවේණික වූ සතුන් ආහාරයට ගන්නා ලද බව එහිදී හමුවූ සත්ත්ව අවශේෂ වලින් හෙළි වන බව පුරාවිද්‍යා දෙපාර්තමේන්තුව සඳහන් කරයි.මුහුදු මසුන්,කළපු කකුළුවන් ඒ අතර බහුලව දක්නට ලැබෙන අතර දුර්ලභ දිවි වර්ග,වල් ගවයා වැනි මේ වන විටත් වඳ වී ඇති සතුන්ගේ කොටස්ද මේ කැණීමේදී හමුවීම සුවිශේෂී කරුණක් වී තිබේ.ක්ෂීරපායී සතුන් මෙන්ම උරග වර්ග රැසකගේ අස්ථි කොටස් ද දිය හා ගොඩ ගොළුබෙල්ලන් කොටස්ද කැණීමේදී හමු වී ඇත.මෙසේ හමු වී ඇති සියලු දත්ත විශ්ලේෂණය කිරීම මඟින් මේ මානවයාගේ සංක්‍රමණික ක්‍රියාවලිය ව්‍යාප්ත වීමේ රටාව ආදී බොහෝ තොරතුරු ඉදිරියේදී හෙළි කර ගැනීමට හැකිවනු ඇතැයි පුරාවිද්‍යා දෙපාර්තමේන්තුවේ අධ්‍යක්ෂ ජනරාල් ආචාර්ය සෙනරත් දිසානායක පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100710</link>
    <topic>ඌව පළාත් සභාවේ නව සැසිවාරය 9දා</topic>
    <author>@ ඌව වෙල්ලස්ස සමුහ වජිර උමගිලිය</author>
    <content>ඌව පළාතේ හයවන පළාත් සභාවේ පළමු සැසිවාරය ඌව පළාත් මහ ඇමැති අමාත්‍ය ශෂින්ද්‍ර කුමාර රාජපක්ෂ මතාගේ ප්‍රධානත්වයෙන් පළාත් සභා ශ්‍රවණාගාරයේ දි මේ මස 9 වන දින පැවැත්වෙන බව ඌව පළාත් ආණ්ඩුකාර කාර්යායාලය පවසයි‍.2014 ඌව පළාත් සභා මැතිවර්ණයෙන් තේරි පත්වු පක්ෂ විපක්ෂ මහජන නියෝජිතයන් මේ සඳහා සහභාගිවිමට නියමිත අතර මෙදින පෙ.ව.10.09 ට යෙදන සුභ මොහොතින් සිය දුරයේ වැඩ ආරම්භ කරණ මහ ඇමැතිවරයා ඉන් පසු සියලු මහජන නියෝජිතයන් සමග සභා රැස්විමට සහභාගිවේ. මේ අවස්ථාවට ඌව පළාත් ආණ්ඩුකාර සි. නන්ද මැතිව් මහතා ද සහභාගිවනු ඇත.සැසිවාරය ආරම්භ කිරිමට පෙර ප්‍රතිපක්ෂ මන්ත්‍රි කණ්ඩායම පළාත් ආණ්ඩුකාර සී. නන්ද මැතිවි මහතා ඉදිරියේ දි සිය මන්ත්‍රි දුරයේ දිවුරුම් දීමට නියමිත බව ඌව පළාත් ආණ්ඩුකාර කාර්යාලය වැඩි දුරටත් පැවැසිය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100711</link>
    <topic>ජාතීන් අතර දිගුකාලීන බැඳීම රටේ අනාගතය සුරැකීමේ ප්‍රධාන සාධකයයි</topic>
    <author/>
    <content>රටේ අනාගත සුරක්ෂිතභාවයට ජාතීන් අතර දිගුකාලීන බැඳීම ප්‍රධාන සාධකයක්. මිනිසුන් එකිනෙකාට දුරස්වීමට සැබෑ හේතුව තේරුම් ගන්න ඕනෑ. ඒ තමයි හෘදයාංගම සන්නිවේදනයේ හිඩැස. ඒ හිඩැස නැති වූ දාට ජාතික ඒකාබද්ධතාවය අර්ථවත් වේවි. දෙමළ කතා කරන ජනතාවට සිංහල කතා කරන්න හැකි නම් එකිනෙකා අතර හෘදයාංගම බැඳීම ඇති වෙනවා. ත්‍රස්තවාදය අවුරුදු 30ක් පවතින්න මේ සාධකය තදින් බලපෑවා. එදා පාලකයන් අඩු වැඩි ලෙස මෙයට වගකිව යුතුයි. දැන් සිංහල දෙමළ භාෂා ඉගෙන ගන්න දරු පිරිස වැඩි වෙලා. එය රටේ සුබ අනාගතයට දොර විවෘත වීමක්.ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ මහතා එසේ කීවේ මාතර - කොටපොල කිරුවාන ගඟ වතුයායේ මාරිමුත්ත අම්මාන් කෝවිල නැවත ගොඩනැඟීමේ කටයුතු ආරම්භ කරමින් ඉන්දියාවේ සිට ගෙන එන ලද මුත්තුමාරි අම්මාන් පිළිමය එම කෝවිල් පුද බිමට වැඩම කරවීම නිමිත්තෙන් ඉකුත් දා (27) පැවැති පූජෝත්සවයේ ප්‍රධාන ආරාධිත අමුත්තා වශයෙන් සහභාගී වෙමිනි.කුමාරසිරි හෙට්ටිගේ පදනමේ අන්තර් ආගමික හා සංස්කෘතික සහජීවනය ප්‍රවර්ධනය කිරීමේ වැඩසටහන යටතේ මෙම කෝවිල නැවත ගොඩනැ‍ඟෙන අතර ඒ සඳහා රුපියල් ලක්ෂ 50ක පමණ මුදලක් ද වැය කෙරේ. යාපනයේ හා වැල්ලවත්ත ප්‍රදේශයේ පදිංචි හින්දු බැතිමතුන් පිරිසකගේ සහයෝගය ද මෙයට ලැබේ.හෙට්ටිගේ මහතා එහිදී මෙසේද කීවේය.අපට අවශ්‍ය හැම දෙනාම සතුටින්, සාමයෙන්, සහජීවනයෙන් ජීවත් වෙනවා දකින්න. ජාති, ආගම්, කුල භේද එක්ක රටක් ඉදිරියට යන්නේ නෑ. වසර 30ක් පුරා සාමය කැමැති සියලු ජන කොටස් අප්‍රමාණ දුක් වින්දා. නිදහසේ සහෝදරත්වයෙන් යුතුව හැම දෙනාට ජීවත් වෙන්න පුලුවන් රටක් දැන් ගොඩනැඟිලා. ආගමික සහජීවනයට ජාතික සමඟියට තිබෙන බාධාවන් අප ඉවත් කරගත යුතුයි. කිසිම ජාතියකට ආගමකට අන්තවාදය හොඳ නැහැ. ආගම භාෂාව මුල්කරගෙන ගැටුම් හැදෙන්න ඉඩදිය යුතු නැහැ. අවුරුදු 30කට පසු යාපනය ප්‍රදේශයේ දෙමළ ජාතික හින්දු බැතිමතුන් පිරිසක් දකුණු ප්‍රදේශයට ඇවිත් අප එක්ක එකතුවීම ඓතිහාසික අවස්ථාවක්. කුමන ආගමකට අයත් වූවත් පැරණි සිද්ධස්ථාන ආරක්ෂාකර ගන්න ඕනෑ. අලුතින් ආගමික ස්ථාන ගොඩනඟනවාට වඩා ඉපැරැණි සිද්ධස්ථාන සංවර්ධනය ඉතා වැදගත්.අන්‍ය ආගම් භාෂාවලට ගරු කරන්න පුළුවන් නම් අප දියුණු ජාතියක් වෙනවා. හැම දෙනාම තම තමන්ගේ ආගම දහම අදහමින් සාමකාමීව ජීවත්වෙනවා නම් එය මොන තරම් ලස්සනද? එවැනි පරිසරයක් අප රටේ ගොඩනැගෙන්න ඉඩ නොදෙන විවිධ ජාතික හා ජාත්‍යන්තර බලවේගත් ක්‍රියාත්මක වෙනවා. අපට බෙදෙන්න අවශ්‍ය නෑ. බලය බෙදා හැරීම, වෙනම පළාත් අවශ්‍ය වන්නේ ජාතීන් අතර දුරස්ථභාවය තිබෙනවා නම් පමණයි. පළමුවෙන්ම ජාතීන් අතර හෘදයාංගම බැඳීම ඇති විය යුතුයි. එවිට වෙන් වෙන්න අවශ්‍ය හැඟීම් මතුවෙන්නේ නෑ. මේ ඇත්ත තේරුම් ගන්න ඕනෑ. අපට හොඳ අනාගතයක් නිර්මාණය වෙමින් තිබෙනවා. ජනාධිපති මහින්ද රාජපක්ෂ මහතා රටට දෙන නායකත්වය දෙස බලන විට අපට බියක් ඇති වෙන්නේ නෑ.හින්දු සංගමයේ සාමාජික බුකර් දයාබරන් සිවසාමි, කිරුවාන ගඟ හින්දු කෝවිල් කමිටුවේ ප්‍රධාන සංවිධායක ජේ. විජයකුමාර් යන මහත්වරු ද මෙහිදී කතා කළහ.මෙම අවස්ථාවට පොත්දෙනිය විහාරාධිපති කෝන්ගස්දෙනියේ සුමන හිමි, කිරිලිපන කාලි මාවතේ කාලි අම්මාන් කෝවිලේ කුමාරස්වාමි පූජකතුමන් සහ මාතර මහ නගර සභාවේ නාගරික කොමසාරිස් සේනක පල්ලියගුරුගේ, කිරුවාන ගඟ වතුයායේ සාමාන්‍යාධිකාරී උද්දික මහදිවුල්වැව, කේ. සයන්දකුමාර්, කුගනාදන් විකියනාත් යන මහත්වරු ඇතුලු විශාල පිරිසන් මෙම අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100712</link>
    <topic>බෙල්ලන ශ්‍රී ඤාණවිමල මාහිමි ආදාහන පූජ්‍යෝත්සවය රාජ්‍ය අනුග්‍රහයෙන් අද</topic>
    <author/>
    <content>සියම් මහා නිකායේ කෝට්ටේ ශ්‍රී කල්‍යාණි සාමග්‍රීධර්ම මහා සංඝ සභාවේ මහා නායක ධුරන්දර අග්ගමහා පණ්ඩිත, සාහිත්‍ය සූරී බෙල්ලන ශ්‍රී ඤාණවිමල මාහිමිපාණන් වහන්සේගේ ශ්‍රී දේහය මහජන ගෞරවය සඳහා කොල්ලුපිටිය වාළුකාරාමයෙහි තැන්පත් කර ඇති අතර ආදාහන පූජ්‍යෝත්සවය පූර්ණ රාජ්‍ය අනුග්‍රහයෙන් අද (7) කොළඹ දී සිදු කෙරේ.මෙරට වැඩ සිටි ධර්ම විනයධර සම්භාවනීය මහනාහිමි නමක් වන උන්වහන්සේ අපවත් වන විට අනූ පස් වන වියෙහි පසුවූහ. කළුතර දිස්ත්‍රික්කයේ බෙල්ලන ග්‍රාමයෙහි 1920 මාර්තු 26 දින උපත ලද උන්වහන්සේ 1929 මැයි 23 දින බෙල්ලන ශ්‍රී ධර්මපාල පිරිවෙනේ දී පැවිදි බිමට ඇතුළත් වූහ.1969 දී කෝට්ටේ සංඝ සභාවේ උපසම්පදා කාරක සභාවට තේරීපත් වූ බෙල්ලන මහ නාහිමියෝ සංඝ සභාවේ තනතුරු රාශියක් දරා ඇති අතර 1997 දී අනුනායක පදවියටත් 2000 දී මහානායක පදවියටත් පත්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100713</link>
    <topic>භාරත ලක්ෂ්මන් ප්‍රේමචන්ද්‍ර ගුණ සමරු පින්කම හෙට</topic>
    <author>කොළොන්නාව සමූහ ඒ. සුමනසේන</author>
    <content>හිටපු පාර්ලිමේන්තු මන්ත්‍රීවරයෙකු හා පාර්ලිමේන්තු කටයුතු පිළිබඳ ජනාධිපති උපදේශකවරයෙකු වන භාරත ලක්ෂ්මන් ප්‍රේමචන්ද්‍ර මහතා අභාවප්‍රාප්තවී වසර 3ක් ගතවීම නිමිතිකොට කොටිකාවත්ත මුල්ලේරියාව ප්‍රාදේශීය සභාසභාපති ප්‍රසන්න ගුණසිංහ සෝලංග ආරච්චි මහතා සංවිධානය කරනු ලබන ගුණසමරු පින්කමක් 8දා (හෙට) කුඩාබුත්ගමුව ශ්‍රී ධර්මරක්ෂිතාරාම විහාරයේදී පැවැත‍්වේ.මේ පූජාව මෙහෙයවනු ලබන්නේ සේදවත්ත නවලෝක විහාරාධිපති කාව්‍ය විශාරද පන්නල ඤාණාලෝක හිමියන් විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100714</link>
    <topic>ජනතාවට ඉතාමත් සංවේදීවන දේවල් දේශපාලනීකරණය කිරීම යහපත් නොවේ</topic>
    <author># මහින්ද අලුත්ගෙදර</author>
    <content>ජනතාවට ඉතාම සංවේදී දේ දේශපාලනීකරණය කිරීම යහපත් තත්ත්වයක් නොවන බව ජනාධිපති මහින්ද රාජපක්ෂ මහතා පැවසීය.මීට පෙර නොයෙක් හොඳ වැඩසටහන් තිබුණු නමුත් ඒවා දේශපාලනීකරණය වී තිබුණු බව සිහිපත් කළ ඒ මහතා උළු කැටයක්, ටකරමක් බෙදුවද ඒවා නොයෙක් බලපෑම්වලට හා හිතවත්කම්වලට බෙදාදුන් බවද, ඇතැම් අවස්ථාවල පාරට පෙනෙන ටික පමණක් හැදූ බවද කීය.එපමණක් ද නොව එල්.ටී.ටී.ඊ සංවිධානය එක්තරා කාලයක උපක්‍රමශීලී ලෙස කොළඹ හා තදාසන්න ප්‍රදේශ අවට ජනතාව ගෙනවිත් පදිංචි කළ බවද ජනාධිපතිවරයා පෙන්වා දුන්නේය.ජනාධිපති මහින්ද රාජපක්ෂ මහතා මේ බව සඳහන් කළේ කොළඹ සුගතදාස ගෘහස්ථ ක්‍රීඩාංගණයේ දී ඊයේ (06) පැවැති ලෝක ජනාවාස දින ජාතික සමුළුව අමතමිනි.එක්සත් ජාතීන්ගේ මානව ජනාවාස කොමිසම (හැබිටාඩ් සංවිධානය) ප්‍රකාශයට පත්කර ඇති පරිදි සෑම වසරකම ඔක්තෝබර් මස ප්‍රළමු සඳුදා දින ලෝක ජනාවාස දිනය ලෙස වෙන්කර ඇති අතර එය පසුගිය 1986 වර්ෂයේ සිට සමරනු ලබයි. “ජනාවාස හඬක් - ජන සෙවණින් හෙටක්” මෙවර තේමාව වී තිබේ.ශ්‍රී ලාංකික නිවාස සංවර්ධන ක්‍රියාවලියේ දීර්ඝ කාලීන අවශ්‍යතාවක් ලෙසින් පැවති ජාතික නිවාස ප්‍රතිපත්තිය ජනාධිපති මහින්ද රාජපක්ෂ මහතා වෙත පිළිගැන්වීම මෙන්ම මෙවර ජනාවාස දිනය නිමිත්තෙන් ක්‍රියාත්මක වූ විවිධ සංවර්ධන කාර්යයන් හා එහි අනාගත ක්‍රියාපිළිවෙත පෙන්නුම් කෙරෙන ජනාවාස දින කොළඹ ප්‍රකාශනය එළිදැක්වීම ද මෙහිදී සිදුකෙරිණි.මෙහිදී වැඩි දුරටත් අඳහස් පළකළ ජනාධිපති මහින්ද රාජපක්ෂ මහතා,ලෝක ජනාවාස දිනය ආරම්භ කර අදට අවුරුදු 28ක් වෙනවා. 1985 දී එක්සත් ජාතීන්ගේ මානව ජනාවාස කොමිසම ආරම්භ කරන විට ලෝක ජනාවාස දිනයක් යෝජනා වුණත් ඒක ක්‍රියාත්මක වුණේ 1986 දීයි. ඒ වාගේම අද දිනය අපේ රටට තවත් සුවිශේෂයි. නිදහසින් පස්සේ මේ රට භාරගත් සියලුම රජයන් විවිධ ප්‍රතිපත්ති, ක්‍රමවේද, නිවාස ගැටලුව විසඳන්න ඉදිරිපත් කළා. නමුත් සැමට සාධාරණ ඉදිරි දැක්මක් සහිත ජාතික නිවාස ප්‍රතිපත්තියක් සකස්වුණේ නැහැ. මුදල් වියදම් කරලා සිදුකරපු වැඩපිළිවළවලින් එවැනි ප්‍රතිපත්තියක් එළි දැක්වුණේ නැහැ.අද ජාතික නිවාස ප්‍රතිපත්තිය එළි දක්වන්න අප රජයට පුළුවන්කම ලැබුණා කියලා මේ අවස්ථාවේ දී අපි ආඩම්බරයෙන් මතක් කරනවා. නිඳහසින් පස්සේ අවුරුදු හැටපහක් ගෙවිලා ගිය මොහොතකයි මේ ඵෙතිහාසික අවස්ථාව එළඹුණේ. එක්සත් ජාතීන්ගේ සංවිධානයේ යෝජනා ක්‍රියාත්මක කිරීම ගැන කිව්වහම ඔබට මතක් කළයුතු දෙයක් තිබෙනවා. එක්සත් ජාතීන්ගේ සංවිධානයේ කමිටු රාශියක් තිබෙනවා. කම්කරු, ආහාර, ළමා ආදී වශයෙන්. මේ සෑම කමිටුවක් ම මේ රටේ වැඩ ගැන ඉතාම ඉහළින්, පැහැදීමෙන් කතා කරනවා. නමුත් ත්‍රස්තවාදී සමයේ මේ රටේ ආරක්ෂාව හොඳ නැහැ කියලා රටින් පැනගිය කණ්ඩායම් එකතුවෙලා හදාගත් ඩයස්පෝරාවත්, ඇතැම් බලවත් රටවලුත් එකතු වෙලා බලපෑම් කරවන නිසා ජිනීවාවල තිබෙන ජගත් මානව හිමිකම් කමිටුවෙන් විතරයි අපිට චෝදනා එල්ල කරන්නේ. එයත් මේ අවස්ථාවේ අපි මතක් කරන්න ඕනෑ.ත්‍රස්තවාදය අවසන්කර අද ඔබ භුක්ති විඳින නිදහස ගැන ඒ අය කතා කරන්නේ නැහැ. කෙසේ වෙතත් මේ ජනාවාස කොමිසමෙත් ඉලක්ක අපි සම්පූර්ණ කරගෙන යනවා. මේ ජනාවාස කොමිසමේ අරමුණු ආසියාවේ ඉතාම හොඳින් සපුරපු රට ලංකාවයි. ඒ නිසා 2014 ලෝක ජනාවාස දිනය අපි සමරන්නේ විශාල අභිමානයකින්. අපට ඒ සඳහා ශක්තිය තිබෙනවා. අපේ රටේ නිවාසකරණයට පළමු රාජ්‍ය මැදිහත්වීම ලැබෙන්නේ 1915 දීයි. ඒ යටත් විජිතපාලකයෝ හඳුන්වා දුන්න නිවාස හා නාගරික සංවර්ධන ආඥා පනත නිසායි.නිඳහසින් පස්සේ මුල් යුගයේ අපේ අවධානය කෘෂිකර්මාන්තයට යොමුවුණු නිසා නාගරික නිවාස ප්‍රශ්නය විශාල දෙයක් හැටියට සැළකුවේ නෑ. විශේෂයෙන් ම කෘෂිකර්මාන්තය නිසා ගොවි ජනපද බිහිවුණා. ඒ නිසා නිවාස ගැටලුව දිහා බැලුවේ වෙනස් විදියකින්. නිවාස පිළිබඳ ගැටලුව හොඳටම බලපෑවේ නගරයට. ජනාවාස ප්‍රශ්නය කොළඹට සීමාවෙලා තිබුණා. මහා පරිසර ප්‍රශ්නත් එක්ක ඒක ගැටගැහිලා තිබුණා. 1970 මම පාර්ලිමේන්තු මන්ත්‍රීවරයෙක් වශයෙන් සිටි කාලයේ පීටර් කෙනමන් ඇමැතිතුමා දුප්පත් ජනතාවගේ නිවාස අයිතිය වෙනුවෙන් රට ගැන හිතලා හොඳ වැඩපිළිවෙළක් දැම්මා. ඒවා ඉදිරිපත් කළා. එය සුදුස්සන්ට ලැබුණා. ඒ ඉතිහාසය අද ඔබට මතක නැහැ. නමුත් 77න් පස්සේ ඒක අතහැරලා තනිකර දේශපාලන නිවාස වැඩපිළිවෙළක් ආරම්භ කළා.ජනතාවගේ මේ ඉතාම සංවේදී දේවල් දේශපාලනීකරණය කරන එක හොඳ තත්ත්වයක් නොවෙයි. නොයෙක් හොඳ වැඩසටහන් තිබුණා. නමුත් ඒවා දේශපාලනීකරණය වෙලා තිබුණා. හිතවත්කම්වලට ඒවා ලැබුණේ. උළු කැටයක්, ටකරමක් බෙදුවත් ඒවාට නොයෙක් බලපෑම් ඇතිවෙලා තිබුණා. අපි දන්නවා එදා සමහර වෙලාවලට පාරට පෙනෙන ටික විතරක් හැදුවා. පිටිපස්ස එහෙමම තිබුණා. ඒ විතරක් නොවෙයි එල්.ටී.ටී.ඊ සංවිධානය එක්තරා කාලයක උපක්‍රමශීලී විදිහට කොළඹ හා තදාසන්න ප්‍රදේශ අවට ජනතාව ගෙනත් පදිංචි කළා.එය සංවිධානාත්මකව සිදුකළා. මේවා ජනතාවට කියන්න ඕනෑ. බෙදුම්වාදීන් ඒක කළේ අවස්ථාවාදීව ප්‍රයෝජන ගන්න. අපි එහෙම නැහැ. නමුත් අපි කිසිම ජාති, ආගම්, පක්ෂ භේදවලින් තොරවයි නිවාස වැඩපිළිවෙළ ආරම්භ කර ක්‍රියාත්මක කරන්නේ. අපට ඔවුන්ගේ දේශපාලනය වැදගත් නැහැ. මනුෂ්‍යත්වයයි වැදගත්. ඔවුන්ගේ පාට, ආගම්, ජාති, කතාකරන භාෂාව අපට අවශ්‍ය නැහැ. අපිට ඕනැ මේ රටේ ජනතාව ලස්සන නිවාසයක, හොඳ පරිසරයක ජීවත් වෙනවා දකින්න. ඒ විතරක් නොවෙයි එදා වෙනත් රටවල රාජ්‍ය නායකයෝ ලංකාවට එනකොට සමහරුන්ට මේ නගරවලින් එළියට එන්න බැරිවුණා. එහෙම යුගයක් අපට අවශ්‍ය නැහැ. අද හැම වසරකම ලෝකේ පිළිගත් සමුළු ලංකාවේ පවත්වනවා.ලෝක නායකයන් ලංකාවට එනවා. ඒ අය දැන් ලංකාවට ආවාම වෙනත් රටක් දකිනවා.ඊළඟ රාජ්‍ය නායකයා ලංකාවට පැමිණෙන අවස්ථාවේ අරලියගහ මන්දිරයේ දී අපි ඔහු වෙනුවෙන් ඉදිරිපත් කරන සංස්කෘතික අංග ඉදිරිපත් කිරීම සඳහා මේ ලස්සන දරු පැටවුන්ටත් අවස්ථාව ලබා දෙන්න අපි කටයුතු කරනවා. ඒ සංස්කෘතික වෙනස අපි ඇතිකරන්න ඕනෑ. ජනතාවගේ ජීවන ක්‍රමය වෙනස් කළ යුතුව තිබෙනවා. අපිට හංගන්න වහන්න දෙයක් නෑ. අපේ හැටි දැන් ලෝකයම දන්නවා. අපි කරගෙන යන වැඩපිළිවෙළ ඉදිරියට කරගෙන යන්න අපි හැමෝම එකතු වෙන්න ඕනෑ.මහින්ද චින්තනයේ සඳහන් ආකාරයට ශ්‍රී ලංකාවේ සෑම පුරවැසියෙක් ම නිවසක් හිමි අයෙක් වෙන්න ඕනෑ කියන ප්‍රතිපත්තිය අපට තිබෙනවා. ඒක තමයි අපේ දර්ශනය. එය ලබාදීමයි අපේ අරමුණ. ඒ නිසයි මේ වැඩපිළිවෙළ අපි දියත් කරන්නේ. 2016 වනවිට අපේ අරමුණ තිබෙන සියලුම පැල්පත් නිවාස ඉවත් කොට ඔබ හොඳ නිවාසවල පදිංචි කරවීම. පසුගිය කාලයේ හදපු නිවාසවල ප්‍රමාණය වර්ග අඩි 450 යි. එය වර්ග අඩි 500 දක්වා වැඩිකර හදන්න කියලා අපි නියමකර තිබෙනවා. ඒ අනුව අලුතෙන් හදන නිවාස හැදෙන්නේ ඒ ප්‍රමාණයට. ඒ ආකාරයටයි අපි මේ වැඩපිළිවෙළ හදලා තිබෙන්නේ. ඒ සඳහා අපට මේ රටේ හැමෝගේම සහයෝගය අවශ්‍යයි.සමහර ප්‍රදේශවල දරුවන්ට ජීවත්වෙන්න තිබෙන්නේ නුසුදුසු පරිසරයක්. මේ පරිසරය අපි වෙනස් කළ යුතුව තිබෙනවා. මත්ද්‍රව්‍ය වලින් මේ දරුවා නිදහස් කරගැනීමේ වගකීම අපට තිබෙනවා.ඒ සඳහා අපි කැපවෙනවා. මේ අය මේ නිවාසවල පදිංචි කරවීම ඒ දරුවන් ඒ තත්ත්වයන්ගෙන් මුදා ගැනීමේ එක් අංගයක්. මේවා කරනකොට නොයෙක් බොරු ප්‍රචාර ගෙනයාවි. ඒවාට රැවටෙන්න එපා. දරුවාගේ යහපත වෙනුවෙන් සත්භාවයෙන් සිදුකරන හැම කාර්යක් ම අපි නිර්භයව ඉටු කරන්න සූදානම්.ඔබේ සහයෝගය මේ නිවාස සංවර්ධන වැඩපිළිවෙළට, ව්‍යාපෘතිවලට, අමාත්‍යතුමාට හා නිලධාරීන්ට ලබාදී ඒවා ක්‍රියාත්මක කරවන්න මේ ලෝක ජනාවාස දිනයේ දී අපි කටයුතු කරමු කියා ඉල්ලනවා. අපේ රට මේ පැල්පත් මානසිකත්වයෙන් මුදා ගන්න ඔබ අප හා කටයුතු කරන්න.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා,මීට වසර 30කට පෙර ලෝක ජනාවාස දිනය පැවැත්විය යුතුයි යනුවෙන් යෝජනා ඉදිරිපත් කළේ ශ්‍රී ලංකාවයි. එයින් වසර 30 කට පසු විවිධ ක්‍රියාකාරකම් රැසක් සමඟින් ශ්‍රී ලංකාව එම සැමරුම විශිෂ්ට ලෙස සමරනවා. ජනාධිපති මහින්ද රාජපක්ෂ මහතා සෑම වසරක දීම මේ උළෙලට සම්බන්ධ වෙනවා. මේ වැඩපිළිවෙළ වෙනුවෙන් ඒ මහතා දැඩි උනන්දුවෙන් කටයුතු කරනවා. බොහෝ රටවල ඇමැතිවරුන්ට හා නිලධාරීන්ට පමණක් සීමා වුවද ශ්‍රී ලංකාවේ දී රාජ්‍ය නායකයා සම්බන්ධ වෙමින් ඉහළන්ම සමරනවා.ලෝක ජනාවාස දිනය පසුගිය වසරවලත් කලාපයේ වෙන රටවලට සාපේක්ෂව අපි ඉතා සාර්ථක අන්දමින් සමරනු ලැබුවා. පසුගිය අවුරුදුවල ඉතා විශාල වැඩසටහන් ප්‍රමාණයක් ජනාවාස දිනය වෙනුවෙන් දියත් කළා. එම වැඩසටහන් හැබිටාඩ් ආයතනයේ ප්‍රසාදයට හා ඇගයීමට පවා ලක්වුණා. කෙසේ වෙතත් මෙරට පසුගිය වසර කිහිපයටම වඩා ඉතා ප්‍රබල ශක්තිමත් වැඩසටහනක් දියත් කරන්න හැකියාව ලැබුණා. 2014 වසරේ දී අපේ තේමාව එක්සත් ජාතීන්ගේ ජනාවාස කොමිසමට ඉදිරිපත්කර තිබෙන තේමාවට අනුකූලව අපේ රටට ගැළපෙන තේමාවක් අපි නිර්මාණය කරගත්තා. ඒ “ ජනාවාස හඬක් ජනසෙවණින් හෙටක් ” යන්නයි.1985 ආරම්භවුණු මේ ජනාවාස දිනය සැමරීමේ වැඩසටහන මේ වසරේ දී කැපී පෙනෙන වැඩසටහන් රාශියක් දියත් කර තිබෙනවා. එහි පළමු පියවර ජනාවාස දින ජාතික සමුළුවයි. මෑත ඉතිහාසයේ පළමු වතාවට ජාතික නිවාස ප්‍රතිපත්තිය නිල වශයෙන් එළි දැක්වූවා. මේ සම්බන්ධ මූලික කෙටුම්පත ජනතාවගේ අවධානයට ලක් කළා. ඒ වගේම අමාත්‍ය මණ්ඩලයේ විශේෂ සැළකිල්ලට හා අවධානයට ලක්කර යම් යම් සංශෝධන ඉදිරිපත්වෙලා තිබෙනවා. මහජනතාවගේ, අමාත්‍ය මණ්ඩලයේ වෘත්තිකයන් හා විද්වතුන්ගේ සියලු අදහස් සැළකිල්ලට අරගෙන අමාත්‍ය මණ්ඩලයේ අනුමැතිය ලැබූ ජාතික නිවාස ප්‍රතිපත්තිය අපි එළි දක්වනවා.නිවාස ප්‍රතිපත්තියක් හදන්න මිලියන ගණනක් සල්ලිත් විදයම්වෙලා තිබුණා. නමුත් මේ නිවාස ප්‍රතිපත්තිය නිර්මාණය කිරීම සඳහා සත පහක්වත් අපට වියදම් වුණේ නැහැ. එය ඉතාම වැදගත් කාරණයක්. එය පිටුපස තිබෙන්නේ අපේ අමාත්‍යාංශයේ හා ආයතනවල නිරතවෙලා සිටින කොටස්වල හා ස්වේච්ඡාවෙන් අදහස් ඉදිරිපත් කරන්න ඉදිරිපත් කරපු විද්වතුන් කණ්ඩායමකගේ ශක්තියයි. සමහර විට කිසිඳු වියදමක් නොකර එළි දැක්වෙන ලංකාවේ පළමු ජාතික ප්‍රතිපත්තිය මේ ජාතික නිවාස ප්‍රතිපත්තිය වෙන්න පුළුවන්.නාගරික ප්‍රදේශවල ජීවත්වන දරුවන් වෙනුවෙන් වූ ක්‍රියාකාරකම් පිළිබඳව ලෝක ජනාවාස දින වැඩසටහනේ දී මේ වරත් අපි විශේෂ අවධානයක් යොමු කළා. කොළඹ නගරය සංවර්ධනයට භාජනය වෙමින් තිබෙන නගරයක් නිසා විශේෂයෙන් ම කොළඹ නගරය පිළිබඳව අපි විශේෂ අවධානයකට ලක් කළා. දැනට අවිධිමත් ජනාවාසවල ජීවත්වන ප්‍රජාව විධමත් ජනාවාසවලට ගෙන යනු ලබමින් තිබෙන සංක්‍රාන්ති කාලයකයි අපි මේ ගතකරන්නේ. මේ සංක්‍රාන්ති කාලපරිච්ඡේදයේ මේ දරුවන් වෙනුවෙන් නිර්මාණය වන නව ජනාවාසකරණයට සුදුසු පරිදි ඔවුන් පෙරළ ගන්න අවධානය යොමු කළා. ඔවුන්ගේ වැඩිහිටි පරම්පරාවට වඩා දරු පරම්පරාව බොහෝ දුරට වෙනස්.නාගරික ජනාවාස සංවර්ධන අධිකාරිය විවිධ ක්‍රියාකාරකම්වලට ඔවුන්ව සම්බන්ධ කරගත්තා. නාගරික ජනාවාසවල දරුවන් වෙනුවෙන් ළමා චිත්‍ර තරගයක් අපි පසුගිය දා ආරම්භ කළා. ඒ තරගය වෙනුවෙන් වැඩිම ඉදිරිපත්වීම තිබුණේ මේ වසරේ පැවති තරගයේ. 13, 800ක් දරුවන් මේ වසරේ ඉතා උනන්දුවෙන් සහභාගී වුණා. එම 13,800ක පිරිසගෙන් 5000ක් තෝරගෙන එම 5000ක පිරිසගෙන් අවසන් තරගය ජනාධිපති මහින්ද රාජපක්ෂ මහතාගේ ප්‍රධානත්වයෙන් කොළඹ විහාර මහාදේවී එළිමහන් රංග පීඨයේ පැවැත්වූවා.“කොළඹ ළමයි ” තේමාව යටතේ විවිධ ප්‍රසංග පැවැත්වුවා. ඔක්තෝම්බර් 01 දිනට යෙදෙනෙ ලෝක ළමා දිනයේ සිට ඔක්තෝම්බර් 06 ලෝක ජනාවාස දිනය දක්වා වූ කාලය ඇතුළත යෙදෙන ඔක්තෝම්බර් 04 දින කොළඹ නෙළුම්පොකුණ ජාත්‍යන්තර රංගන ශාලාවේ දී මෙම දරුවන්ගේ හැකියාවන් ප්‍රසංගයක් හැටියට වේදිකාවට ගෙනෙන්න කටයුතු සංවිධාන කළා. ගායන, නිර්මාණ ආදී දරුවන් 2000කට අධික විශාල පිරිසකගේ විවිධ හැකියාවන් නෙළුම් පොකුණ රඟහලේ දී ඉදිරිපත් කෙරෙනවා. නෙළුම් පොකුණේ මෙවැනි ප්‍රසංගයක් පැවැත්වෙන්නේ පළමු වතාවට කියලා අපි විශ්වාස කරනවා.දකුණු ආසියානු කලාපයේ වැඩිම ස්ථිර නිවාස සංථ්‍යාවක් ඇත්තේ ශ්‍රී ලංකාවේ. එය සියයට 82ක් පමණ වෙනවා. අපේ රටේ පැවැති අඳුරු යුගය ගැන කතා කරන්න ඇතැමුන් යළිත් උත්සාහ කරනවා. පසුගිය 2010 දක්වා කාලයේ වාර්ෂිකව ස්ථිර නිවාස ඉදිකර තිබෙන්නේ 250,000ක් පමණයි. නමුත් පසුගිය 2011 වසරේ දී පමණක් නිවාස 400,000ක් ඉදිකර තිබෙනවා.දීර්ඝ කාලීන උත්සාහයක ප්‍රතිඵලයක් ලෙසින් ශ්‍රී ලංකාවේ සමස්ත නිවාස සංවර්ධන ක්‍රියාවලිය විධිමත්ව ආවරණය කරමින් මෙම ජාතික නිවාස ප්‍රතිපත්තිය සකස්කර තිබෙන අතර දුගී දුප්පත් ජනතාවට රාජ්‍ය මැදිහත්වීම යටතේ නිවාස ඉදිකිරීමත්, අඩු ආදායම්ලාභී ප්‍රජාව හා මධ්‍යම ආදායම්ලාභී ප්‍රජාවට රාජ්‍ය හා පෞද්ගලික දෙඅංශයේ දායකත්වයෙන් සිය නිවාස ඉදිකිරීමේ කටයුතු සඳහා සහාය වීමත්, කුලී නිවාසලාභීන් සඳහා නිශ්චිත නිවාස සංවර්ධන වැඩපිළිවෙළක් ක්‍රියාත්මක කිරීමත් ජාතික නිවාස ප්‍රතිපත්තියේ මූලික අංගයයි.මෙවර ජාතික සමුළුවේ දී පසුගිය සැප්තැම්බර් 27 හා 28 දිනයන්හි කොළඹ නව නගර ශාලාවේ පැවති ජනාවාස දින නාට්‍ය උ‍ළෙලේ ජයග්‍රාහී නාට්‍ය සඳහා ත්‍යාග හා සහතිකපත් පිරිනැමීම, සැප්තැම්බර් 28 දින රාජගිරිය බණ්ඩාරනායක ක්‍රීඩාංගණයේ පැවති ජනාවාස දින ක්‍රිකට් තරගයේ ජයග්‍රාහකයන්ට (කාන්තා/පිරිමි) තිළිණ හා සහතිකපත් ප්‍රදානය, කොළඹ, කළුතර, ගම්පහ දිස්ත්‍රික්කයන්හි නිවාස හිමිකම්ලාභීන් 500දෙනෙකු වෙනුවෙන් හිමිකම් ඔප්පු ප්‍රදානය ද සිදුකෙරිණි.කොළඹ, කළුතර, ගම්පහ දිස්ත්‍රික්කයන්හි ඉදිකිරීම් කර්මාන්තයේ නියුතු ශිල්පීන් 200දෙනෙකු සඳහා පුහුණු වැඩසටහන් සංවිධාන කිරීම හා ඉදිකිරීම් කර්මාන්තයේ ප්‍රජා කොන්ත්‍රාත්කරුවන් 100 දෙනෙකු ලියාපදිංචිකර ඔවුන්ට NVQ සහතික පිරිනැමීම, කොළඹ නගරයේ රාජ්‍ය හා පෞද්ගලික යන දෙඅංශයේ ම මහල් නිවාස ආශ්‍රිත ව පිහිටුවා ඇති කළමනාකරණ සංස්ථාවලින් හොඳම කළමනාකරණ සංස්ථා තරගකාරී පදනමකින් තෝරා එම ජයග්‍රාහක ජයග්‍රාහිකාවන් සඳහා ත්‍යාග හා සහතිකපත් ප්‍රදානය හා 2014 ලෝක ජනාවාස දිනය තේමාකොට ගනිමින් දීප ව්‍යාප්තව පාසල් සිසුන් අතරේ පැවැත් වූ චිත්‍ර තරගයේ ජයග්‍රාහී නිර්මාණ ඇතුළත් ප්‍රදර්ශනය ඇරඹීම හා මෙම චිත්‍ර හා රචනා තරගයේ ජයග්‍රාහක ජයග්‍රාහිකාවන් සඳහා සහතිකපත් ප්‍රදානය කිරීම ද මෙහිදී සිදුවිණි.ඉදිකිරීම්, ඉංජිනේරු සේවා, නිවාස හා පොදු පහසුකම් නියෝජ්‍ය ඇමැති ලසන්ත අලගියවන්න, පාර්ලිමේන්තු මන්ත්‍රී දුමින්ද සිල්වා, ශ්‍රී ලංකාවේ කියුබානු තානාපති ඉන්දිරා ලෝපේස්, ඉදිකිරීම්, ඉංජිනේරු සේවා, නිවාස හා පොදු පහසුකම් අමාත්‍යාංශයේ ලේකම් විමලසිරි පෙරේරා මහත්ම මහත්මීන් ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100715</link>
    <topic>සරසවි ආචාර්යවරුන්ට ලබාදෙන වැටුපට සමාන වැටුපක් කාර්මික විද්‍යාල ගුරුවරුන්ටත් ලබා දෙනවා</topic>
    <author>නුවන් කොඩිකාර</author>
    <content>විශ්වවිද්‍යාල ආචාර්යවරුන්ට ලබාදෙන වැටුපට සමාන වැටුපක් මෙන්ම පහසුකම් කාර්මික විද්‍යාලවල හා විශ්වවිද්‍යාල විද්‍යායතනවල ගුරුවරුන්ටද ලබාදීමට වත්මන් රජය කටයුතු කර ඇතැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා පැවැසීය.අද වන විට එම විද්‍යායාතනවල ගුරුවරුන්ට හිස කෙලින් තබාගෙන නිදහසේ වැඩ කිරීමේ පරිසරය ඒ තුළින් නිර්මාණය වී ඇති බව හෙතෙම කීවේය.වෘත්තීය තාක්ෂණ විශ්වවිද්‍යාලයට අනුබද්ධව පිහිටුවීමට නියමිත විශ්වවිද්‍යාල විද්‍යායතන වල අධ්‍යන කාර්ය මණ්ඩලය සඳහා නව පත්වීම් ලබාදීම ඊයේ (06) යෞවන කටයුතු හා නිපුණතා සංවර්ධන අමාත්‍යාංශ්‍ර ශ්‍රවණාගාරයේදි පැවැති අතර එහිදි පත්වීම් ලාභීන් අමතමින් ඇමැතිවරයා එසේ ප්‍රකාශ කෙළේය.මෙහිදි ප්‍රධාන නිලධාරීන්, ජ්‍යෙෂ්ඨ කථිකාචාර්යවරුන්, ආධුනික කථිකාචාර්යවරුන්, උපදේශකවරුන්, ඉංග්‍රීසි උදේශකවරුන්, ඇතුලු 52 දෙදෙනෙකු හට පත්වීම් ප්‍රධානය කළහ.යම් පත්වීමක් ලබාදීමේදි සුදුසුකමට වඩා දේශපාලනය පිළිබඳ සොයා බැලු යුගයක් තිබුන බවත් එහෙත් වත්මන් රජය පත්වීම් ලබාදීමේදි නියමිත සුදුසුකම් වලට මිස ඉන් බාහිර කිසිඳු දෙයක් සලකා නොබැලු බවත් කියා සිටියේය.අද පත්වීම් ලැබු පිරිසගෙන් බහුතරයක් උතුරු පළාත, කුරුණෑගල ඇතුලු දිස්ත්‍රික් රැසක් නියෝජනය කරමින් සිටින බව පැවැසු ඒ මහතා එසේ නොමැතිව තමන් හෝ නිලධාරීන්ගේ ගම් පළාත්වලින් එක්කෙනකු දෙන්නකු මෙහි ඇති බවත් ඔවුන්ද සුදුසුකම් අනුව පමණක් තොරගත් බව පැවැසීය.ඇමැතිවරයා මෙසේද ප්‍රකාශ කෙළේය.අද මෙම පත්වීම් ලබාගන්න අයගේ වගකීම තමයි තමන් යටතේ අධ්‍යාපනය ලබාගන්න දරුවන්ට නිසි ලෙස දැනුම ලබාදෙන එක. මොකඳ ඔබෙන් ඉගෙන ගන්නා දරුවන් 21 වන ශතවර්යේ ඉපදුන හා අධ්‍යාපනය ලැබු පිරිසක්. ඒ අය හිතන පතන ආකාරය වෙනස්. එය තේරුම්ගෙන රාජකාරී කරන්නයි ඔබ සැමගෙන් මා ඉල්ලා සිටිනවා.දේශපාලන ලියවිල්ලක් රජයේ ප්‍රතිපත්තියක් ලෙස පත්වුණ ලෝකයේ එකම රට තමයි අපේ රට. ඊට හේතුව ඒ තුළින් ජනතාට දුන් පොරොන්දු ඒ අයුරින් ඉටුකර තිබෙනවා. අනෙක් පක්ෂ වගේ මැතිවරණයෙන් මැතිවරණයට ඔවුන්ගේ මැතිවරණ ලියවිලි වෙනස් කරනවා. ඒත් අපේ පක්ෂය මහින්ද චින්තන ලියවිල්ල වෙනස් කරේ නැහැ. ජනාධිපතිතුමන් මෙම විෂය භාර ඇමැතිවරයා ලෙස කාලයක් කටයුතු කලා. එම නිසා එතුමන් දන්නවා අනාගතය බාරගන්න දරුවන් ලොඩනංවා ඔවුන්ට අවශ්‍ය පහසුකම් ලබාදිය යුතුයි කියලා. අද ලෝක බැංකුව, ආසියානු බැංකුව වගේම ජාත්‍යන්තරයෙන් සිදුකරන ඕනෑම සමීක්ෂනයකදීම අපේ ආර්ථිකය හොඳ ස්ථාවරයක පවතින බව සඳහන් කර තිබෙනවා. ඇතැම් අයට අවශ්‍ය අපි දුර්වලයි කියලා ලෝකයාට පෙන්වන්න. වරක් මට මතකයි එජාප මහ ලේකම්වරයා පවසා සිටියා අපේ රටට එන ඇතැම් රාජ්‍ය නායකයින් ගන්කබරයින් කියලා. පසුගියදා ජපානයේ අගමැතිවරයා වගේම චීනයේ ජනාධිපතිවරයත් අපේ රටට ආවා. දැන් ඒ අයට කියන්න දෙයක් නැහැ. එම නිසා කවුරු මොනව කිව්වත් අපි දැවැන්ත සංවර්ධනයක් කරමින් රට පෙරට අරන් යනව වගේම අනාගත ආයෝජන ලෙස දරුවන් උගතුන් බුද්ධිමතුන් කරමින් සිටිනවා. එම නිසා එම දරු පරපුර ශක්තිමත් කිරිමට කටයුතු කරන්නැයි මා ඉල්ලා සිටිනවා.අධ්‍යාපන නියෝජ්‍ය ඇමැති හා යෞවන කටයුතු හා නිපුණතා සංවර්ධන අමාත්‍යාංශයේ අධීක්ෂණ මන්ත්‍රී මොහාන් ලාල් ග්‍රේරු මහතා.අපේ රටේ වසරකට දරුවන් පක්ෂ තුනක් පමණ උසස් පෙළට පෙනී සිටිනවා. එක්ලක්ෂ තිස් දහසක් පමණ සමත් වෙනවා. ඉන් 24000 ක් විතර තමයි විශ්වවිදයාලවලට ගන්නේ. මේ විශ්වවිද්‍යාලට එන දරුවන්ගෙන් නව දාහකට ආසන්න සංඛ්‍යාවක් එන්නේ කලා විෂයන් හදාරලා. උපාධිය අරගෙන එතනින් පිටවන අයගෙන් සුළු පිරිසකටයි රැකියා ලබාදෙන්න පුළුවන්. ඉතිරි අය රැකියා විරහිත උපාධිධාරීන්ගේ සංගමයට එකතු වෙනවා. වත්මන් රජය මේ තත්ත්වය තේරුම් ගෙන අද වන විට තාක්ෂණය විෂයන් පාසල් අධ්‍යාපනයට එක්කර ඒ මඟින් දරුවන්ට ඒ හරහා යන්න අවශ්‍ය පාර සකස් කරමින් සිටිනවා. ඒ අනුව සාමාන්‍ය විශ්වවිද්‍යාලවලට තාක්ෂණය හදාරන දරුවන් දහසක් පමණ ඇතුළත් කරගැනිමේ අවස්ථාව උදා වී තිබෙනවා. එම නිසා මෙම විශ්වවිද්‍යාලවලට ඇතුල්වන්න ඉදිරියේදි දරුවන්ගේ දැඩි තරඟයක් ඇති විය හැකියි.මෙහිදි යෞවන කටයුතු හා නිපුණතා සංවර්ධන අමාත්‍යාංශයේ ලේකම් බී විජේරත්න මහතාද අදහස් දැක්වු අතර තාක්ෂණ විශ්වවිද්‍යලයේ උපකුළපති ඒ.ටී පියසිරි මහතතා ඇතුලු නිලධාරීන් රැසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100716</link>
    <topic>තැපැල් දෙපාර්තමේන්තුව නවීන ලෝකයට අනුව හැඩගැස්විය යුතුයි</topic>
    <author>@ බුලත්කොහුපිටිය සමූහ ඩබ්ලිව්.රෝහණ</author>
    <content>“තැපැල් දෙපාර්තමේන්තුව නවීණ ලෝකයට අනුව හැඩගැස්විය යුතු බවත් ,එහි දී සෑම දෙනාගේ සාමුහිකත්ව වැදගත් වන බව” තැපල්පති ඩී.එල්.ප්‍රියන්ත රෝහණ අබේරත්න මහතා පවසයි.තැපල්පතිවරයා මේ අදහස් ප්‍රකාශය කෙළේ පසුගියදා කෑගල්ල තැපල් සංකීර්ණ ශ්‍රවණාගාරයේ දී 140 වන විශ්ව තැපල් දිනයට සමගාමීව පැවැති සබරගමුව පළාත් තැපල් දින උත්සවයට සහභාගි වෙමිනි.වැඩිදුරටත් කථා කළ තැපල්පතිවරයා “ වර්ථමානයේ කුමන සංනිවේද මාධ්‍යයන් තිබුණත් තැපල් දෙපාර්මේන්තුවට අභියෝග කිරීමට කවරෙකු හෝ සමත් වී නොමැත අද සාමාන්‍යය ලිපිවල අඩුවක් තිබුණත් ව්‍යාපාරික ලිපි වැඩි වී තිබෙයි.මධ්‍යම තැපල් හුවමාරුවේ ආදායම අද දෙගූණයක් . පසුගිය වර්ෂයේ තැපෑලේ ආදායම හා වියදම් පරතරය සියයට විස්සකින් අඩුකර ගැනීමට සමත් වී තිබෙන අතර ඉදිරියේ දී නගරාන්තර දුම්රිය සේවාව හරහා අධීවේගි තැපල් සේවාවක් ආරම්භ කිරීමට දුම්රිය දෙපාර්මේන්තුව සමග අවශ්‍යය සාකච්චා පවත්වා තිබෙයි.තැපල්කරුවෙකුට දැනට එකතු කළ හැකි මුදල රුපියල් 25 යි.එය රුපියල් 20 දහස දක්වා වැඩි කිරීමට පියවර ගනු ලැබෙන අතර තැපල් කරුවන්ට රක්ෂණ ක්‍රමයක් හදුන්වා දීමට කටයුතු කෙරෙයි.දෙපාර්මේන්තුව ලබන ලාබයෙන් කොටසක් ඉදිරියේ දී සේවකයන්ට මාස හයකට වරක් ලබාදීමට රජයේ අවදානය යොමු කර තිබෙයි.දැනට දෙපාර්මේන්තුව සෘතු මානව සම්පත් හිගයට සේවකයන් බදවා ගැනීමට කටයුතු කරන අතර ඔවුන් විධිමත් උසස්වීම් ලබා දීම කෙරෙයි අවධානය යොමු කරයි.ප්‍රධාන තැපල් කාර්යාල හා උප තැපල් කාර්යාල සියල්ල ජාල ගත කිරීමට පියවරගත්තා .මේ සියලු කටයුතු වල දී සේකයන්ගේ සමගිය ,එකමුතුභාවය. වැදගත්වන අතර වෘතීය සමිතිවල අදහස් මෙහි දී සැලකිල්ලට ගනු ලැබෙන බව” ද පැවැසීයමේ අවස්ථාවට සබරගමුව නියෝජ්‍යය තැපල්පති පී.එස්.ආර්.එම්. විජේරාජ මහත්මිය ඇතුළු නිලධාරීහු සහභාගි වී සිටියහ.මෙහි දී කෑගල්ල හා රත්නපුර දිස්ත්‍රික්කවල නිලධාරීන් ,සේවකයන් හා ආයතන අගයමින් තාග්‍ය හා සහතික පත් පිරිනැමීම ද තැපල්පති වරයා අතින් සිදු කෙරුනි.මේ උත්සවයේ දී සිදු වූ තවත් වැදගත් සිදුවීමක් වූයේ කෑගල්ල , බුළුරුප්ප ගම්මානය නියෝජනය කරන තැපල්පති රෝහණ අබේරත්න මහතාට හා බුලත්කොහුපිටිය,මහරංගල්ල ගම්මානය නියෝජනය කරන සබරගමුව පළාත් නියෝජය තැපල්පති පී.එස්.ආර්.එම්. විජයරාජ මහත්මියට කෑගල්ල දිස්ත්‍රික්කයේ තැපල් දෙපාර්මේන්තු සේවකයන් විසින් උපහාර තිලිණ පිරිනැමීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100717</link>
    <topic>හෙද ගැටලු විසඳා ගැනීමේ අරමුණෙන් මහා භාණ්ඩාගාරයේ ලේකම් සමඟ සාකච්ඡාවක්</topic>
    <author>සන්ධ්‍යා කරුණාරත්න</author>
    <content>හෙද ගැටලු විසඳා ගැනීමේ අරමුණෙන් මහා භාණ්ඩාගාරයේ ලේකම් පී.බී. ජයසුන්දර මහතා සමඟ සාකච්ඡාවක් රාජ්‍ය සේවා එක්සත් හෙද සංගමය අද (07) දිනයේ දී පවත්වන බව සංගමයේ සභාපති මුරුත්තෙට්ටුවේ ආනන්ද හිමියෝ පවසති.දැනට පැලැස්තර දමා තිබෙන හෙද ගැටලුවලට ස්ථිර විසඳුම් ලබා ගැනීමට මෙමඟින් අපේක්ෂා කරන බව ද උන්වහන්සේ පැවැසූහ.සියලුම හෙද හෙදියන්ට සූතිකා පුහුණුව ලබාදෙන ලෙස ඉල්ලමින් සංගමය අමාත්‍යාංශයට කළ යෝජනාව සම්බන්ධයෙන් ද මෙහිදී සාකච්ඡාවට ලක්කෙරේ.සූතිකා ගැටලුව විසඳීම සඳහා ජයසුන්දර කමිටුව පත් කළ අතර ඉන් ලැබී ඇති විසඳුම් සංගමය වෙත දැනුම් දීමට තවමත් පියවර ගෙන නොමැති බව ද උන්වහන්සේ පැවැසූහ.දැනට මාස එක හමාරකට පමණ පෙර ජයසුන්දර කමිටු වාර්තාව සෞඛ්‍ය අමාත්‍යාංශයට ලබාදී ඇත.ඇතැම් මාධ්‍ය මඟින් කළ ප්‍රචාරවලින් දැන ගත් ආකාරයට සියලුම හෙදියන්ට සූතිකා පුහුණුව ලබානොදීමට ජයසුන්දර කමිටු වාර්තාව තීරණය කර ඇත්නම් එම තීරණය සංගමය ප්‍රතික්ෂේප කරන බව ද උන්වහන්සේ පැවැසූහ.හෙදියන්ගේ සූතිකා පුහුණුව, හෙද ව්‍යවස්ථාව, උපාධි ගැටලුව, වැටුප් විෂමතා යනාදී ගැටලු සම්බන්ධයෙන් ද මේ සාකච්ඡාවේදී කතා කිරීමට නියමිත ය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100718</link>
    <topic>‘විශ්‍රාම දිනයට අලුත් ඉරක්’ ජනපතිගේ ප්‍රධානත්වයෙන් කැලණිය වෙදමුල්ල විශ්‍රාමික නිවාඩු නිකේතනයේ දී</topic>
    <author>උදුලා පීරිස්</author>
    <content>" විශ්‍රාම දිනයට අලුත් ඉරක් උදෙසා නව ආර්ථික ප්‍රවනතා සමග විශ්‍රාමිකයා පෙළ ගස්වමු" යන තේමාව යටතේ මෙවර පැවැත්වීමට නියමිත ජාතික විශ්‍රාමික දින සැමරුම් උළෙල ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස 09 කැලණිය වෙදමුල්ල විශ්‍රාමික නිවාඩු නිකේතනයේදී දවස පුරා පැවැත්වේ.‍‍‍‍ජ්‍යෙෂ්ඨ පුරවැසි විශ්‍රාමිකයන් උදෙසා ඔවුන්ගේ සේවය ඇගයීම වෙනුවෙන් රජය සෑම වසරකම ඔක්තෝම්බර් 08 දිනයව විශ්‍රාමික දිනය ලෙස ප්‍රකාශයට පත්කර තිබේ. එහෙත් මෙවර එදිනට පෝය දිනය යෙදී ඇති නිසා නියමිත දිනට පසු දිනය වන මේ මස 09දිනය දී ජාතිකවිශ්‍රාමික දින උළෙල පැවැත්වීමට රාජ්‍ය පරිපාලන හා ස්වදේශ කටයුතු අමාත්‍යාංශය තීරණය කැර තිබේ.රාජ්‍ය පරිපාලන හා ස්වදේශ කටයුතු ඇමැති ඩබ්ලිව්. ඩී‍‍. ජේ. සෙනවිරත්න , ආර්ථික සංවර්ධන ඇමැති බැසිල් රාජපක්ෂ , නියෝජ්‍ය ඇමැති විජය දහනායක ඇතුළු රජයේ උසස් නිලධාරීන් හා අධිකරණ සන්නද්ධ හා අනෙකුත් සියලු සිවිල් සේවාවන්හි විශ්‍රාමිකයන් 3000ක්පමණ සහභාගී වේ.මෙරට රාජ්‍ය සේවයේ සුවිශාල අත්දැකීම් සම්භාරයක් සමඟ විශ්‍රාම දිවියට එළඹෙන විශ්‍රාමික ප්‍රජාව සතුව පවත්නා විවිධ කුසලතා හා දැනුම් සම්භාරය ඵලදායී ලෙස නැවතත් සමාජගත කිරීමත් එමගින් ඹවුන් නැවතත් සමාජ ආර්ථිකයට සක්‍රිය ලෙස ස්වේච්ජාවෙන් දායක වන සමාජ රක්ෂණයේ පවුරක් බවට පත්කිරීම මෙවර විශ්‍රාමික දිනයේ අරමුණවී තිබේ.මාසික විශ්‍රාම වැටුප් ගෙවීමෙන් ඔබ්බට ගොස් පෞද්ගලික අංශය හා නවීන තොරතුරු තාක්ෂණික උපාය මාර්ග සමග සම්මිශ්‍රනය වූ ප්‍රතිලාභ රැසක් විශ්‍රාමිකයා වෙත ලබාදීමට විශ්‍රාම වැටුප් දෙපාර්තමේන්තුව අවශ්‍ය කටයුතු මේ වන විට සම්පාදනය කැර් ඇත.විශ්‍රාමික දිනය නිමිත්තෙන් පැවැත්වෙන විශ්‍රාමික දින උළෙලට අමතරව කැලණිය වෙදමුල්ල විශ්‍රාමික නිවාඩු නිකේතනයේදී බටහිර හා දේශීය වෛද්‍ය සායන , ඇස් කණ්ණාඩි ලබාදීම , දේශන , විනෝදාත්මක වැඩ සටහන් , විශ්‍රාමිකයන්ගේ නිර්මාණ හා නිෂ්පාදන ඇතුළත් වෙළෙද කුටි , විශ්‍රාම වැටුප් සම්බන්ධ ගැටළු නිරාකරණය කිරීමේ ජංගම සේවා , විශ්‍රාමිකයන් උදෙසා පෞද්ගලික අංශයෙන් විවිධ සහන සේවා හදුන්වා දීම සිදු කෙරේ. ඊට අමතරව විශ්‍රාමිකයන්ගේ රස වින්දනය වෙනුවෙන් එදින සැන්දෑවේ සංගීත ප්‍රසංගයක් පැවැත්නෙ අතර එහි දී යුධ හමුදා සංගීත වාදනයට ටී. එම් . ජයරත්න, අමරසිරි පීරිස්, අමිතා වැදිසිංහ , ත්‍යාගා එන්. එඩ්වඩ් යන ප්‍රවීන ගායකාවන් ගී ගැයීමටද නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100719</link>
    <topic>පූර්ණ හා අර්ධ වශයෙන් අන්ධභාවයට පත්ව සිටින පිරිසට නිසි ප්‍රතිකාර ලබා දීමෙන් යළි පෙනීම ලබා දිය හැකියි</topic>
    <author>@ සමන්ති වීරසේකර</author>
    <content>දැනට පූර්ණ හා අර්ධ වශයෙන් අන්ධභාවයට පත්ව සිටින ලක්ෂ හතරක් පමණ වන පිරිසට නිසි ප්‍රතිකාර ලබා දීමෙන් යළි පෙනීම ලබා දිය හැකි බව සෞඛ්‍ය ඇමැති මෛත්‍රිපාල සිරිසේන මහතා පැවැසීය.අක්ෂි ශල්‍යකර්ම සඳහා රෝහල්වල විවිධ අපහසුතා පැවතීම පොරොත්තුලේඛනවල තදබදය බදධ කිරීම සඳහා ඇස් සොයා ගැනීමට ඇති දුෂ්කරතා ආදි විවිධ කරුණු මත නිසි ප්‍රතිකාර ප්‍රමාද වුවද සෞඛ්‍ය අමාත්‍යංශයේ මැදිහත් වීම මත මේ වන විට අක්ෂි ප්‍රතිකාරසේවා කඩිනම් කර ඇති බවද සෞඛ්‍ය ඇමැතිවරයා ප්‍රකාශ කෙළේය.මෛත්‍රිපාල සිරිසේන මහතා මේ බව ප්‍රකාශ කෙළේ ශ්‍රී ලංකාවේ දෙවන ජාතික අක්ෂි බැංකුව මහනුවර ශික්ෂණ මහ රෝහලේ අක්ෂි ඒකක පරිශ්‍ර යේ විවෘත කිරීමේ අවස්ථාවේදීය.එහිදී අමාත්‍යවරයා මෙසේ ද කීය.කොළඹට පමණක් සීමා වී තිබුණු ජාතික අක්ෂි බැංකුව මහනුවරටත් ගෙන යාමට තීරණය කෙළේ හුදෙක්ම ජනතාවට පුළුල් සේවාවක් ලබාදීමේ අරමුණ නිසාමයි.නවීණ තාක්ෂණික දැනුම ශල්‍යකර්ම පිළිබඳ පූර්ණ අත්දැකීම් මේ සියල්ල අද අක්ෂි ශල්‍ය වෛද්‍යවරුන්ට නොඅඩුව තිබෙනවා.සෞඛ්‍ය අමාත්‍යංශ දත්ත අනුව මහනුවර රෝහලේ දිනකට අක්ෂි ශල්‍යකර්ම හැත්තෑපහකට වඩා සිදු කරනවා.මෙය සැලකිය යුතු තත්ත්වයක්.මේ තරම් කැප වී සේවය කරන අක්ෂි ඒකක වෙත අමාත්‍යංශ මට්ටමෙන් ලබා දිය යුතු සහයෝගය අප නොපිරිහෙලා ලබා දෙනවා.අක්ෂි බැංකුවක් ස්ථාපිත කිරීම නිසා මහනුවර රෝහලට නන්දෙසින් පැමිණෙන රෝගින්ට තමන්ගේ ප්‍රතිකාර ප්‍රමාදවීමකින් තොරව ලබා ගැනීමේ හැකියාව උදාවෙනවා.අප මේ සියලු කටයුතුවලින් බලාපොරොත්තු වන්නේ ජනතා සේවයක්. මේ අවස්ථාවේදී මහනුවර රෝහලේ අධ්‍යක්ෂ වෛද්‍ය සමන් රත්නායක අක්ෂි ශල්‍ය විශේෂඥ වෛද්‍ය සමන් සේනානායක යන මහත්වරු ද කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100720</link>
    <topic>බෙල්ලන හිමිගේ අපවත්වීම ඇසීමෙන් බලවත් සංවේගයට පත්වූවා</topic>
    <author/>
    <content>කෝට්ටේ කල්‍යාණී සාමග්‍රී ධර්ම මහා සංඝ සභාවේ මහා නායක අග්ගමහාපණ්ඩිත බෙල්ලන ශ්‍රී ඥානවිමල මහ නාහිමියන්ගේ අභාවය පිළිබඳ පුවත ඇසීමෙන් බලවත් සංවේගයට පත් වූ බව ජාතික හෙළ උරුමයේ නායක ආචාර්ය ඕමල්පේ සෝභිත නාහිමියෝ නිවේදනයක් නිකුත් කරමින් කියා සිටී.එහි මෙසේද සඳහන් වේ.සිංහල, පාලි,සංස්කෘත, හිංදි මෙන්ම ඉංග්‍රීසි භාෂාවන්හි හසල නිපුනත්වයක් තිබූ උන්වහන්සේ ධර්මධර, විනයධර යතිවරයන්වහන්සේ නමක් ලෙස පූජෝපහාරයට පාත්‍ර විය. අනගාරික ධර්මපාලතුමන් ආරම්භ කළ ධර්මදූත සේවාවට සහය වෙමින් 1947 සිට 1950 දක්වා උතුරු ඉන්දියාවේ ධර්මදූත සේවාව හි නිරත වූ බෙල්ලන මහනාහිමියෝ දෙස් විදෙස් පතල කීර්තිමත් මහනාහිමිනමකි. විශිෂ්ට ගණයේ ගත්කතුවරයෙකු වූ මහනාහිමියෝ ඡන්දස් අලංකාර, ඉතිහාසය, ජ්‍යොතිෂය හා තර්ක ශාස්ත්‍රය ආදි විෂය ක්ෂේත්‍රගණනාවක කුසලතාවයක් උන්වහන්සේ සතුව පැවතිණි. නූතන බටහිර විද්‍යාව සහ බුදුදහම අතර ඇති සබැඳියාව පිළිබඳ ග්‍රන්ථ රැසක් රචනා කර ඇති බෙල්ලන නාහිමියන්ගේ කෘති දෙස් විදෙස් ප්‍රබුද්ධ සමාජය ඉමහත් ආදරයෙන් වැළඳගත්හ. සම්බුද්ධ ශාසනයේ චිරස්ථිතිය වෙනුවෙන් ඉමහත් සේවාවක් සිදුකළ බෙල්ලන මහනාහිමියන්ගේ අපවත්වීම රටට, ජාතියට, සම්බුද්ධ ශාසනයට පිරිමැසිය නොහැකි පාඩුවකි.මෙවැනි පිංවත් බෙල්ලන ශ්‍රී ඥානවිමල මහනාහිමියන් වැනි ශාසනික සම්ප්‍රදාය රැකි උගත්, වියත් ස්වාමීන්වහන්සේලා රටට අවශ්‍ය මොහොතක ගෞතම බුදුපියාණන්වහන්සේ දේශණා කළ පරිදි සියලු “ සංස්කාර ධර්මයන් අනිත්‍යබව” සනාථන ධර්මතාවය පසක් කරමින් අවුරුදු 95 පමණ වූ තම ජාතික, ශාසනික මෙහෙවර හමාර කර දැයෙන් සමුගෙන යන මහානායක අග්ගමහාපණ්ඩිත බෙල්ලන ශ්‍රී ඥානවිමල මහනාහිමියන්ගේ අපවත්වීම පිළිබඳව ජාතික හෙළ උරුමය වශයෙන් අප පක්ෂයේ සාතිශය සංවේගය පළ කර සිටින අතර මහානායක අග්ගමහාපණ්ඩිත බෙල්ලන ශ්‍රී ඥානවිමල මහනාහිමියන්ට නිවන් සුව අත්වේවායි ප්‍රාර්ථනා කර සිටිමු.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=n14100721</link>
    <topic>ජාති, ආගම්, කුල බේදවලින් තොරව මිනිසුන්ට සලකන්න දරුවන් හුරු කිරීම ගුරුභවතුන්ගේ වගකීමක් වෙනවා</topic>
    <author>සුභාෂීණී සේනානායක</author>
    <content>ජාති ,ආගම් ,කුල බේදවලින් තොරව සියලු මිනිසුන් එක හා සමාන ලෙස සැලකීමට දරුවන් හුරු කරවීම ගුරුභවතුන්ගේ වගකීමක් බවත් ආසියාවේ ආශ්චර්යය බවට ශ්‍රී ලංකාව පත් කරලීමට ජනාධිපති මහින්ද රාජපක්ෂ මහතා ගෙන යන වැඩපිළිවෙළේ කොටස්කරුවන් බවට මේ රටේ දරුවන් පත් කිරිමට ගුරුභවතුන්ට හැකි බව අගමැති දි .මු. ජයරත්න මහතා පවසයි.අගමැති දි .මු .ජයරත්න මහතා මේ බව කියා සිටියේ ඊයේ (6) මහරගම ජාතික අධ්‍යාපන ආයතනයේ ‍ලෝක ගුරු දිනය වෙනුවෙන් පැවැති ගුරු ප්‍රතිභා ප්‍රභා උපහාර පිදීමේ අවස්ථාවට එක් වෙමිණී .මෙහිදී අගමැතිවරයා මෙසේද කීවේය.මනුෂ්‍යත්වයේ ශ්‍රේෂ්ඨත්වය ගොඩනැගීමට අවශ්‍ය වැඩපිළිවෙළක් මේ වන විට දියත් කර තිබෙනවා. සියලු ආගම් ජාතීන් ශ්‍රේෂඨයි කියන තත්ත්වයට මේ රට පත් කළ යුතුයි .සියලු දෙනාගේම ආශිර්වාදය මැද මේ රට දියුණුව කරා ගෙන යා යුතුයි. ජනාධිපති මහින්ද රාජපක්ෂ මහතා ගෙන යන වැඩපිළිවෙළට සහාය විය යුතුයි.මේ රටේ ජීවත් වන සෑම මනුෂ්‍යයෙක්ම එක හා සමාන ලෙස සලකා අපි කටයුතු කළ යුතුයි .මේ කාරණය දරුවන් තුළට රැගෙන යාමට වඩාත්ම පහසු වන්නේ මහා සංඝරත්නයට සහ ගුරු භවතුන්ටයි .මගේ ආගම ලොකුයි මගේ ජාතිය ලොකුයි. අනෙක් ආගම් ජාතීන් පොඩියි කියා සිතිම හොඳ නැහැ. අද මුළු ලෝකයම එකම විශ්ව ගම්මානයක් බවට පත්වෙමින් තිබෙනවා. අද අධ්‍යාපන ක්ෂේත්‍රයේ පෙරළියක් සිදුවෙමින් තිබෙනවා.ඒ සඳහා විශාල වැඩපිළිවෙළක් ජනාධිපති මහින්ද රාජපක්ෂ මහතා ගෙන යනවා .අධ්‍යාපන ඇමැති බන්දුල ගුණවර්ධන මහතා මේ සඳහා දරන උත්සාහය අගය කළ යුතුයි. එතුමා මගේ දරුවන්ටත් ඉගැන්වූවා. අද මගේ දරුවා ආචාර්ය උපාධිය ලබා ගෙන සිටිනවා. මමත් ගුරුවරයෙක්. අපේ පවුලේ හය දෙනෙක් ගුරුවරු. එදා ගුරුවරුන්ට විශාල ඉඩක් සමාජයේ තිබුණා . ගුරුතුමා පාරේ යද්දී ගුරුතුමා නොදැක්කත් වාඩි වී සිටි පුටුවෙන් අපි නැකිටිනවා. පාසලට ගිය ගමන් දණ ගහලා ගුරුවරුන්ට වැන්දා.. එදා අපිට ඔවුන් මොනතරම් ගැහුවද. වේවැල් පාර පහක් තමයි උපරිම වැරැදකට ගහන්නේ.මම වේවැල් පහර පහේ ඒවා කියක් ගුටි කාලා තිබෙනවාද. ඒත් කවදාවත් ඔවුන් දිහා නපුරකින් බැලුවේ නැහැ. අද පොඩි හරි දඩුවමක් දුන්නොතින් අධිකරණයට යනවා.මාධ්‍යට කරුණු දක්වනවා. වැරැදි තැන් ඇති ඒත් හැමදේම වැරැදි විදිහට දකින එක සමාජයට හොඳ නැහැ. තමන්ට වගේම අනෙක් අයටත් සලකන සමාජයක් ගොඩ නැගිය යුතුයි.නොමිලේ අධයාපනය ලබා දෙන එකම රට ශ්‍රී ලංකාවයි . සී .ඩබ්ලිව ඩබ්ලිව් කන්නන්ගර මහතා ඉදිරිපත් කළ අධයාපන පනත මේ වන විටත් කියාත්මක වෙනවා. ජනාධිපතිතුමා ඊට වඩා පුඵල් ලෙස අධ්‍යාපන ක්ෂේත්‍රය සඳහා වැඩපිළිවෙළ් ගණනාවක් ක්‍රියාත්මක කර තිබෙනවා.සියයට 98ක්ම උගතුන් සිටින එකම රටත් ශ්‍රී ලංකාවයි. ගමෙන් බිහිවූ උගතුන් කෙපමණ ප්‍රමාණයක් රටේ සිටිනවාද .අධ්‍යාපන ඇමැති බන්දුල ගුණවර්ධන මහතා - මේ රටේ දරුවන් වෙනුවෙන් ඉතිහාසගත වන තීන්දු තීරණ ගත් නායකයෙක් තමයි ජනාධිපති මහින්ද රාජපක්ෂ මහතා . එතුමා මේ රටේ දරුවන් වෙනුවෙන් අධ්‍යාපන තත්ත්වය පුඵල් කිරිම උදෙසා විශාල තීන්දු රාශියක් ගත්තා . ‍පාසල හැර යන වයස අවුරු දු16 දක්වා වැඩි කළා.වි‍ශ්වවිද්‍යාල හා විද්‍යාපීඨ ප්‍රවේශය නොලද අ.පො.ස. උසස් පෙළ සමතුන් 50,000ක් ගුරු සහායකයින් ලෙස බඳවා ගැනීමට අවශ්‍ය කටයුතු සිදු කරමින් පවතිනවා. මෙසේ බඳවා ගන්නා පිරිසට ජාතික අධ්‍යාපන අයතනය මඟින් වසර 4ක පුහුණුවක් ලබාදී අධ්‍යාපනවේදී උපාධිය පිරිනැමීම සිදුවන අතර පුරප්පාඩු පවතින ග්‍රාමීය ප්‍රදේශවලින් මෙම බඳවා ගැනීම් සිදු කිරීමට නියමිත යි.ගණිතය, ඉංග්‍රීසි, විද්‍යාව තොරතුරු තාක්ෂණය යනාදී ප්‍රධාන විෂයයන් සඳහා මෙම බඳවා ගැනීම් සිදු කෙරෙනවා . මෙම වර්ෂයේ දෙසැම්බර් 31 වැනිදා පෙර ගුරු සේවයේ උසස්වීම් හා හිඟ වැටුප් සියල්ල ගෙවීමට කටයුතු කරනවා.මෙතෙක් කලක් අ.පො.ස. සාමාන්‍ය පෙළ ගණිතය අසමත් වන පිරිස රැකියා නැති රටට ජාතියට අම්මට තාත්තට වෛර කරන පිරිසක් ලෙස තමයි ජීවත් වුණේ. මේ අයට කිසිම පුහුණුවක් නැහැ. කරන්නට දෙයක් නැහැ. මොවුන් වෛර කිරිම සාධාරණයි.ඒ තත්ත්වය වෙනස් කරමින් කැඩිනට් තීන්දුවක් ගත්තා ගණිතය අසමත් වුණත් උසස‍් පෙළ හදාරන්නට හැකි වන පරිදි. මේ අය උසස් පෙළ ජෛව පද්ධති තාක්ෂණ විෂය ධාරාව හෝ කලා විෂයයන් හදාන්න්ට හැකි යැයි කියා. ඒ වගේමයි ද්වීතීයික පාසල දහසක් නිර්මාණය කරන්න මහවැලි ගඟ උතුරට හැරවීමට ගිය වියදමට වඩා වියදමක් ආණ්ඩුව දරුවා. සෑම පාසලකටම විද්‍යාගාරයක් භාෂාගාරයක් ගණිතාගාරයක් සමන්විත තෙමහල් ගොඩනැගිල්ලක් පරිඝණක 60න් යුතු පරිඝණකාගාරයක් ලබා දුන්නා . මොන ආණ්ඩුවද මෙහෙද දේවල් සිදු කෙළේ. ගුරුවරුන් ලෙස ඔබතුමන්ලා කළ සේවය ඇගයීමටයි අද මේ උත්සවය පවත්වන්නේ. ඔබලාව දරුවන් අදහන තරමට දෙයක් දරුවන්ට දෙන්න. එයයි ඔබලා කළ යුත්තේ.පරිවේණාධිපති ස්වාමීන් වහන්සේලා 25ක්, සියලුම පළාත් නියෝජනය වන ගුරු විදුහල්පතිවරුන් 700ක්, පරිවේණාචාර්යවරුන් 70ක් හා අධ්‍යාපන ක්ෂේත්‍රය වෙනුවෙන් සුවිශේෂි කාර්යභාරයක ඉටු කළ 25 දෙනකු යනාදී වශයෙන් 820ක් සඳහා ප්‍රණාම තිළිණ ප්‍රදානය කළාය.අධ්‍යාපන අමාත්‍යාංශයේ ලේකම් අනුර දිසානායක , විභාග කොමසාරිස් ජනරාල් ඩබ්ලිව්.එම්.එන්.ජේ. පුෂ්පකුමාර , අධ්‍යාපන ප්‍රකාශන කොමසාරිස් ජනරාල් තිස්ස හේවාවිතාන , ජාතික අධ්‍යාපන ආයතනයේ අධ්‍යක්ෂ ජනරාල් අබේරත්න බණ්ඩාර යන මහත්වරු ඇතුළු අධ්‍යාපන අමාත්‍යාංශයේ අතිරේක ලේකම්වරුන් , පළාත් අධ්‍යාපන අධ්‍යක්ෂවරුන් ඇතුළු පිරිසක් මෙම අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=r1410071</link>
    <topic>තත්පර 1200ක්...</topic>
    <author>ඡායාරූප - බොරැල්ල විශේෂ - බන්දුල අලහකෝන්</author>
    <content>බොහෝ අය තම හැකියාවන් උපතින්ම දායාද කොටගෙන රැගෙන එති. එහෙත් එම සහජ හැකියාවන් උද්දීපනය කර ලෝකය හමුවේ විවර කිරීමට ඉඩ ප්‍රස්ථාව සැලසෙන්නේ ඉතාමත් සුළු පිරිසකට පමණි.තවත් කෙනකුගේ හැඩරුවක් (විනාඩි 20කින්) තත්පර 1200ක් වැනි සුළු කාලයක් තුළ සජීව ලෙස සිතුවම් කිරීමට සහජ හැකියාවකින් පූර්ණවූ තිලක් කලුලියනගේ මහතා ශ්‍රී ලංකා පාර්ලිමේන්තුවේ වත්මන් කැබිනට් අමාත්‍යවරුන්ගේ - රුව සජීවී ලෙස සිත්තම් කිරීමේ කාර්යයක නියළී සිටියි.අගමැතිතුමා ප්‍රධාන කැබිනට් ඇමැතිවරුන් 40 කගේ පමණ රුව මේ වනවිට සිත්තම් කර තිබේ. 2014 නොවැම්බර් මස කොළඹ කලාභවනයේදී ‘ඇමැතිවරු මුහුණදෙති - තත්පර 1200ට’ නම්වූ සිත්තම් ප්‍රදර්ශනය වෙනුවෙන් සංවිධායක ශක්තිය ලබාදෙනු ලබන්නේ 31 – Training Solutions ආයතනයේ කළමණාකාර අධ්‍යක්ෂ මංජුල චතුරංග මහතා විසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=r1410072</link>
    <topic>බළපිටියේ නිවෙසකින් රන් භාණ්ඩ-මුදල් කොල්ල කෑමේ සිද්ධිය:</topic>
    <author>@ දිලීප් නිශ්ශංක බළපිටිය සමූහ</author>
    <content>බළපිටිය හීනටිය ප්‍රදේශයේ නිවෙසකින් එක්කෝටි පනස්හය ලක්ෂයක් වටිනා රන් භාණ්ඩ සහ මුදල් කොල්ල කෑමේ සිද්ධියට සම්බන්ධ ප්‍රධාන සැකකරුවන් හතරදෙනා පොලිස් මූලස්ථානයේ විශේෂ අපරාධ විමර්ශන ඒකකය මඟින් අත්අඩංගුවට ගෙන බළපිටිය මහේස්ත්‍රාත් අසංග බෝදරගම මහතා වෙත ඉදිරිපත් කිරීමෙන් පසුව මේ මස 17 දින දක්වා රක්ෂිත බන්ධනාගාරගත කිරීමට නියෝග කෙළේය.මහා පරිමාණ අපරාධ රැසකට සම්බන්ධ සැකකරුවන් සිවු දෙනා 2004.05.29 වැනි දින සවස බළපිටිය හීනටිය ප්‍රදේශයේ රන්භාණ්ඩ උකස් ගන්නා නිවෙසකට පැමිණ ගිනි අවි පෙන්වා පොලීසියෙන් බව පවසා නිවෙසේ හෙරෝයින් තිබෙන බවත් නිවස පරික්ෂා කිරීමට ඉඩ ලබාදෙන බව ඉල්ලා සිටීමෙන් පසුව නිවෙසේ තිබූ සේප්පුව ඇර එහි තිබූ රුපියල් එක්කෝටි පනස්හය ලක්ෂයක් වටිනා රන් භාණ්ඩ මුදල් රුපියල් ලක්ෂ හයක් සමඟ නිවෙසේ තිබූ රූපවාහිනයද රැගෙන පැමිණ මෝටර් රථයෙන්ම පලාගොස් තිබේ.මේ කොල්ලය පිළිබඳව අම්බලන්ගොඩ පොලීසියට නිවැසියන් පැමිණිලිකර තිබූ අතර ප්‍රදේශයේ පොලිස් කණ්ඩායම් කිහිපයක් පරික්ෂණ පැවැත්වූවත් කිසිදු තොරතුරක් සොයා ගැනීමට නොහැකිවීම නිසා පොලිස්පතිතුමාගේ විශේෂ විමර්ශන ඒකකය මඟින් පරික්ෂණ ආරම්භ කර තිබුණි.මේ පරික්ෂණ කණ්ඩායමට කිරිබත්ගොඩ පොලීසියේ අපරාධ විමර්ශන අංශයේ ස්ථානාධිපති මහින්ද වික්‍රමආරච්චි මහතා එක්වීමෙන් පසුව මේ සම්බන්ධයෙන් ලැබුණු තොරතුරු පසුපස මොහු හබා ගොස් ප්‍රධාන සැකකරු වන ක්‍රිෂාන්ත පෙරේරාගේ බිරියගෙන් ලබාගත් තොරතුරු අනුව ප්‍රධාන සැකකරු කැලණිය ප්‍රදේශයෙන් අත්අඩංගුවට ගත් බවත් ඔහුගෙන් අනාවරණය කරගත් තොරතුරු අනුව අනෙක් සැකකරුවන් තිදෙනා කොළඹ ප්‍රදේශයෙන් අත්අඩංගුවට ගත්හ.අත්අඩංගුවට ගත් සැකකරුවන් සිවු දෙනාගෙන් වෙන වෙනම ප්‍රශ්න කිරීමේදී බළපිටිය හීනටිය ප්‍රදේශයේ වැඩතහනමට ලක් වූ පොලිස් කාන්තාවක ප්‍රධාන සැකකරුගේ අනියම් බිරිය වන අතර මේ කාන්තාව පොලිස් නිලධාරියකු සමඟ විවාහ වී සිටින බවත් ඇය ලබා දුන් තොරතුරු මත මේ කොල්ලය කර සිදු කර අහුන්ගල්ල ප්‍රදේශයේ ඇයගේ නිවෙසකට ගොස් පසුව කොළඹ ප්‍රදේශයට පැමිණි බව මොවුන් පවසා ඇත.මේ කොල්ලයට සම්බන්ධ වැඩතහනමට ලක් වූ පොලිස් කාන්තාවගේ ස්වාමියාද පොලිස් නිලධාරියකු වන අතර ප්‍රධාන කොල්ලකරු පොලිස් කාන්තාවට ලබාදුන් ජංගම දුරකථනයක් තම සැමියා වන පොලිස් නිලධාරියාට දී ඇති බවත් වෙනත් කොල්ලයක් සම්බන්ධයෙන් පරික්ෂණ සිදු කිරීමේදී අපරාධයකට සම්බන්ධ දුරකථනයක් ළඟ තබා ගැනීම නිසා වැඩතහනමට ලක්ව තිබේ.පොලිස්පති එන්.කේ. ඉලංගකොන් , සබරගමුව ජ්‍යෙෂ්ඨ නියෝජ්‍ය පොලිස්පති ලලිත් ජයසිංහ, විශේෂ විමර්ශන ඒකකයේ සහකාර පොලිස් අධිකාරි රත්නායක බණ්ඩාර යන මහත්වරුන්ගේ උපදෙස් මත පොලිස් පරික්ෂක මහේන්ද්‍ර වික්‍රමආරච්චි මහතා ඇතුළු නිලධාරීහු සැකකරුවන් අත්අඩංගුවට ගෙන අධිකරණයට ඉදිරිපත් කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=r1410073</link>
    <topic>රජයේ රැකියා දෙන මුවාවෙන් මුදල් ගැරූ කත රිමාන්ඩ්</topic>
    <author>@ බුලත්කොහුපිටිය සමූහ ඩබ්ලිව්.රෝහණ</author>
    <content>රජයේ රැකියා ලබා දෙන බව හා විදේශ රැකියා ලබා දෙන බව පවසා ජනතාවගේ මුදල් වංචා කළ ගම්පහ ප්‍රදේශයේ කාන්තාවක් මේ මස 10 වැනි දින දක්වා රක්ෂිත බන්ධනාගාර ගත කිරීමට තුල්හිරිය වැඩ බලන මහේස්ත්‍රාත්වරයා පෙරේදා (5) නියෝග කෙළේය.ගම්පහ, ඉහලගම ප්‍රදේශයේ පදිංචි මේ කාන්තාව රජයේ ආයතනයක විධායක ශ්‍රේණියේ නිලධාරිනියක ලෙස ව්‍යාජ නමකින් පෙනී සිටිමින් මෙසේ මුදල් වංචාව සිදුකර ඇත. වරකාපොළ ප්‍රදේශයේ පුද්ගලයන් කිහිප දෙනකුගෙන් මෙසේ මුදල් ලබා ගෙන ඇති අතර ඔවුන් පොලිසියට මේ පිළිබඳව පැමිණිලිකර තිබෙයි. දැනට හෙළිවී ඇත්තේ මේ කාන්තාව රුපියල් ලක්ෂ 14ක් පමණ වංචා කර ඇති බවයි. වරකාපොළ පොලීසිය විසින් පෙරේදා (5) සිය නිවෙසේ දී කාන්තාව අත් අඩංගුවට ගෙන ඇති අතර පසුව එදිනම තුල්හිරිය වැඩ බලන මහේස්ත්‍රාත්වරයා වෙත ඉදිරිපත් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=r1410074</link>
    <topic>පාසලක් ඉදිරිපිට මත්පැන් බී චණ්ඩියා රාලහාමිට තඩිබාලා</topic>
    <author>අනුරාධපුර මධ්‍යම විශේෂ</author>
    <content>රථවාහන රාජකාරියේ නිරත වෙමින් සිටි පොලිස් නිලධාරියකුට අනුරාධපුර ප්‍රදේශයේ චණ්ඩියකු යැයි කියා ගන්නා පුද්ගලයකු අනුරාධපුර යාපනය හංදිය මහින්ද විද්‍යාලය ඉදිරිපිටදී පහර දුන් බව ප්‍රදේශවාසීන් පිරිසක් පැවැසීය.පසුගිය 4 වැනිදා සවස 5.30ට පමණ මේ පහරදීම සිදුවු බවත් පොලිස් නිලධාරියාට අනුරාධපුර පොදු වෙළෙඳසලේ වෙළෙඳාමේ නියුතු පුද්ගලයකු හා තවත් දෙදෙනකු එක්ව අතින් පයින් සහ පොල්ලකින් පහර දෙන බවට පොලිස් හදිසි ඇමතුම් ඒකකයට පැමිණිල්ලක්ද ඉදිරිපත් කර තිබුණි.ප්‍රදේශවාසීන් කියා සිටියේ මේ චණ්ඩියා යැයි කියා ගන්නා පුද්ගලයා මහින්ද කනිෂ්ඨ විද්‍යාලය ආසන්නයේ දෙනොදහසක් බලා සිටියදී පැය කිහිපයක් ත්‍රී රෝද රථයද නවතාගෙන මත්පැන් පානය කරමින් සිටි බවයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=r1410075</link>
    <topic>කෝටි 8ක වියදමින් නවීකරණය කළ කුරුණෑගල ශාන්ත ආනා විදුහල් ක්‍රීඩාංගණය</topic>
    <author>@ පොල්ගහවෙල සමූහ</author>
    <content>රුපියල් කෝටි 8 ක වියදමින් නවීකරණය කරන ලද කුරුණෑගල ශාන්ත ආනා විද්‍යාලයේ ක්‍රිඩාංගණය සහ අලුතින් ඉදිකළ ක්‍රිඩාගාරය, පිහිනුම් තටාකය මෙම මස අගදී ජනාධිපති මහින්ද රාජපක්ෂ මහතා විසින් විවෘත කිරීමට නියමිතය.සමූපකාර හා අභ්‍යන්තරවෙළෙඳඅමාත්‍යංශය, මහපොළ උසස් භාරකාර අරමුදල විසින් මේ සඳහා මුදල් වැය කර ඇත.ශාන්ත ආනා විද්‍යාලයේ 150 ජයන්තිය වෙනුවෙන් මෙම ක්‍රිඩාංගණය විවෘත කිරීමට සැලසුම් කර තිබේ. එහි ඉදිකිරීම් කටයුතු සමූපකාර හා අභ්‍යන්තර වෙළෙඳ ඇමැති ජොන්ස්ටන් ප්‍රනාන්දු මහතා විසින් නිරීක්ෂණ යකරනු ලැබූ අයුරු</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=r1410076</link>
    <topic>යුද හමුදා නිලධාරීන් දෙදෙනකු වෙනුවෙන් විශේෂ සම්මාන පෙළපාලියක්</topic>
    <author>@ හෝමාගම සංචාරක මංජුල හිරිපිටිය</author>
    <content>ශ්‍රී ලංකා යුද හමුදා පාබල හමුදාවේ සේවය කළ මේජර් ජෙනරාල් එච්. වී. අතුකෝරල මහතා ලුතිතන් ජෙනරාල් නිලයට උසස් කිරිම සහ මේජර් ජෙනරාල් නන්ද මල්ලවආරච්චි මහතා නීතිය හා සාමය පිළීඹඳ අමාත්‍යංශයේ ලේකම් ධූරයට පත් කිරීම නිමිත්තෙන් එම නිලධාරින්ට යුද හමුදා විශේෂ සම්මාන පෙළපාලියක් හෝමාගම, පනාගොඩ ශ්‍රී ලංකා පාබල හමුදා රෙජිමේන්තු මධ්‍යස්ථානයේදී පැවැත්විණි.යුද හමුදාපති ලුතිතන් ජෙනරාල් දයා රත්නායක මහතාගේ උපදෙස් මත සංවිධානය කළ විශේෂ සම්මාන පෙළපාලියට ශ්‍රී ලංකා පාබල හමුදාවේ නිලධාරින් සහ සෙසු නිලයින් සමඟ කණ්ඩුල ඇත් පැටියාද සහභාගි වුහ.ලුතිතන් ජෙනරාල් අතුකෝරල මහතා 1950 වර්ෂයේ සැප්තැම්බර් මස 30 වැනි දින කෙඩෙට් නිලධාරියකු වශයෙන් එක්වීමෙන් අනතුරුව ශ්‍රී ලංකා 1 වන පාබල හමුදා බළඇණියට එක් වී ඇති අතර, ඉන් අනතුරුව 1970 වර්ෂයේදී ඒ මහතා ශ්‍රි ලංකා පාබල හමුදාවේ 1 වන බළඇණියේ අණදෙන නිලධාරි වශයෙන් කටයුතු කර තිබේ 1980 වර්ෂයේ ජනවාරි මස 01 වෙනි දින බ්‍රිගේඩියර් නිලයට උසස් වීම් ලබා ඇත.1985 වර්ෂයේදී වසර 34 ක යුද හමුදා සේවා කාලය අවසානයේදී මේජර් ජෙනරාල් නිළයට උසස් වී විශ්‍රාම ගොස් ඇති අතර, අනතුරැව ශ්‍රී ලංකා පාබල හමුදා සංගමයේ සභාපති ලෙස සහ රාජ්‍ය ආරක්ෂක අමාත්‍යංශයේ සුබ සාධන අංශය භාර නිලධාරියකු වශයෙන් කටයුතු කර ඇත.යුද හමුදාවෙන් විශ්‍රාම ගොස් සිටින යුද හමුදාවේ පැරණිතම නිලධාරියා වන මොහුව ඇගයීමට ලක් කිරීමක් වශයෙන් ජනාධිපති මහින්ද රාජපක්ෂ මහතා විසින් අතුකෝරල මහතා ලුතිතන් ජෙනරාල් නිලයට උසස් කිරීම සිදුකර ඇත.2006 වර්ෂයේදී යුද හමුදා මුලස්ථානයේ ප්‍රධාන මාණ්ඩලික ධුරයද දරා වසර 36 ක යුද සේවයක් නිමා කර නන්ද මල්ලවආරච්චි මහතාවිශ්‍රාම ගොස් ඇත. අනතුරුව ඉන්දුනීසියාවේ ශ්‍රී ලංකා තානාපති සේවයේ කැපී පෙනෙන සේවයක් ඉටු කළ මේජර් ජෙනරාල් මල්ලවආරච්චි මහතා නීතිය හා සාමය පිළිඹඳ අමාත්‍යංශයේ ලේකම් ධූරයට පත් කර ඇත. මෙම ජ්‍යෙෂ්ඨ හමුදා නිළධාරින් දෙදෙනා වෙනුවෙන් පැවැත්වු විශේෂ ආචාර පෙළපාලිය පැවැත්වු අවස්ථාවට යුද සේවය නිමකළ මේජර් ජෙනරාල් සී. ඒ. එම්. එන්. සිල්වා, මේජර් ජෙනරාල් එම්. ටී. ඩබ්. පොන්නම්පෙරුම, මේජර් ජෙනරාල් යු. කේ. කරුණාරත්න, මේජර් ජෙනරාල් ඒ.එම්.යු. සෙනෙවිරත්න, ශ්‍රී ලංකා පාබල හමුදා රෙජිමේන්තු අධිපති හා යුද සේවා ලේකම් මේජර් ජෙනරාල් අමල් කරුණාසේකර, බ්‍රිගේඩියර් එන්.ඩී. වික්‍රමරත්න, බ්‍රිගේඩියර් ඒ.පි.ඩි. එදිරිසුරිය, බ්‍රිගේඩියර් එම්.ජි. අල්විස්, බ්‍රිගේඩියර් ජේ.ආර්. කුලතුංග, බ්‍රිගේඩියර් ඒ.ආර්. ඇබෝව මහත්වරුන් සමඟ ජ්‍යෙෂ්ඨ හමුදා නිලධාරිහු රැසක් සහභාගි වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=s1410071</link>
    <topic>හොකී ක්‍රීඩකයාගේ ගමන් මඟ යමින් වසන්ත රත්නපාලත් අතුරුදන්</topic>
    <author>ප්‍රින්ස් ගුණසේකර</author>
    <content>ඉංචියොන්හිදී නිමාව දුටු ආසියානු ක්‍රීඩා උළෙලට එක්වූ ශ්‍රී ලංකා කණ්ඩායමේ බීච් වොලිබෝල් ක්‍රීඩක වසන්ත රත්නපාල ඊයේ දකුණු කොරියාවේදී අතුරුදන්ව ඇත.මේ ක්‍රීඩා උළෙලට සහභාගීවූ ක්‍රීඩා කණඩායමෙන් අතුරුදන්වූ දෙවැනි ශ්‍රී ලාංකික ක්‍රීඩකයා වසන්ත රත්නපාල වන අතර පෙරේදා හොකී ක්‍රීඩක ප්‍රසන්න දිසානායකද ක්‍රීඩා ගම්මානයෙන් හොර රහසේම පලා ගොස් තිබුණි.වසන්ත රත්නපාල අතුරුදන්වූ දිනයේම ඔහුගේ බිරිද රාගම රෝහලේදී තම ප්‍රථම දරු උපත සිදුකර ඇතැයිද අනාවරණය විය.වසන්ත රත්නපාල ශ්‍රී ලංකාව නියෝජනය කරමින් විදෙස් තරගාවලි රැසකට සහභාගීවී ඇති අතර එහිදී ජයග්‍රහණ කිහිපයක්ම අත්කර ගත්තේය.ඔහු ශ්‍රී ලංකා අංක එක බීච් වොලිබෝල් කණ්ඩායමේ ප්‍රබල ක්‍රීඩකයෙක් වන අතර ඔහු සමග ක්‍රීඩා කළ ජූඩ් මහේෂ් ආසියානු ක්‍රීඩා උළෙලේදීම ක්‍රීඩාවෙන් සමුගන්නා බව නිවේදනය කළේය.එහෙයින් ශ්‍රී ලංකාවේ අංක එකේ බීච් වොලිබෝල් ක්‍රීඩකයින් දෙදෙනාම ලබන මාසයේ තායිලන්තයේදී පැවැත්වෙන ආසියානු වෙරළ ක්‍රීඩා තරගාවලිය නියෝජනය නොකරණු ඇත.බීච් වොලිබෝල් ක්‍රීඩක වසන්ත රත්නපාල හා ජූඩ් මහේෂ් යන දෙදෙනා 17 වැනි ආසියානු ක්‍රීඩා උළෙලේදී අවසන් කණ්ඩායම් 16 අතරට සුදුසුකම් ලබා කසකස්තානයට පරාජයවී තරගාවලියෙන් ඉවතට ගියහ.ඔවුන් ඇතුලු ශ්‍රී ලංකා කණ්ඩායම අද අලුයම ශ්‍රී ලංකාවට පැමිණීමට නියමිතව තිබුණි.එහෙත් ඊයේ පෙරවරු 6.00ට පමණ ක්‍රීඩකයා කිසිවෙකුටත් නොකියා ක්‍රීඩා ගම්මානයෙන් පලා ගොස් ඇතැයි ශ්‍රී ලංකා කණ්ඩායම භාර ප්‍රධානී රියර් අද්මිරාල් ෂෙමාල් ප්‍රනාන්දු මහතා ‘දිනමිණ‘ට පැවැසීය.ඔහුගේ විදේශ ගමන් බලපත්‍රය හා ක්‍රීඩක හැදුනුම්පත තමන් සතුව ඇතැයි ප්‍රනාන්දු මහතා පැවැසීය.මෙලෙසම නේපාල ක්‍රීඩකයින් තිදෙනෙකු ක්‍රීඩා උළෙල පැවැත්වෙන අතරතුරදී ක්‍රීඩා ගම්මානයෙන් පළා ගොස් තිබුණි.මේ සියලු දෙනා කොරියාවේ රැකියා අපේක්ෂාවෙන් පළා ගොස් ඇතැයිද, එවැනි බොහෝ පිරිස් නිල නොවන මට්ටමෙන් රැකියාවල නිරතව සිටීම සාමාන්‍ය තත්ත්වයක් බවද,කොරියානු පොලිස් ප්‍රකාශකයෙකු මාධ්‍යට පවසා තිබුණි.ඉංචියොන් ආසියානු ක්‍රීඩා උළෙලේදී පලස්තීනය හා ඇෆ්ගනිස්තානයේ ක්‍රීඩකයින් පිරිසක්ද ආගිය අතක් නොමැති බව ඊයේ වනවිට වාර්තාවී තිබුණි.මුලින්ම අතුරුදන්වූ හොකී ක්‍රීඩකයාගේ සිද්ධියෙන් පසුව ක්‍රීඩා ගම්මානයේ සිටි සියලු ක්‍රීඩක ක්‍රීඩිකාවන්ගේ හැදුනුම්පත් එකතු කරගත් බවත්, කණ්ඩායම් භාර කළමනාකරුවන්ට නිසි උපදෙස් ලබාදුන් බවත් ප්‍රනාන්දු මහතා අවධාරණය කළේය.එවැනි තත්ත්වයකදීත් ක්‍රීඩකයාගේ අතුරුදන්වීම පිළිබඳව පුදුමයට පත්වන බව ඒ මහතා පැවැසීය.කෙසේ වුවද ක්‍රීඩකයින් දෙදෙනාගේ අතුරුදන්වීම් පිළබඳ කොරියානු පොලීසියට, කොරියාවේ ශ්‍රී ලංකා තානාපති කාර්යාලයට, ජාතික ඔලිම්පික් කමිටුවට, ක්‍රීඩා අමාත්‍යාංශයට හා රාජකාරී අයතනවලට නිල වශයෙන් දැනුම්දීමටද කණ්ඩායම භාර ප්‍රධානීයා ලෙස පියවර ගත්තේ යැයි ෂෙමාල් ප්‍රනාන්දු මහතා පැවැසීය.මේ ආකාරයෙන්ම 2002 බූසාන් ආසියානු ක්‍රීඩා උළෙලේදී නේපාල ක්‍රීඩකයින් 18ක් අතුරුදන්වූ අතර,1994 හිරෝෂිමා ක්‍රීඩා උළෙලේදී ශ්‍රී ලංකා පාපැදි ක්‍රීඩකයින් පිරිසක් අතුරුදන් වූහ.වසර 2004දී ජර්මනියට ගිය හෑන්ඩ්බෝල් කණ්ඩායමක්ද මෙරටට නොපැමිණ රැකියාවල නිරත විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=s1410072</link>
    <topic>ජාත්‍යන්තර මෝටර් රථ ධාවන තරග බිමේ ශ්‍රී ලාංකේය ලකුණ ඩිලන්ත මාලගමුව</topic>
    <author>ෆවුස් මොහොමඩ්</author>
    <content>‘රටවල් 120ක මිලියන පන්සියයකට වඩා ක්‍රීඩාලෝලීන් පිරිසක් නරඹන තරගයකට ශ්‍රී ලංකාවේ ජාතික කොඩිය යටතේ තරග කරන්න ලැබීම කොයි තරම් ආඩම්බරයක්ද..?‘ ඔහු කියයි.ලංකා මාතාවගේ ධජය සහිත සිය මෝටර් රථය සමග ඔහු දශක දෙකකට අධික කාලයක් පුරා ජාත්‍යන්තර මෝටර් රථ ධාවන තරග බිමේ තරග වදිමින් සිටී. එදා මෙදා කාලය තුළ තරගයට හා කාලයට ආවේනිකව ඔහු තරග වදින මෝටර් රථය වෙනස්වූවා පමණි. ජාත්‍යන්තර මෝටර් රථ ධාවන පිටියේ විදෙස් තරගකරුවන් අතර අදත් ඔහු ‘ශ්‍රී ලංකාවේ ඩිලන්ත මාලගමුව‘ය.ජාත්‍යන්තර මෝටර් රථ ධාවන පිටියේ වැඩිම ශූරතා ගණනක්, වැඩිම තරග ජයග්‍රහණ ප්‍රමාණයක් සහ ‘එෆ් වන් ‘ අනුමැතිය ලැබූ වැඩිම තරග සංඛ්‍යාවක් නියෝජනය කළ එකම ආසියානු මෝටර් රථ ධාවන ශූරයා මාලගමුවය. ඒ අතින් ඔහු ශ්‍රී ලාංකිකයකු ලෙස පමණක් නොව ආසියාතිකයකු ලෙසත් ජාත්‍යන්තරය දිනා ගැනීමට සමත්ව සිටී.මහනුවර ත්‍රිත්ව විදුහලෙන් අධ්‍යාපනය ලැබූ මාලගමුව එකළ බැඩ්මින්ටන් හා රගර් ක්‍රීඩාවට යොමුවී සිටියේය. ඔහුට මෝටර් රථ ධාවන තරග කෙරෙහි සිත යොමුවී ඇත්තේ 14 වියේ දී පමණ ඔහු නැරැඹූ හොලිවුඩ් චිත්‍රපටයක් නිසාය. අනතුරුව 20 හැවිරිදි වියේ දී ජපානයට ගිය මාලගමුව පළමුවරට ජාත්‍යන්තර මෝටර් රථ ධාවන තරගයකට එක්වූයේ ඊට වසර 7කට පසුව එනම් 1990 දීය.ප්‍රවීන මෝටර් රථ ධාවන ශූරයකු ලෙස නමක් දිනාගැනීමෙන් පසුව මාලගමුවට පුරවැසිභාවය ලබාදී ඔහුගේ ජයග්‍රහණයේ කීර්තිය සිය රටට ලබා ගැනීමට ජපානය හා මැලේසියාව වැනි රටවල් දැඩි උත්සාහයක නිරතවූවත් ශ්‍රී ලංකාවේ ජාතික ධජය හැර වෙනත් ධජයක් යටතේ කිසිදාක තරග නොවදින බව මාලගමුව කියයි.‘ශ්‍රී ලංකාව කියන්නේ මගේ මාතෘ භූමිය. මම කවදාවත් මගේ රට හැර වෙනත් රටක ජාතික ධජයක් යටතේ තරග කරන්නෙ නෑ.තරග පිටියේ දි ශ්‍රී ලංකාවේ නමත් එක්ක මාව හඳුන්වා දෙද්දී ඇතැම් විටෙක ශ්‍රී ලංකාවේ ජාතික ගීය වැයෙද්දී මට දැනෙන සතුට හුඟාක් වටිනවා.‘ මාලගමුව පැවැසීය. මෙරට ඇතැම් ක්‍රීඩකයන් ශ්‍රී ලංකාව අතහැර මුදල් වෙනුවෙන් වෙනත් රටවල ක්‍රීඩා කිරීමට යන යුගයක ඩිලන්ත මාලගමුව තවමත් ශ්‍රී ලංකාවේ ජාතික ධජය සහිතව ජාත්‍යන්තර මෝටර් රථ ධාවන පිටියේ දස්කම් දක්වමින් සිටී.මේ වසරේ පැවැත්වෙන ලැම්බෝගිනී ජාත්‍යන්තර සුපර් ට්‍රොෆීයෝ තරගමාලාවට එක්වී සිටින මාලගමුව පසුගියදා ජපානයේ පැවැති එම තරගමාලාවේ තෙවැනි අදියරේ තරගයේ දී දෙවැනි තැන දිනා ගත්තේය. මේ වනවිට එම තරගමාලාවේ සමස්ත ප්‍රතිළුල අනුව දෙවැනි තැන මාලගමුවට හිමිවී තිබේ. පෙරමුණේ සිටින්නේ ඉතාලියේ ධාවන ශූරයෙකි. එම තරගමාලාවේ මීළඟ තරගය මේ මස 16 හා 17 දෙදින චීනයේ පැවැත්වේ. මැකාවෝ හී පැවැත්වෙන ඊළඟ තරග වටයෙන් අනතුරුව තීරණාත්මක අවසන් තරගය ලබන මස මැලේසියාවේ පැවැත්වීමට නියමිතය.ශ්‍රී ලාංකික ලකුණ ජාත්‍යන්තර මෝටර් රථ ධාවන පිටියේ සනිටුහන් කළ ඩිලන්ත මාලගමුවගේ ජයග්‍රහණ පසුපස ඇත්තේ ඔහුගේ කැපවීම හා උනන්දුව පමණි. ඊට කිසිදු සහයක් හෝ ඇගැයීමක් මෙතෙක් ඔහුට සිය මාතෘභූමියෙන් නොලැබුණු බැව් කණගාටුවෙන් යුතුව ඔහු පැවැසීය. එසේ වූවත් සිය තරග දිවියේ අවසන් ධාවන තරගයේ දීත් තමා තරග වදින්නේ ‘ශ්‍රී ලංකාවේ ඩිලන්ත මාලගමුව’ ලෙසින් බව ඔහු කියයි.ඩිලන්තට ‘දිනමිණ’ සුබ පැතුම්..!</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>07</day>
    </date>
    <link>http://www.dinamina.lk/2014/10/07/_art.asp?fn=f1410071</link>
    <topic>විපක්ෂයේ පුහු තර්ක ආණ්ඩුක්‍රම ව්‍යවස්ථා‍වෙන්ම බි‍‍ඳෙනවා</topic>
    <author/>
    <content>ආණ්ඩුක්‍රම ව්‍යවස්ථාවට අනුව ජනාධිපතිවරණයට තුන්වන වතාවට තරග කිරීම සම්බන්ධයෙන් ජනාධිපතිවරයාට කිසිදු බාධාවක් නැතත්, මේ පිළිබඳ මතු කෙරෙන තර්ක හා ඒ පිටුපස ඇති වුවමනාව පැහැදිලි කරගනිමින් මහාචාර්ය මාලනී ඇඳගම සමඟ කළ සංවාදයකි.මහින්ද රාජපක්ෂ ජනාධිපතිතුමාට ඊළඟ ජනාධිපතිවරණයෙදි තුන්වන වතාවට තරග කළ නොහැකි බවට එක් මතයකුත්, තරග කළ හැකි බවට තවත් මතකයකුත් දැන් තිබෙනවා. මේ දෙපාර්ශවයම තර්ක ඉදිරිපත් කරන්නේ ආණ්ඩුක්‍රම ව්‍යවස්ථාවේ වගන්ති අදාළ කරගෙනයි. ව්‍යවස්ථාව පුළුල්ව විග්‍රහ කරන්න තරම් මං නීති විශාරදයෙක් නෙවෙයි. නමුත් මම ආණ්ඩුක්‍රම ඉතිහාසය හොඳින් හදාරල, රට රටවල ආණ්ඩුක්‍රම ව්‍යවස්ථා පිළිබඳ හොඳ අවබෝධයක් ලබාගෙන තිබෙනවා. අපේ රටට අදාළවත් විසි වෙනි සියවසේ මුල පටන්මත්, 1948ට පසුවත් ආණ්ඩුක්‍රම ව්‍යවස්ථාව ගැන මට අවබෝධයක් තියෙනවා. මං මේ අදහස් ප්‍රකාශ කරන්නෙ ඒ ඓතිහාසික දැනුමත් පසුබිම් කරගෙනයි.මේ කාරණය ගැන හිටපු අග්‍රවිනිශ්චයකාර සරත් එන්. සිල්වා මැතිතුමා පුවත්පතකට අදහස් දැක් වූ විගසම එහි තිබූ සාවද්‍ය තැන් 2,3ක් පෙන්වාදෙමින් සහ තවත් තැන් කිහිපයක් ගැන කරුණු පැහැදිලි කරන ලෙස ඉල්ලමින් මං අදහස් දැක්වීමක් කළා.තම අදහස් ඉදිරිපත් කරමින් හිටපු අගවිනිසුරුතුමා කියා තිබුණා, ජනාධිපතිවරයකුට දෙවරකට වඩා තරග කළ නොහැකිකම නියමයක් ලෙස මුල පටන්ම අමෙරිකානු ව්‍යවස්ථාවෙ තිබුණා කියලා. ඒත් අමෙරිකානු ව්‍යවස්ථාව කියවන ඕනෑම අයෙකුට මුල් ව්‍යවස්ථාවෙ එවැන්නක් නැති බව දැකගත හැකියි. ජනාධිපතිවරයා පත්කර ගැනීම ගැන අමෙරිකානු ව්‍යවස්ථාවේ 2 වැනි වගන්තියේ දැක්වෙනවා. එහි සඳහන් වෙන්නේ තෝරාගනු ලබන විධායක ජනාධිපතිවරයා‍ගේ ධුර කාලය වසර 4ක් ලෙස පමණයි. වාර ගණනේ සීමාවක් ‍ පිළිබඳ එහි සඳහන් නෑ.අමෙරිකාවෙන් බිහි වූ ශ්‍රේෂ්ඨ වීරයෙක් ලෙස සැලකෙන ‍ජෝර්ජ් වොෂින්ටන් බ්‍රිතාන්‍ය ආධිපත්‍යයයෙන් තමන්ගේ රට නිදහස් කරගෙන අලුත් ව්‍යවස්ථාවක් සම්පාදනය කරගැනීමේ මණ්ඩලයේ මුලසුනේත් සිටියා. එතුමා ජනාධිපතිධුරයට පත්වෙලා ධුරය දැරුවේ දෙවරයි. ඉන් පසුව බලයට පත්වෙලා ජනාධිපතිවරු 25 දෙනෙකුත් ඒ පූර්වාදර්ශය අනුවම ගියා. එසේ නැතිව ආණ්ඩුක්‍රම ව්‍යවස්ථාවේ මුල පටන්ම වාර 2 සීමාවක් තිබුණේ නෑ. එසේ ඇතැයි කීම සාවද්‍ය කරුණක්. 1937 දී දෙවන ලෝක යුද්ධ කාලයේ බලයට පත් ෆ්‍රෑන්ක්ලින් ඩෙලනෝ රූස්වෙල්ට් ජනාධිපතිතුමා තුන්වන වතාවට තරග කර ජයග්‍රහණය කළා. හතරවන වතාවටත් තරග කළා.ජයග්‍රහණය කළා. මෙතැනදී දේශපාලන නායකයෝ කල්පනා කළා ඒ අන්දමින් අසීමිතව මේ ධුරය දැරීමට ඉඩදීම සුදුසු නෑ කියලා. එසේ නැතිව වාර ගණ‍නේ සීමාව ගැන කිසිම නීතියක් තිබුණේ නෑ. එතැනදී වුණේ අසීමිතව ඉඩදීම හොඳ නැති බවට දේශපාලන නායකත්ව කල්පනා කිරීමයි. ඒ අනුව 1944 දී වාර ගණන සීමා කිරීම සඳහා ආණ්ඩුක්‍රම සංශෝධනයක් ගෙනාවා. ඒ සඳහා ප්‍රාන්ත ¾ක අනුමැතිය ලැබිය යුතුයි.එය ලබා ගැනීමට අවුරුදු 7ක කාල සීමාවකුත් දෙනවා. මෙය 1952 දී ආණ්ඩුක්‍රම ව්‍යවස්ථාවේ 22 වෙනි සංශෝධනය හැටියට සම්මත වුණා. මේ අතරතුර රූස්වෙල්ට් ජනාධිපතිතුමා ධුරය දරද්දීම මිය ගියා. ඊට පසුව වෙනත් ජනාධිපතිවරයකු පත් වුණා. මේ වනවිට අමෙරිකාවේ ජනාධිපතිධුරය දැරිය හැක්කේ දෙවරයි. නමුත්, කිසිවෙක් දෙවරට වඩා එම ධුරය දරා නැතැයි කීම අසත්‍යයක්.මේවා ගැන නිවැරදි තොරතුරු අපේ පාසල් හා සරසවි ශිෂ්‍යයන් දැනගත යුතුයි. නැත්නම් ඔවුන් ඉගෙන ගන්නේ වැරැදි කාරණා. මේ ගැන මං මුලින් කරුණු පැහැදිලි කළේත් ඒ නිවැරදි දේ පෙන්වා දීමටයි.ඉතිහාසඥයකු හැටියට අපේ ව්‍යවස්ථාවේ මේ වගන්ති දෙස බලද්දී මං කලින් සිටි ස්ථාවරයේම අදත් ඉන්නවා. මහින්ද රාජපක්ෂ ජනාධිපතිතුමා දෙවන වරට ජනාධිපතිවරණයට තරග කොට ජයග්‍රහණය කළේ 2010 ජනවාරියේදී. තුන්වනවතාවටත් එතුමාට තරග කරන්න බෑ කියන අය නඟන තර්කයක් තමයි, දෙවනවර එතුමා තේරී පත්වනවිට තුන්වන වතාවට තරග කිරීම සඳහා නුසුදුසු බවක් ඇති වූ බව, නමුත් 2010 සැප්තැම්බර් මාසයේදී 18 වෙනි ආණ්ඩුක්‍රම සංශෝධනය සම්මතවීම නිසා ඒ නුසුදුසුකම අහෝසි වුණා.ඒ කියන්නෙ දැන් ආණ්ඩුක්‍රම ව්‍යවස්ථාවේ ධුරය දැරිය හැක්කේ දෙවරයි යනුවෙන් වගන්තියක් නෑ. දැන් තියෙන්නේ අලුත් වගන්තියයි. ඒ අනුව මහින්ද රාජපක්ෂ ජනාධිපතිතුමාට තුන්වන වාතවටත් තරග කළ හැකියි.ආණ්ඩුක්‍රම ව්‍යවස්ථාවේ 75 වෙනි වගන්තියට අනුව, ව්‍යවස්ථාදායකයාට අතීතයට බලපාන පරිදි නීති සම්මත කළ හැකියි. ඒ ගැන පැහැදිලිව සඳහන්ව තිබියදීත් ඔය තර්ක මඟින් කියා සිටින්නේ අතීතයට බලපාන පරිදි නීතියක් සම්මත කළා නම් අදාළ සිද්ධිය නිශ්චිතව නම් කළ යුතුයි කියලයි.එසේ කළ යුතු බවට ආණ්ඩුක්‍රම ව්‍යවස්ථාවේ ඇතැයි කියා කීවත් ඒ ගැන හරියාකාර පැහැදිලි කිරීමක් මේ තර්කවලින් කෙරෙන්නේ නෑ මේ අන්දමින්ම ඉදිරිපත් කරන තවත් තර්කයක් තමයි, ලෝකයේ බොහෝ රටවල අතීතයට බලපාන පරිදි නීති සම්මත කිරීමේදී අදාළ සිද්ධිය නම් කර එය සිදුවන බව. ලෝකයේ රටවල මොන විදිහට සිදුවුණත් අපි කටයුතු කළ යුත්තේ අපේ රටේ ආණ්ඩුක්‍රම ව්‍යවස්ථාවට අනුවයි. ඒ නිසා මෙවැනි තර්ක මතුකිරීමේදී හුදී ජනයාගේ දැන ගැනීම පිණිස ඒවා පැහැදිලිව ඉදිරිපත් කළ යුතුයි.ජනාධිපතිතුමා ජනාධිපතිවරණය ජයග්‍රහණය කළේ 2010 ජනවාරියේදී වුණත් දෙවන ධුර කාල සීමාව සඳහා දිවුරුම් දී පාලනය ආරම්භ කළේ 2010 නොවැම්බර් 19 ‍වැනිදා. ඒ වන විට 18 වෙනි සංශෝධනය සම්මතයි. දෙවන වතාවට තේරී පත් වනවිටම තුන්වන වතාවට ඉදිරිපත් කිරීම සඳහා සුදුසුකම් අහිමි වූ බවට නඟන තර්කයේ තේරුමක් නෑ. තේරුමක් ඇතැයි කියා ඒ අය කිව්වත් ඒ පදනමත් මේ නිසා අවලංගු වෙනවා.මොකද මහින්ද රාජපක්ෂ ජනාධිපතිතුමා දෙවන ධුර කාල සීමාව සඳහා දිවුරුම් දෙනවිට 18 වෙනි සංශෝධනය සම්මත වී අවසන්. ඒ කියන්නෙ නීති අතීතයට බලපාන්නේ නෑ කිව්වත් මෙතැනදී අදාළ වෙන්නෙ අනාගතයයි. ඉදිරියට එය බලපැවැත්වී තිබියදී තමයි එතුමා දිව්රුම් දුන්නෙ. මේකෙනුත් පැහැදිලි වෙන්නේ මහින්ද රාජපක්ෂ ජනාධිපතිතුමාට තුන්වන වතාවට තරග කරන්න බෑ කියන අයගේ තර්ක ආණ්ඩුක්‍රම ව්‍යවස්ථාවේ වගන්තිවලින්ම බිඳින්න පුළුවන් බවයි. මෙතැනදී අමෙරිකානු ව්‍යවස්ථාවෙනුත් උදාහරණයක් ඉදිරිපත් කරන්න පුළුවන්. අමෙරිකානු ජනාධිපතිවරයාගේ ධුර කාලය වසර 4යි.වසර 4 සම්පූර්ණ වුණාම නොවැම්බර් මාසෙ මුලින්ම යෙදෙන අඟහරුවාදා දවසේ ජනාධිපතිවරණය පැවැත්වෙනවා. ජනාධිපතිවරණයෙන් තේරී පත්වන ජනාධිපතිතුමා ධුරයේ දිවුරුම් දෙන්නේ ඊළඟ වර්ෂයේ ජනවාරි 20 වැනිදා. මේ දින ආණ්ඩුක්‍රම ව්‍යවස්ථාවෙන්ම නියම කරලයි ති‍යෙන්නෙ. දිවුරුම් දුන්දා සිට තමයි ඒ ජනාධිපතිතුමාගේ ධුර කාල සීමාව ආරම්භ වෙන්නෙ. එසේ නැතිව, මැතිවරණය ජයග්‍රහණය කළ තැන් පටන් නෙවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410082</link>
    <topic>බෙංගාල බොක්කේ අඩු පීඩන අවපාතයක්මුහුදු ප්‍රදේශවල කාලගුණයට බලපෑම්</topic>
    <author/>
    <content>බෙංගාල බොක්කේ පැවැති අඩු පීඩන තත්ත්වය පීඩන අවපාතයක් දක්වා වර්ධනය වීම නිසා අද (8) දිනයේ නිරිත දිශාවේ ගැඹුරු හා නොගැඹුරු මුහුදු ප්‍රදේශවල කාලගුණයට බලපෑම් ඇතිවිය හැකියැයි කාලගුණ විද්‍යා දෙපාර්තමේන්තුව පවසයි.බස්නාහිර , සබරගමුව, හා මධ්‍යම පළාත්වලත් ගාල්ල හා මාතර දිස්ත්‍රික්ක වලත් විටින් විට වැසි ඇතිවිය හැකි බවත් කියන එම දෙපාර්තමේන්තුව එම වැසි වයඹ දක්වා පැතිර යැහැකි බවද කියයි.ඇතැම් ස්ථාන වල මිලිමීටර් 100ට වඩා තද වැසි ඇතිවිය හැකි බවත් පවසන එම දෙපාර්තමේන්තුව අපර භාගයේදී ගිගුරුම් සහිත වැසි සමග තද සුළං හා ප්‍රබල අකුණු අනතුරු ඇතිවීමේ අවධානමක් පවතින බවත් අකුණු අනතුරු වලින් වැලකීම සඳහා අවශ්‍ය පියවර ගන්නා ලෙසද කාලගුණ විද්‍යා දෙපාර්තමේන්තුව ජනතාවට දැනුම් දෙයි.පුත්තලම සිට මන්නාරම හා කන්කසන්තුරේ දක්වා මුහුදු ප්‍රදේශ වලත් ගාල්ල , හම්බන්තොට , පොතුවිල් දක්වා මුහුදු ප්‍රදේශ වලත් සුළගේ වේගය පැයට කි‍ලෝමීටර් 50-60 දක්වා වර්ධනය විය හැකි බැවින් එම මුහුදු ප්‍රදේශ විටින් ‍විට රළු හා අනතුරුදායක විය හැකි බැවින් මුහුදු ගමන් වලදී ප්‍රවේශම් වන ලෙසද කාලගුණ විද්‍යා දෙපාර්තමේන්තුව දන්වා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410083</link>
    <topic>දුර්ලභ කළු රයිනෝ පැටවෙක් දෙහිවල දී උපත ලබයි</topic>
    <author>මානෙල් පුෂ්ප කුමාරි</author>
    <content>දෙහිවල ජාතික සත්ත්වෝද්‍යානයේ දී දුර්ලභ කළු රයිනෝ පැටවෙක් ඊයේ (7) දින අළුයම කාලයේ දී උපත ලැබීය.සත්ත්ව හුවමාරු වැඩසටහන යටතේ 2007-07-31 දින ජපාන රජයෙන් ශ්‍රී ලංකාවට ලබා දුන් රයිනෝ යුවළට දාව මේ පැටවා උපත ලබා ඇත.දැනට වයස අවුරුදු 12 ක් පමණ වයසැති කෝසල සහ වයස අවුරුදු 15 ක් පමණ වන අනුලා යන අප්‍රිකන් කළු රයිනෝසිරස් යුවළට දාව දෙවන වරට මේ පැටවා උපත ලැබීය.රයිනෝ සත්ත්වයන් අධි සංවේදී වන බැවින් පැටවා උපත ලැබූ විගසම නිරීක්ෂණයට ලක් කිරීම අපහසු වන බව සඳහන් කරයි.බිහිවූ පැටවා පිළිබඳ විස්තර වෛද්‍ය වාර්තාවක් සමඟ ඉදිරි දිනවලදී ඉදිරිපත් කිරීමට ජාතික සත්ත්වෝද්‍යාන දෙපාර්තමේන්තුව බලාපොරොත්තු වේ.සත්ත්ව හුවමාරු වැඩසටහන යටතේ ඒ වෙනුවෙන් කෝසල සහ අනුලා යන අලි පැටවුන් දෙදෙනා පින්නවල අලි අනාථාගාරයේ සිට ජපානයේ නාගෝයා හිගෂීමා සත්ත්වෝද්‍යානයට යවා ඇත.මීට වසර දෙකකට පෙරද මෙම රයිනෝ යුවළට දාව පැටවෙකු උපත ලැබුවද දින කීපයකදී මිය ගොස් තිබේ.මොවුන්ගේ හිස ඉදිරිපිට කෙරටින් වලින් නිර්මාණය වූ කෙටි සහ දිගු අඟ දෙකකි.සාමාන්‍යයෙන් වැඩුණු පිරිමි සතෙකුගේ බර කිලෝග්‍රෑම් 1350 ක් සහ වැඩුණු ගැහැණු සතෙකුගේ බර කිලෝග්‍රෑම් 900 කි.උපතේදී සාමාන්‍ය පැටවෙකුගේ බර කිලෝග්‍රෑම් 35-45 පමණ වේ.ශාක භක්ෂකයෙකු වන මෙම සත්ත්වයා කොළ අතු,රිකිලි,කටු පඳුරු සහ පළතුරු ආහාරයට ගනී.මොවුන්ට පැයට කිලෝමීටර් 55 ක පමණ වේගයකින් දිවීමේ හැකියාව ඇති අතර යම්කිසි තර්ජනයකදී දැඩි ආක්‍රමණශීලී ගති පෙන්නුම් කරනු ලබයි.දුර්වල දෘෂ්ටියක් සහිත මෙම සතුන් අඝ්‍රාණ සහ ශ්‍රවණ හැකියාව දියුණු මට්ටමක පවතී.ප්‍රජනනය සඳහා නිශ්චිත කාලයක් නොමැත.ගැබ් කාලය මාස 15-16 පමණ වේ.ආයු කාලය අවුරුදු 35-50 ත් අතර වේ.රයිනෝ විශේෂ 05 ක් ලොව පුරා වෙසෙන අතර ඒ අතරින් වඳ වීයාමේ දැඩි අවධානමකට ලක් වූ විශේෂය ලෙස මෙම කළු රයිනෝ සතුන් හඳුනාගෙන ඇත.ලොව පුරා කළු රයිනෝ සතුන් වාර්තා වන්නේ 1000 -1500 ක් අතර සංඛ්‍යාවක් බවද වාර්තා වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410084</link>
    <topic>ත්‍රස්තවාදයෙන් විනාශ වූ රට ගොඩනඟනු දැකීමට අකමැති පිරිසක් අප අතර සිටිනවා</topic>
    <author/>
    <content>ත්‍රස්තවාදය නිසා විනාශයට පත් වූ රට නැවත ගොඩනඟනු දැකීමට අකමැති පිරිසක් අප අතර සිටින බව ජනාධිපති මහින්ද රාජපක්ෂ මහතා ප්‍රකාශ කෙළේය.නැවත ගොඩනැඟෙන රට විනාශ කිරීමට හෝ ආපස්සට ගෙන යාමට ඉඩදිය නොහැකි බව පැවසූ ජනාධිපතිතුමා කවුරු පටන් ගෙන කවුරු අවසන් කළත් ඒවායේ ප්‍රතිඵල ලැබෙන්නේ රටට බව අවධාරණය කෙළේය.ජනාධිපති මහින්ද රාජපක්ෂ මහතා මෙසේ ප්‍රකාශ කෙළේ ශ්‍රී ලංකා ඉංජිනේරු වෘත්තියවේදීන්ගේ සංගමයේ සමාරම්භක උළෙලට කොළඹ, සිනමන් ලේක්සයිඩ් හෝටලයේ දී ඊයේ (7) උදෑසන එක්වෙමිනි.ශ්‍රී ලංකා ඉංජිනේරු වෘත්තීයවේදීන්ගේ කාර්මික සම්බන්ධතා සහ වෘත්තීමය තත්ත්වය නඟා සිටුවීම මෙන්ම  සුරැකීමෙහිලා මෙතෙක් පැවැති අඩුවක් සම්පූර්ණ කරමින් ශ්‍රී ලංකා ඉංජිනේරු වෘත්තියවේදීන්ගේ සංගමය 2014 ජූලි මස ආරම්භ කෙරිණි.ශ්‍රී ලංකා ඉංජිනේරු වෘත්තියවේදීන්ගේ සංගමයේ නිල සමාරම්භය ජනාධිපතිතුමාගේ අතින් මෙහිදී සනිටුහන් කෙරිණි. රටේ සංවර්ධන ක්‍රියාදාමයට ඉංජිනේරුවන් දායක කරගනිමින් ජනාධිපතිතුමා කරන ලබන මෙහෙවර අගයමින් මෙහිදී සමරු තිළිණයක් ප්‍රදානය කෙරිණි.ඉදිකිරීම්වලට වඩා විනාශ කිරීම්වලට තැන දුන් යුගය දැන් වෙනස් කර තිබෙන බව පෙන්වා දුන් ජනාධිපතිතුමා 2005 වසරින් පසු විනාශ කිරීම් නැති කර දැවැන්ත ඉදිකිරීම් රට තුළ ඇරැඹූ බවත් පැවසීය.ත්‍රස්තවාදීන් විනාශ කළ දේ නැවත ගොඩනගන අතරම කුණු කොල්ලයට විකුණා දමා තිබූ රාජ්‍ය ආයතන නැවත රජයට පවරා ගැනීමටත් පසුගිය කාලයේ කටයුතු කළ බව කී ජනාධිපතිතුමා වර්තමාන රජය අපේ ඉංජිනේරුවන්, දොස්තරවරුන් මෙන්ම රණවිරුවන් කෙරෙහිත් විශ්වාසය තබා කටයුතු කළ බව පැවසීය.එක යුගයක ඉන්දියාවෙන් සොල්දාදුවන් ගෙනැවිත් රටේ ප්‍රශ්න විසැඳීමට ගත් උත්සාහයන් පවා පරාජය වූ නමුත් වත්මන් රජය අපේ රණවිරුවන් කෙරෙහි විශ්වාසය තබා සැමවිටම කටයුතු කළ බවත් ජනාධිපතිතුමා ප්‍රකාශ කෙළේය.නිදහසින් පසු ඉටු කළ වැඩකොටස සහ ගෙවුණු කෙටි කාලය තුළ සිදුකෙරුණු වැඩකොටස දෙස ආපසු හැරී සසඳා බැලුවහොත් පරිමාණයේ වෙනස හොඳින් තේරුම් යනු ඇති බවත් ජනාධිපතිතුමා ප්‍රකාශ කළේය. කළ වැඩ අමතක වන තරමට වැඩකොටසක් පසුගිය කාලය තුළ රටේ සිදුව ඇති බව කී ජනාධිපතිතුමා එදා කෝටි 5000ක් වැය කර මහවැලිය ඉදිකරන කාලයේ රටම කථා කෙළේ ඒ ගැන පමණක් බව පෙන්වා දුන්නේය.පසුගිය කාලය තුළ ක්‍රියාවට නැංවුණු කෝටි පන්දහසේ ව්‍යාපෘති නිසා මේ රටේ වටිනාකම කොතරම් ඉහළ ගොස් ඇතිදැයි ජනාධිපතිතුමා මෙහිදී ප්‍රශ්න කෙළේය.පාර්ලිමේන්තු මන්ත්‍රී කනක හේරත්, ශ්‍රී ලංකා ඉංජිනේරු ආයතනයේ සභාපති ශවීන්ද්‍රනාත් ප්‍රනාන්දු, ශ්‍රී ලංකා ඉංජිනේරු වෘත්තීයවේදීන්ගේ සංගමයේ සභාපති, මහාමාර්ග, වරාය හා නාවික කටයුතු අමාත්‍යාංශයේ ලේකම් රංජිත් ප්‍රේමසිරි, එම සංගමයේ ලේකම් රන්ජිත් රූබසිංහ මහත්වරු ඇතුළු පිරිසක් ද මේ අවස්ථාවට එක් ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410085</link>
    <topic>කුඩා ස්වයං රැකියා ආරම්භ කිරීමට  ඇපකරුවකු රහිත ණය මුදලක්</topic>
    <author>සමන්ති වීරසේකර</author>
    <content>කුඩා පරිමාණ ව්‍යවසායකයන් දිරිගැන්වීමට ඇපකරුවකු රහිත ණය මුදලක් ලබා දීමට රජය සැලසුම් කැර තිබේ. දිවි නැඟුම වැඩසටහන යටතේ මෙය ක්‍රියාත්මක වන බව වැවිලි කර්මාන්ත නියෝජ්‍ය ඇමැති අර්ල් ගුණසේකර මහතා පැවැසීය.රසකැවිලි, හඳුන්කූරු, සුරතල් මසුන්, විසිතුරු මල් හෝ විසිතුරු කොල වගාව,රෙදිපිලි සැකසුම් ,මැහුම් එම්බ්‍රොයිඩර්, බතික්, විසිතුරු අත්කම් භාණ්ඩ, පළතුරු රැස්කිරීම් වැනි කුඩා පරිමාණ ස්වයං රැකියා ආරම්භ කිරීම සඳහා මේ ණය මුදල ලබා ගත හැකි බව ද වැවිලි කර්මාන්ත නියෝජ්‍ය ඇමැතිවරයා පැවසීය.ව්‍යාපාරයේ ස්වභාවය අනුව ව්‍යවසායකයින්ට ලබා දෙන ණය මුදල තීරණය කෙරෙන අතර උපරිම ණය මුදල රුපියල් ලක්ෂයක් වේ.ඉතා කුඩා ව්‍යාපාර සදහා අවම ණය මුදල රුපියල් පන්දහසක්ද වේ. ස්වයං රැකියා ආරම්භ කිරීමට අපේක්ෂිත සහ දැනට කුඩා පරිමාණ ව්‍යාපාර පවත්වා ගෙන යන පුද්ගලයන් පිළිබඳ ප්‍රාදේශීය මට්ටමෙන් තොරතුරු රැස්කිරීමේ කටයුතු මේ වන විට සිදු කරමින් සිටින බව ද ඇමැතිවරයා පැවැසීය.දිවිනැඟුම සංවර්ධන නිලධාරින් සහ සමෘද්ධි නිලධාරින් ගේ සහාය ඇතිව මේ තොරතුරු අධීක්ෂණය කෙරෙන අතර දැනට ස්වයං රැකියා නිෂ්පාදන කිරීමේ නිරතව සිටින්නන්ගේ නිෂ්පාදන අලෙවි කිරීම සදහා අතදීමක් වශයෙන්ද මේ ණය මුදල ලබාදීමට අපේක්ෂිතය.හෙතෙම මේ බව ප්‍රකාශ කෙළේ කුඩා තේ වතු සංවර්ධන අධිකාරිය මඟින් සංවිධානය කළ මහනුවර තේ වතු හිමියන්ගේ වගා බිම් වල පාංශු හා ජල සංරක්ෂණය සඳහා දීමනා ලබා දීම උදෙසා මැණික්දිවෙල මහා විද්‍යාලයේ පැවැති උත්සව අවස්ථාවේදිය.එහිදී ඇමැතිවරයා මෙසේ ද කීය. කුඩා පරිමාණ ව්‍යාපාර ඇති කරමින් සාමාන්‍ය ජනතාවගේ ආර්ථිකය ශක්තිමත් කිරීම මේ රජයේ එකම බලාපොරොත්තුවයි.ජනාධිපති මහින්ද රාජපක්ෂ මහතා ඇතුළු ඇමැති මණ්ඩලය විදේශයන්හි සංචාරය කරමින් විදේශ සබදතා ගොඩනගා ගෙන ආධාර රැගෙන එන්නේ මේ රටේ සාමාන්‍ය ජනතාව වෙනුවෙන්මයි.රටක් දියුණුව කරා පිය නගන්න නම් වගාවට ප්‍රමුඛතාවය දිය යුතුයි. වගාකිරීමේදි වුවත් එය ආරම්භ කළ යුත්තේ කුඩා පරිමාණයෙන්.ක්‍රමක්‍රමයෙන් එම වගාවන් දියුණු කිරීමට රජය සහාය දෙන බව මතක තබා ගන්න. රජයෙන් ලබා දෙන ආධාර ,නව දැනුම, මඟ පෙන්වීම ලබා ගන්න අද බොහොමයක් දෙනා එන්නේ නැහැ.එය නිරපරාදේ රජයේ මුදල් අපතේ යැවීමක්.“ මේ අවස්ථාව සඳහා කුඩා තේ වතු ප්‍රාදේශිය සංවිධානයේ සභාපති බී.ජී අබේසිංහ ප්‍රාදේශීය සහකාර කළමණාකරුවන් වන එම් විජේබණ්ඩාර එල් විජේසේකර යන මහත්වරු ඇතුළු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410087</link>
    <topic>සාමාන්‍ය ජනතාවට ලබාදෙන සියලු පහසුකම් තඹුත්තේගම කුඩාගම තෙළිඟු වැසියන්ටත්</topic>
    <author>චූල බණ්ඩාර කුලසේකර</author>
    <content>තඹුත්තේගම කුඩාගම ජීවත්වන තෙළිඟු ජනතාවගේ ජීවන මට්ටම නඟා සිටුවීමට පියවර ගැනේ. මේ යටතේ සාමාන්‍ය ජනතාවට ලබාදෙන සියලු යටිතල පහසුකම් ඔවුන්ටද ලබාදීමට කටයුතු කෙරේ. මේ සඳහා රජයේ මෙන්ම උතුරුමැද පළාත් සභාවේ දායකත්වය ලබාදීම අපේක්ෂාවයි.එමෙන්ම ශ්‍රී ලංකාව පුරා ජීවත්වන පහළොස් දහසකට අධික තෙළිඟු ජනතාව කුඩාගමට කැඳවා ජනාධිපති මහින්ද රාජපක්ෂ මැතිතුමාගේ ප්‍රධානත්වයෙන් තෙළිඟු සම්මේලනයක් පැවැත්වීමටද අපේක්ෂිතය. කුඩාගම ගම්මානයේ ජීවත්වන තෙළිඟු ජනතාවගේ නිවාස සෙවිලි කිරීම සඳහා නොමිලේ උළු ප්‍රදානය කිරීමට එක්වෙමින් උතුරුමැද පළාත් මහ ඇමැති එස්.එම්. රංජිත් සමරකෝන් මහතා මේ කරුණු අනාවරණය කළේය. මෙහිදී පවුල් තිහකට උළු දහස බැගින් ප්‍රදානය කෙරිණි.තෙළිඟු ජනතාව එක්කොට කුඩාගම තෙළිඟු ගම්මානයේදී මේ මහ සමුළුව පැවැත්වීම සඳහා ඇමැති එස්.එම්. චන්ද්‍රසේන සහ උතුරුමැද පළාත් මහ ඇමැති එස්.එම්. රංජිත් සමරකෝන් යන මහත්වරු සැලසුම් කර ඇත.එමෙන්ම තෙළිඟු ජනතාව සතු පැරණි සංස්කෘතිකාංග ඇතුළු සියලු සංස්කෘතිකාංග සහිතව කුඩාගමදී ප්‍රසංගාත්මක උත්සවයක් පැවැත්වීමටද සංචාරකයන් සහ අනුරාධපුර හෝටල් හිමියන් ද සහභාගි කරවීම අපේක්ෂාවයි. අඛණ්ඩව මේ සංස්කෘතිකාංග ප්‍රදර්ශනය කිරීම සහ ඒ සඳහා විදේශිකයන් යොමු කිරීම මෙහි අරමුණයි. එමඟින් තෙළිඟු ජනතාවගේ ආර්ථිකය ඉහළ මට්ටමකින් රැගෙන ඒම මෙන්ම පාරම්පරික සංස්කෘතිය රැකගැනීමට බලාපොරොත්තු වේ.කුඩාගම පිහිටි ඔවුන්ගේ ජන කෞතුකාගාර කේන්ද්‍ර කරගනිමින් මේ සියල්ල සිදු කෙරේ.ඉදිරියේදී මේ ජනතාවට ද සාමාන්‍ය ජනතාව සතු පහසුකම් ලබාදීම සඳහා පළාත් සභාවේ උපරිම දායකත්වය සපයන බවද උතුරුමැද මහ ඇමැති එස්.එම්. රංජිත් සමරකෝන් මහතා පැවැසීය.උතුරුමැද පළාත් සභාවේ සභාපති ටී.එම්.ආර්. සිරිපාල, ප්‍රධාන අමාත්‍යාංශ ලේකම් චන්ද්‍රසිරි බණ්ඩාර යන මහත්වරුද ප්‍රදේශවාසීහු විශාල පිරිසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410088</link>
    <topic>සඳහිරු සෑයේ ධාතූ තැන්පත් කිරීම නොවැ:23දා</topic>
    <author>සමන්මලී ප්‍රියශාන්ති</author>
    <content>රටේ පැවැති යුද්ධය අවසන් කර සාමය ස්ථාපිත කිරීමේ අවස්ථාව සනිටුහන් කිරීම වෙනුවෙන් අනුරාධපුරයේ ඉදි කෙරෙන සඳහිරු සෑය හෙවත් මනුෂ්‍යත්ව‍යේ සෑයේ ගර්භයේ සර්වඥ ධාතූන් වහන්සේ තැන්පත් කිරීම ජනාධිපති මහින්ද රාජපක්ෂ මහතාගේ සුරතින් නොවැම්බර් මස 23 වැනිදා සුභ මොහොතින් සිදු කෙරේ.මහා සංඝයා වහන්සේලා 6500 නමකගේ පිරිත් සඡ්ඤායනා මධ්‍යයේ ධාතූන් වහන්සේ තැන්පත් කිරීමට නියමිතය. මෙරට විහාරස්ථානවලින් ලබා ගන්නා ලද ‍‍ඓතිහාසික ධාතූන් වහන්සේලා රුවන්වැලි සෑයේ ක්‍රමය අනුගමනය කරමින් සඳහිරු සෑ ගර්භයේ තැන්පත් කිරීමට කටයුතු සුදානම් කර තිබේ.පැරණි චාරිත්‍ර විධි අනුගමනය කරමින් කප් සිටුවීම ඇතුලු සිරිත් විරිත් රැසක් ධාතූ තැන්පත් කිරීමට පෙර සිදු කෙරෙන අතර නොවැම්බර් 15 සිට 22 දා දක්වා මහා සංඝයා වහන්සේලා විසින් පිරිත් සඡ්ඤායනා කරනු ලැබේ. ශ්‍රී පාදස්ථානාධිපති ස්වාමීන් වහන්සේ පිරි නමා ඇති වටිනා මැණිකක් තුළ මෙම ධාතූන් වහන්සේ තැන්පත් කරනු ලැබෙන අතර කිලෝ 12 ක් වටිනා රනින් කරන ලද පිළිම වහන්සේ නමක්, උන්වහන්සේට සෙවණ දෙන රන් බෝධීන් වහන්සේ නමක් මෙන්ම රන් චක්‍රයක් ද මෙහි තැන්පත් කිරීමට නියමිතය.මෙම සෑයේ නිදන් වස්තු තැන්පත් කිරීමට කැමැති සැදැහැවතුන්ට ද ඒ සඳහා අවස්ථාව ලැබෙන අතර නොවැම්බර් 15 සිට 22 දක්වා කාලය තුළ තමන් පුජා කරන්නට කැමැති භාවිතා නොකරන ලද රත්‍රන්, මැණි‍ක් ‍හෝ වෙනත් නිදන් වස්තූන් අදාළ ස්ථානයට බාර දීමට හැකියාව තිබේ. නිදන් වස්තූන් බාර ගැනීම සඳහා ආයතනයක් එම ස්ථානයේ පිහිටුවා තිබේ.අනුරාධපුරයේ රුවන්වැලිය, ශ්‍රී මහා බෝධීය ආසන්නයේ දුටුගැමුණු එළාර දෙදෙන මුහුණට මුහුණ මුණ ගැසුණු භූමිය බවට ඉතිහාසයේ සඳහන් වන ප්‍රදේශයේ දී ඉදි කෙරෙන මෙම සෑයේ සම්පුර්ණ උස අඩි 280 ක් වන අතර විශ්කම්භය අඩි 255 ක් වේ. වටප්‍රමාණය අඩි 802 ක් වන මෙය ඉදි කිරීමෙන් අනතුරුව ලංකාවේ විශාලත්වයෙන් වැඩි සෑයන් අතර හතරවැනි ස්ථානයට පත්වන චෛත්‍යය වේ.ආරක්ෂක ලේකම් ගෝඨාභය රාජපක්ෂ මහතාගේ උපදෙස් මත ත්‍රිවිධ හමුදාව, පොලිසිය මෙන්ම මෙරට ධානපතීන්ගේ උපකාර හා ශ්‍රමදායකත්වය මත මෙම චෛත්‍යය ඉදි කෙරේ.අතීතයට ගරු කරමින් රුවන්වැලි මහා සෑයට තරමක් මිටි කර ඉදි කරන මෙම සෑයේ විශේෂත්වය වන්නේ විශාලම ශෛලමය කලාගාරය මෙම චෛත්‍යයේ ඉදිවෙන බැවිනි. සෑයේ සැලපතල මළුව හා වැලිමළුව අතර ප්‍රකාරයේ සතර දෙසට අඩි 400 ක් බැගින් වු ප්‍රදේශයේ ගලින් නෙලන ලද කැටයම් නිර්මාණය කෙරේ. මෙහි දසපාරමිතා දැක්වෙන ජාතක කතා අවස්ථා, බුද්ධ චරිතයේ විවිධ අවස්ථා, බුදුදහමේ විකාශය,ඉතිහාසය, ලංකාවේ ශාසන ඉතිහාසය මෙන්ම යුද්ධය අවසන් කිරීම දක්වා වු විවිධ අවස්ථා නිර්මාණය කිරීමට කටයුතු යොදා තිබේ. මේ අවස්ථා සියල්ල මැදගම අභයතිස්ස හිමියන් විසින් රචනා කරන අතර කලාකරුවෝ ඒ රචනා චිත්‍රයට නඟනු ලබන අතර එම චිත්‍ර මැටියෙන් නිර්මාණය කිරීමෙන් අනතුරුව ගලෙන් නෙලීමේ කටයුතු සිදු කෙරේ.මෙම සෑයේ ධාතූන් වහ‍න්සේ තැන්පත් කිරිම සම්බන්ධයෙන් මාධ්‍ය දැනුවත් කිරීමේ හමුවක් ආරක්ෂක ලේකම් ගෝඨාභය රාජපක්ෂ මහතාගේ ප්‍රධානත්වයෙන් ආරක්ෂක අමාත්‍යාංශයේදී පැවැත්විණි. එහිදී අදහස් දක්වමින් මැදගොඩ අභයතිස්ස ස්වාමීන් වහන්සේ ප්‍රකාශ කළේ මෙම සෑයේ ධාතූ තැන්පත් කිරීම පැරණි චාරිත්‍ර වාරිත්‍ර අනුව සිදු කිරිමට නියමිතය බවයි.මෙම සෑය ඉදිකිරීමේදී රුවන්වැලි මහාසෑය ඉදි කරන අවස්ථාවේ 9 වරක් එය නැවත නැවත පොළොවට ගිලා බැස්සවීමෙන් සෑයේ ශක්තිමත් බව රඳවා ගන්නට කටයුතු කළාක් මෙන් අඩි 45 ක් පිහිටි ගලේ සිට පොළොව දක්වා ශක්තිමත්ව මෙහි අඩිතාලයම දමා ඇති බවත් උන් වහන්සේ කීහ. මේ සඳහා පැරණි ක්‍රමයට අනුව ගඩොල් සකස් කරන බවත් දවසකට එක ගඩොල බැගින් බඳිමින් මෙය වටා ඉදිකිරිම් කටයුතු සිදු කරන බවත් ස්වාමීන් වහන්සේ පැවසුහ.මේ වන විට අඩි 42 ක් දක්වා ඉදිකිරිම් කටයුතු අවසන් කර ධාතූ නිදන් කිරිමේ අවස්ථාවට පැමිණ තිබෙන අතර මෙය රටට, ජනතාවට ඉතා වටිනා අවස්ථාවක් බවත් උන්වහන්සේ පැවසුහ. ජාති ආගම් කුල භේදයෙන් තොරව යුද්ධයෙන් මිය ගිය සියලු දෙනාට පුණ්‍යානුමෝදනා කිරීමේ අරමුණෙන් මේ සෑය ඉදි කරන බවත් එහි සම්පුර්ණ ඉදිකිරීම් කටයුතු තව වසර දෙකකින් පමණ නිම වනු ඇති බවත් උන්වහන්සේ වැඩිදුරටත් කීහ.මේ අවස්ථාවට ජනමාධ්‍ය හා තොරතුරු අමාත්‍යාංශයේ ලේකම් ආචාර්ය චරිත හේරත්, මුදල් සම්බන්ධීකරණ නිලධාරී පාලිත ප්‍රනාන්දු, රජයේ ප්‍රවෘත්ති අධ්‍යක්ෂ ජනරාල් ආචාර්ය ආරියරත්න ඇතුගල මහත්වරු ඇතුලු පිරිසක් සහභාගී වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n1410089</link>
    <topic>පුල්මුඩේ ඛනිජ වැලි කැණීමට අලුතින් යන්ත්‍රාගාර 4ක්</topic>
    <author>සිතාරා සේනානි</author>
    <content>පුල්මුඩේ ද ඇතුළුව මුලතිව් සිට නිලාවැලි දක්වා සැතපුම් හතළිස් පහක් පුරා විහිදී පවතින ඛනිජ වැලි නිධියේ කැණීම් හා නිෂ්පාදන කටයුතු තවදුරටත් පුළුල් කිරීම සඳහා එම ප්‍රදේශය ආශ්‍රිතව අලුතින් යන්ත්‍රාගාර හතරක් ඉදිකිරීමට ලංකා ඛනිජ වැලි සමාගම පියවර ගනිමින් සිටින බව එම සමාගමේ සභාපති ඩිෂාන් ගුණසේකර මහතා පවසයි.සමාගමට අයත් පුල්මුඩේ ඛනිජ වැලි යන්ත්‍රාගාරය මේ සඳහා ප්‍රමාණවත් නොවීම අලුතින් කම්හල් ඉදිකිරීමට හේතුවී තිබෙන බවද හෙතෙම පවසයි. අලුතින් කම්හල් ඉදිකිරීම නිසා දැනට පුල්මුඩේ යන්ත්‍රාගාරයේදී පිරිපහදු කරන ඛනිජ වැලි ප්‍රමාණය මෙන් දෙගුණයක් පිරිපහදු කිරීමට හැකි වනු ඇතැයිද, එමඟින් අති විශාල ආදායමක් රජයට උපයා ගැනීමට හැකිවනු ඇතැයි ද සභාපතිවරයා පෙන්වා දෙයි.ඛනිජ වැලි සමාගමේ නිෂ්පාදන පුළුල් කිරීමේ වැඩපිළිවෙළ සම්බන්ධයෙන් දිනමිණ කළ විමසුමකදී සභාපතිවරයා මේ බව පැවැසීය.ඛනිජ වැලි පිරිපහදු කර ලබා ගන්නා ඉල්මනයිට්, රූටයිල්, සර්කොන්, ගාර්නට් නමැති ඉතා මිල අධික ඛනිජ වැලි වර්ග ‍ලබා ගනී. ලංකා ඛනිජ වැලි සමාගම මෙකී ඛනිජ වැලි ටොන් ලක්ෂයක් පමණ ජපානය, චීනය, ඉන්දියාව, අමෙරිකා එක්සත් ජනපදය, එක්සත් රාජධානිය වැනි රටවලට වාර්ෂිකව අපනයනය කරයි.පුල්මුඩේ කම්හලේදී අමු ඛනිජ වැලි සේදීම සඳහා යාන් ඔයෙන් ජලය සපයා ගනී. ඒ සඳහා යොදා ගනු ලබන නළ පද්ධතිය නවීකරණය, ඛනිජ වැලි සේදීමේ යන්ත්‍ර සූත්‍ර අලුත්වැඩියාව, විදුලි පද්ධතිය නවීකරණය, සේවක නිවාස ඉදිකිරීම, සේවකයන් සඳහා නවීන පහසුකම් සහිත වෛද්‍ය මධ්‍යස්ථානයක් ඉදිකිරීම වැනි කටයුතු දැනට සිදුකැරෙමින් පවතී. යාන් ඔය හරහා ගමන් කිරීමට තිබූ පෙරියර් පාලම් වෙනුවට නව පාලම් ඉදිකරීම මේ වනවිට අවසන්ව තිබේ.රාජ්‍ය සම්පත් හා ව්‍යවසාය සංවර්ධන අමාත්‍යාංශයට අයත් සම්පූර්ණයෙන් ම රජය සතු සමාගමක් වන ලංකා ඛනිජ වැලි සමාගම විශාල වශයෙන් ලාභ උපයන ආයතනයකි. දැනට හයසියයක පමණ පිරිසක් මෙම සමාගම යටතේ සේවය කරති. සමාගමට අවශ්‍ය තාක්ෂණ නිලධාරීන් බඳවා ගැනීමට මේ වනවිට කටයුතු කරමින් සිටින බව සමාගමේ සාමාන්‍යාධිකාරි එම්.ඩබ්ලිව්.ඩබ්ලිව්. දහනායක මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100810</link>
    <topic>අය-වැය 24දාපාර්ලිමේන්තුවට</topic>
    <author>ස්වර්ණා විජේකෝන්, චමීර ඇල්ලදෙණිය සහ සුභාෂිණි සේනානායකත</author>
    <content>2015 වසරට අදාළ අය වැය ලේඛණය මේ මස 24 වැනිදා මුදල් ඇමැතිවරයා ලෙස ජනාධිපති මහින්ද රාජපක්ෂ මහතා පාර්ලිමේන්තුවට ඉදිරිපත් කිරීමට නියමිතය.ඒ අනුව, අය වැය දෙවන වර කියවීමේ විවාදය මේ මස 25 වන දා ආරම්භ වී 30 වන දා දක්වා දින 5ක් පැවැත්වෙන අතර දෙවන වර ජන්ද විමසීම 30 වන දා පස්වරුවේ පැවැත්වෙනු ඇත. අය වැය කාරක සභා අවස්ථා විවාදය 31 වන දා ආරම්භ වී දින 15ක් පැවැත්වෙනවා. අය වැය තුන්වන වර කියවීමේ ජන්ද විමසීම නොවැම්බර් මස 18 වන දා පස්වරුවේ පැවැත්වෙනු ඇත.කෙසේ වෙතත් 2015 වසර වෙනුවෙන් රජයේ ආදායම් සහ වියදම් ඇස්තමේන්තු ඇතුළත් විසර්ජන පනත් කෙටුම්පත පසුගියදා අගමැති දි.මු. ජයරත්න මහතා විසින් පාර්ලිමේන්තුවට ඉදිරිපත් කළ අතර ලබන වසර වෙනුවෙන් රජය වියදම් කිරීමට සැලසුම් කර තිබෙන මුදල 2014 වසරට සාපේක්ෂව 17%න් පමණ ඉහළ දමා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100811</link>
    <topic>දිළිඳු පවුල් 150කටනොමිලේ සූර්ය කෝෂ</topic>
    <author/>
    <content>දිවයින පුරා විදුලිය නොමැති ප්‍රදේශවල තෝරාගත් පවුල් 150ක් සඳහා නොමිලේ සූර්ය විදුලි කෝෂ (සෝලායුනිට්) ලබාදීමේ වැඩපිළිවෙළක් කි‍්‍රයාත්මක කිරීමට ග්ලෝබල් ලයිෆ්ස්ටයිල් ලංකා ආයතනය කටයුතු යොදා ඇත.එම ආයතනය ආරම්භ කර වසර පහක් පිරීම නිමිත්තෙන් මෙම වැඩපිළිවෙළ ක්‍රියාත්මක කරන බව එහි මෙහෙයුම් කළමනාකාර එස්.සිවරාජ් මහතා පවසයි.පාසල් යන වයසේ දරුවන් දෙදෙනෙකු සිටින දිළිදු පවුල්වලට විදුලි බුබුලූ තුනකින් සමන්විත මෙම සෝලා පද්ධතිය නොමිලේ හිමිකර ගැනීමට අවස්ථාව හිමි වේ.එහි මෙහෙයුම් කළමනාකාර මහතා සඳහන් කෙළේ ඉහත සඳහන් සුදුසුකම් සහිත පවුල්වල දරුවන් ඉගෙනුම ලබන පාසලේ විදුහල්පතිවරයාගේ හා ප්‍රදේශයේ ග්‍රාම නිලධාරී මහතාගේ නිර්දේශ සහිතව මේ සඳහා ඉල්ලූම් කළ හැකි බවයි.මෙරට සූර්ය විදුලි කෝෂ පැනල් බෙදාහැරීමේ ප්‍රථම ස්ථානය හිමි කරගෙන ඇති ග්ලෝබල් ලයෆ්ස්ටයිල් ලංකා ආයතනය මෙම වැඩපිළිවෙළ ඉදිරි මාසය තුළ කි‍්‍රියාත්මක කිරීමට එම ආයතනය කටයුතු යොදා තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100812</link>
    <topic>ශ්‍රී ලාංකා ධීවරයන් නිදහස් කරන්නැයි මියන්මාර් රජයෙන් ඉල්ලයි</topic>
    <author>බුද්ධිකා ඉඹුලාන</author>
    <content>ජාත්‍යන්තර මුහුදේ දී කුණාටුවකට හසුවී ඇති ශ්‍රී ලාංකා ධීවරයන් පිරිසක් නිදහස් කරන ලෙස ධීවර හා ජලජ සම්පත් සංවර්ධන දෙපාර්තමේන්තුව විදේශ කටයුතු අමාත්‍යංශය හරහා මියන්මාර් රජයෙන් ඉල්ලීමක් කෙරේ.දකුණු මුහුදු තීරයෙන් ධීවර කටයුතු සඳහා පිටත්ව ගිය ධීවර යාත්‍රා 40ක් පමණ මෙලෙස කුණාටුවකට හසුව ඇති අතර ඔවුන්ට මෙම අයහපත් කාලගුණ තත්ත්වය නිසා යළිත් ශ්‍රී ලංකාවට යාත්‍රා කිරීම අනතුරු දායක වී ඇතැයි ඔවුන් දැනුම් දී ඇති බව ධීවර දෙපාර්තමේන්තුව සඳහන් කරයි.මෙම තත්ත්වය හේතුවෙන් අදාළ ධීවරයන් මියන්මාරයට ඇතුළු වීම සඳහා අවසර ලබාදෙන ලෙස ධීවර දෙපාර්තමේන්තුවෙන් ඉල්ලීමක් කර ඇති අතර ධීවර ඇමැති වෛද්‍ය රාජිත සේනාරත්න මහතාගේ උපදෙස් පරිදී මේ පිළිබඳ මියන්මාර් රජයට හා මෙම යාත්‍රා ආසන්නව පවතින බංග්ලාදේශ රජයට මේ බව දැනුම් දී ඇත.මෙම කුණාටුව නිසා මියන්මාරයට ඇතුළු වූ මෙරට ධිවර යාත්‍රා 03ක ධීවරයන් 17ක් එරට වෙරළාරක්ෂක බලධාරීන් විසින් අත්අඩංගුවට ගෙන ඇත. මෙම ධීවරයන් නිදහස් කරන ලෙසද ධීවර හා ජලජ සම්පත් සංවර්ධන දෙපාර්තමේන්තුව විදේශ කටයුතු අමාත්‍යංශය හරහා මියන්මාර් රජයෙන් ඉල්ලිමක් කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100813</link>
    <topic>ශ්‍රී ලංකාවේ පළමු වරටහරිත ඵලදායිතා සමුළුව හෙට</topic>
    <author>අනුර ප්‍රේමලාල්</author>
    <content>‘හරිත ඵලදායිතාව’ මඟින් තම නිෂ්පාදනවල තත්ත්වය උසස්කර ගැනීමටත් භාණ්ඩ හා සේවා සඳහා ඇති ඉල්ලුම වැඩි කරගැනීමට ව්‍යාපරිකයන්ට කදිම අවස්ථාවක් උදාවෙන බව ඵලදායිතා ප්‍රවර්ධන අමාත්‍යාංශය අවධාරණය කරයි.ශ්‍රී ලංකාවේ පළමු වරට සංවිධානය කරන ‘හරිත ඵලදායිතා සමුළුව’ වෙනුවෙන් පණිවුඩයක් නිකුත් කරමින් එම අමාත්‍යාංශය එම අමාත්‍යංශය මේ බව සඳහන් කරයි. මෙම සමුළුව හෙට (9) සෙත්සිරිපායේ පිහිටි එම අමාත්‍යාංශ ශ්‍රවණාගාරයේදි පැවැත්වේ.මේ සංකල්පය ක්‍රියාවට නැංවීම මඟින් නිෂ්පාදනය කරන භාණ්ඩවල සුවිශේෂි තත්ත්වය වනුයේ ඒවා පරිසර හිතකාමි වීමයි.ස්වාධින වු කාර්මික ප්‍රතිඵලයක් ලෙස විවිධ වු බහුජාතික සමාගම් නිර්මාණය වී ලෝකය පුරාම බිහි වී ව්‍යාප්ත විය..විවෘත ආර්ථික රටාවත් සමඟි නිර්මාණය වු වෙළෙඳ‍ පොළ පරිසරය ජාතික මට්ටම අභිබවා ජාත්‍යාන්තරයට පියවර එසවීය.ඉන්දියාව වැනි සංවර්ධනය කරා සීඝ්‍රයෙන් ගමන් කරන රටවල් තම කුඩා සහ මධ්‍යම පරිමාණ ව්‍යාපාර සඳහා මෙයින් මහත් රුකුලක් ලැබ මහා පරිමාණ ව්‍යාපාර සඳහා මංපෙත් විවර කරගෙන ඇත. මින් බිහිවූ නව මහා පරිමාණ ව්‍යාපාරවල දැඩි සේ සම්පත් භාවිතය සේම සම්පත් නාස්තියද සුලභව දක්නට ලැබිණි. එහි ප්‍රතිඵලයක් වූයේ සමස්ථ නිෂ්පාදනයේ ඵලදායිතාව අඩු අගයක් ගැනීමයි.සමස්ත නීෂ්පාදනය ඉහල දමමින් , නාස්තිය අඩු කරමින් පාරිසරික සම්පත් ආරක්ෂා කරගැනීම සඳහා ක්‍රමවේදයක අවශ්‍යතාවයක් ඇතිවිය.ඒ සඳහා ජපානය සමස්ත තත්ත්ව කළමනාකරණය සංකල්පය හඳුන්වා දෙන ලදී.ජාත්‍යාන්තර ප්‍රමිති සංවිධානය (අයි.එස්.ඕ.) පාරිසරික සංවර්ධන ස්වාභාවික සම්පත් පාලනයකින් තොරව භාවිතා කිරීම මගීන් ඒවා ඉතා ඉක්මනින් ක්ෂය වී යෑම ගැටලු නිර්මාණය කරයි. පරිභෝජනයට සාපේක්ෂව එම සම්පත් නැවත පුනර්ජනනය ‍නොවන අපි දන්නා කරුණකි. ඒ නිසා පවත්නා ස්වාභාවික සම්පත් ආරක්ෂා කර ගැනීම අප අභිමුව ඇති විශාල අභියෝගයකි .</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100814</link>
    <topic>එජනිස සියලුම පක්ෂ සමඟශ්‍රීලනිපය සාකච්ඡා අරඹයි</topic>
    <author>ක්‍රිස්ටි මහේෂ් ද සිල්වා</author>
    <content>එක්සත් ජනතා නිදහස් සන්ධානයට අයත් සියලුම පක්ෂ සමඟ සාකච්ඡා ආරම්භ කිරීමට ශ්‍රී ලංකා නිදහස් පක්ෂය තීරණය කර තිබේ.ඒ අනුව ඉදිරි සතිවලදී එක්සත් ජනතා නිදහස් සන්ධානයට අයත් පැරණි වාමාංශික පක්ෂ සමඟ සාකච්ඡා කර යම් එකඟතාවයකට පැමිණීමට ශ්‍රී ලංකා නිදහස් පක්ෂය අදහස් කොට ඇත.එම පක්ෂ සමඟ ඉදිරි ජාතික මැතිවරණ සම්බන්ධයෙන් අදහස් හුවමාරු කර ගැනීමට නියමිත අතර එයින් අනතුරුව එම පක්ෂ මුහුණ දී තිබෙන ගැටලු සම්බන්ධයෙන් ද සාකච්ඡා කිරීමට නියමිත බව ශ්‍රීලනිප මූලස්ථානයේ ජ්‍යෙෂ්ඨ ප්‍රකාශකයෙකු සඳහන් කළේය.ලංකා සමසමාජ පක්ෂය, ශ්‍රී ලංකා කොමියුනිස්ට් පක්ෂය, දේශ ජනතා විමුක්ති ‍පක්ෂය, කම්කරු පක්ෂය, මහජන එක්සත් පෙරමුණ, ජාතික නිදහස් පෙරමුණ, ශ්‍රී ලංකා මහජන පක්ෂය, ජාතික හෙළ උරුමය, ප්‍රජාතන්ත්‍රවාදී වාමාංශික පෙරමුණ ඇතුළු පක්ෂ සමග මුල් වටවලදී සාකච්ඡා කිරීමට නියමිතව ඇති අතර පසුව පවත්වන අවසන් සාකච්ඡා සඳහා ජනාධිපති මහින්ද රාජපක්ෂ මහතා සහභාගිවීමට නියමිතව ඇතැයි එම ප්‍රකාශකයා වැඩිදුරටත් සඳහන් කළේය.පසුගියදා පැවැති ශ්‍රීලනිප මධ්‍යම කාරක සභාවේ අනුමැතිය අනුව මෙම තීරණයන්ට එළඹි ඇතැයි ද එම ප්‍රකාශකයා වැඩිදුරටත් සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100815</link>
    <topic>යුද්ධයේ අවතාර විවිධ ස්වරූපයෙන් තවමත් මතුවෙමින් තිබෙනවා</topic>
    <author>නුවන් කොඩිකාර</author>
    <content>යුද්ධයෙන් පසු රට සංවර්ධන මාවතේ ගමන් කරමින් තිබුණද යුද්ධයේ අවතාර විවිධ ස්වරූපයෙන් තවමත් මතුවෙමින් තිබෙන බව ඛනිජ තෙල් කර්මාන්ත ඇමැති අනුර ප්‍රියදර්ශන යාපා මහතා පැවැසීය.ජාතීන් අතර එකමුතුව ගොඩනගමින් රට ඉදිරියට ගෙන යාමට ජනාධිපතිතුමාගේ දෑත් ශක්තිමත් කිරීම සමස්ථ ජනතාවගේම යුතුකමක් බව හෙතෙම කීවේය.කටුම්පොල මැතිවරණ කොට්ඨාසයේ මාර්ග සංවර්ධන ව්‍යාපෘති රැසක් ජනතා අයිතියට පත්කරමින් මාකදුර ප්‍රදේශයේ පැවති ජන හමුවක් අමතමින් ඇමැතිවරයා එසේ ප්‍රකාශ කෙළේය.එසේම යාපනය, මන්නාරම මුස්ලිම්වරු පැය විසිහතරෙන් පන්නා දැමූ බවත් වත්මන් ජනාධිපතිතුමාට පින්සිදුවන්නට දැන් ඔවුන් පදිංචි වෙමින් තිබෙන බවත් ඒ මහතා කියා සිටියේය.තවමත් මෙරට තුළ සැකය හා අවිශ්වාසය පවතින බව පැවැසූ ඒ මහතා ඒ නිසා රටට හොඳ නායකත්වයක් අවශ්‍ය හෙයින් රනිල් වික්‍රමසිංහ මහතා සතුව එම නායකත්ව ලක්ෂණ නොමැති බවත් සෝභිත හිමියන්ට හෝ අනුර කුමාර දිසානායක මහතාටවත් වේදිකාවත් තනා පලූ පැලෙන්න කථා කළාට එය ජාතික සමගිය ඇති කළ නොහැකි බව පැවැසීය.ග්‍රාමීය යටිතල සහසුකම් සංවර්ධනය කිරීම යටතේ සංවර්ධනය කරන ලද ග්‍රාමීය මාර්ග සහ ප‍්‍රජා ශාලාවක් ජනතා අයිතියට පත් කෙරිණි. මෙම ව්‍යාපෘති සඳහා රුපියල් මිලියන 10 ක් පමණ වැය කර ඇති අතර මේ තුළින් ප්‍රදේශයේ පවුල් 800 කට පමණ සෘජු ප්‍රතිලාභ ලැබෙන අතර1000 වක්‍ර පතිලාභ ලැබේ. ඇමැතිවරයා මෙසේද කියා සිටියේය. රට සංවර්ධනය කිරීමට ගමට රටට නායකයින් අවශ්‍යයි. යුද්ධය නිසා ඇනහිට තිබූ සංවර්ධනය දැන් ඉතා වේගයෙන් සිදුවෙනවා.මෙය ආශ්චර්යයක්, මේ නිදහස ලබාදුන්නේ ජනාධිපතිතුමා. එතනින් නොනැවතී මහා මාර්ග සංවර්ධනය කරන්න, විදුලිය ලබාදීමට, නගර සංවර්ධනය කිරීමට ද කටයුතු කර තිබෙනවා. මේ වෙනස කළ හැකි වූයේ ජනාධිපතිතුමාට පමණයි. රනිල් වික්‍රමසිංහ මහත්මයට පාරකට බොරලූ කැටයක් දාන්න බැරි වුණා.එක් වීදි ලාම්පුවක් දැම්මේ නැහැ. ග්‍රාමීය සංවර්ධනයට එක සත පහක් වෙන්කරේ නැහැ. නමුත් අද වැඩක් කළ විට ඒ වැඩේ විවේචනය කර එහි තත්ත්වය බාල්දු කිරීමට එජාපය කටයුතු කරනවා. ඒ තුළින් මිනිසුන් තුළ සැකය නිර්මාණය කිරීම එජාපයේ උපක්‍රමයි.වැඩ නොකරන මිනිසාගේ ක්‍රමය විවේචනය කිරීම පමණයි. එසේම ද්වේශ සහගතව විවේචනය කර රටවල් සංවර්ධනය කරා ගෙන ගිය නොහැකියි. නමුත් විවේචනවලට බොරුවලට නොසැලී මේ රට දියුණුව කරා ගෙන යාමට මේ රජයට හැකි වී තිබෙනවා. ඒ සඳහා ජනාධිපතිතුමාගේ නායකත්වය සහ නිසි මගපෙන්වීම තිබෙනවා. මේ නිසා රජය සෑම යටිතල පහසුකමක්ම සංවර්ධනය කිරීමේ වගකීම භාරගෙන තිබෙනවා. මාර්ග සංවර්ධනය කර තිබෙනවා.අධ්‍යාපනය සංවර්ධනය කර තිබෙනවා. ආර්ථිකය සංවර්ධනය කර තිබෙනවා. දැන් එදා ක්‍රමයට පවතින්න බැහැ. මීට වසර 10 කට පෙර පැවැති රට අද කිසිම තැනක දකින්න නැහැ. මෙම අවස්ථාව සඳහා වයඹ පළාත් සභා මන්ත්‍රී කමල් හේරත් සහ පන්නල ප්‍රාදේශීය සභාවේ මන්ත්‍රී සරත් ජයනන්දන මහත්වරුන් ඇතුලූ පිරිසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100816</link>
    <topic>දරු දැරියන්ගේ නැණස පෑදූ ගුරු මාතාවටජනපති ආර්යාවගෙන් උපහාර</topic>
    <author>චිත්‍රාරත්න කළුආරච්චි හිදෝගම සමූහ</author>
    <content>ටී.බී.ප්‍රියදර්ශණී ගුරුතුමියට ජනපති ආර්යාව ගෙන් උපහාර ලැබීම වාසනාවක් වගේම නාච්චාදූව ප්‍රදේශයට විශාල ගෞරවයක්ද ගෙන දුන්නා යැයි මහනෙළුබෑව අභිනවාරාමාධිපති ආචාර්ය ඉඹුල්මල්ගම පේමානන්ද හිමියෝ පැවසූහ.ගුරු දිනය දා (6) නාච්චාදූව පෙර පාසල් ගුරු සංගමයේ හතර ඇළ සමනළ පෙර පාසලේ ප්‍රධාන ගුරුතුමී වන ටී.බී. ප්‍රියදර්ශණී මහත්මියට ජනාධිපති ආර්යා ශිරන්ති වික්‍රමසිංහ රාජපක්ෂ මහත්මිය ගෙන් ලද ගුරු උපහාර තිළිණය පිළිබඳව අගැයීමේ උත්සවයක් නාච්චාදූව පෙර පාසල් ගුරු සංගමයේ සංවිධානයෙන් සිදුවිය.274 ග්‍රාම නිලධාරී ශ්‍යාමණී තරංගා පල්ලියගුරුගේ මෙනෙවිය ගේ ප්‍රදානත්වයෙන් මෙම උත්සවය පැවැත්විණි.එහිදී ඉඹුමල්ගම පේමානන්ද හිමිපාණන් මෙසේ ද කීහ.වසර 39ක් පෙර පාසල් ගුරු සේවයේ නියුතුව සිටි ප්‍රියදර්ශණී ගුරු මාතාවට මෙවැනි උපහාරයක් ලැබීම පිළිබඳව අගය කළ යුතුයි. මෙවැනි උපහාරයක් ලැබීමෙන් නාච්චාදූව ගොවි ජනපදයටම ගෞරවයක් ලැබුණා. ළමා මනස විකෘති නොකර රැක ගැනීම තුළින් ළදරුවන්ගේ ප්‍රභාශ්වර භාවය රැකෙනවා. මෙම උපහාරයත් සමග නාච්චාදූව ප්‍ර දේශයේ පෙර පාසල් ගුරුවරුන්හට ශක්තියක් ලැබුණා.එම උපහාරය අප අගය කළ යුතු අතර මෙම ගුරුතුමිය මෙම සම්මානය ලැබීමට සුදුසුකම් ලබා තිබෙනවා. නාච්චාදූව පෙර පාසල් ගුරු සංගමය සංවිධානය කළ මෙම අගැයීමේ උත්සවයේ ප්‍රධාන ආරාධිතයා වූ 274 කොටසේ ග්‍රාමනිලධාරී ශ්‍යාමණී තරංගා පල්ලියගුරුගේ මෙනෙවිය එහිදී මෙසේ කීවාය.නාච්චාදූව ප්‍රාදේශීය ලේකම් කොටසේ අයෙකුට මෙවැනි සම්මානයක් ලද ප්‍රථම අවස්ථාව තමයි මේ. සුදුස්සාට සුදුසු උපහාරය ලැබී තිබෙනවා. ප්‍රියදර්ශණී මහත්මියගෙන් මුල්ම අධ්‍යාපනය ලැබූ විශාල පිරිසක් මේ වන විට නොයෙකුත් රැකියාවල යෙදී සිටිනවා. වසර 39 ක් කියන්නේ සෑහෙන්න කාලයක්.ජනාධිපතිතුමාගේ ආර්යාව වන ශිරන්ති රාජපක්ෂ මහත්මියගෙන් උපහාර ලැබීම පිළිබඳව නාච්චාදූව ප්‍රාදේශීය ලේකම් කාර්යාලයේ ප්‍රාදේශීය ලේකම් ජේ.ඩබ්ලිව්.එස්. කිත්සිරි මහතා සහ අප කාර්ය මණ්ඩලයේ සැමගේම ගෞරවනීය ප්‍රශංසාව පිරිනමනවා.ශිරන්ති රාජපක්ෂ මැතිනියට ද අප ප්‍රදේශය වෙනුවෙන් මා ගෞරවය පුද කරනවා. ප්‍රියදර්ශණී මහත්මියට ලද උපහාරය තුළින් මෙම ප්‍රදේශයේ සැමට ම විශාල ශක්තියක් ලැබුනා.නාච්චාදූව පෙර පාසල් ගුරු සංගමයේ සභාපති තුෂාරි දිසානායක මෙනෙවිය - නව දැක්මක් ඇතිව වැඩ කටයුතු කරන ප්‍රියදර්ශණී ගුරුතුමියට ලැබුන මෙම උපහාර තිළිණය අප අගය කරනවා. ඒ වාගේම ශිරන්ති රාජපක්ෂ මැතිනිය නාච්චාදූව ප්‍රදේශයට පැමිණීම පිළිබඳවත් ,එතුමිය සමග අපට කථ බහ කිරීමට අවස්ථාවක් ලැබීමත් අපි ලැබු ජයග්‍රහණයක් සේ සලකනවා. මේ උපහාරය සමග එතුමියගේ පැමිණීම අප පෙර පාසල් ගුරුවරුන්ට විශාල ශක්තියක්.උපහාර ලැබූ සමනල පෙර පාසලේ ප්‍රධාන ගුරුතුමී වන ටී.බී.ප්‍රියදර්ශණී මහත්මිය - 1977 වසරේ දී දිවංගත හිටපු කතානායක කේ.බී.රත්නායක මහතා තමයි නාච්චාදූව ප්‍රදේශයේ පෙර පාසලක් ආරම්භ කළේ. ඒ පළමු පෙර පාසලේ පළමු ගුරුවරිය වීමට මට වාසනාව එදා ලැබුණා. එවැනි ඉතිහාසයක් ඇති මා හට ජනාධිපති ආර්යා ශිරන්ති රාජපක්ෂ මැතිනියගෙන් උපහාර ලැබීම වාසනාවක් කොට සලකනවා.මෙම අවස්ථාවට අනුරාධපුර උදිත හිමි , සමෘද්ධි සංවර්ධන නිලධාරී ප්‍රියාණි පද්ම ලතා , හිටපු ඝනකාධිකාරී එන්.එම්.සෝමරත්න ,නාච්චාදූව සමගි වෙළද සංගමයේ සභාපති ඩී.එම්.රංජිත් තිලකසිරි, මෙම ගුරුතුමියගෙන් මීට වසර 37 කට ප්‍රථම අධ්‍යාපනය ලැබූ අද ව්‍යාපාරිකයකු වන සරත් හේමන්ත ,යන මහත්ම මහත්මීන් සමග නාච්චාදුව පෙර පාසල් ගුරු සංගමයේ ගුරුතුමියන් ,මවුමාපියන් ඇතුලු විශාල පිරිසක් සහභාගී වූ අතර 2014 වසරේ විශ්වළමා දිනය වෙනුවෙන් පැවැත් වූ ළමා චිත්‍ර තරගයේ උතුරු මැද පළාත් දෙවන ස්ථානය ලැබූ සෙනුදි නිම්සරා දැරියට සහ ළමා ගී නිර්මාණ තරගයේ උතුරු මැද පළාත් දෙවන ස්ථානය ලැබූ එච්.එම්.ස්වර්ණ කාන්ති ගුරුතුමියට සහතික පත් බෙදා දීමද සිදුවූ අතර ,සියලු දෙනාටම ශාන්තිවාදී සිඟිති උයන පූර්ව ළමාවිය අධ්‍යාපන සංවර්ධන මධ්‍යස්ථානයේ ප්‍රධාන ගුරුතුමී වන ලක්ෂ්මී ප්‍රභා අබේගුනවර්ධන මහත්මිය ස්තූති ප්‍රණාමය පුද කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100817</link>
    <topic>පිට රටවල මුදල් ගෙවා ලබා ගත යුතු දේ අපේ රටේ පාසල් සිසුන්ට නොමිලේ ලබා දෙනවා</topic>
    <author>ඉඳුරුව සමූහ</author>
    <content>මහින්ද රාජපක්ෂ ජනාධිපතිතුමා නිතරම කියන්නේ හොඳම දේ දරුවන්ට ලබා දිය යුතු බවයි. ඒ අනුව වසරකට ලබා දෙන නිල ඇඳුම් කට්ටලයට අමතරව ඉතා දුෂ්කර ප්‍රදේශයන්හි පිහිටි පාසල් වල සිසු දරු දැරියන්ට අමතර නිල ඇඳුම් කට්ටලයක් සමග පාවහන් යුගලක් ලබා දීමට කටයුතු යොදා තිබෙනවා.පාසල් දරුවන්ට පොත් පත් නිල ඇඳුම් ආහාර නොමිලේ ලබා දෙන්නේ අප රටේ පමණයි. වෙනත් රටවල පාසල් දරුවන්ටත් මේවා ලබා දෙනවා. ඒත් ඒවාට මුදල් ගෙවිය යුතුයි.ස්විස්ටර්ලන්තය ලොවේ ධනවත්ම රටක්. මගේ මව්පියන් ජීවිතයටම මට වැය කළාට වඩා වැඩි මුදලක් ස්විස් රටේදී මගේ දුවගේ අධ්‍යාපනය සඳහා එක් වසරකට වැය කරන්න සිදු වුණා.ඒ අතින් අපේ රටේ දරුවන් වාසනාවන්ත යැයි, දකුණු පළාත් සභා මන්ත්‍රීනී ගීතා කුමාරසිංහ මහත්මිය පැවසුවාය.බෙන්තොට කොට්ඨාසයේ දුෂ්කර පාසල් සිසු සිසුවියන්ට අමතර නිල ඇඳුම් හා පාවහන් බෙදා දීමේ උත්සවයක් ඉඳුරුව මහ විදුහලේ දී පැවැති අතර, එහිදි ඉඳුරුව මහ විදුහල, හිපන්වත්ත කනිටු විදුහල, හා කොටුවබැන්දහේන කනිටු විදුහල යන විදුහල්වල සිසු සිසුවියන්ට මෙම නිල ඇඳුම් පරිත්‍යාග කෙරිණි.එහිදී කුමාරසිංහ මහත්මිය මෙසේද කීවාය. මේ අම්මලාට, තාත්තලාට ඇති ලොකුම සම්පත, බලාපොරොත්තුව මේ දරුවනුයි. මව්පියන් තමන්ගේ දරුවන්ට මොන තරම් ආදරේ ද? මුළු රටේම දරුවන්ට තමන්ගේ දරුවන්ට මෙන් සලකන නායකයෙක් මේ රටේ සිටීම අප කාගේත් වාසනාවක්. යමක් කීවොත් එය ඒ ආකාරයෙන් ම එතුමා ඉටු කරනවා.වසර තිහක යුද්ධයට නිසි විසඳුම් ලබා දී, රටේ සාමය ස්ථාපිත කළා. දැන් රට සංවර්ධනය කරනවා. රට පුරා මාර්ග, කාපට් මාර්ග, අධිවේගී මාර්ග, හදනවා. ගුවන් තොටුපොළ, වරාය, සංවර්ධනය කරන අතරේ ජන ජීවිත සුඛිත මුදිත කරනවා. ඒ අතරේ නැති බැරි අයටත් මෙවැනි සහන සලසනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100818</link>
    <topic>විජිත -අජිත්- අර්ජුන ඇතුළු 6ක්පවරා තිබූ පෙත්සම අස් කැර ගනිති</topic>
    <author>ශිරෝමි අබයසිංහ</author>
    <content>ගාල්ලේ පැවැති විරෝධතා රැස්වීමකදී පොලිසිය අත් අඩංගුවට ගෙන රඳවා ගැනීමෙන් සිය මූලික අයිතිවාසිකම් උල්ලංඝණය වී යැයි සඳහන් කරමින් පාර්ලිමේන්තු මන්ත්‍රීවරුන් වන විජිත හේරත් ,අජිත් කුමාර සහ අර්ජුන රණතුංග මහත්වරුන් ඇතුඵ හය දෙනකු පවරා තිබූ පෙත්සමක් ඊයේ (7)ඉල්ලා අස් කැර ගත්තේය.අග විනිසුරු මොහාන් පීරිස් , බුවනෙක අලුවිහාරේ සහ සරත් ද ආබෲ යන ‍ශ්‍රේෂ්ඨාධිකරණ විනිශ්චය මණ්ඩලය හමුවේ පෙත්සම කැඳවිණි.ගාල්ල පොලිස් අධිකාරි සිරිසේන කුමාර, පොලිස් පරීක්ෂක ආරි‍යසේන , උප පොලිස් පරික්ෂක ඩයස්,කොස්තාපල්වරුන් වන බණ්ඩාරියගොඩ සහ මෙන්ඩිස් මහත්වරුන්ද ‍පොලිස්පතිවරයා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කැර තිබිණි.සියලුම පෙත්සම්කරුවන් වෙනුවෙන් අධිකරණය හමුවේ පෙනී සිටි විජිත හේරත් මහතාට වගඋත්තරකරුවන් අතට අත දීමෙන් පෙත්සම සමථයකට පත් කැර ගැණිනි. ගාල්ල මහේස්ත්‍රාත් අධිකරණයේ පෙත්සම්කරුවන්ට එරෙහිව පැවැත්වෙන නඩුව අවසන් කිරිමට නීතීපතිවරයා වෙනුවෙන් පෙනී සිටි රජයේ ජ්‍යෙෂ්ඨ අධිනිතීඥ ලක්මිණි කරුණානායක මහත්මිය එකඟ වූවාය.2010 ජූලි 12 දා ගාල්ලේදී පැවති රැස්විමකදී සිදු වූ සිද්ධියක් සම්බන්ධයෙන් මෙම නඩුව පවරා තිබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=n14100819</link>
    <topic>වැලිකඩ රිමාන්ඩ් හා මැගසින් බන්ධනාගාරවල නියාමකවරුන් 90%ක් වැඩ වර්ජනයක් අරඹයි</topic>
    <author>බුද්ධිකා ඉඹුලාන</author>
    <content>කොළඹ බන්ධනාගාරයන්හි නියාමකවරුන් ඊයේ (7) පෙරවරුවේ ඇරැඹි වර්ජනයක් නිසා සිරකරුවන් අධිකරණයට ඉදිරිපත් කිරීම ඇතුළු රාජකාරී ගණනාවක් අඩපණ වූ බව බන්ධනාගාර දෙපාර්තමේන්තුව කියයි .කොළඹ වැලිකඩ, රිමාන්ඩ් හා මැගසින් බන්ධනාගාරවල නියාමකවරුන් 90%ක් පමණ මෙසේ වර්ජනයට එක්වූ අතර ඒ සඳහා බන්ධනාගාර ඕවසියර්වරුන්, ජේලර්වරුන් එක්ව සිටි බව බන්ධනාගාර ආරංචි මාර්ග පවසයි.මෙම නියාමකවරුන් ඇතුළු අනකුත් නිලධාරීන් ඊයේ (7) දින ලෙඩ නිවාඩු දමා තිබුණද ඔවුන් සාමාන්‍ය ඇඳුමින් සැරසී එම බන්ධනාගාර භූමිය තුළ රැඳී සිට ඇති අතර පිට පළාත්වලින්පැමිණි බන්ධනාගාර නිලධාරීන් යොදවා අධිකරණ වෙත රැඳවියන් රැගෙන යාමට බස්රථවලට නැංවූවත් එම නියාමකයින් වළක්වමින් රියැදුරන්ගෙන් යතුරු උදුරා ගනිමින්ඔවුන් එයට බාධා පමුණුවා ඇත .මේ සම්බන්ධයෙන් බන්ධනාගාර කොමසාරිස් ජෙනරාල් චන්ද්‍රරත්න පල්ලේගම මහතාගෙන් සිදු කළ විමසීමකදී ඒ මහතා සඳහන් කෙළේ බන්ධනාගාර නියාමක සංගමය ඇතුළු බන්ධනාගාරයන් තුළ පවතින අනකුත් සංගම් සඳහා සෑම මසකම තමා සමග සාකච්ඡාවක් ලබා දෙන බවත් ඒ අනුව මෙම සංගමයට සෑම මසකම පළමු සතියේ සිකුරාදා තමා සමඟ සාකච්ඡාවක් ලබාදී ඇති බවත්ය.ඒ අනුව මෙම 10වැනි දා සාකච්ඡා වාරයක් තිබියදීත් මෙවැනි වර්ජනයක් සිදු කිරීම අසාධාරණ බව පෙන්වා දෙන පල්ලේගම මහතා මෙම නියාමකවරුන් උදේ 6.00ට වර්ජනය ඇරැඹුවද වර්ජනයට හේතු ඉදිරිපත් කරන ලියැවිල්ල තමන්ට ලබා දුන්නේ උදේ 10.30ට බවද දිනමිණට කීය. මෙම ලියැවිල්ලට අනුව ඉල්ලීම් 4ක් අත්තනෝමතික මෙන්ම අවිධිමත් ස්ථානමාරු නොකිරීම, නියාමකවරුන්ට ලබාදෙන දීමනා සියලුම දෙනාට ලබාදීම, උසාවි ආරක්ෂණ කටයුතුවලට ප්‍රමාණවත් නිලධාරීන් යෙදවීම, සියලුම බන්ධනාගාර නිලධාරීන්ට සමානව සැළකීම එම ඉල්ලීම්ය.මේ සම්බන්ධයෙන් කරුණු පැහැදිලි කළ බන්ධනාගාර කොමසාරිස් ජෙනරාල්වරයා තමන් සෑමවිටම යම් නිලධාරියකුට සේවකයකුට ස්ථානමාරු ලබාදී ඇත්තේ නිසි විනය පරීක්ෂණ සිදු කිරීමෙන් පමණක් බව අවධාරණය කෙළේය. උසාවි ආරක්ෂණ කටයුතු සඳහා ප්‍රමාණවත් නිලධාරීන් ප්‍රමාණයක් බන්ධනාගාර දෙපාර්තමේන්තුව සතුව නොමැති බව සත්‍යයක් බවත් එයට පිළියමක් ලෙස නවක නිලධාරින් 522ක් බඳවා ගැනීමට අදළ ගැසට් නිවේදනයද සූදානම් බවත් ඒ මහතා කීවේය .තමන් කිසිදු උසස් හෝ කණිෂ්ඨ නිලධාරියකුට කිසිවිටෙක විශේෂ සැලකීම් සිදුකර නැති බවත් එය තමන් වගකීමෙන් ප්‍රකාශ කරන බවත් පැවැසූ පල්ලේගම මහතා මෙම නියාමකවරුන් බන්ධනාගාර බුද්ධි අංශය ශක්තිමත් කිරීම පිළිබඳව පදනම් විරහිතව කරුණු ගෙනහැර පාන බවද පෙන්වා දුන්නේය.බනධනාගාර බුද්ධි අංශය ශක්තිමත් කිරීම තුළ බන්ධනාගාර තුළ සිදුවන දූෂණ හා තහනම් නීති විරෝධී ක්‍රියා දැන් දැන් අවම වී ඇති බවත් මේ සම්බන්ධයෙන් බන්ධනාගාර නිලධාරීන්ම සමස්තයම සතුටු විය යුතු බවද පල්ලේගම මහතා ප්‍රකාශ කෙළේය.ඔවුනගේ ඉල්ලීම්වලට ‍තමන් තම අත් අකුරින් සටහන් කළ පිළිතුරු ප්‍රකාශයක් ලබාදුන් බවත් පැවැසූ පල්ලේගම මහතා මේ සම්බන්ධයෙන් තමා සමඟ දීර්ඝ වශයෙන් සාකච්ඡා කරන ලෙස බන්ධනාගාර නියාමකවරුන්ගේ සංගමයෙන් ඉල්ලීමක් කළද ඒ සඳහා නිසි පිළිතුරු නොලැබුණු බවද කීය. අධිකරණ කටයුතු සඳහා රැඳවියන් රැගෙන යාමට නොහැකිවීමෙන් එම රැඳවියන්ට විශාල අසාධාරණයක් වූ බවත් පැවැසූ පල්ලේගම මහතා මේ පිළිබඳව තම කණගාටුව පළ කරන බවද කීය .</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410081</link>
    <topic>මිය ගියැයි කියන බිරිය ඇවිත්අනියම් බිරියව පැහැරගෙන ගිහින්</topic>
    <author>ඩබ්ලිව්.පී.ධර්මසේන මාතර සමූහ</author>
    <content>අකුරැස්ස හොරගොඩ ප්‍රදේශයේදි වෑන්රථයකින් පැමිණි කාන්තාවන් තිදෙනෙකු හා පිරිමියකු විසින් 41 හැවිරිදි කාන්තාවක් පසුගිය 03 වැනි දින පැහැරගෙන ගොස් ඇත.එම කාන්තාව දින දෙකකට පසුව කොළඹදී වාහනයෙන් පැන පිටකොටුව පොලිසියට පැමිණ සිද්ධිය පිළිබදව පැමිණිල්ලක් ඉදිරිපත් කර ඇත. පසුගිය 03 වැනි දින උදෑසන 9.30ට පමණ තෙලිජ්ජවිල මාර්ගයේ දන්කනත්ත නැමැති ප්‍රදේශයේ නිවසට පයින් යද්දී මේ පැහැරගැනීමට ලක්වී තිබේ. ‍පැහැර ගත් කාන්තාව හොරගොඩ ආදදොළ පදිංචි තැනැත්තියකි. ඇයගේ පිටුපසින් පැමිණි වෑන් රථයක සිටි කාන්තාවන් තිදෙනකු විසින් බලහත්කාරව ඇය වාහනයට ඇද දමා ගෙන ඇති අතර එම වාහනයේ සිටි රියැදුරා‍ ඇය‍ට පිස්තෝලයක් පෙන්වා බිය ගන්වා ඇ‍යගේ ඇස් බැඳ පැහැරගෙන තිබේ.මේ සිද්ධියට ගොදුරුවු කාන්තාව කොළඹ ප්‍රදේශයේ කාමරයක දින දෙකක් සිරකර තබා ගැනීමෙන් පසු ඇයට ඇතිවු රෝගාබාධයක් නිසා ත්‍රීවීල් රථයකින් ප්‍රතිකාර ලබාදීමට යන අවස්ථාවේ ඇය ත්‍රීවීලයෙන් පැන වාහනයක නැගී පසුගිය 05 වන දින කොටුව පොලිසියට ගොස් පැමිණිල්ලක් ඉදිරිපත් කර ඇත.මීට වසර 06කට පෙර මිය යන ලදැයි කියන කාන්තාවක්ද සිද්දියට සම්බන්ධවී ඇති බවට තොරතුරු අනාවරණයවී ඇත.මේ කාන්තාව එම ප්‍රදේශයේ පදිංචි බිරිය මිය ගොස් සිටි පිරිමියකු සමග අනියම් සම්බන්ධයක් පවත්වමින් සිට ඇත. ඔහුගේ බිරිය මිය ගොස් ඇති නිසා දරුවන් බලා ගෙන එම නිවසේ ජිවත්වීමට එන ලෙස අනියම් සැමියාගේ ඉල්ලීමට ඇය එම නිවසේ පදිංචියට ගොස් ඇත.මෙසේ ජිවත්වන අතරවාරයේ මිය ගියැයි කියූ කාන්තාව ඇයට දුරකථනයෙන් බැන තර්ජනය කිරීම නිසා 2014.08.23 වැනි දින ඇය එම නිවසින් ඉවත්ව නැවතඇයගේ මුල් නිවසට පැමිණ ඇත.පසුගිය 05 වැනි දින කොටුව පොලිසියෙන් අකුරැස්ස පොලිසියට කළ දැනුම්දීමකින් පසුගිය 06 වැනි දින සිට අකුරැස්ස පොලිසිය විසින් මේ සිද්ධිය පිළිබදව පරික්ෂණ ආරම්භ කොට ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410082</link>
    <topic>වැල්ලව නිකදළුපොත දැරිය පැහැරගැනී‍මේසැකකරුවන් තවදුරටත් සිර බාරයේ</topic>
    <author>කුරුණෑගල මධ්‍යම විශේෂ ආරියපාල වංශතිලක</author>
    <content>වැල්ලව නිකදළුපොත දැරිය පැහැරගෙන යෑමේ සැකකරුවන් තිදෙනා (2014.10.23) දක්වා තව දුරටත් රක්ෂිත බාරයේ තබන ලෙසට කුරුණෑගල ප්‍රධාන මහේස්ත්‍රාත් රවීන්ද්‍ර ප්‍රේමරත්න මහතා ඊයේ (10/07) නියෝග කළේය.2014.09.08 දින හෝ ඊට ආසන්න දිනයකදී වැල්ලව නිකදළුපොතදී වයස අවුරුදු 4 ½ ක පමණ දැරියක් පැහැරගෙන ගොස් දින 4ක් ගල් තලාවක සඟවා තබා ගැනීමේ චෝදනාව යටතේ ඊ.එච්.ගුණවතී ආර්. ප්‍රේමසිරි රාජපක්ෂ සහ ග්‍රීස් ගාමිණී නැමති අය මේ නඩුවෙන් චෝදනා ලැබ සිටියේය.පැමිණිල්ල ඉදිරිපත්කළ කොළඹ අපරාධ පොලිස් දෙපාර්තමේන්තුවේ පොලිස් පරීක්ෂක සුනිල් සිල්වා මහතා දින 4ක් නිකදළුපොත ප්‍රදේශයේ ගල් තලාවක සඟවා තබා ගෙන අතවර කොට තිබෙන බවත් 10 දින අරන්කැලේ සහ 09 දින නෙරියාව පූජාගලේ සඟවා ගෙන සිටි බවත් මේ දිනවලදී දැරියට බීමට දී තිබෙන්නේ මඩ වතුර බවත් පොලිස් පරීක්ෂණවලින් හෙළිදරව් වී තිබෙන බවත් පරීක්ෂණ කටයුතු තවමත් සිදුවෙමින් පවතින නිසා ඇප ලබාදීමට විරෝධය පලකර සිටින බවත් අධිකරණය හමුවේ කියා සිටියේය.සැකකරුවන්ට ඇප ලබා දෙන ලෙස විත්තියේ නීතිඥවරයෝ ඉදිරිපත් කොට තිබූ ඇප ඉල්ලුම්පත ප්‍රතික්ෂේප කළ මහේස්ත්‍රාත්වරයා වැඩිදුර විභාගය 2014.10.23 දිනට කල් තැබීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410083</link>
    <topic>ඇලපිලියාව මූල්‍ය ආයතනයක නිලධාරියකුළඟ තිබු මුදල් බෑගයක් උස්සලා</topic>
    <author>කොටදෙනියාව සමූහ එම්.පී.කුමාර</author>
    <content>මාලදෙනිය ඇලපිලියාව ප‍්‍රදේශයේදී මුල්‍ය ආධාර සපයන ආයතනයක නිලධාරියකුගෙන් රුපියල් ලක්ෂ දෙකකට වැඩි මුදලක් හා ලිපි ලේඛන ඇතුලත් බෑගයක් පැහැරගත් බව කියන සැකකරුවන් දෙදෙනා එම මුදලින් රුපිලක් ලක්ෂ දෙකක් , රම්බෝ පිහියක් හා ඔවුන් භාවිතා කළ යතුරු පැදියද සමග සැකපිට අත්අඩංගුවට ගත් බව මීරිගම පොලිසිය කියයි.පසුගිය 01 වැනිදා මේ මුල්‍ය ආයතනයේ නිලධාරියා ඇලපිලියාව ප‍්‍රදේශයේදී ණය ලබාගත් පිරිසකගෙන් වාරික වශයෙන් එකතුවූ රුපියල් 2,10 850 ක මුදලක් රැුගෙන යතුරු පැදියෙන් ලෝලූවාගොඩ දෙසට ගමන් කර ඇත. එසේ යන අතරදීමග රැුක සිටි දෙදෙනකු පිහියක් පෙන්වා බියගන්වා මුදල් සහිත බෑගය පැහැරගෙන ගොස් තිබිණි.සැකකරුවන් ආ යතුරු පැදියේ අංක තහඩුව වසා තිබී ඇත. පසුව පොලිසිය කළ පරීක්ෂණවලදී හෙලිවූ තොරතුරු මත සැකකරුවන් අත්අඩංගුවට ගෙන කළ ප්‍රශ්න කිරීම්වලින් පසු රුපියල් ලක්ෂ දෙකක මුදලක් හා රම්බෝ වර්ගයේ පිහියක්ද ඔවුන් පැමිණි බව කියන යතුරු පැදියද අත් අඩංගුවට ගනු ලැබීය.මෙසේ අත්අඩංගුවට පත්ව ඇත්තේ කිතලවලාන ප්‍රදේශයේ පෙදරේරුවකු හා ඔහුගේ මිතුරෙකි. මිතුරා කලක් මත් කුඩු පානයට ඇබ්බැහිව සිටි අයකු බවද හෙලිවී ඇත. මූල්‍ය ආයතනයේ නිලධාරියාගෙන් පැහැරගත් බෑගය හා ලිපි ලේඛන පුළුස්සා දමා ඇති බවද පොලිස් පරීක්ෂණයේදී හෙලිවී ඇත. සැකකරුවන් අත්තනගල්ල අධිකරණයට ඉදිරිපත් කිරීමට නියමිතය.මීරිගම පොලිස් ස්ථානාධිපති ප‍්‍රධාන පොලිස් පරීක්ෂක බී.එන්.ටී බස්නායක මහතාගේ මෙහෙයවීඹ මත අපරාධ අංශයේ පොලිස් පරීක්ෂක මොහොමඞ් සාජිත් සැරයන් 6155 නිවටන්, කොස්තාපල්වරුන් වන 13092 අංජන,2926 පුෂ්පානන්ද,82307 වීරසිංහ යන නිලධාරීහු පරීක්ෂණ පැවැත්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410084</link>
    <topic>වයඹ කාර්මික විද්‍යාලවලට වැඩිපුර තරුණ පිරිස් බඳවාගන්න කටයුතු</topic>
    <author>බී.ඒ.එන්.එස්.කුමාර කටුපොත විශේෂ</author>
    <content>වයඹ පළාතේ දැනට පිහිටුවා ඇති රඡයේ කාර්මික විද්‍යාලවල 2015 වසරේ වෘත්තිය පුහුණු පාඨමාලා සඳහා වැඩිප්‍රමාණයක් තරුණ තරුණියන් බදවාගැනිමට තරුණ කටයුතු හා නිපුණතා සංවර්ධන අමාත්‍යාංශය කටයුතු යොදා තිබේ.වයඹ පළාතට අයත් කුරුණෑගල සහ පුත්තලම් යන දිස්ත්‍රික්ක දෙක තුළ දැනට කාර්මික විද්‍යාල 5 ක් පමණ ක්‍රියාත්මක වේ . මේ මගින් වයස අවු.17-25 අතර තරුණ තරුණියන්ට වෘත්තිය පුහුණුවක් කාර්මික විද්‍යාලය මගින් ලබාදෙයි.දේශිය හා වීදේශ රැකියා ‍ෙවළෙදපොළේ පවතින පුහුණු වෘත්තිකයන් සඳහා ඇති ඉල්ලුමට සරිලන කුසලතා සහිත තරුණ තරුණියන් විශාල ප්‍රමාණයක් පුහුණු කර විවිධ රැකියා සදහා යොමු කිරිමට නියමිතය.මේ අතර දේශිය හා වීදේශිය සංචාරක ව්‍යාපාරයට අදාල රැකියා සඳහා තරුණ පිරිස වැඩිපුර යොමු කිරිමටඅමාත්‍යාංශය පියවර ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410085</link>
    <topic>තිහගොඩ සංවර්ධන ව්‍යාපෘතිවල සාර්ථක ප්‍රගතියක්</topic>
    <author>පී.පී.ජී.සුගතදාස තිහගොඩ සමුහ</author>
    <content>තිහගොඩ ප්‍රාදේශීය මහ ලේකම් කොට්ඨාසයේ මෙම වසර සඳහා නියමිත සංවර්ධන ව්‍යාපෘති සාර්ථක ප්‍රගතියක් ලබා තිබෙන බව තිහගොඩ ප්‍රාදේශිය මහ ලේකම් කාර්යාලයේ සංවර්ධන අංශය පවසයි.පළාත් නැගුම, මග නැගුම, ගම නැගුම, රුහුණ උදානය හා විශේෂ ව්‍යාපෘති ලෙස ඒවා හැඳින්වේ.මෙයට අමතරව තිහගොඩ ප්‍රාදේශිය මහ ලේකම් කොට්ඨාසයේ නොදියුණු ග්‍රාමිය පාසල් සංවර්ධන ව්‍යාපෘතියක් ද ක්‍රියාත්මක කෙරේ.පළාත් නැගුම යටතේ ව්‍යාපෘති 18 ක් ද,ගම නැගුම යටතේ ව්‍යාපෘති 58 ක් ද,රුහුණ උදානය යටතේ ව්‍යාපෘති 12 ක් ද, රට විරු නිවාස ව්‍යාපෘතිය යටතේ ව්‍යාපෘති 11 ක් ද, ග්‍රාමීය මාර්‍ග සංවර්ධන ව්‍යාපෘති 05 ක් ද, සමාජ යටිතල පහසුකම් සංවර්ධන ව්‍යාපෘති 07 ක් සහ විමධ්‍යගත ප්‍රතිපාදන යටතේ ව්‍යාපෘති 23 ක් ද හා විශේෂ ව්‍යාපෘති ඇතුලු ව්‍යාපෘති 115 වැඩි සංඛ්‍යාවක් එම සංවර්ධන වැඩසටහන් වලට ඇතුළත් බව තිහගොඩ ප්‍රාදේශිය මහ ලේකම් කාර්යාලයේ සංවර්ධන අංශය සඳහන් කරයි.මෙම වසර සඳහා දැනට ක්‍රියාත්මක සියලුම ව්‍යාපෘති වැඩ මෙම වසර තුළ නිමකිරිමට අපේක්ෂිතයි.මේ සඳහා වැයකෙරෙන මුදල රුපියල් දස කෝටි අසු එක් ලක්ෂ හතලිස් හය දාස් අටසිය විසිපහක්(108146825.00) පමණ වේ.මේ සඳහා අවශ්‍ය ප්‍රතිපාදන මධ්‍යම රජය සහ දකුණ පළාත් සභාව සපයති.තිහගොඩ ප්‍රාදේශිය සමිබන්ධීකරණ කමිටුවේ සභාපති සමුපකාර හා අභ්‍යන්තරවෛළෙද නියෝජ්‍ය ඇමැති හේමාල් ගුණසේකර මහතාගේ උපදෙස් පරිදි හා තිහගොඩ ප්‍රාදේශීය මහ ලේකම් එච්.ඒ.ඩී. අමරබන්දු මහතාගේ අධික්ෂණය යටතේ එම කාර්යාලයේ සංවර්ධන අංශය මෙම සංවර්ධන ව්‍යාපෘති ක්‍රියාත්මකකරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410086</link>
    <topic>ග්‍රාම ආරක්ෂකයා මත් ජාවාරම් කරලා</topic>
    <author>අයි.එම්.වී.සී.ගුණසේකර ඇල්පිටිය සමුහ.</author>
    <content>ලෝක අමද්‍යප දිනය සමරද්දී අරක්කු සහ බියර් අලෙවි කළ බව කියන හිටපු ග්‍රාම ආරක්ෂක නිලධාරියකු මත්පැන්තොගයක් සමග ගාල්ල තලගහ ප්‍රදේශයේදී අත්අඩංගුවට ගත් බව ගාල්ල දිසා පොලිස් දුෂණ මර්දන අංශය පවසයි.මොහු ලග තිබි බියර් බෝතල් 290 ක් සහ අරක්කු බෝතල් තුන හමාරක් අත් අඩංගුවට ගෙන ඇත.සැකකරු ගාල්ල තලගහ ප්‍රදේශයේ හෝටලයක් පවත්වාගෙන යන අතර මෙම ජාවාරම කර ඇත්තේ මෙම හෝටලයේ තබාගෙනය.මෙම සැකකරු අරක්කු සහ බියර් අලෙවි කරමින් සිටියදී පොලිස් උපාය දුතයකු යොදවා මොහු අත්අඩංගුවට ගෙන තිබේ.සැකකරු කාලයක් තිස්සේ මෙම ජාවාරම් කර ඇති බවද පොලිසිය කියයි.ගාල්ල දිසා භාර නියෝජය පොලිස්පති එස්.ඒ.ඩි.එස් .ගුණවර්ධන මහතාගේ උපදෙස් පරිදි ගාලු දිසා දුෂණ දුෂණ මර්දන අංශයේ ස්ථානාධිපති පොලිස් පරිකෂක චින්තක පනාවල උප පොලිස් පරීක්ෂක හේමන්ත ජයසුරිය පොලිස් කොස්තාපල් වරුන් වන සුරංග(35953)ක්‍රිෂාන්ත (58843)සමන්තිලක (14264)කොතලාවල (56093)තරංග (22482)හා ආරක්ෂක සහයක අජිත්(565 ) යන මහත්වරු මෙම වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410087</link>
    <topic>බණ්ඩාරගම පෙර පාසල් දරුවන්ටක්‍රියාකාරකම් වර්ධන වැඩසටහන්</topic>
    <author>හල්තොට සමූහ විනීතා මානෙල් ගමගේ</author>
    <content>බණ්ඩාරගම ප්‍රාදේශිය සභා බලප්‍රදේශයට අයත් පෙර පාසල්වල දරුවන්ගේ සහ මවුපියන්ගේ අධ්‍යාපනික ක්‍රියාකාරකම් වර්ධනය කිරිමේ වැඩ සටහනක් පසුගිය දා බණ්ඩාරගම මෛත්‍රි ශාලාවේදි පළාත් සභා මංත්‍රි නිමල් චන්ද්‍රරත්න මහතාගේ ප්‍රධානත්වයෙන් පැවැත්විණි.ගුවන් විදුලි හා රූපවාහිනි ගායක විමල් උඩුපිල මහතා මේ වැඩ සටහනට සම්පත් දායකත්වය ලබා දුන් අතර සමපෝෂ ආයතනය සහ සිලෝන් බිස්කට් ආයතනය මේ සදහා අනුග්‍රහය ලබා දී ඇත .කළුතර දිසා ශාසනාරක්ෂක බල මංඩලයේ සභාපති ගල්තුඩේ පඤ්ඤාකිත්ති හිමියන් ඇතුළු මහා සංඝ රත්නය , හිටපු නොවිධිමත් අධ්‍යාපන අධ්‍යක්ෂක උපාලි හරිශ්චන්ද්‍ර , ප්‍රාදේශීය ලේකම් එම් . ඒ ටී සෙනරත් , ප්‍රාදේශිය සභා සභාපති මනෝජ් සංජය හෙට්ටිගේ, ප්‍රජා සංවර්ධන නිලධාරිනි තුල්ෂිකා මල්ලවාරච්චි , සිලෝන් බිස්කට් සමාගමේ අලෙවි කළමනාකරු සිසිර ගුණවර්ධන , යන මහත්වරු ඇතුළු පෙර පාසල් දහයක දරුදැරියන් සහ මවුපියෝ මේ ම අවස්ථාවට සහභාගි වූහ . බණ්ඩාරගම ප්‍රාදේශිය සභාව මඟින් මේ වැඩ සටහන සංවිධාන කෙරිණි . ඡායාරූප- හල්තොට සමූහ</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410088</link>
    <topic>දිනමිණ පුවතින් දොඩන්ගොඩ සංවර්ධනය යළි ඇරැඹේ</topic>
    <author>කටුකුරුන්ද සමූහ කපිල කුලසිංහ</author>
    <content>දොඩන්ගොඩ නගරයේ සංවර්ධන වැඩ කටයුතු අතරමග නවතා දැමීමෙන් ගැටලු රැසක් පැන නැගී ඇති බව දිණමිණ මගින් හෙළි කළ සැණින් ඊට ප්‍රතිචාර දැක්වීමට බලධාරීන් කටයුතු කර ඇතැයි ප්‍රදේශවාසීහු කියති.මේ යටතේ කාණු පද්ධතිය කඩිනමින් ඉදිවෙමින් පවතින බවත් සෙසු සංවර්ධන කටයුතු ආරම්භ කිරීම සදහා කටයුතු යොදමින් පවතින බවත් ඔව්හු පවසති. මේ සම්බන්ධයෙන් දිණමිණ ට සිය ස්තුතිය පළ කරන බවත් ඔව්හු කීහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r1410089</link>
    <topic>හොරණ තක්ෂිලා විදුහලේ නවපරිපාලන ගොඩනැඟිල්ල සිසු අයිතියට</topic>
    <author>බුලත්සිංහල විශේෂ මිල්ටන් ධර්මසිංහ</author>
    <content>අපේ රටින් ත්‍රස්තවාදය ඉවත්වී නෑ . තවමත් අපි ත්‍රස්තදයට යටවී සිටිනවා . ඒ නිසා උතුරුකරයේ පවත්වාගෙන යන ආරක්ෂක කදවුරු ඉවත් නොකර ඒවා එලෙසම පවත්වාගෙන යාමට අපේ හමුදා ශක්තිය වැඩි කළ යුතුව ඇතැයි ජ්‍යෙෂ්ඨ ඇමැති රත්නසිරි වික්‍රමනායක මහතා හොරණදී පැවැසීය.ඇමැතිවරයා මේ බව කීවේ හොරණ තක්ෂිලා මධ්‍ය විද්‍යාලයේ නව පරිපාලන ගොඩනැගිල්ල විවෘත කිරීමෙන් අනතුරුව විද්‍යාලීය ප්‍රධාන ශාලාවේ පැවති රුස්වීමේදීය.මෙහිදී ඇමැතිවරයා මෙසේද කීය- අපි තවමත් නිදහස් නැහැ. ත්‍රස්තවාදය සම්පූර්ණයෙන් අවසන් වීනැහැ.විරුද්ධ වාදීන් විදේශ රටවල සිට රහසි ගතව මේ රටට විරුද්ධව කුමන්ත්‍රණවල යෙදෙමින් සිටිනවා. ඇතැම් අය අපට දොස් කියනවා ආරක්ෂක අමාත්‍යංශයට වැඩි මුදල් ප්‍රමාණයක් වෙන් කරනවා කියා. මෙය කළ යුතු දෙයක්.යළි ත්‍රස්තවාදය හිස එස වීමට පෙර එය විනාශ කර දැමීම සදහා අපේ හමුදා ශක්තිය තර කර නිතර සූදානම්ව සිටිය යුතු බව අපි අවබෝධකර ගත යුතුයි. ඊට රජයත් හමුදාවත් සූදානම්ව සිටිනවා.දරුවන්ට නිදහසේ සිතීමට, ජීවත් වීමට අධ්‍යාපනය ලැබීමට ඉඩ දිය යුතුයි. ඔවුන් කූඩුවල දමා හිර කරන්න බෑ. ඔවුන්ගේ නිරමාණශීලීත්වය ගොඩ නැගීම සදහා ඔවුන්ට නිදහසේ අධ්‍යාපනය ලබා ගැනීමට පසුතලය නිර්මාණය කළ දිය යුතුයි. හොරණ තක්ෂිලා මධ්‍යමහා විද්‍යාලයේ භෞතික සම්පත් සංවර්ධනයට මම විශාල මුදලක් ලබා දුන්නා යැයි විදුහල්පතිතුමිය කීවත් මගෙන් සතයක්වත් වැය වී නැහැ.මේ මුදල් සියල්ල ජනතාවගේ මුදල්. මේ පාසල තවතවත් දියුණු කිරීමට මම හැකි අයුරින් උදවු ලබා දෙනවා. දරුවන් ගුණධර්මවලින් යුතුව වැඩී හොද අධ්‍යාපනයක් ලැබ යහපත් පුරවැසියන් බවට පත් විය යුතුයි. පාසලේ නම දීප්තිමත් කළ යුතුයි. පාසලට ගෙෘරවය ලබා දිය යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r14100810</link>
    <topic>පයාගල සහ මග්ගොනහෝටල් - වෙළෙඳසල් හදිසි වැටලීමක්</topic>
    <author>නාගොඩ විශේෂ - එන්. විජේරත්න</author>
    <content>දිස්ත්‍රික් පරිපාලන මහජන සෞඛ්‍ය පරීක්ෂක ආර්. ජේ. සිංහබාහු මහාතා ඇතුළු මහජන සෞඛ්‍ය පරික්ෂකවරු විසි දෙනෙකුගෙන් යුත් කණ්ඩායමක් විසින් පයාගල සහ මග්ගොන ප්‍රදේශවල හෝටල් හා වෙළෙඳසල් පරීක්ෂා කර තිබේ.මෙහි දී සංචාරක හෝටලයක තුවාල සහිත අත්වලින් ආහාර සැකසූ අවස්ථාවක් , ශීතකරණයේ මස්වර්‍ග හා පිසූ ආහාර ගබඩා කළ අවස්ථා හයක්, මැස්සන්ට හා දූවිල්ලට නිරාවරණය වන පරිදි ආහාර ද්‍රව්‍ය විකිණීම සදහා ප්‍රදර්ශනයට තැබූ අවස්ථාවන් හයක් , ලේබල් රහිතව හා කල් ඉකුත් වූ ද්‍රව්‍ය ( මස් නිෂ්පාදන විකිණීම සදහා ප්‍රදර්ශණය කිරීමේ අවස්ථාවන් තුනක්, ගුල්ලන් ගැසූ හා පැලවු අර්තාපල් තොග විකිණීමට තබා තිබූ අවස්ථාවන් දෙකක් ද නීතියේ රැහැනට හසුකර ගැනීමට ඔව්හු සමත් වූහ.එහිදී ක්‍ළුතර අතිරේක මහෙස්ත්‍රාත් අයේෂා අබ්දීන් මහත්මිය විසින් ලේබල් රහිතව ආහාර ද්‍රව්‍ය විකිණීම සදහා ප්‍රදර්ශනය කිරීමේ වරදට එහි හිමිකරුට රු.3000ක දඩයක් නියම කරන ලදී.අනෙකුත් චෝදනාවන්ට වැරදි කරුවන් වූ 17 දෙනාට එක් අයකුට රු. 3000 බැගින් රු.51000ක දඩ මුදලක් නියම කර ඇති අතර අදාළ භාණ්ඩ විනාශ කිරීමටත් , තදින් අවවාද කිරීමටත් , එක් අයකුට මාස හය බැගින් වූ සිර දඩුවම් අවුරුදු පහකට අත් හිටුවමින් ලබා දීමට ද, කළුතර අතිරේක මහේස්ත්‍රාත් අයේෂා අබ්දීන් මහාත්මිය නියෝග කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=r14100811</link>
    <topic>වාද්දුව ජ්‍යෙෂ්ඨ පොලිස් අධිකාරිවරයාගේගෙය බින්ඳ සැකකරුවෝ රිමාන්ඩ්</topic>
    <author>පාණදුර සමුහ කපිල සෝමරත්න</author>
    <content>වාද්දුවේ පදිංචි ජේ්‍්‍යෂ්ඨ පොලිස් අධිකාරී ධනපාල වික්‍රමසිංහ මහතාගේ නිවස බිද රුපියල් එක් ලක්ෂ හැටදාහක් පමණ වටිනා දේපල සොරකම් කිරීම සම්බ්න්ධ චෝදනා වට විත්තිකරුවන් දෙදෙනකු වරද පිළිගත් අතර එක් විත්තිකරුවකු නිවැරදි කරුයැයි අධිකරණයට කියා සිටියේය.වරද පිළිගත් විත්තිකරුවන් දෙදෙනාවු වාද්දුව මැදපාරේ පදිංචි මිල්ලවිතානච්චිගේ ලහිරු සහ අංගගේ යෝහාන් පුෂ්පකුමාර නැමැති දෙදෙනාට දඩුවම් දීම සදහා ඔවුන්ගේ පෙරවැරදි වාර්තා කැදවු පාණදුර අතිරේක දිසා විනිසුරු සහ පුධාන මහේස්ත්‍රාත් රුචිර වැලිවත්ත මහතා ඔවුන් දෙදෙනා ඔක්තෝබර් මස 14 වැනිදා දක්වා රක්ෂිත බන්ධනාගාර ගත කරන ලදී. \චෝදනාවට නිවැරදිකරුයැයි පැවසු වාද්දුවේ පදිංචි සෙනවිරත්න වික්‍රමසිංහ නැමැත්තාද රක්ෂිත බන්ධනාගාර ගත කෙරුණි. මේ විත්තිකරුවන් තිදෙනා වාද්දුව පොලිසිය විසින් අත්අඩංගුවට ගෙන තිබුණේ පුත්තලම පෙදෙසේ සැගවී සිටියදී යැයි පොලිසිය දැන්වීය.විත්තිකරුවන් දෙදෙනා එම නිවසින් විස්කි බෝතල 10 ක්, ඇමරිකන් ඩොලර් 575ක්, සුවිඩන් රටේ පවුම් 350ක් සහ වෙනත් විදේශීය මුදල් ලැප්ටොප් පරිගණකයක් ජංගම දුරකථන තුනක් කරාබු ජෝඩුවක්ද සොරකම් කර ඇත .එම භාන්ඩ තුන්වැනි විත්තිකරු ළඟ තිබී සොයා ගත් බව වාද්දුව පොලිසිය අධිකරණයට ඉදිරිපත් කළ වාර්තාවේ සදහන් වීය. අධිකරණයට ඉදිරිපත් කරණ ලද භාන්ඩ ජ්‍යෙෂ්ඨ පොලිස් අධිකාරීවරයාගේ බිරියවූ නීතිඥ කෝසල මද්දුව බණ්ඩාර මහත්මියට භාරදීමට අධිකරණය නියෝග කළාය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410081</link>
    <topic>අතුරුදන්වූ ක්‍රීඩකයන්ගේ සම්මේලනවලින් ප්‍රශ්න කිරීමට යයි</topic>
    <author>ප්‍රින්ස් ගුණසේකර</author>
    <content>ඉංචියොන් ආසියානු ක්‍රීඩා උළෙලේදී අතුරුදන්වූ ක්‍රීඩකයින් භාරව සිටි හොකී සංගමයට හා වොලිබෝල් සම්මේලනයට එරෙහිව විශේෂ පරීක්ෂණයක් කිරීමට ක්‍රීඩා අමාත්‍යාංශය සූදානම් වෙයි. ක්‍රීඩා ඇමැති මහින්දානන්ද අලුත්ගමගේ මහතා පැවැසූවේ එම පරීක්ෂණය මේ සතිය අවසන්වීමට පෙර අවසන් කිරීමට බලාපොරොත්තුවන බවයි.ඉදිරි කාලයේ ජාත්‍යන්තර ක්‍රීඩා තරගවලට යෑමේදී මෙවැනි තත්ත්වයන් ඇති නොවීමට අවශ්‍ය වටපිටාව සැකසීම කෙරෙහිද ක්‍රීඩා අමාත්‍යාංශයේ අවධානය යොමුවී පවතී. මේ සම්බන්ධව ජාතික ක්‍රීඩා සම්මේලනවල අදහස් විමසීමට ද බලාපොරොත්තු වේ.මේ අතර ජපානයේ පැවැති ප්‍රවීණයන්ගේ මලල ක්‍රීඩා ශූරතාවලියේදී ශ්‍රී ලංකා ක්‍රීඩකයින් 20ක් පමණ අතුරුදහන්වී ඇතැයි ද ඒ සම්බන්ධව ක්‍රීඩා අමාත්‍යාංශයේ කිසිදු සම්බන්ධයක් නොමැති බව ද ක්‍රීඩා ඇමැතිවරයා පැවැසීය. ආසියානු ප්‍රවීණයන්ගේ මලල ක්‍රීඩා ශූරතාවලියට ශ්‍රී ලංකාවෙන් ක්‍රීඩක ක්‍රීඩිකාවන් ගොස් ඇත්තේ ජපාන තානාපති කාර්යාලයට කෙලින්ම වීසා අයැදුම් කිරීමෙන් බව ක්‍රීඩා ඇමැති මහින්දානන්ද අලුත්ගමගේ මහතා පැවැසීය.මේ අතර ආසියානු ක්‍රීඩා උළෙලේ කණ්ඩායම් ප්‍රධානී රියර් අද්මිරාල් ෂෙමාල් ප්‍රනාන්දු මහතා පැවැසූවේ ක්‍රීඩකයින්ගේ අතුරුදන්වීම ඇතුලු සියලු විස්තර සහිත වාර්තාවක් ලබන සතියේදී ක්‍රීඩා ඇමැතිවරයාට භාරදෙන බවයි. අතුරුදන්වූ ක්‍රීඩකයින් සොයා ගැනීමට උත්සහ කළ ද එය අසාර්ථකවූ බව කණ්ඩායම් ප්‍රධානියා පැවැසීය. ආසියානු ක්‍රීඩා උළෙලට සහභාගීවූ හොකී කණ්ඩායමේ ක්‍රීඩක ප්‍රසන්න දිසානායක හා බීච් වොලිබෝල් ක්‍රීඩක වසන්ත රත්නපාල යන දෙදෙනා ඉංචියොන් ක්‍රීඩා ගම්මානයෙන් පසුගියදා පලා ගොස් තිබුණි.ඔවුන් දෙදෙනාට අමතරව නේපාල ක්‍රීඩකයින් තිදෙනෙකු ද ක්‍රීඩා ගම්මානයෙන් අතුරුදන්ව ඇතැයි කොරියානු පොලීසිය පැවැසීය. එහෙත් නිල වශයෙන් ප්‍රකාශ නොකළ ද වෙනත් රටවල ක්‍රීඩකයින් 15ක් පමණ අතුරුදන්ව ඇතැයි පැවැසේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410082</link>
    <topic>නවදිල්ලි සංචාරයට තර්ස්ටන් විදුහලින් නවීන්</topic>
    <author>කොළඹ සංචාරක</author>
    <content>මේ දිනවල ඉන්දියාවේ නවදිල්ලි නුවර පැවැත්වෙන අවුරුදු 14න් පහළ ආසියානු පාසල් පාපන්දු තරගාවලියට සහභාගී වන ශ්‍රී ලංකා පාසල් පාපන්දු කණ්ඩායමට තර්ස්ටන් විදුහලේ ක්‍රීඩක නවීන් නිර්මාල් ජයරත්න ඇතුලත් විය.තරගාවලිය මේ මස 10වැනිදා දක්වා පැවැත්වේ. 9වැනි වියේ සිට තර්ස්ටන් විදුහ‍ල් අවුරුදු 13න් පහළ පාපන්දු කණ්ඩායමට ක්‍රීඩා කරන නවීන් පසුගිය වසරේ අවුරුදු 13න් පහළ කණ්ඩායමේ නායකයා විය.ශ්‍රී ලංකා පාසල් පාපන්දු සංගමය හා අධ්‍යාපන අමාත්‍යංශය සම්බන්ධ වූ පාපන්දු වැඩමුළු හා පාපන්දු පුහුණු සංචිත කීපයකටම සහභාගී වී ඇති නවීන්ගේ පළමු පාසල් පාපන්දු පුහුණුකරු වූයේ ශ්‍රී ලංකා ජාතික පාපන්දු ක්‍රීඩක මහින්ද පාලිත මහතාය. නවීන්ගේ වත්මන් පුහුණුකරු ලෙස එස්.ඒ.සී‍.සෙනරත් මහතා කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410083</link>
    <topic>නාලන්දාවෙන් බිහිවූ ස්කොෂ් ශූරයා-තිනුර</topic>
    <author/>
    <content>දේශීය ස්කොෂ් ක්‍රීඩා ක්ෂේත්‍රයට කොළඹ නාලන්දා විදුහලෙන් ලාබාල ක්‍රීඩකයකු බිහිවී සිටී.පසුගියදා පැවැති ලීඩර් ස්කොෂ් ශූරතාවලියේ හා එස්.එස්.සී.විවෘත ස්කොෂ් තරගාවලියේ අවුරුදු 11න් පහළ ශූරතා දිනා ගනිමින් විශිෂ්ට දස්කම් දැක්වීමට සමත්වූයේ නාලන්දාවේ 5 ශ්‍රේණියේ ඉගෙනුම ලබන ඩී.එම්.තිනුර රන්දික විසිනි. ‍මේ දස්කම් හේතුවෙන් සමස්ත ලංකා ස්කොෂ් ශ්‍රේණිගත කිරීම් අනුව එම වයස් කාණ්ඩයේ පෙරමුණ ගැනීමට ද තිනුර සමත් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410084</link>
    <topic>සමස්ත ලංකා මේසපන්දු තරගාවලියේ දීතෝලංගමුව මැදි විදුහලට ජයග්‍රහණ රැසක්</topic>
    <author>ජයසිරි මුණසිංහ</author>
    <content>සමස්ත ලංකා පාසල් මේසපන්දු තරගාවලියේ දී සබරගමු පළාතට කීර්තියක් අත්කර දෙමින් ජයග්‍රහණ රැසක් ලබා ගැනීමට ‍තෝලංගමුව ඩඩ්ලි සේනානායක මධ්‍ය මහා විද්‍යාලය සමත්විය. මෙවැනි ජයග්‍රහණයක් සබරගමු පළා‍තට හිමිවූයේ පළාත් මේසපන්දු තරග ඉතිහාසයේ පළමු වරටය.එම තරගාවලියේ දී ඩඩ්ලි සේනානායක විදුහල් පිල අවුරුදු 15න් පහළ ශූරතාව දිනා ගැනීමට සමත්වූ අතර සමස්ත තරගාවලියේ අනුශූරතාවට ද හිමිකම් කීවේය.මේ ක්‍රීඩක ක්‍රීඩිකාවන්ගේ දස්කම් ඇගැයීමේ උත්සවයක් ජාතික මේසපන්දු සම්මේලනයේ උපසභාපති හා කෑගල්ල දිස්ත්‍රික් මේසපන්දු සංගමයේ සභාපති කෑගල්ල දිස්ත්‍රික් පාර්ලිමේන්තු මන්ත්‍රී කණක හේරත් මහතාගේ ප්‍රධානත්වයෙන් පසුගියදා එම විදුහලේ දී පැවැත්විණි.මීට අමතරව සමස්ත ලංකා කරාතේ තරගාවලියේ දස්කම් දැක්වූ තෝලංගමුව විදුහලේ ක්‍රීඩිකා නවෝද්‍යා සුභානී ජයලත් ද මෙහිදී ඇගැයීමට ලක්විය. මේ අවස්ථාවට තෝලංගමුව විදුහල්පති ජේ.ඒ.අයි.යූ.ජයකොඩි මහතා, මේසපන්දු ක්‍රීඩාව භාර ආචාරිනී ඇතුලු ක්‍රීඩා විෂය භාර ගුරුභවතුන් මෙන්ම දෙමවුපියන් ද එක්වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410085</link>
    <topic>ජාතික කඩු හරඹ ක්‍රීඩා ශූරතාවලිය 30දා ඇරැඹේ</topic>
    <author/>
    <content>ජාතික කඩු හරඹ ක්‍රීඩා සංගමය සංවිධානය තුන්වැනි වරටත් මෙහෙයවනු ලබන ජාතික කඩු හරඹ ශූරතාවලිය මේ මස 30,31 දෙදින රත්මලාන, කඳවල දී පැවැත්වේ. කඩු හරඹ ක්‍රීඩාවේ නිරතවන නවක ක්‍රීඩක ක්‍රීඩිකාවන් තරගකාරී ක්‍රීඩා ක්ෂේත්‍රයට රැගෙන ඒමේ අරමුණින් සහ ඔවුන්ගේ කුසලතා වර්ධනය කිරීමේ අරමුණ ඇතිව පැවැත්වෙන මේ ශූරතාවලියට පදක්කම් 8කින් සමන්විත තරග ඉසව් 8ක් ඇතුලත්ය.කාන්තා හා පිරිමි ඒකල '‍ෆොයිල්, එපී, සබ්‍රේ' තරග ඉසව් සමග මිශ්‍ර කණ්ඩායම් පිරිමි හා කාන්තා 'වෙපන්' තරග ඉසව්ව ඒ අතර වේ. ‍මේ සෑම තරග ඉසව්වකින්ම හොඳම ක්‍රීඩකයා සහ ක්‍රීඩිකාව තෝරා ගැනේ.පසුගිය වස‍රේ ගාල්ලේ පැවැති මේ ශූරතාවලියට එක්වූ ක්‍රීඩක ක්‍රීඩිකා සංඛ්‍යාවට වඩා වැඩි සංඛ්‍යාවක් මෙවර තරගාවලියට එක්වී සිටිති. ජාත්‍යන්තර කඩුහරඹ ශිල්පීය නිර්දේශයන් අනුගමනය කරමින් පැවැත්වෙන ජාතික කඩු හරඹ ශූරතාවලියේ ජයග්‍රාහකයන්ට රන් පදක්කම හිමිවන අතර දෙවැනි ස්ථානය ලබා ගන්නා ක්‍රීඩක ක්‍රීඩිකාවන්ට රිදී පදක්කමත්, තෙවැනි තැනට පත්වන ක්‍රීඩක ක්‍රීඩිකාවන්ට ලෝකඩ පදක්කමත් හිමිවනු ඇත.ඒකල සටන් තරග ඉසව්වේ සමස්ත තරගකරුවන් අතරින් වැඩිම ලකුණු ලබා ගන්නා ක්‍රීඩකයා හා ක්‍රීඩිකාව හොඳම කඩු හරඹ ශිල්පියා හා ශිල්පිනිය ලෙස ජාතික ශූරතාවට හිමිකම් කියනු ඇත. ‍ශ්‍රී ලංකා ජාතික කඩු හරඹ ක්‍රීඩා සංගමය මෙරට කඩු හරඹ ක්‍රීඩාව භාර සංගමය වන අතර එය පොදු රාජ්‍ය මණ්ඩලයීය කඩු හරඹ ක්‍රීඩා සම්මේලනය, ආසියානු කඩු හරඹ ක්‍රීඩා සම්මේලනය හා දකුණු ආසියාතික කඩු හරඹ ක්‍රීඩා සම්මේලනය හා ඒකාබද්ධව කටයුතු කරයි.කොළඹ, ගාල්ල, ගම්පහ, මහනුවර, කලුතර, කෑගල්ල හා කුරුණෑගල දිස්ත්‍රික්ක ආවරණය වන පරිදි කඩු හරඹ ක්‍රීඩා සංගම් 9ක් ජාතික කඩු හරඹ ක්‍රීඩා සංගමය යටතේ ලියාපදිංචිව සිටී. මේ ක්‍රීඩා සංගම්වලට ඇතුලත්ව සිටින 150කට අධික ක්‍රීඩක ක්‍රීඩිකාවන්ට කඩු හරඹ ශිල්පයේ පුහුණුව ලබා දීමට ජාතික කඩු හරඹ ක්‍රීඩා සංගමය කටයුතු කරමින් සිටී‍.ක්‍රීඩාවේ උන්නතිය උදෙසා කටයුතු කරමින් ජාත්‍යන්තර තලයට දේශීය කඩු හරඹ ක්‍රීඩක ක්‍රීඩිකාවන් රැගෙන යාම ජාතික කඩු හරඹ ක්‍රීඩා සංගමයේ ප්‍රධානතම ඉලක්කය බව මේ ශූරතාවලිය සම්බන්ධව පසුගියදා පැවැති මාධ්‍ය හමුවේ දී එම සංගමයේ සභාපති ඩයන් ‍‍ගෝමස් මහතා ප්‍රකාශ කළේය. එම අභියෝගය ජයගැනීමට දක්ෂ ක්‍රීඩක ක්‍රීඩිකාවන් පිරිසක් මෙරට සිටින බව ද ගෝමස් මහතා සඳහන් කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410086</link>
    <topic>අන්තර් සසෙක්ස් චෙස් ශූරතාව මහනුවරට</topic>
    <author/>
    <content>අන්තර් සසෙක්ස් විදුහල් චෙස් තරගාවලියේ ශූරතාව දිනාගැනීමට මහනුවර සසෙක්ස් විදුහල සමත්විය. ලකුණු 78ක් ලබාගත් මහනුවර විදුහලට සුනිල් ජයතිස්ස අභියෝගතා කුසලානය පිරිනැමුණි. තරගාවලියේ අනුශූරතාව සසෙක්ස් මාළඹේ පාසලට හිමිවිය.නුගේගොඩ, ගම්පහ, මීගමුව පාසල් පිළිවෙළින් තෙවැනි, සිවුවැනි හා පස්වැනි ස්ථාන දිනාගත්හ.මාළඹේ සසෙක්ස් පාසලේ විදුහල්පතිනී නිශාන්ති රත්නායක මහත්මිය හා සසෙක්ස් පාසල් ජාලයේ ක්‍රීඩා සම්බන්ධීකරණ නිලධාරිනී නිමන්තිකා රත්නසිරි මෙනවියගේ සම්බන්ධීකරණයෙන් තරගාවලිය සසෙක්ස් පාසල් ජාලයේ ක්‍රීඩා අධ්‍යක්ෂ කර්නල් පී.සී.රත්නමලල මහතා විසින් සංවිධාන කළේය.තරගාවලියේ ප්‍රධාන ආරාධිත ලෙස සසෙක්ස් පාසල් ජාලයේ නිර්මාතෘ හා සභාපති සුනිල් ජයතිස්ස මහතා සහභාගි විය.තරගාවලියේ සමස්ත ප්‍රතිඵල මෙසේය.පිරිමි 10න් පහළ-1.අකාශ් තීක්ෂණ (මහනුවර), 2.චනුල් සෙනරත් (නුගේගොඩ), 3.හෆීල් මොහොමඩ් (මහනුවර)12න් පහළ-1.බිහඳු ආර්.ඩී.සිල්වා (නුගේගොඩ), 2.දමිරු මායාදුන්න (ගාල්ල), 3.යසිරු ඩී.සිල්වා (මීගමුව)14න් පහළ-1.සහම් සේනාධීර (නුගේගොඩ), 2.තෙනුක තෙන්නකෝන් (මහනුවර), 3.දිව්‍යාංජන රත්නායක (අනුරාධපුර)16න් පහළ-1.ආතික් මූන්දු (මහනුවර), 2.දිනුක් මුදලිගේ (ගම්පහ), 3.නස්ඩි ෂෙරිෆ්ඩීන් (මාළඹේ)කාන්තා 10න් පහළ-1.ශිනෙලි දිල්නෙත්මි (මහනුවර), 2.ෆාතිමා මූන්දු (මහනුවර), 3.අංජලී පමෝදා (මහනුවර)12න් පහළ-1.අමා ජයසිංහ (මාළඹේ), 2.නිසලී නාරන්ගොඩ (මහනුවර), 3.මුතාරා මන්දිනී (මාළඹේ)14න් පහළ-1.ධනන්ජි හංසනී (ගම්පහ), 2.සෙනුරි සිල්වා (මීගමුව), 3.හංසනී අමරසිංහ (මීගමුව)16න් පහළ-1.ටී.එම්.නිපුනිකා තෙන්නකෝන් (මහනුවර), 2.ජී.ජී.අමන්දා හංසිනී (අම්බලන්ගොඩ), 3.චරිත්මා සෙව්මිනී (මාළඹේ)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410087</link>
    <topic>ත්‍රිත්ව විදුහලට ලකුණු 147ක ජයක්</topic>
    <author/>
    <content>මොරටු විදුහල සමග මොරටුවේ පැවැති අවු.19න් පහළ පළමු පෙළ ක්‍රිකට් තරගයෙන් ලකුණු 147ක ජයක් හිමිකර ගැනීමට මහනුවර ත්‍රිත්ව විදුහල සමත්විය.ත්‍රිත්ව විදුහල පළමු ඉනිමට ලකුණු 153ක් හා දෙවැනි ඉනිමට ලකුණු 103ක් රැස්කළ අතර මොරටු විදුහල් පළමු ඉනිම ලකුණු 69කටත් දෙවැනි ඉනිම ලකුණු 40කටත් සීමාවිය. ත්‍රිත්ව විදුහලේ රවින් සේයර් හා ලහිරු කුමාර ඉනිම දෙකේදී කඩුලු 9 බැගින් දවාගත්හ. මොරටු විදුහල වෙනුවෙන් නිපුන් රන්දික හා හර්ෂ දේවින්ද කඩුලු 8 බැගින් දවාගැනීමට සමත්වූහ.ත්‍රිත්ව පළමු ඉනිම - 153 අර්ජුන ජයසිංහ 51 (හර්ෂ දේවින්ද 24/4, නිපුන් රන්දික 34/3) සහ දෙවැනි ඉනිම-103/9 අර්ජුන ජයසිංහ 42 (නිපුන් රන්දික 27/5, හර්ෂ දේවින්ද 42/4)මොරටු විදුහල් පළමු ඉනිම - 69 (රවින් සේයර් 13/4, ලහිරු කුමාර 27/4, දුමිඳු තිලකරත්න 7/2) සහ දෙවැනි ඉනිම-40 (රවින් සේයර් 10/5, ලහිරු කුමාර 12/5)පළමු ඉනිමේ ජය මහානාම විදුහලටමීගමුව මාරිස්ටෙලා විදුහල සමග පැවැති 19න් පහළ පළමු පෙළ ක්‍රිකට් තරගයෙන් පළමු ඉනිමේ ජයක් හිමිකර ගැනීමට කොළඹ මහානාම විදුහල සමත්විය. මාරිස්ටෙලා විදුහල පළමු ඉනිමට ලකුණු 144ක් රැස්කළ අතර මහානාම විදුහල ලකුණු 148ක් වාර්තා කළේය. දෙවැනි ඉනිමේදී මාරිස්ටෙලා විදුහල ලකුණු 118කට සීමාවූ අතර තරගය නතර කරනවිට මහානාම විදුහල කඩුලු 2ක් දැවී ලකුණු 47ක් රැස්කර තිබිණි.මාරිස්ටෙලා පළමු ඉනිම - 144 (දුලංජන ටෙනිශාන් 18/4, දිනුක චමත් 29/4) සහ දෙවැනි ඉනිම-118 (දුලංජන සෙනවිරත්න 26/4, කනිෂ්ක හිම්හාන් 41/3, කවිඳු ලක්ෂාන් 7/2)මහානාම පළමු ඉනිම - 148 තරිඳු ලක්ෂාන් 38 (සචින්ද්‍ර කොළඹගේ 33/4, විරාජ් කෞෂල්‍ය 51/3) සහ දෙවැනි ඉනිම-47/2</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410088</link>
    <topic>‘ලොව දිනන ක්‍රීඩා ශක්ති’ කුරුණෑගල දිස්ත්‍රික් පුහුණු සංචිත තෝරාගැනීම 10දා</topic>
    <author>පොල්ගහවෙල සමූහ</author>
    <content>‍'ලොව දිනන ක්‍රීඩා ශක්ති' වැඩ සටහනට සමගාමීව කුරුණෑගල දිස්ත්‍රික් ක්‍රීඩා පුහුණු සංචිත සඳහා නවක ක්‍රීඩක ක්‍රීඩිකාවන් ‍තෝරා ගැනීම මේ මස 10 දින පෙරවරු 8.00 සිට මාළිගාපිටියේ දී පැවැත්වේ.මලල ක්‍රීඩා, වොලිබෝල්, දැල් පන්දු, පාපන්දු, පැසිපන්දු, බර ඉසිලීම හා රගර් ක්‍රීඩා සඳහා ක්‍රීඩක ක්‍රීඩිකාවන් 30 දෙනා බැගින් 420ක පිරිසක් මේ සඳහා තෝරාගැනීමට නියමිතය.මේ වැඩ සටහන මගින් තෝරාගන්නා ක්‍රීඩක ක්‍රීඩිකාවන්ට මසකට රුපියල් 1500 සිට 25000 දක්වා පෝෂණ දීමනාවක් ද, ක්‍රීඩා ඇඳුම් කට්ටල ඇතුලු සෙසු පහසුකම් ද ලබාදෙනු ඇත. ක්‍රීඩා ඇමැති මහින්දානන්ද අලුත්ගමගේ මහතාගේ සංකල්පයකට අනුව මේ වැඩ සටහන ක්‍රියාත්මක කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s1410089</link>
    <topic>ප්‍රවීණයන්ගේ වොලිබෝල් තරගාවලියක්</topic>
    <author/>
    <content>නිට්ටඹුව නම්බදළුව යුනයිටඩ් වොලිබෝල් ඇකඩමියේ සංවිධානත්වයෙන් මෙම මස අවසානයේ පැවැත්වෙන වයස අවුරුදු 40න් ඉහළ පිරිමි වොලිබෝල් තරගාවලිය සඳහා අයැදුම් පත් කැඳවීම දැන් ආරම්භ කර තිබේ.අයැදුම් පත් ලබන 20 වැනි දිනට පෙර, ‘අනුර සුමනසේකර, 581/3/ඒ, නම්බදළුව, නිට්ටඹුව’ යන ලිපිනයට එවන ලෙසටත්, වැඩි විස්තර, 0757793949 දුරකථන අංකයෙන් ලබා ගන්නා ලෙසටත් නිවේදනය කෙරේ</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s14100810</link>
    <topic>යූත් වුෂූ තරගාවලියේ දී බණ්ඩාරගම ජාතික පාසලට පදක්කම් 8ක්  </topic>
    <author>හල්තොට සමුහ විනිතා මානෙල් ගමගේ</author>
    <content>2014 ශ්‍රි ලංකා යුත් වූෂු තරගාවලියෙන් බණ්ඩාරගම ජාතික පාසල රන් පදක්කම් 05 ක් ද රිදි පදක්කම් 01 සහ ලෝකඩ පදක්කම් 02 ක් ලබා ගෙන මෙහිදි නිවර්තනා චාරුකා උදුගොඩ රන් පදක්කම් 2ක් ද එරංග ලක්මාල් රන් පදක්කම් 1 හා රිදි පදක්කම් 1 ද ගිහාන් චාමර , කැලුම් මාලිංග රන් පදක්කම් 1 බැගින් ද විදුෂ නිම්සර හා ජනිත් දුෂාන්ත ලෝකඩ පදක්කම් 1 බැගින් ද ලබා ගෙන ඇත.විදුහල්පති පි . ආර් .ප්‍රේමසිරි මහතාගේ මග පෙන්විම අනුව වුෂු ක්‍රිඩා භාර ආචාර්ය ගයාන් සන්දනායක සහ පුහුණුකරු විජිත හතුරුසිංහ මහතා යටතේ මෙම සිසුන් පුහුණුව ලබා ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=s14100811</link>
    <topic>මහජන බැංකු වොලිබෝල් ශූරතාව පුත්තලමට</topic>
    <author/>
    <content>මහජන බැංකු ක්‍රීඩා සමාජය සංවිධාන කළ ක්‍රීඩා උළෙලේ වොලිබෝල් ශූරතාව දිනාගැනීමට පුත්තලම ප්‍රාදේශීය කණ්ඩායම සමත්විය.මහනුවර අස්ගිරිය ක්‍රීඩාංගණයේදී පසුගියදා නිමාවූ තරගාවලියේ පාපන්දු ශූරතාව කොළඹ දකුණට, ක්‍රිකට් ශූරතාව ත්‍රිකුණාමලයට, නෙට්බෝල් ශූරතාව නුවරඑළියට, පිරිමි කඹ ඇදීමේ ශූරතාව වන්නි හා කාන්තා කඹ ඇදීමේ ශූරතාව මහනුවර ප්‍රාදේශීකයන් විසින් දිනාගත්හ.ක්‍රීඩක ක්‍රීඩිකාවන් 2000කට අධික පිරිසකගේ සහභාගිත්වයෙන් පැවැති තරගාවලියේ සමාරම්භය මහජන බැංකු අධ්‍යක්ෂ මණ්ඩල සාමාජික, සමූපකාර හා අභ්‍යන්තර වෙළෙඳ අමාත්‍යාංශයේ ලේකම් පී.කේ.ඩී.අමරවර්ධන මහතාගේ ප්‍රධානත්වයෙන් පැවැති අතර එම අවස්ථාවට මහජන බැංකු ප්‍රධාන විධායක නිලධාරි/සාමාන්‍යාධිකාරි එන්.වසන්ත කුමාර් මහතා ඇතුලු ආයතනික හා විධායක කළමනාකාරිත්වය සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=f1410081</link>
    <topic>රට හදන එකම නායකයා අපේ ජනපති බව ලොවම දන්නවා</topic>
    <author>සාකච්ඡා කළේ උදිත ගුණවර්ධන</author>
    <content>පසුගිය පළාත් සභා මැතිවරණවල ප්‍රතිඵල ඉදිරි ජනාධිපතිවරණයේ ප්‍රතිඵලයට බලපාන්නේ කෙසේද යනාදී කාලීන හා දේශපාලන කරුණු ගැන ධීවර හා ජලජ සම්පත් සංවර්ධන නියෝජ්‍ය ඇමැති සරත් කුමාර ගුණරත්න මහතා සමඟ සිදුකළ සාකච්ඡාවකි.* ආණ්ඩුව ඌව පළාත්සභාව පරාදයි කියා විපක්ෂය ප්‍රවාදයක් ගොඩනගනවා. මේ ගැන ඔබේ මතය පැහැදිලි කළ හැකි ද?එය අහඹු ජයග්‍රහණයක් නොවේ. එය මේ රටේ ජනතාව ජනාධිපතිතුමන් ගෙනයන වැඩපිළිවෙළ අනුමත කරමින් ලබාදුන් ජයක් ලෙසයි මම දකින්නේ. රජය මේ ජයග්‍රහණය ලබන්නේ අඩමාන ජයග්‍රහණයක් විදිහට නොවෙයි. ඌවේ දිස්ත්‍රික්ක දෙකම විශිෂ්ට ලෙස ජයග්‍රහණය කරන්නට හැකිවුණා. විපක්ෂයේ චෝදනාව නම් රජය පරාදයි කියල. හරි පරාදනම් ඌවේ පළාත් සභාව පිහිටවන්න ඕනෑ විපක්ෂයනේ.* එහෙත් 2009 ඡන්ද ප්‍රතිඵලය සැසදීමේදී මෙවර ඌවේ ඡන්ද පදනම කඩාවැටිල කියලයි ඔවුන් කියන්නේ?එය සම්පූර්ණයෙන්ම වැරැදියි. කල්පනා කරලා බලන්න 2009 කියන්නෙ ලංකා ඉතිහාසයේ සුවිශේෂී සිද්ධියක් සිදුවූ මොහොතක පැවති මැතිවරණයයි. වසර 30ක් තිබූ යුද්ධය අවසන් කොට රටට සාමය ගෙනදුන් මොහොතක්. ඒ වෙනුවෙන් සිංහල, දෙමළ, මුස්ලිම් සියලු ජාතීන් එකට එකතු වී කළ කෘතගුණ සැලකීම මූලික කරගෙන ලබාදුන් ඡන්දයක්. යුද්ධය ජයග්‍රහණය කරදුන් නායකයාට එදා ලබාදුන් ජනවරම ඉතිහාසයේ එක්වරක්ම පමණක් ලබාගත හැකි ජනවරමක්.ඒ හා සංසන්දනය කළොත් 2014 මැතිවරණ ප්‍රතිඵලය වසර 5කට පසුව ප්‍රදේශයට කර ඇති සංවර්ධනය නිසා  ලබාදුන් ජය්‍රහණයක් මිසක් යුද්ධය ජයග්‍රහණය නිසා ලබා දුන් ජයග්‍රහණයක් නොවෙයි. උතුරේද, දකුණේද, ඌවේද, සමාන සංවර්ධනයක් රට වැසියාට ලබා දුන්නා.හම්බන්තොට වරාය, මත්තල ගුවන් තොටුපොළ, නොරොච්චෝල විදුලි බලාගාරය, උමා ඔය වැනි මහ ව්‍යාපෘති අරඹමින් සියලු නගර, මාර්ග මෙන්ම නාගරික සංවර්ධනය හා යටිතල පහසුකම් වගේම ධීවර කර්මාන්ත, කෘෂි කර්මාන්තය, මග නැඟුම, දිවි නැඟුම වැනි ව්‍යාපෘති හරහා ඉතිහාසයේ කිසි දිනක නොතිබුණු වේගවත් සංවර්ධනයත් අත්කර ගැනීමට හැකි වුණා.මේ නිසාම තමයි ඌවේ ජනතාව ඡන්දය දුන්නේ. එවැනි සංවර්ධනයක් රජය ඉටුකර නොතිබුණා නම් ප්‍රදේශයේ ජනතාවට තිබුණා ආණ්ඩුව පරාජය කරල විපක්ෂය බලයට ගෙන ඒමට.* මෙවර මැතිවරණයේදී රජයේ වැඩපිළිවෙළ විවේචනය කිරීම වෙනුවට ඔවුන් අවලාද ව්‍යාපාරයක් තමයි ගෙන ගියේ?ඇත්තටම පවතින රජය හොඳ නැතිනම් විපක්ෂයකට කළ යුතුව තිබුණේ අලුත් වැඩපිළිවෙළක් ජනතාවට ඉදිරිපත් කරන්නයි. එය වෙනුවට මෙවර ඌවේ ඡන්ද දායකයාට විපක්ෂය අරගෙන ගියේ අවලාද සහ බොරු ප්‍රචාර විතරයි. රාජපක්ෂවරුන් රට විනාශ කරමින් සිටින බවත් රටට කිසිදු සංවර්ධනයක් කර නැති බවටත් දැඩි චෝදනාවක් ඉදිරිපත් කළා. එවැනි බොරු කියන්නට සිදුවූයේ විපක්ෂයට අනිවාර්යයෙන්ම පරදින බව ඔවුන් හොඳින් දැනගෙන හිටිය නිසා.ඒ නිසා එක්සත් ජාතික පක්ෂය වගේම ජේවී.පී. පක්ෂ සැලසුම් සහගතව මඩ සහ චරිත ඝාතන ව්‍යාපාර ක්‍රියාත්මක කළා. මෙය හොඳින් තේරුම්ගත් නිසා මෙවරත් නිවැරදි තීන්දුවක් ගැනීමට ඌවේ ජනතාව කටයුතු කළා.ආණ්ඩුවේ ඇමැතිවරුන් හැටියට ඌවට ගිහින් අපි බැලුවා ඇත්තටම ඌවට මේ කියන දේවල් වෙලා තියෙනවද කියලා. බදුල්ලේ මොනරාගල ජනතාව ළඟට අපි ගිහින් ඇහුවා. ඒ ජනතාව කියපු එකම දෙය තමයි සාමය සමගින් මේ ප්‍රදේශවල විශාල සංවර්ධනයක් කළේ සන්ධාන අාණ්ඩුව පමණක් බව.* ඡන්දයකදී හෝ වෙනත් ඕනෑම තරගයකදී ජය සමරන්නට කටයුතු කරන්නේ දිනුව කණ්ඩායමයි. හැබැයි පසුගිය දවස්වල මාධ්‍ය වාර්තා කළා සිරිකොතේ කේක් කපල ඌවේ ජයග්‍රහණය සමරනවා. මේ මොකක්ද?සාමාන්‍යයෙන් ඕනෑම ඡන්දයකදී අවසන් ප්‍රතිඵල දෙස බලා දිනන අය ප්‍රීතියට ව පත්වෙනවා. ඒක සාමාන්‍ය දෙයක්. නමුත් එක්සත් ජාතික පක්ෂය ඌවේ පරාජය හමුවේ ඉවසා දරා ගත නොහැකිව කටයුතු කරමින් සිටිනවා. මොනර­ාගල, බදුල්ල ප්‍රදේශවල කලබල ඇති කරමින් භීතියක් මවා පෑමට කටයුතු කරනවා. නමුත් පාක්ෂිකයන් එක්සත් ජාතික පක්ෂයේ ඌවේ පරාජය ඉවසා ගත නොහැකිව සියදිවි හානි කර ගන්නවා.පුදුමේ කියන්නේ සුමනදාස මහත්තයා එක්සත් ජාතික පක්ෂයේ පරාජය ඉවසාගත නොහැකිව වස බී මැරෙන කොට එයට නායකත්වය දුන් රනිල්, හරින්, කරු වැනි නායකයින් එකතුවී කොළඹ දී කේක් කපනවා. මේක මහා පුදුම පක්ෂයක්. පරාජය ඉවසා දරාගත නොහැකි ව ජයග්‍රහණය පේනතෙක් මානයකවත් නොදකින නිසා සිහින සමග ජීවත් වී පොඩි ජොලියක් ගත්තට කමක් නැහැ. අඩුම ගානේ ඉතුරු වෙලා ඉන්න හිත හොඳ යූ.එන්. පී. කාරයෝ රැක ගන්නටවත් වැඩපිළිවෙළක් නැති යූ.එන්.පී. එකට බලයක් මේ රටේ ජනතාව කිසිදිනෙක දෙන්නේ නැති බව නම් විශ්වාසයි.* යූ.එන්.පී. ය හැමදාමත් ඡන්දෙට පෙර කියන දෙයක් තමයි මේ ආණ්ඩුවේ කාලය අවසන් කරනවා කියලා. මෙවර ඌවේදීත් එම කථාව එම විදියටම කිව්වා. නමුත් විපක්ෂයට එය යථාර්ථයක් කර ගන්නට නොහැකි වී තිබෙනවා නේද?නායකත්වය ලබාගැනීම පහසු කාර්යයක් වුවත් එය පවත්වාගෙන යාම ලේසි පහසු නැහැ. විශේෂයෙන් අපේ රටේ දේශපාලන නායකත්වය පවත්වා ගැනීමට හැකි වන්නේ ජනතාවගේ කැමැත්ත පරිදි. ඒ නිසාම තවදුරටත් මේ රට නිවැරදි දිසාවකට ගෙනයාමට කටයුතු කරන වත්මන් ජනාධිපති මහින්ද රාජපක්ෂ මහතාගේ නායකත්වය අවශ්‍ය බවට ජනතාව දිගින් දිගටම කියා සිටිනවා. දූරදර්ශී මෙන්ම පරිපූර්ණ වූ නායකයෙක් කිසිදිනක පරාජය කළ නොහැකි බවත් මේ රටට කර ඇති සේවය මේ රටේ ජනතාව කිසිදිනක අමතක කරන්නේ නැති බවත් ඌවේ ඡන්දයේදී පැහැදිලි වුණා. මේ නිසා පවත්වාගෙන ආ සියලුම සංවර්ධන කටයුතු තවදුරටත් ශක්තිමත් කොට සංවර්ධිත රාජ්‍යයක් මේ රටේ ජනතාවට උරුමකර දීම මේ රජයේ එකම අරමුණයි.රටක් සාර්ථකව ඉදිරියට ගෙන යන විට ඊට විරෝධී බලවේග ක්‍රියාත්මක වීම අපේ රටට පමණක් බලපාන දෙයක් නොවෙයි. මේ යුගය අපේ රටේ ඉතිහාසය වෙනස් කරපු කාලයක්. සාමය සමගින් රටට සංවර්ධනයේ අරුණලු උදාවෙමින් තිබෙනවා. ලෝකයේ බලගතු නායකයන් රටට එමින් රටෙහි සංවර්ධනයට අවශ්‍ය සහාය ලබා දෙමින් සිටිනවා. විශේෂයෙන් චීනය වගේම ජපානය අපේ සංවර්ධනයට කවදත් සහාය දුන් රාජ්‍යයන්. අපේ රටේ වර්තමාන නායකත්වය රටේ ජනතාව පමණක් නොව ලෝකයේ බොහෝ රටවල්වල නායකයින් පිළිගෙන තියෙනවා. ඒ නිසාම රටට හිතකර වර්තමානයක් උදා වෙමින් පවතිනවා.* ඉදිරියේදී පැවැත්වීමට නියමිත ජනාධිපතිවරණයේදී වත්මන් ජනාධිපතිතුමාට අභියෝග කළ හැකි නායකයෙක් විපක්ෂයෙන් ඉදිරිපත් කරනවා කියනවා. එහෙම වුණොත්?මෙයට නම් දෙන්නට තියෙන්නේ පොඩි පිළිතුරයි. වත්මන් ජනාධිපතිතුමාට අභියෝග කළ හැකි කිසිදු කෙනෙකු පෙනෙන තෙක් මානෙකවත් නැති බව ඕනෑම පොඩි දරුවෙකුට වුනත් තේරෙනවා. යුද්ධය නිමා කළ මේ මාතෘ භූමිය සංවර්ධනය කරමින් ආසියාවේ ආශ්චර්ය කරා ගෙන යන එකම නායකයා ජනාධිපතිතුමා බවට දිනෙන් දින, ඡන්දයෙන් ඡන්දයට ජනතාව තහවුරු කරමින් සිටිනවා.පළාතකට සීමාවී තිබූ සංවර්ධනය රටටම ලබාදී ඇති මොහොතක සියලුම ජාති ආගම් අදහන ජනතාව එක්වී රටේත් ජනතාවගේත් යහපතට හා දූ දරුවන්ගේ අනාගත අභිවෘද්ධිය පතා ඉදිරි ජනාධිපතිවරණයේදී නැවතත් මේ රට භාරදිය හැකි එකම නායකයා මහින්ද රාජපක්ෂ ජනාධිපති බව තීරණය කරන බවට විශ්වාසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=f1410082</link>
    <topic/>
    <author>සාකච්ඡා කළේ කාංචනා අමිලානි ඡායාරූපය මාලන් කරුණාරත්න</author>
    <content>හේ ප්‍රකට පරිවර්තකයෙකි. මාධ්‍යවේදියෙකි. ඔහු 2010 වසරේදී ද හොඳම පරිවර්තන නවකතාව වෙනුවෙන් රාජ්‍ය සාහිත්‍ය සම්මානයෙන් මෙන්ම මෙවර ගොඩගේ සාහිත්‍ය සම්මාන උළෙලේ ප්‍රශස්තම පරිවර්තනය උදෙසා ‘කොන් කළ දෝණී’ වෙනුවෙන්ද සම්මානයෙන් පිදුම් ලැබීය. අභිනවයෙන් ලත් එකී සම්මානය මුල් කරගෙන කුමාර සිරිවර්ධන සමඟ කළ හෘද සංවාදයකි මේ.* සම්මානයකින් පරිවර්තකයකුට ලැබෙන ආලෝකය කොයි වගේද? එමඟින් යම් කිසි උත්තේජනයක් ලැබෙනවාද?යම් කිසි කෘතියක් අගය කිරීම ඕනම පරිවර්තකයකුට, ඕනම ලේඛකයකුට කිසියම් දිරියක් වෙන්න පුළුවන්. නමුත් ඉතින් මෙහෙම දෙයක් තියෙනවා. සම්මාන පොරයට නම් මම නෑ කවදාවත්ම. පළවෙනි දේ ඒකයි. අනිත් එක එක,එක සම්මාන උළෙලවල දෙන සම්මාන ගැන අපි ගැටලු ඇති කරගන්න අවශ්‍ය නෑ. මොකද හේතුව ඒ, ඒ විනිශ්චයන් ඒ, ඒ මණ්ඩලවලට සාපේක්ෂයි.මම බොහොම කළකිරීමට පත් වෙනවා සමහර වෙලාවට සම්මාන උළෙලක් නිමා වුණාට පස්සේ හරියට අර සිනමා සම්මානවල වගේ අපේ ලේඛක, ලේඛිකාවෝත් ඇණ කොටාගන්නවා දකින්න ලැබුණම. මගේ පෞද්ගලික හැඟීම නම් අපේ කාර්යය නිර්මාණය කිරීමයි. ඇගයීම ඒ, ඒ විනිශ්චය මණ්ඩලවල සහ ඒ, ඒ උත්සව සංවිධානය කරන අයගේ කටයුත්තක්. එච්චරයි. අපි නිශ්ශබ්දව බලාගෙන ඉමු. සම්මානයක් ලැබුණොත් ඒකෙන් කිසියම් උත්තේජනයක් තියෙනවා. ඒක ඉවරයි. ඒක එච්චරයි. නමුත් අපි අපේ කටයුතු දිගින් දිගටම කරගෙන යා යුතුයි.* ‘කොන් කළ දෝණී’ කියවාගෙන යන විට ඉතාම ළඟන්නා සුලු භාෂාවක් මට මුණගැහුණා. මේ වාගෙ පොතක රස නොමරා පරිවර්තනය කිරීමේදී ඒ පරිවර්තකයා සතු වෙන්න ඕනා ගුණාංග මොනවද?පළමුවෙන්ම මම පරිවර්තනය කරන කෘතිය මා විසින් රස විඳින එකයි කරන්න ඕනේ. මම රස විඳින්නෙ නැතුව මට ඒ පොතේ තියෙන රසය පාඨකයෙකුට දෙන්න බැහැ. ඒ හින්දා මම රස විඳින පොත් විතරක් හැම වෙලාවකම පරිවර්තනය කරන්න ‍තෝර ගන්නවා. ඊළඟ දේ තමයි එහෙම රස විඳපු කෘතියක් පරිවර්තනය කරද්දි මට භාෂාවත් ඉතාම රසවත්ව හසුරුවන්න පුළුවන් වෙනවා. ඒ වගේම තව වැදගත්ම දෙයක් තියෙනවා.අපි මේ කරන පරිවර්තන කෘතිය මොකක් වුණත් ඒ පරිවර්තන කෘතියේ පසුබිම පිළිබඳ ඉතාමත්ම හොඳ අධ්‍යනයක අනිවාර්යයෙන්ම පරිවර්තකයන් යෙදිය යුතුයි, ඒ පරිවර්තකයන් අධ්‍යයනයේ නොයෙදෙන හින්දා තමයි ඔහේ නිකං සෘජු පරිවර්තන විතරක් අපිට දකින්න ලැබෙන්නේ. ඒ නිසාම තමයි අද මේ පරිවර්තකයන්ට චෝදනා එල්ල වෙලා තියෙන්නෙත්.ජස්වින්දර් සං‍ෙග්රා ගමුකෝ. ඒ කියන්නේ මේ ‘කොන් කළ දෝණී’ ට මූලික වෙච්ච චරිතය. මේ චරිතය ඉන්දියාවෙන් බ්‍රිතාන්‍යයට යන ෂීක් පවුලකට සම්බන්ධ කෙනෙක්.එතකොට අපි ඊළඟට දැනගන්න ඕනෙ නේද ෂීක්ලගේ මොන වගේ සම්ප්‍රදායන්ද තියෙන්නේ, මොන වගේ සංස්කෘතියක්ද තියෙන්නේ කියලා. ඔවුන් සමහරවිට පාවිච්චි කරන වචන පොතේ දාලා තියෙනවා. අපි ඒ පරිවර්තනය විතරක් දීලා හරි යන්නේ නෑ. අපි ඒකට අනිවාර්යයෙන්ම පාද සටහනක් ලිවිය යුතුයි පාඨකයාට ඒක පැහැදිලි කරන්න. එතකොට දැන් අපි හිතමු පල්ලිවලට මේ අය පාවිච්චි කරන්නෙ ගුරුද්වාර කියලා. ඉතින් ඒ ගැන අපි අධ්‍යයනය කරන්න ඕනා. ඊට පස්සෙ තමයි පාද සටහනක් එක්ක එහි තේරුම පාඨකයාට පැහැදිලි කළ යුත්තේ. අපි මුලින්ම අධ්‍යයනයක යෙදෙන ගමන් තමයි මේ නිර්මාණය කරන්න ඕනා. මෙහිදී මං නිර්මාණයක් කියලා කියන්නේ පරිවර්තනයක් කියන්නෙ නිර්මාණයක් විදිහට මං සලකන නිසා.* එහෙම බැලුවම ඔබ වර්තමාන ලාංකේය පරිවර්තන සාහිත්‍යය ගැන සෑහීමකට පත් වෙනවද?කිහිප දෙනෙකුගේ පරිවර්තන ගැන මං සෑහීමකට පත් වෙනවා. ඇත්තටම මං පොත්පත් කියවනවා. ඒ කියවනකොට සමහර පරිවර්තකයන් ගැන නම් සෑහීමකට පත් වෙන්න බැහැ. මොකද දැන් ශ්‍රී ලංකාවේ හුඟක් අය හිතන විදිහට ලේසිම වෘත්තීන් තුන, හතරක් තියෙනවා. එකක් දේශපාලනය. දෙක රඟපෑම. තුන ලිවීම. එහෙමනේ කට්ටිය හිතාගෙන ඉන්නේ. දැන් පෑනක් තියෙනවා, කඩදාසියක් තියෙනවා. ලියන්න විතරයි තියෙන්නේ කියලා හිතනවා. භාෂා දෙකම දන්නවා නම් පරිවර්තනය කරන්නත් පුළුවන් කියලා හිතාගෙන ඉන්නවා. නමුත් මේක එහෙම කාර්යයක්ද ? මම අහන්නේ ඒකයි. මං මේ කාර්යයේ නිරත වෙන්නේ අත්දැකීම් සමඟයි. වසර 34ක පුවත්පත් කලාවේදියකු ලෙස ලද අත්දැකීම් සහ පළපුරුද්ද මේ කාර්යය සඳහා මට බෙහෙවින් ම බලපෑවා.* එකම කෘතිය කිහිප දෙනකු විසින් පරිවර්තනය කිරීමේ ‍රැල්ලක් පැතිරිලා තියෙනවා. ඔබ හිතන විදිහට මේ ප්‍රවණතාවය පරිවර්තන සාහිත්‍යයට හිතකර දෙයක්ද? අහිතකර දෙයක්ද ?එතනදී කිසියම් වගකීමක් ප්‍රකාශකයන්ටත් තියෙනවා. ප්‍රකාශකයෝ සාමාන්‍යයෙන් අනික් ප්‍රකාශකයින්ට දන්වනවා කිසියම් කෘතියක මූලික අයිතිය පරිවර්තනය සඳහා ලබා ගත්තට පස්සේ. ඒක සාමාන්‍ය ක්‍රියාවලියක්. ඒ හැර කිසිම වෙලාවක සැලකිල්ලක දක්වන්නේ නැහැ අර ප්‍රකාශකයා මේ පොත පරිවර්තනය කරලා තිබුණද, නැද්ද කියලා හොයලා බලන්න. මම එහෙම දකින්නෙ නෑ. දැන් එක පැත්තකින් ගත්තොත් 2010 වර්ෂයේ මම රාජ්‍ය සාහිත්‍යය සම්මාන ලබන ‘ජො ආනා’ කෘතිය ඒ අවුරුද්දෙම වෙනත් ප්‍රකාශකයෙක් හරහා වෙනම නමකින් ඒ පොතම පරිවර්තනය වුණා.ඒ වෙනකොටත් ෆාස්ට් පබ්ලිෂර්ස්ලා මේ කෘතියට නීත්‍යානුකූම පරිවර්තන අයිතිය ලබාගෙනයි තිබුණේ. ඒ පොත එළියට ආවට පස්සේ සංසන්දනය කරලා බලද්දි මගේ පොතේ පි‍ටු 300 ගාණක් නම් අනෙක් පරිවර්තනයේ තවත් පි‍ටු 90ක් විතර අඩුවෙනුයි තිබුණේ. එතකොට හිතන්න මොකක්ද සිද්ධ වෙලා තියෙන්නෙ කියලා.මං කියන්නේ අපි මොන දේ කළත් අපි ඒ දෙයට ඉතාමත්ම අවංක විය යුතුයි. පරිවර්තකයින් විතරක් නෙවෙයි ප්‍රකාශකයින් පවා තමන්ගේ කාර්යයට අවංක වෙනවා නම් ඔය ප්‍රශ්න මුකුත් පැන නඟින්නේ නෑ.* නිර්මාණකරණයේදී සංස්කාරකවරයෙකුගේ මැදිහත් වීමක් අවශ්‍යයයි කියලා යම් අය මතයක් ගොඩනැඟුවා. ඇත්තටම සංස්කාරකවරයෙකුගේ මැදිහත්වීමක් දැන් අපිට අවශ්‍යයද ?මමත් ඒ මතයේ ඉන්නවා. මොකද හේතුව වෙන්නේ අපි පත්තරකාරයෝ. එතකොට මම සංස්කාරකවරයෙක් හැටියටත් කටයුතු කරලා තියෙනවනේ. ඉතින් ඒ පදනමේ ඉදන් බලන කොට, බොහෝ දෙනාගේ කෘති කියවනකොට මට හිතිලා තියෙනවා මේක සංස්කරණයට ලක් කරා නම් හොඳයි කියලා. ස්වයං සංස්කරණයකට අපි ළඟ අත්දැකීම් තියෙනවා. මම හිතනවා එහෙම. මම හරි වෙන්නත් පුළුවන්, වැ‍රැදි වෙන්නත් පුළුවන්. සමහර විට මම විසින් සංස්කරණය කරගන්න දේවල් මම සමහර වෙලාවට මගේ පොත තවත් කෙනෙකුට.සංස්කාරකවරයෙකුට දුන්නොත් ඔහු තවත් හොඳින් සංස්කරණය කරාවි කියලා මං විශ්වාස කරනවා. එහෙම සංස්කරණය කළ යුතු සමහර අවස්ථාවන් තියෙනවා. නමුත් පරිවර්තනයකදී මේ වගේ සංස්කරණයක් හරි නොයන්නත් පුළුවන්. මොකද හේතුව දැන් මම පරිවර්තනය කරන කෘතිය සංස්කරණයට වෙනත් අයෙකුට දුන්නොත් එහෙම ඔහු නොදන්නවා වෙන්න පුළුවන් මුල් කෘතිය. ඉතින් සමහරවිට මුල් කෘතියට හානි වෙන විදිහට සංස්කරණය කරන්න පුළුවන්. නමුත් නවකතා නම් අනිවාර්යයෙන්ම සංස්කරණය කළ යුතුයි. මම නවකතාවක් ලියනවා නම් අනිවාර්යයෙන්ම සංස්කාරකවරයකුට දෙනවා. මොකද ඒක සංස්කරණය කළ යුතුයි කියලා මම හිතන නිසා.* ඔබේ ප්‍රියතම ලේඛකයා කවුද ? ඔහුට කැමති වෙන්නෙ කුමණාකාර හේතු නිසාද ?හර්මන් හෙස තමයි මගේ ප්‍රියතම ලේඛකයා. හර්මන් හෙසගේ සිද්ධාර්ථ කියෙව්වා. මම බෞද්ධ සාහිත්‍යයටත්, බෞද්ධ දර්ශනයටත් ඉතාම ළෙන්ගතුයි. ඒ හින්දමද දන්නෑ මං ඔහුට කැමති. හර්මන් හෙසගේ සිද්ධාර්ථ පොත කියවන්නෙ මීට අවුරුදු 30ට විතර කලින්. අද වෙනතුරු මං සිද්ධාර්ථ කියවලා ඇතින් දෙතුන් සිය වාරයක් විතර. ඊළඟට හර්මන් හෙසගේ සිද්ධාර්ථ පසුබිම් කරගෙන නිර්මාණය වෙච්ච චිත්‍රපටිය නැරඹුවා.ඊළඟට හෙසගේ අනිකුත් නිර්මාණත් කියෙව්වා. මේ අවුරුද්දේ හර්මන් හෙසගෙ ‘ද ප්‍රොඩිගි’ කියන පොත කුඩා බුද්ධිමතා නමින් මම පරිවර්තනය කළා. ඔහු ඉතාම දක්ෂ ලේඛකයෙක්. සිද්ධාර්ථ කෘතිය විතරක් තනි කරලා ගත්තොත් ඒක තනිකරම කවියක්. නවකතාවක් නෙවෙයි ඒක කවියක්.* මේ තරම් බුහුටි භාෂාවක් තියාගෙන ඇයි ඔබ නවකතා නොලියන්නේ ?ඒ ප්‍රශ්නෙට උත්තරේ ළඟදිම ලැබේවි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=f1410083</link>
    <topic>සිංහල නවකතාවට මාර කොක්කක්</topic>
    <author>රන්ජන් අමරරත්න</author>
    <content>“ක්ලැරා” නම් ප්‍රබන්ධය අතට ගත්තේ දෙඤ්ඤං බැටේ ලියැවිල්ලකට හිත දැඩි කරගෙන ය. එය මෙහෙයුමක් නම්; ඊට අවශ්‍ය මෝටාර් බෝම්බ, කාලතුවක්කු, යුද ටැන්කි පමණක් නොව; මාර්ග සිතියමක් පවා මා සන්තකයේ තිබිණි. ඊළඟ පියවර වූයේ අණදීම පමණි. අණදුන් සැණෙන් ප්‍රහාරය ආරම්භ වනු ඇත.සංගීතමය නවකතා! කුමක් ද මේ විකාරය? සිංහල ප්‍රබන්ධ කථාවට එය ගැළපෙන්නේ නැත. පරාක්‍රම කොඩිතුවක්කු විකාරයක් එළිදක්වා තිබේ. - ඒ මගේ පළමු කල්පනාව ය.මේ කතාවේ ප්‍රවේශය කියැවීමි. පුදුමයකි! මට මගේ මෙහෙයුම අමතක විය. ප්‍රහාර අමතක විය. පළමු පරිච්ඡේදය කියැවීමි. මගේ ස්නායු පද්ධතිය කම්පනය වන්නට පටන් ගත්තේ ය. දෙවන - තෙවන පරිච්ඡේද කියවත් ම වචන දිගේ සංගීතයක් ගලා එන්නට විය.එය පියානෝව හා ගිටාරය මුසු වූ සංගීත පද්ධතියකි. D – G – A – D යන ලෙසින් කෝඩ්ස් මාරුවන ආකාරයක් දැනෙයි. පොත බිමින් තබන්නට නො සිතේ. එය පුදුමාකාර ලෙසින් අප ආකර්ෂණය කර ගනී.මේ කෘතියෙන් මතු කරන රස - භාව - අර්ථ විඳගැනීමට නම්; හිත නිදහස් කරගත යුතු ය. ඉන් අදහස් කෙරෙන්නේ නවකතාව පිළිබඳ රාමුගත කිරීම්වලින් මිදී ඉදිරියට ගමන් කළ යුතු බව ය. එක් අතෙකින් නවකතාවට පමණක් නොව; කිසිදු කලා නිර්මාණයකට නිශ්චිත නිර්වචන නැත.සාහිත්‍ය - කලා නිර්මාණ සම්බන්ධයෙන් ඇත්තේ නිර්වචන නො ව හඳුනාගැනීම් ය. එය සම්ප්‍රදාය ලෙස හැඳින්විය හැකි ය. ඇතැම් කලාකරුවෝ සම්ප්‍රදාය ‍බිඳගෙන ඉදිරියට යති. පරාක්‍රම ද එම වෙනස සිදු කරයි.කතුවරයාගේ ප්‍රබන්ධ කථාව අතිශය නිදහස් ආරකින් ඉදිරියට ගලයි. පාඨකයා ද ඉබේ ම මෙන් තටු ගසා නිදහස් අවකාශයකට පියඹා යනු දක්නට ලැබේ. කතුවරයා හඟවන්නේ ස්වල්පයකි. එහෙත් පාඨකයාගේ පරිකල්පන ලෝකය තුළ ඊට වඩා විශාල සිතුවමක් මැවෙයි. ඒ දෙකෙහි ඓක්‍යය ලෙස වින්දනය හෝ ප්‍රහර්ෂය හෝ පවතී.කතුවරයාගේ හැඟවීම ප්‍රධාන ක්ෂේත්‍ර හතරක් ඔස්සේ විග්‍රහ කළ හැකි ය.(I) ක්ලැරන්ස් නම් සංගීතවේදියාගේ ජීවිත විවරණය(II) ශ්‍රී ලංකාවේ සංගීත භාවිතය පිළිබඳ පුළුල් විග්‍රහය.(III) ජීවිතය පිළිබඳ අලුත් කියැවීම(IV) සංගීතමය නවකතාව සිංහල පාඨකයාට හඳුන්වා දීම.ක්ලැරන්ස් විජේවර්ධන මේ කතාවේ ප්‍රධාන චරිතය යි. ඔහු අපේ ජනප්‍රිය සංගීතයට පදනම දැමූ සංගීතවේදියා ලෙස ද පොදුජන සංගීතයක් වෙනුවෙන් පෙනී සිටි සංගීතවේදියා ලෙස ද හැඳින්විය හැකි ය. එහෙත් සාමාන්‍ය පාඨකයාට ඔහු පිළිබඳ පූර්ණ වැටහීමක් නැත. පරාක්‍රම කොඩිතුවක්කු මහතා ක්ලැරන්ස්ගේ ගැඹුර සියුම් ලෙස නිරූපණය කරයි. වරෙක ඔහු ක්‍රිෂ්ණමූර්ති කියවයි. ආචාර්ය ඊ. ඩබ්ලිව්. අදිකාරම්ට සවන් දෙයි. තව වරෙක ඔහු විරාගය කියවයි. ක්‍රිස්තුස්ගේ විද්‍යාත්මක මුහුණුවර සොයයි. තවත් වරෙක වැදි ගීයක තාල රටා විමසයි. එය ජනප්‍රිය ගී ආර සමඟ සසඳයි.ක්ලැරන්ස් යනු ගිටාරයක් බෙල්ලේ බැඳගෙන ප්‍රසංග වේදිකාවේ කණ්ඩායම් ගීතයට පණදුන් තරුවක් පමණක් නො ව; දැවැන්ත පෞරුෂයකින් හෙබි දැක්මක් ඇති නිර්මාණකරුවකු බව පළමුවරට සනාථ වන්නේ මේ පොත ඔස්සේ ය. දර්ශනය, දේශපාලනය, ආගම, ජනප්‍රිය සංගීතය පිළිබඳ ලෝක මට්ටමේ පුළුල් අධ්‍යයනයක් ඔහුට තිබිණි. ඒ හැරෙන්නට බොහෝ දේවල් දරාගනිමින් ජීවිතය දෙස උපේක්ෂාවෙන් බැලීමේ හැකියාවක් ද ඔහුට තිබිණි. ක්ලැරන්ස් ගැන පාඨකයන් නො දන්නා බොහෝ දේ මේ කෘතියෙහි සටහන් ව තිබේ.ක්ලැරන්ස් පිළිබඳ තොරතුරු ජීවමාන කිරීම සඳහා ද විශ්වසනීයභාවය රැකගැනීම සඳහා ද කතුවරයා විසින් උපාය මාර්ග කිහිපයක් භාවිත කරනු ලැබේ. එය පහත සඳහන් ලෙස ය.(I) ක්ලැරන්ස්ගේ දිනපොත්(II) මාධ්‍ය සාකච්ඡා(III) කතුවරයා හා ක්ලැරන්ස් අතර පැවැති සංවාද(IV) ක්ලැරන්ස්ගේ ලියුම්(V) ක්‍රිස්ටිගේ ප්‍රකාශන(VI) සත්‍ය සිදුවීම්අමෙරිකන් ප්‍රබන්ධ කතාවේදී ජීවමාන චරිත ගැනත් හැඟුම්බර සංවාද ගැනත් වැඩියෙන් ම කතා කළේ අර්නස්ට් හෙමිංවේ ය. ඔහු ගේ කතාවල කැපී පෙනෙන ලක්ෂණය ද ජීවමාන චරිත නිරූපණය යි. ක්ලැරා කෘතියෙහි ද එම ජීවමාන ගතිය තිබේ. කතුවරයා විටින්-විට මැදට පැන විග්‍රහ - විවේචන ඉදිරිපත් කළ ද ඒවා නීරස නැත. කතාවේ ගලා යෑමට ද ඉන් හානියක් නැත. ක්ලැරන්ස් නම් සංගීතවේදියා පිළිබඳ මහත් වේදනාවක් හා ශෝකයක් ද අවසන් ලෙස පාඨක සිතට ඇතුළු වේ.සිය නිර්මාණ සඳහා ක්ලැරන්ස් කළ කැපවීම වරින්-වර මතුවෙයි. ඔහු ආගිය අතක් නැතැ’යි වරක් සියල්ලෝම ඔහු හඹා යති. ක්ලැරන්ස් සිටියේ ද අසනීප තත්ත්වයෙනි. මල්ලීට ඔහු මුණගැසෙන්නේ දොරවල් විවෘත කළ මෝටර් රථය තුළ දී ය. ඔහු ගිටාරයත් ලයෙහි හොවා නිදාගෙන සිටී. ගීතයක තනුවක් සමඟ වෙහෙසට පත්වූ ඔහුට ඉබේ ම නින්ද යන්නට ඇත. තව වරෙක දියවැඩියාව නිසා ඔහුගේ පාදයක ඇඟිල්ලක් ඉවත් කෙරේ. ඔහුට එය ගණනක් නැත. රෝහල් වාට්ටුවේ ඔහුගේ ඇඳ අද්දර ඇත්තේ ගිටාරය යි.ක්ලැරන්ස් අවුරුදු 54ක් වැනි අඩු වයහසකින් ජීවිතයෙන් සමුගනී. ජීවිතය නිමාව කරා ගමන් ගන්නා බව දුටු ඔහු මෙසේ කියා නිහඬ වෙයි.“Happy, I Contribute to the Country; Nothing… No Thing!”ඔහු වෛද්‍යවරයාට එසේ කියා සිටිය ද; පෞද්ගලික ජීවිතයේ දී ඔහු දරාගත් වේදනාව සුළුපටු නැත. සමාජ සම්මුතීන් නිසා ද, අධිපතිවාදී සංගීතකරුවන් නිසා ද ඔහු පීඩනයට ලක් විය. ඒ අතර සුගම ගායනාවකින් එම වේදනාව දිග හැරේ.“හිරුගේ උදේ දී අපි හමුවෙමුසඳුගේ රැයේ දී අපි වෙන්වෙමු”ක්ලැරන්ස් සතු කවීත්වය මෙතෙක් කිසිවකුගේ අවධානයට ලක් වී නැත. ඔහුගේ කවීත්වය මුවහත් වන්නේ පුවත්පත්වලට කවි රචනා කිරීමෙන් ය. ක්ලැරන්ස්ගේ චරිතය ගොඩනැඟීමේ දී කතුවරයා ඉතා පරෙස්සම් සහගත ක්‍රමවිදි අනුගමනය කර තිබේ.මේ කෘතියේ දෙවන ලක්ෂණය වන්නේ ශ්‍රී ලංකාවේ භාවිත සංගීතය පිළිබඳ පුළුල් විග්‍රහයක් පැවැතීම ය. සංගීතයේ ආධිපත්‍යය හිමි කරගත් භාරතීය සංගීත ශිල්පීන් ගුවන් විදුලිය ඔස්සේ සිදුකළ අමනකම් ගැන දැඩි ප්‍රහාරයක් ද ඊට ඇතුළත් ය. පොදු ජනයාගේ සංගීතයට හෝ ජනප්‍රිය සංගීතයට හෝ රට තුළ පිළිගැනීමක් නොවූයේ මන්දයන ගැටලුවට පිළිතුරක් ද එහි තිබේ. කුමක් වුව හේතු - සාධක සහිතව නිර්දය විවේචනයක් එල්ල කිරීම කතුවරයාගේ ක්‍රමය වී තිබේ. එය යුක්තිසහගත යැයි සිතිය හැකි ය.ලෝකයේ වැඩිම අවධානයකට ලක් වූ පොප් හා ජෑස් සංගීත සම්ප්‍රදායයන් පිළිබඳ යම් දැනුමක් ද මේ පොතෙන් උකහාගත හැකි ය.“බටහිර සංගීතයේ හැඟීම් ප්‍රකාශනය මේ රටේ සංගීතකරුවන්ට තේරුම් ගියේ නැහැ. Evita චිත්‍රපටයේ Don’t cry for me Arjantina ගීතය ලොවම හැඬවූ ගීයක්. ආර්ජන්ටිනාවේ සිටි පළමු ආර්යාව Evita වැනි ආර්යාවක් ඉකුත් සියවසේ ලෝකයේ කිසිම රටක සිටියේ නැහැ.”(පිටුව 157)‘ක්ලැරා’ ප්‍රබන්ධයේ තවත් කරුණු දෙකක් ඔස්සේ ජීවිතය පිළිබඳ අලුත් කියැවීමකට යා හැකි ය.I. ක්ලැරන්ස් පිළිබඳ චරිත නිරූපණයII.කතුවරයාගේ ප්‍රකාශන ආකෘතියක්ලැරන්ස් යනු ණයට ගිටාරයක් ලබාගෙන තනිව සංගීතය හැදෑරූ ශිල්පියෙකි. මේ සංගීතවේදියා නිර්මාණය වන්නේ පුහුණුවීම හා කියැවීම මත ය. ඔහුගේ ගමන් මඟ කතුවරයා විසින් හැඟුම්බර ලෙස නිරූපණය කරනු ලැබේ. කැලැරන්ස්ගේ සමස්ත කෙටි ජීවිතයම තවත් නිර්මාණ ශිල්පියකුට ජවය සපයන එන්නතක් වැනි ය. ඔහුගෙන් බොහෝ ආදර්ශ ගත හැකිය. බොහෝ උත්තේජන ලැබිය හැකිය. කතුවරයාගේ ප්‍රකාශන ආකෘතිය තුළ ඇත්තේ ජීවිතය හා සමාජය විවිධාකාරයෙන් විමර්ශනය කිරීම ය. එය ද අලුත් පාඩමකි.මේ කෘතියේ වඩාත් වැදගත් ම ලක්ෂණය වන්නේ සංගීතමය නවකතාව සිංහල පාඨකයාට හඳුන්වාදීම ය. මෙබඳු කෘතියක් මීට පෙර සිංහල භාෂාවෙන් පළ වී නැත. අමෙරිකාවෙ සාහිත්‍ය පිළිබඳ සහාය මහාචාර්යවරයකු වන Emily Peterman විසින් The musical Novel නමින් පර්යේෂණ ග්‍රන්ථයක් සම්පාදනය කර තිබේ. එහි නවකතා දෙවර්ගයක් ගැන සඳහන්ය. එකක් සංගීතමය නවකතා ය. අනෙක ජෑස් නවකතා ය. මේ දෙවර්ගයට ම පාදක වන්නේ පොප් සංගීතයේ කැපී පෙනෙන පාත්‍ර වර්ගයා ය.සංගීතමය නවකතාවලින් විග්‍රහ වන්නේ හෝ නිරූපණය වන්නේ හෝ සංගීතය නො වේ. සංගීතයට සම්බන්ධ චරිතවල ගනුදෙනු ය. නැතහොත් සමාජ සම්බන්ධතා ය. ඒ හැරෙන්නට සංගීතය හා ජනතාව අතර පවත්නා සහසම්බන්ධයත් මේ නවකතා ඔස්සේ නිරූපණය වේ. ජෝන් ඒ. වෝකර් විසින් 1999 දී පළකරන ලද Musical Novel නම් ප්‍රබන්ධය ඊට නිදසුන් ය. එහි ප්‍රධාන චරිතය හා මුදල් ගනුදෙනු පිළිබඳ දීර්ඝ විවරණයක් කතාවට ඇතුළත් ය. ප්‍රධාන චරිතය පොප් සංගීතඥයෙකි.පරාක්‍රම කොඩිතුවක්කු “ක්ලැරා” නම් නවකතාව ඔස්සේ සිංහල නවකතාවේ බරපතළ වෙනසකට මුල පුරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=f1410084</link>
    <topic>මෙරට වැඩිහිටි ජනගහනය රටට බරක් ද?</topic>
    <author/>
    <content>ඉදිරි දස වසර තුළ ලෝක ජනගහනයෙන් බිලිනයක් ම වැඩිහිටියන්ගෙන් සමන්විත වනු ඇතැයි අපේක්ෂිතය. මෙම ප්‍රවණතාව දිගටම පැවතිය හොත් වසර 2050 වනවිට සංවර්ධනය වෙමින් පවතින රාජ්‍යයන්වල සමස්ත ජනගහනයෙන් පහෙන් එකක් ම වයස වසර 60 ඉක්ම වූ ජනතාවගෙන් සමන්විත වනු ඇත.මෙම පුරෝකථන යථාර්ථයක් වන්නේ නම්, සංවර්ධනය වෙමින් පවතින රාජ්‍යයන්වල සමාජ-ආර්ථික සහ සංස්කෘතිමය පරිසරයට එය අභියෝගයක් වනු නියතය. එය ශ්‍රී ලංකාවට ද බැහැර කළ නොහැකි පොදු සිද්ධාන්තයකි.ශ්‍රී ලංකාව යනු වර්තමානයේ ආසියාවේ ඉහළ ම මානව සංවර්ධන අනුපාතයකට හිමිකම් කියන රාජ්‍යයකි. එහි ප්‍රතිඵලයක් ලෙස පසුගිය දශක කිහිපය තුළ මෙරට උපත් අනුපාතිකය මෙන්ම මරණ අනුපාතිකය ද ක්‍රම ක්‍රමයෙන් පහළ යන ස්වරූපයක් දැකිය හැකිය. මෙම වෙනසත් සමඟ ලංකාවේ වයස් ව්‍යුහය ද සැලකිය යුතු ලෙස වෙනස් වෙමින් පවතී. ඒ අනුව මෙරට ජනගහන සමතුලිතතාවය ද ක්‍රමයෙන් බිඳ වැටෙමින් තරුණ ජනගහනයට සාපේක්ෂව වැඩිහිටි ජනගහනයේ ඉහළ යෑමක් දැකිය හැකිය. එහි ප්‍රතිඵලයක් ලෙස සමස්ත ජනගහනයේ ප්‍රතිශතයක් ලෙස ගත්විට වැඩ කරන ජනතාවගේ කැපීපෙනෙන පහළයෑමක් දැකිය හැකිය.‍ලෝක බැංකුව මගින් ලංකාවේ ජනගහන සංක්‍රමණය පිළිබඳව ප්‍රකාශිත වාර්තාවකට අනුව මෙරට ජනගහනයෙන් සියයට 67ක් පමණ ම වැඩ කරන ජනතාවගෙන් සමන්විත වේ. එයට සාපේක්ෂව වයස වසර 60 ඉක්ම වූ වැඩිහිටි ජනගහනය, මුළු ජනගහනයෙන් සියයට 13කට ආසන්න අගයක් ගනී. මෙම ප්‍රතිශතය වසර 2021 වනවිට සියයට 17ක් දක්වා ඉහළ යනු ඇතැයි ද මෙම වාර්තාව පෙන්වා දෙයි.ඒ අනුව 2041 වසර වනවිට මෙරට සෑම පුද්ගලයන් හතර දෙනෙකුගෙන් එක් අයෙකු වසර 60 ඉක්මවු පුද්ගලයකු වනු ඇතැයි ලෝක බැංකුව පුරෝකථනය කර ඇත. මෙයින් අදහස් වන්නේ වසර 2021 වනවිට වැඩිහිටි යැපෙන්නන්ගේ අනුපාතය සියයට 30ක පමණ අගයක් දක්වා ද, වසර 2040 වනවිට එම අගය සියයට 46ක් දක්වා ද ඉහළ යනු ඇති බවය.මෙම ප්‍රවණතාව තුළ වසර 2050 වනවිට මෙරට වැඩ කරන ජනතාව සියයට16කින් පමණ තවදුරටත් පහළ යනු ඇත. එයට සාපේක්ෂව වැඩිහිටි ජනගහනය සියයට 77ක් වැනි අති විශාල අගයකින් ඉහළ යනු ඇතැයි පුරෝකථනය කර ඇත. මේ හේතුවෙන් 21වැනි සියවසේ මැද භාගය වනවිට මෙරට ආර්ථිකයට සක්‍රීය දායකත්වයක් ලබාදෙන වයස අවුරුදු 15 ත් 60 ත් අතර ජනගහනයට සාපේක්ෂව වසර 60 ඉක්ම වු විශ්‍රාමික ජනගහනය සංඛ්‍යාත්මකව ගත්විට හරි අඩකට ආසන්න විය හැකිය.මෙලෙස රටේ ජනගහනයෙන් වැඩිහිටි ජනගහනය ඉහළ ප්‍රතිශතයක් නියෝජනය කරන්න බලපාන ප්‍රධානතම සාධක දෙකකි. එනම් උපත් සහ මරණ අනුපාත පහළ යෑමයි. 1920 න් පසු මෙරට මරණ අනුපාතිකයේ ද 1960න් පසු මෙරට උපත් අනුපාතිකයේ ද ක්‍රමානුකූලව පහළ යන ප්‍රවණතාවක් දැකිය හැකිය. මෙම ප්‍රවණතාව තවදුරටත් තීව්‍ර කරන කරුණක් වන්නේ මෙරට පුරවැසියන්ගේ උපතේ දී ආයු අපේක්ෂාව ක්‍රමානුකූලව වැඩිවීමයි. (වගුව අංක 01 බලන්න) කෙසේ හෝ මෙම කරුණු අතරින් වඩාත් ප්‍රබල සාධකය වන්නේ ලංකාවෙන් වාර්තා වන අඩු උපත් අනුපාතිකයයි.මේ වනවිට ලංකාවේ උපන් අනුපාතිකය සියයට එකකට ආසන්න වන අතර එය තවදුරටත් පහළ යනු ඇතැයි ද අපේක්ෂා කරයි. මෙම ප්‍රවණතාව දිගට ම පැවතිය හොත් වසර 2040 වනවිට මෙරට උපත් අනුපාතිකය මරණ අනුපාතයට සමාන වනු ඇත. එයින් පැහැදිලි වන්නේ වසර 2040 වනවිට මෙරට ජනගහන වර්ධනය සියයට බිංදුවක් දක්වා පහළ යා හැකි බව ය. එසේ වුවහොත් ලංකා‍ෙව් ශ්‍රම වෙළෙඳ පොළට එය ඉතා අහිතකර ලෙස බලපානු ඇත.මේ වනවිට ලංකාවේ විරැකියා අනුපාතිකය සැලකිය යුතු ලෙස පහළ මට්ටමකට ගෙන ඒමට රජයට හැකි වී ඇත. අනෙක් අතට සියයට 7.3ක වැනි ඉහළ ආර්ථික වර්ධනයක් පවත්වා ගැනීමට ද රජය සමත් වී ඇත. මෙම ආර්ථික වර්ධනයත් සමඟ නව රැකියා අවස්ථා පුළුල්වීම අපේක්ෂා කළ හැකි තත්ත්වයකි.එම රැකියාවන්ට සරිලන ශ්‍රම බළකායක් සොයා ගැනීමේ අභියෝගයට ලංකාව ඉදිරියේ දී මුහුණ දෙනු ඇත. වර්තමානයේ වුවද ආයෝජන ප්‍රවර්ධන කලාප ආශ්‍රිතව පමණක් රැකියා අවස්ථා 16,000කට වැඩි ප්‍රමාණයක් පුරවා ගත නොහැකිව ආයෝජකයින් දැඩි අර්බුදයකට පත්ව ඇති බව සඳහන්ය. සති අන්ත පත්තරයක් ගත්ත ද ඇබෑර්තු දහස් ගණනක් දැකිය හැකිය. නමුත් ඔවුන් අපේක්ෂා කරන පුහුණු ශ්‍රම සම්පත අප රට තුළ හීනවෙමින් පවතී. මෙම නිසා විදේශ රටවලින් ශ්‍රමිකයින් ගෙන්වා ගැනීම කෙරෙහි ද අද පෞද්ගලික අංශය සලකා බලමින් සිටී.මෙම ශ්‍රමික ගැටලුව සඳහා වඩා සුදුසු විකල්පයක් වන්නේ විශ්‍රාමික ශ්‍රම සම්පත නැවත ආර්ථික ක්‍රියාවලියට එක්කර ගැනීමයි. වගු අංක 01 හි පෙන්වා දී ඇති පරිදි වර්තමානයේ මෙරට උපතේ දී සාමාන්‍ය ආයු අපේක්ෂාව වසර 72ක් (පුරුෂයින් 68.8, ස්ත්‍රීන් 77.6) වැනි ඉහළ තලයක පිහිටා ඇත. මෙම අගය 2015 වනවිට වසර 78 දක්වා ඉහළ යනු ඇතැයි අපේක්ෂා කරයි. අනෙක් අතට වර්තමානයේ ලංකාවේ රාජ්‍ය සේවයේ විශ්‍රාම වයස් සීමාව වසර 50 – 55 ත් අතර පවතී. එය අවශ්‍ය නම් තවත් වසර 5 කින් වැඩිකර ගැනීමට රාජ්‍ය සේවකයින්ට හැකිය. එයින් පෙනී යන්නේ යම් පුද්ගලයකු අවුරුදු 60 දී සේවයෙන් විශ්‍රාම ගත් පසු ද අවම වශයෙන් තවත් වසර 18ක් ජීවත්විය යුතු බව ය. එය රටට මෙන් ම විශ්‍රාමිකදීන්ට ද සමාජ-ආර්ථික පීඩනයක් ඇති කරන කරුණකි.පවතින තොරතුරුවලට අනුව මෙම විශ්‍රාම වයස තීරණය කර ඇත්තේ මෙරට ජනතාවගේ සාමාන්‍ය ආයු අපේක්ෂාව වසර 55කට ආසන්නව පැවති අවධියකය. ඒ අනුව වර්තමානයේ පවතින ඉහළ ආයු අපේක්ෂාව සමඟ සලකා බැලීමේ දී මෙරට පවතින විශ්‍රාමික වයස් සීමාව කොතරම් නිවැරදි දැයි නැවත සලකා බැලිය යුතුය.මෙලෙස රාජ්‍ය අංශයේ හෝ පෞද්ගලික අංශයේ යම් පුද්ගලයකු විශ්‍රාම යෑමේ දී ඔහු හෝ ඇය සතු වසර 35ක් පමණ වු සේවා පළපුරුද්ද ද අප විශ්‍රාම ගන්වයි. එය ජාතික අපරාධයකි. ඔවුනගේ සේවාව තවදුරටත් සමාජ ආර්ථික සුභසිද්ධිය වෙනුවෙන් දායක කරගත හැකි නම් එය අප කළ යුත්තකි. පළපුරුද්ද යනු කළ පුරුද්දයි. එනම් රැකියාවේ නියැළීමෙන් ලබාගත් අත්දැකීමයි. මෙලෙස කාලයත් සමඟ ළඟා කර ගත් පරිණත බව වෙනත් කිසිදු ආකාරයකින් ළඟා කරගත නොහැකි කරුණකි. එය නිකරුණේ විශ්‍රාම ගැන්වීමට වඩා රටේ සංවර්ධනයට “ප්‍රාග්ධනිතගත” කළ යුතුය.වර්තමාන පරම්පරාව යනු තාක්ෂණිකව පිරිපුන් පරම්පරාවකි. ඔවුන් ඉතා නිර්මාණශීලීය. ඒ ගැන කිසිදු තර්කයක් නැත. නමුත් ඔවුනගේ සේවාවල ගුණාත්මකකම (නිදසුනක් ලෙස අධ්‍යාපනය), යහපත් සමාජ ආකල්ප සහ සාරධර්ම, මාතෘ භූමියට සහ එහි සංස්කෘතියට ඇති බැඳීම වැනි කරුණුවල දී නව පරම්පරාවට චෝදනා ගණනාවක් පවතී. මෙම වර්තමාන පරම්පරාවේ නිර්මාණශීලිත්වය වැඩිහිටි පරම්පරාවේ වටිනාකම් සමඟ බද්ධ කළ හැකි නම් එය ඉතා සුන්දර කරුණක් වනු නියතය. මේ පිළිබඳව පරිපාලකයින්ගේ අවධානය යොමුවිය යුතුය.මෙරට වැඩිහිටි පරම්පරාව සුරක්ෂිත කළ යුතු ආකාරය සහ ඔවුන් ගෞරවාන්විතව රැකබලා ගත යුතු ආකාරය තේරුම් ගැනීමට නම් අප කළ යුත්තේ අපගේ වැඩිහිටියන්ගේ ඓතිහාසික සහ සාම්ප්‍රදායික භූමිකාව තේරුම් ගැනීමයි. රටට සංස්කෘතිය, සාරධර්ම මෙන්ම යමක් කළ යුතු විවිධ ශාස්ත්‍රය ද ඊළඟ පරම්පරාවට දායක කරන්නේ වැඩිහිටියන්ය. නව පරම්පරාව හැඩ ගැස්වෙන්නේ ඔවුනගෙන් ගෞරවාන්විතව ලබාගන්නා වු දැන හුරුකම් තුළය. ඒ ‍ෙහ්තුවෙන් වැඩිහිටියන් යනු රටක් සංවර්ධනයට මඟපෙන්වන වන්දනීය පරම්පරාවකි.අපගේ සංස්කෘතිය තුළ වැඩිහිටියන් යනු සම්පතකි. එය බටහිර රටවල මෙන් රටකට‍ බරක් ලෙස අප කිසිදිනක නොදැකිය යුතුය. නමුත් මෙම සම්පත ක්‍රම ක්‍රමයෙන් ඌන උපයෝජනයකට ලක්වීම කනගාටුවකට කරුණකි. එම නිසා රජයේ සෘජු මැදිහත්වීම මත මෙම සම්පතින් නැවත රටට සහ සමාජයට යම් වටිනාකමක් එක් කළ යුතුය. මෙම කරුණ පිළිබඳ රටේ අවධානය යම් තරමකට හෝ යොමුවී ඇති බව දැකිය හැකිය. ඒ මහින්ද චින්තනය කේන්ද්‍ර කරගත් දස වසරක (2006 – 2016) සංවර්ධන සැලැස්ම තුළ මෙරට වැඩිහිටි පුරවැසියන්ගේ සමාජ ආර්ථික සුභසාධනය පිළිබඳව ද විශේෂ අවධානයක් යොමුකර කර තිබීම නිසා ය. එහි සඳහන් වන පරිදි වැඩිහිටි පුරවැසියන් උදෙසා යහපත් ජීවන පරිසරයක් ඇති කිරීම සහ එමඟින් ඔවුන්ගේ ජීවන තත්ත්වය ඉහළ නැංවීම රජයේ අරමුණයි. වැඩිහිටි පුරවැසියන්ගේ අයිතිවාසිකම් සුරැකීම, ඔවුන්ගේ ආරක්ෂාව තහවුරු කිරීම, ඔවුනට ගෞරවාන්විතව සැලකීම, එම පුරවැසියන්ගේ ස්වාධීනත්වය වැනි කරුණු කාරණා සම්බන්ධයෙන් ප්‍රතිපත්තිමය එකඟතාවයන් ගණනාවක් මෙම සැලැස්ම තුළ දැකිය හැකිය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>08</day>
    </date>
    <link>http://www.dinamina.lk/2014/10/08/_art.asp?fn=f1410085</link>
    <topic>විශ්‍රාම වැටුප සහ පවුලේ ආර්ථිකය</topic>
    <author>අයි.ජී.එන්. ප්‍රභාෂිණී</author>
    <content>ජීවන චක්‍රය තුළ වයස්ගතභාවය සෑම ජීවියෙකුම මුහුණපාන පොදු තත්ත්වයකි. වයස්ගත වීම නොවැළැක්විය හැකි ජීව විද්‍යාත්මක ක්‍රියාවලියකි. වයස්ගතභාවය පිළිබඳ අධ්‍යයනයේදී ජීව විද්‍යාත්මක, සමාජ විද්‍යාත්මක, මනෝවිද්‍යාත්මක, ආර්ථික විද්‍යාත්මක ආදී වූ විවිධ දෘෂ්ටිකෝණයන්ගෙන් විග්‍රහයට ලක්කළ හැකි වේ. මේ අනුව වයස්ගතභාවය පිළිබඳ දැක්වෙන ආකල්ප විවිධ සංස්කෘතීන් හා සමාජීය වශයෙන් වෙනස්විය හැකිය. වයස්ගතභාවය පිළිබඳ මැනීමට විවිධ මිනුම් දඬු ඇතත් වයස නැතහොත් ආයුකාලය වටිනා සාධකයක් ලෙස හඳුනාගත හැකිය.මේ අනුව කිසියම් රැකියාවක නියැළෙන පුද්ගලයන් වයස අවු : 55- 60 සම්පූර්ණ වීම සමඟ විශ්‍රාම ගැන්වීම සිදුවන්නේද වියපත් බව යන සාධකය පදනම් කරගෙනය.වයස්ගතභාවය පිළිබඳ ඇතැම් සමාජ මානුෂීය ලෙස සලකාබලන නමුත් ඇතැම් සමාජ ඒ පිළිබඳ කිසිදු ඇගයීමකට ලක් නොකරයි.වයස්ගත වීම තුළ ඇතැම් පුද්ගලයන් “දැන් මම වයසයි” යනුවෙන් සිතුවිලි ගොඩනඟාගෙන ක්‍රියා කළද ඇතැම් පුද්ගලයන් කොපමණ වයස ගියද තරුණ සිතුවිලි මුල්කරගෙන ජව සම්පන්නව කටයුතු කරයි. කෙසේවෙතත් වයස්ගත ජනගහනය දිනේ දිනම වැඩිවන බව ඒ පිළිබඳ කරන ලද අධ්‍යයනවලින් පිළිබිඹු වී ඇත. ඒ අනුව වසර 2050 වනවිට ලෝක ජනගහනයෙන් 1/3ක් වයස අවුරුදු 60 ඉක්මවූවන් බවට ගණන් බලා තිබේ. දැනට ලොව ජීවත්වන්නන් 10 දෙනෙකුට වයස්ගතවූවන් එක් අයෙකු සිටින බව හඳුනාගෙන ඇත.ලෝකයේ වයස්ගත ජනගහනය 2050 වන විට බිලියන 02ක් වනු ඇතැයි සමාජ විද්‍යාඥයන් විසින් විවිධ මත පළකර තිබේ.සමාජය තුළ වියපත් ජනගහනය වැඩිවීම විවිධ සමාජ, ආර්ථික, දේශපාලනික පෙරළි කෙරෙහි බලපායි. මේ අනුව වියපත් ජනතාව වර්තමාන සමාජය තුළ හැසිරෙන ආකාරය. ඒ තුළ සමාජයේ ඇතිවන විශේෂ වෙනස්කම් හා වයස්ගතවූවන්ගේ සමාජ ආර්ථික දේශපාලනික අවශයතාවයන් සහ ඒවා ඉටුවීම පිළිබඳවද අවධානය යොමුවිය යුතුය.එසේ ම මොවුන්ගේ අභිවෘද්ධිය සඳහා නෛතික හා ප්‍රතිපත්තිමය වශයෙන් ගෙන ඇති ක්‍රියාමාර්ග පිළිබඳ අවධානය යොමුකළ යුතුය. මෙම ත්ත්වයක් තුළ ඔවුන්ගේ සමාජ ආර්ථික සංවර්ධනයට විශ්‍රාම වැටුප් ක්‍රම, රක්ෂණ ක්‍රම, ඉතුරුම් හා ආයෝජන ක්‍රම හඳුන්වාදීම ඉතා වැදගත් වේ.ශ්‍රී ලංකාවේ විශ්‍රාමික ප්‍රජාව සඳහා විශ්‍රාම වැටුප් ලබාදීමේ සමාජ ආරක්ෂණ වැඩපිළිවෙළක් ඇත.වයස අවු : 55 – 60 සම්පූර්ණ වීම මත විශ්‍රාමයාම තුළ තම ජීවිතයේ සැඳෑ සමය සුවසේ විඳීම සඳහා විශ්‍රාම වැටුපක් පිරිනැමීම ඵලදායී සමාජ ආරක්ෂණ වැඩපිළිවෙළකි. වයස්ගතවීම තුළ වෙහෙස මහන්සි වී වැඩකිරීමේ නොහැකියාව යන කරුණු ඔස්සේ තම වියදම් සරි කරගැනීම වියපත් වූවන්ට ගැටලුවකි. ඒ අනුව තම ජීවිතයට සුරක්ෂිත බවක් ලබාදෙන විශ්‍රාම වැටුප කෙරෙහි මහත් බලාපොරොත්තුවෙන් පසුවන විශ්‍රාමිකයන් රැසකි. විශේෂයෙන්ම විශ්‍රාම වැටුපෙන් විශ්‍රාමික ජනයා තම වියහියදම් පමණක් නොව තම පවුලේ ආර්ථිකය නඟා සිටුවීමට ද ක්‍රියා කරයි. බොහෝ දෙනා තමන්ගේ රෝගාබාධ සඳහා ඖෂධ ලබාගැනීම, ආහාරපාන සඳහා වියදම් කිරීම, තම නිවෙස්වල බිල්පත් ගෙවීම් කටයුතු, දරු මුනුපුරන්ගේ ආර්ථිකයට සහායවීම, පින් දහම් කටයුතු ආදී වශයෙන් විශ්‍රාම වැටුපෙන් කාර්යයන් රැසක් ඉටුකරගනී.විශ්‍රාම වැටුප හිමිවීම බොහෝ විශ්‍රාමිකයන්ගේ පවුල තුළ පවුල් සබඳතා තර කිරීමට ප්‍රබලව හේතුවක් වන කරුණක් බව වත්මන් සමාජය පිළිබඳ අවධානය යොමුකිරීමේදී පැහැදිලිව දක්නට ලැබේ. ලාංකීය සමාජය තුළ බොහෝ වැඩිහිටියන්ට රැකවරණය ලබාදීමට පවුල තුළ වත්කමක් නැති අවස්ථාවන්හි දී වයස්ගත ජනයා විවිධ පීඩාවන්ට ගොදුරු වේ. මේ අනුව තම මවුපියන්ගේ විශ්‍රාම වැටුපෙන් කිසියම් ප්‍රතිශතයක් නිසැකවම බලාපොරොත්තුවෙන් මවුපියන් තමන් වෙත රඳවාගන්නා පිරිස් ද සමාජය තුළ නැතුවා නොවන බව පැහැදිලි වේ.වයස්ගතවීමත් පවුලේ තමන්ට හිමි භූමිකාව ද ඇතැම් අවස්ථාවල වෙනස්විය හැකිය. මව, පියා වශයෙන් නිරත වූ රාජකාරි වලින් බැහැරවීම මෙන්ම තමා කිසියම් රැකියාවක නිරතවීමේ කාර්යභාරයන්ද ඉවත්වීම නිසා විශ්‍රාමික ප්‍රජාව තුළ මානසික බිඳවැටීම් ඇතිවීමට ඉඩකඩ වැඩිය. විශේෂයෙන් තමන්ගේ ආශ්‍රය සමූහයන්ගෙන් ඈත්වීම තුළ මානසික පීඩනයට ද ලක් වේ. වර්තමාන සමාජය තුළ පවුලේ භූමිකාව තුළට අවධානය යොමුකිරීමේදී විස්තාරික පවුල් ක්‍රමයෙන් න්‍යෂ්ටික පවුල තුළට සමාජය ප්‍රවිෂ්ට වීමත් සමඟ වයස්ගතභාවය තුළ හුදෙකලාවීම වැඩිය. පවුල තුළ ඇතැම් විට එක් දරුවෙකු හෝ දෙදෙනෙකු සිටියත් ඔවුන් අධ්‍යාපන කටයුතු හෝ වෘත්තීමය කටයුතු සඳහා යොමුවීම තුළ වයස්ගත මාපියන් දැඩි හුදෙකලාභාවයට ලක් වේ. මෙහිදී මොවුන් රැකබලාගැනීම සඳහා කුලියට පිටස්තර පුද්ගලයන් යෙදවීමට සිදු වේ.වයස්ගතවූවන් පවුලෙන් බලාපොරොත්තු වන ආදරය, කරුණාව එහිදී නොලැබී යාමෙන් පීඩාවට පත් වේ. අතීත සමාජයේ තම දරු මුණුපුරන් බලාගැනීම ආදිය වයසක මව්පියන්ගෙන් ඉටුවුවද වර්තමාන සමාජය තුළ එම කාර්යයද මුදල් ගෙවීම මත බාහිර පුද්ගලයන්ට පවරා ඇත. ඇතැමුන් විවාහ ‍නොවී වියපත් වීමෙන් පසු හුදෙකලා වේ. එවන් අවස්ථාවල විශ්‍රාම වැටුප මූලික කරගෙන වැඩිහිටි නිවාස කරා පියනඟන පිරිස බහුලව දැකගත හැකිය.විශ්‍රාම වැටුප් හිමිකම ලැබීම විශ්‍රාමික ප්‍රජාවක් මුහුණ පාන ගැටලු රැසකට පිළියමක් බව ඉහත කරුණු කෙරෙහි අවධානය යොමුකිරීමෙන් පැහැදිලි වේ. විශ්‍රාමිකයන්ගේ සමාජීය, ආර්ථික, දේශපාලනික, මානසික ආදී වශයෙන් වූ සෑම පැතිකඩක් හා බැඳෙමින් විශ්‍රාම වැටුප තවදුරටත් විශ්‍රාමිකයාගේ ජීවිතයට බැඳී පවතී. විශ්‍රාමික ප්‍රජාවගේ සුවපත් ජීවිතයට, පවුලේ ශක්තිමත්භාවයට හා අන්‍යෝන්‍ය සබඳතා දියුණු කිරීම කෙරෙහි විශ්‍රාම වැටුපෙහි බලපෑම කෙතරම් ද යන්න තවදුරටත් අවධානය යොමුකළ යුතු කරුණක් බව පැහැදිලිව පෙනී යයි.මෙහිදී විශ්‍රාමිකයාට විශ්‍රාමවැටුප මඟින් පෙනෙන දේට වඩා වැඩි යමක් කළහැකි ද යන්න සොයාබැලීම ඉතා අගනේය. මේ අනුව විශ්‍රාම වැටුප නිසි ලෙස කළමණාකරණය කිරීම ඔස්සේ පුද්ගලමය වශයෙන් පමණක් නොව සමාජමය වශයෙන්ද ප්‍රතිලාභ රැසක් ළඟාකරගත හැකිය. එනම් විශ්‍රාමිකයා ඒ සඳහා යොමුකිරීම ඉතා වැදගත් වේ. මෙහිදී රාජ්‍ය ප්‍රතිපත්ති වැඩිදියුණු කරගනිමින් රජයේ සේවයට සමුදෙන රාජ්‍ය සේවකයා විශ්‍රාමයාමෙන් පසු “විශ්‍රාමිකයෙකුම” පමණක් වන්නට ඉඩනොදී තවදුරටත් නිපැයුම් - ඉපැයුම්වල නිරතවන්නෙකු බවට පත්කිරීමේ හැකියාව ඇත. ඒ අනුව විශ්‍රාමයාමට මාස 03කට පෙර සිට ඒ සඳහා අවශ්‍ය අයදුම්පත් කැඳවනවා සේම ඔවුනට ඒ සඳහා යම් දැනුවත්කිරීමේ වැඩමුළුවක් පැවැත්වීමට හැකියාව ඇත.එයින් විශ්‍රාමයාමෙන් අනතුරුව තමන්ට හිමිවන විශ්‍රාමවැටුප ඵලදායී ලෙස කළමණාකරණය කරගන්නේ කෙසේද යන්න පිළිබඳ ඔවුන් දැනුවත්කිරීමේ හැකියාව ඇත. එහිදී විශ්‍රාම වැටුප තම අත්‍යවශ්‍ය සේවා සපයාගන්නවා සේම යම් ප්‍රතිශතයක් ආයෝජනය කිරීම දිගුකාලීන වාසි රැසක් අත්කරගැනීමේ හැකියාවක් පිළිබඳ පහදා දීම වැදගත් වේ. එය වයසටයාමත් සමඟ තවදුරටත් සුරක්ෂිත වන්නා සේම රටටත් වාණිජමය වශයෙන් ප්‍රතිලාභ අත්කරගැනීමට මඟපාදනවා ඇත. මෙවැනි යෝජනාවක් ප්‍රායෝගිකව ක්‍රියාත්මක කිරීමට නම් රාජ්‍ය ආයතනවල මගපෙන්වීම අවශ්‍ය වේ. ඒ අනුව දැනුවත්කිරීමේ වැඩසටහන්, උපදේශන සේවාවන් ඔස්සේ රාජ්‍ය සේවකයා තුළ නව අභිප්‍රේරණයක් ඇතිකළ හැකිය. මෙවැනි කර්තව්‍යයන්ගේ වගකීම නිසි පරිදි රාජ්‍ය හෝ පෞද්ගලික ආයතනයන්ගෙන් ඉටුවන්නේ නම් විශ්‍රාම යන රාජ්‍ය සේවකයාගේ විශ්‍රාම ජීවිතය තවදුරටත් අර්ථාන්විත වනවා සේම වටිනාකමකටද බඳුන්වන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n141009_3</link>
    <topic>නිවැසියන්ගේ සැපදුක් සොයන්න රැඳවියන්ට දුරකතන</topic>
    <author>ස්වර්ණා ආරියවංශ</author>
    <content>බන්ධනාගාර රැඳවියන්ට තම පවුලේ අය සමඟ කතා බහ කිරීම සඳහා වැලිකඩ බන්ධනාගාරයේ දුරකතන කුටි ස්ථාපිත කරයි.එය එළඹෙන 15දා රැඳවියන්ගේ පරිහරණය සඳහා විවෘත කෙරෙන බව බන්ධනාගාර ආරංචි මාර්ග සඳහන් කරයි.මූලික පියවරේදී දුරකතන 8ක් ස්ථාපිත කර ඇති අතර ඉදිරියේදී එම ප්‍රමාණය වැඩිකිරීමේ සූදානමක් ද පවතී.මෙමඟින් නීති විරෝධි ලෙස බන්ධනාගාරය තුළට ජංගම දුරකතන රැගෙන ඒම පාලනය කෙරෙන අතර ජංගම දුරකතන භාවිතයෙන් කෙරෙන අපරාධ වළක්වා ගැනිමටත් හැකිවන බව බලධාරීන් විශ්වාස කරති. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n141009_2</link>
    <topic>රාජ්‍ය තොරතුරු කේන්ද්‍රයට තවත් ආයතන එක්වෙයි</topic>
    <author>ස්වර්ණා ආරියවංශ</author>
    <content>[2014-10-09 14:30]ලබන වසරේ සිට රාජ්‍ය තොරතුරු කේන්ද්‍රය ඔස්සේ තවත් රාජ්‍ය ආයතන 20ක තොරතුරු ලබාදීමට නියමිත බව ශ්‍රී ලංකා තොරතුරු හා සන්නිවේදන තාක්ෂණ නියෝජිත ආයතනය පවසයි.මේ වනවිට ඔවුන් විසින් රාජ්‍ය ආයතන 300කට අයත් සේවාවන් දෙදහසක් පමණ ලබාදෙමින් සිටිති. 1919 දුරකතන මාර්ගය ඔස්සේ එම ආයතන පිළිබඳ තොරතුරු මහජනතාවට දැනගත හැකිය.රාජ්‍ය ආයතන මඟින් සැපයෙන සේවාවන් පිළිබඳ තොරතුරු මහජනතාවට ලබාදීමේ අරමුණින් ජනාධිපති මහින්ද රාජපක්ෂ මහතාගේ ප්‍රධානත්වයෙන් 2006 වසරේදී රාජ්‍ය තොරතුරු කේන්ද්‍රය ආරම්භ කෙරිණි. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n141009_1</link>
    <topic>උත්තම ශ්‍රම පූජා ක්‍රියාවට නැංවේ</topic>
    <author>ස්වර්ණා ආරියවංශ</author>
    <content>[2014-10-09 10:30]ළමා සංවර්ධන හා කාන්තා කටයුතු අමාත්‍යාංශයේ සෞඛ්‍ය හා පෝෂණ ප්‍රවර්ධන කමිටු සාමාජිකයින් සඳහා ප්‍රථමාධාර පුහුණු වැඩසටහනක් පසුගියදා "උත්තම ශ්‍රම පූජා" නමින් බත්තරමුල්ල සෙත්සිරිපායේදී පැවැත්විණි.ජනාධිපති ලේකම් කාර්යාලයට අයත් ජාතික පෝෂණ ලේකම් කාර්යාලයේ මඟපෙන්වීමෙන් එය ක්‍රියාත්මක කර තිබේ.මනා පෝෂණයෙන් හෙබි සෞඛ්‍ය සම්පන්න කාර්යය මණ්ඩලයක් තුළින් පිරිපුන් රාජ්‍ය සේවාවක් ලබාදීම උත්තම ශ්‍රම පූජා වැඩසටහනේ අරමුණයි. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410091</link>
    <topic>අපනයන ආදායම 14.8%කින් ඉහළට</topic>
    <author> මහින්ද අලුත්ගෙදර</author>
    <content>දියුණු වෙමින් පවතින මෙරට ආර්ථිකයේ කැපී පෙනෙන වර්ධනයක් පෙන්නුම් කරමින් අපනයන ආදායම සියයට 14.8 කින් ඉහළ ගොස් තිබෙන බව ශ්‍රී ලංකා මහ බැංකුව ප්‍රකාශ කරයි.මේ වසරේ අගෝස්තු මාසය අවසන් වන විට එම අගය වාර්තා වන අතර අපනයන ආදායම අමෙරිකානු ඩොලර් මිලියන 7,384.9 ක් ලෙස සටහන් වන බවද පසුගිය 2013 වසරේ එම කාලයේ දී මෙරට අපනයන ආදායම අමෙරිකානු ඩොලර් මිලියන 6,434.4 ක් වූ බවද ශ්‍රී ලංකා මහ බැංකුවේ ආර්ථික පර්යේෂණ දෙපාර්තමේන්තුව නිකුත් කළ නවතම වාර්තාවක් මඟින් පෙන්වා දෙයි.මේ අතර පසුගිය 2013 වසරේ අගෝස්තු මාසයේ දී ශ්‍රී ලංකාවේ අපනයන ආදායම අමෙරිකානු ඩොලර් මිලියන 918.6 ක් බව පවසන ශ්‍රී ලංකාව මහ බැංකුව එම අගය සියයට 7.9 ක් වර්ධනයක් පෙන්නුම් කරමින් මේ වසරේ අගෝස්තු මාසයේ දී අපනයන ආදායම ඇමෙරිකානු ඩොලර් මිලියන 991.3 ක් දක්වා වර්ධනය වී තිබෙන බව ද ප්‍රකාශ කරයි.පසුගිය 2013 වර්ෂයට සාපේක්ෂව මේ වසරේ දී ආනයන වියදම සියයට 4.6 ක වර්ධනයක් පෙන්නුම් කරන අතර පසුගිය 2013 වසරේ අගෝස්තු මාසයේ අවසානය දක්වා වූ අමෙරිකානු ඩොලර් මිලියන 12,002 ආනයන වියදමට සාපේක්ෂව මේ වසරේ එම කාලයේ දී ආනයන අගය ඇමෙරිකානු ඩොලර් මිලියන 12,554.8 දක්වා ඉහළ ගොස් තිබෙන බවද ශ්‍රී ලංකා මහ බැංකුව කියයි.මෙහිදී වැඩිම මුදලක් වෙන්කර ඇත්තේ ඉන්ධන ආනයනය වෙනුවෙන් බවද එම බැංකුව කියා සිටී. ශ්‍රී ලංකාවේ ආර්ථිකය යහපත් වීමෙහිලා අපනයනය ඉතා වැදගත් වන බව පෙන්වා දෙන ශ්‍රී ලංකා මහ බැංකුව ඊට අමතරව සංචාරක ව්‍යාපාරයේ ඉපයීම, වෙනත් වෙළෙඳ සේවා සඳහා ගලා ඒම, විදේශ ගත ශ්‍රී ලාංකික ශ්‍රමිකයන්ගේ ඉපයීම, විවිධ මාර්ග ඔස්සේ රජයට මුදල් ගලා ඒම හා විදේශ සෘජු ආයෝජන ආදී සියලු අංශයන්හි කැපී පෙනෙන වර්ධනයක් පෙන්නුම් කරන බවද මහ බැංකුව සඳහන් කරයි.ඒ අනුව ශ්‍රී ලංකාවේ වෙළෙඳ හිඟය සියයට 7.1 ක අගයක් පෙන්නුම් කරන අතර සංචාරක ව්‍යාපාරයේ ඉපයීම සියයට 32.1 දක්වා වර්ධනය වී තිබේ. එය පසුගිය වසරේ අගෝස්තු මාසය දක්වා වූ කාලය තුළ ඉපයූ ඇමෙරිකානු ඩොලර් මිලියන 1,095.4 ට සාපේක්ෂව මේ වසරේ එම කාලයේ දී ඇමෙරිකානු ඩොලර් මිලියන 1,447.2 ක් උපයා ගැනීමට සමත්ව තිබේ.වෙනත් වෙළෙඳ සේවා ගලා ඒම් පසුගිය 2013 වසරේ අගෝස්තු මාසය දක්වා ඇමෙරිකානු ඩොලර් මිලියන 1,469.6 ක් වූ අතර එය සියයට 13.7 ක වර්ධනයක් පෙන්නුම් කරමින් මේ වසරේ එම කාලයේ දී ඇමෙරිකානු ඩොලර් මිලියන 1,670.5ක අගයක් පෙන්නුම්කර ඇත.මේ අතර ශ්‍රී ලංකාවේ ආර්ථිකය ශක්තිමත් කිරීමෙහිලා ඉමහත් කාර්යභාරයක් ඉටුකරන විදේශගත ශ්‍රී ලාංකික ශ්‍රමිකයන්ගේ ඉපයීම සියයට 10 ක වර්ධනයක් පෙන්නුම් කර තිබෙන අතර එය පසුගිය වසරේ මුල් මාස අටේ දී ඇමෙරිකානු ඩොලර් මිලියන 4,105.6 ක් වූ අතර මේ වසරේ එම කාලයේ දී ඇමෙරිකානු ඩොලර් මිලියන 4,514.7 ක් වී තිබේ.ඊට අමතරව ශ්‍රී ලංකාවේ පරිසරය ආයෝජන වෙනුවෙන් හිතකර තත්ත්වයක් තිබෙන බවට පසක් කරමින් විදෙස් සෘජු ආයෝජනයන්හි වර්ධනය සියයට 54.8 ක අගයක් ගෙන තිබෙන බවද පසුගිය වසරේ මුල් මාස අටේ දී ඇමෙරිකානු ඩොලර් මිලියන 549.1 ක් ලැබී තිබෙන බවද ශ්‍රී ලංකා මහ බැංකුව කියා සිටී. එම අගය මේ වසරේ මුල් මාස අටේ දී ඇමෙරිකානු ඩොලර් මිලියන 850 ක් වෙයි. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410092</link>
    <topic>ගුරු-විදුහල්පති සියලු උසස්වීම් වසර අවසානයට පෙර</topic>
    <author>සුභාෂිණී සේනානායක</author>
    <content>මඩිහේවා කමිටුවේ නිර්දේශ මත වසර ගණනාවක් තිස්සේ ක්‍රියාත්මක නොවූ ගුරු හා විදුහල්පතිවරුන්ගේ සියලුම උසස්වීම් මේ වසරේ දෙසැම්බර් 31 වැනි දිනට පෙර ලබාදීමට අධ්‍යාපන අමාත්‍යාංශය කටයුතු යොදා ඇත.  217000 ක් පමණ වන ගුරුභවතුන් වෙනුවෙන් මෙම උසස්වීම් ලබාදීමේ ජංගම විශේෂ වැඩපිළිවෙළක් ක්‍රියාත්මක කිරීමට අධ්‍යාපන අමාත්‍යාංශය කටයුතු කරයි.දීර්ඝ කාලයක් පුරා විසඳීමට නොහැකි වූ උසස්වීම් ලබා දීම කඩිනම් කිරීමට ජානාධිපති මහින්ද රාජපක්ෂ මහතා තමන්හට උපදෙස් දුන් බවත් ඒ අනුව කඩිනමින් මේ උසස් වීම් ලබා දීමට අවශ්‍ය කටයුතු සිදු කරමින් සිටින බවත් අධ්‍යාපන ඇමැති බන්දුල ගුණවර්ධන මහතා අවධාරණය කළේය.මේ අනුව සියලු උසස්වීම් මේ වසර අවසන් වීමට පෙර ලබා දෙන බවත් ඇමැතිවරයා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410093</link>
    <topic>ජනපති උපදෙසින් සිරිමාවෝ මැතිනියගේ 14 වැනි ගුණ සමරුවටතෙසැත්තෑඥාන පූජාව අද</topic>
    <author/>
    <content>ලෝකයේ ප්‍රථම අගමැතිනිය මෙන්ම මෙරට ප්‍රථම අගමැතිනිය ද වන සිරිමාවෝ බණ්ඩාරනායක මැතිනියගේ 14 වැනි ගුණ සමරුව නිමිත්තෙන් ශ්‍රී ලංකා නිදහස් පක්ෂ කාන්තා සංවිධානය ගුණ සමරු පින්කමක් සංවිධාන කැර ඇත.ජනාධිපති මහින්ද රාජපක්ෂ මහතාගේ උපදෙස් සහ මඟපෙන්වීම යටතේ මේ පින්කම පැවැත්වෙන අතර අද (9) පස්වරුවේ කොළඔ විජේරාම මාවතේ පිහි‍ටි විපස්සනා භාවනා මධ්‍යස්ථානයේදි තෙසැත්තෑඥාණ පූජාවක් පැවැත්වේ.එම භාවනා මධ්‍යස්ථානයේදිම සවස 6.00 සිට රාත්‍රි 9.00 දක්වා පිරිත් සජ්ඣායනාවක් ද පැවැත්වෙන බව පාර්ලිමේන්තු මන්ත්‍රිනී කමලා රණතුංග මෙනවිය දිනමිණට ප්‍රකාශ කළාය.පසුදින භික්ෂූන් වහන්සේලා පනස් නමක් විෂයෙහිලා සංඝගත දක්ෂිණාවක් පැවැත්වේ. ඉන් පසුව ගැබිණි මව්වරුන් පනස්දෙනෙකු හට දානය පිරිනැමීමද සිදු කෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410094</link>
    <topic>යාපනය ඩෙල්ෆ් දූපතට 100%ක අඛණ්ඩ විදුලි සැපයුමක්</topic>
    <author/>
    <content>වසර 30ක කුරිරු යුද්ධය නිමා කරමින්, ජනාධිපති මහින්ද රාජපක්ෂ මහතා උතුරු ප්‍රදේශය සාමාන්‍ය තත්ත්වයට පත් කිරීමත් සමඟින්, උතුරේ ජනතාවගේ ජීවන මට්ටම වඩාත් යහපත් කිරීමේ අරමුණෙන්, මෙතෙක් අඛණ්ඩ විදුලි සැපයුමක් නොතිබූ යාපනය ඩෙල්ෆ් දූපතේ විදුලි සැපයුම ස්ථාවර කිරීමට පියවර ගෙන තිබේ.ඒ අනුව මෙතෙක් කලක් 40%ක් ව පැවති ඩෙල්ෆ් දූපතේ විදුලි සැපයුම 100%ක් බවට පත්කරමින්, අඛණ්ඩ විදුලි සැපයුමක් වෙනුවෙන් වන විදුලි ව්‍යාපෘතිය ජනතා අයිතියට පත්කිරීම, 2014.10.14 දින ජනාධිපති මහින්ද රාජපක්ෂ මහතාගේ ප්‍රධානත්වයෙන් සහ විදුලිබල හා බලශක්ති ඇමැතිනී නීතිඥ පවිත්‍රා වන්නිආරච්චි මහත්මියගේ සහභාගිත්වයෙන් සිදුකෙරේ.මේ යටතේ රුපියල් ලක්ෂ හයසියයක් වැය කරමින් පවුල් 1082ක් ආවරණය පරිදි මෙම විදුලි ව්‍යාපෘතිය ඉදිකර තිබේ. ව්‍යාපෘති කොටස් 03 කින් සමන්විත වන අතර ඩෙල්ෆ් දූපතේ නැ‍ඟෙනහිර, බටහිර සහ මධ්‍ය ප්‍රදේශයන් ආවරණය වන පරිද්දෙන් ක්‍රියාත්මක වේ.මීට වසර ගණනාවකට ඉහතදී උතුරු ප්‍රදේශයේ යාපනය නගරය ඇතුළු සීමිත ප්‍රදේශයකට පමණක් විදුලිය පහසුකම් සපයා තිබූ අතර යුද්ධයේ නිමාවත් සමඟ අතිගරු ජනාධිපති මහින්ද රාජපක්ෂ මැතිතුමා විසින් යුද්ධයෙන් පීඩාවටපත් ජනතාවට සහන සැලසීමේ අරමුණෙන් ක්‍රියාත්මක කළ උතුරු වසන්තය වැඩසටහන යටතේ උතුරු ප්‍රදේශයට විදුලිය ලබාදීම ආරම්භ විය.ඒ සඳහා රු. මිලියන 3839ක් වැයකර තිබේ. අනතුරුව ජාතික විදුලිබල පද්ධතිය තුළ උතුර, දකුණ යාකරමින්, මීට වසරකට ප්‍රථම එනම්, 2013.09.14 දින ජනාධිපති මහින්ද රාජපක්ෂ මහතාගේ ප්‍රධානත්වයෙන් චුන්නාකම් ග්‍රිඩ් විදුලි උප පොළ උතුරේ ජනතා අයිතියට පත්විය. රජය විසින් රු. මිලියන 1800ක් වැයකරමින් ඉදිකළ චුන්නාකම් විදුලි උපපොළ හරහා මෙගාවොට් 63ක ධාරිතාවක් යාපනය අර්ධද්වීපයට සම්ප්‍රේෂණය කෙරෙන අතර එමගින් නිවාස 1,20,000 කට පමණ ජාතික විදුලිබල පද්ධතියෙන් විදුලිය සැපයේ.ඒ අනුව ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්ම ප්‍රකාරව යමින්, වසර 2014 අවසන් වනවිට දිවයිනේ සෑම නිවසකටම විදුලිය ලබාදීමේ අභියෝගයට සාර්ථකව මුහුණ දීමටත්, ඒ අනුව සැමට සැමදා විදුලිය යන්න යථාර්ථයක් බවට පත් කිරීමටත් රජයට හැකිවී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410095</link>
    <topic>ලෝක තැපැල් දින සැමරුම අද යාපනේ දී</topic>
    <author>උපාලි කරුණාරත්න</author>
    <content>ලෝක තැපැල් දිනය අදට (09) යෙදී තිබේ. ඒ වෙනුවෙන් පවත්වන ජාතික උත්සවය තැපැල් සේවා ඇමැති ජීවන් කුමාරණතුංග මහතාගේ ප්‍රධානත්වයෙන් නියෝජ්‍ය ඇමැති සනත් ජයසූරීය මහතාගේ සහභාගීත්වයෙන් අද යාපනයේ සරස්වතී ශාලාවේ දී පස්වරු 2.00 ට පැවැත්වේ.තැපැල් දිනය නිමිත්තෙන් තැපැල් දෙපාර්තමේන්තුවේ මුද්දර කාර්යාංශය අද දින රුපියල් 10.00 ක වටිනාකමින් යුත් මුද්දරයක්ද නිකුත් කරනු ලබයි. නිර්මාණ ශිල්පී ඉසුරු චතුරංග මහතා විසින් නිර්මාණය කර ඇති මෙම මුද්දරය තුළින් නව තාක්ෂණය ඔස්සේ තැපෑලේ ඉදිරි ගමන නිරූපණය වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410096</link>
    <topic>ඉදිරියටත් කාලගුණය අයහපත්</topic>
    <author>නිරුෂි විමලවීර</author>
    <content>බෙංගාල බොක්ක සහ අන්දමන් දූපත් ආශ්‍රිත සුළි කුණාටු තත්ත්වය මෙරටට බලපෑමෙන් ඉදිරි දිනවලත් ධාරානිපාත වර්ෂාව සහ තද සුළං තත්ත්වයක් ඇති විය හැකි බව කාලගුණ විද්‍යා දෙපාර්තමේන්තුව ප්‍රකාශ කරයි.අන්තර් මෝසම් කාලගුණික තත්ත්වය යටතේ මෙවන් ධාරාණිපාත වැසි ඇතිවීමට ඍජුව බලපා ඇත්තේ බෙංගාල බොක්ක ආශ්‍රිත සුළි කුණටු තත්ත්වය බවත් මෙම කාලගුණික විපර්යාසය සමඟින් තද සුළං ඇතිවිය හැකි බවත් කාර්යේ නියුතු කාලගුණ විද්‍යාඥ ජීවන් කරුණාරත්න මහතා අනාවරණය කරයි.රටේ බටහිර ප්‍රදේශවලට මෙම තත්ත්වය වැඩිපුර බලපෑ හැකි බව කියන ඒ මහතා නිරිත දිග ප්‍රදේශයේ වැසි වළාකුළු වැඩිවන බව සඳහන් කරයි.කෑගල්ල සහ මහනුවර දිස්ත්‍රික්ක නායයෑමේ අවදානම් දිස්ත්‍රික්ක දෙකක් ලෙස නම් කොට ඇතැයි ආපදා කළමනාකරණ මධ්‍යස්ථානයේ අධක්ෂ ප්‍රදීප් කොඩිප්පිලි මහතා ප්‍රකාශ කරයි‍.ධාරාණිපාත වැසි ඇද වැටීම හේතුවෙන් ලක්ෂපාන බලාගාරයේ වාන් දොරටුවක් ඊයේ (08) විවෘත කළ බවත් මෙතෙක් ජල ගැලීම් වාර්තා නොවන බවත් කී ඒ මහතා ගංඟා රැසක ජල මට්ටම් ඉහළ ගොස් ඇති බව අනාවරණය කරයි.අකුණු අනතුරුවල ඉහළ යෑමක් සිදුව ඇති බව කියන කොඩිප්පිලි මහතා ගිය සතියේ අකුණු අනතුරුවලින් හය දෙනෙක් මිය ගිය බවද අකුණු අනතුරුවලින් ආරක්ෂා වීමට ආරක්ෂිත වැඩපිළිවෙළ අනුගමනය කළ යුතු බවද පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410097</link>
    <topic>ඖෂධ තොග වශයෙන් ආනයනය කරප්‍රතිඅපනයනය කිරීමේ ක්‍රමවේදයක්</topic>
    <author>සන්ධ්‍යා කරුණාරත්න</author>
    <content>ඖෂධ තොග වශයෙන් මෙරටට ආනයනය කර ඒවා ලෝකයේ වෙනත් රටවලට ප්‍රතිඅපනයනය කිරීමේ නව සංවර්ධිත ක්‍රමවේදයක් ආරම්භ කිරීමට ජාතික ඖෂධ අධිකාරිය පියවර ගෙන ඇත.ජාතික ඖෂධ අධිකාරිය සහ වරාය අධිකාරිය එක්ව සිදු කරන මේ නව ක්‍රමවේදය මඟින් විශාල වශයෙන් විදේශ විනිමය ප්‍රමාණයක් මෙරටට ලැබෙන බව ජාතික ඖෂධ අධිකාරියේ අධ්‍යක්ෂ වෛද්‍ය අමල් හර්ෂ ද සිල්වා මහතා පවසයි.ජනාධිපති මහින්ද රාජපක්ෂ මහතාගේ මහින්ද චින්තන ප්‍රතිපත්තිවල ඇතුළත් ශ්‍රී ලංකාව වෛද්‍ය මධ්‍යස්ථානයක් කිරීමේ අරමුණ සාක්ෂාත් කර ගැනීමේ එක් පියවරක් ‍ලෙස මේ ක්‍රමවේදය ක්‍රියාවට නංවන්නේ යැයි ද ඒ මහතා පැවැසුවේය.ඖෂධ නිෂ්පාදන සංඝටක හෝ වෙනත් නිෂ්පාදිත ඖෂධ ගෙන්වා වරායේදීම ඒවා ලේබල් කර හෝ පැකට් කර හෝ වෙනත් රටකට යැවීම මෙහිදී සිදු කෙරේ. උදාහරණයක් ලෙස ඇමෙරිකානු ඩොලර් එකකට ගෙන්වන ඖෂධයක් ලේබල් කර හෝ පැකට් කර එය ඇමෙරිකානු ඩොලර් එකයි පනහකට වෙනත් රටකට යැවීම සිදු කෙරේ. එහි ඇති ලාබය ශ්‍රී ලංකා රජයට ලැබෙන අතර එය මෙරට සංවර්ධන වැඩපිළිවෙළේ සාර්ථක අදියරක් බව වෛද්‍ය අමල් හර්ෂ මහතා පෙන්වා‍ දෙයි.ඉන්දියාවෙන්, චීනයෙන්, ඇමෙරිකාවෙන් ගෙන්වන ඖෂධ තව දුරටත් වැඩිදියුණු කර වෙනසකට ලක්කර එංගලන්තය, මැද පෙරදිග යනාදී රටවලට ප්‍රතිඅපනයනය කිරීම මෙහිදී සිදුකෙරේ.ශ්‍රී ලංකාව ඉන්දියන් සාගරයේ පිහිටි වෙළඳ කේන්ද්‍රයක් වීම මේ නව ක්‍රමවේදයට වඩාත් වටිනාකමක් එක් කරන බව ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410098</link>
    <topic>රටේ හැමදෙයක්ම විනාශ කළ යුගය 2005න් පසු වෙනස් කිරීමට හැකි වුණා</topic>
    <author>ධනුෂ්ක ගොඩකුඹුර</author>
    <content>රටේ සෑමදෙයක්ම විනාශ කරමින්, කුණු කොල්ලයට විකුණා දමමින් සිටි යුගය 2005 වසරින් පසු වෙනස් කිරීමට වර්තමාන රජයට හැකියාව ලැබුණු බව ජනාධිපති මහින්ද රාජපක්ෂ මහතා පැවසීය.විනාශ කළ යුගය නිමා කර ඉදිකරන යුගය දැන් අරඹා තිබෙන බව පැවසූ ජනාධිපතිවරයා වසර සියයක් තිස්සේ කරන්නට තිබූ ඉදිකිරීම් මේ කෙටි කාලය තුළ ක්‍රියාවට නංවා ඇති බවත් ප්‍රකාශ කළේය.ජනාධිපතිවරයා මෙසේ ප්‍රකාශ කළේ ඉංජිනේරු වෘත්තීයවේදීන්ගේ සංගමයේ සමාරම්භක උළෙලට සිනමන් ලේක්සයිඩ් හෝටලයේ දී පෙරේදා (07) එක්වෙමිනි.ජනාධිපති මහින්ද රාජපක්ෂ මහතා එහිදී වැඩිදුරටත් මෙසේද ප්‍රකාශ කළේය.මම මුලින්ම ඔබේ සංගමයට මාගේ උණුසුම් සුබ පැතුම් පිරිනමනවා. මේ යුගය මේ රටේ ඉංජීනේරුවන්ට ඉතා වැදගත් යුගයක් බව අමුතුවෙන් කියන්න වුවමනා නෑ කියලා මම හිතනවා. මේ යුගයේ ඉන්න කවුරුත් ගෙවුණු දශක තුනක විතර කාලය දිහා ආපසු හැරිලා බැලිය යුතුයි.ගෙවුණු වසර තිහක කාලය පුරාම අපි දැක්කේ ඔබ විසින් ගොඩනගා තිබූ දේවල් විනාශ වන ආකාරයයි. ඒ 9 පාර, කන්කසන්තුරේ සීනි කර්මාන්තශාලාව, කිලිනොච්චියේ මහ වතුර ටැංකිය, කිලිනොච්චි මහ රෝහල, කල්අඩි පාලම, සමන්තුරෙයි පාලම, සාම්පූර් පාලම, වඩ්ඩුවාකල් පාලම වගේ ඔබ විසින් ගොඩනගා තිබූ මේ හැම දෙයක්ම ත්‍රස්තවාදීන් විසින් විනාශ කරපු යුගයක් අපි දැක්කා.මහ බැංකුවට, කොළඹ ලෝක වෙළඳ මධ්‍යස්ථානයට, ගලධාරි හෝටලයට, හිල්ටන් හෝටලයට, කොලොන්නාවේ තෙල් ටැංකි මේ දේවල් විනාශ කරනවා අපි දැක්කා. සපුගස්කන්ද තෙල් පිරිපහදුවට ගිනි තියලා කටුනායක ගුවන්තොටට ගහලා විනාශ කළා. දළදා මාළිගාවට බෝම්බ ගහලා, ශ්‍රී මහා බෝධීන් වහන්සේ ළඟ මිනිසුන් මරා දැමුවා. දෙහිවල දුම්රිය ස්ථානයේ බෝම්බ පුපුරුවා හැරියා. ඒ හැම දෙයකින්ම කළේ ඔබ ගොඩනගපු දේ විනාශ කිරීම. ජුලි කෝලාහලවලදී මුළු රටම ගිනි තියනවා දැක්කා. විමුක්තිකාමීන් යැයි කියා ගත්ත උදවිය, 87 - 89 යුගයේ කම්හල්, ට්‍රාන්ස්ෆෝමර් එක පෙළට ගිනි තියනවා අපි දැක්කා.ඉන් පස්සේ ඉතුරු වෙලා තියෙන ව්‍යාපාර, ජාතික දේපළ, ශ්‍රී ලංකන් ගුවන් සේවය, රක්ෂණ සංස්ථාව, ගෑස් සමාගම මේවා කුණුකොල්ලෙට විකුණනවා අපි දැක්කා. ඒවා ගත්ත ජවාරම්කාරයෝ ඒ ගොඩනැගිලි, ඒ ෆැක්ටරි, විනාශයට අතහැරලා දාලා තියෙනවා අපි දැක්කා. මේ රටේ ඉදිකිරිම්වලට වඩා කරන්නේ නැති, විනාශයක් තමයි අපි දැක්කේ. ඒ නිසාම රට අතහැරලා ඉංජීනේරුවන් ගියා.එක් අවස්ථාවක ඔවුන්ට ඔවුන්ගේ අනාගතය පිළිබඳ ස්ථාවරත්වයක් තිබුණේ නැහැ. ඇත්ත වශයෙන්ම ජ්‍යෙෂ්ඨ ඉංජිනේරුවරුන් තරුණ ඉංජිනේරුවරුන් බලාගත්තා ද කියා තමන්ගේ හදවත්වලින් අසන්න අවශ්‍යයි. තරුණ ඉංජිනේරුවරුන් එළියට ආවාම ඔවුන් ගැන සොයා බැලුවාද කියන ප්‍රශ්නය තිබෙනවා. එහෙම යුගයක් තිබුණා.මේ යුගයන් දැන් වෙනස් වෙලා. 2005 න් පස්සේ ඉතා ඉක්මණින් වෙනස් වුණා. ඉන්පසු එවැනි විනාශයන් නැතිවුණා. අපේ දේපළ අපට අයිති දේපළ නැවත සොයා ගන්නවා අපි දැක්කා. කුණු කොල්ලයට විකුණපුවා අපි ආපසු ගත්තා.ඊට පස්සේ අපි දැක්කේ මහා පරිමාණ ඉදිකිරීම්. වරාය, අධිවේගී මාර්ග, විදුලි බලාගාර, මහා ජලාශ, වේලි, උතුරේ වාගේම නැගෙනහිර පළාතේ කොටි කඩලා වනසපු පාලම් ආදීය වසර කීපයක් ඇතුළත නැවත ගොඩනැගුණා. ඒ ගොඩනැගුණේ ඔබේ අතින්. වසර පනහක හැටක සමහර විට වසර සියයක් තිස්සේ කරන්න තිබුණ ඉදිකිරීම් මේ කෙටි කාලය තුළ ගොඩනැගෙනවා අපි දැක්කා.නිදහසින් පස්සේ මුළු කාලයේම අපි කළ වැඩ කොටස මේ කෙටි කාලයත් සමග කළ වැඩ කොටස සමග සන්සන්දනය කළහොත් එතකොට ඔබට තේරෙයි ඒ පරිමාණයේ වෙනස. අපිටම මතක නැති තරමට අපි වැඩ කරලා තිබෙනවා.ඉස්සර නම් මහවැලිය කීවාම මහවැලි ව්‍යාපාරය විතරයි. මුළු රටම කතා කළේ මහවැලිය ගැන. එය මහා ලොකු දෙයක් ලෙස දැක්කේ. කෝටි පන්දහසක මුදලක් මහවැලියට වියදම් කළා. නමුත් ඊට පස්සේ මේ කෙටි කාලය තුළදී කෝටි පන්දහසේ ඒවා කීයක වැඩ කෙරිලා තිබෙනවා ද? අපේ දකුණු කොළඹ වරායේ වටිනාකම විතරක් කෝටි 5000යි. ඒ වාගේ ව්‍යාපෘති කියක් ගොඩ නගලා තියෙනවාද? මේ නිසා රටේ වටිනාකම කොයිතරම් ඉහළ ගිහින් තියෙනවාද? මේ තමයි අනාගතය. මෙය ගොඩනැගුවේ ඔබයි.මේ ඔබ ගොඩනැගූ ඔබ ගොඩනගමින් පවතින රට නැවත වරක් විනාශ කරන්න පුළුවන්කමක් නැහැ. එය ආපස්සට ගෙනයන්න ඉඩ තියන්න බැහැ. නමුත් මේවා විනාශ වෙන්න පතන අය ඉන්නවා. අපි ඉතිහාසයේ එය දැකලා තිබෙනවා.කවුරු පටන් ගෙන කවුරු අවසන් කළත් මේ හැම දෙයකින්ම අපි රටක් වෙනුවෙන් කටයුතු කරන්නේ. ඒ රට ඉදිරියට ගෙන යාමේ වගකීමේදී ඔබ දක්වන දායකත්වය අතිමහත්. අද අපේ රජයේ ලේකම්වරුන් පස් දෙනෙක්ම ඉංජිනේරුවරුන්. පළමු වතාවට ඉංජිනේරුවරුන් පස් දෙනෙක් එකවර අමාත්‍යාංශ ලේකම්වරුන් බවට පත්වුණේ මේ රජයෙන්. එදා ඉංජිනේරුවරුන් පිළිබඳව විශ්වාසයක් තැබුවේ නැහැ. නමුත් අපි එතරම් විශ්වාසයක් ඔබ කෙරේ තබලා තිබෙනවා.නමුත් අපි එක් දුර්වලකමක් දුටුවා. ඔබ වෘත්තිමය වශයෙන් සංවිධානය වෙලා සිටියේ නැහැ. අපි වෘත්තීය සංගම්වලට, වෙනත් සංවිධානවලට අයවැය සකස් කරනකොට ආරාධනා කරනවා අයවැයට අපට කරුණු ඉදිරිපත් කිරීමට. නමුත් ඉංජිනේරුවරුන්ට කතා කරන්න වෙනම සංගමයක් සිටියේ නැහැ. ඉංජිනේරුවරුන් සිටියා අපිත් සමග කටයුතු කළ. අද ඒ අඩුව ඔබ පිරිමහලා තිබෙනවා. අද අපට ඔබේ ප්‍රශ්න හා අපේ ප්‍රශ්න පිළිබඳව කතා කරන්න පුළුවන්. ඔබේ ප්‍රශ්න හා රටේ දියුණුව සඳහා අවශ්‍ය අදහස් හුවමාරු කරගන්න දැන් මේ සංවිධානයට හැකිවෙනවා. ඒ නිසා අද මේ සංගමය බිහිවීම අනාගතය බිහිවීමක් වශයෙන් මම දකිනවා.ඒ නිසා මේ අවස්ථාව අපි රටක් ඉදිරියට ගෙන යන වෙලාවක ඒ ගමන ශීඝ්‍රයෙන් ඉදිරියට යන වෙලාවක අපි අපේ රට ගැන ආඩම්බර වෙන්න ඕනෑ. අපිට කරන්න බැහැ කියලා දෙයක් නැහැ. අපි හැම වෙලාවම විශ්වාසය තැබුවේ අපේ ඉංජිනේරුවරුන්, වෛද්‍යවරුන්, වෘත්තිකයින්, සොල්දාදුවන් ගැන. රටේ ප්‍රශ්න විසඳන්න ඉන්දියාවෙන් සොල්දාදුවන් ගෙන්වපු යුගයක් අපට තිබුණා. ඒත් ප්‍රශ්න විසඳන්න බැරිවුණා. නමුත් අපි අපේ අය කෙරේ විශ්වාසය තැබුවා. අපේ සොල්දාදුවන්ට, ඉංජිනේරුවරුන්ට, කොන්ත්‍රාත්කරුවන්ට මේ දේවල් කරන්න පුළුවන් කියන දැඩි විශ්වාසයේ අපි රැඳී සිටියා.අපි ඒ නිසාම ඉදිකිරීම් ක්ෂේත්‍රයේ තිබෙන වටිනාකම තේරුම් ගෙන කටයුතු කළා. ඒ නිසා අපි මේ රටෙන් යන පිරිස්, ගිය පිරිස් නැවත අපේ රටට ඇවිත් අපේ රට ගොඩනගන්න පුළුවන් තත්ත්වයට ගෙන එන්න ඔබට ලොකු කාර්යභාරයක් තිබෙනවා. ඒ කාර්යභාරය ඔබ අතින් සිදුවේවි යැයි කියන දැඩි විශ්වාසය අපට තිබෙනවා. ඔබේ සංගමයට අද එකතුවෙන්න විශේෂත්වයක් තිබෙනවා. රජයේ ඉංජිනේරුවරුන් පමණක් නොව පෞද්ගලික ඉංජිනේරුවරුනුත් ඇතුළුව රටේ ඉන්න සියළුම ඉංජිනේරුවරුන් එකතු කරගෙන එක් සංගමකයට, එක් ධජයක් යටතට ගෙන එන්න කටයුතු කිරීම පිළිබඳව අපේ සුබපැතුම් පිරිනමනවා.ශ්‍රී ලංකා ඉංජිනේරු ආයතනයේ සභාපති ශවීන්ද්‍රනාත් ප්‍රනාන්දු මහතා - එක දවසක් ලන්ඩන් දුම්රියෙන් අමෙරිකානු ජාතිකයෙක් ගමන් කරමින් සිටියා. ඔහු ගමන් කළ දුම්රිය මැදිරියේ කාන්තාවන් සිවුදෙනකුත් ගමන් කළා. ගමන අවසානයේ මේ කාන්තාවන් ඇවිත් මොහුගෙන් විමසුවා ඔහු කවුරුද කියලා. ඔහු පිළිතුරු දුන්නා මම ඉංජිනේරුවෙක් කියලා. ඇත්තද, අපි හිතුවේ ඔබ මහත්මයෙක් කියලා කාන්තාවන් ප්‍රකාශ කළා. මේකෙන් කියැවෙන්නේ එදා ඉංජිනේරුවන් මහත්වරුන් ලෙස සැලකුවේ නැහැ. නමුත් අද අපි සමාජයේ ඉහළ ස්ථරයක වැජඹෙනවා. ඒ ගැන අපි සතුටු විය යුතුයි.මේ රට ආසියාවේ ආශ්චර්ය බවට පත් කරන්නට ජනාධිපතිතුමා සැලසුම් කර තිබෙනවා. මේ සඳහා ඉංජිනේරුවන්ගේ දායකත්වය ඉතාමත් අවශ්‍යයි. ඉංජිනේරුවන් වෙනුවෙන් ජනාධිපතිතුමා කරලා තිබෙන සේවය අපි දන්නවා. 2012, 2013 අයවැය ලේඛන මඟින් ඉංජිනේරුවන්ට දුන් සහන අපි අගය කරනවා. ඇතැමුන්ට මෙය පොඩි දෙයක් වුවත් අපට ඒවා ඉතාමත් වටිනවා. රටේ ජනාධිපතිවරයා ඉංජිනේරුවන් වෙනුවෙන් දක්වන සැලකිල්ල මෙමඟින් පැහැදිලි වෙනවා.1906 වර්ෂයේ ආරම්භ කළ ශ්‍රී ලංකා ඉංජිනේරු ආයතනයට මේ වසරේ වසර 108ක් සපිරෙනවා. මෙම වසර අපට අභිමානවත් වසරක්. ලෝකයේ දැවැන්ත රාජ්‍ය 16ක් අතරින් අපේ ඉංජිනේරු ආයතනයට හැකියාව ලැබුණා ඉංජිනේරුවන් ප්‍රමිතිකරණයට දායක වෙන්නට.ලෝකයේම රටවල් 16යි මේ ප්‍රමිතිකරණයට දායක වෙන්නේ. නැගී එන රටක් වශයෙන් ශ්‍රී ලංකාවට මෙම අවස්ථාව ලැබීම ඉතා වැදගත් කාරණයක්. දැන් ශ්‍රී ලංකාවේ ඉංජිනේරුවන්ට ලෝකයේ ඕනෑම රටක ගොස් සේවය කරන්නට පුළුවන්.ශ්‍රී ලංකා ඉංජිනේරු වෘත්තීයවේදීන්ගේ සංගමයේ ලේකම් රංජිත් රූබසිංහ මහතා - වෘත්තියවේදීන් ලෙස අපට අපේ වෘත්තිය ගැන ලොකු අභිමානයක් තිබෙනවා. ජනාධිපතිතුමාට දේශපාලනඥයකු වීමටත් වඩා නීතිඥයකු වීම අභිමානයක් කියා මා සිතනවා. ඒ වගේම මට ඉංජිනේරුවකු වීම අභිමානයක්. අතීතයේ මහා ගල් කණු පෙරළලා විස්මිත නිර්මාණ කළ, සීගිරිය, යෝධ ඇළ වගේ නිර්මාණ කරපු අපට ඉංජිනේරුවන් ලෙස සාඩම්බර මතකයක් තිබෙනවා. මේ මතකය මතකයට සීමා නොකර රට ගොඩනගන්නට දායකත්වය ලබා දීමට අපට දැන් අවස්ථාව ලැබී තිබෙනවා.ත්‍රස්තවාදය නිම කළ පසු මේ රට ගොඩනැගීමේ දී අප සංගාමයට විශාල වැඩකොටසක් පැවරී තිබෙනවා. ඉංජිනේරු වෘත්තිකයන් ලෙස අපට මේ ගෙවෙමින් තිබෙන්නේ ඉතා වැදගත් කාලපරිච්ඡේදයක්. ජනතාවගේ සහ ඉංජිනේරුවන්ගේ සිතුම් පැතුම් එක තැනකට ගෙනෙන්නට පුළුවන් නම් ලංකාව සංවර්ධනයේ ඊළඟ අදියරට ගෙන යාමට හැකි වෙනවා.අද දවසේ තේමාව වෘත්තීය නිපුණතාව, ඇගයීම හා පිළිගැනීම යන්නයි. ශ්‍රී ලංකා ඉංජිනේරු ආයතනය වසර සියයකට වැඩි කාලයක් මේ වෘත්තීය නිපුණතාව ගොඩනගන්නට අතිවිශිෂ්ට කාර්යභාරයක් ඉටු කළා.පාර්ලිමේන්තු මන්ත්‍රී කනක හේරත්, ශ්‍රී ලංකා ඉංජිනේරු වෘත්තීයවේදීන්ගේ සංගමයේ සභාපති, මහාමාර්ග, වරාය හා නාවික කටයුතු අමාත්‍යාංශයේ ලේකම් රංජිත් ප්‍රේමසිරි මහත්වරුන් ඇතුළු පිරිසක් ද මේ අවස්ථාවට එක් වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n1410099</link>
    <topic>දේශපාලන පක්ෂයකට ඡන්දය දිය යුත්තේ සිත් රිදවීමට නොව රටේ අභිවෘද්ධියටයි</topic>
    <author>මහානාම ගලහිටියාව - මහනුවර උතුර විශේෂ</author>
    <content>මේ රටේ තරුණ පිරිස දේශපාලනය කිරීමේ අරමුණ විය යුත්තේ අපේ රටත්, ජාතියත්, ලෝකයත් ජයගත හැකි සංවර්ධනයක් කරා යාමට ශක්තිමත් ජන පවුලක් නිර්මාණය කිරීමට බව හම්බන්තොට දිස්ත්‍රික් පාර්ලිමේන්තු මන්ත්‍රී නිල් බළකායේ සභාපති නාමල් රාජපක්ෂ මහතා පැවසීය.අප දේශපාලන පක්ෂයකට ඡන්දය පාවිච්චි කළ යුත්තේ රටේ අභිවෘද්ධිය හා රටේ අනාගතය ගැන සිතා මිසක් තවත් කෙනෙකුගේ සිත් රිදවීමේ අරමුණින් නොවිය යුතු බවත් මන්ත්‍රීවරයා කීය.හාරිස්පත්තුව මැතිවරණ කොට්ඨාසයේ අකුරණ ප්‍රාදේශීය බල ප්‍රදේශයේ ශ්‍රී ලංකා නිදහස් පක්ෂ තරුණ සංවිධානයේ ජන හමුවක් අමතමින් නාමල් රාජපක්ෂ මහතා එම අදහස් පළ කළේය. පරිසර හා පුනර්ජනනීය බලශක්ති නියෝජ්‍ය අමාත්‍ය අල්හාජ් ඒ. ආර්. එම්. අබ්දුල් කාදර් මහතා සංවිධානය කළ මෙම ජන හමුව අලවතුගොඩ නගර මධ්‍යයේදී පැවැත්විණි.මෙහිදී වැඩිදුරටත් අදහස් දැක්වූ නාමල් රාජපක්ෂ මන්ත්‍රීවරයා මෙසේ ද කීය. අපේ නංගිලා මල්ලිලාට විශේෂ වගකීමක් තියෙනවා. ඔබ කැමැති දේශපාලන පක්ෂයක් නියෝජනය කරන්න. හැබැයි ඒ දේශපාලන පක්ෂ නියෝජනය කරන කොට තවත් කෙනෙකුගේ චරිතය ඝාතනය කරන, මඩ ගහන, අපහාස කරන දේශපාලනයක් නොව, ඊර්ෂ්‍යාවෙන්, ක්‍රෝධයෙන්, වෛරයෙන් පිරුණු දේශපාලනයක් නොවෙයි. ඔබ දේශපාලනය කරන්න ඕන දයාවෙන්, කරුණාවෙන්, මෛත්‍රියෙන් ඉවසීමෙන් යුක්තවයි.තමන්ගේ ඥාතියාව, හිතමිතුරා, නෑදෑයා, සහෝදරයා දෙපයින් හිටවගෙන අතින් අල්ලාගෙන රටත් ජාතියත් ලෝකයත් ගොඩනඟන්න පුළුවන්, ජයග්‍රහණය කරන්න පුළුවන් ශක්තිමත් ජන පවුලක් නිර්මාණය කරන්න පුළුවන් දේශපාලනයක් තමයි ඔබ කළ යුත්තේ. ඔබ ඡන්දය පාවිච්චි කරන්නේ ඔබත් මමත් අපේක්ෂා කරන දියුණු ලෝකයක් නිර්මාණය කරන්ට පුළුවන් පුද්ගලයාව, දේශපාලන පක්ෂය ජයග්‍රහණය කරවන්ටයි. එවැනි උදාර වටපිටාවකින් යුත් තරුණ පිරිසක් බිහි කිරීමයි ශ්‍රීලනිප තරුණ සංවිධානවල අරමුණ වන්නේ.පරිසර හා පුනර්ජනනීය බලශක්ති නියෝජ්‍ය අමාත්‍ය අල්හාජ් ඒ. ආර්. ඇම්. අබ්දුල් කාදර්, මහනුවර දිස්ත්‍රික් පාර්ලිමේන්තු මන්ත්‍රී එරික් ප්‍රසන්න වීරවර්ධන යන මහත්වරු ද ජන හමුව ඇමතූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100910</link>
    <topic>ජාතික විශ්‍රාමික දිනයප්‍රකාශයට පත්කෙරෙයි</topic>
    <author>වේහැල්ලේ පියතිලකමහරගම විශේෂ</author>
    <content>මහින්ද චින්තනය ප්‍රකාරව පනස් ලක්ෂ විසිදහසක් වන රාජ්‍ය සේවක විශ්‍රාමිකයින් සහ ඔවුන්ගෙන් යැපෙන්නන් හත් ලක්ෂයක් පමණ වන ප්‍රජාවට ගෞරවයක් වශයෙන් ජාතික විශ්‍රාමික දිනය ප්‍රකාශයට පත්කර ඇත.2014 ජාතික විශ්‍රාම දිනය අද (09) දින ජනාධිපති මහින්ද රාජපක්ෂ මහතාගේ සහභාගිත්වයෙන් පෙරවරු 9.00 සිට කැලණිය වෙදමුල්ලේ විශ්‍රාමික නිවාඩු නිකේතනයේ පැවැත්වේ. එදින පස්වරු 12.30 ට ජනාධිපතිවරයා විශ්‍රාමික ප්‍රජාව අමතයි.මෙහිදී විශ්‍රාමික ප්‍රජාව සවිබල ගැන්වීම සඳහා තම කාලය කැප කළ විශ්‍රාමිකයින් විසිපස් දෙනෙකුට ජනාධිපති විශේෂ සම්මාන පිරිනැමෙන අතර සිය දෙනෙකුට මුළු දිවයිනටම බලපාන පරිදි සාමවිනිසුරු පදවි පිරිනැමේ.රාජ්‍ය පරිපාලන ඇමැති ඩබ්ලිව්. ඩී. ජේ. සෙනෙවිරත්න, ආර්ථික සංවර්ධන ඇමැති බැසිල් රාජපක්ෂ සහ විශ්‍රාම වැටුප් අධ්‍යක්ෂ සුනිල් හෙට්ටිආරච්චි යන මහත්වරුන් ද මේ අවස්ථාවට සහභාගි වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100911</link>
    <topic>ලක්මුතු සෙවණ නිවාස ව්‍යාපෘතිය ජනාධිපති මහින්ද රාජපක්ෂ මහතා අතින් ජනතා අයිතියට</topic>
    <author/>
    <content>වැල්ලවත්ත මයුරා පෙදෙස ලක්මුතු සෙවණ නිවාස ව්‍යාපෘතිය ජනාධිපති මහින්ද රාජපක්ෂ මහතා අතින් පෙරේදා (07) ජනතා අයිතියට පවරා දෙනු ලැබිණි. ජනාධිපතිවරයා සමරු ඵලකය නිරාවරණය කර නිවාස ව්‍යාපෘතිය ජනතා අයිතියට පවරා දුන් අවස්ථාවයි මේ. ඇමැතිවරුන් වන සුසිල් ප්‍රේම ජයන්ත, ජීවන් කුමාරතුංග සහ විමල් වීරවංශ මහත්වරුද මෙහි වෙති. ඡායාරූපය-චන්දන පෙ‍ෙර්රා </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100912</link>
    <topic>උපහාර පිරිනැමීම ආත්මාර්ථකාමී ක්‍රියාවක් නොවඅමිල සේවාවකට කෘතවේදීත්වය ඵල කිරීමක්</topic>
    <author/>
    <content>බස්නාහිර පළාතේ ප්‍රථම ගුරු උපහාර දිනය සමරපු එකම ඇමැතිවරයා මම. ඒ විතරක් නෙමෙයි සැමදා ගුරුවරුන් නම් කරලා රන් කහවණු ගෙනත් ඒ අයට පිදුවා යැයි සුළු අපනයන භෝග ප්‍රවර්ධන ඇමැති රෙජිනෝල් කුරේ මහතා පවසයි.ගුරු දිනය සමරමින් පානදුර ශ්‍රී ලංකා යූත් පුහුණු මධ්‍යස්ථානයේදී පැවැති උත්සවයට සහභාගී වූ රෙජිනෝල් කුරේ අමාත්‍ය වරයා මෙසේ ද කීහ .එදා මම පටන් ගත් ඒ වැඩපිළිවෙළ අක්‍රීය වෙලා. යම් නියෝගයකින්, චක්‍රෙල්කනයක් නැතුව සිසුන් තම හදවතින්ම ලෑස්ති කරපු උත්සවයක් නිසා මම හිතනවා මෙය ඉතා උතුම් අවස්ථාවක් කියල. ඔබ මේ උපහාර කරන්නේ ගුරුවරුන්ට හැබැයි මේ උපහාරයේ අවසානය තමන්ට උපහාර කර ගැනීමයි.මම එසේ කියන්නේ ගුරුවරුවන් ඔබට කරන අමිල සේවාව තුළින් ඔබේ ජීවිතය ආලෝක වන නිසා, ප්‍රභාස්වර නිසා, අනාගතය දීප්තිමත් වන නිසා ඔබ ඔවුන්ට උපහාර දක්වනවා. මෙයට ඔබ යොමුවන්නේ ඒ උතුම් දැනුම වෙනුවෙන් කරන පරිත්‍යාගයක් හැටියටයි.සමහරුන්ට කියන්න පුළුවන් මේ උත්සවයත් ආත්මාර්ථකාමී උත්සවයක් කියල. මොකද අපට ලැබෙන දේවලට පෙරලා අප උපහාර දක්වනවා කියලා. නමුත් මම එහෙම කියන්නේ නෑ.කෘතවේදීත්වය වෙනුවෙන් බුදුරජාණන් වහන්සේ තමන් පිට දුන් බෝධීන් වහන්සේට සතියක් අනිමිස ලෝචන පූජාවෙන් කෘතවේදීත්වය පළ කළා. බෝ ගසට එසේ කරපු සංස්කෘතියක් තිබුණු අපේ රටේ අද ඔබට මට උගන්වපු, දෙනෙත් පාදපු, කුසලතා, නිපුණතා, දක්ෂතා, හැකියා, රෝපණය කරපු ඒ උතුමන්ට ගරු කරන එක මට හිතෙන්නේ යහපත් සමාජයක තිබිය යුතු උදාර ගුණයක් කියලා.. ඒ උදාර ගතිගුණ අද සමාජයේ තරුණ පරම්පරාව ළඟ තිබෙන එක ගැන මට ඉතා සතුටුයි.මොකද අපි ජීවත් වන්නේ සදාචාරය, ශිෂ්ටාචාරය, කෘතවේදීත්වය සෝදා පාළුවට ලක් වෙච්ච යුගයක. ඒවා සලකන්නේ නැති යුගයක. එවන් යුගයක ඔබ මෙවන් ක්‍රියාවක් කිරීම එම වටිනාකම දෙගුණ තෙගුණ කරන හේතුවක් හැටියටයි මම දකින්නේ. ඒ නිසා මම ඔබට ඒ ස්තූතියි පල කරනවා.දැන් ගුරුවරුන් දැක්කාම මේ ලෝකයේ චරිත, වෘත්තීන් අනන්ත අප්‍රමාන තියෙනවා. විද්‍යාඥයො, ගණිතඥයෝ, ඉංජිනේරුවරුන්, වෛද්‍යවරුන්, ගණකාධිකාරවරු ඉන්නවා. තව වෘත්තීන් ගත්තොත් විශාල ලැයිස්තුවක් තියෙනවා.මේ කිසිම ලැයිස්තුවකට අවසානයේදී ගුරුදේව කියන වචනය අමුණලා නෑ. දොස්තර දේව, ඉංජිනේරුදේව කියන්නේ නෑ. කිසි කෙනෙකුට ඒ අනුව දේව කියන වචනය අමුණලා නෑ. එහෙම අමුණපු වෘත්තියක් තියෙනවා නම් දේව කියල අමතන එකම වෘත්තීය ගුරු දේව කියල අමතන ගුරු වෘත්තිය පමණයි. ඒ නිසා මම දේවත්වයට සමීප කරල කථා කරන, සලකන ගුරුවරුන්ටයි ඔබ මේ උපහාර දක්වන්නේ.ගුරුවරයා කියන්නේ තමාට ආපසු ලැබෙන දේ ගැන නොසිතා වැඩ කරන කෙනෙක්. මුදලට වැඩ කරන කෙනෙක් නෙවෙයි. සිසුන් දැනුම ලබා ගන්නේත් මුදල් දීලා නෙමෙයි. ඒ දවස් වල ගුරු ශිෂ්‍ය කතාන්දරය හැදුනේ ශිෂ්ෂ්‍යා ගුරුවරයාත් එක්ක එකට ජීවත් වෙනවා. ඔහු සමග එකට ජීවත් වෙමින් ගුරුවරයාගේ දුක සැප එකට බෙදා ගනිමින් ගුරු සිත දිනා ගන්නා තරමට තමයි ඒ දැනුම නැවත ඔබට ලැබෙන්නේ.ඒ නිසා ගුරුවරුන්ට ආදරය කිරීම තුළ ගුරුවරයා උගන්වන දේ අපේ හිත තුළ හොඳට පැල පදියන් වෙනවා. මම පාසල් යන කාලේ ගුරුවරුන්ට ඉමහත් ගෞරවයක් දැක්වූවා. මගේ අම්මා, තාත්තටවත් සැලකුවේ නෑ, ගුරුවරුන්ට තරම්. අම්මා, තාත්තා යමක් කිව්වොත් ගුරුවරයා යමක් කිව්වොත් මම වැඩියෙන්ම පිළිගන්නේ ගුරුවරයා කියපු දේ. ඒක මගේ දරුවන්ගෙනුත් මම අත්දැක්කා.මෙම අවස්ථාවට පාණදුර ප්‍රාදේශීය ලේකම්තුමා සමග පාණදුර ශ්‍රී ලංකා යූත් පුහුණු මධ්‍යස්ථානයේ ස්ථානභාර නිලධාරී තුමා ඇතුළු ගුරුවරුන් දරුවන් වැඩිහිටියන් විශාල පිරිසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100913</link>
    <topic>ජනතා වතු සංවර්ධන මණ්ඩල සේවකයන් 85කට හිඟ පාරිතෝෂික අද පිරිනැමේ</topic>
    <author/>
    <content>ජනතා වතු සංවර්ධන මණ්ඩලයේ සේවකයන් 85 දෙනකුට හිඟ පාරිතෝෂික මුදල් වශයෙන් රුපියල් ලක්ෂ 100ක මුදලක් රාජ්‍ය සම්පත් හා ව්‍යවසාය සංවර්ධන ඇමැති දයාශ්‍රිත තිසේරා මහතාගේ අතින් අද (09) ප්‍රදානය කෙරේ.කැපීමට නියමිත ගස් කැපීමෙන් ලැබෙන ආදායමෙන් සේවකයින්ගේ පාරිතෝෂික දීමනා ගෙවීමට කැබිනට් මණ්ඩලයෙන් ලැබුණු අනුමැතිය පරිදි ලූල්කඳුදුර සහ දෙල්තොට වතුයායන්වලින් කපන ලද ගස්වලට ලැබුණු මුදලින් කොළපතන වතුයායේ සේවකයන් 34 දෙනෙකුට හා දෙල්තොට වතුයායේ සේවකයන් 51 දෙනෙකුට මෙසේ දීමනා ගෙවීමට නියමිතය.2001 වර්ෂයේ සිට ගෙවීමට ඇති සේවක අර්ථ සාධක, සේවක භාරකාර අරමුදල, පාරිතෝශිත දිමනා, අධිභාරය අතුඵව රුපියල් මිලියන 1,141ක මුදල් කඩිනමින් ගෙවා දැමිමට ඇමැති දයාශ්‍රිත තිසේරා මහතාගේ උපදෙස් පරිදි එම මණ්ඩලය කටයුතු කරමින් සිටී.2001 සිට නොගෙවන ලද මුදල් සම්බන්ධයෙන් පනවා ඇති නඩුවලට අනවශ්‍ය ලෙස සේවක මහතුන්ගේ කාලය වැය කිරීමට සිදුව තිබීම මණ්ඩලය පාඩු ලැබීමට ප්‍රධාන හේතුවක් ලෙස හඳුනාගෙන ඇති අතර එම තත්ත්වය වළක්වා ජනතා වතු සංවර්ධන මණ්ඩලය නැවතත් ලාබ ලබන තත්ත්වයට පත්කිරීමට දයාශ්‍රිත තිසේරා මහතාගේ උපදෙස් මත කටයුතු කෙරෙමින් පවතී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100914</link>
    <topic>ලොකුලූනුවලට සහතිකමිලක් දුන්නේ ජනපති මහින්දයි</topic>
    <author/>
    <content>ලංකා සතොස මඟින් මේ වනවිට දේශීය ගොවීන්ගෙන් ලොකුලූනු කිලෝ ග්‍රෑම් 550,000 සහ අර්තාපල් කිලෝ ග්‍රෑම් 270,000 මිලදී‍ෙගන ඇති බව සමුපකාර හා අභ්‍යන්තර වෙළෙඳ අමාත්‍ය ජොන්ස්ටන් ප්‍රනාන්දු මහතා පවසයි.අර්තාපල් සඳහා රුපියල් 80ක සහතික මිලක් සහ ලොකුලූනු සඳහා රුපියල් 60ක සහතික මිලක් දේශීය ගොවීන් වෙත රජය මඟින් ලබාදී ඇත. අර්තාපල් හා ලොකුලූනු ගොවීන්ගේ නිෂ්පාදන සඳහා සහතික මිලක් ලබා දුන් එකම නායකයා වත්මන් ජනාධිපති මහින්ද රාජපක්ෂ මහතා බවත් ඉතිහාසයේ මෙතෙක් රජයකින් මිලදී ගත් වැඩිම අර්තාපල් හා ලොකුලූනු ප්‍රමාණය මෙය බවත් අමාත්‍ය ජොන්ස්ටන් ප්‍රනාන්දු මහතා පවසයි. ලොකුලූනු මිලදී ගැනීම සඳහා ලංකා සතොස මේ වනවිට ලක්ෂ 330ක් වැය බර දරා ඇති අතර අර්තාපල් සඳහා ලක්ෂ 2020ක් මේ වනවිට වැයකර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100915</link>
    <topic>කොරියානු භාෂා ප්‍රවීණතා විභාගයේමධ්‍යස්ථානවල සංශෝධනයක්</topic>
    <author>මහින්ද අලුත්ගෙදර</author>
    <content>කොරියානු භාෂා ප්‍රවීණතා විභාගය සඳහා පෙනී සිටින අපේක්ෂකයන්ට හිමි විභාග මධ්‍යස්ථානය දැනගැනීම සඳහා www.slbfe.lk වෙබ් අඩවියට පිවිසෙන ලෙස ශ්‍රී ලංකා විදේශ සේවා නියුක්ති කාර්යාංශය විභාග අපේක්ෂකයන්ගෙන් ඉල්ලීමක් කරයි.මේ විභාගය එළඹෙන 11 හා 12 යන දිනයන්හි කොළඹ දී පැවැත්වීමට නියමිත අතර දොළොස්වන කොරියානු භාෂා ප්‍රවීණතා පරීක්ෂණයේ විභාග මධ්‍යස්ථාන සංශෝධනය වී ඇති බව කොරියානු මානව සම්පත් දෙපාර්තමේන්තුව සඳහන් කර ඇත. මෙවර විභාගය තස්ටන් , අශෝක වි, ගෝතමී බාලිකා සහ ඩී.එස් සේනානායක විද්‍යාලවල දී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100916</link>
    <topic>පොත් ලබාදීමේ වැඩසටහනහෙට පොළොන්නරුවෙන් ඇරැඹේ</topic>
    <author>මහින්ද අලුත්ගෙදර</author>
    <content>අඩු පහසුකම් සහිත පුස්තකාල සඳහා පොත් ලබාදීමේ වැඩසටහනක් පොළොන්නරුව රාජකීය විද්‍යාලයේ දී හෙට (10) ආරම්භ වෙයි.සිංහ නැණසවිය හා අයි. කිව්. ශ්‍රී ලන්කන් එක්ව ක්‍රියාත්මක කරන මෙය එම වැඩසටහනේ සිවුවන අදියර වන අතර ඒ අනුව පොළොන්නරුව හා අනුරාධපුර දිස්ත්‍රික්කයන්හි අඩු පහසුකම් සහිත පාසල්වල ඇති පුස්තකාලවලට රුපියල් 50,000 බැඟින් වටිනා පොත් කට්ටලයක් බැඟින් ලබාදීමට කටයුතු සංවිධානයකර ඇත.අනුරාධපුර දිස්ත්‍රික්කයේ කැකිරාව ඇතුන්ගම මහා විද්‍යාලය, මැදවච්චිය පහළ රත්මල්ගහවැව විද්‍යාලය, පදවිය අලි වංගුව මහා විද්‍යාලය, නාච්චාදූව කළුවිල සේන මහා විද්‍යාලය, නොච්චියාගම දුටුගැමුණු මහා විද්‍යාලය, රඹෑව මහා විද්‍යාලය, ගලෙන්බිඳූණුවැව තම්මැන්නාගම මහා විද්‍යාලය, හබරණ හිරිවඩුන්න ප්‍රාථමික විද්‍යාලය යන විද්‍යාලවලට පොත් ලබාදීමට සැලසුම් කර තිබේ.පොළොන්නරුව දිස්ත්‍රික්කයේ දිවුලන්කඩවල මධ්‍ය මහා විද්‍යාලය, දම්සෝපුර ප්‍රාථමික විද්‍යාලය, මීගස්වැව කණිෂ්ඨ විද්‍යාලය, අත්තනකඩවල කහටපිටිය කණිෂ්ඨ විද්‍යාලය, හිඟුරක්ගොඩ රජරට මහා විද්‍යාලය, පොළොන්නරුව සේවාමුක්ත කඳවුර මහා විද්‍යාලය, ලක්ෂඋයන කණිෂ්ඨ විද්‍යාලය සහ මනම්පිටිය මහා විද්‍යාලය යන පාසල් සඳහාද පොත් ලබාදීමට නියමිතයි.පුස්තකාල පොත් ලබාදීමේ මෙහෙවරට ජාතික පුස්තකාල සේවා මණ්ඩලයද සහාය ලබාදෙන අතර මෙහිදී උත්සවය සඳහා සහභාගිවන පාසල්වල සිසුන් සඳහා ප්‍රවීණ ගීත රචක මහින්ද චන්ද්‍රසේකර මහතා රසවින්දනය සම්බන්ධයෙන් විශේෂ දේශනයක් පවත්වයි.මීට සමඟාමීව සිංහ අයි. කිව්. ශ්‍රී ලන්කන් දෙවන අදියරේ දිස්ත්‍රික් තරඟ වටයේ පොළොන්නරුව දිස්ත්‍රික්කයේ තේරීම් තරඟය මේ මස 11 දා පුලතිසි බුද්ධි මණ්ඩපයේ දී පැවැත්වෙන අතර මේ සඳහා අයදුම්කර නොමැති හා අයදුම්කර ඇති තරගකරුවන් උදෑසන 8.30 තරගය පැවැත්වෙන පුලතිසි බුද්ධි මණ්ඩපයට පැමිණෙන ලෙස සංවිධායකයන් ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100917</link>
    <topic>ලෝක දෘෂ්ටි දිනය අදයි සමරුවට පා ගමනක්-සම්මන්ත්‍රණයක්</topic>
    <author>සන්ධ්‍යා කරුණාරත්න</author>
    <content>ලෝක දෘෂ්ටි දිනය අදට (09) යෙදී ඇත. මෙරට ළමා හා වැඩිහිටියන් ලක්ෂ දෙකකට වැඩි පිරිසක් අන්ධභාවය නිසා දුක් විඳින අතර ඉන් සියයට 70 ක් දෙනා ඇසේ සුද හේතුවෙන් අන්ධභාවයට පත්ව සිටියි.ලෝක දෘෂ්ටි දිනය වෙනුවෙන් සෞඛ්‍ය අමාත්‍යාංශයේ විෂන් 2020 ලේකම් කාර්යාලය සංවිධානය කළ මහජනතාව දැනුම්වත් කිරීමේ පාගමනක් සෞඛ්‍ය ඇමැති මෛත්‍රීපාල සිරිසේන මහතාගේ ප්‍රධානත්වයෙන් අද (09) උදේ 8.30 ට කොළඹ විහාරමහා දේවි උද්‍යානය අසලින් ආරම්භ වන අතර ලෝක දෘෂ්ටි දිනය වෙනුවෙන් පැවැත්වෙන සම්මන්ත්‍රණය සෞඛ්‍ය අධ්‍යාපන කාර්යාංශයේ දී අද (09) උදේ 10 ට පැවැත්වේ. ලෝක ජනගහනයෙන් මිලියන 39 කට වැඩි පිරිසක් අන්ධභාවයෙනුත්, මිලියන 285 දෙනෙක් ඇස් පෙනීමේ දුර්වලතාවලිනුත් පීඩා විඳින බව සෞඛ්‍ය අමාත්‍යාංශය පවසයි.මේ අතරින් සියයට 80 ක් සුව කළ හැකි තත්ත්වයේ සිටියි. අන්ධභාවයට පත්වූ සහ ඇස් පෙනීමේ දුර්වලතාවලින් පෙළෙන වැඩි පිරිසක් තුන්වැනි ලෝකයේ රටවල ජීවත් වේ. මේ අතරින් සියයට 50 කගේ පමණ අන්ධභාවයට හේතු‍ වන ප්‍රධානම සාධකය වන්නේ ඇසේ සුද ඇති වීමයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100918</link>
    <topic>කණ, නාසය, උගුර පිළිබඳ දකුණු ආසියානු සමුළුව අද</topic>
    <author>සන්ධ්‍යා කරුණාරත්න</author>
    <content>කණ, නාසය, උගුර පිළිබඳ දකුණු ආසියානු කලාපීය විශේෂඥ සමුළුව බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී අද (9) ආරම්භ කෙරේ.අද සිට 12 වැනිදා දක්වා දින හතරක් පුරා මේ සමුළුව පැවැත්වෙන අතර දකුණු ආසියානු කලාපය වශයෙන් ජානමය, කාලගුණිකමය සහ භූගෝලීය වශයෙන් අභියෝග රැසකට අප මුහුණු දෙමින් සිටින බව සෞඛ්‍ය අමාත්‍යාංශය පවසයි.රටවල් දහයක නියෝජිතයන්ගේ සහභාගිත්වයෙන් මේ සමුළුව පැවැත්වෙන අතර බංග්ලාදේශයේ මහාචාර්ය අල්ප්‍රදීන් මහතා ප්‍රමුඛ ආසියානු කලාපීය කණ, නාසය සහ උගුර පිළිබඳ විශේෂඥ වෛද්‍යවරුන්ගේ සංගමයේ මෙහෙය වීමෙන් සමුළුව පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100919</link>
    <topic>ජනාධිපතිතුමාට තෙවනවරතරග කළ නොහැකියැයි පවසන්නේදේශපාලන ප්‍රතිවාදීන් පමණයි</topic>
    <author>අසේල කුරුළුවංශ</author>
    <content>ජනපති මහින්ද රාජපක්ෂ මහතාට තෙවනවරටත් ජනාධිපති ධූරයට තරග කළ නොහැකි බව පවසන්නේ එතුමාගේ දේශපාලන ප්‍රතිවාදින් මිස මෙරට පරාමාධිපත්‍ය බලය හිමි ජනතාව නොවන බව අස්ගිරි පාර්ශ්වයේ කාරක සංඝසභික මැදගම ධම්මානන්ද හිමියෝ පවසති.ආණ්ඩුක්‍රම ව්‍යවස්ථාවට 18 වන සංශෝධනය ගෙන එමින් එය පාර්ලිමේන්තුව තුළ 2/3 ක බලයකින් සම්මත කිරීමේ පරම චේතනාව වූයේ ජනපතිධුරයට එක් අයෙකුට දෙවරකට වැඩිවාර ගණනක් තරග කිරීමේ හැකියාව ඇති කිරීම බවත් මහින්ද රාජපක්ෂ මහතාගේ ජනපදනම දන්නා එතුමාට එරෙහි පිරිස් මෙම සංශෝධනයට එදා සිටම විරුද්ධවූ බවත් උන්වහන්සේ කීහ.නීතිවේදීන් අදහස් දැක්වීම් කරන්නේ තමන් නියෝජනය කරන පාර්ශ්වය වෙනුවෙන් බවත් මිනී මැරුමක් කළ අයෙකු බේරා ගැනීමට සත්‍යය පෙනි පෙනී නීතිවේදීන් අධිකරණය තුළ තර්ක කරන බවත් පැවසූ ධම්මානන්ද හිමියන් ඕනෑම කාරණයක් සම්බන්ධව මත දෙකක් ඔස්සේ නීති තර්ක ගෙන ආ හැකිවුවත් වත්මන් ජනපතිවරයා බැඳී සිටින්නේ නව සංශෝධන සහිත ව්‍යවස්ථාවට බවද ප්‍රකාශ කළහ.දේශපාලන ප්‍රතිවාදීන්, කොටි ඩයස්පෝරාව හා ජනපති කෙරෙහි පෞද්ගලික වෛරයෙන් පසුවන පිරිස් එතුමාට තෙවනවර ජනපතිධුරයට තරග කළ නොහැකිය යන මතය පතුරුවන බව කාටත් පැහැදිලිවන බවද උන්වහන්සේ පැවසූහ.කුමන සංශෝධනය යටතේ ජනපතිවරණයට කවුරුන් ඉදිරිපත් වුවත් අදාළ ධූරයට සුදුසු පුද්ගලයා තෝරනු ලබන්නේ ජනතාව බවත් මහින්ද රාජපක්ෂ මහතා තරග බිමෙන් ඉවත් කිරීමට කරන උත්සාහය තුළින් පෙනෙනුයේ සෙසු අපේක්ෂකයින්ට එතුමාට තරම් ජනප්‍රසාදයක් නොමැති බව ඔවුන්ම පිළිගෙන තිබෙන බවක් යැයිද ධම්මානන්ද හිමියෝ අවධාරණය කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100920</link>
    <topic>විශ්‍රාමික රාජ්‍ය සේවකයන්ට ඇප රහිත සහන ණය යෝජනා ක්‍රමයක්</topic>
    <author/>
    <content>විශ්‍රාමික රාජ්‍ය සේවකයන් සඳහා ඇප රහිත සහන ණය යෝජනා ක්‍රමයක් සණස සංවර්ධන බැංකුව සහ ආර්ථික සංවර්ධන අමාත්‍යංශය විශ්‍රාමිකයන්ට හඳුන්වා දෙයි.ජනාධිපති මහින්ද රාජපක්ෂ මැතිතුමාගේ උපදෙස් මත ක්‍රියාත්මක මෙම සහන ණය යෝජනා ක්‍රමය කෑගල්ල දිස්ත්‍රික් විශ්‍රාමික රාජ්‍ය සේවක නියෝජිතයන්ට හඳුන්වාදීම පසුගියදා (6) කෑගල්ල සණස ශ්‍රවණාගාරයේදී සිදු විය.සබරගමු මහ ඇමැති මහීපාල හේරත්, සණස නිර්මාතෘ බී. ඒ. කිරිවන්දෙණිය යන මහත්වරු ද මෙම අවස්ථාවට එක්වූහ.දිවයිනේ දැනට විශ්‍රාමික රාජ්‍ය සේවකයන්ගේ ප්‍රමාණය අටලක්ෂය ඉක්මවයි. ඔවුන් අතුරින් විසිඑක්දහස් හාරසිය දොළහක් කෑගල්ල දිස්ත්‍රික්කයේ පදිංචි වූවෝ වෙති.කෑගල්ල දිස්ත්‍රික්කයේ ප්‍රාදේශීය ලේකම් කොට්ඨාස මට්ටමින් ක්‍රියාත්මක වැඩිහිටි සංවිධාන හරහා මෙම සහන ණය යෝජනා ක්‍රමය විශ්‍රාමික රාජ්‍ය සේවකයන් වෙත ගෙන යාමේ අරමුණින් මෙම නියෝජිත හමුව සබරගමු මහ ඇමැති මහීපාල හේරත් මහතා විසින් කැඳවා තිබුණි.වයස අවු. 70 දක්වා විශ්‍රාමික රාජ්‍ය සේවකයන්ට රුපියල් මිලියනයක් දක්වා උපහාර නමින් නම් කර ඇති මෙම ණය යෝජනා ක්‍රමයෙන් ණය ලබාගත හැකි අතර ඇපකරුවන් අනවශ්‍ය වීම එහි විශේෂත්වයකි.අවම පොලියක් යටතේ බැංකුවක් විශ්‍රාමිකයන්ට ලබාදෙන ඉහළම ණය මුදල මෙම ණය යෝජනා ක්‍රමය යටතේ විශ්‍රාමික රාජ්‍ය සේවකයන්ට ලැබෙන අතර වයස අවුරුදු 70 ඉක්ම වූ විශ්‍රාමික රාජ්‍ය සේවකයන්ට පමණක් පවුලේ සාමාජිකයන්ගේ සුරැකුම් අවශ්‍ය වේ.විශ්‍රාමික රාජ්‍ය සේවකයන්ගේ ආර්ථික ශක්තිය නංවාලමින් ඔවුන්ගේ ආර්ථික සඵලත්වය සේම ඒ හරහා රටේ සංවර්ධනයට රාජ්‍ය විශ්‍රාමිකයන්ගේ දායකත්වය ලබාගැනීම මෙම ණය යෝජනා ක්‍රමයේ අරමුණ බව මෙහිදී සණස නිර්මාතෘ බී. ඒ. කිරිවන්දෙණිය මහතා කීය.මෙම වසරේ මෙම උපහාර ණය යෝජනා ක්‍රමය සඳහා රුපියල් කෝටි පන්සියයක මුදලක් සණස බැංකුව වෙන් කර ඇතැයි ද එකී බැංකුවේ කළමනාකාර සරත් ගුණතිලක මහතා කීය.කෘෂිකාර්මික පශු සම්පත් ගෘහ කර්මාන්ත සඳහා මෙන්ම දූ දරුවන්ගේ උසස් අධ්‍යාපන කටයුතු සඳහා ද රුපියල් දස ලක්ෂයක් දක්වා වූ මෙම උපහාර ණය මුදල ලබාගත හැකි අතර ණය ආපසු ගෙවීමට වසර 7ක කාලයක් දෙනු ලැබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100921</link>
    <topic>මේ රට ආසියාවේ ආශ්චර්යය කරා ගෙන යෑමේදැවැන්ත වැඩපිළිවෙළක මූලාරම්භයයි</topic>
    <author>කොළොන්නාව සමූහ ඒ. සුමනසේන</author>
    <content>ශ්‍රී ලංකා නිදහස් පක්‍ෂයේ තරුණ තරුණියන් ඒකරාශී කරගෙන රටපුරා දියත් කෙරෙන ‘නිල් බළකාය’ වැඩසටහන ‘අවි ආයුධ අතට දී රට විනාශය කරා ගෙන යන්නට උත්සාහ දැරූ පිරිසකගේ අදූර දර්ශී ක්‍රියා මාර්ගය වැනි දෙයක් නොව’ එය මේ රට ආසියාවේ ආශ්චර්ය කරා ගෙන යාමට රජය දරන වෑයමට අතහිත දෙන දැවැන්ත වැඩ පිළිවෙළක මූලාරම්භය බව එහි සභාපති හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්‍ෂ මහතා පැවසීය.ඒ මහතා එසේ කීවේ කොළොන්නාව ආසන සංවිධායක හා කොළඹ දිස්ත්‍රික් පාර්ලිමේන්තු මන්ත්‍රී ආර්. දුමින්ද සිල්වා මහතා විසින් සංවිධානය කොට කොළොන්නාව ශ්‍රී ලංකා නිදහස් පක්‍ෂ ප්‍රධාන කාර්යාල භූමියේ පවත්වන ලද එම පක්‍ෂයේ ආසන ප්‍රතිසංවිධාන ග්‍රාමීය වැඩපිළිවෙළ හා නිල් බළකාය වැඩසටහනට එම බල ප්‍රදේශයේ තරුණ තරුණියන්ට සාමාජිකත්වය ලබාදීමේ අරමුණින් පවත්වන ලද රැස්වීමට සහභාගීව කරන ලද කතාවේදී ය.නිල් බළකායේ සාමාජිකත්වය මිලියන 20 දක්වා වැඩිකර ගැනීම තම අරමුණ බව ද කී ඒ මහතා මැතිවරණයක් නොමැති කාලයක වුවත් තරුණ සංවිධාන හා ග්‍රාමීය මට්ටමින් පක්ෂ ප්‍රතිසංස්කරණ කටයුතු කෙරෙන්නේ එමගින් රජය විසින් රටපුරා කරගෙන යන සංවර්ධන කටයුතු පිළිබඳ ප්‍රදේශවාසීන් දැනුවත් කිරීම හා ඊට තරුණ දායකත්වය ලබා ගැනීම මෙන් ම ඔවුන් අනාගතයේදී දියුණුවන ලෝකයේ ඉදිරියට ගෙනයාම රජයේ හා නිල් බළකායේ ද අරමුණ වන නිසා බව ද කීය.වසර 30 ක් පුරා යුද්ධයෙන් බැට කෑ ජනතාවකට නිදහස ලබා දී නිවහල් ජාතියක් වශයෙන් පොළොවේ අඩිය ගසා ජීවත් වීමට හැකි පරිසරය සකස් කර දුන්නේ වත්මන් ජනාධිපති මහින්ද රාජපක්‍ෂ මහතා බව ද අද මේ රට හැම අංශයකින් ම ශීඝ්‍රයෙන් සංවර්ධනය වෙමින් ඉදිරියට යද්දී තමුන්නාන්සේලා ජීවත්වෙන කොළොන්නාව පුරවරය ද නිවාස, මාර්ගපද්ධති හා වෙනත් පොදු පහසුකම්වලින් ද විශාල වශයෙන් සංවර්ධන වෙමින් පවතින බව දකින්නට ලැබෙන අතර දුමින්ද සිල්වා මන්ත්‍රීවරයාගේ මඟ පෙන්වීම යටතේ එහි ප්‍රතිලාභ ලබාගැනීම මේ ප්‍රදේශයේ අනාගතයේ රට බාර ගැනීමට සිටින තරුණ තරුණියන්ගේ වගකීම විය යුතු බව ද නාමල් රාජපක්‍ෂ මහතා කීය.කොළොන්නාව ශ්‍රී ලංකා නිදහස් පක්‍ෂ ප්‍රධාන සංවිධායක පාර්ලිමේන්තු මන්ත්‍රී ආර්. දුමින්ද සිල්වා මහතා-කොටි ත්‍රස්තවාදය විනාශ කිරීම වෙනුවට ත්‍රස්තවාදීන්ට ආයුධ සමඟ මුදල් ද දී අවසානයේ රට එල්ටීටීඊ යට බාර දෙන්න ගිවිසුම් අත්සන් කළ, අවුරුදු 30 ක් යුද්ධය විකුණගෙන කාපු එක්සත් ජාතික පක්‍ෂය අද මේ රටේ නිදහස ගැන කතා කිරීම විහිළුවක් බව ද රජයේ සේවකයන්ටත් අනෙකුත් ජනතාවටත් පටි තදකරගන්න කියමින් බඩුමිල ඉහළ දැමූ හැටි, බස් ගාස්තු වැඩි කරපු හැටි රාජ්‍ය අංශය, පෞද්ගලික අංශවලට බාර දී රාජ්‍ය සේවය විනාශ කර දැමූ හැටි ඔවුන්ට අද අමතක වුනාට ජනාධිපති මහින්ද රාජපක්‍ෂ මහතා මේ රට ත්‍රස්තවාදීන්ගෙන් බේරාගෙන ජාතික සමගිය ගොඩනඟමින් සංවර්ධනය කරා ගෙන යන අන්දම මේ රටේ ජනතාව හොඳින් තේරුම් ගෙන ඇති බවද කොළොන්නාව ආසනයේ සංවර්ධනය දෙස බලන විට ද මෙතෙක් මේ ප්‍රදේශයට කිසිදාක කිසිදු රජයකින් නොලැබුණු අන්දමේ මුදලක් එනම් රුපියල් මිලියන 350 ක් වෙන්කරදීම තම ප්‍රදේශවාසීන්ට කරන ලද ගෞරවයක් බව ද කීය.කෑගල්ල දිස්ත්‍රික් මන්ත්‍රී කනක හේරත්, කොළොන්නාව නගර සභා උපසභාපති සුරේෂ් කෝදාගොඩ මහත්වරු ද මේ රැස්වීම ඇමතූහ. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100922</link>
    <topic>එදා දුප්පත් දැරියක වූ මා අද රට ම හඳුනන ගායිකාවක වූයේ ගුරුවරුන්ට පින් සිදුවන්නයි</topic>
    <author>කොළඹ සංචාරක</author>
    <content>එදා දැලි කුණු පෙරා ගත් දුප්පත් දැරියක වූ මා අද රටම හඳුනන ගායිකාවක වී සිටින්නේ උදාර ගුරු මවු-පියවරුන්ට පින් සිදුවන්නට බව ප්‍රවීණ ගායන ශිල්පිනී විශාරද නන්දා මාලිනිය පවසයි.ඇය මේ බව පැවසුවේ ලෝක ගුරු දිනය නිමිත්තෙන් කොටහේන කුමාර විද්‍යාලය සංවිධාන කළ ගුරු උපහාර වැඩසටහනට එක්වෙමිනි. විද්‍යාලයාධිපති කෝනාර බණ්ඩාර මහතාගේ මඟපෙන්වීම යටතේ ‘කුමාරයේ ගුරු සංසදය’ උලෙළ සංවිධාන කළේය. ‘ගරු ගුරු හදක සිංහාවලෝකනය-කී නොකී දේ’ ගුරු උපහාර ග්‍රන්ථය ද මෙහිදී එළි දැක්විණි. එහි සංස්කාරක කෝනාර බණ්ඩාර මහතා විසින් කෘතියේ මුල් පිටපත් විශාරද නන්දා මාලිනිය ඇතුළු ආරාධිතයන්ට පිළිගැන්වීය.උපහාර උලෙළ ඇමතූ නන්දා මාලිනි මහත්මිය- මගේ පියා ඇඳුම් මසා ජීවිකාව ගෙන ගිය අහිංසක පුද්ගලයෙක්. මොන තරම් අගහිඟකම් තිබුණත් අපව හොඳ මිනිසුන් කරන්න අම්මාත් තාත්තාත් වෙහෙසුණා. එදා කොටහේනේ කාසිචෙට්ටිවත්තේ පදිංචි වී සිටි අප පවුලේ සහෝදර සහෝදරියන් නව දෙනාම ඉගෙන ගත්තේ කොටහේන කුමාර විද්‍යාලයේ හා ගුණානන්ද විද්‍යාලයේයි. අපි පාසල් ආවේ සපත්තු සෙරෙප්පුවත් නැතුවයි.පාසලේ දී මට අපූරු ගුරු මාතාවක් හමු වුණා. මාග්‍රට් පෙරේරා නම් ඇය මට දෙවැනි මවක් වුවා. මට කෑම බීම පවා අරන් දුන්නා. සති දෙකකට වරක් පැවැත්වෙන සමිතියේ මුලින් ම කවි කී දවස මට අද වාගේ මතකයි. ‘කවි නන්දා’ ලෙස මා පාසලේ ජනප්‍රිය චරිතයක් කළේ ඇයයි. මාව ගුවන් විදුලියේ ළමා පිටියට එක්ක ගියේ ඇයයි. කරුණාරත්න අබේසේකර මහතාට මාව හඳුන්වා දී මේසා දුරක් එන්න මට මඟ කියා දුන් මාග්‍රට් ටීචර්ට මා සදා ණයගැතියි.එදා දුප්පත් දැරියක වූ මා අද රටම හඳුනන ගායිකාවක වී සිටින්නේ මේ වාගේ උදාර ගුරු මවුවරුන්ට පියවරුන්ට පින් සිදුවන්නටයි. අද ලෝක ගුරු දිනය සමරන මේ අසිරිමත් උත්සවයේදී මේ සියලු ගුරු මවුවරුන්ට පියවරුන්ට මා මාගේ කෘතඥතාව පළ කරනවා. පින් දෙනවා.පෑලියගොඩ විද්‍යාලංකාර ධර්ම විද්‍යාලයාධිපති සබරගමුව විශ්වවිද්‍යාලයේ කුලපති අග්ගමහා පණ්ඩිත, මහාචාර්ය කුඹුරුගමුවේ වජිර මාහිමි- දරුවන් අඳුරෙන් ‍ආලෝකය කරා ගෙන යන චරිතය ගුරුවරයායි. ඔහු දයානුකම්පාවෙන් දෙන අවවාදයක් - දඩුවමක් තම ජීවිතයේ හැරවුම් ලක්ෂ්‍යය බවට පත් කරගෙන ජීවිත වාසනාවන්ත කරගත් දසදහස් ගාණක් මේ රටේ සිටිනවා. කුමාර විද්‍යාලය සංවිධාන කළ මේ ගුරු උපහාර වැඩසටහන ඔවුන්ට වෙන් කළ අලුත් තාලේ වැඩක්. කිසිවකුගේ අවධානය ලක් නොවූ පැතිකඩක් කුමාර විද්‍යාලයට නිරීක්ෂණය වී තිබෙනවා. ඒ නිසාම මේ වැඩසටහන ඉතා සංවේදී එකක් බවට පත් වුණා. කවදත් අලුත් යමක් රටට දීමට වෙර දරන කුමාර විද්‍යාලයට එහි විද්‍යාලයාධිපති කෝනාර බණ්ඩාර මහතාට අපේ කෘතඥතාව පළ කරනවා.කුමාර විද්‍යාලයේ හිටපු විද්‍යාලයාධිපති පියදාස හේවාබටුවිට, ගුරු උපදේශක කරුණාරත්න කුමාරපේලි, ප්‍රවීණ මාධ්‍යවේදී කරුණාරත්න ඩී. පිලිප්, අධ්‍යාපන අධ්‍යක්ෂ ජයන්ත වික්‍රමරත්න හා මාධ්‍යවේදී නිමල් වීරතුංග මහත්වරුන් ඇතුළු පිරිසක් අදහස් දැක්වූහ. බෞද්ධ කටයුතු කොමසාරිස් චන්ද්‍රප්‍රේම ගමගේ මහතා ඇතුළු විශාල පිරිසක් මීට එක්ව සිටියහ. කුමාර විද්‍යාලයේ දරු දැරියන්ගේ රංගනයෙන් හා නර්තනයෙන් උලෙළ වර්ණවත් විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100923</link>
    <topic>ධර්මසිරි ගමගේගේ අම්මාවරුනේ ගීතය මුළු රටම වැළඳගත්තා</topic>
    <author>කෝට්ටේ මධ්‍යම සමූහ නන්ද ඒකනායක</author>
    <content>1970 අග භාගයේ දී පමණ අප කවුරුත් දන්නා පරිදි මනසට දරාගන්න බැරි කඨෝර සංගීතයෙන් බැහැරව ආදරයක් දෙන සුභාවිත ගීත බිහිවන්නට පටන් ගත්තා. එවැනි ගීත ලියූ, සත්පුරුෂ ගීaත නිබන්ධකයන් අතරට එක් වූ ගීත රචකයෙක් ලෙස ධර්මසිරි ගමගේ මහතා හඳුන්වන්න පුළුවන්. එතුමා‍ෙග් අම්මාවරුනේ ගීතය මුළු රට ම වැළඳගත් බව ආචාර්ය ප්‍රනීත් අබේසුන්දර මහතා කියා සිටියේය.ප්‍රවීණ පුවත්පත් කලාවේදියෙක් මෙන්ම චිත්‍රපටි අධ්‍යක්ෂවරයෙක් වූ අභාවප්‍රාප්ත ධර්මසිරි ගමගේ මහතාගේ 75 වැනි ජන්ම දිනය නිමිත්තෙන්, කොළඹ ජාතික රෝහලේ හෘද රෝග චිකිත්සාගාරයේ නේවාසික රෝගීන් උදෙසා පැවැති සංගීතමය චිකිත්සාවට සහභාගි වෙමින් අබේසුන්දර මහතා එසේ පැවැසීය.ආචාර්ය අබේසුන්දර මහතා තවදුරටත් ‍මෙසේ ද කීය.අද මනුෂ්‍ය ජීවිතය වේගයෙන් ගමන් කරන ස්වභාවයක් දකිනවා. ඒ වගේම අද ඇසෙන බොහෝ ගීත මනුෂ්‍ය ශරීරයට දරාගන්න බැරි විදියට කඨෝර සංගීතයෙන් මිශ්‍රව පවතිනවා. එදා අප ඇසූ සුභාවිත ගීතවලට අප අදත් ආදරය කරනවා.ආචාර්ය එඩ්වින් ආරියදාස මහතා - නිහතමානී ගතිගුණවලින් හෙබි ධර්මසිරි ගමගේ මහතා, අපේ රටේ දරුවන් ගැන මෙන්ම, තරුණ පරපුර පිළිබඳවද මානව දයාවෙන් කටයුතු කරමින්, රටේ හොඳ පරපුරක් නිර්මාණය කිරීම සඳහා විවිධ වැඩසටහන් ක්‍රියාත්මක කළා.පහන් වැට ඊට නිදසුනක් ලෙස මා දකිනවා. ඔහු විසින් නිර්මාණය කළ රූපවාහිනි වැඩසටහනකට මාවද දායක කරගනිමින් මාස ගණනාවක්ම ඔහු සමඟ මට ඇසුරු කරන්නට ලැබුණ බව ද කීය. විශේෂඥ වෛද්‍ය රුවන් ඒකනායක, මාධ්‍යවේදී ලැම්බට් පෙම්මාවඩු හා ලතා ගමගේ යන මහත්ම මහත්මීහුද මෙහිදී කතා කළ අතර විශේෂඥ වෛද්‍ය ගාමිණි ගලප්පත්ති මහතා ඇතුළු ලේඛක ලේඛිකාවන් ද රැසක් ද මේ අවස්ථාවට සහභාගි වූහ.චන්දන ලේකම් ලියනගේ මහතා විසින් සංගීතමය චිකිත්සාව ඉදිරිපත් කළ අතර, නේවාසික හෘද රෝගීන් පිරිසක් ද ඊට එක්වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100924</link>
    <topic>මත්තලට පරිසර හිතකාමී නව නිවාඩු නිකේතනයක්</topic>
    <author>ජයසිරි මුණසිංහ මත්තල සිට</author>
    <content>ශ්‍රී ලාංකීය සංචාරක ව්‍යාපාරයට නව පරිච්ඡේදයක් එක්කරමින් හම්බන්තොට, මත්තල රාජපක්ෂ ජාත්‍යන්තර ගුවන්තොටුපොළ ආසන්නයේ පරිසර හිතකාමී බෙස්ට් ලයිෆ් සංචාරක ආකර්ෂණීය නිවාඩු නිකේතනයක් ඊයේ (8) උදේ ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා අතින් විවෘත කැරිණි.වසර 2016 වනවිට මෙරටට පැමිණෙන සංචාරකයින්ගේ සංඛ්‍යාව ලක්ෂ 25ක් බවට පත්කර ගැනීමේ ඉලක්කය සහිත සංචාරක අංශ නවෝදයේ සුබ ලකුණක් තබමින් මේ නිවාඩු නිකේතනය ඉදිකොට තිබේ.ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්මට අනුව සහ හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතාගේ උපදෙස් මත හම්බන්තොට සංචාරක ආකර්ෂණීය කලාපයක් බවට පත්කිරීමට සැලසුම් කොට ඇත. එම සැලසුම වඩාත් ඵලදායි හා සාර්ථක එකක් බවට පත්කිරීමට මේ නව නිවාඩු නි‍ෙක්තනය ඇතුළු ආයතන බිහිවීම වැදගත් බව මේ අවස්ථාව ඇමතූ කෙහෙළිය රඹුක්වැල්ල මහතා කීය.රත්නපුරය දිස්ත්‍රික් පාර්ලිමේන්තු මන්ත්‍රී ජනක වක්කුඹුර, බෙස්ට් ලයිෆ් ආයතනයේ සභාපති ආචාර්ය දමින්ද උපාලි ප්‍රනාන්දු යන මහත්ම මහත්මීහු ඇතුළු විශාල පිරිසක් මෙම අවස්ථාවට සහභාගිවී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100925</link>
    <topic>කොළඹ අඩු ආදායම්ලාභී ජනතාවට වසර 2016 වන විට ජීවන තත්ත්වයට සරිලන නිවාස රජයෙන් ලබාදෙනවා</topic>
    <author>ධනුෂ්ක ගොඩකුඹුර</author>
    <content>කොළඹ නගරයේ අඩු ආදායම්ලාභී ජනතාවට 2016 වර්ෂය වන විට ඔවුන්ගේ ජීවන තත්ත්වයට සරිලන නිවාස ලබාදීම රජයේ අරමුණ බව එක්සත් ජනතා නිදහස් සන්ධානයේ මහලේකම්, පරිසර හා පුනර්ජනනීය බලශක්ති ඇමැති සුසිල් ප්‍රේමජයන්ත මහතා ප්‍රකාශ කෙළේය. ඇමැතිවරයා මේ අදහස් පළ කෙළේ වැල්ලවත්ත, මයුරා පෙදෙස ලක්මුතු සෙවණ මහල් නිවාස සංකීර්ණය ජනතා අයිතයට පවරා දීම සඳහා ජනාධිපති මහින්ද රාජපක්ෂ මහතාගේ ප්‍රධානත්වයෙන් පෙරේදා (07) පැවැති උත්සවයකට එක්වෙමිනි.මයුරා පෙදෙසේ අඩු පහසුකම් සහිත නිවාසවල ජීවත් වූ ජනතාව වෙනුවෙන් ජනාධිපති මහින්ද රාජපක්ෂ මහතාගේ නායකත්වයෙන් රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතාගේ මෙහෙයවීම යටතේ නාගරික සංවර්ධන අධිකාරිය විසින් ඉදිකරනු ලැබූ නිවාස 118කින් යුත් මේ මහල් නිවාස සංකීර්ණය සඳහා වැය කර ඇති මුදල රුපියල් මිලියන 800කි.ලක්මුතු සෙවණ මහල් නිවාස සංකීර්ණයේ නිවාසවල හිමිකම එහි වැසියන් වෙත ප්‍රදානය කළ ජනාධිපතිතුමා එම නිවාස සංකීර්ණයේ චාරිකාව ද නිරත විය. නිවාසලාභීහු ජනාධිපතිතුමා වෙත උපහාර තිළිණයක් ද ප්‍රදානය කළහ.ඇමැති සුසිල් ප්‍රේමජයන්ත මහතා එහිදී වැඩිදුරටත් මෙසේද පැවසීය.අපට මතකයි එදා මේ අවට ප්‍රදේශ තිබුණු ආකාරය. 1999 ජනාධිපතිවරණයට එන විට මේ ස්ථානයේ මෙහෙම රැස්වෙන්නට පුළුවන්කමක් තිබුණේ නැහැ. අද ඒ නිදහස තමුන්නාන්සේලාට තිබෙනවා. නිදහසේ ගමන් බිමන් යන්නට අද අවස්ථාව ලැබී තිබෙනවා. සිංහල, දෙමළ, මුස්ලිම්, බර්ගර් හැම ජනකොටසක්ම ජීවත් වන මේ ප්‍රදේශයේ පන්සල්, පල්ලි, කෝවිල් හැම ආගමික ස්ථානයක්ම තිබෙනවා. ජනවාර්ගික හා ආගමික සංහිඳියාව ජනාධිපතිතුමාගේ නායකත්වයෙන් අද රටේ ස්ථාපිත කර තිබෙනවා.මහින්ද රාජපක්ෂ ජනාධිපතිතුමාගේ නායකත්වයෙන් ත්‍රස්තවාදය තුරන් කිරීමේ ප්‍රතිඵලයක් ලෙස කොළම නගරයේ තිබෙන පැල්පත් 65,000ක් ඉවත් කිරීමට සැලසුම් කර තිබෙනවා. ජනාධිපතිතුමාගේ උපදෙස් මත 2016 වන විට කොළඹ නගරයේ ජිවත් වන ජනතාවට තමන්ගේ ජීවන තත්ත්වයට ගැලපෙන නිවාස ලබාදීම රජයේ අරමුණයි. අපට මතකයි මෙතැනින් එහා පැත්තේ තිබුණේ වැල්ලවත්ත රෙදි මෝල. අද එහි රෙදි මෝලක් නැහැ. විදෙස් ආයෝජන මත සුඛෝපභෝගී නිවාස සංකීර්ණයක් ඉදිකර තිබෙනවා. ඊට නොදෙවෙනි ලෙස මේ නිවාස සංකීර්ණය ජනාධිපතිතුමාගේ නායකත්වයෙන් ඉදිකර තිබෙනවා.සමහරු අහනවා යුද්ධය අවසන් කිරීමේ ප්‍රතිලාභ කෝ කියලා. ඒ ප්‍රතිලාභ තමයි මේ දකින්නට තිබෙන්නේ. යුද්ධය අවසන් නොකළා නම් මේවා කරන්නට ලැබෙන්නේ නැහැ. මේ රටේ සංවර්ධන ගමන ආපස්සට හරවන්නට කිසිදු පුරවැසියකුට වුවමනාවක් තිබෙනවා කියලා මම හිතන්නේ නැහැ. සමහර කොටස් විවිධ ප්‍රශ්න ඇති කරන්නට උත්සාහ කරනවා. නමුත් ජනාධිපතිතුමාගේ නායකත්වයෙන් තිබෙන මේ රජය තමයි මේ රටේ ජාතික රජය. උතුර, නැ‍ඟෙනහිර, කඳුකරය වගේ සෑමතැනකම දෙමළ, මුස්ලිම් නායකයන් මේ ආණ්ඩුව සමඟ සිටිනවා. මේක තමයි ජාතික සංහිඳියාව.මේ එක්සත් ජනතා නිදහස් සන්ධානය රජය තමයි ජාතීන් එකතු කළේ. ත්‍රස්තවාදය නැති කරපු නායකයා අපේ ජනාධිපතිතුමායි. වසර හයකට ඉදිරිපත් කළ මහින්ද චින්තන ප්‍රතිපත්තිය වසර හතරක් ගෙවෙන්නටත් පෙර සාක්ෂාත් කරගන්නට අපට හැකි වී තිබෙනවා. මේ නිවාස සංකීර්ණය ජනතාවට ලබා දෙන්නට කැපවුණු ජනාධිපතිතුමාටත් ආරක්ෂක ලේකම් ගෝඨාභය රාජපක්ෂ මහතා ප්‍රමුඛ නිලධාරීන්ටත් මගේ ගෞරවය පුද කරනවා.ජලසම්පාදන හා ජලාපවහන ඇමැති දිනේෂ් ගුණවර්ධන මහතා- ඉතා සුවිශේෂී දිනයකටයි අප අද පිවිස සිටින්නේ. ජනාධිපතිතුමා අපගේ ප්‍රදේශයට පැමිණීම අපට කරන ලද ගෞරවයක්. රටක ජනතාවගේ ප්‍රශ්න අතර ප්‍රධාන ප්‍රශ්නයක් තමයි මේ නිවාස ප්‍රශ්නය. එම ප්‍රශ්නය විසඳමින් අඩු ආදායම්ලාභී ජනතාවට නිවාස ලබා දීමට ගෝඨාභය රාජපක්ෂ මහතාගේ මෙහෙයවීමෙන් මේ නිවාස ව්‍යාපෘතිය ඉදිකෙරුණා.උතුරු කොළඹ සිට දෙහිවල දක්වා වෙසෙන ජනතාවට නව නිවාස තනාදීමට මේ යටතේ කටයුතු කෙරෙනවා. වැල්ලවත්ත රෙදි මෝල ලංකා ඉතිහාස කථාවේ සටහන් වි ඇති තැනක්. අපේ ජ්‍යෙෂ්ඨතම වෘත්තීය සමිති නායකයා වන අලවි මවුලානා මහතාගේ වයසටත් වඩා වැඩි ඉතිහාසයක් මේ රෙදි මෝලේ කම්කරුවන්ගේ සටනට තිබෙනවා. එම සටන මේ රටේ ඉතිහාසය වෙනස් කළා. මේ සේවක පිරිස එදා මේ කර්මාන්තය ඉතා දියුණු කර්මාන්තයක් බවට පත් කළා. එක්දහස් නවසිය තිස්ගණන්වල මේ රෙදි මෝලේ ලොකු වර්ජනයක් තිබුණා. එම වර්ජනය කඩන්නට හාම්පුතුන්ට පක්ෂ පිරිස් ක්‍රියා කළා.අපට කියන්නට සතුටුයි ඩී. ඒ. රාජපක්ෂ මහතා මහතා එදා එන්. එම්. පෙරේරා, කොල්වින්. ආර්. ද සිල්වා මහත්වරුන් සමඟ මේ සටන ජනතාවගේ ජයග්‍රහණයක් කරන්නට කැපවුණා. ඒ අයගෙන් පැවැත එන උදවිය තමයි මේ අවට කුඩා ගෙවල්වල ජීවත් වුණේ. ඒ අයට ප්‍රයෝජනයක් වන බිමක් බවට මෙතැන පත් කරන්නට ලැබීම අපගේ ජයග්‍රහණයක්. වඩා හොඳ පහසුකම් සහිත නිවසක ජීවත් වන්නට මේ ජනතාවට දැන් අවස්ථාව උදා වී තිබෙනවා.ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මහතා- තමුන්නාන්සේලාගේ ජීවිතවලට පමණක් නොවෙයි, කොළඹ නගරයේ ජීවත් වන ජනතාවට පමණක් නොවෙයි, මුළු රටේම ජනතාවගේ ජීවිතවලට ලැබෙන එළියේ සංකේතයක් තමයි අපි අද මේ භුක්ති විඳිමින් සිටින්නේ. ඔබෙත් මගෙත් රට දකුණු ආසියාවේම වැඩිම ස්ථිර නිවාස ඇති රටයි. තිබෙන නිවාසවලින් සියයට 81ක් ස්ථිර නිවාස ඇති කිසිදු රටක් දකුණු ආසියාවේ නැහැ. එහෙම නිවාස තියෙන එකම රට අපේ රටයි. දකුණු ආසියාවේ අඩුම පැල්පත් සහ අඩුපහසුකම් සහිත රටත් මේ අපේ රටයි.නිවාස හා ජනාවාසකරණයට වැදගත්ම සාධක දෙක තමයි විදුලිය සහ ජලසම්පාදනය. සියයට 90 ඉක්මවා නිවාසවලට විදුලිය දුන් කිසිදු රටක් දකුණු ආසියාවේ නැහැ. ඒ වගේම ජලසම්පාදනය අතිනුත් දකුණු ආසියාවේ සෑම රටක්ම අභිබවා පහසුකම් දීමට හැකි වී තිබෙන්නේ ශ්‍රී ලංකාවටයි. මේ රටේ ජනතාවගේ ජීවන තත්ත්වය වෙනස් කරන්නට හැකි වුණේ ත්‍රස්තවාදය පරාජය කර ජාතික සංවර්ධනයේ හුස්ම ගන්නට පුළුවන් වාතාවරණයක් හදපු නිසයි. ඒ වාතාවරණය හදන්නට කැප වූ සේනාධිනායකයා වන ජනාධිපතිතුමාත් ආරක්ෂක ලේකම්තුමාත් මුල්වෙලා තමයි මේ දැවැන්ත නිවාස යෝජනා ක්‍රමය ඉදිකළේ.එදා සංවර්ධනය වෙනුවෙන් කැපවෙන්නට මේ රටට නිනව්වක් තිබුණේ නැහැ. සල්ලි නැති ජනතාවට දරු පැටවුන් එක්ක යන්නට මේ රටේ උද්‍යානයක් තිබුණේ නැහැ. තිබුණු එකම උද්‍යානය වික්ටොරියා උද්‍යානයයි. ඒකත් කුඩුකාරයන්ට, ජාවාරම්කාරයන්ට යට වෙලා තිබුණා. අද මේ රට හුස්ම ගන්නේ දුප්පත්කම, ත්‍රස්තවාදය සමඟ නොව දශක ගණනාවක් අප බලා සිටි සංවර්ධනය සමඟයි. විරුද්ධ පක්ෂයේ මහත්වරුන් කියනවා ගාලුමුවදොර ඉදිකෙරෙන නව නගරය සුපිරි පැලැන්තියට හැදෙන නගරයක්, මේක දුප්පතුන්ට හැදෙන නගරයක් නොවෙයි කියලා.එදා මේ රටේ ඉඩකඩම් විදේශිකයන්ට සින්නක්කරව ගන්න නීති හදපු අය අද මුහුද ගොඩකරලා රට ටිකක් ලොකු වෙන කොට කියනවා මේවා හදන්නේ ධනකුවේරයන්ට කියලා. අපට මතකයි දියත උයන තියෙන ඉඩම එදා ජාවාරම්කාරයන්ට දුන් හැටි. වාණිජ මට්ටමින් පමණක් හිතන රජයක් නම් දියත උයන තියෙන තැන උද්‍යාන හදන්නේ නැහැ සුපිරි හෝටලයක් හදනවා මිසක්. වෙන ආණ්ඩුවක් තිබුණා නම් එතැන විදේශියකන්ට සැප ගන්න සුපිරි හෝටලයක් හදනවා. නමුත් මේ ආණ්ඩුව එහෙම කළේ නැහැ.මේ හදපු මහල් නිවාසවල සිංහල, දෙමළ, මුස්ලිම් සෑමකෙනෙක්ම එකට ජීවත් වෙනවා. විග්නේෂ්වරන් කියනවා ආණ්ඩුව උතුරේ සිංහල ජනතා පදිංචි කරනවා කියලා. ආණ්ඩුව කොළඹ මහල් නිවාස හදලා සිංහල, දෙමළ, මුස්ලිම් ජනතාව පදිංචි කරනවා. පේනවා නේද වෙනස. කවුද ඇත්ත කියන්නේ කියලා පේනවා නේද. කොළඹ නගරයේ තිබෙන 60,000ත් නුසුදුසු නිවාසවල ජීවත් වෙන ජනතාව තමයි මේ මහල් නිවාස පද්ධතියට ගෙනෙන්නේ.එදා ශ්‍රී ලංකා නිදහස් පක්ෂය මූලික වූ ආණ්ඩු කොළඹ නගරයට නොසළකා හැරියා කොළඹ අලි නගරයක් කියලා. කොළඹ උදවියට තමන්ට වැඩක් කර ගන්න එක්සත් ජාතික පක්ෂ ආණ්ඩුවක් එනකම්ම බලා සිටින්නට සිදුවුණා. කොච්චර බලන් හිටියත් එක්සත් ජාතික පක්ෂ ආණ්ඩුවක් එන්නේ නැති නිසයි ජනාධිපතිතුමා ඒ ජනතාවගේ වැඩත් තියෙන ආණ්ඩුවෙන් කරලා දෙන්නට පියවර ගත්තේ.නාගරික සංවර්ධන අධිකාරියේ සභාපති නිමල් පෙරේරා මහතා- එලියට් කවියා ප්‍රකාශ කර තිබෙනවා ඕනෑ කෙනකුගේ අරමුණ නිවාසයක් බව. මේ ජනතාව කිසිවකුගේ හව්හරණක්, රැකවරණයක් නැතිව වසර 130ක් පමණ කුඩා නිවාසවල ජීවත් වුණා. ඒ අයගේ නිවාස ගැටලුව විසඳාදෙමින් මේ නිවාස ලබාදීමට හැකි වීම ගැන හදවතින්ම සතුටු වෙනවා. දශක කිහිපයකට පෙර මෙම පෙහෙකම්හල තිබුණු භූමිය නාගරික සංවර්ධන අධිකාරියට පවරා තිබුණත් එහි කිසිදු සංවර්ධන කටයුත්තක් සිදුකෙරුණේ නැහැ. පසුව එහි පෞද්ගලික අංශයේ නිවාස ව්‍යාපෘතියක් ක්‍රියාත්මක වුණා. නමුත් එයින් මේ ජනතාවට සෙතක් සැලසුණේ නැහැ.පසුව එවකට නාගරික සංවර්ධන අමාත්‍යවරයා වශයෙන් කටයුතු කළ දිනේෂ් ගුණවර්ධන මහතා මෙම ස්ථානයේ නිවාස ව්‍යාපෘතියක් ඉදිකරන්නට යෝජනා කළා. ජනාධිපතිතුමාගේ යටතට නාගරික සංවර්ධන අධිකාරිය පවරා ගැනීමෙන් පසු එම අමාත්‍යාංශයේ ලේකම් ගෝඨාභය රාජපක්ෂ මහතාගේ මෙහෙයවීමෙන් මෙම නිවාස ව්‍යාපෘතිය ඉදිකළා. මෙහි නිවාස 118ක් තිබෙනවා. ඒ සෑම නිවසක්ම වර්ග අඩි 500කට වඩා විශාලයි. භූමියේ වටිනාකමත් සමඟ ගත් විට මෙම එක නිවසක් රුපියල් ලක්ෂ 80ක් පමණ වටිනවා. මේ නිවාස සඳහා රුපියල් මිලියන 850ක් වියදම් කර තිබෙනවා.තැපැල් සේවා ඇමැති ජීවන් කුමාරණතුංග, පාර්ලිමේන්තු මන්ත්‍රීවරුන් වන ඒ. එච්. එම්. අස්වර්, තිලංග සුමතිපාල, ආර්. දුමින්ද සිල්වා, බස්නාහිර පළාත් ආණ්ඩුකාර අලවි මවුලානා, රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහත්වරුන් ඇතුළු පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=n14100926</link>
    <topic>ස්වාධීන රූපවාහිනි සේවාව වසරින් වසර ලාභය වැඩිකර ගනිමින් අනිත් ආයතනවලට ආදර්ශයක් වෙලා</topic>
    <author>කෝට්ටේ මධ්‍යම සමූහ නන්ද ඒකනායකබොරැල්ල විශේෂ-බන්දුල අලහකෝන්</author>
    <content>රාජ්‍ය ආයතනයක් වශයෙන් ගැනෙන ස්වාධීන රූපවාහිනි සේවය, අනෙකුත් ආයතනවලට ආදර්ශයක් දෙමින්, පාඩු නොලබා වසරින් වසර ලාභ ලබන ආයතනයක් ලෙස නමක් දිනාගෙන ඇති බව, කොළඹ ධර්මායතනයේ අධිපති ඇල්ලේ ගුණවංශ හිමියෝ, බත්තරමුල්ලේ රණවිරු සෙවණේ පැවැති උත්සවයක දී පැවසූහ. ස්වාධීන රූපවාහිනි සේවය මඟින් 2005 යුද්ධයට පෙර, රටේ පැවැති පරිසරය අලලා නිර්මාණය කෙරෙන රිතූ ටෙලි වෘත්තාන්තයේ මුහුරත් උත්සවයට සහභාගි වෙමින් ඇල්ලේ ගුණවංශ හිමියෝ එසේ පැවසූහ.එහිදී ඇල්ලේ ගුණවංශ හිමියෝ තවදුරටත් මෙසේ ද කීහ. රටේ අනාගත පරපුරට දැනගන්න පසුගිය යුද සමය පසුබිම් කරගනිමින් නිර්මාණය වන ටෙලි නාට්‍යයකට දායකවන්න ලැබීම මම අගය කරනවා. පසුගිය යුද සමයේ දී රණවිරුවන්ට ධෛර්ය දෙමින් මම ගීත ලියුවා.නමුත් සමහරු ඒවාට මඩ ගැසුවා. නමුත් හමුදා භටයින්ගේ චිත්ත ධෛර්යයට ඉන් යම්කිසි සහනයක් ලැබුණා. පිංකරන කොටත් පරලොව ගැනත් හිතන්න ඕනෑ. මේ නිර්මාණයෙන් රටට සේවයක් විය යුතුයි. ස්වාධීන රූපවාහිනි සේවය හිතට එකඟව සේවය කරන කාර්ය මණ්ඩලයකින් සමන්විත නිසා ඔවුන් ආරම්භ කරන සෑම කාර්යයක්ම ඉෂ්ඨ වෙනවා. රටට ණයනැති, භාණ්ඩාගාරයට ණය නැති ආයතනයක් ලෙස ඉදිරියෙන් සිටිනවා.රාජ්‍ය ආරක්ෂක හා නාගරික සංවර්ධන අමාත්‍යාංශයේ ලේකම් ගෝඨාභය රාජපක්ෂ මහතා, පශ්චාත් යුද සමය තුළදී උතුරු, නැගෙනහිර පළාත්වල මෙන්ම මුළු ලංකාව පුරාම ඇතිවූ ස්ථිර සාමය පිළිබඳ කාටත් සතුටුවන්න පුළුවන්වූ බව කිව යුතුයි. නමුත් බටහිර රටවල් හා මානව හිමිකම් සංවිධානවලට එම දිනාගත් සාමය පිළිබඳ කථා කරන්නට ශක්තියක් නැතිව අපකීර්තියට ලක්කිරීමට කටයුතු කළා.අමෙරිකාවේ තිබෙන පශ්චාත් යුද පුහුණු ආයතනයකට, පසුගිය වසරේ ලංකාවෙන් යැවූ නිලධාරියා පසුගියදා පැමිණ තම පුහුණුව පිළිබඳ මට වාර්තාවක් ඉදිරිපත් කළා. එහි සඳහන්ව තිබෙනවා ලෝකයේ ත්‍රස්තවාදය නැති කිරීම සඳහා ලංකාවේ රාජපක්ෂ මොඩලය පාවිච්චි කිරීම අංක 1 වශයෙන් සඳහන් කරන බවට සඳහන් කර තිබෙනවා.එදා යුද්ධය වෙනුවෙන් අප ගත් ක්‍රියාමාර්ගය සාර්ථක වූ බවට, ලෝකයේ බොහෝ රටවල් පිළිගෙන තිබෙනවා. නමුත් අපේ සමහරු වචනවලට මුලාවී තිබෙනවා. අද ආරම්භ කරන මේ ටෙලිනාට්‍ය ආරම්භක අවස්ථාවට සම්බන්ධවීමට ලැබීම මා අගේ කරනවා.ස්වාධීන රූපවාහිනි සේවයේ සාමාන්‍යාධිකාරි අරුණ විජේසිංහ, ටෙලිනාට්‍ය රචක මහේෂ් රන්සර මද්දුමආරච්චි යන මහත්වරුන් ද මෙහිදී කතා කළහ.ටෙලි නාට්‍ය නිෂ්පාදක ශාන්ත සොයිසා ඇතුළු එහි නළු නිළියන් ද මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410091</link>
    <topic>වස්සාන සමයේ පිඬු පත රැගෙනබුදු මඟ වඩිනා බුද්ධ පුත්‍රයෝ...</topic>
    <author>ජායාරූප - @ බොරැල්ල විශේෂ බන්දුල අල‍හකෝන්</author>
    <content>මේ වස්සාන කාලයයි. මහා සංඝරත්නය වස් කාලය පුරා පිඬු සිඟා වැඩීම බුදු සමයේ සිට පැවැත එන චාරිත්‍රයකි. ඈත පිටිසර විහාරස්ථානවල පමණක් නොව ජනාකීර්ණ වූ කොළඹ නගරයේද දහම් සිසිලක ගලා යන අයුරු මේ දිනවල දක්නට ඇත. දහම් අධ්‍යාපනයට පි‍රිවෙනට යාමට ප්‍රථම හිමිදිරි උදෑසන පිඬු සිඟා වඩින කුඩා සාමනේර හිමියන්ට බොරැල්ල කිතුල්වත්ත පටු‍මගේදී දානය පිරිනමන අයුරුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410092</link>
    <topic>දිවි නැඟුමින් කෑගල්ලේ පවුල්වලටපලතුරු පැළ හයලක්ෂයක්</topic>
    <author>කෑගල්ල සමූහ පී.එම්.පී. පොල්වත්ත</author>
    <content>ආර්ථික සංවර්ධන අමාත්‍යාංශය මඟින් ආරම්භ කර ඇති ජාතික දිවි නැඟුම වැඩසටහනේ 6 වැනි අදියරේදී මෙම මස 20 වැනි දින කෑගල්ල දිස්ත්‍රික්කය තුළ එළවළු පළතුරු පැළ වර්ග හය ලක්ෂයක් දිවි නැඟුමට සම්බන්ධ පවුල් පනස් හත්දහස් තුන්සියයක් අතර බෙදා දීමට කටයුතු කරගෙන යන බව කෑගල්ල දිසාපති තුසිත පී. වනිගසිංහ මහතා පැවසීය.මේ සඳහා වැය කිරීමට වෙන් කර ඇති මුදල රුපියල් මිලියන එකසිය අසූවක් පමණ වේ.මෙම වැඩපිළිවෙල අනුව කෑගල්ල දිස්ත්‍රික්කයේ ග්‍රාම නිලධාරී වසම් 573 න් දිවි නැඟුම වැඩ පිළිවෙලට දායකත්වය ලබා ගෙන ඇති වසම් වලින් පවුල් 100 ය බැගින් තෝරාගෙන මෙම පැළ වර්ග බෙදා දීමට කටයුතු කරගෙන යයි.එක් පවුලකට පැළ වර්ග නවයක් ද පලතුරු පැළ ද පොල් පැළ ද කතරු මුරුංගා පැළ ද බීජ පැකට් ද බෙදා දීමට නියමිතය.මේ වන විට එළවළු පැළ දිස්ත්‍රික්කයේ තෝරා ගත් ස්ථානවල තවාන් දමා ඇත.දිවි නැගුම 6 වන ජාතික උත්සවය මෙම මස 20 වන දිනට යෙදී ඇති බැවින් එදින දිස්ත්‍රික්කයේ ප්‍රාදේශීය ලේකම් කොට්ඨාශ 11 තුළදී මෙම පැළ බෙදා දීමේ උත්සව පැවැත්වීමට අවශ්‍ය සියලුම කටයුතු සූදානම් කරගෙන යන බව දිසාපතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410093</link>
    <topic>ඇල්ලගාව වැල් පාලම අබලන්</topic>
    <author>ඉංගිරිය මධ්‍යම සමූහ ප්‍රියදර්ශනී කහවල</author>
    <content>වසර ගණනාවක් තිස්සේ නිසි ප්‍රතිසංස්කරණ කටයුත්තකට භාජනය නොවීම නිසා රත්නපුර දිස්ත්‍රික්කයට අයත් කළුගඟ හරහා යොදාඇති ඇල්ලගාව පාලම මේ වනවිට දැඩි‍ සේ අබලන් මෙන්ම අන්තරාකාරී තත්ත්වයක පවතී.රතන්පුර දිස්ත්‍රික්කයට අයත් අති දුෂ්කර ගම්මාන වන ගවරගිරිය,කැටේපොළ,මානාන,දුම්බර ආදී ප්‍රදේශ වල ජනතාවට තම වතු ආශ්‍රිත නිෂ්පාදන වන තේ,රබර් වැනි ‍දෑ ඉංගිරිය,ඉඩංගොඩ වැනි නගර වලට ගෙනඒමටත්, විවිධ අවශ්‍යතා සඳහා නගරයට පහසුවෙන් ළඟාවීමටත් ඇති මෙම පාලමේ මේ වනවිට තැනින් තැන ලෑලි ගැලවී ඇති අතර,එම ස්ථාන වලින් පහළින් ගලාබසින ගංදිය පෙනෙන අයුරු අතිශයින් භයංකාරය.මෙම පාලම මතින් දිනපතා ගමන්ගන්නා ලංගම බස් රථ ගණන මෙන්ම වාහන සංඛ්‍යාව ඉතා අධික වන අතර,කාර්යාල සේවකයන් මෙන්ම පාසල් කරා යන සිසු සිසුවියන් සංඛ්‍යාවද විශාලය.මේ වනවිට මෙහි දිරාගොස් ඇති ලෑලි, පාලමට සම්බන්ධ කරන ඇණ ගැළවීගොස් ඇති අතර,මේ හේතුවෙන් වාහන පාලම මතින් ගමන්ගන්නා විට මුළු පාලමම දෙදරුම්කයි.විශාල අනතුරක් නුදුරේදීම වනු ඇති බවට ප්‍රදේශවාසීන් සැකකරන අතර, එවන් අනතුරක් වීමට ප්‍රථම මෙම පාලම ප්‍රතිසංස්කරණය කර දෙන්නයැයි ඔවුහු බලධාරීන්ගෙන් ඉල්ලා සිටිති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410094</link>
    <topic>ජ්‍යෙෂ්ඨ පුරවැසි සංවිධානයේ සාමාජිකයන්ගේවිවාහ රිදී ජුබිලි උත්සව වෙනුවෙන් තිළිණ</topic>
    <author>ඡායාරූපය- @ හැඳල විශේෂ ජූලියන් කෝරාළ</author>
    <content>හැඳල තිඹිරිගස්යාය සැනසුම ජ්‍යෙෂ්ඨ පුරවැසි සංවිධානය සිය සාමාජිකයන් ගේ විවාහ ස්වර්ණ ජුබිලිය පැවැත්වීම වෙනුවෙන් සාමාජිකයන්ට සිහිවටන සමරු තිළිණ ප්‍රදානය කිරීම මාසික සභා රැස්වීම් වලදී ආරම්භ කළේය.එහි මුල්ම සමරු තිළිණය සංවිධානයේ වර්තමාන ලේකම් ස්ටැන්ලි ජයසූරිය යුවළට පිරි නමන ලදී. ස්ටැන්ලි ජයසූරිය මහතා සංවිධානයේ සම සංවිධායක බ්‍රිජට් රණසිංහගේමහතාගේ සුරතින් සිය සමරු තිළිණය ලබාගත් අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410095</link>
    <topic>රුපියල් එක්කෝටි තිස් ලක්ෂයකසංවර්ධන ව්‍යාපෘති 19ක්</topic>
    <author>නාගොඩ සමූහ - ටී.එල්.ඒ.පී. හේමපාල</author>
    <content>යක්කලමුල්ල ප්‍රාදේශීය ලේකම් කොට්ඨාශයේ එක ගමකට එක වැඩක් සංවර්ධන වැඩසටහන යටතේ කරාගොඩ ඉහළ,ගහළ කොළදෙණිය,උඩුමලගල ,නාකියාදෙණිය,වත්තහේන,නාකියාදෙණිය උතුර,වතෝගල,නාකියාදෙණිය ඉහළ,පොල්පාගොඩ,බෙරණාගොඩ,පොල්පාගොඩ බටහිර,හිරියමල්කුඹුර,කළුදියවල ග්‍රාමනිලධාරී වසම්වල සංවර්ධන ව්‍යාපෘති 19ක් ක්‍රියාත්මක කිරීම සඳහා රුපියල් එක්කෝටි තිස්ලක්ෂයක මුදලක් වෙන්කර දී තිබේ.මේ අනුව වදුරම්මල පාසල් කන්ද මාර්ගය ‍කොන්ක්‍රීට් කිරීම , කරාගොඩ කනත්තවත්ත මාර්ගය කොන්ක්‍රීට් කිරීම ,ගහළකොළදෙණිය පරකැටිය මාර්ගය කොන්ක්‍රීට් කිරීම , නිදංගල මාර්ගය ‍කොන්ක්‍රීට් කිරීම ,උඩුමලගල ගහළකොළදෙණිය දොලමුල්ල මාර්ගය ‍කොන්ක්‍රීට් කිරීම,නාකියාදෙණිය ධම්මාවාස විදුහලට පානීය ජලය ලබා දීම,නාකියාදෙණිය ගරාජය අසල සිට ඉහළ මාර්ගය කොන්ක්‍රීට් කිරීම,වත්තහේන පාසල් ප්‍රවේශ මාර්ගය කොන්ක්‍රීට් කිරීම,තම්මිටිය හන්දිය සිට ග්‍රාම නිලධාරී කාර්යාලය හරහා වල්පළ වත්ත දක්වා මාර්ගය කොන්ක්‍රීට් කිරීම,ඉහළ වානගල මාර්ගය කොන්ක්‍රීට් කිරීම,ඉහළ නාකියාදෙණිය ඇල්ල විල්ලුද මාර්ගය කොන්ක්‍රීට් කිරීම,මාරගස්දූව වාඩියවත්ත මාර්ගය කොන්ක්‍රීට් කිරීම,කොමලදෙණිය කන්ද මාර්ගය කොන්ක්‍රීට් කිරීම,නයින්දාව දියබේරු කැටිය මාර්ගය කොන්ක්‍රීට් කිරීම,අමකඩය වැරණීයහේන ප්‍රධාන මාර්ගය කොන්ක්‍රීට් කිරීම,මයිලමලහේන මිනූවන්දෙණිය මාර්ගය කොන්ක්‍රීට් කිරීම,කළුවලවිල මාර්ගය කොන්ක්‍රීට් කිරීම,මනමූනවත්ත හරහා වල්පල මාර්ගය බෝක්කු හතක් දමා පස් දමා සකස් කිරීම සිදු කෙරේ.මෙමඟින් ප්‍රදේශයේ පවුල් හාරදහස් පන්සීය දහ අටකට පමණ ප්‍රතිලාභ ලැබෙනු ඇත.යක්කලමුල්ල ප්‍රාදේශීය ලේකම් කේ.ජී.පී.පූර්ණිමා අබේසිරි ගුණවර්ධන මහත්මියගේ අධීක්ෂණය මත ක්‍රියාවට නැඟෙන මේ වැඩසටහන් බොහොමයක වැඩ මේ වන විටත් අවසන් බව සහකාර සැලැසුම් අධ්‍යක්ෂ ඩී.ඩබ්ලිව්.නන්දසේන මහතා'දිනමිණ'ට පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410096</link>
    <topic>පිංදෙණිය පොලිස් උපදේශක කමිටුවෙන්කුරුනෑගොඩ ගැබිනි මවුවරුන්ට පෝෂණ මල්ලක්</topic>
    <author>සබරගමුව සමූහ</author>
    <content>පිංදෙණිය පොලිස් උපදේශක කමිටුවේ සභාපති පොරමඩලේ අමරසීහ හිමියන්ගේ යෝජනාවකට අනුව එම කමිටු සාමාජිකයන්ගේ ධන පරිත්‍යාගයෙන් කුරුනෑගොඩ සෞඛ්‍ය මධ්‍යස්ථානයේ මාතෘ සායනයට එක්වන ගර්භනී මාතාවන්ට පෝෂණ මල්ලක් ප්‍රදානය කිරීමේ පින්කමක් පසු ගියදා පැවැත් විණි.මෙහි දී අදහස් දැක්වූ පොරමඩලේ අමරසීහ හිමියෝ මෙසේ පැවැසූහ.රටක වටිනාම සම්පත දරුවන්.රටේ අනාගත පැවැත්මට කරන සුවිශේෂී දායකත්වයක් ලෙස දරුවන් ආරක්ෂා කිරීම, රැකබලා ගැනීම වගේම ගුණ නැණ බවෙන් යුතුව වැඩීමත් මවුපියන්ගේ වගකීමක්.ඒවගේම කාන්තාවන් හා ළමයින් ආරක්ෂා කිරීම සමස්ත සමාජයේම වගකීමක් බව ද උන්වහන්සේ පැවැසූහ.පිංදෙණිය පොලිස් ස්ථානාධිපති පො.ප. ලසන්ත කළුආරච්චි මහතා -කුරුනෑගොඩ ප්‍රදේශයේ සිංහල මුස්ලිම් ප්‍රජාව සමඟියෙන් ජිවත්වන ප්‍රදේශයක්. තවමත් සුළු පිරිසක් සිතනවා පොලිසිය වැරැදි කරන අයට දඬුවම් දෙන ස්ථානයක් කියලා. අපි ඔබට පැහැදිලි කරන්නේ පොලිසිය මහජනතාවගේ ක්‍රියාකාරකම්වල දී සැම විටම ළඟ සිටින ඔබේම ඥතීන්ගෙන් සැදුම්ලත් පිරිසක් බවයි.මේ වැඩ සටහන්වල අරමුණ ද ප්‍රදේශවාසීන්ට පොලිසිය සමඟ ඇති දුරස් බව අවම කිරීමයි.වැඩසටහන මෙහෙයවීම පිංදෙණිය පොලිසියේ මහජන සම්බන්ධතා නිලධාරීණී කුමුදු දේශප්‍රිය මහත්මිය සිදු කළ අතර කුරුනෑගොඩ සෞඛ්‍ය මධ්‍යස්ථානාධිපති වෛද්‍ය වසන්ත දිසානායක, කුරැනෑගොඩ මුස්ලිම් පල්ලියේ දායක සභාවේ සභාපති මව්ජුඩ් හජ්ජියාර්, අම්පේ පවුල් සෞඛ්‍ය සේවා නිලධාරිණී එස්.ආර්.පුෂ්පා මහත්ම මහත්මීහු ද මෙහි දී අදහස් දැක්වූහ.පිංදෙණිය පොලිස් උපදේශක කමිටුවේ සාමාජිකයන් වන පිංදෙණිය ජාතික පාසලේ විදුහල්පති ආර් .බංඩාර, විශ්‍රාමලත් දිස්ත්‍රික් සංස්කෘතික නිලධාරී කේ. සෝමරත්න, දහම් පාසලේ විදුහල්පතිනී මැණිකේ කුමාරිහාමි මහත්ම මහත්මීහු ද කුරුනෑගොඩ සෞඛ්‍ය මධ්‍යස්ථාන යේ නිලධාරීන් ඇතුළු කාර්ය මණ්ඩලය ද සායනයට පැමිණි මාතාවන් පිරිසක් ද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410097</link>
    <topic>සුදු ගල කන්දේඑනසාල් අස්සේ ගංජා</topic>
    <author>මාතලේ සමූහ - දයා අබේවීර</author>
    <content>මාතලේ රත්තොට පොලිස් බල ප්‍රදේශයේ නකල්ස් රත්ෂිතය අසළ සුදු ගල කන්දේ බටහිර බෑවුමේ එනසාල් වගාව අතර පවත්වා ගෙන ගිය ගංජා හේනක් මාතලේ කොට්ඨාස දූෂණ මර්දන ඒකකය මඟින් වටලා ඇත. මේ හේනේ එනසාල් වියළනයේ වියළන ලද ගංජා කිලෝ 05ක් සමඟ එක් සැකකරුවකු අත්අඩංගුවට ගැනීමට හැකි වී තිබේ.කාලයක් තිස්සේ පවත්වා ගෙන ගොස් ඇති මේ ජාවාරමේ දී වියළි ගංජා මාතලේ,රත්තොට,අළුවිහාරේ සහ පලාපක්වෙල ප්‍රදේශවලට බෙදාහැර ඇති බවට තොරතුරු ලැබී ඇත. සැකකරු අධිකරණයට ඉදිරිපත් කිරීමට නියමිතව තිබුණි. මාතලේ කොට්ඨාශ දූෂණ මර්දන ඒකකයේ ස්ථානාධිපති පොලිස් පරීක්ෂක මංජුල රුවන්තිලක මහතාගේ නායකත්වයෙන් යුත් පොලිස් කණ්ඩායමක් මේ වැටලීම සිදුකර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410098</link>
    <topic>රුපියල් දස ලක්ෂ 11කසංවර්ධන යෝජනා 27ක්</topic>
    <author>උකුවෙල සංචාරක - ප්‍රියන්ත සුමනසේන</author>
    <content>විවිධ ක්ෂේත්‍ර ඔස්සේ ජනතාවගේ ජීවනෝපායයන් සංවර්ධනය කිරීම සඳහා උකුවෙල ප්‍රාදේශීය ලේකම් කොට්ඨාශයේ ග්‍රාම සේවා වසම් 73ක් ආවරණය වන පරිදි ආර්ථික සංවර්ධන අමාත්‍යාංශයේ දිවි නැඟුම ව්‍යාපෘතිය යටතේ රුපියල් මිලියන 11.5ක වියදමින් සංවර්ධන යෝජනා 27ක් ක්‍රියාත්මක කිරීමට පියවර ගෙන ඇතැයි උකුවෙල ප්‍රාදේශීය සංවර්ධන කොමිටුවේ සභාපති නන්දිමිත්‍ර ඒකනායක මහතා පැවැසීය.මේ දිවි නැඟුම ව්‍යාපෘති යටතේ උකුවෙල ප්‍රාදේශීය ලේකම් කොට්ඨාශයේ පවුල් 5000කට පමණ සෘජු ප්‍රතිලාභ හිමි වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r1410099</link>
    <topic>දිවි නඟන ව්‍යාපෘති 1396කප්‍රතිලාභ ජනතා අයිතියට</topic>
    <author>ගාල්ල දිසා සමූහ - නන්දසිරි වැලිගමගේ</author>
    <content>ආර්ථික සංවර්ධන අමාත්‍යාංශය යටතේ ක්‍රියාත්මකවන දිවි නැඟුම යටතේ ගාල්ල දිස්ත්‍රික්කයට ලබා දී ඇති ව්‍යාපෘති 5477න් සැප්තැම්බර් මස අවසන් වන විට 1396ක් සම්පූර්ණයෙන්ම අවසන් කොට ඇති අතර තවත් ව්‍යාපෘති රැසක් අවසන් වෙමින් පවතින බව ගාල්ල සැලැසුම් අධ්‍යෂක කාර්යාලය පෙන්නා දෙයි.මේ යටතේ එක් ගමකට එක් වැඩක් යටතේ ව්‍යාපෘති 738ක් ද ගම නැඟුම යටතේ 243ක් ද විමධ්‍යගත යෝජනා ව්‍යාපෘති යටතේ 64ක් ද පළාත් නැඟුම යටතේ 224ක් ද පාසල් සංවර්ධන යටතේ 29ක් ද රුහුණු උදානය යටතේ ව්‍යාපෘති 62ක් ද විශේෂ ව්‍යාපෘති යටතේ ව්‍යාපෘති 36ක් මේ වන විට අවසන් කොට ඇතැයි එම කාර්යාලය සඳහන් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r14100910</link>
    <topic>දිවි නැඟුමේ ව්‍යාපෘති 266කවැඩ සම්පූර්ණයෙන් අවසන්</topic>
    <author>ගාල්ල දිසා සමූහ - නන්දසිරි වැලිගමගේ</author>
    <content>ගාල්ල දිස්ත්‍රික්කයේ හිනිඳුම මැතිවරණ කොට්ඨාශය තුළ දිවි නැඟුම වැඩ සටහන යටතේ ක්‍රියාත්මක වන ව්‍යාපෘති 1176න් මේ වන විට ව්‍යාපෘති 266ක් සම්පූර්ණයෙන් අවසන් කොට ඇති අතර තවත් ව්‍යාපෘති 617ක් ක්‍රියාත්මක වෙමින් පවතින බව ගාල්ල දිස්ත්‍රික් සැලැසුම් අධ්‍යක්ෂිකා පුෂ්පා මළලසේකර මහත්මිය පැවැසුවාය.මේ ව්‍යාපෘති සඳහා රුපියල් මිලියන 359ක් වෙන්කොට ඇති අතර මේ වන විට එයින් මිලියන 74ක් වැයකොට ඇතැයි ද ඇය විසින් පෙන්වා දෙන ලදි. එක් ගමකට එක් වැඩක් යටතේ ඇති ව්‍යාපෘති 399න් මේ වන විට 185ක් ද,ගම නැඟුම යටතේ ව්‍යාපෘති 98ක් ද, විමධ්‍යගත යෝජනාවලින් ව්‍යාපෘති 139ක් ද, පළාත් නැඟුම යටතේ ව්‍යාපෘති 104ක් ද මේ වන විට අවසන් කොට ඇතැයි ද ඇය පෙන්වා දුන්නාය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=r14100911</link>
    <topic>දිවුලපිටියේ මත් ලෝලීන්ගේසමස්තය දස දහසක් පනී</topic>
    <author>කොටදෙණියාව සමූහඑම්.පී.කුමාර</author>
    <content>දිවුලපිටිය ප්‍රාදේශීය ලේකම් කොට්ඨාශයට අයත් දිවුලපිටිය හා කොටදෙණියාව පොලිස් බල ප්‍රදේශ තුළ පමණක් මත්ද්‍රව්‍යවලට ඇබ්බැහිවූවන් 4000කට වැඩි පිරිසක් ඇතැයි මීගමුව සහකාර පොලිස් අධිකාරී පී.ඒ.බී.අශෝක විජේරත්න මහතා දිවුලපිටිය සම්බන්ධිකරණ කමිටුවේ දී අනාවරණය කළේය.එම කමිටුවේ සභාපති පාර්ලිමේන්තු මන්තී‍්‍ර අතුරලියේ රතන හිමියන්ගේ ප්‍රශ්නයකට පිළිතුරු දෙමින් සහකාර පොලිස් අධිකාරිවරයා මේ බව සඳහන් කළ අතර මේ ප්‍රමාණයෙන් වැඩි දෙනා මත්කුඩුවලට ඇබ්බැහිවූවන් බවට හඳුනාගෙන ඇතැයි ද කීය.දිවුලපිටිය ප්‍රාදේශීය ලේකම් කොට්ඨාශය පොලිස් වසම් හයකින් කොටස් ඇතුළත්ව ඇති නිසා මේ සංඛ්‍යා ලේඛන අනුව දිවුලපිටියේ මත්ද්‍රව්‍යවලට ඇබ්බැහිවූවන්ගේ සමස්තය දස දහසක් ඉක්මවනු ඇති බවද රතන හිමියෝ සඳහන් කළහ.මේ උවදුරු තත්ත්වයෙන් ප්‍රදේශය බේරා ගැනීම සඳහා දිගින් දිගටම වැටලීම් කරන ලෙසත් මුදලාලිලාට මිස අහිංසකයන්ට නඩු පැවරීමෙන් වළකින ලෙසත් ප්‍රදේශයේ මහජන නියෝජිතයෝ මෙහිදී පොලිසියෙන් ඉල්ලා සිටියහ. පොලිස් කණ්ඩායම් තුනක් යොදා වැටලීම් වේගවත් කර ඇති බව සහකාර පොලිස් අධිකාරි අශෝක විජේරත්න මහතා සඳහන් කළ අතර මේ සාකච්ඡාවට සුරා බදු දෙපාර්තමේන්තුවේ නිලධාරීන් සහභාගීව නොසිටීම කැපී පෙනුනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s141009_2</link>
    <topic>අධික වර්ෂාව හේතුවෙන් තරඟය අතරමඟ</topic>
    <author>ස්වර්ණා ආරියවංශ</author>
    <content>[2014-10-09 11:30]වෙන්නප්පුව ජෝසප් වාස් විදුහලත් කළුතර සිරි කුරුස විදුහලත් අතර මග්ගොන සරේ ක්‍රීඩාංගනයේ පැවති අන්තර් පාඨශාලීය වයස අවුරුදු 19න් පහළ ක්‍රිකට් තරඟය අධික වර්ෂාව හේතුවෙන් අතරමඟදී නවතා දැමීමට සිදුවිය.පළමු ඉනිම සඳහා ජෝසප් වාස් විදුහල කඩුළු 6කට ලකුණු 270ක් ලබා ගෙන ප්‍රතිවාදීන්ට අවස්ථාව ලබා දුන් අතර තරඟය නතර කරන විට කිසිවකු නොදැවී ලකුණු 9ක් ලබා සිටියහ.ජෝසප් වාස් විදුහල වෙනුවෙන් නායක සෙව්වින්ද සිල්වා අගනා ලකුණු 91ක් රැස් කළ බව මොරටුව ලේක්හවුස් ක්‍රීඩා විශේෂ වාර්තාකරු ඩිල්වින් මෙන්ඩිස් දිනමිණ සිටි එෆ්.එම්. වෙත වාර්තා කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s141009_1</link>
    <topic>අන්තර් පාඨශාලීය ක්‍රිකට් තරඟයේ ජය පානදුර රාජකීයයට</topic>
    <author>ස්වර්ණා ආරියවංශ</author>
    <content>[2014-10-09 10:30]පානදුර රාජකීය විදුහලත් කොළඹ වේළුවන විදුහලත් අතර කොළඹදී පැවති අන්තර් පාඨශාලීය වයස අවුරුදු 13න් පහළ පළමු පෙල ක්‍රිකට් තරඟයෙන් ලකුණු 15ක ජයක් වාර්තා කිරීමට පානදුර රාජකීයයන් සමත්විය.පළමුවෙන් පන්දුවට පහර දුන් වේළුවන විදුහල ලකුණු 44කට දැවී ගිය අතර දක්ෂ පන්දු යැවීමක නිරතවූ රාජකීය විදුහලේ නඩිල් සිල්වා ලකුණු 3කට කඩුළු 5ක් දවා ගත්තේය.පිළිතුරු ඉනිම ක්‍රීඩා කළ රාජකීය විදුහල තරඟය නතර කරනවිට කඩුළු 9කට ලකුණු 59ක් වාර්තා කර තිබුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410091</link>
    <topic>ආසියානු යොවුන් ක්‍රීඩා උළෙලට ක්‍රීඩා 12යි</topic>
    <author>ප්‍රින්ස් ගුණසේකර</author>
    <content>ශ්‍රී ලංකාවේ පැවැත්වෙන 2017 ආසියානු යොවුන් ක්‍රීඩා උළෙලට ක්‍රීඩා 12ක් ඇතුලත්වන අතර අංග සම්පූර්ණ ගෘහස්ථ ක්‍රීඩාංගණයක් හා නවීන තාක්ෂණය ඇතුලත් පිහිනුම් තටාකයක් අලුතින්ම ඉදිකිරීමට තීරණය වෙයි. එම ගෘහස්ථ ක්‍රීඩාංගණය හා පිහිනුම් තටාකය දියගම මහින්ද රාජපක්ෂ ක්‍රීඩා සංකීර්ණය පිහිටි භූමි භාගයේ ඉදිකරන අතර කොළඹ සුගතදාස ක්‍රීඩා සංකීර්ණ භූමිය තුල වෙඩි තැබීමේ ක්‍රීඩා පිටියක් ඉදි කිරීමට ද බලාපොරොත්තු වේ.ශ්‍රී ලංකා ක්‍රීඩා ඉතිහාසයේ පැවැත්වෙන දැවැන්තම ජාත්‍යන්තර ක්‍රීඩා උළෙල මෙය බැවින් රටේ ප්‍රතිරූපය ලොව හමුවේ ප්‍රදර්ශනය කිරීමට මහගු අවස්ථාවක් මෙමගින් ලැබෙනු ඇත. ආසියාවේ රටවල් මෙම ක්‍රීඩා උළෙල ලබා ගැනීමට තරග කරද්දී ශ්‍රී ලංකා රජය කෙරෙහි ඇති විශ්වාසය මත ක්‍රීඩා උළෙලේ සත්කාරකත්වය ආසියානු ඔලිම්පික් කමිටුවේ පූර්ණ එකඟතාව මත තරගයකින් තොරවම පිරිනැමුණි.ක්‍රීඩා උළෙල අතිසාර්ථකව සංවිධානය කිරීමට ජනාධිපතිතුමා විසින් විශේෂ කමිටුවක් නම් කර ඇති අතර එහි ප්‍රධානියා ලෙස මහ බැංකු අධිපති අජිත් නිවාඩ් කබ්රාල් මහතා පත් කළේය. එම කමිටුවට ජාතික ඔලිම්පික් කමිටු සභාපති හේමසිරි ප්‍රනාන්දු මහතා හා ක්‍රීඩා අමාත්‍යාංශ ලේකම් අනුර ජයවික්‍රම මහතා ඇතුලු ක්‍රීඩා ක්ෂේත්‍රයේ ප්‍රවීණ පරිපාලකයෝ රැසක් නම්කර සිටිති.ආසියානු ක්‍රීඩා උළෙලේ සංවිධාන කමිටුව මේ දිනවල නිතර රැස්වී ක්‍රීඩා උලෙල සම්බන්ධව වැදගත් තීරණ රැසක් ගෙන ඇති අතර ක්‍රීඩංගණ හා ක්‍රීඩා ගම්මානය පිළිබඳව මූලික අවධානය යොමුකර තිබේ.ආසියානු ක්‍රීඩා උළෙලේ මලල ක්‍රීඩා ඉසව් පැවැත්වීමට යෝජිත දියගම මහින්ද රාජපක්ෂ ක්‍රීඩාංගණය නවීකරණය කිරීමට පියවර ගැනෙන අතර එහි ක්‍රීඩාගාරයක් අලුතින්ම ඉදිකිරීමට ද බලාපොරොත්තු වේ.ආසියානු යොවුන් ක්‍රීඩා උළෙලට රටවල් 45කින් ක්‍රීඩක ක්‍රීඩිකාවෝ 4500ක් පමණ සහභාගීවන බැවින් නාගරික සංවර්ධන අධිකාරියේ සහයෝගය මත ක්‍රීඩා ගම්මානයක් ඉදිකර ගැනීමට අවධානය යොමුවී පවතී.ආරක්ෂක ලේකම් ගෝඨාභය රාජපක්ෂ මහතාගේ මෙහෙයවීමෙන් නාගරික සංවර්ධන අධිකාරිය කොළඹ අවට විශාල නිවාස සංකීර්ණ ඉදිකරමින් පවතින අවස්ථාවක 2017 වන විට සම්පූර්ණවන නිවාස සංකීර්ණයක් ක්‍රීඩා ගම්මානයක් බවට පරිවර්ථනය කිරීම අපේක්ෂා කෙරේ.එය බොහෝ විට මෝදර ප්‍රදේශයේ ඉදි කිරීමට යෝජිත නව නිවාස සංකීර්ණයක් වනු ඇතැයි පැවැසේ. පසුගියදා නිමාවූ ඉංචියොන් ආසියානු ක්‍රීඩා උළෙලේ දැවැන්ත ක්‍රීඩා ගම්මානය ද ක්‍රීඩා උළෙල අවසන් වීමෙන් පසුව වැඩිහිටියන්ගේ ප්‍රයෝජනය පිණිස යෙදවීමට තීරණය කොට තිබුණි. 2010 පොදු රාජ්‍ය මණ්ඩලීය ක්‍රීඩා උළෙලේ ක්‍රීඩා ගම්මානය ද පසුව රාජ්‍ය නිළධාරීන්ගේ ජනපදයක් බවට පත් විය.ආසියානු යොවුන් ක්‍රීඩා උළෙල ශ්‍රී ලංකාවේ පැවැත්වීමට ආසියානු ඔලිම්පික් කමිටුවේ පූර්ණ සහයෝගය ලබාදෙන බව එහි සභාපති ෂේක් අහමඩ් අල් ෆහාඩ් අල් සභා මහතා නිමාවට පත්වූ ඉංචියොන් ආසියානු ක්‍රීඩා මාධ්‍ය හමුවකදී පැවැසීය.ක්‍රීඩා උළෙලේ සත්කාරකත්වය ශ්‍රී ලංකාවට අහිමිවී යන බවට ඇතැම් මාධ්‍ය බොරු ප්‍රචාර ගෙනයෑම පිළිබඳ කනගාටුව පළකළ ඒ මහතා පැවැසූවේ ශ්‍රී ලංකා ජනාධිපතිතුමා කෙරෙහි විශ්වාසය තබා ඇති හෙයින් සත්කාරකත්වය අහිමි කිරීම පිළිබඳ සාකච්ඡාවක් නොවූ බවයි.ශ්‍රී ලංකාවේ සැලසුම් පිළිබඳ නම්‍යශීලීව කටයුතු කිරීමට ආසියානු ඔලිම්පික් කමිටුව සැමවිටම සූදානම් බව අල් සභා මහතා පැවැසීය. ආසියානු යොවුන් ක්‍රීඩා උළෙල වෙනුවෙන් ශ්‍රී ලංකාවේ ඇති සම්පත් චීනය හෝ කොරියාව මට්ටමෙන් නොසලකන බව සභාපතිවරයා පෙන්වා දුන්නේය.ක්‍රීඩාව ආසියාවේ සෑම රටකටම ප්‍රචලිත කිරීම තම එකම අරමුණ හෙයින් ශ්‍රී ලංකාවේ අභියෝග හමුවේ සහය පළ කිරීමට සූදානම් බව ආසියානු ඔලිම්පික් කමිටු සභාපතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410092</link>
    <topic>ලෝක ක්‍රිකට් පිලටආසියානු පිල පරදී</topic>
    <author/>
    <content>හජ් උත්සවය නිමිත්තෙන් දෝහා කටාර් රාජ්‍යයේ දී ආසියානු ක්‍රිකට් පිල හා ලෝක ක්‍රිකට් කණ්ඩායම අතර විස්සයි20 ප්‍රදර්ශනාත්මක ක්‍රිකට් තරගයෙන් ලකුණු 5ක සියුම් ජයක් වාර්තා කිරීමට බ්‍රයන් ලාරාගේ නායකත්වයෙන් යුතු ලෝක ක්‍රිකට් කණ්ඩායම සමත්විය.ලෝක ක්‍රිකට් පිටියේ හිටපු විශිෂ්ටතම වමත් පිතිකරුවන් යුගලයක් වූ බ්‍රයන් ලාරා සහ සනත් ජයසූරිය දෙපිලේ නායකයන් ලෙස කටයුතු කළ මේ තරගය 'ඊද් ක්‍රිකට් උත්සවය' ලෙස නම් කර තිබිණි.කාසියේ වාසිය දිනූ ලෝක ක්‍රිකට් පිලේ නායක ලාරා පළමුව පන්දුවට පහරදීම තෝරාගත් අතර ඔවුන් ඕවර 20 අවසානයේ කඩුලු 6ක් දැවී රැස් කළ ලකුණු සංඛ්‍යාව 161කි. නායකත්වයේ ඉනිමක් ක්‍රීඩා කළ බ්‍රයන් ලාරා ලකුණු 47ක් රැස් කිරීමට සමත්වීම විශේෂත්වයකි.ලාරාට අමතරව උවෙයිස් ෂා ලකුණු 43ක් ලබා ගැනීමට සමත්විය. පන්දු යැවීමේ දී ආකාශ් චොප්රා කඩුලු 3ක් දවාලීය. පිළිතුරු ඉනිම ක්‍රීඩා කළ ආසියානු ක්‍රිකට් පිලට රැස් කිරීමට හැකිවූයේ ලකුණු 156ක් පමණි. ආසියානු කණ්ඩායම‍ වෙනුවෙන් නායක සනත් ජයසූරිය ලකුණු 25ක් ලබා ගත් අතර තමීම් ඉක්බාල් ලකුණු 42ක්ද, ඇන්ජෙලෝ පෙරේරා ලකුණු 31ක් ද වාර්තා කළහ.පන්දු යැවීමේ දී රයන් ටෙන් ඩස්කාටේ කඩුලු 3ක් දවාලීය.ආසියාතිකයන් වැඩි පිරිසක් රැකියාවේ නිරත වන ‍දෝහා කටාර් රාජ්‍යයේ පැවැති මේ ක්‍රිකට් තරගය නැරැඹීමට දසදහසකට අධික ක්‍රීඩාලෝලීන් පිරිසක් එක්වී සිටියහ. ලාරාට අමතරව සිම්බාබ්වේ හී බ්‍රෙන්ඩන් ටේලර්, නෙදර්ලන්තයෙන් රයන් ටෙන් ‍ඩස්කා‍ටේ, දකුණු අප්‍රිකාවෙන් හර්ෂල් ගිබ්ස්, ඔස්ට්‍රේලියාවෙන් ඩේමියන් මාටින්, බටහිර ඉන්දියා කොදෙව් පිලෙන් සැමුවෙල් බද්රී වැනි ප්‍රබල ක්‍රීඩකයන් රැසක් ලෝක කණ්ඩායමට ක්‍රීඩා කළ අතර ජයසූරියට අමතරව බංග්ලාදේශයේ තමීම් ඉක්බාල්, පාකිස්තානයේ අබ්දුල් රසාක්, රෂීඩ් ලතීෆ් සමග ශ්‍රී ලංකාවෙන් මාවන් අතපත්තු, ඇන්ජෙලෝ පෙරේරා, චාමර කපුගෙදර ආසියානු ක්‍රිකට් පිලට ඇතුලත් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410093</link>
    <topic>බාලක ශූරතාව මාරිස්ටෙලා විදුහලටශූරි‍යෝ රත්නපුර සුමන බාලිකාවෙන්</topic>
    <author>ෆවුස් මොහොමඩ්</author>
    <content>දේශීය පාසල් තරග බිමේ වාර්ෂික ක්‍රීඩා සැණකෙළිය වන සමස්ත ලංකා පාසල් ක්‍රීඩා උළෙලේ සමස්ත බාලක ශූරතාව අත්කර ගැනීමට මීගමුව මාරිස්ටෙලා විදුහල සමත්විය. කොළඹ සුගතදාස ක්‍රීඩාංගණයේ දී පෙරේදා නිමාවට පත්වූ මේ ක්‍රීඩා උළෙලේ බාලක තරග ඉසව්වේ ලකුණු 185ක් රැස් කරමින් එම විදුහල් පිල පෙරමුණ ගනිද්දී සමස්ත බාලිකා ශූරතාව දිනාගනු ලැබුවේ ලකුණු 209ක් ලබාගත් රත්නපුර සුමන බාලිකාව විසිනි.දින පහක් පුරා පැවැති මේ ක්‍රීඩා සැණකෙළිය නිමාවට පත්වන විට අවුරුදු 17න් පහළ උස පැනීමේ බාලක තරග ඉසව්වේ දී මීටර් 2.08ක නව තරග වාර්තාවක් බිහි කළ ‍ගොඩකවෙල කුලරත්න මැදි විදුහලේ රොෂාන් ධම්මික රණතුංග තරගාවලියේ දක්ෂතම ක්‍රීඩකයාට හිමි සම්මානය දිනා ගත්තේය.දක්ෂතම ක්‍රීඩිකාව සම්මානයට හිමිකම් කීවේ අවුරුදු 21න් පහළ මීටර් 400 කඩුලු මතින් දිවීමේ බාලිකා තරගය මිනිත්තු 1කුත්, තත්පර 2.11කින් නිමා කරමින් නව තරග වාර්තාවක් පිහිටුවූ කුලියාපිටිය මැදි විදුහලේ කෞශල්‍යා මධුෂානීය.තරගාවලියේ සමස්ත ශූරතාව ලකුණු 1118ක් ලැබූ බස්නාහිර පළාතට හිමිවූ අතර ලකුණු 541ක් රැස් කළ වයඹ පළාත අනුශූරතාව දිනා ගත්තේය. තෙවැනි තැන සබරගමුව පළාතට හිමිවිය. සමස්ත තරගාවලිය පුරා නව තරග වාර්තා 19ක් බිහිවීම කැපී පෙනුණු අතර ශ්‍රී ලංකා වාර්තාවක් සම කිරීමට යාපනය මහජන විදුහලේ අනීතා ජෙගතීස්වරන් සමත්වූවාය.අවුරුදු 19න් පහළ රිටි පැනීමේ තරග ඉසව්ව මීටර් 3.32කින් නිමා කළ ඇය විසින් සම කරනු ලැබුවේ මේ වසරේ පැවැති ජාතික මලල ක්‍රීඩා ශූරතාවලියේ දී අනෝමා කරුණාවංශ තැබූ ශ්‍රී ලංකා වාර්තාවය.අධ්‍යාපන අමාත්‍යංශයේ ක්‍රීඩා අංශයේ මෙහෙයවීමෙන් පැවැති මේ තරගාවලියට පාසල් 1044ක ක්‍රීඩක ක්‍රීඩිකාවෝ 4800ක් තරග ඉසව් 53ක් සඳහා තරග වැදුණු අතර මෙවර සමස්ත ලංකා පාසල් ක්‍රීඩා උළෙලේ සමාප්ති උත්සවය අධ්‍යාපන ඇමැති බන්දුල ගුණවර්ධන මහතාගේ ප්‍රධානත්වයෙන් පැවැත්විණි. නියෝජ්‍ය ඇමැති ලසන්ත අලගියවන්න මහතා ද මේ අවස්ථාවට එක්විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410094</link>
    <topic>ගම්පොල ක්‍රීඩා සංවර්ධනයටඅමාත්‍යාංශයෙන් ලක්ෂ 140ක්</topic>
    <author/>
    <content>ජාතික ක්‍රීඩා ප්‍රතිපත්තිය යටතේ ප්‍රාදේශීය මට්ටමේ හා දිස්ත්‍රික් මට්ටමෙන් ආරම්භ කර ඇති ක්‍රීඩා යටිතල පහසුකම් සංවර්ධනය කිරීමේ ව්‍යාපෘතිය යටතේ ගම්පොල ආසනයේ උඩපළාත බල ප්‍රදේශයේ පාසල් හා මහජන ක්‍රීඩාංගණ ප්‍රතිසංස්කරණය කිරීම සඳහා ක්‍රීඩා අමාත්‍යාංශයේ මූල්‍ය ප්‍රතිපාදන මත රුපියල් ලක්ෂ 140ක් වෙන්කර තිබේ. එහි මූලික ඉදිකිරීම් කටයුතු පසුගියදා ක්‍රීඩා ඇමැති මහින්දානන්ද අලුත්ගමගේ මහතාගේ අතින් ගම්පොල මැතිවරණ කොට්ඨාසයේ ආරම්භ කෙරිණි.මෙහිදී ඉල්ලගොල්ල විද්‍යාලයේ ක්‍රීඩා මණ්ඩපය, හල්ඔය කනිෂ්ඨ විද්‍යාලය, සැරෝ ක්‍රීඩා පිටිය, මුල්ගම උඩුදෙණිය ක්‍රීඩාංගණය, මිල්ලගමුල්ල ග්‍රෝහිල් විද්‍යාලය ක්‍රීඩාංගණය, පන්විලතැන්න විදුහල් පිටිය, පන්විලතැන්න සන්ටානා ක්‍රීඩාංගණය, නාරංචිව ඉහළවෙල ක්‍රීඩාපිටිය, බෝවල ප්‍රාථමික විදුහල් පිටිය, අටබාගේ සැන්කුවාර්වත්ත උඩකොටස ක්‍රීඩාංගණය, වහුගපිටිය ඥානාවාස විදුහල් ක්‍රීඩාංගණය යන ක්‍රීඩාංගණවල වැඩ ආරම්භ වී ඇති අතර ප්‍රදේශයේ පාසල් සඳහා ක්‍රීඩා භාණ්ඩ බෙදාදීමද ක්‍රීඩා ඇමැතිවරයා අතින් සිදුවිය.දිවයිනේ සෑම පාසල් සිසුවකුටම ක්‍රීඩාව අනිවාර්යය කර තිබෙන බැවින් පාසල් ක්‍රීඩා සංවර්ධනය කිරීම අනිවාර්යය කටයුත්තක් ලෙස සලකා දිවයිනේ සෑම පාසලකටම උපරිම රුපියල් ලක්ෂ 5ක ක්ෂණික වැය ඇස්තමේන්තුවක් යටතේ කුඩා ක්‍රීඩාංගණ ප්‍රතිසංස්කරණය සඳහා ලබාදීමට ක්‍රීඩා අමාත්‍යාංශය කටයුතු කරන අතර දිවයිනේ තෝරාගත් පාසල් සඳහා ක්‍රීඩා පහසුකම් වැඩිදියුණු කිරීමට මිලියන 200ක් මේ වනවිටත් වැය කර ඇතැයි ක්‍රීඩා අමාත්‍යාංශය පවසයි.‍මේ අවස්ථාවට මධ්‍යම පළාත් සභා මන්ත්‍රී අනුරාධ ජයරත්න මහතා ඇතුලු ක්‍රීඩා සංවර්ධන දෙපාර්තමේන්තු නිලධාරීන් පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410095</link>
    <topic>ජනසතුසේවා කැරම් වර්ණ රාත්‍රියේ විරාජ්-ලලිත්-යෂිකා-ඉනෝකා සම්මාන ලබති</topic>
    <author/>
    <content>ජනසතු සේවා කැරම් සංගමයේ 9වැනි වර්ණ රාත්‍රියේ දී 2012 වසරේ දක්ෂතම ක්‍රීඩකයා සම්මානය දිනා ගැනීමට ශ්‍රී ලංකා වරාය අධිකාරියේ විරාජ් ප්‍රනාන්දු සමත්විය. එම වසරේ දක්ෂතම ක්‍රීඩිකා සම්මානය දිනාගනු ලැබුවේ ලංකා විදුලිබල මණ්ඩලයේ ආර්.කේ.යෂිකා රාහුබද්ධ විසිනි.ඉංජිනේරුමය කාර්යයන් පිළිබඳ මධ්‍යම උපදේශක කාර්යාංශයේ ඩබ්ලිව්.කේ.ලලිත් හේවගේ 2013 වසරේ දක්ෂතම ක්‍රීඩකයා සම්මානය දිනාගත් අතර රාජ්‍ය ඉංජිනේරු සංස්ථාවේ ඉනෝකා අතපත්තු එම වසරේ දක්ෂතම ක්‍රීඩිකාව සම්මානය දිනාගත්තාය.ක්‍රීඩා සංවර්ධන දෙපාර්තුමේන්තුවේ අධ්‍යක්ෂ ජෙනරාල් රංජනී ජයකොඩි මහත්මියගේ ප්‍රධානත්වයෙන් පැවැති මේ වර්ණ රාත්‍රිය පසුගියදා මරදාන සීනෝර් හෝටලයේ දී පැවැත්විණි.මෙහිදී ජනසතුසේවා කැරම් සංගමය මගින් 2012 හා 2013 වස‍රවල පැවැත්වූ කැරම් තරගවලින් ජයලැබූ ක්‍රීඩක ක්‍රීඩිකාවන් 149ක් සම්මාන හා සහතික පත් ලබාගත් අතර දක්ෂතම ක්‍රීඩක ක්‍රීඩිකාවන් 15ක් වර්ණ ලබා ගැනීමට සමත්වූහ.මීට අමතරව අන්තර් සමාජ කැරම් ශූරතා තරගවලින් ජය ලැබූ කණ්ඩායම් වෙනුවෙන් ජනසතුසේවා ආයතන 10ක් ද සම්මාන ලැබීය. වසර 7ක කාලයක් ජනසතු සේවා කැරම් සංගමයේ ‍ලේකම් වශයෙන් කටයුතු කළ මහජන බැංකුවේ සුනන්ද කෝදාගොඩ මහතාට සහ හිටපු භාණ්ඩාගාරික මහජන බැංකුවේ නිහාල් ප්‍රේමසිරි මහතාට ජනසතු සේවා කැරම් සංගමයේ උපහාර පිරිනැමීම ද මේ වර්ණ රාත්‍රියේ දී සිදුකෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410096</link>
    <topic>19 වැනි සංචාරක සේවා ක්‍රීඩා සමාජ බැඩ්මින්ටන් ශූරතාවලිය</topic>
    <author/>
    <content>19 වැනි සංචාරක සේවා ක්‍රීඩා සමාජ බැඩ්මින්ටන් ශූරතාවලියේදී කිරුළු තුනක් දිනා ගැනීමට ශ්‍රී ලංකන් එයාර්ලයින්ස් ක්‍රීඩක ක්‍රීඩිකාවෝ පසුගියදා සමත් වූහ. පිරිමි විවෘත හා ප්‍රවීණ (අවුරුදු 40න් ඉහළ) ශූරතා රැක ගැනීමට සමත් වූ ඔවූහු තෙවසරකට පසුව කාන්තා කිරුළ යළි අත්පත් කර ගැනීමටද සමත් වූහ. ශ්‍රී ලංකන් එයාර්ලයින්ස් 2014 බැඩ්මින්ටන් කණ්ඩායම (වමේ සිට): ෂශිනි ලියනගේ, පුබුදු ද සිල්වා, සන්ජීව් කෝට්ටෙගොඩ, සම්පත් සොයිසා (තරගාවලියේ හොඳම ක්‍රීඩකයා), මහේෂ් ජයසිංහ, ධනුරි කුලවීර (නායිකාව හා තරගාවලියේ හොඳම ක්‍රීඩිකාව), අනුරජි ද සිල්වා (ප්‍රවීණ නායක), සී.ඩබ්ලිව්.පීටර් (සම්බන්ධතා නිළධාරි), ඩිල්ෂානි ලොකුනාරන්ගොඩ, සුජිත් විජේතුංග (නායක), ඒඩ්‍රියන් රාජරත්න, දයන්ත ප්‍රනාන්දු, කේ.එල්.එම්.පෙරේරා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=s1410097</link>
    <topic>“නිපෝන් කරාටේ දෝ ඉටෝසු කායි 2014”</topic>
    <author/>
    <content>අමෙරිකාවේ කැලිෆෝනියා සෝකා විශ්වවිද්‍යාලයේ දී පසුගිය දා නිමාවට පත්වූ “නිපෝන් කරාටේ දෝ ඉටෝසු කායි 2014” තරගාවලියේ දී ජයග්‍රහණ රැසක් ලබා ගනිමින් ශ්‍රී ලංකාවට කීර්තියක් අත් කරදීමට ලයිසියම් ජාත්‍යන්තර පාසල නියෝජනය කළ සිසුන් 19 දෙනා ඇතුළු කණ්ඩායම සමත් විය. කටුනායක බණ්ඩාරනායක ජාත්‍යන්තර ගුවන් තොටුපොළින් ශ්‍රී ලංකාවට පැමිණි ජයග්‍රාහී පදක්කම්ලාභී ක්‍රීඩකයන් උණුසුම් අයුරින් පිළිගනු ලැබූ අවස්ථාව. මෙහි දී රන්පදක්කම් දහයක්, රිදී පදක්කම් හතක් සහ ලෝකඩ පදක්කම් නවයක් දිනා ගැනීමට ලයිසියම් කරාටේ ක්‍රීඩකයෝ සමත් වූහ. ඡායාරූපය - කොළඹ සංචාරක</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=f1410091</link>
    <topic>ජනපති මහින්දටකැමති වාරයක් තරග කළ හැකියි</topic>
    <author>සාකච්ඡා කළේ චන්දන ජයවීර ඡායාරූප සුමනචන්ද්‍ර ආරියවංශ</author>
    <content>මහජන ඡන්දයෙන් දෙවරක් තේරී පත්වූ ජනාධිපතිවරයෙක් ‍යළි ජනාධිපතිවරණයකට තරඟ කිරීම වළකන 31 (2) හා 92 (ඇ) ව්‍යවස්ථා 18 වෙනි ව්‍යවස්ථා සංශෝධනයෙන් සංශෝධිතව ඇති නිසා මහින්ද රාජපක්ෂ ජනාධිපතිවරයාට නැවත තරඟ කළ හැකි බවත් එසේ නොවේ යැයි සමහරු පවසන්නේ ද්වේශ සහගත අරමුණකින් බවත් නීති ක්ෂේත්‍රයේ දශක හතරක් ඉක්මවූ අත්දැකීම් ඇති ජනාධිපති නීතිවේදී නිහාල් ජයමාන්න මහතා පවසා සිටියේ මෙසේය.ඡන්දයෙන් දෙවරක් තේරී පත්වූ ජනාධිපතිවරයෙක්ට නැවත ජනාධිපතිවරණයකට තරඟ කළ නොහැකිය යන නුසුදුසුකම 18 වෙනි සංශෝධනයෙන් පසුවත් වලංගු ද?2010 සැප්තැම්බර් 09 දා දක්වා අපගේ ව්‍යවස්ථාවේ බලාත්මක වූ නීතියට අනුව දෙවරක් මහජන ඡන්දයෙන් තේරී පත්වූ ජනාධිපතිවරයෙකුට නැවත ජනාධිපතිවරණයකට තරඟ කළ නොහැකියි. සැප්තැම්බර් 09 දින ආණ්ඩුක්‍රම ව්‍යවස්ථාවේ 18 වෙනි සංශෝධනය සිදු කරනු ලැබුවා. එයින් ව්‍යවස්ථාවේ 31 (2) ව්‍යවස්ථාව සංශෝධනයට ලක්වුණා. එයට අනුව එම නුසුදුසුකම ඉවත් වූවා. ඒ නිසා දෙවරක් තේරී පත්වූ ජනාධිපතිවරයෙකුට නැවත තරග කළ නොහැකිය යන කරුණ තවදුරටත් අදාළ නැහැ.18 වෙනි ව්‍යවස්ථා සංශෝධනය ගෙන එන අවස්ථාවේ එහි අරමුණු හැටියට ප්‍රකාශ වූයේ 17 වෙනි ව්‍යවස්ථා සංශෝධනයෙන් ඇතිකළ ව්‍යවස්ථා සභා සංශෝධනයට ලක්කිරීම නේද?17 වෙනි ව්‍යවස්ථාව සංශෝධනය කිරීමට අතිරේකව ඡන්දයෙන් දෙවරක් තේරී පත්වූ ජනාධිපතිවරයෙක්ට නැවත ජනාධිපතිවරණයකට තරඟ කිරීමට අවස්ථාව ලබාදීම 18 වෙනි සංශෝධනයේ අරමුණක්.දෙවරක් තේරී පත්වූ ජනපතිවරයෙක් නැවත තරඟ කිරීම වළකන 31 (2) ව්‍යවස්ථාව සංශෝධනය සඳහා පාර්ලිමේන්තුවේ තුනෙන් දෙකක අනුමැතිය ප්‍රමාණවත්ද? ඒ අනුව 18 වෙනි සංශෝධනය නියමාකාරයෙන් සිදු වී තිබේද?මේ කාරණය පැහැදිලිව ප්‍රකාශ කළ යුතුයි. 18 වෙනි ව්‍යවස්ථා සංශෝධනය පාර්ලිමේන්තුවට ඉදිරිපත් කිරීමට ප්‍රථමයෙන්, එය ශ්‍රේෂ්ඨාධිකරණයට ඉදිරිපත් වුණා. එහිදී මෙම ව්‍යවස්ථා සංශෝධනය සිදු කළ හැකි ද? නොහැකි ද? ව්‍යවස්ථාව සංශෝධනය කළ හැකි නම් එය කළ යුත්තේ කෙසේද? කියන කරුණ සලකා බැලුවා.ව්‍යවස්ථාවක් සංශෝධනය කළ හැකි ආකාර දෙකක් තිබෙනවා. පාර්ලිමේන්තුවේ තුනෙන් දෙකක ඡන්දයෙන් සම්මත කිරීම එක් ක්‍රමයක්. සලකා බැලෙන කරුණ එයට වඩා බැරෑරුම් නම් එය ජනමත විමසුමකටත් යොමු කළ යුතුයි. අපගේ ශ්‍රේෂ්ඨාධිකරණය 18 වෙනි සංශෝධනය පාර්ලිමේන්තුවේ තුනෙන් දෙකක අනුමැතිය ප්‍රමාණවත් බවට තීරණය කළා. ඒ අනුව විධිමත් ලෙස 18 වෙනි ව්‍යවස්ථා සංශෝධනය සිදු කර තිබෙනවා. 31 (2) වගන්තිය ඉවත් කර තිබෙන්නේ ව්‍යවස්ථාවේ සඳහන් ආකාරය අනුවයි.යම්කිසි වගන්තියක් නීතියකින්, විශේෂයෙන්ම ව්‍යවස්ථාවකින් ඉවත් කළ විට නැවත එය එතැන තිබේ යැයි කියන්න බැහැ. අද ආණ්ඩුක්‍රම ව්‍යවස්ථා‍ව කියවන විට එවැනි වගන්තියක් නැහැ. එය ඉවත් කරලා. 2010 සැප්තැම්බර් 09 දාට පසු 31 (2) වගන්තිය අපගේ ව්‍යවස්ථාවේ නැහැ.කෙටියෙන් කිව්වොත් 18 වෙනි සංශෝධනය අනුව, මහින්ද රාජපක්ෂ ජනාධිපතිවරයාට නැවත ජනාධිපතිවරණයකට තරඟ කළ හැකි ද?ශ්‍රී ලංකාවේ පුරවැසියන් 18 වන සංශෝධනයෙන් ඉවත් කළ මුල් ව්‍යවස්ථාවේ ප්‍රතිපාදනවලින් බැඳී නැහැ. ඒ නිසා ඒවා බලපාන්නේ ද නැහැ. 2010 සැප්තැම්බර් 10 දායින් පසුව ජනාධිපතිවරණයක් පැවැත්වෙන්නේ නම් එයට බලපාන්නේ දැනට බලාත්මක නීතිය නිසා මහින්ද රාජපක්ෂ ජනාධිපතිවරයාට තුන් වරක් පමණක් නොව ඔහු කැමැති වාර ගණනක් තරඟ කළ හැකියි. එයට කිසිම බාධාවක් නැහැ. මහින්ද රාජපක්ෂ ජනාධිපතිවරයා දෙවන වර බලයට පත්වූයේ 31 (2) වගන්තිය බලාත්මකව තිබෙන විටයි.ඒ නිසා 18 වෙනි ව්‍යවස්ථාව ගෙන ඒමේදී ඒ බව ප්‍රකාශිතවම සඳහන් කර අතීතයට බලපාන පරිදි සම්මත කර නොගැනීම නිසා ඔහුට නැවත තරඟ කළ නොහැකි බවට මතු කරන තර්කයට වලංගු බවක් තිබේද?අන්න එතැන තමයි වැරැද්ද. මේක නීති තර්කයක් නම් එය නිත්‍යානුකූලව විසඳා ගත යුතුයි. දේශපාලනය ඈඳාගත යුතු නැහැ. ව්‍යවස්ථාවක් සම්බන්ධයෙන් දේශපාලන හැඟීම් තිබෙන්න බැහැ. වෙනස් මතයක් දරන්න එවැනි මත ප්‍රකාශ කරන අයට ව්‍යවස්ථාවෙන්ම අයිතියක් ලැබී තිබෙනවා. ඒ වගේම ඒ මතය විවේචනය කිරීමට අනෙක් අයට අයිතියක් තිබෙනවා. මම භාවිතා කරන්නේ එම අයිතියයි.මේක උද්යෝගීමත් පුරවැසියන්ට අවශ්‍ය කරන විවාදයක්. ඒක ප්‍රජාතන්ත්‍රවාදයේ අවශ්‍යම කරන කොටසක්. නමුත් මේ තර්කයේ පොඩි දෝෂයක් තිබෙනවා. තෙවරක් තරඟ කළ නොහැකි යැයි පවසන අය කියන්නේ 18 දෝෂයක් තිබෙන බවයි.ඔබ කියන්නේ ඔවුන්ගේ තර්කය දෝෂ සහිත බවයි. මෙය පැහැදිලි කළ හැකිද?31 (2) බලපැවැත්වෙනතුරු ඔහුට තරඟ කරන්න බැහැ. ඒක හරි. නමුත් එහෙම නීතියක් නැත්නම්, නැති නීති බලාත්මක කරන්න බැහැනේ. උදාහරණයක් දෙන්නම්. නීති ප්‍රවේශ විභාගයට අවුරුදු 35 ට වැඩි අයට පෙනී සිටින්න බැහැ කියලා නීතියක් තිබුණා යැයි උපකල්පනය කරමු. එවිට 35 ට වැඩි කිසියම් අයෙක්ට විභාගයට පෙනී සිටීමට අවස්ථාව නැති වූවා යැයි සිතමු.ඉන්පසුව එම නීතිය අහෝසි කළේ නම් ඔහුට ඉදිරියටත් එම විභාගයට පෙනී සිටිය නොහැකි යැයි කාට හෝ කියන්න පුළුවන් ද. මේක ගැන තීරණයක් දෙන්න නීතිවේදියෙක් වෙන්න ඕනෑ නැහැ. මේක කිසිම සාධාරණත්වයක් නැති අදහසක් බව ඕනෑම කෙනෙකුට බැලූ බැල්මට වුවත් පෙනෙනවා.කෙටියෙන් කිව්වොත් යම්කිසි පුද්ගලයෙක්ට නීතිය අනුව යම්කිසි බැඳීමක් හෝ අයිතියක් ඇද්ද, නැද්ද යන්න ගැන නිගමනය කළ යුත්තේ වර්තමානයේ බලපැවැත්වෙන නීතිය අනුවයි. අහෝසි කරපු නීති බලාත්මක කරන්න ගියොත් එයින් මිනිසුන්ගේ අයිතිවාසිකම් උල්ලංඝනය වෙනවා. එහෙම කරන්න බැහැ.විශේෂයෙන් සඳහන් නොකළ විට අලුතෙන් බලාත්මක කෙරෙන නීතියක් අතීතය සඳහා බල නොපාන බව ප්‍රතිපක්ෂයේ තර්කයයි. නැවත වරක් ජනාධිපතිතුමාට තරඟ කළ නොහැකිය කීමෙන් ඔවුන් කියන්නේ අතීතයට බලපාන බවයි. අපි නෙවෙයි.වර්තමානයේ නීති අතීතයට බලපාන්නේ නැහැ. ඒ වගේම අතීතයේ අහෝසි කළ නීති වර්තමානයට බලපාන්නේ නැහැ. ඇත්ත වශයෙන්ම මෙම සිද්ධාන්තය එකම කාසියේ දෙපැත්ත වගේ. එලෙස සිද්ධාන්තයක් පවතින්නේ එයින් අසාධාරණයක් ඇතිවිය හැකි නිසයි.විශේෂයෙන්ම අයිතිවාසිකමක් අහිමි වන අවස්ථාවකදී හෝ දඬුවම් පමුණුවන අවස්ථාවකදී අතීතයේ නීති වර්තමානයට අදාළ කරගන්න බැහැ. යම්කිසි පුද්ගලයෙක්ට ජනාධිපතිවරණයකට ඉදිරිපත් වීමට අවශ්‍ය සුදුසුකම් මොනවාද කියලා ව්‍යවස්ථාවේ 92 වන ව්‍යවස්ථාවේ තිබෙනවා.18 වන සංශෝධනයෙන් ඉවත් කළ 92 (ඇ) ව්‍යවස්ථාවෙන් කියවෙන්නේ ද ජනතාව දෙවරක් තෝරා පත් කළ ජනාධිපතිවරයෙක්ට නැවත තරඟ කළ නොහැකි බවයි. එය වර්තමානයේ බලපැවැත්වෙන්නේ නැහැ. 31 (2) ත් ක්‍රියාත්මක නැහැ. මෙතන බැරෑරුම් නීති ප්‍රශ්නයක් නැහැ. ඉතාම සරලව වටහා ගන්න පුළුවන් කාරණයක් තියෙන්නේ.පැවැති ව්‍යවස්ථාව අනුව ජනාධිපතිවරයෙක්ට සිය සේවය වසර 12 ක කාලයක් සඳහා රටට ලබාදිය හැකියි.ඊට වඩා බලයේ රැඳී සිටීම පිළිබඳ සමහරු සදාචාර මානයකින් නඟන ගැටලුව පිළිබඳ ඔබේ පිළිතුර කුමක්ද?ජනාධිපතිවරයාගේ පළමු ධුර කාලය වෙන්වූයේ රට සංවර්ධනය කිරීම සඳහායි. යුද්ධය අවසන් වී ගතව ඇත්තේ වසර 5 යි. ඒ කාලය තුළ රට විශාල සංවර්ධනයක් ලබා තිබෙනවා. ඒක නැවැත්විය යුතු ද. ජනතාවට අවශ්‍ය නම් එවැනි තීරණයක් වුවත් ගන්න පුළුවන්. නමුත් එය කල් තබා වැළැක්විය යුතු නැහැ. පරමාධිපත්‍යය තිබෙන්නේ ජනතාවට නිසා ඔවුන් දෙන තීරණය පිළිගත යුතුයි. ඒක දේශපාලනඥයන්ට තීරණය කරන්න බැහැ. විශේෂයෙන්ම රට ගැන, ජනාධිපතිතුමා ගැන වෛරයෙන් ඉන්න අයට තීරණය කරන්න බැහැ. එය තීරණය කළ යුත්තේ ජනතාවයි.වෙනත් පුද්ගලයෙක් මෙම ධුරයට පත් වුවහොත් රටට කුමක් වෙයිද?නැවත යුද්ධයක් ඇතිවෙයිද යන්න ජනතාව තීරණය කළ යුතුයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=f1410092</link>
    <topic>ධර්මපාල චින්තනයඇති අය අපේ රටේ ඉන්නේ අතලොස්සයි</topic>
    <author>සමදරා ජයසිංහ</author>
    <content>පාලිත සිල්වාව හැමෝම හඳුනාගත්තේ චරිතාංග නළුවකු ලෙසටයි. වේදිකාවේදීත්, පුංචි තිරය හා රිදී තිරයේදීත් ඔහු එකිනෙකට වෙනස් චරිත හරහා බොහෝම ඉක්මනින් ප්‍රේක්ෂක සිත් දිනාගත්තා. ටික කලක් ප්‍රේක්ෂක නෙත් මානයෙන් දුරස් වී සිටි පාලිතව දැන් ආයෙමත් අපට නිතර දෙවේලේ දක්නට ලැබෙනවා. වසර 35 ක් වූ ඔහුගේ රංගන ගමනේ ඔහු ලද විශිෂ්ටතම චරිතය වන අනගාරික ධර්මපාලතුමන්ගේ චරිතයට පණ පොවමින් ශ්‍රී ලාංකේය ප්‍රේක්ෂකයන්ට වඩ වඩාත් සමීප වන පාලිත සිල්වා, අද අප සමඟ මෙසේ කතාබහට එක්වුණා.කාලෙකට පසු ආයෙමත් රංගනයේ යෙදෙන එක පිළිබඳ ඇත්තටම සතුටු වනවා. ඒත් ඇයි කලක් නිහඬව සිටියේ?හිතාමතාම නිහඬ වුණා නෙමෙයි. අද පවතින තත්ත්වය අපව නිහඬ කරවනවා. අද තියෙන්නේ සංසාරේ වගේ දික්ගැහෙන නාට්‍ය. මම මෙගා නාට්‍යවල රඟපාන්න කැමැති නැහැ. විනාඩි 20 වැනි කාලයක් තුළ මොනවා හරි පෙන්වීම තමයි අද නාට්‍ය කලාව.හරවත් යමක් කරන්න උත්සාහ ගත්තත්, අලුතින් බිහිවූ නාලිකාවලින් ඒවාට ඉඩ නැහැ. නළුවා හෝ නිළිය ප්‍රේක්ෂකයාට සමීප වන එක තීරණය කරන්නෙත් චැනල්වල ඉන්න බලධාරීන්. හැමදේම තරඟයට සහ මුදලට යටවෙලා.තරඟකාරීත්වය එදාත් නාට්‍ය ‍ක්ෂේත්‍රය තුළ දක්නට ලැබුණා....තිබුණා. ඒත් මේ තරම් නින්දිත විදිහට නෙමෙයි. එදා තරඟකාරීත්වය තුළින් එළියට ආවේ ගුණාත්මක ප්‍රතිඵලයක්. ඉස්සර සතියකට නිෂ්පාදකවරු පහළොස්දෙනෙකුගේ පමණ නාට්‍ය විකාශය වුණා. එහිදී කතා තේමාව, රඟපාන නළු නිළියන් වගේම හැමදේම විවිධ වුණා.අද ඒකාකාරී වෙලා. මුළු සතියම දුවන්නේ නිෂ්පාදකවරු තිදෙනකුගේ නාට්‍ය. පිටරටවල කුණු කන්දල් මෙහේ පෙන්වනවා. දැන් බලන්න වෙනත් සංවර්ධිත රටවල නාලිකාවල වෙනත් රටක වැඩසටහනක් ලෙහෙසියෙන් විකාශය කරන්න බැහැ. ඒකටත් එක්ක අපේ රටේ ඕනෑම රටක කුණු ගොඩක් ගෙනත් අමු අමුවේ පෙන්වනවා.රූපවාහිනිය කියන්නේ ප්‍රේක්ෂකයාට ඉක්මනින් සමීප විය හැකි මාධ්‍යයක්. ටෙලිවිෂන් එක හරහා විශාල බලපෑමක් සමාජයට කළ හැකියි. අද ඇතැම් අය ලංකාවේ රූපවාහිනී නාලිකා බලන්නේම නැති තරම්. ඔවුන් බලන්නේ වෙනත් රටවල නාලිකා. ප්‍රවෘත්ති බලන්නෙත් BBC විතරයි.ඇයි මෙහෙම වෙලා තියෙන්නේ. පවතින රටාව තුළ ප්‍රේක්ෂකයා කලකිරිලා ඉන්නේ. මේ පිළිබඳ විප්ලවීය වෙනසක් අවශ්‍යයි. නාලිකා පිළිබඳ ජාතික වැඩපිළිවෙළක් අවශ්‍යයි. එහෙම නැති වුණොත් ඉදිරිය බොහොම ඛේදනීය තත්ත්වයකට පත්වෙනවා.අප බොහෝ විට දකින්නේ එකම විදිහේ චරිතවලට සීමා වූ රංගන ශිල්පීන් පිරිසක්. ඒත් පාලිත සිල්වා ඊට තරමක් වෙනස්. ඒ වෙනස ඇතිවුණේ කොහොමද?චරිතාංග නළුවකු වනවා කියන එක ලේසි නැහැ. සමහර අය රඟපාන්න එන්නේ ජනප්‍රිය වෙන්න. සමහරු ව්‍යාපාර කරන්න. තවත් සමහරු ඡන්දේ ඉල්ලන්න පාර හදාගන්න. මේ වගේ හුදෙක් තම පෞද්ගලික අරමුණු ඉටුකර ගන්න. රඟපෑම කියන්නේ එහෙම ආවට ගියාට කරන්න පුළුවන් දෙයක් නෙමෙයි. බටහිර රටවල නම් වසර 2, 3 ක වත් හැදෑරීමක් පුහුණුවක් නැත්නම් වේදිකාවටත් නගින්න දෙන්නේ නැහැ.රඟපෑම පිළිබඳ ඇති විද්‍යාත්මක ප්‍රවේශය පිළිබඳ මම ඉගෙන ගත්තේ ආචාර්ය සොලමන් ෆොන්සේකා මහතා යටතේ රංගනය ගැන ඉගෙන ගනිද්දී. චරිතයකට අවතීර්ණ වීමේ ඉඳන් අවසාන වනතුරු අපේ ජීවිත එක්ක එය පටලවා ගන්න හොඳ නැහැ. කොතරම් සංකීර්ණ චරිතයක් වුණත් ඒ චරිතයේ අභ්‍යන්තර ස්වභාවය හඳුනා ගැනීමේ හැකියාව නළුවා තුළ තිබිය යුතුයි. සුදු හෝ කළු වේවා ඒ චරිතයට අප අනුකම්පා කළ යුතුයි.මම අනගාරික ධර්මපාලතුමාගේ චරිතය කළා වගේම දේවදත්තගේ චරිතයත් රඟපානවා. දේවදත්ත දුශ්ශීල චරිතයක් වුණත් ඒ චරිතයට මම වෛර කරන්නේ නැහැ. එතැනදී අපි ඉතා අවංක, සත්‍යවාදී ප්‍රවේශයක් ගන්නේ කොහොමද කියන එක දැනගන්න ඕනේ. අද සමහරු සුදු චරිතම හොයාගෙන යනවා. මොකද ප්‍රතිරූපේ හදාගන්න. ඒත් මම කියන්නේ රඟපෑමයි පළමු දේ. ඉතිරි ඒවා සියල්ල දෙවැනි තැන.අනගාරික ධර්මපාල චිත්‍රපටය හරහා ඔබේ ප්‍රතිරූපයෙත් වෙනසක් වුණා නේද?ධර්මපාලතුමාගේ චරිතය මට ලැබුණ ඉතාම සංකීර්ණ හා මා මෙතෙක් ලද සුවිශේෂීම චරිතය. මේ චරිතය සඳහා සනත් අබේසේකර මට කතා කරන විට ඇත්තටම මට තරමක බියක් දැනුණා.එම චරිතයේ ඇති බරපතළ බව මට දැනුණා. මොකද බෞද්ධයෙක් විදිහට මේ චරිතයට සාධාරණය ඉටු කරන්න නොහැකි වුණොත් පළමුව මගේ හෘද සාක්ෂියට පිළිතුරු දෙන්න වෙනවා. ඉන්දියාවේ අශෝක අධිරාජ්‍යයාගෙන් පසු බුදු දහම රැකගැනීම පිළිබඳ දැඩිව ක්‍රියා කළේ ධර්මපාලතුමා. ඉන්දියාවේ රූපගත කිරීම් කරන විට ධර්මපාලතුමා විදිහට ඇඳලා ඉන්න මගේ ඡායාරූප ගන්න බොහෝ දෙනෙක් ආවා.එතුමාගේ චින්තනයට එතුමාට අදත් ඉන්දියාවේ සහ වෙනත් රටවල අය ගෞරව කරනවා. ධර්මපාලතුමාගේ පිළිරූ තැන් තැන්වල තිබුණත් අපේ රටේ එතුමාගේ චින්තනය අනුව ගමන් කරන අය ඉන්නේ ඉතාම අතළොස්සයි. එතුමාට එදාත් විරුද්ධ වූ අය හිටියා. ඒ අයගෙන් පැවැත එන සමහරු අදටත් ඉන්නවා. ඔවුන් තවමත් ධර්මපාල චින්තනයට නිගරු කරනවා.මේ චිත්‍රපටය තිරගත වෙන වේලාවෙත් එය පැහැදිලිව පෙනෙන්න තියෙනවා. මම හිතන්නේ මගේ ජීවිතයට යම් ආලෝකයක් මේ චරිතය හරහා ලැබුණා. මෙවැනි චරිතයක් කරන්න අධ්‍යාත්මික වශයෙන් යම්කිසි ප්‍රවේශයකට එන්න ඕනේ. ඒ ප්‍රවේශය මට තිබුණා. මම නිර්මාංශ වෙලා අවුරුදු 4 ක් 5 ක් වෙනවා. මත් වතුර බිබී, මස් මාළු කකා මෙවැනි චරිතයක් කරන්න බැහැ.වේදිකා නාට්‍ය රංගනයෙන් සමු අරන්ද?වේදිකා නාට්‍ය සඳහා රංගනයෙන් එක් නොවුණත් මා ලැබූ දැනුම අලුත් පරපුරට ලබා දෙමින් ඉන්නවා. ඒ සඳහා විවිධ ආයතන මාව සම්බන්ධ කර ගන්නවා. රඟනොපෑවට වේදිකාව එක්ක මම ඉන්නවා. නාට්‍ය අනු මණ්ඩලය සමඟ කටයුතු කරනවා. එයින් විශාල තෘප්තියක් ලබනවා. මම මේ වන විට විදේශීය ගුරුවරු විසිදෙනකු පමණ යටතේ සිනමාව හා රංගනය ගැන හදාරලා තියෙනවා. ඉන්දියාවේ ජාතික චිත්‍රපට ආයත‍නයේදීත් සිනමා අධ්‍යක්ෂණය පිළිබඳ හැදෑරීමට අවස්ථාව ලැබුණා. මා ලත් ඒ දැනුම අද මම තවත් අයට ලබාදීලා හෘදයාංගමව සතුටු වෙනවා.වසර 32 ක් වන රංගන ජීවිතයේ අධ්‍යක්ෂණයට ඉඩක් ලබා දෙන්නේ නැද්ද?කලකට පෙර එහෙම අදහසක් තිබුණා. ඉංග්‍රීසි සහ සිංහල තිර පිටපත් දෙකක් මම සූදානම් කර ගත්තා. නමුත් අද වෙනකම් කවුරුත් මට ඒ සඳහා ආරාධනා කරලා නැහැ. නිෂ්පාදකවරු පිළිබඳ මට තියෙන්නේ සිහිනයක් විතරයි.අනගාරික ධර්මපාල චරිතයෙන් පසු...ඉදිරියේදී තිරගත වීමට නියමිත අජාසත්ත චිත්‍රපටයේ දේවදත්ත චරිතය රඟපෑවා. “පියස” කියන අලුත් ටෙලිනාට්‍යයේ රූපගත කිරීම් සිදුවෙනවා. ළමා චිත්‍රපටයකටත් සම්බන්ධ වෙලා ඉන්නවා. කීටයා නාට්‍ය නැවත කරන්න සූදානමක් තියෙනවා.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=f1410093</link>
    <topic>සිකුරු හතේ උසස් රසවින්දනයක් ලබා දීමටයි</topic>
    <author>- චින්තා රණසිංහ</author>
    <content>කලාකරුවෙක් යනු විවිධ නිර්මාණ කුසලතාවයන්ගෙන් යුතු පුද්ගලයෙකි. රංගන ශිල්පියෙක් හඩ කැවීම් ශිල්පියෙක් නිෂ්පාදන කළමණාකරුවෙක් නාට්‍ය රචකයෙක් අංග රචානා ශිල්පියෙක් මෙන්ම අධ්‍යක්ෂවරයෙක් ලෙස විවිධ කුසලතාවයන්ගෙන් පූර්ණ සජීව මල්ලවආරච්චිගේ සිකුර හතේ වේදිකා නාට්‍යයේ දෙවර්ෂ පූර්ණ දැක්ම සඳහා සියළු කටයුතු සූදානම්. ෙම් ඒ් පිළිබඳව ඔහු සමඟ කළ කතාබහකි.ඔබේ වේදිකා නාට්‍ය කෙබඳු ආකාරයක්ද?සිකුර හතේ වේදිකා නට්‍ය හාතස්‍ය රසයෙන් අනූන සමාජයට වැදත් පණිවුඩයක් ගෙනන හා පවුලේ සැමට එකට සිට නැරඹිය හැකි වේදිකා නාට්‍යයක්. දෙමාපියන්ගෙන් දරුවන් කෙටිකාලයට හෝ ඈත් වූ විට නැවත දෙමාපියන් ළඟට ගැනීමේදී දෙපාර්ශවය අතර පවතින අන්‍යෝන්‍ය අවබෝධය දුරස්ථ එකක් වෙනවා.යුද්ධයෙන් බැටකෑ තරුණයෙක් ස්ටේෂන් එකක රැකියාවක් කරන අතරේ නේවාසිකාගාරය හැඳුන් ධනවත් තරුණිය සමඟ සම්බන්ධතාවයක් ගොඩනගා ගැනීම වටා ‍ගෙතුණ නාට්‍යයක් තමයි සිකුර හතේ. නැටුම් ගැයුම් මෙන්ම උසස් රසවින්දනයක් ගෙනඒමටයි මා විශ්වාස කළේ.වේදිකා නාට්‍ය වේදිකාගත වන්නේ කවදාද?සිකුරා හ‍තේ දෙවර්ෂ පූර්ණ දැක්ම ලබන 11 වැනි සෙනසුරාදා සවස 3.30 සවස 6.30 ට බොරැල්ල නමෙල් මාලනී පුංච් තියෙටරයේදී වේදිකාගත කිරීමට නියමිතයි. ප්‍රවේශ පත්‍ර එදින දොරටුවෙන් ලබා ගැනීමට කටයුතු සලසා තිබෙනවා.මෙය ඔබේ කීවැනි නිර්මාණයද?‍මෙය මගේ හත්වැනි නර්මාණයයි. ‘ඇහෙන්නැතුව, පේන්නැතුව, කතානොකර ඉන්නතාක්කල් ජීවිතය ෂුවර්’ ‘ප්‍රශ්නයක් ප්‍රශ්න ‍නොකරන තාක් කල් ප්‍රශන්යක් නැහැ’ කියන තේමා පාඨතමයි සිකර හතේ නාට්‍යයට මුල්වී තිබෙන්නේ.සිකුර හතේ චරිත ගොඩනැගෙන්නේ කොහොමද?මම එහි පිල්ලේ නමැති චරිතයත් ජූලියා/ සනෝජා බිබිලේ, අනුෂා දිසානායක මුරකරු- අජිත් ලොකුගේ, දමයන්ත පෙරේරා, ස්ටේසන් මාස්ටර්- දිමුතු ච්න්තක පියා- ජගත් මුතුකුමාරණ, ප්‍රසන්න ෆොන්සේකා ඩෝබි- දමයන්ත පෙරේරා අංජු නර්මදා, මහල්ලා‍ - ප්‍රේමජයන්ත කපුගේ තරුණයා - චින්තක පතිරණ යන ශිල්පීන් විසින් රඟදක්වනවා.ඔබ දායක වූ අනෙක් කලා නිර්මාණ මොනවාද?චරිත දෙකක්, වාලුකාවක් වූ පාරාදිසයක්, ඔස්තාර්, මායා දොරටුව, වලාලය, රතු රුවල් යන වේදිකා නාට්‍යවලට දායක වුණා. මේ දිනවල සබද බබානිස්. එළියස් එළියට, භව චක්‍ර, ගඟ ළඟ ගේ, සිහින ටවුම යන ටෙලි නාට්‍යවල‍ට දායක වෙනවා. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=f1410094</link>
    <topic>වසන්තාගෙන් සඳසාවි ජන ගී සුවිසි හෝරාව</topic>
    <author>- සමදරා ජයසිංහ</author>
    <content>වසන්තා මදුරාංගනී, ලාංකේය සංගීත ක්ෂේත්‍රයේ විශේෂයෙන්ම ජන ගායනා ක්ෂේත්‍රයේ විසිපස් වසරක අත්දැකීම් සහිත සංගීත විශාරද ශිල්පිනියකි.ලාංකේය ජන ගී ගායන හා සංරක්ෂණ ක්ෂේත්‍රයේ දැවැන්තයන්ගෙන් ප්‍රමුඛයෙකුවන ලයනල් රන්වල ශූරීන් ඇසුරෙහි විෂයානුබද්ධ අත්දැකීම් රාශියක් ලද වසන්තා, පුරා වසර දොළහක් ලයනල් රන්වලයන්ගේ ස්වර සෙවණෙන් පෝෂණය වූවාය.“සඳ සාවි මා” නැමති අති ජනප්‍රිය ගීතය ගැයුවේද වසන්තා මදුරාංගනීය.ජන ගී හා ඒ සමඟ බැදුණු ගායනාවෙන් නොනැවතුනු ඇය ‘සඳ මඬලේ සඳසාවී” නමින් ජන ගී කණ්ඩායමක් ද නිර්මාණය කළහ. “සඳ මඬලේ සඳසාවී” තුළින් නූතන පරපුරට ජන ගී ගායනා පිළිබඳ දැනුම ලබාදෙන්නටත්, අප්‍රකට ජන ගී සංරක්ෂණය කරන්නටත්, ජන ගී ගායනා ජනප්‍රිය සංගීතමය භාවිතාවක් බවට පත්කරන්නටත් අප්‍රතිහත ධෛර්යයෙන් කටයුතු කළ වසන්තා, ඒ වෙනුවෙන් ස්වකීය කාලය, ශ්‍රමය, ධනය නොමසුරුව වැය කළ ඉතිහාසයකට මේ වන තුරුත් උරුමකම් කියන්නීය.ලාංකේය ගායනා අහසින් නොව පොළොවෙන් උපත ලද ඒවාය. ශ්‍රමිකයන්ගේ දහදිය මතින් ගොඩ නැඟුනු බිම්වල ජනිත වූ ලාංකේය ජන සංගීතය ලොව බොහෝ ජන නාද මෙන්ම පොදු මිනිස් අධ්‍යාත්මයෙන් සොම්නස, දොම්නස මෙන්ම අපේක්ෂාව ද නියෝජනය කරයි.නූතන වෙළෙඳපළ සමාජය හමුවේ පැවැත්මේ අභියෝගයට මුහුණ දී ඇති මෙම සාම්ප්‍රදායික සෞන්දර්යාත්මක ක්ෂේත්‍රය, එයට හිමි නිසි තැන ස්ථානගත කොට ඓතිහාසික සළකුණක් තැබිය යුතු බව වසන්තා මදුරාංගනී ශිල්පිනියගේ අදහසයි.ඇගේ සංගීත දිවියට විසිහතර වසරකුත් තවත් එකක් ගෙවෙන තැන, පැය විසිහතරක් පුරා ජන සංගීය රාව ප්‍රතිරාව දෙන දැවැන්ත ප්‍රසංගයක් වෙත යාමට ඇය අදහස් කළේ එනිසාය.එකී සුවිසි හෝරාව තුළ සාතිශය බහුතරයක් ශ්‍රවණය නොකළ අප්‍රකට ජන නාද මාලාරාශියක් සුගායනීය ලෙස ලොව හමුවේ තබන්නට ඇය සූදානම්ව සිටියි.2014 වර්ෂයේ ඔක්තෝම්බර් 10වැනිදා පෙ.ව. 9.00සිට විහාර මහා දේවි එළිමහන් රංග පීඨයේදී විශාරද වසන්තා මදුරාංගනීගේ ඒ අධිෂ්ඨාන පූර්වක සූදානම සත්‍ය - ප්‍රායෝගික - විස්මිත සහ නොමිලේ පැවැත්වෙන ප්‍රසංගයක් ලෙස පෙළගැසෙන්නට නියමිතය.මේ දූපත තුළ නිර්මාණය වන්නට යෙදුනු අති රමණීය ජනනාද කාලයේ වැලි තලාවෙනුත්, වෙළඳපළ මිරිඟුවෙනුත් වැසීයමින් පවතින ‘කාන්තාර වර්තමානය’ මත වැටෙන්නට නියමිත වර්ෂාවක් බඳු “සඳ සාවි ජන ගී සූවිසි පැය” ප්‍රසංගය ඉතා අරමුණු සහගත එකකි.විවිධ කොන්දේසි මතින් සැඟව තිබූ අප්‍රකට ජන නාද යළි කරළියට ගෙන ඒම පමණක් නොව, නූතන පරපුර ඒ දැනුමෙන් සන්නද්ධ කිරීමටත්, ජන ගී නාද රටා බරපතල ලෙස විකෘති කරමින් පවතින ‘නොමේරු පෙරමුණකට එරෙහිව’ පරිණත ස්වර සන්නද්ධතාවයකින් යුතුව නිවැරදි මූලයන් සහිත නාදරටා කොන්දේසි විරහිතව සමාජගත කිරීමත්, මෙකී ප්‍රසංගයේ අරමුණු අතර ප්‍රමුඛස්ථානයක් ගනු ඇත.ඒ ගැන වසන්තා මෙසේ සඳහනක යෙදුණා.“ජන ගීය අද නැති වී ගෙන යන කලාවක් බවට පත්වෙලා. අප්‍රකට ජන ගී රාශියක් අප සතුව තිබෙනවා. ඒවා අපේ දේවල් අප ඒවා රැක ගත යුතුයි. ඉදිරි පරපුරට මේ පිළිබඳ අවබෝධ කරවිය යුතුයි. මම වසර දොළහක් ලයනල් රන්වලයන්ගේ ජන ගී කණ්ඩායම යටතේ දැනුම ලැබුවා.එය මා ලද විශාල පන්නරයක්. මේ මස 10වැනිදා පැවැත්වෙන සඳ සාවි ජන ගී සූවිසි හෝරාව මම පවත්වන්නේ නොමිලයේ. වර්තමානයේ මෙවැනි දේකට අනුග්‍රහකයන් සොයා ගැනීම විශාල අභියෝගයක්. ඒත් මම පසුබෑවේ නැහැ. 10වැනිදා පෙ.ව. 9ට ආරම්භ වූ ජන ගී ප්‍රසංගය පුරා විසිහතර පැයක් නොනවත්වා පවත්වනවා. එවැනි දෙයක් සිදුකරන්නේ ප්‍රථම වරටයි කියලා මම විශ්වාස කරනවා. මේ සියලු දේට මා දිරිමත් කළ මගේ කලායතනයේ සිසුන් ඇතුළු සියලු දෙනාට මගේ ස්තූතිය පිරිනමනවා.ඒ වගේම විහාර මහා දේවි එළිමහන් රංග පීඨයේදී සවනත නිදහස්ව පැමිණ ජන ගීයේ නිසි රස විඳගන්නා ලෙස මම සියලු දෙනාට සුහදව ආරාධනා කරනවා. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=f1410095</link>
    <topic>මං පරාජය බාරගන්න කෙනෙක් නෙවෙයි</topic>
    <author>සටහන - බුද්ධිකා බ්‍රාහ්මණගේ</author>
    <content>“ඇළ උතුරා පිටාර යන්න ඔන්න මෙන්න.... දින ගණනාවක වැස්සට පස්සෙන් පහු ඇළ පිරිලා තියන්නෙ අදයි. දෑලතුරේ පාලම උඩට නැගී අපේ කොලු රෑනට අද නම් පාසල් ඇරිලා ගෙවල්වලට යන්නත් අමතක වුණ ගානයි. මුලින් ම ඇළට පැනලා ඉවුරට පීනන්නේ කවුද? හැමෝම වීරයෝ, ඒ වුණත් මුලින් ඉදිරිපත් වෙන්න කාටත් බයයි.පාලම ඉහත්තේ ඉඳන් ගලායන ඇළ දිහා බැලුවමයි වැඩේ තරමක් ලේසි නැති බව දැනෙන්නේ.”සුදුපාට පෙණකැටී මතුවී වතුර පාර සැරේට පහළට ගලන්නේ සුලි කැරකි, කැරකි.... මහ හෝ හඬින් පළාතේම පතුරවමින්...“මුලින් ම කවුද පනින්නේ? අපි ගණන් කරලා බලමු.... හෝ දහය..., විස්ස... තිහ.... කියමින් ගණන් කර මා අසල සිටි මිතුරාට සියය ලැබේවායි සිතුව ද ,සීයය ලැබුණේ මටයි. වතුර අඩු දවසට පාලමෙන් ඇළට පැන කොල්ලන්ගේ වීරයා වී සිටියත් ,ඇළ පිරී ඇති දවසක පාලමේ සිට අඩි 25ක්, තිහක් පහළින් ඇති ඇළට පැන අත්දැකීමක් නොතිබුණ නිසා ම ,පුංචි බියක් ඇති වුණා. සපත්තු දෙක ගලවලා පාලම උඩ තියලා බෑග් එක යහළුවට දුන්නා.”කමෝන් ඇම්බ්‍රොස්” අවුරුදු 7, 8, 10 වයස් මට්ටමේ සිටි යළුවෝ කට්ටිය කෑ ගහනවා.අඩි දෙකට පාලමේ වැට ඇන්දට නැගගත් මං ඇස් දෙක වහගත්තා එකයි..... දෙකයි....... තු...න...යි ජබෝ:..... ගාලා ඇළට පැන්නම තප්පර කීපයකින් ඇල ඉවුරට ගොඩවෙලාත් ඉවරයි.”එදා ගමේ ප්‍රාථමිකේ ළමයින් අතර වීරයකු වුණත් ,තෙත ඇඳුම්පිටින් හොරගල් අහුලමින් ,ගෙදරගිය ඇම්බ්‍රොස්ට අම්මාගෙන් ගුටිකන්න වුණේ ගෙදර යනවිටත් ගමේ ගැහැනු අම්මාට සිද්ධිය ගැන ගතු කියා තිබු නිසයි”.මෙලෙස සිය මතකය අවදි කරන්නේ ඇම්බ්‍රොස් පෙ‍රේරායි. ඔහු සුවිශේෂී පුද්ගලයකු වන්නේ දැරූ විශේෂ තනතුරු හා ඔහු සතු අත්දැකීම් සම්භාරය නිසාමයි. පාර්ලිමේන්තුවේ හිටපු ප්‍රධාන හැන්සාඩ් සංස්කාරක ලෙස සහ විදේශ දුත සේවාවට සම්බන්ධව කටයුතු කළ ඔහු සතු අත්දැකීම් බොහෝමයි.පාර්ලිමේන්තුව රටෙහි ඇති උත්තරීතර ආයතනයයි. ජනතාවගේ පරමාධිපත්‍යයේ නියමුවන් වන පාර්ලිමේන්තු නියෝජිතයන් ජනතා අවශ්‍යතා ඉටුකිරීම සඳහා නීති සම්පාදනය කිරීමෙහි නිරතව සිටී. මෙසේ ජනතාව වෙනුවෙන්, ජනතා අවශ්‍යතා වෙනුවෙන් ඔවුන්ගේ මුවින් පිටවන සෑම වචනයක්ම ඉතිහාසගතවන අන්දමේ වැදගත්කමක් සහිතබවයි පිළිගැනීම.ජනතා නියෝජිතයන් පාර්ලිමේන්තුව හමුවේ සිදුකරන සියලු ම ප්‍රකාශ සටහන් කර වාර්ෂිකව ඉදිරිපත් කරන වාර්තාව හැන්සාඩ් වාර්තාවයි. රටෙහි ඉතිහාසය ලියැවෙන මේ සුවිශේෂී ලේඛනයේ සංස්කාරක ධුරය දැරීම විශේෂී වගකීමක් වන්නේ ඒ සඳහා හැකියාවන් රැසක් පැවතිය යුතු නිසාමයි.එම දක්ෂතා අතර ප්‍රමුඛ වන්නේ භාෂා ඥානයයි. පරිවර්තන දක්ෂතාව මෙන් ම අකුරු ඇමිණීමේ වේගයත්, මනා පුහුණුවත් වගකීමක් ඉටුකිරීමට ඇති නිපුණ බවත්, පිරිසක් සමඟ කටයුතු කිරීමට ඇති හැකියාවත් ඇම්බ්‍රොස් ප්‍රගුණ කරගත් ආකාරය හඳුනා ගැනීම වැදගත්.‍ඇම්බ්‍රොස් උපන්නේ පවුලේ දෙවැනියා ලෙස 1942 සැප්තැම්බර 19වැනිදා . අම්මා මේරි මාග්‍රට් පෙරේරා ටත්, පියා ඇලෝසියස් පෙරේරාටත් ඉන් අනතුරුවත් වසරින් වසර තවත් දු දරුවන් හයදෙනෙක් ම ලැබී තිබුණා.සහෝදර සහෝදරියන් හත් දෙනෙකුගෙන් යුතු පවුලක “පොඩි අයියා” වුණ ඇම්බ්‍රොස්ට ,කුඩා කල සිට ම සුව පහසු දිවි පෙවෙතක් උරුම වුණේ තාත්තා ව්‍යාපාරිකයකු වූ නිසාමයි.බෙන්ජමින් ඇලෝසියස් පෙරේරා කීවම ඒ දවස්වල ජා ඇළ දෑලතුරේ විතරක් නෙමෙයි ,නුවර පැත්තෙත් ප්‍රසිද්ධ වෙලා හිටියේ . තොග වෙළෙඳාමට තාත්තා සිල්ලර බඩුවලට වගේම මුල්තැනක් දුන්නේ කරෝල වෙළෙදාමට.ජා ඇල, කොළඹ, නුවර මාකට් එකේ තාත්තාට වෙළෙඳ සල් කීපයක්ම තිබුණා. ඒ වාගේ වැඩ කරපු පිරිස විතරක් හතළිහක් පනහක් විතර හිටියා.... කොහොම වූණත් වෙළෙඳාම් කටයුතුවලට තාත්තා අපිව කිසිම විදිහකින් සම්බන්ධ කරගත්තේ නෑ. නිතර කීවේ පුළුවන් තරම් ඉහළට ම ඉගෙනගන්න කියලයි”...ඇම්බ්‍රොස් මුලින් ම ගියේ දෑලතුරෙ ප්‍රාථමික පාසලට. පස්වැනි ශ්‍රේණියේ දී ඇලොසියස් පෙරේරාගේ පියා ඇම්බ්‍රොස් පුතු මීගමුවේ මාරිස්ටෙලා විද්‍යාලයට ඇතුළත් කරන්නේ ඉංග්‍රිසි අධ්‍යාපනයේ ඇති වැදත්කම වගේ ම නේවාසිකව ඉගැන්වීමේ දී ගොඩනැගෙන සහජ කුසලාතා පිළිබඳත් සලකලයි.“තාත්තා හැමදාමත් කීවේ පුළුවන් තරම් ඉහළට ඉගෙන ගන්න .එතකොට හැමදාමත් සතුටින් ඉන්න ලැබෙනවා කියලයි.... මාරිස්ටෙලාවෙ බෝඩිමේ මට තනිකමක් නොදැනුණේ අයියා ඒ වන විටත් එහි සිටි නිසයි... කෙහොම වුණත් ගෙදරින් පිටවෙලා ගිහින් බෝඩිමට හුරුවෙන්න තරමක් අමාරුවුණා.”මාරිස්ටෙලාවේ ඉගෙනගත් විෂයයන් අතරින් මට වැඩියෙන් ම ආසවුණේ ටයිපිං ෂෝට්හෑන්ඩ්වලට .ගණිතය හැර අනිත් හැම විෂයයක් ම හොඳට ඉගෙන ගත්තා. පොඩි කාලේ ඉඳල ම ගණන් කොපි කළා. එදිනෙදා පංතියේ දෙන ගණන් ටික විතරක් නෙමෙයි, වාර විභාගවලදීත් ගණන් කොපි කළා. දවසක ඒකෙන් ලොකු අනර්ථයක් වේවියයි මම ඒ දවස්වල නිකමටවත් හිතුණේ නෑ....”බෝඩිං ජීවිතයකට හුරු වුණාට පස්සේ හරිම විනෝදජනකයි. ඒ දවස්වල මා සිටි නිදාගන්නා ශාලාවේ තවත් ළමයින් හැට හැත්තෑ දෙනෙක් නිදාගන්නවා. සමහර දවස්වල උදෙන් ම නැඟිටින මම, ඇඳ යට තියෙන සබන්, දත්බුරුසු, වාගේ දේ දාලා තියෙන බේසම අරගෙන යටි බැලි අතට නිදාගෙන ඉන්න අයගේ ඇඟ උඩින් තියනවා. හැමෝටම බේසමක් තිබෙන නිසා,හැමො‍්ගෙම වාගේ ඇඟ උඩ බේසමක් තියන්න ලැබෙනවා.හදිසියේ ම කවුරුහරි කෙනෙක් අනික් අතට හැරෙන්න උත්සහ කරන විටම, එයාගේ ඇඟ උඩ තිබුණ බේසම වැටෙනවා. සද්දෙත් එක්කම ඇහැරෙන අනිත් අයත් හැරිලා බලනකොට “දඩ බඩාස්” “දඩාස්” ගාලා බේසම් ඔක්කොම වැටෙනවා‍ .හැමෝම ඇහැරෙනවා. අනිත් ශාලාවල අයත් වෙලා තියෙන දේ බලන්න එනවා. මෙහෙම වැඩ නිසා බ්‍රදර්ගෙන් දඬුවම් ලැබුණ දවසුත් නැතුවා නෙමෙයි.....”හතේ පංතියේ දී විතර ශාලාවේ ගබඩාවේ යතුර දීලා තිබුණේ මට. මම තමයි බ්‍රදර්ගේ විශ්වාසම ගෝලයා. දවසක් ලයිට්ගියා. මට අමතක වුණා අනිත් අයට ඉටිපන්දම් දෙන්න. මේක දැනගත්ත බ්‍රදර් මට හොඳටම බැන්නා.මට එදා හරිම දුකයි. මගේ සුට් කෙස් එකට බඩු ටික දාගෙන බෝඩිමෙන් පැනලා ගෙදර එන්න ආවා. මඟට ඇවිත් පාරෙ හිටිය කෙනෙක්ගෙන් සත දහයක් ඉල්ලා ගත්තා. බොම්බයි මොටයි කන්න කියලා.... ටික දුරක් එනකොට අයියයි යාළුවෝ කට්ටියකුයි ඇවිත් මාව ආයෙත් එක්කරගෙන ගියා.අයියා හැම විෂයකටම වගේ දක්ෂයි. ඒ දවස්වල එයා තාත්තාට ඇවිත් කියනවා. මල්ලී ඉගෙන ගන්නේ නෑ. කොයි වෙලෙත් ටයිප් රයිටරය ළඟට වෙලා කොටනවා කියලා. කෙහොම වුණත් සාමන්‍ය පෙළ ප්‍රතිඵල ලැබුණමයි තේරුණේ මම හැම විෂයයටම විශිෂ්ට සමාර්ථ ලැබුණත් ,ගණිතයත්, ගණන් තැබීමත් අසමත් වී ඇති බව .මා ඉගෙනීමෙන් හොඳ තත්වයකට එයි කියලා හැමෝම හිතාගෙන හිටියේ, මාරිස්ටෙලාවෙම ඉගෙනගත් මගේ අයියා ඒ වන විට වෛද්‍ය විද්‍යාලයට ඇතුළත්ව සිටි නිසයි.මට ලොකු දුකක් ඇති වුණා. මම හිතුවේ හැමදේම ඉවරයි කියලයි. මම තාත්තාගේ නුවර තොග කඩේට ගියේ ව්‍යාපාරික වැඩවලට සම්බන්ධවීමේ අදහසින්. ඒත් එහි ගොස් ටික දවසකින්ම වැටහුණා මට හිමිදේ එය නොවන බව.නුවර ව්‍යාපාරික කටයුතු කරන අතරේ මම ගණිතය ඉගෙන ගැනීමට ගුරුවරයකු සොයාගත්තා. සර්ගෙ ගෙදර ගිය පළමුවැනි දවසේ තුන වසරට තියන ගණන් ටික ඔක්කොම හැදුවා. ඊළඟ දවසේ හතර වසර පොත ඉවර කළා.පහේ පොත සතියෙන් ඉවර කළා. ඒ විදිහට මාස 6 ක් විතර යනවිට සාමන්‍ය පෙළට ඉදිරිපත්විය හැකි තරමටම දියුණු වුණා. නැවත වතාවක් ගණිතයත්, ගණන් තැබීමත් යන විෂයයන් දෙකටම ඉදිරිපත් වුණා. ඒ විභාගයේ දී ‍විශිෂ්ට සමාර්ථ ලබාගැනීමට‍ හැකිවුණා.මම ගණන් ඉගෙන ගන්න ගියේ “බෑ කියන වචනය ශබ්ද කෝෂයෙන් ඉවත් කළ යුතුයි” යන නැපෝලියන්ගේ කියමන විශ්වාස කරමින්. ඒ වාගේම “වුවමනාවක් තිබේනම් මාර්ගයක්ද තිබේ” යන අදහසත් මා දැඩි සේ විශ්වාස කරනවා. එම කියමන් දෙකට අනුව කටයුතු කිරීමේ ප්‍රතිඵල මගේ ජීවිතය පුරාම තිබෙනවා”.ඉන් අනතුරුව මහනුවර පොලිටෙක්නික් ආයතනයට බැ‍ඳෙන ඇම්බ්‍රොස් ,ලඝු ලේඛනය ,ගණන් තැබීම වාගේ විෂයයන් කීපයක් පිළිබඳවම පාඨමාලා හදාරා ඇත්තේ වෘත්තිය සුදුසුකම් සපුරා ගැනීමේ අදහසිනි.“ඒ දවස්වල මම උදෙන්ම යන්නේ තැපැල් කන්තෝරුවට. ගැසට් එක අරගෙන සුදුසුකම් තියන හැම රැකියාවකටම ඉල්ලුම් කරනවා.මගේ මුල්ම රැකියාව ලැබුණේ අවුරුදු 19 දී. ලංකා බැංකුවේ ලඝු ලේඛකයකු විදිහට පසුව ගැසට් එකේ දැනගත්තා පළාත් පාලන සේවයේ ලඝු ලේඛකයෙකු ලෙසට තේරී ඇති බව.එදින ම පළමු රැකියාවෙන් සමුගත් මම, හවස කොළඹ එන්න පිටත්වුණේ නගර සභාවේ රැකියාව භාරගැනීමට සඳහායි.නගර සභාවේ රැකියාව ලැබුණේ ඉංග්‍රීසි භාෂා ලඝු ලේඛකයකු හැටියටයි. රැකියාව ලැබුණු දවසේම මම අධිෂ්ඨාන කරගත්තා මේ රැකියාවේ ඇති විශිෂ්ටතම තත්ත්වයට මම පත්වෙන බව.ඒ දවස්වල මම රැකියාවට එන්න කලින් උදේ හතේ සිට අට වෙනතෙක් මරදානේ බර්ගර් ගුරුතුමියකගේ නිවෙසට යනවා. ටයිපිං ෂෝට් හෑන්ඩ් වේගය වැඩි කර ගැනීමේ පුහුණුවීම් කරන්න නැවත සවස පහේ සිට 6 වන තුරුත් පුහුණුවිම් කරනවා. සෙනසුරාදා ඉරිදාත් යනවා. මට අවශ්‍ය වුණේ මගේ වේගය උපරිම මට්ටමකට ගැනීමයි. මේ අනුව කටයුතු කළ නිසා වසර තුනකින් මට අවුරුදු 22 දී ඉංග්‍රීසි ටයිපිං “160” වේගයට හැන්සාඩ් වාර්තාකරුවකු ලෙසට පාර්ලිමේන්තුවට යන්න හැකිවුණා.ඇම්බ්‍රොස්ගේ ජීවිතය කියවනවිට එය පුරාවමට හමුවන්නේ උත්සාහය හා ධෛර්ය පිළිබඳ සාධක ය.අවුරුදු 22 දී තරම් වයසකදීඉංග්‍රීසි ටයිපිං 160 වේගයට අඩු වයසින් හැන්සාඩ් වාර්තාකරුවකු වූ පළමු වැන්නා ඇම්බ්‍රෝස්ය. ඊට හේතුව පාර්ලිමේන්තුවේ කටයුතු කිරීමට අවශ්‍ය තරම් වේගය අවුරුදු 22 වැනි අඩු වයසකදී කෙනෙකුට වර්ධනය කර ගැනීම අපහසු නිසාය.පාර්ලිමේන්තුවට බැඳුණු කාලයේ මුලින්ම එහි කටයුතු කිරීම මට තරමක් අසීරු වුණා. ඒත් මම කවදාවත්ම පරාජය භාරගන්නා විදිහේ කෙනෙක් නෙමෙයි. මම ඒ දවස්වල ගෙදරින් පිටත් වෙන්නේ පාන්දර තුනට විතර. පාන්දර හතරට විතර පාර්ලිමේන්තුවට එනවා. ඇවිත් කලින් දවසේ විවාදවල පටිගතකළ කොටස් තෝරා‍ෙගන ඒවා නැවත අසමින් මා සකස්කළ වාර්තාව නැවතත් සකස් කරනවා.ඒ දවස්වල දැන් වගේ නෙමෙයි. පාර්ලිමේන්තුවට ඕනෑම වෙලාවක ඇවිත් වැඩ කරන්න පහසුකම් තිබුණා.මම පාර්ලිමෙන්තුවට බැඳෙන විට එහි මහලේකම් ලෙස කටයුතු කළේ ශර්ලි කොරයා මහතායි. කතානායකවරු කීප දෙනෙක් යටතේ සේවය කළත්, මා වඩාත්ම සමීපව කටයුතු කළේ ස්ටැන්ලි තිලකරත්න මහතා සමඟයි. සෙනසුරාදා, ඉරිදා දවස්වල එතුමාගේ පෞද්ගලික ලිපි ලේඛන කටයුතු කරදීමට නිතර ඔහුගේ නිවෙසට යාමට සිදුවුණා. එතුමා වැනි හොඳ මහත්මයෙකුට සමීපව සේවය කිරීම මා වඩාත් සතුටින් සිදුකළ දෙයක්.“මගේ බිරිය රංජනී පෙරේරා. අපි විවාහ වුණේ 1972, අවුරුදු මාසයේ දවසක. විවාහ වූ දවසේ සිටම බිරියගේ තනි නොතනියට ගෙදර වැඩ කටයුතු පහසුවට මම කාන්තාවක් නතර කිරීමට අමතක නොකළේ මා කාර්යබහුල නිසාම ගෙදර දොර කටයුතුවලට වැඩි සහායක් දීමට අවස්ථාවක් නොලැබෙන නිසයි.”සංස්කාරවරයෙකු ලෙස පාර්ලිමේන්තුවේදී මා ලද අත්දැකීම් බො‍හෝමයි. මේ නිසාම හිටපු මුදල් ඇමැති රොනීද මෙල් මහතා දවසක් කිව්වා “මම හැන්සාඩ් සංස්කාරවරුන් දැකලා තියෙනවා. ඔබ වගේ වැඩ කරන කෙනෙක් නම් මින් පෙර හමුවී නෑ”යි මා සමඟ කීවා.විදේශ දූත සේවයට බඳවාගන්නා විභාගයට පෙනීසිටි ඇම්බ්‍රෝස්, එය ඉහළින්ම සමත්වුණා. වැටුප් රහිත නිවාඩු අනුමත කරවා‍ෙගන සෞදි අරාබියට ගිය ඔහු 1980 – 1983 වකවානුවේ සෞදි රාජ්‍යයේ විදුලිබල මණ්ඩලයේ සේවය කළා. ඉන් වසර 7කට පසුව නැවත වරක් ඇම්බ්‍රෝස් විදේශගත වෙන්නේ, එවකට එංගලන්තයේ ශ්‍රී ලංකා මහකොමසාරිස් ජෙනරාල් සේපාල ආටිගලගේ පෞද්ගලික සහකාර (ලේකම්) ධුරය සඳහායි. බිරිය රංජනිත්, ලොකු දූ ෂෙහාරා වයෝමි, බාල දූ සංසංකා රෂානිත් සමඟම එවර ඇම්බ්‍රෝස් එංගලන්තයට ගියේ විදෙස් ධූත සේවයේ අත්දැකීම් ලබාගැනීමට වගේම දරුවන්ගේ අධ්‍යාපනයත්, ඔහුගේ උසස් අධ්‍යාපනයටත් විශේෂ අවස්ථාවක් බවට පෙරළා ගැනීමේ අදිටනිණි.එහිදී ලන්ඩන් ස්කූල් ඔෆ් ජර්නලිසම් (London School of journalisam) ආයතනයෙන් උපාධිය ලබාගන්නා ඇම්බ්‍රෝස්, අත්දැකීම් වැඩිකර ගැනීම සඳහා එංගලන්ත පාර්ලිමේන්තුවේද හැන්සාඩ් වාර්තාකරුවකු ලෙස රාත්‍රියේ සේවයේ නියැළුණා.“එංගලන්ත පාර්ලිමේන්තුව රැස්වෙන්නෙ රාත්‍රියට. ඒ නිසා තානාපති කාර්යාලයේ කටයුතුවලට බාධා නොවන පරිදි මම රාත්‍රි කාලයේ එරට පාර්ලිමේන්තුවේ කටයුතුවලට සම්බන්ධ වුණා. ඇත්තෙන්ම අපේ පාර්ලිමේන්තුවේ වැඩ කරනවාටත් වඩා එහි සේවය කිරීම පහසු බවයි මගේ හැඟීම” දූත සේවා කාලය අවසන්වී පැමිණීමෙන් පසුව, 1996 දී මට නියෝජ්‍ය සංස්කාරක ධුරය ලැබුණා. මා හැන්සාඩ් ප්‍රධාන සංස්කාරක බවට පත්වුණේ 1998 අප්‍රේල් මස තිස්වැනිදායි.එතැන් සිට 2002 සැප්තැම්බර් 19 වැනි දා විශ්‍රාම යන තුරු මා එම ධුරය දැරුවා. හැන්සාඩ් ප්‍රධාන සංස්කාරක ලෙස එකල තිබූ ලොකුම අභියෝගය ඉංග්‍රීසි අංශයට සුදුසු සහාය සංස්කාරකවරු හිඟකමයි. මගෙන් ඉටුවිය යුතු යුතුකමක් ලෙස සලකා මම ඒ සඳහා පිරිසක් පුහුණු කළා. පාර්ලිමේන්තුවේ ඒ පිරිස අදටත් සේවය කරනු දැකීමෙන් මම ලබන්නේ ඉමහත් සතුටක්. විශ්‍රාම ලබා වසර 12ක් ගතවී තිබුණ ද, ඇම්බ්‍රෝස් තවමත් කාර්්‍යශූර ලෙස බොහෝ වැඩෙහි නිමග්නව සිටී. පයින් ඇවිදීම, විවේකී දිනවල සර්පිනාව වයමින් ගීත ගැයීම, ඉලක්කයට වෙඩි තැබීම පමණක් නොවෙයි, සතුන් ඇති කිරීමත් ඇම්බ්‍රෝස්ගේ විනෝදාංශයක්.‘මම මේ දවස්වල සේවය කරන්නේ ග්ලෝබල් ට්‍රාන්ස්පොටේෂන් ඇන්ඩ් ලොජිස්ටික් ප්‍රයිවට් ලිමිටඩ් ආයතනයේ ආයතන ප්‍රධානියාගේ ලේකම්වරයා ලෙසයි. ශ්‍රී ලංකාවේ පළමු ජාත්‍යන්තර ගබඩා සංකීර්ණය හිමි අප ආයතනයටයි. මා එහි සේවය කරන්නේ ඉතාමත් සතුටින්. කෙනෙකු විශ්‍රාම ගතයුතුය හෝ එවැනි වයසක් ඇතැයි මා විශ්වාස කරන්නේ නෑ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>09</day>
    </date>
    <link>http://www.dinamina.lk/2014/10/09/_art.asp?fn=f1410096</link>
    <topic>හෙන්රි අබේවික්‍රම අමුඩ ලේන්සුව කරේ දමාගෙන උප ඇමැති ලෙස දිවුරුම් දෙයි</topic>
    <author>බන්ධුල ආර්. ගුලවත්ත</author>
    <content>ශ්‍රී ලංකා නිදහස් පක්ෂයේ ආරම්භක සාමාජිකයකු වූ හෙන්රි අබේවික්‍රම, බණ්ඩාරනායක මහතාගේ ඉතා කුලුපග හිතවතකු විය. හෙන්රි අබේවික්‍රම සහ බණ්ඩාරනායක මහතා අතර තිබුණු කිට්ටු සම්බන්ධතා සහ බණ්ඩාරනායක මහතාගේ රසබර, හරබර තොරතුරු හෙන්රි අබේවික්‍රම ලියූ “බණ්ඩාරනායක යුගය” පොතේ කදිමට විස්තර කෙරේ. 1952 මහ මැතිවරණයෙන් දකුණු පළාතෙන් ශ්‍රී. ල. නි. ප. යට ලැබුණේ ආසන දෙකකි. එකක් ඩී. ඒ. රාජපක්ෂ ජයගත් බෙලිඅත්ත ය. අනෙක හෙන්රි අබේවික්‍රම දිනූ බද්දේගම ය.හෙන්රි අබේවික්‍රම උපතින් ම ගොවියෙකි. අද මෙන් ව්‍යායාම කරන්නට ඒ කාලේ මං තීරු ද තිබුණේ නැත. සමාජ දේශපාලන කටයුතු සමඟ හෙන්රි අබේවික්‍රම හරි හරියට කුඹුරු ගොවිතැන් කළේය. 1951 දී පමණ ඇල්පිටිය හා බද්දේගම අවට ගම්වල ගොවීන්ගේ සමිති කීපයක් එක්කර, සමස්ත ලංකා ගොවි පෙරමුණ පිහිටුවා, එහි සභාපති ධුරය හෙබවූයේ ද හෙන්රි අබේවික්‍රම මහතා ය.බද්දේගම මන්ත්‍රී හෙන්රි අබේවික්‍රම 1954 සැප්තැම්බර් 04 වැනිදා අක්මීමන වෙල් යායේදී පළමුවැනි වරට වප් මඟුලක් සංවිධානය කරන්නට ද පියවර ගත්තේ ය. අග්‍රාණ්ඩුකාර ශ්‍රීමත් ඔලිවර් ගුණතිලක, කෘෂිකර්ම අමාත්‍ය ජේ. ආර්. ජයවර්ධන, මංමාවත් සහ රජයේ වැඩ ඇමැති වැලිගම මන්ත්‍රී මොන්ටේගු ජයවික්‍රම, බලපිටිය පාර්ලිමේන්තු මන්ත්‍රී ඉයන් ද සොයිසා ආදී මැති ඇමැතිවරු ද මේ වප් මඟුලට සහභාගි කර ගන්නට ඒ මහතා දූරදර්ශී බුද්ධියෙන් යුතුව පියවර ගත්තේය.1956 සමාජ දේශපාලන ජන අරගලය විජයග්‍රහණය වෙත ගෙන ඒමට හෙන්රි අබේවික්‍රම පුළුල් මෙහෙවරක් ඉටු කළේය. ජනතා විජයග්‍රහණයෙන් පසු කෘෂිකර්ම අමාත්‍ය ධුරය තමන්ට ලබාගන්නට ඒ මහතා මහත් බලාපොරොත්තුවක් තබා සිටියේය.මහජන එක්සත් පෙරමුණ ගොඩනඟද්දී ,එහි ප්‍රධාන හවුල්කාර පක්ෂයක් වූයේ විප්ලවකාරී ලංකා සමසමාජ පක්ෂයයි. පක්ෂයේ නායක පිලිප් ගුණවර්ධන මහතාට කැබිනට් මණ්ඩලයේ ඉතා වගකිවයුතු ඇමැති ධුරයක් අනිවාර්යයෙන් ම දීමට එකඟතාවක් තිබුණි. පිලිප් ගුණවර්ධන අමෙරිකාවේ ඉක්වනයිස් විශ්වවිද්‍යාලයෙන් ආචාර්ය උපාධිය හිමිකරගෙන තිබුණේ ද කෘෂිකර්ම විද්‍යාවට ය.කුඹුරු හිමියන්ගෙන්, අඳ ගොවියා මුදාගෙන ඔහුට දිරිය, විරිය ලබා දෙන්නට කෘෂිකර්ම ව්‍යාපාරයේ නවෝදය ගොඩනඟන්නට පිලිප් ගුණවර්ධන සිය සමාජවාදී දේශපාලන න්‍යාය ඔස්සේ පිඹුරුපත් සකසා තිබුණි. පිලිප් බොහෝ තීරණ ගත්තේ ද, ක්‍රියාත්මක කළේ ද සුපුරුදු වාමවාදී චින්තන රටාව ඔස්සේ ය. පිලිප් පනස් හයේ ජන අරගලයේ ජීව වායුව විය.තමාගේ සුමිතුරා පිලිප් ගුණවර්ධනට කෘෂිකර්ම ඇමැති ධුරය පැවරීම ගැන හෙන්රි අබේවික්‍රම මහත් කනස්සල්ලට පත්ව සිටීම අරුමයක් නොවේ.“හෙන්රි... ඔයා කලබල වෙන්න එපා. මං වෙනත් ඇමැතිකමක් දෙන්නම්. පොඩ්ඩක් ඉවසන්න...” අගමැති බණ්ඩාරනායක මහතා හිතවතා අස්වසාලමින් පැවසීය. “නෑ මට මොකුත්ම එපා....” හෙන්රිගේ කලකිරීම උත්සන්න වී තිබුණි.අප්‍රේල් 12 වැනිදා ඇමැති මණ්ඩලය දිවුරුම් දුන්නේය. ශ්‍රී ලංකා දේශපාලනයේ පළමුවැනි වරට කැබිනට් මණ්ඩලය ම ජාතික ඇඳුමෙන් සැරසී දිවුරුම් දුන්නේ එදින ය. අග්‍රාණ්ඩුකාර සර් ඔලිවර් ගුණතිලක හෙන්රිගේ කිට්ටු ඥාතිවරයකු විය. තමන්ට කෘෂිකර්ම ඇමැති ධුරය නොපැවරීම ගැන නොහොඳ නෝක්කාඩුවෙන් සිටි හෙන්රි අබේවික්‍රම, එම ප්‍රතිවිරෝධය ප්‍රකාශ කිරීමට විකල්ප ක්‍රියාවක් තෝරා ගත්තේය. ජාතික ඇඳුමෙන් සැරසී දෙපයට පාවහන් ද නොමැතිව සිටි හෙන්රි අබේවික්‍රම මන්ත්‍රීවරයා ,අමුඩ ලේන්සුවක් කරේ දමාගෙන දිවුරුම් දුන්නේය. මේ විපරියාසය නියම ලෙසටම රස වින්දේ අගමැති බණ්ඩාරනායක බව කිව යුතු නැත.ගමනාගමන උප ඇමැති ධුරය හෙන්රි අබේවික්‍රමට නොගැළපුණු වග කිව යුතු නොවේ. අගමැති ඝාතනයෙන් පසු දැඩි කලකිරීමකට සහ දැඩි සිත් වේදනා විඳි හෙන්රි අබේවික්‍රමට, දහනායක ආණ්ඩුවෙන් ද දිගට හරහට කැපිලි කෙටිලි මතු විය. හෙන්රි අබේවික්‍රම මහතා ඉන්පසු මැතිවරණ දේශපාලනයට පිවිසියේ ද නැත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410101_3</link>
    <topic>ගිනිගෙන දැවෙන ලෝකයක් අභ්‍යවකාශයේ</topic>
    <author>සංජීව සම්පත් බාලසුර්ය</author>
    <content>වානේ පවා උණුකර ගතහැකි තරම් අධි උෂ්ණත්වයක් පවතින ග්‍රහලෝකයක් පෘතුවියේ සිට අලෝක වර්ෂ 260කට එහායින් අභ්‍යවකාශයේ තිබි හමුවී ඇතැයි වාර්තා වේ.WASP-436 යනුවෙන් එය හඳුන්වා ඇත. බ්‍රහස්පති ග්‍රහයා තරම් විශාල මෙම ග්‍රහලෝකයේ උෂ්ණත්වය ෆැරන් හයිට් අංශක තුන්දහසක් වෙතැයි එය පිරික්සීමේදි සොයාගෙන තිබේ.හිරු වටා පෘතුවිය ගමන් කිරීමට දින 365ක් ගත කරන විට මෙම ග්‍රහලෝකය තමන්ගේ තරුව වටා ගමන් කිරීමට පැය 19ක් වැනි සුළු කාලයක් ගත කරයි.දහවල් කාලයේ මෙහි උෂ්ණත්වය අංශක 3000ක් පැවතියද රාත්‍රී කාලයේදී එය ෆැරන් හයිට් අංශක 1000ක් දක්වා අඩුවන බව තාරකා විද්‍යාඥයින් පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410101_2</link>
    <topic>කටුබැද්දට එන දියත උයන</topic>
    <author>සංජීව සම්පත් බාලසුර්ය</author>
    <content>මොරටුව කටුබැද්ද පුරන් වෙල්යාය සංවර්ධනය කිරීමේ වැඩසටහනක් රජය මඟින් ක්‍රීයාත්මක කොට තිබේ.අමාත්‍ය ජීවන් කුමාරතුංග මහතාගේ මගපෙන්වීම යටතේ සහ නාගරික සංවර්ධන අධිකාරියේ පූර්ණ දායකත්වය මත පුරන් වෙල්යාය දියත උද්‍යානයක් දක්වා සංවර්ධනය කිරීමට නිමිතයි.අක්කර 15ක භූමිභාගයක් පුරා දියත උද්‍යනය ඉදීකිරීමට යෝජනා කර ඇත. මෙහි කිලෝමීටර් 4ක් දුරට ඇවිදින මංතීරුවක් ද ඉදිකිරීමට නියමිතයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410101_1</link>
    <topic>ගැහැණු දරුවාගේ තෙවැනි උපත අනිද්දා</topic>
    <author>බිනාලි රාජපක්ෂ</author>
    <content>2014 ගැහැණු දරුවාගේ ජාත්‍යන්තර දින ජාතික උත්සවය ජානාධිපති ආර්යා ශිරන්ති රාජපක්ෂ මැතිතියගේ ප්‍රධානත්වයෙන් ලබන 11 වැනිදා මහරගම යොවුන් රඟහලේදී පැවැත්වේ.දියණිය ඔබයි අපේ අනාගතය යන තේමාව යටතේ පවත්වනු ලබන මෙම උත්සවය ලංකාවේදී පවරනු ලබන්නේ තෙවන වරටයි.ළමා සංවර්ධනය හා කාන්තා කටයුතු සහ යෞවන කටයුතු නිපුණතා සංවර්ධන අමාත්‍යංශය එක්ව මෙය සංවිධානය කරනු ලැබේ.මෙම ජාතික උත්සවයේදී මෙවර ශ්‍රී ලංකා යෞවුන් පාර්ලිමේන්තුවේ 11 වැනි සැසිවාරය පැවැත්වීමට ද නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410101</link>
    <topic>ජනතාවගේ ඉල්ලීමට ජනපතිගෙන් ප්‍රතිචාර</topic>
    <author>ධනුෂ්ක ගොඩකුඹුර, මහින්ද අලුත්ගෙදර</author>
    <content>සෑම පුරවැසියකුටම වඩා හොඳ ජීවන මට්ටමක් උරුම කරදීමේ රජයේ අපේක්ෂාවන් යථාර්ථයක් බවට පත්කරමින් වහාම ක්‍රියාත්මක වන පරිදි ගෑස් සිලින්ඩරයක මිල රුපියල් 250 කින් පහත හෙලීමට ජනාධිපති මහින්ද රාජපක්ෂ මහතා තීරණය කරයි.ඒ අනුව අද (10) සිට ක්‍රියාත්මක වන පරිදි නව මිල ගණන් ක්‍රියාත්මක කරන ලෙස ජනාධිපතිවරයා මුදල් හා ක්‍රමසම්පාදන අමාත්‍යාංශ නිලධාරීන්ට උපදෙස් ලබාදෙයි. ජනතා ඉල්ලීම්වලට වඩා හොදින් අවධානය යොමුකරන ජනාධිපතිවරයා විශ්‍රාමික දින සැමරුම නිමිත්තෙන් කැලණිය, වෙදමුල්ල විශ්‍රාමික නිවාඩු නිකේතනයේ දී ඊයේ (09) පැවැති උත්සවයට සහභාගි වූ අවස්ථාවේ දී ජනතාව කළ ඉල්ලීමකට ප්‍රතිචාර දක්වමින් මෙලෙස ගෑස් මිල පහත හෙලීමට පියවර ගත්තේය.විදුලිය සහ ඉන්ධන මිල ගණන් පහත හෙළු අවස්ථාවේ දී තමාට ස්තුතිය පිරිනැමූ ජනතාව හැකිනම් ගෑස් මිල ගණන්ද පහත හෙළන ලෙස ඉල්ලීමක් කළ බවද ඊට ප්‍රතිචාර දක්වමින් ගෑස් සිලින්ඩරයක මිල පහත හෙලීමට පියවර ගන්නා බවද මෙහිදී ජනතාව අමතමින් ජනාධිපති මහින්ද රාජපක්ෂ මහතා සඳහන් කළේය. ඒ සම්බන්ධයෙන් අවශ්‍ය ක්‍රියාමාර්ග ගන්නා ලෙස අදාළ නිලධාරීන්ට දැනුම් දෙන බවද ඒ මහතා ප්‍රකාශ කළේය.ඒ අනුව ගෘහස්ථ ගෑස් සිලින්ඩරයක මිල රුපියල් 250කින් පහළ යන අතර ජනතාවඟේ ජීවන මට්ටම උසස්කර ගැනීම වෙනුවෙන් මෙය අතිශය වැදගත් තීරණයක් වෙයි.මේ අතර පසුගිය මාසයේ දී විදුලිය සියයට 25කින් සහ භූමිතෙල් ලීටරය රුපියල් 20, ඩීසල් ලීටරය රුපියල් 3කින් සහ පෙට්‍රල් ලීටරය රුපියල් 5කින් පහත හෙළීමට ද ජනාධිපති මහින්ද රාජපක්ෂ මහතා පියවර ගත්තේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410102</link>
    <topic>වාහනය හඳුනා නොගත්විටදී වින්දිතයාට වන්දියක්</topic>
    <author>@ කෝට්ටේ මධ්‍යම සමූහනන්ද ඒකනායක</author>
    <content>මහා මාර්ගයේ සිදුවන හදිසි අනතුරකදී ඔබ හෝ ඔබේ ඥාතිවරයෙක් අනතුරකට ලක්වී වාහනය හඳුනාගැනීමට නොහැකි වූවත් ඒ වෙනුවෙන් ප්‍රවාහන අමාත්‍යාංශයෙන් වන්දියක් ලබාගැනීමට දැන් අවස්ථාව සැලසී ඇත.මේ අනුව මියගිය අයකු වෙනුවෙන් රුපියල් ලක්ෂයක මුදලක්ද, බරපතළ තුවාල ලැබු අයකු වෙනුවෙන් රුපියල් 75,000ක මුදලක් ද හිමි වන බව ප්‍රවාහන අමාත්‍යාංශයේ මාර්ග ආරක්ෂාව පිළිබඳ ජාතික සභාව කියයි.මේ සඳහා වු ඉල්ලුම් පත් සියලුම පොලිස් ස්ථානවලින් ද ප්‍රාදේශීය ලේකම් කාර්යාලවලින් හා මාර්ග ආරක්ෂාව පිළිබඳ ජාතික සභාවෙන් ද ලබාගත හැකි වේ.සම්පූර්ණ කරන ලද ඉල්ලුම් පත් ලේකම්, මාර්ග ආරක්ෂාව පිළිබඳ ජාතික සභාව, ප්‍රවාහන අමාත්‍යාංශය, අංක 1, ඩී.ආර්.විජේවර්ධන මාවත, කොළඹ 10 යන ලිපිනයට යොමු කළ යුතු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410103</link>
    <topic>නැඟී එන ආර්ථිකයක් ඇති ශ්‍රී ලංකාව කිසිඳු විනිශ්චයකට භාජනය කරන්නේ නෑ</topic>
    <author>මහින්ද අලුත්ගෙදර</author>
    <content>දරුණු යුද ගැටුමක් අවසන් කොට නැඟී එන ආර්ථිකයක් සහිත ශ්‍රී ලංකාව කිසිඳු විනිශ්චයකට භාජනය නොකරන බව එක්සත් ජාතීන්ගේ මානව හිමිකම් කමිටුව අවධාරණය කරයි. සිවිල් හා දේශපාලන අයිතීන් සම්බන්ධ අන්තර් ජාතික සම්මුතියට ශ්‍රී ලංකාව අනුගතව ඇති තත්ත්වය අගය කිරීම තම කමිටුවේ ප්‍රයත්නය බව එක්සත් ජාතීන්ගේ මානව හිමිකම් කමිටුවේ සභාපති ශ්‍රීමත් නිගල් රොඩ්ලි (Nigel Rodley) මහතා ප්‍රකාශ කරයි. එක්සත් ජාතීන්ගේ සංවිධානයේ සාමාජික රටවල්හි අන්තර්ජාතික සිවිල් හා දේශපාලනික ප්‍රගති ප්‍රඥප්තියේ ශ්‍රී ලංකාව පිළිබඳ කරුණු විමසීම ජිනිවාහී දී පැවැති අතර එහිදී කරුණු දක්වමින් ඒ මහතා මේ බව ප්‍රකාශකර තිබේ.යුද ගැටුම් නිමාවට පත්කළ ශ්‍රී ලංකාව ආර්ථික වර්ධනය අතින් ඉදිරියට පැමිණෙමින් තිබෙන බවට කමිටුව පිළිගන්නා බව සඳහන්කර තිබෙන නිගල් රොඩ්ලි මහතා අතුරුදන් වීම්, නීති විරෝධී ඝාතන, මුක්තිය පිළිබඳ පැනනැඟී ඇති ගැටළු වැනි කරුණු සම්බන්ධයෙන් අවධානය යොමු කළයුතු බවද සඳහන්කර ඇත. මේ අතර ඒ මහතා එක්සත් ජාතීන්ගේ මානව හිමිකම් කවුන්සිලය ශ්‍රී ලංකාව පිළිබඳ අවසන් විනිශ්චයක් දීමට ද අකමැත්ත ප්‍රකාශ කර ඇත. ශ්‍රී ලංකාව දුෂ්කර කාල පාරාසයක් නිමකළ බවත් මෙතෙක් ආ ගමන්මඟ පිළිබඳ එක්සත් ජාතීන්ගේ මානව හිමිකම් කවුන්සිලයට හොඳින් වැටහෙන බවද ප්‍රකාශ කර තිබෙන සභාපතිවරයා ශ්‍රී ලංකාව පිළිබඳ සොයා බලා ඒ පිළිබඳ වාර්තාවක් සකස්කිරීම එක්සත් ජාතීන්ගේ මානව හිමිකම් කවුන්සිලයේ වගකීමක් බව අවධාරණය කර තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410104</link>
    <topic>වර්ජනය කිව්වත් දුම්රිය 35ක් වැඩ</topic>
    <author/>
    <content>දුම්රිය වැඩ වර්ජනයක් පැවතියත් කාර්යාල මගීන්ගේ ගමන් පහසුව සඳහා කොටුව දුම්රිය ස්ථානයෙන් ඊයේ (09) සවස දුම්රිය තිස්පහක් (35) ධාවනය කළ බව දුම්රිය නියෝජ්‍ය ගමනාගමන අධිකාරී ඩී. එස්. පොල්වත්ත මහතා පවසයි. ප්‍රධාන මාර්ගයේ දුම්රිය 17 ක් ද, මුහුදුබඩ දුම්රිය මාර්ගයේ දුම්රිය 11 ක් ද, කැලණිවැලි මාර්ගයේ දුම්රිය 3 ක් ද, පුත්තලම් මාර්ගයේ දුම්රිය හතරක් ද ධාවනය කෙරිණ.ප්‍රධාන මාර්ගයේ වේයන්ගොඩ, පොල්ගහවෙල, මීරිගම, රඹුක්කන, නුවර, කුරුණෑගල, ගණේවත්ත, මහව යන දුම්රිය ස්ථාන දක්වාත්, මුහුදුබඩ දුම්රිය මාර්ගයේ පානදුර, අළුත්ගම, හික්කඩුව හා ගාල්ල දක්වාත්, පුත්තලම් දුම්රිය මාර්ගයේ හලාවත දක්වාත්, කැලණිවැලි දුම්රිය මාර්ගයේ පාදුක්ක හා අවිස්සාවේල්ල දක්වාත් දුම්රිය ධාවනය කෙරිණි.කොටසක් වර්ජනය කළ ද කාර්යාල සඳහා පැමිණි මගීනට රාජකාරි නිම වී නිවෙස් බලා යාමට දුම්රිය ධාවනය කිරීමට සියලු පියවර ගත් බව ද පොල්වත්ත මහතා “දිනමිණ” ට පැවසීය.දුම්රිය ස්ථානාධිපතිවරු, රියැදුරන්, නියාමකවරුන්, දුම්රිය පාලක මහතුන් හා අධීක්ෂණ ශ්‍රේණියේ නිලධාරීන් වැඩ වර්ජනයක නිරතවුවත් ඊයේ උදෑසන ද දුම්රිය 44 ක් ධාවනයට එක්කිරීමට දුම්රිය බලධාරීන් සමත්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410105</link>
    <topic>දුම්රිය වර්ජනය අවසන් වනතුරු ලංගමයෙන් අමතර බස් සේවා</topic>
    <author/>
    <content>දුම්රිය වර්ජනය නිසා දුම්රිය මගීන්ට සිදුවන අපහසුතාව වැළැක්වීමට ශ්‍රී ලංකා ගමනා ගමන මණ්ඩලය කොළඹ සිට දුරපළාත්වලට යාමට හා ඒමට අතිරේක බස් රථ යොදවා ඇතැයි ශ්‍රී ලංගම උප සභාපති එල්.ඒ. විමලරත්න මහතා පැවැසීය.පිටකොටුව මධ්‍යම බස් නැවතුම් පළේ සිට අනුරාධපුරය,ගාල්ල ,මාතර , කුරුණෑගල, මහනුවර ඇතුළු දුම්රියෙන් වැඩිපුර මගීන් ගමන් කරන ගමනාන්ත දක්වා මේ බස් සේවා යොදවා ඇතැයි ඒ මහතා පැවසීය‍ලංගම ප්‍රාදේශිය කාර්යාලවල සහාය ඇතිව මේ විශේෂ සේවා යොදවා තිබේ. ඊයේ උදේ මගීන් 2000කට අධිකපිරිසක් ගාල්ලේ එක්ව ඇති බවට ලැබුණු තොරතුරක් අනුව වහාම අධිවේගි මාර්ගය හරහා බස්රථ 10 කට වැඩි ප්‍රමාණයක් යවා එම මගීන්ට ප්‍රවාහන පහසුකම් ලබාදු න් බවද, උප සභාපතිවරයා සඳහන් කළේය. වර්ජනය අවසන් වනතුරු මේ අමතර බස් සේවා යොදවන බව ඒ මහතා කීවේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410106</link>
    <topic>ශ්‍රී ලංකා යුද හමුදාවේ 65 වැනි සංවත්සරය අද</topic>
    <author>විජයානි එදිරිසිංහ</author>
    <content>ශ්‍රී ලංකා යුද්ධ හමුදාවේ 65 වැනි සංවත්සරය අදට (10) යෙදී තිබේ. මේ නිමිත්තෙන් මීට සති දෙකකට පෙර සිට විවිධ උත්සව පැවැත්වුණු අතර එහි ප්‍රධාන සැමරුම් උත්සවය යුද හමුදාපති ලුතිනන් ජෙනරාල් දයා රත්නායක මහතාගේ ප්‍රධානත්වයෙන් ආරක්ෂක අමාත්‍යාංශ භූමියේ දී පැවැත්වෙයි.මෙම සැමරුම වෙනුවෙන් සියලුම හමුදා රෙජිමේන්තුවලට අයත් ධජවලට ශ්‍රී දන්ත ධාතූන් වහන්සේගේ, ශ්‍රී මහා බෝධීන් වහන්සේගේ සහ කිරි වෙහෙරේ ආශිර්වාදය ලබාගැනීම සිදුවිය.ඊට අමතර ක්‍රිස්තියානි, මුස්ලිම් සහ හින්දු පූජාවන් සිදු කිරීමද සිදු විය.තිස් වසරක් පුරා මෙරට පැවැති කුරිරු යුද්ධයේදී රට වෙනුවෙන් ජීවිත දානයෙන් කාය දානයෙන්, කැප වූ රණවිරුවන් සිහිපත් කර ඔවුන්ගේ සහ ඔවුන්ගේ ඥාතීන් වෙනුවෙන්ද කෘතගුණ සැලකීමේ වැඩසටහන් ක්‍රියාත්මක විය.ශ්‍රී ලංකා යුද්ධ හමුදාව එම දශක තුනක කාලයක් පුරා යුද්ධය ජයග්‍රහණය කිරීම සඳහා කළ කැපවීම අප්‍රමාණය. එම වීරෝදාර රණවිරුවන්ගේ කැපවීම අද ජාත්‍යන්තරයේ පවා දැඩි ඇගයීමට ලක්ව තිබේ.යුද ජයග්‍රහණයෙන් පසු බැරැක්කවලට සීමා නොවී රටේ දැවැන්ත සංවර්ධන කාර්යාවලිය සඳහා සුවිශේෂී දායකත්වය ලබාදෙන යුද්ධ හමුදාව රටේ ආරක්ෂාව වෙනුවෙන්ද ආරක්ෂක වැඩපිළිවෙළ රැසක් දියත් කර තිබේ.අද මෙම සැමරුම් උත්සවයේදී යුද හමුදාපතිවරයා වෙනුවෙන් ගෞරව ප්‍රණාම පුද කිරීමේ ආචාර පෙළපාලියක්ද සිදුවෙයි.හෙට (11) පනාගොඩ යුද හමුදා කඳවුරේදී සර්ව රාත්‍රික පිරිත් සජ්ඣායනාවක් සමඟ පසුදින දානමය පිංකමක්ද සිදුවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410107</link>
    <topic>මත්තලට පරිසර හිතකාමී නිවාඩු නිකේතනයක්</topic>
    <author>ජයසිරි මුණසිංහ මත්තල සිට</author>
    <content>ශ්‍රී ලාංකීය සංචාරක ව්‍යාපාරයට නව පරිච්ඡේදයක් එක්කරමින් හම්බන්තොට, මත්තල රාජපක්ෂ ජාත්‍යන්තර ගුවන්තොටුපොළ ආසන්නයේ පරිසර හිතකාමී බෙස්ට් ලයිෆ් සංචාරක ආකර්ෂණීය නිවාඩු නිකේතනයක් පෙරේදා (8) උදේ ජනමාධ්‍ය හා ප්‍රවෘත්ති ඇමැති ආචාර්ය කෙහෙළිය රඹුක්වැල්ල මහතා අතින් විවෘත කැරිණි.වසර 2016 වනවිට මෙරටට පැමිණෙන සංචාරකයින්ගේ සංඛ්‍යාව ලක්ෂ 25ක් බවට පත්කර ගැනීමේ ඉලක්කය සහිත සංචාරක අංශ නවෝදයේ සුබ ලකුණක් තබමින් මේ නිවාඩු නිකේතනය ඉදිකොට තිබේ. ජනාධිපති මහින්ද රාජපක්ෂ මහතාගේ මහින්ද චින්තන ඉදිරි දැක්මට අනුව සහ හම්බන්තොට දිස්ත්‍රික් පාර්ලිමේන්තු මන්ත්‍රී නීතිඥ නාමල් රාජපක්ෂ මහතාගේ උපදෙස් මත හම්බන්තොට සංචාරක ආකර්ෂණීය කලාපයක් බවට පත්කිරීමට සැලසුම් කොට ඇත. එම සැලසුම වඩාත් ඵලදායි හා සාර්ථක එකක් බවට පත්කිරීමට මේ නව නිවාඩු නි‍ෙක්තනය ඇතුළු ආයතන බිහිවීම වැදගත් බව මේ අවස්ථාව ඇමතූ කෙහෙළිය රඹුක්වැල්ල මහතා කීය.රත්නපුරය දිස්ත්‍රික් පාර්ලිමේන්තු මන්ත්‍රී ජනක වක්කුඹුර, බෙස්ට් ලයිෆ් ආයතනයේ සභාපති ආචාර්ය දමින්ද උපාලි ප්‍රනාන්දු යන මහත්ම මහත්මීහු ඇතුළු විශාල පිරිසක් මෙම අවස්ථාවට සහභාගිවී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410108</link>
    <topic>නුවරඑළිය පා.ම. රාධාක්‍රිෂ්ණන්ට නියෝජ්‍ය ඇමැති ධුරයක්</topic>
    <author>ධනුෂ්ක ගොඩකුඹුර</author>
    <content>එක්සත් ජනතා නිදහස් සන්ධානයේ නුවරඑළිය දිස්ත්‍රික් පාර්ලිමේන්තු මන්ත්‍රී වී. රාධාක්‍රිෂ්ණන් මහතා නියෝජ්‍ය ඇමැතිවරයකු වශයෙන් ජනාධිපති මහින්ද රාජපක්ෂ මහතා ඉදිරියේ ඊයේ (09) උදෑසන දිවුරුම් දුන්නේය.උද්භිද උද්‍යාන සහ පොදු විනෝදාත්මක කටයුතු පිළිබඳ නියෝජ්‍ය ඇමැතිවරයා වශයෙන් රාධාක්‍රිෂ්ණන් මහතා ජනාධිපති මන්දිරයේ දී දිවුරුම් දුන් බව ජනාධිපති මාධ්‍ය ඒකකය ප්‍රකාශ කළේය.සලීම් මාසුෆ් මහතා වැඩබලන අගවිනිසුරුවරයා ලෙසත් මොහාමඩ් මොහිදීන් අබ්දුල් ගෆූර් මහතා අභියාචනාධිකරණයේ විනිසුරුවරයකු ලෙසත් ජනාධිපතිතුමා ඉදිරියේ ‍දිවුරුම් දුන්හ.පසුගිය මහමැතිවරණයේ දී නුවරඑළිය දිස්ත්‍රික්කයට එක්සත් ජනතා නිදහස් සන්ධානයෙන් තරග කර ජයගත් රාධාක්‍රිෂ්ණන් මහතා කඳුරට ජනතා පෙරමුණේ දේශපාලන නායකයා ලෙස කටයුතු කරයි.ජනාධිපති ලේකෙම් ලලිත් වීරතුංග, ජනාධීපති ජ්‍යෙෂ්ඨ සහකාර ලේකම් චමින්ද කුලරත්න මහත්වරු ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n1410109</link>
    <topic>ජාතික ශිෂ්‍ය භට බළකායට බඳවා ගන්නා පිරිස වැඩි කෙරේ</topic>
    <author>විජයානි එදිරිසිංහ</author>
    <content>දිවයිනේ පාසල්වලින් ජාතික ශිෂ්‍යභට බළකායට බඳවා ගන්නා ප්‍රමාණය අසූදහස දක්වා වැඩිකර ඇති අතර රාජ්‍ය ආරක්ෂක අමාත්‍යංශය ඔවුන් පුහුණු කිරීම සඳහා වසරකට රු.කෝටි 40 කට ආසන්න මුදලක් වැය කරයි. ජනාධිපති මහින්ද රාජපක්ෂ මහතා සහ රාජ්‍ය ආරක්ෂක හා නාගරික සංවර්ධන අමාත්‍යංශයේ ලේකම් ගෝඨාභය රාජපක්ෂ මහතාගේ උපදෙස් යටතේ සිදුවන මෙම ක්‍රියාවලිය යට‍ෙත් ජාතික ශිෂ්‍යභට බළකායට සිසුවියන් බඳවා ගැනීමේ ප්‍රමාණය වැඩිකර පළාත් 9ක බාලිකා බළඇණි 9ක් ද පිහිටුවා තිබේ. කාන්තා සංවර්ධනය වැඩි කිරීම සහ දිවයින පුරා පිහිටි සියලු පාසල්වල ශිෂ්‍යභට ඛණ්ඩ ආරම්භ කිරීම ද සිදුවෙයි.ගිය වසරේ සිට මෙසේ සිසුවියන් බඳවා ගන්නා ප්‍රමාණය වැඩි කිරීමට ගත් තීරණය මත එම පළාත් බාලිකා බළඇණි පිහිටුවී ම ද සිදුවිය.දෙමාපියන්ට වඩා ඉදිරියෙන් යන දරු පරපුරක් ඇතිකර නායකත්වය දැරීමේ පුහුණුව ලබාදී ඔවුන් ජාත්‍යන්තරයට සම්බන්ධ කිරීම පාසල් දරුවන් විශාල ප්‍රමාණයක් ශිෂ්‍ය භට බළකායට බඳවාගෙන පුහුණුව ලබාදීම අරමුණු වෙයි.මීට පෙරද පාසල්වලින් සිසු සිසුවියන් තෝරා ශිෂ්‍ය භට බළකා පුහුණුව ලබා දුන්න ද ආරක්ෂක අමාත්‍යංශය ඔවුන් වෙනුවෙන් මෙතරම් විශාල මුදලක් වෙන්කිරීමත් සහ එම වැඩපිළිවෙළ ජාත්‍යන්තරය දක්වා ගෙනයාමත් ප්‍රවණතාවයක් වූයේ නැත.මේ වනවිට ජාත්‍යන්තර රටවල් 8කට පමණ පුහුණුව සඳහා සිසු සිසුවියන් යැවෙන අතර ලබන වසරේ සිට රටවල් 16කට යැවෙන අතර එසේ යවන ප්‍රමාණය වරකට එකසිය පනහට වැඩි ප්‍රමාණයක් දක්වා ද වැඩිකර තිබේ.මෙසේ ජාත්‍යන්තර පුහුණු සඳහා යවන සිසු සිසුවියන්ගේ වියදම් සම්පූර්ණයෙන්ම රජයෙන් දරන අතර විදෙස් රටවල රාජ්‍ය නායකයන් මුණගැසීම ඇතුළු විවිධ වරප්‍රසාද රැසක් මෙම ශිෂ්‍ය භට බළකා සිසු සිසුවියන්ට හිමිවෙයි. පුහුණුව අවසානයේ දීමනාවක් ද ලැබෙයි.තවද විශ්වවිද්‍යාල සඳහා සුදුසුකම් ලැබීමේදී ශිෂ්‍යභට බළකා සාමාජිකයන්ට ඒ සඳහා වෙනම ලකුණු ප්‍රමාණයක් ද ලැබේ.පාසල් දරුවන්ගේ අධ්‍යාපන කටයුතුවලට කිසිදු බාධාවක් නොවන පරිදි යුද, ගුවන්, නාවික හමුදා පුහුණුවද ඇතුළත්ව මෙම නායකත්ව පුහුණුව හිමිවෙයි.දරුවකු පාසල් ජීවිතය තුළදීම නායකයකු ලෙස ඉදිරියේදී මුහුණදෙන ආකාරයට පුහුණු කිරීම නිරෝගී දිවිය, අධ්‍යාපනයට බිය නොවී සාර්ථකව මුහුණදීම සංවරය, විනයගරුක බව ජාත්‍යන්තර සම්බන්ධවීම ඇතුළු විවිධාකාර දක්ෂතා හෙළිකරන පූර්ණ පුහුණුවක් මොවුන්ට මේ හරහා ලැබෙයි.ශිෂ්‍යභට බළකාය මේ වනවිට බළඇණි 34න් සමන්විත වෙයි.වසර 134 බළකා ඉතිහාසයේ ජනාධිපති මහින්ද රාජපක්ෂ මහතාගේ උපදෙස් මත මේ ආකාරයෙන් ග්‍රාමීය ප්‍රදේශ දක්වා ව්‍යාප්ත වී ඇත.මෙම දැවැන්ත කර්තව්‍ය ජාතික ශිෂ්‍ය භට බළකායේ අධ්‍යක්ෂ මේජර් ජෙනරාල් එච්. එම්. එච්. ඒ. හේරත් මහතා යටතේ සිදුවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101010</link>
    <topic>දේශපාලනඥයාගේ ගමන් මඟ තීරණය කරන්නේ මහජනතාවයි</topic>
    <author>@ ඉන්දික පොල්කොටුව</author>
    <content>මැතිවරණ පහකදී අඛණ්ඩව පස් වරක් මනාප ලක්ෂය ඉක්මවමින් මෙරට දේශපාලනයේ වාර්තාගත අයුරින් කටයුතු කිරීමට තමාට හැකිවූයේ ජනහදවත් හඳුනාගනිමින් සරලව දේශපාලනය කිරීම නිසා බව ජනමාධ්‍ය හා ප්‍රවෘත්ති ඇමැති කැබිනට් ප්‍රකාශක කෙහෙලිය රඹුක්වැල්ල මහතා පැවසීය.99 පළාත් සභා මැතිවරණය 2000, 2001, 2004 හා 2010 මහා මැතිවරණවලදී තමාට මහනුවර දිස්ත්‍රික්කයේ ජනතාව මනාප ලක්ෂය ඉක්මවමින් ලබාදීම සිය දේශපාලන දිවියේ කෙදිනකවත් අමතක කළ නොහැකි බවද ඇමැතිවරයා කීය. මහජන නියෝජිතයකු ලෙස ඇමැතිවරයා ඉටුකරන සේවය ඇගයීමට ලක්කරමින් හාරිස්පත්තුව ප්‍රදේශයේ ජනතාව සංවිධාන කැර තිබූ උත්සව කිහිපයකදී එම ජනතාව අමතා රඹුක්වැල්ල මහතා මේ බැව් පැවසීය. දේශපාලනයේ තමන් කෙතෙක් දුර යායුතු කොතෙක් කල් ‍ෙකසේ රැඳී සිටිය යුතුද යන්න තීරණය කරන්නේ එම දේශපාලඥයා නොවන බවත් එය තීරණය කරන්නේ ජනතාව බවත් ඇමැතිවරයා කීය.තමා අපුල්ලන්නෙකු ලෙස කාටුන් ශිල්පීන් විවිධ කාටූන් මගින් පසුගිය වකවානුව තුළ පෙන්වා දුන් බවත් මාතෘභූමිය වෙනුවෙන් ඇපිල්ලීම ආඩම්බරයක් බවත් හෙතෙම කීය.තමන් පත්කළ මහජන නියෝජිතයන්හමු වී කතා බහ කිරීමට ජනතාවට හැකියාවක් නැත්නම් ඔවුන් එම නියෝජිතයා වෙනුවෙන් ලබාදුන් ඡන්දයේ කිසිදු ප්‍රතිඵලයක් නැතැයිද දේශපාලනඥයා සෑම විට ජනතාවට කිට්ටු වී ජනතාව සමඟ සිට දේශපාලනය කළ යුතු යැයිද ඇමැතිවරයා කීය.ජනමාධ්‍ය හා ප්‍රවෘත්ති අමාත්‍ය ජ්‍යෙෂ්ඨ උපදේශක අධ්‍යාපනපති කහගල සීලානන්ද හිමි, මධ්‍යම පළාත් සභා මන්ත්‍රී ගුණතිලක රාජපක්ෂ, හාරිස්පත්තුව ප්‍රාදේශීය සභා මන්ත්‍රී පුෂ්ප හේරත් යන මහත්වරුද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101011</link>
    <topic>උතුරේ ඉඩම් හිමිකම් නොතිබුණු පවුල් 20000කට ජනපති අතින්  ඉඩම් හිමිකම් බලපත්</topic>
    <author>@ වවුනියාව උතුර සමූහබන්දුල සෙනෙවිරත්න</author>
    <content>නිරවුල් බිමක ඉඩම් හිමිකම තහවුරු කරමින් උතුරු පළාතේ මෙතෙක් ඉඩම් හිමිකම නොතිබුනු පවුල් සඳහා ඉඩම් බලපත්‍ර/ දීමනාපත්‍ර 20,000ක් ප්‍රදානය කිරීම ජනාධිපති මහින්ද රාජපක්ෂ මහතාගේ ප්‍රධානත්වයෙන් ‍මේ මස 12දා කිලිනොච්චියේ දී සිදුකෙරෙයි.උගත් පාඩම් හා ප්‍රතිසන්ධාන කොමිෂන් සභාවේ නිර්දේශ මත පදනම්ව ක්‍රියාත්මක කරනු ලබන උතුරු නැඟෙනහිර රජයේ ඉඩම් ගැටලු විසදීමේ විශේෂ වැඩසටහන යටතේ උතුරු පළාතේ ජනතාවගේ ඉඩම් අයිතිය තහවුරු කරමින් මේ ඉඩම් බලපත්‍ර / දීමනාපත්‍ර ලබාදීම සිදුවන අතර මෙතරම් විශාල ජන පිරිසකගේ ඉඩම් අයිතිය ලංකා ඉතිහාසයේ එකවර තහවුරු කරන ප්‍රථම අවස්ථාව මෙය බවද ඉඩම් කොමසාරිස් ජනරාල් දෙපාර්තමේන්තුව තහවුරු කරයි.උතුරු පළාත් ඉඩම් පාලන දෙපාර්තමේන්තුව , ඉඩම් කොමසාරිස් ජනරාල් දෙපාර්තමේන්තුව හා ඉඩම් හා ඉඩම් සංවර්ධන අමාත්‍යාංශය එක්ව මේ විශේෂ වැඩසටහන ක්‍රියාත්මක කළ අතර 12 දා කිලිනොච්චියේ දි පැවත්වෙන ඉඩම් බලපත්‍ර/ දීමනාපත්‍ර ප්‍රදානය කිරීමේ උත්සවය පැවත්වීමට මේවන විට සියලු කටයුතු සම්පාදනය වෙමින් පවතී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101012</link>
    <topic>ආසියාවේ ආශ්චර්යය කරා අප යන මේ ගමන මල්ඵල ගැන්වීමට දක්ෂ දරු පිරිසක් රටට අවශ්‍යයි</topic>
    <author>උපාලි කරුණාරත්න</author>
    <content>රටේ දරුවන් දක්ෂයන් කිරීමට ජනාධිපතිතුමා ප්‍රමුඛ රජය නිරන්තරව වෙහෙසෙන බව අගමැති දි.මු ජයරත්න මහතා පැවසීය.මේ රට ආසියාවේ ආශ්චර්යය කරා රැගෙන යාමට දක්ෂ දරු පිරිසක් සිටිය යුතු බවද ඒ මහතා කීය.අගමැතිවරයා මේ අදහස් පළ කළේ සමස්ත ලංකා බෞද්ධ මහා සම්මේලනයේ ජාතික ළමාරක්ෂක මණ්ඩලය යටතේ පාලනය වන ළමා සංවර්ධන මධ්‍යෂ්ථානහි දරු දැරියන්ගේ දක්ෂතා, හැකියාවන් ඉදිරිපත් කරන 'තරු මුතු දරු' ප්‍රසංගයට සහභාගි වෙමිණි. කොළඹ ආනන්ද විද්‍යාලයීය කුලරත්න ශාලාවේ දී මෙය පෙරේදා( 07 )පැවැත්විණි.එහාදී අගමැතිවරයා මෙසේ ද කීයසමස්ත ලංකා බෞද්ධ මහා සම්මෙලනය මේ රටට විශාල වැඩ කොටසක් කරනවා. පසුගිය දා බෞද්ධ සාහිත්‍ය උත්සවයක් සහ අනගාරික ධර්මපාලතුමා සමරමින් උත්සවයක් පැවැත්වූවා.දරුවන්ගේ දක්ෂතා ඉදිරිපත් කිරීම සඳහා මෙවැනි ප්‍රසංග පැවැත්වීම අප අගය කරනවා. මෙවැනි දේවලින් දරුවන් ශක්තිමත් පුද්ගලයන් බවට පත් වෙනවා. දරුවන් සඳහා මෙවැනි ප්‍රසංග නිරන්තරව පවත්වන්න ඕනේ.මේ දරුවන්ගේ දක්ෂතා අප දුටුවා. ඒ ගැන අඩම්බර විය යුතුයි. ඔවුන්ගේ හැකියාවන් අපි තව දුරටත් දියුණු කරමු. දරුවන් තමා රටේ අනාගතය. අපේ ජනාධිපතිතුමා දරුවන්ව ඉතා ඉහලින් අගයනවා. රටේ දරුවන් දක්ෂයන් බවට පත් කරමින් පෙරට රැගෙන යන්නයි ජනාධිපතිතුමා උත්සාහ කරන්නේ. එවිට ලෝකයේ අද්විතීය ජාතියක් බවට අපට පත් වන්නපුළුවන්. දක්ෂයන් නිරන්තරව අගයන්න ඕනේ.බෞද්ධ මහා සම්මේලනය ලෝකයේ බෞද්ධ කටයුතු හා සම්බන්ධ වෙමින් සහ රටේ බෞද්ධයා වෙනුවෙන් කරන මෙහෙය ප්‍රසංසනී යයි.ඩලස් අලහප්පෙරුම, තිස්ස කරලියැද්ද ඇමැතිවරුන්, පාර්ලිමේන්තු මන්ත්‍රී ජේ. ආර්.පී සූරියප්පෙරුම, බෞද්ධ මහා සම්මේලනයේ සභාපති ජගත් සුමතිපාල, මේජර් ජෙනරාල් ප්‍රසාද් සමරසිංහ, රජයේ නිලධාරීන්, කලා කරුවන් ඇතුළු විශාල පිරිසක් මේ අවස්ථාවට සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101013</link>
    <topic>රට අවට තව දුරටත් තද සුළං</topic>
    <author>උදුලා පීරිස්</author>
    <content>බෙංගාල බොක්ක ප්‍රදේශයේ පවතින සුළි කුණාටුවේ බලපෑම නිසා දිවයිනේ නිරිත දිග කොටසේ හා දිවයින අවට තව දුරටත් තද සුළං තත්ත්වයක් බලාපොරොත්තු විය හැකි බව කාලගුණ විද්‍යා ‍දෙපාර්තමේන්තුව පවසයි.ඌව හා නැඟෙනහිර ස්ථාන කිහිපයක තැනින් තැන ගිගුරුම් සහිත වැසි ඇතිවිය හැකි බවත් කියූ කාලගුණ විද්‍යාඥ ආනන්ද පෙරේරා මහතා, එම වැසි සමඟ ප්‍රබල අකුණු හට ගැනීමේ අවධානමක් පවතින බැවින් අකුණු අනතුරු වලින් වැළකීමට අවශ්‍ය පියවර ගන්නා ලෙස අනතුරු අඟවයි.බස්නාහිර , සබරගමුව , මධ්‍යම පළාත්වලත් ගාල්ල හා මාතර දිස්ත්‍රික්කවලත් විටින් විට ගිගුරුම් සහිත වැසි හට ගන්නා බවත් මේ වැසි වයඹ දක්වා පැතිර යෑමේ අවධානමක් පවතින බවත් කියන කාලගුණ විද්‍යා දෙපාර්තමේන්තුව කියයි. ඇතැම් ස්ථානවල මිලිමීටර් 100ට වැඩි තද වැසි හට ගැනීමේ හැකියාවක් පවතින බවද එම දෙපාර්තමේන්තුව අනාවරණය කරයි.දිවයින අවට මුහුදු ප්‍රදේශයේ විටින් විට වැසි ඇතිවිය හැකි බවත් පුත්තලම සිට මන්නාරම හරහා කන්කසන්තුරේ දක්වා මුහුදු ප්‍රදේශයේත් ගාල්ල , හම්බන්තොට හා පොතුවිල් දක්වා මුහුදු ප්‍රදේශයේ සුළගේ වේගය පැයට කිලෝමීටර් 50-60 දක්වා වේගයකින් හමන බව කියන කාලගුණ විද්‍යා දෙපාර්තමේන්තුව මේ නිසා එම මුහුදු ප්‍රදේශය රළු හා අනතුරුදායක බවත්, මේ තත්ත්වය මත මුහුදු ගමන්වල දී විමසිලිමත් වන ලෙසද කාලගුණ විද්‍යා දෙපාර්තමේන්තුව දන්වා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101014</link>
    <topic>ශ්‍රී ලංකාව අභියෝගවලට මුහුණ දෙන රටක් ලෙස සලකා විනිශ්චයක් දියයුතුයි</topic>
    <author/>
    <content>දශක තුනකට ආසන්න කාලයක් ත්‍රස්තවාදී ගැටුම්වලට මුහුණදීම හේතුවෙන් අඛණ්ඩව අභියෝගවලට මුහුණදෙන රටක් වශයෙන් සලකා ශ්‍රී ලංකාව සම්බන්ධයෙන් විනිශ්චයක් දියයුතු බව ශ්‍රී ලංකාව ජගත් මානව හිමිකම් කවුන්සලය හමුවේ අවධාරණය කරයි.ශ්‍රී ලංකාවේ සාමය හා සංහිඳියාව ගොඩනැඟීමේ දී මානව හිමිකම් ප්‍රවර්ධනය සහ ආරක්ෂා කිරීම අතිශය වැදගත් ලෙස ශ්‍රී ලංකාව සලකන බවද ගැලවුමක් නොමැතිව පැවැති තිස් අවුරුදු යුද්ධයකින් ශ්‍රී ලංකාව තම ජනතාවට ඉතාම වැදගත් මානව හිමිකම වූ ජීවත්වීමේ අයිතිය ලබා දී තිබෙන බවද එක්සත් ජාතීන්ගේ සංවිධානයේ ජීනිවාහි ශ්‍රී ලංකා නිත්‍ය නියෝජිත හා තානාපති රවිනාත ආරියසිංහ මහතා පවසයි.ඒ මහතා මේ බව සඳහන්කර ඇත්තේ ජිනීවා හි පැවැති සිවිල් සහ දේශපාලන අයිතිවාසිකම් පිළිබඳ ජාත්‍යන්තර ප්‍රඥප්තියේ 5වැනි කාලීන වාර්තාව ජගත් මානව හිමිකම් කමිටුව සාකච්ඡාවට ගත් අවස්ථාවේ දී බව විදේශ කටයුතු අමාත්‍යාංශය පවසයි. මානව හිමිකම් කමිටුව රටවල් 18ක ස්වාධින විශේෂඥයන්ගෙන් සමන්විත වෙයි.වැඩි දුරටත් අඳහස් දකිවමින් ඒ මහතා පවසා ඇත්තේ ශ්‍රී ලංකාව සම්බන්ධයෙන් සලකා බැලීමේ දී තිරසාර සාමය, සංහිඳියාව සහ ශීඝ්‍ර සංවර්ධනය සම්බන්ධයෙන් රජය මෙතෙක් ගෙන ඇති පියවර සැලකිල්ලට ගතයුතු බවත් එමගින් සියලු ශ්‍රී ලාංකිකයන්ට පූර්ණ සිවිල් සහ දේශපාලන නිදහස භුක්ති විදීමේ අයිතිය ලබාදී තිබෙන බවත්ය.යම් ප්‍රශ්න තිබුණ ද අභ්‍යන්තර වශයෙන් අවතැන් වූ සියලු පුද්ගලයන් වහාම නැවත පදිංචි කිරීමටත් 12,000ක් පමණ වූ එල්.ටී.ටී.ඊ සටන්කාමීන්ගෙන් දැනට පුනරුත්ථාපනය වන 114ක් හා නීතිමය පියවර ගැනීමට බලාපොරොත්තු වන 84 දෙනෙකුට හැර සෙසු සියලුදෙනාම සමාජගත කර ඇති බවද සඳහන් කර තිබේ. මේ අතර ඒ මහතා සිහිපත් කර ඇත්තේ 2011 වසරේ දී හදිසි නීතිය ද ඉවත් කිරීමට පියවර ගත් බවයි.ශ්‍රී ලංකාවේ ත්‍රස්වාදය තුරන් කිරීමේ පනත ත වදුරටත් ක්‍රියාත්මක වන්නේ මන්දැයි මානව හිමිකම් කමිටුව නැඟූ ප්‍රශ්නයට පිළිතුරු දෙමින් ශ්‍රී ලංකා තානාපතිවරයා අවධාරණයකර ඇත්තේ ශ්‍රී ලාංකික ජනතාවගේ යහපත උදෙසා වන කවර හෝ පියවරක් ගැනීමට ශ්‍රී ලංකා රජය නොපැකිලිව කටයුතු කරන බවයි. ආරක්ෂාව පිළිබඳව බාහිර බලවේගයන්ගේ උදව් මත යළිත් වරක් ත්‍රස්තවාදය හිස එසවීමට ඉඩ ඇති බැවින් ශ්‍රී ලංකාවේ ත්‍රස්වාදය තුරන් කිරීමේ පනත තවදුරටත් ක්‍රියාත්මක වන බවද සඳහන්කර ඇත.2003 වසරේ දී මානව හිමිකම් කමිටුවට ඉදිරිපත් කළ වාර්තාවෙන් අනතුරුව ශ්‍රී ලංකාවේ ඇතිවී තිබෙන කැපී පෙනෙන වෙනස පිළිබඳව ද ඒ මහතා මෙහිදී කරුණු දක්වා තිබේ. සියලු ජනතාවට සිවිල් හා දේශපාලන අයිතීන් භුක්ති විඳීමේ අවස්ථාව ලබා දීමට ශ්‍රී ලංකා රජය පියවර ගෙන ඇති බවද , තිස්වසරක් පුරා පැවති යුද්ධයෙන් අනතුරුව ශ්‍රී ලංකාවේ සාමය සහ සංහිඳියාව ඇති කරමින් ශීඝ්‍ර සංවර්ධනයක් අත්කර ගෙන ඇති බවද හෙතෙම සිහිපත් කර ඇත.උගත් පාඩම් හා ප්‍රතිසන්ධාන කොමිසන් සභා වාර්තාවේ සඳහන් නිර්දේශ රැසක් මේ වනවිටත් ක්‍රියාත්මක කර ඇති බව ප්‍රකාශකර තිබෙන ඒ මහතා අනෙක් නිර්දේශ ද ක්‍රියාත්මක කිරීමට අවශ්‍ය පියවර ගනිමින් සිටිනබවද, අතුරුදන්වූවන් පිළිබඳ කොමිෂන් සභාව පත්කර යුද සමයේ අතුරුදන් වූවන් පිළිබද තොරතුරු රැස්කරමින් සිටින බවද පවසා තිබේ.රවිනාත ආරියසිංහ මහතා ශ්‍රී ලංකාවේ වත්මන් තත්ත්වය පිළිබඳ ද එක්සත් ජාතීන්ගේ මානව හිමිකම් කමිටුවට දීර්ඝ වශයෙන් කරුණු ඉදිරිපත් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101015</link>
    <topic>සම්බුද්ධ ශාසනයේ චිරස්ථිතියට ශ්‍රී ලංකාවේ කැපවීම අති විශිෂ්ටයි</topic>
    <author/>
    <content>බෞද්ධාගමික වත් පිළිවෙත් නිසියාකාරයෙන් පැවැත්වීමෙන් හා උසස් ධර්ම ග්‍රන්ථයන් එළි දක්වමින් මෙන්ම සංඝයාවහන්සේලා වෙනුවෙන් විවිධාකාර ඇප උපස්ථාන කරමින් ශ්‍රී සම්බුද්ධ ශාසනයේ චිරස්ථිතිය උදෙසා ශ්‍රී ලංකාව අති විශිෂ්ට කැපවීමක් සිදු කරන බව ඉන්දියාවේ බැංගලෝර් මහාබෝධි විහාරස්ථානයේ විහාරාධිපති ආනන්ද හිමියන් පවසති.ප්‍රෞඪ ඉතිහාසයකට උරුමකම් කියන ශ්‍රී ලංකාවේ සංඝ පීතෘවරයාණන් වහන්සේලා සමඟින් එක්ව වර්තමානයේ දී වෙහෙර විහාරස්ථාන ඉදිකරවා, දහම් පත පොත ද සංරක්ෂණය කරමින් රාජ්‍ය නායකයා වශයෙන් ජනාධිපති මහින්ද රාජපක්ෂ මැතිතුමන් සම්බුදු සසුන වෙනුවෙන් සුවිසල් දායකත්වයක් සපයමින් සිටින බවත් උන්වහන්සේ කීහ.අස්ගිරි මහානායක උඩුගම ශ්‍රී බුද්ධරක්ඛිත මහානායක මාහිමිපාණන් වහන්සේගේ හා ශ්‍රී ලංකාවේ මහා භාරකාර සරත් සෙනෙවිරත්න මහතාගේ දායකත්වයෙන් හා ජනාධිපති ආගමික කටයුතු අංශයේ සම්බන්ධීකරණයෙන් බැංගලෝර් මහාබෝධි විහාරස්ථානයේ දහම් අධ්‍යාපනය හදාරන ඉන්දියානු හා විදේශීය රටවල ස්වාමීන්ද්‍රයාණන් වහන්සේලා වෙනුවෙන් සිවුරු හා අටපිරිකර පූජා කිරීමේ උත්සව අවස්ථාවට එක්වෙමින් ආනන්ද හිමියෝ මේ බව පැවසූහ.සියලු ජාතීන්ට අයත් ජනයා එකාවන්ව එකමුතුව තම තමන්ගේ ආගම් අදහමින් සාමකාමීව ජීවත්වන ශ්‍රී ලංකාවේ ගුණාත්මක ප්‍රබෝධයක් ද අද දක්නට ලැබෙන බවත්, ආනන්ද හිමියන් මෙහිදී වැඩිදුරටත් පවසා සිටියහ.මෙරටින් පිරිනැමූ සිවුරු සහ අටපිරිකර ජනාධිපති සම්බන්ධීකරණ නිලධාරි බුද්ධික සංජීව හා ශ්‍රී ලංකන් ගුවන් සේවයේ කළමනාකරු ජයන්ත අබේසිංහ මහත්වරුන් ඉන්දියාවේ බැංගලෝර් මහාබෝධි විහාරස්ථානයේ දී පසුගියදා පූජා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101016</link>
    <topic>මධ්‍යම සංස්කෘතික අරමුදලේ සියලු සේවකයන්ට රුපියල් 12,500ක ප්‍රසාද දීමනාවක් ලබා දෙනවා</topic>
    <author>මානෙල් පුෂ්ප කුමාරි</author>
    <content>ඉතිහාසයේ ප්‍රථමවරට මධ්‍යම සංස්කෘතික අරමුදලේ සියලු සේවකයන්ට 2013 වසරේ සිට රුපියල් 12,500ක ප්‍රසාද දීමනාවක් ලබා දීමට ක්‍රියා කළ බව මධ්‍යම සංස්කෘතික අරමුදලේ ක්‍රියාකාරී අධ්‍යක්ෂ ඩබ්ලිව්. ඒ. රණවීර මහතා ප්‍රකාශ කළේ ය.ඊයේ (09) මධ්‍යම සංස්කෘතික අරමුදල හා එහි වර්තමාන කාර්ය භාරය පිළිබඳ දැනුවත් කිරීමේ මාධ්‍ය හමුවේ දී ක්‍රියාකාරී අධ්‍යක්ෂවරයා මේ බව අනාවරණය කළේ ය.මෙහිදී අභයගිරි ස්තූපයේ සංරක්ෂණ කටයුතු අවසන් කිරීමේ වාර්තාව සහ සඳගිරි ස්තූප වැඩබිම පිළිබඳ වාර්තාව ලබාදීම ද සිදු කෙරිණි.ජනාධිපති මහින්ද රාජපක්ෂ මහාතාගේ සංකල්පයකට අනුව මෙය ක්‍රියාත්මක කළ බව පැවසූ රණවීර මහතා ඓතිහාසික සංරක්ෂණ කටයුතු සිදු කිරීමේ දී ස්වභාවික සන්සිද්ධීවලට මුහුණ දෙමින් තම රැකියාවේ නිරත වන්නන්ගේ රැකියා තෘප්තිය වෙනුවෙන් මෙය ලබා දීමට කටයතු කළ බවත් කීය.මෙම අරමුදලේ සේවක සංඛ්‍යාව දෙදහසකි. ඉන් සියයට අනූ පහක්ම සිටින්නේ ක්ෂේත්‍රයේයි. ගල් ගඩොල් සමඟ වැඩකරන මෙම සේවක පිරිසට තුවාල වීමේ අවධානම වැඩියි. ඒ සඳහා රක්ෂණාවරණයක් ද ලබාදීමට කටයුතු කළ බව හෙතෙම පැවසීය.මධ්‍යම සංස්කෘතික අරමුදලේ අධ්‍යක්ෂ ජනරාල් ජ්‍යෙෂ්ඨ පුරාවිද්‍යාඥ මහාචාර්ය ගාමිණී අධිකාරී මහතා- අභයගිරි ස්තූපයේ සංරක්ෂණ කටයුතුවලදී සහ සඳගිරි ස්තූ‍පයේ වැඩකටයුතු නිම කිරීමේ දී විශාල ශ්‍රමදායකත්වයක් අවශ්‍ය වුණා. මේ සඳහා විශාල සේවක පිරිසක් මෙන්ම ලක්ෂ සංඛ්‍යත ජනතාවක් සහභාගි වූවා.පොළොන්නරුව පූජා භූමිය අවට සංවර්ධන කටයුතු මේ වන විට අවසන්. මාලිගාවිල ඇතුළු බිතු සිතුවම් රැසක් සංවර්ධනය කිරීමට පියවර ගෙන තිබෙනවා.ලේඛන කලාවේ මුදුන් මල්කඩ වැනි පුස්කොළ පොත් වසර 300-400 පවත්වා ගෙන යාහැකි නමුත් කඩදාසි කොළ පොත් වසර 100 වැනි කෙටි කාලයක් පමණක් පවත්වාගෙන යාහැකියි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101017</link>
    <topic>එළඹෙන 2015 අය-වැය සංවර්ධනය මුල්කර ගත්තක්</topic>
    <author>මහින්ද අලුත්ගෙදර</author>
    <content>එළඹෙන 2015 වර්ෂය වෙනුවෙන් ඉදිරිපත් කිරීමට නියමිත අය-වැය සංවර්ධනය මුලිකකර ගත් එකක් වන බවට සහතික වන්නේ යැයි මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා ප්‍රකාශ කරයි.රට අලුත්ම මඟකට යොමු කරන දැනුම් ආර්ථික සංකල්පය කෙරෙහි සැලකිය යුතු අවධානයක් යොමුකිරීමට ඉන් මඟ පෑදෙනු ඇති බව පෙන්වාදෙන ඒ මහතා අයවැයෙන් සියලු දෙනාටම ප්‍රතිලාභ අත්වනු ඇති අතර රාජ්‍ය ආයෝජන හා පෞද්ගලික අංශ ආයෝජන දෙකම දළ දේශීය නිෂ්පාදනයෙන් සියයට 40ක මට්ටමකට ළඟාවීම සඳහා දිරිගැන්වෙනු ඇති බවද පෙන්වා දෙයි. ඒ මහතා මේ බව සඳහන් කළේ කොළඹ දී ආරම්භ වූ "ප්‍රාග්ධන වෙළෙඳපොළ සමුළුව - 2014" අමතමිනි. සුරැකුම්පත් හා විනිමය කොමිෂන් සභාව සහ කොළඹ කොටස් වෙළෙඳපොළ ඒකාබද්ධව සංවිධානය කළ මෙය ජනාධිපති මහින්ද රාජපක්ෂ මහතාගේ ප්‍රධානත්වයෙන් පැවැත්විණි.එහිදී වැඩි දුරටත් අදහස් දක්වමින් ලේකම්වරයා පෙන්වා දුන්නේ මානව සම්පත්, පර්යේෂණ හා තාක්ෂණය සංවර්ධනය කිරිම සඳහා ද අය-වැයෙන් විශාල අරමුදලක් වෙන් කෙරෙනු ඇති අතර මහින්ද චින්තන ඉදිරි දැක්මේ දැක්වෙන පරිදි කෘෂි, ධීවර හා සත්ත්ව පාලනය ඇතුළත් ග්‍රාම කේන්ද්‍රීය සංවර්ධනයක් කරා ඉන් වැඩි අවධානයක් යොමුවිය හැකි බවයි.මෑතදී සිදුකෙරුනු ජපන් අගමැති හා චීන ජනාධිපතිවරයාගේ ‍ඓතිහාසික සංචාරයන් සමඟින් ශ්‍රී ලංකාව හා නැඟෙනහිර ආසියාවේ විශාලම ආර්ථිකයන් ද්විත්වය අතර නව ආර්ථික සහයෝගිතා රැල්ලක් නිර්මාණය වී තිබෙන අතර රටට ඉතා වැදගත් වන සංචාරක, ගුවන්‍ සේවා, වෙළෙඳ හා මුල්‍ය ක්ෂේත්‍රයන් ප්‍රවර්ධනය වන පරිදි ඩොලර් බිලියන 2කට වැඩි විදේශ ඍජු ආයෝජනයන් සිදුකිරිමට මේ සහයෝගිතාව හේතුවී තිබෙන බවත් ඒ මහතා පෙන්වා දුන්නේය.දෙරටම සමඟ නිදහස් වෙළෙඳ ගිවිසුම් ඇති කරගැන්ම ද සිදුව ඇති අතර 2015 මැද භාගය වනවිට මේ ගිවිසුම් ක්‍රියාත්මක වන බවද හෙතෙම පැවසීය. රටේ පවත්නා සංවර්ධන ක්‍රියාවලිය අනුව 2020 වනවිට ඒකපුද්ගල ආදායම ඩොලර් 7,000 ඉක්මවනු ඇති අතර 2035 වන විට ආර්ථික සමෘද්ධිය තහවුරු වනු ඇති බවද මේ සඳහා අපට ශක්තිමත් මූල්‍ය පද්ධතියක් හා වෙළෙඳ පොළක් අවශ්‍ය වන අතර කුසලතා පිරි ශ්‍රමබළකායක් ද සිටිය යුතු බව ආචාර්ය පී.බී ජයසුන්දර මහතා පැවසීය.2005න් පසු දැනට පවත්නා ආර්ථික වර්ධන වේගය සියයට 7 - 8 ප්‍රමාණයේ වන අතර එය නැගීඑන ආසියානු ආර්ථිකයන් අතර ශ්‍රී ලංකාව පෙරමුණ ගැන්මට හේතුවනු ඇති බවද මහින්ද චින්තන දැක්මට අනුව ගෝලීය නිෂ්පාදන හා අධිතාක්ෂණ කාර්මික ක්‍රියාවලිය සමඟ මුසුවෙමින් නව ක්ෂෙත්‍රයන් කරා ආර්ථිකය යොමුකර තිබෙන බවද ඒ අනුව තොරතුරු තාක්ෂණ සේවාවන්, විවිධාංගකරණ , සංචාරක ව්‍යාපාරය, නැව් හා ගුවන් සේවා, බැංකු හා වෘත්තීය සේවා ආදිය පණ ගැන්වී ඇති බවද ඒ මහතා ප්‍රකාශ කළේය.දළ දේශීය නිෂ්පාදිතයේ සියයට 60 ඉක්මවීමට සමත්ව ඇති අතර මේවා යුද්ධය නිමකර සාමය හා ආරක්ෂාව ස්ථාපිත කිරීමේ ප්‍රතිඵලයන් වන බව පෙන්වාදෙන මුදල් හා ක්‍රමසම්පාදන අමාත්‍යාංශයේ ලේකම්වරයා රටේ ආර්ථික වර්ධනය පවත්වා ගත හැක්කේ අධි ආන්තික ආර්ථික ක්‍රියාවලියක් සමඟ මුසුවිමෙන් අධි ආදායම් හා රැකියා අවස්ථාවලට මඟ පාදා ගැනිමෙන් වන බවද කීය. මේ හරහා මානව ප්‍රාග්ධන සංවර්ධනයට ප්‍රමුඛතාව දිමෙන් ආර්ථිකය දැනුම හා කුසලතා කේන්ද්‍රිය ආර්ථිකයක් බවට පත්කර ගත හැකි බවද පෙන්වා දුන්නේය.ප්‍රාග්ධන වෙළෙඳපොළ සමුළුව - 2014 නිල වශයෙන් ආරම්භ කිරීමේ පණිවිඩය ජනාධිපති මහින්ද රාජපක්ෂ මහතා මෙහිදී ලබාදුන් අතර ශ්‍රී ලංකාවේ ප්‍රාග්ධන වෙළෙඳපළ ප්‍රගතිය සම්බන්ධයෙන් වාර්තාව එම වෙළෙඳපොලේ සභාපති වජිර කුලතිලක මහතා ද, සුරැකුම්පත් හා විනිමය කොමිෂන් සභාවේ 25 වැනි සංවත්සරය සම්බන්ධ සාකච්ඡාමය වාර්තාව එහි සභාපති ආචාර්ය නාලක ගොඩහේවා මහතා අතින් ද ජනාධිපති මහින්ද රාජපක්ෂ මහතා වෙත පිළිගැන්විණි.මුදල් හා ක්‍රමසම්පාදන අමාත්‍යාංශයේ ලේකම් ආචාර්ය පී.බී ජයසුන්දර මහතා මෙහිදී ප්‍රධාන දේශනය පැවැත් වූ අතර ශ්‍රී ලංකා මහ බැංකුවේ අධිපති අජිත් නිවාඩ් කබ්රාල් මහතා "ආර්ථික දර්ශනය ඔක්තෝබර් - 2014" වාර්තාව සම්බන්ධයෙන් කරුණු දැක්වීය.පාර්ලිමේන්තු මන්ත්‍රී සජින් වාස් ගුණවර්ධන, ශ්‍රී ලංකා මහ බැංකුවේ අධිපති අජිත් නිවාඩ් කබ්රාල්, සුරැකුම්පත් හා විනිමය කොමිෂන් සභාවේ සභාපති ආචාර්ය නාලක ගොඩහේවා, කොළඹ කොටස් වෙළෙඳපොළේ සභාපති වජිර කුලතිලක මහත්වරු ඇතුළු පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101018</link>
    <topic>හොර දොස්තර නඩුව දෙසැම්බර් 16දා</topic>
    <author>@ ගම්පහ සංචාරක</author>
    <content>අන් අයකුගේ ලියාපදිංචි අංකය යටතේ වංචනිකව ලියාපදිංචි බටහිර වෛද්‍යවරයකු ලෙස පෙනීසිටිමින් වෛද්‍ය වෘත්තියේ යෙදී සිටීම, වෛද්‍ය සහතික නිකුත් කිරීම, හා වෛද්‍ය පනත යටතේ වංචනිකව කටයුතු කිරීම යන චෝදනා යටතේ ගම්පහ අධිකරණයට ඉදිරිපත් කර තිබු පුද්ගලයකුට එරෙහිව නඩු විභාගය දෙසැම්බර් 16 දින දක්වා කල් තැබීමට ගම්පහ අතිරේක මහේස්ත්‍රාත් හේසාන්ත ද මෙල් මහතා නියම කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101019</link>
    <topic>රාජ්‍ය සේවය සුරක්ෂිත කරමින් විශ්‍රාම වැටුප් අයිතිය සුරකිනවා</topic>
    <author>අසේල කුරුළුවංශ හා ඉන්දික පොල්කොටුව</author>
    <content>රාජ්‍ය සේවය පිළිබඳ කිසිදු විශ්වාසයක් නොතබමින් වසර 2001 පාලනයට පැමිණි එජාප රජය මෙරට රාජ්‍ය සේවය ලක්ෂ 07 සිට ලක්ෂ 03 දක්වා කප්පාදු කරද්දී වත්මන් රජය රාජ්‍ය සේවය පිළිබඳ විශ්වාසය තබමින් මේ වන විට රාජ්‍ය සේවය ලක්ෂ 15 දක්වා පුළුල් කළ බව ජනපති මහින්ද රාජපක්ෂ මහතා පැවැසීය.එදා එජාප රජය රාජ්‍ය සේවකයාගේ විශ්‍රාම වැටුප පවා අහිමි කිරීමට කටයුතු කළ බවත් ජනපතිවරයා ප්‍රකාශ කළේය.ග්‍රාමීය ජනතා සේවය සවිබල ගැන්වීමේ මහින්ද චින්තන ඉදිරි දැක්මට අනුව මහනුවර දිස්ත්‍රික්කයේ ක්ෂේත්‍ර නිලධාරීන්ට යතුරුපැදි ලබාදීම නිමිත්තෙන් ඊයේ (09) මහනුවර ගැටඹේ ක්‍රීඩාංගණයේ පැවැති උත්සවයේදී ජනපතිවරයා මේ බව කීවේය.ක්ෂේත්‍ර නිලධාරීන් හත්දහසකට යතුරුපැදි ලබාදීම මෙහිදී සිදුකෙරුණි.ජනතා සේවය වඩා කාර්යක්ෂමව හොඳින් ඉටුකිරීමට ක්ෂේත්‍ර නිලධාරීන් දිරිමත් කිරීමේ අරමුණින් මෙම වැඩපිළිවෙළ දියත් කරන බවත්, කිසිදු රජයක් විසින් මේ ආකාරයෙන් කටයුතු කැර නොමැති බවත් මෙහිදී ජනපති මහින්ද රාජපක්ෂ මහතා කීය.මෙරට රාජ්‍ය සේවය පිළිබඳ සුවිශේෂී විශ්වාසයක් ඇතිව රජය නිරතුරුව කටයුතු කරන බව ද මෙහිදී ජනපතිවරයා අවධාරණය ‍කළේය. අද මේ යතුරුපැදි ලබන ඔබ සැමත් කවදා හෝ විශ්‍රාම යන බැවින් විශ්‍රාම අයිතිය රැකගැනීමට ඔබ සැම කැප වී ක්‍රියා කළ යුතු වන්නේ අනාගතයේ රාජ්‍ය සේවයට එක්වන අය වෙනුවෙන් බව ද මෙහිදී ජනපතිවරයා කීවේය.අධිරාජ්‍යවාදී පාලනය යටතේ සුදු ජාතිකයින්ට පමණක් විශ්‍රාම වැටුප් හිමිකම පවතිද්දී එදා වාමාංශික නායකයින් අපට එම අයිතිය දිනා දීමට පාරට බැස සටන් කළ බවත්, එම අයිතිය සැමදා ආරක්ෂා කැර ගත යුතු බවත් මෙහිදී ජනපති මහින්ද රාජපක්ෂ මහතා ප්‍රකාශ කෙළේය. සිරිමාවෝ බණ්ඩාරනායක මැතිනියගේ පාලන සමයේ විශ්‍රාම වැටුප් ක්‍රමය ක්‍රියාත්මක කිරීමට තරුණ මන්ත්‍රීවරයකු ලෙස තමන් ද දායකත්වය ලබා දුන්නේ යැයි මෙහිදී ඒ මහතා කීය.වත්මන් රජය මෙරට රාජ්‍ය සේවය සුරක්ෂිත කැරමින් ඔවුන්ගේ විශ්‍රාම වැටුප් අයිතිය සැමදා සුරකින බව ද ජනපතිවරයා පැවසීය.මෙහිදී අදහස් දැක්වූ මධ්‍යම පළාත් ප්‍රධාන අමාත්‍ය සරත් ඒකනායක මහතා තුන් වරක් නොදන්නා අය අද ජනාධිපතිවරයාට තෙවැනි වර තරඟ කරන්න නොහැකි බවට ප්‍රකාශ කරන බවත්, තුන්වරක් නොව කී වරක් තිබ්බත් දිනන්නේ මහින්ද රාජපක්ෂ මහතා බවත් පැවසුවේය.මේ අවස්ථාවට මධ්‍යම පළාත් ආණ්ඩුකාර ටිකිරි කොබ්බෑකඩුව, අමාත්‍යවරුන් වන කෙහෙළිය රඹුක්වැල්ල, මහින්දානන්ද අලුත්ගමගේ, නියෝජ්‍ය අමාත්‍ය අර්ල් ගුණසේකර, පාර්ලිමේන්තු මන්ත්‍රීවරුන් වන ලොහාන් රත්වත්තේ, දිළුම් අමුණුගම මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101020</link>
    <topic>සංචාරක කළමනාකරණ සමුළුවට රටවල් 20ක නියෝජිතයෝ එක් වෙති</topic>
    <author> මහින්ද අලුත්ගෙදර</author>
    <content>ශ්‍රී ලංකාවේ දෙවැනි ජාත්‍යන්තර සත්කාරක සංචාරක කළමනාකරණ සමුළුව ආර්ථික සංවර්ධන ඇමැති බැසිල් රාජපක්ෂ මහතාගේ ප්‍රධානත්වයෙන් කොළඹ දී ලසුගියදා (7) ආරම්භ විය.දින දෙකක කාලයක් පැවැත්වෙන මේ සමුළුවට ලෝකයේ රටවල් 20 ක පමණ නියෝජිතයන් විශාල පිරිසක් සහභාගි වී සිටිති. "සංචාරක කර්මාන්ත‍ය මුහුණදෙන අභියෝග ජය ගැනීමට ප්‍රායෝගික විසඳුම් සෙවීම" යන්න තේමා කරගනිමින් පැවැත්වෙන මෙම සමුළුව ශ්‍රී ලංකාවේ සංචාරක කර්මාන්තයේ ප්‍රගමනයට අතිශය වැදගත් බව ආර්ථික සංවර්ධන අමාත්‍යාංශය පවසයි.මේ වෙනුවෙන් ශ්‍රී ලංකාවට අමතරව සෙසු රටවල විද්වතුන් හා ව්‍යාපාරිකයන් සහභාගි වන අතර සමුළුව ලොව පුරා සිටින සංචාරක ව්‍යාපාරික ප්‍රජාව මුලික කරගනිමින් පැවැත්වෙයි. විශේෂයෙන් ශ්‍රී ලාංකික සංචාරක කර්මාන්තයේ නියැලෙන ව්‍යාපාරික ප්‍රජාවට ලෝක සංචාරක කර්මාන්තය හමුවේ ශ්‍රී ලංකාවේ සංචාරක ක්ෂේත්‍රයට හිමි ස්ථානය පිළිබඳ අවබෝධ කර ගැනීමට ද හැකියාව ලැබෙයි.සංචාරක කර්මාන්තයේ ධරණීය සංවර්ධනය, සංචාරක ප්‍රතිපත්ති, සැලසුම් හා පාලනය, සංස්කෘතික හා පාරම්පරික සංචාරක කර්මාන්ත, සංචාරක කර්මාන්තයේ පුහුණු සේවක ගැටලු පිළිබඳ මෙහිදී විශේෂ අවධානයක් යොමු කරන බව ද ආර්ථික සංවර්ධන අමාත්‍යාංශය කියයි. සමුළුවේ ආරම්භක අවස්ථාවට එක්වු ආර්ථික සංවර්ධන ඇමැති බැසිල් රාජපක්ෂ මහතා වෙත දැනුම කළමනාකරණය කිරීමේ ජාත්‍යන්තර ආයතනය මඟින් සමරු ඵලකයක් පිරිනැමිය. එහිදි අචාර්ය නලින් අබේසේකර මහතා විසින් රචිත “ She is mine, how to win the hearts of Chinese Tourists”නැමැති කෘතිය ද ඇමැතිවරයා වෙත පිළිගැන්වීය.මෙම සමුළුව සම සංවිධානයෙන්, ශ්‍රී ලංකා සංචාරක ජනමාධ්‍යවේදින්ගේ සංසඳය හා මැලේසියාවේ කළමනාකරණ හා විද්‍යා සරසවි සහයෝඟීතාව ලබා දී තිබේ. ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන, ශ්‍රී ලංකා සංචාරක මණ්ඩලයේ සභාපති භාෂ්වර සේනාංක ගුණරත්න මහත්වරු ඇතුළු පිරිසක් මේ අවස්ථාවට එක්වුහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101021</link>
    <topic>ඩෙංගු මර්දනයට බී.ටී.අයි. යොදවයි</topic>
    <author>සන්ධ්‍යා කරුණාරත්න</author>
    <content>පවතින වර්ෂාව හේතුවෙන් කොළඹ දිස්ත්‍රික්කයේ ඩෙංගු මර්දන කටයුතුවලට බී.ටී.අයි. බැක්ටීරියාව යෙදීමට සෞඛ්‍ය අමාත්‍යාංශය තීරණය කර ඇත.ඒ අනුව නියමු ව්‍යාපෘතියක් ලෙස මට්ටක්කුලිය ප්‍රදේශයේ ජලය බැස නොයන හඳුනාගත් ප්‍රදේශවලට මේ බැක්ටීරියාව යෙදීමට අමාත්‍යාංශය පියවර‍ ගෙන ඇත.වර්ග කිලෝමීටරයක ප්‍රදේශයකට බැක්ටීරියාව යෙදීම සඳහා රුපියල් මිලියන තුන හමාරකට අධික මුදලක් වැය වන බවට ඇස්තමේන්තු කර ඇති අතර සති දෙකකට වරක් බැක්ටීරියාව යෙදීමට අවශ්‍ය බව අමාත්‍යාංශය පවසයි.මේ වසරේ ගත වූ මාස දහය තුළදී රට පුරා ඩෙංගු රෝගීන් 32,101 ක් වාර්තා වී ඇති බවත් ඉන් ඩෙංගු රෝගීන්ගෙන් සියයට 50 කට වැඩි සංඛ්‍යාවක් වාර්තා වී ඇත්තේ බස්නාහිර පළාතෙන් බවත් ‍වසංගත රෝග විද්‍යා අංශය සඳහන් කරයි.තමා ජීවත් වන අවට පරිසරය මදුරුවන් බෝ නොවන ලෙස පිරිසිදුව පවත්වා ගැනීමෙන් ඩෙංගු රෝගීන්ගේ වාර්තා වීම අවම කර ගත හැකි බව ද සෞඛ්‍ය අමාත්‍යාංශය මහජනතාවට දැනුම් දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101022</link>
    <topic>කකුලෙන් ඇදීම් මැද ආර්ථික වර්ධන වේගය සියයට 8ක් දක්වා වැඩි කිරීමට හැකි වුණා</topic>
    <author/>
    <content>දැඩි විවේචන, පහරදීම් හා කකුලෙන් ඇදීම් සියල්ල මැද පසුගිය මාස කිහිපයේ ශ්‍රී ලංකාවේ ආර්ථික වර්ධන වේගය සියයට 8 ක් දක්වා වර්ධනය කර ගැනීමට රජයට හැකියාව ලැබුණු බව උසස් අධ්‍යාපන ඇමැති එස්.බී.දිසානායක මහතා ප්‍රකාශ කළේය.අද ශ්‍රී ලංකා‍ව සේවා සපයන රටක් ලෙස විශාල ආදායමක් උපයන බවත් මේ ආර්ථික වර්ධන වේගය ළඟා කර ගැනීමට එමඟින් විශාල දායකත්වයක් ලැබුණු බවත් ඇමැතිවරයා කීය.දිසානායක මහතා මේ අදහස් පළ කළේ මහනුවර ගන්නෝරුව විදුලි හා යාන්ත්‍රික පුහුණු පාසලේ දී සරසවි නවක සිසු සිසුවින්‍ වෙනුවෙන් පැවැත්වෙන නායකත්ව පුහුණු වැඩමුළුවේ දෙවැනි අදියරට සහභාගී වන සිසු සිසුවියන් අමතමිනි. එහිදී ඒ මහතා මෙසේද කීවේය. මේ නව ආදායම් මාර්ගය මඟින් අපට විශාල ලාභයක් ලැබෙනවා. දවසක් මහන්සි වෙලා මෙතෙක් කාලයක් උපයපු මුදල දැන් එක පැයකින් උපයා ගැනීමට ඒ අනුව අපට හැකියාව ලැබී තිබෙනවා. සේවා සපයන්නෙක් වශයෙන් දියුණුවන අපේ රටේ ප‍්‍රධාන පෙළේ නැඟීටීමක් ලෙස මෙය සඳහන් කරන්න පුළුවන්. පසුගිය වසරේ මේ රටේ සමස්ත සමාජය විසින් එකතු වෙලා හදා ගත් රටේ බුද්ධිමත්ම පිරිස අතර හොඳම සාරය මේ සිටින පිරිස. අපට අවශ්‍ය ඔබ මෙතෙක් බිහි වුණු උපාධිධාරීන්ට වඩා දැනුමෙන්, බුද්ධියෙන් වගේම නව දැක්මකින් අලූත් චින්තනයකින් හෙබි පිරිසක් ලෙසින් සරසවියෙන් එළියට ගන්නට. අද ඔබ ඉන්නේ ඉතාම වාසනාවන්ත සමයක. මම විශ්වවිද්‍යාලයට යන කාලයේ 1970 දශකයේ විශ්වවිද්‍යාලවලට ඇතුළත් කරගත් සමස්ත සිසුන් සංඛ්‍යාව 1700යි. ඊට පස්සේත් වැඩි වුණේ ඉතාම සුළුවෙන්. 2005 වර්ෂය වනවිට ඇතුළත් කර ගත් සිසුන් ගණන 9000 ක් පමණ වුණා. ජනාධිපතිතුමා ඒ සංඛ්‍යාව සියයට 300 කින් වැඩි කරලා තියෙන්නේ. ඒ අනුව අද 27000 දක්වා සිසුන් ගණන වැඩි කරන්නට අපට හැකියාව ලැබිලා තිබෙනවා.මෙම අවස්ථාවට උසස් අධ්‍යාපන අමාත්‍යංශයේ ක්‍රීඩා කටයුතු අධ්‍යක්ෂ ජෙනරාල් සුනිල් ගුණවර්ධන, ගන්නෝරුව විදුලි හා යාන්ත‍්‍රික ඉංජිනේරු පාසලේ සේනා විධායක කර්නල් සඳුන් ගමගේ මහත්වරු ඇතුළු පිරිසක් සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101023</link>
    <topic>අක්ෂි ප්‍රතිකාර ලබා දෙන්න වසරකට රු.බිලියනයක්</topic>
    <author> සන්ධ්‍යා කරුණාරත්න</author>
    <content>අක්ෂි ප්‍රතිකාර ලබාදීමට රජය වාර්ෂිකව රුපියල් බිලියනයක මුදලක් මෙරට මහජනතාව වෙනුවෙන් වැය කරන බව සෞඛ්‍ය සේවා අධ්‍යක්ෂ ජනරාල්, සෞඛ්‍ය අමාත්‍යාංශයේ විෂන් 2020 වැඩසටහනේ ප්‍රධානී විශේෂඥ වෛද්‍ය පාලිත මහීපාල මහතා පවසයි.මීට අමතරව සෞඛ්‍ය අමාත්‍යාංශයේ විෂන් 2020 වැඩසටහනට දානපතියන්ගේ මුදල් ආධාර මඟින් රුපියල් මිලියන 60 ක මුදලක් වාර්ෂිකව පරිත්‍යාග වශයෙන් ලැබෙන අතර ඒ සියලු මුදල් දුප්පත් අසරණ රෝගීන්ට ඇස් කණ්ණාඩි, අක්ෂි කාච ඇතුළු ඇස්වල සැත්කම් සිදු කිරීමට වැය කරන බව ඔහු පැවැසුවේය.මෙරට මිලියන 21 ක් වූ ජනගහනයෙන් ලක්ෂ දෙකක් පූර්ණ අන්ධභාවයෙන් පෙළෙන අතර අන්ධභාවයට පත්වන්නන්ගෙන් සියයට 50 ක‍ගේ අන්ධභාවය වළක්වා ගත හැකි බව ද ඒ මහතා ප්‍රකාශ කළේය.ලෝක දෘෂ්ටි දිනය ඊයේට (9) යෙදිණ. ඒ නිමිත්තෙන් සෞඛ්‍ය අධ්‍යාපන කාර්යාංශයේ පැවැති මාධ්‍ය සම්මන්ත්‍රණය අමතමින් ඒ මහතා මේ බව පැවැසුවේය. "ඇසේ සුද නිසා ඇති වන අන්ධභාවය වළක්වමු" මෙවර දෘෂ්ටි දිනයේ තේමාව වේ.ලෝක ජනගහනයෙන් මිලියන 39 කට අධික පිරිසක් අන්ධභාවයෙනුත් මිලියන 285 ක පමණ පිරිසක් ඇස් පෙනීමේ දුර්වලතාවලිනුත් පෙළේ.මේ අතරින් සියයට 80 ක් පමණ සුව කළ හැකි තත්ත්වයේ පවතින අතර ඇස් පෙනීමේ දුර්වලතාවන්ගෙන් පෙළෙන පුද්ගලයන්ගෙන් වැඩි පිරිසක් තුන්වැනි ලෝකයේ රටවල ජීවත් වේ. ඇස් අන්ධභාවයට පත් වන පුද්ගලයන්ගෙන් සියයට පනහකටම හේතු‍ වන්නේ ඇසේ සුද තත්ත්වයයි. ඇසේ සුද ඉවත් කිරීම මඟින් අන්ධභාවය වළක්වා ගත හැකි ය.මෙරට නිදහස් සෞඛ්‍ය සේවාවේ සංවර්ධනයත් සමඟ වාර්ෂිකව වැඩිහිටි ජනගහනය වැඩි වීමෙන් පුද්ගලයන් ඇස් රෝගවලට ගොදුරු වීමේ ප්‍රවනතාව ඉහළ බවත් අක්ෂි රෝග කලින් හඳුනා ගැනීමෙන් ප්‍රතිකාර කර අන්ධභාවය තුරන් කළ හැකි බවත් වෛද්‍ය මහීපාල මහතා කීය.මේ අවස්ථාවට අක්ෂි වෛද්‍යවරුන්ගේ සංගමයේ සභාපති විශේෂඥ අක්ෂි ශල්‍ය වෛද්‍ය ලලිතා සෙනරත්, විෂන් 2020 වැඩසටහනේ ඇසේ සුද වැළැක්වීමේ අංශයේ විශේෂඥ අක්ෂි ශල්‍ය වෛද්‍ය කලා සිවයෝගනාදන්, විෂන් 2020 වැඩසටහනේ විශේෂඥ වෛද්‍ය අසේල අබේධීර යන මහත්ම මහත්මීන් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101024</link>
    <topic>වින්දිතයන් සහ සාක්ෂිකරුවන් ආරක්ෂා කිරීමේ පනත් කෙටුම්පතට ශ්‍රේෂ්ඨාධිකරණයෙන් සංශෝධන යෝජනා</topic>
    <author>රන්ජිත් පද්මසිරි, චමීර ඇල්ලදෙණිය සහ නුවන් කොඩිකාර</author>
    <content>පාර්ලිමේන්තුවට ඉදිරිපත් කර ඇති අපරාධයක වින්දිතයින් සහ සාක්ෂිකරුවන් හට සහය දීම සහ ආරක්ෂා කිරීමේ පනත් කෙටුම්පතට ශ්‍රේෂ්ඨාධිකරණය සංශෝධන යෝජනා කර ඇති බව නියෝජ්‍ය කතානායක චන්දිම වීරක්කොඩි මහතා ඊයේ (09) දන්වා සිටියේය.ශ්‍රේෂ්ඨාධිකරණය විසින් යෝජනා කර ඇති සංශෝධන පනත් කෙටුම්පත එකතු කිරීමට යටත්ව එම පනත් කෙටුම් පත් විධිවිධාන කිසිවක් ආණ්ඩු ක්‍රම ව්‍යවස්ථාවට අනුකූලව (පටහැනි) නොවන බවට ශ්‍රේෂ්ඨාධිකරණය තීරණය කර ඇතැයි වීරක්කොඩි මහතා දන්වා සිටියේය.ආණ්ඩුක්‍රම ව්‍යවස්ථාවේ 123(1) වන ව්‍යවස්ථාවට අනුව ශ්‍රේෂ්ඨාධිකරණය මේ තීරණය ගෙන තිබේ.මෙම පනත ශ්‍රේෂ්ඨාධිකරණය හමුවේ අභියෝගයට ලක්වුයේ ආණ්ඩුක්‍රම ව්‍යවස්ථාවේ 121(1) ව්‍යවස්ථානට අනුවය. ඒ පිළිබඳ තීරණය ශ්‍රේෂ්ඨාධිකරණය මඟින් කතානායකවරයා වෙත එවා තිබේ. එම තීරණය අද දින කාර්ය සටහන් දැක්වෙන හැන්සාඩ් වාර්තාවේ මුද්‍රණය කළ යුතු යැයිද නියෝජ්‍ය කතානායක වීරක්කොඩි මහතා නියෝග කළේය.මේ පනත් කෙටුම්පත ආණ්ඩුක්‍රම ව්‍යවස්ථාවට පටහැනි බව කියමින් එච්.ඩී චන්ද්‍රසෝම ,ශ්‍යාමලි දයාසිරි, පී පුණ්‍යවර්ධන, කලිප ගමගේ, එන්. සී විජිත හා එච්. ඩී ජයන්ත කුලතුංග යන මහත්වරුන් මෙම පෙත්සම ඉදිරිපත් කර තිබිණි.ශ්‍රේෂ්ඨාධිකරණයේ විනිසුරුවරුන් වූ කේ ශ්‍රී පවන්, ඊවා වනසුන්දර හා සරත් ද ආබෘ යන මහත්ම මහත්මීහු මෙම පෙත්සම විභාග කළේය. පෙත්සමේ සඳහන් වගඋත්තරකරුවන් වන නීතිපතිවරයා වෙනුවෙන් රජයේ ජ්‍යෙෂ්ඨ නීතිඥ ආචාර්ය අවන්ති පෙරේරා මහත්මිය සමඟ නියෝජ්‍ය සොලිස්ටර් ජෙනරාල් යසන්ත කෝදාගොඩ මහතා පෙනී සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=n14101025</link>
    <topic>එකඟවී පසුව විරුද්ධ වීම ගැන එජාපයට ආණ්ඩුවේ විරෝධය</topic>
    <author/>
    <content>පළාත් පාලන ආයතන පිළිබඳ සංශෝධන කෙටුම්පත් සඳහා පක්ෂ නායකයින් ගේ රැස්වීමේ දී එකඟ වූ සංශෝධනවලට සභාවට ඇවිත් විපක්ෂයේ එජාපය විරුද්ධ වීම ගැන ඊයේ (09) පාර්ලිමේන්තුවේ දී විරෝධය පළ කළ ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා එජාපයට එක මතයක් නොමැති වීම ගැන කණගාටුව පළ කෙළේය.සංශෝධන කෙටුම්පත් 05 අනුමැතිය සඳහා විවාදයට ඉදිරිපත් කළ අවස්ථාවේ දී කොළඹ දිස්ත්‍රික් මන්ත්‍රී විජේදාස රාපක්ෂ මහතා ඉදිරිපත් කරන සංශෝධනවලට විරුද්ධත්වය පළ කෙළේය.එහිදී අදහස් පළ කළ විජේදාස රාජපක්ෂ මහතා අප එකඟ වූයේ සංශෝධන පනත් කෙටුම්පත්වලට පමණක් වුවත් දැන් සළකා ඉදිරිපත් කර ඇති සංශෝධනවලට විරුද්ධ බව කීවේය.කෙටුම්පතකට කාරක සභා අවස්ථාවේ දී ඉදිරිපත් කිරීමට සඳහා සංශෝධන ගෙන ඒමට රජයට හැකියාව ඇති බවට පෙන්වා දුන් මුලසුනේ සිටී නියෝජ්‍ය කතානායක චන්දිම වීරක්කොඩි මහතා එහි දී විරෝධතාවය දක්වන ලෙස ඉල්ලා සිටියේය.මේ සංශෝධන පනතේ මූලික හරයට පටහැනි බවට විජේදාස රාපක්ෂ මහතා කළ ඡෝදනාව මෙහිදී ප්‍රතික්ෂේප කළ දිනේෂ් ගුණවර්ධන මහතා අප සංශෝධන ඉදිරිපත් කර ඇත්තේ පක්ෂ නායක රැස්වීමේදී වූ එකඟතාවන් මත බවත් එය නැහැ කියා කියන්න එපා කියා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410101</link>
    <topic>රත්නපුර දිස්ත්‍රික්කයේ සංවර්ධනයට රුපියල් දස ලක්ෂ 9051ක් වෙන් කරයි</topic>
    <author>@ කුරුවිට සමුහ රුපිකා කේ.බණ්ඩාර</author>
    <content>රත්නපුර දිස්ත්‍රික්කයේ සංවර්ධන කටයුතු සඳහා ආර්ථික සංවර්ධන අමාත්‍යාංශය මගින් මේ වසරටද රුපියල් දස ලක්ෂ 9051ක මුදලක් ලබා දී තිබෙන බව රත්නපුර දිස්ත්‍රික් ලේකම් සුනිල් කන්නන්ගර මහතා පෙන්වා දෙයි.සංවර්ධන ව්‍යාපෘති සඳහා මෙය විශාල ප්‍රතිපාදන ලද වර්ෂය බවද හෙතෙම පවසයි.විමධ්‍යගත අයවැය වැඩසටහන යටතේ ව්‍යාපෘති 1848ක් සඳහා රුපියල් දස ලක්ෂ 172.41ක්ද, ගම නැඟුම ව්‍යාපෘති 1841ක් සඳහා රුපියල් දස ලක්ෂ 544.4ක්ද, එක ගමකට එක වැඩක් යටතේ ව්‍යාපෘති 5754ක් සඳහා රුපියල් දස ලක්ෂ 575ක්ද, සබරගමු අරුණාලෝකය වැඩසටහන යටතේ ව්‍යාපෘති 590ක් සඳහා රුපියල් දස ලක්ෂ 140ක්ද, විස්තීර්ණ ආපදා වැඩසටහන යටතේ ව්‍යාපෘති 534ක් සඳහා රුපියල් දස ලක්ෂ 11.15ක්ද, සුළු වාරිමාර්ග වැඩසටහන් 496ක් සඳහා රුපියල් දස ලක්ෂ 287.879ක්ද, ප්‍රාථමික පාසල් 5000ක් ප්‍රතිනිර්මාණය කිරීමේ වැඩසටහන යටතේ ව්‍යාපෘති 414ක් සඳහා රුපියල් දස ලක්ෂ 207ක්ද, මාතෘ සායන ව්‍යාපෘති 17ක් සඳහා රුපියල් දස ලක්ෂ 115.6ක්ද, පළාත්මාර්ග ව්‍යාපාති 62ක් සඳහා රුපියල් දස ලක්ෂ 6670ක්ද, දිවි නැඟුම සඳහා රුපියල් දස ලක්ෂ 288.47ක්ද, ගංවතුරින් හානි පාලම් සඳහා රුපියල් දස ලක්ෂ13.3ක්ද, කෝන්කටුව, පනහඩුව වැව් සඳහා රුපියල් දස ලක්ෂ 18.9ක්ද, සත්ව අභිජනන ව්‍යාපෘති සඳහා රුපියල් දස ලක්ෂ 6.58ක්ද වශයෙන් මේ මුදල් වෙන්කර දී තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410102</link>
    <topic>තවලම ගම නැඟුමින්  සංවර්ධන ව්‍යාපෘති එකොළහක්</topic>
    <author>@ නාගොඩ සමූහ ටී.එල්.ඒ.පී.හේමපාල</author>
    <content>තවලම ප්‍රාදේශීය ලේකම් කොට්ඨාසයේ ගම නැගුම සංවර්ධන වැඩසටහන යටතේ මල්ගල්ල, තලංගල නැගෙනහිර, තලංගල බටහිර, ඕපාත නැගෙනහිර, ඕපාත බටහිර, ඕපාත දකුණ, ඕපාත උතුර, වීරපාන බටහිර, වීරපාන දකුණ, වීරපාන නැගෙනහිර, හිනිදුම දකුණ යන ග්‍රාමනිලධාරී වසම්වල සංවර්ධන ව්‍යාපෘති එකොළහක් ක්‍රියාත්මක කිරීම සඳහා රුපියල් තිස්හත්ලක්ෂ පනස් දහසක මුදලක් වෙන්කර දී ඇති බව තවලම ප්‍රාදේශීය ලේකම් ධම්මික. එස්. වීරකොන් මහතා පවසයි.ඒ අනුව කොතහේන පාර බෝක්කු යොදා කොන්ක්‍රීට් කිරීම,කොස්කබලවිල අගුරුමස්පිට ඕකන්ද මාර්ගය කොන්ක්‍රීට් කිරීම,තලංගල බටහිර ජනපද පාර හල්ගහවල මාර්ගය දක්වා කොන්ක්‍රීට් කිරීම,ඕපාත නැගෙනහිර ජල යෝජනා ක්‍රමය නවීකරණය, ඕපාත සිට තලංගල්ල දක්වා කොස්ඉන්න මාර්ගය කොන්ක්‍රීට් කිරීම, ගල්පොත්තගහගොඩ මාර්ගය කොන්ක්‍රීට් කිරීම,පනස්හේන සිට ඕබඩහේන දක්වා මාර්ගය කොන්ක්‍රීට් කිරීම, අබේවික්‍රම තේ කර්මාන්ත ශාලාව අසලින් දිවෙන මාර්ගය කොන්ක්‍රීට් කිරීම,හීන්විල මාර්ගය කොන්ක්‍රීට් කිරීම, පස්මහ හංදිය රිචඩ් ජයලත් මහතාගේ නිවස අසලින් දිවෙන මාර්ගය කොන්ක්‍රීට් කිරීම, කම්පොත්තා ගොඩැල්ල මාර්ගය සංවර්ධන කිරිම සිදු කිරීමට නියමිත බව ඒ මහතා වැඩිදුරටත් පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410103</link>
    <topic>කුරුවිට ගම් 2කට පාලම්</topic>
    <author>@ කුරුවිට සමුහ රුපිකා කේ.බණ්ඩාර</author>
    <content>කුරුවිට ප්‍රාදේශිය ලේකම් කොට්ඨාසයට අයත් ගම්මාන 2ක පාලම් 2ක් ඉදිකිරිම සඳහා, ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා රුපියල් ලක්ෂ 20ක මුදල් ප්‍රතිපාදන වෙන්කර දි තිබේ.1500ක පමණ ජනතාවකට සෙත සැලසෙන පරිදි තෙප්පනාව, පහලගම ප්‍රදේශයේ කුරුගඟ හරහා කම්බිපාලමක් ඉදිකිරිමට රුපියල් ලක්ෂ 12ක්ද, ප්‍රතිලාභින් 1000කට පමණ ප්‍රයෝජන අත්වන පරිදි ලෙල්ලගොඩ, මල්ගහපිටිය අඩිපාලම ප්‍රතිසංස්කරණය කිරිමට රුපියල් ලක්ෂ8ක්ද, වශයෙන් මේ මුදල් ලබා දි තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410104</link>
    <topic>වහමල්ගොල්ලෑව මහසෙන් විදුහලට ලක්ෂ හතරක භාණ්ඩ ප්‍රදානයක්</topic>
    <author>@ අනුරාධපුර මධ්‍යම විශේෂ</author>
    <content>අනුරාධපුර රඹෑව ප්‍රාදේශීය ලේකම් කොට්ඨාසයට අයත් දුෂ්කර පාසලක් වන වහමල්ගොල්ලෑව මහසෙන් විදුහලට රුපියල් ලක්ෂ හතරකට ආසන්න වටිනාකමකින් යුත් භාණ්ඩ ප්‍රදානය කිරිමේ උත්සවයක් පසුගියදා එම විද්‍යාලයේ දී පැවැත්විණි.අනුරාධපුර ගල්කුලමේ පිහිටි ඉදිකිරිම් අභ්‍යාස සහ සංවර්ධන ආයතනයේ (ICTAD) සේවක මණ්ඩලය පිහිටුවා ගත් ‘සුවසහන මිත්‍රත්ව පදනම” මගින් මේ ප්‍රජා සත්කාරය සිදු කෙරුණි. අපිරිසිදු පානීය ජලය හේතුවෙන් වකුගඩු රෝගීන් බහුලව සිටින මේ ප්‍රදේශයේ දරු දැරියන්ට රුපියල් හතළිස් පන්දහසක් වටිනා වතුර පිල්ටරයක් සහ ලිටර් 1000ක ජල ටැංකියක් ද මෙහි දි ප්‍රදානය කෙරිණි.මෙයට අමතරව පාසල් සිසු සිසුවියන්ට මෙතෙක් අඩුවක්ව පැවති ටයි පටියක් නිර්මාණය කර ටයි පටි 100ක් ලබාදීම, සෑම ළමයෙකුටම පාසල් බෑගයක්, පිටු 120 අභ්‍යාස පොත් 12ක්, නිල ඇදුම් සදහා අවශ්‍ය රෙදි කට්ටලයක්, වතුර බෝතලයක් සහ පාසලට අවශ්‍ය දැන්විම් පුවරුවක්, ක්‍රීඩා භාණ්ඩ, සංගීත භාණ්ඩ, වයිට් බෝඩ්, ගුරු මණ්ඩලය සදහා සාරිය බැගින්ද මෙහි දි ප්‍රදානය කෙරුණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410105</link>
    <topic>සංවර්ධන ව්‍යාපෘති රැසකට මුල පුරයි</topic>
    <author>@ බුලත්කොහුපිටිය සමූහ ඩබ්ලිව්.රෝහණ</author>
    <content>පළාත් පාලන අමාත්‍යාංෂයේ “පුර නැගුම” වැඩ සටහන යටතේ බුලත්කොහුපිටිය නගරයේ රුපියල් ලක්ෂ 650ක සංවර්ධන කටයුතු පසුගිය (07)වැනිදා ආරම්භ කෙරුණි.මේ යටතේ බුලත්කොහුපිටිය ප්‍රාදේශීය සභා පරිශ්‍රයේ ඉදි ‍කෙරෙන පුස්තකාල හා ශ්‍රවණාගාර ගොඩනැගිල්ල සදහාත්, නගරයේ ඉදිකෙරෙන පෙර පාසල හා ආයුර්වේද ගොඩනැගිල්ල සදහාත්,යග්ගල කන්ද ප්‍රදේශයේ තිබෙන කසළ කළමනාකරණ ව්‍යාපෘතිය සදහා ප්‍රවේශ මාර්ගයේ සංවර්ධන කටයුතු සදහා මුල්ගල් තැබීමත් සිදු කෙරුණි.මේ අවස්ථාවට ප්‍රධාන ආරාධිතයෝ ලෙස විදුලි සංදේශ හා තොරතුරු තාක්ෂණ ඇමැති රංජිත් සියඹලාපිටිය,සබරගමුව පළාත් ප්‍රධාන ඇමැති මහීපාල හේරත් යන මහත්වරු සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410106</link>
    <topic>වත්තල කම්කරු උසාවිය වෙනත් තැනකට අරන් යන්න</topic>
    <author>හැඳල විශේෂ - ජූලියන් කෝරාළ</author>
    <content>වත්තල කම්කරු උසාවිය පවත්වාගෙන යනු ලබන්නේ, කාර්යාලයකට කොහෙත්ම නුසුදුසු කඩා වැටෙමින් පවතින අබලන් ගොඩනැඟිල්ලකය.මේ ගොඩනැගිල්ලේ කාමර දෙකක් දැනටමත් කඩාවැටී තිබේ. එහෙත් මේ ගොඩනැඟිල්ලට ගෙවන මාසික කුලිය රු. 50,000/=කට ආසන්නය. මෙය පිහිටා තිබෙන්නේ සීවලී පටුමගේය.මෙහි සේවය කරන සේවකයන් හා සේවය ලබා ගැනීමට පැමිණෙන කම්කරුවන් සිය අවශ්‍යතා ඉටුකර ගැනීමේදී රැදී සිටින්නේ තමන්ට අනතුරක් සිදුවේය යන දෙගිඩියාවෙනි.වත්තල කම්කරු උසාවිය සඳහා හැඳල සුළු නගර සභා ගොඩනැඟිල්ල පහසුවෙන්ම ලබා ගත හැකිය. එය දැනට අධිකරණ අමාත්‍යාංශය පවරා ගෙන තිබේ. එම භූමියේ වාහන ගාල් කිරීමටද ආරක්ෂාවට යෝග්‍ය පරිසරයක් තිබෙන අතර ගමනා ගමන පහසුකම්ද උසස් තත්ත්වයක පවතී.මේ සඳහා කුලී ගෙවීමක් සිදු නොකළ යුතු බැවින් රජයට මසකට රු. 50,000/=ක පමණ මුදලක්ද ඉතිරි කරගත හැකිය.මේ පිළිබඳව අදාළ නිලධාරින්ගේ අවධානය යොමු කර දැනට වත්තල සීවලී පටුමගේ ඇති කම්කරු උසාවිය හැඳල කෙරවලපිටිය හන්දියට නුදුරින් පිහිටි කිසිම ප්‍ර යෝජනයකට ගෙන නොමැති හැඳල සුළු නගර සභා ගොඩනැගිල්ලට ගෙන යන ලෙස ප්‍රදේශවාසිහු ඉල්ලති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410107</link>
    <topic>කළුතර සහන අරුණ ණය අයැදුම් කළ 523කට සහන</topic>
    <author>නාගොඩ විශේෂ @ එන් . විජේරත්න</author>
    <content>දිවි නැඟුම සහන අරුණ ණය යෝජනා ක්‍රමයේ කළුතර දිස්ත්‍රික්කයේ ප්‍රගතිය සැප්තැම්බර් 1 වෙනි දිනට පවතින තත්ත්වය කළුතර දිස්ත්‍රික් ලේකම් යූ.ඩී.සී ජයලාල් මහාතාගේ ප්‍රධානත්වයෙන් පැවැති මාධ්‍ය හමුවකදි පැහැදිලි කෙරිණි.කළුතර දිස්ත්‍රික් මාධ්‍ය ඒකකය මඟින් සංවිධාන කර තිබූ මේ මාධ්‍ය හමුව කළුතර දිස්ත්‍රික් ලේකම් කාර්යාලයේදී පැවැත්විණි. ඒ අනුව කළුතර , පානදුර , බණ්ඩාරගම , වලල්ලාවිට , දොඩම්ගොඩ, සහා පාලින්ද නුවර දිවි නැගුම ප්‍රජා මූල බැංකු සමිතිවලට ඉල්ලුම් පත්‍ර විශාල ප්‍රමාණයක් ලැබී තිබේ.ඉන් ඉල්ලුම් පත්‍ර 217ක් පාරිභෝගික/හදිසි/ ණය මුදල් පියවීම සදහා 150ක් වෙනුවෙන් රුපියල් 75 0000ක් ද මුදා හැරීමට කටයුතු කර තිබේ. ලැබී ඇති මුළු ණය ඉල්ලුම් පත්‍ර 743න් 523ක් සදහා 2014 සැප්. 1 දින වන විට‍ කළුතර දිස්ත්‍රික්කය සදහා දිවි නැගුම සහන අරුණ ණය යෝජනා ක්‍රමය යටතේ රු.1 71,30000 ණය මුදලක් මුදා හැර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410108</link>
    <topic>මහනුවර-කොළඹ මාර්ගයේ බස් අනතුරෙන් 22කට තුවාල</topic>
    <author>@අසේල කුරුළුවංශ</author>
    <content>මහනුවර විලියම් ගොපල්ලව මාවතේ හීරැස්සගල මං සන්ධිය ආසන්නයේදී ඊයේ (9) අලුයම 3.30ට පමණ මහනුවර සිට කොළඹ දක්වා ධාවනය කෙරෙමින් තිබූ ශ්‍රීලංගම බස් රථයක් හා පෞදගලික බස් රථයක් ගැටීමෙන් බස් රථවල ගමන්ගත් මගීන් 22ක් තුවාල ලැබු මහනුවර මහ රෝහලට ඇතුළත් කැර ඇත.පෞද්ගලික බස් රථය අධික වේගයෙන් පැමිණ ශ්‍රීලංගම බස් රථයේ පිටුපස ගැටීමෙන් අනතුර සිදුව තිබෙන බව පොලීසිය පවසයි. සිද්ධිය සම්බන්ධයෙන් පෞද්ගලික ‍බස් රථයේ රියැදුරු පොලීසිය විසින් අත්අඩංගුවට ගෙන තිබෙන අතර අනතුරින් ඔහුද තුවාල ලැබ මහනුවර රෝහලේ ප්‍රතිකාර ලබයි.තුවාල කරුවන් වැඩි දෙනකු රැකියා සඳහා කොළඹට යමින් සිටි අය වන අතර අනතුර සම්බන්ධයෙන් මහනුවර පොලිස් මූලස්ථානාධිපති ප්‍රධාන පොලිස් පරීක්ෂක නිපුණ දෙහිගම මහතාගේ උපදෙස් මත රථවාහන අංශ ස්ථානාධිපති පොලිස් පරීක්ෂක සම්පත් දසනායක මහතා ඇතුළු කණ්ඩායමක් පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r1410109</link>
    <topic>ආබාධිත ලොතරැයි අලෙවිකරුගේ කබල් බයිසිකලේ රෝදයක් උස්සලා</topic>
    <author>ඉංගිරිය මධ්‍යම සමූහප්‍රියදර්ශනී කහවල</author>
    <content>උපතින්ම දෙපා අක්‍රියවීම හේතුවෙන් හරිහැටි ඇවිදගැනීමට බැරිවුවද, සිය අසරණකම අනුන්ට අතපෑමට තරම් පහතට නොදමා තමන්ගේ ස්වෝත්සාහයෙන් නැඟී සිටීමට වෙරදරමින් සිටි අසරණ දිරිය මිනිසකු ලොතරැයි ටිකට්පත් අලෙවිකිරීමට සකසාගත් අබලන් රියක රෝදයක් කිසිවකු විසින් ගළවාගෙන ගොස් ඇති අවාසනාවන්ත දසුනක් ඇල්ලගාව පත්තිනි දේවාලය අසළදී පසුගියදා අප කැමරාවට හසුවූයේ හිඟන්නාගේ පාත්‍රයට හෙනහුරා කඩාවැටීමේ කියමන සිහිපත් කරවමිනි.පානදුර රත්නපුර ප්‍රධාන මාර්ගයේ ඉංගිරිය නගරයේ සිට සැතපුම් 4ක් පමණ දුර ගියවිට ඇල්ලගාව පත්තිනි දේවාලය හමුවන අතර,මේ දේවාලය අසළ මහා මාර්ගය අද්දර වසර ගණනාවක සිට ලොතරැයි ටිකට්පත් අලෙවි කිරීමෙහි නිරත මොහු එහි නිතර යන එන අයගේ සුපුරුදු චරිතයකි.ඔහු නමින් ජී.ඒ.දීපාල් නිශාන්තය. පදිංචිය කිරිඇල්ල, මුණසිංහපුරයයි. තම රථයේ රෝදයක් කිසිවකු විසින් සොරකම් කිරීම නිසා දැන් ඔහුට එක තැනකට පමණක් සීමාවෙමින් ලොතරැයි අලෙවියේ නිරතවීමට සිදුව ඇත.අපොස සාපෙළ දක්වා ඉගෙනගත් ඔහුගේ දියණියන් දෙදෙනාට හෝ බිරියට රැකියාවක් නොමැති අතර, අනෙක් දරුවා සයවන ශ්‍රේණියේ ඉගෙනුම ලබයි. මෙතෙක්කල් සිය ජීවිකාව කරගත් අබලන් රථය නැවත යථා තත්ත්වයට පත්කරගැනීමට තමන්ට උදවු කරන ලෙස ඔහු ඉල්ලයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=r14101010</link>
    <topic>හොර සල්ලි අච්චු ගැසූ තුන් කට්ටුව පොලිස් දැලේ</topic>
    <author>@ දිගාමඩුල්ල සමුහචන්දන ලියනආරච්ච්</author>
    <content>නීති විරෝධීව මුදල් නෝට්ටු මුද්‍රණය කළ තිදෙනෙක් අම්පාර උහන පොලිසිය මගින් අම්පාර වැරැන්කැටගොඩ ප්‍රදේශයේදි අත්අඩංගුවට ගෙන ඇත.ඔවුන් සන්තකයේරුපියල් හතළිස් හයදහස් පන්සියයක මුදල් නෝට්ටු හා ව්‍යාජ මුදල් නෝට්ටු මුද්‍රණය කිරිම සඳහා යොදා ගනු ලැබු ලැප්ටොප් පරිගණකයක් සහ මුද්‍රණ යන්ත්‍රයක් පොලිසිය මගින් අත්අඩංගුවට ගෙන ඇත.උහන පොලිස්ථානයට ලැබුණ තොරතුරක් අනුව ඉකුත්දා සවස හතරට පමණ උහන ආදල්ඔය ප්‍රදේශයේදි පුද්ගලයකු පොලිසිය විසින් සොදිසි කිරීමේදීඔහු සන්තකයේ තිබි ව්‍යාජ මුදල් නෝට්ටු රුපියල් දහසේ දහඅටක් සහ පන්සියයේ මුදල් නෝට්ටු තිහක් අත්අඩංගුවට ගෙන තිබේ.පසුව පොලිසිය විසින්මේ පුද්ගලයා මාර්ගයෙන් උපායශීලිව අනෙක් සැකකරුවන්ද සවස හයට පමණ අත්අඩංගුවට ගෙන තිබේ.වැරෑන්කැටගොඩ ප්‍රදේශයේ පදිංචිකරුවන් වන ඔවුන්ගෙන් දෙදෙනකුට වයස අවුරුදු විසි තුනක් වන අතර ඔවුන් පාසල් අධ්‍යාපනයෙන් පසු වැඩි දුර අධ්‍යාපනය හදාරන අය වන අතර අනෙක් පුද්ගලයා වයස අවුරුදු විසි හතරක් වන ගොවිතැන් කරන්නෙකි.අම්පාර සහ උහන ප්‍රදේශයේ මේ ව්‍යාජ මුදල් නෝට්ටු භාවිතා කරන්නට ඇති බව පොලිසිය විශ්වාස කරන අතර එම මුදල් නෝට්ටු එකම අංකයෙන් මුද්‍රණය කර තිබෙන බව පොලිසිය පෙනවා දෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410101</link>
    <topic>ජනපති අතින් විවෘත වන අනුර’පුර ක්‍රීඩා සංකීර්ණය ජාතික මහා උළෙලට සූදානම්</topic>
    <author>ප්‍රින්ස් ගුණසේකර</author>
    <content>ආසියානු ක්‍රීඩා උළෙල නිමාවීමත් සමගම ජාතික මහා ක්‍රීඩා උළෙල පැවැත්වෙයි. ඉංචියොන් හී පැවැති ආසියානු ක්‍රීඩා උළෙලට සහභාගීවූ ක්‍රීඩක ක්‍රීඩිකාවන් ශ්‍රී ලංකාවේ පැවැත්වෙන මේ දැවැන්තම ක්‍රීඩා උළෙල නියෝජනය කරනු ඇත.මේ මස 25 වැනිදා සිට දින තුනක් පුරා පැවැත්වෙන ජාතික මහා ක්‍රීඩා උළෙල උතුරු මැද පළාතේ අනුරාධපුර ක්‍රීඩා සංකීර්ණයේදී පැවැත්වීමට කටයුතු යොදා ඇත.රුපියල් මිලියන 360ක වියදමින් ඉදිකරණ ලද උතුරු මැද පළාත් ක්‍රීඩා සංකීර්ණය මේ 12 වැනිදා ජනාධිපති මහින්ද රාජපක්ෂ මහතාගේ ප්‍රධානත්වයෙන් ජනතා අයිතියට පැවැරෙන අතර ක්‍රීඩා සංකීර්ණයේ පැවැත්වෙන මුල්ම ක්‍රීඩා උත්සවය ජාතික මහා ක්‍රීඩා උළෙල වීම විශේෂත්වයකි.අලුතින්ම ඉදිකරන ලද මංතිරු 09ක් සහිත මීටර් 400 ධාවන පථයේදී ජාතික මහා ක්‍රීඩා උළෙලේ මලල ක්‍රීඩා ඉසව් පැවැත්වීමට කටයුතු යොදා ඇත. එයට අමතරව උතුරු හා දකුණු පළාත් අතර පාපන්දු අවසන් මහා තරගයද පැවැත්වීමට කටයුතු යොදා ඇත.මෙම ක්‍රීඩා සංකීර්ණය තුළ ඕනෑම අවස්ථාවකදී රග්බි, පාපන්දු හා ක්‍රිකට් යන ක්‍රීඩා පැවැත්වීමේ හැකියාව ඇති අතර අංග සම්පූර්ණ පිහිනුම් තටාකයක්, ගෘහස්ත ක්‍රීඩාගාරයක්, ප්‍රේක්ෂකාගාරයක් ඉදිකොට තිබේ.ක්‍රීඩක ක්‍රීඩිකාවන්ගේ පහසුව පිණිස සියලු උපාංගවලින් සමන්විත නේවාසිකාගාරයක්, ශ්‍රවනාගාරයක්, වෛද්‍ය පරීක්ෂණ මධ්‍යස්ථානයක්, ආපනශාලා මෙන් ම කාර්යාල පහසුකම්වලින් ද යුක්ත වන බැවින් මෙවර ජාතික මහා ක්‍රීඩා උළෙලට නව මුහුණුවරක් ලැබෙනු ඇතැයි පැවැසේ.මෙයට පෙර වසරවල ජාතික මහා ක්‍රීඩා උළෙල අනුරාධපුරයේ පවත්වා තිබුණද, පහසුකම් ඇති ක්‍රීඩා සංකීර්ණයක් ඉදිකොට ඇති බැවින් මෙවර ඉතා උසස් ලෙස කටයුතු සංවිධානය කිරීමේ හැකියාව පවතින බව ක්‍රීඩා අධ්‍යක්ෂ ජෙනරාල් රංජනී ජයකොඩි මහත්මිය පැවැසුවාය.ක්‍රීඩාව ගමට ගෙන යෑමේ වැඩ පිළිවෙළ යටතේ ඉදිවුණු උතුරු මැද පළාත් ක්‍රීඩා සංකීර්ණයෙන් දක්ෂ ක්‍රීඩක ක්‍රීඩිකාවන් බිහි කිරීමේ හැකයාව ඉදිරියේදී උදාවන බවද ඇය සඳහන් කළාය. මේ ආකාරයේ පළාත් ක්‍රීඩා සංකීර්ණ සෑම පළාතකටම ලබාදෙන අතර එයට රජය වෙන් කොට ඇති මුදල රුපියල් මිලියන 4500කි.එම පළාත් ක්‍රීඩා සංකීර්ණවලට අමතරව සෑම ප්‍රාදේශීය ලේකම් කොට්ඨාසයකටම ක්‍රීඩාංගණයක් හා දිස්ත්‍රික් ක්‍රීඩාංගණ 25ක් ඉදිකිරීම ද මේ වැඩ පිළිවෙළේ තවත් අදියරකි.මේ වසර අවසන් වීමට පෙර උතුරු පළාත් ක්‍රීඩා සංකීර්ණය කිළිනොච්චියේදී හා මධ්‍යම පළාත් ක්‍රීඩා සංකීර්ණය දිගනදී විවෘත කිරීමට අපේක්ෂා කෙරේ.මෙම සියලු පළාත් ක්‍රීඩා සංකීර්ණ ඉදිකිරීමේ කටයුතු වසර 2016දී අවසන් කිරීමට ක්‍රීඩා අමාත්‍යාංශය බලාපොරොත්තු වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410102</link>
    <topic>සැමුවෙල්ස් කොදෙව්වන්ට ජය ගෙනෙයි</topic>
    <author/>
    <content>මාලන් සැමුවෙල්ස්ගේ තුන් ඉරියව් දස්කම් හේතුවෙන් ඉන්දියාව සමග පැවැති පළමු දිවා-රාත්‍රි එක්දින තරගයෙන් ලකුණු 124ක විශිෂ්ට ජයක් හිමිකර ගැනීමට සංචාරක බටහිර ඉන්දීය කොදෙව් පිල සමත්විය. ඒ සමගින් තරග 5කින් සමන්විත එක්දින තරගාවලිය 1-0ක් ලෙස පෙරමුණ ගැනීමට කොදෙව්වන්ට හැකිවිණි.ඉන්දියාවේ කොචිහිදී පැවැති තරගයේ පළමුව පන්දුවට පහරදුන් කොදෙව් පිල කඩුලු 6කට ලකුණු 321ක් රැස්කළ අතර පිළිතුරු ලෙස ඉන්දියාවට සියල්ලන් දැවී ලබාගග හැකි වූයේ ලකුණු 197ක් පමණි.ඉන්දිය පිලේ ආරාධනයෙන් පළමුව පන්දුවට පහරදුන් කොදෙව් පිල වෙනුවෙන් විශිෂ්ට ඉනිමක් දියත් කළ සැමුවෙල්ස් පන්දු 116කට මුහුණ දෙමින් නොදැවී ලකුණු 126ක් රැස් කළේය. ඊට හතරේ පහර 11ක් හා හයේ පහර 4ක් ඇතුළත් විය.ලකුණු 120කට කඩුලු 3ක් බිඳ වැටී තිබියදී සැමුවෙල්ස් සමග එක්වූ දිනේෂ් රාම්ඩීන් ලකුණු 165ක් සබඳතාවක් ගොඩනැගූහ. මුළු ලකුණු 285දී සිවුවැනි කඩුල්ල ලෙස රාම්ඩීන් දැවී යනවිට පන්දු 59කදී ලකුණු 61ක් රැස්කර තිබිණි. ඩ්වේන් ස්මිත් ලකුණු 46ක් වාර්තා කළේය. පන්දු යැවීමේදී මොහොමඩ් ශමි ලකුණු 66කට කඩුලු 4ක් බිඳ දැමුවේය.පිළිතුරු ඉනිම ක්‍රීඩා කළ ඉන්දීය පිල ඕවර 41කදී ලකුණු 197කට සීමාකිරීමට කොදෙව් පන්දු යවන්නන්ට හැකිවිණි.ලකුණු 68ක් රැස්කළ ශිකර් ධවාන් ඉන්දීය ඉනිමේ වැඩිම ලකුණුලාභියා විය. රවින්ද්‍ර ජඩේජා‍ නොදැවී ලකුණු 33ක්, අජින්ක්‍යා රහනේ ලකුණු 24ක් රැස් කළහ. මාලන් සැමුවෙල්ස්, ඩ්වේන් ස්මිත් හා රවී රාම්පොල් කඩුලු 2 බැගින් දවාලූහ. තරගයේ වීරයා ලෙස මාලන් සැමුවෙල්ස් නම් කෙරිණි.දෙරට අතර දෙවැනි එක්දින තරග හෙට (11) පැවැත්වේ.කොදෙව්-321/6යි. (ඕවර 50) මාලන් සැමුවෙල්ස් නොදැවී 126, දිනේස් රාම්ඩීන් 61, ඩ්වේන් ස්මිත් 46 (මොහොමඩ් ශමි 66/4)ඉන්දියාව-197යි. (ඕවර 41) ශිකර් ධවාන් 68, රවීන්ද්‍ර ජඩේජා නොදැවී 33 (මාලන් සැමුවෙල්ස් 10/2, ඩ්වේන් බ්‍රාවෝ 28/2, රවී රාම්පෝල් 48/2)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410103</link>
    <topic>පාසල් ක්‍රීඩක ක්‍රීඩිකාවන් 3500කගේ සහභාගිත්වයෙන් ජ්‍යෙෂ්ඨ තරගාවලිය 13වැනිදා ඇරැඹේ</topic>
    <author>වර්නන් ගුණසේකර</author>
    <content>ශ්‍රී ලංකා පාසල් මලල ක්‍රීඩා සංගමය විසින් සංවිධානය කරනු ලබන ශ්‍රීමත් ජෝන් ටාබට් ජ්‍යෙෂ්ඨ හා කනිෂ්ඨ මලල ක්‍රීඩා ශූරතාවලිය 2014 සඳහා දිවයින පුරා විසිරී සිටින පාසල් ක්‍රීඩක ක්‍රීඩිකාවන් 8,500ක් සහභාගි වනු ඇත.ජ්‍යෙෂ්ඨ තරගාවලිය මෙම 13 වැනි දින සිට 15 වැනි දින දක්වා දියගම මහින්ද රාජපක්ෂ ක්‍රීඩාංගණයේදී පැවැත්වෙන අතර කනිෂ්ඨ තරගාවලිය නොවැම්බර් මස 2 සිට 5 දක්වා ඇඹිලිපිටිය මහවැලි ක්‍රීඩාංගණයේදී පැවැත්වීමට නියමිතය.පාසල් 410කින් ක්‍රීඩක ක්‍රීඩිකාවන් 3,500ක් ජ්‍යෙෂ්ඨ තරගාවලියට සහභාගි වනු ඇතැයි අපේක්ෂා කෙරේ. ඒ, ක්‍රීඩකයින් 2,350ක් හා ක්‍රීඩිකාවන් 1,150ක් වශයෙනි.තනි ඉසව් 88ක් හා සහාය ඉසව් 12ක් ලෙසින් තරග ඉසව් 100කදී මේ ක්‍රීඩක ක්‍රීඩිකාවෝ ඔවුන්ගේ දස්කම් ප්‍රදර්ශනය කරනු ඇත. කනිෂ්ඨ තරගාවලිය සඳහා බාලක බාලිකාවන් පන්දහසක් පමණ සහභාගි වනු ඇත.ශ්‍රීමත් ජෝන් ටාබට් මලල ක්‍රීඩා ශූරතාවලිය සඳහා තෙවැනි වසරටත් සිලෝන් බිස්කට් සමාගමේ ‘රිට්ස්බරි’ අනුග්‍රාහකත්වය පිරිනැමීම නිමිත්තෙන් ඊයේ කොළඹ බත්තරමුල්ල වෝටර්ස් එජ් හෝටලයේ පැවැති මාධ්‍ය හමුවේදී මේ කරුණු අනාවරණය විණි.ජෝන් ටාබට් ජ්‍යෙෂ්ඨ තරගාවලිය මෙවර පැවැත්වෙන්නේ 84 වැනි වතාවටය. කණිෂ්ඨ තරගාවලිය පැවැත්වෙන 45 වැනි වතාව මෙය වෙයි. මෙවර ශ්‍රීමත් ජෝන් ටාබට් ජ්‍යෙෂ්ඨ මලල ක්‍රීඩා තරගාවලියේ ඔලිම්පික් පහන දැල්වීම කළුතර මහ විදුහලේ හිමාෂ හෙෂාන් ක්‍රීඩකයා හා මීගමුව නිවුස්ටඩ් බාලිකා විදුහලේ විදුලා ලක්ෂාණි විසින් සිදු කෙරෙණු ඇති අතර කුලියාපිටිය මැදි විදුහලේ කෞශල්‍යා මධුශානි ක්‍රීඩක ක්‍රීඩිකාවන් වෙනුවෙන් ප්‍රතිඥාව දෙනු ඇත. මේ තිදෙනාම ආසියානු යොවුන් ක්‍රීඩා උළෙලේ පදක්කම්ලාභීහු වෙති.සිලෝන් බිස්කට් සමාගම මේ තරගාවලිය සඳහා 2012 වසරේ සිට අනුග්‍රහය දක්වමින් සිටී. ශ්‍රීමත් ජෝන් ටාබට් මලල ක්‍රීඩා ශූරතාවලිය ශ්‍රී ලාංකික ක්‍රීඩා තරු බිහිවන තෝතැන්නක් නිසා තම ආයතනය මීට සහාය දක්වන බවත් එසේ නැතිව මෙහි කිසිම වාණිජ බලාපොරොත්තුවක් නැති බවත් සිලෝන් බිස්කට් සමාගමේ අලෙවි සාමාන්‍යාධිකාරිණී තේජා පීරිස් මහත්මිය මාධ්‍ය හමුවේදී කියා සිටියාය.පාසල් මට්ටමින් මලල ක්‍රීඩාව දියුණු කිරීමට සහාය වන ලෙසට ශ්‍රී ලංකා පාසල් මලල ක්‍රීඩා සංගමය විසින් කරන ලද ඉල්ලීම අනුව සිලෝන් බිස්කට් ආයතනය මේ සඳහා ඉදිරිපත් වූ බවත් ‘රිට්ස්බරි’ වෙළඳ නාමය මේ තරගාවලියට සම්බන්ධ වීමෙන් පසුව මීට දස වසරකට ඉහත තිබුණාට වඩා පාසල් මලල ක්‍රීඩා ක්ෂේත්‍රයේ පිබිදීමක් ඇති වී තිබෙන බව දැකීම ඉතාමත් සතුටක් බවත් ඇය ප්‍රකාශ කර සිටියාය.“දරුවන්ගේ ක්‍රීඩා හැකියාවන් ප්‍රදර්ශනය කිරීම සඳහා ඔවුනට ලැබෙන ඉතාමත්ම වටිනා අවස්ථාව මෙය බව මව්පියන් වටහා ගත යුතුයි. පාසල් ක්‍රීඩක ක්‍රීඩිකාවන් තමයි රටේ අනාගතය. ඒ නිසා මේ තරගාවලියෙන් උපරිම ප්‍රයෝජන ගැනීමට ක්‍රීඩාශීලී බාලක බාලිකාවන් උත්සාහ කළ යුතුයි. ඔවුන් බැබලුනොත් රටත් බැබලේවි” යැයිද තේජා පීරිස් මහත්මිය කියා සිටියාය.සිලෝන් බිස්කට් සමාගමේ අලෙවි කළමනාකරු නිලුපුල් ද සිල්වා මහතාද අදහස් දැක්වීමෙන් පසුව උදාවූයේ ක්‍රීඩක ක්‍රීඩිකාවන් පාසල් මට්ටමින් ශිල්ප දැක්වීමෙන් අනතුරුව ඔවුන්ගේ අනාගත ඉරණම පිළිබඳවය.ජාතික වාර්තා තබා ආසියානු කනිෂ්ඨ තලයේද පදක්කම් දිනා ගැනීමෙන් පසුව ඔවුන් හරිහැටි බාර ගැනීමට කිසිවෙකු නැති නිසා එම ක්‍රීඩක ක්‍රීඩිකාවන්ගේ හැකියාවන් පාසලින් පසුව නතර වීම මාතෘකාව කරගෙන පැවැති සංවාදයේදී ශ්‍රී ලංකා පාසල් මලල ක්‍රීඩා සංගමයේ සභාපති නන්දන ද සිල්වා, ලේකම් නෙවිල් රොඩ්රිගෝ, භාණ්ඩාගාරික ලක්ස්මන් හපුආරච්චි හා ශ්‍රී ලංකා පාසල් මලල ක්‍රීඩා පුහුණුකරුවන්ගේ සංගමයේ සභාපති සුසන්ත ප්‍රනාන්දු යන මහත්වරු අදහස් දක්වා සිටියහ.“පාසල් මට්ටමින් නම් මෙරට මලල ක්‍රීඩාව වැටිලා නැහැ. පාසලෙන් එහාට ස්ථිර වැඩපිළිවෙලක් නැහැ. ළමයින් ක්‍රීඩාව අතහැර යනවා. පාසල් ක්‍රීඩා දිවියෙන් පසුව ඔවුන් අයිති වෙන්නේ ශ්‍රී ලංකා මලල ක්‍රීඩා සංගමයට හා ක්‍රීඩා අමාත්‍යංශයටයි” නෙවිල් රොඩ්රිගෝ මහතා කීවේය. “අපේ කිට්ටුවන්තම රට ඉන්දියාව මීට හොඳම උදාහරණයයි.ශ්‍රී ලංකාව හා ඉන්දියාව සන්සන්ධනයක කර බලන්න. මලල ක්‍රීඩාවේ කනිෂ්ඨ මට්ටමින් අපි ඉන්නේ ඔවුනට වඩා ඉදිරියෙනුයි. නමුත් ජ්‍යෙෂ්ඨ තලයට ආවහම ශ්‍රී ලංකාවට වඩා ඉදිරියෙන් ඉන්දියාව සිටිනවා. මෙහි වරද කොතැනද?” සුසන්ත ප්‍රනාන්දු මහතා අසා සිටියේය.ක්‍රීඩා ඇමැති මහින්දානන්ද අළුත්ගමගේ මහතාගේ ප්‍රධානත්වයෙන් 2014 ජෝන් ටාබට් ජ්‍යෙෂ්ඨ මලල ක්‍රීඩා ශූරතාවලිය ලබන 13 වැනිදා පෙරවරු 9.00ට ආරම්භ වෙයි. සිලෝන් බිස්කට් සමාගමේ සමූහ අධ්‍යක්ෂ/වෙළඳ හා අලෙවි ප්‍රධානී නන්දන වික්‍රමගේ මහතාගේ ප්‍රධානත්වයෙන් ලබන 15 වැනිදා ජ්‍යෙෂ්ඨ ශූරතාවලියේ සමාප්තිය සිදුවෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410104</link>
    <topic>මාතලේ ක්‍රිස්තුදේව හා විජය පාසල් හොකී සම ශූරතා දිනති</topic>
    <author>අසෝක හිඳගොඩමාතලේ දිසා විශේෂ</author>
    <content>මාතලේ සාන්ත තෝමස් විද්‍යාලයීය ආදි තෝමසුවන්ගේ හොකී සමාජය මුල්වරට සංවිධාන කළ රිට්ස්බරි කුසලාන සත් සාමාජික ආරාධිත ශ්‍රී ලංකා පාසල් බාලක හොකී තරගාවලියේ මාතලේ ක්‍රිස්තුදේව ජාතික පාසල සහ විජය ජාතික පාසල සම ශුරතාව දිනා ගනිමින් ඒ.ජේ. විජේසිංහ අනුස්මරණ අභියෝගතා කුසලානයට හිමිකම් කීය.තරගාවලියේ දක්ෂතම ක්‍රීඩකයන් ලෙස ප්‍රවීණ හොකී ක්‍රීඩක රංජිත් විජේකෝන් අභියෝගතා කුසලානයෙන් මාතලේ ක්‍රීස්තුදේව ජාතික පාසලේ චන්දන චතුරංග චන්ද්‍රෙස්න සහ විජය ජාතික පාසලේ සංගීත් අමරසිංහ පිදුම් ලැබුහ. ඇද හැළුනු අධික වර්ෂාව මධ්‍යයේ අවසන් පූර්ව වටයේ සිට තරග පැවැත්වීමට බාධා ඇති විය.ඒ හේතුවෙන් අවසන් මහා තරගයට සුදුසුකම් ලැබූ මාතලේ විජය හා ක්‍රිස්තුදේව විදුහල් සඳහා සම ශූරතාව ප්‍රදානය කෙරුණි. තෙවන ස්ථානය සඳහා මාතලේ සාන්ත තෝමස් විදුහල් නිල් පිල හා වෙන්නප්පුව ජෝශප් වාස් විදුහල් පිල අතර පැවති තරගයේදී දඩුවම් පහරවලදී ගෝල 3 - 1 ජයක් ජෝශප් වාස් පිලට හිමිවිය.අවසන් පුර්ව තරගවලදී මාතලේ සාන්ත තෝමස් නිල් පිල පරදා ගෝල 5 - 1 ජයක් ක්‍රිස්තුදේව විදුහල විසින්ද, වෙන්නප්පුව ජෝශප් වාස් විදුහල් පිල පරදා දඩුවම් පරහවලදි ගෝල 2 - 1 ජයක් මාතලේ විජය විදුහල විසින් ද හිමිකර ගත්හ.දිවයිනේ ප්‍රකට පාසල් හොකී කණ්ඩායම් 18 ක සහභාගිත්වයෙන් තරගාවලිය පසුගියදා මාතලේ එඩ්වඩ් හොකී ක්‍රීඩාංගණයේදී පැවැත්විණි. ප්‍රවාහන නියෝජ්‍ය ඇමැති රොහණ දිසානායක මහතාගේ ප්‍රධානත්වයෙන් මෙහි සමාරම්භක උළෙල සහ ජය සංකේත ප්‍රදානය සිලෝන් බිස්කට් සමාගමේ ක්ෂේත්‍ර වෙළෙඳ කළමනාකරු උපුල් ප්‍රේමරත්න මහතාගේ ප්‍රධානත්වයෙන් පැවැත්විණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410105</link>
    <topic>වෙළෙඳ සේවා මලල ක්‍රීඩා හෙට සිට</topic>
    <author>උදුලා පීරිස්</author>
    <content>තිස් එක්වන වරට පවත්වනු ලබන වෙළෙඳ සේවා මලල ක්‍රීඩා උළෙල හෙට (11) සහ අනිද්දා (12) දෙදින දියගම මහින්ද රාජපක්ෂ ක්‍රීඩාංගණයේදී පැවැත්වේ . මෙරට ප්‍රධාන පෙළේ වෙළෙඳ සේවා ආයතන 40ක සහභාගීත්වයෙන් පැවැත්වීමට නියමිත මේ ක්‍රීඩා උළෙල සඳහා ජාතික හා ජාත්‍යන්තර තලයේ ක්‍රීඩක ක්‍රීඩිකාවන් 1500ක් පමණ සහභාගී වෙති. ‍මෙවර තරගාවලියට විදෙස් වෙළෙඳ සේවා මලල ක්‍රීඩා කණ්ඩායම් සහභාගී කරවීමට තම සංගමය තීරණය කැර ඇතැයිද පසුගිය වසරේද විදෙස් ක්‍රීඩක ක්‍රීඩිකාවන් සහභාගී කරවීම තම සංගමයට සවියක්වූ බවද වෙළෙඳ සේවා මලළ ක්‍රීඩා සංගමයේ සභාපති සිඩ්නි රත්නායක මහතා පැවැසීය.වයස අවුරුදු 18 සිට අවුරුදු 60 දක්වා ක්‍රීඩක ක්‍රීඩිකාවන් වයස් කාණ්ඩ 08ක් යටතේ පිටියේ තරග 22ක් වෙනුවෙන් තරග කිරීමට මේ වන විට සියලු කටයුතු සූදානම් කැර තිබෙන බව පවසන ඒ මහතා ප්‍රථම, දෙවැනි හා තෙවැනි ස්ථාන හිමිකර ගන්නා ආයතන වෙත කුසලාන පිරිනැමීමටත් ජයග්‍රාහක ජයග්‍රාහිකාවන් වෙත රන්, රිදී, ලෝකඩ පදක්කම් සහ සහතික පත්‍ර පිරිනැමීමටත් තම සංගමය කටයුතු යොදා ඇතැයිද කියයි.ආර්ථික අපහසුතාව ඇති තෝරාගත් ජාතික මට්ටමේ ක්‍රීඩක ක්‍රීඩිකාවන්ට ශක්තියක් සැපයීම වෙනුවෙන් තම සංගමය පසුගිය වසරේ ආරම්භ කළ “ක්‍රීඩා සවිය” වැඩ සටහන මෙවරද ක්‍රියාත්මක කරමින් ඒ යටතේ තෝරාගත් එක් අයෙකු වෙනුවෙන් රුපියල් තිස් දහසක (30000) ක්‍රීඩා භාණ්ඩ කට්ටලයක් බැගින් පිරිනැමීමටද වෙළෙඳ සේවා මලල සේවා සංගමය සැලසුම් කැර ඇතැයිද රත්නායක මහතා කීය. තරගාවලියේ ප්‍රධාන අනුග්‍රාහකයා ලෙස සිලෝන් බිස්කට් සමාගම කටයුතු කරන අතර ලේක් හවුස් ආයතනයද සම අනුග්‍රාහකයකු ලෙස කටයුතු කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410106</link>
    <topic>චානක දේවින්දගෙන් කඩුලු 12ක්</topic>
    <author>මොරටුව ක්‍රීඩා</author>
    <content>චානක දේවින්දගේ විශිෂ්ට පන්දු යැවීම හේතුවෙන් කදාන ද මැසනෝද් විදුහල සමග පැවැති අන්තර් පාසල් අවුරුදු 19න් පහළ පළමු පෙළ තරගයෙන් කඩුලු 7ක ජයක් හිමිකර ගැනීමට ලුම්බිණි විදුහලට හැකිවිය. ද මැසනෝද් විදුහල පළමු ඉනිමට ලකුණු 104ක් රැස්කළ අතර ‍දෙවැනි ඉනිම ලකුණු 87කට සිමාවීය. අනගි පන්දු යැවීමක නිතරවූ චානක දේවින්ද පළමු ඉනිමේදී ලකුණු 39කට කඩුලු 4ක් දවාගත් අතර දෙවැනි ඉනිමේදී ලකුණු 37කට කඩුලු 8ක් දවාගැනීම කැපී පෙනුණි. ලුම්බිණි විදුහල පළමු ඉනිමට ලකුණු 145කට දැවී ගියේය. තරගයේ ජය ගැනීම සඳහා දෙවැනි ඉනිමේ හිමිවූ ඉලක්කය කඩුලු 3ක් දැවී තිබියදී සපුරාලීමට ලුම්බිණි විදුහලට හැකිවිණි. ද මැසනෝද් පළමු ඉනිම-104 (චානක දේවින්ද 39/4) සහ දෙවැනි ඉනිම-87 රිශාන් සංජුල 43 (චානක දේවින්ද 37/8)ලුම්බිණි පළමු ඉනිම-145 (රුක්ෂාන් ප්‍රනාන්දු 33/4, ඉෂාර පෙරේරා 36/3) සහ දෙවැනි ඉනිම-50/3 තනුක දාබරේ නොදැවී 43 (රුක්ෂාන් ප්‍රනාන්දු 7/2)</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410107</link>
    <topic>රිච්මන්ඩ් ඇලෝසියස් රගර් අද</topic>
    <author/>
    <content>ගාල්ල රිච්මන්ඩ් විදුහල සහ සාන්ත ඇලෝසියස් විද්‍යාලය අතර වාර්ෂික මහා රගර් තරගය අද (10) ප.ව.3.30ට කොග්ගල රගර් ක්‍රීඩාංගණයේදී පැවැත්වේ.මේ තරගය නැරඹීම සඳහා විදුහල් දෙකේ ආදි සිසුන්ට පැමිණෙන ලෙස සංවිධායක කමිටුව ඉල්ලීමක් කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=s1410108</link>
    <topic>ලුම්බිණි විදුහලට ජය</topic>
    <author>මොරටුව ක්‍රීඩා</author>
    <content>බලපිටිය රේවත විදුහල සමග පැවැති අන්තර් පාසල් අවුරුදු 19න් පහළ පළමු පෙළ ක්‍රිකට් තරගයෙන් ඉනිමක හා ලකුණු 206ක දැවැන්ත ජයක් හිමිකර ගැනීමට ලුම්බිණි විද්‍යාලය සමත්විය.තරුෂාන් ඉද්දමල්ගොඩ නොදැවී ලබාගත් ශතකයත්, තනුක දාබරේගේ ලකුණු 83ත් හේතුවෙන් ලුමිබිණි විද්‍යාලය පළමු ඉනිමට ලකුණු 301ක් රැස්කළේය. තරුෂාන්ගේ ලකුණු 103ට හතරේ පහර 12ක් හා හයේ පහර 4ක් ඇතුළත් විය. රේවත විදුහල් පිල පිළිතුරු ලෙස පළමු ඉනිමට ලකුණු 65කට දැවී ගිය අතර දෙවැනි ඉනිම ලකුණු 30කට සීමා වීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=f1410101</link>
    <topic>මහීපාල පාසල් එද්දී විදුහල්පති මාරුවෙලා</topic>
    <author>අන් දොස් හොයන්නේ</author>
    <content>“රටක සංහිඳියාව සඳහා ජාති ආගම් අතර මනා සබඳතාවක් පැවතිය යුතු” ය. යන තේමාව මුල්කර ගනිමින් ජනාධිපති මහින්ද රාජපක්ෂ මහතා පසුගියදා වතිකානු රාජ්‍යයේ සංචාරයකට එක්විය.ඉදිරියේදී මෙරටට පැමිණීමට නියමිත ෆ්‍රැන්සිස් පාප්වහන්සේට ආරාධනා කිරීම මේ ගමනේ අරමුණ වී තිබුණි. ගමන ආරම්භයේම වැඩසටහනේ තේමාව යථාර්ථයක් බවට පත් කරමින් එජාප මන්ත්‍රී ජෝන් අමරතුංග මහතා ද ඊ‍‍ට එක් කර ගෙන තිබුණි.මවු රටින් දුරස්ව ඉතාලියේ ජීවත්වන ශ්‍රී ලාංකිකයන්ගේ සුවදුක් විමසීමට ද ජනාධිපතිවරයා එක් විය. එය ඉතා ප්‍රියජනක හමුවක් විය. පාර දෙපස එක් රොක්වී සිටි කුඩා දරු දැරියෝ ශ්‍රී ලංකා ධජය ලෙළවමින් ජනාධිපතිවරයාට ආචාර දැක්වූහ. කොහෙන්ද මේ තරම් ශ්‍රී ලංකා කොඩි කියමින් ජනාධිපතිතුමා ඒ දෙස බැලුවේ පුදුමයෙනි.එම අවස්ථාවේ ජනාධිපතිවරයා වෙනුවෙන් උත්සවයක් සංවිධාන කර තිබුණු අතර ජනාධිපතිතුමා සමඟ සමූහ ඡායාරූප ගැනීමට විශාල පිරිසක් එක්රොක් වී සිටියහ. එම පිරිස දැව පීඨිකාවට ගොඩවෙද්දී “අපි ඔක්කොම බිම හිටීයැයි කියමින් බිමට බසිමු යැයි ජනපතිතුමා කීවේ සරදම් සිනාවක් මුවේ රඳවාගෙන ය.මේ අවස්ථාවේ ජනාධිපතිවරයා මෙන්ම පැමිණි පිරිස මවිතයට පත් වූයේ එම ස්ථානයට කඩාවැදුණු ශ්‍රී ලාංකික තරුණයකුගේ ක්‍රියාකලාපයයි. ජනතාව ඉදිරියේ උඩුකය නිරාවරණය කළ තරුණයා සර් සර් මේ කියමින් සිරුරේ පිටුපස කොටසේ කොටා තිබූ ජනපති රුව ප්‍රදර්ශනය කළේය. එම සිද්ධියට ජනාධිපතිවරයා සිනාවෙන් පිළිතුරු දෙද්දී පිරිස අත්පොළසනින් සංග්‍රහ කළහ.කතෝලික ජනතාව ජීවත්වෙන රටක් වුවද තම බෞද්ධ වතාවත් අමතක නොකළ ජනාධිපතිවරයා එහි වෙසෙන ශ්‍රී ලාංකික බෞද්ධ භික්ෂූන්ට දානය පිළිගැන්වීම මේ ගමනේ සුවිශේෂි සිදුවීමකි. හදිසියේ මෙය සංවිධානය කළ ද විනයානුකූලව මෙන්ම අඩුපාඩුවලින් තොරව එය සිදු කිරීමට වරාය හා නාවික ඇමැති රෝහිත අබේගුණවර්ධන මහතා පරිශ්‍රමයක් දරා තිබිණි.දඬුවමකට බයේ ගෙදර ගියත් පසුවදා විදුහල්පතිවරයා වෙනත් පාසලකට මාරු කර යැවීම අදවන් දිනක සිදු වුණානම් ඒක බැර වෙන්නේ මගේ ගිණුමට යැයි සබරගමුව මහ ඇමැති මහීපාල හේරත් මහතා පැවසීය. මහ ඇමැතිවරයා කියන්නට යන කතාව කුමක්දැයි යන්න වටහාගත නොහැකිව ජනතාව කුතුහලයෙන් ඔහු දෙස බැලූහ.ලෝක ගුරු දිනය සමරමින් කෑගල්ල ශාන්ත මරියා විදුහලේ පැවැති සමරු උත්සවයේ ප්‍රධාන ආරාධිතයා ලෙස එක්වූයේ මහීපාල හේරත් මහතා ය. චාරිත්‍රානුකූලව ගුරුමවුපියවරු නැමැද සිටි ඒ මහතා, උත්සවය අතරතුරදී පිරිස අමතා එසේ කීය. මම අද තැන්පත් වුවත් එදා හුඟක් දඟ කොල්ලෙක්. ඒ කාලේ වේවැල් පාර නොලැබුණ දවසක් නැති තරම්.දවසක් යාළුවෙක් එක්ක ගුටි බැට හුවමාරුවක් වුණා. එදා නම් වේවැල් පාර කාල සිද්ධිය ඉවර වුණේ නැහැ. මාපියන් පාසලට එක්ක එන්නැයි විදුහල්පතිතුමා එදා අපිට නියෝග කළා. අපි දෙන්නා විරසකය අමතක කරලා පාර දිගේ අඬ අඬා ගියේ ආයිත් පාසලට එන්න වෙන එකක් නෑ කියා සිතමින්. එහෙත් හාස්කමකට වගේ පසුවදා විදුහල්පතිතුමා වෙනත් පාසලකට මාරු කර යවා තිබුණා යැයි අතීත මතක සටහන් ගෙන හැර දක්වද්දී පිරිස සිනහමුසුව එය අසා සිටියහ.අධික කාර්ය බහුල ජීවිතයෙන් මදකට මිදුණු දකුණු මහ ඇමැති ශාන් වි‍ජයලාල් ද සිල්වා මහතා, සවස් කාලය නිදහසේ ගෙවා දැමීමට සැලසුම් කළේය. හොඳින් ස්නානය කර මහ ඇමැතිවරයා නාන කාමරයෙන් එළියට පැමිණියේ සිහින් හඬින් ගීතයක් ද මුමුණමින් ය.සැහැල්ලු දිග කලිසමකින් පමණක් විශාල සිරුර වසා සිය කාර්යාල කාමරයට පැමිණි ඔහු පැමිණ සිටි පිරිසට දුටු අවස්ථාවේදී දවල් තරු පෙනුණි. කලින් වෙන් කර ගත් මාණ්ඩලික නිලධාරීන්ගේ හමුවට කල් වේලා ඇතිව අදාළ පිරිස පැමිණ සිටියහ. මහ ඇමැතිවරයාගේ දර්ශන‍යෙන් විමතියට පත් නිලධාරි පිරිස සමාවෙන්න සර් කියමින් කනගාටුව ප්‍රකාශ කළහ. පිරිස දෙස මද වේලාවක් බලා සිටි ශාන් මහ ඇමැතිවරයා කර කියා ගැනීමට කිසිවක් නොවුණ බැවින් ආපසු දුව ගොස් නාන කාමරයේ දොර වසා ගත්තේ ය.තල වැපුරුවොත් තල අස්වැන්න ලැබෙනවා වාගේ පසුගිය කාලයේ ජාතික සමඟිය ගොඩනඟන්න මම කළ සේවයට දැන් ප්‍රතිඵල ලැබී තිබෙනවා යැයි ජාතික භාෂා හා සමාජ ඒකාබද්ධතා ඇමැති වාසුදේව නානායක්කාර මහතා කීය.ඇමෙරිකාවේ ටෙක්සාස් ආසියානු සංවර්ධන වැඩමුළුව සඳහා ශ්‍රී ලංකා‍ව නියෝජනය කරමින් තමා තෝරා ගැනීම පිළිබඳ ඉපිලී ගිය සතුටින් ඇමැතිවරයා එසේ කීවේ ය. දෙමළ ඩයස්පෝරාවට හා විදේශික ප්‍රජාවට ‍රටේ තත්ත්වය මැනවින් කියා දෙනවා. යුද්ධයෙන් පසු ජාතීන් අතර සුහදතාව ගොඩනැඟීමට අපි නොකළ දෙයක් නැතැයි ඇමැතිවරයා අමෙරිකාව බලා යාමට මත්තෙන් අමාත්‍යාංශ නිලධාරීන් හමුවේ කීය.කොහේ ගියත් ඔයා ඉදිරියෙන් ඉන්නවා. පළාත් සභාව පාර්ලිමේන්තුව කියා වෙනසක් නැහැ. එජාප මාධ්‍ය ප්‍රකාශක ගයන්ත කරුණාතිලක මහතා කීය. ඌව පළාත් විපක්ෂ නායකවරයා ඇතුළු මන්ත්‍රීවරු දිවුරුම්දීම නිමිත්තෙන් සිරිකොත පැවැති උත්සවයේදී හරීන් ප්‍රනාන්දු මහතාට සුබපතමින් කරුණාතිලක මහතා එසේ කීවේය.ගයන්ත අයියා මම පක්ෂය වෙනුවෙන් යුතුකම ඉටුකළා. ජනතා ආශිර්වාදය මට ලැබුණේ ඒ නිසා යැයි හරීන් ඊ‍ට උත්තර දෙමින් කීවේ ය. අර්බුදකාරී තත්ත්වයකට පත්ව සිටි අපේ පක්ෂය එක ප්‍රතිපත්තියකට ගෙන ආවේ ඔයා. පක්ෂය එකතු කරන්න පක්ෂයට ප්‍රතිශක්තීකරණය ලබා දුන්නේ ඔබ යැයි රනිල් වික්‍රමසිංහ මහතා හරීන්ගේ උරහිසට තට්ටු කරමින් කීවේ සියලු දෙනා අත්පොළසන් දෙද්දී ය.ජාතික මැතිවරණයක් ළඟ ළඟම එනවා. දැන් කල්යල් බලා ඉන්න එපා. එජාපය නඟාසිටුවීමේ ඒකායන අපේක්ෂාවෙන් පෙළ ගැසිය යුතු යැයි ජාතික නායක රනිල් වික්‍රමසිංහ මහතා එංගලන්තයේ සිට මහලේකම් තිස්ස අත්තනායක මහතාට දුරකථන ඇමතුමක් ලබා දෙමින් කීය. සර් අද ශ්‍රී ලංකාවට එනව නේද යැයි තිස්ස අත්තනායක මහතා ඇසීය.ඔව් තිස්ස මම දැන් ලංකාවට එන්න පිටත් වෙනවා. ඉදිරි වැඩ පිළිබඳ අපි අවධානයෙන් ඉන්න ඕනෑ. දිස්ත්‍රික්ක කාල සටහනක් සකසන්න අඩුපාඩු පසුව සකසාගමු. කාලය හැමදේටම වඩා වැදගත් යැයි වික්‍රමසිංහ මහතා පැහැදිලි කළේය.පළාත් පාලන පනත පිළිබඳ පසුගියදා පාර්ලිමේන්තුවේ පැවැති පක්ෂ විපක්ෂ සාකච්ඡාවේදී ප්‍රධාන මාතෘකාව බවට පත්වූයේ ‍රටේ පවතින සමහර නීතිරීති ක්‍රියාත්මක වන ආකාරය පිළිබඳව ය. ඇතැම් නීති ජනතාවගේ උපහාසයට ද ලක්වන්නේ ඒවා ක්‍රියාත්මක නොවන නිසා ය. පසුගිය දිනවල පළාත් පාලන ආයතනවල සභාපතිවරු ඉවත් කිරීමක් සිදු වුණේ ද මේ කරුණු නිසා යැයි ඇමැති නිමල් සිරිපාල ද සිල්වා මහතා කීය.පළාත් පාලන පනත 2013 සංශෝධන කළා. ඒක බලපවතින්නේදැනට ක්‍රියාත්මක පළාත් පාලන ආයතනවලට නොවෙයි. එහි නීති කෙටුම්පත් කර ඇති ආකාරය ගැටලු සහිතයි. එජාප මහ ලේකම් තිස්ස අත්තනායක මහතා පැහැදිලි කළේය.තිස්සගේ පැහැදිලි කිරීම සියලු දෙනා අනුමත කළහ.ඌව අභිනව මහ ඇමැති ශෂීන්ද්‍ර රාජපක්ෂ මහතාගේ ජයග්‍රහණයේ සතුට බෙදා ගැනීමට දේශපාලන හිත මිතුරන් විශාල පිරිසක් පසුගියදා කොළඹ වෝටර්ස් එජ්හී පැවැති ප්‍රිය සම්භාෂණයට එක් වූහ.දේශපාලනයෙන් මිදුණ මැති ඇමැතිවරු මේ අවස්ථාව ප්‍රියජනක අවස්ථාවක් කර ගැනීමට විවිධ දේ කතාබස් කළහ. උත්සවයේ විශේෂිතම අවස්ථාව වූයේ ජනාධිපතිවරයාගේ පැමිණීම ය. ජනාධිපතිතුමා සමඟ කතා බස් කිරීමටත් තව පිරිසක් ඡායාරූප ගැනීමටත් පොරකෑහ.පිරිස අතරට වෙන් වෙන් වශයෙන් යමින් උත්සවයට පැමිණීම පිළිබඳ අභිනව මහ ඇමැතිවරයා තුති පුද කරද්දී ඔහු සමීපයෙන් උපාලි කොඩිකාර ඇමැතිවරයා ද ගමන් කළේ ය. මොකද මේ මඟුල් ගෙදර මනමාලි වගේ උපාලි ශෂීන්ද්‍රගේ පස්සෙ යන්නේ යැයි කවුරුත් විමසිලිමත් වූහ. මේ තමා අපේ අනාගත ජනාධිපති කියමින් පිරිසෙන් එක් අයෙක් සිනාමුසු මුහුණින් පවසද්දී මොනරෙක් මෙන් මහත් ආඩම්බර ලීලාවෙන් ජනාධිපතිතුමා ඉල්ලන්නෙ නැත්නම් මම ඉල්ලන්නවා යැයි සිනාසෙමින් පිළිවඳන් දුන්නේය.පාර්ලිමේන්තු මන්ත්‍රිනී සුදර්ශනී ප්‍රනාන්දුපුල්ලේ මහත්මියගේ ඥාති සොයුරු වැලන්ටයින් ප්‍රනාන්දුපුල්ලේ මහතාගේ අවමංගල්‍ය උත්සවය පැවැතියේ දංකොටුවේ ය. අවමංගල්‍ය උත්සවය සඳහා ජනාධිපතිවරයා ද සහභාගි වූ අතර, ප්‍රනාන්දුපුල්ලේ ඥාතීන්ගේ ශෝකය බෙදා ගැනීමට ඔවුන් හා කතා බස් කිරීමට ජනාධිපතිතුමා එක්විය.පවුලක ඇති බැඳීම දැනෙන්නේ මෙවන් වෙන්වීමකදීයි. ජනාධිපතිතුමා කීවේ ශෝකාකූලව ය. සුදර්ශනීගේ දියණියගේ හා පුතනුවන්ගේ අධ්‍යාපන කටයුතු පිළිබඳ විමසීමට ද ජනාධිපතිවරයා අමතක නොකළේය.තලල්ල, දෙල්ගල්ල ඉන්ද්‍රරාමයේ බෞද්ධ මන්දිරය විවෘත කිරීමේ උත්සවයේ ප්‍රධාන ආරාධිත අමුත්තා ලෙස එක්වූයේ ඇමැති ඩලස් අලහප්පෙරුම මහතා ය. ධාරානිපාත වැසි ඇද වැටෙද්දී මාර්ගය වගුරු බිමක් බවට පත්වී තිබුණ ද ඒ පිළිබඳ කිසිදු තැකීමක් නොකළ ඇමැතිවරයා සිය කාර්යය ඉටු කිරීමට එක්විය.වැඩ කටයුතු හොඳින් නිමා කළ ඇමැතිවරයා මාධ්‍යවේදීන් පිරිවරා ගනිමින් තේපැන් සංග්‍රහයකට ද එක්විය. මාර්ග ගැටලුවක් ඇතිවූ එම අවස්ථාවේ මාතර - තංගල්ල මාර්ගය සංචාරක පුරවරයක් කිරීමට යන්නේදැයි මාධ්‍යවේදියෙක් ඇමැතිවරයාගෙන් විමසීය.රජයේ පරමාර්ථය රට සංවර්ධනය කරා ගෙන යාමයි. ඒ වගේම යථාර්ථයන්ට මුහුණදෙන්නත් ඕනෑ. නමුත් ඔයවගේ ළිඳ ළඟ සංගමයේ කථාවලට පිළිතුරු දෙන්න මම සූදානම් නැතැයි ද ඇමැතිවරයා සිනාසෙමින් කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=f1410102</link>
    <topic>නිවන් දැක්කත් සමාජ වගකීමෙන් ගැලවෙන්න බැහැ</topic>
    <author>සාකච්ඡාව සහ ඡායාරූප -</author>
    <content>සතුට නැත්නම් සැපත කියලා විවිධ පුද්ගලයන් විශ්වාස කරන දේ විවිධයි. ඔබ සඳහන් කළා වගේ එක කාලයකදී සතුටක් වන දේ තවත් කාලයකදී සතුටක් වෙන්නේ නැහැ. කෙනකුට සතුට යයි සිතන දේ තුළ තව කෙනකුට සතුටක් නොදැනෙන්න පුළුවන්.ඒ වගේමයි ප්‍රදේශය අනුවත් සතුට වෙනස් වෙනවා. හරියට ශීත ප්‍රදේශයකට උණුසුම සතුටක් වුණත් උණුසුම් ප්‍රදේශයකට ඒක සතුටක් වෙන්නේ නැහැ. ඒ කියන්නේ එකම දේ වුණත් පුද්ගලයන් අනුව, ප්‍රදේශ අනුව, කාලය අනුව එහි රැඳී තිබෙන සතුට වෙනස් වෙනවා. එහෙමනම් අපි දැනගන්න ඕනෑ සතුට කියන්නේ වෙනස් වන දෙයක් කියලා.අපි බොහෝ දෙනෙක් සතුට නැත්නම් සැපත කියලා අර්ථ දක්වන්නේ මේ වෙනස්වන ලෝකයටයි. අපි නිතරම වාගේ වෙනස්වීම තුළ සතුටක් දකින්න පුරුදුව සිටිනවා. ඒ වගේම තමයි වෙනස්වීම තුළ දුකක් තියෙනවා. උදාහරණයක් විදිහට තුවාලයක් හොඳ වෙනවා කියන්නේ මොකක්ද?ඒ සිදුවන්නේත් වෙනස් වීමක් හැබැයි අපි එතනදි සතුටු වෙනවා. ඒත් හම රැළි වැටිල වයසට යද්දි. ඒ වෙනසට දුක් වෙනවා. එහෙමනම් සතුට හෝ දුක රැඳී තිබෙන්නේ සිත තුළයි. බුදු දහමේ ආධ්‍යාත්මික සුවය කියල හඳුන්වන්නේ මේ සිත සතුටින් පවත්වාගෙන යාම පිළිබඳවයි. සැබෑවටම සිතේ සතුට පවත්වාගෙන යාමට නම් අපට ධර්මයේ පිහිට අවශ්‍ය වෙනවා. ධර්මයේ අපට කියාදෙනවා පරම සැපය කුමක් ද කියලා.විශේෂයෙන් ගිහියාට භෞතික ලෝකයේ විවිධාකාරයේ සැප සම්පත් හා සතුට පිළිබඳ අර්ථකථන තිබෙනවා. භෞතික ලෝකයේ සැපත වන්නේ රැස්කිරීම හෙවත් එකතු කරගැනීමයි. මිල මුදල්, යාන වාහන, ඉඩකඩම්, ගේ දොර, අඹුවක් හෝ සැමියකු, දරුවන් ආදි සියලු දේ අත්පත්කරගැනීම තුළ සතුටක් තිබෙනවා.එය නැහැයි කියන්න බැහැ. එහෙත් ඒ සතුට පවතින සතුටක් ද කියන ගැටලුවට අපි කවුරුත් අවසාන මොහොතේදී හෝ මුහුණ දෙනවා. මොකද අපි අතට ගත්ත දේවල් මේ ලෝකයේ තියලයි යන්නේ. ඒත් හිතට ගන්න දේ අරගෙන යනවා. මෙතන අතට ගන්නදේ කියන්නේ භෞතික පරිසරයයි. හිතට ගන්න දේ කියන්නේ ආධ්‍යාත්මයයි. අපට යන තැනකට වෙනත් භවයකට හෝ යද්දි අරන් යන්න තිබෙන්නේ අධ්‍යාත්මික සතුටයි.බුදු දහම ආධ්‍යාත්මික සතුට පිළිබඳ වැඩිම නැඹුරුවක් දක්වන්නේ ඒ නිසයි. එහෙම නැතුව භෞතික ලෝකයේ කිසිදු සතුටක් නැහැ කියලා ධර්මයේ සඳහන් වෙන්නේ නැහැ. ගොවියන්ට කුඹුරු වතුපිටි හරකබාන, ජලය ආදි සියල්ල සතුට ගෙනදෙනවා. මවකට, පියෙකුට දරුවන් සතුට ගෙනෙනවා.ඒ වගේම තවත් දැහැමිව උපයගත්ත ධනය ඒ ඒ පුද්ගලයන්ට වටිනවා. මේ ආකාරයට භෞතිකත්වය තුළත් සතුට තිබෙන බව බුදු දහම පිළිගන්නවා. එහෙත් භෞතිකව ලබන සතුටේ අවසාන ප්‍රතිඵලය ආධ්‍යාත්මික සතුටේ ප්‍රතිඵලය තරම් ශක්තිමත් නැහැ. එය වෙනස් වෙනවා. නැතිවී යනවා.පැහැදිලි ලෙස ම අපි මෙලොව කරන, කියන, හිතන දේ ඊළඟ භවය සැපවත් හෝ දුක්ඛිත වීමට හේතුවන බව අපි කවුරුත් දන්නවා. උදාහරණයක් විදියට අපි කරන පින්කම් ගත්තොත්, ‘හදයං පුනාතීති පුඤ්ඤං’ කියලයි ධර්මයේ විස්තර වෙන්නේ. ඒ කියන්නේ සිත පිරිසිදුවන දේවල් තමයි පින් කියන්නේ.සිත පිරිසිදුවීම තුළ සතුට ඇතිකරගන්න අමුතුවෙන් ආයාසයක් ගන්න දෙයක් නැහැ. සිත පිරිසිදුව තිබෙන්නේ කොපමණ කාලයක් ද, එතෙක් අපේ සිත සතුටින් තමයි තිබෙන්නේ. ඔබ දන්නවා සිත අපිරිසිදු වන්නේ මොනවාගෙන් ද කියලා. ලෝභය (රාගය), ද්වේශය, මෝහය කියන අකුසල මූලවලිනුයි සිත අපිරිසිදු වෙන්නේ.කෙනෙක් ගහ බැනගන්නේ, ඊර්ෂ්‍යා කරන්නේ, වෛර කරන්නේ ප්‍රාණ ඝාතය, අදත්තාදානය, කාමමිත්‍යාචාරය, මුසාවාදය ආදී දේ කරන්නේත් මේ අකුසල මූල සිත අපිරිසිදු කළ විටයි. අපිරිසිදු සිතක සතුටක් පවතින්නේ කොහොමද? ඔබ අපිරිසිදු ඇඳුම් ඇඳගෙන ඉන්න වෙලාවක ද, නැත්නම් පිරිසිදු ඇඳුම් ඇඳගෙන ඉන්න වෙලාවක ද සතුටින් ඉන්නේ? පිළිතුර පැහැදිලියි.සතුට තිබෙන්නේ පිරිසිදු වීම තුළයි. එහෙමනම් අලෝභ, අදෝස, අමෝහ කියන කුසල සිත්වලින් කරන කුසලයන් සමඟ නිරන්තරයෙන් සතුට රැඳී තිබෙනවා. කුසල් අකුසල් තමයි ඊළඟ භවයට තිබෙන තීරණාත්මක සාධක වන්නේ. එහෙමනම් මේ භවයේ සිත පිරිසිදුව තබාගත් අයට තමයි ඊළඟ භවයේත් සතුටින් ඉන්න ලැබෙන්නේ. ඒ නිසා බුදු දහම මෙලොවත් පරලොවත් සැපවත්ව ජීවත් වන්නයි උගන්වන්නේ.බුදු දහමේ පරම සැපය ලෙස හඳුන්වන්නේ නිර්වාණයයි. නිර්වාණය කියන්නේ සියලු කෙලෙසුන්ගෙන් දුරුවීමයි. ඒ කියන්නේ අත්හැරීම යි. බුදුරජාණන් වහන්සේ පෙන්වා දෙන්නේ අනිත්‍ය වූත් දුක් සහගත වූත්, තමාගේ යයි ගත නොහැකි වූ මේ ලෝකයේ කිසිවක් අල්ලාගෙන නොසිටිය යුතු බවයි.සියල්ල අත්හැර දැමිය යුතු බවයි. අපි දන්නවා කුමාර අවධියේ බෝසතාණන්ට දඹදිව්තලයේ ලැබිය හැකි සියලු සැප සම්පත් ලැබුණා. එක් එක් ඍතුවට ගැලපෙන මාලිගා, පරිවාර කාන්තාවන්, දැසිදස්සන් හැම දේකින්ම පරිපූර්ණවී සිටියා.ඒත් සිදුහත් කුමාරයා තරුණ අවධියේම තේරුම් ගත්තා මේ කිසිවකින් සතුට හෝ සැපත උදා නොවන බව. ඒ නිසයි මහා අභිනිෂ්ක්‍රමණය කළේ. මෙසේ සියල්ල අත්හැරීමෙන් පරම සැපත වන නිර්වාණය පසක් කරගත හැකියි.ඇතැම් කෙනෙක් සැක උපදවාගන්න පුළුවන් අත්හැරීම තුළ සතුටක් තිබෙනවාද කියලා මොකද වර්තමාන ලෝකය දෙස බලනවිට අපට දක්නට ලැබෙන්නේ සියලු දෙනා වේගයෙන් අපේක්ෂාවන් වෙත හඹායාමක්. ඒ අපේක්ෂාවන් බහුතරයක තිබෙන්නේ භෞතිකවූ කුමක් හෝ අත්පත් කර ගැනීමයි. ඒ තුළ තිබෙන්නේ තාවකාලික වින්දනයක් මිසක් සතුටක් නෙවෙයි.ඒකට හේතුවක් තිබෙනවා. බණ කියන තරම්, බණ අහන තරම් ඒ කවුරුත් බණ පිළිපදින්න සූදානම් නැහැ. අද මේවා ප්‍රකාශනයට හා ශ්‍රවණයට සීමා වෙලායි තිබෙන්නේ. ‘සුනාථ ධාරේසු චරාථ ‍ධම්මේ’ කියලයි දහමේ සඳහන් වෙන්නේ. ධර්මය ඇසීම, ධාරණය කර ගැනීම හා එහි හැසිරීමයි කළ යුතු වන්නේ.අපේ රටේ ධර්මය අසන පිරි‍ෙස් හෝ එය ධාරණය කරගන්නා පිරිසේ අඩුවක් නැහැ. බොහෝ දෙනා බණ අහනවා. මතකයේත් තබාගන්නවා. ඒත් එය පිළිපැදීම තමයි අඩුවෙන් ම කරන්නේ. එහෙමයි කියල ධර්ම දේශනා නවතා දැමුවොත් නම් තත්ත්වය මීට වඩා ගොඩක් බරපතළ වෙනවා. ඒ නිසා ධර්ම දේශනා පැවැත්වීම ශ්‍රවණය හා මතක තබා ගැනීමට ම එය පිළිපැදීමත් එක්කරගන්නයි අවශ්‍ය වී තිබෙන්නේ.නිර්වාණාවබෝධය පිණිස වන්නේ සියලු කෙලෙසුන් දුරු කිරීමයි. කෙලෙස් අල්ලා ගැනීම තුළයි දුක ඇතිවන්නේ. යමෙක් නිර්වාණය පසක් කරගත්තත් ජීවිතය ගත කරන කාලය තුළ සමාජයේ සම්බන්ධතාවන්ට ගැලපෙන පරිදි මූලික වගකීම් යුතුකම් ආදිය ඉටු කරනවා. නිර්වාණය සඳහා සියල්ල අත්හරිනවා කියලා, ඒ දේවල් නොකර සිටීම ළාමක ගතියක්.ඒ වගේම හැමවිට ම නිර්වාණය පසක් කරගැනීමට පැවිදි වීම අනිවාර්යය නැහැ. පැවිදි වීමෙන් නිර්වාණාවබෝධයට පහසුවක් ලැබෙන බව ඇත්ත. එහෙත් ධර්මයේ නියම ස්වරූපය පිළිබඳව අනවබෝධයෙන් පැවිදිවීම තුළ නම් නිවන් අවබෝධය අපහසුයි.ධර්ම දේශනාවන් කීපයක් ඇසූ සැනින් එයින් ලැබෙන පෙළඹවීමකට නෙවෙයි පැවිදි විය යුතු වන්නේ. ඒ වගේම අපි කාටත් සමාජයේ පැවරී තිබෙන යුතුකම් වගකීම් පිළිබඳවත් ඒ සමඟ ම සිතන්න වෙනවා.ඒ නිසා හැම දේම මාත්‍රාවට කළ යුතුයි. උදාහරණයක් විදියට ආහාර වුණත් වැඩිපුර ගත්තත් ලෙඩවෙන්න පුළුවන්. අඩුවෙන් ගත්තත් ලෙඩ වෙන්න පුළුවන්. එහෙනම් ආහාරයට නියමිත ප්‍රමාණයක් තිබෙනවා. ඒ මාත්‍රාව අපි අවබෝධ කරගන්න අවශ්‍ය වෙනවා. ධර්මයේදීත් එය එසේ ම බලපානවා. </content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>10</day>
    </date>
    <link>http://www.dinamina.lk/2014/10/10/_art.asp?fn=f1410103</link>
    <topic>ඩෙල්ෆ් යළි පිබිදී</topic>
    <author>නුවන් කොඩිකාර</author>
    <content>ඉමක් කොනක් නොපෙනෙන මහ සයුර අද නිසලය. ඉන් හමා එන සුළඟ ගතට සිසිලසක් ගෙන දෙමින් තිබේ. යාපනය කුරික්කඩ්ඩුවාන් ජැටියට නැත්නම් බොහෝ දෙනා දන්න නාගදීප ජැටියෙන් හිමදිරි පාන්දර ෆෙරියට නැගගත් සියල්ලෝම එම සිසිලස රිසි සේ විඳගත්හ. ඇතැමෙක් ගමනට කෝඩුකාරය. ඒ අතර සිටී කිහිප දෙනෙකු පුරුදුකාරයෝය. ඔවුහු විවිධාකාර විහිළු තහළු කරමින් ගමන් ගත්තෝය. එය සියලු දෙනාටම ගමන විනෝදජනක කරවීය.ගමනෙන් හරි අඩක් යන්නට පෙර මහා වර්ෂාවක් ඇදහැලෙන්නට විය. කිහිප දෙනෙකු කාන්තාවන්ගේ කුඩ යටට මුවා වෙද්දි ඇතමකු කිසි දිනක වර්ෂාවකට නොතෙමනු අය සේ තෙමෙන්නට වුහ. මුහුද මැදදී මෙවන් අත්දැකීමක් විදගන්නට ලැබෙන්නේ අතළොස්සකටය. ඒ පිරිස අතරටඑකතු විමට ලැබීම අප ලැබූ භාග්‍යයකි.කිසිදිනක මේ ගමන යාමට හැකි වෙතැයි එදා කිසිවකු නොසිතිය. එදවස තහනම් අඩවි සේ වු බොහෝ තැන්වලට අද නිදහසේ යා හැකිව තිබේ.ඊට අවශ්‍ය ගමන් මඟ වත්මන් රජය විසින් තනා ඇත. එම නිසා දකුණේ ජනතාව උතුරටත්, උතුරේ ජනතාව දකුණට ඉතා නිදහසේ බියෙන් සැකෙන් තොරව ගමන් ගනිමින් සිටිති. පසුගියදා කොළඹ සිට යාපනය දක්වාත් එතැන් සිට ඩෙල්ෆ් දූපත දක්වාත් අපට යා හැකිවුයේ එම නිදහසේ එක් ප්‍රතිඵලයක් ලෙසය.ශ්‍රී ලංකාවට අයත් තෙවැනි විශාලතම දූපත ලෙස ඩෙල්ෆ් දූපත සැලකේ. වර්ග කිලෝමීටර් 48 ක් පමණ වන මෙය Neduntheevu සහ Neduntivu. යනුවෙන් හඳුන්වනු ලබන අතර ඩෙල්ෆ් යන්න එහි ප්‍රචලිත නාමය වේ. ˝ඩෙල්ෆ් ˝ යන නම යොදා ඇත්තේ ලන්දේසීන්ය, ඕලන්ද ගෘහනිර්මාණ ශිල්පයට අයත් ලක්ෂණ මෙහි බොහෝ තැන්වලද දක්නට ලැබිණි. ලන්දේසී බලකොටුවක්ද මෙහි පිහිටා තිබේ. අශ්වයින් විශාල සංඛ්‍යාවක් සිටි බවට විශ්වාස කළ හැකි ඕලන්ද යුගයට අයත් පැරැණි අශ්ව ගාලක් ද දැකිය හැක. ඉපැරැණි චෛත්‍යයක නටබුන් ද, ආදම්ගේ යැයි විශ්වාස කරනු ලබන පා සලකුණක් ද මෙහි දැකිය හැකිය.ඕලන්ද යුගයේ දී අතහැර ගිය අශ්වයෝ බෝ වී කාලයත් සමගම නිදැල්ලේ හැසිරෙන සත්ව කොට්ඨාසයක් ලෙස දූපත පුරා සැරි සරති. ඕලන්ද ජාතිකයින් පණිවුඩ යැවීම පිණිස ඇති කළ පරවියන් සහිත කූඩු ද දැකිය හැකිය.ලියලන ගල, විශාල ගස මෙහි සුවිශේෂි අංග වෙති. භාෂා තිහක් කතා කිරීමට හා භාෂා 18 ක් ලිවිය හැකි කනිනායගම් අඩිකල් පියතුමාද උත්පත්තිය ලබා ඇත්තේ මෙම දූපතේය. එතුමන්ගේ ස්මාරකයක්ද මෙහි ඉදිකර ගෞරව දැක්වීමට ඩෙල්ෆ් ජනතාව අමතක කර නොමැත.ත්‍රස්තවාදය පැවැති දශක තුනකට අධික කාලයේදීද ඩෙල්ෆ් දූපතේ ජනතාව මේ පෞරාණික කිසිවකට හානියක් නොවන සේ රැකගත් නිසා අදටත් දකුණේ ජනතාවට එම ස්ථාන නැරඹීමට හැකිව තිබේ. එක් පැත්තකින් මෙහි ඔවුන්ටම සුවිශේෂී වු ලක්ෂණ රැසක් දැකගත හැක.එහි සුවිශේෂිම ලක්ෂණය වුයේ අක්කර ගණන් වටකරමින් තනා ඇති හුණුගල් තාප්ප. කිසිදු බදාමයක් හෝ වෙනත් ද්‍රව්‍යයක් යොදා නොගෙන එම තාප්ප සකස් කර තිබීම අතීතයේ පැවැත ආ නිර්මාණවලට මෙන්ම ඉදිකිරීම්වලට සාක්ෂී වේ. එහි ඇති ලන්දේසී බලකොටුවද අදටත් ඉතා ශක්තිමත්ය.එහි තිබෙන පෞඩත්වයට කිසිඳු හානියක් නොවන අයුරින් රෝහලට පිටු පසින් මුහුදු වෙරළට ආසන්නයට වන්නට මෙම ස්ථාපිත කර තිබේ. කාලයක් තිස්සේ අව්වට වැස්සට ‍මෙන්ම විවිධ ස්වාභාවික ව්‍යයසනයන්ට එය බිඳ දැමීමට නොහැකි වී ඇත. ඊට හේතුව එහි බිත්ති අඩි පහක් පමණ පළලින් යුක්ත වීමය.මේ වන විට මෙහි පවුල් එක්දහස් පන්සියකට අධික සංඛ්‍යාවක් සිටින අතර ප්‍රාදේශීය ලේකම් කොට්ඨාශ හයකින් සමන්විත වේ. ධීවර රැකියාව, තල්වලින් සකස් කළ කෑම වර්ග අලෙවිය මොවුන් සිය ජීවනෝපාය ලෙස පවත්වා ගෙන යයි. රජයේ සේවයේ යෙදෙන පිරිස්ද සිටිති.අද වන විට මෙම දූපත සංචාරක කලාපයක් ලෙස ප්‍රවර්ධනය කිරීමේ අවධානය රජය යොමුකර තිබේ. ඒ පිළිබඳ සොයා බැලීම සඳහා ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාද සිය නිලධාරීන් සමඟ ඩෙල්ෆ් දූපතේ සංචාරය කළේය. ඩෙල්ෆ් දූපතේ පිහිටා ඇති පෞරාණික ස්ථාන දෙස් විදෙස් සංචාරකයින්ට නැරඹිය හැකි වන පරිදි සංවර්ධනය කරන ලෙස එහිදි උපදෙස් නිකුත් කෙරෙණි.ඩෙල්ෆ් සුන්දර හා ආකර්ෂණිය දූපතක්. වසර තිහක් පුරා පැවැති යුද්ධය නිසා මෙම දූපත නරඹන්නට ජනතාවට ඉඩ ලැබුනේ නැහැ. අද ඒ තත්ත්වය සහමුලින්ම වෙනස් වෙලා. එම නිසා රජයේ අවධානය යොමු වී තිබෙනවා මෙම දූපත සංචාරක කලාපයක් ලෙස ප්‍රවර්ධනය කරන්න. මෙහි නැරඹීමට බොහෝ ස්ථාන තිබෙනවා.සංචාරකයින්ට අවශ්‍ය නවතැන් පහසුකම් සැපයීම සඳහා හෝටල් කිහිපයක් ස්ථාපිත කරන්නත් අපි අයෝජකයින් සමඟ සාකච්ඡා කරන්න කටයුතු කරනවා. ඒ ඇමැතිවරයාගේ අදහස්ය.වත්මන් රජය විසින් මේ වන විට රුපියල් මිලියන හැත්තෑ දෙකක වියදමින් ප්‍රාදේශිය ලේකම් කාර්යාල හා මහින්දෝදය තාක්ෂණාගාරයක්ද ඉදිකර තිබේ. මීට අමතරව දූපතේ යටිතල පහසුකම් දියුණු කිරීමටද රජය කටයුතු කරමින් සිටී. එළඹෙන 14 වැනිදා ජනාධිපති මහින්ද රාජපක්ෂ මහතා මෙහි සංචාරය කිරීමට නියමිතය. විවෘත කිරීම් රැසක්ද එදිනට සැලසුම් කර තිබේ.යුද්ධයේ අඳුරු හෙවණැලි වලින් උතුරු කරය මෙන්ම පාරාදීසයක් බඳු ඩෙල්ෆ් දූපතද වැසී තිබිණි. නමුත් අද ඩෙල්ෆ් දූපත නිදහස්ය. මාර්ග බාධක හෝ ආරක්ෂක වැට කඩුළු නැත. වරින් වර වැටෙන වැහි අඳුර ඩෙල්ෆ් දූපතට කළුවර රැගෙන එයි. අඳුරට පෙර අපි ෆෙරියට ගොඩවුයේ යළි මෙහි පැමිණෙන අදහසිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n141011_1</link>
    <topic>“හුඩ්හුඩ්“ සුළි කුණාටුව  දරුණු වෙයි</topic>
    <author>අසංග පෙරේරා</author>
    <content>බෙංගාල බොක්ක ප්‍රදේශයේ පැවති “හුඩ්හුඩ්“ සුළි කුණාටුව  මේ වන විට ඉතා චණ්ඩ සුළි කුණාටුවක් දක්වා වර්ධනය වී යාපනය සිට කි.මී. 900 ක් පමණ ඊසාන දෙසින් ඉන්දියාව දෙසට ගමන් කරමින් පවතින බව කාළගුණවිද්‍යා දෙපාර්තමේන්තුව පවසයි.එහි බලපෑම නිසා දිවයින හරහා විශේෂයෙන් උතුරු ප්‍රදේශවල සහ දිවයින අවට මුහුදු ප්‍රදේශවල සුළං වේගය ඉහළයාමට හැකියාව පවතී.අද උදෑසන 5.30ට නිකුත් කළ කාළගුණ අනාවැකියට අනුව බස්නාහිර, සබරගමුව, සහ මධ්‍යම පළාත්වලත් ගාල්ල සහ මාතර දිස්ත්‍රික්කවලත් වැසි වාර කිහිපයක් ඇතිවේ. වයඹ පළාතටද මෙම වැසි පැතිර යා හැක.අපරභාගයේදී හෝ සන්ධ්‍යා කාලයේදී ඌව, නැගෙනහිර සහ උතුරු පළාත්වල තැනින් තැන ගිගිරුම් සහිත වැසි වර්ධනයවේ.ගිගිරුම් සහිත වැසි ඇතිවන විට එම ප්‍රදේශවල තාවකාලිකව තරමක තද සුළං ඇති විය හැක. අකුණු මඟින් සිදුවන අනතුරු අවම කර ගැනීමට අවශ්‍ය පියවර ගන්නැයි කාළගුණ විද්‍යා දෙපාර්තමේන්තුව ජනතාවගෙන් ඉල්ලා සිටී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410111</link>
    <topic>ගුරුවරුන් දෙලක්ෂ විසි දහසකට ජනවාරියට පෙර උසස්වීම්-වැටුප් වර්ධක</topic>
    <author>ධනුෂ්ක ගොඩකුඹුර අලව්වේ සිට</author>
    <content>විදුහල්පති සහ ගුරු සේවයේ ගැටලු ලබන ජනවාරි මස වන විට විසඳන බව ජනාධිපති මහින්ද රාජපක්ෂ මහතා අවධාරණය කළේය.දෙලක්ෂ විසි දහසක් පමණ වන සමස්ත ගුරුවරුන්ගේ මෙතෙක් කල් ක්‍රියාත්මක වී නොතිබූ සියලුම උසස්වීම් සහ ඊට අනුරූපීව වැටුප් වර්ධක කඩිනමින් ලබා දීමට සකස් කරන ලද ගුරු සේවා ව්‍යවස්ථාවට ඊයේ (10) පැවැති අමාත්‍ය මණ්ඩල රැස්වීමේදී අනුමැතිය හිමි වූ බවද ජනාධිපතිතුමා ප්‍රකාශ කළේය.ඒ අනුව අධ්‍යාපන අමාත්‍යාංශය හා සියලුම පළාත් සභා යටතේ සේවය කරන සියලුම ගුරුවරුන්ට හිමි උසස්වීම් හා වැටුප් වර්ධක මේ වසරේ දෙසැම්බර් 31 දා ට පෙර ලබාදීමට පියවර ගන්නා ලෙස අධ්‍යාපන ඇමැතිවරයාට තමා උපදෙස් ලබා දී තිබෙන බවත් ජනාධිපතිතුමා පැවසීය.ජනාධිපති මහින්ද රාජපක්ෂ මහතා මේ බව ප්‍රකාශ කළේ අලව්ව - හුම්බුළුව මධ්‍ය මහා විද්‍යාලයේ ඉදිකළ මහින්දෝදය තාක්ෂණ විද්‍යාගාරය සිසු අයිතියට පවරා දීමේ උත්සවයට ඊයේ (10) පෙරවරුවේ එක් වෙමිනි.ගුරුවරුන්ගේ අයිතීන් ලබාදෙන්නේ අධ්‍යාපනය කෙරෙහි ඔවුන් උනන්දු කරවන්නට බව පැවසූ ජනාධිපතිතුමා , නිදහසේ සේවය කරන්නට ගුරුවරුන්ට අවස්ථාව ලබාදීමෙන් පාසල් දරුවන්ට හොඳ අධ්‍යාපනයක් ලබා දීමට හැකි වෙතැයි තමා විශ්වාස කරන බව පැවසීය. ජ්‍යෙෂ්ඨ ඇමැති එස්. බී. නාවින්න, ඇමැතිවරු වන අනුර ප්‍රියදර්ශන යාපා , ජොන්ස්ටන් ප්‍රනාන්දු , සාලින්ද දිසානායක, ජයරත්න හේරත්, වයඹ පළාත් ප්‍රධාන ඇමැති දයාසිරි ජයසේකර මහත්වරු ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410112</link>
    <topic>දුම්රිය වර්ජනය අවසන්</topic>
    <author>නුවන් කොඩිකාර සහ රක්ෂණ ශ්‍රියන්ත</author>
    <content>අධිකරණ නියෝගයට ගරුකර අද (11) උදෑසන 7 සිට වර්ජනය අවසන් කර රාජකාරි සඳහා යළි වාර්තා කරන බව දුම්රිය වෘත්තීය සමිති පවසයි.කොළඹ දිසා අධිකරණය ඊයේ (10) පස්වරුවේ ලබාදුන් නියෝගයට ගරු කිරීමක් වශයෙන් මෙම තීරණය ගත් බව දුම්රිය ශ්‍රේණිගත වෘත්තීය සමිති එකමුතුව කියයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410113</link>
    <topic>2014 නොබෙල් සාම ත්‍යාගය මලාලාට හා කයිලාෂ්ට</topic>
    <author/>
    <content>2014 නොබෙල් සාම ත්‍යාගය පාකිස්තානයේ මලාලා යුසෆ්සායි දැරියට හා ඉන්දිය ජාතික ළමා මානව හිමිකම් ක්‍රියාකාරිකයකු වන කයිලාෂ් සත්‍යරාථිට පිරිනමන බව නොබෙල් කමිටුව ඊයේ ප්‍රකාශ කළේය. මේ අනුව දෙදෙනාටම මෙම ත්‍යාගය සම සමව හිමිවන්නේය.17 හැවිරිදි මලාලා යුසුෆ් සායි නොබෙල් සාම ත්‍යාගය හිමිවන ලාබාලම තැනැත්තිය වන අතර ඇය පාකිස්තානය මූලික කොටගෙන ලෝකයේම ළමා අධ්‍යාපන අයිතිය වෙනුවෙන් සටන්කරන්නියක ලෙස සුපතලය. ඇයගේ මෙම ක්‍රියාව නිසාම ඇය 2012 දී තලේබාන් සටන්කාමීන්ගේ වෙඩි ප්‍රහාරයට ලක් වුවද දිවි බේරා ගැන්මට සමත්වුවාය.ඇය සමග නොබෙල් සාම ත්‍යාගයට හිමිකම් කියන ඉන්දීය ජාතික 60 හැවිරිදි කයිලාෂ් සත්‍යරාථි ළමා ශ්‍රමය සූරාකෑමට එරෙහිව සාමකාමී වි‍රෝධතා පවත්වමින් ළමා අයිතීන් වෙනුවෙන් පෙනී සිටි පුද්ගලයෙකි. ඔහු මහත්මා ගාන්ධි සම්ප්‍රදාය අනුදත්තකු ලෙසද සුපතලය.මේ අනුව මෙවර නොබෙල් සාම ත්‍යාගය මුස්ලිම් හා හින්දු ජාතික දෙදෙනකු ට හිමිවීම විශේෂත්වයක් වන්නේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410114</link>
    <topic>දිවංගත පීටර් කෙනමන් ගුණ සැමරුම හෙට</topic>
    <author>තංගල්ල විශේෂ - ඇම්.පී.චන්ද්‍රපාල</author>
    <content>1970 සමගි ‍පෙරමුණු රජයේ හිටපු නිවාස හා ඉදිකිරීම් අමාත්‍යවරයා වුද, මැද කොළඹ ආසනයේ දීර්ඝ කාලයක් සිටි මන්ත්‍රිවරයා වුද.ශ්‍රී ලංකාවේ කොමියුනිස්ට් පක්ෂයේ හිටපු ප්‍රධාන ලේකම්වරයා වු දිවංගත පීටර් කෙනමන් මහතාගේ 97 වන ජන්ම දිනය වෙනුවෙන් පැවැත්වෙන පුෂ්පෝපහාර පිදීමේ උත්සවය මේ මස 12 වන (හෙට) දින උදේ 9 ට මරදාන පීටර් කෙනමන් පිළිරුව අභියසදී පැවැත්වේ.මෙම අවස්ථාවට අමාත්‍ය ඒ.එච්.එම්.පවුසි,අමාත්‍ය තිස්ස විතාරණ ,අමාත්‍ය වාසුදේව නානායක්කාර ,අමාත්‍ය චන්ද්‍රසිරි ගජධිර,නීතිඥ රාජා කොල්ලුරේ,නීතිඥ එම්.ඒ.රිස්වි යන මහත්වරු සහාභාගි විමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410115</link>
    <topic>යුද හමුදා සංවත්සරයට මේජර්වරු 115කටලුතිනන් කර්නල් ධූර</topic>
    <author>විජයානි එදිරිසිංහ</author>
    <content>ශ්‍රී ලංකා යුද හමුදාවේ 65 වැනි සංවත්සරය වෙනුවෙන් එතෙක් මේජර් ධුරයේ සිට ලුතිනන් කර්නල් ධුරයට උසස්වීමට සිටි රණවිරුවන් 115 දෙනකුට පැය කිහිපයක දී එම උසස්වීම් ලබා දුන් ජනාධිපති මහින්ද රාජපක්ෂ මහතා ඊයේ (10) පැවැති සැමරුම් උළෙලට එම නිලධාරීන්ට නව ධුරයට අදාළ නිල ඇඳුමින් පැමිණීමට අවස්ථාව සලසා දී තිබේ.ආබාධිත මේජර්වරු 7 දෙනකු ඇතුළු මේජර්වරු 115 දෙනා කිසිසේත් බලාපොරොත්තු නොවූ පරිදි පැය කිහිපයකදී  උසස්වීම් ලැබීම ඔවුන් විශ්මයට පත් කරන්නක් වූ බව යුදහමුදාපති ලුතිනන් ජෙනරාල් දයා රත්නායක මහතා පැවසීය.සාමාන්‍යයෙන් උසස්වීම් අනුමත කිරීම සඳහා මසකට වැඩි කාලයක් ගත වේ. එහෙත් ජනාධිපතිවරයා‍ අතට පත්වූ එම ලිපිගොනු පෙරේදා රාත්‍රියේම අස්සන් කරදීමට කටයුතු කර තිබුණා පමණකි එම රාත්‍රියේම හමුදාපතිවරයාට කතා කර එම උසස්වීම් ලබාදුන් බව ඔවුන්ට පවසා පසුදින පැවැත්වෙන යුද හමුදා සැමරුම් උත්සවයට නව උසස්වීමට අදාළ නිල ඇඳුමින් සැරසී සහභාගීවීමට අවස්ථාව සළසන ලෙසටද උපදෙස් දී තිබේ.යුද හමුදාපතිවරයා එම උපදෙස් මත ක්‍රියා කළ අතර මෙම උසස්වීම ලැබූ ලුතිනන් කර්නල්වරු 115 දෙනා ජනාධිපතිවරයා ලබාදුන් නව නිලයන්වල අදාළ නිල ඇඳුමින් ඊයේ (10) පැවැති සැමරුම් උත්සවයට සහභාගී වී සිටිනු දක්නට ලැබිණි.මෙම ලිපිගොනු ආරක්ෂක ලේකම් ගෝඨාභය රාජපක්ෂ මහතාගේ අනුමැතියට ලැබී තිබුණේ පෙරේදා (09) පස්වරුවේය. ගෝඨාභය මහතා ඒවාට කඩිනමින් අනුමැතියදී ජනාධිපතිවරයා වෙත යවා තිබිණි.ජනාධිපති මහින්ද රාජපක්ෂ මහතාගේ එම සංවේදී සුවිශේෂ කර්තව්‍ය ඊයේ පැවැති යුද හමුදා සංවත්සර උත්සවය අවස්ථාවේ හෙළි කළ යුද්ධ හමුදාපති දයා රත්නායක මහතා මෙවැනි සංවේදී ජනනායකයන් සිටීම අපේ හමුදාවට ශක්තියක්. අභිමානයක්. ඒ වගේම රට බේරාගත් රණවිරුවන්ට එසේ ගෞරව කරන රාජ්‍ය නායකයකු මෙලොව තවත් බිහිවී නැත. එවැනි ජන නායකයකු සිටින තාක් කල් එදා නන්දිකඩාල්වලින් පැමිණි එක් ප්‍රභාකරන් කෙනකුගේ අවසානය සිදු කළා සේ තවත් එවැනි ප්‍රභාකරන්ලා දහයක් ආවත් ඔහුට ලබාදුන් ඉරණම අත්පත් කරදීමට බියවිය යුතු නැති බවද හමුදාපතිවරයා ප්‍රකාශ කළේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410116</link>
    <topic>වසර 24කට පසු යාල්දේවි කොළඹ සිට යාපනයට</topic>
    <author>ශීලා උඩුවර</author>
    <content>වසර 24 කට පසු යාල්දේවි දුම්රිය අනිද්දා ( 13) පෙරවරුවේ සිට කොළඹ කොටුවේ සිට යාපනය දක්වා ගමන් අරඹයි. ගමන් ආරම්භ කිරීමෙන් පසු 14 වැනිදා සිට දිනපතා පොල්රුප්පාවෙන් තල්රුප්පාවට දුම්රිය 4 ක් ධාවනය කෙරේ. නගරාන්තර හා රාත්‍රි තැපැල් දුම්රියවල්ද මීට අයත්වේ.ඉන්දියානු ණය ආධාර යටතේ ඉන්දියාවේ ඉර්කොන් සමාගම විසින් මෙහි ඉදිකිරීම් කටයුතු සිදුකර තිබේ. පැයට කිලෝමීටර් සියයක වේගයෙන් ධාවනය කිරීමට හැකි ලෙසට සකස්කර ඇති අතර කොළඹ සිට පැය හතකින් පමණ යාපනය‍ට යාමට හැකිය.දැනට යාලදේවි දුම්රිය කොළඹ කොටුවේ සිට පලෙයි දක්වා ධාවනය කෙරෙන අතර 13 දා පලෙයි සිට යාපනයට ධාවනය කෙරේ. පලෙයි සිට යාපනය දක්වා දුර කිලෝමීටර් 38 කි.දුම්රිය ස්ථාන ගණන 09 කි. යාලදේවි දුම්රිය අන්තිම වරට ධාවනය කෙ‍රුනේ 1990 ජූනි මස 12 දාය. ත්‍රස්ත ක්‍රියා හේතුවෙන් දුම්රිය මාර්ගය මුළුමණින්ම විනාශකර දමා තිබු අතර දුම්රිය ධාවනය මුළුමණින්ම ඇණහිට තිබිණි. රටේ සාමය උදාවීමත් සමඟ උතුර - දකුණ යා කෙරෙන යාල්දේවි දුම්රිය ධාවනය කඩිනම් කිරීමට පියවර ගැණිනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410117</link>
    <topic>ඉන්දියාවට ශ්‍රී ලංකාවෙන් ඉගෙනීමට බොහෝ දේ තිබෙනවා</topic>
    <author/>
    <content>ඉන්දියාවට ශ්‍රී ලංකාවෙන් ඉගෙනගැනීමට බොහෝ දේ තිබෙන බව ඉන්දීය ආරක්ෂක ලේකම් ආර්.කේ මතුර් මහතා ඊයේ (10) ශ්‍රී ලංකා ජනාධිපති මහින්ද රාජපක්ෂ මහතා හමුවේ පැවසීය.දෙවැනි වාර්ෂික ආරක්ෂක සමුළුවට සහභාගිවිමට පැමිණ සිටින ඉන්දීය ආරක්ෂක ලේකම් වරයා මේ බව ප්‍රකාශ කළේ ඊයේ (10) මහනුවර ජනාධිපති මන්දිරයේදී මහින්ද රාජපක්ෂ ජනාධිපතිවරයා බැහැදුටු අවස්ථාවේදීය‍.මෙහිදී දෙරටේ හමුදා අංශ අතර පුහුණු කටයුතු ව්‍යාප්ත කිරීම සම්බන්ධයෙන් අදහස් හුවමාරු කරගත් අවස්ථාවේ ඉන්දීය ආරක්ෂක ලේකම් වරයා කියා සිටියේ ශ්‍රී ලංකාවෙන් තව බොහෝ දේවල් ඉගෙන ගැනීමට ඉන්දියාව දැඩි කැමැත්තකින් පසුවන බවය.තවද ඉන්දියාවේදී ශ්‍රි ලංකා හමුදා අංශ වලට පුහුණු ව ලබාදීමේ කටයුතු මැනවින් සිදුවන බවත් දෙරට අතර හමුදා කටයුතු සම්බන්ධ දිගුකාලීන පුහුණු කරුවන් හුවමාරු කරගැන්ම මෙන්ම අදාළ දේශන පැවැත්වීම සම්බන්ධයෙන් අවස්ථා උදාකර ගැනීමට ඇති ඉඩකට සොයා බැලීමට අපේක්ෂා කරන බවත් ඔහු කියා සිටියේය.මෙම සාකච්ඡාවේදි ඉන්දීය ධීවිරයින් විසින් ශ්‍රි ලංකා උතුරුමුහුදු සීමාවේ ට්‍රෝලර් යාත්‍රා මඟින් සිදුකරන අක්‍රමවත් මසුන් ඇල්ලිමේ ක්‍රියාවෙන් මතුව ඇති ප්‍රශ්න සම්බන්ධයෙන් ශ්‍රී ලංකා ජනාධිපති වරයා ඉන්දිය ආරක්ෂක ලේකම් වරයාගේ අවධානය යොමු කළේය. මේ නිසා මත්ස්‍ය සම්පත සිඳී යනවා පමණක් නොව උතුරේ ද්‍රවිඩ ධීවරයින් දැඩි අපහසුතාවට පත්වන බව රාජපක්ෂ මහතා පෙන්වා දුන්නේය. මේ ප්‍රශ්නය දෙරටේම බලධාරින් අතර පවත්වන සාකච්ඡා මගින් විසඳා ගත යත්තක් බවද අවධාරණය කෙරිණ.ඉන්දියාවත් ශ්‍රි ලංකාවත් අතර පවත්නා සබඳතා තවදුරටත් ශක්තිමත් වීමට ආරක්ෂක අංශ වලට සම්බන්ධ සමුළු ක්‍රියාකාරකම් ආදිය ඉවහල් වන බවද මෙම සාකච්ඡාවේදී ප්‍රකාශ විය.මෙහිදී ඉන්දිය ආරක්ෂක ලේකම් වරයා සමග ශ්‍රි ලංකාවේ ඉන්දිය මහ කොමසාරිස් වරයා ඇතුළු එරට ආරක්ෂක අමාත්‍යාංශ නිලධාරින් පිරිසක් ද ශ්‍රි ලංකා විදේශ අමාත්‍යාංශ ලේකම් ෂෙනුකා සෙනවිරත්න මහත්මිය හා නාවික හමුදාපති වයිස් අද්මිරාල් ජයන්ත පෙරේරා මහතාද මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410118</link>
    <topic>කොළඹ-නුවර අධීවේගී මාර්ගයේ ඉදිකිරිම්19දා ඇරඹේ</topic>
    <author>සිතාරා සේනානී සහ නුවන් කොඩිකාර</author>
    <content>කොළඹ - නුවර අධීවේගී මාර්ගයේ ඉදිකිරිම් කටයුතු ජනාධිපති මහින්ද රාජපක්ෂ මහතාගේ ප්‍රධානත්වයෙන් මේ මස (19) වැනිදා ආරම්භ කෙරේ. මෙහි මුල් පියවර වශයෙන් කිලෝමීටර් 17.5 කින් යුතු පොතුහැර- රඹුක්කන හා කිලෝමීටර් 18 කින් යුතු රඹුක්කන ගලගෙදර මාර්ග කොටසේ ඉදිකිරීම් කටයුතු මෙලෙස ආරම්භ කරන බව ජනාමාධ්‍ය හා ප්‍රවෘත්ති ඇමැති කෙහෙළිය රඹුක්වැල්ල මහතා පැවසීය.ජනමාධ්‍ය හා ප්‍රවෘත්ති අමාත්‍යාංශයේ ඊයේ (10) පැවැති කැබිනට් තීරණ දැනුම්දීමේ මාධ්‍ය හමුවේදි ඇමැතිවරයා එසේ කීවේය.මහාමාර්ග වරාය හා නාවික ඇමැතිවරයා ලෙස ජනාධිපති මහින්ද රාජපක්ෂ මහතා විසින් අදාළ කටයුතු කරගෙන යාම සඳහා ඇමැති මණ්ඩලයට ඉදිරිපත් කළ යෝජනාවට අනුමැතිය හිමිවු බවද රඹුක්වැල්ල මහතා කියා සිටියේය.යෝග්‍යතා අධ්‍යන හා මූලික සැලසුම් මේ වන විටත් නිම කර ඇති අතර ඉහත සඳහන් කොටස සඳහා අධිවේගී මාර්ග පථය හඳුනාගෙන ඇති බවත් ඉදිකිරීම් ක්‍රියාත්මක කිරීම සඳහා තනි කොන්ත්‍රාත් පැකේජ අටකට බෙදා වෙන්කර ඇති බව ඒ මහතා ප්‍රකාශ කෙළේය.ඒ අනුව එඩේරමුල්ල-වේයන්ගොඩ කිලෝමීටර් 28, වේයන්ගොඩ-මීරිගම කිලෝමීටර් 16 යි, මීරිගම-නාකලගමුව කිලෝමීටර් 18 යි, නාකලගමුව-අලකොළදෙණිය කිලෝමීටර් 20 යි, අලකොළදෙණිය-මැද්දකැටිය කිලෝමීටර් 16.9 යි, මැද්දකැටිය-ගලේවෙල කිලෝමීටර් 19 යන ලෙස බෙදා වෙන්කර ඉදිකිරීම් කටයුතු සිදුකෙරේ.කොළඹ ගාල්ල අධිවේගී මාර්ගය තැනීමේදි වැඩි කාලයක් ගිය බවත් එය සැළකිල්ලට ගනිමින් කෙටි කාලයකදී මෙම මාර්ගයේ ඉදිකිරීම් අවසන් කිරීමේ අරමුණින් අදියර කිහිපයකට වෙන්කර කොන්ත්‍රාත්කරුවන්ට වෙන් වෙන්ම ලබාදිමට කටයුතු යොදා ඇති බවත් මෙරට අධිවේගී මාර්ගයක සියලු අදියරයන්හි වැඩ කටයුතු එකවර ආරම්භ කරන පළමු අවස්ථාව මෙය වන බව ඇමැතිවරයා කියා සිටියේ.මේ අවස්ථාවට නියෝජ්‍ය ඇමැති සිරිපාල ගම්ලත්, ජනාමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ. එච්. එම් අස්වර් මහත්වරුන් ප්‍රමුඛ නිලධාරීන් රැසක් සහභාගි වී සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n1410119</link>
    <topic>කොතලාවල ආරක්ෂක විශ්වවිද්‍යාලයේදක්ෂිණ මණ්ඩපය සුරියවැවට</topic>
    <author>සිතාරා සේනානී සහ නුවන් කොඩිකාර</author>
    <content>ජනරාල් ශ්‍රීමත් ජොන් කොතලාවල ආරක්ෂක විශ්වවිද්‍යාලයේ දක්ෂිණ මණ්ඩපය සුරියවැව ප්‍රදේශයේ ස්ථාපිත කිරීමට රජය තිරණය කර තිබේ. දකුණ, මධ්‍යම,නැඟෙනහිර පළාත්වල සිසුන්ට හා විදේශීය සිසුන්ට අධ්‍යාපන අවස්ථා ලබාදීමේ අරමුණින් මෙම මණ්ඩපය ඉදිකරන බව ජනමාධ්‍ය හා ප්‍රවෘත්ති ඇමැති හා කැබිනට් ප්‍රකාශක කෙහෙළිය රඹුක්වැල්ල මහතා පැවසීය.මෙම වසරේ සිට වසර 05ක් ඇතුළත අදියර තුනකින් මෙය ඉදි කිරීමට සැලසුම් කර ඇති බව හෙතෙම කීය. ජනමාධ්‍ය හා ප්‍රවෘත්ති අමාත්‍යාංශයේ ඊයේ (10) පැවැති කැබිනට් තීරණ දැනුම්දිමේ මාධ්‍ය හමුවේදි ඇමැතිවරයා එසේ ප්‍රකාශ කෙළේය.ආරක්ෂක හා නාගරික සංවර්ධන ඇමැතිවරයා ලෙස ජනාධිපති මහින්ද රාජපක්ෂ මහතා විසින් මීට අදාළ කටයුතු ඉදිරියට කරගෙන යෑම සඳහා ඉදිරිපත් කරන ලද යෝජනාවට ඇමැති මණ්ඩල අනුමැතිය හිමි වු බවද රඹුක්වැල්ල මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101110</link>
    <topic>උගත් පාඩම් කොමිසමේ නිර්දේශ ක්‍රියාවට නැංවීම පහසු කිරීමට විශේෂ කාර්යාංශයක්</topic>
    <author>සිතාරා සේනානි සහ නුවන් කොඩිකාර</author>
    <content>උගත් පාඩම් හා ප්‍රතිසන්ධාන කොමිෂන් සභාවේ නිර්දේශ ක්‍රියාවට නැංවීම පහසු කිරීම සඳහා ප්‍රතිසන්ධානය සඳහා වන විශේෂ කාර්යාංශයක් පිහිටුවීමට රජය තීරණය කරයි.මෙකී කොමිෂන් සභාවේ නිර්දේශ ක්‍රියාත්මක කිරීම විමර්ශනය කිරීමේ කමිටුවට පහසුකම් සැලසීම සඳහා ජනාධිපති ලේකම්වරයාගේ යටතේ මෙකී විශේෂ කාර්යාංශය පිහිටුවනු ලැබේ.ජනාධිපති මහින්ද රාජපක්ෂ මහතා මේ සම්බන්ධයෙන් ඉදිරිපත් කරන ලද කැබිනට් පත්‍රිකාවට ඇමැති මණ්ඩල අනුමැතිය ලැබී තිබේ.උගත් පාඩම් හා ප්‍රතිසන්ධාන කොමිෂන් සභාවේ නිර්දේශ ක්‍රියාත්මක කිරීම සම්බන්ධයෙන් ජනාධිපති ලේකම්වරයාගේ ප්‍රධානත්වයෙන් යුත් කමිටුවක් විසින් විමර්ශනයක් සිදුකර ති‍බෙන අතර, ඒ අනුව කොමිසමේ නිර්දේශ 144න් 45ක් සම්පූර්ණ කොට ඇති අතර, 89ක කටයුතු සිදුකෙරෙමින් පවතී. තවත් නිර්දේශ 10 ක් ක්‍රියාත්මක කිරීමේ ආරම්භක අදියරේ පවතී.ඇමැති මණ්ඩල තීරණ දැනුම්දීමේ මාධ්‍ය හමුවේදී ජනමාධ්‍ය හා ප්‍රවෘත්ති ඇමැති කෙහෙලිය රඹුක්වැල්ල මහතා මේ බව පැවැසීය. එකී මාධ්‍ය හමුව ජනමාධ්‍ය හා ප්‍රවෘත්ති අමාත්‍යාංශ ශ්‍රවණාගාරයේ ඊයේ (10) පැවැත්විණි.උගත් පාඩම් කොමිසමේ ඉතිරි නිර්දේශ ක්‍රියාත්මක කිරීම සඳහා කොපමණ කලක් ගතවිය හැකිදැයි මාධ්‍යවේදියකු මෙහිදී මතු කරන ලද ප්‍රශ්නයකට පිළිතුරු දෙමින් ඇමැතිවරයා පැවැසුවේ, යුද්ධය අවසන් කිරීමෙන් පසු රජය උගත් පාඩම් කොමිෂන් සභාව පත් කළේ සද්භාවයෙන් යුතුව බවත්, මේ වනවිට එහි නිර්දේශවලින් සාධනීය හා සාධාරණ කොටසක් ඉෂ්ඨ කර තිබෙන බවත්, ඉතිරි ප්‍රමාණය ද හැකි පමණ ඉක්මනින් විසඳාලීම රජයේ අපේක්ෂාව බවත් ය. ශ්‍රී ලංකා රජයට එල්ල වන පීඩනය මත තීන්දු තීරණ ගැනීමට ජනාධිපතිතුමා කටයුතු නොකරන බව අවධාරණය කළ ඇමැතිවරයා, රජයේ කාර්යය වන්නේ යුද්ධයෙන් පසු සංහිඳියාව ඇති කිරීම සඳහා රජය විසින් ම ඉදිරිපත් කරන ලද වැඩපිළිවෙළ සාධාරණ අන්දමින් ක්‍රියාත්මක කිරීම පමණක් බවත් ය.වසර තිහකට අධික කාලයක් රටක් නැතිවී යන තරමට උග්‍රව පැවැති ත්‍රස්තවාදය බිම් මට්ටමින් පරාජය කළද ත්‍රස්තවාදය විවිධ පැතිකඩ ඔස්සේ තවමත් ක්‍රියාත්මකව පවතින බැවින් එය වැළැක්වීම සඳහා අපගේම විග්‍රහයක් කළ යුතු බව ජනාධිපති මහින්ද රාජපක්ෂ මහතාගේ ස්ථාවරය වූ බැවින් එතුමා ඒ සඳහා උගත් පාඩම් හා ප්‍රතිසන්ධාන කොමිෂන් සභාව පත් කළ බවත් කීය.  මෙහි නිර්දේශ ක්‍රියාත්මක කිරීම කෙටි කාලීන, මධ්‍ය කාලීන සහ දිගු කාලීන වශයෙන් කොටස් කර තිබෙන බව පැවැසූ ඇමැතිවරයා මෙහි ඇතැම් නිර්දේශ ක්‍රියාත්මක කිරීම සඳහා ආණ්ඩු ක්‍රම ව්‍යවස්ථාව පවා වෙනස් කළ යුතුව තිබෙන බැවින් ඒ සඳහා කාලයක් ගත වන බවත් පෙන්වා දුන්නේය. මෙම ගැටලුව විසදීම සඳහා පාර්ලිමේන්තු තේරීම් කාරක සභාවක් පත් කර තිබෙන බවත්, ඒ සියලු පක්ෂවලට ආරාධනා කර තිබෙන බවත්, එහෙත් ඉතා අවාසනාවකට මෙහි ප්‍රධාන පාර්ශ්වකරුවකු විය යුතු දෙමළ සන්ධානය කමිටුව වර්ජනය කර තිබෙන බවත් පැවසීය.ජනමාධ්‍ය හා ප්‍රවෘත්ති අමාත්‍යාංශයේ අධීක්ෂණ මන්ත්‍රී ඒ.එච්.එම්. අස්වර් මහතා ද මේ අවස්ථාවට සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101111</link>
    <topic>හලාවත මහ රෝහලේ නවීකරණය කරන ලද 18 වාට්ටුව විවෘත කෙරේ</topic>
    <author>සුභාෂිණී සේනානායක</author>
    <content>ශ්‍රී ලංකා ගුවන් තොටුපල හා ගුවන් සේවා සමාගම විසින් නවීකරණය කරන ලද හලාවත මහ රෝහලේ 18 වාට්ටුව පසුගිය 27 වන දින පියංකර ජයරත්න මහතා විසින් ජනතා අයිතියට පත් කරන ලදී.සිවිල් ගුවන් සේවා ඇමැති පියංකර ජයරත්න මහතාගේ ජන්ම දින සැමරුම වෙනුවෙන් නවීකරණය කරන ලද ඉතා අඩු පහසුකම් සහිතව පැවති 18 වාට්ටුව රුපියල් ලක්ෂ 54 ක මුදලක් වැයකරමින් සනීපාරක්ෂක පහසුකම් සහිතව සම්පූර්ණයෙන්ම නවීකරණය කර ඇත.රෝගීන්ට මෙන්ම 18 වාට්ටුව භාවිතා කරන්නන්ට ඉතා යහපත් පරිසරයක් මේ අනුව ගොඩනගා ඇති අතර වාට්ටු සංකීර්ණය විවෘත කළ ඇමැතිවරයා නේවාසික රෝගීන් සමග සුහද කතාබහකටද එක්විය.පියංකර ජයරත්න මහතා විසින් ඔවුන්ට ත්‍යාග ප්‍රදානයක්ද සිදුකරන ලදී.අනතුරුව සිය උපන්දින කේක් ගෙඩිය කපමින් සිය 50 වන ජන්ම දිනය හලාවත මහරෝහලේදී සැමරූ ජයරත්න මහතා ප්‍රකාශ කර සිටියේ,සිය උපන්දිනය සමරන මේ මොහොතේ මෙවන් සත් කාර්යයක් කරන්නට ලැබීම ඉතාමත් සතුටට කරුණක් බවත්, මීට පෙර 18 වාට්ටුවට පැමිණි අවස්ථාවක රෝහලේ කාර්ය මණ්ඩලය කල ඉල්ලීමකට අනුව මෙම වාට්ටුව නවීකරණය කරන්නට කටයුතු කළ බවත්ය.එම වාට්ටුවේ අවශ්‍යතාවන්ට ගැලපෙන අයුරින් රෝහල් කාර්ය මණ්ඩලය සමඟ සාකච්ඡා කර සිදුකරන ලෙස තමන් උපදෙස් දුන් බවද ජයරත්න මහතා පැවසීය. හලාවත මහ රෝහල තමන්ට ඉතාම සමීප ස්ථානයක් බව පැවසූ ජයරත්න මහතා තමන්ගේ සීයා මෙම රෝහලේ භික්ෂු වාට්ටුව ඉදිකර ඇති බවත් එතැන් පටන් තම පියාත් අනතුරුව තමනුත් මෙම රෝහලේ සංවර්ධනය වෙනුවෙන් බොහෝ කටයුතු කළ බවත් පැවසීය.මේ අවස්ථාවට ශ්‍රී ලංකා ගුවන් තොටුපල හා ගුවන් සේවා සමාගමේ උප සභාපති කමල් රත්වත්ත මහතා හලාවත මහ රෝහලේ වෛද්‍ය අධිකාරී විශේෂඥ වෛද්‍ය දිනූෂා ප්‍රනාන්දු මහත්මිය ඇතුළු රෝහල් කාර්ය මණ්ඩලයේ විශාල පිරිසක් එක්ව සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101112</link>
    <topic>අය-වැය විවාදයට වෙන් කර තිබූ දින ගණන වැඩි කිරීමට පියවර</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක</author>
    <content>ලබන 24 වන දින ජනාධිපති මහින්ද රාජපක්ෂ මහතා ඉදිරිපත් කිරීමට නියමිත අය වැය හෙවත් විසර්ජන පනත් කෙටුම්පත පිළිබඳ විවාදය සඳහා වෙන් කර තිබූ දින ගණන වැඩි කිරීමට ඊයේ (10) පක්ෂ නායක රැස්වීමේ දී තීරණය කෙරිණි.අය-වැය ඉදිරිපත් කිරීම 24 වන දින සිදු කෙරේ. දෙවන වර කියවීමේ විවාදය 25 වන දින සිට දින 7ක් පැවැත්වේ. නොවැම්බර් 1 වන දින සවස 5.00ට දෙවන වර කියවීමේ විවාදය අවසානයේ ඡන්ද විමසීම සිදු කෙරේ.නොවැම්බර් මස 3 වන දින අය-වැය කාරක සභාව අවස්ථාව හෙවත් තෙවන වර කියවීමේ විවාදය නොවැම්බර් 24 වන දින දක්වා පැවැත්වේ. එදින සවස 5.00ට තෙවන වර කියවීමේ අවස්ථාවේ ඡන්ද විමසීම සිදු කෙරේ.සෙනසුරාදා දින 4ක් අය-වැය විවාදය සඳහා වෙන් කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101113</link>
    <topic>විජේදාස රාජපක්ෂගේ පෞද්ගලික පනත් කෙටුම්පතට අවසර නෑ</topic>
    <author>රන්ජිත් පද්මසිරි, ස්වර්ණා විජේකෝන් සහ සුභාෂිණී සේනානායක</author>
    <content>දුම්කොළ හා මද්‍යසාර පිළිබඳ ජාතික අධිකාරියේ 2006 අංක 27 දරන පනත සංශෝධනය කිරීම සඳහා වූ කොළඹ දිස්ත්‍රික් පාර්ලිමේන්තු මන්ත්‍රී විජේදාස රාජපක්ෂ මහතාගේ පෞද්ගලික පනත් කෙටුම්පත ඉදිරිපත් කිරීමට ඊයේ (10) පාර්ලිමේන්තුවේ දී අවසර දුන්නේ නැත.මේ පෞද්ගලික පනත් කෙටුම්පත ඉදිරිපත් කිරීමට රජය වෙනුවෙන් ආණ්ඩු පක්ෂයේ ප්‍රධාන සංවිධායක දිනේෂ් ගුණවර්ධන මහතා විරෝධය පළ කරමින් ඉල්ලා සිට බෙදීම මත පැවති ඡන්ද විමසීමේ දී කෙටුම්පත පිළිගැන්වීමට කළ ඉල්ලීම ප්‍රතික්ෂේප වූයේ වැඩි ඡන්ද 14කිනි.කෙටුම්පත ඉදිරිපත් කිරීමට අවසරය ඉල්ලා සිටි යෝජනාවට ඡන්ද 13ක් ද ඊට එරෙහිව ඡන්ද 27ක් ද ලැබුණි. යෝජනාවට පක්ෂව එජාපය හා ජවිපෙ එක්ව ඡන්දය දුන්හ.කෙටුම්පත ඉදිරිපත් කළ අවස්ථාවේ දී දිනේෂ් ගුණවර්ධන මහතා ඊට එරෙහිව රජයේ විරෝධය පළ කළේ රජයේ රෙගුලාසි ඉදිරිපත් කිරීමට රජය කටයුතු කරමින් සිටිය දී එජාපය එය පෞද්ගලික කෙටුම්පතක් මඟින් ගෙන එන්නේ සමාගම්වල වුවමනාව මත බවත් රජය දැඩි උත්සාහයකින් මේ කටයුතු සිදු කර ගෙන යන අවස්ථාවේ දී එජාපය අනුන්ගේ ළමයින්ට උප්පැන්න සහතික හදන බවත්ය.මෙහිදී තමන්ට කෙටුම්පත ස්ථිර කිරීමට ඉඩ දෙන ලෙස පාර්ලිමේන්තු මන්ත්‍රී සජිත් ප්‍රේමදාස මහතා ඝෝෂා කළ අතර ඊට මැදිහත් වූ නියෝජ්‍ය කතානායක චන්දිම වීරක්කොඩි මහතා ප්‍රේමදාස මහතාට යෝජනාව ස්ථිර කිරීමට ඉඩ දී දිනේෂ් ගුණවර්ධන මහතාගේ විරෝධනය සභාව හමුවේ තැබීය. මෙහි වැඩබලන සෞඛ්‍ය අමැතිවරයා සිටිනවා යැයි ගුණවර්ධන මහතා පැවසූ විට ලලිත් දිසානායක මහතා දීර්ඝ අධිකරණ ක්‍රියාමර්ගයක් අවසානයේ රජය මේ රෙගුලාසි ඉදිරිපත් කිරීමට අවශ්‍ය පනත් කෙටුම්පතක් සකස් කරමින් සිටින බවත් කීය.රජය කටයුතු සූදානම් කර සිටියදී සමාගම්වල වුවමනාවට ලකුණු දමා ගැනීමේ ක්‍රියාවක විපක්ෂය යෙදී සිටින බව කී දිසානායක මහතා ප්‍රමාදය සිදු වූයේ අධිකරණය හමුවට යාම නිසා බව කීය. මෙහිදී යෝජනාවට පක්ෂව හා විපක්ෂව මන්ත්‍රීවරුන් හඬ නගද්දී ගුණවර්ධන මහතා දැඩි ලෙස රාජපක්ෂ මහතාට පිළිතුරු දුන් අතර සභාව උණුසුම් තත්ත්වයට පත්විය.ඊට මැදිහත් වූ ඒ.එච්.එම්.අස්වර් මහතා දැඩි ස්වරයෙන් ඝෝෂා කරද්දී බූරුවා යැයි විපක්ෂයෙන් කීය. යකෝ උඹ එපා කරපු බූරුවා කියා අස්වර් මහතා කියද්දී ගුණවර්ධන මහතා අවසරය ඉල්ලීම පිළිබඳ බෙදීමක් ඉල්ලා සිටියේය. ඒ අනුව මන්ත්‍රීවරුන් කැඳවීමට සීනුව නාද කළ අතර ඡන්ද විමසීමෙන් ඉල්ලීම ප්‍රතික්ෂේප පෙරිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101114</link>
    <topic>නිදහසට කරුණු දැක්වීමකින් තොරව පනවා තිබූ මරණ දඬුවමෙන් අභියාචනාධිකරණයේ දී නිදහස් වෙයි</topic>
    <author>නෙල්කා මැදගෙදර</author>
    <content>මිනී මැරුම් නඩුවක විත්තිකරුට නිදහසට කරුණු දැක්විමට අවස්ථාව ලබා දිමකින් තොරව ඔහු වැරැදිකරු බවට තීරණය කරමින් ත්‍රිකුණාමලය මහාධිකරණය විසින් දෙන ලද නඩු තීන්දුවක් බල රහිත කළ අභියාචනාධිකරණය එම විත්තිකරුට පනවා තිබූ මරණ දඩුවමෙන් ඔහු නිදහස් කෙළේය .එම නඩු විභාගය අලුතින්ම නැවත පටන් ගන්නා ලෙසද, කඩිනමින් එම නඩුව විභාග කර අවසන් කරන ලෙසද ත්‍රිකුණාමලය මහාධිකරණ විනිසුරුවරයාට නියෝග කරන ලදි.නඩු විභාගයකදී විත්තිය වෙනුවෙන් කරුණු දැක්විම සඳහා විත්තිවාචක කැඳවිමකින් තොරව එම නඩුවේ විත්තිකරු මිනී මැරුමකට වැරදිකරු බවට තීරණය කර ඔහුට මරණ දඩුවම නියම කිරිම අපරාධ නඩු විධාන සංග්‍රහයේ 200(1) වගන්තියට පටහැනිව කටයුතු කිරීමක් බවට තීරණය කරමින් අභියාචනාධිකරණය විසින් මේ නියෝගය කරන ලදි.එම නඩු විභාගයෙන් පසුව මරණ දඩුවම නියම වූ අමින් ඛාන් නමැත්තෙකු විසින් ගොනු කළ අභියාචන පෙත්සමක් විභාග කර අවසන් කරමින් එහි තින්දුව ප්‍රකාශ කරමින් මේ නියෝගය කර තිබේ.අනිල් ගුණරත්න සහ රෝහිණි වල්ගම යන අභියාචනාධිකරණ විනිසුරු මඩුල්ල විසින් මේ පෙත්සම විභාග කරන ලදි.1990 වසරේදි ත්‍රිකුණාමලය ප්‍රදේශයෙහි පදිංචිව සිටි අබ්දුල් කාසිම් නමැත්තෙකු මරා දැමීම සම්බන්ධයෙන් මේ අභියාචකයා ඇතුළු විත්තිකරුවන් තිදෙනකුට එරෙහිව නඩු පවරා තිබිණි. නඩු විභාගය අතරතුර එක් විත්තිකරුවකු මිය ගොස් ඇති අතර නඩු විභාගයෙන් පසුව එක් අයෙක් නිදහස් කර ඇත. මේ විත්තිකරු මිනි මැරුමට වරද කරු බවට තීරණය කර තිබේ.අපරාධ නඩුවකදී අවශ්‍ය අංගයක් වන විත්තිවාචක නොකැඳවා සිටීමෙන් මහාධිකරණ විනිසුරු වරයා වරදක් කර ඇතැයි ‍මේ නඩු තින්දුවෙහි සඳහන් වේ.එබැවින් එම නඩුව නැවත විභාග කිරිමට යොමු කිරිම මිස වෙනත් විකල්පයක් අභියාචනාධිකරණයට නැතැයි එම විනිසුරු මඩුල්ල සඳහන් කර ඇත.නීතිඥ නිරංජන් ජයසිංහ මහතා විත්තිකාර අධියාචක වෙනුවෙන් පෙනි සිටි අතර නියෝජ්‍ය සොලිසිටර් ජෙනරාල් එස්. තුරෙයිරාජා මහතා නිතිපතිවරයා වෙනුවෙන් පෙනි සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101115</link>
    <topic>රත්මලාන ආරක්ෂක සරසවි බිමේදුම්රිය නිල නිවාසඩෙංගු බෝවන අවදානම් තැන්</topic>
    <author>මැදකොළඹ සමූහ වයිමන් හෙට්ටිආරච්චි</author>
    <content>රත්මලාන ආරක්ෂක විද්‍යා පීඨය තුළ මෙන්ම දුම්රිය සේවක නිල නිවාස භූමිය තුළත් කොන්ක්‍රීට් ටැංකි පවතින ස්ථානවල ඩෙංගු මදුරු කීටයන් බෝවිය හැැකි අවදානමක් පවතින බවට දෙහිවල සෞඛ්‍ය වෛද්‍ය නිලධාරි කාර්යාලය මඟින් කරන ලද සෝදිසි කිරීම්වලදී හඳුනාගෙන ඇත.කොළඹ දිස්ත්‍රික් ලේකම් කමල් පත්මසිරි මහතාගේ ප්‍රධානත්වයෙන් පැවැති එම දිස්ත්‍රික් පරිසර හා ඩෙංගු කමිටු රැස්වීමේදී ඒ බව හෙළිවිය.බොරලැස්ගමුව බටහිර A බටහිර B බටහිර C ග්‍රාම නිලධාරි වසම්වල ඩෙංගු රෝගීන් වැඩි වශයෙන් වාර්තා වී ඇති බව ද එහිදී කියැවිණි. ඉකුත් මාසයේදී එහිදී රෝගීන් 123 ක් වාර්තා වී ඇත. මේ වන විට රෝගීන්ගේ අඩුවක් පෙන්නුම් කරන බව ද ජනාධිපති කාර්ය සාධක බළකායේ සහයෝගයෙන් ඩෙංගු මර්දන කටයුතු දිගටම කරන බව ද නිලධාරීහු ප්‍රකාශ කළහ.සෞඛ්‍ය අමාත්‍යාංශය, ශ්‍රී ලංකා රූපවාහිනි සංස්ථාව, පළාත් සෞඛ්‍ය දෙපාර්තමේන්තුව ද එක්ව දීප ව්‍යාප්ත ඩෙංගු මර්දන වැඩසටහනක් ක්‍රියාත්මක කිරීමට සැලසුම් කරන බව දිස්ත්‍රික් ලේකම්වරයා මෙහිදී පැවැසීය. ත්‍රිරෝද රථ සංගම් හරහා ශ්‍රමදාන වැඩසටහන් ක්‍රියාත්මක කරන බව ද හෙතෙම කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101116</link>
    <topic>පි‍ටකො‍ටුව අඩි සියය වත්ත වෙළෙඳ පළේ කඩ වෙළෙඳුන්ට බෙදා දීම ජනවාරියට</topic>
    <author>ශිරෝමි අබයසිංහ</author>
    <content>පි‍ටකො‍ටුව බෝධිරාජ මාවතේ අඩි සියය වත්ත වෙළෙඳ පළේ අලුතින් ඉඳි කළ කඩ කාමර වෙළෙඳුන් සඳහා බෙදා දීමට ලබන ජනවාරි මස දක්වා ශ්‍රේෂ්ඨාධිකරණය කොළඹ මහ නගර සභාවට ඊයේ (10) කල් ලබා දුන්නේය.මේ සම්බන්ධයෙන් එදිනට පෙර අධිකරණයට වාර්තාවක් ලබා දෙන්නැයි නීතීපතිවරයා‍ට නියම කෙරිණි.මේ වෙළෙඳ පළේ අවුරුදු විස්සක් පනහක් අතර කාලයක සිට වෙළෙඳාම් කළ වෙළෙඳුන් පිරිසක් ඉදිරිපත් කර තිබූ මූලික අයිතිවාසිකම් පෙත්සමක් ඊවා වනසුන්දර ,සිසිර ද ආබෲ සහ සරත් ද ආබෲ යන විනිශ්චය මණ්ඩලය හමුවේ ඊයේ සළකා බැලිණි.අලුතින් ඉඳි කරන වෙළෙඳ සැල් තමන්ට ලබා නොදී වෙනත් අයට ලබා දීමෙන් සිය මූලික අයිතිවාසිකම් උල්ලංඝණය වන බව සඳහන් කරමින් මේ පෙත්සම ඉදිරිපත් කර තිබේ.කොළඹ මහ නගර සභාව, එහි කොමසාරිස්වරයා,ප්‍රධාන පශු වෛද්‍යවරයා ඇතුළත් කඩ ලබා දීමට සුදුස්සන් තෝරණ කමිටුව ,පිටකො‍ටුව පොලිස් ස්ථානාධිපතිවරයා, පොලිස්පතිවරයා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කර තිබේ.දීර්ඝ කාලයක් තිස්සේ මෙහි වෙළඳාම් කළ අයට මහ නගර සභාව හැඳුනුම්පත් ලබා දුන් බවත් ඒ අයට අලුත් කඩ ලබා දීමට නගර සභාව ‍පොරොන්දු වූ බවත් සඳහන් කරන පෙත්සම්කරුවෝ වෙනත් අයට කඩ ලබා දීමට පෙර තමන්ට ලබා දෙන ලෙසත් ඉතිරිවා අයදුම්පත් කැඳවා වෙනත් අය‍ට ලබා දෙන ලෙසත් නියම කරන්නැයි අධිකරණයෙන් ඉල්ලා සිටියි.අලුතින් කඩ හාරසිය හැට අටක් ඉඳි කරන බවත් පෙත්සම්කරුවෝ වැඩිදුරටත් සඳහන් කරති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101117</link>
    <topic>භූගෝලීය වශයෙන් අපේ රාජ්‍යය දූපතක් වුවත්දේශපාලන වශයෙන් අපි දූපතකට කොටු වී නෑ</topic>
    <author>චමීර ඇල්ලදෙණිය</author>
    <content>භූගෝලීය වශයෙන් අපේ රාජ්‍යය දූපතක් වුවත් දේශපාලන වශයෙන් අපි දූපතකට කොටු වී නැතැයි යෞවන කටයුතු හා නිපුණතා සංවර්ධන ඇමැති ඩලස් අලහප්පෙරුම මහතා ප්‍රකාශ කළේය.අද අපේ රටේ ආර්ථීක ඉලක්කය ඉතා පැහැදිලි බවත්, ආර්ථීකයේ ස්ථාවරත්වය, ලෝක බැංකුව, ජාත්‍යන්තර මූල්‍ය අරමුදල පවා පිළිගෙන තිබෙන බවත් ඇමැතිවරයා පෙන්වා දුන්නේය.විශ්ව විද්‍යාල විද්‍යායතන සඳහා බඳවා ගත් විධායක නිලධාරී, ජ්‍යෙෂ්ඨ කථීකාචාර්ය, ආධුනික කථීකාචාර්ය, උපදේශක (තොරතුරු තාක්ෂණ, ඉංග්‍රීසි) සහ ශිල්ප ප්‍රදර්ශක තනතුරු 53 ක් සඳහා පත්වීම් ප්‍රදානය කිරීම නිමිත්තෙන් යෞවන කටයතු අමාත්‍යංශ ශ්‍රවනාගාරයේදී පැවති උත්සවයේදී ඒ මහතා මේ බව ප්‍රකාශ කළේය.එහිදී වැඩිදුරටත් අදහස් දැක්වූ ඇමැතිවරයා මෙසේද කීය.ශ්‍රී ලංකාවේ නව අධ්‍යාපන සංකල්පය වටා ගොනුවුණු ඔබ සැමට සුභපතනවා. රජයේ අනාගත බලාපොරොත්තුව රඳවා තිබෙන අමාත්‍යාංශයේ කොටස්කරුවන් බවට ඔබ පත් වී තිබෙනවා. ඉතාම පාරිශුද්ධ ක්‍රමයක් යටතේයි, ඔබ මේ සඳහා තෝරා ගත්තේ. කිසිඳු බාහිර බලපෑමක් මත ඇතුළත් වූ කිසිවෙක් මෙතන නැහැ. තෝරා ගැනීම කළේ සම්මුඛ පරීක්ෂණයකින් බව ඇත්ත.සම්මුඛ පරීක්ෂණවලින් ඇතුළත් වන්නේ ඇමැතිතුමාගේ හෝ නියෝජ්‍ය ඇමතිතුමාගේ පිරිසක්ය යනුවෙන් තිබෙන මහජන මතය බොරුවක් යැයි කියන්න නොවෙයි, මා උත්සාහ කරන්නේ. මේ 53 දෙනා අතර මාතර අය ඉන්නේ දෙන්නයි. 8 දෙනෙක් යාපනේ. 7 දෙනෙක් කුරුණෑගල. මගේ මාධ්‍ය මිත්‍රයන්ට පුළුවන්, මේ පිළිබඳ සොයා බැලීමක් කරන්න.මේ පත්වීම් ලබන්න ඔබට ඉවහල් වුණේ, ඔබ උපයා ගත් දැනුම පමණයි. විශ්ව විද්‍යාල විද්‍යායතන සංකල්පය අලුත් දෙයක්. මෙය රට තුළ තහවුරු කරමින් වැඩි දියුණු කිරීම ඔබගේ වගකීම වෙනවා. 2006 දී මේ හා සමාන වෙනත් සංකල්පයක් බිහි කළා. එක පළාතකට එක බැගින් කාර්මික විද්‍යාලයක් තාක‍ෂණ විද්‍යාලයක් බවට උසස්කර ඩිප්ලෝමා හා උසස් ඩිප්ලෝමා පාඨමාලා ආරම්භ කළා.එහෙත් අද වන විට මේ තාක්ෂණ විද්‍යාල නවයටම (09) ඇතුළත් වන ශිෂ්‍ය සංඛ්‍යාව 500කටත් අඩුයි. පාඨමාලා හැරයන්නන්ගේ ප්‍රමාණය වැඩියි. තාක්ෂණ විද්‍යාල නවය (09) තුළම දැනට අධ්‍යාපනය ලබන්නේ 340 ක පමණ ප්‍රමාණයක්. වසරකට එක තාක්ෂණ විද්‍යාලයක 40 ක් 50 ක් පමණයි, ඉගෙන ගන්නේ. ඒවායේ සැලසුම් කළ ඇතැම් පාඨමාලා මේ දක්වා ආරම්භ කරන්න බැරි වුණා.ඉගෙන ගන්න වැඩි තරඟයක් සහිත පළාතක දිස්ත්‍රික්ක තුනක් (03) තිබේනම් එක දිස්ත්‍රික්කයකින් තාක්ෂණ විද්‍යාල වලට ඇතුලත් වී තිබෙන්නේ 15 ක 20 ක ප්‍රමාණයක්. ඒ නිසා මේ තාක්ෂණ විද්‍යාල පිළිබඳ මොන දර්ශකයෙන් බැලූවත් සතුටු වෙන්න අමාරුයි. ඒ වගේම මේවායේ ආචාර්ය මණ්ඩලයට තෘප්තිමත් විය හැකි වැටුපක් ලැබුණේ නැහැ. නමුත් අද පත්වීම් ලබන ඔබට සාම්ප්‍රදායික විශ්වවිද්‍යාලවල ආචාර්ය, මහාචාර්යවරුන්ට ලැබෙන වැටුපම ලැබෙනවා. ඔබ කිසිඳු ලෙසකින් ඔවුන්ට දෙවැනි වන්නේ නැහැ.අපේ රටේ ඉතිහාසයේ පළමු වතාවටයි ‘මහින්ද චින්තන’ දේශපාලන ලියවිල්ල රජයේ ප්‍රතිපත්තිය බවට පත්ව තිබෙන්නේ. මෙය ජාතික හා ජාත්‍යන්තර මට්ටමින් පවා සාකච්ඡාවට භාජනය වෙමින් තිබෙනවා. මැතිවරණ කාලයට විවිධ පාටින් මැතිවරණ ප්‍රකාශන එනවා. ඊළඟ මැතිවරණයට ඒ පක්ෂය ඊට පෙර ප්‍රකාශන ගැන හිතන්නේවත් නැතුව අලුත්ම ප්‍රකාශනයක් එළි දක්වනවා. නමුත් ‘මහින්ද චින්තනය’ පමණයි, මුල් ලියවිල්ල මත පදනම්ව ඉදිරියට යන්නේ. මේ වන විට අපේ රටේ ආර්ථීක ඉලක්කය ඉතා පැහැදිලයි.ආර්ථීකයේ ස්ථාවරත්වය ලෝක බැංකුව, ජාත්‍යන්තර මූල්‍ය අරමුදල පවා පිළිඅරගෙන තිබෙනවා. භූගෝලීය වශයෙන් අපේ රාජ්‍ය දූපතක් වූවත් දේශපාලන වශයෙන් අපි දූපතකට කොටු වී නැහැ. ඇතැම් කාලවල අපේ රටට ආපු රාජ්‍ය නායකයන් පිළිබඳ විපක්ෂය ප්‍රකාශ කළේ ගම් කබරයෝ, කියලයි. නමුත් පසුගිය කාලයේ ජපානයේ අගමැතිතුමා, චීනයේ ජනාධිපතිතුමා වැනි ලෝක බලවතුන් පවා ලංකාවට ආවා.මා තරුණ පුතුන් දෙදෙනෙකුගේ පියෙක් ලෙස ඔබෙන් ඉල්ලීමක් කරනවා. අපි සියලු දෙනාම 20 වන ශත වර්ෂයේ අධ්‍යාපන ලබපු අය. නමුත් ඔබට පන්ති කාමරයේදී හමුවන්නේ 21 වැනි ශත වර්ෂයේ දරුවන්. ඔවුන් හිතන විදිහ වෙනස්. ඒ නිසා ඔබට සාම්ප්‍රදායික ගුරුකමෙන් ඔබ්බට හිතන්න සිද්ධ වෙනවා. අපේ රටේ ජනගහනයෙන් සියයට 25ක් තාරුණ්‍යය. තරුණයා ජාත්‍යන්තර වශයෙන් අර්ථකථනය කරන්නේ වයස 15-29 ත් අතර අය ලෙසයි. ශ්‍රී ලංකාවේ තාරුණ්‍යය ශ්‍රී ලංකාවේ නිෂ්පාදනයට දායක කර ගැනීම සඳහා ඔබේ අත ඔවුන් වෙත සහෝදරත්වයෙන් දිගු කරන ලෙස ඉල්ලා සිටිනවා.නියෝජ්‍ය අධ්‍යාපන ඇමැති මොහාන් ලාල් ග්‍රේරු, අමාත්‍යංශ ලේකම් බී. විජයරත්න යන මහත්වරු ද මෙහිදී කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101118</link>
    <topic>රජයට සිදුවන පාඩුව නොසිතා ජනතාවට ලැබෙන වාසිය සිතුවා</topic>
    <author>වෝල්ටර් දයාරත්න අනුරාධපුර දිසා විශේෂ</author>
    <content>රජයට සිදුවන පාඩුව ගැන නොසිතා ජනතාවට ලැබෙන වාසිය ගැන සිතා එකවරම විදුලි බිල සියයට විසිපහකින් (25%) අඩු කළ එකම රාජ්‍ය නායකයා ජනාධිපති මහින්ද රාජපක්ෂ මහතා යැයි පුනරුත්ථාපන හා බන්ධනාගාර ප්‍රතිසංස්කරණ නියෝජ්‍ය ඇමැති චන්ද්‍රසිරි මුතුකුමාරණ මහතා ප්‍රකාශ කළේය.ඒ මහතා එම ප්‍රකාශය කළේ ගලෙන්බිදුණුවැව ප්‍රාදේශීය ලේකම් කාර්යාලයේ පැවති දිවි නැගුම ජීවන උපාය සංවර්ධන වැඩපිළිවෙල යටතේ රුපියල් හැටහය ලක්ෂයක ප්‍රතිපාදන බෙදාදීමේ උත්සව සභාව අමතා කතා කරමිනි.මෙහි දී තෝරාගත් පවුල් අසූපහක් (85) වෙනුවෙන් මහන මැෂින්, වතුර පොම්ප, අධිශීතකරණ බෙදා දෙන ලදී.තවදුරටත් කතා කළ නියෝජ්‍ය ඇමතිවරයා එදා කොටි තර්ජන නිසා දරු මල්ලන් සමග ගන කැලෑවල රැය පහන් කළ අපේ ජනතාව අද ‍දෙපයින් සිටගෙන ජාතියක් හැටියට එක්සත්ව සිටින්නේ ද ජනාධිපතිතුමාතුමාගේ සංවර්ධන ගමන් මග නිසාවෙන් යැයි ද කීය. එදා කොටි ගහන විට එක්සත් ජාතික පක්ෂයත් ජනතා විමුක්ති පෙරමුණත් ප්‍රභාකරන්ට එරෙහිව එක වචනයක් කතා කළේ නැහැ.අද නම් උද්ඝෝෂණ කරමින් කාඩ් බෝඩ් වීරයන් වෙන්න හදනවා. ඔය මොන දේවල් කළත් ඊළඟ මැතිවරණයේ දීත් ජනාධිපති මහින්ද රාජපක්ෂ මහතාම බව මතක් කරදිය යුතු යැයි ද කීවේය.ගලෙන්බිදුණුවැව ප්‍රාදේශීය සභාපති නාමල් විජේවර්ධන, ප්‍රාදේශීය ලේකම් ඇම්.සී. කුඹුරගේ යන මහත්ම මහත්මීහු ද සහභාගි වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101119</link>
    <topic>සුදුසුකම් මත රැකියා දීම ඇරඹුවේ මේ ආණ්ඩුවයි</topic>
    <author>රත්නපුර විශේෂ</author>
    <content>මේ රටේ අධ්‍යාපන සුදුසුකම් නැති, පස්වන ශ්‍රේණියවත් සමත් නොවූ අය තම දේශපාලන හිතවත්කම් මත ග්‍රාමසේවා නිලධාරී තනතුරට පත්කරනු ලැබු යුගයක් මේ රටේ තිබුණා . එම ක්‍රමය වෙනුවට උසස් පෙළ සමත් අධ්‍යාපන සුදුසුකම් ඇති අය ග්‍රාම සේවා නිලධාරීන් වශයෙන් පත් කරනු ලැබුවේ මහින්ද රාජපක්ෂ රජය යැයි රාජ්‍ය පරිපාලන හා සවාදේශ කටයුතු පිළිබඳ අමාත්‍ය ඩබ්ලිව් .ඩී.ජේ. සෙනවිරත්න මහතා පසුගියදා පැවසීය.රාජ්‍ය පරිපාලන හා සවදේශ කටයුතු පිළිබඳ අමාත්‍යවරයා එසේ පැවසුවේ රත්නපුර දිස්ත්‍රික්කය සඳහා නව ග්‍රාම නිලධාරීන් 150දෙනෙකු සඳහා පත්වීම් ලිපි ප්‍රදානය කිරීමේ උත්සවයකදී ය.මෙහිදී තවදුරටත් කථාකළ අමාත්‍ය සෙනවිරත්න මහතා- අද ග්‍රාම නිලධාරී සේවය සදාචාරත්මක ජනතා සේවාවක් බවට පත්වී තිබෙනවා. අතීතයේදී ගම්මුලාදෑනියකු වූ හිටපු අමාත්‍ය ධර්මදාස වන්නිආරච්චි මහතා ද ගම් මුලාදෑනියෙකු වශයෙන් ජනතාවට විශාල සේවයක් කළා. ගම්මුලාදෑනියා වශයෙන් හඳුන්වනු ලැබූ මෙම තනතුර අද ග්‍රාම නිලධාරී වශයෙන් හදුන්වනු ලබනවා. එය අභිමානයක් ඇති කරවන තනතුරක් . සෑම ග්‍රාම නිලධාරියකුම තමන්ගෙ රාජකාරිය කුමක්ද යන්න අවබෝධ කරගෙන කටයුතු කළ යුතුයි. ඒ වගේම ඔහු ගමේ අනෙක් අයට ආදර්ශවත් පුද්ගලයකු විය යුතුයි.ග්‍රාම නිලධාරී තනතුරට අධ්‍යාපන සුදුසුකම විශේෂ සුදුසුකමක් හැටියට ඇතුළත් කළේ ටී.බී. ඉලගරත්න මහතා අමාත්‍යවරයාව සිටියදී යි. ගමේ ජනතාව තමන්ව සොයා ග්‍රාම නිලධාරින් ළඟට ආ විට ජනතාවගේ ප්‍රශ්න හා ගැටලුවලට අහුම්කන් දෙමින් විසදුම් ලබාදීම ග්‍රාම නිලධාරියාගේ යුතුකමක්.ඕනෑම ගමක් දියුණුවීමට නම් ගමේ ග්‍රාම නිලධාරිවරයා අපකෂපාතී, අවංක, ආදර්ශවත් ලෙස රාජකාරී කරන පුද්ගලයකු විය යුතුයි. අද මෙම ශාලාව දෙස බලනවිට ශාලාව පුරා පිරී සිටින්නේ කාන්තාවෝ. ග්‍රාම නිලධාරි තනතුරුවලට බඳවා ගැනිම් කරද්දී සමහර අය පැවසුවා වැඩිවශයෙන් පිරිමි බඳවා ගන්නා ලෙස. එහෙත් දක්ෂ ලෙස වැඩ කරන කාන්තාවන් සිටිනවා වගේම වැඩ නොකරන පිරිමින් ද සිටින බව කිව යුතුයි.වසර හතරක කාලයක් පරිපාලන විභාග නොපැවැත්වීම නිසා රටේ ප්‍රාදේශීය ලේකම්වරුන්ගෙ හිගයක් ඇතිවුණා. එයට පිළියමක් වශයෙන් සුදුසුකම් ලැබූ අය සහකාර ප්‍රාදේශීය ලේකම් තනතුරට බඳවාගෙන වසර පහක් සේවය සම්පූර්ණ කළ පසු ප්‍රාදේශීය ලේකම් තනතුරුවලට පත්කළා.රත්නපුර දිසත්‍රික් මන්ත්‍රී ජානක වක්කුඹුර මහතා - අප බිය ව යුත්තේ සොරකම් කළොත් පමණයි. නවක ග්‍රාම නිලධාරීන් වශයෙන් පත්වීම් ලබන ඔබලා තනතුරේ ගරුත්වය රකිමින් අභිමානයෙන් කටයුතු කළයුතුයි. නවක ග්‍රාම නිලධාරී පත්වීම් ලබන ඔබලා ග්‍රාම නිලධාරි චරිතය පිළිබඳ අවබෝධයෙන් කටයුතු කළ යුතුයි.මෙම උත්සවය අමතා දිස්ත්‍රික්කයේ ලේකම්වරුන් වෙනුවෙන් කුරුවිට ප්‍රාෙද්ශීය මහ ලේකම් එම්.කේ. කුලතිලක, රත්නපුර දිස්ත්‍රික් ලේකම් කාර්යාලයේ පරිපාලන නිලධාරි කුමාරනායක යන මහත්වරු ද කතා කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101120</link>
    <topic>වැඩිහිටි සැමරුම් උත්සවය 23දා</topic>
    <author>සිරිසේන අත්තනායක</author>
    <content>ජාත්‍යන්තර වැඩිහිටි දිනය නිමිතිකොට මිනුවන්ගොඩ ජේෂ්ඨ පුරවැසි සංවිධානය මෙහෙයවන වැඩිහිටි සැමරුම් උත්සවය මෙම මස 23 දින මිනුවන්ගොඩ කාංචනා හෝටලේ දී පෙරවරු 9සිට දහවල් 12 දක්වා පැවැත්වීමට කටයුතු යොදා ඇත.වැඩිහිටි රංගන කුසලතා එළිදැක්වීමක් ද මෙහිදී පැවැත්වෙන අතර මෙම උත්සවයට බස්නාහිර ප්‍රධාන අමාත්‍ය ප්‍රසන්න රණතුංග, පාර්ලිමේන්තු මන්ත්‍රී රුවන් රණතුංග ඇතුළු සම්භාවනීය අමුත්තන් රැසක්ම සහභාගි වීමට නියමිත බව මිනුවන්ගොඩ වැඩිහිටි සංගමයේ ලේකම් හා ගම්පහ දිස්ත්‍රික් වැඩිහිටි සංගමයේ ලේකම් ප්‍රවීණ මාධ්‍යෙව්දී මෙරිල් පෙරේරා මහතා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=n14101121</link>
    <topic>බොරැල්ල පොලිසිය පිරිසිදු කිරීමට යෙදවූ කොස්තාපල්ගේ පෙත්සමසළකා බැලීමශ්‍රේෂ්ඨාධිකරණය කල් තබයි</topic>
    <author>ශිරෝමි අබයසිංහ</author>
    <content>බොරැල්ල පොලිසියේ ස්ථානාධිපතිවරයා විසින් පොලිස්ථානයේ පිරිසිදු කිරීම් සිදු කිරිමට කළ නියෝගය සම්බන්ධයෙන්රූපවාහිණි නාලිකාවකට‍ තොරතුරු දුන‍්නේ යැයි වැඩ තහනම් කෙරුණු බව සඳහන් කරමින් හිටපු කොස්තාපල් සුමිත් කුමාරවංශ මහතා ගොනු කර ඇති මූලික අයිතිවාසිකම් පෙත්සම සනාථ කිරිමට අදාළ වන ලේඛන හතරක් ගොනු කිරිමට කල් ලබා දෙන ලෙස පෙත්සම්කරු වෙනුවෙන් පෙනී සිටි නීතීඥ එරන්ජන් අතපත්තු මහතා කළ ඉල්ලීමක් අනුව පෙත්සම සළකා බැලීම ශ්‍රේෂ්ඨාධිකරණය දෙසැම්බර් 9 දා දක්වා ඊයේ (10) කල් දැමීය.කොළඹ දකුණ -3 සහකාර පොලිස් අධිකාරි රොෂාන් ඩයස් ,බොරැල් පොලිස්ථානාධිපති සරත් ප්‍රේමචන්ද්‍ර,විනය සහ හැසිරිම භාර නියෝජ්‍ය පොලිස්පතිවරයා ,බස්නාහිර පළාතේ ජ්‍යෙෂ්ඨ නියෝජ්‍ය පොලිස්පති,කොළඹ දකුණ ජ්‍යෙෂ්ඨ පොලිස් අධිකාරි වරයා ,පොලිස්පතිවරයා සහ නීතීපතිවරයා වගඋත්තරකරුවන් කරමින් පෙත්සම ඉදිරිපත් කර තිබිණි.ස්ථානාධිපතිවරයා තමාට සහ කොස්තාපල් ගම්මන්පිලට පොලිසිය අතු ගෑම,වැසිකිළිය පිරිසිදු කිරිම, ගෙවත්ත පිරිසිදු කිරීම වැනි රාජකාරි පැවරූ බවත් හදිසි අනතුරකට ලක්වීමෙන් පසුව කාර්යාල රාජකාරි කිරිමට පොලිස් වෛද්‍ය මණ්ඩලය තමාට නියම කර ඇති බව පැවසුවද එම වැඩ කරන ලෙස පවසමින් ස්ථානාධිපතිවරයා බැණ වැදුන බවත් සඳහන් කරන පෙත්සම්කරු වත්තේ වැඩ කරමින් සිටින විටදී නාඳුනන අයකු පැමිණ විස්තර විමසූ අතර ඔහු අතේ කැමරාවක් නොතිබුණු බවත් එදින පෞද්ගලික රූපවාහිණි නාලිකාවක තමා සහ ගම්මන්පිල වැඩ කරනු පෙන්නූ බවත් සඳහන් කරයි.රූපවාහිණි නාලිකාවකට අදහස් ප්‍රකාශ කෙළේ යැයි තමා වැඩ තහනමකට ලක් කෙරුණු නමුත් ගම්මන්පිලගේ වැඩ තහනම් නොකෙරුණු බවත් පවසන පෙත්සම්කරු තමා යළි සේවයේ පිහිටුවන ලෙස බලධාරින්ට නියම කරන්නැයි අධිකරණයෙන් ඉල්ලා සිටියි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410111</link>
    <topic>වයෝවෘද්ධ කතගේ ජංගම දුරකථනයඅධිකරණයේ දී නාද වෙලා</topic>
    <author>බලපිටියේ සමූහ දිල්ප් නිශ්ශංක‍</author>
    <content>බලපිටිය මහේස්ත්‍රාත් අධිකරණයේ පැවැති නඩු විභාගයකට සාක්කි දිමට පැමිණි වයෝවෘද්ධ කාන්තාවක හෝ ජංගම දුරකතනය විවෘත අධිකරණයේ දී හදිසි නාද වීමෙන් අත්අඩංගුවට ගෙන අධිකරණයට ඉදිරිපත් කිරීමෙන් පසුව වයෝවෘද්ධ භාවය සලකා මුදා හැරීමට බලපිටිය මහේස්ත්‍රාත් අසංග බෝදාරගම මහතා නියෝග කළේය.අධිකරණ කටයුතු වලට බාධාවන අයුරින් අධිකරණ ශාලාවේ ජංගම දුරකථන නාද තරංග වීම නිසා උසාවි පොලිස් නිලධාරිවරයා විසින් මෙසේ අත්අඩංගුවට ගෙන අධිකරණයට ඉදිරිපත් කිරීමෙන් පසුව වයස සලකා ඇය මුදාහැරිමෙන් පසු මහේස්ත්‍රාත් තරයේ අවවාද කළේය.බලපිටිය අධිකරණයේ උසාවි කටයුතු භාර පොලිස් නිලධාරි (268742) සමරජීව මහතා ඇය අධිකරණයට ඉදිරිපත් කරමින් පැමිණිල්ල මෙහෙයවිය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410112</link>
    <topic>බන්ධනාගාර ගතවූ මව ඉල්ලා සිඟිති පුතු වැලපෙයි</topic>
    <author>ලංකින්ද නානායක්කාර ඉමදුව සමුහ</author>
    <content>හෙරොයින් සම්බන්ධයෙන් වරදකාරියක වී බන්ධනාගාරගත කරන ලද කාන්තාවකගේ දරුවකු තම මව අවශ්‍ය බැව් කීම නිසා අදාල පියා මෝසමක් මඟින් දරුවා අධිකරණයට ඉදිරිපත් කිරීමෙන් අනතුරුව බන්ධනාගාර ගත කරන ලද සිය මවට ලබා දෙන ලෙස ගාල්ල ප්‍රධාන මහේස්ත්‍රාත් යු.එස් කලන්සුරිය මහතා නියෝග කරන ලදී.දෙදෙරු මවක් වන අදාල කාන්තාව හෙරොයින් මිලිග්‍රෑම් 400 ක් සමඟ පසුගිය දා ගාල්ල වංචාවල ප්‍ර දේශයේ දී හබරාදුව පොලිසිය මඟින් අත්අඩංගුවට ගෙන අධිකරණයට ඉදිරිපත් කිරීමෙන් පසු රක්ෂිත බන්ධනාගාර ගත කරන ලදී.ඉන් පසු අදාල කාන්තාවගේ අවුරුදු දෙකයි මාස තුනක් වයසැති සිඟිති පුතු මව ඉල්ලා හඩන බව පවසමින් පියා විසින් මෙසේ අධිකරණයට මෝසමක් මඟින් ඉදිරිපත් කිර නීතිඥයෙකු මාර්ගයෙන් කරුණු ඉදිරිපත් කරණ ලදී අනතුරුව කරුණු සලකා බැලු මහේස්ත්‍රාත් වරයා අදාල දරුවා මව භාරයේ බන්ධනාගාරය තුළ තබන ලෙස පවසන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410113</link>
    <topic>සැමියා මරුට බිරියට තුවාල</topic>
    <author>ත්‍රිකුණාමලය විශේෂ ඒ.ටී.එම්.ගුණානන්ද</author>
    <content>පුල්මුඩේ පොලිස් වසමට අයත් ඌරෑව බණ්ඩාගේ වැවේ ස්නානය කර ආපසු පාපැදියකින් යමින් සිටි අඹුසැමි යුවළකට පෙරේදා (09) එල්ල වූ වනඅලි ප්‍රහාරයකින් සැමියා මියගොස් බිරිද තුවාල ලබා රෝහල් ගත කල බව පොලිසිය කියයි.මෙසේ මියගියේ පුල්මුඩේ මයිලන්කුලම පදිංචි සිවිල් ආරක්ෂක භටයෙකු වන ලයනල් විජේසුරිය (48) නැමැති අයයි.තුවාල ලැබු බිරිය වන මල්ලිකා ජයතිස්ස (45) නැමැති අය පදවිය රෝහලට ඇතුලත් කර සිටි.පෙරේදා පස්වරුවේ මගරැක සිටි අලියා මෙම පහරදීම සිදුකර ඇති අතර පාපැදියටද හානි සිදුකර තිබේ.සිද්ධිය සම්බන්ධයෙන් පුල්මුඩේ පොලිසිය වැඩිදුර පරික්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410114</link>
    <topic>දඩයක්කරු මස් සමග අසුවේ</topic>
    <author>දිගාමඩුල්ල සමුහ චන්දන ලියනආරච්ච්</author>
    <content>සමන්ගල ආරන්‍ය සේනාසන වන රක්ෂීතයේ මස් පිනිස මුවෙක් මරා රැගෙන යමින් සිටියදි දඩයක් කරුවකු අම්පාර උහන පොලිසිය විසින් අත්අඩංගුවට ගෙන ඇත.පස ලොස්වක පෝයදින(08) සවස පහට පමණ මෙම සැකකරු සමන්ගල වන රක්ෂිතයේ සිට ගම්මානය කරා පැමිණෙන අවස්ථාවේදි අත්අඩංගුවට පත්වු අතර මුවමස් කිලෝ දහසයක් ඔහු සන්තකයේ තිබිණු බව පොලිසිය පවසා සිටි.අම්පාර උහන පොලිස් වසමට අයත් වැරෑන්කැටගොඩ ගම්මානයේ රතුපස්තලාව ප්‍රදේශයේ පදිංචි කරුවකු වන සැකකරු පසළොස්වක පෝය දින වැඩි මිළට මස් අලෙවි කිරිමේ අදහසින් දඩයමේ ගොස් ඇති බවත් මස් කිලෝව බැගින් සකස්කර තිබු බවත් පොලිසිය පවසා සිටි.මස් කිලෝවක් රුපියල් පන්සියක් වැනි මුදලට අලෙවි කරන බවත් මිට පෙරත් මෙම පුද්ගලයා දඩයම් කරුවෙකු ලෙස කටයුතු කර තිබෙන බවත් පොලිසිය කිය.ලැබුණ තොරතුරු අනුව සැකකරු සොයා වැරෑන්කැටගොඩ ගම්මානයේ සිට සමන්ගල වන රක්ෂීතයට කිලෝමිටර් තුනක් පමන ගොස් රැකවලා සිටියදි අත්අඩංගුවට ගැනිමට හැකිව තිබේ.සැකකරු අම්පාර මහේස්ත්‍රාත් අධීකරණයට ඉදිරිපත් කිරිමට නියමිතව ඇතඅම්පාර ඡ්‍යෙෂ්ඨ පොලිස් අධිකාරි එම්.එච්.කේ.බි.මහගෙදර මහතා සහ අම්පාර සහකාර පොලිස් අධීකාරි නිශාන්ත තිලක් කුමාර චන්ද්‍රසේකර මහතාගේ උපදෙස් පරිදි උහන පොලිස්ථානාධීපති පොලිස් පරික්ෂක ප්‍රියන්ත බංඩාර මහතාගේ මෙහෙවිමෙන්උප පොලිස් පරික්ෂක එච්.ජි.එස්.කේ.වෙල්ගම පොලිස් සැරයන් 43165 චන්ද්‍රතිලක පොලිස් කොස්තාපලවරුන් වන 43331 සිසිර 36251 විජිත 39484 බණ්ඩාර යන නිළධාරින් විසින් මෙම වැටලිම සිදු කරන ලදි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410115</link>
    <topic>පුපුරන දෑ ළග තබාගත් සෙබළා පොලිසියට මාට්ටු</topic>
    <author>කන්තලේ සමුහ</author>
    <content>තම වැට මායිමේ ජීව අත්බෝම්බ , ටී 56 ජීව පතරොන් 2ක් , හා හිස් පතරොන් කොපු 3 ක් ස්ථාන ගතව තිබීම සමබන්ධයෙන් අත් අඩංගුවට ගන්නා ලද යුධ හමුදා සෙබළ කු ලබන 20 වෙනිදා දක්වා රක්ෂිත බන්ධනාගාර ගතකිරීමට මූතූර් මහේස්ත්‍රාත් පායක් රසාක් මහතා අධිකරණයේදී නියෝග කරන ලදී.රිමාණ්ඩ් කරන ලද්දේ මූතූර් පොළිස් වසමේ තෝපූර් අල්ලනගර් ප්‍රදේශයේ පදිංචි අයෙකි.මූතූර් පොලිසියට ලද තොරතුරක් මත සැකකරුගේ තෝපූර් අල්ලනගර්හි පිහිටි නිවසේ මායිම් කෙලවරට වැට අයිනේ පොලිතින් කවරයක ඔතා සුරක්ෂිතව තිබියදී මෙම පුපුරන ද්‍රව්‍ය මූතූර් පොලිසියේ අපරාධ විමර්ශණ අංශයේ ස්ථානාධිපති පො.ප. හේමන්ත මහතා ඇතුළු නිඝධාරින් පිරිසක් විසින් සොයාගෙන අධිකරණය හමුවට ඉදිරිපත් කර තිබුණි. සිද්ධිය සම්බන්ධයෙන් මූතූර් පොලිසි වැඩිදුර පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410116</link>
    <topic>පුද්ගලයකු මැරූ තරුණයෝ දැලේ</topic>
    <author>රත්නපුර විශේෂ.</author>
    <content>බීමතින් සිටි තරුණයන් තිදෙනකු පැරණි කෝන්තරයකට මැදිවියේ පුද්ගලයකුට පහරදී පෑගීමෙන් මැදිවියේ පුද්ගලය මියගොස් ඇතැයි රත්නපුර පොලීසිය පවසයි.මෙසේ මිය ගොස් ඇත්තේ රත්නපුර බෝපැත්ත ඇන්ලෝඩින්-වත්තේ පදිංචි නාරයනන් රාමචද්‍රනන් (53) නැමති අයෙකි. මෙම ඝාතනය සම්බන්ධයෙන් බෝපැත්ත ප්‍රදේශයේ පදිංචි-තරුණයින් තිදෙනකු අත්අඩංගුවට ගෙන තිබේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410117</link>
    <topic>දඹුල්ලේ කඩ පෙළක්ගින්නෙන් සුනේ සුන්</topic>
    <author>සීගිරිය විශේෂ</author>
    <content>දඹුල්ල ආර්ථික මධ්‍යස්ථානය ආසන්නයේ පිහිටි වෙළෙඳසැල් පෙළක් (09) දින රාත්‍රියේ ඇතිවූ ගින්නකින් මුළුමනින්ම විනාශ වඅී තිබේ. රෙදි, පලතුරු සහ ප්ලාස්ටික් භාණ්ඩ වෙළෙඳසල් මෙසේ ගිනිගෙන ඇත.මීට පෙරද මෙම කඩපෙළ ගිනිගෙන විනාශ වී තිබිණි. මෙම වෙළඳසැල් පවත්වාගෙන යන වෙළෙන්දන් කියා සිටියේ මෙය කිසියම් කඩාකප්පල්කාරී ක්‍රියාවක් බවයි.කෙසේ වෙතත් මෙම ගින්නට හේතුව තවමත් අනාවරණය කර‍ගෙන නොමැති බව දඹුල්ල පොලිසිය කියයි. 9 වැනි දින රාත්‍රී 12.00 ට පමණ එකවරම මෙම ගින්න හටගෙන ඇති බව පොලිසිය කියයි. ගින්න නිවීම සඳහා දඹුල්ල මහ නගර සභාවේ ගිනි නිවන ඒකකය එක්ව ඇත.මෙම ගිනි ගැනීම පිළිබඳ වැඩිදුර පරීක්ෂණ දඹුල්ල පොලිසිය විසින් සිදුකරන බව දඹුල්ල මූලස්ථාන පොලිස් පරීක්ෂක සාරානාත් සමරකෝන් මහතා පැවසීය. නියෝජ්‍ය ඇමැති සරණ ගුණවර්ධන මහතාට අයත් මෙම වෙළඳසැල් කුලී පදනම මත වෙනත් ව්‍යාපාරිකයන් විසින් පවත්වාගෙන යන ලදී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410118</link>
    <topic>කොළොම්පුරේ සිරි ගමට ගෙන යන වයඹ සුරපුර ගොඩ නැඟීමේපස් අවුරුදු සැලැස්ම ඇරැඹෙයි</topic>
    <author>කටුයාන විශේෂ බී.ඒ.එන්.එස්.කුමාර</author>
    <content>මහින්ද වින්තන ජාතික සංවර්ධන ප්‍රතිපත්තීන්ට සමගාමීව වයඹ පළාතේ එක් ප්‍රාදේශීය ලේකම් කොට්ඨාසයකින් එක් ගම්මානයක් තෝරා ගෙන රාජ්‍ය ,රාජ්‍ය නොවන සහ වෙනත් සහාය සේවා ආයතන ඒකාබද්ධ කර ගනිමින් 2014 වර්ෂයේ සිට 2018 දක්වා ඉදිරි පස් අවුරුදු කාලය තුළ ගම්මාන 690ක් සංවර්ධනය කිරීමට වයඔ පළාත් ග්‍රාම සංවර්ධන දෙපාර්තමේන්තුව මඟින් සැලැසුම් සකස් කර ඇත .මේ යටතේ 2014 වසරේ දී කුරූණෑගල සහ පුත්තලම දිස්ත්‍රිකයේ ගම්මාන 46ක් සංවර්ධනය කිරීමට නියමිතය .ඒ අනුව මෙලෙස සංවර්ධන කෙරෙන ගම්මාන මෙසේය.ගන්නරුව(අලව්ව),රනෝරාව(අඹන්පොළ),කෝසාගම (බිංගිරිය),බොගස්වැව(ඇහැටුවැව),අක්කරවත්ත(ගල්ගමුව),උයන්ගල්ල(ගනේවත්ත),නිරාවිය(ගිරිබාව),පටපිළිගම(පඩුවස්නුවර බටහිර),ගොඩරත්මලේ(ඉබ්බාගමුව),පලුගස්වෙල(පඩුවස් නුවර නැඟෙනහිර),උනාලේ(කොටවෙහෙර ),ඇඔලයාගම(කොබෙයිගනේ),හේනමුල්ල(කුලියාපිටිය බටහිර),අගාරකොළණිය සහ රනස්ගල්ල(කුලියාපිටිය නැගෙනහිර),රිකිල්ලගමුව ජනපදය(කුරුණෑගල) ,කුඩා කෝවාන(මල්ලව පිටිය) ,පහළ ඉගුරුවත්ත(මාවතගම),වදුරුස්ස (මහව),ගොඩයාය(මාස්පොත),කලහුගම (නාරම්මල) ,වැටියේගෙදර (නිකවැරටිය),කොරලමී පොත්ත(පන්නල),ගලබඩගම (පොල්ගහවෙල),තම්බුව ට්‍රැක් 7(පොල්පිතිගම) ,කොස්ගොල්ල (රිදිගම),පොළොන්තලාව (රස්නායකපුර),තඹරව(වාරියපොල) ,යක්දෙහිගෙදර (වීරඹුගෙදර),අම්මන මුල්ල (උඩුබද්දාව), වල්පොලගලෙන් පහල(බමුණාකොටුව ),බුද්ධිගුරු පොකුණුගම (ආණමඩුව), අලිකටුව(ආරචීචිකටිටුව), ලුකස්වත්ත අංක1ජනපදය(දංකොටුව),විරපඩියාන(හලාවත) ,කඡුවත්ත(කල්පිටිය) ,එගොඩපිටිය (කරුවලගස්වැව) ,ලියගොමුව වත්ත (මාදම්පේ) ,හල්මීල්ල ගොල්ල (මහ කුඹුක්කඩවර ),කොස්වාඩිය (මහවැව) ,පුබුදුගම (මුන්දලම) ,නාරවිල (නාත්තණ්ඩිය ),මහ මැද්දාව (නවගත්තේගම),රාඡපක්ෂවත්ත(පල්ලම),මධුරගම(පුත්තලම),කරඩිපුවල් (වනාතවිල්ලුව) ,නැගෙනහිර පලාත්බංඩිරිප්පුව(වෙන්නප්පුව ),මේ ප්‍රදේශයන්හි සංවර්ධන කටයුතු දැනටමත් ආරම්භ කර ඇති බව වයඔ පළාත්ග්‍රාම සංවර්ධන අධක්ෂකතුමිය දිනමිණට පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r1410119</link>
    <topic>රේල් පාර අස්සෙත්මගෝඩි වැඩ ගොඩයි</topic>
    <author>ගන්දර සමූහ ජයසිරි පේදුරුආරච්චි</author>
    <content>මාතර කතරගම දුම්රිය මාර්ගයේ රත්මලේ හා වේහැල්ල අතර කොටසේ ඉදිකිරීම් අතර ඩීසල් හා වානේ කම්බි සොරකම් කිරීමේ ජාවාරමක් ක්‍රියාත්මක වෙමින් ඇතැයි ප්‍රදේශවාසීහු චෝදනා කරති.දිනපතා වේහැල්ල අංගනයට කම්කරුවන් ප්‍රවාහනය කරන ලොරියක් ආධාරයෙන් මේ සොරකම දිගින් දිගටම සිදුවන බව දක්නට ඇතැයි ප්‍රදේශවාසීහු කියති.සොරකම සිදුකරන ලොරියේ විටින් විට චීන ජාතිකයකු ගමන් කරමින් සිටිනු දක්නට ඇතැයි ද සැලයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=r14101110</link>
    <topic>හක්මණ ප්‍රා.ලේකම් කාර්යාලයයිතැපෑලයි මොඩ් කරයි</topic>
    <author>ගන්දර සමූහ ජයසිරි පේදුරුආරච්චි</author>
    <content>හක්මණ ජනතාවගේ ඉල්ලීම් ඉටුකරමින් නව සංවර්ධන ව්‍යාපෘති දෙකක් ක්‍රියාත්මක කිරීමට පියවර ගෙන ඇත.ඒ අනුව මෙතෙක් පැරැණි ගොඩනැඟිලිවල පවත්වාගෙන යන ප්‍රාදේශීය ලේකම් කාර්යාලය හා තැපැල් කාර්යාලය වෙනුවෙන් නව ගොඩනැඟිලි ඉදිකරීමට නියමිතය.දැයට කිරුළ සංවර්ධන යෝජනා ක්‍රමය යටතේ මේ සඳහා වෙන්කර ඇති මුදල රුපියල් මිලියන තිහකි. ඒ, ප්‍රාදේශීය ලේකම් කාර්යාලයට රුපියල් මිලියන විස්සක් හා තැපැල් කාර්යාලයට රුපියල් මිලියන දහයක් වශයෙනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410111</link>
    <topic>ආසියානු ක්‍රීඩා උළෙලට පසුකාන්තා ක්‍රිකට් පිලේ 6ක් කැපේ</topic>
    <author>ප්‍රින්ස් ගුණසේකර</author>
    <content>ආසියානු ක්‍රීඩා උළෙලේ ලෝකඩ පදක්කම දිනාගත් ශ්‍රී ලංකා කාන්තා ක්‍රිකට් පිලේ ක්‍රීඩිකාවන් 6ක් ඉවත්කොට නවකයින්ට අවස්ථාව සලසා ඇත.මේ මස 15වැනිදා ආරම්භ වන දකුණු අප්‍රිකාව සමග එක්දින හා විස්සයි-20 ක්‍රිකට් තරගාවලිය වෙනුවෙන් මේ වෙනස්කම් කිරීමට ක්‍රිකට් තේරීම් කමිටුව පියවරගෙන තිබේ.ශ්‍රී ලංකා කාන්තා ක්‍රිකට් පිලට කැඳවා ඇති නවක ක්‍රීඩිකාවන් අතුරින් පළමුවරට ජගත් තරගාවලියකට එක්වීමේ අපේක්ෂාවෙන් සිටින යුද හමුදාවේ ඉමල්කා මෙන්ඩිස් සමග අමා කාංචනා, හසිනි පෙරේරා, නිලක්ෂි ද සිල්වා, සඳුනි අබේවික්‍රම හා ප්‍රසාදිනී වීරක්කොඩි සිටිති.ආසියානු ක්‍රීඩා උළෙලට නම් කළ කාන්තා ක්‍රිකට් සංචිතයේ සිටි ලසන්ති මධුෂානි හා දිලානි මනෝදරා කණ්ඩායමෙන් ඉවත්කොට ඇති අතර චමරි පොල්ගම්පොල, ඉනෝෂි ප්‍රියදර්ශනී, චන්දිමා ගුණරත්න හා යශෝධා මෙන්ඩිස් අතිරේක ක්‍රීඩිකාවන් ලෙස තබා ඇත.ශ්‍රී ලංකා කාන්තා ක්‍රිකට් පිලට නැවත එක්වූ හසිනි පෙරේරා හා නිලක්ෂි ද සිල්වා මේ වසරේ පැවැති විස්සයි 20 ලෝක කුසලාන ක්‍රිකට් තරගාවලියට ක්‍රීඩා කළ අතර අමා කාංචනා පසුගිය වසරේ මාර්තු මාසයේ පැවැති අන්තර්ජාතික තරගාවලියකට අවසන් වරට එක්වූවාය. මැදපෙළ පිතිකාරිනී සඳුනි අබේවික්‍රම වසර 4කට පසුව ශ්‍රී ලංකා පිලට කැඳවීම විශේෂත්වයකි.ශ්‍රී ලංකාව හා දකුණු අප්‍රිකාව අතර කාන්තා ක්‍රිකට් තරගාවලියේ පළමු හා දෙවැනි එක්දින ගැටුම් මේ 15වැනිදා හා 17වැනිදා කොළඹ එස්.එස්.සී පිටියේදී පැවැත්වෙන අතර තෙවැනි හා සිවුවැනි එක්දිනා තරග 19හා 21 දිනවල එන්.සී.සී පිටියේදී පැවැත්වේ.විස්සයි-20 ක්‍රිකට් තරග තුන මේ මස 23, 25හා 26 දිනවලදී කොළඹ කෝල්ට්ස් පිටියේදී පැවැත්වීමට කටයුතු යොදා තිබේ.ශ්‍රී ලංකා කාන්තා ක්‍රිකට් පිල අවසන් වරට සහභාගිවූ ආසියානු ක්‍රීඩා උළෙලේ එක්දින තරග තුනේදී හොංකොං පිල ලකුණු 82කින් පරාජය කළ අතර බංග්ලාදේශය සමග පැවැති තරගයේදී ලකුණු 25ක පරාජයක් ලැබීය. ශ්‍රී ලංකාව හා චීනය අතර තරගයෙන් කඩුලු 5ක ජයක් ලැබූ ශ්‍රී ලංකා ක්‍රීඩිකාවෝ ආසියානු ක්‍රීඩා උළෙලකදී ක්‍රිකට් ක්‍රීඩාවෙන් මුල්ම පදක්කම දිනා ගත්හ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410112</link>
    <topic>සචිත්‍ර සේනානායකයළි කරලියට</topic>
    <author/>
    <content>සචිත්‍ර සේනානායක අලුතෙන් සකස් කරගත් පන්දු යැවීමේ ඉරියව් සමග දැන් යළි තරගකාරී ක්‍රිකට් බිමට පිවිස සිටී.වෙළඳ සේවා ක්‍රිකට් තරගාවලියේ තරග තුනකට සහභාගි වූ සේනානායක ඕවර 22ක් යැවීය. මේ වසරේ ජූලි මාසයේදී ජාත්‍යන්තර ක්‍රිකට් තරග බිමේ පන්දු යැවීමේ තහනමකට ලක්වීමෙන් පසුව ප්‍රථම වතාවට, අලුතෙන් සකස් කරගත් පන්දු යැවීමේ ඉරියව් සමග පන්දු යැවූ සේනානායක ලකුණු 35ට කඩුලු 0, 22ට 2 හා 16ට 3ක පන්දු යැවීමක් වාර්තා කළේය.බටහිර ඔස්ට්‍රේලියානු සරසවියේ විශාරදයන් සමග කටයුතු කරමින් පන්දු යැවීම නිවැරදි කර ගැනීමේ ක්‍රියාමාර්ගවල නියැලීමෙන් පසුව ජගත් ක්‍රිකට් කවුන්සලයේ මාර්ග නිර්දේශ අනුව මේ තරගාවලියේ ක්‍රීඩා කිරීමට සේනානායකට අවසර ලැබිණි. ඔහු වර්තමානයේදී ශ්‍රී ලංකා ක්‍රිකට් දඟ පන්දු යැවීමේ පුහුණුකරු පියල් විජේතුංගගේ ප්‍රධානත්වයෙන් යුත් දේශීය පුහුණුකරුවන්ගේ කාර්ය මණ්ඩලය සමග පුළුල් පුහුණුවීමක නිරතව සිටී.“තරගකාරී ක්‍රිකට් තරගවල ඔහුගේ පන්දු යැවීම පරීක්ෂාකාරීව නිරීක්ෂණය කර පටිගත කිරීම් බැලීමෙන් පසුව ඔහුට තවදුරටත් පන්දු යැවීමේ ඉරියව් නිවැරදි කර ගැනීමේ ක්‍රියාමාර්ගයන්ට යාමට අවශ්‍යදැයි බලනවා” යැයි ශ්‍රී ලංකා ක්‍රිකට් පුහුණු කිරීමේ ප්‍රධානී ජෙරම් ජයරත්න මහතා පවසයි.“සචිත්‍රගේ පන්දු යැවීමේ ඉරියව් ගැන අපි සෑහීමකට පත්වූ පසුව යළි පරීක්ෂාවක් සඳහා ඔහු කාඩිෆ්, බ්‍රිස්බන් හෝ චෙන්නායිහි පිහිටි ජගත් ක්‍රිකට් කවුන්සලයේ පරීක්ෂණ මධ්‍යස්ථාන තුනෙන් එකකට යවනවා.”වෙළඳ සේවා එක්දින තරගවලට ‘ඒ’ ලැයිස්තුවේ තත්ත්වය නැතත් එය ශ්‍රී ලංකාවේ දේශීය ක්‍රිකට් කැලැන්ඩරයේ තිබෙන ප්‍රධාන තරගාවලියකි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410113</link>
    <topic>ශ්‍රී ලංකා-කොදෙව් ‘ඒ’ තරගාවලිය අද ඇරැඹේ</topic>
    <author>නිරෝෂාන් ප්‍රියංකර</author>
    <content>සංචාරක බටහිර ඉන්දීය කොදෙව් ‘ඒ’ කණ්ඩායම හා ශ්‍රී ලංකා ‘ඒ’ කණ්ඩායම අතර පැවැත්වෙන තරග තුනකින් සමන්විත නිල නොවන සිවුදින ටෙස්ට් ක්‍රිකට් තරගාවලිය අද සූරියවැව මහින්ද රාජපක්ෂ ක්‍රීඩාංගණයේදී ආරම්භ වේ.දෙවැනි තරගය 18-21මාතර දී හා තෙවැනි තරගය 25-28මොරටුවේ දී පැවැත්වෙන අතර ඉන් අනතුරුව තරග තුනකින් සමන්විත නිල නොවන එක්දින තරගාවලියක් ද පැවැත්වීමට නියමිතය.ශ්‍රී ලංකා ‘ඒ’ කණ්ඩායමේ නායකත්වය ටෙස්ට් ක්‍රීඩක උපුල් තරංගට පැවැරී ඇති අතර කොදෙව් පිල කාලොස් බ්‍රැත්වයිට් විසින් මෙහෙයවනු ලබයි.පළමු සිවුදින තරග සඳහා නම් කළ 15 දෙනකුගෙන් යුත් ශ්‍රී ලංකා සංචිතයට ටෙස්ට් ක්‍රීඩකයන් කිහිපදෙනකු ඇතුළත්ව තිබේ. නායක උපුල් තරංග, ළහිරු තිරිමාන්න, නිරෝෂන් දික්වැල්ල, ශමින්ද එරංග, සීකුගේ ප්‍රසන්න, දිනේෂ් චන්දිමාල්, දිමුත් කරුණාරත්න, පාකිස්තාන ටෙස්ට් තරගාවලියට නම් කර සිටි ළහිරු ගමගේ හා කලකට පසු ජෙහාන් මුබාරක් ද සංචිතයට ඇතුළත් කර ඇත.පසුගිය අප්‍රේල් මාසයේ මුල් පෙළ තරගවල අවසන් වරට ක්‍රීඩා කර ඇති ජෙහාන් මුබාරක් ජාත්‍යන්තර ටෙස්ට් තරග 10කට හා එක්දින තරග 40කට ක්‍රීඩා කර තිබේ. 2007 වසරේ එංගලන්තයට එරෙහිව ජාත්‍යන්තර ටෙස්ට් තරගයකදී අවසන් වරට ක්‍රීඩා කර ඇති මුබාරක් අවසන් වරට එක්දින තරගයකට එක්වී ඇත්තේ පසුගිය වසරේ ජුලි මස කොළඹදී පැවැති දකුණු අප්‍රිකාවට එරෙහිව තරගාවලියේදීය.තරගාවලිය සම්බන්ධව පසුගියදා කොළඹ ජයික් හිල්ටන් හෝටලයේ පැවැති මාධ්‍ය හමුවේදී ශ්‍රී ලංකා ‘ඒ’ නායක උපුල් තරංග කියා සිටියේ ලබන වසරේ පැවැත්වෙන ලෝක කුසලාන තරගාවලියට යන ශ්‍රී ලංකා ජාතික කණ්ඩායමට එක්වීමේ අවස්ථාව උදාකර ගැනීමට ක්‍රීඩකයන්ට මේ තරගාවලිය මහගු අවස්ථාවක් වන බවයි.ශ්‍රී ලංකා ‘ඒ’ සංචිතය - උපුල් තරංග (නායක), දිමුත් කරුණාරත්න, ළහිරු තිරිමාන්න, දිනේෂ් චන්දිමාල්, අෂාන් ප්‍රියංජන, ජෙහාන් මුබාරක්, නිරෝෂන් දික්වැල්ල, සීකුගේ ප්‍රසන්න, ශමින්ද එරංග, විශ්ව ප්‍රනාන්දු, ළහිරු ගමගේ, මාධව වර්ණපුර, රුමේෂ් බුද්ධික, තරිඳු කෞෂාල්, කසුන් මධුසංකකොදෙව් ‘ඒ’ කණ්ඩායම - කාලෝස් බ්‍රැත්වයිට්, අසාද් ෆුඩින්, ක්‍රෙග් බැත්වයිට්, කර්ක් එඩ්වඩ්ස්, සුනිල් ඇම්බ්‍රිස්, ජොනතන් කාටර්, ජර්මේන් බ්ලැක්වුඩ්, වැඩ්වික් වෝල්ටන්, ඇන්ඩෲ ෆ්ලෙචර්, නිකීතා මිලර්, දේවේන්ද්‍ර බිෂු, ෂේන් ෂිලිංෆෝඩ්, මිගෙල් කමින්ස්, ෂෙල්ඩන් කොට්‍රි, ශනොන් ගේබ්‍රියල්තරග කාල සටහනඅද (11)-14 -පළමු සිවුදින තරගය සූරියවැව ක්‍රීඩාංගණයඔක්.18-21 ‍-දෙවැනි සිවුදින තරගය මාතර උයන්වත්ත ක්‍රීඩාංගණයඔක්.25-28 -තෙවැනි සිවුදින තරගය මොරටුව ද සොයිසා ක්‍රීඩාංගණයනොවැ.1 -පළමු එක්දින තරගය රංගිරි දඹුලු ක්‍රීඩාංගණයනොවැ.3 -දෙවැනි එක්දින තරගය කුරුණෑගල වෙළගෙදර ක්‍රීඩාංගණයනොවැ.5 -තෙවැනි එක්දින තරග එස්.එස්.සී ක්‍රීඩාංගණය</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410114</link>
    <topic>යූත් පාපන්දු තරග බදුල්ලේ දී</topic>
    <author/>
    <content>ජාතික තරුණ සේවා සභාව, ශ්‍රී ලංකා යෞවන සමාජ සම්මේලනය සහ යෞවන කටයුතු හා නිපුණතා සංවර්ධන අමාත්‍යාංශය එක්ව සංවිධාන කරන 26වැනි ශ්‍රී ලංකා යූත් ජාතික ක්‍රීඩා උළෙලේ පාපන්දු පිරිමි අංශයේ තරග අද (11) සහ හෙට (12) දෙදින බදුල්ල වින්සන්ට් ඩයස් ක්‍රීඩාංගණයේදී හා බදුල්ල පාපන්දු ක්‍රීඩාංගණයේදී පැවැත්වේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410115</link>
    <topic>දිසානායකට රන් පදක්කම් 5ක්</topic>
    <author>තිලක් පුෂ්පකුමාර</author>
    <content>මහනුවර දිස්ත්‍රික් රාජ්‍ය සේවා මලල ක්‍රීඩා තරගාවලියේදී සුවිශේෂි දක්ෂතා දක්වමින් රන් පදක්කම් පහක් දිනා ගැනීමට බන්ධනාගාර දෙපාර්තුමේන්තුවේ ඩී.එම්.පී.බී දිසානායක සමත්විය. තරගාවලිය මහනුවර බෝගම්බර ක්‍රීඩාංගණයේදී පසුගියදා පැවති අතර එහිදී මීටර 400, 800, 1500, 100x4 හා 200x4 තරග ඉසව් ජයගැනීමට දිසානායක මහතා සමත් විය.වර්ෂ 2011, 2012, 2013 මහනුවර දිස්ත්‍රික් රාජ්‍ය සේවා මලල ක්‍රීඩා තරගාවලීන් හිදී සුවිශේෂි දක්ෂතා දක්වමින් රන් පදක්කම් දිනා ඇති හෙතෙම අන්තර් බන්ධනාගාර මලල ක්‍රීඩා තරගාවලියට අඛණ්ඩව වසර 15ක් සහභාගි වෙමින් රන් පදක්කම් රැසක් දිනා ඇත.බන්ධනාගාර ක්‍රීඩා සමාජය නියෝජනය කරන දිසානායක මහතා මහනුවර ඩී.බී විජේතුංග ජාතික පාසලේ ආදි සිසුවෙකි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410116</link>
    <topic>සිංගර්-බ්ලූ ඇන්ඩ් ‍ගෝල්ඩ් හොකී 11-12</topic>
    <author/>
    <content>කොළඹ රාජකීය විදුහල් හොකී සමාජය සංවිධාන කරන 12වැනි සිංගර්-බ්ලූ ඇන්ඩ් ගෝල්ඩ් අභියෝගතා කුසලාන සමසත් ලංකා පාසල් අවුරුදු 19න් පහළ හොකී තරගාවලිය අද (11) සහ හෙට (12) දෙදින රාජකීය විදුහල් ක්‍රීඩාංගණයේදී පැවැත්වේ.තරගාවලියට කොළඹ, ගම්පහ, කළුතර, ගාල්ල, මාතර, පුත්තලම, කෑගල්ල, බදුල්ල, මහනුවර හා මාතලේ දිස්ත්‍රික් පාසල් නියෝජනය කරමින් බාලක කණ්ඩායම් 33ක් හා බාලිකා කණ්ඩායම් 21ක් එක්වෙති.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410117</link>
    <topic>ජාතික මහා ක්‍රීඩා උළෙලේ බීච් වොලිබෝල් අද-හෙට</topic>
    <author>බන්ධුල ගුණසේකර සහසූරියවැව සමූහ</author>
    <content>හතලිස්වැනි ජාතික මහා ක්‍රීඩා උළෙලට සමගාමීව පැවැත්වෙන කාන්තා/පිරිමි බීච් වොලිබෝල් තරගාවලිය අද (11) සහ හෙට (12) දෙදින හම්බන්තොට වෙරළ උද්‍යානයේදී පැවැත්වේ.තරගාවලියේ සමාරම්භක උළෙල අද ප.ව.3.30ට හම්බන්තොට දිස්ත්‍රික් පාර්ලිමේන්තු මන්ත්‍රී නාමල් රාජපක්ෂ මහතාගේ සහභාගිත්වයෙන් පැවැත්වෙන අතර රාත්‍රි 9.00 දක්වා තරග පැවැත්වේ.ක්‍රීඩා අමාත්‍යාංශයේ ක්‍රීඩා සංවර්ධන දෙපාර්තමේන්තුව, දකුණු පළාත් ක්‍රීඩා අමාත්‍යාංශය හා හම්බන්තොට දිස්ත්‍රික් ලේකම් කාර්යාලය ඒකාබද්ධව තරගාවලිය සංවිධාන කරයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=s1410118</link>
    <topic>ලෝක ජීවිතාරක්ෂක තරගාවලියේ දී ශ්‍රී ලංකාවට ලෝකඩ පදක්කමක්</topic>
    <author/>
    <content>ප්‍රංශයේ මොන්ට්පේලි නුවරදී පැවැති ලෝක ජීවිතාරක්ෂක තරගාවලියේදී ලෝකඩ පදක්කමක් හිමිකර ගැනීමට ශ්‍රී ලංකා කණ්ඩායම සමත්විය.තරගාවලියේ මීටර් 90x4 වෙරළ සහාය දිවීමේ තරගයට එක්වූ පොලිස් විශේෂ කාර්ය බලකායේ ළහිරු ප්‍රනාන්දු, නාවික හමුදාවේ අකිල වටරැක, නාලන්දා විද්‍යාලයේ විජේසුන්දර හා සාන්ත ජෝශප් විද්‍යාලයේ පේබියන් පෙ‍රේරා ශ්‍රී ලංකාව නියෝජනය කරමින් මේ පදක්කම හිමිකර ගත්හ.කේෂාන් විජේසිංහ මහතාගේ පුහුණුකාරිත්වයෙන් එක්වූ කණ්ඩායමේ කළමනාකරු ලෙස හිරාන් උක්වත්ත මහතා කටයුතු කළේය. ළහිරු ප්‍රනාන්දු ශ්‍රී ලංකාවේ පැවැති දකුණු ආසියානු වෙරළ තරගාවලියේ දී බෝර්ඩ්රේෂ් අංශයෙන් ශ්‍රී ලංකාවට ප්‍රථම රන් පදක්කම දිනාදුන් ක්‍රීඩකයාද වෙයි. තරගාවලියට රටවල් 60කට අධික ජාතික මට්ටමේ තරගකරුවන් රැසක් සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>11</day>
    </date>
    <link>http://www.dinamina.lk/2014/10/11/_art.asp?fn=f1410111</link>
    <topic>රටේ බහුතරය මහින්ද සමඟයි විපක්ෂය ඡන්දවලට බය ඒකයි</topic>
    <author>සාකච්ඡා කළේ සුභාෂීණී සේනානායක</author>
    <content>ජනාධිපතිවරණය පිළිබඳ පක්ෂ විපක්ෂ දේශපාලනයේ උද්ගතව ඇති කතා බහ, ඉදිරි අය වැය ජනතාවගේ ජීවන තත්ත්වයට බලපාන්නේ කෙසේද සහ ගුවන් සේවා කටයුතු සම්බන්ධයෙන් ඇමති පියංකර ජයරත්න මහතා සමඟ කළ සාකච්ඡාවකි.* ජනාධිපතිතුමාට 3 වරක් ඡන්දය ඉල්ලන්න බැහැයි කියලා විපක්ෂය කියනවා. මේ කතාව ගැන ඔබ මොකද කියන්නේ?.මේ පිළිබඳ ගැටලුව තියෙන්නෙ ව්‍යවස්ථාවේ නොවෙයි. විරුද්ධ පක්ෂයේ අයටනේ. ආණ්ඩුක්‍රම ව්‍යවස්ථා සංශෝධනය මගින් පැහැදිලිව කියලා තියෙනවා දෙවරකට වඩා ඡන්දය ඉල්ලන්න පුළුවන් කියලා. එහෙම වුණොත් ජනමත විවරණයකට ගිහින් උනත් මෙම අවශ්‍යතාව ඉටු කරගන්න ව්‍යවස්ථාවෙන් පුළුවන්නෙ. මෙවර ජනාධිපති වරණයක් ජනමත විචාරණයක් බවට පරිවර්ථනය කරගෙන මෙම කාරණය නීත්‍යානුකූල කරගන්න ජනතාව කටයුතු කරයි.විපක්ෂය බිය වෙලා තියෙන්නේ තෙවරක් ඉල්ලන එක ගැන නොවෙයි.ඉල්ලන කෙනා ගැනයි. ජනාධිපති මහින්ද රාජපක්ෂ මහතා මේ රටේ ජනතාව පිළිගත්ත නායකයෙක්. එතුමා හැමදාමත් නිවැරදි තීන්දු තීරණ ගත්තේ ජනතාව ගැන හිතලායි. 2005 රට ට සාමය උදා කරදෙනවා කියා දුන් පොරොන්දු එතුමා 2009 දී ඉටු කළා. මේවා නැහැයි කියන්න විපක්ෂයට බැහැ.එදා සිට අද දක්වාම එතුමා රට සංවර්ධනය කරන්නයි කටයුතු කරන්නේ තමන්ගේ ඇමැතිවරුන් නිවැරදි දිශාවන්ට යොමු කරමින් මේ වැඩපිළිවෙළ එතුමා ඉදිරියට ගෙන ගිය නිසයි අපිට අධිවේගී මාර්ග, විදුලිබලාගාර වැනි යෝධ ව්‍යාපෘති නිම කිරිමට හැකි වුණේ.* එජාපය මහින්දට බෑ කියන එකෙන් ගම්‍ය වෙන්නේ කොයි වගේ දෙයක් කියලද ඔබ සිතන්නේ?එජාපය බිය වෙන ප්‍රධාන කාරණය තමයි මහින්දට පුළුවන් බව එයාල දන්නඑක. අනික අවුරුදු ගණනාවක් තමන්ගේ සෑම ඡන්දයක්ම පැරදුණ එජාපයට බැරි බව. එයාලට තේරෙන්නේ නැහැ. හේතුව එජාපය ඉන්නේ සාමාන්‍ය ජනතාවගේ මතය සමඟ නොවන නිසා. විපක්ෂය දන්නවා උතුරු පළාත හැර අනික් සෑම පළාතක්ම සංධානය ප්‍රමුඛ රජය ජයග්‍රහණය කරන කොට ඉදිරියේදී පැවැත්වෙන ඡන්දවලට මහින්ද රාජපක්ෂ මහතා ඉදිරිපත්වුනාම යන එන මං නැතුව යන වග.සමහරු අද ජනාධිපතිතුමාව වළක්වන්න උත්සාහ ගන්නේ එතුමාට ගැළපෙන නායකයෙක් තබා එතුමා ළඟට තරග වදින්න අයෙක්වත් හොයාගන්න බැරි නිසා. එජාපයත් පොදු අපේක්ෂකයකු ගැන කථාව දැන් නතර කරලා.අනෙක් පක්ෂත් හොර ගල් ඇහිඳිනවා. මේ රටේ තිබුණු මහා යුද්ධය නතර කරලා දුප්පත් කමේ අගාධයට ඇද වැටුණු රටක් ගොඩගන්න වෙරදරන නායකයෙක් සමඟ මෙයාලට හැරෙන්නවත් බැරි නිසා තමයි මේ විදියට බියක් දක්වන්නේ.* මැතිවරණය ඉලක්ක කරගෙනද බඩු මිල අඩු කරන බවට කතාවක් ඇති වෙලා තිබෙනවා.?විපක්ෂයට කියන්න දෙයක් නැති වුණාම නන්දොඩවනවා. එහෙම නම් බඩු මිල අඩු කරන්න එපා කියලද කියන්නෙ. විපක්ෂය කැමතියි ජීවන බර ඉහළ යන කොට. කිරිපිටි මිල ඉහළ යන කොට ගෑස් මිල ඉහළ යනකොට මොකද ඒ ගොල්ලන්ට දේශපාලන වශයෙන් ස්ථාවර වෙන්න වෙන විකල්ප නැති නිසා. මොකද රට ඉදිරියට ගෙන යන්න විපක්ෂයට දේශපාලන ප්‍රතිපත්ති නැහැ. සංවර්ධන ප්‍රතිපත්තිත් නැහැ. ජනතාව ප්‍රතික්ෂේප කරලා ඉවරයි. ඉතින් එල්ලෙන්න තියෙන එකම දේ බඩු මිල විතරයි. ඒවායේ මිල පහළ දාන කොට ඒකටත් මර ළතෝනි දෙනවා. එහෙම නම් ආණ්ඩුවට තිබුණෙ ඌව ඡන්දයට කලින් බඩු මිල අඩුකරන්නට.රටේ ආර්ථිකය මෙහෙයවන ආකාරය අනුව භාණ්ඩ මිල පහළ යන්නෙ රජයේ ආර්ථික ප්‍රතිපත්ති යහපත් නිසා. රජය සෑම විටකම සිතන්නේ මේ රටේ ජනතාවගේ සුභ සිද්ධිය යි. ජනාධිපතිතුමා විදේශ රටවලින් ගත් රුපියලක්වත් කෑමට වැය කළේ නැහැ. ඒ මුදල් සියල්ල වැය කළේ මේ රටේ දැවැන්ත ව්‍යාපෘති දියත් කිරිමටයි. දැන් මොන නිවසටද විදුලිය ලබා දී නැත්තේ. විදුලිය ගියේ නැති ගම් දනව් සියල්ලටම මේ වසර අවසන් විමට පෙර විදුලිය දෙන්න කියා ජනාධිපතිතුමා උපදෙස් ලබා දී තිබෙනවා. මේ වන විටත් සියයට 95ක් දෙනා විදුලි පහසුකම භුක්ති විදිනවා. පැය 24 ම විදුලිය නොකපා දෙන එකම රට ශ්‍රී ලංකාවයි. ඒකට හේතුව තමයි නොරොච්චෝලේ ඉදි කළ ගල් අඟුරු විදුලි බලාගාරය.මේ සියල්ල කරන අතරේ තමයි රුපියල් දහස් ගණන් වටින පොහොර මිටිය රුපියල් 350 ට ලබා දෙන්නේ මොන තරම් පාඩුවක් මැදද? නිදහස් සෞඛ්‍ය සේවාව නිසා කොයි තරම් නම් ජනතාවක් පහසුකම් ලබා ගත්තාද? ඒ හා සමානව රෝහල් පද්ධති කොයිතරම් නම් දියුණු කළාද? ඒ වගේම නිදහස් අධ්‍යාපනයෙන් මේ රටේ දරුවන් කොතරම් ප්‍රයෝජන ලබා ගන්නවාද? මේ කාලය තුළ අධ්‍යාපනය සඳහා කොතරම් නම් මුදලක් ජනාධිපතිතුමා වැය කළාද? රැකියා විරහිත පාසල් හැර යන්නන් ඉලක්ක කරගෙන ආරම්භ කළ නව තාක්ෂණ විෂය ධාරාව සඳහාත් නවීන පහසුකම්වලින් සපිරි ද්වීතීයික පාසල් දහසක් සඳහා රුපියල් කෝටී කීයක් වැය කළාද?මේ මුදල එදා මහවැලි ගඟ උතුරට හැරවීමට ගිය මුදලටත් වැඩියි. අධීවේගී මාර්ග පද්ධති යෝධ විදුලි ජල ව්‍යාපෘති ඇතුළු සංවර්ධන යෝජනා ක්‍රම ක්‍රියාත්මක කරමිනුයි ජනාධිපතිතුමා මේ සහන ලබා දෙන්නේ.භාණ්ඩ මිල පහළ යන කොට ඒකට මොර දෙන එකම විපක්ෂය ඉන්නෙ ලංකාවේ පමණක් වෙන්න ඇති කියලා අපි හිතන්නෙ. ජනතාව ගැන හිතනවාට වඩා තමන්ගේ පක්ෂය ගැන විතරක් හිතන එකයි ඊට හේතුව.* ඔක්තෝබර් 24 අයවැය ජනතාවට සහන දෙන අයවැයක් වේවිද.?යුද්ධය දැන් අවසන්. රටේ ආර්ථිකය යහපත් වෙමින් තියෙනවා. මේ රජය කෙරෙහි දැඩි විශ්වාසයක් ජනතාව සතුව ති‍ෙබනවා. ඊළග පියවර තමයි ජනතාවගේ රජයක් විදියට ජනතාවට සහන සලසන එක. 25% විදුලි ගාස්තු අඩු කෙරුවා, ගෑස් මිල පහළ දැම්මා ඉන්ධන මිල තරමකින් පහළ දැම්මා. මේ සියල්ලගේ ප්‍රතිඵලයක් විදියට නිෂ්පාදන වියදම කෙරෙහි ඇතිවන බලපෑම මත අත්‍යවශ්‍ය ද්‍රව්‍ය මිල කෙරෙහි සාධාරණයක් ඉටු කරන්න පුළුවන්. අපි කැබිනට් මණ්ඩලයේත් දැඩි අවධානයක් මේ ගැන යොමු කෙරුවා.රටේ උද්ධමනය ශීඝ්‍රයෙන් පහළ අගයක් කරා ගමන් කරමින් තියනවා. දැන් ඉතින් ආණ්ඩුවට පුළුවන් වේවි ජනතාවට සහන දෙන්න.ඒක මෙවර අය වැය මගින් ඉටු කරන්න ජනාධිපතිතුමා කටයුතු කරයි කියලයි අපි විශ්වාස කරන්නෙ.* ගුවන් සේවා කර්මාන්තය ගමන් කරන දිශාව කොයි වගේද?ගුවන් සේවා කර්මාන්තය පසුගිය දශක තුන තුළ විශාල අර්බුදයකට මුහුණ දුන්නා.අපේ ගුවන් යානා විනාශ වුණා. ගුවන් සමාගම් විදේශ ආධිපත්‍යට යටත් වෙලා තිබුණේ. සංචාරක කර්මාන්තය බිඳ වැටිලා තිබුණා. විදේශ සංචාරකයන් පැමිණීම දුර්වල තත්ත්වයක තිබුණා. කොටින් විසින් බිම වගේම අහසත් ආක්‍රමණය කළා. මේ තත්ත්වය තුළ ගුවන් සේවා කර්මාන්තය දරුණු අර්බුදයකට ලක්වුණා. අද මේ තත්ත්වය ශීඝ්‍ර ලෙස වෙනස් වෙමින් පවතිනවා. ශ්‍රී ලංකන් ගුවන් සමාගම යානා ඇණිය ශක්තිමත් කරමින් ඉන්නවා. අපේ ගුවන් යානා සංඛ්‍යාව වැඩි වෙමින් තියෙනවා. ගුවන් සමාගමේ සේවා භාවිතා කරන ගුවන් මගී සංඛ්‍යාව වැඩි වෙමින් තියෙනවා.2013 මෙතෙක් වාර්තා වූ වැඩිම සංචාරක සංඛ්‍යාව ලංකාවට ඇවිත් තියෙනවා. මේ අතරතුර ජාත්‍යන්තර වෙළෙඳ පොළ ඉන්ධන මිල වැඩිකම අපිට මෙහෙයුම් වියදම වැඩි වන්නට හේතුවක් වෙලා තියෙනවා. ඒ සමඟම අපේ ශ්‍රී ලංකන් ගුවන් සමාගම ජාතික ගුවන් සේවාව විදියට ලෝකයේ කීර්ති නාමයට ලක්වූ සමාගම් අතරට එක් වෙමින් ති‍යෙනවා. වන් වර්ල්ඩ් සංකල්පයට අපිටත් එක්වන්න හැකිවුණේ ඒ තත්ත්වය ගුවන් සේවාව තුළ පවත්වාගෙන ගිය නිසයි. අනෙක් අතින් වසර ගණනාවකට පෙර මගී අවශ්‍යතාවන්ට ගැළපෙන ලෙස ගොඩ නගා තිබූ බණ්ඩාරනායක ගුවන් තොටුපළ දෙවන අදියර මගින් නූතන ලෝකයට ගැළපෙන ලෙස වඩාත් හොඳින් නවීකරණය කරනවා.ඒ තුළින් විශාල මගී ප්‍රමාණයක් හා අති නවීන ගුවන් යානා හසුරවන්නට හැකියාව ලැබෙනවා. ඒ වගේම මත්තල ගුවන් තොටුපළ පිළිබඳ විවිධ ප්‍රවර්ධන වැඩ සටහන් මගින් ගුවන් සමාගම් ගෙන්වා ගැනීමට පියවර අරගනිමින් සිටිනවා. රටට එන මගීන්ට පහසුවෙන් රට අභ්‍යන්තරයට යා හැකි ලෙස අභ්‍යන්තර ගුවන් තොටුපළ පුළුල් කරනවා. උතුරු නැගෙනහිර පවා ඇතුළත් වන ආකාරයට මෙම වැඩ පිළිවෙළ දියත් වෙමින් තියෙනවා. අපේ ගුවන් ක්ෂේත්‍රය ජාත්‍යන්තර ඇගයිමට ලක්වී තියෙනවා.විශාල වශයෙන් බිඳ වැටී ගිය කර්මාන්තයක් යලිත් නගා සිටුවිමේදී ලාභ පාඩු දෙකම අපේක්ෂා කරන්න ඕන.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410131_6</link>
    <topic>අලුත්කඩේ අලුත් වෙයි</topic>
    <author>උදයංගනී ලියනාරච්චි</author>
    <content>වසර 32කට පසු පූර්ණ ප්‍රතිසංස්කරණය කරන ලද කොළඹ 12, අලුත්කඩේ අබ්දුල් හමීඩ් මහල් නිවාස සංකීර්ණය ජනතා අයිතියට පත් කෙරේ.අමාත්‍ය විමල් වීරවංශ මහතාගේ ප්‍රධානත්වයෙන් හෙට (14) පස්වරු 4.30 ට සිදුකිරීමට නියමිතය.නිවාස 73කින් හා වෙළෙඳසැල් 22 කින් මෙම මහල් නිවාස සංකීර්ණය සමන්විත වේ.මහින්ද චින්තන ඉදිරි දැක්ම අනුව “නගමු පුරවර ” පැරණි මහල් නිවාස සංකීර්ණ ප්‍රතිසංස්කරණය කිරීමේ වැඩසටහන යටතේ ජාතික නිවාස සංවර්ධන අධිකාරිය විසින් මෙම ව්‍යාපෘතිය සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410131_5</link>
    <topic>මහායානික බුදු රුවක් අනුරාධපුරයෙන්</topic>
    <author>විජිත ජයසිංහ</author>
    <content>අනුරාධපුර අශෝකාරාම පුරාවිද්‍යා භූමියේ තිබී ඕවලාකාර මැටි ඵලකයක ඉතා සියුම්ව නෙලා ඇති බුදු පිළිමයක් හමු වී තිබේ.මෙම කැටයම කි‍්‍රස්තු වර්ෂ 6-7 පමණ සියවස්වලට අයත් වන බව මහාචාර්ය චන්ද්‍ර වික්‍රමගමගේ මහතා පවසයි.මහායාන සම්ප‍්‍රදායට අයත් මෙම බුදු පිළිමය ඉන්දියාවේ අමරාවතී කලා ශෛලියට අයත් බවද ඒ මහතා වැඩි දුරටත් සඳහන් කළේය.ප‍්‍රමානයෙන් උස සෙන්ටිමීටර 5ක් ද පළල සෙන්ටිමීටර 4.4ක් සහ එහි ඝනකම සෙන්ටිමීටර 2.1ක් වේ.භූමි ස්පර්ශ මුද්‍රාවෙන් පද්මාසන ඉරියව්වෙන් පද්ම පීඨයක් මත වැඩ සිටින බුදු පිළිමයේ සිරස මත රැස් වළල්ලක් සහ බුදුරුව වටා තවත් කුඩා කැටයම් කිහිපයක් ද ඉතා සියුම් ව නිර්මාණය කර තිබීම විශේෂත්වයකි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410131_4</link>
    <topic>ශ්‍රී ලංකාවට විදේශ ආයෝජන වැඩිවේ</topic>
    <author>විජිත ජයසිංහ</author>
    <content>ශ්‍රී ලංකාවට ඇමරිකානු ඩොලර් බිලියන 1.4ක විදේශීය ආයෝජන හිමි ව ඇති බව අමාත්‍ය ලක්ෂ්මන් යාපා අබේවර්ධන මහතා පැවසීය.අපනයන ආදායමද පසුගිය වසරට සාපේක්ෂව 17% කින් ඉහළ ගොස් ඇති බව ද අමාත්‍යවරයා වැඩිදුරටත් පවසා තිබේ.ජිනීවා නුවර ජගත් සංවිධාන මූලස්ථානයේ පැවැත්වෙන ආයෝජන සමුළුවේදී මෙරට ආයෝජන පිළිබඳව දැනුවත් කිරීම් වල යෙදෙන බවද හෙතෙම පැවසීය.මෙම සමුළුව අද (13) සිට ඔක්තෝම්බර් 16 වැනි දින දක්වා බව ජීනිවා නුවරින් වාර්තා වෙයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410131_3</link>
    <topic>ගොවි දරුවන්ට තාක්ෂණික පුහුණුව</topic>
    <author>සංජීව සම්පත් බාලසුරිය</author>
    <content>ශ්‍රී ලංකාවේ ගොවි පවුල්වල දරුවන් සඳහා තොරතුරු හා සන්නිවේදන තාක්ෂණය පිළිබඳ පුහුණුවක් ලබාදෙන කනෙක්ට් ටු ලර්න් අධ්‍යාපනික වැඩසටහන ආරම්භ කෙරේ.මේ සඳහා වන අවබෝධතා ගිවිසුමට පෞද්ගලික ජංගම දුරකථන සමාගම් 2ක් හා ශ්‍රී ලංකා විවෘත විශ්ව විද්‍යාලය පසුගිය දා අත්සන් තබන ලදි.තාක්ෂණය උපයෝගී කරගනිමින් සංවර්ධනය වෙමින් පවතින රටවල් වෙත විසි එක්වන සියවසේ දියුණු අධ්‍යාපන පහසුකම් සමිප කරවීම මෙහි මූලික අරමුණ වේ.මෙම වැඩසටහන යටතේ ලැප්ටොප් පරිගණක, බ්‍රෝඩ් බෑන්ඩ් අන්තර්ජාල සම්බන්ධතා අන්තර්ජාලගත අධ්‍යාපන සම්පත් සහ පුහුණුවීම් ආදියද ලබාදීම සිදුකෙරේ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410131_2</link>
    <topic>ජංගම දුරකථන මහරගම - ගාල්ල ආසන වෙන්කරයි</topic>
    <author>ප්‍රසාද් සමරතුංග</author>
    <content>දක්ෂිණ අධිවේගී මාර්ගයේ මහරගම සිට ගාල්ල දක්වා ගමන් ගන්නා බස්රථයන්හී ආසන ජංගම දුරකථන මඟින් වෙන්කිරීමේ වැඩසටහනක් මෙම මස 21 වැනිදා සිට ආරම්භ කෙරේ.ජාතික ගමනාගමන කොමිෂන් සභාව මොබිටෙල් ආයතනය සමඟ එක්ව මෙම ව්‍යාපෘතිය ක්‍රීයාත්මක කරනු ලබයි.මෙහිදී 365 අංකය අමතා පැයකට පෙර වූවද ආසනනයක් වෙන්කර ගත හැකිය.මෙම සේවාවේ සාර්ථකත්වය මත ඉදිරියේදී අනෙකුත් ජංගම දුරකථන සබඳතා හරහා ආසන වෙන්කිරීමේ වැඩ පිළිවෙළ ක්‍රියාත්මක කරන බව ජාතික ගමනාගමන කොමිෂන් සභාවේ සභාවේ සභාපති රේණුක පෙරේරා මහතා පවසයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410131</link>
    <topic>ඒ සැමටම සලකන්නේ එකම විදිහටයි</topic>
    <author>ධනුෂ්ක ගොඩකුඹුර යාපනය සිට</author>
    <content>උතුරෙත් දකුණෙත් නැගෙනහිරත් කඳුකරයෙත් ජනතාව තමාගේ ජනතාව බවත් මේ සියළු ජනතාවගේ ජනාධිපති තමා බවත් රටේ සෑමකෙනකුටම එකසමාන සැලකීම තම ප්‍රතිපත්තිය බවත් ජනාධිපතිතුමා වැඩිදුරටත් පැවසීය.දෙමළ ජාතික සන්ධානය සහ දෙමළ ඩයස්පෝරාව ඊළාම්වාදයේත් බෙදුම්වාදයේත් රට බෙදීමේත් පදනම අතහරින දවසට විධායක ජනාධිපති ක්‍රමය වෙනස් කරන්නට තමා තරම් සූදානම් වූවකු තවත් නොමැති බව ජනාධිපති මහින්ද රාජපක්ෂ මහතා පැවසීය. විධායක ජනාධිපති ක්‍රමය වෙනස් කිරීම් සම්බන්ධයෙන් දකුණේ අය මෙන්ම දෙමළ ඩයස්පෝරාවත් කථා කරන බව පැවසූ ජනාධිපතිවරයා එහෙත් ඒ කථා කරන කිසිවකුත් විධායක ජනාධිපති ක්‍රමය වෙනස් කරන්නට තමා තරම් සූදානම් නොමැති බවත් අවධාරණය කළේය.යුරෝපා රටවල ජීවත් වන ඩයස්පෝරාව ඔවුන්ගේ රාජ්‍යයක් හදා ජනාධිපති, අගමැති, ඇමැති මණ්ඩල පත්කර ගෙන සිටින අතර විපක්ෂ නායක රනිල් වික්‍රමසිංහ මහතා ද එහි ගොස් සාකච්ඡා කර ඇති බව කී ජනාධිපතිතුමා ඔවුන් කොතරම් සාකච්ඡා කළත් කිසිදිනෙක ඊළම දෙන්නේ නැති බවත් බෙදුම්වාදය ඇති කරන්නට ඉඩ නොතබන බවත් පැවසීය.ජනාධිපති මහින්ද රාජපක්ෂ මහතා මෙසේ ප්‍රකාශ කළේ උතුරු පළාතේ ජනතාවට ඉඩම් හිමිකම් පත්‍ර සහ එල්. ටී. ටී. ඊ බැංකුවල තිබී රාජසන්තක වූ රන් භාණ්ඩ හිමිකරුවන්ට නැවත ප්‍රදානය කිරීමේ අවස්ථාවට කිලිනොච්චිය මධ්‍ය මහා විද්‍යාලීය ක්‍රීඩාංගණයේ දී ඊයේ (12) එක්වෙමිනි.නිසි ලෙස අයිතිය තහවුරු කර ගත් උතුරේ 20,000කට මෙහිදී ජනාධිපතිතුමාගේ අතින් ඉඩම් හිමිකම් පත්‍ර ප්‍රදානය කෙරුණු අතර රන් භාණ්ඩ හිමිකම් ලැබුණු සංඛ්‍යාව 2352කි.උතුරු පළාතේ ජනතාවට සහන සැලසීමට උගත් පාඩම් හා ප්‍රතිසන්ධාන කොමිසමේ කළ නිර්දේශ නිර්දේශ ක්‍රියාත්මක කරමින් උතුරේ පවුල් 1218කට රුපියල් මිලියන 115ක සහනාධාර බෙදාදීමේ කටයුතු ද ජනාධිපතිතුමාගේ ප්‍රධානත්වයෙන් ඊයේ (12) උදෑසන කිලිනොච්චිය නෙළුම් පියස ශාලාවේ දී සිදුකෙරිණි.රටේ සියලු ජනතාව සහෝදරත්වයෙන් එකට අත්වැල් බැඳගෙන සිටින රටක් ගොඩනැගීම රජයේ අරමුණ බව ප්‍රකාශ කළ ජනාධිපතිතුමා උපනූපන් දරු පරපුරට හොඳ රටක් බිහිකරන්නට තමන් සමඟ අත්වැල් බැඳගන්නා ලෙස ජනතාවගෙන් ඉල්ලා සිටියේය.උතුරේ ඡන්දය පරදින බව දැන දැනත් පළාත් සභා මැතිවරණය තියන්නට තමා කටයුතු කළේ උතුරේ ජනතාවටත් තමන්ගේ නියෝජිතයන් තෝරා ගැනීමේ අයිතිය ලබා දීමේ අරමුණ ඇතිව බව පැවසූ ජනාධිපතිතුමා මේ ජනතාවට වඩා විශ්වාසදායී නියෝජිතයන් පළාත් සභාවට තෝරා යැවුවේ රජය සමඟ අරගල කරමින් සිටින්නට නොව ජනතාව වෙනුවෙන් වැඩ කරන්නටය යන්න කවුරුත් සිහිතබා ගත යුතු බවත් අවධාරණය කළේය.තමාගෙන් ඉටුවිය යුතු යුතුකම් සියල්ල තමා රට වෙනුවෙන් ඉටු කරන්නට සූදානම් බව අවධාරණය කළ ජනාධිපතිතුමා එම නියෝජිතයනුත් ජනතාව වෙනුවෙන් වැඩ කළ යුතු බව පැවසීය.වැඩ කරන්න පුළුවන් කෙනාට වැඩ කරන්න දෙන්නෙත් නැතිව තමන් වැඩ කරන්නෙත් නැතිව සිටීම හරියට බල්ලා පිදුරු කන්නෙත් නැහැ කන ගොනාට දෙන්නෙත් නැහැ යන සිංහල කියමන සිහිපත් කරන්නක් බවත් ජනාධිපතිතුමා ප්‍රකාශ කළේය.උතුරෙත් දකුණෙත් නැගෙනහිරත් කඳුකරයෙත් ජනතාව තමාගේ ජනතාව බවත් මේ සියළු ජනතාවගේ ජනාධිපති තමා බවත් රටේ සෑමකෙනකුටම එකසමාන සැලකීම තම ප්‍රතිපත්තිය බවත් ජනාධිපතිතුමා වැඩිදුරටත් පැවසීය.ඇමැතිවරුන් වන චන්ද්‍රසිරි ගජධීර, ඩග්ලස් දේවානන්දා, රිෂාඩ් බදියුදීන්, පාර්ලිමේන්තුවෙන් නියෝජ්‍ය කාරක සභා සභාපති මුරුගේසු චන්ද්‍රකුමාර්, පාර්ලිමේන්තු මන්ත්‍රීවරුන් වන උනයිස් ෆාරුක්, සිල්වෙස්ටර් ඇලන්ටීන්, උතුරු පළාත් ආණ්ඩුකාර ජී. ඒ. චන්ද්‍රසිරි, කිලිනොච්චිය ශ්‍රී ලංකා නිදහස් පක්ෂ ප්‍රධාන සංවිධායිකා ගීතාංජලී නගුලේෂ්වරන් මහත්ම මහත්මීහු ඇතුළු පිරිසක් ද මේ අවස්ථාවට එක් වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410132</link>
    <topic>ප්‍රභාකරන්ගේ බැංකුවේ උකස් තබා සින්නවූ රන්බඩු ජනපති දෙමළ ජනතාවට බෙදා දෙයි</topic>
    <author>ඡායාරූපය - සුදත් මලවීර</author>
    <content>යුද ගැටුම් නිමාවට පත් කිරීමත් සමඟ උතුරු හා නැ‍ඟෙනහිර පළාත්හි ජනතාවට හිමි වූයේ නිදහසේ කාලය ගත කිරීමට අවස්ථාව හිමි වීම පමණක් ම නො වේ. තමන්ට අහිමි වී ගිය දේපළ ද යළි හිමි කර දීමට වත්මන් රජය පියවර ගෙන තිබේ. යුද ගැටුම් පැවැති කාල සමයේ දී එල්.ටී.ටී.ඊ. බැංකුවල තිබී රාජසන්තක වූ රන් භාණ්ඩ හිමිකරුවන් වෙත යළි බාරදීම ජනාධිපති මහින්ද රාජපක්ෂ මහතාගේ ප්‍රධානත්වයෙන් කිලිනොච්චියේ දී ඊයේ (12) සිදුකෙරුණු අතර එහි දී වැඩිහිටි කාන්තාවකට හිමි රන්බඩු බාරදුන් අයුරු.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410133</link>
    <topic>එදා බියගුළුවී නිවෙස්වල සිටි අය දැන් උද්ඝෝෂණ සිදුකරන්නේ ජනපති ලබාදුන් නිදහස නිසයි</topic>
    <author/>
    <content>මිනිස් බල සමාගම් නිසා රැකියා සුරක්ෂිත බව අහිමිවි සිටින සේවකයන්ගේ අයිතීන් දිනා දීමට අවශ්‍ය නිති ප්‍රතිපාදන සකස් කිරීමට ජනාධිපති මහින්ද රාජපක්ෂ මහතාගේ නියෝගය පරිදි මූලික පියවරයන් ආරම්භ කොට ඇතැයි කම්කරු හා කම්කරු සබඳතාඇමැති ගාමිණී ලොකුගේ මහතා ප්‍රකාශ කරයි.ඒ මහතා මේ බව සඳහන් කළේ ඉකුත් (10) කටුනායක ආයෝජන මණ්ඬල ශ්‍රවණාගාරයේ පැවැති 2014 ජාතික වෘත්තීය හා සෞඛ්‍ය සුරක්ෂිතතා දිනය වෙනුවෙන් ආයතනවල නියෝජිතයන් දැනුවත් කිරීමේ අවස්ථාවට එක්වෙමින්ය.එහිදි වැඩිදුරටත් කතා කළ ලොකුගේ මහතා අද මිනිස් බල සමාගම් සේවකයන් සැපයීම පිළිකාවක් වෙලා යැයි පෙන්වා දුන්නේය. මේ ක්‍රමය තිබෙන්නේ නිෂ්පාදන කාර්ය පවත්වාගෙන යන්න දිනකට සේවකයන්ගේ අඩුපාඩුවක් ඇත්නම් සේවක මහත්වරු තුන් හතර දෙනකු සපයා ගැනීමටයි. නමුත් දැන් ඇතැම් ආයතන මුළු සේවක සංඛ්‍යාවෙන් වැඩි පිරිසක් මේ ක්‍රමයට අරගෙන ලාභ ‍ඉපයීමේ කාර්යක නියැළී සිටින අතර සේවක අයිතීන්ද කප්පාදු කර ඇතැයි පැවසීය.සමහර ආයතන මිනිස් බල සමාගම් මඟින් සේවකයන් අරගෙන ලාභ උපයා විදේශ සමාගම් සතුටු කිරීමේ වැඩසටහන් ද ක්‍රියාත්මක වන බැවින් සෑම සමාගමකම අනුමත සේවක ප්‍රමාණ පොරොන්දුවූ පරිදි රඳවා සිටිනවාද යන්න සොයා බැලීමට පසුවිපරමක් දැන් ක්‍රියාත්මක වෙන අතර පෞද්ගලික අංශය ඉතා බහුල ලෙස කරන මෑන් පවර් සමාගම් වලින් සේවකයන් ගැනීම දැන් රාජ්‍ය අංශයේ ඇතැම් ආයතනද කරගෙන යන ආකාරයක් දක්නට තිබේ.එබැවින් වෘත්තීය අනතුරු හා ලෙඩරෝගවලින් සේවකයන් රැකගැනීමට නීති සකස් කරනවාසේම සේවකයාගේ රැකියාව ආරක්ෂා කරදීමට දැන් අවධානය යොමුවි ඇතැයි ඒ මහතා කීවේය.එදා බියගුළුවි නිවෙස්වලටවී සිටි අය දැන් එළියට පැමිණ කෑගසන්නේ උද්ඝෝෂණ කරන්නේ ජනාධිපති මහින්ද රාජපක්ෂ මහතා ලබාදුන් නිදහස හේතුවෙන්ය. ලෝකයේ දැවැන්ත රටවල් එල්ල කළ අභියෝග හමුවේ නොසැලී සිටිමින් ලක්වැසි සැමගේ යහපත උදෙසා ඒ මහතා ඉටු කළ කාර්ය භාර්ය කෙළෙහි ගුණ දත් ජාතියක් ලෙස අපට අමතක කළ නොහැකි බව ලොකුගේ මහතා වැඩිදුරටත් පැවසීය.කම්කරු හා කම්කරු සබඳතා නියෝජ්‍ය ඇමැති රියර් අද්මිරාල් අචාර්ය සරත් වීරසේකර මහතා- මේ ලෝකයට මුලින්ම කම්කරු ප්‍රඥ්ප්තියක් ඉදිරිපත් කළේ බුදු රජාණන් වහන්සේ බව සිහිපත් කළේය.රටේ කාර්මික සාමය ඇති කිරීම සඳහා සිඟාලෝවාද සූත්‍රයේ තිබෙන කරුණු හොඳටම ප්‍රමාණවත් වන අතර ඒ මඟින් සේවක සේව්‍ය සබඳතා ‍පවත්වාගෙන යන ආකාරය ඉතා පැහැදිලිව සඳහන්ව ඇත. සේවකයන් හා සේව්‍ය යන දෙපාර්ශ්වයම මේ කරුණු අධ්‍යයනය කොට පිළිපදිනවා නම් අද වැඩවර්ජන උද්ඝෝෂණ නොමැතිබව ඒ මහතා පෙන්වා දුන්නේය.නව කම්කරු කොමසාරිස් ජනරාල් හා අමාත්‍යාංශ අතිරේක ලේකම් හේරත් යාපා මහතා- වසරකට හදිසි අනතුරු දෙදහසක් පමණ සිදුවෙන අතර ඉන් අසූවක් පමණ මියයන බව පැවසීය. මේ අනතරු පිළිබඳ තොරතුරු කම්කරු දෙපාර්තමේන්තුවට ලැබෙන පරිදි කරුණු එක්රැස්වෙන අතර ඒ තොරතුරු නිසිලෙස නොලැබෙන බව පැවසීය.මේ සඳහාවන වන්දි පනතද සේවක යහපත උදෙසා වැඩි මුදල් ප්‍රමාණයක් සේවකයන්ට ලබාදීමට සංශෝධනය කරන බව ඒමහතා කීවේය.මෙහිදි ආයෝජන මණ්ඬලයේ නිලධාරින්ද සේවක අනතුරු වළක්වා ගැනීම හා සෞඛ්‍ය සුරක්ෂීතතාව ඇති කිරීම ගැන කතා කළහ. මේ පිළීබඳ සේවකයන් යොදාගෙන කෙටි නාට්‍යක්ද රඟ දැක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410134</link>
    <topic>ත්‍රස්තවාදය නිසා නැවතුණ යාල්දේවිය 24 වසරකට පසු අද උතුරට</topic>
    <author>ධනුෂ්ක ගොඩකුඹුර යාපනය සිට</author>
    <content>තිස් අවුරුදු රුදුරු ත්‍රස්තවාදයේ ප්‍රතිඵලයක් ලෙසින් වසර 24කට පෙර ගමන් නතර කළ යාල්දේවිය දකුණෙන් උතුරට සෙනෙහසත් මිතුදමත් රැගෙන අද (13) යාපනය බලා ගමන් අරඹයි.ලොව මවිත කළ යුද ජයග්‍රහණය මෙන්ම සංවර්ධනයේ රන් අරුණැල්ලත් රටට උදා කළ අභීත නායක ජනාධිපති මහින්ද රාජපක්ෂ මහතා යාල්දේවියේ දෙවැනි ගමනේ ප්‍රධාන ආරාධිතයා ලෙසින් එක්වීමට නියමිතය.තිස් වසරක ශාපලත් යුද්ධය වසර තුනකින් නිමා කර උතුරේ ජනතාවට නැති වූ ජීවිත හැර අන් සියල්ලක්ම ලබා දෙන බවට දුන් පොරොන්දුව අකුරටම ඉටු කළ රාජ්‍ය නායකයා වශයෙන් ජනාධිපතිතුමා පලෙයි දුම්රිය ස්ථානයේ දී යාල්දේවියට ගොඩවී යාපනය බලා ගමන් කරයි.යාපනය බලා යන අතරතුර පලෙයි දුම්රිය ස්ථානය, කොඩිකාමම් දුම්රිය ස්ථානය, නාවට්කුලී දුම්රිය ස්ථානය සහ යාපනය දුම්රිය ස්ථානය ජනතා අයිතියට පත් කිරීමටත් ජනාධිපතිතුමා සහභාගී වනු ඇත.යාපනය දුම්රිය ස්ථානය විවෘත කිරීමෙන් අනතුරුව පවත්වනු ලබන මහා ජනහමුවට සහභාගී වන ජනාධිපතිතුමා යාපනය වීරසිංහම් ශාලාවේ දී පැවැත්වෙන යාපනය දිස්ත්‍රික් සංවර්ධන කමිටු රැස්වීමේ ද මුලසුන හොබවයි.මහින්ද චින්තන ඉදිරි දැක්ම ප්‍රතිපත්තියේ යෝජනා ක්‍රියාවට නංවමින් රාජ්‍ය සේවාවේ ක්ෂේත්‍ර රාජකාරීවල නියුතු නිලධාරීන්ට යතුරු පැදි ප්‍රදානය කිරීමේ යාපනය දිස්ත්‍රික් අදියර ජනාධිපතිතුමාගේ ප්‍රධානත්වයෙන් එම ස්ථානයේ දීම පැවැත්වෙන්නේ සවස 2ටය.යාපනය හින්දු විද්‍යාලයේ මහින්දෝදය තාක්ෂණ විද්‍යාගාරය සිසු අයිතියට පවරා දෙන ජනාධිපතිතුමා සවස 4ට කන්කසන්තුරේ නෙල්ලිඅඩි මහා විද්‍යාලයේ දී පැවැත්වෙන සී. ඩබ්ලිව්. ඩබ්ලිව් කන්නන්ගර දින සැමරුමට ද එක් වනු ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410135</link>
    <topic>ශ්‍රී ලංකාවට ඇ. ඩොලර් බිලියන1.4ක විදෙස් ආයෝජන</topic>
    <author>නුවන් කොඩිකාර</author>
    <content>මේ වර්ෂයේ තුන් වන කාර්තුව අවසන් වන විට ශ්‍රී ලංකාවට ඇමරිකානු ඩොලර් බිලියන 1.4 ක විදේශීය ආයෝජන හිමිව ඇති බව ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතා පැවැසීය.ඒ නුව අපනයන ආදායම පසුගිය වසරට සාපේක්ෂව මේ වසරේදී දැනටමත් 17% කින් ඉහළ ගොස් ඇති බවද හෙතෙම කීවේය.ආයෝජන ප්‍රවර්ධන අමාත්‍යාංශයේ (10) පැවැති මාධ්‍ය හමුවකට එක්වෙමින් ඇමැතිවරයා එසේ ප්‍රකාශ කෙළේය. ජිනීවා නුවර ජගත් සංවිධාන මූලස්ථානයේ පැවැත්වෙන ආයෝජන සමුළුවේදී මෙරට ආයෝජන දිරිගැන්වීම සඳහා උත්සාහයක නිරතවන බවත් ආයෝජන සහ තිරසාර සංවර්ධනය තේමා කරගත් මේ සමුළුව අද (13) සිට ඔක්තෝම්බර් 16 වැනිදා පැවැත්වීමට නියමිත බවත් ඒ මහතා කියා සිටියේය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410136</link>
    <topic>දන්ත වෛද්‍යවරු 74ක් බඳවා ගැනීමට යයි</topic>
    <author>සන්ධ්‍යා කරුණාරත්න</author>
    <content>දන්ත වෛද්‍යවරු 74 දෙනකු අලුතින් බඳවා ගැනීමට සෞඛ්‍ය අමාත්‍යාංශය පියවර ගෙන ඇති බව නියෝජ්‍ය අධ්‍යක්ෂ ජනරාල් (දන්ත සේවා) විශේෂඥ වෛද්‍ය ජයසුන්දර බණ්ඩාර මහතා පවසයි.ජනාධිපති මහින්ද රාජපක්ෂ මහතාගේ රජය යටතේ සහ සෞඛ්‍ය ඇමැති මෛත්‍රීපාල සිරිසේන මහතාගේ උපදෙස් මත මේ බඳවා ගැනීම් සිදු කරන අතර මෙරට මහජනතාවගේ මුඛ සෞඛ්‍ය නිරෝගීව පවත්වාගෙන යාම මෙමඟින් අරමුණු කරන බව ඒ මහතා කීය.ගම්බද ප්‍රදේශවල පිහිටි ඇතැම් රෝහල්වල දන්ත ඒකක පැවැතිය ද ඒවායේ සේවය කිරීමට දන්ත වෛද්‍යවරු නොමැතිකම ගැටලුවක්ව පවතින බවත් එම පුරප්පාඩු පිරවීම සඳහා මේ බඳවා ගැනීම් සිදු කරන බවත් වෛද්‍ය ජයසුන්දර මහතා ප්‍රකාශ කළේය.දන්ත රෝග වැළඳෙන පිරිස වාර්ෂිකව වැඩි වන අතර රෝගීන් වැඩි වන ප්‍රමාණයට රෝගී සත්කාර සේවා පවත්වාගෙන යාමට අවශ්‍ය මානව හා භෞතික සම්පත් වැඩිදියුණු කිරීම මේ රජය යටතේ සිදු කරන අතර ජනතාවගේ දන්ත රෝග අවම කිරීමෙන් වක්‍රාකාරව මෙරටට මූල්‍ය ඉතිරියක් ද සිදු වන බව ඒ මහතා පැවැසුවේය.වත්මන් රජය යටතේ මෙරට සිදු කරන සංවර්ධන ක්‍රියාවලියට කුමන හෝ ආකාරයකින් දායක වීමට මෙමඟින් හැකියාවක් ලැබෙන්නේ යැයි ද ඔහු පැවැසීය.දන්ත වෛද්‍ය උපකරණ මිලදී ගැනීම සඳහා වාර්ෂිකව අයවැයෙන් අවම වශයෙන් රුපියල් මිලියන 100 ක මුදලක් වෙන් කරන බවත් මීට අමතරව තවත් විශාල මුදලක් දන්ත සෞඛ්‍ය පවත්වාගෙන යාම සඳහා රජයෙන් ලබා දෙන බවත් හෙතෙම කීය.ලබන වසර මැද භාගයේදී කොළඹ ජාතික දන්තායතනයේ සංවර්ධන කටයුතු අවසන් කර මහජන අයිතියට පැවැරීමට පියවර ගෙන ඇති බවත් එම ආයතනයට අවශ්‍ය දන්ත උපකරණ මිලදී ගැනීමට රුපියල් මිලියන 400 ක පමණ මුදලක් වෙන් කර ඇති බවත් ඒ මහතා පැවැසුවේය.දන්ත සෞඛ්‍ය සේවාවේ සංවර්ධන කටයුතු සිදු කිරීමෙන් මුඛ රෝගවලින් තොර ප්‍රජාවක් බිහි කිරීමට සෞඛ්‍ය අමාත්‍යාංශය බලාපොරොත්තු වන බව ද ඒ මහතා කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410137</link>
    <topic>මැලේරියාව තුරන් කළ හැටි අධ්‍යයනයට රටවල් රැසක විශේෂඥයෝ අද ශ්‍රී ලංකාවට එති</topic>
    <author>සන්ධ්‍යා කරුණාරත්න</author>
    <content>ශ්‍රී ලංකාවෙන් මැලේරියාව තුරන් කළ ආකාරය සම්බන්ධයෙන් අධ්‍යයනය කිරීමට රටවල් රැසක විශේෂඥයන් පිරිසක් අද (13) මෙරටට පැමිණෙන බව සෞඛ්‍ය අමාත්‍යාංශය පවසයි.මැලේරියා රෝගය පිළිබඳ විශේෂඥයකු වන මහාචාර්ය රොබට් ප්‍රීචම් මහතා ද පැමිණෙන බව සෞඛ්‍ය සේවා අධ්‍යක්ෂ ජනරාල් විශේෂඥ වෛද්‍ය පාලිත මහීපාල මහතා ප්‍රකාශ කරයි.ශ්‍රී ලංකාව මැලේරියා රෝගය මර්දනය සඳහා අනුගමනය කළ ක්‍රමවේදයන් සෙසු රටවල් හා හුවමාරු කර ගැනීම මෙහි අරමුණ වේ.පසුගිය වසර දෙක තුළ කිසිදු මැලේරියා රෝගියකු මෙරටින් වාර්තා වී නොමැති අතර මේ තත්ත්වය වසර 2016 වන තෙක් පවත්වාගෙන යාමෙන් ලෝක සෞඛ්‍ය සංවිධානය මඟින් ශ්‍රී ලංකාව මැලේරියා රෝගය තුරන් කළ රටක් ලෙස නම් කිරීමට යෝජිතව ඇතැයි සෞඛ්‍ය ඇමැති මෛත්‍රීපාල සිරිසේන මහතා පවසයි.අග්නිදිග ආසියානු කලාපයේ මැලේරියාව තුරන් කළ ප්‍රථම රට ශ්‍රී ලංකාව බවත් 1937 වසරේදී මාස හයක් තුළ මෙරට පුද්ගලයින් 80,000 ක් මැලේරියාවෙන් මරණයට පත් වූ අතර ලක්ෂ 15 ක් රෝගීන් වාර්තා විය.වසර 2000 දී මැලේරියා රෝගීන් 210,039 වාර්තා වූ අතර වසර 2012 වන විට වාර්තා වූයේ රෝගීන් 23 දෙනකි. රෝගය මර්දනය සඳහා සෞඛ්‍ය අමාත්‍යාංශය සහ ජාතික මැලේරියා මර්දන වැඩපිළිවෙළ ක්‍රියාත්මක කළ දූරදර්ශි හා කාර්යක්ෂම පියවරයන් නිසා රෝගීන් අවම කර ගැනීමට හැකි විය.අග්නිදිග ආසියානු කලාපය තුළ මැලේරියා රෝගය තවමත් ව්‍යාප්තව පවතින නිසා එම රටවල සිට මෙරටට සංක්‍රමණය වන රෝගීන් මේ වන විට අභියෝගයක්ව පවතියි.මේ වසරේ ගත වූ කාලය තුළදී රට අභ්‍යන්තරයෙන් කිසිදු මැලේරියා රෝගියකු වාර්තා වී නොමැති අතර මැලේරියා ආසාදිත විදේශීය සංක්‍රමණිකයින් 39 දෙනකු වාර්තා වී ඇති බව සෞඛ්‍ය අමාත්‍යාංශය පවසයි.ගුවන්තොටුපොළේ රෝග ආවේක්ෂණ මධ්‍යස්ථානය මඟින් ඔවුන් හඳුනා ගැනීමෙන් අනතුරුව අවශ්‍ය ප්‍රතිකාර ලබාදී රෝග ව්‍යාප්තිය වළක්වාලීමට කටයුතු කර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410138</link>
    <topic>100,000 වැනි චීන සංචාරක යුවළ ගුවනින් මෙරටට</topic>
    <author>මහින්ද අලුත්ගෙදර</author>
    <content>ඉතිහාසයේ වසරක් ඇතුලතදී මෙරටට පැමිණි වැඩිම චීන සංචාරකයින් ප්‍රමාණය වාර්ථා කරමින් 100,000 වන චීන සංචාරක යුවල කටුනායක බණ්ඩාරනායක ජාත්‍යන්තර ගුවන්තොටුපොළ වෙත ළඟා වූහ.චීනයේ ෂැංහායි නුවර සිට ශ්‍රී ලංකන් ගුවන්සේවයට අයත් යු.එල් 846 දරණ ගුවන යානයෙන් පෙරේදා (11) මෙරටට පැමිණි චෙන් හූයි හුවා (30) මහත්මිය සහ යන්ග් හා (33) මහතා සංචාරක යුවල වූ අතර ඔවුන් මහත් හරසරින් පිළිගැනීමට ශ්‍රී ලංකා සංචාරක මණ්ඩලය පියවර ගැණිනි.පසුගිය දා ශ්‍රී ලංකා සංචරණය විසින් ෂැංහයි නුවර බස්රථ මඟින් සිදුකරනු ලැබූ ප්‍රචාරණ සහ අනෙකුත් ප්‍රචාරණ වැඩසටහන් දැකීමෙන් අනතුරුව ශ්‍රී ලංකාවට පැමිණීමට තීරණය කළ බව ඔවුන් ප්‍රකාශ කර සිටි අතර ශ්‍රී ලංකා සංචාරක ප්‍රවර්ධන කාර්යංශයේ සභාපති භාෂ්වර ගුණරත්න මහතා ඇතුළු නිලධාරීහු පිරිසක් විසින් ඔවුන් වෙනුවෙන් විශේෂ තිලිණ පිරිනැමුහ.මේ අතර චීන සංචරාක යුවලට ශ්‍රී ලංකාවේ නැවත සංචාරය සඳහා සුපිරි හෝටල් සහ ගුවන් ටිකට්පත් පහසුකම් සහිතන දින පහක පැකේජයක් ද ශ්‍රී ලංකා සංචරණය මඟින් තිළිණ කළේය.2005 වර්ෂයේ දී මෙරටට පැමිණ ඇති චීන සංචාරකයින්ගේ ප්‍රමාණය 9,668 ක් වන අතර ඒ වනවිට ශ්‍රී ලංකාවට සංචාරකයින් පැමිණෙන ප්‍රධාන රටවල් 10 ට ඇතුළත්ව නොතිබු චීනය අද වනවිට මෙරටට සංචාරකයින් සපයන තුන්වන රට බවට වසරක් ඇතුළත පත්ව ඇති බව ශ්‍රී ලංකා සංචාරක ප්‍රවර්ධන කාර්යංශය පවසයි.ශ්‍රී ලංකා සංචරණය චීනයේ ආරම්භ කළ දැවැන්ත ප්‍රචාරක වැඩපිළිවෙල මඟින් ශ්‍රී ලංකාව සුන්දර, නිදහස් හා සාමකාමී සංචාරක ගමනාන්තයක් බව චීනයේ පොදු ජනතාවට දැනගැනීමට හැකි වු බවද එනිසා වසරක් ඉක්ම යාමටත් පෙර චීන සංචාරකයෝ ලක්ෂයක් මෙරටට ආකර්ශණය කර ගැනීමට හැකි වී ඇති බවද එම කාර්යාංශය කියයි.එලෙසම 100,000 වන වන සංචාරකයාගේ පැමිණීම සමරමින් චීනයේ කුන්මිං නගරය ආශ්‍රීතව දැවැන්ත ප්‍රවර්ධන වැඩසටහනක් සිදුකිරීමට නියමිතය. පසුගිය වසරට සාපේක්‍ෂව ශ්‍රී ලංකාවට පැමිණි චීන ජාතිකයන්ගේ සංඛ්‍යාව සියයට 140 කින් පමණ වර්ධනය වී ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n1410139</link>
    <topic>මේ මාස් කන්නයේ සිට බඩ ඉරිඟුවලටත් සහතික මිලක්</topic>
    <author>චූල බණ්ඩාර කුලසේකර</author>
    <content>වී මිලට ගත් ලෙසට මේ මාස් කන්නයේ සිට බඩ ඉරිඟු සඳහා ද සහතික මිලක් ලබාදීමට ජනාධිපති මහින්ද රාජපක්ෂ මහතා තීන්දු කර ඇතැයි විශේෂ ව්‍යාපෘති අමාත්‍ය එස්.එම්. චන්ද්‍රසේන මහතා සඳහන් කළේය. ‍එමෙන්ම මේ කන්නයේ සිට පිටරටින් මෙරටට බඩඉරිඟු ආනයනය කිරීම ද සම්පූර්ණයෙන්ම නැවැත්වීමට ‍රජය තීරණය කර තිබේ. ජනාධිපති මහින්ද රාජපක්ෂ මහතා විසින් ඉකුත් දා (07) සිට මේ තීරණයට එළඹී බව ද චන්ද්‍රසේන අමාත්‍යවරයා සඳහන් කරයි. ඉදිරි දින වලදී අදාළ සහතික මිල නියම කිරීමට නියමිතය.උතුරු මැද පළාත් සභාව සහ විශේෂ ව්‍යාපෘති අමාත්‍යාංශය එක්ව අනුරාධපුර දිස්ත්‍රික්කයේ අක්කර ලක්ෂයක බඩ ඉරිඟු වගා කිරීමේ ව්‍යාපෘතියට සමගාමීව අනුරාධපුර කුරුන්දන්කුලමේ දී තවත් ගොවීන් දෙදහසක් (2000) බඩ ඉරිඟු බීජ ලබාදීමේ අවස්ථාවට පෙරේදා (08) එක්වෙමින් අමාත්‍යවරයා මේ කරුණු අනාවරණය කළේය. මේ යටතේ ගොවියෙකුට රුපියල් පන්දහස් හාරසීය (5400) වටිනාකමකින් යුක්ත බඩ ඉරිඟු බීජ පැකැට්ටුවක් ලබා දේ. මෙයින් රුපියල් එක් දහස් අටසීයක (1800) මුදලක් ගෙවා ගොවීන්ට සහනදායී ලෙස බඩ ඉරිඟු වගාව තවදුරටත් වැඩි කිරීම සඳහා මේ වැඩපිළිවෙළ ක්‍රියාත්මක කරයි.මෙහිදී අදහස් දැක්වූ උතුරු මැද පළාත් ප්‍රධාන අමාත්‍ය එස්.එම්. රංජිත් සමරකෝන් මහතා - බඩ ඉරිඟු වගා කිරීම සඳහා අපගේ මැදිහත්වීම අඛණ්ඩව සිදු කරනවා. මේ වතාවේ අස්වනු මිලදී ගැනීම සඳහා ද ගොවියාට අවශ්‍ය සහන සලස්වනවා. මේතාක් ගොවියාට මේ තරම් සහනාධාර දුන් රජයක් මහින්ද රාජපක්ෂ ආණ්ඩුව තරම් බිහි වී නැතැයි ද බිහි වන්නේ නැතැයි ද ප්‍රධාන ඇමැතිවරයා පැවසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101310</link>
    <topic>පාප්වහන්සේගේ ශ්‍රී ලංකා සංචාරය නිමිත්තෙන් සමරු මුද්දරයක්</topic>
    <author>ක්‍රිස්ටි මහේෂ් ද සිල්වා</author>
    <content>ශුද්ධෝත්තම ප්‍රැන්සිස් පාප් වහන්සේගේ ශ්‍රී ලංකා සංචාරය නිමිත්තෙන් සමරු මුද්දරයක් නිකුත් කිරීමට ශ්‍රී ලංකා කතෝලික සභාව සහ මුද්දර කාර්යාංශය පියවර ගෙන තිබේ.මෙම සමරු මුද්දරය පාප් වහන්සේ මෙරටට සැපත්වන 13 වෙනි දින නිකුත් කිරීමට තැපැල් අමාත්‍ය ජීවන් කුමාරතුංග මහතා පියවර ගෙන ඇති අතර එය බොහෝ දුරට එදින සවස පැවැත්වෙන ජනාධිපති පාප්වහන්සේ හමුවේදී සිදු කරනු ඇතැයි ආරංචි මාර්ග සඳහන් කරයි.නිකුත් කරනු ලබන තැපැල් මුද්දරයේ අඩංගුවිය යුතු කරුණු කුමක්විය යුතු යැයිද යන්න පිළිබඳව කතෝලික සභාව සමඟ මුද්දර කාර්යාංශය විශේෂ සාකච්ඡාවක් පැවැත්වීමට නියමිත අතර ඒ අනුව මුද්දරයේ ආකෘතිය සකස් ‍ෙකරෙනු ඇතැයි ද එම ආරංචි මාර්ග පවසයි.ලබන ජනවාරි මස 13 දින ශ්‍රී ලංකාවට සැපත්වීමට නියමිත ප්‍රැන්සිස් පාප් වහන්සේගේ මෙරට සංචාරය අතර තුර භාග්‍යවත් ජූසේ වාස් පියතුමාණන්ව ශුද්ධවරයට එසවීමට නියමිත අතර එම දිව්‍ය පූජාව 14 දින ගාලුමුවදොර පිටියේදී පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101311</link>
    <topic>දිවි නැඟුම දෙවැනි අදියරෙන් හක්මන පවුල් 667කට කෝටි 9ක ජීවනෝපාය මාර්ග</topic>
    <author>@ හක්මණ විශේෂ ආර්.පීරිස් හා සමූහ එච්.එම්. විතාරණ</author>
    <content>දිවි නැඟුම යටතේ අදියර දෙකකදී ආර්ථික සංවර්ධන අමාත්‍යාංශය මගින් රුපියල් අටකෝටි හැට තුන් ලක්ෂයක මුදලක් වැය කරමින් හක්මන ප්‍රාෙද්ශීය මහ ලේකම් කොට්ඨාසය තුළ වෙසෙන පවුල් 667ක් නඟා සිටුවීමේ ජීවනෝපාය මාර්ග සංවර්ධන වැඩසටහනක් දැන් ක්‍රියාත්මකයි.ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාගේ මැදිහත්වීම මත වැඩසටහනේ පළමු අදියර සදහා රුපියල් 6300000ක මුදලක් ලබා දී තිබූ අතර දෙවන වරටත් අමාත්‍යවරයාගේ යෝජනාවකට අනුව තවත් රුපියල් ලක්ෂ 800ක මුදලක් දෙවන අදියර සදහාද මේ වන විට ලබා දී ඇත.කෘෂිකර්මාන්තය ඇතුළු වෙනත් විවිධ කර්මාන්ත සත්ත්ව පාලනය හා ධීවර යන ක්ෂේත්‍රයන්ට අයත්ව මේ ජීවනෝපාය මාර්ගයන් හි එම ප්‍රතිලාභී පවුල් දැනටමත් නියුතු වී සිටිති.මේ සංවර්ධන ක්‍රියාවලියේ දී වැඩිම පවුල් සංඛ්‍යාවක් නියුතුව ඇත්තේ විවිධ කර්මාන්ත සිය ජීවනෝපාය මාර්ගයන් බවට පත් කර ගනිමිණි. පවුල් සංඛ්‍යාව 163කි. අමාත්‍යාංශය මේ සදහා යොදවා ඇති මුදල රුපියල් 5073900කි. ඉතිරි මුදල යොදවා ඇත්තේ අනෙකුත් ව්‍යාපෘති වල නියුතුව සිටින පවුල් වෙනුවෙනි.හක්මන ප්‍රාෙද්ශීය මහ ලේකම් කුශලක නානායක්කාර මහතාගේ නිරන්තර අධීක්ෂණය මත ක්‍රියාත්මක මෙම ජීවනෝපාය මාර්ග සංවර්ධන ක්‍රියාවලිය ආයෝජන ප්‍රවර්ධන ඇමැති ලක්ෂ්මන් යාපා අබේවර්ධන මහතාගේ ද පසු විපරමකට ලක් වෙමින් ක්‍රියාත්මක වෙමින් පවතී.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101312</link>
    <topic>මාතර දිසා සංවර්ධන වැඩ වහා අවසන් කිරීමට උපදෙස්</topic>
    <author>@ ගන්දර සමූහ ජයසිරි පේදුරුආරච්චි</author>
    <content>දැයට කිරුළ සංවර්ධන වැඩසටහන යටතේ මාතර දිස්ත්‍රික්කයේ ආරම්භ කළ සංවර්ධන ව්‍යාපෘති කඩිනමින් අවසන් කරණ ලෙසත් යෝජනා කර දැනට සැලසුම් කර ඇති ව්‍යාපෘති සියල්ලෙහි වැඩ කඩිනමින් ආරම්භ කරණ ලෙසත් මාතර දිස්ත්‍රික් සම්බන්ධීකරණ කමිටු සභාපති යෞවන කටයුතු හා නිපුනතා සංවර්ධන ඇමැති ඩලස් අලහප්පෙරුම මහතා දිස්ත්‍රික් දේශපාලන අධිකාරියට හා රාජ්‍ය නිලධාරීන්ට දැන්වීය.දැයට කිරුළ සංවර්ධන වැඩසටහන හා දැයට කිරුළ ප්‍රදර්ශනය පිළිබඳ ප්‍රගතිය සොයාබැලීම සඳහා ඉකුත් 10 දා මතර දිස්ත්‍රික් ලේකම් කාර්යාලයීය ගාමිණී ජයසේකර ශ්‍රවණාගාරයේ පැවැති රැස්වීමේදී ඇමැතිවරයා එලෙස උපදෙස් ලබා දුන්නේය.සංවර්ධන වැඩසටහන හා දැයට කිරුළ ප්‍රදර්ශනය පිළිබඳ දිස්ත්‍රික් දේශපාන නයෝජිතයින්ගේ හා රාජ්‍ය නිලධාරීන්ගේ අදහස් හා යෝජනා පිළිබඳ විමසීම හා ඒ පිළිබඳ සාකච්ඡාවක් ද මෙහිදී පැවති අතර පාර්ලිමේන්තු, පළාත් සභා, නගර සභා හා ප්‍රාදේශීය මහජන නියෝජිතයින් රැසක් හා මාතර දිස්ත්‍රික් ලේකම් ඊ. ඒ. සී. විදානගමාච්චි මහත්මිය ඇතුළු රාජ්‍ය නිලධාරීන් රැසක් ද මේ අවස්ථාවට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101313</link>
    <topic>ජනපති මහින්ද අපේ මාතෘභූමිය ඕනෑම රටක් සමඟ කරට කර සිටින සේ ඔසවා තැබීමට පියවර ගත්තා</topic>
    <author>මහින්ද අලුත්ගෙදර</author>
    <content>යුද ගැටුම් අවසන් කොට රට අවදි කළා පමණක් නොව ඕනෑම රටක් සමඟ කරට කර සිටින සේ අපේ මාතෘභූමිය ඔසවා තැබීමට ජනාධිපති මහින්ද රාජපක්ෂ මහතා පියවර ගෙන තිබෙන බව ආර්ථික සංවර්ධන ඇමැති බැසිල් රාජපක්ෂ මහතා අවධාරණය කරයි.ගමේ පොදුවැඩ ඉටුකිරීම සඳහා ශක්තිය ලබාදුන් බව පෙන්වා දෙන ඒ මහතා ශ්‍රී ලංකාව තෙවැනි ලොවට පමණක් නොව ආසියාවේ ඕනෑම රටක් සමඟ කරට කර සිටින ලෙස ඔසවා තැබූ බවද ප්‍රකාශ කරයි.ගැමිදිරිය යටතේ ඇති කිසිඳු ග්‍රාමීය සංවිධානයක් විසුරුවන්නේ නැතියි සඳහන් කරන රාජපක්ෂ මහතා එහි සේවකයින්ගේ රැකියා සුරක්ෂිතභාවය ඇති කරමින් සහ එයට තව තවත් ශක්තිය ලබාදී එළඹෙන වසරේ අයවැයෙන් ගමට වැඩකිරීම සඳහා අරමුදල් ලබාදීමට ද ජනාධිපතිවරයා තීරණයකර ඇති හෙයින් ග්‍රාමීය සංවිධාන මඟින් කරගෙන යන සංවර්ධන කටයුතු අඛණ්ඩව කරගෙන යා යුතු බව ද පවසයි.ඇමැතිවරයා මේ අඳහස් ප්‍රකාශ කෙළේ ගැමි දිරිය ව්‍යාපෘතියේ ග්‍රාමීය සංවිධානවල දිස්ත්‍රික්ක 11 ක නියෝජිතයන් වෙනුවෙන් බත්තරමුල්ල ජනකලා කේන්ද්‍රයේ දී පැවැති සුහද හමුවකට සහභාගි වෙමිනි. මේ හමුවලට කෑගල්ල, නුවරඑළිය, පොළොන්නරුව, මොනරාගල, හම්බන්තොට, රත්නපුර, ගාල්ල, මාතර, කුරුණෑගල, බදුල්ල සහ කළුතර යන දිස්ත්‍රික්ක 11 නියෝජනය කරමින් ගැමි දිරිය නියෝජිතයින් 4,000 කට ආසන්න පිරිසක් එක්වී සිටියහ.ප්‍රජා සංවර්ධන සහ ජීවන මාර්ග වැඩිදියුණු කිරීමේ ව්‍යාපෘතිය(ගැමි දිරිය) නියමු වැඩසටහනක් ලෙස 1999 පොළොන්නරුව දිස්ත්‍රික්කයෙන් ඇරඹූ අතර එය ලෝක බැංකුව සහ රජය අතර ගිවිසගත් පරිදි සැප්තැම්බර් 30 වැනිදායින් අවසන් වනවිට දිස්ත්‍රික්ක 11ක ග්‍රාමීය සංවිධාන 1,844 මඟින් ක්‍රියාත්මක විය. එමඟින් යටිතල පහසුකම් සංවර්ධන ව්‍යාපෘති 9,400 ක්ද නව තාක්ෂණය හඳුන්වා දෙමින් ඵලදායිතාව වැඩිකිරීම සඳහා නිෂ්පාදන කණ්ඩායම් 433 ක්ද ජීවන මාර්ග ව්‍යාපෘති 386,622 ක්ද බිහිකර තිබේ.මෙහිදී වැඩිදුරටත් අඳහස් දක්වමින් ආර්ථික සංවර්ධන ඇමැති බැසිල් රාජපක්ෂ මහතා මෙසේද පැවසීය. “ප්‍රජාව, ගමේ ජනතාව, ආර්ථික වශයෙන් ශක්තිමත් කිරීමට රජය ලබාගත් ණය මුදලක් මාර්ගයෙන් මේ ව්‍යාපෘතිය ආරම්භ කලා. එම ව්‍යාපෘතිය ආරම්භ කළ කාලයේ දී මව්බිමේ ආර්ථික තත්ත්වය වැටී තිබුණා. සුනාමිය නිසා විශාල පිරිසක් මිය ගොස් මුහුදු කරයේ ජීවන මාර්ග ඇහිරී තිබුණා. කොටි ත්‍රස්තවාදීන් නිසා ආයෝජකයින් රටතුලට ආවේ නැහැ. නමුත් 2005 මහින්ද රාජපක්ෂ ජනාධිපතිවරයා බලයට පත්වූ පසු 30 වසරක යුද්ධය නිමාකර රට අවදි කලා. එදා තිබු තත්ත්වය අනුව විදුලිය දෙන්න බෑ, පාසල් ගොඩනැගිලි දෙන්න බෑ. ගෘහ ආර්ථිකය ශක්තිමත් කරන්න බැහැ. එහෙත් ජනාධිපති මහින්ද රාජපක්ෂ මහතා ඒ සියල්ල වෙනස් කලා. දෙන්න බෑ කියලා සිතූ සහ කියූ දේ සියල්ල ජනතාවට ලබා දුන්නා.ගමේ ජනතාවගේ දියුණුව සඳහා ජනතා අයවැයෙන් මුදල් දුන්නා. එතරම් ශක්තිමත් ආර්ථිකයක් දැන් හදා තිබෙනවා. ගැමි දිරිය ව්‍යාපෘතිය ගිවිසුම නිමා වූවද ග්‍රාමීය සංවිධාන වල ක්‍රියාකාරකම් පෙරටත් වඩා ශක්තිමත්ව ගෙන යෑමේ පසුබිම ජනාධිපති මහනිද් රාජපක්ෂ මහතා සකසා තිබෙනවා. කඩාකප්පල්කාරි සංවිධානාත්මක පිරිස් සුළු පිරිසක් නොමඟ යවා පටු වාසි ලබා ගන්න්නට හදනවා. කිසිදු ග්‍රාමීය සංවිධානයක් විසුරුවන්නේ නැහැ.එම සංවිධාන සඳහා එකතු වූ කිසිදු මුදලක් රජය ගන්නේ නැහැ. එය ශක්තිමත් කිරීම තමයි කරන්නේ. ව්‍යාපෘතියක් ඉවර වූවද ඒවා කඩා වැටීමට කිසිවිටකත් ඉඩ දෙනේනේ නැහැ.ගැමි දිරිය යටතේ කටයුතු කළ සංවිධානවල තීරණ ගැනීම ජනතාව සතුයි. එම සංවිධානවල අයිතිය ද ඔවුන් සතුයි. ගමේ සංවර්ධන වැඩකටයුතු තව තවත් වේගවත් කිරීමට ඔවුන් දිරිගන්වනවා. ප්‍රජාව මඟින් ශක්තිමත් වීමට ඉඩදීම රජයේ අරමුණයි.ජනාධිපතිවරයා ජනතාවගේ අපේක්ෂාවෙන් ඉටු කරන නිසා විරුද්ධවාදීන් ඒවා කඩාකප්පල් කිරීමට විවිධ චෝදනා කරනවා. දුප්පත්කම දුරලීමේ රජයේ වැඩසටහන යටතේ ඔබ සැමට විශාල ශක්තියක් අත් වෙනවා.” යැයි වැඩිදුරටත් පැවසීය.ආර්ථික සංවර්ධන අමාත්‍යාංශයේ ලේකම් වෛද්‍ය නිහාල් ජයතිලක, ව්‍යාපෘති අධ්‍යක්ෂක ඉංජිනේරු එස්.කේ ලියනගේ, අතිරේක ව්‍යාපෘති අධ්‍යක්ෂක (වැඩසටහන්) ආචාර්ය ඩබ්ලිව්. ජී. සෝමරත්න මහත්වරු ඇතුළු විශාල පිරිසක් මේ අවස්ථාවට එක්ව සිටියහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101314</link>
    <topic>කන්නන්ගර ශ්‍රීමතාණන්ගේ ජාතික මෙහෙවර අදත් සිහිකරන්නේ ගෞරවයෙන්</topic>
    <author/>
    <content>සී. ඩබ්ලිව්. ඩබ්ලිව්. කන්නන්ගර ශ්‍රීමතාණන් නිදහස් අධ්‍යාපනය දායාද නොකරන්නට අප මාතෘ භූමියේ අනාගතය අදට වඩා බොහෝ සේ වෙනස්වීමට ඉඩ තිබුණු බවත් එතුමන් විසින් සිදුකළ ඒ ජාතික මෙහෙවර නිදහස් අධ්‍යාපනයේ ඵලවිඳි අප අදත් සිහිපත් කරන්නේ මහත් ගෞරවයෙන් යුතුව යැයි ජනාධිපති මහින්ද රාජපක්ෂ මහතා සඳහන් කරයි.නිදහස් අධ්‍යාපනයේ පියා වූ ආචාර්ය සී. ඩබ්.ඩබ්. කන්නන්ගර මහතාගේ 130 වැනි ජන්ම සංවත්සරය නිමිත්තෙන් ජනාධිපතිවරයා නිකුත් කළ විශේෂ පණිවුඩයක ඒ බව දැක්වෙයි.එම විශේෂ පණිවුඩයේ මෙසේද සඳහන්ය. ආචාර්ය සී. ඩබ්ලිව්. ඩබ්ලිව්. කන්නන්ගර මැතිතුමන්ගේ 130 වෙනි ජන්ම සංවත්සරය වෙනුවෙන් මෙබඳු පණිවිඩයක් නිකුත් කරනුයේ එතුමන්ගේ ගුණ සුවඳ සිහිපත් කිරීම සඳහා මෙන්ම නිදහස් අධ්‍යාපනය වෙනුවෙන් එතුමා කළ අපරිමිත මෙහෙවරට ගරු කිරීමක් වශයෙනි. රාජ්‍ය මන්ත්‍රණ සභාවේ ප්‍රථම අධ්‍යාපන අමාත්‍යවරයා වූ එතුමා අධ්‍යාපනය නඟා සිටුවීමට සැකසූ ප්‍රතිපත්ති ශත වර්ෂයකට වැඩි කාලයක් පැවති යටත් විජිත අධ්‍යාපන ක්‍රමය මුළුමනින්ම බිඳ දමා නිදහස් අධ්‍යාපන ක්‍රමයක ආරම්භය සනිටුහන් කරන ලදී. ඒ නිසාවෙන්ම එතුමා “නිදහස් අධ්‍යාපනයේ පියා” යන විරුදාවලියෙන් පිදුම් ලැබීය.1940 දශකයේ කන්නන්ගරයන් ඇරඹූ නිදහස් අධ්‍යාපනයේ ගමන් මඟ අප මේ වනවිට 21 වන සියවසට උචිත අයුරින් පුළුල් කරමින් සිටිමු. එතුමන්ගේ ප්‍රවේශයන් එනම්, අධ්‍යාපනය මූලික මිනිස් අයිතිවාසිකම් ලෙස මෙන්ම එය සමාජ ආර්ථික උන්නතිය සඳහා වූ කාරකයක් ලෙසද පිළිගනිමින් ප්‍රතිපත්ති සැලසුම් කරන්නට හා අධ්‍යාපනය සඳහා වන ප්‍රතිපත්ති ක්‍රියාත්මක කරන්නට අප රජය කටයුතු කරමින් සිටී.රටපුරා ගම්බද ප්‍රදේශවල මධ්‍ය විද්‍යාල 54ක් ඉදිකරමින් කන්නන්ගරයන් ඇරඹි ද්විතියික අධ්‍යාපනයේ සංවර්ධනය අප රජය විසින් පාසල් 1000ක් සමඟින් නූතන තාක්ෂණික ලෝකය සමඟින් ගැලපිය හැකි ද්විතියික අධ්‍යාපන අවස්ථා දැයේ දරුවන්ට හිමි කර දෙමින් සිටිමු.කන්නන්ගර ශ්‍රීමතාණන්ට දැක්විය හැකි උතුම් උපහාරය එතුමා ප්‍රාර්ථනා කළ අධ්‍යාපනය සවිබල ගැන්වීම නම් එය සිය දහස් ගුණයකින් අපි ඉටුකරමින් සිටිමු. එතුමාගේ චින්තනය වර්තමානයට අදාළ වන පරිදි සකස් කර තිරසාර දියුණුවක් සඳහා ඉදිරියට ගෙන යමින් සිටිමු. සීඝ්‍රයෙන් වෙනස් වන ලෝකයක ගෞරවයෙන් හා අභිමානයෙන් ජීවත් විය හැකි දේශයක් තැනූ ආචාර්ය සී. ඩබ්ලිව්.ඩබ්ලිව්. කන්නන්ගර ශ්‍රීමතාණන්ට අපේ ගෞරව උපහාර පිරිනමමු.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101315</link>
    <topic>හොරෙන් ඉන්දියාවේ ගිය ශ්‍රී ලාංකික ද්‍රවිඩ 6ක් රාමනාදපුරම්හි දී අත්අඩංගුවට</topic>
    <author>මහින්ද අලුත්ගෙදර</author>
    <content>නීති විරෝධී ලෙස සංක්‍රමණය වීම හේතුවෙන් ශ්‍රී ලාංකික ද්‍රවිඩ වැසියන් 06 දෙනෙකු ඉන්දියාවේ රාමනාදපුරම්හි දී අත්අඩංගුවට ගෙන තිබේ.නීති විරෝධී ලෙස ඉන්දියාවට ගමන් කරමින් සිටි ශ්‍රී ලාංකික ද්‍රවිඩ වැසියන් පිරිසක් අතුරුදන්ව ඇති බවට ඉන්දිය මාධ්‍ය වාර්තා කර තිබුණු අතර ඒ අනුව එරට කියුබ්‍රාන්ච් පොලිසිය විසින් සිදුකළ මෙහෙයුමකින් පසු මේ පිරිස අත්අඩංගුවට ගෙන තිබෙන බව වාර්තා වෙයි.අත්අඩංගුවට ගත් පිරිස අතර එකම පවුලේ සිවු දෙනෙකු ද වන බව එම වාර්තා සඳහන් කරයි. අත්අඩංගුවට ගන්නා අවස්ථාවේ දී මොවුන් සතුව තිබී කේරළ ගංජා තොගයක් ද පොලීසිය විසින් සොයාගෙන තිබේ.කේරල ගංජා සඳහා ශ්‍රී ලංකාවේ වැඩි වටිනාකමක් තිබෙන බැවින් මොවුන් මේවා ශ්‍රී ලංකාවට රැගෙන ඒමට සුනාම්ව සිටි බවට කියුබ්‍රාන්ච් පොලිසිය විශ්වාස කරන අතර මොවුන් සම්බන්ධයෙන් වැඩිදුර පරීක්ෂණ ආරම්භකර ඇත.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101316</link>
    <topic>ජීවන වියදම අඩු කිරීම රැකියා ලබාදීම වෙනුවෙන් රජය ඉදිරි කාලයේ අවධානයෙන් සිට කටයුතු කරනවා</topic>
    <author>සිතාර සේනානී සහ නුවන් කොඩිකාර</author>
    <content>ජනතාවගේ ජීවන වියදම අඩු කිරීම, බඩු මිල අඩු කිරීම, රැකියා ලබාදීම, උසස්වීම් සහ වැටුප් විෂමතා ප්‍රශ්න විසඳීම වෙනුවෙන් රජය ඉදිරි කාලයේදී අවධානයකින් සිට කටයුතු කරන බව ජනමාධ්‍ය හා ප්‍රවෘත්ති ඇමැති හා කැබිනට් ප්‍රකාශක කෙහෙළිය රඹුක්වැල්ල මහතා පැවැසීය.ඒ සදහා බැසිල් රාජපක්ෂ, ලක්ෂ්මන් සෙනෙවිරත්න, කෙහෙළිය රඹුක්වැල්ල, ජොන්ස්ටන් ප්‍රනාන්දු, අනුර ප්‍රියදර්ශන යාපා සහ පවිත්‍රා වන්නිආරච්චි යන ඇමැතිවරුන්ගෙන් සැදුම්ලත්ඇමැති අනුකමිටුවක් පත්කර ඇති බව හෙතෙම කීවේය.ජනමාධ්‍ය හා ප්‍රවෘත්ති අමාත්‍යාංශයේ පැවැති කැබිනට් තීරණ දැනුම්දීමේ මාධ්‍ය සාකච්ඡාවේදි ඇමැතිවරයා එසේ ප්‍රකාශ කෙළේය.ජනතාවට අය වැය මගින් ලබා දෙන සහනවලට අමතරව මෙකී සහනයන් හැකි සෑම අවස්ථාවකම සැලසීමට ජනාධිපතිතුමාගේ සැලකිල්ල ද යොමු වී තිබෙන බව ඒ මහතා කීවේය.ඉදිරියට එළැඹෙන කවර හෝ ජාතික මැතිවරණයක ඉලක්කකොට ගෙන මේ ක්‍රියාමාර්ග නොගන්නා බවත් ජනතාවගේ සිතුම් පැතුම් ඉල්ලීම් අදහස් අනුව ජනාධිපතිතුමා මේ කරුණු කෙරෙහි නිරන්තරයෙන් අවධානය යොමු කර සහන සැලසීමට පියවර ගෙන තිබෙන බවත් රඹුක්වැල්ල මහතා කියා සිටියේය.ජීවන වියදම අඩු කරලීමට කරුණු සොයා බලන ඇමැති අනුකමිටුවක් තිබෙන අතර මේ කමිටුව මඟින් බඩු මිල සම්බන්ධයෙන් කරුණුවලට අමතරව රාජ්‍ය සේවකයන්ගේ වැටුප් ප්‍රශ්න, රජයේ පුරප්පාඩු , වැටුප් වැඩිවීම් වැටුප් විෂමතා උසස්වීම් ආදිය සම්බන්ධයෙන් අදහස් හා යෝජනා ලබා ගන්නා බවද ජනතාවගේ සහභාගිත්වයෙන් පැවැත්වෙන ජනහමු සාකච්ඡාවලදී ඔවුන් ඉදිරිපත් කරන කරුණු ද සැලකිල්ලට ගෙන හැකි උපරිම සහන සලසන්නට ජනාධිපතිතුමා නිතරම උනන්දු වන බවද ඇමැතිවරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=n14101317</link>
    <topic>ඇමැති මණ්ඩල තීරණ</topic>
    <author>- සිතාරා සේනානී සහ නුවන් කොඩිකාර</author>
    <content>විදුලි සංදේශ නියාමන කොමිෂන් සභාව විසින් කොළඹ නෙළුම් කුලුන නම් මීටර් 350ක් උස බහුකාර්ය කුලුන හා විනෝද කටයුතු මධ්‍යස්ථානයක් කොළඹ 10, ඩී.ආර්. විජේවර්ධන මාවතේ ඉදි කරනු ලබයි. නෙළුම් කුලුන ආශ්‍රීත භූමි ප්‍රදේශය වාහන නැවැත්වීමේ පහසුකම් ද සහිතව අවශ්‍ය යටිතල පහසුකම් ද සමඟින් විනෝද උයනයක් වශයෙන් සංවර්ධනය කිරීමට ද අපේක්ෂා කෙරේ.කුලුනේ ව්‍යුහාත්මක කටයුතු 2015 ජූනි මස වන විට නිම කිරීමට අපේක්ෂිත අතර ජනාධිපතිතුමන් ගේ යෝජනාවකට අනුව යාබද භූමියෙන් අතිරේක ඉඩම් ප‍්‍රමාණයක් පවරා ගැනීමට හා අදාළ කටයුතු ඉදිරියට කරගෙන යාම සඳහා ඇමැති මණ්ඩල අනුමැතිය හිමිව තිබේ.අනුරාධපුර නගර මධ්‍ය ප්‍රතිසංවර්ධන ව්‍යාපෘතිය සඳහා රජයේ ඉඩමක් පවරා ගැනීම ඇමැති මණ්ඩල අනුමැතිය හිමිව තිබේ.නාඋල නගර සංවර්ධන ව්‍යාපෘතිය සඳහා අක්කර 6.7884ක හඳුනාගත් ඉඩමක් පවරා ගැනීමට ආරක්ෂක හා නාගරික සංවර්ධන ඇමැතිවරයා ලෙස ජනාධිපතිතුමා ඉදිරිපත් කරන ලද යෝජනාවට ඇමැති මණ්ඩල අනුමැතිය ලැබිණි.2013 අය-වැය කථාවේ ප්‍රකාශ කළ පරිදි වර්තමාන අවශ්‍යතාවනට ගැළපෙන පරිදි හා මූල්‍ය රෙගුලාසි අනුගමනය කිරීම වඩා පහසු කිරීමට උත්සාහ දරමින් මුදල් රෙගුලාසි තවදුරටත් සංශෝධනය කිරීමේ කාර්යය මහා භාණ්ඩාගාරය විසින් භාර ගන්නා ලදී.රාජ්‍ය මූල්‍ය කළමනාකරණයේ යහ භාවිතය හා වගකීම ප‍්‍රවර්ධනය සඳහා ක්‍රමසම්පාදනය, අයවැය සකස් කිරීම, ක්‍රියාත්මක කිරිම යන ක්ෂේත්‍රවලට සම්බන්ධිතව රාජ්‍ය මූල්‍ය කළමනාකරණය සම්බන්ධ මූලධර්ම පුළුල් රාමුව හා මූලික නීතිත් මේ රෙගුලාසි මගින් එළි දැක්වේ.අවිස්සාවේල්ල සහ කොස්ගම ඒකාබද්ධ ජලසම්පාදන යෝජනා ක්‍රමය සහ ගලගෙදර සහ මාවතගම ජල සම්පාදන යෝජනා ක්‍රමය ක්‍රියාත්මක කිරීමට මුදල් හා ක්‍රම සම්පාදන ඇමැතිවරයා ලෙස ජනාධිපති මහින්ද රාජපක්ෂ මහතා ඉදිරිපත් කරන ලද යෝජනාවට ඇමැති මණ්ඩලයේ අනුමැතිය හිමිව ඇත.නිවාස ඒකක 924කින් යුත් හෝමාගම මවුන්ට් ක්ලිෆර්ඩ් නිවාස යෝජනා ක්‍රමය හා නිවාස ඒකක 591කින් යුත් යක්කල වැරැල්ලවත්ත නිවාස යෝජනා ක්‍රමය පිළිවෙළින් රුපියල් මිලියන 2659.2 හා රුපියල් මිලියන 1775.2 වියදම් සහිත ආයෝජන සැලසුම් කිරීමේ හා ගොඩනැඟීමේ කොන්ත්‍රාත්තුව ජාතික නිවාස සංවර්ධන අධිකාරිය වෙත ලබා දේකොරියානු ජනරජයේ අධ්‍යාපන අමාත්‍යංශයේ පරිත්‍යාගයක් වශයෙන් ලැබෙන අංග සම්පූර්ණ නව මාදිලියේ තොරතුරු හා සන්නිවේදන තාක්ෂණ විද්‍යාගාරයක් සහිත පන්ති කාමරයක් ස්ථාපනය කිරීම අධ්‍යාපන ඇමැති බන්දුල ගුණවර්ධන මහතා ඉදිරිපත් කරන ලද යෝජනාවට ඇමැති මණ්ඩල අනුමැතිය හිමිවිය.ශ්‍රී ලංකාවේ ගණකාධිකාරි වෘත්තිය හා මූල්‍ය ක්ෂේත‍්‍රය වෙනුවෙන් සිදු කරන සේවය සැලකිල්ලට ගනිමින් වරලත් ගණකාධිකාරි ආයතනයේ ප්‍රධාන කාර්යාල සංකීර්ණය සඳහා කොළඹ 07, මලලසේකර මාවතේ පිහිටි බිම් කැබලි දෙකක් දිගුකාලීන බදු පදනමින්රටවල් 81ක සාමාජිකත්වය සහිත ඉහත සංවිධානයේ 49 වැනි සැසිවාරය 2016 මැද භාගයේ දී කොළඹ දී පැවැත්වේ.නිවාස ඒකක 608 ක් රුපියල් 4,499,200,000.00ක වියදමින් සැලසුම් කිරීම හා ඉදිකිරීම සඳහා වු ටෙන්ඩරය ඇමැති මණ්ඩලය විසින් පත් කරන ලද ස්ථාවර ප්‍රසම්පාදන කමිටුවේ නිර්දේශ පරිදි අඩුම ලන්සුකරු හට ලබාදීම ට ආරක්ෂක හා නාගරික සංවර්ධන ඇමැතිවරයා ලෙස ජනාධිපතිතුමන් විසින් ඉදිරිපත් කරන ලද යෝජනාවට ඇමැති මණ්ඩල අනුමැතිය ලැබිණි.මහනුවර - මහියංගනය මාර්ගයපේරාදෙණිය - බදුල්ල -චෙන්කලාඩි මාර්ගයකොළඹ - රත්නපුරය- වැල්ලවාය - මඩකළපුව මාර්ගයකෑගල්ල - බුලත්කොහුපිටිය - කරවනැල්ල මාර්ගයශ්‍රී ජයවර්ධනපුර රෝහල් ප්‍රවේශ මාර්ගය, දෙමටගොඩ - වැල්ලම්පිටිය මාර්ගය, කොළොන්නාව - යක්බැද්ද මාර්ගය, වැලිකඩ - කොහිලවත්ත මාර්ගය, සෙන්ටර් රෝඩ් මාර්ග වැඩිදියුණු කිරීම සඳහා වන කොන්ත්‍රාත්තුව ලබාගැනීමට ඇමැති මන්ඩල අනුමැතිය හිමිව තිබේ.පෑළියගොඩ සිට කොළඹ - කොටුව දක්වා උස් කොට ඉදිකරනු ලබන මහා මාර්ගයක් සැලසුම් කොට ඉදිකිරීම - ඕස්ට්‍රේලියාවේ HASS හවුල් ව්‍යාපාරය සමඟ අවබෝධතා ගිවිසුමක් අත්සන් තැබීම සඳහා සහ ඔවුන්ගෙන් සවිස්තරාත්මක යෝජනා ලබා ගැනීමට මහා මාර්ග වරාය හා නාවික ඇමැතිවරයා ලෙස ජනාධිපතිවරයා ඉදිරිපත් කරන ලද යෝජනාවට ඇමැති මණ්ඩල අනුමැතිය ලැබිණි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=r1410131</link>
    <topic>හමුදාවෙන් පැන්න සෙබළාගේ ගේ අස්සේ හමුදා නිල ඇඳුම් 22ක්</topic>
    <author>මතුගම සංචාරක</author>
    <content>හමුදාවේ සෙබළුන් අඳින නිල ඇඳුම් 22ක් හමුදාවෙන් පලා ආ සෙබළුකුගේ නිවෙසේ සඟවාගෙන සිටියදී 11 දා අත්අඩංගුවට ගෙන තිබේ.මතුගම ඉද්දගොඩ උතුරු නල්ලිගොඩ පදිංචි මේ සෙබළා ළඟ තිබී ගංජා මිලි ග්‍රෑම් 1250ක් ද සොයාගෙන ඇත.මේ පලා ආ සෙබලා දාමරික ක්‍රියා සම්බන්ධයෙන් මෙයට පෙරත් පොලිසිය අත්අඩංගවට ගෙන තිබේ.හමුදා ඇඳුම්වලට සමාන ඇඳුම් ප්‍රදේශයේ අපරාධ ක්‍රියාවන්ට යොදාගෙන තිබේදැයි සැකය මත පොලිස් පරීක්ෂණ ආරම්භ කොට ඇත. මතුගම සහකාර පොලිස් අධිකාරි සුනිල් පියරතන, මූලස්ථාන පොලිස් පරීක්ෂක එච්. චන්ද්‍රා පද්මලාල් මහත්වරුන්ගේ මෙහෙයවීමෙන් උප පොලිස් පරීක්ෂක හේමන්ත සිල්වා මහතා පරීක්ෂණ පවත්වයි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=r1410132</link>
    <topic>කටුනේරිය වෙරළේ කුණු කන්දරාව සෙබස්තියන් දරු පැටවු සුද්ධ කරති</topic>
    <author>@ සටහන හා ඡායාරූප මාරවිල සමූහ මිහිර විජේසේකර</author>
    <content>නාත්තණ්ඩිය අධ්‍යාපන කොට්ඨාශයේ කටුනේරිය සාන්ත සෙබස්තියන් මධ්‍ය මහා විද්‍යාලයේ සිසු සිසුවියන් කටුනේරිය වෙරළ තීරය පිරිසිදු කිරීමේ වැඩසටහනක් පසුගියදා දියත් කළහ.මදර් ශ්‍රීලංකා ව්‍යාපෘතිය යටතේ මේ වැඩසටහන ක්‍රියාත්මක විණි. වීථි නාට්‍ය අනුසාරයෙන් ජනතාව දැනුවත් කීරීම ද මෙහි මෙහි විශේෂත්වයකි.විද්‍යාලයේ නියෝජ්‍ය විදුහල්පති එව්. බී.එස් විජේරත්න මහතාගේ උපදෙස් මත මේ වැඩසටහන පැවැත් වූ අතර මදර් ශ්‍රීලංකා ව්‍යාපෘතියේ කටුනේරිය පර්ෂදයේ නිලධාරිනී ඒ. පී. දීප්ති අලහකෝන්, දිස්ත්‍රික් සමුද්‍ර ආරක්ෂක පරිසර අධිකාරියේ දිස්ත්‍රික් නිලධාරිනී ප්‍රියංකි පෙරේරා මහත්මීහු ඇතුළු පාසල් සිසු සිසුවියන් විශාල පිරිසක් මේ අවස්ථාවට සහභාගී වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=r1410133</link>
    <topic>තහනම් ලිංගික උත්තේජක තොගයක් අත්අඩංගුවට</topic>
    <author>මතුගම සංචාරක</author>
    <content>රුපියල් ලක්ෂ ගණන් වටිනා විදේශ රටවලින් ආනයන කරන ලද තහනම් ලිංගික උත්තේජන වර්ග, අධික මිල ඇති ‍රටවල විදේශ දුම්වැටි, තහනම් ඖෂධ විශාල තොගයක් පානදුර වලාන විශේෂ දූෂණ මර්දන ඒකකය මඟින් ඉකුත් 10 දා මහත් පරිශ්‍රමයක් යොදා අල්ලාගෙන ඇත.පොලිසිය එහි යන විට ප්‍රධාන සැකකරු ලිංගික උපකරණ අලෙවියට සූදානම් කරමින් සිටියදී අත්අඩංගුවට ගෙන ති‍බේ. මාධ්‍ය මඟින් ලද තොරතුරකට අනුව එම ප්‍රදේශයට ගොස් මේ වැටලීම සිදුකරන ලදී.පොලිස් නිලධාරීන් වෙස්වළාගෙන ගොස් මේ උපකරණ ගබඩා කර තිබුණු නිවෙස වටලා සැකකරු සමඟ නිවෙසේ රහසිගතව ගබඩා කර තිබූ උපකරණ සහ ඖෂධ අත්අඩංගුවට ගෙන ඇත.අත්අඩංගුවට ගත් භාණ්ඩ අතර ස්වයංක්‍රීය ලිංගික උපකරණ, ලිංගික ක්‍රියාවලියට යොදා ගන්නා ජෙල් වර්ග, උත්තේජක පෙති, රටබීම බෝතල් 20ක්, දුම්වැටි තොගයක් ඇතුළත්ය. මේ ලිංගික උපකරණ සඳහා ඇනවුම් දුරකථන මඟින් ලබාගෙන තමාට අයත් මෝටර් රථයෙන් දිවයිනේ විවිධ ප්‍රදේශවලට බෙදා හැරීම දිගින් දිගමට සිදුකර තිබේ.වැඩි වශයෙන් අලෙවි කර ඇත්තේ කොළඹ ප්‍රදේශයේ ෆාමසිවලටයි. ඉතාමත් රහසිගතව කාලයක් තිස්සේ මේ ජාවාරමේ සැකකරු යෙදී ඇත. තහනම් ලිංගික උත්තේජක දිවයිනට ගෙන්වීම හා අලෙවිය පිළිබඳව පුළුල් පරීක්ෂණ ආරම්භ කොට ඇත. පානදුර වලාන දූෂණ මර්දන ඒකයේ ස්ථානාධිපති පොලිස් පරීක්ෂක දුමින්ද බාලසූරිය, පොලිස් සැරයන් ජයරත්න 42520, පොලිස් කොස්තාපල්වරුන් වන ජයලාල් 428, උදය 84889, සදිශ් 76176, සම්පත් 34950 හා කාන්තා පොලිස් කොස්තාපල් ලක්මිණි නිලධාරීහු වැටලීම් කළහ.ආහාර හා ඖෂධ පරීක්ෂණ නිලධාරීන් කණ්ඩායමක් ද මේ වැටලීමට එක්වූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=r1410134</link>
    <topic>පෙම් හබයට මරාගත්ත ඉස්කෝලේ ගැන්සිය පොලිස් මාමා ගිහින් මහමෙවුනාවේ සිල් ගන්වයි</topic>
    <author>@ බුලත්සිංහල විශේෂ මිල්ටන් ධර්මසිංහ</author>
    <content>තරුණ පාසල් සිසුවකු හා සිසුවියක් අතර පැවැති ප්‍රේම සම්බන්ධතාවක් හේතුකොටගෙන පාසලේ ඉහළ ශ්‍රේණි දෙකක් අතර සිදු වූ ගැටුමක් දුර දිග යාමට ඉඩ නෙතබමින් නිරාකරණය කිරීමට බුලත්සිංහල පොලිස් ස්ථානාධිපති එච්. කේ.ගුණරත්න මහතා සමත් විය.මේ සිද්ධිය වාර්තාවූයේ බුලත්සිංහල ප්‍රදේශයේ පොලේගොඩ මහා විද්‍යාලයෙනි. ඉකුත් සතියේ මෙකී පාසලේ ශිෂ්‍යාවක හා සිසුවකු අතර පැවැති ප්‍රේම සම්බන්ධතාවක් හේතුකොටගෙන පාසලේ ඉහළ ශ්‍රේණි දෙකක් අතර ගැටුමක් ඇති විය.මේ ගැටුම නිරාකරණය කිරීම සඳහා විදුහල්පතිවරයා උත්සාහ ගත්මුත් එය අසාර්ථකව ගිය බැවින් සිද්ධිය බුලත්සිංල පොලිසිය දක්වා ගියේය. මේ පිළිබඳව විමර්ෂනයක යෙදුණු පොලිස් ස්ථානාධිපති එච් .කේ. ගුණරත්න මහතා සිද්ධියට සම්බන්ධ සිසුන් කණ්ඩායම් දෙක හා ඔවුන්ගේ මවුපියන් පොලිසියට කැඳවා පරීක්ෂණයක් පැවැත් වූ අතර එහිදී පොලිස් ස්ථානාධිපතිවරයා ඔවුන්ට දැඩිලෙස අවවාද හා උපදෙස් දී සිසුන්ගේ සියලු වාද භේද අමතක කර ඉකුත් වප් පොහෝ දිනයේ දී බුලත්සිංහල මහමෙවුනා අසපුවේ දී අටසිල් සමාදන්වන ලෙස ඉල්ලා සිටියේය.ඒ අනුව එම සිසුන් සියලු දෙනා මහමෙවුනා අසපුවේ දී ඉකුත් පෝදා අටසිල් සමාදන් වූ බවත් ගුරු දෙගුරුන් එකතු වී එම සිසුන්ට ප්‍රවාහන පහසුකම් සපයා දානමානාදිය ද පිළිගැන් වූ බවත් පොලිස් ස්ථානාධිපතිවරයා දිනමිණ ට කීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=r1410135</link>
    <topic>කුඩු ලොක්කෙක්ගේ හෙංචයියෙක් කුඩු ග්‍රෑම් 16ක් සමඟ දැලේ</topic>
    <author>@කොච්චිකඩේ විශේෂ ඩී. මිහිඳුකුල</author>
    <content>මහා පරිමාණයේ මත්කුඩු ව්‍යාපාරිකයකුගේ ප්‍රධාන ගොලයකු ලක්ෂ දහයක් පමණ වටිනා මත්කුඩු ග්‍රෑම් 16ක් සමඟ කටුනායක 18 කණුව අසල දී කටුනායක පොලිසිය මඟින් අත්අඩංගුවට ගෙන ඇත. මෙසේ අත්අඩංගුවට ගෙන ඇත්තේ දකුණු බක්කුලුඔය පදිංචි මොහොමඩ් මසාහිමි මෙහොමඩ් ඉල්හාමි නමැති 33 තිදරු පියෙකි.මොහු කලක් ත්‍රිරෝද රථ රියැදුරකු ලෙස කටයුතු කර ඇති අතර මීගමුවේ ප්‍රදේශයේ අපරාධ රැසකට සම්බන්ධ ජෙරොෆ් නමැති අය‍ගේ ඥාති පුත්‍රයකු බව පොලිස් පරික්ෂණවල දී අනාවරණය වී ඇත. මීගමුව කොඨාශභාර පොලිස් අධිකාරී ජයන්ත ලියනගේ, සහකාර පොලිස් අධිකාරී ජයන්තඅතුකෝරල මහත්වරුගේ උපදෙස් මත කටුනායක පොලිස් ස්ථානාධිපති ප්‍රධාන පොලිස් පරීක්ෂක ප්‍රියන්ත ඒකනායක, අපරාධ අංශයේ ‍ පො.ප. සමන් ප්‍රියන්ක, පො. සැ. 63188 රවුප්, පො.කො. වරුන් වන 53523 බංඩාර,60787 සජීව, 48278 ධනපාල නිලධාරීහු මේ වැටලීම සිදු කළහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=r1410136</link>
    <topic>මිය ගිය සෙබළාගේ වැටුපත් හොර අත්සනින් ගල් කරලා</topic>
    <author>@අනුරාධපුර මධ්‍යම විශේෂ</author>
    <content>යුද හමුදා ක්‍රියාන්විතයේ නිරතව සිටිය දී මියගිය තම පුත්‍රයා වෙනුවෙන් සිය බැංකු ගිණුමට මාසිකව බැර කරන ලද වටුපෙන් රුපියල් තුන් ලක්ෂයක මුදලක් කිසියම් පුද්ගලයකු ව්‍යාජ අත්සන් යොදා රැගෙන ඇති බවට අසූ හැවිරිදි පියකු කළ පැමිණිල්ලක් මත සැකකරුවන් දෙදෙනකු මැදවච්චිය පොලිසියේ අපරාධ විමර්ශන අංශයේ නිලධාරීන් විසින් සැකපිට ඉකුත් 11 වැනිදා අත්අඩංගුවට ගෙන තිබේ.රුපියල් තුන් ලක්ෂයක් ව්‍යාජ ලෙස අත්සන් යොදා මැදවච්චියේ පිහිටි රාජ්‍ය බැංකු ගිණුමෙන් වංචා කිරීම සම්බන්ධයෙන් අත්අඩංගුවට ගෙන ඇත්තේ තඹලගොල්ලෑව සහ බාලහොඩවැව ප්‍රදේශයන් හි පදිංචි හැත්තෑ හැවිරිදි පස්දරු පියකු සහ 34 හැවිරිදි තිදරු මවකි. මේ සිද්ධියට සම්බන්ධ කාන්තාවගේ සැමියා යුද හමුදා සෙබළකු බව පොලිසිය පවසයි.මැදවච්චිය තඹලගොල්ලෑව ලිපිනයේ පදිංචි 80 හැවිරිදි පැමිණිලිකරුගේ පුත්‍රයා යුද හමුදා ක්‍රියාන්විතයක දී ත්‍රස්තවාදී වෙඩි ප්‍රහාරයකට ලක්ව ජීවිතක්ෂයට පත්ව තිබෙන අතිර එතැන් සිට මේ පුද්ගලයාට පුත්‍රයාගේ වැටුප ලැබී ඇති බව පොලිසිය සඳහන් කරයි. මීට සති දෙකකට පමණ ඉහත දී පැමිණිලිකරුගේ නිවෙසේ පෙට්ටගමක තිබූ බැංකු පාස්පොත පෙට්ටගමේ අගුළු කඩා කාන්තාව විසින් සොරකම් කර ගෙන ගොස් 70 හැවිරිදි සැකකරුට ලබා දී තිබේ.අත්අඩංගුවට ගත් සැකකරුවන් දෙදෙනා ඊයේ (12) අනුරාධපුර මහේස්ත්‍රාත් අධිකරණය වෙත ඉදිරිපත් කිරීමට නියමිතව තිබුනි.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=s1410131</link>
    <topic>උතුරු මැද පළාත් ක්‍රීඩා සංකීර්ණය විවෘත වෙයි</topic>
    <author/>
    <content>රුපියල් මිලියන 360ක වියදමින් අනුරාධපුරයේ ඉදිකරන ලද උතුරු මැද පළාත් ක්‍රීඩා සංකීර්ණය ඊයේ ජනාධිපති මහින්ද රාජපක්ෂ මහතාගේ සුරතින් ජනතා අයිතියට පත් කෙරිණි. එහි පිහිටා ඇති අංග සම්පූර්ණ පිහිනුම් තටාකය ජනාධිපතිවරයා විසින් විවෘත කළ අයුරු. ක්‍රීඩා ඇමැති මහින්දානන්ද අලුත්ගමගේ මහතා ද මේ අවස්ථාව සහභාගි විය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=s1410132</link>
    <topic>ඉන්දියාවට ලකුණු 48ක ජයක්</topic>
    <author/>
    <content>සංචාරක බටහිර ඉන්දියා කොදෙව් පිල සමග පෙරේදා නවදිල්ලි නුවර පැවැති දෙවැනි එක්දින තරගය ලකුණු 48කින් ජයගත් ඉන්දියාව තරග 5කින් සමන්විත එක්දින තරගාවලිය 1-1ක් ලෙස සම කළේය.පළමුව පන්දුවට පහරදුන් ඉන්දියාව ඕවර 50 අවසානයේ කඩුලු 7ක් දැවී ලකුණු 263ක් රැස් කළ අතර පිළිතුරු ඉනිම ක්‍රීඩා කළ කොදෙව් පිල ඕවර 46.3කදී ලකුණු 215කට දැවී ගියේය.ඉන්දියා ඉනිමේ දී විශිෂ්ට පිතිහරඹයක නිරතවූ විරාත් කෝලි සහ සුරේෂ් රයිනා ලකුණු 62 බැගින් රැස් කළ අතර නායක මහේන්ද්‍ර සිං දෝනි නොදැවී ලකුණු 51ක් ලබා ගත්තේය. කෝලි සහ රයිනා අතර සිවුවැනි කඩුල්ලට ලකුණු 105ක සම්බන්ධතාවක් ගොඩනැගීම කැපී පෙනුණි. පන්දු යැවීමේ දී ජෙරොම් ටේලර් ලකුණු 54කට කඩුලු 3ක් දවාලීය.ලකුණු 264ක් හඹා ගිය කොදෙව් පිලේ ආරම්භක පිතිකරු ඩ්වේන් ස්මිත් ලකුණු 97ක් වාර්තා කළේය. කීරන් පොලාඩ් රැස් කළ ලකුණු සංඛ්‍යාව 40කි. පන්දු යැවීමේ දී මොහොමඩ් ෂාමි ලකුණු 36කට කඩුලු 4ක් බිඳ දැමූ අතර තරගයේ වීරයා සම්මානයට ද හිමිකම් කීවේය. රවීන්ද්‍ර ජඩේජා කඩුලු 3ක් ද, අමිත් මිෂ්රා කඩුලු 2ක් ද බිඳ දැමූහ.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=s1410133</link>
    <topic>බස්නාහිර පළාත් 14න් පහළ පාසල් රගර් හෙට ඇරැඹේ</topic>
    <author>‍ෆවුස් මොහොමඩ්</author>
    <content>බස්නාහිර පළාත් රගර් සංගමය මෙහෙයවනු ලබන බස්නාහිර පළාත් අන්තර් පාසල් අවුරුදු 14න් පහළ 15 සාමාජික ලීග් ආරාධිත රගර් තරගාවලිය හෙට (14) ආරම්භ වේ. කාණ්ඩ තුනක් යටතේ කණ්ඩායම් 11ක් තරග වදින මේ තරගාවලියට සාන්ත ‍ජෝශප්, ආනන්ද, ලලිත් ඇතුලත්මුදලි, අශෝක, සී.ඩබ්.ඩබ්.කන්නන්ගර, පානදුර රාජකීය, සාන්ත බෙනඩික්ට්, පිළියන්දල මැදි විදුහල, සාන්ත තෝමස් ප්‍රාථමික, දෙහිවල එස්.ද එස්. ජයසිංහ සහ පාදුක්ක සිරිපියරතන විදුහල් කණ්ඩායම් එක්වී සිටිති.තරගාවලියේ පළමු දිනය වන හෙට සාන්ත තෝමස් ප්‍රාථමිකය සමග පාදුක්ක සිරිපියරතන විදුහල තරග වදින අතර ආනන්ද විදුහල් පිල ලලිත් ඇතුලත්මුදලි විදුහල් පිල සමග තරග වදියි. කන්නන්ගර විදුහල් පිල තරග වැදීමට නියමිතව ඇත්තේ සාන්ත බෙනඩික්ට් විදුහල් පිල සමගය. සාන්ත ජෝශප් හා අශෝක විදුහල් අතර තරගයත්, පානදුර රාජකීය සහ පිළියන්දල මැදි විදුහල් අතර තරගයත් එදිනම පැවැත්වේ. පළමු දිනයේ සියලු තරග පිළියන්දල දී පැවැත්වේ. දෙවැනි දිනයේ තරග ලබන 16වැනිදාත්, තුන්වැනි දිනයේ තරග ලබන 21වැනිදාත් සී.ආර්.පිටියේ දි පැවැත්වේ.කුසලාන, පළඟ, බඳුන සහ පළිහ ශුරතා අවසන් මහා තරග ලබන 23වැනිදා සී.ආර්.පිටියේ දීම පැවැත්වීමට නියමිතය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=s1410134</link>
    <topic>ජගත් ක්‍රීඩා ජයග්‍රහණවලට අලුත් ක්‍රමවේද</topic>
    <author>ප්‍රින්ස් ගුණසේකර</author>
    <content>ජාත්‍යන්තර ක්‍රීඩා තරගවලින් ජය අත්කරගැනීම උදෙසා විශේෂිතවු ක්‍රමවේද කිහිපයක් අනුගමනය කිරීමට ක්‍රීඩා අමාත්‍යාංශය සුදානම් වෙයි. ක්‍රීඩක ක්‍රීඩිකාවන් ක්‍රීඩාවේ නිරතවීමේදී නිවැරදි තාක්ෂණයෙන් යුත් ඉරියව් හඳුනාගැනීම උදෙසා ජීව රසායනික පර්යේෂණ ඒකකයක්, ක්‍රීඩා මානසික වෛද්‍ය ඒකකයක් පිහිටුවීම මේ අතර ප්‍රධාන තැනක් ගනී.ජාත්‍යන්තර ක්‍රීඩා තරග ජය ගත හැකි යැයි විශ්වාස කෙරෙන ක්‍රීඩා 5ක් තෝරා එම ක්‍රීඩාවලට අදාළ ක්‍රීඩක ක්‍රීඩිකාවන් කුඩා කළ සිට හොඳින් රැකබලා ගැනීමටද අපේක්ෂා කෙරේ. එම ක්‍රීඩක ක්‍රීඩිකාවන්ගේ තාක්ෂණය ඉහළ මට්ටමකින් පවත්වා ගැනීම තුළින් ජාත්‍යන්තර තරග ජය ගත හැකි මට්ටමක් ගොඩනැගෙනු ඇතැයි ක්‍රීඩා විචාරකයන්ගේ මතය වේ.ජීව රසායනික පර්යේෂණ ඒකකයක් පිහිටුවීමට රුපියල් මිලියන 100ක පමණ වියදමක් දැරිය යුතු හෙයින් ක්‍රිකට් ආයතනය සමග සම්බන්ධවී එම ඒකකය ස්ථාපිත කිරීමට සුදානමක් ඇතැයි වාර්තා වේ. අවස්ථා කිහිපයකදීම ක්‍රිකට් පන්දු යවන්නන්ගේ ඉරියව් පරික්ෂාව ඔස්ට්‍රේලියාවේ පර්ත් නුවරදී හා එංගලන්තයේ කාඩිෆ් විශ්වවිද්‍යාලයේ කරන ලද්දේ මේ ජීව රසායනික පර්යේෂණ ඒකක මගිනි. මේ ඒකකයෙන් ක්‍රීඩාවට නිවැරදි තාක්ෂණය එක්කර ගත හැකි හෙයින් ක්‍රීඩා ජයග්‍රහණ ද අපේක්ෂා කළ හැකි බව කළ විමසුමකදී ජාතික ක්‍රීඩා වෛද්‍ය ආයතනයේ හිටපු අධ්‍යක්ෂ ජෙනරාල් මහාචාර්ය අර්ජුන ද සිල්වා මහතා පැවැසීය.“මේ තාක්ෂණය ශ්‍රී ලංකාවට දැන් අවශ්‍යම එකක්. මලල ක්‍රීඩක ක්‍රීඩිකාවන් ක්‍රීඩාවේ යෙදෙන ඉරියව්ව හරියටම හරිද කියලා බලන්න මෙමගින් පුළුවන්. නිවැරදි තාක්ෂණය තුළින් ලෝකයේ අනෙක් රටවල් ශීඝ්‍ර දියුණුවක් ලබා තිබෙනවා. උදාරහණයක් ලෙස බර ඉසිලීමේදී අනුගමනය කළ යුතු නිවැරදි තාක්ෂණික ක්‍රමවේදය මේ උපකරණයෙන් ලබාගත හැකියි. වෙනසක් තිබෙනවා නම් හදාගන්නත් මෙයින් හැකියාව ලැබෙනවා” මහාචාර්යවරයා පැවැසීය.ක්‍රීඩා වෛද්‍ය ආයතන‍ය යටතේ වෙනම අංශයක් ලෙස ක්‍රීඩා මානසික වෛද්‍ය ඒකකයක් ඇති කිරීමෙන් ජගත් තරගාවලි ඉලක්ක කොට විශේෂ වැඩ පිළිවෙළක් සැකසීම අරමුණ වේ. මහාචාර්ය අර්ජුන ද සිල්වා මහතා පවසන්නේ ක්‍රීඩා තරග ජයග්‍රහණයට මනස ප්‍රධාන වශයෙන් බලපාන බවයි.“ක්‍රීඩකයකු හෝ ක්‍රීඩිකාවක ජාත්‍යන්තර තරගයකදී 'සීසනල් බෙස්ට්' දුවලා වැඩක් නැ. රට වෙනුවෙන් යමක් කරන්න නම් ඔහුගේ පෞද්ගලික දක්ෂතාව එම ජාත්‍යන්තර තරගයේදී පෙන්විය යුතුයි. ක්‍රීඩකයාගේ හා පුහුණුකරු යන දෙදෙනාගේම මානසිකත්වය හොඳින් පවත්වා ගැනීමට ක්‍රීඩාව පිළිබඳ මානසික වෛද්‍ය ඒකකයෙන් ලබාගත හැකියි. මේ සඳහා ශ්‍රී ලංකාවේ දක්ෂ වෛද්‍යවරු සිටිනවා” අර්ජුන ද සිල්වා මහතා පැවැසීය.ක්‍රීඩා අමාත්‍යාංශය ඉදිරියේදී ජාත්‍යන්තර ක්‍රීඩා තරග සහභාගීත්වය පිළිබඳ ජාතික ප්‍රතිපත්තියක් සකසනු ඇතැයිද මහාචාර්යවරයා පැවැසීය.</content>
  </post><post>
    <category>NEWSPAPER</category>
    <date>
      <year>2014</year>
      <month>10</month>
      <day>13</day>
    </date>
    <link>http://www.dinamina.lk/2014/10/13/_art.asp?fn=s1410135</link>
    <topic>හිටපු ශ්‍රී ලංකා බැඩ්මින්ටන් ශූරී ශ්‍රියානි දීපිකා අරාබි එමීර් රාජ්‍යයේ ජාතික කණ්ඩායමක් බිහි කිරීමේ උත්සාහයක</topic>
    <author>- වර්නන් ගුණසේකර</author>
    <content>එක්සත් අරාබි එමීර් රාජ්‍යයේ බැඩ්මින්ටන් ක්‍රීඩාව දියුණු කිරීමේ මෙහෙවරක යෙදී සිටින හිටපු ශ්‍රී ලංකා බැඩ්මින්ටන් ශූරී ශ්‍රියානි දීපිකා ජාත්‍යන්තර තරගාවලියන්හි ක්‍රීඩා කිරීම සඳහා එක්සත් අරාබි එමීර් රාජ්‍යය ජාතික කණ්ඩායමක් බිහිකිරීමේ උත්සාහයක නිරතව සිටින්නීය.ලෝක මට්ටමේ බැඩ්මින්ටන් ක්‍රීඩිකාවන් බවට පත්විය හැකි බාලිකාවන් එක්සත් අරාබි එමීර් රාජ්‍යයේ සිටින බව ඩුබායිහි සිටින ශ්‍රියානි දීපිකා පුහුණුකාරිනියගේ විශ්වාසය වී තිබේ. පසුගිය අප්‍රේල් මාසයේ ඩුබායිහි පැවැති ‘සාමය හා ක්‍රීඩාව කුසලාන’ බැඩ්මින්ටන් තරගාවලියේදී එක්සත් අරාබි එමීර් රාජ්‍යයේ ක්‍රීඩිකාවන් දැක්වූ කුසලතාවලින් දීපිකා තුළ මේ උනන්දුව හටගෙන තිබේ. “මම පුහුණු කළ ක්‍රීඩිකාවන් දහ දෙනෙක් ඒ තරගාවලියට ක්‍රීඩා කළා. එක්සත් අරාබි එමීර් රාජ්‍යය ඉතිහාසයේ ප්‍රථම වතාවට එහි කාන්තාවන් බැඩ්මින්ටන් ක්‍රීඩා කළා. එය ඉතාමත් සාර්ථක වුණා” යැයි දීපිකා පවසන්නීය. ඇය ඩුබායිහි පුහුණුකිරීමේ ක්‍රියාවලියට පිවිසියේ මීට දෙවසරකට පෙර ඇයගේම බැඩ්මින්ටන් ඇකඩමියක් පිහිටුවා ගනිමිණි.“අපට ඉතාමත් හොඳ කණ්ඩායමක් බිහිකළ හැකි බව මා සිතනවා. අපි ඔවුන් උනන්දු කළ යුතුයි. ඇත්තෙන්ම ඔවුන් බැඩ්මින්ටන් ක්‍රීඩාව ගැන දන්නේ නැහැ. හෙමින් හෙමින් ඔවුන් දියුණු වන අයුරු මට පේනවා. ගෘහස්ථ ක්‍රීඩාවක් නිසා බොහෝ දෙනා බැඩ්මින්ටන්වලට කැමතියි. මට හැඟෙන පරිදි තව අවුරුද්දකින් දෙකකින් කාන්තාවන් එක්සත් අරාබි එමීර් රාජ්‍යයේ බැඩ්මින්ටන් ක්‍රීඩා කරන්න පටන් ගනීවි” යනුවෙන් දීපිකා කියන්නීය. “අපේ ප්‍රධාන ඉලක්කය වී තිබෙන්නේ පුහුණුකිරීම්වල ලෝක බැඩ්මින්ටන් සම්මේලනයේ තත්ත්වයන්ට පිවිස ලෝක තරගාවලියන් සඳහා සුදුසු එක්සත් අරාබි එමීර් රාජ්‍යය කණ්ඩායමක් නිර්මාණය කිරීමයි.”ලබන දෙසැම්බරයේ ඩුබායිහි පැවැත්වීමට නියමිත ලෝක සුපර්සීරීස් බැඩ්මින්ටන් අවසාන වට තරගාවලිය මේ සඳහා පන්නරයක් වනු ඇතැයි ඇය කියා සිටින්නීය. “ලොව ඉහළම පෙලේ බැඩ්මින්ටන් ක්‍රීඩක ක්‍රීඩිකාවන්ගේ දස්කම් ඩුබායිහිදී දැක බලා ගැනීමේ වාසනාව සියළුම බැඩ්මින්ටන් ක්‍රීඩා ලෝලීන්ට ලැබේවි.”එක්සත් අරාබි එමීර් රාජ්‍යය ප්‍රජාව තුළ (දේශීය හා සංක්‍රමණික) බැඩ්මින්ටන් ක්‍රීඩාව දියුණු කිරීම සඳහා දීපිකා, ඩුබායි ක්‍රීඩා කවුන්සලය හා ලෝක බැඩ්මින්ටන් සම්මේලනයේ ඩුබායි නියෝජිත බහරේනයේ ජෆාර් ඉබ්‍රාහිම් සමග ඒකාබද්ධව කටයුතු කරමින් සිටින්නීය.ශ්‍රියානි දීපිකා, ජාත්‍යන්තර බැඩ්මින්ටන් තරගවලදී වසර 15ක් ශ්‍රී ලංකා ජාතික කණ්ඩායම නියෝජනය කර තිබේ. සිය අවසාන ජාතික කිරුළ ඇය දිනා ගත්තේ මීට වසර 10කට ඉහත වූවද, 46 හැවිරිදි ඇය තවමත් ක්‍රීඩිකාවක් ලෙසින් සමුගෙන නැත. ඇය වර්තමානයේදීත් තරගාවලියන්ට සහභාගි වෙමින් සිටින්නීය.“මම තවමත් එක්සත් අරාබි එමීර් රාජ්‍යයේ තියෙන සෑම තරගාවලියකටම ක්‍රීඩා කරනවා. සමහර ඒවායේ අවසාන තරගයටත් එනවා. පුහුණුකාරිනියක් ක්‍රීඩා කරද්දී ක්‍රීඩාව ප්‍රදර්ශනය කිරීම පහසුයි. මට ක්‍රීඩා කිරීම නතර කරන්න ඕන නැහැ.”</content>
  </post></root>