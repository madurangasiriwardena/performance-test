<?xml version="1.0" encoding="UTF-8" standalone="no"?><root><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007111</link>
    <topic>යුනියන් බැංකුවේ දායකත්ව කොටස් එකතුව ආයෝජකයන්ගේ විශ්වාසය දිනාගනී</topic>
    <author/>
    <content>යුනියන් බැංකුවේ දායකත්ව කොටස් එකතුව ආයෝජකයන්ගේ විශ්වාසය දිනාගනීකොළඹ යුනියන් බැංකුව මෑතකදී රුපියල් බිලියන 2 ක සම කොටස් එකතුවක් අත්පත් කරගත් අතර එයින් රු. බිලියනයක් හෝටල් හා සංචාරක කර්මාන්තයේ නියුතු මැලේසියාවේ ගෙන්ටින්ග් බිහාර්ඩ් ආයතනය විසින් ආයෝජනය කරන ලදී.“ප්‍රාග්ධනය එලෙස පුද්ගලික අංශයේ දායකත්වය සමඟ ශීඝ්‍රයෙන් ඉහළ යන විට බැංකුවේ අතිවිශාල දියුණුව පෙන්නුම් කරන අතර ආයෝජන සඳහා ඇති ධනාත්මක බව හා විශ්වාසය තහවුරු වනවා.එසේ ම මෙම මුල පිරීමෙන් තවදුරටත් පැහැදිලි වන්නේ බැංකු ක්ෂේත්‍රයේ යුනියන් බැංකුවට හිමි වී ඇති ප්‍රබල ස්ථානය හා විදේශීය ආයෝජකයන් ආකර්ෂණය කර ගැනීමට යුනියන් බැංකුවට ඇති හැකියාවයි” යැයි බැංකුවේ ප්‍රකාශිකාවක් කීවාය.මෙතෙක් ලබාදුන් පොරොන්දු ඉටු කරමින් විශ්වාසය තහවුරු කර ඇති පරිදිම, මෙම ප්‍රාග්ධන කොටස් හරහා බැංකුවේ ඉලක්කය වන්නේ තවදුරටත් නව මානයන් සොයා යෑම හා වර්ධනය වේගවත් කිරීමයි. මෙම නව ප්‍රාග්ධන කොටස් එකතුවත් සමඟින් බැංකුවේ මූලික ප්‍රාග්ධනය ශ්‍රී ලංකා මහ බැංකුව විසින් අනුමත කර ඇති අවම ප්‍රාග්ධන අගය ඉක්මවා යෑමට සමත්විය.යුනියන් බැංකුවේ නව අධ්‍යක්ෂවරුන් ලෙස ගෙන්ටින්ග් බිහාර්ඩ් හි සභාපති හා ප්‍රධාන විධායක නිලධාරි ටන් ශ්‍රී ලිම් කොක් තායි මහතා ගෙන්ටින්ග් බිහාර්ඩ් හි සභාපති හා ප්‍රධාන මෙහෙයුම් නිලධාරි ටන් කොන්ග් හන් මහතාත් පත් කරනු ලැබ සිටිති.සීඅයිසී මනුස්සකම සංවිධානය කළ සීඅයිසී ශූර ගොවියා අවසන් මහා උළෙල බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලා පරිශ්‍රයේදී පසුගිය දා පැවැත්විණ.එහිදී 2010 ශූර ගොවියා ලෙස දි.මු.ජයරත්න අගමැතිතුමන් අතින් සම්මානය හිමිකර ගත්තේ අගුණකොළපැලැස්ස ප්‍රදේශයෙන් තරග කළ ප්‍රියන්ත වීරරත්න යි. දෙවැනි ස්ථානය දිනූ හෙට්ටිපොළ නලින් චමින්ද කෘෂිකර්ම අමාත්‍ය මහින්ද යාපා අබේවර්ධන මහතා අතින් සම්මාන ලැබීය.තෙවන ස්ථානය හිමිකර ගත්තේ හාවාඑළියෙන් තරග කළ අනින්ද වීරසිංහ යි. ඔහුට හිමි සම්මානය අමාත්‍ය අනුර ප්‍රියදර්ශන යාපා මහතා අතින් ලබා ගත්තේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007112</link>
    <topic>ලෝක ආහාර උලෙළ මෙවරත්</topic>
    <author/>
    <content>ලෝක ආහාර උලෙළ මෙවරත්මාධ්‍ය හමුවට එක්වූ ශ්‍රී ලංකා සංචාරක සංවර්ධන අධිකාරියේ නියෝජ්‍ය අධ්‍යක්ෂ චන්දන විජේරත්න අධ්‍යක්ෂ උපාලි ද සිල්වා, අධ්‍යක්ෂ ජනරාල් එස්. කලායි සෙල්වම්, එච්.එස්.බී.සී ප්‍රධාන පරිපාලන නිලධාරි නික් නිකලොව්, සරීට් විජේකෝන් මහත්වරු.කොළඹ ප්‍රධාන පෙළේ හෝටල් 12 ක සහ ආපන ශාලා 4 ක ප්‍රවීණ සූපවේදීහු ජගත් ප්‍රසිද්ධියට පත් සූපවේදීන් 11 දෙනෙකු සමඟ කොළඹ දී පවත්වන දැවැන්ත ආහාර උලෙළ වන The World Spice Festival 2010 සහභාගි වී දස්කම් දක්වති.එම හෝටල්වලදී විවිධ රටවල විවිධ මාදිලියේ ආහාර රස විදීමේ අනගි අවස්ථාවක් එහිදී උදාවේ.ශ්‍රී ලංකා සංචාරක සංවර්ධන අධිකාරිය HSBC බැංකුව සමඟ එක්ව උලෙළ පවත්වයි.මේ 10 සිට 18 දක්වා කොළඹ 7 ග්‍රීන්පාත් හි පැවැත්වෙන Hawkers Street මේ උලෙළේ විශේෂිත ඉසව්වවේ. කකුළුවන් පිසීමේ තරග, ප්‍රවීණ සූපවේදීන් සමඟ ගෘහිණියන්ට ආහාර පිසීමේ අවස්ථාවන් එහිදී උදා වේ.උලෙළට සහභාගි වන හෝටල්වල සූපවේදීන් සමඟ එම හෝටල් භූමියේදී 19 සිට 25 දක්වා සල්පිලක් පැවැත්වේ. HSBC ක්‍රෙඩිට්කාඩ් හිමියන්ට, ඔවුන්ගේ පවුල්වල අය සහ මිතුරන් සමඟ එම හෝටල්වලින් සියයට 50 ක වට්ටමකට සහ විශේෂ දීමනා සහිතව ආහාර රසවිඳීමේ අවස්ථාව උදාවේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007113</link>
    <topic>කොළඹ නැව් තටාකාංගණය හොල්සිම් අවබෝධතා ගිවිසුමක</topic>
    <author/>
    <content>කොළඹ නැව් තටාකාංගණය හොල්සිම් අවබෝධතා ගිවිසුමකසීමාසහිත කොළඹ නැව් තටාකාංගණ සමාගම වසරකට ජාත්‍යන්තර සමාගම්වල නැව් සියයක් පමණ අලුත්වැඩියා කර එම නැව්වලින් ජනනය වන වසරකට ටොන් 13000 – 14000 ක් වන අපද්‍රව්‍ය, ජියෝසිකල් සමාගම විසින් විධිමත් අපද්‍රව්‍ය කළමනාකරණ ක්‍රම වේදයක් යටතේ පරිසර හිතකාමීව සහ ජාත්‍යන්තරව පිළිගත් ක්‍රමවේදයක් අනුව බැහැර කිරීම සඳහා ගිවිසුමකට අස්සන් තැබීය.මේ ව්‍යාපෘතියේ විශේෂත්වය වන්නේ පරිසරයෙන් විධිමත්ව බැහැර කළ යුතු අන්ත්‍රාකාරී අපද්‍රව්‍ය වන පාවිච්චි කරන ලද තෙල් හා ඒ ආශ්‍රිත තෙල් මන්ඩි අධික වියදමක් දරා පරිසරයෙන් බැහැර කිරිමයි. ආසියානු කලාපයේ නැව් තටාකාංගණ අතරින් විධිමත් අපද්‍රව්‍ය බැහැර කිරීමේ කළමනාකරණ ව්‍යාපෘතියක් ක්‍රියාත්මක කරනු ලබන ප්‍රථම අවස්ථාව මෙය වේ.හොල්සිම් ලංකා සමාගම යටතේ විශේෂ ව්‍යාපාර ඒකකයක් වන, ජියෝසයිකල් ආයතනය අනුගත කර ඇත්තේ, තෝරා ගත් කර්මාන්තශාලා අපද්‍රව්‍ය පිළිගත් ජාත්‍යන්තර ක්‍රමවේදයක් තුළ තම පුත්තලම සිමෙන්ති කම්හලේ උදුන් හරහා පරිසරයට හිතකාමීව බැහැර කිරීමේ ක්‍රියාවලිය සඳහායි.මෙම ව්‍යාපෘතිය වෙනුවෙන් වයඹ පළාත් පරිසර අධිකාරිය සහ මධ්‍යම පරිසර අධිකාරිය මඟින් බලපත්‍ර ලැබී ඇති එකම ආයතනය ද, ජියෝසයිකල් ආයතනයයි.දුරබැහැර ගොවි ජනතාව වෙත සෙත සැලසීමේ අරමුණින් කීල්ස් සුපර් ආයතනය තඹුත්තේගම ප්‍රදේශයේ එළවළු එකතු කිරීමේ මධ්‍යස්ථානයක් පිහිටුවීමට කටයුතු යෙදීය. ඒ යටතේ මෙම ප්‍රදේශයේ වැවෙන පහතරට එළවළු සහ පලතුරු එක්රැස් කොට කීල්ස් සුපර් පාරිභෝගිකයින් වෙත නැවුම් නිෂ්පාදන ලබාදීම අරමුණ වේ.සමාගමේ ජ්‍යෙෂ්ඨ සැපයුම් කළමනාකරු නිහාල් සෙනරත් මහතා මෙසේ පැවසීය. “අප තඹුත්තේගම මෙම එළවළු එකතු කිරීමේ මධ්‍යස්ථාන අරඹන ලද්දේ ගොවීන් 15-20 ක් වැනි සංඛ්‍යාවකින්. නමුත් මේ වන විට එය ගොවි පවුල් 60-70 ක් දක්වා වර්ධනය වී තිබෙනවා.””ඕනෑම විටකදී ගොවි පවුල් 45 කින් පමණ අප භෝග ලබා ගන්නවා. සමානයෙන් මෙසේ ලබා ගන්නා පහතරට එළවළු වලට අමතරව ගෝවා, මල් ගෝවා වැනි උඩරට එළවළු පවා වගා කිරීමට මෙම ගොවීන් පෙළඹී සිටිනවා. අප නිතරම අවධානය යොමු කරන්නේ උසස් ප්‍රමිතියකින් යුතු නැවුම් එළවළු සාධාරණ මිලකට ලබා ගැනීමටයි. මෙහිදී අස්වනු නෙලීම සහ පසු අස්වැනු තාක්‍ෂණය යන අංශ කෙරෙහි අපගේ විශේෂ අවධානය යොමු වෙනවා.තඹුත්තේගම සිට කොළඹට පැමිණෙන විට අදාල එළවළු නාස්තිය සිදුවන්නේ 2% අඩු ප්‍රමාණයකින්. මෙසේ නාස්තිය අවම කරගනිමින් හොඳ තත්ත්වයේ එළවළු නිෂ්පාදනය සඳහා අපි නිරතුරුවම ගොවීන් වෙත වැඩමුළු පවත්වනවා.ඇසුරුම්කරණය, ප්‍රවාහන ආදී අංශ පිළිබඳව ගොවීන් දැනුවත් කෙරෙනවා. ඒ අතරම අපගේ සුපිරි වෙළඳසැල් වෙත ගොවීන් රැගෙන ගොස් ඔවුන්ගේ භාණ්ඩ පාරිභෝගිකයා අතට පත්වන අයුරු පෙන්වා දෙමින් පාරිභෝගික අවශ්‍යතා පිළිබඳව ද ඔවුනට දැනුම ලබා දෙනවා.” යනුවෙන් ඒ මහතා තවදුරටත් පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007114</link>
    <topic>ශ්‍රී ලංකා ඉන්ෂුවරන්ස් රක්ෂණ උපදේශකවරු 11ක් ’මිලියන් ඩොලර් රවුන්ඩ් ටේබල්’ සමුළුවට</topic>
    <author/>
    <content>ශ්‍රී ලංකා ඉන්ෂුවරන්ස් රක්ෂණ උපදේශකවරු 11ක් ’මිලියන් ඩොලර් රවුන්ඩ් ටේබල්’ සමුළුවටශ්‍රී ලංකා ඉන්ෂුවරන්ස් හි ජීවිත රක්ෂණ උපදේශකවරුන් 11 දෙනෙක් මෙවර ‘මිලියන් ඩොලර් රවුන්ඩ් ටේබල්’ සමුළුවට සහභාගිවීමේ අවස්ථාව උදාකර ගනිති. වාර්ෂිකව පැවැත්වෙන මේ සමුළුව මෙවර කැනඩාවේ දී පැවැත්විණි. ‘මිලියන් ඩොලර් රවුන්ඩ් ටේබල්’ රක්ෂණ සමුළුවේ සාමාජිකත්වය ලැබීම ජීවිත රක්ෂණ වෘත්තිකයන් ලෙස ලැබිය හැකි උසස්ම පිළිගැනීම ලෙස හැඳින්වේ.මෙවරද ලෝකයේ නන් දෙසින් පැමිණි 8000කට වඩා වැඩි විශිෂ්ටතම ජීවිත රක්ෂණ උපදේශකවරුන් තම අදහස් හුවමාරු කරගන්නා ලද අතර රක්ෂණයේ නව විධික්‍රම ද හඳුනාගන්නා ලදී. මේ සමුළුවේ විශේෂත්වයක් වන්නේ ජීවිත රක්ෂණ උපදේශකවරුන්ට අවශ්‍ය තාක්ෂණික දැනුම මෙන්ම කාලෝචිත විකුණුම් උපාය මාර්ගයන් පිළිබඳව ඔවුන්ව දැනුවත් කිරීමයි.කොළඹ ඩී.එස්. සේනානායක විදුහලේ එස්. රවිඳු හසින්ත ලක්සිරි සිසු 2010 මයිලෝ ශූරතාවලියෙන් ශ්‍රී ලංකාවට විශිෂ්ට ජයක් අත්කර දුන්නේ ය.මැලේසියාවේ ක්වාලාලාම්පූර් නුවර දී පසුගිය 06 දා සිට 12 දක්වා මෙම තරගාවලිය පැවැත්විණි.ඕස්ට්‍රේලියාව, නවසීලන්තය, ජපානය මෙන් ම ඉන්දියාව හා පාකිස්ථානය වැනි ප්‍රබල මට්ටමේ රටවලින් ද ක්‍රීඩකයන් සහභාගි වූ මෙම තරගාවලිය වයස අවුරුදු 15 න් පහළ තරග වයස් කාණ්ඩය නියෝජනය කළ රවිඳු ක්ලැසික් ප්ලේට් තරග ඉසව්වෙන් සියලු තරගකරුවන් අභිබවමින් ශූරතාවය දිනා ගත්තේ ය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007115</link>
    <topic>මයිලන්තනෙයි ගමට බ්‍රැන්ඩික්ස් සමූහයෙන් ළිඳක්</topic>
    <author/>
    <content>මයිලන්තනෙයි ගමට බ්‍රැන්ඩික්ස් සමූහයෙන් ළිඳක්මඩකලපුවේ පිහිටි දුෂ්කර ගම්මානයක් වන මයිලන්තනෙයි හි වෙසෙන පවුල් 67 කට පිරිසුදු ජලය පහසුවෙන් ලබා ගැනීමට අවස්ථාවක් සලසමින් බ්‍රැන්ඩික්ස් සමූහය සේව් ද චිල්ඩ්රන් සංවිධානය හා එක්ව ප්‍රජා ළිඳක් පරිත්‍යාග කර ඇත.ජලය ලබා ගැනීමට කිලෝමීටර හතරක් පමණ දුරක් ගමන් කළ ගැමියන්ට දැන් ගමේ පෙර පාසලට යාබදව ඇති මීටර 25 ක් ගැඹුරු ළිඳෙන් පිරිසුදු ජලය ලබා ගැනීමට හැකි වනු ඇත.බ්‍රැන්ඩික්ස් සමූහයේ ‘දැයට දිය : ළඳුනට දිරිය’ නම් ප්‍රජා සත්කාරක වැඩපිළිවෙළ යටතේ මෙම කාර්යයට මූල්‍ය අනුග්‍රාහකත්වය ලබා දුන් අතර ළිඳ කැණීම සහ ගොඩනැඟීමේ කටයුතු සේව් ද චිල්ඩ්රන් සංවිධානය මඟින් සිදු කරන ලදී.නැගෙනහිර පළාත මුළුමනින්ම රාජ්‍ය පාලනය යටතට පත්වූ පසුව ප්‍රදේශයේ ආරම්භ කරන ලද ප්‍රථම ඇඟලුම් කර්මාන්ත ශාලාව බ්‍රැන්ඩික්ස් හි පුනානි කර්මාන්ත ශාලාව වෙයි.ශ්‍රී ලංකා විදේශ රැකියා නියෝජිතායතනයේ නව සභාපතිවරයා වශයෙන් අසංග අබේසේකර මහතා පත්ව සිටී. විදේශ රැකියා සඳහා කුසලතාපූර්ණ සේවක සේවිකාවන් රැකියාවන්ට බඳවා ගනිමින් ශ්‍රී ලංකා විදේශ රැකියා නියෝජිතායතනය විනිවිදභාවයකින් යුත් විශ්වාසවන්ත ආයතනයක් බවට පත්කරන බව අබේගුණසේකර මහතා කියයි.සේවාවන් වැඩිදියුණු කිරීමට ශ්‍රී ලංකා විදේශ රැකියා නියෝජිතායතනය යාවත්කාලීන කළ වෙබ් අඩවිය හඳුන්වා දීම පසුගියදා සිදුවිය.නව අරමුණු ඉටු කරගැනීම සඳහා මූලික කරුණු හතරක් ඇතුළත් වන ‘සයුරින් එතෙර’ නම් වැඩපිළිවෙළක් හඳුන්වා දී තිබේ. ප්‍රධාන පුහුණු කිරීමේ ආයතන හා සම්බන්ධවීම, ජාත්‍යන්තර වෙළෙඳ පොළ තුළ ස්ථානගත කිරීම, සේවක ආරක්ෂාව හා සුරක්ෂිතතාවය තහවුරු කිරිම සහ විනිවිදභාවය එම අරමුණු හතර වේ.පුහුණු ආයතන හා සම්බන්ධවීමේ මෙම නව මුලපිරීම සම්බන්ධව විස්තර කරමින් අබේගුණසේකර මහතා ප්‍රකාශ කළේ එම ආයතන හා ශ්‍රී ලංකා විදේශ රැකියා නියෝජිතායතනය සමඟ මනා සබඳතාවයක් ඇතිකිරීමට ;මය ඉවහල් වන බවයි. මෙමඟින් රැකියා සඳහා සුදුසු පුද්ගලයන් හඳුනාගැනීමට අවස්ථාවක් උදාවනවා සේම පිළිගත් රැකියාවන් සපයන ආයතනයක උපකාරය සිසුන්ට ලබාගැනීමේ අවස්ථාව ද ලැබෙන බව නව සභාපති වරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007116</link>
    <topic>උතුරු මිතුරු ව්‍යාපෘතියට නෝලිමිට් පරිත්‍යාග</topic>
    <author>සුභාෂිණී ජයරත්න</author>
    <content>උතුරු මිතුරු ව්‍යාපෘතියට නෝලිමිට් පරිත්‍යාගනෝලිමිට් ආයතනය උතුරු මිතුරු ව්‍යාපෘතියට දායක වෙයි. නෝ ලිමිට් සාමාන්‍යාධිකාරි අම්ජඩ් හසන් මහතා විසින් එම පරිත්‍යාගය මහින්ද රාජපක්ෂ ජනාධිපතිතුමා වෙත බාර දෙනු ලබූ අවස්ථාව. ඇමැති ඩලස් අලහප්පෙරුම මහතා ද මෙහි වෙයි.සුභාෂිණී ජයරත්නතම ගුවන් ගමන් වාර වැඩි කිරීමේ අරමුණින් නව ගුවන්යානා 2ක් එක්කර ගන්නා බව මිහින් ලංකා හි ප්‍රධාන විධායක නිලධාරි කපිල චන්ද්‍රසේන මහතා පැවැසීය.මේ අනුව මඟීන් 210ක් ගමන් කළ හැකි ඒ 320 ගුවන් යානය එන මස මුලදී ද, 2 වැනි යානය එන මස අගදී ද ලබාගැනීමට නියමිතය.එන මස 01 දා සිට දෙසැම්බර් මස 5 දා තෙක් බුද්ධගයා, බරණැස් ගුවන් ගමන් පැවැත්වෙන අතර ගුවන් ගමන් ආකාරද වෙනස් වෙයි.සෑම ඉරිදාකම කොළඹ සිට බුද්ධගයාවටත් එතැන් සිට බරණැසටත් ගුවන් ගමන් පැවැත්වෙන අතර සෑම සෙනසුරාදාම කොළඹ සිට බරණැසටත් එතැනින් බුද්ධගයා දක්වාත් ගුවන් ගමන් පැවැත්වෙයි.මීට අමතරව සතියේ දින 7ම ඩුබායි දක්වාත්, දින 5ක් කුවේට් දක්වාත් දින 5ක් ට්‍රිචී දක්වාත් ගුවන් ගමන් පැවැත්වෙයි.ලංකා කාර්මික සංවර්ධන මණ්ඩලයේ කොළඹ දිස්ත්‍රික් කාර්යාලය මගින් ස්වයං රැකියා ඉඩ ප්‍රස්ථා පුළුල් කිරීමේ අරමුණින් ස්ක්‍රින් ප්‍රින්ටින් වැඩමුළුවක් පැවැත්වීමට කටයුතු යොදා ඇත. ස්වයං රැකියාවක් ලෙස ආරම්භ කිරීමට අවශ්‍ය සහායන් හා මග පෙන්වීම් කරනු ලැබේ. වැඩි විස්තර 2930008 ඇමතීමෙන් ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007117</link>
    <topic>පීසී හවුස් PCH නමින් තොරතුරු තාක්‍ෂණ විසඳුම් එක වහලක් යටදී</topic>
    <author/>
    <content>පීසී හවුස් PCH නමින් තොරතුරු තාක්‍ෂණ විසඳුම් එක වහලක් යටදී1997 දී සේවකයින් දෙදෙනෙකුගෙන් සමන්විත තනි ප්‍රදර්ශනාගාරයකින් යුත් ව්‍යාපාරයක් ලෙස ආරම්භ කරන ලද “පී.සී හවුස්” ආයතනය ඉතා කෙටි කාලයක් තුළදී ශ්‍රී ලංකාවේ වඩ වඩාත් පාරිභෝගිකයා වෙනුවෙන් සැදී පැහැදී සිටින සමාගමක් බවට පත්ව තිබේ.නිරන්තරයෙන් හඳුන්වාදෙන නවෝත්පාදනය, ඉහළ ප්‍රමිතිය, ගුණාත්මක බවින් යුත් සේවාව සහ නිරන්තර වර්ධනය සහිත ශක්තිමත් පසුබිමක් සහිත මෙම සමාගම අද දියුණුවෙන් දියුණුවට පත්වෙමින් තිබේ. තම ප්‍රවේශය මුළු ශ්‍රී ලංකාව පුරාම ව්‍යාප්ත කරමින් සමාගම අභිනවයෙන් දියත් කරන ලද PCH යන අනන්‍යතාවද සමඟ මෙරට දේශීය තාක්‍ෂණ යටි තල පහසුකම් වෙළෙඳ පොළේ ප්‍රධාන භූමිකාවක නිරතවන්නකු බවට පත්ව සිටී.ඉදිරියේදී සමාගම තනි පුද්ගල, විශාල ආයතන, රාජ්‍ය ආයතන ආදී සෑම ආකාරයේම තම පාරිභෝගික ප්‍රජාවේ සුවිශේෂී සහ ඔවුන් තෘප්තිමත්වන ආකාරයේ සියලු විසඳුම් එකම වහලක් යට දී සැපයීමේ සූදානමින් පසුවේ.නව අනන්‍යතාව හඳුන්වාදීමේ අවස්ථාවේ තම අදහස දැක් වූ පී.සී. හවුස් සමාගමේ නිර්මාතෘ සහ සභාපති එස්.එම්.එම්. රිෂාන් මහතා තම සමාගම ශ්‍රී ලංකාව තුළ නියෝජනය කරන ශක්තිය පිළිබඳව මේ අදහස් දැක්වීය.”යුද්ධය නතර වීමත් සමඟම රටේ තොරතුරු තාක්‍ෂණ කර්මාන්තය ශීඝ්‍ර පෙර ගමනකට යොමුව තිබෙන අතර අනාගතය සඳහා විශ්වාසයෙන් යුතුව මූණ දීමට අපේ සියලු පාරිභෝගිකයින්ට හැකියාව ලැබෙන පරිදි විශිෂ්ට සහ වඩාත් උචි තොරතුරු තාක්‍ෂණ විසඳුම් ඔවුන් වෙත රැගෙන ඒම සඳහා අප සියලු දෙනාම වැදගත් භූමිකාවක නිරත විය යුතු වෙනවා.පී.සී. හවුස් PCH නමින් නැවත හඳුන්වා දෙන මේ අවස්ථාව උසස් ප්‍රමිතිය තවදුරටත් පවත්වාගෙන යාම පිළිබඳව පමණක් නොව, අපේ රටට ළඟාවීමට අවස්ථාව සහිත ඉහළම ස්ථානයට ළඟා වීම සඳහා සහාය දක්වන බවටත් මා සහතික වෙනවා.” යැයි පැවසීය.ද ෆිනෑන්ස් සමාගමේ කළමනාකාර අධීක්ෂක වන ශ්‍රීී ලංකා මර්චන්ට් බැංකුවේ සභාපති එම්.ආර්.ෂා මහතා තමන්ගේම නිවහනකට පිවිසි ද ෆිනෑන්ස් හොරණ ශාඛාව විවෘත කළ අයුරු. ද ෆිනෑන්ස් සමාගමේ ප්‍රධාන විධායක නිලධාරි කමල් යටවර මහතා, අධ්‍යක්ෂිකා නයනා රූපසිංහ මහත්මිය හා හොරණ ශාඛාවේ කළමනාකරු බන්දු ද සිල්වා මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aj1007118</link>
    <topic>යාපනය පුස්තකාලයට NDB බැංකුවෙන් පොත්</topic>
    <author/>
    <content>යාපනය පුස්තකාලයට NDB බැංකුවෙන් පොත්යාපනය, සංස්කෘතිමය හා සාහිත්‍යමය පසුබිමකින් ගොඩනැංවූ පෞඩ සංස්කෘතියකට හා සම්ප්‍රදායකට උරුමකම් කියනු ලබන නගරයකි.මෙම පසුබිම තුළින් ශ්‍රී ලාංකීය අනන්‍යතාව පෝෂණය කිරීමට මනා පිටිවහලක් ලැබුණු අතර හෙළ සාහිත්‍යයේ මංසල තුනක් ලෙස යාපනය සාඩම්බරව හඳුන්වා දිය හැක.ව්‍යවසායකත්ව ගුණාංග හා අධ්‍යාපන සඳහා සහයෝගීතාව දක්වන සිය සමාජ සත්කාරක ව්‍යාපෘති ක්‍රියාත්මක කරන NDB බැංකුව පසුගියදා යාපනය පුස්තකාලය සඳහා වටිනා පොත් රැසක් ප්‍රදානය කෙළේය. පාසල් සිසුන් මෙන්ම විශ්ව විද්‍යාල සිසුන් සඳහාම වෙන්වූ විවිධ විෂයන් යටතේ ලියවුන නවතම අතිරේක කියවීම් පොත් රැසක් මේ තුළ අන්තර්ගතය.යළි පිබිදෙන උතුරේ ජනතාවට සිය ජීවිත ඉහළම ඉලක්කයන් කරා යොමු කරමින් සාර්ථකත්වය කරා පිය නැඟීමට අත්වැලක් වනු ඇතැයි ද පොදු ජන සමාජයටම විශිෂ්ට ප්‍රතිඵල ලබාදෙන්නා වූ මෙම මහඟු සමාජ සත්කාරයට දායක වන්නට හැකිවීම පිළිබඳ සතුටු වන බවද බැංකුව කියයි.විදේශ රටවලින් ශ්‍රී ලංකාවට ආනයනය කරන ශ්‍රව්‍ය-දෘෂ්‍ය උපකරණ සඳහා අය කරන ආනයන බදු අඩු කළ විගසම තම සමාගම ද කැමරාවල මිල ගණන් අඩු කළ බව පොටෝ ටෙක්නිකා සමාගමේ කළමනාකාර අධ්‍යක්ෂ හර්ෂ මල්වැන්න මහතා පවසයි.”මුල් කාලයේ ශ්‍රී ලංකා වෙළෙඳ පොළේ කැමරා මිල ගණන් හුඟක් වැඩි නිසා කැමරා පාවිච්චි කරන අය ඩුබායි සහ සිංගප්පූරු ගිහින් කැමරා ගෙනාවා. දැන් පාරිභෝගිකයන්ට අඩු මිලට උසස් නිෂ්පාදන වගකීමක් ඇතිව ලබා ගැනීමට අවස්ථාව උදාවෙලා තියෙනවා.සමහර විට අපේ රටේ මිල ගණන් තීරු බදු රහිත අනිකුත් රටවල මිල ගණන්වලට සමාන හෝ ඊට වඩා අඩු විය හැකියි.” මල්වැන්න මහතා කියයි.කැමරා සහ කැමරා උපකරණ ආනයනය, අලෙවිය, අලුත්වැඩියා කිරීම, ඡායාරූප සකස් කිරීම, ඩිජිටල් වර්ණ ඡායාරූප මුද්‍රණය, ක්ෂණික ඡායාරූප සේවා සැපයීම යනාදී ක්ෂේත්‍ර ගණනාවක අද පොටෝ ටෙක්නිකා සමාගම ව්‍යාපාර කටයුතු කරගෙන යයි. නිකොන්, පෙන්ටෙක්ස්, යශිකා කැමරා සහ කැමරා උපකරණවල ශ්‍රී ලංකාවේ නිල නියෝජිතයා පොටෝ ටෙක්නිකා සමාගමයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>11</day>
    </date>
    <link>http://www.silumina.lk/2010/07/11/_art.asp?fn=aw1007111</link>
    <topic>මවට පහර දුන් වරදට දඬුවම දෙපැයෙන්</topic>
    <author>මතුගම</author>
    <content>“අපරාධය” යන වචනය අර්ථ ගැන්වෙනුයේ වරද - නොකටයුතු දේ - නීති විරෝධි ක්‍රියාව - නීතියෙන් දඬුවම් කළ හැකි දෙය යනුවෙනි. “අපරාදේ” යන වචනය අර්ථ දක්වනුයේ නිකරුණේ - හේතුවක් නැතිව - යන අදහස් දැක්වීමට ය. මෙහි දී “අපරාධය” පිළිබඳ සලකා බලන විට වරද සහ නොකටයුතු දෙය ප්‍රධාන වේ. එය සමාජ සම්මතයෙන් සම්ප්‍රදායයෙන් හා සංස්කෘතියෙන් නොකටයුතු දෙයක් ලෙස තීරණය කොට ඇත. එසේ තීරණය වූ විට එවැනි දෙයක් සිදු කරන පුද්ගලයා ගෙන් බාහිර පුද්ගලයන්ට හා සම්පත්වලට සිදුවන හානිය වළක්වා ගැනීම සඳහා එය නීතියෙන් දඬුවම් කළ හැකි දෙයක් ලෙස තීන්දු කොට පාලකයෝ නීති රීති සකස් කරති. ඒ සඳහා දඬුවම් නියම කරති. මේ දඬුවම් නියම කිරීමේ දී ප්‍රධාන වශයෙන් සැලකිල්ලට ගනු ලබන්නේ ඒ පුද්ගලයා තුළ ඒ අපරාධය සිදු කිරීමට පහළ වූ චේතනාව යි. “චේතනා හං භික්ඛවේ කම්මං වදාමි” යි බුදුරජාණන් වහන්සේ දේශනා කළේ ද චේතනාව ම කර්මය වශයෙන් සලකා ගෙන ය.මෙහි දී කෙනෙකුගේ සිතේ අපරාධ චේතනාවක් පහළ වනුයේ ලෝභය - ද්වේෂය යන දෙකෙන් එකක් මෝහය සමඟ මිශ්‍ර වීමෙනි. කෙසේ නමුත් අපරාධයක් ක්‍රියාත්මක වීමේ දී ද්වේෂය ප්‍රධාන වෙයි. ඒ අපරාධය තවත් පුද්ගලයෙකුට හෝ පුද්ගලයන්ට වේදනාවක්, පාඩුවක්, හිරිහැරයක්, හානියක් සිදු කරයි. එසේ ම විශ්ව ශක්තීන්ගේ ක්‍රියාකාරීත්වය අනුව එම අපරාධ චේතනාව හටගත් පුද්ගලයාට ද අනිවාර්යයෙන් ම ඒ හා සමාන හෝ ඊට වැඩි ප්‍රතිවිපාකයක් ලබා දෙයි. එය තීන්දු වන්නේ සිතේ හටගන්නා චේතනාවේ ප්‍රබලතාවය අනුව ය. කර්මයකට විපාක දීම ඊට සුදුසු අවස්ථාවේදී විශ්ව ශක්තීන් විසින් ක්‍රියාත්මක කරනු ලබයි.මිනිසා ගේ සිතෙන් නිකුත් කරන කුසල හා අකුල ශක්ති තරංග විශ්ව සන්නායක ජාලයක් ලෙස විශ්වය පුරා පැතිර පවතී. එහි අසීමිත තොරතුරු ගැබ් වී ඇත. කුඩා බිස්කට් එකක කොතරම් තොරතුරු රාශියක් ඇතුළත් කළ හැකි ද යන්න පරිගණක තාක්ෂණය යම්තමින් හෝ දන්නා කෙනෙකුට වටහා ගත හැකි ය. එසේ නම් විශ්වය පුරා පැතිර ඇති, ඊටත් වඩා සියුම් දෙයක ඇතුළත් විය හැකි ප්‍රමාණය සිතා ගත හැකි ය. එසේ ඇතුළත් වන ශක්ති ෂ;ශ්ෂයන් ගේ අඩංගු තොරතුරු අනිකුත් දේ සමඟ මිශ්‍ර නොවී තමන් කරා ම පැමිණීම අද පුදුමයට කාරණයක් නොවේ. සම්පේ‍්‍රෂණ මධ්‍යස්ථානයකින් ගුවනට නිකුත් වන කථා හෝ රූප වෙනත් කථා හෝ රූප සමඟ මිශ්‍ර නොවී නියමිත චැනලයෙන් සම්පේ‍්‍රෂණය කළ විට එසේ විවෘත කළ චැනලය කරා ම පැමිණෙන හැටි අද දුකතනය, රූපවාහිනිය හා පරිගණකය (අන්තර්ජාල) සමඟ කටයුතු කරන අයට වටහා ගත හැකි ය.මිනිසා ගේ මොළයෙන් උපදවනු ලබන චේතනා තරංග මේ සෑම තරංගයකට ම වඩා සියුම් ය. තියුණු ය. මිනිසා ගේ සිතෙන් නිකුත් වන චේතනා තරංගවල විවිධත්වය පවා අද නිර්ලියන් ඡායාරූප ක්‍රමයෙන් ඡායාරූප ගත කැර ඇත. කෙනෙකු වෛරයෙන් සිටින වේලාවේ ඒ ආවේගයේ ශක්ති තරංගවලත්, මෛත්‍රී සහගතව සිටින වේලාවේ ඒ ශක්ති තරංගවල වෙනසත් ඒ ඡායාරූප සටහන්වලින් දැක ගත හැකි ය.බුදු දහමට අනුව මිනිසා විසින් සැලසුම් කොට හෝ ක්ෂණිකව සිතා මතා කරනු ලබන ක්‍රියා කර්මයක් ලෙස ක්‍රියාත්මක වීමේ දී එය අරමුණු කොට උපදින සිතුවිලි ධාරාව පිටතට විකිරණය වේ. එය විශ්ව සන්නායක ජාලයට පිවිස තැන්පත් වේ. එය පසු අවස්ථාවක එය නිකුත් කළ ඒකකය වන ඒ මිනිසා කරා ම ආපසු ගමන් කරයි. එසේ නැවත ආපසු විකාශනය වීම කර්ම විපාකය ලෙස හඳුන්වයි. මිනිසා විසින් සසර දිගින් දිගට ගෙන යන “මම” ය, “ආත්මය” ය යැයි සිතා සිටින උපාදානස්කන්ධ සංයුතිය මේ චේතනා තරංග හා සම්බන්ධය. එය චේතනා තරංගවලට ද වඩා සියුම් ය. එයට ද ගමන් මාර්ග වන්නේත්, සම්බන්ධව පවතින්නේත් මේ සන්නායක ජාලය ම විය හැකි ය. මේ ඉතා සියුම් ශක්ති විශේෂයන් බැවින් අප ද ඉතා සියුම්ව කල්පනා කැර බැලිය යුතු ය.පුද්ගලයා විසින් ස්වකීය ජීවිතය තුළ දී සිය උපාදානාස්කන්ධ සන්නතියට එකතු කැර ගන්නා, මිශ්‍ර කැර ගන්නා, පින් පව් හෙවත් යහපත් අයහපත් ක්‍රියා පුරුදු ද අත්දැකීම් ද එම උපාදානස්කන්ධ සංයුතිය සමඟ ම ගමන් කැරේ. මෙසේ උපදවන කර්ම චේතනා තරංග ලෙස නිකුත් වී විශ්ව සන්නායක ජාලයට පිවිස ඒ ජීවිත කාලයේ දී ම ආපසු පැමිණ විකාශය වේ. මෙය “දිට්ඨධම්මවේදනීය” විපාකය ලෙස නම් කොට ඇත.මිනිසා අපරාධයේ දරුණුතම හා ඊට ලැබෙන ප්‍රතිවිපාකය දන්නවා නම් කිසි දවසක වැරදි කරන්නේ නැත. මිනීමැරුමක් නොවුණත්, බල අපරාධයක් ලෙස නීති පොත්වල සඳහන් නොවුණත්, සිතේ හට ගත් දරුණු ආවේගය පිට කැර ගැනීම සඳහා කලින් සැලසුම් නොකළා වූ ද එහෙත් සොබා දහම කම්පාවට පත්වන අයුරින් ක්ෂණිකව සිදු කළ වරදකට පැය කීපයක් ඇතුළත විපාක විඳීමට සිදු වූ කතාවකි මේ. විශ්ව ශක්තිය විසින් ක්ෂණිකව දඬුවම් කළ අවස්ථාවකි. දිට්ඨධම්මවේදනීය කර්ම විපාකයකි.සරත් කුඩා කල ම ඔහු ගේ පියා හදිසි අසනීපයකින් මිය ගියේය. වෙනත් නෑදෑයෙකු ගේ උදව්වක් නොලැබුණ ද, නෑදැයින් සිටියත් ඔවුන්ට ද ඒ තරම් හයියක් නොතිබුණු නිසා ද සුමනාවතී කාටවත් අතපාන්නට ගියේ නැත. කඩයප්පන් ටිකක් තම්බා ගමේ කඩවලට දැමීමෙන් ද, බීඩි කොම්පැණියෙන් කොළ ලබා ගෙන බීඩි ඔතා ඒ කොම්පැණියට ම දීමෙන් ද පනං හතරක් උපයා ගත්තේ පොඩි එකා හදා වඩා ගැනීමේ උවමනාවත් ධෛර්යයත් නිසා ම ය.පොඩි එකා ඉස්කෝලයට ඇතුළත් කිරීමත් සමඟ සුමනාවතීට වියදම්, අමාරුකම් ඉහළ ගියේ ය. ඒ සමඟම 71 කලබල කාලයේ බීඩි කොම්පැණිය ද වසා දමනු ලැබිණි. එයින් අධෛර්යමත් නොවූ සුමනාවතී ගල් වළේ ගල් කඩන්නට ගියාය. සුමනාවතී මෙසේ දහදුක් වින්දේ සරත් ගේ දෑස් පාදා උස් මහත් කොට මනුස්සයෙක් කිරීමට ය.එහෙත් සරත් ඉගෙනුමට ඒ තරම් උනන්දුවක් නොදැක් වූ අතර පාසල ඇරී ගෙදර ආ හැටියේ කොල්ලන් සමඟ කෙළි සෙල්ලමට ගියේය.ගෙදර දී පොතක් අතින් ඇල්ලුවේ නැත. දෑත්වල කරගැට නැගෙන තුරු ගල් වළේ ගල් කඩා හැන්දෑ වී ගෙදර එන සුමනාවතී කොලුවා ගේ කුස පුරවන්නට යමක් තම්බා කන්නට දී කුස්සියේ වැඩ අවසන් වන විට ඇගේ අතේ පයේ රුදාව, ඇඟේ මහන්සිය විසින් ඇය පැදුරු කඩමාල්ල මතට තල්ලු කරනු ලබයි. සරත්ට ගෙදර දී අමතර ඉගැන්වීමක් කැරවීමට හෝ පාසලේ වැඩ කටයුතු ගැන හොයා බැලීමට පවා ඇයට නුපුළුවන් විය.සාමාන්‍ය පෙළ විභාගයෙන් අසමත් වූ සරත් අධ්‍යාපනයට ආයුබෝවන් කියා ගමේ කොලු රැළට එකතු විය. ඒ සමඟ ම දුම්පානයටත්, සුරා පානයටත් පුරුදු විය. ගමේ පෙදරේරුවකු වූ පියසේන බාස් උන්නැහේ තමන් ගේ අත්වැඩ කාරයා වශයෙන් සරත් කැඳවා ගෙන ගියේ දිනපතා හැන්දෑවට නියමිත කුලිය ද ලබා දුන්නේ ය. මුලදි මුලදී තමා උපයන මුදලින් සොච්චමක් හැන්දෑවට අම්මාගේ අතේ තැබුව ද පසුව ඒ හැම සතයක් ම මත්පැනට ම වියදම් කළේ ය. පියසේන බාස් ද ගෝලයාට අවවාද උපදෙස් දුන්නත් සුරාපානයෙන් සරත් වළක්වා ගන්නට ඔහුට ද නොහැකි විය.මේ අතර පියසේන බාස් ගේ නැගණිය ලලිතා සමඟ සරත් ගේ ඇයි හොඳයියක් ගොඩනැගී තිබුණි. සරත් ගේ හැටි දන්නා නිසා ම පියසේන බාස් මේ සම්බන්ධයට විරුද්ධ විය. එයින් ම සරත් ඔහු සමඟ අමනාප වී වැඩට යෑම ද අත් හළේ ය. සරත්ටත් ලලිතාටත් වෙනදා මෙන් මුණ ගැසී ඇයිහොඳයිකම් පවත්වන්නට නොහැකි තරම් වැට කඩොලු තර කැරිණි. දිනක් හැන්දෑවේ සරත් තම නිවසට ලලිතා කැඳවාගෙන ආවා ය. සුමනාවතී හිටි හැටියේ සිදු වූ මෙම ආගමනයෙන් අන්ද මන්ද වී ගිය ද කිසිවක් නොකියා ඉවසා දරා ගත්තා ය. වෙනදාට වඩා නෑඹිලියට හාල් හුණ්ඩු බාගයක් එකතු කළා ය. නැති බැරිකම් කොයි තරම් තිබුණ ද කඩේ වහන්නට පෙර දුව ගොස් ණයට කුකුළු මස් ටිකක් හා පපඩම් පැකැට්ටුවක් ද ගෙනාවාය. කෙසේ නමුත් ලලිතා ගේ පැමිණීම සුමනාවතීට අත් උදව්වක් විය. ඇය කුලී කුරක්කමට ගොස් වෙහෙස මහන්සිව ගෙදර එන විට ගෙදර වැඩ පොළ ලලිතාගෙන් ඉටු වී තිබීම ඇයට පහසුවක් විය. සරත් ද දින දෙක තුනක් හිතේ ආශාවට සිය තරුණ බිරිය සමඟ ගෙදරට වී සිටිය ද ඉන් පසු ගමේ හෝ යාබද ගමක කුලී වැඩක් සොයා ගියේ ය.ඔවුන් ජීවත් වූ නිවස පාරට මුහුණලා පිහිටි එකක් විය.”අම්මේ! හැමදාම අම්මාට ඔය තරම් දුක් මහන්සි වෙන්න බැහැනෙ. මගේ ළඟ ඉතුරු කර ගත්ත සල්ලි ටිකක් තියෙනවා. අපි මෙතැන පුංචියට තේ කඩයක් දාමු ද? අම්මටත් කඩයප්පන් ටික හදා දෙන්න පුළුවන්නෙ” යි දිනක් රාත්‍රී ලලිතා කළ යෝජනාවට සුමනාවතී ද එකඟ වූවාය.“අනේ! හොඳයි දුවේ! එහෙම නම් කොච්චර දෙයක් ද? දැන් මගෙත් නිතර වාත අමාරු, හන්දිපත් රුදාව. එදා ඉඳල ම දුක ම වින්දා මිසක හිතටවත් නිස්කාංසුවක් ලැබුණේ නැහැනෙ” යි සුමනාවතී ද එකඟතාව පළ කළා ය.ලලිතාගේ තේ කඩය ගමේ අයට ද එක්තරා පහසුවක් විය. එහි නිතර එකා දෙන්නා ගැවසෙන්නට වූහ. එහෙත් එතැන අසල්වැසි තරුණයන්ගේ ගැවසීම සරත් ගේ හිතට මොකක්දෝ කුහුලක් ගෙනාවේය. එහෙත් කඩයක් වුණා ම එහෙම නැතුවත් බැරි බව සිතා නිහඬ විය. සුමනාවතී සිය ලේලියට ඉත සිතින් ම උදව් කළ අතර, ගල් වළේ වැඩට නොගියත් ඉඳ හිට අහල පහළ කෙනෙකුගේ වැඩකට හෝ ගොවිතැන්වල ගොයම් කැපීමක් වැනි වැඩකට ගොස් තවත් අමතර මුදලක් උපයා ගත්තා ය. ඒ අතර සරත් කුලී වැඩකට ගියත් හැන්දෑවට ගෙදර එන විට බීමත්ව එන්නට පටන් ගත්තේ ය. බහින්බස් වීම් ද පටන් ගත්තේ ය. එහෙත් ලලිතා සියල්ල ඉවසා දරා ගෙන කටයුතු කළා ය.සරත් තාත්තා කෙනෙකු වෙන්නටත් තව මාස දෙකකට වඩා නැත. ගමේ කසිප්පු පොළට ද සූදු පිටිය ද නුදුරු බෝක්කුව උඩ රස්තියාදු කාරයන් ගේ සමාගමයට එක් වූ සරත් දැන් කුලී වැඩට යෑමට ද උනන්දුවක් නැතිව බීමට ම කාලය ගත කරන්නට පටන් ගත්තේ ය. නිතර ගෙදර අඩදබර රජ කරන්නට විය. පිඟන් පීරිසි පියාසර කරන්නට විය. යළිත් පවුලේ අඟ හිඟකම් හිස ඔසවන්නට විය. කඩයප්පන් වෙළෙඳාම ප්‍රමාණවත් නොවන තැනට පත් වූ පසු බැරිම තැන ලලිතා නගරයට යන කෙනෙකු ලවා සීල් බෝතලයක් ගෙන්නා ගෙන කාල අරික්කාල විකුණන්නට ද වූවා ය.දිනක් සරත් ලලිතාගෙන් අරක්කු කාලක් ණයට ඉල්ලුවේය. “ණයට දෙන්න හම්බ කරන මිනිහෙක් වෙන්න එපා” යැයි ඇගේ මුවින් පිට වෙන කොට ම“උඹ එහෙනං දැන් ගනුදෙනු කරන්නේ හම්බ කරන එවුන් එක්ක විතර දැ”යි ප්‍රශ්න කරමින් ලලිතාට පහර දෙන්නට විය. ඒ වේලාවේ කඩේ තේ බොමින් සිටි දෙදෙනෙක්“තිරිසනෝ! මේ ගැබ්බර එකීට ගුටි අනින්න උඹට ලැජ්ජා නැද්දැ”යි සරත් පැත්තකට ඇද දැම්මේය.මේ වන විට මිදුලේ එළා ගත් පොල් අතු ඉරුවක් වියමින් සිටි සුමනාවතී ද“ගෑනියෙක් ගෙ හම්බ කෙරුවාවෙන් ජීවත් වෙන බේබද්දෙකුට මොන ලැජ්ජාවක් දැ”යි කීවා ය. කෝපයෙන් හා ලැජ්ජාවෙන් පුපුර පුපුරා සිටි සරත් ගේ කෝප ගින්නට විසි කැරුණු ඒ බූමිතෙල් පහරින් එක් වර ම මිදුලට පැන්න සරත් ඇණ තියා ගෙන පිටුපා සිටි මෑණියන් ගේ පස්සා පැත්තට වේගවත් පා පහරක් එල්ල කළේ ය. උඩින් වීසි වී ගිය සුමනාවතී පාර අයිනේ කානුවට වැටුණේ ය. කඩේ සිටි අය ඇය ඔසවා ගොඩට ගන්නා විට සිය බයිසිකල් කටුව දෙපරැන්ද අස්සේ ගසා ගත් සරත් ගෙදරින් පිට වී ගියේ ය. කානුවට වැටුණු සුමනාවතීගේ අත මැණික් කටුව ළඟින් කැඩී ගිය අතර මුහුණ බෝතල් කටුවකට කැපී ලේ ගලන්නට විය. ඇය රෝහල කරා ගෙන ගියහ.බෝක්කුව උඩ රස්තියාදු ගසමින් සිටි පාප මිතුරන් ගේ සමාජයට ගිය සරත්, බෝක්කු කණ්ඩියට පය ගසා ගෙන බයිසිකලය මත ම වාඩි වී සිටියේය. මේ අතර ඉදිරිපසින් මීහරක් පට්ටියක් ගමන් කරමින් සිටි අතර මී හරක් දක්කාගෙන ආ කොලුවා“අයියේ! ඔය ඉස්සරහින් එන මීමා අනිනවා. අයින් වෙයල්ලා” යි අනතුරු ඇඟෙව්වේ ය. තරුණ පිරිස පාරෙන් ඉවතට පැන ගත්හ. සරත් බයිසිකලය මත ම නොසෙල් වී සිටියේ ය. හිටි හැටියේ නතර වූ මීමා කන් දෙක කෙළින් කොට හිස ඔසවා “උඹ චණ්ඩියෙක්දැ”යි අසන්නක් මෙන් සරත් දෙස මොහොතක් බලා සිටියේය. පැන්න ගමන් ඇන්නේ ය. ඇන ගෙන ඇන ගෙන ගියේ ය. ගව පාලයාටවත් නතර කරන්නට බැරි විය. ඌට ම ඇති වී නතර කළේ ය.සරත් ගේ දණහිසින් කකුළ එල්ලා වැටෙන්නට විය. කැඩුම් බිඳුම් ගණනාවක් සහිතව ඔහු ද රෝහල් ගත කැරිණි. ඒ රෝහලේ දී පරීක්ෂා කොට දණහිස පොඩි පට්ටම්ව ඇති බැවින් හම්බන්තොට මහ රෝහලට වහාම පිටත් කැර හැරියේය. එහි දී රෝගියා පරීක්ෂා කළ වෛද්‍යවරු සරත් ගේ කකුළ දණහිස ළඟින් කපා ඉවත් කළහ.දස මසක් කුස හොවා වදා උස් මහත් කළ ගෙදර බුදුන්ට පා පහර දී දෙපැයක් යන්නට මත්තෙන් දිට්ඨධම්මවේදනීය පාප කර්ම විපාකය ක්‍රියාත්මක වූ වග යි.මතුගමමහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007181</link>
    <topic>ජනසභා ලේකම්වරුන් බඳවා ගැනීම සැප්තැම්බරයේ</topic>
    <author>සුනිල් දයා අල්විස්</author>
    <content>මුදල් සූදානම්...! සැලසුම් සූදානම්..! අයදුම්පත් 36000 ක්..!සුනිල් දයා අල්විස්ලබන සැප්තැම්බර් මස අවසාන වීමට පෙර ජන සභා ලේකම්වරුන් බඳවා ගැනීමේ කටයුතු අවසන් කරන බවත් ඔවුන්ගේ කටයුතු සඳහා අවශ්‍ය සියලු මුදල් ප්‍රතිපාදන ආර්ථික සංවර්ධන අමාත්‍යංශය යටතේ ලබා දී ඇති බවත් නියෝජ්‍ය ඇමැති රංජිත් සියඹලාපිටිය මහතා පවසයි.ජනසභා ලේකම් තනතුරු සඳහා අයදුම්පත් 36,000ක් ලැබී ඇති අතර ඔවුන් වෙනුවෙන් සම්මුඛ පරීක්ෂණ ප්‍රාදේශීය ලේකම් කාර්යාල මට්ටමින් පැවැත්වීමට කටයුතු සූදානම් කොට ඇත.ජනසභා ලේකම්වරුන් ලෙස බඳවා ගැනෙන්නේ උපාධිධාරීන්ය. බඳවාගැනීම් අදියර තුනක් යටතේ සිදු කැරෙන අතර පළමු කණ්ඩායම අගෝස්තු මුල් සති දෙකේදී බඳවා ගෙන පුහුණුවක් ලබා දී ලබන සැප්තැම්බරයේ සිට පත්වීම් ලබාදීමට කටයුතු සූදානම් කොට ඇති බවත් ඇමැතිවරයා කීය.ජනසභා පිහිටුවීමේ අරමුණ වූයේ ජන සහභාගීත්වයෙන් මුළු රටම වෙළාගත් කඩිනම් ග්‍රාමීය සංවර්ධනයක් ඇති කරවීමය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa10071820</link>
    <topic>ජාතියේ පැවැත්ම තහවුරු කරනුයේ විනයයි - ජනපති</topic>
    <author/>
    <content>ජාතියේ පැවැත්ම තහවුරු කරන්නේ විනය බවත් ඕනෑම රජයක්, ආයතනයක් හෝ පක්ෂයක් ඉදිරියට ගමන් කිරීමට මනා විනයක් අවශ්‍ය බවත් මහින්ද රාජපක්ෂ ජනාධිපතිතුමා පැවැසීය.ජනාධිපතිතුමා මේ බව සඳහන් කෙළේ අනුරාධපුර මල්වතු නදිය අබියස පැවැති ශ්‍රී ලංකා රාමඤ්ඤ නිකායේ 67 වැනි උපසම්පදා මහෝත්සවයට සහභාගි වෙමිනි.රටේ නිදහස වෙනුවෙන් වර්තමාන රජය සියලු යුතුකම් ඉටු කළ බව පෙන්වා දුන් ජනාධිපතිතුමා බෞද්ධ ජීවන පිළිවෙතට විශාල රුකුලක් ලැබෙන කෘෂිකාර්මික ජීවන පිළිවෙතින් රට සරු කිරීමට ද රජය කටයුතු කැර ඇති බවත් අතීත ශ්‍රී ලංකාවේ පැවැති ශාසනික ප්‍රබෝධය යළි ඇති කිරීමේ වගකීම ද නොපිරිහෙළා ඉටු කරන බවත් ප්‍රතිඥා දුන්නේ ය.මෙහිදී වැඩිදුරටත් කතා කළ ජනාධිපතිතුමා මෙසේ ද සඳහන් කෙළේ ය.මේ අනුරාධපුරය අපේ ජාතිය සදාචාරවත් කළ ඓතිහාසික භූ®මියක්. අපේ රටේ ජනතාවගේ හදවතේ තවමත් තියෙන්නේ අනුරාධපුර යුගය ගැන වාගේ ම එහි සශ්‍රීක ත්වය ගැනයි, ඒ යුගයේ රජ දරුවන් මේ රෙටි නිදහස තහවුරු කරන්න කළ ශ්‍රේෂ්ඨ පරිත්‍යාගයට මේ රටේ ජනතාව තවමත් ආදරය කරනවා.ඓතිහාසික ජයශ්‍රී මහා බෝධීන් වහන්සේ වැඳ පුදා ගැනීමට ගිය අවස්ථාවේ එතැනට කතෝලික දරුවන් පිරිසක් ඇවිල්ලා හිටියා. ඔවුන්ගේ ගුරුවරයා මට කිව්වේ මේ දරුවන්ට බෞද්ධ සංස්කෘතිය, බෞද්ධ උරුමයන් ගැන කියා දෙන්න ඔවුන් කටයුතු කරනවා කියලා. ඒ වාගේ ම ඒ යුගයේ තිබුණ මහා ශාසනික ප්‍රබෝධය අපේ ජනතාව මහා ගෞරවයකින් සිහිපත් කරනවා. ඒ යුගයේ තිබුණ සශ්‍රීක බව, නිදහස වාගේ ම ශාසනික ප්‍රබෝධය ආයෙත් මේ රටේ ඇති කරන්න ඇත්නම් කියන හැඟීම අපි තුළ තිබෙනවා.අවුරුදු තිහකට ආසන්න කාලයකින් පසුවයි මේ මල්වතු නදියේ උපසම්පදා විනය කර්මයක් සිදු කරන්නේ. සිංහල ජාතියේ ගමන ආරම්භ වුණේ මල්වතු නදිය ඔස්සේ. විජය ඇතුළු පිරිවර තම්බපන්නියට ගොඩ බැහැලා මල්වතු නදිය ඔස්සේ තමන්ගේ ජනාවාස පිහිටවා ගෙන රාජ්‍ය ගොඩ නැඟුවා.අද උපසම්පදාව ලබන මේ අපේ හාමුදුරුවරු උපසම්පදා කෙරුණේ ඒ ඓතිහාසික නදියේ බව සිහියේ තබා ගත යුතු කාරණයක්.ගෙවී ගිය දශක තුනකට ආසන්න කාලයේ මේ ස්ථානයේ උපසම්පදා විනය කර්මය සිදු කරන්න සමහර විට සාකච්ඡා කරන්න ඇති. නමුත් ඒකට එකඟතාවයකට එන්න බැරි වුණා නම් ඒ ආරක්ෂාව පිළිබඳ ගැටලුව නිසා වෙන්න ඇති. ත්‍රස්තවාදීන්ගෙන් අනුරාධපුර රැක ගන්නත් අපි ලොකු කැප කිරීමක් කළා. නමුත් අද අනුරාධපුරේ පමණක් නොවෙයි නාග දීපයෙත් උපසම්පදා විනය කර්ම සිදු කරන්න පුළුවන් පරිසරයක් ගොඩනඟා තියෙනවා.සම්බුද්ධ ජයන්තියට පිළිවෙතින් පෙළ ගැසෙමින් රට ගොඩ නඟන බව සඳහන් කළ ජනාධිපතිතුමා නිවුණු සැනසුනු දේශයක් ඇති කිරීම ගැන වූ භික්ෂූන් වහන්සේගේ ප්‍රාර්ථනාව අද ජාතියේ ම ප්‍රාර්ථනාව වී ඇති බවත් තබන සෑම පියවරක් පාසා භික්ෂූන් වහන්සේලාගෙන් ලැබුණු ආශිර්වාදය සමඟ රට ගොඩ නැංවීමේ කාර්යය ඉටු කරන බවත් සඳහන් කෙළේ ය.රාමඤ්ඤ නිකායේ මහානායක වේවැල්දෙණියේ මේධාලංකාර නාහිමිපාණන් ඇතුළු මහා සංඝරත්නය ද විපක්ෂ නායක රනිල් වික්‍රමසිංහ, උතුරු මැද ආණ්ඩුකාර කරුණාරත්න දිවුල්ගනේ, ප්‍රධාන අමාත්‍ය බර්ටි ප්‍රේමලාල් දිසානායක, තැපැල් හා විදුලි සංදේශ නියෝජ්‍ය ඇමැති දුමින්ද දිසානායක, පාර්ලිමේන්තු මන්ත්‍රී කරු ජයසූරිය මහත්වරු ද මේ අවස්ථාවට සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa100718_1</link>
    <topic>ජනපති කතරගම පුදබිමේ සංචාරයක</topic>
    <author/>
    <content>මහින්ද රාජපක්ෂ ජනාධිපතිතුමා ඊයේ පෙරවරුවේ ඓතිහාසික කතරගම පුදබිමේ සංචාරයක නිරත විය.මෙහිදී ජනාධිපතිතුමා ඓතිහාසික කිරිවෙහෙර සහ මහාසේන ධාතු මන්දිරය ද වැඳ පුදා ගත්තේය. සෙල්ල කතරගම කිරි වෙහෙර මාර්ගයේ ඇති නව වාහල්කඩ ද මෙහිදී ජනාධිපතිතුමා අතින් විවෘත කැරිණි.කතරගම කිරි වෙහෙර විහාරාධිපති ඌව විශ්ව විද්‍යාලයේ කුලපති ආචාර්ය අලුත්වැව සෝරත හිමියන් ද මෙහිදී බැහැදුටු ජනාධිපතිතුමා උන්වහන්සේට පිරිකර පූජා කර ආශිර්වාදය ද ලබා ගත්තේය. කතරගම ඇසළ පෙරහරට සමගාමීව අතීතයේ සිට කතරගම දේවාලයේ බස්නායක නිලමේ තුමාගේ නිල නිවෙසේ පැවැති සංඝගත දක්ෂිණාවට ද ජනාධිපතිතුමා සහභාගි විය.කතරගම මහ දේවාලය ඇතුළු අනෙකුත් දේවාල වෙත ගිය ජනාධිපතිතුමා ආගමික වතාවත්වල නිරතව ආශිර්වාද ලබා ගත් අතර, කතරගම පූජා භූමියේ ඉදිකර ඇති අභිනවාරාම වාහල්කඩ සහ නව සංඝාවාස ගොඩනැගිල්ල ද විවෘත කළේය.කතරගම දේවාලයේ “වාසනා” හස්ති රාජයා ප්‍රමුඛ හස්ති රාජයන් විසින් රැගෙන එනු ලැබු මාදං අතු දේවාලයේ තැන්පත් කිරීම හෙවත් “අතු පන්දලම” අලුත් කිරීමේ අවස්ථාවට ද එක් වූ ජනාධිපතිතුමා, මැණික් ගඟ හරහා ඉදි කර ඇති පාලම පුළුල් කිරීමේ කටයුතු ද නිරීක්ෂණය කෙළේය.කතරගම පූජා භූමිය වැඳ පුදා ගැනීමට පැමිණ සිටි බැතිමතුන් සමඟ සුහද කථාබහක නිරත වූ ජනාධිපතිතුමා, බැතිමතුන් සඳහා දේවාල පරිශ්‍රයේ ඉදිකර තිබු දන්සල විවෘත කිරීමට ද එක් විය.කතරගම කිරිවෙහෙර විහාරාධිපති අලුත්වැව සෝරත, කතරගම අභිනවාරාමාධිපති, රුහුණු මාගම්පත්තුවේ ප්‍රධාන අධිකරණ සංඝ නායක, ශාස්ත්‍රපති කපුගම සරණතිස්ස නාහිමිවරු ප්‍රධාන මහා සංඝරත්නය ද කතරගම දේවාලයේ බස්නායක නිලමේ ශෂින්ද්‍ර රාජපක්ෂ, සුසිල් පේ‍්‍රමජයන්ත් සහ ජගත් පුෂ්පකුමාර අමාත්‍යවරු ද සහභාගි වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa100718_2</link>
    <topic>උ/නැ ශීඝ්‍ර ආර්ථික පිබිදීමක්</topic>
    <author>දයා ඩී. ෆොන්සේකා</author>
    <content>දයා ඩී. ෆොන්සේකායුද්ධයේ අවසානයත් සමඟ 2008 ට සාපේක්ෂව 2009 වසරේ උතුරු නැඟෙනහිර පළාත්වල දේශීය ගෘහස්ථ දළ ආදායම වැඩි වී ඇති බව ශ්‍රී ලංකා මහ බැංකු වාර්තාවක් දක්වයි.2008 උතුරු පළාතේ දේශීය දළ ආදායම සියයට 3.2 ක් වූ අතර 2009 දී එය 3.3 ක් විය.නැඟෙනහිර පළාතේ 2008 දේශීය දළ ආදායම 5.6 ක් වූ අතර 2009 දී එය 5.8 දක්වා වර්ධනය වී ඇත. මෙසේ උතුරු නැඟෙනහිර පළාත්වල දේශීය දළ ආදායම වැඩි වීමට හේතු වී ඇත්තේ යුද්ධයේ නිමාවත් සමඟ ව්‍යාපාරික කටයුතු කෙරෙහි ව්‍යාපාරික ප්‍රජාවගේ උනන්දුව වැඩිවීම බව එම වාර්තාවේ දැක්වෙයි.ඊට සාපේක්ෂව වයඹ පළාතේ ද දේශීය දළ ආදායම වර්ධනයක් පෙන්වයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007183</link>
    <topic>දැනුම මෙන්ම අභියෝග බාර ගැනීමේ නිර්භීතකමත් දරුවන්ට තිබිය යුතුයි</topic>
    <author/>
    <content>- ජනපතිඅධ්‍යාපනයෙන් ලබන දැනුම වගේම අභියෝග බාර ගැනීමේ නිර්භීතකමත් දරුවන්ට කියා දිය යුතු යයි මහින්ද රාජපක්ෂ ජනාධිපතිතුමා කොළඹ රාජකීය විද්‍යාලයට වසර 175 ක් පිරීම නිමිත්තෙන් සිකුරාදා (16) එහි පැවැති උත්සවයකදී පැවසීය.අතීතය ගැන ආඩම්බර වන අපට අධ්‍යාපනයේදී ආඩම්බර විය හැක්කේ වර්තමානය ඵලදායීව ගත කළහොත් පමණක් යයි ද ජනාධිපතිතුමා මෙහිදී කීය.නාම මාත්‍රික රාජකීයෙක් නොවී සැබෑ රාජකීයෙක් වීමට පාසල සතු පහසුකම්වලින් උපරීම ප්‍රයෝජන ගන්නැයි දරුවන්ගෙන් ඉල්ලා සිටි ජනාධිපතිතුමා දැනුමේ කේන්ද්‍රස්ථානය බවට අපේ මාතෘ භූමිය පත්කිරීමේ අවශ්‍යතාවය ද පෙන්වා දුන්නේය.දැනුම අමතක කර අප රට ආසියාවේ ආශ්චර්යය බවට පත් කළ නොහැකි බව ද පවසා සිටි ජනාධිපතිතුමා අප රට ආසියාවේ ආශ්චර්යය කරා ගෙන යන ගමනේදී දැනුමේ කේන්ද්‍රස්ථානයක් බවට පත් කළ යුතු බව ද අවධාරණය කෙළේය. වැඩිදුරටත් මෙම උත්සව සභාව ඇමැතූ ජනාධිපතිතුමා මෙසේ ද පැවසීය.රාජකීය විද්‍යාලයෙන් බිහිවුණ සියලුම විශිෂ්ටයෝ තමන්ගේ ශිෂ්‍ය අවධිය ඉතාම ප්‍රතිඵලදායක විදිහට ගත කළ උදවිය බව මම කියන්න ඕනෑ. මේ රාජකීය විද්‍යාලයේ දරුවකුට, තමන්ගේ ශිෂ්‍ය ජීවිතය අර්ථවත්ව ගත කරන්න අවශ්‍ය, සෑම දෙයක්ම වාගේ මෙහි තිබෙන බව මම කියන්න ඕනෑ.අධ්‍යාපන පහසුකම් තියෙන්නේ ශිෂ්‍ය ජීවිතයේ සැප විඳින්න නොවෙයි. පහසුකම් තියෙන්නේ වඩා වැඩි වැඩ ගොඩක් ඉටු කරන්නයි. කෙනෙක් රාජකීයයෙක් වෙන්නේ දිවි නොතකා සම්ප්‍රදාය රකින, ඒ වාගේම බොහෝ විෂයන් වල දක්ෂතා පෙන්නුවොත් විතරයි. වෙනත් පාසල් වල දරුවෙක් රාජකීයයෙක් වෙන්න නම් බොහෝම දුක් විඳින්න ඕනෑ. නමුත් රාජකීය විද්‍යාලයේ ඉගෙන ගන්න ඔබ රාජකීය විද්‍යාලයට ආ පමණින් රාජකීය නාමය ලැබෙනවා. නමුත් ඔබ නාම මාත්‍රික රාජකීයයෙක් නොවී සැබෑ රාජකීයයෙක් වෙන්න මේ පහසුකම් ප්‍රයෝජනයට ගන්න ඕනෑ. ඒ වගේම රටට මඟ පෙන්වන්න ඕනෑ. ලංකාවේ මුල්ම පාසල වාගේම ලංකාවේ ප්‍රධානම පාසලක් හැටියටත් රාජකීය විද්‍යාලයට ඒ වගකීම පැවරෙනවා. ඒ වගකීම ඉටු කරන්න රාජකීය විද්‍යාලයට පුළුවන් බව පසුගිය වකවානුවේ ඔප්පු කරලා පෙන්වලා තියෙනවා.අපිට මේ රට ආසියාවේ ආශ්චර්ය බවට පත් කරන කොට නාවික, ගුවන්, වානිජ, සංචාරක වාගේම දැනුමේ කේන්ද්‍රස්ථානයක් බවට ලංකාව පත් කරන්න ඕනැ.රාජකීය විද්‍යාලයේ රගර්, ක්‍රිකට් වල සිට සෑම ක්‍රීඩාවක්ම තියෙනවා. මට මතකයි එදා ගිරුවායේ ඉඳන් ජෝර්ජ් රාජපක්ෂ රාජකීය විද්‍යාලයට ආවා. ක්‍රිකට් වලට ශතක දෙකක් ලබා ගත්තා. ඒ ජෝර්ජ් රාජපක්ෂ බලන්න රෙද්ද බැනියම ඇඳ ගෙන ගිරුවායේ ඉඳන් ආ ජෝර්ජ් රාජපක්ෂගේ තාත්තට රාජකීයේ හිටපු සමහරු හිනාවුණා. හොඳ ක්‍රීඩකයෙක් නිසා ජෝර්ජ් රාජපක්ෂට මේක දරා ගන්න පුළුවන් වුණා. ක්‍රීඩාවේ යෙදෙන කෙනෙක් ජය වාගේම පරාජයත් උහුලන්න පුරුදු වෙනවා. අභියෝග බාර ගන්න වගේම අභියෝග කරන්නත් ඉගෙන ගන්නවා. මේ විද්‍යාලයේම ආදි ශිෂ්‍යයෙක් වුණ ජේ. ආර්. ජයවර්ධන ජනාධිපතිතුමාත් හොඳ ක්‍රීඩකයෙක්.ලෝකයේ මොන ආකල්ප අදහස් උදහස් මතවාද ආවත් අපි අපේකම රැක ගන්න ඕනැ. අපේ උරුමය සුළඟට ගහගෙන යනවා නම් ඒ මත බරක් තැබුවා වාගේ රාජකීය විද්‍යාලය පවතින්න ඕනැ. ඒ නිසා රාජකීය විද්‍යාලයත් දේශීය දේ අගය කරන්න ඕනැ. නොයෙක් ආගම්වලට, නොයෙක් තරාතිරම්වලට අයත් දරුවෝ මේ රාජකීය විද්‍යාලයේ ඉගෙන ගන්නවා. ඒ නිසා මේ රටේ පොදු උරුමය මේ රාජකීයයෝ ආරක්ෂා කර ගන්න ඕනෑ.ාජකීය විද්‍යාලය ගොවිතැනට බැහැලයි කියලා කිව්වහම මට වැටහෙන්නේ අපි අපේ පොදු උරුමය ආරක්ෂා කර ගන්න කැප වෙන පිරිසක් රාජකීය විද්‍යාලයෙන් බිහිවෙන බවයි. රාජකීයයන් සලකන්න ඕනෑ මේ අපේ රාජකීය උරුමය කියලා.ලංකාවේ ශ්‍රේෂ්ඨ රාජකීයයෙක් වන දුටුගැමුණු රජතුමාත් ගොවිතැන් කළා. පණ්ඩුකාභය කුමාරයාට තමන්ගේ මාමා හම්බ වුනෙත් කුඹුරකදී. ඒ නිසා මේ රට ගොඩ නඟන්න අපි අපේ ආකල්පවල විශාල වෙනසක් කරගන්න ඕනෑ.අපිට ඕනෑ අධ්‍යාපනයෙන් ඒ විදිහේ ආකල්ප වෙනසක් ඇති කරන්න. රාජකීයයෝ දැනුම විතරක් නොවෙයි, දෑතේ දෙපයේ කර්මාන්තත් දැන ගෙන ඉන්න ඕනෑ. ගොවිතැන, ගෙවතු වගාව, වඩු වැඩ ගමේ ඉස්කෝලෙටත්, කොළඹ ඉස්කෝල පරිගණක, විද්‍යා තාක්ෂණයත් කියලා බෙදා ගන්න කාලය සමාප්තයි. දුප්පතුන්ට උරුම වැඩ, පොහොසතුන්ට උරුම වැඩ කියලා දෙකක් නෑ. රාජකීයයෙක් වෙන්න නම් බොහෝ දේවල් දැන ගන්න ඕනෑ. ලංකාවේ අතීතයේ රාජකීයයෝ භාෂා ශාස්ත්‍ර වාගේම කඩු දුනු සටන් අසුන් පිට යාමේ ඉඳන් ගොවිතැන දක්වා බොහෝ දේ දැන ගෙන සිටියා.වසර තිහක් තිබුණ ලෝකයේ දරුණුම ත්‍රස්තවාදය සමඟ සටන් කිරීමේ අභියෝගය බාරගෙන ලෝකයේ කිසිදු ජාතියකට නැති අත්දැකීම්, දැනීම, ධෛර්යය ලබාගැනීමට හැකි වූ බවත්, ඒ ධෛර්යය, ඒ දැනුම යොදවා ලෝකය ජය ගත යුතු බව පැවසූ ජනාධිපතිතුමා රටට ආදරය කරන රාජකීයයන්ගේ වගකීම එය බව පෙන්වා දුන්නේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007182</link>
    <topic>කිලිනොච්චියේ කැබිනට් රැස්වීමෙන් ඊළාම් ප්‍රචාරය බිඳ වැටුණා</topic>
    <author>සුමේධා නවරත්න</author>
    <content>- ඇමැති එස්.බී.සුමේධා නවරත්නකිලිනොච්චියේ කැබිනට් රැස්වීම පැවැත්වීමෙන් ඊළාම් සිහිනය බිඳ වැටුණ බවට ලෝකයට යළිත් තහවුරු කිරීමට හැකි වූ බව උසස් අධ්‍යාපන ඇමැති එස්.බී.දිසානායක මහතා පවසයි. විදෙස්ගත කොටි ත්‍රස්තවාදීන් තවමත් බොරු ප්‍රචාර පතුරුවා විදේශීය ආයෝජකයන් හා සංචාරකයන් මෙරටට පැමිණීම වැළැක්වීමට කටයුතු කරන බව කියූ ඇමැතිවරයා කියා සිටියේ ජනාධිපතිතුමා ඇතුළු කැබිනට් මණ්ඩලය එහි යෑමෙන් එකී ඊළාම් ත්‍රස්තවාදය ප්‍රචාරයට නිසි පිළිතුරු ලබාදුන් බවයි.එමෙන්ම වසර තිස් හතරක් තිස්සේ ත්‍රස්තවාදයෙන් බැට කෑ දෙමළ ජනතාව තවමත් සිටින්නේ භීතියෙනි. මේ රැස්වීම මඟින් ඔවුන්ගේ් සැකය දුරු වූ බවත් සංවර්ධන ක්‍රියාවලියට ඔවුන් දායක කරගැනීමට හැකිවූ බවත් ඇමැතිවරයා වැඩිදුරටත් සඳහන් කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007187</link>
    <topic>දුම් දමන වාහන අල්ලන්න විශේෂ විහිදුම් ඒකකයක්</topic>
    <author>තාරක වික්‍රමසේකර</author>
    <content>තාරක වික්‍රමසේකරමෙරට සියලු නගරවල එක්වරම වාහන දුම් පරීක්ෂා කර අධික දුම සහිත හා නඩත්තු නොකර ධාවනය කරනු ලබන වාහන සඳහා දඩ ගැසීමට කටයුතු කිරීමට ප්‍රවාහන අමාත්‍යංශය කටයුතු යොදා ඇතැයි ප්‍රවාහන නියෝජ්‍ය අමාත්‍ය රෝහණ දිසානායක මහතා පවසයි.මේ සඳහා විශේෂ විහිදුම් ඒකකයක් ක්‍රියාත්මක කරන බවත් මෙවන් තීරණයක් ගැනීමට සිදුව ඇත්තේ වාර්ෂික බලපත්‍ර ලබාගැනීමට වාහනය යන්තම් අලුත්වැඩියා කර පරීක්ෂණ මධ්‍යස්ථානවලට ගෙනැවිත් සහතිකය ලබාගත් පසු කිසිදු ආකාරයක සොයා බැලීමක් හෝ නඩත්තුවක් හෝ සිදුනොකර වාහන මහාමාර්ගයේ ධාවනය කරවීමයි.මෝටර් රථ ප්‍රවාහන දෙපාර්තමේන්තුවේ සංඛ්‍යා ලේඛන අනුව මේ වන විට වාහන 35,95,068 ක් මෙරට ධාවනයේ යෙදෙන අතර ඉන් 16,14,145 ක්ම වසර 10කට වඩා පැරැණි බවත් 714058 ක් වසර 20කට වඩා පැරැණි බවත් වාර්තා වේ.මේ තත්ත්වයට පිළියමක් ලෙස අබලන් වාහන වෙනුවට නව වාහන ආනයනයට වාහන බදු 50% කින් පමණ අඩු කළ බවද නියෝජ්‍ය ඇමැති රෝහණ දිසානායක මහතා කියයි. එක් වාහනයකින් වසරකට වායුගෝලයේ ඝනමීටරයට කාබන් අංශු මිලියන 14730 ක් මුදා හැරේ. මෙය අති භයානක තත්ත්වයක් වන හෙයින් මේ තත්ත්වය වළක්වාලීමට යථා තත්ත්වයට පත්කරන ලද එන්ජින් සහිත වාහන ගමන් කළ යුතු යැයි ද ඇමැතිවරයා පෙන්වා දෙයි.රජය මේ වන විට සමාගම් තුනක් සමඟ විදුලියෙන් ක්‍රියාකරන මෝටර් රථ ආනයන ව්‍යාපෘතියක් ඇරැඹීමට කටයුතු කරමින් තිබෙන බවත් එම වාහන වැඩිපුර උතුර ප්‍රදේශයේ ජනප්‍රිය වනු ඇතැයි ද ඇමැතිවරයා කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007186</link>
    <topic>‘කුසලානේ’ හතරට කැඩෙයි</topic>
    <author/>
    <content>සරත් ෆොන්සේකාගේ නායකත්වයෙන් යුත් ප්‍රජාතන්ත්‍රවාදී ජාතික සන්ධානය බිඳ වැටෙන ලකුණු පහළ වී තිබේ. සරත් ෆොන්සේකා නිදහස් කරන ලෙස ඉල්ලමින් විරෝධතා ව්‍යාපාරයක් ගෙන යෑම සඳහා එම පක්ෂය කැඳවා තිබූ පළමු සාකච්ඡාව අනෙකුත් පක්ෂ විසින් වර්ජනය කරනු ලැබීය.ප්‍රජාතන්ත්‍රවාදී ජාතික සන්ධානයට සහාය දෙන එකම පක්ෂයක්වත් මේ සාකච්ඡාවට පැමිණ නොසිටීම නිසා ජනතා විමුක්ති පෙරමුණේ මන්ත්‍රීවරු කිහිප දෙනෙක් දැඩි කළකිරීමකින් පිටව ගොස් ඇති බවත් දැනගන්නට ඇත.එම පක්ෂ නායකයන් කොන්දේසි ගණනාවක් ඉදිරිපත් කරමින් පවසා ඇත්තේ තම ඉල්ලීම් ඉටු නොකරන්නේ නම් ප්‍රජාතන්ත්‍රවාදී ජාතික සන්ධානයෙන් ඉවත් වන බවයි. මේ පිළිබඳ අවසන් තීන්දුව ලබන 23දා ගැනීමට නියමිතය.ජාතික ලැයිස්තුවෙන් එම පක්ෂයට හිමි වූ මන්ත්‍රී ධූර දෙක වසර දෙකෙන් දෙකට අනෙකුත් පක්ෂ සඳහා ලබාදිය යුතු බවත්, ප්‍රවෘත්ති සාකච්ඡා පැවැත්වීමේදී පක්ෂ නායකයන් හා සියලු දෙනාගේ අනුමැතිය ලබාගත යුතු බවත්, එම පක්ෂයේ නාමය භාවිතා කරමින් අත්තනෝමතිකව කටයුතු නොකළ යුතු බවත් එම කොන්දේසිවලට අඩංගු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007189</link>
    <topic>‘කඩුවේ’ දෙවැනි අදියර හෙට</topic>
    <author>සුභාෂිණී ජයරත්න</author>
    <content>සුභාෂිණී ජයරත්නකොළඹට කේන්ද්‍රගත වූ ඉංග්‍රිසි අධ්‍යාපනය ගමට ගෙන යෑමේ අරමුණින් ආරම්භ වූ ජීවන නිපුණතාවක් ලෙස ඉංග්‍රීසි වැඩපිළිවෙළේ දෙවැනි අදියර මහින්ද රාජපක්ෂ ජනාධිපතිතුමා අතින් හෙට ආරම්භ වෙයි.මාස 13ක සිට ක්‍රියාත්මක කෙරුණු පළමු අදියරේදී පාසල් පද්ධතිය හරහා ළමයින්ට ඉංග්‍රීසි කථනය හා ශ්‍රවණ නිපුණතාව ලබා දුන් අතර එය ඉතා සාර්ථක වී ඇත.හෙට ආරම්භ කෙරෙන දෙවැනි අදියර වෙන්වන්නේ සාමාන්‍ය ජනතාවට හා රැකියාවල නියුතු පිරිස් සඳහා ඉංග්‍රීසි නිපුණතාව ලබාදීමටය.විශ්වවිද්‍යාලවල ඉංග්‍රීසි පුහුණු විද්වතුන් විසින් සකස් කළ පැය 3200කින් ඉංග්‍රීසි ඉගැන්වීමේ විෂය මාලාව හෙට දින ජනාධිපතිතුමා අතින් දියත් කිරීමට නියමිතය. මීට සමගාමීව “මූලික ඉංග්‍රීසි’ පිළිබඳව විභාග දෙපාර්තමේන්තුවෙන් අනුමැතිය ලත් සහතික විභාගයක් විභාග කොමසාරිස් ජනරාල් අතින් දියත් කිරීමට ද නියමිතය. ඒ සමඟම පළාත් නවයම නියෝජනය වන ග්‍රාමීය ඉංග්‍රීසි ගුරුවරු 80 දෙනකු විසින් සකස් කරන ලද කථන ඉංග්‍රීසිය පිළිබඳ ගුරු උපදෙස් සංග්‍රහයක් ජනාධිපතිතුමා අතින් දොරට වැඩීමට ද නියමිතය. හෙට (19දා) උදේ 10ට අරලියගහ මන්දිරයේදී මහින්ද රාජපක්ෂ ජනාධිපතිතුමා අතින් මේ දෙවැනි අදියරේ වැඩකටයුතු ආරම්භ කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007184</link>
    <topic>2014 තෙක් විදුලි බිලේ වෙනසක් නෑ</topic>
    <author/>
    <content>ලබන වසරේ සිට 2014 වන තෙක් විදුලි බිලෙහි කිසිදු වෙනසක් සිදු නොවන බව විදුලිබල හා බලශක්ති ඇමැති පාඨලී චම්පික රණවක මහතා පවසයි.එමෙන්ම 2014 වසරේ සිට විදුලි බිල අඩුකර, පාරිභෝගිකයන්ට සහන මිලක් යටතේ විදුලිය ලබාදීමට කටයුතු කරන බවද ඔහු පවසයි.තවද ජූනි 01දා සිට ආරම්භ වූ කෙටිකාලීන සැලසුම් ක්‍රියාවට නඟමින් අගෝස්තු 01දා සිට “විදුලි අත්වැල වැඩසටහන” ක්‍රියාවට නැංවෙනු ඇත. ඒ යටතේ විදුලිය ලබාගැනීමට අවශ්‍ය ණය මුදල්, සණස, සමෘද්ධි, ග්‍රාමීය බැංකු මඟින් ක්‍රියාත්මක කරන බව ද ඇමැතිවරයා ප්‍රකාශ කෙළේය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007185</link>
    <topic>අට පිරිකර පූජාව 25දා</topic>
    <author/>
    <content>රුවන්වැලි මහ සෑරදුන් වෙත අට පිරිකර පූජා කිරීමේ පුණ්‍යොත්සවය ලබන ඉරිදා (25) පැවැත්වේ. ඒ සඳහා පිරිකර පූජා කිරීම සඳහා ඉදිරිපත් වන බැතිමතුන්ට සියතින්ම එම පිරිකර පූජා කිරීමට අවස්ථාව ලබා දී ඇති අතර ඒ සඳහා පිරිකර ද සමඟ පූජා භූ®මියට සපැමිණෙන ලෙස සංවිධායක කමිටුව ආරාධනා කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa1007188</link>
    <topic>මුරලි...!</topic>
    <author/>
    <content>ටෙස්ට් ක්‍රිකට් වලින් සමුගන්නා මුරලි...! ඔබ ඔබේ කාර්යය උපරිමයෙන් ඉටු කෙළෙහිය. ඔබ ශ්‍රී ලංකා ක්‍රිකට් ක්‍රීඩාව උපරිම ඉහළකින් තැබුවෙහි ය. පහසුවෙන් බිඳ දැමිය නොහැකි කඬුලු වාර්තාවක් ශ්‍රී ලංකාව වෙනුවෙන් ජගත් ක්‍රිකට් ක්ෂේත්‍රයෙහි ස්ථාපිත කෙළෙහි ය. ලොව පහළ වූ අනතුරුදායක ම පන්දු යවන්නා බවට පත්ව ශ්‍රී ලාංකේය ක්‍රිකට් ක්‍රීඩාව වඩාත් ගෞරවනීය කෙළෙහි ය.අවසානයේ දී පිරවිය නොහැකි හිඩැසක් ඉතිරි කරමින් සමුගත්තෙහිය.මුරලි ඔබ ශ්‍රී ලාංකේය ඉතිහාසය විසින් ඔබට පවරන ලද කාර්යය නිසි ලෙස ඉටු කෙළෙහි ය.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa10071810</link>
    <topic>වසර 30 කට පසු කතරගම පාද යාත්‍රාවට බැතිමත්තු 25000 ක්</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමෙවර කතරගම පාද යාත්‍රාවට 25000 ක් පමණ එක්වෙතියි අම්පාර දිසාපති සුනිල් කන්නන්ගර මහතා පවසයි. සිකුරාදා වනවිට පාද යාත්‍රාවට එක් වූ පිරිස 15401කි.වසර 30 කට පසු සාමය උදාවීමත් සමඟ පාද යාත්‍රාවට වැඩිම පිරිසක් මෙවර දැනටම එක්වී සිටින බව ද ඒ අවට පූර්ණ පහසුකම් සැලසීමට සියලු කටයුතු යොදා ඇති බව ද සුනිල් කන්නන්ගර මහතා අවධාරණය කරයි. ජල, වැසිකිලි, ප්‍රථමාධාර, ආහාර පාන පහසුකම් ලබාදීමට මේ යටතේ කටයුතු යොදා ඇත. කතරගම මහා පෙරහරට උතුරු නැඟෙනහිර සිට පැමිණෙන බැතිමත්හු පාද යාත්‍රාවේ කුමන සිට කතරගම දක්වා පා ගමනින් ඒම පසුගිය 2 වැනිදා සිට ආරම්භ කර තිබේ. ඒ අනුව දින 4 සිට 7 දක්වා කාලයකින් පසුව මේ පිරිස කතරගමට ළඟාවීමට නියමිතය.වන ජීවි විෂය බාර ආර්ථික සංවර්ධන ඇමැති බැසිල් රාජපක්ෂ මහතාගේ උපදෙස් පරිදි කුමන ජාතික වනෝද්‍යානයට පාද යාත්‍රාවෙන් ඇතුළු වෙන පිරිසට පූර්ණ පහසුකම් ලබාදීමට වන ජීවී සංරක්ෂණ දෙපාර්තමේන්තුවේ නැඟෙනහිර කලාපය බාර සහකාර අධ්‍යක්ෂ එම්. ඩී. ජී. රූපසිංහ මහතා සහ කුමන ජාතික උද්‍යානයේ උද්‍යාන බාරකරු අජිත් වසන්ත කුමාර යන මහත්වරු ක්‍රියා කරති.මේ අතර කතරගම මහා දේවාලයේ ගිනි පැගීමේ උත්සවය 22 වැනිදා පැවැත්වේ. මහ පෙරහර 25 වැනිදා පැවැත්වෙන අතර දිය කැපීමේ පෙරහර 26 වැනිදා පැවැත්වෙන බව බස්නායක නිලමේ හා ඌව පළාත් මහ ඇමැති ශෂින්ද්‍ර රාජපක්ෂ මහතා පවසයි.පෙරහරට හා පාද යාත්‍රාවට සහභාගි වන සියලු දෙනාට ආරක්ෂාව ලබාදීමට විශේෂ කාර්ය බළකාය හා පොලිසිය කටයුතු කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa10071811</link>
    <topic>”ජීවන කුසලතාවක් ලෙස ඉංග්‍රීසි” පළමු අදියර සාර්ථකව අවසන්</topic>
    <author/>
    <content>කඩුව ජනසතු කිරීමේ අරමුණින් ඉංග්‍රීසි භාෂාව හා තොරතුරු තාක්ෂණය පිළිබඳ ජනාධිපති කාර්ය සාධක බළකායත් අධ්‍යාපන අමාත්‍යාංශයත් එක්ව ආරම්භ කරන ලද “ජීවන කුසලතාවක් ලෙස ඉංග්‍රීසි” වැඩසටහනේ මුල් අදියර මේ වන විට සාර්ථකව අවසන් කර ඇත.මේ වනවිටත් මෙම වැඩසටහනට සහය ලබා ගැනීම සඳහා ඉංග්‍රීසි ගුරුවරු හා මහජනතාව ඒකරාශි වී ඇත. ඉන්දීය රජයේ ආධාර සහිතව හයිද්‍රාබාද් ඉංග්‍රීසි හා විදේශ භාෂා සරසවියේ පුහුණු කරන ලද ගුරු පුහුණුකරුවන් 80ක් හා සහකාර පුහුණුකරුවන් 320ක ගෙන් යුත් සංචිතයක් ගොඩනැඟීමට පළමු අදියරේදී හැකිවිය. මෙම වසර අග වනවිට සම්පූර්ණ කිරීමට නියමිත 22500ක් වූ ඉංග්‍රීසි ගුරුවරුන්ගෙන් සියයට 60කට ඉංග්‍රීසි ඉගැන්වීමේ පුහුණුව ලබාදී අවසන් විය. මේ අනුව 2012 වසරේ අ.පො.ස. (සා.පෙළ) විභාගයේදී මෙම නව ඉගැන්වීම් ක්‍රමයට අනුව සිසුන්ගේ කථන හා සන්නිවේදන කුසලතා මැනීමට නියමිතය.මේ වනවිටත් ඉංගී‍්‍රසි භාෂාව හදාරන්නන්ගේ අවශ්‍යතාවයන්ට සරිලන පරිදි පාසල් ඉංග්‍රීසි විෂය මාලා සංශෝධනය කිරීමේ කටයුතු ආරම්භ කර ඇත. ශ්‍රී ලංකාවේ ප්‍රථම වරට කථන ඉංග්‍රීසි ගුරු අත්පොතක් මෙම ගුරු පුහුණුකරුවන් විසින් සංශෝධනය කර ඇති අතර ඉන්දීය රජයේ ආධාර හා සම්පත් ඇතිව ශ්‍රී ලංකා ඉන්දියා භාෂා පුහුණු මධ්‍යස්ථානයක් පේරාදෙණියේ පිහිටු විය. 2010, 2011 වසරවලදී සෑම මධ්‍යස්ථානයකම නවීනතම ඉගැන්වීම් තාක්ෂණය, අභ්‍යාසලාභීන් 80ක් සඳහා නේවාසික පහසුකම් සහ ඉන්දියානු සම්පත් පුද්ගලයන්ගෙන් සමන්විත ශ්‍රී ලංකා ඉන්දියා පළාත් ඉංග්‍රීසි භාෂා පුහුණු මධ්‍යස්ථාන පළාත් 9 පිහිටුවීම සඳහා ඉන්දීය රජයේ ආධාර ලබා ගැනීමට ද එකඟතාවකට පත්ව ඇත.පොදු මහජනතාව සඳහා මූලික ඉංග්‍රීසි සහතික පත්‍ර පාඨමාලාවක් ආරම්භ කිරීම සඳහා ඉගෙනුම් උපකාරක සහිතව පැය 100 ක විෂය මාලාවක් සකස් විය. මේ අයට අවසානයේදී විභාග දෙපාර්තමේන්තුව විසින් ප්‍රසිද්ධ විභාගයක් පැවැත්වීමට ද අවශ්‍ය කටයුතු සූදානම් කර ඇත.”ශ්‍රී ලාංකීය ඉංග්‍රීසි ප්‍රමිති” ශබ්ද විද්‍යාව, වාග් මාලාව සහ වාක්‍ය වින්‍යාසය සම්බන්ධයෙන් ගුරු අත්පොතක් සකස් කිරීමේ කාර්යය ශාස්ත්‍රීය කමිටුවක් වෙත පවරන ලද අතර එය 2010 අගෝස්තු මාසයේදී අවසන් වීමට ඬයමිතය. ජනාධිපති කාර්ය සාධක බළකාය සහ ජනාධිපති ලේකම් කාර්යාලය සමඟ සමීප සම්බන්ධීකරණයෙන් යුතුව කටයුතුª කිරීම සඳහා අතිරේක ලේකම්වරයෙක් යටතේ විශේෂ ජනාධිපති වැඩසටහන් ඒකකයක් අධ්‍යාපන අමාත්‍යංශයේ ස්ථාපිත කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa10071812</link>
    <topic>බෙල්ලන්විල විමලරතන අනුනාහිමියන් රචිත ‘බුදු පිළිමයට පෙර හාමුදුරුවෝ’ දොරට වැඩුම 28 දා</topic>
    <author/>
    <content>මහාචාර්ය බෙල්ලන්විල විමලරතන අනුනාහිමියන් විසින් රචිත “බුදු පිළිමයට පෙර බුදු හාමුදුරුවෝ” කෘතිය ලබන බදාදා (28) පස්වරු 4 ට කොළඹ නිදහස් චතුරශ්‍රයේ ශ්‍රී ලංකා පදනම් ආයතන ශ්‍රවණාගාරයේදී එළි දැක්වෙයි.උත්සවයේ මුලසුන කැලණිය විශ්ව විද්‍යාලයේ කුලපති විද්‍යාලංකාර පරිවේණාධිපති වැලමිටියාවේ කුසලධම්ම නාහිමිපාණෝ හොබවන අතර මුඛ්‍ය දේශනය පවත්වනුයේ මහාචාර්ය චන්ද්‍රා වික්‍රමගේ මහතාය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aa10071813</link>
    <topic>ග්‍රාමීය ආර්ථික අධ්‍යක්‍ෂ ජනරාල් ලක්‍ෂමන්</topic>
    <author/>
    <content>ජාතික ආර්ථික සංවර්ධන අමාත්‍යාංශයේ ග්‍රාමීය ආර්ථික අංශයේ අධ්‍යක්‍ෂ ජනරාල් ලෙස ශ්‍රී ලංකා ක්‍රම සම්පාදන සේවයේ පළමු ශ්‍රේණියේ ජ්‍යෙෂ්ඨ නිලධාරියකු වන ලක්‍ෂ්මන් හේවාපන්න මහතා පත්කර ඇත.ගම්පහ දිස්ත්‍රික්කයේ සැලසුම් හා ක්‍රම සම්පාදන අධ්‍යක්‍ෂවරයා ලෙස වසර විසිතුනක් සේවය කර ඇති ලක්‍ෂ්මන් හේවාපන්න මහතා දිස්ත්‍රික්කයේ සංවර්ධන කටයුතුවලදී ජනතා ගෞරවාදරයට පත් දක්‍ෂ නිලධාරියෙක් ද වේ.දීර්ඝ කාලයක පටන් පක්‍ෂ විපක්‍ෂ දෙපාර්ශවයේම ජනාදරය දිනා ගනිමින් දිස්ත්‍රික්කයේ සංවර්ධනය උදෙසා සුවිශාල කැපකිරීමක් සිදුකළ ලක්‍ෂ්මන් හේවාපන්න මහතාව ජාතික ආර්ථික සංවර්ධන අමාත්‍ය බැසිල් රාජපක්‍ෂ මහතාගේ නිර්දේශය මත කැබිනට් මණ්ඩලයේ අනුමැතියෙන් මෙම මස 01 වැනිදා සිට මෙම තනතුරට පත්කර ඇත.කැලණිය විශ්වවිද්‍යාලයේ උපාධිධාරියකු වන ඒ මහතා ශ්‍රී ලංකා පාපන්දු සම්මේලනයේ භාණ්ඩාගාරික ලෙස ද ගම්පහ පාපන්දු ලීගයේ සභාපති ලෙස ද කටයුතු කරන අතර ඒ මහතාගේ සේවා කාලය තුළ දිස්ත්‍රික්කය පුරා සිදුවූ සංවර්ධන ක්‍රියාදාමයන් පිළිබඳ අදත් පක්‍ෂ විපක්‍ෂ භේදයෙන් තොරව කවුරුත් ආදරයෙන් සිහිපත් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ab1007181</link>
    <topic>කිලිනොච්චියට යනවා කියා කිලිනොච්චියට ම ගියහ</topic>
    <author>කසුරි</author>
    <content>“කිලිනොච්චියට යනව කියල මේ අය යන්නෙ මැදවච්චියට... අලිමංකඩ යනව කියල යන්නෙ පාමංකඩට.”කලකට පෙර එහෙම කිව්වේ රවි කරුණානායක ගරු මන්ත්‍රීතුමා ය. ඒ උපහාසාත්මක වචන ටික ගරු මන්ත්‍රීතුමාගේ උගුරෙන් එළියට පනින විට ම බක බක ගා උගුර යටින් සිනාසුණේ රේණුකා හේරත් ගරු මන්ත්‍රීතුමිය ය.එහෙත් ඉතිහාසය සියල්ල තීන්දු කෙළේ ය.රවි කරුණානායක මන්ත්‍රීතුමාගේ ටයිකෝට් ගැලවී ගිහිල්ලා ය. සුදු ජාතික සූට් එකක් ඇවිල්ලා ය.ඒත් තවමත් විපක්ෂයේය. ගරු රේණුකා හේරත් මන්ත්‍රීතුමියගේ ගරු කෑල්ල ද මන්ත්‍රී කෑල්ල ද කිකිළි පිහාටු සේ ගැලවී ගොස් නිකම්ම නිකං රේණුකා හේරත් මහත්මිය බවට පත්ව ඇත.ඇමැතිකමක් කරන්නට බලාගෙන සිටි එතුමියට පාර්ලිමේන්තුව දොරකඩටවත් එන්නට ජනතාව ඉඩක් දුන්නේ නැත.මේ සියල්ල සිදුවූයේ ශ්‍රී ලංකාවම කිලිනොච්චි යනවා කියා කිලිනොච්චියට ම ගිය හින්දා ය.රවි කරුණානායක ගරු මන්ත්‍රීතුමා කතා පොරක් වෙන්නට ගොස් ඉතිහාසයේ ඛේදනීය විහිළුකාරයා බවට පත් විය. රේණුකා මහත්මිය දේශපාලන කුණු බක්කියටම විසිවී ගියේ ය. ඉතිහාසයට කොළොප්පම් කරන්නට ගිය කාටත් සිදුවන්නේ ඔය සන්තෑසියම ය.“ඔව්! ශ්‍රී ලංකාව, කිලිනොච්චි යනවා කියා කිලිනොච්චියට ම ගියේ ය.”මෙසේ “කට්ටියක් ගියා” නොකියා “ශ්‍රී ලංකාවම ගියා” යැයි පැවසුවේ පසු ගියදා මුළු ආණ්ඩුව ම කිලිනොච්චි ගිය හින්දා ය. “ජනාධිපතිතුමාගේ අදහසක් අනුව කැබිනට් රැස්වීම කිලිනොච්චියේ තිබ්බා” යනුවෙන් පවසන්නට අවස්ථාවක් ලැබීම යනු ශ්‍රී ලංකාවම කිලිනොච්චියට ගිය බව කියා පෑමට ලැබුණු අවස්ථාවක් මැ යි.ඒ කාලයේ අපේ ම කට්ටියක් අභියෝග කෙළේ පුළුවන් නම් අනුරාධපුරයෙන් එහාට පලයල්ලා කියලා ය. ප්‍රභාකරන් කිව්වේ පුළුවන් නම් මහින්ද රාජපක්ෂට කිලිනොච්චියට එන්ඩ කියාපල්ලා කියලා ය.ඉතිහාසයක් එක තැනක ඝනීභූත වී සිටින්නේ නැත. ඉතිහාසය ගලා යයි. ඉතිහාසයේ ගලනයට පාදක වන්නා වූ ගාමක බලවේග විටින් විට මතුවෙයි.මහින්ද රාජපක්ෂ යනු හුදු දේශපාලන චරිතයක් පමණක් නොවේ. ඉතිහාසයේ ගලනයට හේතු භූත වූ ගාමක බලවේගය කි.ඒ නිසා ම සේනාධිනායක වශයෙන් කිලිනොච්චිිය පසුකොට නන්දිකඩාල් කලපුව දක්වා ම සේනාව මෙහෙයවන්නට ඔහුට හැකි විය.ඉන්පසු මහින්ද රාජපක්ෂ රාජ්‍ය නායකයා වශයෙන් තනිවම කිලිනොච්චියට ගියේ ය.ඉන්පසු පසුගියදා මුළු කැබිනට් මණ්ඩලයම පිරිවරාගෙන කැබිනට් මණ්ඩල නායකයා වශයෙන් කිලිනොච්චියට ගියේ ය.කොළඹින් පිට කැබිනට් රැස්වීමක් පැවැත්වූ ඓතිහාසික අවස්ථාව මෙයයි. හර්තාල් කාලයේදී නැවක කැබිනට් රැස්වීමක් පවත්වා ඇත. ඒ 1953 දීය. ඒත් කොළඹ වරායේය.මාලදිවයිනේ කැබිනට් රැස්වීම පැවැත්වූයේ මුහුද යට ය.ශ්‍රී ලංකාවේ කැබිනට් රැස්වීම පැවැත්වූයේ කිලිනොච්චියේ ය. මුහුද යට පැවැත්වීම සිම්පල් දෙයකි. කිලිනොච්චියේ පැවැත්වීම ඉතිහාසය වෙනස් කිරීමකි.කිලිනොච්චියේ කැබිනට් රැස්වීම පැවැත්වීම හුදු ජිමික් වැඩක් නොවේ. ඓතිහාසික වශයෙන් කඩඉම් ක්‍රියාවකි.ප්‍රභාකරන්ගේ ඊළාම් රාජ්‍යයේ අග නගරය කිලිනොච්චියයි. ප්‍රභාකරන්ගේ අනුමැතිය නොමැතිව මැස්සෙකුටවත් කිලිනොච්චියට යා නොහැකි විය. ප්‍රභාකරන්ගේ ආධිපත්‍යය එතරම් ම පැතිර ගොස් තිබුණේ ය. ඒ ආධිපත්‍යය අබියස ඇතැම් පොරවල් නිවටයින් බවට පත්ව සිටියහ.රවි කරුණානායක ගරු මන්ත්‍රීතුමා අර වගේ ප්‍රකාශයක් කෙළේ ඒ හින්දා ය. එහෙම කට්ටිය පොරවල් වීමට ගිය කල්හි විහිළුකාරයන් බවට පත්වෙති.එතුමාට විහිළුකාර තත්ත්වයෙන් ගැලවීමට දැන් අවස්ථාවක් උදා වී තිබේ. දයාසිරි ජයසේකර ගරු මන්ත්‍රීතුමා ඒ තත්ත්වයට පත්ව ඇති නිසා ය. අනිත් එක ශ්‍රැතියෙන් පිට ගායනා කිරීමට සහ තාලයෙන් පිට නටන්නට ද ඔහුට හැකි නිසා ය. රවි මන්ත්‍රීතුමාට නටන්නටත් ගයන්නට කොහොමටවත් බැරි නිසා ය. කොහොමටත් මේ දවස්වල එජාපයේ පොරවල් විය හැක්කේ නැට්ටුවන්ට සහ නැට්ටිච්චියන්ට ය. රවි මන්ත්‍රීතුමා කෝලමා ගේ ඇඳුම් කට්ටලය දයාසිරි මන්ත්‍රීතුමාට පරිත්‍යාග කොට ජාතික ඇඳුමට බැහැලා වාගේ ය.(කෝලමුන් ගැන කියන්නට ගොස් මැදවච්චිය පමණක් නොව කිලිනොච්චිය ද අමතකව ගිහිල්ලා ය.)කිලිනොච්චියේ කැබිනට් රැස්වීම පැවැත්වීම ඉතිහාසයේ කඩඉම් සිද්ධියක් වන්නේ ඇතැම් දේශීය බලවේග සහ ඇතැම් අන්තර් ජාතික බලවේග ඒ වනවිටත් කිලිනොච්චිය ඊළාම් රාජ්‍යයේ අගනගරය ලෙසින් අනියම්ව පිළිගෙන තිබුණු බැවිනි. ඉතිරිව තිබුණේ එය ලෝක අගනගර රෙජිස්ටරයේ සටහන් කිරීම පමණි.අපේ ඉතිහාසය කාගේවත් වුවමනා එපාකම් අනුව ලියන්නට ඉඩක් ලැබුණේ නැත. අපේ ඉතිහාසය ලිවීම අපි විසින් ම උරුම කරගත්තෙමු.සොල්දාදුවන්, රණවිරුවන් බවට පත්වූයේ ඉතිහාසය ලිවීමේ අයිතිවාසිකම අපට උරුම කරදුන් නිසා ය.ජනාධිපතිතුමාගේ මෙහෙයවීම යටතේ සමස්ත රජයම කිලිනොච්චියට ගොස් කැබිනට් රැස්වීම පැවැත්වීමෙන් අපේ රට කියා පෑවේ රට තොට බලන්නට පමණක් නොව කැබිනට් රැස්වීමක් තබන්නට වුව ද ශ්‍රී ලංකාවේ ඕනෑම තැනක ඉඩක් ඇති බව ය. ඒ සඳහා අවශ්‍ය වාතාවරණය මැනවින් සැකසී ඇති බව ය. බියක් සැකක් නැතිව රටේ ඕනෑම තැනක ඕනෑම කාර්යයක යෙදෙන්නට ඕනෑම කෙනකුට නිදහසක් ඇති බව ය.එහෙත් අපට නිදහස ගැන, සාමය ගැන, මානව හිමිකම් ගැන දේශන පවත්වන්නා වූ බොහෝ රටවලට කැබිනට් රැස්වීමක් තබා කාරක සභා රැස්වීමක්වත් තමන්ගේ නිශ්චිත ස්ථානවලින් බැහැරව තබාගන්නට ඉඩක් නැත.ශ්‍රී ලංකාව, ත්‍රස්ත තර්ජනයෙන් මිදී ත්‍රස්ත අගනගරයේ කැබිනට් රැස්වීම පවත්වන මොහොතේ බොහෝ රටවල බෝම්බ පිපිරෙයි. සිය ගණන් අහිංසක මිනිස්සු මියයති.තමන්ගේ ඇසේ තිබෙන යකඩ ඉන්න නොදැක අපේ ඇසක කෙස් ගහක් සොයන්නට ඔවුන් වෙහෙසෙන්නේ අනිකක් නිසා නොව ඉතිහාසය වටහා ගැනීමට ඔවුන්ට නොහැකිව ඇති නිසා ය.කිලිනොච්චි කැබිනට් රැස්වීම ඉතිහාසයේ කඩඉම් සිද්ධියක් බවට පත්වන්නේ මින්පසු කොළඹින් බැහැර ව විවිධ පළාත්වල කැබිනට් රැස්වීම් පැවැත්වීමේ නව සම්ප්‍රදායයක් ද ආරම්භ වූ බැවිනි. ඉතිහාසයට අයාලේ යන්නට ඉඩදිය නොහැකි ය. ඉතිහාසයේ ගමන් මග පාලනය කිරීමේ හැකියාව කෘතහස්ත රාජ්‍ය පාලකයින් සතුව ඇත. එය කල් යල් බලා ක්‍රියාත්මක කිරීම ප්‍රඥාවන්ත පාලකයින්ගේ ලක්ෂණයකි.කිලිනොච්චියේ පමණක් නොව නන්දිකඩාල් කලපුව මත පාවෙන ශාලාවක වුව ද කැබිනට් රැස්වීමක් පැවැත්වීමේ හැකියාව අපි අත්කරගෙන ඇත්තෙමු.ඇතැම් රටවල ඉතිහාසය අවුල් වෙද්දී අපේ ඉතිහාසය අපි නිරවුල් කරගෙන ඇත්තෙමු.ඒ නිරවුල් බව යළි අවුල් කරන්නට සැරසෙන විවිධ දේශීය සහ විදේශීය බලවේග ඉදිරියේ භේද වලින් තොරව අපි ඒකරාශි විය යුත්තේ ඒ නිරවුල් බව සදාතනිකව රැකගැනීම උදෙසා ය.දැන් ඉතින් “කිලිනොච්චියට යනවා කියා මැදවච්චියට නො ගිහින් කිලිනොච්චියට ම යන්නට පුළුවන් වී ඇතැයි රවි කරුණානායක ගරු විපක්ෂ මන්ත්‍රී තුමාට ද සාඩම්බරයෙන් පැවසිය හැක.කනගාටුව නම් එවැන්නකට පුංචි අත්පුඩියක් ගසන්නට පුංචි රේණුකා මන්ත්‍රීතුමියට අවස්ථාවක් නොලැබීම ය. ඉතිහාසයට පිටුපාන්නන්ට සහ සරදම් කරන්නන්ට මෙය හොඳ පාඩමක් යැයි කල්පනා කළ හැකිය.කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ab1007182</link>
    <topic>ජාතික ප්‍රශ්නවලදී එක්ව ක්‍රියාකිරීම පක්ෂවල ප්‍රතිපත්තිවලට බලපාන්නේ නෑ</topic>
    <author>සංවාද සටහන සරත් පෙරේරා ඡායාරූපය - විමල් කරුණාතිලක</author>
    <content>කැලණිය විශ්වවිද්‍යාලයේ දේශපාලන විද්‍යාව පිළිබඳ ජ්‍යෙෂ්ඨ කථිකාචාර්ය ඔසන්ත තල්පාවිලසිළුමිණ සමඟ සම්මුඛ සාකච්ඡාවකට එක්වෙමින් කථිකාචාර්ය වරයා මේ ප්‍රකාශය කළේය.එහිදී ඇසූ ප්‍රශ්න කීපයක් හා ඒවාට තල්පාවිල මහතා දුන් පිළිතුරු මෙසේය.* එහෙන් මෙහෙන් අතරින් පතර කෙරෙමින් තිබූ ආණ්ඩුක්‍රම ව්‍යවස්ථා සංශෝධනය පිළිබඳ අදහස් පළකිරීම් මේ සතියේ ජනාධිපතිවරයා හා විපක්ෂ නායකවරයා අතර කෙරෙන සාකච්ඡාවක් බවට පරිවර්තනය වුණා. මේ සාකච්ඡා රටට කෙතරම් වැදගත් ද කියල මුලින්ම අවධානය යොමු කළොත්?ජාතික අභියෝගවලට ජාත්‍යන්තර මට්ටමිනුත් ප්‍රාදේශීය මට්ටමිනුත් පැනනඟින අර්බුදවලට මුහුණ දෙන්න වෙන්නේ පළමුව රටක් විදියට රටේ පැවැත්ම සලකලා. දෙවනුව රටේ ජාතික අභිලාෂයන් පිළිබඳව සලකා බැලිය යුතුයි. මේවා ආරක්ෂා වෙන්න සුරක්ෂිත වෙන්න නම් ජාතික එකමුතුවක් අවශ්‍යයි.ඉන්දියාව ගත්තොත් ඉන්දියාව විශාල වශයෙන් බහුවිධතාවයෙන් යුත් රටක්. ජාති වශයෙන් ගත්තත් භාෂා වශයෙන් ගත්තත්, ආගම් වශයෙන් ගත්තත් බෙදිලා ඉන්නේ. නමුත් එහෙම වෙනස්කම් තියන ඉන්දියාව 1948 නිදහස ලබාගන්න කටයුතු කළේ වෙන්වුණු ජාතියක් විදියට නෙමෙයි ඉන්දියානුවන් හැටියට. ඒ අය නියෝජනය කළේ තමන්ගේ රටේ අවශ්‍යතාවයන් අභිලාෂයන්. රටක් වශයෙන් එකමුතුවීම ඒකරාශීවීම පොදු ගැටලුවලට විසඳුම් සෙවීමේදී අත්‍යවශ්‍ය කරුණක් වෙනවා. මේ බෙදීම්වලින් අපි හොඳටම බැටකාපු ජාතියක්.* බෙදීම් නිසා අපට ඉදිරියට නෙවෙයි ආපස්සටයි යන්න වුණේ?ඔව්. අපි ආපසු හැරිල බලනකොට සිංගප්පූරුව වගේ අපේ අසල්වැසි රටවල් ගව්ගාණක් අපට වඩා ඉස්සරහට ගිහිල්ලා. ශ්‍රී ලංකාව කියන්නේ අවුරුදු 30ක් සිවිල් යුද්ධයකට මුහුණදුන් රටක්. මේ ගෙවීගිය කාලය තුළ විශාල වශයෙන් රටේ ජාතික ප්‍රතිරූපය,, ජීවිත, දේපොළ, ජාතික ධනය හානියට පත්වුණා.මේ පරිහානිය දැන් යථා තත්ත්වයට පත්කරගන්න ඕන වෙනවා වගේම අපිට තව පිමි කීපයක් පනින්න වෙනවා. සංවර්ධිත සමෘද්ධිමත් ජාතියක් සමෘද්ධිමත් රටක් බවට පරිවර්තනය වෙන්න නම් මේක අවුරුද්දකින් දෙකකින් කරන්න පුළුවන් දෙයකුත් නෙවෙයි. මේ සඳහා ජාතික ආර්ථිකය දේශපාලන ස්ථාවරභාවය රටේ සමඟිය රටේ ප්‍රතිරූපය නැවත නගාසිටුවීම අවශ්‍යයි. මෙවැනි අභියෝග ජයගැනීමට නම් අපිට කැප කිරීමක් කරන්න වෙනවා එක්සත් පදනමක් උඩ හිඳිමින්.* ආර්ථික සංවර්ධනය වුණත් සාමය ඇති වුණාය කියල ඉබේ ඇතිවේ යැයි බලාපොරොත්තු වෙන්න බැහැ. ඒ සඳහා ඉලක්කයක් සැලැස්මක් ඇතිව යන ගමනක් අවශ්‍ය වෙනවා..?සැබැවින්ම. අපි යුද්ධ ජයගන්න වුණත් විශාල කැපකිරීමක් කළානේ. එසේ කැපවීමකින් වැඩ නොකර කිසිවක් ජයග්‍රහණයක් අත්කරගන්න බැහැ. එතැනදි වුණත් අභ්‍යන්තර වශයෙන් පමණක් නෙවෙයි ජාත්‍යන්තර වශයෙනුත් තියන තර්ජන, බාධක මැද නියම ප්‍රතිපත්තියක පිහිටා කටයුතු කරමින් ජයග්‍රහණය කරා ගියා. අපි දන්නවනේ ඒ ඉතිහාසය. බටහිර ප්‍රබලම රටවලින් එල්ල වූ සෘජු තර්ජන කිසිවක් නොසලකා ජාතික ආරක්ෂාව සඳහා ජනාධිපතිතුමා සෘජුව ක්‍රියාකළානේ.* යුද්ධය ගැන සොයන්න එක්සත් ජාතීන්ගේ ලේකම්වරයා කමිටුවක් පත්කිරීම අද රටේ සියලු පක්ෂ ප්‍රතික්ෂේප කරන බව පෙනී යනවා...?ඒකම තමයි විය යුත්තේ. රට පිළිබඳ ප්‍රශ්නවලදී පොදු එකඟතාවයකින් පොදු ප්‍රවේශයකින් කටයුතු කළ යුතුයි. යුද්ධය ජයගත්ත කියල අපේ සියලු ප්‍රශ්න විසඳුනා කියල හිතපු පිරිසක් මේ රටේ හිටියා. මේ මිත්‍යාමතය අයින් කරගන්න අලුතෙන්ම ආපු බාධකය නැතිනම් අභියෝගය තමයි මේ බෑන් කී මූන් එක්සත් ජාතීන්ගේ මහලේකම් වරයා ලංකාවේ යුද්ධය පිළිබඳව පත්කළ උපදේශක කණ්ඩායම. මේකෙන්ම පැහැදිලියි රටට මුහුණ දෙන්න වෙන ගැටලුවල ස්වභාවය හා ප්‍රමාණය. ත්‍රස්තවාදය අභ්‍යන්තර වශයෙන් පරාජය කළාට බාහිර වශයෙන් මේ තර්ජනය දැන් එල්ලවෙලා තියනවා.අපි අභ්‍යන්තර සටන ජයගත්තා වගේම ජාත්‍යන්තර වශයෙන් අපේ ප්‍රතිරූපය නගාසිටුවීමේ සටන නැවත පණ ගැන්විය යුතුයි. අපි වගේ සංවර්ධනය වෙමින් පවතින රටකට ජාත්‍යන්තර ප්‍රතිරූපය, ජාත්‍යන්තර හොඳ හිත අත්‍යවශ්‍ය වෙනවා.මා කියන්නේ මේ තර්ජන පසුපස ජාත්‍යන්තර කුමන්ත්‍රණ තියනවා. බෑන් කී මූන්ගෙන් මේ එල්ලවන තර්ජනය ඔහුගෙන් පෞද්ගලිකව එල්ල වෙන තර්ජනයක් යැයි හිතන්න බැහැ. මේ කමිටුව පිටුපස දකින්න තියෙන්නේ මොකක්වත් නෙවෙයි ලංකාවට එරෙහිව යන බටහිර බලවේග. එම බලවේගවල අභිලාෂයන්, බලවේග දිගටම ක්‍රියාත්මක වෙනවා පමණක් නොව රට අනතුරට හෙලන්නත් උත්සාහ කරන බව මේ සිද්ධියෙන් පෙන්නුම් කරනවා.රට අභ්‍යන්තරයෙන් ත්‍රස්තවාදය නිහඬ කළත් මේ බටහිර රටවල ක්‍රියාත්මක වන කොටි හිතැති දෙමළ ප්‍රජාවේ ක්‍රියාකාරිත්වය නැවතී නැහැ. ඔවුන් තවමත් රට බෙදීමේ අදහස අත්හැර නැහැ. ඔවුන් අප හිතන විදිහේ අසරණ වුණ පිරිසක් නෙවෙයි. සැබෑ ලෙසම ඔවුන් එල්ටීටීඊ ජාලය හරහා වසර ගණනාවක් තිස්සේ බලවේගයක් ලෙස ගොඩනැඟෙමින් බටහිර රටවල බලවත් වූ කණ්ඩායමක්.මේ අයගේ බලපෑම නිරන්තරයෙන්ම යුරෝපා රටවලට එල්ල වෙන බව අපි දන්නවා. මේ අයගේ් බලපෑම ජාත්‍යන්තර සංවිධානවලට තියනවා. මේ එක්සත් ජාතීන්ගේ් ලේකම්වරයා ලංකාව සම්බන්ධයෙන් ගත් අත්තනෝමතික තීරණයත් අපට සලකන්න පුළුවන් මේ සියලු බලවේගවල ප්‍රතිඵලයක් හැටියට.* මේ අර්බුදය ජයගන්නේ කොහොමද?පළමුව කිසිදු පදනමක් නැතිව නැති නීතියක් මත බෑන් කී මූන් මහතා මේ කමිටුව පත්කරලා තියෙන්නේ. එතනම වැරැද්දක් තියනවා.මේක කල්පනාකාරීව හා අවබෝධයෙන් යුතුව විසඳාගත යුතුව තිබෙන ගැටලුවක්. ප්‍රධාන වශයෙන් අපේ රටේ සාමය හා අභ්‍යන්තර ස්ථාවරභාවය ආරක්ෂා කරගන්නා ගමන්ම බාහිර සබඳතා ආරක්ෂා කරගැනීමත් වැදගත් වෙනවා. මේ අභියෝගයට මුහුණ දීම නිවැරැදි අවබෝධයක් හා නිවැරැදි දේශපාලන දැක්මක් සහිතව ඉටුවිය යුතු කාර්යභාරයක්. ඒ ශක්තිය ලංකාවට තියනවා. ලංකාව පසුගිය කාලය තුළ නිවැරැදි විදේශ ප්‍රතිපත්තියක් ගෙන ගිය නිසා තමයි අපිට යුද්ධය ජයග්‍රහණය කරන්න පුළුවන් වුණේ. දැන් ඒ ශක්තිය රටේ හොඳනම ආරක්ෂා කිරීම සඳහා කුළුගැන්විය යුතුයි.අපට ආසියාවේ විතරක් නෙවෙයි ලෝකය පුරාම සහාය දක්වන ලොකු කුඩා රටවල් තිබෙනවා. නිතරම අපේ සහායට ඉන්දියා චීනය පමණක් නෙවෙයි රුසියාවත් ඉදිරිපත් වෙලා තියනවා.අපේ තත්ත්වය නිවැරැදිව අවබෝධ කරගෙන ඔවුන් අපේ සහායට පැමිණ සිටිනවා. යුද්ධයෙන් පසුව අපට විරුද්ධ යෝජනා අනුමත කරගන්න මානුෂික හිමිකම් කවුන්සිලයේදී දැරූ උත්සාහයේදීත් එය පරාජය කරන්න අපට පුළුවන් වුණේ මේ රටවල් සියල්ල අපට සහාය දුන්න නිසයි.එදා ඉන්දියානු සාගරය සාම කලාපයක් කරන්න ගෙනා යෝජනාවේදිත් මේ නොබැදි රටවල් අපට සහාය දුන්නා. එක්සත් ජාතීන්ගේ සංවිධානය තුළ විශාල බලපෑම් කණ්ඩායමක් ලෙස ඔවුන් අදත් ක්‍රියාත්මක වෙනවා. ඒ ශක්තිය අප ප්‍රයෝජනයට ගත යුතුයි. අපේ තානාපති සේවා අංශ වඩා සක්‍රීය කළ යුතුයි මේ ප්‍රශ්නය ජයගන්න.* මෙතනදිත් ඔය ඔබ කියන ජාත්‍යන්තර එකමුතුව වගේම රට තුළ එකමුතුවත් වැදගත් නේද?මේ වගේ අවස්ථාවක මුළු රටම එකට ඉන්න ඕන. පක්ෂ වශයෙන් බෙදෙන්නේ නැතිව ජාති වශයෙන් බෙදෙන්නේ නැතිව අපි එක රටක් වශයෙන් එක හඬක් ජාත්‍යන්තරයට නැගිය යුතුයි. ඒක තමයි අපේ ශක්තිය. එසේ නැතිව මේක එක පක්ෂයක එක ජනවර්ගයක හඩක් පමණක් බවට ජාත්‍යන්තරයට ඇඟවෙයි නම් එය සැබැවින්ම රටට අවාසියක්. අපි ශ්‍රී ලාංකික අනන්‍යතාවයක් ගොඩ නැගිය යුතුයි.මේ රටේ සුළු ජාතීන්ගේ බහුතරයක් බෙදුම්වාදයට විරුද්ධයි. මේ විරුද්ධතාවය නිසා තමයි අපට තිස් වසරක ත්‍රස්තවාදයක් ලෝකයේ කුරිරුම ත්‍රස්තවාදය කියා හංවඩු ගැසූ ත්‍රස්තවාදයක් මුලිනුපුටා දමන්න අවස්ථාව ලැබුණේ. ඒ සහයෝගය, එකමුතුව ආරක්ෂා කර ගැනීම සඳහා ප්‍රජාවක් වශයෙන් ජන කොටස් ඒ වගේ ම රජය, දේශපාලන පක්ෂ හා සිවිල් සමාජය මේ සියලු දෙනාගේ යුතුකමක් වෙනවා.එකමුතුභාවය මතයි අපට ඉදිරියට යන්න පුළුවන් වෙන්නේ. ලෝකයේ අනෙකුත් රටවල් ත්‍රස්තවාදය පරාජය කරන්න නොහැකිව ළතවෙද්දි අපට ත්‍රස්තවාදය තුරන් කරන්න පුළුවන් වුණේ මේ සහාය අපට ලැබුණ නිසයි.ලංකාවේ නිදහස දිනාගැනීමේ ජාතික ව්‍යාපාරය සලකද්දිත් මේ එකමුතුභාවය දිගට ම තිබුණා. අපේ රටට නිදහස ලබා ගත යුතු ය කියන පොදු මතය ඇති කරගන්නත් එය දිනාගන්නත් හැකිවුණේ සිංහල දෙමළ මුස්ලිම් නායකයන් එක්ව හඩ නැගු නිසයි.* මෙහෙම යම් විපක්ෂයක් ආණ්ඩුව සමග ගමන් කිරීම එම පක්ෂය දියවී යාමට හේතුවක් බව ඇතමුන් තර්ක කරනවා?මගේ පෞද්ගලික මතය නම් ජාතික ප්‍රශ්නයකදී එකට ක්‍රියා කිරීම ඒ ඒ පක්ෂවල ප්‍රතිපත්තිවලට බලපාන්නේ නැති ය යන කාරණාවයි. එවැනි එකමුතුභාවයක් ගොඩ නගා ගැනීම පක්ෂය දියවීමට නෙවෙයි ඒ පක්ෂය ගොඩනගා ගන්න ජනපි‍්‍රයතාවයට බලපානව කියන එකයි මගේ හැඟීම. රටේ අවශ්‍යතාව වෙනුවෙන් පෞද්ගලික දේශපාලන විරුද්ධ ප්‍රතිපත්ති පවා මදකට අමතක කර රටේ අවශ්‍යතා වෙනුවෙන් පෙනී සිටීම මහජනතාවගේ ගෞරවය දිනාගැනීමට හේතු වෙනවා මිසක් එය නැතිවීමට හේතුවක් නොවන බව මට කියන්න පුළුවන්. ඒක දේශපාලන පක්ෂයක දිගුකාලීන පැවැත්ම දිගුකාලීන ජනපි‍්‍රයතාවය සඳහා හේතු වන බව කිව හැකියි.* පවතින ව්‍යවස්ථාව සංශෝධනය කරන්න මේ කෙරෙන කතා ඔබ කොහොමද දකින්නේ?ව්‍යවස්ථා සංශෝධනයන් පිළිබඳ මාතෘකාව දිගු කලක සිට මේ රටේ විවාදයට ලක්වූ කරුණක්. 1978 ව්‍යවස්ථාවේ තිබුණ අහිතකර බලපෑම් ගැන ඒ ව්‍යවස්ථාව ඉදිරිපත් කරපු අවස්ථාවේ සිටම ආචාර්ය එන්. එම්. පෙරේරා වගේ උගතුන් පවා පෙන්වා දුන්නා. මේ ව්‍යවස්ථාව ක්‍රියාත්මක වන කාලය තුළ උතුරේත් දකුණේත් කැරලි පැන නැගුණා.ව්‍යවස්ථාව සංශෝධනය කරනව කියල පොරොන්දු දීල ආපු අය මේ ව්‍යවස්ථාව වෙනස් කළේ නැහැ. අවුරුදු තිහක යුද්ධයට පස්සේ දැන් ඉතාම හොඳ අවස්ථාවක් ලැබිල තියනව අවශ්‍ය පරිදි පොදු කැමැත්ත උඩ ව්‍යවස්ථාව සංශෝධනය කරමින් දේශපාලන ස්ථාවරත්වය ගොඩ නගමින් රටේ ප්‍රජාතන්ත්‍රවාදය ශක්තිමත් කරන්න.* ඔබ වඩා වැඩි බර තබන්නේ මොන විදියේ ව්‍යවස්ථා මොඩලයක් ගැන ද?එදා ඉන්දියාවේ ව්‍යවස්ථා විශේෂඥයන් පිරිසක් එකතු වෙලා සාකච්ඡා කළා වගේ අපට ඔබින ව්‍යවස්ථාවක් හදාගන්න වෙනවා. ඒ ගැන සලකා බැලිය යුත්තේ රටේ ආර්ථික දියුණුවට දේශපාලන ස්ථාවර භාවයට ප්‍රජාතන්ත්‍රවාදී අයිතීන් වඩා තහවුරු කරන ව්‍යවස්ථාවක් රටේ පැවැතීම වැදගත් වෙනවා.විධායක ජනාධිපති ධුරය තුළ ගැබ් වී ඇති අතිවිශාල බලය හැම විටම මේ රටේ මතබේදයට විවේචනයට ලක්වූ කරුණක්. අද එම ව්‍යවස්ථාවේ නිර්මාතෘන් වන එජාපයත් මොන හේතු උඩ හෝ එය වෙනස් කළ යුතු බව කියනවනේ. ඒ වෙනස විය යුතුයි.මං හිතන්නේ මොන ක්‍රමය ගෙනාවත් රටේ ශක්තිමත් පාලනයක් ස්ථාපිත විය යුතුයි. අඛණ්ඩව ප්‍රජාතන්ත්‍රවාදය ක්‍රියාත්මක වන රටක් විදියට, මහජන පරමාධිපත්‍යය ආරක්ෂා වෙලා තියන රටක් විදියට එවැනි රටක මා හිතනව අනිවාර්යයෙන්ම විධායකය මහජන පරමාධිපත්‍යයට වග කියන්නා වූ විධායකයක් වීම වඩා වැදගත්. ඒ තත්ත්වය තුළ පැරණි ක්‍රමය පාර්ලිමේන්තුවට වග කියන විධායකයක් නිර්මාණය වීම පාර්ලිමේන්තු ප්‍රජාතන්ත්‍රවාදය පිළිගන්නා ඕනෑම සමාජයක පිළිගැනීම වී තිබෙනවා.* ඔබ කතා කරන්නේ අගමැති ක්‍රමයක් ගැන ද ජනාධිපති පාලනයක් ගැන ද.අගමැති, ජනාධිපති යන ඕනෑම නමක් වේවා ඒ විධායකය පාර්ලිමේන්තුවට වග කියන වගකිව යුතු විධායකයක් විය යුතුයි. මොකද නියෝජන ප්‍රජාතන්ත්‍රවාදයේ ප්‍රධානම ලක්ෂණය වන්නේ පාර්ලිමේන්තු පරමාධිපත්‍යය. පාර්ලිමේන්තුවේ සිටින්නේ මහජනයාගේ නියෝජිතයෝ. එතකොට මහජනතාවට වග කියනවා කියන කාරණාව පාර්ලිමේන්තුවට වග කියනවා කියන කාරණාවෙන් ඔප්පු වෙනවා.මෙතනදි මගේ අවධානය වැඩියෙන්ම යොමු වන්නේ අසල්වැසි ඉන්දියාවට. ඉන්දියාවේ තියෙන්නේ අගමැති ධුරයක්. ඒ නම ජනාධිපති කියල වෙනස් කළත් කමක් නැහැ. විධායකය පාර්ලිමේන්තුවට පිටස්තර විය හැකියි. නමුත් ඒ විධායකය පාර්ලිමේන්තුවට ප්‍රශ්න කළ හැකි පාර්ලිමේන්තුවට වග කිව යුතු, පාර්ලිමේන්තුවට යම් යම් කාරණා සම්බන්ධයෙන් පාලනය කළ හැකි විධායකයක් විය යුතුයි. ඒ තුළින් මා හිතනවා ජනතා පරමාධිපත්‍යය වඩාත් ප්‍රායෝගිකව ක්‍රියාත්මක කළ හැකි ය කියලා.* මේ තියන ජනාධිපති ක්‍රමය ‘විධායක’ ජනාධිපති ක්‍රමය කියල හැඳින්වූවාට එවැනි විශේෂයක් ව්‍යවස්ථාවේ නැහැ නේද?(සිනහ වෙමින්) නිකම්ම ජනාධිපති කිව්වට ඒතට විශාල බලයක් ගොනු වෙනවනේ මේ ව්‍යවස්ථා ප්‍රතිපාදන උඩ.වචනය නෙමේ වැදගත් ජනාධිපති ධුරයට ගොනු වෙලා තියන අසීමිත බලයනෙ විවේචනයට ලක් වෙලා තියෙන්නේ. මෙතන වෙනසක් විය යුතුයි.මෙතනදි මා අදහස් කරන්නේ විධායකයේ අභිමානය බිඳ වැටීම නෙමේ මා බලාපොරොත්තු වෙන්නේ. විධායකයේ අභිමානය තිබිය යුතුයි. රටේ රාජ්‍ය නායකයා හැටියට ආණ්ඩුවේ නායකයා හැටියට එය අභිමානවත් ධුරයක් විය යුතුයි වගේ එය ප්‍රජාතන්ත්‍රවාදී අංග ලක්ෂණවලින් යුත් ධුරයක් ද විය යුතුයි. අපි පාර්ලිමේන්තු නියෝජන ප්‍රජාතන්ත්‍රවාදය ගැන උගන්වන කොට විධායකය, ව්‍යවස්ථාදායකය අධිකරණය කියලයි උගන්වන්නේ.විධායකය වඩාත් ප්‍රජාතන්ත්‍රීකරණය විය යුතුයි කියලයි අද ඉල්ලීම වී තිබෙන්නේ. දේශපාලන දාර්ශනිකයකු වන රූසෝ එක තැනක කියනවා මිනිසා නිදහස්ව උපන්නත් යදම්වලින් බැද දමා තිබේ කියලා. මේකෙන් පේනවා මිනිසකුට නිදහස කොතරම්ම වැදගත් කියලා. ඒ නිදහස අප සියලු මිනිසුන්ට ස්ථාපිත කර දිය යුතුයි.* ලංකාවේ ඉදිරි ආර්ථික අවස්ථා ලාභ ගැනත් කතා කළොත්?සාමය උදාවීමෙන් පස්සේ දියුණු රටක් බවට පත්වීමට අපට සියලුම ශක්තිය තියෙනවා. ලෝකයේ විවිධ අවස්ථාවල විවිධ අර්බුදවලට මුහුණ දෙද්දි ස්වාභාවික අර්බුද වෙන්න පුළුවන් යුද්ධය වැනි මිනිසා විසින් ම නිර්මාණය කළ අර්බුද වෙන්න පුළුවන් එවැනි අර්බුදවලට මුහුණ දුන් රටවල් අද ලෝකයේ ප්‍රබල රටවල් හැටියට නැගී සිටිනවා.දෙවැනි ලෝක යුද්ධයේදී සම්පූර්ණයෙන්ම විනාශ වුණ ජපානය අද ලෝකයේ දෙවැනි ශක්තිමත් ආර්ථිකය ලෙස ගොඩනැගිලා තියනවා. දීර්ඝ කාලයක් යටත් විජිතයක් ලෙස කටුක අත්දැකීම් ඇති ඉන්දියාව අද වේගයෙන් ඉදිරියට යමින් සිටිනවා. චීනයත් ලෝකයේ ජනගහනය වැඩිම රට ලෙස ඉහළම ආර්ථික වර්ධනයකට හිමිකම් ලබා තිබෙනවා. හිරෝෂිමා, නාගසාකි වගේ නගර සම්පූර්ණයෙන්ම පරමාණු බෝම්බ දාල විනාශ කරද්දි ජපානය අවුරුදු තිහ හතළිහක් තුළ ඉදිරියට ආවේ ඒ රට ජාතියක් වශයෙන් අභියෝග ජයගන්නට ක්‍රියා කළ නිසයි.දෙවැනි ලෝක යුද්ධ අවස්ථාවේ බ්‍රිතාන්‍ය පක්ෂ විපක්ෂ උදවිය චර්චිල් යටතේ එක්සත්ව එදා තිබුණ අභියෝගය ජය ගත්තා. අපත් එය ආදර්ශයට ගත යුතුයි. විපක්ෂය කරන විවේචන වැරැදි නිවැරැදි කරගන්න ගමන නිවැරැදි කරගන්න හේතු වන විදියේ ඒවා විය යුතුයි.* ඔබ කලින් කතා කරන විට කීව යුද්ධය දිනු පමණින් ම සියලු ප්‍රශ්න විසදෙන්නේ නැති ය කියලා. රටේ දේශපාලන සංහිඳියාව ඇති කරගැනීම ගැනත් අදහස් පළ කළොත්...?ජාතික ඒකාග්‍රතාව ඇති කිරීම සඳහා යම් යම් ප්‍රතිපත්ති හා ක්‍රියාමාර්ග ක්‍රියාවට නැංවීම අවශ්‍ය වෙලා තියෙනවා. ඒක අපට ආණ්ඩුක්‍රම ව්‍යවස්ථාව තුළින් කරන්න පුළුවන් ප්‍රායෝගිකව ජනවර්ගයන් තුළ එකමුතුභාවයන් ඇතිකර ගැනීම තුළින් කරන්න පුළුවන්. උතුරු නැගෙනහිර ප්‍රශ්නයේදී ඒ ජන කොටස්වල දේශපාලන අයිතීන් ආරක්ෂා කිරීම ගැන කතා වෙනවා.පළාත් සභා ක්‍රමය, සෙනට් සභාව ගෙනා යුතු ද. මා කියන්නේ කුමන ක්‍රමයක් පොදු අනුමැතිය යටතේ ගෙනාවත් ඒක අවංකව සද්භාවයෙන් ක්‍රියාත්මක කළ යුතුයි. දැනට තියන පළාත් සභා ක්‍රියාත්මක කරන්න තීරණය කළත් උතුරේ වැසියන්ගේ දේශපාලන අයිතීන් වගේම ආර්ථික හා සමාජ අයිතීන් ආරක්ෂා වන ආකාරයෙන් ක්‍රියාත්මක වනවා නම් මා හිතනවා ඒ අය පවා මේ ගැන ප්‍රසාදයෙන් කතා කරාවි කියන කාරණාව.දැන් බලන්න ඉන්දියාව ප්‍රාන්ත 27 ක් තියන විවිධාකාර බෙදීම් තියන රටක් රටේ ඒකීය භාවය ආරක්ෂා කරගනිමින් වගේම එම වැසියන්ගේ අනන්‍ය වූ අයිතීන් ආරක්ෂා කරගනිමින් සිදුවන පාලනය මා හිතන්නේ අපට හොඳම ආදර්ශයක්. මේ ප්‍රාන්තවල වැසියන් තමන් ඉන්දියානුවන් ලෙස කල්පනා කරමින් ම එම ජනවර්ගවල අනන්‍යතා සංස්කෘතීන් ආරක්ෂා කරගනිමින් රටක් විදියට එකතු වීම අපට දෙන හොඳ පාඩමක්.අපි ඉන්දියාව සමඟ සලකද්දී ඉතාම කුඩා රටක්. අපට ජනවර්ග දෙක තුනයි ඉන්නේ. මේ තත්ත්වය ඉන්දියාවේ ඉතාම සංකීර්ණ එකක්. එවැනි තත්ත්වයක් තුළ අපට තවමත් ජාතියක් ලෙස එක්සත් වීමට නොහැකි වීම ඇත්තටම ලැජ්ජාවට කාරණාවක්.බලය දීම තුළ ඒ අයගේ දේශපාලන අයිතිවාසිකම් බුක්ති විදිය හැකි විය යුතුයි. ආර්ථික දියුණුවත් මෙතනදි වැදගත්. සිදුවන සංවර්ධනය එක කොටසකට එක පළාතකට සීමා නොවී සංවර්ධනයේ ප්‍රතිලාභ සමසේ සියලු ජන කොටස්වලට ගලා යන ක්‍රමයක් අප සොයා ගත යුතුයි. අපි දන්නවා උතුරු නැගෙනහිර යටිතල පහසුකම් පද්ධතිය සංවර්ධනය කරන්න දැන් වේගවත් වැඩපිළිවෙළක් ක්‍රියාත්මක වන බව. ඒක ඉතාම වැදගත්.මොකද මේකෙ ප්‍රතිඵල අද හෙට නොදැක්කත් මේ සංවර්ධන වැඩ තුළින් ඒ පළාත්වල වැසියන්ටත් සංවර්ධන ගමනට දායක වන්න අවස්ථාව ලැබෙනව.එය තමයි විය යුත්තේ. ඔවුන් හුදකලා කොටසක් නොකර ඔවුන්ව ජාතික සංවර්ධන ප්‍රවාහයට ඇතුළත් කර ගත යුතුයි. මෙතනදි මාර්ග සංවර්ධනයත් ප්‍රවාහන පහසුකම් සැලසීමත් අතිශයින් වැදගත් වෙනවා.* රටේ අනාගත අපේක්ෂා ගැනත් මේ වේලාවේ කතා කළොත්?මා කියන්නේ මේ ලබා ගත් ජයග්‍රහණය වෙන මොකකටත් වඩා වටිනවා. මොකද සාමය නිදහස තමයි ප්‍රජාතන්ත්‍රවාදී සමාජයක වටිනාම උල්පත. කිව යුත්තේ අපි දිනාගත්තු අපේ රණවිරුවන් දිනා දුන්න මේ සාමය එක සිද්ධියකින් එක දවසකින් විනාශ කර දමන්න පුළුවන්.ඒ නිසා අපි කවුරුත් එක්වී දැල්වූ මේ සාමයේ ගිනි සිළුව රැක ගැනීමත් පාට පක්ෂ බේදයක් නැතිව සියලුම රට වැසියන්ගේ යුතුකමක්. ඒ අවුරුදු තිහක හිංසා කාලය සලකද්දී මේ ලබාගත්තු නිදහස අද දකුණේ ජනතාවටත් වඩා උතුරු නැගෙනහිර ජනතාවට දැනෙනව ඇති කියලයි මා කල්පනා කරන්නේ. ඒ නිසා මේ යුගයේ අපේ කාර්යභාරය විය යුත්තේ මේ දිනාගත්තු සාමය දිගුකාලීන සාමයක් වනු සඳහා ක්‍රියා කිරීමයි.සංවාද සටහන සරත් පෙරේරා ඡායාරූපය - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ab1007183</link>
    <topic>දිග සහ පළල</topic>
    <author>කේ. සී. ජේ.</author>
    <content>මීට මාස කිහිපයකට පෙර මාලදිවයිනේ ආණ්ඩුව මුහුදු පතුළේ කැබිනට් මණ්ඩලය රැස් කෙළේ ය. ගෝලීය උණුසුම නිසා තම රට මුහුදුබත් වීමේ අවදානම ලොවටම පෙන්වාදීම එහි අරමුණ විය. ශ්‍රී ලංකාවේ කැබිනට් මණ්ඩලය කිලිනොච්චියේ දී ඉකුත් දා රැස්විය. රටේ සෑම බිම් අඟලක් ම සුරක්ෂිත බැව් ඉන් ලොවටම විදහා දැක්විණි.කිලිනොච්චිය මීට වසරකට පමණ පෙර ප්‍රකටව තිබුණේ ලෝකයේ බිහිසුණුම ත්‍රස්තවාදී සංවිධානයේ මූලස්ථානය ලෙස ය. ම්ලේච්ඡ ත්‍රස්තවාදී ක්‍රියාවන් සැලසුම් කෙළේත් ඒවා ක්‍රියාවට නැංවීමට අණ දුන්නේත් කිලිනොච්චියෙනි. ඒ කිලිනොච්චිය අද ලොවට පෙනෙන්නේ ප්‍රජාතන්ත්‍රවාදය හා සංවර්ධනය පිළිබඳ තීන්දු ගන්නා කැබිනට් මණ්ඩලය පවා රැස්වන තැනක් හැටියට ය. එදා මෙදා වෙනස පෙනෙන්නේ එලෙස ය.“එකම රටක්, එකම ජනතාවක්, එකම නීතියක් සහ සෑම දෙනාටම සමාන පහසුකම්, සම අයිතිවාසිකම් තිබිය යුතු බව“ ජනාධිපතිතුමා කිලිනොච්චියේ දී ප්‍රකාශ කෙළේ ය. ජාති, ආගම්, භාෂා හා පළාත් වශයෙන් කල්පනා කරන පටු දේශපාලනය මින් මතුවට අවශ්‍ය නැති බවත් එහිදී සඳහන් කෙරිණි.රටේ රාජ්‍ය නායකයාත් , කැබිනට් ඇමැතිවරු, පළාත් සභා මහ ඇමැතිවරු කිලිනොච්චි ගියහ. මීළඟ කැබිනට් රැස්වීම ඇඹිලිපිටියේදී පැවැත්වෙන බවකුත් අසන්නට ලැබෙයි. මෙයින් කියවෙන්නේ ඇමැතිවරුන් පොඩි චේන්ජ් එකකට පිටිසරට යන බවද? ඒ එලෙස යැයි කියන දේශපාලනය අද මේ රටට වලංගු නැත. රාජ්‍ය නායකයා හා ආණ්ඩුව එක පළාතක් ගැන නොව සමස්ත රට ගැන සිතන බව පෙන්වීමත්, එලෙස සිතා කටයුතු කළ යුතු බවට රාජ්‍ය නිලධාරින්ට ආදර්ශයක් දීමත් මෙහි අර්ථයයි.ඇඹිලිපිටියේ කැබිනට් රැස්වීම“කිලිනොච්චිය, මුලතිව්, මොනරාගල, හම්බන්තොට වගේ ප්‍රදේශ දුෂ්කර ප්‍රදේශ කියලයි බොහෝ දෙනා හිතාගෙන හිටියේ. මින් මතුවට එවැනි තත්ත්වයක් තියෙන්න බැහැ” කිලිනොච්චියේදී ජනාධිපතිතුමා කළ ප්‍රකාශයෙන් ම අද ආණ්ඩුව යන ගමන පිළිබඳ ඉඟි සැපයෙයි. අපේ ගම, අපේ පාසල, අපේ පාර යනුවෙන් පටු ලෙස කල්පනා කළ යුගය අවසන්ව ඇති බවත් අද බිහිවෙමින් තිබෙන්නේ අපේ රට පිළිබඳව කල්පනා කළ යුතු යුගයකි.ඒ අනුව හම්බන්තොට මෙන් ම කිලිනොච්චියත් අපේ ය. මුළු රටම අපේ ය යන සිතිවිල්ල නැතිකම නිසා අපි නොමඟ ගියෙමු. ජාති ආගම් භේද, ප්‍රදේශවාද හා කුලවාද පවා රටේ සංවර්ධනයට බාධාවක්ව පැවතිණ. “අර පැත්තේ වැඩිපුර ම ඉන්නේ ප්‍රතිවාදී දේශපාලන පක්ෂයට උදවු කරන අය ඒ නිසා ඒ පැත්තේ පාර, බෝක්කු, පාලම් හැදුනේ නැත.දේශපාලකයන් තමන්ට ඡන්දය නැති තැන් සංවර්ධන සිතියමෙන් මකා දැම්මේ ය. නමුත් දැන් ඒ ගෝත්‍රික දේශපාලන මානසිකත්වය සදහටම අවසන් වී තිබේ. කිලිනොච්චියේ කැබිනට් රැස්වීමෙන් ලබා දුන් තවත් පණිවිඩයක් නම් ගෝත්‍රවාදී දේශපාලනය අවසන් බවයි.නව ජයග්‍රහණයක්මේ අතර අන්තර්ජාතික තලයේදී ශ්‍රී ලංකාව තවත් ජයග්‍රහණයක් අත්කැර ගත්තේ ය. ශ්‍රී ලංකාවේ මුහුදු තීරය සියයට සියයක් ම සුරක්ෂිත බැව් කියමින් එංගලන්තයේ ලොයිඩ්ස් සමාගම ලොවටම සහතිකයක් දුන්නේ ය. එය මෙරට නාවික වරාය හා සංචාරක කර්මාන්තයේ අනාගත ප්‍රගතිය පිළිබඳ ඉඟියකි.එක්සත් ජාතික පක්ෂය හා එක්සත් ජනතා නිදහස් සන්ධානය අතර පැවැත්වෙන සාකච්ඡා දේශපාලන ක්ෂේත්‍රයේ කාගේත් අවධානය දිනාගත් මාතෘකාවකි. ආණ්ඩුක්‍රම ව්‍යවස්ථා සංශෝධනය පිළිබඳව ආණ්ඩුව හා ප්‍රධාන විපක්ෂය අතර කෙරෙන සාකච්ඡා ප්‍රගතිය මත තවත් වෙනසක් සිදු වෙමින් පවතී. එනම් විවේචනය තිබුණ ද සියලු දෙනා රට වෙනුවෙන් එක මතයක සිටිය යුතු බව ඉන් පෙන්නුම් කෙරේ. ඒ අතින් ගත් කළ ශ්‍රී ලංකාව නව දේශපාලන සංස්කෘතියකට මුල පුරමින් සිටී.වේදිකාවල හා වැඩමුළුවල කට වචනයට සීමා වී තිබූ විසංවාදී දේශපාලනය මහ පොළොවේ සම්මුතියක් බවට පත් වන්නේ නම් ඒ පිළිබඳව දෙවරක් කල්පනා කළ යුතු නැත. එහෙත් මෙරට දේශපාලන සහජීවනයට ඇති ලොකුම බාධාව ලෙස පෙනෙන්නේ හරසුන් මතවාද දියත් කරන රාජ්‍ය නොවන සංවිධානය. සංවර්ධනය කෙරෙහි ඍජුව හෝ වක්‍රව දායක වන රාජ්‍ය නොවන සංවිධාන පිළිබඳව කිසි විටෙක ප්‍රශ්න මතු වූයේ නැත. එහෙත් පරගැති මතවාද කර පින්නා ගත් එන්.ජී.ඕ. කිහිපයක් සැමදාම ක්‍රියා කෙළේ රටට එරෙහිව ය. එජාපය අතීතයේදී මුළුමණින් ම යැපුණේ ඒ පරගැති විජාතික මතවාදී එන්.ජී.ඕ. වලිනි.අද එජාපය ඒ කරුමයෙන් නිදහස් වීමට යත්න දරණ අතර ජනතා විමුක්ති පෙරමුණ කැමැත්තෙන් ම එන්.ජී.ඕ. නියෝජිතයන් වීමට දඟලති. ඒ අනුව ජ.වි.පෙ කෝකටත් විරුද්ධය. කොතරම් ද යත් ජ.වි.පෙ තමන්ගේ ම ප්‍රතිපත්තිවලට පවා විරුද්ධ වන්නේ ය. සරත් ෆොන්සේකා ජ.වි.පෙ ට කොකා පෙන්වමින් වෙනම දේශපාලන පක්ෂයක් ලියාපදිංචි කෙළේ ය. ආරක්ෂාවට එරෙහිව රට පුරා විරෝධතා ව්‍යාපාරයක් ගෙන යෑමට යැයි කියමින් ඔවුන් තවත් පක්ෂ කිහිපයකට ආරාධනා කෙළේ ය. එහෙත් ඒ ඇරැයුම පිළිගනිමින් එකම පක්ෂයක් වත් සාකච්ඡාවට පැමිණියේ නැත. සරත් ෆොන්සේකා එක්ක මොන විරෝධතා දැයි ඔවුහු ප්‍රශ්න කරති.පෙරළෙන කුසලානේබෑන් කී මූන් ගානට වැඩි බව ශ්‍රී ලංකාව කීවේය. ඒ කතාවම මීට දින කිහිපයකට පෙර ඇමෙරිකාවේ වොෂිංටන් ෆෝස්ට් පුවත්පත ද කීවේය. කොන්දේසි ඉටු කරන්නේ නැත්නම් ජී.එස්.පී. දෙන්නේ නැතැයි කියූ යුරෝපා සංගමය දැන් වෙනත් කතාවක් කියයි. ශ්‍රී ලංකාවට හා යුරෝපයට එකඟ විය හැකි කරුණු මත ජි.එස්.පී. සහනය ලබාදීමට සූදානම් බැව් යුරෝපා රටවල තානාපතිවරු ඉකුත් දා ප්‍රකාශ කළහ. යුරෝපා සංගමයට බොරු තොරතුරු දුන්නේ මෙරට ක්‍රියාත්මක වන විදේශ මුදලින් යැපෙන රාජ්‍ය නොවන සංවිධාන කිහිපයකි.රාජ්‍ය නොවන සංවිධානවලට වුවමනා හැටියට ආණ්ඩු කරන්නේ නැති බව මහින්ද රාජපක්ෂ ජනාධිපතිතුමා කළ ප්‍රකාශය අවස්ථාවට අතිශයින් ම උචිත වන්නේ එවන් පසුබිමකය. ත්‍රස්තවාදය හා යුද්ධය අවසන් වීමෙන් පසුව ඇතැම් එන්.ජී.ඕ. කල්ලි කර කියා ගත නොහැකි තත්ත්වයකට පත් විය. ව්‍යාපෘති ලෙස පිටරටට විකිණීමට දෙයක් නැති තැන මානව හිමිකම්, මාධ්‍ය නිදහස, හා “යුද අපරාධවලින් වත් ජීවත් විය හැකි දැයි බැලූ ඔවුන් අද තේරුම් ගෙන සිටින්නේ තමන් ගේ තත්ත්වය එතරම් හොඳ නැති බව ය. අද මාධ්‍ය නිදහස පිළිබඳ විරෝධතා, පිකටින් නැත.හේතුව නම් ඒ මාධ්‍ය සංදර්ශනවලින් ජීවත්වූ හා කැපී පෙනුණු බඩගෝස්තර වාදීන් සියල්ලම රටින් පැන ගොස් තිබීම ය. අදත් ඔවුන් විදේශ රටවල ජීවත්වන්නේ අමු බොරුවෙනි. ශ්‍රී ලංකාවට එරෙහිව ගොබෙල්ස් න්‍යාය ක්‍රියාත්මක කරන ඔවුහු ඒ වෙනුවෙන් දීමනා ලබති. ආත්ම ගරුත්වය හා හෘද සාක්ෂිය අතින් ගත් කල ඔවුන්ට වඩා පිටකොටුවේ හිඟමන් යදින යාචකයන් වඩාත් හොඳ ය. රට විකුණන අමු බොරුවෙන් ජීවත්වීමට වඩා පිනට යමක් ලබාගෙන ජීවත්වීම මනුස්සකමට ගැලපෙන්නේ ය.විමල්ගේ උපවාසයවිමල් වීරවංශ මහතා එක්සත් ජාතීන්ගේ කොළඹ කාර්යාලය ඉදිරිපිට කළ මාරාන්තික උපවාසය පිළිබඳව විවිධ මත පවතී. ඇතැමුන් සුපුරුදු කතා කීවෝ ය. තවත් අය එය අගය කළහ. වීරවංශ මහතා මාරාන්තික උපවාසය ආරම්භ කෙළේ තව ඇමැතිකමක් ඕනෑ බව කියමින් නොව තම ඇමැති ධූරයෙන් පවා ඉල්ලා අස්වීමේ සූදානමිනි. ඔහුගේ උපවාසය පඩිය වැඩිකර ගැනීමට නොව රට වෙනුවෙන් ය.ඒ ක්‍රියාව අපි අගය නොකරන්නේ නම් අපි අපිටම එරෙහි වීම සාධාරණ ය. නිතරම කුරුමානම් අල්ලන්නා කිසිදා වෙඩි නොතබන බව ප්‍රකට කියමනකි. තමන්ගේ සුරක්ෂිතභාවය ගැනම සිතමින් කිසිවක් නො කරන්නා ජීවිතයේ කිසිවක් ම නොලබති. සුරක්ෂිත බව ගැන ම සිතුවේ නම් ප්‍රභාකරන් පැරදවීම ද කිසිදා කළ නොහැකි දෙයක් වනු ඇත. එහෙත් මහින්ද රාජපක්ෂ ජනාධිපතිතුමා තම සුරක්ෂිතභාවය ගැන නොසිතා ප්‍රභාකරන් පරදවන සටනට නායකත්වය දුන්නේ ය.අද අපි එහි ප්‍රතිඵල භුක්ති විඳිමු. දෙවැනි ප්‍රභාකරන් මතු වන්නේ අන්තර්ජාතික සංවිධානයක් හරහා නම් ඔහුටත් මුහුණදිය යුතු ව තිබේ. කිසිවක් නොකර වල්භූ®ත හා පිළුණු ඩිප්ලොමැටික් තියරි ගැන කතා කරමින් සිටිනවාට වඩා යම් දෙයක් කළ යුතු බව පෙන්වා දුන් විමල් වීරවංශ මහතාට අපි ප්‍රණාමය පළ කරමු.කේ. සී. ජේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ab1007184</link>
    <topic>රුසියානු නියෝජ්‍ය තානාපතිවරයා විමල්ගේ මවගේ දේහයට අවසන් ගෞරව දක්වයි</topic>
    <author>චන්දන බණ්ඩාර</author>
    <content>ගිය සතිය මෙරට ඉතිහාසයේ අලුතින් ලියවෙන දිනයක් බවට පත්විය. ඒ ශ්‍රී ලංකා රජයේ කැබිනට් මණ්ඩලයේ රැස්වීමක් කිලිනොච්චිය නගරයේදී පැවැත්වීම නිසා ය. මේ ඓතිහාසික කැබිනට් මණ්ඩල රැස්වීම පිළිබඳව දෙස් විදෙස් මාධ්‍යවල ද වැඩි වැදගත්කමක් ලබා දී තිබිණි. ඒ වසර තිහක කාලයක් තිස්සේ එල්.ටී.ටී.ඊ. ආධිපත්‍යය යටතේ පැවැති ප්‍රධාන මර්මස්ථානයක් ලෙස කිලිනොච්චි නගරය ප්‍රසිද්ධව පැවැතීම ය.රජය තම කැබිනට් මණ්ඩල රැස්වීම කිලිනොච්චියේදී පැවැත්වීම මගින් මුළු ලොවටම වැදගත් පණිවිඩයක් ලබා දුන්නේ ය. එනම් ශ්‍රී ලංකාව යනු නිදහස් ස්වෛරී සාමකාමී රටක් බව සනාථ කරමිනි.මෙවර කැබිනට් මණ්ඩල රැස්වීම පැවැතියේ කිලිනොච්චිය ඉරණමඩු වැව ඉස්මත්තේ පිහිටි කිලිනොච්චිය ආරක්ෂක සේවා මූලස්ථානයේදී ය. පසුගිය එ.ජා.ප රජය සමයේ සටන් විරාම ගිවිසුම අස්සන් කිරීමට එල්.ටී.ටී.ඊ න්‍යායාචාර්ය ඇන්ටන් බාලසිංහම් ගුවන් බලපත්, වීසා නැතිව සී ප්ලේන් යානයකින් ගොඩ බැස්සේ ද ඉරණමඩු ජලාශයට ය.කිලිනොච්චිය ආරක්ෂක මූලස්ථානය වෙත ජනාධිපතිතුමා පැමිණියේ ගුවන් මගිනි. ගුවන් යානය ගොඩ බැස්සේ ඉරණමඩු ගුවන් පථය වෙතයි. කීප වරක් කොටි ත්‍රස්තවාදීන් කොළඹ නගරයට සැහැල්ලු ගුවන් යානා ප්‍රහාර එල්ල කළේ ඉරණමඩු ගුවන් පථයෙන් ගුවන් ගත කළ සැහැල්ලු ගුවන් යානා මගිනි.ගුවන් මගින් ඉරණමඩු ගුවන් පථයට පැමිණි ජනාධිපතිතුමා පිළිගනු ලැබූයේ උතුරු පළාත් ආණ්ඩුකාර මේජර් ජනරාල් ජී.ඒ. චන්ද්‍රසිරි විසිනි. ඉන් අනතුරුව විශේෂ රථ පෙරහරකින් කිලිනොච්චි ආරක්ෂක මූලස්ථානය වෙත ජනාධිපතිතුමා කැඳවා ගෙන යනු ලැබීය.කිලිනොච්චියේ කැබිනට් රැස්වීමක්ආගමික වතාවත්වලට මුල් තැන දෙමින් ඇරැඹි කැබිනට් රැස්වීම මෙවර මාධ්‍යවේදීන් සඳහා විවෘත කැර තිබීම ද විශේෂත්වයක් විය. කැබිනට් රැස්වීමට අමතරව කිලිනොච්චි දිස්ත්‍රික් සංවර්ධන කටයුතුවල ප්‍රගති සමාලෝචන රැස්වීමක් ද ජනාධිපතිතුමාගේ ප්‍රධානත්වයෙන් පැවැත්විණි. ඉන් අනතුරුව කිලිනොච්චි දිස්ත්‍රික් රාජ්‍ය නිලධාරීන් සමඟ හමුවකට ද ජනාධිපතිතුමා සහභාගි වීය.කිලිනොච්චියේ දී රැස්වූ කැබිනට් මණ්ඩලය ගත් පළමු තීන්දුව වූයේ යාපනය අර්ධද්වීපයේ ඉන්ධන මිල පහත හෙළීම ය. ඒ අනුව රුපියල් 118 ක් ව පැවැති පෙට්‍රල් ලීටරයක නව මිල රුපියල් 115 ක් දක්වා සහ රුපියල් 53 ක් ව පැවැති භූමිතෙල් ලීටරයක මිල රුපියල් 50 දක්වා ද අඩු කිරීමට රජය කටයුතු කළේ ය. කොටි ක්‍රියාකාරකම් යාපනය අර්ධද්වීපයේ ක්‍රියාත්මක වූ කාලයේ පෙට්‍රල් බෝතලයක මිල වූයේ රුපියල් 400 කි.කිලිනොච්චියේ කැබිනට් රැස්වීමට සහභාගි වූ ජනාධිපතිතුමා එම ප්‍රදේශයේ ජනතාව ඇමැතීමට ද අමතක නොකළේ ය.“ත්‍රස්ත ප්‍රහාර නිසා විනාශ වූ නිවාසවල ඡායාරූප විදේශ රටවලට පෙන්වා කෝටි ගණනින් මුදල් ඉපැයීමට රාජ්‍ය නොවන සංවිධාන කටයුතු කරමින් සිටින බවට වාර්තා ලැබෙනවා. එවැනි රාජ්‍ය නොවන සංවිධානවලට අපේ රට අන්තර්ජාතික ප්‍රජාවට විකිණීමට ඉඩ දිය නොහැකියි.” ජනාධිපතිතුමා කිලිනොච්චි ජනතාව හමුවේ කීවේය.“මේ ප්‍රදේශයේ ත්‍රස්ත ප්‍රහාරවලින් විනාශ වූ ඇතැම් ගොඩනැ¼ඟිලිවල සෙවිලි නැහැ. ඒ තත්ත්වය මම හොඳින් දැක්කා. සෙවිලි කිරීමට අවශ්‍ය උපකරණ රැගෙන පළමු සහ දෙවන නැව ලංකාවට පැමිණියා. ලබන අගෝස්තුවේ හෝ සැප්තැම්බරයේ දී ඉතිරි නැව පැමිණෙනවා. ඒ නිසා මේ නිවාසවල තිබෙන අඩු පාඩු සම්පූර්ණ කළ හැකිවේවි.දකුණු පළාතේ වැඩි ජනතාවක් සිටියත් සංවර්ධන කටයුතු වෙනුවෙන් වැඩිම මුදලක් වැය කළේ අඩ්ුම ජනගහනයක් වෙසෙන උතුරු පළාතටයි. ඒ සඳහා ගත් ණය මුදල් අපි යළිත් ගෙවිය යුතුයි” ජනාධිපතිතුමා කිලිනොච්චි ප්‍රදේශයේ ජනතාව හමුවේ අවධාරණය කළේ ය.රනිල් ගිය උද්ඝෝෂණයඑජාප නායකයා සහ ජනාධිපතිතුමා අතර විශේෂ හමුවක් පසුගිය සෙනසුරාදා පැවැත්විණ. ඒ යෝජිත ව්‍යවස්ථා සංශෝධනය පිළිබඳවය. “මම මේ ව්‍යවස්ථා සංශෝධනය පිළිබඳව තනිවම සාකච්ඡා කිරීම සුදුසු නැහැ. ඒ නිසා අපේ පක්ෂයේ නියෝජිත පිරිසක් සමග අපි එකතුවෙලා සාකච්ඡා කරමු.” එජාප නායකයා එම හමුවේදී ජනාධිපතිතුමාට යෝජනා කළේය.“හොඳයි මමත් අපේ ආණ්ඩුවේ නියෝජිත පිරිසක් සූදානම් කර ගන්නම්. කල් දාන්නේ නැතිව අපි ලබන සඳුදා හමු වෙමු.” ජනාධිපතිතුමා එජාප නායකයාට කීවේය.ජනාධිපතිතුමා සහ එජාප නායකයා අතර හමුව නිමා වී අරලියගහ මැදුරෙන් පිටත් වෙද්දී එජාප නායකයා ජනාධිපතිතුමාට කීවේ තමා දැන් උද්ඝෝෂණයකට යන බවය. “මම දැන් කඩවත උද්ඝෝෂණයකට යනවා. ව්‍යවස්ථා සංශෝධනය සහ බඩු මිල ගැන තමයි මේ උද්ඝෝෂණය පැවැත්වෙන්නේ.” එජාප නායක රනිල් ජනාධිපතිතුමාට කීවේය. රජයට එරෙහිව එම උද්ඝෝෂණය සංවිධානය කැර තිබුණේ කැලණිය එජාප ආසන සංවිධායක ජෝර්ජ් පෙරේරා විසිනි.ගිය සතියේ එජාප මාධ්‍ය ප්‍රකාශක ගයන්ත කරුණාතිලක සහ සජිත් පේ‍්‍රමදාස යන මන්ත්‍රීවරු මහනුවරට ගියහ. ඒ මධ්‍යම පළාත් සභා මන්ත්‍රී චානක අයිලප්පෙරුමගේ පියාගේ අවමඟුල් උත්සවයට සහභාගි වීමටය. පළාත් මන්ත්‍රීවරයාගේ පියාට අවසන් ගෞරව දැක්වීමට එජාප නියෝජ්‍ය නායක කරූ ජයසූරිය ද එහි ගොස් සිටියේය.ගිය සඳුදා නැවත වරක් ජනාධිපතිතුමා සහ එජාප නායකයා අතර විශේෂ හමුවීමක් පැවැත්විණි. මේ හමුවට එජාපයේ ජ්‍යෙෂ්ඨ මන්ත්‍රීවරු මෙන්ම රජය නියෝජනය කරමින් රජයේ ජ්‍යෙෂ්ඨ ඇමැතිවරු ද සහභාගි වූහ.රජය වෙනුවෙන් ඇමැතිවරුන් වන නිමල් සිරිපාල ද සිල්වා, ඩලස් අලහප්පෙරුම, මහාචාර්ය ජී. එල්. පීරිස්, බැසිල් රාජපක්ෂ, සුසිල් පේ‍්‍රමජයන්ත සහ මෛත්‍රීපාල සිරිසේන සහභාගි වූහ. එජාපය නියෝජනය කරමින් පාර්ලිමේන්තු මන්ත්‍රීවරුන් වන ජෝෂප් මයිකල් පෙරේරා, එජාප මහ ලේකම් තිස්ස අත්තනායක එම අවස්ථාවට සහභාගි වූහ.“අපි එකතු වෙලා සුදුසු ව්‍යවස්ථාවක් හදන එක හොඳයි. විධායක ජනාධිපති ක්‍රමය වෙනුවට විධායක අගමැති ධුරය ඇති කරමු.” ජනාධිපතිතුමා එම හමුවේදී කීවේය.“නව ව්‍යවස්ථාව නිර්මාණය කිරීමේදී එය ජනතාවාදී එකක් වීම ඉතාම වැදගත් වෙනවා. අපි අපේ පක්ෂයේ අදහස් ඔබතුමාට ලබා දෙනවා. කරුණාකරලා අපේ අදහස් බැහැර කරන්න එපා කියලා මම ඉල්ලන්න කැමැතියි. ඒ නිසා මම බලාපොරොත්තු වෙනවා අපේ පක්ෂවල එකඟතාවයෙන් නව ව්‍යවස්ථාව හදන්න පුළුවන් වේවි කියලා.” එජාප නායකයා එම සාකච්ඡාවේදී ජනාධිපතිතුමාට කියා සිටියේය.ඉන් අනතුරුව එම සාකච්ඡාවේදී එජාප නියෝජ්‍ය නායක කරූ ජයසූරිය ද අදහස් දැක්වූයේය. “ජනතාව අපේ පක්ෂ දෙකේ එකතුවීම දෙස බලාගෙන සිටිනවා. රටේ ප්‍රධාන පක්ෂ දෙක සහයෝගයෙන් නව ව්‍යවස්ථාව හදාවි කියලා ජනතාව බලාපොරොත්තු වෙනවා.” එජාප නියෝජ්‍ය නායක කරූ ජයසූරිය කියා සිටියේය.“ඒ විතරක් නෙවෙයි අපට මේ එකතුවීම හරහා අපේ කලාපයේ අනෙත් රටවලටත් ආදර්ශයක් විය හැකියි.එහෙම නැතිව වැඩ කළොත් වෙන්නේ රයිගමයයි ගම්පොළයයි දෙන්නා පුවක් විකුණුවා වගේ දෙයක්” එ.ජා.ප නියෝජ්‍ය නායක කරූ ජයසූරිය කියා සිටියේය.”ජනාධිපතිතුමනි අපි මේ සාකච්ඡාවට සහභාගි වුණේ අවංකවම. ඒ නිසා අපේ මන්ත්‍රීවරු ආණ්ඩුවට ගන්න එපා.” එ.ජා.ප මන්ත්‍රී ජෝශප් මයිකල් පෙරේරා ජනාධිපතිතුමාගෙන් ඉල්ලා සිටියේය.”මම එ.ජා.ප මන්ත්‍රීවරු ගන්න ගියේ නැහැ. පසුගිය කාලයේ එ.ජා.ප මන්ත්‍රී පිරිසක් අපේ රජයට සහාය දෙන්න ඉදිරිපත් වුණා. දැන් එ.ජා.ප මන්ත්‍රීවරු කීප දෙනෙක් ආණ්ඩුවට එන්න හදනවා. මම එයාලා නැවැත්තුවා. හැබැයි මේ සාකච්ඡා ඉවර වෙනකොට කී දෙනෙක් මේ පැත්තට ඒවිද දන්නේ නැහැ.” ජනාධිපතිතුමා කියා සිටියේය.“මාස්ටර් සර්, මට හිමි තැන දෙන්න”හිටපු නියෝජ්‍ය ඇමැතිවරයකු වන චන්දන කත්‍රිආරච්චි පසුගියදා අධිකරණ නියෝගයක් මත රිමාන්ඩ් බාරයට පත් කෙරිණි. හිටපු නියෝජ්‍ය ඇමැතිවරයාට සිදුවූ කරදරයට පසුව ජනාධිපතිතුමා පසුගියදා ඔහුගේ පවුලේ තොරතුරු සොයා බැලුවේය. ජනාධිපතිතුමා කතා කළේ හිටපු නියෝජ්‍ය ඇමැති චන්දන කත්‍රිආරච්චිගේ බිරිය වන රසිකා කත්‍රිආරච්චිටය.”කොහොමද ඔයාලාගේ තොරතුරු. දරුවෝ දෙන්නා පාසල් යවනවා නේද? කලබල නොවී වැඩ කරන්න. චන්දනට සාධාරණයක් ඉෂ්ට වේවි.” ජනාධිපතිතුමා රසිකා කත්‍රිආරච්චිට කියා සිටියේය.තලතා අතුකෝරාලගිය සතියේ එ.ජා.ප රත්නපුර දිස්ත්‍රික් පාර්ලිමේන්තු මන්ත්‍රිනී තලතා අතුකෝරාල එ.ජා.ප මන්ත්‍රීවරුන් වෙනුවෙන් රාත්‍රී භෝජන සංග්‍රහයක් පිළියෙල කැර තිබිණි. ඒ මන්ත්‍රීවරියගේ නුගේගොඩ පිහිටි නිවෙසේදීය. මේ භෝජන සංග්‍රහය සඳහා එ.ජා.ප නායක රනිල් වික්‍රමසිංහට සහ නියෝජ්‍ය නායක කරූ ජයසූරියට ආරාධනා කැර තිබුණේ නැත. ඒ සඳහා එ.ජා.ප පාර්ලිමේන්තු මන්ත්‍රීවරු සියලු දෙනා හට ඇරැයුම් කැර තිබිණි.එහෙත් රන්ජන් රාමනායක, කෑගල්ල දිසා මන්ත්‍රී චම්පිකා ප්‍රේමදාස සහ රංගේ බණ්ඩාර මේ භෝජන සංග්‍රහයට සහභාගී වූයේ නැත. එ.ජා.ප උප නායක සජිත් ප්‍රේමදාස, කුරුණෑගල දිසා මන්ත්‍රී දයාසිරි ජයසේකර, ගාලු දිසා මන්ත්‍රී ගයන්ත කරුණාතිලක ඇතුළු එ.ජා.ප යේ ජ්‍යෙෂ්ඨ මන්ත්‍රීවරු රැසක්ම භෝජන සංග්‍රහයට එක්ව සිටියහ. සජිත් ප්‍රේමදාස, දයාසිරි ජයසේකර සහ සුජීව සේනසිංහ මේ සාදයේදී සංගීතයට අනුව ගී ගැයූහ. “මාස්ටර් සර් මට නිසි තැන දෙන්න” සජිත් ප්‍රේමදාස මන්ත්‍රීවරයා එම ජනපි‍්‍රය ගීතය ගායනා කළේ කාටත් යම් ඉඟියක් ලබා දෙමිනි.එ.ජා.ප නායකයා සහ නියෝජ්‍ය නායකයා නැති මෙවැනි සාද මාසිකව සංවිධානය කිරීමට මේ අතරතුර එ.ජා.ප මන්ත්‍රීවරු තීරණය කළහ. ඒ අනුව අගෝස්තු මාසයේදී මේ සාදය සංවිධානය කිරීමේ වගකීම පැවැරුණේ අර්ල් ගුණසේකර මන්ත්‍රීවරයාටය.නැකැත් වේලාවමුල්ගල තැබු වේලාවයිජාතික හෙළ උරුමයේ නායක ඕමල්පේ සෝභිත නායක හිමියෝ පසුගියදා නැකැත්වලට අදාළව අපූරු අදහසක් ඉදිරිපත් කළහ. ඒ අධ්‍යාපන ඇමැති බන්දුල ගුණවර්ධන, සබරගමුව මහ ඇමැති මහීපාල හේරත් සහ රත්නපුර දිස්ත්‍රික් පාර්ලිමේන්තු මන්ත්‍රී සනී රෝහණ කොඩිතුවක්කු ඇඹිලිපිටිය ජනාධිපති විද්‍යාලයේදී හමුවූ අවස්ථාවේදීය.එම අවස්ථාවට සහභාගි වීමට පෙර අධ්‍යාපන ඇමැති බන්දුල ගුණවර්ධන, සබරගමුව මහ ඇමැති මහීපාල හේරත් සහ පාර්ලිමේන්තු මන්ත්‍රී සනී රෝහණ කොඩිතුවක්කු ඇතුළු පිරිස ගියේ ඇඹිලිපිටිය මහවැලි ක්‍රීඩාංගණයේ උත්සවයකට සහභාගි වූහ. ඒ සබරගමුව පළාත් පාසල් ක්‍රීඩා උලෙළේ ජය සංකේත ප්‍රදානය කිරීමේ උත්සවයටය.පූජ්‍ය ඕමල්පේ සෝභිත හිමිඑම කටයුතු අවසන් වී ඇමැති බන්දුල ගුණවර්ධන ඇතුළු මැති ඇමැතිවරු ඇඹිලිපිටිය ජනාධිපති විද්‍යාලයට පැමිණෙන විට සවස පහ පසු වී තිබිණි. ඒ වෙන විට එහි වැඩ සිටි ජාතික හෙළ උරුමයේ නායක ඕමල්පේ සෝභිත නා හිමි මුල්ගල තැබීම ඉක්මන් කරන්නැයි කීය. “දැන් ඉතින් නැකැත වෙන්නේ ඔබතුමා මුල්ගල තැබු වෙලාව තමයි. මේ වේලාව පොතක ලියා ගන්න මේක හොඳ නැකැත් වෙලාවක්ද බලමු. උන්වහන්සේ සංවිධායකවරුන්ට කීහ.“නැහැ. අපේ නායක හාමුදුරුවනේ. ඉදිරි දිනවලදී පැවැත්වීමට නියමිත සමස්ත ලංකා පාසල් ක්‍රීඩා තරගාවලියට සහභාගිවීමට නියමිත සබරගමුවේ ක්‍රීඩකයන් දිරි ගැන්වීමේ වුවමනාව මට තිබුණා. ඒ නිසායි මා මහ ඇමැතිතුමා සමග ක්‍රීඩාංගණයේ රැඳී සිටියේ.” ඇමැති බන්දුල ගුණවර්ධන ඕමල්පේ සෝභිත හිමියන්ට කීවේය.“මේ පාසල ඇඹිලිපිටියට විතරක් නෙමෙයි සබරගමු පළාතටම සම්පතක්. ඒත් පාසල මෑතක ඉඳන් පරිහානියට පත් වෙමින් පවතිනවා. මේ විදුහල ගොඩ නැඟීමට මහ ඇමැතිතුමාගේ සහ අධ්‍යාපන ඇමැතිතුමාගේ සහාය අවශ්‍යයි.” ඕමල්පේ සෝභිත හිමියෝ කීහ.මේ වන විට තරමක් අඳුර වැටෙමින් තිබිණි. මේ නිසා ඇමැති බන්දුල ගුණවර්ධන සහ මන්ත්‍රී සනී රෝහණ කොඩිතුවක්කු පාසල් ගොඩනැගිලි පිරික්සා බැලූයේ විදුලි පන්දමක ආධාරයෙනි. “හාමුදුරුවනේ මේක ඉස්කෝලයක්ද කියලා මට හිතුණා. මේ වගේ පරිසරයක දරුවෝ ඉගෙන ගන්නේ කොහොමද” බන්දුල ගුණවර්ධන ඇමැතිවරයා කියා සිටියේය. “නායක හාමුදුරුවනේ හොඳටම රෑ බෝ වුණා. ඒ නිසා ඔබවහන්සේ වැඩ සිටින පන්සලට ගොඩ නොවී මෙහෙමම යන්ඩ අවසර දෙන්ඩ. මං මේ පාසලට අවශ්‍ය ගුරුවරු ටික එවන්නම්. ඊළඟට පාසලේ අලුත්වැඩියා කටයුතුවලට මේ පළාතේ මන්ත්‍රීවරුන්ගේ විමධ්‍යගත අරමුදල්වලින් රුපියල් ලක්ෂය ගානේ එකතු කරලා වැඩ පටන් ගමු.” ඇමැති බන්දුල ගුණවර්ධන එසේ කියමින් කොළඹ බලා පිටත් වුණේය.බන්දුල ගුණවර්ධනසල්මන් ඛාන්ගෙන් අක්‍ෂි කාචඋතුරේ ජනතාවගේ් ජන ජීවිතය නඟා සිටුවීම සඳහා වූ වැඩසටහන් රැසක් මේ වෙන විට නවක පාර්ලිමේන්තු මන්ත්‍රීවරුන්ගේ ප්‍රධානත්වයෙන් ඇරැඹී තිබේ. මේ සඳහා නායකත්වය සපයන්නේ් පාර්ලිමේන්තු මන්ත්‍රී නාමල් රාජපක්ෂය. ඒ අනුව උතුරු පළාතේ ජනතාවගේ සෞඛ්‍ය, අධ්‍යාපන, කෘෂිකාර්මික ඇතුළු යටිතල පහසුකම් සංවර්ධනය කිරීමේ කටයුතු නැවත පාර්ලිමේන්තු මන්ත්‍රීවරුන්ට වෙන් වෙන් වශයෙන් ලබා දී තිබේ.ඒ අනුව සංවිධානය කෙරුණු අක්ෂි සායන දෙකක් පසුගියදා වවුනියාව හා යාපනය රෝහල්වලදී පැවැත්විණි. මේ අවස්ථාවට ජනාධිපති ආර්යා ශිරන්ති රාජපක්ෂ මැතිණියද සහභාගී වූවාය. එම අවස්ථාවට ඉන්දියානු ප්‍රවීණ නිළි අශින් තෙට්ටුම්කල් ද එක්ව සිටියාය. එම ව්‍යාපෘතිය සඳහා අනුග්‍රහය දක්වා තිබුණේ ඉන්දීය නළු සල්මන් ඛාන්ගේ් ප්‍රධානත්වයෙන් යුත් සල්මන් ඛාන් පදනමයි. එම පදනම මඟින් අක්ෂි කාච දසදහසක් ලබාදී ඇති අතර සැත්කම් සිදු කරනුයේ ඉන්දියානු විශේෂඥ වෛද්‍යවරුන් විසිනි.”ශ්‍රී ලංකාව මා දුටු සුන්දරම රටක්. යුද්ධය අවසන් වීම මෙරට ජනතාව ලැබූ ඉහළම ජයග්‍රහණයක්.” ඉන්දීය නිළි ආශින් ජනාධිපති ආර්යාව ඇතුළු පිරිස ඉදිරියේ කීවාය. මේ අවස්ථාවට පාර්ලිමේන්තු මන්ත්‍රී සුදර්ශනී ප්‍රනාන්දු පුල්ලේ ද සහභාගී වූවාය.ජ.වි.පෙ. නොපැමිණි හේතුවජනාධිපතිතුමා මන්ත්‍රීවරයෙකු, සිටියදී පාර්ලිමේන්තුවේදී කළ කතා ඇසුරෙන් ග්‍රන්ථයෙන් නිකුත් වීමට නියමිතය. “ජනපති මහින්ද රාජපක්ෂ එදා පාර්ලිමේන්තුවේදී නැඟූ හඬ” එම කෘතියයි. එහි පිටපතක් පසුගියදා පර්ලිමේන්තු කාර්ය මණ්ඩලයේ පිරිසක් පිරික්සා බැලූහ. එම ස්ථානයේ ජනාධිපති ලේකම් ලලිත් වීරතුංග ද සිටියේය.ජනාධිපති ලේකම්වරයා ද එම කෘතියේ පිටපත පෙරළා බැලුවේය.”ජනාධිපතිතුමා එදා කරපු ප්‍රකාශ අදටත් ගැළපෙනවා” ජනාධිපති ලේකම් ලලිත් වීරතුංග කීවේ එම පිටපතේ පිටුවක් පෙරළන අතරතුරේදීය. “බලන්න මේ කොටස, යුද්ධය ගැන ජනාධිපතිතුමා කරලා තියෙන ප්‍රකාශයක්. උතුරේ යුද්ධය හරියට හිඟන්නාගේ් තුවාලය වගෙයි කියලා එහි තිබෙනවා” ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ කීවේය. “අනෙක තමයි ලෝකයේ කිසිම රටක් තම හතුරන්ට ආයුධ දීලා යුද්ධ කළේ නැහැ. එදා ඉඳලාම එතුමා දැනගෙන හිටියා යුද්ධය ජයග්‍රහණය කරන්න පුළුවන් කියලා” ජනාධිපති ලේකම් ලලිත් වීරතුංග කීවේය.පසුගිය සතිය ඇමැති විමල් වීරවංශට එතරම් සුබදායී නොවූ සතියක් විය. ඒ ඔහුගේ් මවගේ අභාවය ගිය සතියේ සිදුවීමයි. මේ ශෝකජනක ආරංචිය ලද ජනාධිපතිතුමා, අගමැතිතුමා, විපක්ෂ නායකතුමා සහ මැති ඇමැතිවරු විමල් වීරවංශගේ් නිවෙසට පැමිණ අවසන් ගෞරව දැක්වූහ.මේ අතර ඇමැති වීරවංශගේ නිවෙසට එ.ජා.ප. ගාලු දිසා නායක හිටපු පාර්ලිමේන්තු මන්ත්‍රී වජිර අබේවර්ධන පසුගියදා පැමිණියේය. තොරතුරු කතාබහ කරමින් සිටියදී ඇමැති විමල් හිටපු මන්ත්‍රී වජිරගෙන් විමසා සිටියේ මැතිවරණයේදී පරාජය වුණේ ඇයි කියාය. “මොනවා කරන්නද ඕවා ඔහොම තමයි. ජය පැරැදුම ගැන කනගාටු වෙන්ඩ ඕන නැහැනේ” වජිර කීවේය.මේ ස්ථානයේ සිටි ජනාධිපති පාර්ලිමේන්තු කටයුතු ලේකම් හෙට්ටිගේ ඇමැති විමල් වීරවංශගෙන් විමසා සිටියේ ජ.වි.පෙ. සාමාජිකයන් මවගේ අභාවය වෙනුවෙන් කනගාටුව ප්‍රකාශ කිරීමට පැමිණියේ නැද්ද කියාය. “ඒ අය මේ වගේ අවස්ථාවලට එන්නේ නැහැනේ” ඇමැති විමල්ගේ පිළිතුර විය. “ඇයි එයාලාට මළගෙවල් තහනම්ද?” ඒ කුමාරසිරි හෙට්ටිගේගෙන් අතුරු ප්‍රශ්නයකි.”ජේ.වී.පී. කියන්නේ එහෙම පක්ෂයක්. එයාලාට කා එක්කවත් වැඩිය සම්බන්ධකම් බැහැ. විරුද්ධ මත තියෙන අයගේ මරණ ගෙදරකටවත් යන්ඩ තහනම්. ගියොත් ප්‍රශ්න තමයි” ඇමැති විමල් වීරවංශ පිළිතුරු බැන්දේය.විමල් උපවාසය නැවතූහේතු කියයිජාතික නිදහස් පෙරමුණේ නායක, ඉදිකිරීම්, ඉංජිනේරු සේවා, නිවාස හා පොදු පහසුකම් ඇමැති විමල් වීරවංශ මාරාන්තික උපවාසයක් පසුගියදා ඇරැඹුවේය. ඒ එක්සත් ජාතීන්ගේ මහ ලේකම් බෑන් කී මූන් සිය බලතල ඉක්මවා ගොස් ශ්‍රීී ලංකාවේ අභ්‍යන්තරයට ඇඟිලි ගසමින් විශේෂ උපදේශක කමිටුවක් පත්කිරීමට දැඩි විරෝධය පළ කරමිනි. එම කමිටුව අහෝසි කරන ලෙස ඇමැතිවරයා උපවාසය හරහා බලපෑම් කළේය.එසේ ඇරැඹි මාරාන්තික උපවාසය කෙරෙහි ශ්‍රීී ලාංකේය ජනතාවගේ පමණක් නොව ජාත්‍යන්තර ප්‍රජාවේද දැඩි අවධානය යොමුව තිබිණි. දෙස් විදෙස් මාධ්‍යවේදීහු විසිහතර පැයම අවදිව සිටිමින් මේ මාරාන්තික උපවාසයේ සැබෑ තතු ලොවටම ඉදිරිපත් කළහ.ඇමැති විමල් වීරවංශ උපවාසය අවසන් කළේ ජනාධිපතිතුමන් හා ඔහුගේ දියණිය විමාෂා විශ්වාදරී දුන් වතුර වීදුරුවෙන් උගුරක් පානය කරමිනි. ඉන්පසු අසාධ්‍ය තත්ත්වයෙන් පසුවූ ඇමැති විමල් වීරවංශ ජාතික නිදහස් පෙරමුණේ දේශපාලන මණ්ඩලයේ ඉල්ලීම පරිදි හමුදා රෝහලට ඇතුළත් කෙරිණි.උපවාසය නතර කිරීම හා එහිදී ලද ජයග්‍රහණ පිළිබඳව විශේෂ මාධ්‍ය හමුවක් පවත්වා ජාතික නිදහස් පෙරමුණේ දේශපාලන මණ්ඩලය රටම දැනුවත් කරනු ලැබුවේ උපවාසය අවසන්කර පැය 02කට පමණ පසුවයි.මාධ්‍ය හමුව ජාතික නිදහස් පෙරමුණේ ප්‍රධාන කාර්යාලයේදී පැවැත්විණි. එයට ජාතික නිදහස් පෙරමුණේ දේශපාලන මණ්ඩල සභිකයන් වන ජාතික සංවිධායක ජයන්ත සමරවීර, සම්ප්‍රදායික කර්මාන්ත හා කුඩා ව්‍යවසාය සංවර්ධන නියෝජ්‍ය අමාත්‍ය වීරකුමාර දිසානායක, මාධ්‍ය ප්‍රකාශක මොහොමඩ් මුසම්මිල් එක්ව සිටියහ.”අද උදේ 10.00 පමණ විමල් වීරවංශ සහෝදරයාගේ මාරාන්තික උපවාසය ආරම්භ කරලා පැය 48ක් ගෙවුණාම විශේෂඥ වෛද්‍යවරු ඔහුව පරීක්ෂා කළා.ඔබ කවුරුත් දන්නවා විමල් වීරවංශ මාරාන්තික උපවාසයේ යෙදී සිටියේ වතුර බිඳක්වත් පානය නොකරයි. ඇමැති විමල් වීරවංශ උපවාසය අත්හරින්න සූදානම් වුණේ නැහැ. ඒ මොහොතේදී ජනාධිපතිතුමන් ද කතා කොට විමල් සහෝදරයාගේ තත්ත්වය විමසුවා. විශේෂඥ වෛද්‍ය සිසිර සිරිබද්දන ජනාධිපතිතුමාට කරුණු පැහැදිලි කළා””ඒ සාකච්ඡාවේදී ජාතික නිදහස් පෙරමුණත්, රජයත් අතර ප්‍රධාන එකඟතා 04 ඇතිකර ගත්තා. පළමුවැන්න කිසිදු ලෙසකින් රට බේරාදුන් රණවිරුවන් අන්තර්ජාතික යුද අධිකරණයක් ඉදිරියට රැගෙන යාමට ඉඩ නොදෙන බවට රජය එකඟවුණා. දෙවැන්න බෑන් කී මූන්ගේ් ත්‍රිපුද්ගල විද්වත් කමිටුවට කිසිදු පහසුකම් සැපයීමක් සිදු නොකරන බවට ද රජය එකඟවුණා. ඒ විතරක් නොවෙයි.මේ එකඟතා සංකේතවත් කරමින් මාරාන්තික උපවාසයේ යෙදුණු විමල් වීරවංශ නැගිටවීමට ජනාධිපති මහින්ද රාජපක්ෂ මැතිතුමා උපවාස භූමියට පැමිණෙන බවද දැනුම් දුන්නා.මේ සියලු එකඟතා මැද තමයි ජාතික නිදහස් පෙරමුණේ දේශපාලන මණ්ඩලය තීරණය කළේ මාරාන්තික උපවාසය නතර කරන්න.” ජ.නි.පෙ. මාධ්‍ය ප්‍රකාශක මොහොමඩ් මුසම්මිල් රට හමුවේ මුල් වරට අනාවරණය කළේය. මාරාන්තිත උපවාස ක්‍රියාමාර්ගය සමඟම බටහිර තානාපතිවරුන් විමල් වීරවංශ ඇමැතිවරයාට එරෙහිව ප්‍රකාශ නිකුත් කරමින් ඔහුට එරෙහිව කටයුතු කළහ.එහෙත් රුසියානු රජය වෙනුවෙන් ශ්‍රී ලංකාවේ රුසියානු තානාපති කාර්යාලයේ නියෝජ්‍ය තානාපතිතුමන් මාරාන්තික උපවාසයේ යෙදී සිටි විමල්ගේ සුව දුක් විමසීමටත්, ඇමැති විමල්ගේ මවගේ දේහයට අවසන් ගෞරව දැක්වීමටත් ඔහුගේ කොළඹ ස්ටැන්මෝර් චන්ද්‍රවංකයේ පිහිටි නිවෙසට පැමිණීම විශේෂ සිදුවීමක් වීය.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007186</link>
    <topic>උතුරු නැගෙනහිර හරහා එන හරෝ... හරා... දෝංකාරය</topic>
    <author>නිහාල් පී. අබේසිංහ සේයාරූ - තුෂිත චන්ද්‍රකුමාර</author>
    <content>කතරගම දේවාලයේ බස්නායක නිලමේ ශෂින්ද්‍ර රාජපක්ෂ මහතා පෙරහරේ ගමන් කරන අවස්ථාවක්.රුහුණේ ඇසළ මහ මංගල්‍යය සුරිදුනි කතරගම මහ පෙරහර දැන් ආරම්භ වී ඇත. 12 වැනිදා ඇරැඹුණු මේ පෙරහර මංගල්‍යය 25 වැනිදා අවසන් වෙයි.මෙවරත් මේ පෙරහර මංගල්‍යය උත්කර්ෂවත් අයුරින් පැවැත්වීමට ජනාධිපති මහින්ද රාජපක්ෂ මැතිතුමාගේ උපදෙස් පරිදි කතරගම දේවාලයේ බස්නායක නිලමේ ඌව පළාත් ප්‍රධාන ඇමැති ශෂින්ද්‍ර රාජපක්ෂ මහතා ප්‍රමුඛ සංවිධායක මණ්ඩලය කටයුතු කරමින් සිටිති. ගිනි පැගීමේ උත්සවය ජුලි 22 වැනිදාට යෙදී තිබේ. 25 මහ පෙරහර පැවැත්වේ. දිය කපන දවල් පෙරහර 26 දින පැවැත්වේ.මේ පෙරහර රටේ අනෙක් පෙරහරවලට වඩා වෙනස් වන්නේ මේ පෙරහරට යාපනය ත්‍රිකුණාමලය මන්නාරම මුලතිව් මඩකළපුව අම්පාර ආදි ප්‍රදේශවල හින්දු බැතිමතුන් පාද යාත්‍රාවෙන් පැමිණ එක්වීමයි.එල්ටීටීඊ ත්‍රස්තවාදය අවසන් කර රටට සාමය උදා කිරීමෙන් පසු මෙවර කතරගම පාද යාත්‍රාවට උතුරු නැගෙනහිර හින්දු බැතිමතුන් 25000 ක් පමණ එක්වීමට සූදානමින් සිටිති. පාද යාත්‍රාව සිදුවෙන්නේ ඉහත නගරවල සිට අම්පාර පානම ප්‍රදේශයට පැමිණ ඉන්පසු කුමන ජාතික වනෝද්‍යානය හරහා කතරගමට පැමිණීමෙනි. උතුර දකුණ එක් කරන තවත් පාලමක් ලෙස ද මේ සුපුරුදු පාද යාත්‍රාව හැඳින්විය හැකිය.රෝ හරා... හරෝ හරා... හඬින් මුළු පරිසරයම ගිගුම් දෙයි. කෝවිලේ ඝණ්ඨා නාදය ඇසේ. කපුරු සුවඳ දුම් සුවඳ දසත පැතිර යයි.මේ අප සිටින්නේ නැගෙනහිර සුන්දර මුහුදු තීරය අසබඩ, නැගෙනහිර සෞන්දර්ය කේන්ද්‍රස්ථානය වන කුමන ජාතික වන උයන අසබඩ පිහිටි පුරාණ ඔකද ශ්‍රී මුරුගන් දේවාලය ඉදිරිපිටය.මේ දිනවල මේ ඔකද දේවාලය ආශි‍්‍රත භූමිය ඉතා කලබලකාරීය. ඒ මේ දිනවල කතරගම මහා පෙරහර මංගල්‍යයට එක්වීමට උතුරු නැගෙනහිර පළාත්වල සිට පාද යාත්‍රාවෙන් එන පිරිස මෙහි එක් දිනක් රාත්‍රියේ විවේක ගැනීම නිසාත්, ඔකද දේවාලයේ වාර්ෂික මංගල්‍යයට ද විශාල පිරිසක් එක්වීමත් නිසාය. මේ ස්ථානයට විශාල පිරිසක් එති. ඔකද දේවාලයේ බස්නායක නිලමේ පුංචි මහත්තයා මුතු බණ්ඩා මහතා පැවසුවේ මෙවර වෙන වසර වලට වඩා පාද යාත්‍රාවට එක්වීමට උතුරු නැගෙනහිර විශාල පිරිසක් පැමිණෙමින් සිටින බවයි.“සාමය ඇතිවීමත් සමඟම මේ පාද යාත්‍රාවට එක්වීමටත් ඔකද දේවාලයේ වාර්ෂික පූජෝත්සවයට එක්වීමටත් විශාල පිරිසක් මෙහි එනවා. අද ජුලි 12 වැනිදා 4000 ක් ඇවිත් ඉන්නවා. යාපනයේ ත්‍රිකුණාමලයේ අම්පාරේ අය ඉන්න බව අපට දැනගන්නට ලැබුණා. ඒ අයට අවශ්‍ය පහසුකම් උපරීම ලෙස ලබාදීමට රජය අම්පාර දිසාපති තුමා මඟින් කටයුතු යොදා තිබෙනවා. විශේෂ කාර්ය බළකාය හා පොලිසිය ආරක්ෂාව ලබා දෙනවා. ජල පහසුකම් නම් මදි. වැසිකිලි පහසුකම් අපට පුළුවන් අයුරින් සකසා තිබෙනවා” මුතු බණ්ඩා මහතා කීය.ඔකද දේවාලයේ හි අපට හමුවූ කාරතිව් වල සිට පැමිණි ටී. සෙන්දිල් රුබන් (35) පරිගණක ඉංජිනේරුවරයෙකි. “මම අවුරුදු 5 ක් තිස්සේ මේ පාද යාත්‍රාවේ යනවා. මේ පාර සාමය උදා වෙලා තිබෙනවා අපිට කරදරයක් නැතිව මෙහාට එන්න පුළුවන් වුණා. පාද යාත්‍රාවට අපි එක්වුණාම දවස් 7 කින් කතරගමට යන්නයි බලාපොරොත්තුව. අපි යාළුවෝ 20 ක් විතර මෙහාට ආවා.” සෙන්දිල් රුබන් අප සමඟ පැවසීය.එම්. රාජේශ්වරම් (38) ද අපට මෙහිදී හමුවිය. “රජය සාමය උදාකර ඇති නිසා අපට ද මෙහාට එන්න ප්‍රශ්න වුණේ නැහැ. ඉස්සර තරම් චෙක් පොයින්ට් නැහැ. අපි සිංහල අයත් සමග සහයෝගයෙන් දැන් ඉන්නවා. සාමය උදාකිරීම පිළිබඳව ජනාධිපතිතුමාටත් රජයටත් ස්තුතිවන්ත වෙනවා රාජේශ්වරම් අප සමඟ කීය.ඇඹිලිපිටියේ සිට මෙහි පැමිණ පාද යාත්‍රාවට සූදානමින් සිටි පී. සිවරාජා මහතා ද පැවසුවේ මීට පෙරත් තමා පාද යාත්‍රාවට එක්වී ඇති නමුත් මෙතරම් සෙනගක් නොදුටු බවයි.“අපි සිංහල අයත් සමඟ එක්ව සහයෝගයෙන් ඉන්නවා දැන් සාමය උදාවීම නිසා මෙතනත් සෙනඟ වැඩිවෙලා. රටේ සෑම ජාතියකටම දැන් නිදහසේ තම ආගම් ඇදහීමට කිසිම කරදරයක් නැහැ. උතුරේ අයට දකුණටත් දකුණේ අයට උතුරටත් යන්න පුළුවන්. ඒ ගැන රජයට අපි ප්‍රශංසා කරනවා. සිවරාජ මහතා පැවසීය.මේ කතරගම පාද යාත්‍රාව පාරම්පරිකව පැවත ආ සාම්ප්‍රදායික පූජනීය වූ ගමනක් ලෙස හැඳින්විය හැකිය. එය සිදු කරන්නේ කතරගම දෙවිදුන්ට වාර්ෂිකව කරන පුද පූජාවක් ලෙසිනි. පසුගිය වසරේ මෙම පාද යාත්‍රාවට 11660 දෙනෙක් එක් වූහ. නමුත් මෙවර දින 13 ක් ඇතුළත 12578 ක් කතරගම පාද යාත්‍රාවට එක්වී සිටිති. ජුලි 12 වැනිදා පමණක් 4471 පාද යාත්‍රාවට එක්වීම සඳහා කුමන ජාතික වනෝද්‍යානයට ඇතුළු වී සිටිති.මේ පිරිස ඔකද දේවාලයේ කප් සිටුවීමේ මංගල්‍යයට එක්වීමෙන් පසු කුමන ජාතික උද්‍යානයට ඇතුළු වී පාද යාත්‍රාව ආරම්භ කරති. උතුරු හා නැගෙනහිර පළාත්වලින් එන මේ හින්දු බැතිමතුන් ගේ ප්‍රයෝජනය පිණිස උපරීම ලෙස පොදු පහසුකම් ලබා දී ඇති බව අම්පාර මහා දිසාපති සුනිල් කන්නන්ගර මහතා අප සමඟ පැවසීය. මෙවර පාද යාත්‍රාවට 25000 ක් පමණ දෙනා එනු ඇතැයි ද ඔහු කීය. “ජලය ලබාගැනීමට වතුර බවුසර 2 ක් ලබාදී තිබෙනවා.වතුර ටැංකි 15 ක් තිබෙනවා අපි ඒවාට නිරන්තරයෙන් ජලය පුරවනවා. ජනතාව වැඩිවූ පසු තවත් ජල බවුසරයක් ලබාදීමට අපේක්ෂා කරනවා. උපරීම ලෙස වැසිකිලි පහසුකම් ලබා දී තිබෙනවා. මහජන සෞඛ්‍ය පරීක්ෂකවරු සේවයේ යොදවා තිබෙනවා” යැයි ද දිසාපතිවරයා කීය.ඔකද දේවාලය පසුකර පාද යාත්‍රාවට එක්වූ පිරිස මුලින්ම ඇතුළු වන්නේ කුමන ජාතික වනෝද්‍යානයටයි. ඒ අයගේ පරිපාලනය ඒ අයට ආරක්ෂාව සැපයීම බාරව තිබෙන්නේ වන ජීවී සංරක්ෂණ දෙපාර්තමේන්තුවටයි කුමන ජාතික වනෝද්‍යානයේ විශාලත්වය හෙක්ටයාර 35664.7 කි.මෙවර මේ පාද යාත්‍රාවේ ජනතාවට පූර්ණ පහසුකම් ලබාදීමට වන ජීවි විෂය බාර ඇමැති ආර්ථික සංවර්ධන ඇමැති බැසිල් රාජපක්ෂ මහතා උපදෙස් දී තිබේ. ඒ අනුව නැගෙනහිර කලාපය බාර වන ජීවි සහකාර අධ්‍යක්ෂ එම්. ඩී. ජී. රූපසිංහ මහතා නව විධිමත් වැඩ පිළිවෙළක් ක්‍රියාවට නංවා ඇත. කුමන ජාතික වනෝද්‍යානයේ උද්‍යාන බාරකරු අජිත් වසන්ත කුමාර මහතාත්, වන සත්ත්ව අඩවි ආරක්ෂක ඩී. පී. සියාසිංහ මහතාත් මේ සුවිශේෂ කාර්යයට නායකත්වය දෙති.මේ ජනතාව මුලින්ම ජාතික උද්‍යානයට ඇතුළත් වූ විට ඔවුන් ලියාපදිංචි කරනු ලබයි. ඇතුළු වෙන පුද්ගලයන් සංඛ්‍යාව ගණනය කිරීම හා ඔවුන් ගෙන යන දේ පරීක්ෂා කිරීම ඊළඟ කාර්යභාරයයි. ඒ සඳහා පොලිස් විශේෂ කාර්ය බළකාය ක්‍රියා කරයි.ඉන්පසු ඔවුන් ළඟ පරිසරය අපවිත්‍ර කරන ප්ලාස්ටික් පොලිතින් වැනි දෑ තිබේ දැයි වනජීවී නිලධාරීහු පරීක්ෂා කරති. පොලිතින් බෑග් ගෙන ඒ වෙනුවට සාම පාද යාත්‍රා සහභාගියකුටම රෙදි මල්ලක් ලබාදෙයි. පාද යාත්‍රාවේ යෙදෙන පිරිස කුමන ජාතික උද්‍යානයට ඇතුළු වීමෙන් පසු මුලින් ම ප්‍රථම දින රාත්‍රිය ගත කරන්නේ බාගුරපිටිය කලපුව අසලයි. එහි ජලය ඇති තරම් තිබේ.ඊළඟට යන්නේ කුඩා කැබිලිත්ත නම් පත්තිනි දේවාලය අසලටයි. එහි කුරුක්කල් තුමා ලෙස සේවය කරන යෝගරාජා කුරුක්කල් තුමා පවසන්නේ මෙවර හින්දු බැතිමතුනට තම ගමන කරදරයක් නැතිව යාමට නිදහස ලැබී ඇති බවයි. අක්කරේපත්තු, කල්මුණේ, මුතුර්, යාපනය, වන්නි යන ප්‍රදේශවලින් මේ සැරේ වැඩිපුර එයි කියලා ආරංචියි. අදටම (12 වැනිදා) 5000 ක් ඇවිත් මේ සැරේ අපේ ජනතාවට අනවශ්‍ය කරදර නැතිව පාද යාත්‍රාව ගමන් කිරීමට රජය පහසුකම් සලසා තිබෙනවා. ඒ පිළිබඳව ආරක්ෂක අංශවලටත් ස්තුතිවන්ත වෙනවා” කුරුක්කල් තුමා පැවසීය.බාගුර කලපුව අසල උයා පිහා කෑම කා ඊළඟ දිනයේ මේ බැතිමත්තු කුඹුක්කන්ඔය දෙසට යති.විශේෂයෙන් මේ පාද යාත්‍රා කරු වකවානුවේදී මේ බැතිමත්හු මස් මාළු කරවල හාල්මැස්සන් ආදී දේ ආහාරයට නොගනිති. තනිකරම මේ කුමන හා යාල මැදින් යන පිරිස ශාකමය ආහාර මත පමණක් යැපෙති. බාගුර කලපු අසල දී අපට හමුවුණු අම්පාර දිසාපති කාර්යාලයේ විධායක නිලධාරියකු වූ රාමයා රාමචන්ද්‍රන් මහතා පැවසුවේ සිය පවුලේ සියලු සාමාජිකයන් සමඟ පාද යාත්‍රාවේ ගමන් කරන බවයි.“මේ පාර හුඟක් අය එයි. සම්පූර්ණ සංඛ්‍යාව 25000 ක් විතර වේවි. සාමය උදාවීම නිසා දැන් අපට සිංහල ජනතාවගේ ප්‍රදේශවලට යන්න පුළුවන් සිංහල ජනතාවට උතුරේ ප්‍රදේශවලට යන්න පුළුවන්. ඒ පිළිබඳව රජයට අපි ස්තුතිවන්ත වෙනවා රාමචන්ද්‍රන් මහතා කීය.මේ පාද යාත්‍රාවේ අය වෙනුවෙන් ඕකන්ද ප්‍රදේශයේ දන්සල් සංවිධානය කර ඇත. කුඩුම්බිගල තපෝ වනයේ ස්වාමින් වහන්සේ ද මේ දන්සල්වලට උදව් දීම විශේෂත්වයකි. මීට අමතරව ලාහුගල පානම ප්‍රදේශයේ සිට වෛද්‍යවරු පැමිණ විවිධ සායන ද පවත්වති. ප්‍රථමාධාර සේවා සෞඛ්‍යදාන සේවා ඒ අතර ප්‍රධාන තැනක් ගනී.වනජීවී සංරක්ෂණ දෙපාර්තමේන්තුව යටතේ සංරක්ෂණය කෙරෙන මේ කුමන ජාතික උද්‍යානයට මේ පාද යාත්‍රා පිරිස නිසා විවිධ පරිසර දූෂණ ප්‍රශ්න ඇතිවීමට ඉඩ ඇත. මේ පිළිබඳව පැමිණෙන හින්දු භක්තිමත් ජනතාව දැනුම්වත් කිරීම පිණිස වනජීවී සංරක්ෂණ දෙපාර්තමේන්තුව විධිමත් වැඩ පිළිවෙළක් සකස් කර තිබේ.ඒ අනුව අපි අපේ නිලධාරි 4 දෙනෙක් දෙමළ හා මුස්ලිම් නිලධාරිනුත් ඇතුළත්ව යොදවා තිබෙනවා. ඒ අය කුඩා කැබලිත්ත දේවාලය අසලට එන බැතිමතුනට වන උද්‍යානය සුරැකීම පිළිබඳව දැනුම්වත් කරනවා. මීට අමතරව දෙමළ භාෂාවෙන් මුද්‍රණය කළ පරිසර දූෂණය වැළැක්වීම පිළිබඳව උපදෙස් මාලාවක් ද මේ අයට ලබාදීමට පියවර ගන්නවා” කුමන උද්‍යාන පාලක අජිත් වසන්ත කුමාර මහතා පැවසීය.මේ පාද යාත්‍රාවේ යෙදෙන අය අතර පුදුම සහයෝගයක් ඇත. කැවිලි පෙවිලි ආහාර හුවමාරු කර ගැනීම, මොන සමාජ මට්ටම්වල සිටියත් මේ ගමනේදී එකට ගමන් කිරීම ආදිය ඒ අතර ප්‍රධාන තැනක් ගනී. ඔව්හු එක් කණ්ඩායමක් තවත් කණ්ඩායමක් දුටු විට හරෝ... හරා... හරෝ... හරා යන සුබපැතුම එක් කරති.වන ජීවී නිලධාරීන්ට පරිසරය සුරැකීමට සහාය දීමට දැන් විවිධ ස්වේච්ඡා සංවිධාන ද එක්වී සිටියි. ඒ අනුව එක්වූ පානම්පත්තුව පරිසර ගවේෂකයන්ගේ සංගමයේ ආනන්ද කුමාර මහතා පැවසුවේ 70 කින් යුත් තම සාමාජික සාමාජිකාවන් ජාතික වනෝද්‍යානය සුරැකීම පිළිබඳව පාද යාත්‍රාවේ එන ජනතාවට උපදෙස් ලබා දෙන බවයි.” ඊට අමතරව පාද යාත්‍රාවේ යෙදෙන අය දමන පොලිතින් ප්ලාස්ටික් එකතු කර ප්‍රතිචක්‍රිකරණ ආයතනවලට ද ලබාදීමට මෙම සංගමය කටයුතු කරයි.මේ පාද යාත්‍රාවේ එන පිරිස සෙල්ල කතරගමදී පිළිගැනීමට දැනටමත් කටයුතු යොදා ඇත. ඒ සඳහා පොලිසිය හමුදාව මෙන්ම පෙරහර සංවිධාන කමිටුව පූර්ණ පහසුකම් යොදා ඇතැයි පෙරහර සංවිධාන කමිටුවේ පද්මසිරි රාජපක්ෂ මහතා පවසයි.ඔකද දේවාලයේ සිට කතරගම මැණික් ගඟ දක්වා දුර ප්‍රමාණය සැතපුම් 100 ක් පමණ වේ. මේ දුර මේ පාද යාත්‍රාවේ නිරත අයට ගමන් කිරීමට දින 4 සිට දින 7 දක්වා කාලයක් ගත වේ. කණ්ඩායමේ සිටින බාල මහලු අය ප්‍රමාණය අනුව මේ කාලය වෙනස් වේ.මේ අය මුල්ම දවස ඔකද දේවාල භූමියේ ඉන්නවා. එදා ආගමික කටයුතුවලට එක්වෙනවා. ඊට පසු කුමන ජාතික වනෝද්‍යානයට ඇතුළු වී ලියාපදිංචි වෙනවා. ඊට පස්සේ නවාතැන වන්නේ බාගුරපිටිය කලපුවයි. ඊළඟ දවසේ රෑ එහි ගත කරනවා. ඊළඟට එන්නේ මඩමේතොට ප්‍රදේශයටයි. එහි කුඩා කැබිලිත්ත දේවාලය අසල ඊළඟට ඒ අය නවතිනවා. මේ සියලු තැන්වල ස්වභාවික ජල පහසුකම් ඒ අයට නොමිලේ ලැබී තිබෙනවා. ඊට පසු දින ඔවුන් කුඹුක්කන් ඔය තරණය කරනවා. එය අමාරු කටයුත්තක් වතුර වැඩි වුණොත් තමයි ප්‍රශ්නය. ඊට පසු පොත්තන කටගමුව හරහා කතරගමට ඔවුන් ළඟා වෙනවා.” කුමන ජාතික උද්‍යානයේ භාරකරු අජිත් වසන්ත කුමාර අප සමඟ පැවසුවේ මේ වකවානුවේ දිනයේ පැය 24 පුරාම මේ පිළිබඳව සොයා බැලිය යුතු බව ද පෙන්වා දෙමිනි.ජාතික සමගිය වැඩි දියුණු කරන මේ කතරගම පෙරහර මංගල්‍යය රටට උදාවූ සාමය තවත් ශක්තිමත් කරන වැඩ පිළිවෙළක් වනු ඇතැයි අපි අපේක්ෂා කරමු.නිහාල් පී. අබේසිංහ සේයාරූ - තුෂිත චන්ද්‍රකුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007189</link>
    <topic>උතුර–දකුණ යා කරන සිහිනය ළඟදීම සැබෑවේවි</topic>
    <author>යාපනය චාරිකාවෙන් පසුදයා ඩී. ෆොන්සේකා ඡායාරූප - සරත් වීරසිංහ</author>
    <content>මුරුගේසු පිල්ලේ නාගලිංගම්” මහතා මධ්‍යම පළාත් මහ ඇමැති සරත් ඒකනායක මහතා හමුවී. මධ්‍යම පළාත් මහා මාර්ග ඇමැති බන්දුල යාලේගම මහතාද මෙහි සිටී.ප්‍රභාකරන් නම් රුදුරු ජන ඝාතකයා මේ සියල්ල විනාශ කොට දැම්මේ සිත්පිත් නැති අයුරිනි. කිසිදා ලැබිය නොහැකි සිහින ඊළමක් පතා සිංහල, දෙමළ මුස්ලිම් ජනතාවගේ සමඟිය ද බිඳ දමා උතුර දකුණ වෙන්කළ ඊළාම්වාදීහු රට දෙකඩ කළහ. එක බුලත්විට බෙදාගෙන කමින් එකම තේ කෝප්පය බෙදාගෙන බොමින් සිටි සිංහලයෝ ද්‍රවිඩයෝ භේද වුහ.1985 දී වවුනියාවෙන් එහා වූ දුම්රිය මඟ කඩා දමා ඒ රේල්පීලි බංකර් හදන්නට යොදාගන්නට තරම් ඊළාම්වාදීහු ද්‍රෝහි වූහ. තම රටේ තමන්ගේ මිනිස්සුන්ට උතුර දකුණ යා කරමින් ගමන් කළ හැකිව තිබූ දුම්රිය මාර්ගය හා දුම්රිය පොළවල් විනාශ කළෝ ඔවුහුමය.මහින්ද රාජපක්ෂ ජනාධිපතිතුමාගේ සේනාධිනායකත්වයෙන් ආරක්ෂක ලේකම් ගෝඨාභය රාජපක්ෂයන් ගේ අධීක්ෂණයෙන් පෙළ ගැසුණු වීර හමුදාවන් විසින් එල්ටීටීඊ නායකයා හා ගෝල පිරිස මරා දමා රට බේරාගත් අලුත උතුරට ගිය අපට සිදුවී ඇති විනාශයේ තරම සියැසින් දැකගන්නට ලැබීමෙන් පසු කම්පාවීම හැර වෙන කිසිත් කරන්නට ඉතිරි නොවී තිබිණ.එහෙත් ‘උතුරු වසන්තය’ වැඩසටහන යටතේ උතුර පුබුදන්නට රජය දැඩි සේ අධිෂ්ඨානය කෙළේය. ඒ අනුව බිම් බෝම්බ ඉවත් කරමින් අවතැන් වූවන් යළි විනාශ වූ සිය ගම්බිම් සකස්කොට ඒවායේ පදිංචි කරවන්නට තීරණය කළ රජය එය ඉක්මනින්ම ක්‍රියාවට නැඟීය.මේ වනවිට කිලිනොච්චිය, ඕමන්ත, මාන්කුලම, පුලියන්කුලම, පරන්තන්, අලිමංකඩ යන ප්‍රදේශවලට ආ අවතැන් වූ ජනතාව සිය ඉඩකඩම්වල යළිත් නිවෙස් තනාගෙන යන අයුරුත් ඒවායේ තල, මුං, කෙසෙල් හා වී ගොවිතැන් කරගෙන යන අයුරුත් ඒ-9 මාර්ගය දිගේ යාපනයට යන අපට දකින්නට ලැබිණ.සමහර ප්‍රදේශවල තවමත් බිම් බෝම්බ ඉවත් කෙරේ. ඒ සඳහා යොදා ගැනෙන්නේ දුරස්ථ පාලකයකින් පාලනය වන යන්ත්‍රය.එහිදී ඉංජිනේරු රෙජිමේන්තුවේ ලාන්ස් කෝප්‍රල් ජේ.එච්.ධර්මදාස එවන් යන්ත්‍රයකින් බිම් බෝම්බ ඉවත් කරන අයුරු අපට දැකගත හැකිවිය.ඔහු පැවසූ පරිදි ඒ යන්ත්‍රයෙන් දිනකට වර්ග මීටර් 4000ක බිම්බෝම්බ ඉවත් කළ හැකිය. එවන් යන්ත්‍ර 5ක් ශ්‍රී ලංකාවට ආනයනය කර ඇති අතර දිනකට පැය 4ක් ක්‍රියාකරන එම යන්ත්‍රයකට ඒ සඳහා පැයකට ඩීසල් ලීටර් 20ක් අවශ්‍ය වෙයි. රජය මේ කටයුතු සඳහා වියදම් කරන ප්‍රමාණය කොපමණදැයි අපට සිතාගත හැක. මේ බිම් බෝම්බ ඉක්මනින් ඉවත් කරන්නේ් උතුරු මිතුරු දුම්රිය මාර්ගය නිමවන ඉසව්වේ වීම විශේෂයකි.කොටින් විසින් විනාශ කරන ලද මීසාලෙයි දුම්රිය පොලමේ වනවිට උතුරු දුම්රිය මාර්ගය ඕමන්ත දක්වා දීර්ඝ කොට තිබේ. ඉතා ශීඝ්‍රයෙන් ඉදිරියට යන දුම්රිය මාර්ගය යාපනය දක්වා දිවෙන දිනය වැඩි ඈතක නොවේ.මේ දුම්රිය ස්ථාන ගොඩනැඟීම සඳහා දකුණේ නොයෙක් ආයතන වියදම් දැරීමට භාරගෙන තිබේ. ඒ අතරින් මීසාලෙයි දුම්රිය පොළ නිමකිරීම භාරගෙන තිබෙන්නේ මධ්‍යම පළාත් සභාවයි. එහි මහ ඇමති සරත් ඒකනායක මහතා ප්‍රධාන ඇමැති මණ්ඩලය ප්‍රධාන ලේකම් පී.ජී.අමරකෝන් මහතා හා මහනුවර දිසාපති ගෝඨාභය ජයරත්න මහතාත් මේ සත්කාර්යයට පෙරමුණ ගෙන සිටිති.පසුගිය දා මීසාලේ දුම්රියපළ ගොඩනැඟීමේ නිරීක්ෂණ චාරිකාවක මහ ඇමැතිතුමා ඇතුළු පිරිස යෙදුණේ රණවිරු හසලක ගාමිණී කුලරත්න උපහාර උලෙළට සමගාමීවයි.උතුරු දුම්රිය මාර්ගයේ බොහෝ තැන්වල දුම්රිය මඟක හෝ දුම්රිය ස්ථානයක සළකුණක් හෝ සොයා ගැනීමට අපහසු වන තරමට ඒවා ත්‍රස්තවාදීන් විනාශකොට තිබේ. වසර 20කට එහා කාලයක සිට විනාශ මුඛයට යමින් තිබෙන දුම්රිය මාර්ගය හා දුම්රිය ස්ථාන වල්බිහිව පස්කඳු බවට පත්ව ඇත.මේ සියලු කරුණු මැද පැරැණි දුම්රිය මාර්ගය පාදා එය ප්‍රතිනිර්මාණය කිරිම දුම්රිය දෙපාර්තමේන්තුවේ හා යුද හමුදාවේ ඉංජිනේරු අංශ ඉතා ශීඝ්‍රයෙන් කරගෙන යන අයුරු දුටුවෙමු.චාවාකච්චේරි පසුකොට, ඒ-9 මාර්ගය දිගේ් යන ගමනේදී දුම්රිය මාර්ගය හා දුම්රිය ස්ථාන තිබූ තැන් හොඳින් හඳුනාගත හැක. එහෙත් මධ්‍යම පළාත් සභාව විසින් ප්‍රතිසංස්කරණය කිරීමට භාරගත් මීසාලෙයි දුම්රිය ස්ථානයේ මාර්ගය නැතත් එහි සැකිල්ල තවමත් අපූරුවට තිබෙනු දැකිය හැක. එහි වහලය උළුවහු ජනේල සියල්ල අතුරුදන් ය.මධ්‍යම පළාත් සභාවේ මහ ඇමැති සරත් ඒකනායක, මහාමාර්ග ඇමැති බන්දුල යාලේගම යන මහත්වරු හා එහි ඉංජිනේරුවරුන් හා සැලසුම් ශිල්පීන් මෙන්ම ප්‍රධාන ලේකම් පී.ජී.අමරකෝන් මහතා ද ප්‍රධාන අමාත්‍යංශයේ හා පළාත් සභා මහාමාර්ග අමාත්‍යංශයේ ලේකම් කරුණාරත්න කැකුලන්දර මහතා ඇතුළු පිරිස සමඟ මාධ්‍යවේදීන් පිරිසක් ද මේ නිරීක්ෂණ චාරිකාවට එක්වූහ. දුම්රිය පොළ නිරීක්ෂණය කරද්දී අපූරු සිදුවීමක් සිදුවිය. වයස 95ක් පමණ වයසැති මහළු මිනිසකු හැරමිටි වාරුවෙන් මහඇමැති තුමා වෙත ළංවූයේ සිනහමුසු මුහුණිනි.”ආයුබෝවන්” මහ ඇමැතිතුමා මේ ප්‍රසන්න මහළු මිනිසාට ආචාර කළේය.”ඔබතුමාගේ දුම්රිය ස්ථානය හදන්නයි අපි ආවේ””හොඳයි හොඳයි” ඔහු කැඩුණු සිංහලන් කීය.”හරිම සන්තෝෂයි. අපි මහින්ද රාජපක්ෂ ජනාධිපතිතුමාට සපෝට් එක තමයි දෙනවා අපි බේරගත්තට. මාත් දුම්රිය දෙපාර්තමේන්තුවෙ වැඩ කෙරුවා. බඩු පරීක්ෂක විදිහට. දැන් පැන්ෂන්” ඔහු කීය.”හොඳයි ඔබතුමාගේ නම””මම මුරුගේසු පිල්ලේ නාගලිංගම්”නාගලිංගම් මහතාට සිංහල කතා කිරීමට හැකිය. දුම්රිය දෙපාර්තමේන්තුවේ බඩු පරීක්ෂක වරයකු ලෙස සේවය කොට මීට වසර 35කට පෙර විශ්‍රාම ලබා සිටී. ඔහුගේ පුතා ද දුම්රිය දෙපාර්තමේන්තුවේ තවමත් සේවය කරන බව ඔහු කීය.”ඉස්සර සිංහල මිනිස්සුයි අපියි හරිම එකමුතුවයි හිටියෙ සහෝදරයො වගේ. කෝච්චියෙන් මීසාලෙයි සිට කොළඹ ගියා ආවා. මීසාලෙයි අපේ ගම. මේවා එල්ටීටීඊය විනාශ කළා. 1985 දී උන් ඇවිත් මේ ඉස්ටේෂම් කඩලා රේල්පීලි සිල්පර කොටන් ගලවාගෙන කොහේදෝ ගෙන ගියා. එදා හිටන් අපි දුකේ. අපිට ගමනාගමන පහසුකම් නැහැ. ආහාර හිඟයි. දැන් අපිට සන්තෝෂයි.මහින්ද රාජපක්ෂ ජනාධිපතිතුමාට අපි සහයෝගය දෙනවා. මේ දුම්රිය මාර්ගය හදන්න ඕනෑ.එතකොට අපිට ඉස්සර වගේ දකුණට ගියෑකි. සිංහල මිනිස්සුන්ට මෙහාට එන්නට පුළුවන්. අපිට එක රටක් විදිහට සමඟියෙන් ඉන්න පුළුවන්” නාගලිංගම් තමාගේ තරමක් කැඩුණු සිංහලෙන් මහ ඇමැතිතුමා සමඟ කීය.කෙසේ වෙත් නාගලිංගම්ලාගේ ද බලාපොරොත්තුව කැඩී බිඳී ගිය දුම්රිය මාර්ගය යළි සකස් කොට උතුර දකුණ යාවී සමඟියෙන් සිටීමය. බෙදී සිටීමට ඔවුන් කැමැති නැත.මෙහිදී මහ ඇමැතිවරයා මාධ්‍යවේදීන් අමතා මීසාලෙයි දුම්රිය ස්ථානය තැනීම පිළිබඳව සිය නිරීක්ෂණ චාරිකාවේ අදහස් පළකළේය.”මේ නිරීක්ෂණ චාරිකව ඉතා සාර්ථකයි. අපි බොහෝ දේවල් දැක බලාගත්තා. අපි හිතුවේ මීසාලෙයි දුම්රිය ස්ථානය මහාමාර්ගයට හුඟක් දුරයි කියලා. ඒත් මහාමාර්ගය අසලම රමණීය ස්ථානයකයි එය පිහිටා තියෙන්නේ.මහින්ද රාජපක්ෂ ජනාධිපතිතුමාගේ අදහසක් පරිදි මෙය ප්‍රතිසංස්කරණය කිරීම මධ්‍යම පළාත් සභාව භාරගත්තා. එය කළයුතු අයුරු අද අපි සාකච්ඡා කළා. මෙහි මූලික ගොඩනැඟිලි තියනවා. රේල් පාර මෙතනට එනකොට අපිට ගොඩනැඟිලි තනා අවසන් කරන්නට පුළුවන්. රුපියල් ලක්ෂ 57ක් මෙයට වියදම් වෙතැයි ගණන් බලා තියෙනවා. එහෙත් මෙය අලුත් තාලයට හොඳින් තැනිය යුතු නිසා ලක්ෂ 70ක් විතර වියදම් වේවි යැයි අපි හිතනවා.මේ දුම්රිය ස්ථානයේ වහළය මහනුවර යුගයේ අනන්‍යතාවයට අනුව නිර්මාණය කරන්නට අපි බලාපොරොත්තු වෙනවා. මාස 8කින් විතර ගොඩනැඟිලි තනා අවසන් කළ හැකියැයි මා හිතනවා. වේදිකාවේ ප්‍රමාණය හා වහලේ ප්‍රමාණය හරියටම මැන ගත යුතු නිසා තවත් මාස දෙකක් විතර වැඩිපුර ගතවේවි”මහඇමැතිවරයා ප්‍රකාශ කළේය.”නාගලිංගම් මහත්මයා අපි ඔබතුමන්ලාට මීසාලෙයි ඉඳල කෝච්චියෙන් ඉක්මනට කොළඹ යන්න හදලා දෙනවා”මහ ඇමැති සරත් ඒතනායක මහතා නාගලිංගම් මහතාගේ අත අල්ලා පොරොන්දු විය.ශීඝ්‍රයෙන් තැනෙන උතුරු දුම්රිය මාර්ගය ඉක්මනින් නිමවීම යාපනයේ ජනතාවගේ ද එකම අපේක්ෂාවයි.යාපනය චාරිකාවෙන් පසුදයා ඩී. ෆොන්සේකා ඡායාරූප - සරත් වීරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007183</link>
    <topic>සත හැත්තෑපහක දෑවැද්දකට දීග ගිය යුගයක්</topic>
    <author>ඡායාරූප - දුෂ්මන්ත මායාදුන්නේ සුමේධා නවරත්න</author>
    <content>”සත හැත්තෑපහක දෑවැද්දක් තියෙනවා කියන්නෙ ඒ කාලෙ හැටියට නම් සල්ලිකාර මනාලියක්. දීගෙක යන්න ඒ හොඳටෝම ඇති.”සත හැත්තෑපහක්?ඔව්... සත හැත්තෑපහක්.ප්‍රධාන කළමණාකාරිණී පී.එස්. ජයන්ති කුරුකුලසූරියමහජන බැංකුවේ මුදල් කෞතුකාගාරය නරඹන අතරේ අපගේ සහයට පැමිණි එහි නිලධාරිනියක වූ මාරි කුරේ මහත්මිය අප හා පැවසුවාය. ඇය “ඒ කාලේ” යනුවෙන් හැඳින්වූයේ ඇගේ මිත්තණිය දීග ගිය යුගයයි. ඇගේ මිත්තණිය වන ජී. තෙරේසා ප්‍රනාන්දු විවාහ වුණේ 1908 දීය. එවිට ඇගේ වයස අවුරුදු දාහතකි.සත හැත්තෑපහ, මනාලියකගේ ඉහළම දෑවැද්ද වූයේ වසර සියයකට ඉහතදීය. අදටත් සත හැත්තෑපහ නොහොත් සත පනහ, සත විසිපහ යන කාසි ලංකාවේ මුදල් අතර ගැවසුණද ඊට වටිනාකමක් ඇත්තේ ම නැතිතරම්ය. කාසි පසුපසම හඹා යන බස් කොන්දොස්තර පවා සත පනහේ කාසිය ආපසු අපට දෙන්නේ ඒ නිසාය.වැරදීමකින් සතපනහක් තබා රුපියල් දෙකක් හෝ පහක් වැනි මුදලක් හිඟමනේ යන අයකුට දුනහොත් පින් වෙනුවට අහන්න වන්නේ බැණුම් වරුසාවකි. එක අතකට ඊට දොස් කීමට ද නොහැකිය. මන්දයත් සතවල වටිනාකම තුට්ටුවකට නොව තඹ දොයතුවකටවත් මායිම් නොවන නිසාය.මහජන බැංකුවේ මුදල් කෞතුකාගාරයට නම් දොයතුව, තුට්ටුව පමණක් නොව මදටිය ඇට, පුස් ඇට, නාග දරන ද බොහෝ වටින්නේය. බැංකුව මෙය රකින්නේ් සේප්පුවක ලූ වස්තුවකටත් වඩා නාගයකු මැණිකක් රකින්නාසේය. සැබැවින්ම මිල මුදල් ඉතිහාසය මදටිය ඇටේ සිට ම රැකිය යුතුය. ලංකාවේ ආයතනවලින් හොඳම මුදල් කෞතුකාගාරය මහජන බැංකුව සතු වන්නේ බැංකුව එය ගරුසරු ලෙස ආදරයෙන් සුරක්ෂිත කරන නිසාම විය යුතුය.ආදි යුගයේ මිනිසාට මුදලක තබා මදටිය ඇටයක හෝ අවශ්‍යතාවයක් පැන නොනැගුණි. ඒ ස්වයංපෝෂිත ආර්ථික ක්‍රමයකට ඔවුන් හිමිකම් කී බැවිනි. එහෙත් ක්‍රමයෙන් මිනිසාගේ නිෂ්පාදන අතිරික්තයක් ඇති වීමත් අවශ්‍යතා විවිධ හා සංකීර්ණවීමත් හේතුකොට ගෙන භාණ්ඩ හුවමාරු ක්‍රමය ඇති විය. භාණ්ඩ හුවමාරු ක්‍රමයේදී ඇති වූ බොහෝ දුෂ්කරතා ”මුදල්” බිහිවීමට අඩිතාලම විය.වතුකරයේ බැංකු කටයුතු ඇරැඹූ බවට දැනුම්දුන් නලාවලංකාවේ ආදි වැදි ජනයා ඔවුන්ට සුලබ ලෙස ලැබුණු මී පැණි, මී ඉටි, දඩ මස් ආදියට ගම්මුන්ගෙන් හුවමාරු කරගත්තේ ඊතල, ලුණු, රෙදිපිළි ආදියයි. භාණ්ඩ හුවමාරුවට එය කදිම සාක්ෂියකි. ක්‍රමයෙන් මේ හුවමාරුවට මුදල් ලෙස හම් කැබලි, මදටිය ඇට, නාග දරන වැනි ශාක ඇට වර්ගද විශේෂයෙන් මුහුදුබඩ ජනතාව සිප්පි කටු ආදිය යොදා ගත් බව ලංකාවේ මිල මුදල් සම්බන්ධව පර්යේෂණ කළ විද්වතුන්ගේ මතයයි.සිප්පි නොහොත් කවඩි වර්ග මුදල් ලෙස බහුල වශයෙන් භාවිතා කළ තවත් රටක් වන්නේ් මාලදිවයිනයි. 17 වැනි ශතවර්ෂයේ ඉන්දියාවේ ගුජරාට දේශයේ ඇමන්ඩ් නම් පලතුරු වර්ගයේ ඇට මුදල් ලෙස පැවැති බවද පතපොතෙහි සඳහන්ය. මේ මුදල්වල විවිධ දුෂ්කරතා, ගැටලු හා අවදානම් සහගත වූ තත්ත්වයන් මඟහරවා ගැනීමට හැකි වූයේ මිනිසා විසින් ලෝහ සොයා ගැනීමෙන් පසුවයි. විවිධ හැඩ හා බරවලින් යුතු මේ කාසිවල නරපතියන්ගේ රූ සටහන් ඇතුළු විවිධ රූ සටහන් ද අගය පැවසෙන අංක ද විය.ලංකාවේ මුදල්වල නොහොත් කාසිවල ඉතිහාසය ක්‍රි.ව. හයේ සිට අට දක්වා වූ කාලය තෙක් දිවෙන්නකි. ලංකාවේ පැරණිම කාසිය වන්නේ ”කහාපණ” කාසියයි. කහාපණ ගැන බුදු රජාණන් වහන්සේ සම්බන්ධ වූ කථාවක් ද ඇත. එනම් “බුදුරජාණන් වහන්සේට පූජා කිරීම සඳහා අනාථ පිණ්ඩිත මහ සිටාණෝ ජේතවනාරාමය ලබා ගත්තේ ”කහාපණ” නැමැති රිදී කාසි සම්පූර්ණයෙන්ම බිම වැසෙන සේ අතුරාය” යන්න ඒ කථාවයි.රිදී පොලු තලා එක සමානව කොටස් කපා කහාපණ සාදා ඇත. එය සමබර වන්නට අයින්වලින් කපා දමන බවද සඳහන්ය. එකල අද මෙන් මහ බැංකුවක් නොතිබුණ අතර ඕනෑම අයකුට මේ මුදල් කාසි නිපදවා ගත හැකිවිය. එහෙත් අද මෙන්ම එදා ද රටේ ”හොර සල්ලි” වලට ඉඩක් නොතිබුණි. කවුරු සාදා ගත්තද කාසිවල බර, පිරිසිදුකම ආදිය නිවැරැදිය යන්න රජයෙන් සහතික කර ගත යුතුය. කාසියක යටි පැත්තේ රාජ මුද්‍රාවක් තිබීම යනු රජය එම කාසි පිළිගත්තා යන්නය. එනයින් හිතුමතේට කාසි නිපදවන්නට පැරණිම කාසියේ පටන්ම ඉඩක් නොලැබුණි.මේ කාසියේ උඩු පැත්තේ තමා කැමති රූ සටහන් තැබිය හැකි වීමද විශේෂත්වයකි. ලීලානන්ද කල්දේරා මහතා විසින් රචිත ”ලංකාවේ මිල මුදල්” කෘතියේ සඳහන් වන අන්දමට, කල්යත්ම හුවමාරුකරන්නන් හා වෙළෙන්ඳන් අතට පත්වූ පසු ඒ අයට පමණක් විශේෂ සළකුණු කාසියේ උඩ පැත්තේ සටහන් වන්නට පටන් ගෙන ඇත.රැස් විහිදෙන ඉර, චන්ද්‍රයා, ඇතා, ගොනා, ගහ, මිනිසා යනාදි සලකුණු ඒ අතර ප්‍රධාන වී තිබිණි.කහාපණ කාසිවලට පසුව ලංකාවේ පැවතියේ ඇතා සහ ස්වස්තික කාසියි. මහජන බැංකුවේ මුදල් කෞතුකාගාරය ඊළඟට පිළිවෙළින් තැන්පත් කර ඇත්තේ සිංහ කාසි, ලක්ෂ්මි කාසි හා රෝම කාසිය. අනුරාධපුර මෙන්ම දකුණේ තිස්සමහාරාමයෙන් ද උතුරේ වල්ලිපුරම් මන්නාරම්, මුලතිව් යනාදි ප්‍රදේශවලින් මෙන්ම හලාවත ප්‍රදේශයෙන් ඉතා විශාල වශයෙන් ලක්ෂ්මි කාසිය සොයාගෙන ඇති බව ‘ලංකාවේ මිල මුදල්’ කෘතියේ සඳහන්ය.ලක්ෂ්මී කාසියට පසු ඉතා බහුල වශයෙන් මෙහි භාවිතයට ගෙන ඇත්තේ රෝම කාසිය. සීගිරි නෂ්ඨාවශේෂ පිළිබඳ කළ පුරාවිද්‍යා සමීක්ෂණවලදී සොයා ගැනුණ කාසි 1687 න් 12 ක් හැර ඉතිරි සියල්ල රෝම කාසි බව සඳහන් වේ. කාශ්‍යප රජුගේ යුගයේ අගනුවර වූ සීගිරි බලකොටුවෙන් සොයාගත් කාසිවලින් සීයට අනූනමයක් ම රෝම කාසි බව ප්‍රකාශිතය. මේ අනුව බලන විට කාශ්‍යප රජු සමයේ භාවිතා කළ ප්‍රධාන කාසි රෝම කාසි වෙන අතර රෝම අධිරාජ්‍ය හා ලංකාව අතර වූ වෙළඳ සම්බන්ධතා ගැන ද යම් නිගමනයකට එළැඹිය හැකිය.රෝම කාසිවල මෙරට භාවිතය කෙතරම්දැයි කිවහොත් ඒ කාසි ලංකාවේද අච්චු ගසා තිබේ. රෝම කාසිවල තිබූ ඉංගී‍්‍රසි අකුරු ගැන කිසි දැනුමක් මෙරට අච්චුකරුවන්ට නොතිබුණි. එහෙයින් ඉංගී‍්‍රසි අකුරු වෙනුවට ඔවුන් නොයෙක් හැඩයෙන් යුතු ඉරි කැබලි යොදාගෙන ඇත.මේ රෝම කාසිවල උඩු පැත්තේ රෝම අධිරාජ්‍යයාගේ උඩුකය රූ සටහනක් ද යටි පැත්තේ හේවායන්ගේ රූප, අවි, අධිරාජ්‍යයාට කිරුළු පැළඳවීම යනාදි රූ සටහන් ඇඳ ඇති බව මහජන බැංකු මුදල් කෞතුකාගාරයේදී ඔබට දැකගත හැකිය.ඊළඟට ඇති රන් කහවණු 9 වන ශතවර්ෂයේ සිට 15 වැනි ශත වර්ෂය දක්වා මෙරට භාවිතා වූ කාසි වර්ගයකි. කහවණුවලින් පසුව භාවිතා වන ”සිංහල මසු” වැදගත් වන්නේ ප්‍රථම වරට සිංහල රජකු සිය නම යොදා කාසි අච්චු ගැසීම නිසාය. ප්‍රථම වරට සිය නම යෙදූ කාසිය අච්චු ගැසූ රජු වන්නේ පළමුවන විජයබාහු රජතුමාය. පළමුවන විජයබාහු රජතුමාට පසුව පිළිවෙළින් සිය නම් යොදා කාසි අච්චු ගැසූ රජවරු කීප දෙනෙක් වූහ.පළමුවන පරාක්‍රමබාහු, නිශ්ශංක මල්ල, චොඩගඟ, ලීලාවතී බිසව, සාහස්ස මල්ල, ධර්මාශෝක, දෙවන පරාක්‍රමබාහු, හතරවන විජබාහු, පළමුවන බුවනෙකබාහු ඒ අතර වෙති. මේ යුග පෙන්නුම් කරන සියලුම කාසි මුදල් කෞතුකාගාරය සතුය. සිංහල මසු වලින් නොනවතින කාසිය සොලී – පාණ්ඩ්‍ය කාසි, යාපනයේ කාසි, කෝට්ටේ කාසි, මසුරන් හා මස්ස, පණම් කාසි, නාග පට්ටම් කාසි, පර්සියන් කාසි තෙක් ද පෘතුගී‍්‍රසි යුගයේ තංගම හා අගුටු මස්ස කාසි ද චීන කාසි කෝවි කාසි, ස්පැනිෂ් කාසි, ඕලන්ද යුගයේ කාසි වර්ග බ්‍රිතාන්‍ය යුගයේ කාසි වර්ග යනාදි වශයෙන් වූ බොහෝ කාසි වර්ග මේ කෞතුකාගාරය සතුය. එතැනින් නොනැවතී නෝට්ටු මුදල් එකතුවක් ද පවත්වාගෙන යෑමට කෞතුකාගාරය කටයුතු කර ඇත.ඒ අනුව එංගලන්තය, රුපියල් සත ක්‍රමයට ලංකාවට ”නෝට්ටු” හඳුන්වා දෙන්නේ් 1909 නොවැම්බර් පළමු වනදාය. මීට පෙර ලංකාවේ නෝට්ටු තිබුණ ද ඒවා පවුම් නෝට්ටු මිස රුපියල් සත නෝට්ටු නොවීය. FOR THE GOVERNMENT OF CEYLON යනුවෙන් මේ හැම නෝට්ටුවකම සඳහන් වූ අතර සිංහලෙන් හා දෙමළෙන් එහි වටිනාකම පමණක් සඳහන් කර තිබේ. එදා සත පහටත් තිබුණේ නෝට්ටුවකි. ඒ නෝට්ටුව මැදින් නැමුම් කඩ ඉරක් තිබුණ අතර එහි එක් පැත්තක වටිනාකම සත දෙකකි.අනෙක් පැත්තේ වටිනාකම සත තුනකි. අවශ්‍යතාවය අනුව නෝට්ටුව මැදින් ඉරා සත දෙක සත තුන ලෙස වෙන්කර ගැනීමට හැකිය. මේ නෝට්ටුවල එංගලන්තයේ මුදල් කොමසාරිස්වරුන් දෙදෙනෙකු අස්සන් කරතිබීමද විශේෂයකි. සත පහ, සත දහය, සත විසිපහ, සත පනහ භාවිතා කළ හැක්කේ රුපියල් පහකට වඩා අඩු මුදලක් ගෙවීමට පමණි. එය සත නෝට්ටුවල සුද්දා සටහන් කර ඇත්තේ මෙසේය.”THIS NOTE IS LEGAL TENDER FOR THE PAYMENT OF AN AMOUNT NOT EXCEEDING FIVE RUPEES.”ලංකාවේ නෝට්ටුවලට පාලකයන්ගේ මුහුණ ඇතුළත් වන්නේ 1941 සිටය. ඒ අනුව 1941 සිට 1949 දක්වා ලංකාවේ නෝට්ටුවල පෙනී සිටියේ Vවැනි ජෝර්ජ් රජුය. 1951 වසරේVI වැනි ජෝර්ජ් රජු පෙනී සිටි අතර 1952 සිට 1956 දක්වා එළිසබෙත් රැජනගේ උඩුකය රූ සටහන නෝට්ටුවල සටහන් විය.පැරණිම කාසි කහාපණලංකාවේ රාජ්‍ය ලාංඡනය ලංකාවේ නෝට්ටුවල සඳහන් වීමට නිදහස ලබා වසර අටක් ගත විය. 1956 සිට 1962 දක්වා රාජ්‍ය ලාංඡනය සඳහන් වූ නෝට්ටු ඒ වන විට ද මුද්‍රණය කළේ එංගලන්තයේ ය. ලංකාවේ දේශපාලනඥයකුගේ මුහුණක් මුල්ම වරට මුදල් නෝට්ටුවට එකතු වන්නේ 1962 දීය. ඒ එස්. ඩබ්ලිව්. ආර්. ඩී. බණ්ඩාරනායක මහතාගේ ය.බ්‍රිතාන්‍ය ලංකාවට රුපියල් සත ක්‍රමය හඳුන්වා දුන්නේ 1870 වුවද 1909 වන තෙක් නෝට්ටු මුද්‍රණයක් නොතිබුණි. එතෙක් කාසි පමණක් මෙරට සංසරණය විය. මේ කාසි අච්චු ගැසුවේ බ්‍රිතාන්‍යයේ වූ අතර දැනටත් අපේ කාසි මුදල් අච්චු ගසන්නේ බ්‍රිතාන්‍යයේය. නිදහස ලබා අවුරුදු හැට ද ඉක්මවා ගිය තැන ද 1870 සිටම අපට අපේ මුදල් අච්චු ගසා දෙන්නේ බ්‍රිතාන්‍යයයි.මෙරට මහ බැංකුව ආරම්භ වන්නේ 1950 දීය. අපේ මුදල් මහ බැංකුව යටතේ නිකුත් වීම ආරම්භ වන්නේ 1951 සිටයි. එංගලන්තයේ මුදල් කොමසාරිස්වරුන් දෙදෙනා වෙනුවට ලංකාවේ මහ බැංකුවේ මහ බැංකු අධිපති ඉංගී‍්‍රසි ජාතික ජෝන් එක්ස්ටර් අස්සන් තබන අතර අපේ මුදල්වලට අස්සන් තබන පළමු ශ්‍රී ලාංකිකයා වන්නේ ජේ. ආර්. ජයවර්ධන මහතාය. ඒ මුදල් ඇමැතිවරයා ලෙසය.මේ වන විට 1909 සිට පැවැති සත පහ, දහය, විසිපහ, පනහ රුපියල රුපියල් දෙක, පහ, දහය, පනහ, සියය, පන්සියය, දහස, දසදහස තෙක් වූ මුදල් නෝට්ටු රුපියල, රුපියල් දෙක, පහ, දහය, පනහ, සියය දක්වා සීමා විය. දස දහයේ නෝට්ටු පවා එදා මුද්‍රණය කිරීමට සිදුවූයේ මෙරට පැවැති විදේශීය බැංකු බොහෝමයකගේ ගිණුම් කටයුතු පහසු කිරීම සඳහාය.රුපියල් විස්සේ නෝට්ටුව මුද්‍රණය වන්නේ 1979 දීය.පන්සියය හා දහසේ නෝට්ටු මුද්‍රණය වන්නේ 1981 දීය.මේ වන විට නෝට්ටු පමණක් ලංකාවේ මුද්‍රණය වන අතර එය ද එංගලන්තයේ තෝමස් ඩිලාරෝ සමාගමේ ශාඛාවකිනි. 1986 සිට බියගම පිහිටි ඩිලාරෝ ශාඛාව අපගේ නෝට්ටු මුද්‍රණය කරන අතර අදටත් අපගේ කාසි අච්චු ගසන්නේ එංගලන්තයේ පිහිටි තෝමස් ඩිලාරෝ මව් ශාඛාවයි.එහෙත් ලංකාවේ මුල්ම කාසිය වන කහාපණ කාසිය මෙරටේදීම සැකසුණු බවට ලංකාවේ මිල මුදල් ගැන ලියැවුණු පත පොතෙහි සඳහන්ය. ඉන්දියාවේ ද පැරණිම කාසිය කහාපණ වන අතර ලංකාවේ කහාපණ වෙනස් වන්නේ එහි තිබෙන සළකුණු අනුවය. ඉන්දියාවේ කහාපණ මෙහි භාවිතා වී ඇතත් ලංකාවේම යැයි හඳුනා ගත හැකි සළකුණු යෙදු කහාපණ තිබේ.මහජන බැංකුවේ මුදල් කෞතුකාගාරය සම්බන්ධව කටයුතු කළ විශ්‍රාමලත් එච්. එම්. ගුණතිලක මහතා පවසා සිටියේ ඉන්දියාවේ ගෝත්‍ර සලකුණු කිසිවක් අපේ කහාපණ වල නැති බවය. ඉන්දියාවේ කහාපණවල පන්සීයකට අධික සලකුණු තිබුණා සේම අපේ කහාපණවල සලකුණු 395 ක් ඇති බව හඳුනාගෙන ඇතැයි ද ඒ මහතා පැවසුවේය.තෝමස් ඩිලාරෝ ලංකාවේ මුල්ම විදේශීය මුදල් මුද්‍රණ ශාඛාව නොවන්නේ ඕලන්දකාරයන් ඊට පෙර මෙරට ප්‍රථම කාසි අච්චු ගැසු කාර්යාලය ඉදිකළ නිසාය. ඒ 1781 දී කොළඹ කයිමන් දොරකඩ අසලය. 1783 වන විට ගාල්ල, යාපනය, ත්‍රිකුණාමලය යන ප්‍රදේශවලත් මෙවැනි කාර්යාල පිහිටවූ බව “ලංකාවේ මිල මුදල්” නැමැති කෘතියේ සඳහන්ය.කහාපණවල සිට ඕලන්දකාරයන් මෙරට අච්චු ගැසු මුදල් තෙක් ද එතැන් පටන් අද වන තුරු පැවැති හා පවතින මුදල් ද ඇතුළත් මහජන බැංකුවේ මුදල් කෞතුකාගාරය ඇරැඹුණේ 1991 දීය. ඒ බැංකුවේ මුදල් දෙපාර්තමේන්තුවේ සේවය කළ ගණකාධිකාරී පී. විජේවීර මහතාගේ යෝජනාවක් අනුවය.අද කෞතුකාගාරය බාරව සිටින්නේ මහජන බැංකුවේ මාණ්ඩලික අභ්‍යාස විදුහලේ ප්‍රධාන කළමනාකාරිනි පී. එස්. ජයන්ති කුරුකුලසූරිය මහත්මියයි. ජාතික කෞතුකාගාරය හැරුණ විට දැනට ආයතන මට්ටමෙන් ඇති හොඳම මුදල් එකතුව ඇත්තේ මහජන බැංකු කෞතුකාගාරය සතුව බව ඇය අපට පැවසුවාය. කොළඹ දහය ඩී. ආර්. විජේවර්ධන මාවතේ අංක 38 දරණ ස්ථානයේ පිහිටි මේ කෞතුකාගාරය දැනට නැරැඹිය හැක්කේ පාසල් සිසුන්ට පමණි.පාසලට අයිති ප්‍රදේශයේ මහජන බැංකු කළමනාකරුගේ අවසරලත් ලිපියක් මඟින් ඉල්ලීමක් කළහොත් අදාළ පාසලට මේ කෞතුකාගාරය නැරැඹීමට අවස්ථාව ලැබේ. ඉදිරියේදී මහජනතාවට නැරැඹීම සඳහා ද අවස්ථාව ලබා දීමට කටයුතු කරන බව ද ඇය අප හා පැවසීය.ඡායාරූප - දුෂ්මන්ත මායාදුන්නේ සුමේධා නවරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af10071810</link>
    <topic>නිසල වූ නිසල විල</topic>
    <author>නුවන් නයනජිත් කුමාර</author>
    <content>පසුගියදා (ජූලි 15) කයෙන් අප හැර ගිය ජයසේන ජයකොඩි වූ කලී හුදෙක්ම ප්‍රතිභාපූර්ණ නවකතාකරුවකු ලෙස පමණක් හැඳින්වීම යුක්ති යුක්ත නොවේ. ඔහු මෙරට නව්‍ය නවකතා ධාරාවක ප්‍රණේතෘවරයා ය. 70 දශකයේ මුල් භාගයේ හේ නවකතාකරණයට ප්‍රවිෂ්ට වන විට මෙරට නවකතා කලාවේ මුඛ්‍ය ධාරා ද්වයක් දිස්වීය.මාර්ටින් වික්‍රමසිංහ, මහාචාර්ය සිරි ගුනසිංහ, කේ. ජයතිලක, ගුණදාස අමරසේකර වැනි මුල් පෙළේ ලේඛකයෝ ග්‍රාමීය සමාජයත්, නාගරික සමාජයත් අතර ගන්ධබ්බ වන තාරුණ්‍ය හෝ දේශීය සංස්කෘතික සම්ප්‍රදාය හා බටහිරීකරණය අතරමැද දෝලනය වන පවුල් සංස්ථාව වස්තු විෂයය කොට ගෙන නවකතා ලියූහ.අනෙක් අතට කරුණාසේන ජයලත් ප්‍රමුඛ කුමාර කරුණාරත්න, එඩ්වඩ් මල්ලවආරච්චි, ජයකොඩි සෙනෙවිරත්න, නිව්ටන් ගුණසේකර, කරුණාරත්න සපුතන්ත්‍රි ඈ ලේඛකයෝ සමකාලීන සමාජ යථාර්ථය ගැඹුරින් නිරූපණය කිරීමට වඩා යොවුන් පේ‍්‍රමයේ චමත්කාරය ඉස්මතු කරමින් නවකථා රචනා කළහ. ජයසේන ජයකොඩි ‘යුගයෙන් යුගය’ නවකතාව ඔස්සේ නවකතාකරණයට පිවිසියත් ස්වකීය අංකුරභාව විදහා පෑ ආධුනික ලක්ෂණවලින් එය සමන්විත විය.එවකට වාමාංශික අදහස් දැරූ විප්ලවවාදි තරුණයකු වූ ජයසේන 1971 කැරැල්ලට හසුවී බන්ධනාගාරගත වූයේය. ඔහුගේ දෙවැනි නවකතාව මතු නොව නවකතාකරුවකු ලෙස ස්වකීය ප්‍රතිභානය විදාරණය කළ ‘අස්වැන්න’ මුද්‍රණද්වාරයෙන් එළි දුටුවේ හේ සිරගතව සිටියදීය. එවකට තරුණ සිත් සංවර්ධනය කිරීමේ ආකල්පයෙන් මඩනා ලද යොවුන් ජයසේන ‘අස්වැන්න’හි බුංජප්පු හරහා සංවර්ධනයට දැඩි වීර්යයෙන් හා උත්සාහයෙන් පා නැඟිය යුතු බව පළට කළේය.ඔහුට තම මවු පැවැසූ අතීත කතා මේ නවකතාව උදෙසා ඉවහල් විය. 1971 රාජ්‍ය සාහිත්‍ය සම්මානයෙන් ‘අස්වැන්න’ට පිදුම් ලැබිණි. බුංජප්පුගේ දරු පරපුර ඉදිරියට ගෙන යමින් ඔහු ‘සුදු වලාකුළු’, රයිගම් පුත්තු යන නවකතාද්වය ද රචනා කළේය. ගමේ පන්සල, ගුරු ගෙදර වෙනුවට පාසල් බිහිවීමත්, වැවිලි ආර්ථිකය විසින් බිහි කරන ලද සමාජ පෙරළියත්, මුදලේ ආධිපත්‍ය නැඟීමත් මේ නවකතාවල යටි පෙළෙන් ඉස්මතු විය. පර්ල් එස්. බක් ගේ The Good Earth’ ප්‍රමුඛ නවකතා ත්‍රිත්වයේ ආභාසය මේ සඳහා ඔහුට ලැබෙන්නට ඇතැයි මම සිතමි.මහාචාර්ය සුනන්ද මහේන්ද්‍ර, ආර්. ආර්. සමරකෝන්, හේමරත්න ලියනාරච්චි, සෝමවීර සේනානායක වැනි ලේඛකයන් එවකට මධ්‍යම පාන්තික පවුල් සංස්ථාවේ සබඳතාවල බිඳ වැටීම් වස්තු විෂයය කොට නවකතා ලියද්දි ජයසේන ඇතැම් ග්‍රාමීය පවුල්වල මැනවින් සුරැකිව තිබෙන අඹුසැමි පේ‍්‍රමය ගැන කියැවෙන ‘අඹු දරුවෝ’ ලීවේය. නවකතාකරුවකුට විරලව වස්තු විෂයය වූ ‘එකගෙයි කෑමේ සිරිත’ පාදක කොට ඔහු ‘බැද්දෙගෙදර’ නවකතාව නිර්මාණය කළේය.ඉන් විදාරණය වූයේ ද සෙනෙහබර පුරුෂයන් දෙදෙනකුට මැදි වූ ස්ත්‍රියකගේ සංවේදී මානව සබඳතාවන්ය. 70 දශකයේ මැද භාගයේ මාර්ටින් වික්‍රමසිංහයන් ‘බව තරණය’ ලිවීමෙන් ඇතිවූ ආන්දෝලනයෙන් දේශීය බෞද්ධ නවකතා ධාරාවට මඟ පෑදිණි. වික්‍රමසිංහයන් සිදුහත් කුමරුගේ චරිතය සාමාන්‍ය මිනිසකුගේ ස්වභාවයෙන් ද භෞතිකවාදී දෘෂ්ටියකින් ද නිරූපණය කිරීම හේතු කොට බෞද්ධ පැවිදි ගිහි දෙපිරිසෙන්ම විරෝධතා මතු විණි.වචනයේ පරිසමාප්ත අර්ථයෙන් මෙරට ප්‍රථම බෞද්ධ නවකතාව ලෙස ගිණිය හැකි ‘අමාවැස්ස’ ජයසේන රචනා කළේ ‘බවතරණය’ කියැවීමෙන් හට ගත් ප්‍රකම්පනයක ඵලයක් වශයෙනි. ඉන් පෙර ජී. බී. සේනානායකයන් බෞද්ධ කතා වස්තුවල ආභාසයෙන් ප්‍රකට නවකතා ලියූ නමුත් බෞද්ධ නවකතාවක් ලිවීමේ අධ්‍යාශයක් ඔහුට නොතිබිණි. ‘අමාවැස්ස’ ‘බවතරණය’ ට පිළිතුරක් වශයෙන් ජයසේන නොලියූ නමුත් විචාරකයෝ එය ඊට කදිම පිළිතුරක් ලෙස පිළිගත්හ.බෞද්ධ සංඝරත්නයේ උත්තරීතරභාවයට අනේකවිධ සුළි, කුණාටු හමා එද්දී එය රැක ගැනීමේ අභිලාෂයෙන් ඔහු ‘පිච්ච මල’ නවකතාව ලීවේය. බුද්ධ ශාසනයට අවැසි වන්නේ ‘පිච්ච මල’ හි රාහුල හිමි වැනි සිල්වත් යතිවරයන් බව මෙහි යටි පෙළෙන් විදාරණය වේ. මේ නවකතාවේ සාර්ථකත්වයේ ප්‍රතිඵලයක් ලෙස අරලිය මල් ආරාමය, මහමෙර, උපේකා, පින්කෙත, සිල් සුවඳ, සුදු නෙළුම වැනි පිච්ච මලේ ම දිගුවක් වූ නවකතා මතු නොව යසෝදරාව, මහ අනඳ හිමි, මහ මිහිඳු හිමි වැනි බෞද්ධ චරිත පාදක කොටගත් නවකතා පෙළක් ද හේ රචනා කළේය.‘නුරාගින්න’ (ගිහිගෙදර) වූ කලී ජයසේනයන්ගේ සාර්ථක අත්හදා බැලීමකි. අන්ධභූත, මුදු ලක්ඛන, නලිනී, වාත සෛන්ධව, චුල්ල පලෝහන, කුණාල වැනි ජාතක කතා ආශ්‍රෙය කොට ස්ත්‍රි පුරුෂ සබඳතා, ලෝකාස්වාද රතියෙහි ගූඪත්වය ගැඹුරින් කුළුගැන්වෙන අයුරින් කේවල නවකතාවක් ලිවීම ලේසි පහසු කාර්යයක් නොවේ. 1977 රාජ්‍ය සම්මාන දිනු ‘පරසතුරෝ’ ඔහු ලියු සාර්ථක ඓතිහාසික නවකතාවකි. මෙතෙක් ඔහුගේ නවකතාවලින් සිනමාවට නැඟුණේ එය පමණි.බැද්දේගෙදර, අඹුදරුවෝ, නිසලවිල ජයසේනයන්ගේ නවකතා ඇසුරු වූ ටෙලි නළු වේ. මින් ‘නිසලවිල’ නමැති කලාත්මක ටෙලි නළුව අධ්‍යක්ෂණය කළ ප්‍රසන්න ජයකොඩි ඔහුගේ පුත්‍රයකු වීම ද සුවිශේෂත්වයකි. ජයසේනයන් මිය යන විට ‘මහා කසුප් හිමි’ නමින් මහා කාශ්‍යප හිමි ගැන ග්‍රන්ථයක් රචනා කිරීමේ ප්‍රණීධානයෙන් සිටියේය. එය එළි නොදැකීම අපගේ අභාග්‍යයකි. කෝ. ආනන්ද හිමියන් ලියු ‘හේ සිද්ධාර්ථ නම් වෙයි’ හා ගුණදාස ලියනගේ ලියූ ‘තෙවැනි සිල්පදය නොකඩමි’ ජයසේනයන් ප්‍රාරබ්ධ කළ බෞද්ධ නවකතා ධාරාවේ ප්‍රබෝධය කියාපාන සලකුණු දෙකක් වැන්න.1935 දෙසැම්බර් 17 වැනිදා පවුලේ පස්වැනි දරුවා ලෙස හොරණ කහටපිටියේදී ජන්ම ලාභය ලැබූ ජයකොඩි ආරච්චිගේ ජයසේන, කහටපිටිය බෞද්ධ මිශ්‍ර පාසල, හොරණ විද්‍යාරත්න විද්‍යාලය ආදියෙන් සිප්සතර හැදැරුවේය. සිංහල, පාලි, සකු, ඉංගිරිසි හදාරා ජ්‍යෙෂ්ඨය සමත් වූ ඔහුට ආර්ථික දුෂ්කරතා හේතු කොට ගෙන පින් ඇති සරසවි වරම නොලැබිණ. අඳ ගොවියකු වූ තම පියා හා පන් වියා අලෙවි කරන මව දුන් සත 10 ක මුදලින් භාගයක් වඩේ කෑමට ද සෙස්ස පොත් මිලට ගැනීමට ද හේ වියදම් කළේය. 1959 කළුතර කච්චේරියේ ලිපිකරුවකු ඔහු සිංහලේ පත්‍ර උදෙසා කෙටිකතා ලිවීමෙන් ලේඛනයට පිවිසිණි.ජයසේන ජයකොඩි නාමශේෂභාවෝපගත වූ බව ඇසු විට මා හට සිහිපත් වූයේ සිළුමිණ පුන්කලසෙහි 2009 දෙසැම්බර් 27 වැනිදා පළ වූ සුමුදු චතුරාණි ජයවර්ධන ලියු ඔහුගේ අවසන් පුවත්පත් සංලාපයයි. එහිදී ඔහු පැවසූ මේ රුවන් වැකිය මම දේවභාෂිතයක් ලෙස සලකමි.“කලාකාරයෝ කියලා හඳුන්වාගත්තට මේ මිනිස්සු බහුතරයක් ව්‍යාපාරිකයෝ. එහෙමත් නැත්නම් වන්දි භට්ටයෝ. ප්‍රඥාවෙන් යථා තත්ත්වය අවබෝධ කොට ගත්, කීර්ති ප්‍රශංසා, නින්දා, අපහාස මත නොසැලෙන අදීන පුද්ගලයන්ට තමයි අපි කලාකරුවෝ කියන්නේ.මේ අයට දේශපාලනඥයෝ පස්සේ යන්න උවමනාවක් නැහැ. තමන්ගේ සංස්කෘතිය හඳුනාගෙන තමන්ගෙන් සමාජයට හිමි විය යුතු කාර්යභාරය තේරුම් ගත් පිරිසක් වීමයි අවශ්‍ය වෙන්නේ. දේශපාලනඥයන් තමන්ගේ අරමුණු ඉටුකරගන්න කලාකරුවන් පාවිච්චි කරනවා නම් එය වැරැදියි. මෙරටට ඕන කරන්නේ දේශපාලනඥයන් උසි ගන්වන කොට බුරා පනින අය නොවෙයි.”ජයසේන ජයකොඩි කලාකරුවාණෙනි, ඔබ ලියූ සියලු බොදු නිමැවුම් ඔබට නිවන් සුව පිණිස හේතු වේවා.නුවන් නයනජිත් කුමාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007182</link>
    <topic>ඝාතනය සැලසුම් කළේ පිටරට ඉඳන්</topic>
    <author>කීර්ති මෙන්ඩිස්</author>
    <content>කඳානේ මවක ගෙල කපා මරා දැමීමඒ ඉකුත් වසරේ නොවැම්බර් මස විසිවැනිදාය. වේලාව උදෑසන හතට පමණ ඇත. නෙරංජලා සිය දියණිය ද සමඟ නිවෙසින් පිටතට ආවේ දියණිය පාසල් ගෙන යාමට එන ත්‍රිරෝද රියට නංවාගන්නටය. වෙනදාට ත්‍රිරෝද රිය පදවන රියැදුරා ඇයගේ නිවෙසට පැමිණි පසුව ඔහු ආ බව දන්වන්නට නිරංජලාට “මිස්” කෝල් එකක් දෙයි. ඇය දියණිය සමඟ නිවසින් පිටතට එන්නේ ඉන් පසුවය. ඒත් එදා ඇය නිවෙසින් පිටතට ආවේ ‘මිස්’ කෝල් එකක් ලැබෙන්නටත් කලිනි.දියණිය සමඟ නිවෙසින් පිටතට පැමිණි ඇය ගේට්ටුව ළඟට යන්නට උත්සාහ කළාය. ඇසිපිය හෙළන්නටත් ඇයට නොහැකි විණි. මුහුණ ආවරණය කර ගත් දෙතුන් දෙනෙක් ඇය වටකර ගත්හ. ඔවුන් අතේ මන්නා තිබිණි. බිරාන්ත වූ ඇය දියණිය තුරුලු කරගන්නට හැදුවා පමණි. එකෙකු එල්ල කළ මන්නා පහරින් ඇය එතනම ඇද වැටිණි. බියට පත් දියණිය “අම්මා” කියමින් හඬා වැළපිණි. වැටුණු නෙරංජලා ළඟට ගිය තවකෙකු ඇගේ ගෙල කපා දැමුවේ කිසිවක් කතා කරන්නටවත් ඇයට ඉඩ නොතබමිනි.දියණිය අතට ගත් තවෙකෙකු ඇය ඔසවා ගනිද්දී මිදුලේ සිදුවන දේ ඇසුණු නිවෙසේ සිටි වැඩිමහල්ලෝ ද සිදුවන්නේ කුමක්දැයි විමතියට පත්ව පිටතට ආහ. ඒ සමඟම කුඩා දැරිය ඔසවා ගත් ඝාතකයන්ගෙන් එකෙක් ඇය නිවෙසේ පිටුපසට රැගෙන ගොස් බිම තැබුවේය.මරා දමන ලද නෙරංජලාඒ සමගම තවකෙක්, ‘පලයන් ඇතුළට’ කියමින් නිවෙසින් පිටතට පැමිණි අයට මන්නා පිහිය උලුක් කළේය. බියට පත් ඔව්හු වහා ගෙට ගොස් දොර වසා ගත්හ.කැපී වෙන්ව තිබු ගෙල අතට ගත් එකෙක් එය තවත් ඈතට විසි කළේය. සිය කටයුත්ත අවසන් කළ සැණින් ඔවුන් වෑන්රියක නැගී පලා ගියේ ඝාතකයන් කවුදැයි කිසිවෙකුටත් සිතාගත නොහැකි ලෙසිනි.සිද්ධිය සැළවූ වහාම පොලිසිය පරීක්ෂණ ආරම්භ කළේය. කඳාන පොලිසියේ නිලධාරින් නෙරංජලාගේ සිරුර රෝහලට ගෙන ගිය අතර සිද්ධියෙන් කුඩා දැරිය පමණක් නොව යාබද නිවසේ සිටි වැඩිමහල්ලෝ ද බියටත් සන්තාපයටත් පත්ව සිටියහ.“නෙරංජලා මරා දැමුවේ කව්රුන් ද? ඇය මරා දමන්නට හේතු වූයේ කුමක් ද?” මේ පොලිසිය ඉදිරියේ නිරුත්තර වූ කරුණුය. ඒ වන විට නිරංජලාගේ සැමියා හිටියේ විදේශගතවය. ඔහු ඉතාලියේ රැකියාවක් කළේය. පොලිසිය පැති කිහිපයකින් පරීක්ෂණ ඇරැඹුව ද ඉන් ඵලක් නොවිණි. ඒ අතරතුර පරීක්ෂණ බස්නාහිර උතුර අපරාධ කොට්ඨාසය වෙත බාර විය. සහකාර පොලිස් අධිකාරී සමුද්‍රජීවගේ මෙහෙයවීමෙන් පරීක්ෂණ ඇරැඹිණ. සමුද්‍රජීව අපරාධ විමර්ශනයේ දක්ෂයෙක් විය.“අපි ඉන්වෙස්ටිගේෂන් පටන්ගත්තා... පැති පහක් ඔස්සේ පරීක්ෂණ ආරම්භ කළා... පළමුවැනි එක තමයි මරපු ගෑනු කෙනා පුද්ගලයන් විදේශගත කිරීමට සම්බන්ධයි කියල තොරතුරක් ලැබුණා. ඒ පැත්තෙන් හෙව්වා... දෙවෙනියට සමාජයේ නොයෙකුත් පුද්ගලයන් ඇසුරු කරනවා ද බැලුවා... අනියම් සම්බන්ධයක් ගැන තොරතුරු හෙව්වා... හතරවැනියට ලැබුණු තොරතුරු මත පුද්ගලයන් කිහිපදෙනකු ගැන විමර්ශනය කළා... පස්වෙනියට ගෙදර අභ්‍යන්තර ආරවුලක් මේකට මුල්වුණා ද කියල හොයලා බැලුවා...” සිද්ධිය සම්බන්ධයෙන් විමර්ශන නිලධාරියෙක් ‘සිළුමිණ’ට කීවේය.“ඒ අතරේ තමයි පවුලේ ආරවුලක් ගැන තොරතුරු ලැබුණේ.” මේ ගෑනු කෙනා අලුතින් හදපු ගෙදරත් තියෙන්නේ මහගෙදර ළඟම... මහගෙදර ඉන්නේ එයාගේ සැමියාගේ අම්මයි තාත්තයි. ඒ දෙන්නත් එක්ක මේ ගෑනු කෙනාගේ ආරවුල් තියෙනවා... සැමියා වගේම සැමියාගේ මල්ලි ඉන්නෙත් ඕස්ට්‍රේලියාවේ... එයාත් සමඟ තිබුණු ප්‍රශ්න කිහිපයක් අපිට අනාවරණය කරගන්න පුළුවන් වුණා... ආසන්නම සිදුවීම තමයි අලුත් ගෙදරට හදපු අලුත් ගේට්ටුව... මහත්තයාගේ අම්මා තාත්තා ඒ ගේට්ටුවෙන් යනවට එනවට මෙයා කැමති නැතිව ඉඳලා තියෙනවා... මේ බව දෙමවුපියන් පිටරට ඉන්න පුත්තුන්ට දැනුම් දීලා... මහත්තයාගේ මල්ලි ඒ කියන්නේ මෙගොල්ලන්ගේ අනෙක් පුතා මේ ගැන තරහින් හිටියේ...” ඔහු වැඩිදුරටත් කියාගෙන ගියේය.අපරාධ කොට්ඨාසයේ නිලධාරීන් ඒ පසුපස ගියේ ඉන් අනතුරුවය. සිද්ධිය සම්බන්ධයෙන් වැඩිමහල්ලන්ගෙන් පොලිසිය ප්‍රශ්න කළහ.“ඔයාලාගේ පුතා ළඟදි ලංකාවට ආවද”“නැහැ...”“මළගෙදරවත් ආවේ නැද්ද”නැහැ...”පොලිසියට ලැබුණේ එවන් පිළිතුරකි. තවදුරටත් සොයා බැලීමේදී දැන ගන්නට ලැබුණේ ඔහු අවසන් වරට පැමිණියේ ජුනි මස බවය. ඒ සිය බිරිය හා දරුවන් ද සමඟය. පොලීසිය පරීක්ෂණ අතහැරියේ නැත. සැකකාර සොහොයුරා මෑතකදී ලංකාවට පැමිණ ඇත්දැයි විමසීය. නැත. මෙරට ගමන් බලපත්‍රයකින් ඔහු ලංකාවට පැමිණ ඇති බවට තොරතුරක් නැත. පසුව ඔවුන් බිරියගේ ගමන් බලපත්‍රයේ තොරතුරු සෙවීය. ඒ අතර නියම තොරතුරක් නිලධාරීන්ට ලැබිණ.ඒ 18 වැනිදා ඔහු මෙරටට පැමිණි බවය. ඔහු මෙරටට එන්නේ ඔස්ට්‍රේලියාවේ ගමන් බලපත්‍රයකින්ය. තව දුරටත් සොයා බැලීමේදී ඔහු යළි 22 වැනිදා ඕස්ට්‍රේලියාව බලා ගිය බව ද දැනගන්නට ලැබිණ. විමර්ශන නිලධාරීන්ට කිසියම් හෝඩුවාවක් ලැබුණේ මෙතැන් සිටය.“ඉන් පස්සේ අපිට තොරතුරක් ලැබුණා කප්පම් සිද්ධියක් ගැන... ඕස්ට්‍රේලියාවේ ඉන්න තැනැත්තා ජුනි මාසේ ලංකාවට ඇවිත් එයාගේ ජාඇල පැත්තේ හොඳම මිතුරෙක් එක්ක මේ ගෑනු කෙනාව මරන්න තවත් කෙනෙකුට කොන්ත්‍රාත් එක බාර දෙන්න ගිහින් තියෙනවා... කොන්ත්‍රාත්කාරයා ලක්ෂ පනහක් ඉල්ලලා... වැඩේ හරියන්නේ නැති තැන ඒක අතහැරලා දාලා මිනිහා ආයේත් ඕස්ට්‍රේලියාවට ගිහින්... අපි ඒ කොන්ත්‍රාත්කරු හොයාගෙන ගිහින් එදා එයා හම්බවෙන්න ආපු දෙන්නගේ තොරතුරු සොයාගත්තා... එයාට දීලා ගිය ටැලිෆෝන් අංකයත් ගත්තා... ඒ ජාඇල පැත්තේ මිතුරාගේ අංකය.”“අපි ඒ අංකයේ ඩීටේල් බිල් එකක් අරගෙන ඕස්ට්‍රේලියාවේ ඉඳන් කතා කරපුවා, ලැබුණු ඒවා වෙලාවල් දින සේරම ගත්තා... ඒක සාර්ථක වුණා. අපි දැනගත්තා මේ දෙන්නා අතර ලොකු සම්බන්ධකමක් තියෙන විත්තිය. ඒ පස්සේ අපි ජාඇල පදිංචි පුද්ගලයා සැකපිට අත්අඩංගුවට ගෙන ප්‍රශ්න කළා. එතැනදි සේරම හෙළි වුණා...” සිද්ධිය සම්බන්ධයෙන් උප පරීක්ෂක සුබෝධ කරුණු පැහැදිලි කළේය.ජාඇල පදිංචි ඔහු ප්‍රසිද්ධ පාපන්දු ක්‍රීඩකයෙක් විය. ඔහුත් ඕස්ට්‍රේලියාවේ සිටින තැනැත්තාත් හොඳ මිතුරන්ය. තම දෙමවුපියන්ට සිදුව ඇති හිරිහැරය ගැන ඔහු මිතුරාට කීවේය. එහි අවසාන සිදුවීම නෙරංජලා අලුත හදපු ගේට්ටුවය.“මේක ඉවරයක් වෙන්න ඕන... උඹ මොනවාහරි කරපන්...”“මම දන්න යාළුවෙක් ඉන්නවා... මම ඔක්කොම සෙට් කරලා කතා කරන්නම්...”දෙදෙනා අතර කතාබහ එලෙස ඇතිවිය. ජාඇල පදිංචි ඔහු අම්බලන්ගොඩ පදිංචි තම හිතවතකුට කතා කළේය. ඔහුත් පාපන්දු ක්‍රීඩකයෙකි.“හරි අපි මේක කරමු... මගේ යාළුවෝ දෙන්නෙක් ඉන්නවා ආමි එකේ... උන් දෙන්නවත් සෙට් කර ගනිමු. උන් ඉන්න එක අපිටත් හොඳයිනේ...”නිරංජලා ඝාතනය කිරීමේ සැලසුම සැකසෙන්නේ එලෙසය. සියල්ල ජාඇල මිතුරා සිය ඕස්ට්‍රේලියාවේ සිටින සගයාට දන්වයි. ඒ අනුව නොවැම්බර් 18 වැනිදා ඔහු යළි ලංකාවට එයි. එදින අලුයම මෙරටට පැමිණි ඔහුව මිතුරන් හමුවන්නේ ගුවන් තොටුපළේදීමය. ඔවුන් සියල්ලන්ම කෙළින්ම යන්නේ කඳානේ පිහිටි නිරංජලාගේ නිවෙසටය. ඒ වටින් පිටින් ගෙදර විස්තර බලා ගන්නටය.19 වනදා ඔවුහු යළි තොටුපළ පාරට එති. ඔවුන්ගේ සැලසුම වන්නේ එදින නිරංජලා මරා දමන්නටය. දරුවා සමඟ එන ඇයගේ ත්‍රිවිලරය හරස් කොට නතර කර ඇය මරා ඝාතනය කරන්නටය. ඒත් ඇය එදින නොයන්නේය.“එදා වැඩේ හරි නොගිය නිසා මේගොල්ලෝ මන්න තුනකුයි පිහියකුයි ජාඇල පැත්තේ තැනකින්ම හදා ගන්නවා... එදා රෑ යාළුවෙකුගේ මාර්ගයෙන් ඒකල පැත්තේ ගෙදරක මෙයාලා ඉන්නවා... පිටරටින් ආපු කෙනා, ජාඇල යාළුවයි අම්බලන්ගොඩ කෙනායි... ආමි එකේ දෙන්නත් එනවා... තවත් යාළුවෙකුයි... ආමි දෙන්නම අනුරාධපුර පැත්තේ කෑම්ප් එකක වැඩ කරන අය...”හෙට සිදුකළ යුතු දේ ගැන ඔවුන් කතා කරන්නේ මත්පැන් බෝතල් අටක් පමණ හිස් කරමින්ය. පහන් වනතුරු මත්පැන් බොමින් සතුටු වන ඔවුහු විසි වැනිදා (පසුදා) පාන්දර පහයි තිහට පමණ කළු පැහැති ඇඳුම් ලාගෙන වෙස්මුහුණු පැලඳගෙන අත්මේස් ද දමාගෙන මන්නා හා පිහි ද රැගෙන වෑන්රියකින් නෙරංජලාගේ නිවෙසට පැමිණෙති.“ඔය ඉතුරු අරක්කු ටිකත් බෝතලයට දාගෙන යමු.”වාහනයට නැග ගත් වෙස් මුහුණු පැළඳගත් හතර දෙනා නිරංජලාගේ නිවෙස තුළට තාප්පයෙන් පනින්නේ ඉන් පසුවය. වෑන් එකේ දෙදෙනකු සිටියේ සූදානමින්ය.“උඹ ගෑනිට වැටෙන්න ගහපන්...”“මම ඉතිරි ටික බලාගන්නම්” යුද හමුදා භටයන් දෙදෙනාත් ජාඇල මිතුරාත්, නිරංජලාගේ සොහොයුරාත් එතැන තිබු ලී මඩුව තුළ සැඟවී සිටින්නේ කොයි මොහොතක හෝ නිරංජලා දරුවා අරගෙන පිටතට පැමිණෙන තුරුය. එතෙක් ඔව්හු ගෙනා බෝතලේ ඉතුරු ටික හිස් කරන්නට වූහ. හරියට හත පසු වෙද්දිම නිවසේ දොර පියන් විවෘත වන අයුරු එකෙක් දුටුවේය. ඔහු ඒ බව අන් අයට කීය. සියල්ලෝම සූදානම් වූහ. දමාගත් හිස් වැසුම් යළි සකස් කර ගත් ඔවුහු දියණිය සමඟ ඉදිරියට එන නෙරංජලා කොටුකර ගත්හ.එකෙකු ගැසූ මන්නා පහරින් ඇය බිම ඇදගෙන වැටුණාය. ඉන් අනතුරුව අනෙකා ඇගේ ගෙල වෙන් කළේය. කැපුණු බෙල්ල ඈතට විසී කිරීමට ද ඔහු අමතක කළේ නැත.සියල්ල එසේ අනාවරණය විය. ඒ අනුව පොලිසිය අනෙක් සැකකරුවන් ද අල්ලාගත්තේය. ඒ වන විට සිද්ධියට සම්බන්ධ ප්‍රධාන සැකකරු යළි ඕස්ට්‍රේලියාවට ගොස් සිටියේය. ඊට අමතරව තවත් කෙනෙකු ද ඩුබායි ගොස්ය. ඔවුන් කොටුකර ගැනීමට ජාත්‍යන්තර පොලිසියේ සහාය ලබාගන්නා බව සහකාර පොලිස් අධිකාරී සමුද්‍රජීව මහතා කීවේය.සහකාර පොලිස් අධිකාරී සමුද්‍රජීව“ඔක්කොම ඉවර කරලා මේ අය අතුරුගිරිය පැත්තෙ ගෙදරකට ගිහින්... එතනදි තමයි සල්ලි බෙදලා තියෙන්නේ ආමි එකේ දෙන්නට පනස්දාහ ගානේ... ඉතුරු අයට සල්ලි දීලා නැහැ... ආයේත් රට ගිහින් ආවාට පස්සේ සල්ලි දෙන්නම් කියලා තමයි මිනිහා ඔස්ට්‍රේලියාවට පැන්නේ... මුහුණට දාගත්ත වෙස්මුහුණු ගෙනත් තියෙන්නෙත් පිටරටින්.”“අපි සිද්ධිය පිළිබඳ පරීක්ෂණ අවසන් කරලා නැහැ... අත්අඩංගුවට ගත්ත සිවුදෙනාම රක්ෂිත බන්ධනාගාර ගත කරලා තියෙනවා... ප්‍රධාන සැකකරු අල්ලාගත්ත දවසට තවත් තොරතුරු හෙළිවෙන්න පුළුවන්...” යැයි ද සහකාර පොලිස් අධිකාරීවරයා අවධාරණය කළේය.නියෝජ්‍ය පොලිස්පති එච්. එස්. දයානන්ද පෑලියගොඩ කොට්ඨාස බාර ජ්‍යෙෂ්ඨ පොලිස් අධිකාරී කිත්සිරි ගනේගම යන මහත්වරුන්ගේ උපදෙස් මත බස්නාහිර උතුර අපරාධ කොට්ඨාස බාර අධ්‍යක්ෂ පොලිස් අධිකාරී නෝටන් ද සිල්වා සහකාර පොලිස් අධිකාරී එච්. සමුද්‍රජීව, ස්ථානාධිපති උපුල් සමරසිංහ, පොලිස් පරීක්ෂක සුබෝධ උප පරීක්ෂක වරුන් වන ජයරත්න, පේ‍්‍රමරත්න සැරයන් රාමනායක (6406) රසික (2553) යන නිලධාරීහු මේ පිළිබඳ වැඩිදුර පරීක්ෂණ පැවැත්වූහ.කීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007184</link>
    <topic>දුෂ්කර පළාත්වල ප්‍රතිඵල බොහොම හොඳයි</topic>
    <author>සුභාෂිණී ජයරත්න අරුණි මුතුමලී ඡායා - විමල් කරුණාතිලක</author>
    <content>උසස් අධ්‍යාපන ඇමැති එස්.බී. දිසානායකකහතුඩුවේ රංග බණ්ඩාරපසුගිය කාලයේ අපි දැකපු දෙයක් තමයි ලංකාවේ ඉතාම දුෂ්කර පළාත්වල ඒ වගේ ම හම්බන්තොට මොනරාගල වගේ පැතිවල ප්‍රතිඵල ඉතාම හොඳවීම. මේ කරුණු මත විෂය ධාරාව අමාරුයි කියන අදහස තාර්කික වෙන්නෙ නැහැ. අතිදුෂ්කර ප්‍රදේශ වලත් විශ්වාස කරන්න බැරි තරමට ප්‍රතිඵල හොඳ වෙලා තියෙනවා. ඒ වගේ ම විශ්ව විද්‍යාල වලට ශිෂ්‍යයන් බඳවා ගැනීමේදී ගන්නා ප්‍රමාණය තීරණය කරන්නේ, විශ්ව විද්‍යාල වලට ඇතුළත් කරන්න පුළුවන් ප්‍රමාණය අනුවයි. මෙවර අපි ළමයින් 22800 ක් ගත්තා. 40,000 ක් ප්‍රවේශය සඳහා ඉල්ලා තිබුණා. මීටත් වඩා විශාල පිරිසක් උසස් පෙළ සමත් වුණා.අපි ඉදිරියේදී විශ්ව විද්‍යාල කඩ උසස් අධ්‍යාපන අමාත්‍යාංශයට සම්බන්ධ කර ගෙන එහි ගුණාත්මක බව වැඩි කර එහි ශිෂ්‍යත්ව ප්‍රමාණයක් ළමයින්ටත් දෙන්න බලාපොරොත්තු වෙනවා. දැනට මේ කඩ 78 ක් තියෙනවා. මෙයින් 30 ක් හොඳයි. මුලින් මේවා විශ්ව විද්‍යාල ප්‍රතිපාදන කොමිසමට සම්බන්ධ වුණේ නැහැ.ඒ වගේ ම අන්තර්ජාතික මට්ටමේ විශ්ව විද්‍යාල 10 ක් ලංකාවට ගෙනෙනවා. අපේ දරුවන් සියයට 10 කට එහි ඉගෙන ගන්න අවස්ථාව ලබාදෙනවා. ඒ වගේ ම ආසියාවේ දරුවන්ටත් ඒවායේ දොරටු විවෘත කරනවා. වර්තමානයේ උසස් අධ්‍යාපන අවස්ථා අහිමි වන්නේ ඉතාමත් සුළු පිරිසකටයි. ඉදිරියේදී අපිට මේ පිරිසටත් උසස් අධ්‍යාපන දොරටු විවර කරදිය හැකියි.ගම්පොළ ඉන්ද්‍රනාත් වීරසිංහඔව්. විශ්ව විද්‍යාලයට ඇතුළත් වන විට ඔහු හෝ ඇය අඩුම තරමින් වසර 3 ක් වත් අදාළ දිස්ත්‍රික්කයේ අධ්‍යාපනය ලබා තිබිය යුතුයි. අපි මේ කාලය වසර 5 දක්වා බලනවා. මගේ අත්දැකීම් අනුව ඔබ ඔය කියන කතාව ඇත්ත. නාගරික දරුවන් ගම්බද පාසල්වලට ගොස් මේ වාසිය ගන්නවා. ඒ වගේ ම ගම්බද ළමයිනුත් නිකම් බලා ඉන්නෙ නැහැ. මේ අයත් සති අන්තයේ කොළඹ හෝ නාගරික ප්‍රදේශ වලට ගොස් උපකාරක පන්තිවලට සහභාගි වී ගමට යනවා.මම දන්නවා සියඹලාණ්ඩුව ප්‍රදේශයේ මෙසේ කරන පිරිසක්. මේ අය කොළඹ ගෙයක් පවා කුලියට ගෙන තියෙනවා. සති අන්තයේ ගෙදර යනවා. මේ තත්ත්වය නැති කරන්න තමයි අපි අඩුම තරමින් වසර 5 ක කාලය සලකන්නේ. මීට අමතරව බොහෝමයක් පාසල්වල අද එහෙම හිතුමතේට උසස් පෙළ පංතිවලට ඇතුළුවෙන්න බැහැ. මෙහෙම දඟලන අයට ගම්බද පාසල් වලට යන්න අද හිතන තරම් ලෙහෙසි නැහැ. නමුත් මේ සියලුම බාධක වලින් රිංගා ගෙන යන අයත් ඕනෑ තරම් ඉන්නවා.කුසුම් ජයන්ති (විශ්ව විද්‍යාල සිසුවියක්)නැහැ. විශ්ව විද්‍ය්‍යාල වලට යන ළමයි මුලින් ම අධ්‍යාපනයට අවධානය යොමු කළ යුතුයි. පංතිවලට එන්නෙ නැතුව විභාග පාස්වෙන්න හිතනවා නම් ඒකට අවස්ථාව දෙන්න බැහැ. විභාග, අධ්‍යාපන මට්ටම් ඉදිරියේදී අපි ගුණාත්මකව වෙනස් කරනවා. ඕනම කෙනකුට උදේ ඉඳලා හවස් වෙනකම් අධ්‍යාපන කටයුතුවල යෙදිලා හවසට අර්ධකාලීන (පාට් ටයිම්) රැකියාවක් කළාට කමක් නැහැ. මම එපා කියන්නෙ නැහැ. අපේ දරුවෝ අද පිටරට ගිහින් ඉගෙන ගන්නේ. ඒ අයත් අතට කීයක් හරි හොයාගන්න අමතර වෙලාවේ මේ වගේ සුළු රැකියා කරනවා. නමුත් දරුවෝ පංතිවලට ආයුතුයි. සියයට 80 ක් පැමිණීම තිබිය යුතුයි.ගොඩගම කේ. සංජීවනීකළමනාකරණ පීඨයට සම්බන්ධව ආචාර්ය උපාධිය දක්වා යාමට බොරැල්ලේ PIM ආයතනය තියෙනවා. ඕනෑම කෙනෙකුට ආචාර්ය උපාධිය දක්වා යා හැකියි. නොමිලයේ ඉගෙන ගන්න නම් ශිෂ්‍යත්වයක් ගත යුතුයි. මේ සඳහා ඕනෑම අයකුට පළමු වසරේ හා පශ්චාත් උපාධි අවස්ථාවේදී විශේෂ හැකියා, විශේෂ දක්ෂතා නොවුවහොත් උසස් අධ්‍යාපන අමාත්‍යාංශය යටතේ ශිෂ්‍යත්වයක් ගත යුතුයි. කොහොමත් ආචාර්ය උපාධිය ලබාගැනීමේදී මුදල් වියදම් කළ යුතුයි.කඩවත සුජාතා ගුණවර්ධනමම කියලා තියනවා සිසුන්ට අධ්‍යයන හා අනධ්‍යයන කාර්ය මණ්ඩලවලට ඕනෑම ප්‍රශ්නයකට මා හමුවෙන්න කියලා. අපිට ප්‍රශ්න ගැන විවෘතව කතා කළ හැකියි. අද වෙලා තියෙන්නේ විශ්ව විද්‍යාල වල ජනතා විමුක්ති පෙරමුණේ පිරිස්වලට තමන්ගේ රාජධානි පවත්වාගෙන යාම පිළිබඳ ප්‍රශ්නයක්. ලංකාවේ උතුරු නැඟෙනහිර තිබුණ යුද්ධයත් අද මුදාගෙන අවසන්. මේ නිසා විශ්ව විද්‍යාල තුළ මුදා නොගත් පිරිසක් සිටින්න බැහැ. විශ්ව විද්‍යාල ශිෂ්‍යයන් ආචාර්යවරු දන්නවා අද ඕනෑම ප්‍රශ්නයකට මා හමුවෙලා විසඳුම් ගන්න පුළුවන් බව. විශ්ව විද්‍යාල වල ජනතා විමුක්ති පෙරමුණේ රාජධානිය අපි නැති කළ යුතුයි.නාත්තන්ඩිය ඒ.පී. පෙරේරාඅද පාසල් වලින් හැලෙන පිරිසට කුඩා කර්මාන්ත, යෞවන කටයුතු, තරුණ සේවා මෙන් ම වෘත්තීය පුහුණු අමාත්‍යංශය යටතේ රැකියා ඕනෑ තරම් තියනවා. මේ අයට මේවායේ අධ්‍යාපනය ලබද්දී මුදලක් පවා ගෙවනවා. සාමාන්‍ය පෙළ වගේ ම උසස් පෙළ හැලෙන අයට අධ්‍යාපනය ලබන්න තාක්ෂණ හා උසස් තාක්ෂණ ආයතන තියනවා. අද ෙමේ තත්ත්වයට පත් වුණේ් 4000 ක පමණ පිරිසක්. අපි ඉදිරියේදී මේ අඩුවත් සම්පූර්ණ කරනවා.ගම්පහ වික්‍රමාරච්චි ආයතනයේ සිසු පිරිසක්ඔබ කියන අසාධාරණය සිදුවී ඇත්නම් එය වැරැදියි. මම මේ ප්‍රශ්නය වහාම නිරාකරණය කරන්නම්.මේ අවස්ථාවේදී ඇමැතිතුමා මුලින් ම ගම්පහ වික්‍රමාරච්චි විද්‍යාලයේ මණ්ඩපාධිපතිනිය දුරකතනයෙන් සම්බන්ධ කරගෙන සිසුන්ගේ මෙම ගැටලුව ඇයට දැන්වීය. පිළිගත් සම්ප්‍රදායට පටහැනිව මේ කාර්ය සිදුකර ඇත්දැයි දීර්ඝ වේලාවක් ඇයගෙන් ප්‍රශ්න කර සිටි ඇමැතිතුමා තත්ත්වය තේරුම් ගෙන ප්‍රශ්නය ඉදිරිපත් කළ සිසුවා දුරකතනයට සම්බන්ධ කර ගත්තේ ය.ඔහු සමඟ ඉතාම හොඳින් ප්‍රශ්නය පැහැදිලි කරගත් ඇමැතිතුමා මණ්ඩපාධිපතිනියගෙන් ලබා ගත් තොරතුරු අනුව වැරැද්දක් සිදුව නැති බව අදාළ සිසුවාට දැන්විය.කාලය දික් කරමින් එක් අයකු තවමත් මෙම තනතුරේ සිටින බව සිසුවා පැවසූ පසු යළිත් වරක් ඇමැතිතුමා මණ්ඩපාදිපතිනියට දුරකතනයෙන් එම ගැටලුව ද ඉදිරිපත් කර සිසුවාට විසඳුම් ලබාදුන්නේය.මෙතැන වරදක් සිදුවී නැහැ. වසර 5 ක සාමාර්ථයක් තනතුරු දීමේ දී සලකා බැලීම වැරැදි නැහැ. නමුත් මෙතැන අරගෙන තියෙන්නේ අවසන් වසරේ අයයි. විභාගයකට නැවත නැවත පිළිතුරු ලියා සමත්වීම (රිපීට් වීම) මේ තනතුරුවලට සුදුසු නැහැ. හොඳට සමත් අය විතරයි ප්‍රදර්ශක තනතුරට ගන්නේ. ප්‍රශ්න තියනවා නම් ඔයාලගේ ශිෂ්‍ය සමිතිත් එක්ක එන්න, ඇවිත් මා හමුවන්න.කොළඹ විශ්ව විද්‍යාලයේ සිසු පිරිසක්මේ ගැන ජනාධිපතිතුමාගේ අවධානය යොමුව තියෙනවා. ලබන වසරේ සිට සුළු ප්‍රමාණයකින් එනම් රුපියල් 500 කින් විතර මහපොළ ආධාර මුදල වැඩිවෙයි. ඒ වගේ ම අන්තර් විශ්වවිද්‍යාලයීය මධ්‍යස්ථානයෙන් ඉල්ලීමක් කර තියනවා ‘ශිෂ්‍ය ණයක්’ ලබාදෙන්න කියලා. මෙය හොඳ යෝජනාවක්. මම ජනාධිපතිතුමාත් සමඟ මේ ගැන කතා කරනවා. අපේ කාලේ මෙය තිබුණා. මමත් ගත්තා.මාස් පතා රුපියල් 70 ක්. ඇමති පළමු පඩියෙනුත් මම මේ ණය ගෙව්වා. පස්සේ රු. 70 රු. 120 ක් වුණා. අපි මේ ණය ක්‍රමය යටතේ රු. 2000 සිට 2500 ක (මාසික) ණයක් දෙනවා. මහපොළ, ශිෂ්‍යාධාර ගන්න අයටත් සියලුම ශිෂ්‍යයන්ටත් (අවශ්‍ය අයට) මේ ණය ලබා ගත හැකි වෙනවා.නුගේගොඩ ඩී. මැණිකේභාත්කණ්ඩ සංගීත් නැටුම් අපේ උපාධි මට්ටමට සම කරන්න බැහැ. ඒවා තියෙන්නේ ඩිප්ලෝමා මට්ටමේ. අපි සෞන්දර්ය උපාධිධාරීන්ට ප්‍රමුඛත්වය දිය යුතුයි. මෙය අමතර සුදුසුකමක් වෙනවා. ඉදිරියේදී සෞන්දර්ය පත්වීම් 3000 ක් දෙනවා.කැළණිය විශ්ව විද්‍යාලයේ සිසු පිරිසක්හැම විශ්ව විද්‍යාලයකම අඩුපාඩු තියෙනවා. අඩුපාඩු තියෙන විශ්ව විද්‍යාල ගත්තොත් කැළණිය විශ්ව විද්‍යාලය දිව්‍ය ලෝකයක්. වයඹ, සබරගමුව, නිරිතදිග, උතුරු නැඟෙනහිර ශිෂ්‍යයයන් විඳින දුක දැක්කොත් මේ අය පුදුම වෙනවා. උදාහරණයක් කිව්වොත් ත්‍රිකුණාමල මණ්ඩපයේ ගැහැනු ළමයි 350 කට තියෙන්නේ එක් වැසිකිලියයි. දේශන ශාලා වල විදුලි පංකා නැහැ. ඒවා දූවිලි වලින් පිරිලා. මේ දුක දැක්කහම මට පුදුමයි. අපි මේවා හැදිය යුතුයි. මඩකලපුවේ වෛද්‍ය විද්‍යාලයෙත් පහසුකම් ඉතා අඩුයි.අම්පාර එස්.ටී. සූරියාරච්චි(විශ්ව විද්‍යාල ප්‍රතිපාදන කොමිසමේ සභාපති සම්බන්ධ කරගත් ඇමැතිතුමා) මේ ගැන තාම තීන්දුවක් නැහැ. කල් තියෙනවා. නමුත් අපි කිසිම ළමයකුට අසාධාරණයක් නොවෙන්න කටයුතු කරනවා.අඟුලාන දේවිකා පුෂ්පලතාමේ ගැන නම් මට තාම අවබෝධයක් නැහැ. එහෙම පිරවීමේ දුෂ්කරතා පිළිබඳ පැමිණිලිත් ලැබිලා නැහැ. මම මේ පැමිණිල්ල ගැන සොයා බලනවා.ජ’පුර වෛද්‍ය පීඨයේ සිසුන්.හැම දරුවකුටම පහසුකම් දෙන්න පුළුවන්නම් හොඳයි. නමුත් එහෙම කරන්න පුළුවන්කමක් නැහැ. විශ්ව විද්‍යාල බලධාරීන් පවා මේ තත්ත්වය තේරුම් ගත යුතුයි. අපි විශ්ව විද්‍යාලයට යන කාලයේ අපිත් දුප්පත් රටත් දුප්පත්. අද තියෙන පහසුකම් වලින් සියයට 10 ක් වත් එදා තිබුණේ නැහැ. අපිටත් නේවාසිකාගාර ලැබුණේ පළමු හා දෙවන වසර වලදී පමණයි. තෝරාගත් පිරිසකට තමයි දුන්නේ. අද විශාල වශයෙන් පැමිණිලි ගිහින් තියෙනවා නේවාසිකාගාර පිළිබඳව. නේවාසිකාගාර වල තදබදය නැති කළ යුතුයි. පළමු හා දෙවන වසරේ තෝරාගත් පිරිසකට තමයි දැනට නේවාසිකාගාර දෙන්නේ. පහසුකම් වැඩි කළ පසුයි හැමෝටම දෙන්නේ. අනවශ්‍ය ලෙස කාමරවලට ළමයි පටවන්න හොඳ නැහැ. නිදහසේ ඉගෙන ගන්න පරිසරයක් තිබිය යුතුයි. මම ඉගෙන ගන්න කාලයේ මගේ කාමරයේ හිටියේ දෙන්නයි. අද මේ තත්ත්වය නැතිවෙලා.පුහුණුව ලබන වෛද්‍ය සිසුන්මේ කාරණය මම අධ්‍යයනය කළ යුතුයි. මම දන්න තරමින් විශේෂඥ වෛද්‍යවරු සායන කරන්න කැමතියි. ඔවුන්ට මේ හරහා විශාල නාමයක් ගොඩනැඟෙනවා. සායන වාර මේ අය ගත්තේ කැමැත්තෙන්. මම මේ ගැන සොයා බලා අවශ්‍ය පියවර ගන්නම්. දැනුම්දීම හොඳයි.විශ්ව විද්‍යාල මහාචාර්ය වරයෙක්.ඔබ තුමා කියන මේ සියලු කාරණා ඇත්ත. ජනාධිපතිතුමා ගුරු සංගම් සමඟ මේ වනවිට සාකච්ඡා කර තියෙනවා. විශ්ව විද්‍යාල ආචාර්ය සංගමය අපිට වැටුප් යෝජනා ඉදිරි පත් කර තියනවා. එය විශ්ව විද්‍යාල කොමිසම් සභාව අනුමත කළා. වැටුප් හා තනතුරු කමිටුවත් මෙය අනුමත කර තියෙනවා. මීළඟ අයවැයෙන් වැටුප් වැඩිවීම ආකර්ශනීය වන බව මම දන්නවා. ඉන්දියාවේ විශ්ව විද්‍යාල ආචාර්ය මහාචාර්ය වරුන්ට සියයට 70 ක වැටුප් වැඩි කිරීමක් කර තියෙනවා. එසේම පරීක්ෂණ කටයුතු මෙන් ම පොත්පත් මුද්‍රණ පහසුකම් ද දියයුතුයි. ලබන වසරේ සිට මේ දේවල් ද ලබාදෙනවා.බෙන්තොට කාංචනා ද සිල්වාඋසස් පෙළ 130,000 ක් සමත් වුණත් විශ්ව විද්‍යාල ප්‍රවේශය ඉල්ලන්නේ 40,000 ක්. මෙයිනුත් විශ්වවිද්‍යාල වලට ගන්නේ 23,000 ක්. තවත් 3000 ක් උසස් තාක්ෂණ ආයතන වලටත්, 3000 ක් ද්විතීය මට්ටමේ කාර්මික විද්‍යාලවලටත් 2000 ක් කුඩා කර්මාන්ත, තරුණ සේවා ආදියේ පුහුණුවටත් යනවා. තවත් 5000 ක් උසස් අධ්‍යාපනයට රට හැර යනවා. ඉතුරු වෙන්නේ 4000 ක් 5000 ක් වැනි පිරිසක්. මේ අයගෙනුත් 2000 ක් විතර පෞද්ගලික විශ්ව විද්‍යාලවලට යනවා. ඉතුරු සුළු පිරිස ගැනයි ප්‍රශ්නයක් වන්නේ. මේ අයගේ ප්‍රශ්නයත් අපි ළඟදීම විසඳනවා.සුභාෂිණී ජයරත්න අරුණි මුතුමලී ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007185</link>
    <topic>ගල් කුළක සැඟවුණු ඔහු...</topic>
    <author>ටිරෝනි</author>
    <content>දහවල ගිනියම් අව්ව නිසා ඉහෙන් කණින් ඩහදිය රූරා බසිමින් තිබිණි. බලන බලන අත අහස සිඹින මහා දාගැබ් පැවතියද හිරුගේ චණ්ඩ බව ඒවායේ සෙවනැල්ලෙන්වත් නොමැකුණු සෙයකි. නුවර වැවත්, තිසා වැවත් නිසොල්මන්ය. ගි‍්‍රෂ්මයෙන් පීඩා විඳින අනුරාධපුර නරගය සනහාලීමට සිහිල් සුළං රැල්ලක් හෝ ඒ මතින් පැන නගින්නේ නැත. එහෙත් අපි ඔහු සොයා යමින් සිටියෙමු.සති අන්තයක් වූ බැවින් වන්දනාකරුවෝ ද බොහෝය. රුවන්වැලි සෑ රදුන්ගේ සලපතල මළුව බැතිමතුන්ගේ සුදු පිළියෙන් වැසී ගොස් තිබුණේ කිරි ගංගාවක් සේ ඈතට දිස් විය. අහස සිඹින තරම් වූ ජේතවනාරාමයේ ගුරු පැහැය දහවල සමඟ මනාව ගැලපිණි.මහමෙවුනාවේ අප වල්මත් වූ සෙයකි. ඇත් පොකුණ අබියස රැඳී සිටි අඩපැය අශ්ව වේගයෙන් දිව ගියේය. අඩුම තරමේ වරුවක් හෝ ඒ අසල ඉන්නට සිතක් පහළ විය. එහෙත් ඔහු සොයා ගත යුතුය. රන්මසු උයනද පසු කළ අපි අභයගිරිය දක්වා ද ගියෙමු. මහා අභයගිරි සෑ රදුන් ප්‍රතිසංස්කරණ කටයුතු වෙනුවෙන් පලංචියෙන් වටකොට තිබුණද එතුමන්ගේ උත්තුංග ගාම්භීරත්වයේ අඩුවක් පෙනුනේ නැත. බැතිමතුන් අතින් පූජා වුණු සුදු නෙළුම්මල් දාහය ඉවසා ගත නොහී මැලවී යමින් තිබිණ.ඔහු සොයා ගත නොහැකි වූ තැන අපි ඔහු සිටින ඉසව්ව විමසීමු. මඟ සළකුණු ප්‍රකාශ කෙරිණි. අපි යළිත් ඔහු සොයන ගමන ඇරඹීමු. මෙවර අප නතර වූයේ සමාධි පිළිම වහන්සේගේ කරුණාබර බැල්ම අබියසයි. අවට සසල ලෝකය දෙස එතුමන් නිසලව නෙත් අයා බලා සිටිනු දුටු අපි ඒ අසල නිහඬ වූයෙමු. සමාධි පිළිම වහන්සේට සිසිලස ගෙන දෙමින් අතුපතර විහිදී ගිය වනස්පතියෝ කිහිපදෙනෙක් වන්දනාකරුවන්ගේ දාහය ද නිවමින් පින් රැස් කර ගත්හ.එහෙත් තවමත් අපට ඔහු හමුවූයේ නැත. මඟ දෙපස සිටි වෙළෙන්දෝ රත් පැහැ මඳ සහිත පැණි කොමඩු විකිණූහ. ඒ වෙනුවෙන් යම් මිලක් ගෙවිය යුතු වුවද මද්දහනේ අව් කූටකය මැද එවන් වූ මිහිරි අහරක් සැපයීම සේවයක් ම විය. ඔහු සොයා ගත යුතුය. ඒ වෙනුවෙන් මග දකින බොහෝ ඉසව් මගහැර යා යුතුය. එහෙත් කුට්ටම් පොකුණ මග හැර යන්නේ කෙසේද? සියුම් හැඩතල සහ කදිම නිමාවෙන් යුතු මේ පොකුªණු යුගලය පමණක්ම අප රටේ අතීත ප්‍රෞඩත්වයට සපයන සාක්ෂි ප්‍රමාණවත්ය. එහි නිර්මාණශීලීත්වය සහේතුක පුදුමයක් ඇති කරවයි. එහෙත් තවත් ප්‍රමාද විය නොහැකිය. ඔහු ;සායා ගත යුතුමය.ගල් කණු සහ ගල් බැමි අතර බිම සැතපුණු සඳකඩපහන පසුකර මඳක් දුර ගමන් කළ අපට අවසානයේදී ඔහු හමු විය. තම හිසට හරි කෙළින් ගිනි ගත් හිරු රැඳී සිටිය ද, තමා ඉදිරියෙන් වූ වැලිමළුවේ රත්වුණු වැලි කැට දුකෙන් කෙඳිරුවද ඔහු නොසැලී සිටිනු අපට පෙනුණි. ඔහුගේ එක් අතක මල් සහිත දණ්ඩකි. අනෙක් අතින් උසුලාගෙන සිටින්නේ පුන්කලසකි. දිගු කන්වල කුණ්ඩලාභරණය. ගෙල වටා විසිතුරු මාල පොටවල් කිහිපයක් ද වේ. ඇඳි සේලය සුළඟට ලෙල දෙන බවක් පෙනුනද ඔහු රැඳී සිටි ගල් පුවරුව හේතුවෙන් නිදහස සීමිත වී ඇති බව පෙනුණි. ඓතිහාසික වටිනාකම අනුව මුල් පෙළේ අගයක් හිමි වුවද ඔහු වටා ආරක්ෂාවට වූයේ කුඩා යකඩ වැටක් පමණි.“මේ තමයි රත්න ප්‍රාසාදයේ මුරගල. දැනට ලංකාවේ කලාත්මක බව අතින් උසස්ම මුරගල ලෙස සැලකෙන්නේ මේක තමයි.”අප මෙන්ම ඔහුගේ සුන්දරත්වයෙන් වශී වී සිටි තවත් බැතිමතෙක් එලෙස කියනු ඇසිණි. සැබවින්ම ඔහුගේ අගය කියා නිම කළ නොහැකි තරම්ය. එහෙත් ඔහු සොයා ගත් පසු අපට පෙනී ගියේ ඒ අගයට සමාන සැලකිල්ලක් ඔහු වෙත නොලැබෙන බවයි. අව් වැසි සුළං මහ පොළොව ඛාදනය කරන බව අප ඉගෙන ගත්තේ පැටි වියේදීයි. ඔහු මහා කළු ගලක නිර්මාණය වී ඇති බව සැබෑය. එහෙත් එසේ වූ පමණින් ඔහු ඛාදනය නොවෙතැයි සිතීම අපරාධයකට ආසන්නය.ඔහුට මෙන්ම ඔහු ආසන්නයේ වන අති පෞරාණික සඳකඩපහනට ලැබී ඇති සැලකිල්ල ද එසේමය. අව්වැසි සුළංවලින් නිබඳව පහරකන මේ ඓතිහාසික වස්තූන් උපතින් ගෙනා ශක්තිය හේතුවෙන්ම මෙතෙක් කල් සූරාකනු බව හැඟෙන්නේය. කුට්ටම් පොකුණ අසලින්ම ගමන් ගන්නා මහා මාර්ගයද පොකුණේ ආරක්ෂාවට බලපෑම් නොකරන්නේය යන්න විශ්වාස කිරීමට අපහසුය.දහවල ගෙවී යත්ම හිරු වළාකුලකට මුවා වූයෙන් තිසා වැව දෙසින් සිහිල් සුළං ධාරා හමා එන්නට විය. තමා නිර්මාණය වූ කළුගලටම තදින් බැඳී සිටි ඔහු දිවා කළ හිරු එළියෙන් ලැබූ පීඩාව පහව යන්නට පෙරම සුළඟින්ද පහර කන්නට වූයේය. ශතවර්ෂ ගණනාවක් තිස්සේ ආරක්ෂා වී සිටි ඔහුට අපේ අනාගත පරම්පරාව වෙනුවෙන් පැවතීමට තව කොතෙක් ශක්තිය පවතීදැයි යන පැනය හිතේ නැගෙද්දී අපි ඔහු අබියසින් සමු ගත්තෙමු.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007187</link>
    <topic>රේඛා</topic>
    <author>රූපාන්ති බුලත්සිංහල</author>
    <content>අවාසනාවට වුණ ඇත්ත කතාවක් ළඟ මගේ නෙත් නැවැතුණා. මෙහෙම දේවල් කාටවත් වෙන්න එපා දෙයියනේ. දහසකුත් සිතුම් හදවතේ තෙරපුණා. ඇය මෙලොවින් සමුගෙන ගොසින්. 09 වෙනිදා දිවයින ඒ කඳුළු කතාව පෙළ ගස්වා තිබුණේ දෑසට කඳුළක් එක්වන ලෙසින්. තවමත් චූටි දුව අම්මා එනතෙක් මඟ බලා සිටියි. අම්මා ඌයි වෙලා ඉස්පිරිතාලෙ ඉන්නවා කියලා රවට්ටන්න බොරු කතා කියන්න බැහැ දුවේ.කවදා හරි අම්මා දූ බලන්න එයි කියලා හිත හදාගන්නත් බෑ. ඒත් පුතේ මේක තමයි ජීවිතේ කියන්නේ කියලා අපිට කියන්නම සිද්ධ වෙනවා. දුව ළඟ සුවඳ විතරක් තියලා අම්මා මේ ලෝකෙන් යන්නම ගිහිල්ලා. තාත්තා අම්මාට දුන්න උපන් දින තෑග්ග නිසා ද මෙහෙම දෙයක් වුණේ කියලා. තාත්තාගෙ හිතත් පසු තැවෙනවා ඇති. නොහික්මුණු රිය පැදවීමක අනිසි ප්‍රතිඵලයක් පුංචි කැදැල්ලක් සීසීකඩ විසිර වන්නට තරම් කුරිරු වුණා. සුක්කානම අතට ගත්තට ඉගිලෙන්න හදන්න එපා.ඔබ රිය පදවන්නෙ සිය දහසක් දෙනා යන එන මහ මඟ කියන එක විතරක් අමතක කරන්න එපා. අම්මා කෙනෙක් නැතුව හෙට දවසට දූට මූණ දෙන්නම සිද්ධ වෙනවා.දවසක් මට ලියන්න වුණේ හොරකම ස්ටයිල් වෙලා කියලා. දැන් ලියන්න වෙන්නෙ මෙහෙමත් හොරු කියලා. අරුම පුදුම පුවත් සොයන මගේ දෑස 14 වෙනිදා ලංකාදීපයේ ඇතුළු පිටුවකට දිව ගියා. අනුරාධපුර නගරයට කළුවර ළං වී හමාරය. පහන් කණුවල ආලෝක අඳුර අතරින් විනිවිද ගියා. රාත්‍රිය පුරා තරමක නිහඬ බවකි. හිටි හැටියේ සයිරන් නළාව නොනවත්වා නාද විය. ඇයි මේ? හැමෝම කලබල වුණා. පැය එකහමාරක් .... ඇඳිවත පිටින් ම එක්කෙනා දෙන්නා එළියට ආවා. පොලිසියත් සූදානමින් මෙහෙයුම ඇරැඹුවා. අනේ අනිච්චං මෙහෙමත් හොරු. සමහරු හිතෙන් දොස් පැවැරුවා. තවත් සමහරුන්ට සීවරං දෙයියො සිහි වුණා.ඇයි ඉතින් තියෙන සබ්බ සකල මනාව ම තිබුණේ බැංකුවේනෙ. හදවත හිරවුණා. බැංකුව හොරු කඩලා ඇති. හුස්ම වැටුණේ ඉබේ වැටෙන නිසා. පොලිසිය හැමෝ ම පීරාගෙන ඇතුළට ගියා. බැංකුව බේරා ගැනීම හැමෝගෙම අරමුණයි. සෝදිසියෙන් පසු හැම දෑසක් ම විශ්මයෙන් ඇලලී ගියා. මේ සියලුම කලබැගෑනිය කෙළේ පූසෙකු ගෙ එක කට කටවත් මදි පුංචි බටු මීයෙක්. නගරයම කලබල කරන්න මේ පුංචි මීයාට හැකි වුණා මේක ඉතින් හොඳ දෙයක් නෙවෙයි. ශරීරයේ පුංචි ඈයොන්ටත් මේ වගේ ලොකු කලබැගෑනි කරන්න පුළුවන් කියන එක විතරක් හිතට ගන්න.සමහරුන්ට පෝයට විතරක්නෙ පන්සල මතක් වෙන්නෙ. අනේ... ඉතින් මෙහෙම ලිව්වා කියලා ලජ්ජාවෙන්නවත්, තරහා ගන්නවත් එපා. ඒක එහෙම වුණත්,, චින්තක පුතාට නම් හැමදාම ඉන්න වුණේ පන්සලේ, ගෙදර ගැන දන්නෙවත් නැහැ. අම්මා තාත්තා ගැනවත් කවදාවත් චින්තක හෙව්වේ නෑ. පුංචි වුණත් එයාට තේරුණා ඒවා ගැන හොයලා වැඩක් නැහැ කියලා. අම්මාටත් තාත්තාටත් දෙන්නටම හිටියේ බණ්ඩිරිප්පුව ථූපාරාම විහාරයේ විනීත ස්වාමීන් වහන්සේ බව 13 වෙනිදා දිවයින පෙළ ගැස්සුවා.“ඇයි? පුතේ... ඇයි?” කුඩා චින්තක හඬන කොට විනීත ස්වාමීන් වහන්සේ ළඟට ඇවිත් නැළෙව්වා. වෙලාවට කැව්වා, පෙව්වා, උන්වහන්සේගෙ සිවුරෙ කොනක් අල්ලාගෙන චින්තක පන්සල් වත්තෙ හැම තැනම ඇවිද්දා. “හඬන්න එපා පුතේ, විනීත හාමුදුරුවො ඔළුව අත ගෑවා. මේ ලෝකෙ හැම දේම තාවකාලිකයි පුතේ. තනියම ජීවත්වෙන්න තනියම වැඩ කරන්න. හිතට ධෛර්ය ගන්න. එතකොට අපි පරාජවෙන්නෙ නැහැ පුතේ. මම පුතාව හොඳ හික්මුණු දරුවෙක් කරනවා. විනීත හාමුදුරුවන්ගෙ සෙනෙහස චින්තක අභිමුවෙහි ගලාගෙන ගියා.සද්දන්තයා මඩ ගොහොරුව මත හතර ගාතෙ දාලා වැටුණා. ආයිත් නැගිටගන්න නම් හයිය හත්තියක් නෑ. යන්තමට හොඬවැල උස්සලා වටපිට බැලුවා. එහාට මෙහාට හැරෙන්නවත් අවසර නෑ. මේ පුවත සමීප ඡායාරූපයක් සමඟින් 13 වෙනිදා ලංකාදීපය සටහන් කළා. විටින් විට රැහේ එවුන් සද්දන්තයා බලන්න ආවා. කුංචනාද කරලා කනගාටුව ප්‍රකාශ කළා. ළංවෙන්න බයයි. සද්දන්තයට වුණ දේ තවත් එකෙකුටත් වුණොත්, රැහේ නෑයො හොඬට හොඬ තියලා අදහස් කියා ගත්තා.පුළුවන් විදිහට කෑමත් ළඟට ගෙනත් දුන්නා. අරමුණක් නැති දෙයක් වෙනුවෙන් වෙහෙසෙන්න බෑ. ඒ පාර රැහේ එවුන් ටිකන් ටික පසු බෑවා. මේ අතර පශු වෛද්‍ය කණ්ඩායම සද්දන්තයා සොයා වනගත වුණා. කොහොම හරි සද්දන්තයාගේ ජීවිතය බේරලා දෙන්න ඕනෙ. අරමුණ යහපත් වුණත් විටින්විට රැහේ එවුන් නැවත වරක් සද්දන්තයා සොයා ආවා.එල්ල වුණ බාධා නිසා පශු වෛද්‍ය කණ්ඩායම යන්නට ගියා. හිතකින් නොවුණත් මේ දේවල් කෙළේ ජීවිත ආරක්ෂාවට. දැන්නම් සද්දන්තයාගෙ තත්ත්වය එන්න එන්නම බරපතළ වෙන හැඩයි. මේ අවදානම හොඳින් වටහාගත් තන්තිරිමලේ රජමහා විහාරාධිපති චන්දරතන නාහිමියෝ සද්දන්තයා පිළිබඳ එළිදරව්ව ඇලයන පත්තුව රජයේ රෝහලේ වෛද්‍ය ධම්මික කුමාර ඩයස් මහතා වෙත පැවැරුවේ බලාපොරොත්තු සහිතවයි.මොන කරදර බාධක ආවත් ඔහුට නම් ඒවා ගණනක් වුණේ නැහැ. තන්තිරිමලේ පොලිසියෙත් යුද හමුදා කඳවුරෙත් සෑම නිලධාරියකු ගේ ම සහය ලැබුණා. සද්දන්තයාගේ තත්ත්වය එන්න එන්න ම සුව අතට හැරුණා. අමාරු දුෂ්කර අභියෝග ජය ගන්නට තරම් ශක්තිමත් වූ කාරුණික වෛද්‍යතුමනි, ඔබට අපේ ප්‍රණාමය.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=af1007188</link>
    <topic>ජීවිතය සුන්දරයි</topic>
    <author/>
    <content>තාත්තා මියගොස් ඉකුත් ජූලි 12 වැනිදාට අවුරුදු හතළිස් පහක් වෙනවා. අද ඊයේ වගේ. තාත්තා මට දුන් මනුස්සකම, පේ‍්‍රමය, ආදරය තවමත් මා ළඟ තියෙනවා. මගෙ ජීවිතයේ මට හමුවූ සුන්දරම මිනිසා ඔහුයි.කැකුලාවල සර් ගැන පසුගිය සතියක මේ තීරුවේ ලියූ වචන කීපය නිසා කීප දෙනෙක් ම කතා කළා. මුලින්ම කතා කළේ මහාචාර්ය ජිනදාස දනන්සූරියයි.“සුනිල්, කැකුලාවල සර් මියගොස් බොහෝ කාලයක් වෙනවා. ඔහුට උපහාර කිරීමට කැලණිය විශ්ව විද්‍යාලයේ ඔහු නමින් ශාලාවක් තියෙනවා. ඔයා කීවා වගේම හරිම සුන්දර මිනිහෙක්.”රාජ්‍ය භාෂා දෙපාර්තමේන්තුවේ සේවය කරන ජිනසෝම වීරසූරිය නොදුටු හිතවතා එවූ ලිපිය දින කීපයකට පෙර ලැබුණා.“අපි සංස්කෘත, පාලි ඉගෙන ගත්තේ එකට. එවකට ඔබ නේවාසිකාගාරයේ සිටි කාලයේත් මා දිනපතා ඔහු හමුවීමට ආවා.”ඔහු ගැන මේ නොදුටු හිතවතා ඉංගිරිසි පුවත්පතකට ලියු ලිපියක් ද ඒ ලියමන සමඟ එවා තිබුණා.“මගේ ජීවිතයේ ඔහු මට පෙර ගමන්කරුවකු වුණා. ඔහුගේ මරණයේදීත් මේ ජීවන කතරේ ඔහු මට පහන් කණුවක් සේ හරි මඟ පෙන්වනවා.ඒ ලිපිය අතේ තබාගෙන මා වැහි පොද දෙස බලාගෙන හිටියා.සැබැවින්ම තාත්තා මගේ ජීවිතයේ පහන් තරුවක් සේම අදත් ඔහු මට හරි මඟ පෙන්වනවා නේද?මම එක දිගටම කල්පනා කළා. මගේ තාත්තා වගේ ම මගේ ජීවිතයට මඟ පෙන්වූ බොහෝ අය සිටිනවා.ජීවිතය කුමක්දැයි කියා දෙමින් මනුස්සකම මට උගන්වන ඔවුන් ද මගේ තාත්තලා නොවේ ද?දිනක් සරත් මල්ලී කී කතාවක් මට සිහිපත් වුණා.“අයියේ, ඕනැ දෙයක් මට කියන්න. බෙල්ල කඩාගෙන හරි මම අයියට උදව් කරනවා.මේ රටේ මිනිස්සු අයියාට ආදරෙයි. සල්ලි නැහැ කියලා, රස්සාවක් නැහැ කියලා අයියා ප්‍රතිපත්ති පාවා දෙන්න එපා.”බොහෝ කාලයක් තිස්සේ තාත්තා කෙනෙක් වගේ ඔහු මට මොනතරම් උදව් කරල තියෙනව ද? ඔහු මගේ මල්ලී මෙන්ම හොඳ මිත්‍රයෙක්. මට තාත්තා කෙනෙක්...ඇත්තම කියනවානම් මම හරි වාසනාවන්තයි.මම ලේක්හවුස් එකට ගොස් දින දෙකකට පසු බෙනඩික්ට් දොඩම්පෙගම මෙහෙම කිව්වා.“සුනිල්, ලෝක සාහිත්‍ය කියවන්න. ලෝක සිනමාව බලන්න. පඩි දවසට පොත් සාප්පුවලට යමු. මා ළඟ තියෙන පොත් ඔක්කොම මම ගෙනත් දෙන්නම්.”ලෙනින්, මා ඕ, කස්ත්‍රෝ, චේ, හෝචිමිං මට ජීවිතය දුන් තාත්තලා.සිංගීස් අයිත්මාතව් ගුරු ගීතයේ මෙහෙම ලියනවා.“ලෙනින් අපේ පුතුන්ගේත් මුණුපුරන්ගේත් ලේවල ජීවත් වෙනවා.”ෆ‍්‍රාන්ස් ෆැනන්ගේ මහ පොළොවේ කාලකන්නි” පොතේ මෙහෙම ලියනවා.“හැමදාමත් මේ අන්දමින් ජීවත්වෙලා වැඩක් නැහැ. නැඟී සිටිය යුතුයි. අරගල කළ යුතුයි.“මිණි කිංකිණි හඬ නංවමින් මිහිබට සුරලියන්ගේ ගීත ලෙස අපට ඇසෙන්නේ කුසගින්නේ පිපාසයෙන් කෑ ගසන දුප්පතුන්ගේ මර ලතෝණියයි.”අර්නස්ට් හෙමිංවේගේ සුප්‍රසිද්ධ “මහල්ලා සහ මුහුද” පොතේ එන මේ වැකිය යළි යළිත් මට ජීවය දෙනවා.“මිනිසකු ඝාතනය කළ හැකියි. නමුත් පරාජය කළ නොහැකියි.”මේ වැකියත් එසේමය.“කවුරු හෝ උඹට බැන්නොත් බැනපන්. ගහන්න ආවොත් ඒ පහරින් බේරියන්. හැබැයි මරන්න ආවොත් උඹ ඉස්සර වෙයන්”වයස අවුරුදු දහය දොළහ කාලයේදී මට ජීවිතයේ අරුත කියා දුන්නේ රුසියානු ලේඛකයින්ය.ලෝක සාහිත්‍ය කියවන්න පටන් ගත්තේ ඉන් පසුවය.සැබැවින්ම මගේ ජීවිතය ගොඩ නැඟුවේ ඒ ලේඛකයින්ය.ජීවිතයේ සුන්දරත්වය, පේ‍්‍රමය, කරුණාව වැනි දේවල් මගේ ඇස් ඉදිරිපිට පෙන්වා දුන්නේ මහා සිනමාවක් නිර්මාණය කළ සැබෑ කලාකරුවන් ය.මගේ තාත්තා වගේ ම ඔවුන් ද මා ජීවත් කරවීමට උත්සාහ ගත් බව මම දන්නවා.මා හඳුනන මෙන්ම නොහඳුනන අයත් මට මගේ තාත්තා වගේම ආදරය කරනවා. ඔවුන් මට අවවාද දෙන අතර ම ජීවත්වන්නට ශක්තිය ලබා දෙනවා.තාත්තා වගේ ම මා ජීවත් කරවන, මට ජීවය දෙන මේ හැම තාත්තා කෙනකුගේම මනුස්සකම, ආදරය, පේ‍්‍රමය එකට කැටිකොට මම මගේ පුතාගේ හදවතට පිඹිනවා. මගේ පුතා තාත්තා කෙනෙක් වූ දවසට ඔහු ඔහුගේ දරුවන්ට ඒ හුස්ම පිඹියි.මනුස්සකම, ආදරය, පේ‍්‍රමය ඒ විදිහට ලෝකය පුරා පැතිර යයි. එවිට ලෝකය වඩාත් සුන්දර තැනක් වේවි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007181</link>
    <topic>බේරුවල රතු ඇල්ගීිවලින් හැදූ ලොවම හොල්ලන ‘අලුත් බේත’</topic>
    <author>නිහාල් පී.අබේසිංහ</author>
    <content>බේරුවල රතු ඇල්ගීිවලින් හැදූ ලොවම හොල්ලන ‘අලුත් බේත’බේරුවල බාබරින් රිෆ් කොරල් පරයමද සරු බව ඇති පිරිමියකුට පියෙකු වීම ප්‍රබල ගැටලුවක් වී ඇත. ඊට ප්‍රධාන හේතුව වන්නේ ඔවුන් නිපදවන ශුක්‍රාණුවල දුර්වලතාවයි. එයට විසඳුමක් දෙන නව ඖෂධ සංයෝගයක් අපේ රටේ මුහුදු තීරයේ ශාකයකින් සොයා ගෙන තිබේ. පුරුෂ ප්‍රජනක ශක්තිය වැඩි කරන ඒ සුවිශේෂී සොයා ගැනීම පිළිබඳ කථාවයි මේ.අබේ... කෝල් එකක්...රත්නායක මහතා මට රිසිවරය දුන්නේය.අනෙක් පසින් කථා කරන්නේ තරුණයෙකි.මහත්මයා මම ගාල්ලෙන් කතා කරන්නේ ජුනි 20 වැනිදා සිළුමිණ පුවත්පතේ පළවුණු අර ප්‍රජනන ශක්තිය වඩවන ඔසුව පිළිබඳව වැඩි විස්තර දැනගන්න පුළුවන් ද?මෙවැනි දුරකථන ඇමතුම් කීපයක්ම අපට ලැබිණි. ඒ අයගේ අපේක්ෂාව වූයේ බේරුවල මුහුදේ ඇති රතු ඇල්ගිවලින් නිස්සාරණය කළ ප්‍රජනක ප්‍රවර්ධන බෙහෙත පිළිබඳව වැඩි විස්තර දැන ගැනීමටයි.මේ ජනතා ප්‍රතිචාරවලට කන් දෙමින් අපි මේ සුවිශේෂී නිපැයුම පිළිබඳව තවත් කරුණු සෙවීමට එම නිපැයුම් ලොවට හෙළි කළ කර්මාන්ත තාක්ෂණ ආයතනයේ ඖෂධ පැළෑටි පර්යේෂණ අංශයේ අධිපති ආචාර්ය සිරිමල් පේ‍්‍රමකුමාර මහතා හමු වුණෙමි.ඔහු පවසන පරිදි මේ නිපැයුම මෙතෙර හා එතෙර මිනිස් ප්‍රජනන ක්‍රියාවලියේ ප්‍රවර්ධනයට ඉමහත් රුකුලක් වනු ඇත. විශාල පිරිසකට සෙතක් වනු ඇත.බේරුවල ඇති බාබරින් රිෆ් කොරල් පරයේ තිබෙන ජෙලිඩිල්ලා (Gelidiella) නම් රතු ඇල්ගි විශේෂයෙන් නිස්සාරණය කර ගන්නා ස්වාභාවික රසායනයක් මඟින් සමහර මිනිස් පුරුෂ ශරීරවල පැවැතිය හැකි නිශ්චල ශුක්‍රාණු චලනය වීම ඇති කිරීමටත් සෙමින් චලනය වන ශුක්‍රාණු වේගයෙන් චලනය කිරීමටත් හැකි බව ආචාර්ය පේ‍්‍රමකුමාර ප්‍රමුඛ පර්යේෂණ මණ්ඩලය වසර 15 ක් තිස්සේ කළ පර්යේෂණ මඟින් පැහැදිලිව සොයා ගෙන තිබේ. චලනය නොවන හා අඩු වේගයෙන් චලනය වන ශුක්‍රාණු වලට වඩා වේගයෙන් චලනය වන ශුක්‍රාණු වල ප්‍රජනන ශක්තිය වැඩි බවත් දරු උපත් පිළිසිඳ ගැනීමේ සාඵල්‍යතාව වැඩි බවත් වෛද්‍ය විද්‍යාඥයන්ගේ අදහසයි.මේ පර්යේෂණය සිදු කළේ කොළඹ 7 කාර්මික තාක්ෂණික ආයතනයේ (ITI) ඖෂධ පැළෑටි පර්යේෂණ අංශයයි.රතු ඇල්ගී ශාක“මුහුදු ජීවින් මඟින් කළ හැකි උපත් පාලන හා උපත් වර්ධන හැකියාවට අදාළව ස්වාභාවික රසායනික සංයෝග නිපදවීම පිළිබඳව කාර්මික තාක්ෂණ පර්යේෂණ ආයතනය වසර ගණනාවක් තිස්සේ අධ්‍යයනය කළා. ඒකට මහාචාර්ය රත්නසූරිය, මහාචාර්ය එල්. එම්. වී. තිලකරත්න යන මහත්වරු උපදෙස් දුන්නා. ඒ අයගේ ප්‍රධානත්වයෙන් ඒ පරීක්ෂණ සිදු කෙරුණා.මම මේ පරීක්ෂණ කණ්ඩායමේ සාමාජිකයෙක්. මම අවධානය යොමු කළේ රතු ඇල්ගි මඟින් උප්පත්ති පාලනය හා උප්පත්ති ප්‍රවර්ධනය පිළිබඳව පර්යේෂණ කිරීමටයි.ඒ අනුව රතු ඇල්ගාවක මඟින් නිස්සාරකයක් මඟින් ස්වාභාවික රසායනික සංයෝග පිරිමි ශුක්‍රාණු හා ප්‍රජනන ප්‍රවර්ධන ක්‍රියාවලියක් සිදු කළ හැකි දැයි මම සොයා බැලුවා. එයින් සාර්ථක ප්‍රතිඵල ලැබුවා. මේ නිපැයුම අද මුළු ලෝකයේම මෙතෙක් වාර්තා වන ශුක්‍රාණු චලන හැකියාව වැඩි කළ හැකි අටවන සංයෝගයයි.” මේ නව නිපැයුම රටට පිරිනැමු ආචාර්ය සිරිමල් පේ‍්‍රමකුමාර පැවසුවේ අපේ අයට ද මෙවැනි ලොව හොල්ලන නිපැයුම් කළ හැකි බව ද පෙන්වා දෙමිනි.මෙහිදී බේරුවල වෙරළේ පහසු ස්ථානවලින් රතු ඇල්ගි ශාක විශේෂ කිහිපයක් එකතු කරගන්නා ලදි. ඒ අතර ප්‍රමුඛ විශේෂ 10 ක් තිබිණි. බේරුවල බාබරින් රිෆ් කොරල් පරයේ මේ එකතු කිරීම සිදුවිය. මෙම කොරල් පරය ගොඩබිමට ඉතා ආසන්නයෙන් යාමට පහසු අයුරින් නිර්මාණය වී තිබෙනවා. මෙවැනි අධ්‍යයනයක් කිරීමේ පහසුව හා පරිසරය ඒ ප්‍රදේශයේ තිබේ. ඒ අනුව මේ පර්යේෂණයට අවශ්‍ය රතු ඇල්ගි විශේෂ කිහිපයක කොටස් එම ස්ථානයෙන් ලබා ගන්නා ලදී.එතනින් එකතු කිරීමෙන් පසු මේ ඇල්ගාවන් කොළඹ 7 කාර්මික තාක්ෂණික ආයතනය මඟින් විශ්ලේෂණය කිරීම ඇරැඹීය. එසේ ටික කලක් පර්යේෂණය කරන විට ජෙලිඩිල්ලා (Gelidiella) යන නමින් යුක්ත රතු ඇල්ගාවේ නිස්සාරකයකින් මිනිස් ගුක්‍රාණුවල චලන වේගය වැඩි වන බව ආචාර්ය සිරිමල් පේ‍්‍රමකුමාරට හඳුනා ගැනීමට අවස්ථාව ලැබිණි. ඒ පිළිබඳව තව දුරටත් අධ්‍යයනය කිරීමේදී එහි ක්‍රියාකාරී සංයෝගය ලෙස S-Act-2 නම් සංයෝගය සොයා ගන්නා ලදි. ඊට අමතරව S-Act-1 නම් සංයෝගයක් පිළිබඳව සොයා ගන්නට හැකිවිය. නමුත් මෙහිදී හඳුනා ගත් බලගතුම සංයෝගය S-Act-1 විය.”ඉන්පසු කොළඹ විශ්වවිද්‍යාලයේ උදව් ඇතිව එම S-Act- 1 නම් රසායනික සංයෝගය වෙන් කර ගන්නා ලදී. පසුව මේ පිළිබඳව තවදුරටත් අධ්‍යයනය කිරීමට ජාතික විද්‍යා පදනමෙන් හා ජාතික පර්යේෂණ සභාව මඟින් ප්‍රතිපාදන ලබාගන්නා ලදී. යළිත් අපි ඒ පිළිබඳව ආචාර්ය සිරිමල් ප්‍රේමකුමාර මහතාගෙන් විමසූ විට මෙසේ පැවසීය.කාර්මික තාක්ෂණික ආයතනයේ ඖෂධ පැළෑටි පර්යේෂණ අංශයේ අධිපති ආචාර්ය සිරිමල් පේ‍්‍රමකුමාර මහතා අදාළ සංයෝගය පෙන්වා දෙයි.”ඊට පසුව මහාචාර්ය හර්ෂ සෙනෙවිරත්න මහතා සමඟ එකතුවී අපි සායනික මට්ටමින් පර්යේෂණ පටන්ගත්තා. මෙහිදී මූලිකවම අපි බැලුවේ වෛද්‍ය විද්‍යාත්මක සහාය ඇතිව දරු උපත් වැඩි කිරීමේ සායනික සඳහා වූ ක්‍රියාවලිය උදෙසා මෙම නව සංයෝගය පාවිච්චි කළ හැකිද යන්නයි. අපි මෙහිදී නළ දරු උපත්වලටත් ප්‍රජනන හැකියාව වැඩි කිරීමටත් මේ නව ස්වාභාවික රසායනිකය භාවිත කිරීමට හැකිදැයි සොයා බැලුවා. මේක කටින් ගන්න ටැබ්ලට් එකක් ලෙස නොව මිනිස් ශුක්‍රාණුවල චලන වේගය වැඩි කිරීමට වෛද්‍ය විද්‍යාත්මක සහය ඇතිව භාවිත කළ යුතු සංයෝගයක් වශයෙන් අපි හඳුනාගත්තා. මේ පර්යේෂණ අනුව මේ සංයෝගයට හැකියාව තිබෙනවා ශුක්‍රාණුවල චලන ශක්තිය වැඩි කිරීමට. ඒ වගේම චලන වේගය වැඩි කිරීමටත් හැකියාව තිබෙන බව පැහැදිලිව ඔප්පු වුණා. ඒ සමඟම සජීවී චලනය විය නොහැකි ශුක්‍රාණුවල පවා චලන වේගය වැඩි කරවීමේ හැකියාවක් මේ සංයෝගයට තිබෙන බව ද අප සොයාගත්තා. ශුක්‍රාණුවල චලන වේගය වැඩි කිරීමට දැනට සායනික මට්ටමින් භාවිත කරන පෙන්ටොක්සිෆයිලින් (Pentoxyphyllin) නමැති ඖෂධයට මේ ගුණය නැහැ. ඒකට බැහැ චලනය වෙන්නේම නැති ශුක්‍රාණු චලනය කිරීමට යැයි ආචාර්ය ප්‍රේමකුමාර අවධාරණය කරයි. ඒ අනුව මේ නිපැයුම මුළු ලෝකයේම සිටින චලනය වන ශුක්‍රාණු නිපදවීමේ අඩුවක් ඇති දරු උපත් ඇති කිරීමේ හැකියාව අඩු පිරිමින්ට ඉතා සුබ ආරංචියක් වනු ඇත.ඊට අමතරව මෙම S-Act-1 රසායනික සංයෝගයේ බලය දැනට සායනිකව භාවිත වන පෙන්ටොක්සිෆයිලින් නමැති ඖෂධයට වඩා 28 ගුණයකින් වැඩි බව ජාතික පර්යේෂණ කොමිසම ද අවධාරණය කරයි. ඊට අමතරව දැනට භාවිත වන පෙන්ටොක්සිෆයිලින් ඖෂධයේ නැති ගුණ පවා මෙම නව රසායනික සංයෝගය සතු වන බව තාක්ෂණ හා පර්යේෂණ අමාත්‍යංශය අවධාරණය කරයි.’මෙම සංයෝගය පිළිබඳ අපි පරීක්ෂා කළා මිනිස් ශරීරයේ ජානවලට විෂ සහිතද කියලා. එහෙම විෂක් මෙහි නැහැ. ශුක්‍රාණුවලට ජානවලට මේක විෂ වෙන්නේ නැහැ. ප්‍රජනක සායනවලදී කෘත්‍රිම සංසේචනය හා කෘත්‍රිම සිංචනය සඳහා සරු ශුක්‍රාණු වෙන් කැර ගැනීමේ ක්‍රමවේදයන්වලට මෙම සංයෝගය පාවිච්චි කළ විට සරු ශුක්‍රාණු වෙන්කර ගැනීමේ හැකියාවද වැඩිවෙනවා. එවිට ඒ පුද්ගලයාගෙන් ලබාගත හැකි සරු ශුක්‍රාණු ප්‍රමාණය වැඩිවෙනවා. සරු ශුක්‍රාණු වෙන්කර ගැනීමේ පෙරණ ක්‍රමවලටද මේ සංයෝගය පාවිච්චි කළ විට ලබාගත හැකි සරු ශුක්‍රාණු අස්වැන්න වැඩිවෙනවා. මේ පිළිබඳව අපි සායනික පරීක්ෂණ රැසක් සිදුකර තිබෙනවා”මෙම සරු ශුක්‍රාණු ප්‍රමාණය වැඩිවීමේදී නළ දරු උපත් සිදුකිරීමේදී ශුක්‍රාණු සංසේචනය සිදුවීමේ ප්‍රවණතාව ද වැඩිවෙනවා.ඒ සමඟම අද අපේ රටේත් ලෝකයේත් ශුක්‍රාණු බැංකු පවතිනවා. ඒ බැංකුවල ශුක්‍රාණු ගබඩා කර ඇත්තේ හයිඩ්‍රජන් මුසුකර සෘණ උෂ්ණත්වයකට පත්කරලයි. මෙහිදී තියෙන ප්‍රශ්නයක් තමයි නැවත පාවිච්චි කිරීමට යන විට ඒ ගබඩාගත ශුක්‍රාණු චලන වේගය අඩුවීම. නමුත් මෙම ලංකාවේදී සොයාගන්නා ලද S-Act- 1 සංයෝගය මිශ්‍රකර ශුක්‍රාණු බැංකු ගතකළවිට ශුක්‍රාණුවල චලනය වීමේ කිසිම අඩුවීමක් සිදුවන්නේ නැහැ. ඒ නිසා මේක ශුක්‍රාණු ශීත බැංකුගත කිරීමේ ආකර්ෂණ උපක්‍රමයක් ලෙස මෙය භාවිත කළ හැකියි.සෘණ උෂ්ණත්වයට ශුක්‍රාණු බැංකුගත කිරීමේදී සමහර ශුක්‍රාණු මියයන්නටත් පුළුවන්. මේ ඉ-ඒජබ-1 සංයෝගය ඒ බැංකුගත ශුක්‍රාණු සමඟ මිශ්‍ර කළ විට ගබඩා කළ ශුක්‍රාණු සම්පූර්ණයෙන්ම වාගේ සුරකින්න අවස්ථාව තිබෙනවා” යැයි ආචාර්ය සිරිමල් පේ‍්‍රමකුමාර පවසයි.කාර්මික තාක්ෂණ ආයතනය මඟින් සිදුකළ මේ පර්යේෂණය සාර්ථක ප්‍රතිඵල ලබා ඇත. ඒ අනුව මේ නව සංයෝගය මඟින් පුරුෂ ප්‍රජනක සාඵල්‍යතාවේ පැහැදිලි වැඩිවීමක් ලබාගත හැකිය. මෙය මෙරට පමණක් නොව මුළු ලෝකයේම පුරුෂ ප්‍රජනක පද්ධතියේ ප්‍රශ්න ඇති අයට සුබ ආරංචියක් වේ. ප්‍රජනන සායනවලදී හා නළ දරු උපත් සිදුකිරීමේදී ද මේ නව සංයෝගය උපයෝගී කරගත හැකිය.මෙම සුවිශේෂ හැකියාවන්ගෙන් යුත් මෙම ශ්‍රී ලාංකික ස්වාභාවික සංයෝගය ඉහත ක්‍රියාවලීන් සඳහා ලෝකයේ ප්‍රජනන සායනයන්හිදී යොදා ගැනීමට හැකි බවට තොරතුරු නිරීක්ෂණ බහුලව තිබේ. එසේ වූ විට මෙම සංයෝගය නිපදවා ඉන් ශ්‍රී ලංකාවට විදේශ විනිමය පවා උපයාගත හැකි බවත් සංයෝගය වැඩි දියුණු කිරීමෙන් අඩු වියදම් නළ දරු උපත් වැඩිකිරීමේ ප්‍රතිකාරක නිෂ්පාදනය සිදු කළ හැකි බවත් කාර්මික තාක්ෂණ ආයතනයේ හා ජාතික පර්යේෂණ සභාවේ විද්‍යාඥයෝ පෙන්වා දෙති. ජනාධිපති ලේකම් කාර්යාලය යටතේ පවතින ශ්‍රී ලංකාවේ විද්‍යාව හා තාක්ෂණය වැඩි දියුණු කිරීම සඳහා වන ජාතික පර්යේෂණ සභාවේ මූල්‍ය සහාය ඇතිව මෙම සුවිශේෂී සංයෝගය මඟින් වෛද්‍ය විද්‍යාත්මක සහායක දරු උපත් වැඩිකිරීමට සායනික මට්ටමින් භාවිත කිරීම සඳහා යොදාගැනීම පිළිබඳ පර්යේෂණ කරන ලදී. එම පර්යේෂණ දැන් සාර්ථක වී තිබෙන බවත් ජාතික පර්යේෂණ සභාව පෙන්වා දෙයි.මේ අතර නව රසායනික සංයෝගය නිපදවීමට පෙරමුණ ගත් ආචාර්ය සිරිමල් ප්‍රේමකුමාර මහතා පවසන්නේ තම ආයතනය මඟින් නිස්සාරණය කළ මේ සංයෝගය වාණිජ වශයෙන් දියුණු කිරීමට මූල්‍යමය උදව් අවශ්‍ය බවයි. එසේ නොමැති නම් එතෙර මෙතෙර සමාගමකට මේ නිස්සාරණය නිපදවීමට ගිවිසුම්ගත වැඩපිළිවෙළක් යටතේ කාර්මික තාක්ෂණ ආයතනයේ තාක්ෂණික උපදෙස් ලබාගත හැකි බවද ආචාර්ය සිරිමල් ප්‍රේමකුමාර පෙන්වා දෙයි.නිහාල් පී.අබේසිංහසේයාරුව-විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007182</link>
    <topic>මේ ලස්සන අපට අහිමි වෙයි ද?</topic>
    <author>ස්තුතිය - හංවැල්ල වන අඩවි නිලධාරී යූ. බී. යාලේගම මහතාට</author>
    <content>මේ ලස්සන අපට අහිමි වෙයි ද?කොළඹ කළුතර හා රත්නපුර දිස්ත්‍රික්කවලට ප්‍රධාන ජල සැපයුම් මධ්‍යස්ථානය වන්නේ ලබුගම කලටුවාව ජලාශයයි. ලබුගම කලටුවාව ජලාශය පමණකැයි කියා අපට නිහඬව සිටින්නට නොහැක. ඊට හේතුව වන්නේ ලබුගම කලටුවාව ජලාශය ආශි‍්‍රතව ඇති සුන්දර පරිසර පද්ධතියයි.කොළඹ කළුතර හා රත්නපුර දිස්ත්‍රික්කවලට අයත් හංවැල්ල, පාදුක්ක, ඉංගිරිය හා ඇහැලියගොඩ යන ප්‍රාදේශීය ලේකම් කොට්ඨාසයන්ට මායිම්ව පිහිටා ඇති ජලාශය ආශි‍්‍රත ප්‍රදේශයට වැඩිම වර්ෂාපතනය ද ලැබේ. එමෙන්ම ජෛව විවිධත්වයෙන් හා සුන්දරත්වයෙන් අලංකාර මේ පරිසරයේ දුර්ලභ ශාඛ වර්ග මෙන්ම විවිධ පක්ෂි වර්ග මෙන්ම සිව්පාවුද සිටිති.ලබුගම ජලාශය අක්කර 215 ක්ද, කලටුවාව ජලාශය අක්කර 480 ක්ද පුරා විසිර ඇති අතර ජලාශය අවට රක්ෂිතය අක්කර 5500 ක් පුරා විසිර ඇත.ශ්‍රී ලංකාවේ වැසි වනාන්තර කලාපයට අයත් වන බස්නාහිර පළාතේ කොළඹ දිස්ත්‍රික්කයේ ජෛව විවිධත්වයෙන් මෙන්ම සොබා සොඳුරු බවින් පිරුණ මෙම ජලාශය හා ඒ අවට ප්‍රදේශය පසුගිය කාලයේදී දැව ජාවාරම්කරුවන්ගේ ග්‍රහණයට ද හසුව තිබිණි.මෙම ජලාශයෙන් කොළඹ මහ නගර සීමාවට දිනකට සැපයෙන මුළු ජල ප්‍රමාණය ඝන ලීටර් එක්ලක්ෂ පහළොස් දහසක්.ජාතික අවශ්‍යතාව සපුරන ලබුගම කලටුවාව ජලාශය හා ඒ අවට රක්ෂිත වනාන්තරය සුරක්ෂිත කරගැනීම කොයි කාගෙත් යුතුකමකි. විධිමත් අයුරින් මෙහි ප්‍රතිසංස්කරණයක් කෙරෙන්නේ නම් එය බොහෝ වටින්නේය.ස්තුතිය - හංවැල්ල වන අඩවි නිලධාරී යූ. බී. යාලේගම මහතාටසටහන හා සේයාරුව ඇහැලියගොඩ සමූහ වාර්තාකරුඑච්. ඇම්. කිත්සිරි රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007183</link>
    <topic>අනඳ මෙත් මහනාහිමි පිළිබඳ මතක සටහනක්...</topic>
    <author>බළන්ගොඩ කේ. කේ. එච්. දයානන්ද</author>
    <content>අනඳ මෙත් මහනාහිමි පිළිබඳ මතක සටහනක්...මේ ලිපිය බළන්ගොඩ මහනාහිමි 12 වැනි සමරුව නිමිත්තෙන් පළ වේ.ඉතා කුඩා ගොඩනැගිලි තුනකින් හා අලුතින් ඉදිකරනු ලැබු විද්‍යාගාරයකින් යුතු බළන්ගොඩ මහා විද්‍යාලයේ (දැනට බළන්ගොඩ ආනන්ද මෛත්‍රෙය ජාතික පාසලේ) අහඹුවෙන් සිප් සතර හැදෑරීමට මට අවස්ථාව ලැබුණි. ගොඩනැගිලි නොමැති බැවින් විද්‍යාල භූමියේ වැවී තිබුණු රුක් අත්තන හා අඹ ගස් සෙවණේ ඉගෙනීමේ කටයුතු කරගෙන යෑමට සිදුවිය.ගිහි හා පැවිදි බැහැරින් එන ශිෂ්‍යයන් වැඩි දෙනෙක් නේවාසිකව සිටියේ මහා විද්‍යාලයට යාබද මහා නාහිමිපාණන් වැඩ සිටි බළන්ගොඩ මිරිස්වත්ත ධර්මානන්ද පිරිවෙණ අවට ඉදිකර තිබු කුඩා කුටිවලය. මහරගම වටයවත්තේ චන්ද්‍රශේඛරාරාමයේ සිට සති අන්තයට පැමිණෙන නාහිමියන් මිරිස්වත්ත ධර්මානන්ද පිරිවෙණේ වැඩිපුර වැඩ සිටියේ උන්වහන්සේගේ පුස්තකාලය එහි වූ බැවිනි. බළන්ගොඩ බුලත්ගම උඩුමුල්ලේ නන්දාරාමය උන්වහන්සේගේ පැවිදි පන්සල වුවත් පුස්තකාලයකට තරම් සුදුසු ගොඩනැඟිලි එහි නොතිබීම හේතුවෙන් බළන්ගොඩ මිරිස්වත්තේ උන්වහන්සේ වැඩ සිටි සේක.කෙසේ හෝ උන්වහන්සේ බළන්ගොඩ බුලත්ගම උඩුමුල්ලේ නන්දාරාමයේ වැඩ සිටින බව මට දැනගැනීමට ලැබී එක් උදෑසනක මම එහි ගියෙමි. ප්‍රතාපවත් මනා දේහයකින් යුතු, දිගු කන් සඟලකින්, ධෛර්ය සම්පන්න, අධිෂ්ඨානය පිළිබිඹු වන විශාල නාසයකින් හා බුද්ධිමත් බව ප්‍රකට, නොසැලෙන දීප්තිමත් දෑස් යුගලයකින් යුත් ප්‍රතාපවත් මුහුණකින් පරිපූර්ණව උන්වහන්සේ ගුරු පැහැ සිවුරකින් සැරසී උදෑසන හිරු රැස් නහමින් පෙරළන ලද ග්‍රන්ථයක් පසෙක තැබූ බූරු ඇඳක වාඩි වී සිටියහ.ප්‍රඥාවත්, ශිල්වත් බවත්, සංඝපීතෘවරයෙකු සතු දේහ ලක්ෂණත් දුටු සැණින් මම දණ ගසා උන්වහන්සේට නමස්කාර කෙළෙමි. මා ඉගෙනුම ලබන ශිෂ්‍යයෙකු බැවින් හා උන්වහන්සේගේ පුස්තකාලයේ යෝග පොත් කියවා ලැබූ අභ්‍යාසය නිසා “කුණ්ඩලීණී ශක්තිය” වඩවා ගැනීම සම්බන්ධව පුහුණුවක් ලබා ගැනීම සම්බන්ධව උපදෙස් පැතුවෙමි. භාරතයේ සෘෂිවරයෙකුගේ උපදෙස් ලබා “කුණ්ඩලීණී ශක්තිය” පුහුණු විය යුතු බවත්, ගුරු ඇසුර නොමැතිව ග්‍රන්ථ ඇසුරෙන් කුණ්ඩලීණී ශක්තිය ලබා ගැනීමේ අභ්‍යාසවල නොයෙදිය යුතු බවත් තරයේ අවවාද කරන ලදී. එසේම තව දුරටත් උන්වහන්සේ මා වෙත දන්වා සිටියේ එක්තරා මහාචාර්යවරයෙකු උපදෙස් රහිතව කුණ්ඩලීණී අභ්‍යාසවල යෙදීමෙන් ස්නායු පද්ධතිය විනාශ වී ඔත්පලව පසුවන බවත් ය.මෑත භාගයේ ශ්‍රී ලංකාවේ වැඩ සිටි විශිෂ්ටතම මහා යතිවරයකු වන අතිපූජ්‍ය අග්ගමහාපණ්ඩිත, මහාචාර්ය බළන්ගොඩ ආනන්ද මෛත්‍රීය මහනාහිමියන් අපවත් වී අදට (18) වර්ෂ 12 ක් සම්පූර්ණ වේ.ඒ නිමිත්තෙන් ‘ආධ්‍යාත්මික මිතුරෝ’ සංවිධානය විසින් මෙහෙයවන ‘බළන්ගොඩ මහනාහිමි 12 වැනි ගුණ සමරු උලෙළ’ ජූලි මස 22 වැනිදා ප. ව. 3.00 ට කොළඹ 7, නිදහස් චතුරශ්‍රයේ, ශ්‍රී ලංකා පදනම් ආයතන ශ්‍රවණාගාරයේ දී පැවැත්වේ. මහනාහිමියන්ගේ දිනපොත් විචාරාත්මකව හදාරමින්, විශිෂ්ටයන්ගේ දිනපොත් පළ කිරීමේ ලෝක සම්ප්‍රදාය අනුව යමින් සමුද්‍ර වෙත්තසිංහ විසින් සම්පාදිත ‘ආනන්ද මෛත්‍රෙය මහනාහිමියන්ගේ දින සටහන්’ සහ ‘Unpublished Letters of Ananda Maitreya Maha Nayake Thera’ කෘති යුගල දොරට වැඩුම ද මෙදින සිදු කෙරේ.ශ්‍රී ජයවර්ධනපුර විශ්වවිද්‍යාලයේ කුලපති මහාචාර්ය බෙල්ලන්විල විමලරතන අනුනාහිමියන් මුලසුන හොබවන මේ උලෙළෙහිදී කෝට්ටේ නාග විහාරාධිපති මාදුළුවාවේ සෝභිත නාහිමියන් සහ අමරපුර සිරිසද්ධම්මවංස නිකායේ මහනායක කරගොඩ උයන්ගොඩ මෛත්‍රීමූර්ති මහ නාහිමියෝ විශේෂ සමරු දෙසුම් පවත්වති.ජ්‍යෙෂ්ඨ මාධ්‍යවේදී ගාමිණි සුමනසේකර පෙරවදන සපයන අතර, සුනිල් එදිරිසිංහ, දයාන් විතාරණ, ඩබ්ලිව්. ඩී. ආරියසිංහ සහ සන්ධ්‍යා බුලත්සිංහල සමරු ගායනාවලින් එක්වෙති.සති අන්තයේ අගනුවර සිට බළන්ගොඩ පැමිණෙන උන්වහන්සේ මෝටර් රථය පුරා පොත්පත් ගෙන එනු ලබයි. පන්සල් භූමියේ සිටින බලු රැළ මහානාහිමි ඈත එන බව ඉවෙන් දැනී එක්රොක් වෙති. නාහිමි කාරයෙන් පය තැබූ විගස බලු රැළ උඩ බුරලමින් දුව පැන යති. නාහිමියන් උන්ගේ විලාපය දැකීමෙන් මුවඟ සිනාහවක් ඇති කරගනී. නාහිමියන් පසු පසින් උන්වහන්සේ වැඩ සිටින කුටිය තෙක් හා කුටිය තුළට ද බල්ලෝ යති. බල්ලන් දැකීම උන්වහන්සේට සතුටට කරුණකි.රථය පුරා වූ සියලුම පොත් සාමණේර හිමිවරුන් හා ගිහි සිසුන් විසින් අසපුවට ගෙන එනු ලබයි. එම සියලුම ග්‍රන්ථ ඉරිදා වන විට කියවා අවසාන කර නැවත කොළඹට ගෙන එයි. මෙහි විශේෂත්වය වනුයේ කියවු සෑම පොතකම එම පොතේ වූ සාරවත්ම කොටස් වන්නේ නාහිමියන් කියවා පෑනෙන් ලකුණු කර තිබු කොටසම පමණක් වීමයි. අනිකුත් සියලුම කරුණු නිශ්ඵල, අදාළ කරුණු නොවනු ඇත.එසේම පොතක් කියවීමට පටන් ගතහොත් රාත්‍රිය ගෙවී පහන් වන තෙක් හෝ එම පොත කියවා අවසන් කිරීම නාහිමියන්ට වෙහෙස ගෙන දෙන කරුණක් නොවීය. වේගයෙන් පොත් කියවීම, අවබෝධ කරගැනීම, මතකයේ රඳවා ගැනීම වහා සිදුවෙයි. දින දෙකක් වැනි කෙටි කාලයක් තුළදී රථය පුරා ගෙන එනු ලබන සියලුම පොත් කියවා අවසන් කිරීම කියවීමේ ශීඝ්‍රතාවය අප විශ්මයට පත් කරවන කරුණක් විය. එම ග්‍රන්ථ සිංහල, දෙමළ, ඉංගී‍්‍රසි, පාළි, සංස්කෘත, හින්දි, බුරුම, ලතින් භාෂාවලින් ලියවී ඇත.වර්ෂ අවසානයේ විභාග දෙපාර්තමේන්තුව විසින් පවත්වනු ලබන විභාගවලට පෙනී සිටි අපි තුන්මසකින් එන ප්‍රතිඵල සම්බන්ධව නාහිමියන් විමසන්නෙමු. උන්වහන්සේ ප්‍රතිඵල දැනගැනීම සඳහා පහසුවෙන් තනා ගත හැකි භූත ලෑල්ල හඳුන්වා දෙයි. එදා මෙම භූත ලෑල්ල විභාග ප්‍රතිඵල දැනගැනීම සඳහා ශිෂ්‍යයන් අතරේ ජනපි‍්‍රය විය. විශ්ව ශක්තිය, දෙවිවරුන්, යක්ෂයන්, යන්ත්‍ර මන්ත්‍ර ශාස්ත්‍ර ඖෂධ, අන්‍ය ලබ්ධිකයන්ගේ ඇදහීම් හා ගුප්ත විද්‍යාවන්, අවධානයට අගෞරවයට හිංසාවට ලක් නොකර ඒ සියල්ලේම අන්තර්ගත සාරය මැනවින් අධ්‍යයනය කර උන්වහන්සේගේ ප්‍රඥාව වඩවා ගැනීම ප්‍රයෝජනයට ගත් බව පෙනේ.ජපන් ජාතිකයකු සමඟ ජපන් බසිනුත්, බුරුම ජාතිකයකු සමඟ බුරුම බසිනුත්, ඉන්දියානුවෙකු සමඟ හින්දි බසිනුත්, යුරෝපියෙකු සමඟ ඉංගී‍්‍රසි බසිනුත්, පාලි සකු උගත් පැවිද හිමි නමක් සමඟ පාලි සකු බසිනුත් ව්‍යක්ත ලෙස කථා කිරීම උන්වහන්සේට සුළු කාර්යයකි. මෙම සමයාන්තර භාෂා ඥානය උන්වහන්සේට බුද්ධ ධර්මය පෙර අපර දිග රටවල ප්‍රචලිත කිරීමට බෙහෙවින් උපකාර වූ බව කවුරුත් දන්නා කරුණකි.කොළඹ ආනන්දයේ ශිෂ්‍යයකු, ගුරුවරයකුව සිටි කාලයේ බළන්ගොඩට පැමිණෙනවාට වඩා භාරතයට වැඩීම උන්වහන්සේ අගය කළේ හිමාලයේ සෘෂිවරු යටතේ ආධ්‍යාත්මික ගවේෂණයක යෙදීමටයි. භාරතයට තිස් වතාවකට වැඩි වාර ගණනක් සංචාරය කර විවිධ පුද්ගලයන් ඇසුරු කිරීමේදී ‘නාඩි වාක්‍ය’ උන්වහන්සේ සොයා ගත් බව පවසයි. එමෙන්ම සෘෂිවරුන් අතර බහුල ‘යෝග භාවනා ක්‍රම’ මැනවින් අධ්‍යයනය කර ඇත. හැටේ දශකය භාරතීය සෘෂිවරුන්ගෙන් ලත් ආධ්‍යාත්මික බලය පෙර අපර දිග පඬුවන්ගෙන් ලබාගත් දැනුමෙන් හා ප්‍රඥාවෙන් නාහිමියන් උත්තරීභාවයට පත් කාල පරිච්ඡේදයක් විය. එම අවදියේ බළන්ගොඩ මිරිස්වත්තේ ධර්මානන්ද අසපුවේ විවේකීව උන්වහන්සේ සිටි සේක.එක් නිසංසල සන්ධ්‍යාවක උන්වහන්සේ වැඩ සිටින අසපුවෙන් පිටතට එක්වරම සුදු වර්ණ ජාතික කමිසයකින් හා කලිසමකින් සැරසුණ හිස මුඩුකර ගත් නාහිමියන්ගේ නිවුන් සොහොයුරෙකු වැනි බටහිර ජාතික ගිහියෙකු පිටත වූ මිදුලට පැමිණ ටික දුරක් ඇවිද ගොස් නැවත හැරී අසපුව තුළට ගොස් අසපුව වටා ඉදිකර තිබු මැටි බැම්ම මත තිබුණ ජලය සහිත බේසමෙන් දෙඅත සබන් දමා සෝදා නැවත අසපුව තුළට යනු අප විසින් දක්නා ලදී. නමුත් නාහිමියන් නොදුටිමු.නාහිමියන් පමණක් විසූ ධර්මානන්ද අසපුවේ කෙසේවත් වෙනත් බටහිර ජාතික ගිහියෙකුට සැප පහසු නොමැත. එවන් තැනක රාත්‍රියක් ගත කළ නොහැකි බව අප දන්නා කරුණකි. සාමණේරවරු හා ගිහි ශිෂ්‍යයෝ කීප දෙනෙක් වෙති. දර්ශනය පැහැදිලිව දුටිමු. පසුව මෙකී බටහිර ජාතික ගිහියා සම්බන්ධව නාහිමියන්ගෙන් අපි විපරම් කෙළෙමු. නමුත් නාහිමියන් පවසා සිටියේ එකී බටහිර ජාතිකයා ආපසු ගිය බවකි. එවකට “මනෝකාය” සම්බන්ධව අපි කිසිවක් නොදනිමු. නමුත් පසු කලකදී මනෝකාය සම්බන්ධව අධ්‍යයනය කෙළෙමි. නාහිමියන් මනෝකාය මැවීමට තරම් ධ්‍යාන ශක්තියකින් යුතු උතුමෙකු බව මම එදා පසක් කර ගතිමි.භාරතයේ ප්‍රවීණ යෝග අභ්‍යාස උපදේශකයකු වූ අයියන්ගර්ගේ යෝග අභ්‍යාස ප්‍රගුණ කරන ලෙස ශිෂ්‍යයන් වූ අපට උන්වහන්සේ උපදෙස් දුන් සේක. එකී අභ්‍යාසවල දෛනිකව යෙදීමෙන් මිනිස් සිරුරේ ස්නායු පද්ධතිය සවිමත් වන බවත් දියවැඩියාව, රුධිර පීඩනය, ක්ලෝස්ටරෝල්, ආතරයිටීස් වැනි ව්‍යාධි ඇති නොවන බවත් නිර්ණාල ග්‍රන්ථිවල ක්‍රියාකාරිත්වය නිසි පරිදි සිදුවන බවත් වෛද්‍යවරයකු ලෙස උපදෙස් දුන්හ. එදා දුන් උපදෙස් අනුව එම අභ්‍යාසවල යෙදුණු අය අදත් එම රෝගවලින් වැළකී නිරෝගීව සිටීම පුදුමය දනවන කරුණකි.බළන්ගොඩ බුලත්ගම උඩුමුල්ලේ නන්දාරාමය ඇතුළු ප්‍රදේශය ගම්උදාවක් කරවීම සඳහා රණසිංහ පේ‍්‍රමදාස හිටපු ජනාධිපතිතුමා විසින් සැලසුම් සකස් කර නාහිමියන් සමඟ සාකච්ඡා කර සියලු කටයුතු සූදානම් කර තිබියදී එතුමා ත්‍රස්තවාදී ප්‍රහාරයෙන් ජීවිතක්ෂයට පත්විය. උඩුමුල්ලේ ගම්උදා සංවර්ධන කාර්යය අඩාල වූ බව මහා නාහිමි දුක්මුසුව පැවසුවේ අපේ අවාසනාවට එතුමා නොසිතූ මොහොතක ජීවිතක්ෂයට පත්වූ බවයි.අනූව දශකයේ උන්වහන්සේ වැඩ සිටියේ මිරිස්වත්තේ ධර්මානන්ද පිරිවෙණේ නොව උන්වහන්සේගේ පන්සල වූ උඩුමුල්ලේ නන්දාරාමයේය. එවකට ශත වර්ෂයකට ආසන්න වූ පන්සලේ ගොඩනැගිලි අබලන්ව දිරාපත්ව ගොස් තිබිණි. බළන්ගොඩ වෙළෙඳ සංගමය හා මැණික් ව්‍යාපාරික පිරිස එකතුව නව ආරාමයක් ඉදිකිරීමට ඉදිරිපත් වූහ. නමුත් නාහිමි එයට කැමැත්තක් නොදැක්වීය. පසු කලකදී ජපානයේ ‘ශෝකෝ අෂාහාරා’ තුමා මහා නාහිමියන්ගේ ආධ්‍යාත්මික උත්තරයකින් සෑහීමකට පත්වී උන්වහන්සේ සඳහා ආරාමයක් හා දෙමහල් පුස්තකාලයක් ගොඩනගා පරිත්‍යාග කරන ලදී.1998 වර්ෂයේ ජනවාරි හෝ පෙබරවාරි මස ඇරයුමක් පරිදි එංගලන්තයේ අවසන් චාරිකාවක යෙදිණි. එදා නන්දාරාමයෙන් සවස් වරුවේ යෙදුණු සුබ මොහොතින් එංගලන්තයට යෑමට පිටත්ව ගියේ මා දුන් පොතේ “ඕම් ශ්‍රීම් වාම් සරවණ භවාය නමඞ” නමැති ස්තෝත්‍ර පාඨය හා යන්ත්‍රය සටහන් කර තබමිනි. හැත්තෑව දශකයේ බළන්ගොඩ මිරිස්වත්තේ ධර්මානන්ද පිරිවෙණේ වැඩ විසු දිනක උන්වහන්සේ නැමැද චරිත සහතිකයක් ඉල්ලා සිටිමි. උන්වහන්සේ සතුව පැවති කුඩා නිල් පැහැති ලිපි ලියන ගොමුව වහාම ගෙන මෙහි සඳහන් චරිත සහතිකය ප්‍රදානය කරන ලදී.චරිත සහතිකයයි.අප දන්නා පරිදි බළන්ගොඩ මහා විද්‍යාලයේ ඉගෙනුම ලබන කේ. කේ. හෙන්ද්‍රික් අප්පුහාමි හොඳ යහපත් චරිතයක් ඇත්තෙකි.මෙයටබළන්ගොඩ ආනන්ද මෛත්‍රීය ස්ථවිරබළන්ගොඩ කේ. කේ. එච්. දයානන්දකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007184</link>
    <topic>මට වැඩේ තේරුණා ඒ නිසා ගෙදරින් පිට වුණා</topic>
    <author>ටෙක්ලා පද්මිණී කාරියවසම්</author>
    <content>මට වැඩේ තේරුණා ඒ නිසා ගෙදරින් පිට වුණාඋස හීන්දෑරි රතු කෙල්ලෙක්. එයාට තියෙන්නෙ ටිකක් ලොකු ඇස් දෙකක්. ඒත් ඒ ඇස් දෙක එයා දිහා දෙපාරක් බලන්න හිතෙන තරමට ලස්සනයි. එයා හැම තිස්සෙම ඉන්නේ කොණ්ඩ කරල් දෙකක් ගොතාගෙන. මට හිතෙන්නේ එයාට නමක් ඕන නෑ කියලා. එයාටත් මුහුණ දෙන්න වුණේ අක්කලා ඉන්න නංගිලා බොහෝමයකට මුහුණ දෙන්න වෙන පැනයකට.මේ නංගිගේ පවුල් පසුබිම ගැන කතා නොකරම බැහැ. ඒ ඇයි ද කියනව නම් අපිට මුණ ගැහෙන බොහොමයක් නංගිලා මල්ලිලාගේ පවුල් පසුබිම ඉතා දුර්වල තත්ත්වයක තියෙන්නේ. ඒත් මේ ලස්සන ඇස් තියෙන නංගිගේ තාත්තා නියෝජ්‍ය විදුහල්පතිවරයෙක්. අම්මා ගුරුවරියක්. එයාට අක්කා කෙනෙකුයි මල්ලි කෙනෙකුයි හිටියා. එයාගේ එකම අයියා ගෙදරට ටිකක් එපිටින් කඩයක් දාගෙන හිටියා. අයියා අවිවාහකයෙක්. ඒ නිසා අම්මා අයියට උදව්වට හවසට කඩේට යනවා.එයාගේ එකම අක්කා විවාහකයි. හිටියේ මහ ගෙදර පදිංචි වෙලා. ඒත් මට අහන්න බැරි වුණා මස්සිනා ගේ රස්සාව මොකක්ද කියලා. අක්කට එක බබෙක් හිටියා. එයා ලස්සන හුරතල් පුතෙක්.මේ දරුවා ඒ කියන්නේ අපේ ලස්සන නංගි ඉගෙන ගත්තේ තාත්තා නියෝජ්‍ය විදුහල්පති ලෙස සේවය කළ පාසලේම යි. තාත්තා නියෝජ්‍ය විදුහල්පති වුණු පාසලේ ඉගෙන ගත්තත් නංගි ටියුෂන් පන්ති ගියා.ඇත්තටම නංගිගේ ඇස් ලස්සනයි කියන එක වරදක් නෙවෙයි. ඒ ඇස් මියුලැසියකගේ වගේ අහිංසකයි. සොඳුරුයි. නංගී දිහා බැලුවහම මට හිතුණා නංගීගේ අක්කත් හුඟක් ලස්සන ඇති කියලා.මේ දවස්වල තාත්තත් අයියගේ උදව්වට කඩේට යනවා. අක්කගෙයි මස්සිනාගෙයි පදිංචියට ගෙට ඉහළින් ලස්සන පුංචි ගෙයක් හදමින් තිබුණා. ඒකට ගොඩක් ම වියදම් කළේ තාත්තා. ඒ දරු සෙනෙහස නිසා වෙන්න ඇති.ටියුෂන් යන නංගිලාට හුඟක් හුටපට තියෙනවා. ඒක මේ වර්තමාන පරම්පරාවේ වරදක් නෙමෙයි. කෙටියෙන් කියනවා නම් ඒක නව යොවුන් වියේ සාමාන්‍ය ප්‍රශ්නයක්. ඒක ඇත්තටම ප්‍රශ්නයක් නොවෙයි. ඒත් නව යොවුන් විය ගෙවා දමා වැඩිහිටියන් බවට පත්වන සමාජීය සංස්කෘතික මිනිසා තම අතීතය අමතකකර දමා යොවුන් ප්‍රේමය ප්‍රශ්නයක් බවට පත් කර ගන්නවා. නංගිගේ ප්‍රේම වෘත්තාන්තය නම් අතිශයින් සොඳුරුයි. මට විශ්වාස කරන්න බැරි තරමට සොඳුරුයි.එදා තවත් ලස්සන දවසක්. ලස්සනට ඉර බැහැලා ගියා. නංගිගේ අම්මයි තාත්තයි දෙන්නම අයියගේ කඩේට ගිහින්. නංගිගේ අක්කා පවුලට අලුත් සාමාජිකයෙක් එක්ක එන්න කියලා හිතා ගෙන රෝහල්ගත වෙලා. ඉස්පිරිතාලය තිබුණෙත් ගෙදරට වැඩි ඈතක නොවෙයි. එදා ගෙදර ඉතිරි වෙලා හිටියේ ලස්සන නංගියි. එයාගේ අක්කගේ පුතයි, පුතාගේ තාත්තයි විතරයි. නංගි පුතාවත් තුරුලු කරගෙන රූපවාහිනිය නැරඹුවා. පුංචි අම්මගේ යුතුකම හා වගකීම පුංචි පුතා සුරක්ෂිත කරගැනීම. ඒකත් කළා. කරුණාවන්ත අහිංසක හොඳ නෑනලට මස්සිනාලා කොහොමත් ආදරෙයි. නංගි මට මෙහෙම කීවා.“වෙන්න යන්නේ මොකක්ද කියලා මට දැනුණා. මම බබා නිදි කරවලා තිබුණේ. අයියා කීවා කඩේට ගිහින් ඉක්මනට එන්නම් කියලා. මම ඉක්මනට අම්මට ලියුමක් ලීවා. මම යනවා කියලා. හේතුව ලීවේ නැහැ. ඊට පස්සේ බබා ගේ වටේට ම කොට්ට තියලා නෙට් එක දැම්මා. දාලා මම පොත් ටිකකුයි ඇඳුමකුයි අරන් ගියා. ඇත්තටම මට යන්න තැනක් තිබුණේ නැහැ. මම ගෙදරින් එළියට බැස්සේ බයේ. මට හරියට බය හිතුණා. පස්සේ මට මතක් වුණා අරවින්ද.මම එයාට කෝල් කළා. විස්තරයත් කීවා. එයා මාව එයාගේ ගෙදර එක්ක ගෙන ගියා. අම්මටයි තාත්තටයි අඳුන්නලා දුන්නා. එයාට එක අක්කා කෙනෙක් හිටියේ. එයා මගෙන් විස්තර ඔක්කොම ඇහුවා. අහලා එයාගේ කාමරේට එක්ක ගියා. එක්ක ගිහින් එයාගේ ඇඳෙන් බාගයක් මට දුන්නා. එයාගේ කාමරේ මා එක්ක බෙදා ගත්තා. මට ඉස්කෝලෙ යන්න බෑ කියලා මම කීවා.එහෙම කීවේ අස්වීම් සහතික මොකුත් ගෙනාවෙ නැති නිසා. යනව නම් තාත්තා ඉන්න ඉස්කෝලෙටම මම යන්න එපායැ. අරවින්දලගේ ගෙදර ඉඳලා ඒ ඉස්කෝලෙටම මම යන්න එපායැ. අරවින්දලාගේ ගෙදර ඉඳලා ඒ ඉස්කෝලෙට හුඟක් දුරයි.ඒත් අරවින්දගේ අම්මා මාව පන්ති යැව්වා. ගණන් උගන්නන්නයි. ඉංග්‍රීසිවලටයි සර්ලා දෙන්නෙක් ගෙදරටම ආවා. මම හුඟක් කැමැත්තෙන් ඉගෙන ගත්තා. මම හිතන් හිටියේ සාමාන්‍ය පෙළ විභාගේ ලියන්න. ඒකට අරවින්දලයි ගෙදර හැමෝම උදව් කළා.අරවින්දත් උදව් කළා. මාව තනියම කොහේවත් ඇරියෙ නෑ. හැම තැනම එක්ක ගියේ අරවින්දගේ අක්කා. චිත්‍රපට බලන්න ගියා. මුහුදෙ නාන්න ගියා. ඇවිදින්න ගියා. මම සතුටින් හිටියා. පාඩම් කළා.අපි ත්‍රීවීල් එකක යනකොට දවසක් පොලිසියෙන් නැවැත්තුවා. ඇහුවා මම කවුද කියලා. ඒ පොලිසියේ අය අරවින්ද අඳුනනවා. ඒ නිසා බේරිලා එන්න පුළුවන් වුණා. තාත්තයි අම්මයි ගෙදර අයයි මාව හුඟක් හොයල මේ ළමයා නැති වුණා සොයා දෙන්න කියලා පත්තරේ මගේ පින්තූරෙත් දාලා.එහේ දී මට ගණන් උගන්නන්න ගෙදරට ආව ‘සර්’ මගෙන් යාළු වෙන්න ඇහුවා. එහෙම කරන්න පුළුවන් ද අරවින්ද ගේ ගෙදරම ඉඳගෙන? මම අරවින්දට කීවා වෙන සර් කෙනෙක් හොයලා දෙන්න කියලා. වෙන සර් කෙනෙක් හොයලා දුන්නා. එයා මට ගණන් ඉගැන්නුවා.දවසක් පොලිසියෙනුයි ළමාරක්ෂණ අධිකාරියෙනුයි අරවින්ද ගේ ගෙදරට ආවා. අරවින්දගේ ගෙදරට එහා ගෙදර අය පොලිසියට කියලා මාව වැඩකාර කමට ගෙනත් තියාගෙන ඉන්නවා කියලා. මාව පොලිසියට ගෙනිච්චා. මම විස්තර කීවහම අම්මා තාත්තා දෙන්නව පොලිසියට ගෙන්නුවා. මම ඇත්ත සියල්ලම පොලිසියට කීවා කියලා ගෙදර යන්න ඕනෑ කීවා. ඒත් උසාවියෙන් මාව මෙහේට දැම්මා. මෙහෙන් ඉස්කෝලෙ දානවා. මට යන්න බෑ කියලා හිතුණා. මම ඉගෙන ගත්ත ඉස්කෝලෙ ප්‍රින්සිපල් කීවා ගෙදර ආවට පස්සේ ආයේ විභාගේ ලියන්න කියලා. මම ගෙදර ගිහින් විභාගේ ලියනවා. දැන් අක්කලා උඩගෙදර පදිංචියට ගිහින් ඇති.ඉතිං ගෙදරින් යන්න තරම් මොකද වුණේ?කියන්න බෑ අක්කා. ලැජ්ජයි. ඒත් මට වරදක් වුණේ නැහැ. අයියා කඩේට ගිහින් ඉක්මනට එන්නම් කියලා ගියා. මම පැනලා ආවා.අම්මා ඇහුවේ නැද්ද ඇයි ගෙදරින් ආවේ කියලා?ඇහුවා. තාත්තා ලජ්ජාවට මොනවා හරි කරගෙන මැරෙයි කියලා මට බයයි. මම අම්මාට ටිකක් දේවල් කීවා. තාත්තට කියන්න එපා කියලා.ගෙදර ගිහින් මොකද කරන්නේ?ඉගෙන ගන්නවා.අරවින්ද ඔයාව බලන්න එනවද?එයාලට එන්න බෑ. එයාගේ අක්කයි අම්මයි අපේ අම්මා එක්ක එනව. එයාලා කියන්නේ ගෙදර යන්න බැරි නම් ඉගෙන ගෙන ඉවර වෙනකං මාව බෝඩිමක තියන්නම් කියලා.අම්මා මොකද කියන්නේ?මොකුත් නැහැ. දුක් වෙනවා.අරවින්ද ගේ ගෙදර අය හොඳයි ද?අපොයි ඔව්. මාව හොඳට බලාගත්තා.එයාලට තිබුණා ඔයාව අම්මලට බාර දෙන්න?මං බෑ කීවා. මස්සිනා ගෙදරනේ.අක්කා මේ මොකුත් දන්නේ නැහැ. එයාගේ පවුල ආරක්ෂා කරගන්නත් එපායැ. නැත්නම් එයාට වෙන්නේ ළමයි දෙන්නෙක් එක්ක දුක් විඳින්න.දැන් මොකද හිතෙන්නේ?අනේ මට හරි දුකයි.කෙල්ල ඇසෙන නෑසෙන තරම් හීන් හඬින් කීවා. ඇත්තටම මටත් දුකයි.අවිවාහක දූවරු විවාහක දූවරුන්ගේ සැමියාගෙන් ආරක්ෂා කර ගැනී මවුවරුන්ගේ වගකීමක්. අක්කගේ ලෙහෙසියට පහසුවට නංගිලා යවන එක සිංහල සමාජයේ ලක්ෂණයක්. ඒත් නංගිල බොහෝ දෙනෙක් මේ නිසා කරදරයට පත්වෙලා තියෙනවා. මම හිතන්නෙ නම් කිසිම නංගි කෙනෙකුට මෙහෙම වෙන්න හොඳ නැහැ. මට හිතෙන්නේ එහෙමයි. මේ ගෙදරම බින්න බැහැපු මස්සිනා නම් නැහැදිච්ච එකෙක්. ඒකා ගෙ නම් ගන්න දෙයක් ඇත්තෙම නෑ.පව්. ලස්සන ඇස් තියෙන පුංචි නංගිගේ අනාගතේම අඳුරු වුණා. ඉගෙනීම කැඩුණා. හිරවුණු ජීවිතයක් ගෙවන්න වුණා.ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007185</link>
    <topic>මගෙ අම්මට වින්නඹුකම් කෙළේ තාත්තා</topic>
    <author>සටහන උපාලි සමරසිංහ ඡායා - විමල් කරුණාතිලක</author>
    <content>මගෙ අම්මට වින්නඹුකම් කෙළේ තාත්තාජන සභා අධ්‍යක්ෂ ජනරාල් ධම්ම දිසානායකඅද වන විට විශ්ව විද්‍යාල ප්‍රජාව නියෝජනය කරන බුද්ධිමය තාරුණ්‍යයේ සාරතම ඵලයකි ධම්ම. එහෙත් මේ ධම්ම ඉකුත් භීෂණ අවදියේ කසළ ගොඩක් මත හෝ ටයර් සෑයක් මත පිළිස්සෙන්නට සිටි මිනිසෙකි. ජාතියේ වාසනාවට මරණයෙන් ගැලවුණු මේ පුංචි මිනිසා තමා අත් පොත් කියැවූ දේශපාලනයේම ආචාර්යවරයෙක් වීම දෛවයේ සුවිශේෂ හාස්කමකි.එමතු ද නොව හෙතෙම මේ රටේ ආර්ථිකයට හැඩගැස්මක් දෙන්නට කරළියට පැමිණි නව ජන සභාවේ අධ්‍යක්ෂ ජනරාල්වරයාය. විශ්ව විද්‍යාලයයක ආචාර්යවරයකු වීම තබා විශ්ව විද්‍යාලයයක අකුරු කරන්නටවත් ඉඩ හසර නොමැති දරිද්‍රතාවෙ පත්ලේ ගිලුණු ගමක හා පවුලක ඉපැදුණු ධම්ම දිසානායක තමා ඔසවා තබන සවිය දුන්නී ඒ මෑණියන් ගැන අද මා සමඟ ආවර්ජනා කරයි.අපේ පවුලේ දරුවන් දහ දෙනෙක්. වැඩිමල් අයියලා තුන්දෙනයි. අක්කලා දෙන්නයි. අයියලා දෙන්නෙක් නම් දැකලාම නෑ. එක අයියා කෙනෙක් මැරිලා තියෙන්නෙ අවුරුදු 4 1/2 කදි විතර. මං පවුලෙ හය වැනියා. මට වැඩිමල් ඒ අයියා නැවත අම්මගෙ කුසට ආ බවයි අම්මා අදත් පිළිගන්නෙ. ඒ මම. මගේ ජීවිතේ නොයෙකුත් අන්තරාදායක අවස්ථාවකදි ඇය ලෝකයාටත් මටත් කිව්වෙ ‘පුතේ නුඹ එක සැරයක් මැරුණා. ආයිත් උඹ ඒ විදියට අකාලයේ මැරෙන්නෙ නෑ කියලයි. ඒ තමයි අම්මලගෙ හැටි.ඇත්තටම ඒ අයියගේ මුහුණුවර පෙනුම හැකියාවයි මා තුළත් තියෙන්නෙ. මගේ අම්මා දිසානායක මුදියන්සෙලාගේ බණ්ඩාර මැණිකේ. බදුල්ල වියළුවේ කෝන්ගහළිඳ කියන කඳුවැටියකට සම්බන්ධ ගම්මානයේ තමයි එතුමිය ඉපැදුණේ. 1818 කැරැල්ලෙදි ලංකාවේ නොයෙක් කඳුකර පළාත්වලට සටනින් පැරැදි ඉතිරි වූ සිංහල කොටස් පලා ගිය බව වංස කතාවෙන් කියනවා.අපේ අම්මගෙ අප්පච්චිගේ පරම්පරාවෙ කිත්තා, කිරිකිත්තා එහෙම අය. පස්සෙ කාලෙක 1956 බදුලු ඔය ජනපදය බණ්ඩාරනායක යුගයෙ හැදෙන කාලෙ අම්මලා කන්දෙන් බැහැලා ගම්වලට ආවා. කුඹුරු අක්කර කීපයකුත් ගොඩින් අක්කර 3/4 ක් පමණ ප්‍රමාණයක් ඒ අයට ලැබිලත් තියෙනවා. පියා දිසානායක මුදියන්සෙලාගේ තිසාහාමි. ඉතාම සවි ශක්තිමත් ගොවියෙක්.මගේ පියා අසාර්ථක විවාහ දෙකකින් පස්සෙ මගෙ අම්මාව අරන් තියෙන්නෙ. ඒ විවාහවල දරුවන් නැහැ. එක්කො මේ විවාහ තිබිලා තියෙන්නෙ මාසයයි. නැත්නම් දෙකයි. ඊට පස්සෙ තාත්තා කාලයක්ම ඛ්ුදෙකලාවෙම හිටියලු.දෙන්නම මුදියන්සෙලා කියන්නෙ ඥාතින් වශයෙන් ළඟ පඳුරක්. දවසක් කුඹුරෙ කිරිවැදිලා පැසිලා තියෙන ගොයමේ වී කන්න එන කුරුල්ලන් එළවන්න අම්මා එහි ගිහින් තියෙනවා. තාත්තත් කුඹුරෙ වැඩ කරලා උදැල්ලත් කර තියාන ඒ මායිමෙන් ඇවිත්. අම්මා දැක්කම තාත්තා බලන්ඩකෝ, මගේ කුඹුර විතරයි දිරා ගියේ කීවලු.එහි තේරුම කිරිවැදිලා අස්වනු සාරවෙලා තිබුණත් කපා ගන්න බැරිවුණා කියන කතාවයි. සාමාන්‍යයෙන් ලොකු මහත් නොවුණ දැරිවියක් වුණත් අම්මා පිට පිට ම ගෑනු දෙන්නෙක් අරගෙනත් එහෙම වුණේ කොහොමදැයි කටකාරකමට ඇහුවලු. මේ දෙබස තමයි ඒ දෙන්නගේ ආදරයට මුල් වුණේ. ඊට පස්සෙ ඥාතින් හිරයක් නොගන්නෙ මන්දැයි තාත්තගෙන් අහනකොට ඔහු කියා තිබෙන්නේ පොඩි එකී ලොකු මහත් වෙනකම් ඉන්නවා කියලයි. අම්මගෙයි තාත්තගෙයි වයස පරතරය අවුරුදු 15 ක්.ඒත් මා දුටු ලෝකෙ පරමාදර්ශිම අඹුසැමි යුවළ ඔවුන් දෙන්නා කිව්වොත් ඒක බොරුවක් නොවේ. පුදුමාකාර බැඳීමක්. එක්කෙනෙකුගෙ වචනය අනෙකා පිළිගන්නවා. ඒ නිසා දරුවන්ට හිතු හැටියට වැඩ කරන්න ලැබෙන්නෙත් නෑ. ඒ වගේ ම ස්වභාව ධර්මයට මෙතරම් ළෙන්ගතුව වැඩ කළ යුවළක් මා දැකලත් නෑ. උදේ පාන්දර අවදි වෙලා මුකුත් රත් කරලා දරුවන්ට කවලා දෙන්නා ගොවිතැන් කරන්ඩ කුඹුරට යනවා.ආයෙත් එන්නෙ හවස් වරුවෙ. එතෙක් ලොකු දරුවා පොඩි දරුවා බලාගන්නා පිළිවෙළයි මේ ගමේම තිබුණෙ. බදුලු ඔයෙන් හරස් කරලා ගන්නා වතුර ටික විතරයි හදිසියකට තිබුණෙ. මුළුමනින්ම ගොවිතැන් නම් යැපුණෙ අහස් දිය මතයි. නිතර වතුර මුර රණ්ඩු තිබුණා. දවසක් තාත්තා උදේ වතුර ගන්ඩ ගිහින් සරමත් කමිසයත් නැතිව අමුඩ කෙටියත් එක්කම ගෙදර එන කොට අපි බය වෙලා කඩුල්ල ළඟට දිව්වා.සාමාන්‍යයෙන් මේක සිරිතක්. තාත්තා ගෙදර එනකොට අතින් කටින් අරන් එන දේවල් ගන්න අම්මයි අපියි කඩුල්ල ළඟට යන්න ඕනෑ. තාත්තා එහෙම එනකොට අපට වීරයෙක් ගෙදර ආවා වගේ. එහෙම කඩුල්ල ළඟට ආවෙ නැත්නම් ගෙනාපු දේවල් වීසි කරන අවස්ථාත් තිබුණා. ඉතින්! එදා අමුඩ කෙටියෙන් තාත්තා මේ විදියට ගෙදර ආවෙ ඇයිදැයි අප විපරම් කළා.බලනකොට නියං ආධාර එකතු කරන කට්ටියකට දෙන්ඩ දෙයක් නැතිව තාත්තා සරමයි කමිසයයි දන් දීලා. අම්මත් මේක හිනාවෙලා බාරගත්තා. දෙන්නා තකක තක. පින්කම් කරන්නෙත් දෙන්නාම එක්කාසුවෙලයි. හාල් හොරෙන්වත් ගෙනියන්න බැරි කාලෙක මේ දෙන්නා හාල් කොටලා ඒ හාල් බස් රථයට දමාගෙන සී. ටී. බී. පර්මිට් එකෙන් බදුල්ල ස්පිිරිතාලෙට ගෙනැහින් දුන්නා. අහිංසක ලෙඩ්ඩුන්ට. මේකෙන් ලොකු සෙතක් වෙන්න ඇති.මාත් යන්තම් තේරෙන ගැටයෙක් හැටියට තාත්තටයි අම්මටයි මෙහෙම කීවා. තාත්තෙ, අම්මෙ ඔය හාල් දෙන්නෙ දුප්පත් ලෙඩුන්ට නොවේ. ඕකේ ඉන්නා කංකානි, මුරකාරයො හා වෙනත් සුළු සේවකයො ඔය හාල් ගෙවල්වලට ගෙනියාවි... මේකට තාත්තට තරහා ආවා. මිථ්‍යා දෘෂ්ටිකයා, ඔය වගේ කල්පනා කරන්ඩ එපා. අපි දුන්නා. දැන් ඒක අපට අයිති නෑ. අපේ දාන පාරමිතාව පිරුණා. ඉතිරි හරිය ඒ අය බෙදා ගනීවි... අම්මත් ඒකම අනුමත කළා.දරුවන් තමයි මේ අයගෙ එකම වස්තුව. මොනවා හරි එක හොද්දකුයි බතකුයි හදලා දරුවන් සියල්ලටම දීලා සමහර දාට මගේ අම්මා බඩගින්නෙ ඉන්නවා. තාත්තා මේ ගැන දන්නෙ නෑ. නැත්නම් එයත් කන්නෙ නෑ. උදේ ඉඳන් මහ පොළවත් එක්ක හැප්පෙන මේ දෙමාල්ලො ගත කළෙ අපූරු චාම් ජීවිතයක්. ඊළඟ නංගි ලැබෙන්න ලොකු බඩකුත් එක්ක අම්මා මේ විදියට වැඩ කරන එක අද මට කල්පනා වුණාම පුදුමයි.දවසක් අව්කාස්ටෙ හෙම්බත්ව වැඩ කරලා ආපු දෙමාල්ලො හවස් ඇඳිරියත් එක්කම ගෙට ආවා. අපට හොද්දයි බතයි කවලා ඉක්මනින් නිදියන්නට කීවා. අපේ ගෙදර කවරදාවත් වින්නඹුකමට කවුරුවත් ගෙන්නුවෙ නෑ. මේ කටයුතු කළෙත් තාත්තමයි. අම්මායි අපියි පදිංචි කරමැටිය කියන ගමේ ඉඳන් බදුල්ල ස්පිරිතාලෙට හැතැප්ම 20 ක් තියෙනවා. මීගහකිවුල ස්පිරිතාලෙට හැතැප්ම 7 ක් දුරයි.ඒ නිසා ස්වභාව ධර්මයේ සියලු සිද්ධීන්ට ඔවුන් එලෙසම මුහුණ දෙන්නත් පුරුදු වෙලා හිටියා. මා හිතන්නෙ රාත්‍රිය පටන් ගත්තා විතරයි. දරුවන් නිදි කළ තාත්තයි අම්මයි මුළුතැන්ගෙට වැදිලා ලොකු රාජකාරියක බව පුංචි මට තේරුණා. ටික වේලාවකින් පුංචි දරුවකුගෙ හඬක්. දරුවාගෙ හැඬිල්ල ඇහිලා ගෙදර සියලු දරුවන් අවදි වුණත් කුස්සිය පැත්තට එන්න තාත්තගෙ ආරාධනාව ලැබෙන තුරු අපි බලා ඉන්නවා.ඒක අපට පුරුදු කරලා තිබුණු සංස්කෘතියක්. තාත්තා කතා කළාම අපි එක පොදියට කුරුලු පැටව් වගෙ එහාට දුවනවා. තවමත් රතු අල්ලි මැකී නොගිය පොඩිත්තිය පෙන්වලා තාත්තා සතුටු වෙනවා. මේ තිඹිරිගෙයි සෙල්ලම සිදුවුණේ අඩ අඳුරෙ. අපේ ගෙවල්වලට ලයිට් එළිය නෑ. මේ හැම දරුවකුගෙම පෙකණිවැල කැපුණෙ තාත්තගෙ කුරහන් කැත්තෙන්. ඒත් අපි කාටවත් ලොකු බුරි එහෙම පිහිටලා නෑ.තාත්තා හොඳට වින්නඹුකම දන්නවා. අම්මටත් තාත්තා තරම් විශ්වාසවන්තයෙක් නෑ. අපි කවුරුත් අම්මගෙ කුසයෙන් තාත්තාගේ දෑතට වැඩියෙ. ඉතින්! මේ දෙදෙනාගේ තවත් ගැලපුමක් කුමට ද? දහවල් කාලයට දරුවන් ලැබුණු අවස්ථාවල අපි දැකලා තියෙනවා. තාත්තා දරුවා ලැබෙන්න ප්‍රථම ජලනන්දන පිරිත හෝ අංගුලිමාල පිරිත කියලා අම්මගෙ කුස අත ගානවා. මේ වගෙ මහා පුදුම අන්‍යොන්‍ය බැඳීමක් ඔවුන් අතර තිබුණා. අදත් තියෙනවා.කොච්චර වයස වුණත් තාත්තව ගෙදර තනියෙන් දාලා ඇය අදත් දරුවකුගෙ ගෙදරවත් යන්නෙ නෑ. ඒ තාත්තගෙ කටයුතු කැර දෙන්න ඕනෑ සිතිවල්ලෙන්. අපේ අම්මා අකුරු නූගත් කෙනෙක් වුණාට ඉගෙනීමේ අගය හොඳට දන්නවා. ඇය ජීවිතයේ බොහෝ දේ අපට කියා දුන්නේ බණ කතාවකින්, දහම් කරුණු ඉතාම හොඳින් දන්නවා.පටිච්ච සමුප්පාදය පාලියෙන් නොවරදවා කියන්න අදත් ඇයට පුළුවන්. ඇය ළඟ දැඩි ගුණයත් සංවේදී ගුණයත් එකවර තිබුණා. මුතුකුමාරි පද්මාවතී කතාව, දුටුගැමුණු රජුගේ යෝධයන් ගැන ඇය අපට නිතර කිව්වා. අම්මගෙ කිළිටි රෙද්ද පොරවාගෙන නිදාගන්න මාත් ආසයි. ඒකෙ දැවටුණු අම්මගෙ සුවඳට අපි කවුරුත් කැමැති නිසා මේකට මහ අරගලයකුත් තිබුණා.අම්මා මැද තියාගෙන අපි දරුවන් සියලු දෙනා වටේට නිදාගන්නවා. පොඩිම කෙනා තමයි ලොකුම වරප්‍රසාදය ලබන්නෙ. එයා තමයි අම්මගෙ උණුහුම ළඟින්ම විඳගෙන නිදියන්නෙ. අපි වටේට ඉඳන් අම්මගෙ ඇඟට කකුලක් හරි ගෑවෙන විදියට නිදි යනවා.නැත්නම් අපට නින්ද එන්නෙ නෑ. අනෙක අපේ අම්මා කියන සමහර කවි අපි කුමාරතුංගගේ කවි අතරත් දැකලා නෑ. එහි හෙළ ඌරුවක් තිබෙනවා. සමහර විට රැයිපියල් තෙන්නකෝන්ගේ කවියක කෑල්ලක් ද දන්නෙත් නෑ. නිතර කියපු කවියක් මට මතකයි.උදේ රැයින් නැඟී පියාඹමින් ගසේ - සොයා කමුයි මුකුත් කාකයෝ හඬත්,මේවා තමයි අම්මා දරුවන් කියන්නෙ. අම්මගෙ අම්මත් සතර සතිපට්ඨානෙ කට පාඩමින් කියන්න පුළුවන් ගැහැනියක්. මේ අම්මලා ජනශ්‍රැතිය වණපොත් කළ අය බව පෙනෙයි. අකුරු නූගත් වූවත් දරුවන් විෂයයෙහි ඔවුනගේ ඉගෙනුම පිළිබඳ කැපවීම ද ඉහළය. මං ගියෙ කන්දකැපු උල්පත මහා විද්‍යාලයයට. පාසලේ අන්තර් හා බාහිර කටයුතු හැම දේකදීම දක්ෂව කටයුතු කරන අප ගැන අම්මා ආඩම්බර වුණා.ඒත් ඇය අපට උගැන්නුවෙ බටු හරක් වගේ ඕනෑම අවස්ථාවකට ඔරොත්තු දෙන්නට ජීවත් වෙන්ඩයි. පාසලේ රචනා ලියන කොට ඉහළ ප්‍රතිචාරයක් ගුරුන්ගෙන් ලැබුණා. ගුණසේන ප්‍රනාන්දු මගේ සමාජ අධ්‍යයනය ගුරුතුමා. නෙල්සන් ගුරුතුමාත් මතකයි. මේ අය අර ලිපියේ යට ලියනවා. සතුටුදායකයි. තීන්ත පෑනකින් ලියන්න කියලා.ඒත් අපට තීන්ත පෑන් කොයින් ද? අම්මට කීවම එයාට දුක් වෙන්ඩ විතරයි පුළුවන් වුණේ. ඒ කාලෙ බාලම පෑන සියල්. රුපියල් 3.50 යි. ඒකවත් ගන්ඩ අපට සල්ලි නෑ. පැන්සලෙන් තමයි ලියන්නෙ.1971 කැරැල්ල කාලේ රටේ ලොකු රාවයක් ගියා. ජවිපෙකාරයො ජයගත්තොත් කුඩා දරුවො කෑම්ප්වලට දාලා වැඩ ගන්නවා. අම්මලා තාත්තලා වැඩිහිටියො සියලු දෙනා මරනවා කියලා. මේ භීතිකාව නිසා අපි ගෙවල්වල හිටියෙ පුදුම බයකින්. අම්මා බදාගෙන නිදාගත්තෙ.77 අලුතින් ආණ්ඩුවක් පත්වූ වෙලාවෙ බදුල්ලෙ වියළුවට සමසමාජ පක්ෂයෙන් ඉල්ලපු එහි හිටපු විදුහල්පතිවරයෙක් අපේ විදුහලට උප විදුහල්පති කරලා මාරු කැර එව්වා. අපේ පාසල දුෂ්කර පාසලක් නිසා මේ විදියට ගුරු මාරු ගොඩාක් සිද්ධ වුණා. එහෙම ආපු උප විදුහල්පති තමයි ගුණසේන ප්‍රනාන්දු. ශිෂ්‍යයන් අතර රාවයක් තිබුණා.මේ ගුරුවරයාත් අර අම්මලා මරන කොල්ලො හිර කරන කල්ලියේ කෙනෙක් කියලා. මට මේක දරාගන්ඩ බෑ. ගිහින් කෙළින්ම ගුරුවරයාගෙන් ඇහුවා. ඇත්තද, ඔබතුමාලා බලයට පත්වුණානම් අපේ අම්මා තාත්තා මරනව ද? අපිව හිර කරනව ද? කියලා. ගුරුවරයා මාව වඩාගෙන මුහුණ ඉඹලා මෙහෙම කීවා.පුතේ, අපි එහෙම කරන්නෙ ඇයි? මටත් සහෝදරියො සහෝදරයො ඉන්නවා. අම්මලා තාත්තලා ඉන්නවා. මේවා විරුද්ධ පාර්ශ්වයෙන් ආපු පට්ටපල් බොරු කියලා. එදා තමයි මගේ අම්මා නිදහස් කියන සිතිවිල්ල අපේ පුංචි සිතට ආවෙ.එක වතාවක් මට මතකයි අපි පුංචි එවුන් සියලු දෙනාට ලේ බඩ යන බරපතළ ලෙඩක් හැදුණා. අම්මලා මේ වෙලාවට කළේ ගොඩ වෙදකම්. ලොකු ලොකු වෙද මහත්තුරු හොයාගෙන යන්න ඒ අයට වෙලාවයි සල්ලියි නෑ. අම්මයි මායි ගස්වල පොතු හොයන්න කැලේ පුරා ඇවිද්දා. මෙහෙම කැලේ ගිහින් ගස් පොතු ගෙනැත් අඹරලා නොයෙක් බෙහෙත් හදලා බීලා තමයි සනීප වුණෙ.අම්මා කියනවා මට ඉහළින් හිටපු අයියා හරිම දක්ෂයෙක්ලු. එයා අවුරුදු 4 1/2 දි යකෙක් ගහලා මැරුණලු... මේක එතුමියට හැමදාම තිබෙන දුක්බර කතාවක්. සමහර කාලවල ඇඳුමක් නැතිව ඉස්කෝලෙ නොගිය අවස්ථා අපට තිබුණා. කොහොමහරි මේ වෙලාවට ඇඳුමක් හොයාගන්න අපේ තාත්තයි අම්මයි මොනතරම් දුක් වින්දද. සමහර විට ඇළ මාර්ග කපන තැන්වල කුලී වැඩටත් යනවා.අපේ ගෙදර තිබුණේ පුදුමාකාර බෞද්ධ පරිසරයක්. හොරකම, බොරුව දෙන්නාටම පෙන්නන්න බෑ. ගෙදර මස් මාළු උයන්නෙත් නෑ. කරවල ටිකක් ඉඳහිට උයනවා. අපේ අම්මා තාත්තාට කේන්දර උප්පැන්න මුකුත් නෑ. ඉතාම අල්පෙච්ඡ හැබැයි සරුසාර ජීවිත. දැන් වුණත් කරමැටියෙ ඒ ගෙදර ටෙලිවිෂනයක් තිබුණත් ඒ අය ඒකෙන් බලන්නෙ අහන්නෙ බණ පිරිත් ධර්ම සාකච්ඡා විතරයි. මා සිටින සාකච්ඡා තිබුණොත් නම් ආසාවෙන් බලනවා.ස්කෝලෙ ඇරිලා එනකොට සමහර දවසට අපට කන්න තිබුණෙ වරකා ගෙඩියක් වෙන්ඩ පුළුවන්. බත්ම ඕනෑ කියන කල්පනාවක් අපට තිබුණෙත් නෑ. උදේට කටු අල ටිකක් කාලා ගියාම ආයිත් හවස බත් කටක් ලැබෙන තුරු ඉන්ඩත් අපි පුරුදු වෙලා හිටියා. අපේ ගමේ ඉඳන් මහියංගණ නගරයටත් හැතැප්ම 20 ක් තියෙනවා. ඉතින්! හරිම දුෂ්කරයි.ඒ දුෂ්කරකමට පුරුදු වෙන්ඩ අපෙ අම්මා අපව හැදුවෙ. සමහරු හිතන්නෙ බදුල්ල දිස්ත්‍රික්කෙ කීවාම හරි සුන්දරයි සනීපයි කියලා. අපේ අම්මා හුඟාක් බෞද්ධ ඇසුරට කිට්ටුයි. තාත්තත් එහෙමයි.දඹාන ආරණ්‍ය සේනාසනයේ මීගහකිවුලේ සුගතවංශ හිමි අපට මාමා වෙන හාමුදුරු නමක්. මං එක වසර කාලේ මගේ එක අයියා කෙනෙක් (ජිනදාස) හිටි ගමන් මහණ වෙන්න ඕනෑ ය කීවා. ඊට පෙර අර මාමා වෙන හාමුදුරුවො මහණකමට ගන්න අයියව ඉල්ලලත් තියෙනවා. ඒත් අම්මා ඒකට කැමැති නෑ. ඒත් අයියගෙ සිතිවිල්ලට පස්සෙ පස්සෙ ඉඩ ලැබිලා.එයා කරමැටියෙ ජිනවංශ හිමි නමින් පැවිදි දිවියට ඇතුළත් වුණා. එදා අම්මා නඟපු විලාපය තවමත් ඇහෙනවා වාගේ. ඇය පුදුමාකාර දාරක පේ‍්‍රමයකින් එදා හැඬුවා. පුතා මල්ලි ස්කෝලෙ යන එකක් නෑ. මහණ වුණොත්... ඇය මා ගැන කියලා හරි අයියාව නවතාගන්න වෑයම් කළා. ඊටත් පස්සේ අයියා ඒක නොඅසා පැවිදි වීමට හිත යොමු කළ නිසා ඇයත් හිත හයි කැරගත්තා.අයියා පැවිදි වෙලා ලොකු හාමුදුරුවොත් එක්ක 20 නමක් විතර අපේ ගමට මුල්වරට වැඩියා. අපේ ගෙදර නිකම් කුඩා පැලක් මිස ගෙයක් නොවේනෙ. ඒ නිසා (මාමා වෙච්චි) හාමුදුරුවො ප්‍රධානව සියලු හාමුදුරුවො වැඩියෙ ගෙට උඩහින් තියෙන කලඑළියක් තිබුණු ඥාති නිවසකටයි. ගමේ කට්ටියත් ඥාතින් ඇවිත් අම්මට කීවා අන්න හාමුදුරුවො වැඩලා යං උඩහට බලන්න කියලා.අම්මා කීවෙ හාමුදුරුවො අම්මා බලන්ඩ මෙහෙ වඩින්ට ඕනෑ. නැත්නම් මා යන්නෙ නෑ කියලයි. ඈ තුළ වූ සංවේදී බව වගේම දැඩි බව තවත් වරක් ඒත්තු ගිය අවස්ථාව මේකයි. හරියටම බුදු හාමුදුරුවො වඩින තුරු යසෝදරා මාලිගාවෙන් පිටත නොආවා වගේ ම අපෙ අම්මත් හාමුදුරුවො වඩින තුරුම හිටියා. හාමුදුරුවො වැඩලා අම්මට ආශිර්වාද කරනකොට ඇය දෙදණ නවා තම (පුත් රුවනට) වැන්දා.ඇගෙ කඳුළින් ඒ දෙපතුල් තෙමී ගියා. ඊටත් පස්සෙ හාමුදුරුවො මාස් පතා අම්මා බලන්න ගෙදර වැඩියාට උන්වහන්සේට කතා කරන්න නොවේ ලැබුණෙ. අම්මයි දිගටම කතා කළේ. ඇයට කියන්ඩ තිබෙන හැම දෙයක්ම ඇය හාමුදුරුවන්ට කියලා හිත සැහැල්ලු කැර ගත්තා. අපේ අම්මයි තාත්තයි දෙන්නම දෙවියන් ඇදහුවේ නෑ. බුදුන් නම් වැන්දා. ගෞරව කළා.මේ දෙන්නා කවරදාවත් බහින් බස් වෙන්නෙ නෑ. දෙන්නම හැම විටම හිටියෙ එකම මතයෙ. සුළු සුළු දේවලට තාත්තට තරහා ආවොත් “මේ සත්පුරුෂිට තේරෙන්නෙ නෑනෙ මං කියන දේ” කියනවා. මං බැලුවා මොකක්ද? මේ සත්පුරුෂි කියන වචනය කියලා. අනේ! ඒකෙ තේරුම හොඳ ගෑනි කියන එකයි. අම්මා නිතර කියන තවත් කවියක් තියෙනවා.“ඔබා සිරි පතුල ගල මුල පයිඩ කළා සමන් පතිනි දෙවියෝ එතැන මුර කළා” ඒකෙ පද දෙකයි මට මතක.ඇය නිතර කතන්දර උපමා ආශ්‍රයෙන් කී බව මා පෙරදිත් මතක් කළා. බත් කන විට හලාගෙන කෑම ඇය පිළිකෙව් කළ කැත පුරුද්දක්. ගැඩවිලා උගෙ පැටව් රැක්කා වගේ අරපරිස්සම ජීවිතයට හොඳයි. අම්මා නිතරම කීවා. 81 දී මා කොළඹ සරසවියට ආවෙ. අම්මා එදාත් හරියට හැඬුවා. 89 - 90 ගණන්වල භීෂණය රජයන කොට ශිෂ්‍ය ව්‍යාපාරයේ හිටි මාවත් මරන්න එදා න්‍යාය පත්‍ර සැකැසී තිබුණා.ඒ නිසා මං හැම තැනම හැංගිලා ජීවත් වුණේ. ඒත් මෙහෙම හැංගිලා මරණ බයෙන් ඉන්දැද්දිත් මට අම්මා හොයාගෙන යන්න ඕනෑ වුණා. කවුරු මාව මැරුවත් මගේ අම්මා මාව බේරගනී කියන කල්පනාව මට තිබුණා. අම්මගෙ කොච්චර අසරණකම් තිබුණත් ඇගේ උණුසුම හයියයි. මහ අකුණු ගහන රාත්‍රියෙ කැලෑ පාරක් දිගේ කෑලි කපන අඳුරේ මං ගමට ආවා.මං හිතන්නෙ ගමන පිටත්වුණේ වෙලාව රාත්‍රි එක පහුවෙලා. අකුණු ගහන වැස්ස තුරල් කරලත් නෑ. පොඩි කාලේ හොල්මන් නිතර තිබුණැයි අසාපු ඩිංගිරාළ කුඹුර, මැද්දෙනුත් මං ආවා. ඇවිත් උදේ 3 ට විතර මං අම්මගෙ පැලට ‘අම්මේ, අම්මේ කියලා හඬ නඟා තට්ටු කළා. අනේ මගෙ අම්මා කුප්පි ලාම්පුවක් දල්වාගෙන නිදිවරා ගෙන මා ගැන හිතමින් අඬ අඬා ඒ වෙලාවෙත් හිටියෙ.මොන පෝරිසාදයා ආවත් උඹව ගෙනියන්නෙ දෙන්නෙ නෑ උඹ හිටපං මයෙ පුතේ... ඇය අඬ අඬා කීවා. ඒත් තිබුණු භයානක තත්ත්වය නිසා අම්මා දුන්නු බත් කට කාලා අඩ හෝරාවකින් පස්සෙ මං ගෙදරින් යළිත් එළියට ආවා. 1990 අගෝස්තු 22 දා කරඳගහමඩ කියන තැන මිනී ගණනක් පිච්චෙනවා කියලා ගමේ අය කියලා තියෙනවා. සමහරෙක් මගේ කකුල් දෙක ඒ අතර තිබුණැයි කියලත් අම්මට කියලා.අම්මා කියලා තියෙනවා. මගේ කොල්ලා ආයිත් මැරෙන්නෙ නෑ. එයා වතාවක් මැරුණා. ආයිත් එයාව අකාලයේ මරන්න බෑ කාටවත් කියලා හිත දැඩි කැරගෙන. ඇත්තටම අම්මගෙ විශ්වාසයයි මාව ජීවත් කළේ. එයා එහෙම කීවෙ පොඩි අයියා මං වෙලා ඉපදුණා කියන විශ්වාසයෙන් වුණත් ඒක දිව මතුරක් වගෙ මගෙ හිතත් සැනැසුවා.මාව හොයාගෙන ගෙදරට ආපු ඇතැම් සෙබළුන් එක්ක අම්මා කතාවෙන් හැප්පෙන කොට එයින් එකෙක් අම්මගෙ අතක් කඩලා තිබුණා. ඒ අත එල්ලගෙන අවුරුදු ගණනක් අම්මා බෙහෙත් කළා. අපේ අම්මත් දේශපාලනිකයි.දුප්පත්කම නැති වෙන්ඩ ඕනැ කියන මතවාදයෙ ඇය හිටියා. ඒ ඇරෙන්න ඒක කරන්නෙ කොහොමද කියන එක එයා දන්නෙවත් නෑ. මගෙ යාළුවො ගෙදරට එන තරම දැකලා ඇය කීවා වත්තෙ තවත් ගස් හිටවන්න ඕනෑ කියලා.ඒ හැම යාළුවෙක්ම බයිසිකලයෙන් ඇවිත් ගහකට ඒක හේත්තු කරලයි ගෙට එන්නෙ. ඒ තරම් යාළුවො මට හිටියා. ඒ හැමෝටම තියෙන විදියට බත් කටක් දෙන්න මේ ආදර අම්මා කටයුතු කළා. හැම දරුවෙක්ම අපේ අම්මට තවත් දරුවෙක් විතරයි. අපේ අම්මයි තාත්තත් තවම ජීවත් වෙනවා. තාත්තව දාලා කොහෙවත් යන්න අම්මා කැමැති නෑ. ඒක තමයි නියම ස්වාමි භක්තිය.ඇය තවමත් තමන්ගෙ වැඩ කරගන්නවා. වයස 80 ක් විතර ඇති. මාසයකට වතාවක් හරි මං කරමැටිය ගමට ගියාම අම්මට ලෝකෙම ලැබුණා වගේ. මගෙ කාරෙකෙ ගෙනියන්න බැරි තරමට හාල්, පොල් පටවනවා. නුඹලා හාල් පොල් කඩෙන් ද කන්නෙ එහෙම අහනවා. එහෙම කන කොට ඒ අයගෙ පරම්පරාවට මදිපුංචිකමක් වගේ. මගෙ අම්මගෙන් මා උගත්තෙ ජීවිතය විතරක් නොවේ. ඒක පවත්වා ගන්නා හැටි.බය නැතිව ජීවත්වන හැටි. ඕනෑම අවස්ථාවකට මුහුණ දෙන හැටි. මාව ඇත්තටම පිරිපුන් මිනිහෙක් කළේ මගේ අම්මා. ඕනෑම අභියෝගයකට මුහුණ දිය හැකි පෞරුෂය මට ලබා දුන්නේ අම්මායි.සටහන උපාලි සමරසිංහ ඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007186</link>
    <topic>රට පිට</topic>
    <author/>
    <content>රට පිටආදරණීය චමින්ද අයියේ,(එංගලන්තයේ ලන්ඩන් නුවර)ඉර, හඳ, තරු ඉල්ලලා අහස බලන් පුංචි දරුවෝ අඬන්නේ නොදන්න කමට. අයියත් හරියටම මගේ ලෝකයේ පායපු ඉර හඳ වගේ. ඒත් ඒ ඉර ඉල්ලලා අඬන්නේ නම් මගේ නොදැනුවත්කමට නෙමේ. මගේ අසරණකමටයි. මගේ මුළු ජීවිතයම ඔය අව්‍යාජ හිනාවේ ආලෝකෙන් වැහිලා. ඊට එහා ලෝකයක් මට පේන්නේ නෑ. ඒ හැර ලෝකයක් දකින්න මට ඕනත් නෑ.අයිය ගිහිං අවුරුදු 9ක් ගෙවුණත් මම තාමත් විශ්වාස කරනවා ඔය හදවත තාමත් වෙන කෙනෙකුට පුදලා නෑ කියලා. ලංකාවෙන් යන්න කලින් මතකද දවසක් වාහනයක ඇතුළෙ ඉඳන් මා දිහා බලන් හිටියා.ඒ හිනාව, ඒ ඇස් දෙකෙන් කියපු දේවල් ඒ වෙලාවේ තේරුණේ නෑ සුදු අයියේ. ලංකාවෙන් ගිය බව අයියගේ අම්මගෙන් දැනගත්තට පස්සේ මට තේරුණේ හරියට මම විතරක් එක තැනක හිටගෙන ඉන්න කොට මේ ලෝකේ හැම ගහක් ගලක්ම හැම මිනිසෙකුම මාව තනිකරලා මාව පහුකරන් යනවා වගේ.තුන් හිතකවත් නොහිතපු අයිය ගැන එහෙම හිතුණේ ඇයිදැයි මම අදටත් දන්නෙ නෑ. එදා ඉඳන් වෙන කෙනෙකුට වඩින්ට බැරි වෙන්න හිතේ දොරගුළු දැම්මා. ළඟදි අයිය එන බව අයියගේ අම්මා කිව්වා. මම අයියට ආදරය කරන බව කියන්න තරම් මම ශක්තිමත් නෑ. ඒ ගෙවුණු අවුරුදු 9 පුරා මා පෙරුපෙරුමන් සත්‍ය නම් අයියා මා වෙත එන බව විශ්වාසයි.මේ ඉර හඳ සාක්ෂි දේවි ආදරය කරපු තරම. ලංකාවට ඇවිදින් ගිය, දෙපාරෙම මුනිවත රැක්කා වගේ මේ පාරත් වුණොත් හිතාගන්නම් ඒ රටේ පෙම්වතියක් ඉන්න බව. එය අයියාගේ අවසාන තීරණය නම් මමත් අවසාන තීරණය දෙන්නම්. මම ඉගනගත්ත කන්‍යාරාම පාසලේම කන්‍යා සොයුරියක් වෙනවා මම. මිහිකත සිපගන්නතෙක්ම මම අයියට ආදරය කරපු බව රහසක් වේවි.මං පුරපු පෙරුමන් නමින් දිව්රලා කියන්නම් උපඋපන් ජාති ජාතිත් කිසි කෙනෙකුට මින් පසු ආදරය නොකරන බව ඒ ආදරය ඒ තරමටම වේදනාවක්. අයියා එනකම් මං පාර බලන් ඉන්නවා.සදාදරචම්මි (පාණදුර)තාත්තා, ඔබ එවූ ලිපිය මට ලැබුණා. මං මේ දවස්වල පංච මහා විල් අසලට ආවා. ඒ අවට බලන්න ගොඩක් දේවල් තියෙනවා. විශාල යපස් නිධි තියෙන්නෙ ඇමෙරිකාවෙ කියලා තාත්තා අහලා ඇති. ඉලෙක්ට්‍රික් භාණ්ඩ ඇරුණම රථවාහන අමතර කොටස් පවා මෙහි හදනවා. තරමක් ගණන් වුණත් හොඳයි. අපි ලංකාවෙදි කොච්චර නම් ඉලෙක්ට්‍රික් බඩුවලට රැවටෙනවද? මේ කාලෙ අපේ කර්මාන්ත ශාලාවේ හරියට වැඩ. ගොඩක් ලොකු ඕඩර් එකක් ඇවිල්ලා. රැයක් දවාලක් නෑ අපිට.මේ පාරත් ඉක්මණින් එන්න ටිකට් එක ගන්න අමාරු වේවි. තව අවුරුදු එකහමාරක් පමණ පැමිණීම ප්‍රමාද වෙනවා. කොහොම වුණත් අපේ ගේ ඉක්මණට හදලා ඉවරකරන්න. මම ලංකාවට එනකොට මට දකින්න ආසයි. ඒ වගේම මම මතක් කරලා කියන්න හිටියේ, තාත්තා දැන් රස්සාවට යන එක නැවැත්තුවොත් හොඳ නැද්ද? මට දැන් ඕක කියල එපා වෙලා තියෙන්නෙ. එහෙනම් ඉඩ ලැබුණ සැණින් ආයිත් ලියන්නම්.දෙවිපිහිටයියක්කල පි‍්‍රයන්ත ඇමෙරිකාවේ සිටඅසන්ත වීරසිංහ678, රිච්මන්ඩ් පාර,(ඇමෙරිකා එක්සත් ජනපදය)ආදරණීය අසුන්ත් අයියා,අවුරුදු 3ක් පුරා මහා මෙරක් තරමට බලාපොරොත්තුවලින් මගේ පපුව පිරෙව්වා නුඹ. මම බලා හිටියා නුඹ එනතුරු නුඹේ පතිනිය වෙන්න. නුඹ ලංකාවට ඇවිත් මට පෙනිලා නොපෙනී මාව අතහැර ඔයා යන්න ගිහින්. ඔයා දිනිතිට ගොඩාක් ආදරේ කරන්න ඇති.දිනිති නුඹව අතහැරියාට ඔයා දිනිතිට වෛර කළා. නමුත් ඒ වේදනාවට වඩා තෙගුණයක වේදනාවක් මම අත්විඳිනව. මම ඔයාට අවංක වෙද්දි ඔයා මට වංක වුණා. පසුගිය කාලය මම ඔබට වෛර කළා ශාප කළා. ඒත් අද වෙනකොට ඒ සිතුවිල්ලෙන් මම මිදිලා. ඔයා දිනිතිව බැඳලා සතුටින් ජීවත් වෙන්න. ඔබව මට කවදාවත් නොලැබේවි. මගේ දුක කියන්න මට කවුරුත් නැහැ.මම දුප්පත් කියලා, මම ලස්සන නෑ කියලා, මම අඩු කුලේ කියලා මට ගරහන්න එපා කියන්න ඔයාගේ ඩොක්ටර් අයියටයි අක්කටයි. මම අකීකරු උනේ ඔබ මගෙන් දුරස්වූ දවසේ සිටයි. අනේ මම ඔබට කොච්චර ආදරේ කළාද, බැඳී හිටියද හිතින්. මගෙ පපුව රිදෙනව ඒ ගෙවුණු මිහිරි අමිහිරි අතීතය මතක් වෙලා. නුඹ මට දුන්න දුක බර වැඩියි මගේ අසරණ දුප්පත් හිතට.ඒත් මම තරහ නෑ නුඹ එක්ක. ඒත් මින්පසු කිසිම කෙල්ලෙකුට විරහ දුකක් දෙන්න නම් සිහිනෙකින්වත් හිතන්න එපා රත්තරන් අයියා. අදත් හෙටත් මතුවටත් සිත ඉපදුන ඒ පිරිසිදු බැඳීම ආදරණීය බැඳීම වෙනසක් නැතුවම පවතිනවා නුඹ වෙනුවෙන්.හොඳ යාලුවෙක් වගේ හරි මට එකපාරක් කතාකරන්න හිත හදාගන්න මට. මගේ අසුන්ත් අයියා නුඹට නපුරක් වෙන්න එපා. අනතුරක් වෙන්න එපා. මතු ආත්මයකදී හෝ ඔබ මට දරුවෙක් හරි වෙයන්. මගේ ආයුෂත් අරගෙන ඔබ තවත් බොහෝ කල් ජීවත් වේවා. තිස්තුන් කෝටියක් දෙවියන්ගේ පිහිටයි නුඹට.කුමාරි අවිස්සාවේල්ලඔබ තිදෙන මා තනිකොට යන්නට දිරි දුන්නේ වස්තු භෝග තාන්න මාන්න ආදිය නොවේද? නැද්ද ඔබේ මිනිස් සිත් තුළ තෙතමනයක් දයාවක් ආදරයක් ප්‍රේමයක් දයාබර පුතුනේ ඔබ කළේ වරදකියි නොසිතමි මම එන්න මාවෙත කැඳවා ගෙන මගේ පණවන් ඔබේ මවත් මා දෙනෙත් බඳු නැගනියත් වේදනාවෙන් හඬමි, දුක්වෙමි දිවා රෑ දෙක නිදි නොගෙන, මම සිතමින් අප දිවිය මෙතෙක් කල් ගත කළ නැත කිසිවකු මට ඉන්නෙ ඔබත් මවත් නැඟනියත් මිස ”කිම්ද නොකියා යන්ට කාරණ වීද මනදොළ කිසිත් නො පිරුණ වීද මනදොළ කිසිත් නො පිරුමා...” වරදක් වුණා නම් මා අතිනා සමා කර මට එන්න මා වෙත අහිතක් නොසිතා පුතණුවමාර්ක් ඇන්ටනි ප්‍රනාන්දු හිටපු සිංහයා (සිංහබාහු නාට්‍යය) එංගලන්තයසුවඳමයි මල අඟක පිපුණත් කටු අතූ කවුද හිමිකරු මායිමේ වැට නෑ තතූ මමද විඳගමි සුවඳ මලටම වී නතූ කවුද සිඳලා බිම හෙළා මල අග අතූ සුවඳ ඇති ඉරිතැලුව මල සිඳලු තතූ වරද විමසා ඵලක් වේවිද මින්මතූ ඇහිද ගම් මල බිම වැටී ඇති මා පැතූ කවද පරවෙද රකිමි මල මා මින්මතූඅත්තිඩියේ නිමල් සිරිතිස්ස දම්මාම් ජාත්‍යන්තර ගුවන් තොටපුළ සිටසිතිජ ඉමේ දිය වළලු ඉරාගෙන යොදුන් දහක් දුර ඇවිදිල්ලා වෙනසක් දැනිලද හිත ලතැවෙන්නේ ඉගිලෙන්නට අත්තටු ඉල්ලා හිම වරුසාවක සීතල දුරලයි වෑහෙන උණු දිය වතුර මලින් දාහෙ නිවෙන්නට නෑවා මෙන් නොව නා ගහ අයිනේ දොළුවෙ ඇළෙන් බිකිනිය රැඳි ගත ලෙලවන අඟනක් දුම් වැටියක් රතු තොළග තබයි ගොයම් කවියකින් නැලවෙන මුවගක බුලත් විටක රත සිතෙහි ඇඳෙයි මත රිසි සළෙලුන් පුරවති මදු පැන් රිදවති දෙසවන් පොප් ගීයෙන් පැල් කවි සීපද තාම ඇහෙනවද කළු බන්ඩයියගෙ හේනෙ පැලෙන් විසිතුරු ඇඟලුම් ඔපලන විලවුන් රැඟුමකි ගැයුමකි අඩ අඳුරේ අරලිය ගහ යට බවුන් වඩනවද අම්මාවරු පන්සල් මිදුලේ දිදුලන දහසක් විදුලි බුබුළු මැද අසරණ වූ සඳ සැඟව ගිහින් ඒ සඳ පහනම වැලි මළුවේ හිඳ බණ අහනව ඇති සැදැහැ සිතින්මාලා විජේකෝන්උතුරු කැලිෆෝනියාව ඇමෙරිකා එක්සත් ජනපදයසුරාහල මත්විතේ සේසතම දියකරන් දියකළා ඒ විෂෙම මාත් දරුවනුත් නුඹ ලිපේ ගිනි නැති කලට කුසේ ගිනි ඇවිලෙද්දි පඩි පතම කැප කළා නුඹ – නුඹේ සූදුවට රටට මරගාතෙ නුඹ - ගෙදරටත් එයම විය ලොවට ණය වුන නුඹට – ජීවිතය වගක් නැත කඩා වැටි පැල්පතේ ගත දවට – වැරහැල්ල දූ දරුවො බලා ඇත - හෙට ලැබෙන තුරු සැපත සන්තකව තිබූ පැලද - තබා නිල් කොළවලට බැල මෙහෙට නොරට විත් සැපත හෙට ගෙන එන්න දවසෙ හැම පැය තුළම ශ්‍රමය සූරා කද්දි නැඟේ සිත ‘ගිනි පුළිඟු’ නුඹව සිහියට එද්දි බලා සිටි නෙත අයා ප්‍රියාදර නුඹෙ හසුනෙ වෙරිමතින් කුරුටු ගෑ බිඳුණු පදවැල් අතර අන්කිසිත් ලියා නැති – ලියා ඇති එකම දෙය ’වැටුප’ මට හනි - හනික – එවාපන් මගෙ ‘මැණික’ මා මළද කමක් නැහැ - නුඹගෙ මඩි පිරේනම් දූ දරුවො පලක් නැහැ - නුඹගෙ විත තිබේනම් නොරටු ළඟ විඳින දුක – තුටු සිතින් විඳින්නම් මගේ කිරි දරු පැටව් - දෙවි වරුන් රකීනම්චම්පිකා පද්මපෙරුම අල්-එන්-නගරයේදීවිශ්වාසයත් දෛවෙත් දැන් එරෙහි වෙලා සිත් තැවුලත් බේදෙත් දැන් හරස් වෙලා පස් පව් නොකර ඉන්නට අපි පුරුදු වෙලා මට දැන් මදු විතත් කොහොමත් එපා වෙලා අය්යෝ ගිය සුමානේ යාළුවො ආවා කොල්ලෝ සියල්ලොම බීගෙන දැඟලූවා මම පාඩුවේ සිටියා ඔබ සිහි වූවා මදු විත එපා ඔබ ළඟ සිත පොරකෑවානුගේගොඩ නිමල් (ජෝර්දාන්)රට ගිය අම්මාටසුරසැප පිරුණු දිවියක් මතු අනාගතේ හදලා දෙන්න තිබුණා සිහිනයක් සිතේ ඇතුවත් නොවෙයි එතෙරට ගියේ සවිය ගතේ සිහිවී කඳුළු වාවන්නට නොහැක නෙතේ රසමසවුළු නැතත් නුඹ ඉවු කිරි හොද්ද බඩකට පිරෙනතුරු කෑවා මතකයිද අගහිඟ ඇතත් දැන් මල්ලී නැහැ සද්ද බිවුපසු පියා අප හට හිමිවෙයි බැද්ද ඇසුණොත් සද්දේ ඉඳහිට ගුවනින් යානා මිදුලට බැහැලා මල්ලි අත්පුඩි ගසනා ඇසුණා නම් අම්මේ ඔහු පවසන වදනා සත්තයි නෙතට කරණකි කඳුළැලි ගේනා පාසල් ඇරී නිවසට එනවිට පිළුණු වී ඇත උදෑසන බත ලිපමත පිසුණු අම්මා කැව් බත උණු උණුවේ ඉදුණු සිහිවෙයි කවුද? සනසන්නේ හිත රිදුණු ඉස්සර වගෙ නැහැ මල්ලි දඟකාර අඩුවක් වෙලා නැහැ සද්දේ කටකාර දිනසති මාස ගනිමින් දවසක් නෑර බලමින් සිටි අම්මා එනතුරු පාර රජගෙයි වගේ පැල්පත වුව නුඹ ඉද්දි උණුසුම නුඹේ මිහිරියි ඇහැ පියවෙද්දි කල්පය වගෙයි මොහොතත් නුඹ දුර ඉද්දි අඳුරුයි දිවිය නුඹ තව තව පසුවෙද්දිගාල්ලේ එම්. අචිනි රණතුංගපිළිතුරු ලියන්නට වූවත් පමාවක් මගෙ හිමි සඳුනි දෙනවද මට සමාවක් ඔබ සැප පසුපසම දිව්වොත් මුලාවක් දුප්පත් කම උනත් ඒකත් කලාවක් ආදරෙ වැඩිකමට මට නම් තරහ ගියා මම දන්නවා ඔබ මට ආදරෙයි කියා මොනවා ලියවුනත් තරහට සැකයි කියා දුක් වෙනු එපා අපි දෙදෙනගෙ පණයි ඔයා මම දන්නවා ඔබ විඳිනා බොහෝ දුක ඒකයි වැලපුනේ සැප හිමි උනත් නෙක ඔබ එවු ලිපිය ලියවුන ඔබෙ සෙනේ දැක තව ඉවසනව මගෙ පණමෙන් සෙනේ රැක පුතු ඔබ වගේමයි හිත නම් හරිම හොඳයි කිසිදා මසිත නොරිදයි පුතු හරිම හොඳයි ඉගෙනුම කරයි ගුරු දෙගුරුන් සෙනෙහෙ ලබයි ඔබ විදි දුකට සැනසුම හොඳ පුතා තමයි ඉගෙනුම කරනවා යන යන තැන මුලට ජය දද නගනවා සිතුවම් ඇදි ලොවට මිනිසුන් අතර හොඳ මිනිසෙකු කරන්නට වැඩි දුක් නොගමු පුතු කිරුලක් වෙයි අපට සිළුමිණ පුවත්පතට කවියක් යොමු කරලා තිබුණා ගිය සතියෙ ඒකත් පල කරලා ඔබ මෙන් කීව මුත් සැමදේ කවි කරලා කිරි කෝඩුයි පුතා තවමත් කවි ලියලා පුවත් පතේ පළවුණු ලිපි පෙළ දැකලා අම්මල බනිනවා ඔබ ගැන දුක හිතිලා මම දුක කිව්වෙ හද තුල දුක්ගිනි පිරිලා දුක් ගිනි දුන්න නම් සමාව ගමි වැඳලා සතුටයි සිනාවයි සැනසුම ලැබ ගන්න තිස් තුන් කෝටියක් දෙවියනි රැක දෙන්න දාහය විඩාවක් හිමි හට නොදැනෙන්න බුදු සරණයි පතමි අවසර නවතින්න මේ ඔයාට කවදත් ආදර සුදූ රටට පමණක් නොවේ මේ මුළු ලොවටම කථා කරන “රට පිට” දිනේවා සදාකල්.කේ.පී.පී. නිරෝෂාඈත අහසේ තරු අතර ඔබව දුටුවා දුරින් සිට මෑත් ඈත් වී ළං ළංව සියක් වරක් මැවි මැවී පෙනේ ජීවිතේ මං තලාවකි දුරස් වී දැන් දෑ අවුරුද්දකි තවත් අවුරුදු ගණනාවක් වෙනස් වී නොව දුරස් වීඇමෙරිකාවේ සිට අනුරාධඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සිංහල බසින් එවන විට එම ලිපිය ඡායාරූපයක් (IMAGES JPG)  ආකාරයට එවන්න.සංස්කාරක ‘රටපිට’ සිළුමිණ ලේක්හවුස්, කොළඹ - 10, ශ්‍රී ලංකාව ෆැක්ස් - 2429260මේල් - editor@silumina.lk  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007187</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිපන්සලේ බෝධියේ අත්තක් හිටි හැටියේ සෙලවුණේ ය.උවැසියන් ගේ දැහැන බිඳිණ.බෝ අත්තෙහි විරිත්තමින් සිටියේ රිළවෙකි.උවැසියෝ යළි සිය වතාවතෙහි නිරත වූහ.රිළවා මළුවට පැන්නේ ය.උවැසියන් අතර දැරියක ද වූවා ය. රිළවා ඇයට කිට්ටු කළේ ය.උවැසියෝ ඌ පන්නා දැමූහ.රිළවා එතැනින් දිව්වේ ය; දිව ගොස් ලැගුම් ගෙට යාබද ව තිබු මල් පඳුරක සැඟවුණේ ය.මල් පඳුර යට හෙවණේ බල්ලෝ පස් දෙනෙක් වැතිරී සිටියහ.රිළවා පඳුරට වැදීමෙන් ගැස්සී ඇහැරුණු බල්ලෝ ඌට බුරන්නට පටන් ගත්හ. මල් පඳුරින් බිමට බට රිළවා ද බල්ලන්ට ගහන්නට පටන් ගත්තේ ය.එකම ගාලගෝට්ටියකි. බල්ලෝ බුරති; ගොරවති. රිළවා පහර දෙයි; විරිත්තයි; හපා කන්නට පනියි.සාමණේර හාමුදුරුවරු එය දුටහ; තමන්ට එය පාලනය කර ගත නොහැකි බැවින් ලොකු හාමුදුරුවන්ට පැමිණිලි කළහ. උන්වහන්සේ වියපත් උපාසක තැනක කැඳවා රිළවා පළවා හරින්නැයි ඉල්ලූහ.උපාසක තැන ඉදල් මිටක් ගත්තේ ය. රිළවා පසු පස පැන්නුවේ ය. පැන යන රිළවා ලුහුබැඳි බල්ලෝ ද බුරා වැටෙන්නට වන්හ. පැන යන ගමන් අඹ ගසකට නැගුණු රිළවා ඉන් ගැට ගෙඩි කඩ කඩා බල්ලන්ට ගැහුවේ ය.උපාසක තැන ද වගකීම ඉටු කළේ ය. රිළවා පන්සලෙන් පහළ තිබු කඩමණ්ඩියට පැන ගත්තේ ය.පන්සලේ බල්ලෝ ද, කඩමණ්ඩියේ බල්ලෝ ද රිළවා වට කර ගත්හ. දෙවන ගාලගෝට්ටිය පළමු එකට වඩා සැඩ පරුෂ විය. බලු පිරිස හා හරි හරියට හැප්පුණු රිළවා උන්ට පන්න පන්නා පහර දුන්නේ ය. ඌ සටන් වැදුණේ හැබෑවට ද, නොඑසේ නම් සෙල්ලමට ද යන්න මිනිසුනට හිතා ගැනීම අමාරු විය.අවසානයේ බල්ලෝ පසු බැස්සහ.බල්ලන් දමනය කළ රිළවා ගාලගෝට්ටිය නැරඹීමට ආ ළමයින් පසුපස යන්නට වූයේ ය. බියපත් වැඩිහිටියෝ රිළවාට ගැසූහ. පහර කෑව ද රිළවා සෙල්ලම අතහැරියේ නැත. රිදුණු තැන අත ගාමින් ම ඌ ළමයින් පසුපස ගියේ ය.ජවනිකාව වෙනස් විය. දරුවෝ ඈතට දිවූහ. වැඩිහිටියෝ දරුවන් රැක ගත්හ. රිළවා කඩයකට පැන කෙසෙල් ගෙඩි කන්නට වූයේ ය. කඩ හිමියා ඌ පැන්නුවේ ය. රිළවා යාබද කඩයට පැන රටකජු, කඩල පැකට් ගලවා ගත්තේ ය.එතැන් සිට කඩමණ්ඩියට රිළා චණ්ඩියෙක් බිහි විය.මිනිස් සමාජයේ ඇතැම් අය චණ්ඩිකම් කරන්නේ ආධිපත්‍යය ලබා ගනු පිණිස ය. ආධිපත්‍යය ලද පසු චණ්ඩිකම සෙස්සන් හික්මවන මෙවලමක් බවට පත් වෙයි. බොහෝ කඩමණ්ඩිවල මේ තත්ත්වය දක්නා ලැබෙයි. පුදුමය නම් රිළා චණ්ඩියා ද ඒ තත්ත්වයට පත්වීම ය.දිනක්, මේ කඩමණ්ඩියේ කඩමැස්සක් යට බල්ලෙක් වැතිරී සිටියේ ය. ඊළඟ මොහොතෙහි එහි ගොඩ වූයේ ආගන්තුක බල්ලෙකි.ආගන්තුකයා නොරිස්සු පරණ බල්ලා වහා නැගිට ඌට ගොරවා ගෙන පැන්නේ ය. ආගන්තුකයා ද විරිත්තා ගෙන, මයිල් පුම්බා ගත්තේ ය.කොහේ දෝ සිට කඩාපාත් වූ රිළවා මේ දෙන්නා මැදට පැන්නේ ය.එසේ වුව ද, බල්ලන් දෙදෙනා ගේ උරුම්පූට්ටු වීම නොනැවතිණ.අපේ රිළා චණ්ඩියා සමඟ කිසිම බල්ලකුට ‘සෙල්ලම් දැමීමට’ නොහැකි ය. වහා ම ආගන්තුක බල්ලා ගේ කොන්දෙන් අල්ලා ගත් රිළවා ඌ පසෙකට ඇද දැමුවේ ය. ඊළඟට ඌ අනෙක් බල්ලා ගේ කනකින් අල්ලා අනිත් පැත්තට ඇද්දේ ය. ඉන් පසු බල්ලන් දෙදෙනා ළඟට ම ගොස් ‘චිකි - චිකි’ බසින් ගුරු හරුකම් දුන්නේ ය.බල්ලෝ දෙදෙනා ද රිළවාට අවනත වී රණ්ඩුව පාලනය කර ගත්හ.කිරිඳිගල්ලේ සිරිපාල කුරුගල මහතා විසින් යොමු කරන ලද ලිපියක් ඇසුරිනි.ඒ වන විට මා සිටියේ මාතර සිට කොළඹ බලා ධාවනය වෙමින් තිබු බසයක ය.උපකාරක පන්ති අවසන් වී නිවෙස් බලා යමින් සිටි දරු පිරිසක ගෙන් බසය තද බද වී තිබිණ.මම ද ඔවුන් අතර හිර වී සිටියෙමි.ටිකකින් ළමයින් එකෙකා ගේ කනට කර යමක් මුමුණනු මම දිටිමි. ඔවුන් ගේ අවධානය යොමු වූයේ බසයේ පිටුපසට ය. මම ද ඒ දෙස බැලීමි.ඒ දුටු මගේ දෑස උඩ ගියේ ය.පිටුපස අසුනේ හිඳ සිටි උඩු රැවුලැති කඩවසම් තරුණයෙක් තමා අසල හිඳ සිටි පෙම්වතිය ප්‍රසිද්ධියේ සිප ගනිමින් සිටියේ ය.අවට සිටියන් ඉන් බලවත් සේ අපහසුවට පත්ව ඇති බව පෙනිණ.කොන්දොස්තර තරුණයා ද එහි ආවේ ය. සිද්ධිය දුටු ඔහු ගේ දෙතොල සිනාවකින් හැඩ විය.ඔහු මුදල් එකතු කර ගත්තේ ද ඒ සිනාවෙන් යුතුවය. අනතුරුව ඔහු කිසිත් නොදොඩා පැත්තකට වූයේ ය.මේ සිද්ධියෙන් මම සැලී ගියෙමි. අන්‍යයන් ගේ සැලීම ද මට වැටහිණි.සිහි බුද්ධිය හොඳට ඇති පුද්ගලයන් මෙසේ හැසිරෙන්නේ ඇයි දැයි සිතමින් මම මගේ ගමනාන්තය දක්වා පැමිණියෙමි.බසයේ සිටි දරුවෝ ඒ වන විටත් විටින් විට එදෙස බලමින් විනෝද වෙමින් සිටියහ.බසින ගමන් මම ඔවුනට ඇසෙන්නට මෙසේ කීමි.‘බලා සැනසෙන්! එහෙත් පාඩම් වැඩ අමතක නොකරන්!’එහෙත් ඉන් කෙනෙක් මෙසේ කීහ.‘අයියේ, සුවඳ දැනුණා ජීවිතේ’හික්කඩුවෙන් බැස ගත් මම ඒ සිද්ධිය පිළිබඳ මතකය හිතින් ගලවා මුහුදට විසි කළෙමි.එහෙත් එය මා හා පැමිණ සිටී. මෙය ලීවේ ද එහෙයිනි. මින් ඔබට ද සිතන්නට යමක් ඉතිරිව ඇතැයි මට සිතේ.හික්කඩුවේ දිලිප් කුමාර මහතා විසින් යොමු කරන ලද ලිපියක් ඇසුරිනි.තාත්තා දිනක් මගේ මිණුවන්ගොඩ නිවෙසට පැමිණියේ සතියක් හමාරක් නැවතී සිටිනු පිණිසය.ඒ විවේකී සැඳෑවකි. තාත්තා මිදුලේ වූ පුටුවකට බර වී දෑස පියාගෙන සිටියේ ය. මම තේ කෝප්පයක් ද රැගෙන තාත්තා වෙත ගියෙමි.ඔහු දෑස වසාගෙන සිටි’මුත් සුපුරුදු මන්දස්මිතය මුහුණේ විය.’මොනවද තාත්තෙ කල්පනා කරන්නෙ? මම ඇසීමි.’මම මේ ගාණක් හද – හදා හිටියෙ දුවේ’ තාත්තා දෑස හැරියේ ය.’ගාණක්! ඒ මොකක්ද?’’දුව දන්නවද මම රත්තොට හරක් මස් වෙළඳාමයි, ගව ඝාතනයයි නතර කරවල මේ අවුරුද්දට අවුරුදු පනස් හය පිරෙනව. දවසකට එක හරකා ගාණෙ මැරුවත් අවුරුද්දට තුන්සියහැටපහයි. අවුරුදු පනස්හයට ඒ ගාණ පනස්හයෙන් වැඩි කරන්ඩ ඕනෑ. විසිදහකට වැඩියිනේ.මං මේ හිත – හිතා හිටියෙ එකා පස්සෙ එකා පෙළ ගැහුවත් කිලෝමීටර් ගාණක් දිග පෙරහරක් හැදෙයි. ඒ පෙරහර රත්තොට ඉඳල නුවර පාර දිගේ කෑගල්ලට විතර දික්වෙන්ඩ ඕනෑ. මට හරිම සතුටක් දැනෙනව දුවේ’ තාත්තාගේ මුහුණේ පින උතුරමින් තිබිණ.මම ඒ පින්බර මුහුණ දෙස බලා සිටියෙමි. මගේ දෑස සතුටින් තෙත් විය.තවත් දවසක තාත්තාත් මාත් සිටි තැනට යාචකයෙක් ආවේ ය.’අනේ නෝනා මට කීයක් හරි දෙන්න!’මම යාචකයාට රුපියලක් දීමට මැලිවීමි.’අත ළඟට ආ පින නොකර ඉන්න එපා දුවේ!’ මට එසේ කියමින් තාත්තා යාචකයාට මුදලක් දුන්නේය.මා කුඩා දැරියකව සිටිය දී රත්තොට වලතලාව ක්ලෝඩා වත්තේ තාත්තා සමඟ ගත කළ යුගය විටෙක මට සිහිපත් වෙයි.වත්තේ දෙකෙළවර පින්තාලි දෙකක් වූයේය. තාත්තා උදෑසනම ඒ පින්තාලි දෙක දියෙන් පිරෙව්වේය.’ඇයි තාත්තෙ උදේම පින්තාලිවලට වතුර පුරවන්නෙ?’ මම ඇසීමි.’දුවේ රත්තොට ඉඳන් හුඟක් දුර බැහැර ගෙවාගෙන එන අයට පිපාසෙ හැදෙනව. ඒ අහිංසකයන්ගෙ පිපාසෙ නිවන්න තමයි මේ පින්තාලි උදේම පුරවන්නෙ.’ තාත්තා පැහැදිලි කර දුන්නේය.පිරිසිදු කරන ලද පොල්කටු දෙකක් ඒ පින්තාලි දෙක මත තැබූ හැටි මට අද වාගේ මතකය.තාත්තාගේ සමාජ සේවාව විශිෂ්ට ය. තාත්තා පරාක්‍රම මහ විදුහල ගොඩනඟන්නට මුල්ව කටයුතු කළ හැටි මගේ මතකයේ තැන්පත්ව තිබේ.මගේ තාත්තා රත්තොට හිටපු නගරාධිපති යාපා පියුමසිංහ මහතා ය. ඉපදුණු ගම නොවූ රත්තොටට ඉමහත් සේවාවක් කළ ම’පියා දෙවසරකට පෙර අපෙන් සමුගත්තේ ය.ජීවත්ව සිටි කාලයේ තාත්තා සමාජයට ද අපට ද සැනසීම ගෙන දුන්නේ ය. ඒ සැනසීම අඳුරේ පහළ වන ආලෝකයක් මෙන් අපට අනාගතය එළිකරනු පෙනේ.කැනඩාවේ දිමුතු යාපා මහත්මිය විසින් යොමුකරන ලද ලිපියක් ඇසුරිනි.වෙසක් පෝදා සවස ගෙදර වෙසක් පහන් ටික දැල් වූ අපි පන්සල් ගියෙමු.ඉන්පසු අපි දරුවන් ගේ හිත සුව පිණිස තොරණ නැරඹීමේ චාරිකාවක් ඇරඹීමු.යන අතර මග දන්සල් පසු කළෙමු. ඒවායින් තේ, කෝපි, සව්කැඳ, සිසිල් බීම බීවෙමු. කඩල කෑවෙමු. අයිස් ක්‍රීම් රස වින්දෙමු.තැන තැන වූ තොරණ හා සැරසිලි නරඹමින් මෙසේ මහ මග සරණ අපට ‘මහා බත් දන්සල’ක් හමු විය.ඒ දුටු හැටියේ ම ලොකු පුතාට මහා බඩගින්නක් දැනුණේ ය.’තාත්තෙ, මෙතනින් කාල යංකො’ ඔහු මගේ සැමියාට යෝජනා කළේ ය.’බෑ පුතා, පේනව නේද පෝලිමේ දිග! හරියට චීන මහා ප්‍රාකාරෙ වගේ.’ සැමියා අදිමදි කළේ ය.’අනේ තාත්තෙ, ආසයිනේ, හැමදාම මෙහෙම කන්නෙ නෑනෙ.’පුතු ගේ පෙරැත්තය නිසා ම ඔහු වාහනය පසෙකට කර නැවැත්වීය. ඉන් බැස ගත් අපි දිගු පෝලිමේ අගට එකතු වීමු.පැයකට පමණ පසු අපට කෑමට අවස්ථාව ලැබිණ. අපි අසුන් ගතිමු.තරුණ පිරිස වහ – වහා අපට අහර බෙදූහ.අපට ලැබුණේ කහ බත් ය. ව්‍යංජන කිහිපයක් අතර සුදු පාටින් බැබළුණ බිත්තර හතර දුටු අපි මුහුණට මුහුණ බැලුවෙමු.’මල්ලි, පොඩ්ඩක් එන්ඩකො’ මා සැමියා දන්සලේ ක්‍රියාකාරිකයකු ඇමතී ය. ‘අනේ තරහ නොවී, මේ බිත්තර හතර ගන්නව ද?’’ඇයි අයියල වෙජිටේරියන් ද?’ අනේ සමාවෙන්ඩ!’ඔහු බිත්තර හතර ආපසු ගත්තේ ය. අපි අහර බුක්ති වින්දෙමු. සැබවින්ම එය රසවත් අහරකි. අහරින් පසු අතුරු පසක් ද ලැබිණ.වෙසක් පෝදා බිත්තර බඳු දෑ දන්සල් අහරට එකතු කිරීම පිළිබඳව යළි සිතා බලන්නැයි ඒ තරුණ පිරිසට මතක් කරනු පිණිස මේ සටහන ලිවීමි.හෝමාගම නදී තරංගා පෙරේරා මහත්මිය විසින් යොමු කරන ලද ලිපියක් ඇසුරිනි.”මහත්මයා තැඹිලි විකුණනව ද?””ඔව්. එන්න.”මම තැඹිලි කපන්නා වත්ත තුළට ගත්තෙමි. ඔහු ආවේ පාපැදිය ද තල්ලු කැර ගෙන ය. ඔහු සමඟ ඔහුගේ බිරිය වූවා ය. ආම්පන්න වූයේ ඈ අත ය.ඔහු තැඹිලි ගසක් පාසා නැඟ තැඹිලි වලු කපද්දී බිරිය බිම සිට ලනුව අල්ලා ගෙන සහයෝගය දෙමින් ඔහු ගස මුදුණේ සිට දෙන උපදෙස් අනුව තැඹිලි වලු ගසින් බෑම සීරුවට සිදු කරන්නී ය.මේ අයුරින් තැඹිලිවලු දහයක් දොළහක් කැපූ දෙදෙනා ඒවා එක් තැනකට රැස් කැර නැටි කපා පිරිසුදු කර, එකින් එක නිවැරැදි ව ගණන් කර, මුදල් ද ගෙවා පා පැදියේ ලැගේජ් එකේ ද, පිටිපස රෝදය දෙපස ද, බාර් පොල්ලේ ද තබා ගැට ගසා බයිසිකලය තල්ලු කර ගෙන වත්තෙන් පිට වූ හ.ඉඳහිට තැඹිලි කැපීමට මා හමුවීමට පැමිණෙන ඔවුන් මගේ සිත් ගත්තේ ජීවත්වීමට ගන්නා වෙර වීරියත්, ඔවුන්ගේ කරුණාවන්ත භාවයත්, පිළිවෙළත් නිසා ය. කල්ගත වන විට වත්තට ඇතුළු වන ඔවුන් ගැන සෙවිල්ලෙන් සිටීමට මට උවමනා වූයේ නැත. පසු ව ඔවුහු මගේ සෙවිල්ලක් නැතු ව තැඹිලි වලු කපා ගෙඩි ගණන් කොට මුදල් දී යෑමට තරම් අවංක වූහ.මාස ගණනක් ගත විය. පසුගිය දිනෙක මේ ජෝඩුව මා හමුවට පැමිණියේ අලුත් ම අලුත් ත්‍රී රෝද රථයකිනි. රියැදුරා වූයේ ඔහු ය. රථයේ රියැදුරු කුටිය එසේ ම තිබියදී පිටිපස රෝද දෙක උඩ බක්කියක් සවිකොට තිබිණි. එය තැඹිලි වලු පැටවීම සඳහා සකස් වූවකි.’ත්‍රීවීලරයක් අරන් තියෙන්නේ. හරි හොඳයි නේ. මට හරි සතුටුයි!’ මම කීවෙමි.”ඔව් මහත්තයා, මේක මට හම්බවුණ එකක්. මං වැඩ කරන ගෙදරක මහත්තයෙක් තමයි මේක මට අරං දුන්නේ. මහත්තයා එක්ලක්ෂ තිස්පන්දාහක් බැඳලා මට ඇරැගෙන දුන්නා. අවුරුදු හතරක ලීසිං එකක්. මං මාස් පතා ලීසිං එක ගෙවනවා.””අනේ, හොඳ ම මහත්තයෙක් නොවැ. ඔයාට හොඳයි තැඹිලි වෙළඳාම් කරන්න. ඔයාගේ දරුවන්ගෙත් වාසනාව. කොහේ මහත්තයෙක් ද?””අනේ මහත්තයා, ඒ මොනවාවත් මං කියන්නෙ නෑ. මට ඒ මහත්තයා නමවත් ගමවත් කාටවත් කියන්න එපා කිව්වා. වෙළඳාම කරගෙන හොඳින් ඉන්න කිව්වා. හරි කරුණාවන්ත මහත්තයෙක්.” ඔහු පිබිදුණු දෙනෙතින් යුතු ව මට පැවැසුවේය. ඔහුගේ බිරිඳ ද ඒ වචන ටික සතුටින් අසාගෙන සිටියා ය.මෙහෙම පින්වත් කරුණාවන්ත මහත්වරුන් මේ රටේ ඉඳීම කෙතරම් වාසනාවක් ද? මෙබඳු මනුස්සයන් ගේ දුක දැනෙන මහත්වරුන් තව තවත් රටේ පහළ වේවා!නුගේගොඩ, උඩහමුල්ල, පරණ කොට්ටාව පාර, මුතුමානි රාජහෙට්ටි මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ,ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007188</link>
    <topic>මංජේශ්වරී</topic>
    <author>තවත් කොටසක් ලබන සතියේ</author>
    <content>මංජේශ්වරීඉමක් කොනක් නොදුටු ආදරයක සත්‍ය කතාවක්අද මගේ සිතට දැනෙන්නේ පුදුම සතුටකි. එය මංජේශ්වරී මා සතුකරගත් දින මා ලද සතුට හා සමාන ය.ත්‍රිකුණාමල වරායේ රිදී පැහැති දියවැල් පෙණපිඩු නඟමින් සිනැහෙයි. තව මොහොතකින් ඉර බැස යෑමත් සමඟ ඒවා පාණ්ඩු පැහැයක් ගනු ඇත. වරායේ ඈත නාවික යාත්‍රා කිහිපයක් නැංගුරම්ලා සිටී. සමහරක් යාත්‍රාවල කුඹගස් මත නාවික ධජ සෙලවෙයි. ඒ මට සමුදීමට අත වනන්නාක් මෙනි. ගල්පරවල වදින දිය කඳේ ඇත්තේ අඳෙීනාත්මක හඬකි.එය විටෙක ඝෝෂාකාරී ය. විටෙක තැන්පත් ය. මහ මුහුද විශ්වාස කළ නොහැකි බව මට පසක් වූයේ අද ඊයේ නොවේ. මා නාවික හමුදාවට බැඳී අදට වසර විසි හතරක් පිරේ. එය දීර්ඝ කාලයකි. එහි මුල් ම අවුරුදු කිහිපය දැඩි කැලඹීම් මැද ගෙවී ගිය අන්දම මට සිහිපත් වෙයි. එහෙත් අද එය සුන්දර අත්දැකීමකි. ඒ සුන්දරත්වය මැදින් මගේ මුවට සිනහවක් නැඟේ. ඒ විශ්‍රාම ගැනීමේ සතුට හා මුසුවෙමිනි.“සෙනෙවි. අද උඹ ඉන්නෙ හරිම සතුටකින්. අපිව දාල යන්න උඹට කිසිම දුකක් නෑ.”ගල්පරය උඩ මා අසලින් වාඩි වී උන් උදය කුමාර පැවසුවේ මගේ වම් උරහිසට අත තබමිනි. මා සිහිනයකින් අවදිවූවාක් මෙනි. සතුට මිස දුකක් මගේ සිතට නොදැනේ.“උඹල දහදෙනා දාල යන එක නම් දුක තමයි ඒත්...”මම ඒත් කියා නවත්වද්දී උදය මා දෙස බලා මඳ සිනා පෑවේය.“දැන් උඹේ හිතේ තියෙන්නෙ මංජේශ්වරී විතරයි. ඈ බලන්න යනකං උඹට ඉවසිල්ලක් නෑ. එහෙම නේද?”උදය කුමාරගෙන් තවත් ප්‍රශ්නයකි. මම එයට පිළිතුරු නොදී ගල්පරවල වැදෙන දිය කඳ දෙස බලා සිටියෙමි.“දැන් කවදද යන්නෙ?”ඔහු තවත් ප්‍රශ්නයක් ඇසුවේ ය.“තව දවස් තුනකින්. ගමේ ගිහින් අම්මල තාත්තල බලන්නත් එපායැ.”“අන්තිම වතාවට නෙමෙයිනෙ”“අපොයි නැහැ. නාවික ලුතිනන්වරයෙක් වේලා හිටපු මම කොහොමද මං උපන් රට අමතක කරන්නේ.”“තව අවුරුද්දක් හිටිය නම් චාමිකර සෙනෙවිරත්න ලුතිනන් කමාන්ඩර්.”“නෑ, මට මේ හොඳටම ඇති. රට නිදහස් කරගන්නත් අපි ටිකක් හරි සම්මාදම් වුණානෙ.”“ටිකක් හරි කියන්නෙ කොහොමද? එල්.ටී.ටී.ඊ කාරයො ගහන ගහන සැරේට ඔය නැව් අලුත්වැඩියා කළේ අපිනෙ.”“ඒක නම් ඇත්ත.”“ඇයි ඉන්දියාවෙ හිටපු සරණාගතයො උඹ සයුරි නැවෙන් කී සැරයක් ලංකාවට ගෙන ආවද?”“ඇත්ත නේන්නම් එකොළොස් සැරයක් ඒ නැව එහා මෙහා අරන් ගියා. දැන් සයුරි නෞකාව අපේ නාවික හමුදාවට අයත් නැවක්.”ඒ වචන කියා නිම කරත්ම මගේ සිතට දැනුණු අභිමානය කියා නිම කළ නොහැකි තරම් විය. වරායේ මඳක් ඈතින් අනෙක් නාවික යාත්‍රා සමඟ ‘සයුරි’ ද මගේ නෙත ගැටෙයි. මා විසින් අලුත්වැඩියා කළ නාවික යාත්‍රා කොතරම් නම් ඇත්ද?”මගේ හිත මිතුරු උදය කුමාර සමඟ ඒ හැන්දෑව ගත කළ මම පසුදා උදෑසනම මගේ උපන් ගම් පියස වූ මාතර බලා පිටත් වූයෙමි. මෙතුවක් කාලයක් මුහුදට පෙම් බඳිමින් ජීවත් වූ මට බොහෝ අවස්ථාවලදී ගම අමතකව ගොස් තිබිණ. ජීවන අත්දැකීම් විවිධාකාරය. මගේ මව පියා තවමත් ජීවත් වෙති.රොබට් සෙනෙවිරත්න නම් වූ මගේ පියාගේ දැන් වයස අවුරුදු අසූ පහකි. තෙල් පිරවුම් පාලක සේවය කළ ඔහු පසු කාලයකදී හේන් තොවිතැනට බැස්සේ ය. එය වාසිදායක රැකියාවක් නොවූව ද ඔහු කෙසේ හෝ එයින් ලබන ආදායමෙන් ජීවිකාව ගැටගසා ගත්තේ ය. මා ඔහු අතට ලබාදුන් සොච්චම් මුදල ඔහුට මහමෙරක් මෙන් විය.“පුතේ. අද මේ හදිස්සියෙ”තාත්තා මා පිළිගත්තේ කිසියම් චකිතයකිනි. මගේ සිවිල් ඇඳුම තාත්තාට අමුත්තක් නොවන්නට ඇත. මා බොහෝ විට නිවසට පැමිණියේ නිල ඇඳුමින් සැරසීගෙන නොවේ.“හදිස්සියක් නම් නෑ තාත්තේ. ඒත් මං ඉන්දියාවට යන්න කියල හිතුව. තාත්තලට කියල යන්න කියලයි ආවෙ.”“දෙයියම්ප. උඹ ආ පයින් ම යන්නෙ නැහැනෙ. ඒ දැරිවියි දරුවයි හොඳින් ඉන්නවයැ”ඔව්. මං අදම යන්නෙ නැහැ. හෙටත් ඉන්නව““හාමිනේ මේන් පුතා ඇවිදින්.”“දෙයියම්ප මගේ පුතා...”අම්මා මිදුලට දුව ආවේ ඇඳි රෙදි කඩේ දෑත් පිස දමමිනි.“පුතා ඇයි මිදුලෙ. යමු ගෙට”අම්මා කුඩා දරුවකු මෙන් මගේ අත අල්ලා ගත්තා ය.අම්මාට වයස හැත්තෑ ගණනකි. එහෙත් අම්මා වයස නොදනී. නියම ගැමි ගැහැනියක වූ ඇගෙන් තවමත් ඒ ගැමි සුවඳ වෑහෙයි. තම පුතා නාවික ලුතිනන් වරයකුයි කියමින් ඈ කට මත දෙඩවූයේ නැත.“පුතා ඉන්දියාවට යන්නලු.”“නොගොහින් පුළුවනෑ. ඒ දැරිවිත් බලන් ඉන්නව ඇතිනේ. පුතා එන බව කියල එව්වනං මං මොන මොනව හරි හදල තියනවනෙ.”“දැන් ඉතින් මොනව හරි හදල කන්න බැරියැ...”ඊයේ හවස් වරුවේ මගේ සිතට දැනුණු සතුට යළිත් අලුත්වෙයි. දස මසක් කුසෙහි හොවා කිරි පොවා මා ඇති දැඩි කළ මගේ අම්මා තරම් මගේ ජීවිතයට සමීපවූ තවත් අයකු සිටී නම් ඒ මංජේශ්වරී පමණි. විවාහයෙන් අප දෙවැනි වරට උපදින බව සැබෑවකි. එහෙත් පළමු උපත දුන් මව කෙසේ නම් අමතක කරන්නද?ගෙතුළින් ඇසුණු කටහඬට මම හොඳින් කන්දුන්නෙමි. එහෙත් සියල්ල නැවතී ගොස් ය.“උඹ කොහෙද මේ දුවන්න හදන්නෙ. ටිකක් ඔහොම හිටපං.”කුස්සිය දෙසින් මතුව ආවේ අම්මාගේ කටහඬ පමණි. එයත් නැවතුණු පසු සියල්ල නැවතී නිහඬ බව පමණක් ඉතිරි විය.නංගී වසන්ති ගැන යමක් අසන්නට සිතුණ ද මම නිහඬවීමි. ඈ ගැන ඇසීම එක් අතකින් ශෝකාන්තයකි. එහෙත් දැන් ඈ දෙපයින් නැඟි සිටී. ඈ ගැන පසුව ඇසිය යුතුයැයි සිතුවේ සිතෙහි පැවැති සතුට මේ මොහොතේම නිමා කර ගැනීමට සිත අකමැති වූ බැවිනි. අයියා ගැන ඇසීම ද වෛරයක් පිරිමැසීමකි. එය ද පසුවට කල් තැබීමි.ගෙදර පැමිණි හැම අවස්ථාවකම අතීත සුන්බුන් එකින් එක මතුව එයි. අම්මා තාත්තා දැකීමේ සතුට මේ සුන්බුන් වලින් අවසන් වෙයි.මා මෙයට ප්‍රථමයෙන් කිහිප වරක් ම ඉන්දියාවට ගිය බව අම්මා හා තාත්තා දනිති. නාවිකයකු වී දිගින් දිගටම මුහුදේ සැරි සැරූ මගේ මුහුදු ගමන් ගැන කුමන කතා ද? ගොඩබිම තරම්ම මට ඉන්දියන් සාගරය ද හුරු ය. අම්මා හා තාත්තා ඒ බව දනිති.සැන්දෑව ගෙවී යන්නට ප්‍රථමයෙන් ගම වටා රවුමක් යා යුතු යැයි මට නිකමට මෙන් සිතිණි. ඒ සදාකාලික සමුගැනීමකට නොවේ. අම්මා තාත්තා සිටින තුරාවට මා ගමට ආ යුතු ය. විශේෂිත පුද්ගලයකු හමුවිය යුතුයි යන හැඟීමක් ද මා තුළ නොවීය. මම කඩුල්ල පියමන් කළෙමි. පිටුපස දොරෙන් පිටවූ කිසියම් පුද්ගලයකු ඈතට දුව යනු මට පෙනිණ. ඔහු පසු පස ගැහැනියක් ද වූවාය. ඔවුන් හඳුනා ගැනීමට මා තුළ කිසිදු උත්සාහයක් නොවීය.මගේ දෑසින් පියමන් වූ පුද්ගලයා ඈතින් ඈතට දුව ගියේ කුඩා තිතක් බවට පත්වෙමිනි. වෙල් යාය රන් පැහැති ය. පුරන් කුඹුරු ද අස්වැද්දවූ බවක් පෙනේ. මුංඇට වගාවක් දක්නට ඇත්තේ තාත්තාගේ හේනක විය යුතු ය. මෙයට පෙර අවස්ථාවක මා ගමට පැමිණි දිනක තමා හේන් ගොවිතැන් පටන්ගත් බවත් මුංඇට වගාව වාසිදායක බවත් තාත්තා පැවසූ බවක් මට සිහිපත් විය.“තාත්තා වගේ ම තමයි මාත් දියුණු වෙන්න උත්සාහ කළා...”මගේ සිතට යළිත් සතුටක් දැනේ.මා ඉදිරියෙන් ඈතට දුව ගිය ගැහැනිය ආපසු හැරුණු බවක් මට පෙනිණ. ආපසු හැරුණු ඈ මා ඉදිරියට ගමන් කරන්නට වූවාය. මට එහි අමුත්තක් නොවීය. මා සිත හොල්මන් කළේ දුවගිය මිනිසා ගැන පමණි. ගැහැනිය මට අදාළ නැත.ඈ ළං ළංව එද්දී මගේ දෑසට අමුත්තක් දැනිණ. දැක පුරුදු පළ පුරුදු මුහුණකි.“රත්තරන් අය්යෙ මට සමාවෙන්න”මා ඉදිරියට විත් සිටගත් හිටි පිළිමය හඬා වැටෙන්නට සූදානම් ය. මහ මඟ නොවූයේ නම් ඈ බිම වැතිර සමාව අයදිනු ඇත.“මේ ඒ තිලකාමද?...”මම දෑස් පිසදමා ඈ දෙස හොඳින් බැලුවෙමි.“සේරම වුණාට පස්සෙ දැන් සමාව ඉල්ලල වැඩක් තියෙනවයැ.”මම වචන ගැට ගැසුවෙමි. ඈ කඳුළු සලන්නට ආසන්නය. මම යන්නට ආ ගමන නවතා ආපසු හැරුණෙමි. අහස පොළව කැරකෙන්නාක් මෙන් මට දැනිණ.තිලකා හමුවීමෙන් පසු මටත් නොදැනී මගේ අතීතය දිග හැරෙන්නට විය.මට මතක ඇති කාලයක සිටම මගේ ජීවිතය අගහිඟකම්වලින් පිරී තිබිණ. ඒ අගහිඟකම් නිසාමදෝ මම මගේ දෙමවුපියන්ට ඕනෑවටත් වඩා කීකරු දරුවෙක් වූයෙමි. තාත්තා තෙල් පිරවුම්හලක සේවය කරද්දී අම්මා කඩයප්පන් තැම්බුවා ය. කඩයප්පන් වට්ටිය හිස තබාගෙන කඩයට ගෙන යද්දී මා තුළ කිසිදු චකිතයක් නොවීය. මා කළේ අම්මාගේ රැකියාවේ ම කොටසකි. අයියා සේපාල කිසිවිටකත් එයට සහභාගි නොවීය. ඔහුගේ වූයේ පුහු ආඩම්බරයකි.“ලැජ්ජ නැද්ද ආප්ප වට්ටිය ඔළුව උඩ තියන් යන්න. ළමයි හිනාවෙනවා.”“ලැජ්ජ වෙන්නෙ මොකටද? මොකෝ අපි හොරකම් කරල විකුණනවයැ.”“මා ආප්ප වට්ටිය හිස මතට ගත්තේ එසේ කියමිනි. ආප්ප වෙළෙඳාම ජයටම සිදු කෙරිණ. හවස් වෙද්දී අම්මා ආප්පවල මුදල් එකතු කරගෙන ආවිට මට සත පනහක් හෝ රුපියලක් දුන්නා ය. එය මගේ සල්ලි කැටයේ තැන්පත් විය. කැටය කඩන්නට මට කිසිදාක උවමනාවක් නොවීය. කැටය බේරා ගන්නට සිදු වූයේ අයියාගෙනි. වරක් දෙවරක් අයියා කැටයට කුරුමානම් අල්ලන්නට ගොස් මගේ අතටම අසුවිය. ඉන්පසු කැටය තැන්පත් වූයේ අම්මාගේ ඇඳුම් අල්මාරියේ ය.අම්මා පැළඳි සිරිබෝ මාලය, ගෙඩි වළලු දෙක කොණ්ඩා කූ®ර ඇතුළු සියලු රන් ආභරණ සැඟවුණු මේ ඇඳුම් අල්මාරියේ යතුර හැමවිටම සැඟවුණේ අම්මා ඇඳී චීත්තය කෙළවරේ ය.මා මෙන් කීකරු දරුවකු නොවූ අයියා බොහෝ විට තාත්තාගෙන් ගුටි කෑවේය. අයියා වැරදි කළේ කාටත් අසු නොවන්නටයි. බොහෝ විට ඔහු තාත්තාගේ කමිස සාක්කු අත ගෑවේය. සල්ලි අඩු බව දැනගත් තාත්තා වරෙක ඔහු මිදුලේ වූ පොල් ගසක බැඳ දිමි ගොට්ටක් සොයා ගෙනවුත් ඇඟට දමා පහර දුන්නේ ය. තාත්තා නික්ම ගිය පසු මම ඔහුගේ ගැට ලිහා ඔහු බේරා ගතිමි. මා එසේ කළමුත් ඔහු කිසිවිටකත් මට තැකීමක් නොකළේ ය.“මොකට ලිහුවද? කීව නාහන එකාට ඔහොම කරල මදි.”අම්මා පැවසුවේ මගේ දයා කරුණාවට එරෙහිව යමිනි.“උඹ හොඳ එකා. උඹ ඔය පෝරිසාදය වගේ හැදෙන්න එපා පුතේ...”අම්මා මට කවදත් ආදෙර්ය. ඒ ආදර කරුණාව නිසාම අවවාද අනුශාසනා ද එමට ය.“පිස්ස. උඹ මං වගේ හැදෙන්න එපා. නෝන්ජලය වගේ අම්මගෙ රෙදි පොටේ එල්ලිල හිටපං.”මම ඔහු සමඟ වාද කිරීමට හෝ රණ්ඩු ඇල්ලීමට නොගියෙමි.... හැමදාම මෙහෙම ඉන්න වෙන එකක් නැහැ. කවදාහරි මං ජීවිතේ ජයගන්නව...මගේ සිත තුළ දැඩි අධිෂ්ඨාන ශක්තියක් පිළිසිඳ ගනිමින් තිබිණ.“උඹ හොඳට ඉගෙනගෙන සමාජයේ ඉහළ තැනකට පලයං පුතේ...”අයියාගේ අරියාදු නොඉවසූ බොහෝ අවස්ථාවල අම්මා පිළිවදන් දුන්නේ එකම වාක්‍යය යළි යළිත් පවසමිනි.මට අවුරුදු පහ සපිරෙද්දී අපේ පවුලට පුංචි නංගියෙක් එක්වූවාය. පිරිමි දරුවන් දෙදෙනෙකුට පසුව ලැබුණු නංගී අම්මාට මැණිකක් හා සමාන විය. මම ද නංගීට බෙහෙවින් ආදරය කළෙමි. එහෙත් වසර දෙකක් පසුවුව ද නංගී බහ තෝරන්නට පටන්ගත්තේ නැත.“ඔය උපන් ගෙයි අපලයක්. එහෙම නැත්නම් මාන්දමටත් ඔහොම හිටිනවා. ආඳා මාළු ලූලා මාළු ටිකක් වැඩිපුර කන්න දීල එළුකිරි ටිකකුත් පෙව්වම හරියාවි. අවුරුදු හය හත වෙනකම් කතා නොකරපු ළමයින් ඔය ඉන්නෙ.”ඒ තාත්තාගේ ලොකු අක්කා එනම් අපේ ලොකු නැන්දා පැවසූ වදන් ය. ඒ අනුව ගෙ¼ඟ් මාළු කන්නට අප කවුරුත් අකමැත්ත ප්‍රකාශ කරද්දී තාත්තා දවසක් හැර දවසක් හෝ ආඳා මාළු හෝ ලූලා මාළු රැගෙන ආවේය. මාළු කූරියා අළුවල තවරා සෙවල අරිමින් ගොරක තුනපහ යහමින් දමා අම්මා ඒවා පිසුවේද දැඩි අකමැත්තකිනි. නංගීට බලෙන් මාළු කවන්නට ගොස් අම්මා තරහ ගැන්වූ අවස්ථා ද එමට ය. අපි කවුරුත් අකමැති වුව ද කොලු කුරුට්ටන් සමඟ දඩාවතේ ගොස් හැන්දෑ වී ගෙදර පැමිණෙන අයියා හවසට ඉතිරි වූ බත් දංකූඩය සමඟ ඉතිරි වූ මාළු ඇතිලියම ගිල දැම්මේ ය.“සල්ලි දීල ගේන මාළුනෙ. බල්ලෙක් වත් නැති එකේ ලොකු එකා හරි බඩට දාගන්න එකත් ලොකු දෙයක්. උගේ හරි මොළේ පෑදෙන්නෙ නැතෑ.”කිසිවිටකත් කෑම අපතේ ඇරීමට රිසි නොවූ අම්මා ඉඳ හිට හෝ තමාටම කියා ගත්තා ය. කෙසේ වුව ද ආඳා මාළුවෙන් නංගීට වැඩක් වූයේ නැත. දත් පෙන්නා ලස්සනට හිනා පෑ නංගි වචනයකුදු කතා කළේ නැත. ඈ වෙනුවෙන් කළ තොවිල් පවිල් හා බාර හාර ද කෙළවරක් නොවීය.අම්මා හා තාත්තා ඉතිරි කළ යමක් වීද ඒ සියල්ල නංගී වෙනුවෙන් වියදම් විය. මගේ සල්ලි කැටයේ ආයුෂ ද නංගී වෙනුවෙන් අවසන් විය. කැටයේ කොතරම් මුදලක් තිබුණා දැයි බලන්නට පවා මට උවමනාවක් නොවීය.මට වඩා අවුරුදු තුනකින් වැඩිමල් අයියා පාසල් යෑම නවතා බේකරියේ වැඩට ගියේ ය. බාලවයස්කාරයකු වැඩට ගැනීම ගැන මුදලාලි බිය වූයේ නැත. වැඩට යනවිට අයියාට වයස අවුරුදු දොළහ පසුවූවා පමණය. රැකියාවට යෑමත් සමඟ අයියාගේ දඩබ්බරකම් බොහෝ දුරට අඩු විය. මම දිගටම පාසල් ගියෙමි.“කෙල්ල ගැන හිත හිත ඉඳල බැහැ. පොඩි එකාටවත් හරියට උගන්නගන්න එපායැ”ඒ අම්මාගේ වදන් ය.දින සති අවුරුදු ගෙවී ගිය ද මම ආප්ප වට්ටිය අත් නොහැරියෙමි.මේ අතර ගොළු බිහිරි පාසලක් ගැන අපට දැනගන්නට ලැබුණේ ද බේකරියේ මුදලාලි ගෙනි. සෝමරත්න නම් වූ බේකරියේ මුදලාලි හිත හොඳ කරුණාවන්ත මිනිසෙකි. නංගීට අවුරුදු හත ගෙවී යද්දී ඈ ගොළු බිහිරි පාසලට ඇතුළත් කරනු ලැබීය. මගේ දෙමවුපියන් කළ ඥානවන්තම ක්‍රියාව එය විය. ලොකු නැන්දා ඇතුළු බොහෝ දෙනෙක් එයට වගඵල කීවෝ ය.“ඔය පුංචි එකී කොළඹ රටේ ගෙනිහුන් දාල මහ දෙන්න අපූරුවට ඉන්න හැටි. හැබෑට මුන්ට දරු කැක්කුමක් නැද්ද මන්ද? අනික ගොළුවෙක් ගෙදර ඉන්න කොට තියෙන කරදරෙන් මිදුණ කියල මහ උන් හිතනව ඇති. බලන්න බැරියැ ඉගෙන ගෙන ආපහු එනහැටි. ආයෙ ඔය කෙලී ගෙදර ගෙනාවොත් මං ගම රට ඇරල යනව.”ඒ කීවේ ලොකු නැන්දා ය. කෙසේ වුව ද අම්මා සිටියේ සතුටකින් නොවේ. නංගී ගොළු බිහිරි පාසලට ගෙන ගොස් ඇරලූදා සිට අම්මා සිටියේ සිත වාවාගත නොහැකිවය. බොහෝ විට රෑ නිදි පැදුරේ දී අම්මා අඬන අන්දම මම අසා සිටියෙමි. අම්මාට හිරිහැටි කෑමක් බීමක් ද නොවීය.එහෙත් මාස කිහිපයක් ගතවෙද්දී කොළඹ ගොස් පැමිණි අම්මා සහ තාත්තා සිටියේ පුදුම සතුටකිනි.“කෙල්ල අතින් පයින් කතා කරනව. අපේ තොල් සෙලවෙනකොට අපි කියනදේත් තේරුම් ගන්නව මයෙ හිතේ...”අම්මා ලොකු නැන්දා සමඟ පවසද්දී ඈ අසා සිටියා මිස පිළිවදන් දුන්නේ නැත.සෝමරත්න මුදලාලිගේ බිරියට එනම් ඇග්නස් නැන්දාට ලැබුණු දැරිය තිලකා නම් විය. ඈ නංගීට වඩා වසර දෙකකින් පමණ වැඩිමල් විය. නංගී නැති පාඩුව නොදැනෙන්නට අම්මා බොහෝ විට තිලකා හුරතල් කළා ය. ඈ අපේ නිවසට ආ ගිය ගමන්වලට ඇගේ මවගෙන් විරුද්ධත්වයක් ද නොවීය.ආප්ප වට්ටිය රැගෙන යන මට ඈ දිනපතාම වාගේ ඇස ගැසුණි. සමහර දිනක ඈ වට්ටියෙන් ආප්පයක් ඩැහැගෙන දිව්වා ය.“අද ආප්ප හතළිස් නවයයි තියෙන්නෙ මොකද ඒ.”ඇග්නස් නැන්දා අසද්දී මම නිරුත්තර වීමි.“අම්මට ගණන වැරදිලා වෙන්න ඇති.”ඇග්නස් නැන්දාම පිළිතුරු දුන්නා ය. ගෙදර ආපසු අම්මා ද ඒ ගැන හාර හාරා විමසුවේ නැත.“කාටත් ගණන් වරදිනව. කොහොමත් ඇග්නස් හැන්දෑවට සල්ලි ;දනවනෙ. ඒ මදැයි”අම්මා කියද්දී මම ද ජාමෙ බේර ගත්තෙමි.තිලකා ගැන කිසිවක් නොකියන්නට මම තීරණය කළෙමි.එක් දිනක් තිලකා ගේ හොරකම ඇග්නස් නැන්දාගේ අතටම අසුවිය.“උඹට ආප්පයක් දෙකක් කන්න ඕනි නම් මේ කොල්ලව අමාරුවෙ නොදමා ඌ ආප්ප ටික කඩේට දැම්මට පස්සෙ ගනිං. මොකෝ මං උඹලට කන්න නොදෙනවයැ.”ඇග්නස් නැන්දා තිලකාගේ කොට කොණ්ඩයෙන් අල්ලා සොලවමින් කීවාය.“ඉඳ හිටල ආප්ප ගණන වැරදුණේ මේකයි. ඇයි චාමික පුතේ උඹ මට මේ වගක් නොකිව්වෙ“මගෙන් පිළිතුරක් නොවීය. තිලකා මා දෙස බලමින් අ¼ඬන්නට සැරසුණා ය. මට දුක සිතිණ. වැඩිපුර නොසිතා මම යමක් පැවසුවෙමි.“මං හෙට ඉඳල තිලකට වැඩිපුර ආප්පයක් ගේන්නම්.”“වැඩිපුර ආප්පයක්. මේ හෙරීට. උඹල තමයි මේකිව නරක් කරන්නෙ. එක ආප්පයක් වැඩිපුර ගේන්න එපා. ගේන සේරටම මං සල්ලි දෙනවා. උඹලගෙ අම්ම දයාවතී කොච්චර අමාරුවෙන් ද ජීවිකාව ගැට ගහගන්නෙ. අපි කියල අමනුස්සයො නෙවෙයිනෙ. අපටත් මිනිස්සුන්ගෙ අමාරුකම් තේරෙනව. තිලකට සැප සම්පත් වැඩිවෙලා. ඒකනෙ ඔහොම හැසිරෙන්නෙ. උඹට ඉස්කෝලෙ අඩුපාඩු මොනව හරි තියේ නම් කියපං මං අරන් දෙන්නම්.”තම මව එසේ පවසද්දී තිලකා මට විරිත්තමින් ගෙට දිව්වා ය.තවත් කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as1007189</link>
    <topic>අප හොඳින් ජීවත් වන අතර ම අනුන් ද</topic>
    <author>සාකච්ඡා කළේ රමණී සුබසිංහ</author>
    <content>අප හොඳින් ජීවත් වන අතර ම අනුන් දගොතටුව පාරමිතා බෝධිමළු විහාරාධිපති ශාස්ත්‍රපති පණ්ඩිත අරම ධම්මතිලක හිමිමව, පියා, දූ දරුවන්ගෙන් සැදුම්ලත් නිවෙසක හෝ වේවා සමාජයක හෝ වේවා සාමය සතුට උදා වන්නේ, පැවැත්ම තීරණය වන්නේ එහි ජීවත්වන පුද්ගලයන් ගේ ඉවසීමේ ස්වභාවය අනුවය. සුළු දෙයින් පවා කෝපයට පත්වන පුද්ගලයා තමන්ට මෙන් ම සමාජයට ද අනර්ථකාරී වන්නේ ය. තිලෝගුරු බුදුරජාණන් වහන්සේ ඉවසීමේ ගුණය පුද්ගලයා කෙරෙහි වර්ධනය කරගත යුතු උතුම් ගුණධර්මයක් බව දේශනා කොට වදාළේ ඒ නිසා ය.මෙතෙක් ලොව පහළ වූ කිසිදු ශාස්තෘවරයකු වෙත නොවූ ශ්‍රේෂ්ඨ ගුණධර්මයක් උන්වහන්සේ වෙත වූහ. ඉවසීමේ ගුණය වර්ධනය කිරීමේ ඇති යහපත ලෝකයාට හඳුන්වා දෙන අතර ම ප්‍රායෝගිකව එම ගුණධර්මය ක්‍රියාවේ යෙදවූහ. බුද්ධ චරිතයේ විවිධ අවස්ථා ඒ සඳහා නිදසුන් ලෙස ගත හැකිය.එක් අවස්ථාවක ගුරු පඬුරු පූජා කරනු වස් ඇඟිලි දහසකින් යුත් ඇඟිලි මාලයකට තවත් එක් ඇඟිල්ලක් සොයා යමින් සිටි අංගුලිමාල නම් වූ ඒ දරුණු පුද්ගලයා හමුවට යෑමට තරම් උන්වහන්සේ නිර්භීත වූහ. අංගුලිමාලට තම අභිප්‍රාය සපුරා ගත නොහැකි වූයේ බුදුරදුන් වෙත වූ මහා ඉවසීම නිසාය.තවත් අවස්ථාවක කුසෙහි දර මිටියක් බැඳ බුදුරදුන්ට දාව තම කුසේ දරුවෙක් සිටිනවා යැයි චිංචිමානවිකාව බුදුරජාණන් වහන්සේට චෝදනා කළාය. ඒ චෝදනා ගැරහුම් හමුවේ උන්වහන්සේ කෝපයට පත්වූයේ නැත. සියලු චෝදනා උපේක්ෂාවෙන් ඉවසා වදාළහ. බුදුරජාණන් වහන්සේ ගේ ඉවසීම හමුවේ චිංචිමානවිකාවට පරාජයට පත්වීමට සිදුවිය. පසුතැවිලි වන්නට සිදුවිය.බුදුරදුන් වෙත වූ අසම සම ගුණ හඳුනා නොගත් ආලවක යක්ෂයා “යව මහණ එව මහණ” යැයි බුදුරජාණන් වහන්සේට අණ කරන්නට විය. පළමුවත්, දෙවනුවත්, තෙවනුවත් ඒ අණ පිළි ගත්හ. සිව්වනුව අණ නොපිළි ගත්හ. ආලවක බුදුරජාණන් වහන්සේට තදින් බැණ වැදුණේය. බුදුන් මෙල්ල කිරීමට ආ ආලවක බුදුරජාණන් වහන්සේ ගේ ඉවසීමේ ගුණය නිසා ම මෙල්ල විය.සුන්දරී නම් පරිබ්‍රාජිකාව ගේ නොමනා හැසිිරීම නිසා එක් අවස්ථාවක බුදුරජාණන් වහන්සේට අපමණ අපහාස විඳින්නට සිදුවිය. “ස්වාමීනි භාග්‍යවතුන් වහන්ස අපි වෙනත් ප්‍රදේශයකට වැඩම කරමු” යි එහිදී ආනන්ද හිමියන් ඉල්ලා සිටියහ.“ආනන්දය ඒ ගම දීත් හිරිහැර විඳින්නට සිදු වූයේ නම් කුමක් කරමු ද? එතැනින් තවත් ගමකට වැඩම කරන්නේ ද? ආනන්දය, මෙහි අවසානයක් දකින්නට නැත. මේ හිරිහැර විඳ මෙහිම විසීම මැනවි” බුදුරජාණන් වහන්සේ දේශනා කළහ. අවසානයේ සත්‍ය වටහා ගත් ගම්වැසියන් බුදුරජාණන් වහන්සේ ඇතුළු මහා සංඝයා වහන්සේගෙන් සමාව අයැදූහ.මේ සියලු සිදුවීම්වලට හේතු වූයේ බුදු රජාණන් වහන්සේ වෙත වූ ඉවසීම ය. ඉවසීමෙන් ජීවිතයට සැනසීම උදාවන බව උන්වහන්සේ ආදර්ශයෙන් ම පෙන්වා දුන්හ.  “ඛන්ති පරමං තපො තිතික්ඛා නිබ්බානං පරමං වදත්ති බුද්ධා”ඉවසීම උතුම් වූ තපස් ගුණයකි. බුදුවරු නිවන උසස් කොට කියත්. ධම්ම පදයේ ඉවසීම අර්ථ දක්වන්නේ මෙලෙසය.විනය, ශික්ෂණය අප කෙරෙන් ගිලිහී ගියේ නම් ක්‍රෝධය, වෛරය නමැති පරම සතුරා අප ගේ ජීවිතයෙන් ඉවසීමේ ගුණය උදුරා ගත්තේ ය. කෙනෙක් ඔබට පහර දුන්නේ යැයි සිතන්න. කෝපයෙන් බැණ වැදුනේ යැයි සිතන්න. විනයක්, ශික්ෂණයක් ඇති පුද්ගලයා, තවත් පහරකින් හෝ බැණ වැදීමෙන් හෝ ඊට ප්‍රතිචාර දක්වන්නේ නැත. ප්‍රති ප්‍රහාර නොදුන් නිසා ඔහු පරාජයට පත්වන්නේ ද නැත. පරාද වූයේ පහර දුන් පුද්ගලයා ය. පහර පිට පහර දෙන්නා පහරට ගොදුරු වන තැනැත්තාටත් වඩා වේදනාවට පත්වන්නේ ය. ඒ කුමක් නිසා ද? අධික කෝපයෙන් ඔහු ගේ ගත සිත දැවෙන නිසා ය.ගෘහ ජීවිතය සාර්ථක වීමට නම්, සතුට සැනසීම උදාකර ගැනීමට නම් මව සහ පියා අතර මනා ඉවසීමක් තිබිය යුතු ය. එහෙත් අද බොහෝ අඹුසැමියන් වෙත නොවන්නේ ද ඉවසීම ය. ඉතා සුළු සිදුවීමක් පවා විසඳා ගත නොහැකිව පවුල් ජීවිතය විනාශ කරගන්නා තරමට කටයුතු කැරෙන ආකාරය පිළිබඳ මේ සමාජයෙන් කොතෙකුත් අසන්නට දකින්නට ලැබේ.තම ස්වාමියා ගේ යම් දුර්වලතාවක් දුටු තැන යහපත් ස්වාමි දියණියක් කෝපයට පත් වන්නේ නැත. ඉවසීමේ ගුණය ප්‍රගුණ කළ ඇය ඉවසීමෙන් ම, යහපත් චර්යාවෙන් ම ඒ දුර්වලතාව මඟ හරවා ගන්නට සමත් වන්නී ය. යහපත් ස්වාමි පුරුෂයකු ගේ ගති ලක්ෂණය ද එසේ ය. නිතර අඬ දබර ඇති නිවෙසකට සාමය, සෞභාග්‍යය උදාවන්නේ නැත. දරුවන් යහමඟ යන්නේ නැත.පෘථග්ජන පුද්ගලයාට ඉවසීම ප්‍රගුණ කළ නොහැකි ගුණාංගයක් බව සමහරුන් ගේ අදහසයි. පුහුදුන් සිතක ඉවසීම රඳවා ගැනීම අපහසු බව සත්‍යයකි. එහෙත් ඉවසීම පුරුදු පුහුණු කර ගත හැකි ගුණාංගයකි. ඔබ උදේ සවස බුදුරජාණන් වහන්සේට මල් පහන් පුදා පංචශීලය සමාදන් වන්නේ නම්, ඒ පන්සිල් පද පහ මනාව ආරක්ෂා කරන්නේ නම්, ගමේ පන්සලේ ස්වාමීන් වහන්සේ ගේ ඇසුර ලබන්නේ නම්, නිරන්තරයෙන් ධර්ම ශ්‍රවණය කරන්නේ නම්, ධර්මය පිළිබඳ පොත පත පරිශීලනය කරන්නේ නම් ඔබත් නොදැනීම ඔබ ගේ සිත ඉවසීමට හුරු වන්නේ ය.දරුණු රෝගයක් ඖෂධවලින් සුවපත් කරන්නා සේ ඉවසීම පුරුදු පුහුණු කිරීමෙන් ඔබ ගේ ජීවිතය සුවපත් වන්නේ ය. සමහර අවස්ථාවල දී අප කෙරෙහි ජනිත වන ආවේගශීලී හැඟීම් පාලනය කර ගැනීමට අසීරු විය හැකිය. එහෙත් අපගේ සිතිවිලි තැන්පත් කරගන්නේ නම්, තැන්පත් නුවණක් ඇති කරගන්නේ නම් ආවේගශීලී හැඟීම් පාලනය කර ගැනීම අපහසු වන්නේ නැත.රටක් සංවර්ධනය වීමට නම් එහි ජීවත්වන මිනිසුන් ගේ චර්යා යහපත් විය යුතුය. සමාජය පුරා නොසන්සුන් බවක් වේ නම්, එකිනෙකා එකිනෙකා වෙත ආවේගශීලීව කටයුතු කරන්නේ නම් ඒ පරිසරයේ සංවර්ධනය නිරන්තරයෙන් ම අඩාල වන්නේ ය. තමන් ගේ නිවෙසින් බැහැර කරන කුණු කසළ තවත් නිවසක් ඉදිරිපිට තබා යෑමට තරම්, යන එන මඟ තොටේ බැහැර කිරීමට තරම් ආකාරුණික සිත් ඇති මිනිසුන් මේ සමාජයේ සුලබය. අප දිවි ගෙවිය යුතු වන්නේ කෙසේ ද?  “අත්තානං උපමං කත්වා”තමන් උපමාවට ගැනීමෙනි. යම් දෙයකට තමන් අකැමැති නම් අනෙක් පුද්ගලයා ද ඊට කැමැති නොවන බව වටහා ගත යුතු ය. නිතරම පරාර්ථකාමී අදහස් ඇති කර ගත යුතු ය. සමාජයෙන් පරාර්ථකාමී බව අපේක්ෂා කිරීමට නම් පළමුව තමන් පරාර්ථකාමී විය යුතු ය. ආත්මාර්ථකාමී පුද්ගලයා තමන්ට පමණක් නොව සමාජයට ද අයහපත් වන්නේ ය. තිලෝගුරු බුදුරජාණන් වහන්සේ නිරන්තරයෙන් ම කටයුතු කළේ සියලු ලෝක සත්ත්වයා සසරින් එතෙර කරවීමට ය.උන්වහන්සේ ඒ සඳහා වේලාව අවේලාව නොබැලුහ. අව්ව වැස්ස පින්න චෝදනා ගැරහුම් නොසැලකූහ. සංසාර ගමනේ කෙළවර නොදැක අතරමං වූ සත්ත්වයාට මඟ කියා දෙනුවස් උන්වහන්සේ යොදුන් ගණන් දුර පා ගමනින් වැඩම කළහ. බුදුන් වහන්සේ දේශනා කොට වදාළ ධර්ම මාර්ගයේ ගමන් ගන්නා අප විසින් කළ යුතු වන්නේ ද හැකි පමණින් සමාජයට යහපතක් කිරීම ය. අඩුම තරමේ සමාජයට අවැඩදායි නොවන ලෙස හැසිරීම ය.කෙනෙක් යටපත් කොට තවත් කෙනෙක් නැඟී සිටීමට දරනා උත්සාහයක් ද අප ජීවත්වන පරිසරයේ සුලබය. එය යහපත් ප්‍රවණතාවක් නොවේ. එවන් පුද්ගලයා සමාජය පි‍්‍රය කරන්නේ නැත. යහපත් පුද්ගලයා නම් තමන් ගේ දියුණුව ඇති කර ගන්නා අතරම අන්‍යයන් ගේ දියුණුව ද අපේක්ෂා කරන්නේ ය. ඒ සඳහා අත දෙන්නේය. එවන් පුද්ගලයා ප්‍රසන්නය. සමාජයට පි‍්‍රයය. ඔබ උත්සාහ කළ යුතු වන්නේ ඔබ ගේ නිවෙසට ගමට, සමාජයට පරමාදර්ශී චරිතයක් වීමටය. ඔබ කෙරෙන් මතු විය යුතු වන්නේ, ඔබ ගේ චරිතයෙන් සමාජයට උකහා ගත යුතු දේ වන්නේ යහපත් ගුණාංගයන්ය. ක්‍රියාවෙන් මෙන් ම කතාවෙන් ද ඔබට අන්‍යයන්ගේ ප්‍රසාදයට ලක්වීමට පුළුවන.අප ජීවත්වන කාලය ඉතා කෙටිය. මොහොතින් මොහොත අපි මරණයට ළඟා වෙමු. උත්සාහ කළ යුතු වන්නේ මේ කෙටි කාලයේ මෙලොවටත්, පරලොවටත් වැඩදායක වන ලෙස කටයුතු කිරීමට ය. අද තමන් ගැන ම පමණක් සිතන බොහෝ පිරිස් දිවි ගෙවන්නේ නොමැරෙන පුද්ගලයන් ලෙසට ය. මේ ලොව ජනිත වූ සෑම සත්ත්වයෙක් ම මරණයට පත් වන බව අප සිහි තබා ගත යුතුය. මේ ජීවිතය දුක් සහිත බව, අනිත්‍ය බව බුදුරජාණන් වහන්සේ පෙන්වා දුන්හ. ඔබ ගේ මීළඟ බවය සුවපත් වන්නේ හෝ දුක්ඛිත වන්නේ ඔබ කළ හොඳ නරක අනුවය. කුසල් අකුසල් අනුවය.මිනිසා සියලු සත්ත්වයන් අතර උසස් වන්නේ විඤ්ඤාණයක් ඇති නිසා ය. සිතන්නට හැකියාවක් ඇති නිසාය. උසස් මනසක් සහිත මිනිසා පහත් ක්‍රියාවන්ට පෙළඹුණේ නම් මේ ලැබු මිනිසත් බවින් ප්‍රයෝජනයක් නැත. මේ යථාර්ථය දැන ජිවිතය සකසා ගැනීමට කටයුතු කළ යුතුය. තමන් හොඳින් ජීවත්වන අතර ම අන්‍යයන් ද හොඳින් ජීවත් කරවීමට ඇප කැප වීම යහපත් ගුණාංගයකි. මිනිසත් බවින් අපේක්ෂා කරන්නේ එයයි. දයාව, කරුණාව, අනුන්ගේ දුකෙහි දී පිහිට වීම යන ගුණාංග ඔබ කෙරෙහි නිරන්තරයෙන් වර්ධනය කර ගත යුතු ය. ඔබ සමාජයට වැඩදායි පුද්ගලයකු වන්නේ, මෙලොව මෙන් ම පරලොව ද සාර්ථක කරගත් පුද්ගලයකු වන්නේ එවිටය.සාකච්ඡා කළේ රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as10071810</link>
    <topic>ගුරු සේවයේ රසකතා</topic>
    <author>ඩී.එන්.දිසානායක විශ්‍රාමලත් ආචාර්ය</author>
    <content>ගුරු සේවයේ රසකතාඑක් දහස් නවසිය හැටේ වර්ෂයේ ගාලු දිස්ත්‍රික්කයේ අතිදුෂ්කර ප්‍රදේශයක පිහිටා තිබූ යාගොඩ රජයේ පාඨශාලාව සිසුන් තුන්සිය පනහකින් සමන්විත පාසලක් විය. කලක් මෙහි සේවය කළ සුරවීර ගුරුතුමා මාරුවී යෑමෙන් අනතුරුව ටිල්වින් මුල්ගුරුන්නාන්සේ මෙම පාසලට අලුතින් පත්ව ආවේය.නවක මුල්ගුරුන්නාන්සේ ගුරු බිරිය ළමයින් තිදෙනා ද සමඟින් අසල ඇති ගුරු නිවාසයේම පදිංචිව සිටියහ. මුල්ගුරුන්නාන්සේගේ බිරිය ද වැඩිමහල් දියණිය ද එම පාසලේම ගුරුවරියන් වූ අතර තිදෙනාම පාසලේ සේවය කළහ. පාසලට සැතපුම් හතරක් පහක් පමණ දුර පදිංචිව සිටි තවත් පිරිමි ගුරුවරු දෙදෙනෙක් හා ගුරුවරියක් ද මෙහි සේවය සඳහා පැමිණියහ.නවක මුල් ගුරුන්නාන්සේගේ දියණිය හැඩකාර තරුණ තැනැත්තියක වූ අතර ඇය පාසලේ ළමයින්ට ඉංග්‍රීසි හා බුද්ධාගම ඉගැන්නුවාය. ඇය නමින් හේමලතා වූවාය. නගරබද පාසලක අධ්‍යාපනය ලැබූ ඇය නිතර කතා කරන විට පවා ඉංග්‍රීසි කෑලි යොදා කතාකරන්නට වූ අතර පාසලේ සැමගේම අවධානයට ඇය ලක්වූවාය. ඊට හේතුව වූයේ ඇයගේ කතාබහ, ඇඳුම් පැළඳුම් නව විලාසිතාවලින් යුක්ත වීමය.දිනක් පන්තියක බුද්ධාගම පාඩම උගන්වද්දී හේමලතා ගුරුතුමිය සිසුනට පැවසුවේ දන්දීම ඉතා පින් අයිතිවන කරුණක් බවය. එම මාසයේ වෙසක් පොහොය යෙදී තිබුණේ සිකුරාදා දිනයකටය.ඇය එම පොහොය දිනයට පාසලේ අනෙකුත් ගුරුවරු ද සහභාගි කරවාගෙන බලු, කපුටු දානයක් දීමට කටයුතු පිළියෙල කළාය. හේමලතා ගුරුතුමියගේ මෙම ඉල්ලීම අනෙක් ගුරුභවතුන් ද එකහෙළා අනුමත කළහ.අදාළ පොහොය දිනයේ දී හේමලතා ගුරුතුමිය පාසලේ ඉහළ පන්තිවල පිරිමි හා ගැහැනු ළමයින් ද ගුරු මහත්මීන් දෙදෙනකු සමඟ එකතුවී දානය පිළියෙල කළාය.දානය පිළියෙල කරනා අතරවාරයේ ඇය මෙම දෙනු ලබන්නේ “සුනඛයින් හා කපුටන්ට බැවින් එය ඉතා උතුම් පිනක් බැව්” පවසමින් ළමයින් දිරිමත් කළාය.දානය පිළියෙල කර හමාර වූ පසු ඇය බලු කපුටන්ට බෙදාදීම සඳහා පිසින ලද බත් වෑංජන විශාල සාස්පානකට දමා කෙසෙල් හා හබරල කොළ ද කඩා අත්කරත්තයක පටවාගෙන ළමයින් සමඟින් අහල පහල නිවෙස්වල සිටින බල්ලන්ට, බළලුන්ට කෑම බෙදා දෙමින් ගියේ ඉතාමත් වර්ණවත් රතුපාට සාරියකින් සැරසී මහත් ආඩම්බර විලාසයකිනි.සුපුරුදු ලෙස බලු, කපුටු දානය බෙදමින් මෙලෙස ඔවුන් පැමිණියේ තේ කඩයකුත් සිල්ලර කඩ දෙක තුනක් ඇති කඩ මංඩිය වෙතය.එතැන සෙනඟ ද ගැවසුණු අතර අවට ඉබාගාතේ යන බල්ලෝ ද සෑහෙන පිරිසක් සිටියහ.සිසුන් කොළවලට බත් බෙදා තැනින් තැන තබන විට බල්ලන් දුවගෙන විත් පොරකමින් කන්නට වූහ. හේමලතා ගුරුතුමිය බත්කොළ දෙකක්ම දෑතට ගෙන බල්ලන්ට දීම සඳහා එතැනට ගියද ඇයට සිදුවූයේ බලාපොරොත්තු නොවූ දෙයකි.හේමලතා ගුරුතුමිය බත් දෙන්නටත් කලින් එතැනට මහත් කලබලයෙන් දිව ආ බලු රෑන හේමලතා ගුරුතුමිය අත තිබූ බත්කොළ දෙකම උදුරා ගැනීමට පොර කන්නට වූහ. බල්ලන් පොරකන විට ඈ හොඳටම බිය වූයේ බල්ලන් අතරින් එක් බල්ලෙක් පැන ඇයගේ රතු පැහැති සාරියේ එල්ලුණු බැවිනි.මේ අතර අනෙක් බල්ලන් ද පැන සාරි පොටෙන් අදින්නට වූ අතර ඇය කෙතරම් උත්සාහ කළද බල්ලන්ගෙන් තම සාරිය බේරා ගැනීමට ඇයට නොහැකි විය.අවට සිටි පිරිස වහා දුවවිත් බල්ලන් පලවා හැරිය ද බල්ලන් දිව ගියේ උනුනගේ කටට අසුවුණු සාරි කැබලි ද සමඟිනි.මින් මහත් සේ භීතියට පත් හේමලතා ගුරුතුමිය බල්ලන් සපාකෑමෙන් ලද තුවාල සහිතව පිරිමි ළමයින්ට ඉතිරි දානය බෙදන ලෙස පවසමින් ගැහැනු ළමයින් ද සමඟින් ආපසු පාසල වෙත දිවගියේ අලුත්ම සාරියේ කොටසක් ද බල්ලන්ට දන් දීමෙනි.මාස කිහිපයක් ම බලු එන්නත් විද ගැනීමට සිදුවූ හේමලතා ගුරුතුමිය ඉන්පසු කිසි දිනක බලු, කපුටු දානමය කටයුතු ගැන කතාකළේවත් නැත.ඩී.එන්.දිසානායක විශ්‍රාමලත් ආචාර්යකොස්වත්ත – බිංගිරියකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=as10071811</link>
    <topic>මිනිත්තුවක කතාවක්</topic>
    <author>සීතා ජයතිලක පිළියන්දල, නිවුන්ගම</author>
    <content>මිනිත්තුවක කතාවක්ටික කලකට ඉහතදී ඇමෙරිකාවේ ලොස් ඇන්ජලීස් නුවරට ගිය මට පළමුවෙන් ම හඳුනාගන්ට ලැබුණේ ඇලන් මෙන්ඩෝසා නම් වූ පිලිපීන ජාතික තරුණියකි. ඇය දිගු කෙස් කළඹක් ඇති ටිකක් හැඩ කෙනෙකි. අපි දෙදෙනා ම එකම තට්ටු නිවාසයේ පදිංචිව සිටි හෙයින් වඩාත් කුළුපග වීමු.ශීත ඍතුව ළං වී යන්තම් හිම වැටෙද්දී උණුසුම් ඇඳුම් පිළිබඳ අවශ්‍යතාව ඇති වූයෙන් ඒ සඳහා සෙනසුරාදා දිනයක් යොදා ගතිමු.සාප්පු සංකීර්ණය තරමක් දුරින් පිහිටා ඇති හෙයින් ටැක්සිකැබ් එකක් ගෙන්වා ගෙන අපි ගමනට පිටත් වීමු.සැතපුම් දහයක් (10) විතර පහුවෙද්දී “අනේ ප්ලීස් විනාඩි පහකට ඔහොම නවත්වන්න” යැයි ඇලන් රියදුරාට කී හෙයින්, ඔහු මා දෙස බැලීය. මම ද ඔහුට හිස නැමුවෙමි.වාහනය නැවැත්වූ සැණින් ඇය මටත් උඩින් පැන දිව ගොස් කාන්තා සැලුන් එකකට රිංගුවා ය.“මිස්, ඒ මිස්ට මොනවද ඕන වුණේ” රියදුරා මගෙන් ඇසුවේ ය.“අනේ මම දන්නේ නැහැ. එයා මට කීවෙත් නැහැ” මම ඔහුට කීවෙමි. විනාඩි පහකට විතර පසු ගෙල තෙක් කොණ්ඩය කැපූ ඇය වහා දුවවිත් වාහනයට නැඟ ගත්තා ය.“ඇලන් මොකද මේ” මම ඇසීමි. අයියෝ සීතා, මගේ කෙස් ටික කපල දීල මේ... මේ... ඩොලර් ගත්තා...බලන්න ‘ටුවෙන්ටි’“අපි එද්දී මම දැක්කා පිලිපීන් රෙස්ටුරන්ට් එකක්. ඒකේ අනිවාර්යයෙන් ම ‘සුපව්’ ඇති. (සුපව් පිලිපීනයේ රසවත්ම කෑමකි)මෙහේට ආවත් හරි කෑවේ නෑ. අද නං මට ඒවා කන්නම ඕනි සීතා. “ඉට්ස් මයි ෆේවරිට්ස්” ඒවා මෙහේ ගණන් ඇති. මට වියදමට ඩොලර් මදිවෙයි. ඒකයි මම එහෙම කළේ. “යූ ඩෝන්ට් වොරි” ආයෙත් කොණ්ඩය වැවෙයි.”“ඉතිං, ඇලන් ඔයා මට කීවා නං මං ඔයාට සුපව් අරන් දෙනවනේ” මම කීවෙමි.“නැහැ අනේ. මම ඔයාගෙන් ණයට ගත්තොත් ඒක ආපහු දෙන්නම ඕනි. ඊට වඩා ඔයාට සල්ලි මදි වුණොත්, ඇඳුම් ගන්න ආපහු දවසක එන්න වෙනවා. තද ශීතලත් ළං වෙනවා.“ප්‍රශ්නයක් නෑ. අපි අද ඇතිවෙන්න සුපව් කමු.” අපි දෙදෙනා වාහනයෙන් බහිද්දී,“මිස්, මිස්ගෙ කෙස් ටික පරිස්සමෙන්” රියදුරා මට කීවේ ය.සීතා ජයතිලක පිළියන්දල, නිවුන්ගමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007181</link>
    <topic>සුපිරි රටවල් දණගැස්වූ ඓතිහාසික ජයග්‍රහණය</topic>
    <author>ඉඳුනිල් වීරරත්න</author>
    <content>සුපිරි රටවල් දණගැස්වූ ඓතිහාසික ජයග්‍රහණයදවසින් දවස උදාවෙමින් තරගයෙන් තරගය නිමාවෙමින් ලොව පුරා කෝටි සංඛ්‍යාත පාපන්දු ලෝලීන්ගේ හද උණුසුම් කළ රාත්‍රිය පසුගිය ඉරිදා නිමාවට පත්වුණේ 19 වැනි ෆීෆා ලෝක කුසලානය ස්පාඤ්ඤයට උරුමකර දෙමින්.දකුණු අප්‍රිකාවේ ක්‍රීඩාංගණ 10කදී පුරා මාසයක් පැවැත්වුණු මෙම තරගමාලාවේ අවසන් මහ තරගය තෙක් පැවැත්වූ තරග ගණනින් 64ක්. මෙම තරග 64 පුරාවට ගෝල 145ක් වාර්තා වී ඇති අතර, තරග නැරඹීමට ක්‍රීඩාංගණ තුළට පමණක් පැමිණ සිටි ප්‍රේක්ෂකයන් ගණන 3,178,856ක්. (තිස්එක්ලක්ෂ හැත්තෑඅටදහස් අටසිය පනස් හයක්).මෙම තරගාවලියේ අවසන් මහා තරගයට සුදුසුකම් ලබාගත්තේ නෙදර්ලන්තය සහ ස්පාඤ්ඤය යන කණ්ඩායම් දෙකයි. ඒ අවසන් පූර්ව තරග වටයේදී ජර්මනිය සහ උරුගුවේ රටවල් පරාජය කරමින්.මෙහිදී ජර්මනිය 3 වැනි ස්ථානයට පත්වූු අතර උරුගුවේ සිව්වැනි ස්ථානයට පත්විය.පෙරැලිකාර තරගාවලියක නිමාව සටහන් කරමින් පසුගියදා පැවැති අවසන් මහා තරගය ජොහැන්නස් බර්ග් නුවර සොකර්සිටි ක්‍රීඩාංගණයේ ක්‍රීඩා ලෝලීන් 84,490ක ඔල්වරසන් හඬ මධ්‍යයේ ආරම්භ වුණු අතර මෙම අවස්ථාවට දකුණු අප්‍රිකාවේ හිටපු ජනාධිපති නෙල්සන් මැන්ඩෙලා මහතා සහභාගිවී සිටීම විශේෂ සිද්ධියකි.2010 FIFA ලෝක කුසලානය දිනාගත් ස්පාඤ්ඤය පිළිබඳව කතා කිරීමේදී මේ වනවිට ෆීෆා ශ්‍රේණිගත කිරීමේ ඔවුන් අංක 2 ස්ථානයේ සිටී. Vicente del Bosque ගේ පුහුණුකාරිත්වය යටතේ Iker Casillas ගේ නායකත්වයෙන් මෙවර ලෝක කුසලානය තෙක් පැමිණි ගමන ඔවුන්ගේ පාපන්දු ක්‍රීඩා ඉතිහාසයේ අමරණීය සිහිවටනයයි.1930 ඇරැඹි ෆීෆා ලෝක කුසලාන තරගාවලී ඉතිහාසයේ මංගල තරගාවලියට ඔවුනට සුදුුසුකම් ලබාගැනීමට නොහැකි විය. 1934, 2 වැනි තරගාවලියේදී අවසන් පූර්ව තරගය තෙක් පැමිණිය ද 1938 වසරේදී සුදුසුකම් ලබාගැනීමට නොහැකි විය.එහෙත් 1950 වසරේ පැවැති 4 වැනි ෆීෆා ලෝක කුසලාන තරගමාලාවේ සිවුවැනි ස්ථානයට පත්වුණු ස්පාඤ්ඤය එදා මෙදාතුර පැවැති තරගාවලියකදී ඔවුන් ලබාගත් හොඳම ජයග්‍රහණය එය වෙයි. පසුගිය ලෝක කුසලාන තරගමාලාවේදී 16 දෙනාගේ වටය තෙක් පමණක් පැමිණි ස්පාඤ්ඤය මෙවර ලෝක ශූරතා තරගාවලියේ ජූනි 16 වැනිදා ඔවුන් සහභාගිවූ පළමු තරගයේදීම ස්විට්සර්ලන්තයට ගෝල 1 - 0 ලෙසින් පරාජය විය.එහෙත් එතැන් සිට අවසන් මහා තරගය ජයගෙන ලෝක ශූරයින් වන තෙක්ම ඔවුන්, පැමිණියේ අපරාජිත ගමනක් වීම විශේෂත්වයකි. මූලික වටයේ දෙවැනි තරගයේදී හොන්ඩුරාස් 2 - 0 ලෙසින් පරාජය කළේය. චිලී සමඟ පැවැති තරගය ජයගත්තේ 2 - 1 ලෙසිනි.මේ නිසා පළමු වටයේ ඔවුන් ලකුණු 6ක් ලබා එම කාණ්ඩයේ පෙරමුණට පැමිණියේය. 16 දෙනාගේ වටයේදී විලා ලබාගත් ගෝලය හේතුවෙන් 1 - 0 ලෙසින් ප්‍රබල පෘතුගාලය පරාජය කරන්නට ඔවුනට හැකිවිය. අර්ධ අවසන් පූර්ව වටයේදී පැරගුවේ කණ්ඩායම 1 - 0 ලෙසින් පරාජය කරන්නට ද විලා සමත් විය. අවසන් පූර්ව තරගයේදී ජර්මනිය 1 - 0 ලෙසින් පැරදවීමට පියොල් සමත්විය. අවසාන තරගය ද ඔවුන් නෙදර්ලන්තය පරදවා ජයගත්තේ 1 - 0 ලෙසිනි. මෙම ජයග්‍රාහී ගෝලය වාර්තා කළේ ඉනෙස්ටා විසිනි.ස්පාඤ්ඤය වෙතින් පරාජය වී මෙවර අනුශූරයින් වුණු නෙදර්ලන්තය මෙවර ලෝක ශූරතා තරග මාලාවේ අවසන් මහා තරගය තෙක් පැමිණි එකම අපරාජිත කණ්ඩායම වෙයි.මූලික වටයේදී ඩෙන්මාර්කය 2 – 0 ලෙසින් ද, ජපානය 1 - 0 ලෙසින්ද, කැමරුන් 2 - 1 ලෙසින් ද, පරාජය කරමින් එම කාණ්ඩයෙන් පෙරමුණ ගත්තේය. ඉන්පසු ස්ලෝවැකියාව 2 - 1 ලෙසත්, බ්‍රසීලය 2 - 1 ලෙසත්, උරුගුවේ 3 - 2 ලෙසත් පරාජය කරමින් අවසාන තරගය තෙක් පැමිණියේය. එහෙත් අවසාන මහා තරගයේදී ස්පාඤ්ඤය වෙතින් 0 - 1 ලෙසින් පරාජය වී අනුශූරයෝ් වූහ.ඔවුන් ලෝක කුසලාන තරගමාලාවකට පළමුවෙන්ම සහභාගි වන්නේ 1934 වසරේදී වන අතර, පළමුවැනි වටයේ 9 වැනි ස්ථානයට පත්වෙයි. 1938 දී ද පළමු වටයෙන්ම ඉවත්වීමට සිදුවුණු අතර, 1950 - 1954 තරග වාරවල ඔවුන් ඇතුළත් නොවීය.1958 සිට 1970 දක්වාම සුදුසුකම් ලබාගැනීමට අපොහොසත් වූ නෙදර්ලන්තය 1974 ලෝක ශූරතා තරගාවලියේදී අනුශූරයින් බවට පත්වීම එතෙක් ඔවුන් ලැබූ ඉහළම ජයග්‍රහණයයි. යළිත් 1978 අනුශූරයින් වන ඔවුනට 1982 – 1986 තරගවාර 2 දී සුදුසුකම් ලබාගැනීමට නොහැකි වෙයි. 1990 දී 16 දෙනාගේ වටය තෙක් පැමිණි ඔවුන් 1994 දී අර්ධ අවසන් පූර්ව තරගය තෙක් පැමිණෙයි. 1998 4 වැනි ස්ථානයට පත්වන නමුත් 2010 වසරේ යළිත් ලෝක අනුශූරයෝ් වෙති.මෙවර ශූරතාව හිමිකරගත් ස්පාඤ්ඤයට කැරට් 18 රනින් තනන ලද කුසලානය සමඟ ඇමරිකානු ඩොලර් මිලියන 30ක් ලැබෙන අතර, අනුශූරයින් වන නෙදර්ලන්තය ඩොලර් මිලියන 24ක් ලැබෙයි. 3 වැනි ස්ථානය දිනූ ජර්මනියට ඩොලර් මිලියන 20ක් ද, සිවුවැනි ස්ථානය දිනූ උරුගුවේට ඩොලර් මිලියන 18ක් ද ලැබේ. මෙම අවසන් මහා තරගයේ විනිසුරුවරයා ලෙසින් කටයුතු කළේ එංගලන්ත ජාතික Howard Webb වන අතර දෙපිලම කරට කර තරග කිරීම හේතුවෙන් තරගය ඉතාමත් උණසුම් විය.මෙම තරගයේ ෆවුල් විශාල ප්‍රමාණයක් දක්නට ලැබුණු අතර, කහ කාඩ්පත් 13ක් ලබා දී තිබුණි. තරගයේ 60 වැනි මිනිත්තුවේදී නෙදර්ලන්තයට ගෝලයක් ලබාගන්නට තිබුණු අවස්ථාව වැළකී ගියේ Arjen Robben  පන්දුව Wesley Sneijdarf ලබාදී ගෝලයට එල්ල කළත් ස්පාඤ්ඤ දැල් රකින්නා වූ Iker Casillas  කකුල යොදා පහර වැළැක්වීමෙනි.තරගයේ ජය ස්පාඤ්ඤයට හිමිවුණු ගෝලය වාර්තා වූයේ අතිරේක කාලයේ අවසාන මිනිත්තු කිහිපයේදීය. තරගයේ 116 වැනි මිනිත්තුවේදී iniesta ලබාගත් ගෝලයත් සමඟ ස්පාඤ්ඤය ජය මාවතට පිවිසියේය. 2010 ලෝක ශූරතා පාපන්දු තරගමාලාවේ Golden Boot සම්මානය ජර්මනියේ තෝමස් මුලර්ට හිමිවුණු අතර, Golden Ballසම්මානයෙන් පිදුම් ලැබුවේ උරුගුවේ කණ්ඩායමේ දියාගෝ ෆෝලාන්ය. හොඳම ගෝල රකින්නාට හිමි Golden Glove සම්මානය ස්පාඤ්ඤයේ අයිකර් කැසිලස් Iker Casillas දිනාගත් අතර,Best young player සම්මානය ජර්මනියේ තෝමස් මුලර්ට හිමිවිය. Fifa Fair play Trophy මෙවර හිමිවුණේ ස්පාඤ්ඤ කණ්ඩායමටයි.මෙවර තරගාවලියේ ඩේවිඩ් විලා, දියාගෝ ෆෝලන්, තෝමස් මුලර් සහ වෙස්ලි ස්නෙයිජර් යන ක්‍රීඩකයින් සිව්දෙනාම ගෝල 5 බැගින් ලබා ඇති අතර මෙයින් තරග කළ වේලාව අනුව Golden Bootසම්මානය තෝමස් මුලර්ටත්, SilverBoot සම්මානය ඩේවිඩ් විලා (මිනිත්තු 635) Bronze Boot සම්මානය වෙස්ලි ස්නෙයිජර්ටත් (මිනිත්තු 652) හිමිවිය.මෙවර තරගාවලියේ පළමු ගෝලය වාර්තා කළ ක්‍රීඩකයා වන්නේ දකුණු අප්‍රිකානු ක්‍රීඩක සිපිවි ෂබාලාලා ය. තනිවම ගෝලයක් වාර්තා කළ පළමු ක්‍රීඩකයා වන්නේ ඩෙන්මාර්කයේ ඩැනියෙල් ඇගියර් ය. එය වාර්තා වුණේ නෙදර්ලන්තයට 2 - 0 ලෙසින් පරාජය වූ තරගයේදී.මෙවර තරගාවලියේ ගෝල ත්‍රිත්වයක් ලබාගත් පළමු ක්‍රීඩකයා වූයේ ආර්ජෙන්ටිනියානු ප්‍රහාරක ක්‍රීඩක ගොන්සාලෝ හයිගුවෙන් ය. 4 - 1 ලෙස දකුණු කොරියාවට එරෙහිව ජය ලබාගත් තරගයේදී මෙම දස්කම කළ අතර එය ලෝක කුසලාන තරගාවලී ඉතිහාසයේ 49 වැනි ගෝල ත්‍රිත්වය වෙයි.මීළඟ ලෝක කුසලාන තරගාවලිය පැවැත්වෙන්නේ තවත් වසර 4කින් එනම් 2014 දී බ්‍රසීලයේදී ය. 2014 වසරේ ජූනි සහ ජූලි අතර පැවැත්වෙන අතර එතෙක් ලොව කිරුළ දරන්නේ ස්පාඤ්ඤයයි.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007182</link>
    <topic>එයා මට වගේ ම කලාවටත් ආදරෙයි</topic>
    <author>තුෂාරි වික්‍රමසිංහ</author>
    <content>එයා මට වගේ ම කලාවටත් ආදරෙයිනිලන්ති යුග දිවියටනිලන්ති ඩයස්නිලන්ති ඩයස් පුරා වසර ගණනක් තිස්සේ නර්තනයෙන්, රංගනයෙන් ප්‍රේක්ෂක සිත් වසඟ කළ යොවුන් තරුවක්. ඇගේ සිත ළඟත් යොවුන් වියේ සුන්දර සිහිනයක් නැවැතිලා. ඒ හෙට දිනයේ පතිකුලයට පිවිසෙන බලාපොරොත්තුවෙන්.ඒ සොඳුරු පැතුම ඉටුකර ගන්නට මේ දිනවල එහෙ මෙහෙ දුව පැන්නත් ‘රසඳුන’ සතුටු සාමීචිය අභියස ඇගේ ඒ සොඳුරු පැතුමේ සොඳුරු සිතුවිලි වදන් බවට පත් කරන්න ඇය පසුබට වුණේ නැහැ. මේ නිලන්ති වෙනුවෙන් ‘රසඳුන’ සතුටු සාමීචිය වෙන්වුණු රසබර මොහොතයි.කලා දිවියේ තවමත් නිලන්ති කාර්ය බහුලයි වගේ?“කලා කටයුතු සහ පෞද්ගලික කාරණා කීපයක් නිසාම කාර්ය බහුලයි තමයි. මේ දවස්වල ‘දුම්මල වරම’ වේදිකා නාට්‍යයේ රඟපෑම් කටයුතු වෙනුවෙන් වෙහෙසුණා. ඒ වගේ ම යුද්ධයෙන් ආබාධිත වුණු අපේ ම රණවිරුවන් වෙනුවෙන් පැවැත්වෙන ’Brave hearts’- තරු දිලෙන රැයක් ප්‍රසංගය වෙනුවෙනුත් වෙහෙසෙනවා.එහි පුහුණුවීම් කටයුතු සඳහා පසුගිය දවස්වල සහභාගි වුණා. එය පැවැත්වෙන්නේ සුගතදාස ගෘහස්ත ක්‍රීඩාංගණයේ දී යි. මෙය යුද හමුදාපතිතුමාගේ සංකල්පයක් මත ක්‍රියාත්මක කෙරෙන ප්‍රසංගයක්.ඇත්තටම අපේ රට දැය බේරගන්න ගිහින් ආබාධිත වුණු රණවිරුවන් වෙනුවෙන් සිදු කෙරෙන මේ සද්කාර්යයට දායක වෙන්නට ලැබීම සතුටක්. නළු නිළියන් නර්තන ශිල්පී ශිල්පිනියන් වශයෙන් අපි හැම දෙනාම මෙයට උපරිමයෙන් සහයෝගය දක්වනවා.ඔබ දායක වුණු නවතම කලා නිර්මාණ මොනවාද?“මේ දවස්වල නම් කිසිම නිර්මාණ කාර්යයකට අලුතින් එක්වුණේ නැහැ. මොකද මගේ විවාහයේ වැඩකටයුතු නිසා. නමුත් මම රංගනයෙන් දායක වුණු ‘රජාණෝ’, ‘තෑන්ක් යූ බර්ටි’ චිත්‍රපට දෙක රිලීස් වෙන්නට තිබෙනවා.මෙගා ස්ටාර්ස් වේදිකාවේ ඔබත් කැපී පෙනෙන තරුවක් වුණා. නමුත් නොසිතූ මොහොතක ඔබට එයින් ඉවත් වන්නට සිදු වුණා. ඒ ගැන මොකද හිතන්නේ?ඇත්තටම මෙගා ස්ටාර්ස් හරහා මගේ ගායනා කුසලතා එළිදක්වන්න මට පුළුවන් වුණා. නොසිතූ ලෙස නොසිතූ වෙලාවක එයින් ඉවත් වෙන්න සිදු වුණත් මට ගායනා කරන්න හැකි හඬක් තිබෙන බව එයින් තහවුරු වුණා. අනෙක මෙගා ස්ටාර්ස්වල වේදිකාව මතදී අපට ලයිව් සින්ග් කරන්න අවස්ථාවක් ලැබුණෙ නැහැ. Recording එකක් යන්නේ. මේ නිසා මෙයට සහභාගි වූ දක්ෂයින්ට කිසියම් අසාධාරණයක් වුණා කියලා මට හිතෙනවා.ඔබේ ජීවිතේ වෙනසක් සිදුවෙන්න යන බව ආරංචියි. මෙය ඇත්තද?“ඔව්. මගේ විවාහ උත්සවයේ කටයුතු සඳහා මේ දවස්වල සූදානම් වෙනවා.”ඔබේ අතගන්න මනාලයාගේ තොරතුරු දැනගන්න කැමැතියි?“ඔහු වෘත්තියෙන් ව්‍යාපාරිකයෙක්. ඔහු ජපානයේ ව්‍යාපාරික කටයුතුවල තමයි නිරතව ඉන්නේ. ඔහුගේ නම නිරෝෂන් ක්‍රිෂාන්ත.ඔබට ඔහු මුණ ගැහුණේ කොහොමද?“මම කුරුණෑගල නර්තන ප්‍රසංගයකට සහභාගි වුණු වෙලාවේදී එතැනට ඔහුත් පැමිණ සිටියා. එහිදී ඔහුව දැන හඳුනාගන්නට ලැබුණා. ඔහු කලාවට හුඟක් ආසයි. ආදරෙයි. මං හිතනවා කලා ක්ෂේත්‍රයේ මගේ ඉදිරි ගමන යන්න ඔහු මට සැබෑම ශක්තියක් වේවි කියලා.නිරෝෂන් කොයි වගේ කෙනෙක් ද?“මට හුඟාක් ආදරය කරන කෙනෙක් නිරෝෂන්. ඒ වගේ ම මම බලාපොරොත්තු වෙන ආරක්ෂාව, රැකවරණය නොඅඩුවම ඔහුගෙන් මට ලැබෙනවා. එයා හුඟක් හොඳ ගතිගුණ තියෙන කෙනෙක්.කලා ක්ෂේත්‍රය පිළිබඳව ඔහු දරන මතය කුමක්ද?“ඔහු වෘත්තියෙන් ව්‍යාපාරිකයෙක් වුණත් කලා ක්ෂේත්‍රයටත් ඇලුම් කරන කෙනෙක්. ඔහු මේ ක්ෂේත්‍රය තුළ මට නැඟී සිටින්නට ලොකු සහයෝගයක් දෙන ගමන් ම මේ ක්ෂේත්‍රය ගැන අවබෝධයක් ලබාගන්නත් කැමැත්තක් දක්වනවා.විවාහයෙන් පසුව කලා කටයුතු සීමා වෙයිද?“ඇත්තටම විවාහය කියන්නේ වගකීමක්. මේ නිසා ම අපේ රඟපෑම් යම් දුරකට සීමා විය යුතුයි කියා මම හිතනවා. හොඳ නිර්මාණ තෝරා බේරාගෙන රඟපාන්න ඉඩ කඩ ලැබේවි.”ඔබේ අනාගත බලාපොරොත්තු?“විශේෂ බලාපොරොත්තු නොතිබුණත් විවාහ ජීවිතේ හොඳින්, හැමදාමත් සතුටින් ගත කරන්න බලාපොරොත්තු වෙනවා.තුෂාරි වික්‍රමසිංහඡායා - ටෙනිසන් එදිරිසිංහප්‍රවීණ ගායක ගායිකා යුවළක් වන රූකාන්ත ගුණතිලක හා චන්ද්‍රලේඛා පෙරේරාගේ වැඩිමල් දියණිය රයිනි චාරුකා ගුණතිලක සිනමා රංගනයට පිවිසේ.ඒ සුනෙත් මාලිංග ලොකුහේවා අධ්‍යක්ෂණය කරන ‘සිංහාවලෝකනය’ නම් චිත්‍රපටයේය. සනත් ගුණතිලක, ක්ලීටස් මෙන්ඩිස්, ජයලාල් රෝහණ, පාලිත සිල්වා, ජී. ආර්. පෙරේරා, ගාමිණී හෙට්ටිආරච්චි, අයිරාංගනී සේරසිංහ, දිල්හානි අශෝකමාලා, දමිතා අබේරත්න, කුසුම් රේණු, මොරින් චාරුනි, පුබුදු චතුරංග, අශේන් මංජුල ඇතුළු ජනපි‍්‍රය, ප්‍රවීණ නළු නිළියෝ රැසක් මේ සඳහා රංගනයෙන් එක්වෙති. රයිනි චාරුකා සමඟ මෙම චිත්‍රපටයේ ප්‍රධාන නළු චරිතය සඳහා ඩිලෝන් ජයසිංහ නම් නවක නළුවකු එක්වේ.‘සිංහාවලෝකනය’ චිත්‍රපටයේ රූගත කිරීම් මෙම මස 22 වැනිදා සිට මහනුවර හන්තාන ප්‍රදේශයෙන් ඇරැඹේ.‘සිංහාවලෝකනය’ පේ‍්‍රමරත්න වැටකේපොත, තුෂිර රදැල්ල, ප්‍රභාත් ද සිල්වා සහ පසන් චන්ද්‍රසේකර ගේ නිෂ්පාදනයකි.ප්‍රවීණ ගායන ශිල්පී සුනිල් එදිරිසිංහයන්ගේ ‘සඳකඩ පහණ’ ගීත ප්‍රසංගය මේ මස 24 වනදා සවස 6.30 ට මහරගම යොවුන් රඟහලේදී පැවැත්වෙයි. කලාකරුවකු වන රවින්ද්‍ර විජේවර්ධනගේ වකුගඩු සැත්කමට ආධාර පිණිස මෙම ප්‍රසංගය පැවැත්වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007183</link>
    <topic>මල් විකුණා දිවි ගැට ගහගන්න වෙර දරන ඇගේ කඳුළු කතාව අහන්න</topic>
    <author>වසන්ත ජයසිංහ ආරච්චිගේ</author>
    <content>මල් විකුණා දිවි ගැට ගහගන්න වෙර දරන ඇගේ කඳුළු කතාව අහන්නමෙතුවක් කලක් අපි හදවතක වේදනා තීරුව වෙන්කළේ කෙනකු රෝගාබාධයක් වෙනුවෙන් මුහුණ දෙන අසරණකමක් නිසා. ඒත් ඒ නිසාම සමහරුන් තවදුරටත් ජීවිතය විඳින්න වාසනාව උදාකරගත්තා.තවත් සමහරුන් යන්තමින් හෝ ජීවිතයට පණක් දෙන්න අවස්ථාව උදාකරගත්තා. එලොවත් මෙලොවත් අතර සිටි සමහරු ජීවිතය සුවසේ විඳින්න වාසනාව උදා කරගත්තේ ඔබේ පින්බර දෑත්වල හයි හත්තියෙන්.ඒත් අද අපි ඔබට කියන්නේ එවන් කතාවක් නෙමෙයි. මේ කතාව පිරිමි ගැහැනු කොයි කාටත් හොඳ පාඩමක් කියන එකනම් ඔබට කියන්න වෙනවා. ඒ වගේම මෙවන් චරිත මේ සමාජයේ කොතෙකුත් ඉන්න පුළුවන් කියන දේත් අපි දන්නවා.ඒත් කෙනකුගේ අසරණකම අවස්ථාවක් කරගන්න මේ සමාජයේ මාන බලමින් මනුෂ්‍ය වේශයෙන් ඉන්න සතකුට දෙපාරක් හිතන්නත් මඟපාදාවි කියන එක අපි විශ්වාස කරනවා. අද හදවතක වේදනාවේ හෙළිදරව්ව වෙන්වෙන්නේ මනෝරිද සිල්වාගේ පවුල වෙනුවෙන්.ඒ සඳහා අවස්ථාව උදා වුණෙත් මනෝරිගේ දියණිය අප හොයාගෙන තම පවුලේ දුක කියන්න පත්තර මහගෙදරට ගොඩවුණ නිසයි. ඉන්පසු අපි මනෝරිගේ ගෙපැලට ගියා. බලන්න මේ කතාව. ඔබේ හදවතේත් සියුම් තැනක රැදේවි කියා අපි විශ්වාස කරනවා.සීරුවට කළුතර බෝධීන් වහන්සේට නමස්කාර කරමින් ගලායන කළුගඟ ඉස්මත්තේ පුංචි ගෙපැලකයි මනෝරිද සිල්වා මෙලොව එළිය දකින්නට වාසනාව උදාකර ගත්තේ. ඒත් ඒ වාසනාව අවාසනාවට පාර කපමින් මනෝරිට කුඩා අවදියේම පිය සෙනෙහස අහිමිව ගියේ පියා ජීවිතයෙන් සමුගත් නිසයි.කාත් කවුරුත් නැති ඇයට මව් සෙනෙහස පමණක් අවසානයේ ඉතිරි වුණා. ඒත් තම ඇස් දෙක වන් දරුවන් අසරණ කර මහමඟට විසිකර දමන අම්මලා මේ සමාජයේ අපි කොතෙකුත් දැක තිබෙනවා. මනෝරි තම අම්මා ගැන කියන දේ අනුව තම ජීවිතයට කණකොකා හඬන්නෙත් අම්මා නිසාම බව ඇය කියා සිටිනවා.”තාත්තා නැති වුණාට පස්සේ අම්මා මාව දාලා වෙන විවාහයක් කරගෙන ගියා. තනිවුණ මාව බලාගත්තේ ආච්චි අම්මා. අද වෙනකොට මට අවුරුදු 39 ක්. ඒත් මාව උන්නද මළාද කියලවත් අද වෙනකම් අම්මා දන්නේ නැහැ.මම දන්නේ නැහැ එයා ඉන්නවද කියලවත්. අද මම මේ විදිහට දුක් විඳින්නේ අපේ අම්මා නිසයි මහත්තයෝ. ආච්චි මාව බලාගත්තේ අනෙක් අයගේ ගොඩක් බලපෑම් මැද්දේ. මම කුඩා කාලයේ ඉඳලම අම්මා කෙනකුගේ තාත්තා කෙනකුගේ සෙනෙහස විඳින්න බැරිවුණ අවාසනාවන්ත ගැහැනියක්. ඒ දුක මම දන්නවා. ඒක මට මගේ දරුවන්ට උරුම වෙනවා දකින්න මට බැහැ මහත්තයෝ.”ඇගේ නෙත්වලින් කඩා වැටෙන කඳුළු කැට ඒ අසරණ කමේ අගාධය අපිට කියාපානවා. ඒත් ඒ පෑරෙන අතීතය මේ වැටෙන කඳුළු වැල් අතරෙම අපිට අහන්නම වෙනවා.”මට අවුරුදු 15 ක් වෙනකම් මම ස්කෝලේ ගියා. ඒ කාලේ මට හොඳට ඉගෙන ගන්න පුළුවන්. කවදාවත් පන්තියේ තුන්වැනියාගෙන් පහළට ඇවිත් නැහැ.ඒත් බැරිම තැන ආච්චි මාව අවුරුදු 15 දී කසාද බන්දලා දුන්නා. එයා මට වඩා අවුරුදු 10 ක් වැඩිමල්. හොටෙල් රස්සාව කළේ. මං හිතුවේ එයා මාව තාත්තා කෙනෙක් වගේ බලාගනියි කියලා. එයාගෙන් මට දරුවෝ දෙන්නෙක් ඉන්නවා.මට වෙනස්කම් කරන්න ගත්තා. එතකොට මට පොඩි දුව ලැබෙන්න හිටියේ. බැරිම තැන මම දවසක් ලොකු දුවත් අරගෙන කැලණි පන්සල ළඟට ආවා. ඒ ඇවිත් මම මල් විකුණලා කොහොම හරි ළමයි දෙන්නා හදා ගන්න හිතුවා මහත්තයෝ.”ගැහැනු කෙනෙක් මේ විදිහට අසරණ වෙනකොට කාගෙන් හරි සරණක් බලාපොරොත්තු වෙන එක අහන්නත් දෙයක් නෙමෙයි. ඒ නිසාමයි මනෝරිගේ මේ අසරණ කමට තවත් සහකරුවෙක් එකතු වෙන්නේ.”දුවලා දෙන්නත් රැකගෙන මල් විකුණලා පොඩි සෙල්ලම් බඩු විකුණලා යන්තම් ජීවත්වෙන්න මට පුළුවන් වුණා. ඒ අතරෙදියි මට එයාව මුණ ගැහුණේ. ඒත් මම දැනගෙන හිටියේ නැහැ එයා කුඩු බොනවා කියලා. එයාගෙන් මට ලොකු පුතා හම්බවුණා. හොඳටම කුඩුවලට ඇබ්බැහි වෙලා එයා ඉඳලා තියෙන්නේ.මම පුළුවන් තරම් උත්සහා ගත්තා එයා කුඩුවලින් ඈත් කරන්න. තවත් දුවක් මට එයාගෙන් ලැබුණා. ටික කාලයක් හොඳටම හිටියා. ඒත් එයාට කුඩු නැතිව පස්සේ ඉන්න බැරිවුණා.මට දසවධ දුන්නා මහත්තයෝ. මොන දුක විඳගෙන හරි ළමයි ටික හොඳ තැනකට ගේන්න මට ඕනවුණේ. බැරිම තැන මම පොළියට සල්ලි අරගෙන තිබුණු රත්තරං බඩු උගස් කරලා එයාව රට යැව්වා. ඒ ගියා ගියාමයි මහත්තයෝ.”ඇගෙන් වැටෙන කඳුළු වැල් ඉන්පසු සියල්ල අපට පැහැදිලි කළා. මනෝරිට මේ වෙනකොටත් දරුවන් හතරදෙනෙක්. ඒ වගේම දසඅතේ ණය වෙලා. කැලණි විහාරය අභියස දෙනෝ දාහක් දෙනාට මල් විකුණූ මනෝරි සමහර විටක ඔබට මුණ ගැසී ඇති.ඒත් මෙවන් ගින්දරක් ඇගේ හදවත තුළ තියෙන බව නම් ඔබ අප කාටත් නොතේරෙන්න ඇති. ඒත් මේ වෙනකොටත් තම සන්තකේ තිබුණු හැම දේම මනෝරිට නැතිවෙලා ඉවරයි.”මම ගොඩක් අසරණ වුණා මහත්තයෝ. ඒ අතරෙදියි තවත් කෙනෙක් මගේ ජීවිතේට ළංවුණේ. මට ඕන වුණේ කාගෙන් හරි ශක්තියක්. මට මේ දරුවෝ විනාශ වෙනවා දකින්න බැහැ මහත්තයෝ.ඇත්තටම මට අදටත් හිතෙනවා මට ඕන ආදරය රැකවරණය ලැබුණේ එයාගෙන්. එයා දරුවන්ට ගොඩක් ආදරය කළා. අපි හුඟක් හොඳින් ජීවත් වුණේ. ඉන්න හිටින්න තැනක් තිබුණේ නැති නිසා මාසේට රුපියල් හාරදහස ගාණේ ගෙයක් කුලියට ගත්තා. එයාගෙනුත් මට දරුවන් දෙන්නෙක් ඉන්නවා. ඒත් මගේ ලොකු දුවට එයාගෙන් දරුවෙක්.ඇයට ඉතිරිව ඇත්තේ කඳුළ විතරමයි. දැන් ඔබට සියල්ල පැහැදිලි ඇති. මනෝරි විඳින්න පුළුවන් උපරිම දුක විඳ හමාරයි. ඒත් නැවතත් ඇය තවත් දරුවන් දෙදෙනෙක් එක්ක ඇදගෙන වැටුණේ නරාවලටමයි. අද වෙනකොට ඔහුත් මනෝරිව අතහැර ගිහින්. නිකම්ම නෙමෙයි තම සන්තකේ තිබුණු වටිනාම වස්තුවකුත් අරගෙනයි. අද මනෝරිගේ පවුල මේ ඛේදවාචකයෙන් ගොඩඑන්න නොවිඳිනා දුකක් නැති තරම්.”මට වාවන්නැ මහත්තයෝ මට මගේ අම්මාගේ තාත්තගේ සෙනෙහස ලැබුණේ නැහැ. මට මගේ දරුවන් යහමින් ඉන්නවා දකින්න ඇති තරම් දුක් වින්දා. අද ඒ දරුවෝ දුක් විඳිනවා මට බලා ඉන්න බැහැ.”අපි යනකොටත් පාසල් ගොස් ආ හැටියෙම ලොතරැයි පත් විකුණන්න සූදානමින් හිටපු මනෝරිගේ පුතාලා දෙන්නා දකින්න ලැබුණා. සමහර විටක ඔබටත් ඔවුන් මුණ ගැහේවි. ගෙදරට ඕන හැමදේම ගේන්නත් මේ අයියයි මල්ලි දැන් සිටම ජීවන බර කරට අරන්. ඒත් තවත් දෙයක් ඔබට කිව යුතුයි. මොවුන් දැනට ඉන්න නිවහන තවත් දින කිහිපයකින් විකිණීමටත් සූදානම්. එහෙම වුණොත්.”දැන් මේ ගෙදර බලන්න කට්ටිය එනවා. මාස කිහිපයකට කුලී ගෙවාගන්න බැරිවුණා.එහෙම එනකොට මගේ බඩ පපුව පිච්චිලා යනවා.”මනෝරිගේ කතාව අපි ඔබට කිව්වේ ඉතාම කෙටියෙන්. ඒත් ඇය විඳපු දුක මෙහෙම සටහනකට සීමා කරන්න බැහැ. ඇගේ කතාව ඔබට අපිට පාඩම් ගොඩක් කියා දෙනවා. දැන් සියල්ල සිදුවී හමාරයි.මනෝරිගේ පුංචි පුතාගේ උපන් දිනේ අපි යන දවසෙමයි. දැන් මාස දහයයි. කිසිත් නොදන්නා මේ හුරතලා හිනාවෙනවා. දයාබර පින් සිත් ඇති ඔබේ පිහිට මේ පවුලට ශක්තියක් නම් හෙට දවසේ මනෝරි මේ දුක් ගැහැට වලින් හිස ඔසවාවි. ඒ විතරක් ද තවමත් පාසල් යන මේ දරුවන් ලොතරැයි ලෑල්ලටත් සමුදේවි.ඒ වගේම යහමින් පසුවන මේ දරුවන් අපේ දෙපතුල් නැමද පිළිසරණක් පැතුවා. ඒ පැතුමයි අපි ඔබ ඉදිරියේ තියන්නේ. හැකිනම් සරණක් වෙන්න. එහෙම වුණොත් හෙට දවස ඔවුන්ට ආලෝකයක් වේවි. ඒකම ලොකු පිනක් නේද?ලිපිනය – 14/5, ගොරකගහ වත්ත, තල්වත්ත - ගෝනවල දුරකතනය – 0777-592932වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007184</link>
    <topic>පියුමයි පොකුණයි</topic>
    <author>හේමාලි</author>
    <content>පියුමයි පොකුණයි - ප්‍රදීප්- ඕෂධීටෙලිනාට්‍ය ක්ෂේත්‍රයේ ජනපි‍්‍රය නිළියකගේ නිවහනකට මෙවර අප ගොඩ වැදුණේ. ඇය ඕෂධී හේවාමද්දුම. ඕෂධී වගේම ඇගේ සැමියා ප්‍රදීප් බුලත්සිංහලත් කලා ක්ෂේත්‍රයේම රැඳෙන කෙනෙක් නිසා මේ දෙන්නගේ නිවහන ටිකක් විතර කාර්ය බහුලයි.ඕෂධී ටෙලි නාට්‍ය ක්ෂේත්‍රයට පැමිණ වැඩි කලක් යන්නට මත්තෙන්ම විවාහ වුණා. ඇය තෝරා ගත්තේ ටෙලි නාට්‍ය හා සිනමා ක්ෂේත්‍රයට සම්බන්ධ කෙනෙක්. ප්‍රදීප් කියන්නේ දක්ෂ කැමරා ශිල්පියෙක්. තිරය ඉදිරියේ ඕෂධී ගේ රංගනය වගේම ඈ නිවැරැදි ලෙස ඇගේ අනාගත සැමියාත් තිරය පිටුපසින් තෝරා ගත්තා.විවාහයෙන් පසුව මේ දෙන්න ටික කලක් දෙමව්පියන්ගෙන් වෙන්ව පදිංචි වී සිටියා. එහෙත් පවුලේ එකම දරුවා වූ ඕෂධී ගේ මව්පියන්ගේ ඇවිටිල්ලට දැන් මේ දෙන්නත් අම්මලත් සමඟම පදිංචියට ඇවිත්.”අපේ ගෙදර එකම දරුවා මම නිසා අම්ම තාත්තා කැමැතියි අපි ඒ දෙන්න ළඟම ඉන්නවට. ඒ හින්ද ඒ දෙන්න කියන්නේ අපේ ගෙදර උඩ තට්ට්ුව අපි දෙන්නට ඕන විදියට හදාගෙන පදිංචි වෙන්න කියලා. අම්මලා ගැන හිතලා ප්‍රදීප් සහ මම අම්මලා ඉන්න මහගෙදර පදිංචියට ආවා.ඕෂධීගෙයි – ප්‍රදීප්ගෙයි ජීවිත හැමදාම එක වගේ ගෙවෙන්නෙ නෑ. දෙන්නම කාර්ය බහුල නිසා එදිනෙදා පෙළ ගැහෙන වැඩත් එක්ක තමයි දෙන්නගෙ දවස ගෙවෙන්නේ.”අපි දෙන්නම ගෙදරින් පිට වැඩවලට යන්න ඕන නිසා හැම ගෙදරකම වගේ සාමාන්‍ය දින චර්යාවක් අපට ගත කරන්න අමාරුයි. ප්‍රදීප් උදෙන්ම වැඩකට යනවා නම් මම පාන්දරින්ම ඇහැරෙනවා. එයාගේ තේ එක හදල දීලා එයා ගියාට පස්සෙ මගේ වැඩේට යන්න වෙලා තියෙනවා නම් මම තව ටිකක් නිදාගන්නවා.”ඕෂධී පවුලේ එකම දරුවා නිසාත්, දැන් අම්ම තාත්තත් එක්කම ජීවත් වෙන නිසාත් ඇගේ වගකීම් ටිකක් අඩුවෙලා. බොහෝ වෙලාවට ගෙදර උයන පිහන වැඩ කරන්නේ ඕෂධීගේ අම්මා. අම්මා නැත්නම් ඕෂධී උයන්න පිහන්න වුණත් සූදානම්.ඇය කියන්නේ ගෙදර ඉන්න කාලේ ඇය ඉතාම හොඳට උයන්න ඉගෙන ගත්තලු.මේ නිවෙසේ වගකීම් ඕෂධීත් – ප්‍රදීප් දෙන්නා බෙදාගෙන කරන්න තමයි පුරුදුවෙලා ඉන්නේ. ඕෂධීට නම් ඒ තරම් පවුලේ වගකීම් දරලා පුරුදු නැහැ.එහෙත් ප්‍රදීප් එහෙම නැහැ. ඔහු ඉතා හොඳින් තමන්ගේ යුතුකම් වගකීම් තේරුම් අරගෙන ඉටුකරන ස්වාමි පුරුෂයෙක්.ඕෂධී කියන්නේ ඇය තෝරාගත්තේ තමන්ට ඉතාම හොඳින් ගැළපෙන ස්වාමි පුරුෂයා කියලයි. ප්‍රදීප් ඕෂධී ගැන හිතන්නෙත් එහෙමම තමයි.”ඕෂධී නිළියක් විදියට ක්ෂේත්‍රයේ රැඳෙන ආකාරය ගැන මට ආඩම්බරයි. මගේ බිරිඳ හැටියට එයා ඉතාම හොඳ විශ්වාසයකින් හැම දෙයක් ගැනම හොඳට හිතල බලල කටයුතු කරන එක ගැන මට සතුටුයි. ඒ විශ්වාසය එයා මට තියලා තියන නිසා හිතේ නිදහසින් මගේ කටයුතු කරගෙන යන්න පහසුයි.”ප්‍රදීප් කියන්නේ ඕෂධී ගැන ඇතිවුණු සැබෑම විශ්වාසයකින්; ආදරයකින්. මේ විශ්වාසය නිසාම ඕෂධීගේ වැඩ කටයුතු පිළිබඳ හැම තිස්සෙම අනවශ්‍ය විදියට ඇඟිලි ගහන්නෙත් නැතිලු.සැබවින්ම විවාහ ජීවිතේ සාර්ථකත්වය රැඳෙන්න නම් දෙන්නට දෙන්න හොඳින් අවබෝධ කරගෙන ගොඩ නැඟෙන විශ්වාසය ඉතාම වැදගත්.ඒ බැඳීම ඉතාම ඉහළින් ඕෂධී තුළත් ප්‍රදීප් තුළත් තිබෙනවා. මේ දෙන්න විවේකයෙන් පසුවෙනව නම් වැඩියෙන්ම කැමැති ඇවිදින්න. මේ කොයි දෙයක්වත් ප්ලෑන් කර කර ඉන්නේ නම් නැතිලු.හදිස්සියේ තීරණය කළොත් ඒ සැණින් යනවා.ප්‍රදීප්ගේත්, ඕෂධීගේත් විවාහ දිවියට තවම වසර තුනයි. මේ දෙන්නම කියන්නේ විවාහය සම්බන්ධයෙන් දෙන්නම නිවැරැදි තීරණයක් අරන් ඉන්නව කියලයි.ඕෂධී විවාහ වෙනකොට ඇයට අවුරුදු විසි තුනයි.ලාබාල වයසකදිම විවාහ දිවියට ඇතුළු වුණු නිසා මේ දෙන්නම තුන්වැනියෙක් ගැන හිතන්න ටිකක් කල් ගත්තා. ඒත් ඕෂධී කිව්වේ ලබන අවුරුද්දෙදිවත් ඒ හීනය හැබෑ කරගෙන එන කෙනෙක් බාර ගන්න සූදානමින් ඉන්න බවයි.මේ දෙන්නගේ ආදරේ වගේම දෙන්න තර්ක කර ගන්න අවස්ථාත් තිබෙනවලු. ඒ නම් විශේෂයෙන්ම විවිධ පුද්ගලයන් පිළිබඳ දෙන්නා තුළ තිබෙන හැඟීම් නිවැරැදි කර ගැනීමේදියි.”ප්‍රදීප් වගේ කෙනෙක් එක්ක විවාහ වීම නිසා විවාහයෙන් පස්සෙත් මට ක්ෂේත්‍රයේ රැඳෙන්න අවස්ථාව ලැබුණා. ඒ වගේම ඔහුටත් ක්ෂේත්‍රය ගැන හොඳ අවබෝධයක් තිබෙන නිසා මගේ් ගමන යන්න ඔහු මට ලොකු ශක්තියක් වුණා.”ඕෂධී – ප්‍රදීප් දෙන්නම හොඳ බෞද්ධයෝ. එහෙත් මේ දෙන්නටම නිතර පන්සල් යන්න වෙලාවක් නෑ. නිතරම පන්සල් නොගියාට මේ දෙන්නගේම අභිප්‍රාය පංච ශීලයට අනුව තමන්ගේ ජීවිතේ ගෙනියන්නයි.මේ දෙන්නම පින් පව් ගැන කර්මය ගැන ලොකු විශ්වාසයකින් කටයුතු කරන්නේ.හේමාලිශ්‍රී ලංකා ජනසන්නිවේදකයන්ගේ සංගමය මගින් පස් වැනි වරට පවත්වනු ලැබූ ‘මැනෝ’ සම්මාන උලෙළ පසුගිය ජූලි 01 වනදා කොළඹ බණ්ඩාරනායක අනුස්මරණ ජාත්‍යන්තර සම්මන්ත්‍රණ ශාලාවේදී පැවැත්විණි.මෙහිදී 2010 වසරේ ව්‍යාපාරික සම්මානය දිනා ගනු ලැබුවේ ‘සාරි මන්දීර්’ හි නිර්මාතෘ අධිපති, චිත්‍රපට නිෂ්පාදක සනත් රණවීර මහතා විසිනි. බස්නාහිර පළාත් ආණ්ඩුකාර අලෙවි මවුලාන මහතා අතින් සනත් රණවීර මහතා සම්මානයෙන් පිදුම් ලැබූ මොහොතයි මේ.ව්‍යාපාර කටයුතුවලට සමගාමීව විවිධ සමාජ ක්‍රියාකාරකම්, ස්වයං රැකියා, රූපලාවණ්‍ය පාඨමාලා යන අංශවලට අනුග්‍රාහකත්වය දැක්වීම, ක්‍රීඩාවට, කලාවට සහ ලාංකේය අනන්‍යතාවයට රුකුලක්, ප්‍රසිද්ධියක් ගෙන දෙන අයගේ විවාහ උත්සවවල දී තමන්ගේ මංගල අවශ්‍යතා නොමිලේ ලබාදීම වැනි සමාජ ක්‍රියාකාරකම් රැසක් සනත් රණවීර විසින් ඉටු කරනු ලැබ ඇත.ජනප්‍රිය රූපවාහිනි සහ ගුවන් විදුලි නිවේදක වසන්ත රෝහණ ගුවන්විදුලි සංස්ථාවේ විශේෂ ශ්‍රේණියේ නිවේදක තත්ත්වයට උසස්වීම් ලබා ඇත. පත්වීම් ලිපිය පසුගියදා ගුවන්විදුලි සංස්ථා සභාපති හඩ්සන් සමරසිංහ මහතා විසින් ප්‍රදානය කරන ලදී. මෙය ගුවන් විදුලි නිවේදකයකුට පත්විය හැකි ඉහළම ශ්‍රේණියයි.සරසවි නිර්මාණ රංග පීඨය 27 වන වරටත් සමස්ත ලංකා මට්ටමින් සංවිධානය කරන සරසවි නිර්මාණ කෙටි නාට්‍ය තරගාවලිය 2010 වසර සඳහා නාට්‍ය පිටපත් බාරගනු ලබන බවත් වැඩි විස්තර සරසවි නිර්මාණ රංග පීඨය, අංක 174/ 7, මඩපාත, පිළියන්දල, යන ලිපිනයෙන් ලබාගත හැකි බවත් එහි කෘත්‍යාධිකාරි ලීල් ආනන්ද ගජනායක කියා සිටී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007185</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්ප්‍රවීණ රංගන ශිල්පිනි අනෝජා වීරසිංහ වවුනියා සංචාරයෙන් පසු පසුගියදා කොළඹට පැමිණියාය. ඇය වවුනියාව සංචාරයට එක්වූයේ ආරක්ෂික නවාතැන් සහ පුනරුත්ථාපන මධ්‍යස්ථානවල සිටින රැඳවියන් සඳහා කලාව ආශ්‍රිත වැඩමුළු රැසක් පැවැත්වීමටයි.සති 06කට වැඩි කාලයක් ඇය එහි රැඳී සිටි අතර පුනරුත්ථාපනය කරන ලද තරුණ තරුණියන් පනස් තුන්දෙනාගේ විවාහ මංගල උත්සවය වෙනුවෙන් ද ඇය සහභාගි වූවාය.”විවාහ මංගල උත්සව වෙනුවෙන් ඒ තරුණියන් පනස් තුන්දෙනාම අපේ ප්‍රවීණ හැඩගැන්වීම් ශිල්පී සරත් රණවීර ගෙන්වල ඇන්දුවේ අපේ ‘අභින’ ආයතනයෙන්.මේ විවාහ මංගල උත්සවයට ජනපති පුත් නාමල් රාජපක්ෂ සමඟ ඉන්දීය නළු විවේක් ඔබ්රෝයි සහභාගි වුණා. ‘අභින’ පාසලේ ක්‍රියාකාරකම් පිළිබඳ පැහැදුණු විවේක් ඔබ්රෝයි ආපසු ඉන්දියාවට ගිය පසු ඒ පිළිබඳ ලොකු ප්‍රචාරයක් ඉන්දියාවේදී ලබාදෙනවා.වවුනියාවේ ගත කළ සති හයෙන් පසු ආපසු කොළඹ බලා පැමිණි අනෝජා මේ දිනවල කටයුතු කරනුයේ ’රණවිරු සෙවණේ’ ආබාධිත රණවිරුවන් සමඟය.අපි වෙනුවෙන් යුද බිමට ගොස් ආබාධිත වූ මේ රණවිරුවන් වෙනුවෙන් යමක් කළ යුතුයි කියන තැන සිටින ඇය ඒ සඳහා සියලු දෙනාගේ ආධාර උපකාරය ද ’Brave heart’  වෙනුවෙන් ලබා දෙන ලෙස ද ඉල්ලීමක් කරයි.ටෙලිනාට්‍ය ක්ෂේත්‍රයේ ජනප්‍රිය නළුවකු වූ ජගත් බෙනරගමට පසුගිය කාලයේම තිබුණේ නොසිතූ® විරූ ජනප්‍රියත්වයක්. එයට හේතුව වුණේ පසුගිය දිනවල විකාශය වූ ‘පබා’ ටෙලි නාට්‍යයේ ‘උක්කු’ ගේ චරිතය නිසා. මේ ජනප්‍රියත්වයත් සමඟම ඔහුගේ පෞද්ගලික ජීවිතෙත් අපූරු වෙනසක් සිදුවිය.එතෙක් ගෙවූ තනිකඩ දිවිය නිමාකරමින් ඔහු පසුගියදා යුගදිවි ගමන් ඇරඹුවේය. ඔහුගේ අතගත් මනාලිය වූයේ රේණුකා පුෂ්පකුමාරිය. ජල සම්පාදන හා ජලාපවහන මණ්ඩලයේ සේවය කරන ඇයගේත් ජගත් ගේත් මංගල උත්සවය පැවැත්වූයේ පිළියන්දල පැත්තේ හෝටලයේදීය.ලක්ෂ්මන් හේවාවිතාරණ පසුගිය කාලය පුරාම කලාවේ නිහඬ චරිතයක් බවට පත්වෙමින් සිටියා. ඒත් ඔහු දැන් සූදානම් වන්නේ ඒ නිහඬ බවට විරාමයක් තබමින් ඔහුගේ නවතම සංයුක්ත තැටිය එළි දක්වන්නය. ‘මං අහන්නෙ නම් නෑ රත්තරනේ’, ‘ආදරය වගේ නොවෙයි’ වැනි ජනප්‍රිය ගීත රැසක් ගායනා කළ ඔහු මෙවර එළි දක්වන්නට සූදානම් වන්නේ ඔහුගේ තෙවැනි සංයුක්ත තැටියයි.සංගීත ක්ෂේත්‍රය ගැන සඳහන් කරන විට ‘ඉරක් පායනා දේශය, ‘සුදුරුවනි’, ‘කෙහෙරැල් කඩාගෙන’, ‘අනේ ගැටව්නේ’, ‘පැණි කොමඩු ගෙඩිය’ වැනි ගීත රචනා කළ ප්‍රවීණ ඡායාරූප ශිල්පියෙකු වූ පද්මකුමාර මෙත්තසේන ද මේ දිනවල තවත් අලුත් කලා කටයුත්තකට අත ගසා ඇති බව පසුගියදා අපට දැනගන්නට ලැබුණි.වසර 2004 දී ඔහුගේ ‘තරුකැට දහසක්’ සංයුක්ත තැටිය එළිදැක්වීමෙන් පසු ඔහුගේ අලුත්ම ගීත ඇතුළත් සංයුක්ත තැටිය මේ දිනවල නිෂ්පාදනයේ පවතී. එම සංයුක්ත තැටියේ කවරය සැරසීම සඳහා නව යොවුන් තරුණියකට ඔහු අවස්ථාව ලබාදීමට ද සූදානම්ව සිටී.මීට වසර කිහිපයකට ඉහතදී ස්වර්ණවාහිනියෙන් විකාශය වූ ‘චාතුර්යා’ ටෙලි නාට්‍යයට හිමිවූයේ නොමඳ ප්‍රේක්ෂක ප්‍රතිචාරයක්. ඒ ප්‍රතිචාරත් සමඟම පසුගිය කාලයේ අපට අසන්නට ලැබුණේ එහි නිෂ්පාදක රොජර් සෙනෙවිරත්න ‘චාතුර්යා’ දෙවැනි කොටස ද නිෂ්පාදනය කිරීමට සූදානම්ව සිටින බවයි. තව නොබෝ දිනකින් ම එහි දෙවැනි කොටස ‘ස්වර්ණවාහිනියෙන්’ නැරඹිය හැකි අතර මෙම ටෙලිනාට්‍යයේ රූගත කිරීම් උදෙසා රොජර් සෙනෙවිරත්න, නයනා කුමාරි ඇතුළු පිරිසක් පසුගියදා ඉන්දියාව බලා ගොස් සිටියහ.ඉන්දීය රූගත කිරීම් නිම කිරීමෙන් පසු අපත් සමඟ කතාබහට එක්වුණු මේ ටෙලිනාට්‍යයේ ප්‍රධාන නිළිය නයනා කුමාරි කියා සිටියේ ඒ රූගත කිරීම් තමන්ට අලුත් අත්දැකීමක් එක්කර දුන් බවයි.’චාතුර්යා’ රූගත කිරීම් කළේ ඉන්දියාවේ චෙන්නායිවල ඉඳන් පැය 10ක පමණ ගමනකින් පස්සෙ හමුවෙන බ්‍රාහ්මණ කුලයේ අය ජීවත්වන ලස්සන ගම්මානයක. අපේ කණ්ඩායමට අමතරව ඉන්දීය ශිල්පීන් 10 දෙනකුගේ පමණ කණ්ඩායමකුත් මේ රූගත කිරීම් සඳහා සහභාගි වුණා.”මේ ටෙලි නාට්‍යය නයනාගේ ජීවිතයට තවත් පැත්තකින් සුවිශේෂී වෙනවා. ඒකට හේතුව ටෙලිනාට්‍යයේ ඇගේ පුතා විදියට රඟපාන්නේ ඇගේම පුතා වීම.කාංචනා මෙන්ඩිස් පසුගිය කාලේ අම්ම කෙනෙක් වුණා කියන ආරංචිය හැමෝම දන්න දෙයක්. දැන් කාංචනාගේ පුතාට මාස 07 ක්. මේ කාලය ඇතුළත ඇය කිසිම කලා කටයුත්තකට සහභාගි නොවුණේ පුතා ගැනම අවධානයෙන් සිටි නිසයි.කාංචනා පුතාට නම තිබ්බේ ‘සෙනිත රයන්’ යනුවෙනුයි. පුතාට මාස 07 ක් ගෙවුණ තැන තමයි ඇයට අලුත් චිත්‍රපටයකට සම්බන්ධ වෙන්න හිතුණේ. ඒකත් ආරාධිත චරිතයක්. තව නොබෝ දිනකින් වැඩ ආරම්භවන ‘සිංහාවලෝකන’ චිත්‍රපටයේ ඇය සමඟ දිල්හානි ඒකනායකත් ආරාධිත රංගනයකට එක්වේ.”අම්ම කෙනෙක් විදියට පුතාගේ ළඟම ඉන්න ඕන කාලේ එයාගෙන් ඈත්වෙන්න මම කැමැති නෑ. අනිත් එක අපි කරන්නේ උදේ ගිහින් හවස එන්න පුළුවන් රැකියාවක් නොවෙයිනේ. දවස් ගණන් නිවසින් පිට ඉන්න පුළුවන්කමක් නෑ. එහෙම වුණා කියලා රංගනයෙන් ඈත් වෙන්නේ නෑ. ඉදිරියේදි හොඳ රඟපාන්න පුළුවන් චරිතයක් ලැබුණොත් කොහොමත් අතහරින්නේ නෑ.හිරුණි’ද ට්වයිලයිට්’ චිත්‍රපට මාලාවේ තෙවැන්න – ‘ඉක්ලිප්ස්’ දැන් ලොව පුරා අතිශය ජනපි‍්‍රයව ප්‍රදර්ශනය වෙමින් තිබේ. ස්ටෙෆනි මෙයර්ස් ගේ නවකතාවක් ඇසුරෙන් නිර්මාණය වන මෙම චිත්‍රපට පෙළේ පළමුවැන්න ‘ද ට්වයිලයිට්’ 2008 වසරේදී ද, දෙවැන්න ‘නිව් මූන්’ පසුගිය වසරේ ද ලොව පුරා ප්‍රදර්ශනය වූයේය. කොටස් හතරකින් යුත් එම චිත්‍රපට මාලාවේ තෙවැන්න ‘ඉක්ලිප්ස්’ මේ වන විට ශ්‍රී ලංකාවේ ද ප්‍රදර්ශනය වෙමින් තිබේ.රූමත් යුවතියක වන බෙලා (ක්‍රිස්ටෙන් ස්ටුවර්ට්) පෙම් කරන්නේ වැම්පයරයකු වන එඩ්වඩ් (රොබට් පැටින්සන්) හටය. ඇය හා ජේකබ් අතර පවතින්නේ දැඩි මිත්‍රත්වයකි. ජේකබ් වෘක මිනිසකු වන අතර වැම්පයරයන් හා වෘක මිනිසුන් අතර පවතින්නේ නොනිමි වෛරයකි.වික්ටෝරියා අලුත උපන් වැම්පයර්වරුන්ගේ හමුදාවක් සංවිධානය කරන්නේ බෙලා විනාශ කර දමනු පිණිසය. බෙලා එඩ්වඩ්ට යෝජනා කරන්නේ තමාට අමරණීයත්වය ලබාදී මෙන් නැතහොත් තමාවද වැම්පයරයකු කිරීමෙන් පසු දෙදෙන විවාහ වෙමු කියාය.දෙදෙන තවම විවාහ වන වයසට එළඹ නැති බව එඩ්වඩ්ගේ අදහස වෙයි. තවදුරටත් මිනිස් දියණියක ලෙස සිටිමින් බෙලා මිනිස් ලොව අත්දැකීම් ලබාගනු දැකීම එඩ්වඩ්ගේ අපේක්‍ෂාවයි. එහෙත් වික්ටෝරියා බෙලාට විපතක් කරනු ඇත යන බිය එඩ්වඩ් ගේ සිත්හි තිබේ. බෙලා පවසන්නේ ජේකබ් ගේ වෘක මිනිස් පිරිස තමාට ආරක්‍ෂාව සලසනු ඇත කියාය.වරෙක බෙලා ජේකබ් සොයා යයි. එහිදී ජේකබ් ඇයට හෙළි කරන්නේ ඇය වෙනුවෙන් තම සිත්හි ඇති ප්‍රේමයයි. බෙලා ජේකබ් ගේ ප්‍රේමය ප්‍රතික්ෂේප කළ ද ඒ අතරතුර සියැට්ල් ගෝත්‍රය ඇතුළත අද්භූත මිනී මැරුම් රාශියක් සිදුවෙයි.මේ මිනී මැරුම් සිදු කරන්නේ බෙලාගේ විනාශය පතා පැමිණෙන අලුත උපන් වැම්පයර් හමුදාවද? බෙලා එම හමුදාවෙන් බේරී ගන්නේ කෙසේද? ප්‍රේම ත්‍රිකෝණයකට මැදිවන බෙලා සැබෑ ආදරය සොයා ගන්නේ එඩ්වඩ් වෙතින්ද? නැතිනම් ජේකබ් වෙතින්ද?මෙලික රොසෙන්බර්ග් ගේ තිරරචනය අනුව ඩේවිඩ් ස්ලේඩ් අධ්‍යක්‍ෂණය කළ ‘ද ට්වයිලයිට් සාගා - ඉක්ලිප්ස්’ චිත්‍රපටය නිපැයීමට වැය කර ඇති මුළු මුදල ඩොලර් ලක්‍ෂ 6800 කි. චිත්‍රපටය ප්‍රදර්ශනය ඇරඹූදා ඇමෙරිකාවේ හා කැනඩාවේ මධ්‍යම රාත්‍රී දර්ශනවලින් පමණක් උපයා ඇති මුදල ඩොලර් ලක්‍ෂ 30 කි. දැනට ලැබෙන බොක්ස් ඔෆිස් වාර්තා අනුව පෙනී යන්නේ පසුගිය ජුනි 30 දා ලොව පුරා ප්‍රදර්ශනය ඇරඹූ ‘ඉක්ලිප්ස්’ චිත්‍රපටය දැනටමත් විශාල ලාබයක් උපයා ඇති ආකාරයකි.බෙලා ලෙස රඟන ක්‍රිස්ටෙන් හට මෙම චිත්‍රපටය ආරම්භයේදී බරපතළ ගැටලුවකට මුහුණ දීමට සිදුවිය. ඇය චිත්‍රපට පෙළේ පළමු චිත්‍රපට දෙකේ රඟපෑවේ දිගු කොණ්ඩයක් සහිතවය. එහෙත් ‘ද රනවේස්’ චිත්‍රපටයේ රඟපානු පිණිස ඇය හිසකේ කොටට කපා තිබුණේ ‘ඉක්ලිප්ස්’ හි රූගත කිරීම් ඉක්මනින් ඇරඹෙන්නේ නැතැයි සිතමිනි. එහෙත් ඇය සිතුවාට වඩා ඉක්මනින් රූගත කිරීම් ආරම්භ වූ හෙයින් ඇය මෙහි රඟපාන්නේ බොරු කොණ්ඩයක් පැලඳගෙනය.’ද ට්වයිලයිට්’ චිත්‍රපට මාලාවේ සිවුවැනි සහ අවසාන කොටස ‘බ්‍රේකිං ඩෝන්’ ලබන වසරේදී ලොව පුරා ප්‍රදර්ශනය කිරීමට අපේක්‍ෂිතය.කුමාර සිරිවර්ධනකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007186</link>
    <topic>මම ආයෙත් බැන්දා අපි සතුටින් ඉන්නවා</topic>
    <author>තුෂාරි වික්‍රමසිංහ</author>
    <content>මම ආයෙත් බැන්දා අපි සතුටින් ඉන්නවාහර්ෂ බුලත්සිංහලහර්ෂ බුලත්සිංහල කලා ක්‍ෂේත්‍රයට අවතීර්ණ වන්නේ කලාකාමී පවුලක පෙරළිකාර ජනපි‍්‍රය ගායන හා රංගන ශිල්පියකු ලෙසයි. කලකට ඉහත ඔහු අතින් නිර්මාණය වී අතිශය ජනපි‍්‍රය වූ,මල් සරසාගෙන – මල නැළවෙන විට ඒ මල දුටුවෙ මමයි – හිමි කාරයා මමයි ඒ මගේ මලයි...ගීතය ඔස්සේ සංගීත ක්‍ෂේත්‍රයට අලුත් රටාවක්, අලුත් ශෛලියක් හඳුන්වා දෙන්නට ඔහු සමත් වුණා. මේ සමඟම හර්ෂ ගේ කලා හැකියාව පිළිබඳව බොහෝදෙනාගේ කතාබහට ලක්වුණා. අද වන විට කලා ක්‍ෂේත්‍රයේ තමාටම හිමි අනන්‍යතාවයක් ගොඩනඟා ගනිමින් ගායන හා රංගන ක්‍ෂේත්‍රයේ නව මංපෙත් සොයා යාමට වෙරදරන හර්ෂ පසුගිය දිනවල ජනපි‍්‍රය වේදිකා හා ටෙලිනාට්‍ය හරහා අප හමුවූවා. ජීවිතේ විවිධ හැලහැප්පීම් මැද ඒ සියල්ල අභියස ජීවිතය සමබරව ගෙන යන මේ ජනපි‍්‍රය කලාකරුවාගේ නවතම තොරතුරු කතාබහ කරන්න ‘රසඳුන’ ඉඩකඩ වෙන්වුණා.පසුගිය දවස්වල ටෙලිනාට්‍ය කිහිපයකින්ම ඔබ දුටුවත් මේ දවස්වල තරමක නිහැඬියාවකින් පසුවන බව පෙනෙනවා. ඇයි ඒ?මේ දවස්වල බොහෝ වෙලාවට ගෙදරට වෙලා ඉන්නවා. ටෙලිනාට්‍ය වැඩ කටයුතුවලට දායක වෙනවා අඩුයි. ඒකට හේතු ගණනාවක් තියෙනවා. අද රටේ හැමදේකම මිල වටිනාකම් ඉහළ ගිහින් තියෙද්දී අද හැදෙන ටෙලිනාට්‍යවල අධ්‍යක්‍ෂවරුන් නිෂ්පාදකයන් කියන අය නළු නිළියන්ට රඟපාන්න කතා කරන්නෙ පෙර අච්චුවෙම තියල.ඇත්තටම අද වෘත්තිමය රංගන ශිල්පීන් වශයෙන් කටයුතු කරන අපිට මේ ගෙවීම්වලින් සෑහීමකට පත්වෙන්න බැහැ. වෘත්තීය වටිනාකම් හඳුනානෙ ඒ වටිනාකම් මත ඒ මට්ටමින් අද ටෙලිනාට්‍ය නිර්මාණය වෙන්නේ නැහැ.ඔබ හිතන විදියට මෙයට හේතුව කුමක්ද?අද ටෙලිනාට්‍යවල ප්‍රඩක්ෂන් හවුස්වලින් හඳුන්වාදෙන කුලියට රඟපාන නළු නිළියන් පිරිසක් ඉන්නවා. මේ අය රුපියල් දාහට, දෙදහස් පන්සියයට වගේ අඩු මුදලට ඕනම අවස්ථාවක රඟපානවා. ඇත්තටම රුපියල් පන්දාහකට, හයදාහකට වගේ අඩු මිලකට මම මගේ රංගන වෘත්තිය පාවා දෙන්නට සූදානම් නැහැ. ඊට වඩා ගෙදරට වෙලා ඉන්න එක හොඳයි කියා හිතනවා.’මුතු කිරිල්ලී’ ටෙලිනාට්‍යය හරහා ඔබ ප්‍රේක්‍ෂකයන් අතර ජනපි‍්‍රයත්වයට පත්වුණා. මේ ප්‍රතිචාර ගැන ඔබට මොකද හිතෙන්නේ?ඇත්තටම, ප්‍රේක්‍ෂකයන් ටෙලිනාට්‍යයකට ප්‍රතිචාර දක්වන්නේ ඒ ටෙලිනාට්‍යයට දායක වන රංගන ශිල්පීන්ගේ දක්ෂතාව, හැකියාව මත. ‘මුතු කිරිල්ලී’ ටෙලිනාට්‍යයේ ඇතුලාන්තය ගත්තොත් එයට දායක වුණේ ක්‍ෂේත්‍රයේ ප්‍රවීණ, දක්‍ෂතා තිබෙන සුපිරි නළු නිළියන් පිරිසක්. (නවක නළු නිළියන් කීප දෙනා හැර) මේ හරහා ටෙලිනාට්‍යයේ වැඩකටයුතු ඉතා හොඳින් සිදුවුණා. මම හිතන්නේ මේ නිසාම එයට හොඳ ප්‍රතිචාර ලැබුණයි කියලයි.ඔබ මෑතකදී ඔබේ පියාගේ ‘තාරාවෝ ඉගිලෙති’ වේදිකා නාට්‍යය නවක නළු නිළියන් යොදා ගනිමින් නිෂ්පාදනය කළා. මෙය සාර්ථක වුණාද?මේ වේදිකා නාට්‍යය අතිශය සාර්ථක නිෂ්පාදනයක් වුණා. අවුරුදු ගණනකට පසුවයි මෙය අලුතින් නිෂ්පාදනය වුණේ. අලුත්ම නළු නිළියන් සමඟ ඉතාම සාර්ථකව මේ වේදිකා නාට්‍යය කරගන්න පුළුවන් වුණා. ඇත්තටම මේ වේදිකා නාට්‍යයත් අරගෙන ගමින් ගමට යනකොට ඒ ජනතාවගෙන් ලැබෙන ප්‍රතිචාර ගත්තහම නළු නිළියන් වශයෙන් ටෙලිනාට්‍යයකින් ලබන්න බැරි තරමේ සතුටක්, විනෝදයක්, තෘප්තියක් වේදිකාව හරහා ලැබෙනවා.සංගීත ක්‍ෂේත්‍රයේ ගායන හා වාදන ශිල්පියෙකු ලෙස දිගු ගමනක් පැමිණි ඔබ යළිත් නව නිර්මාණයකින් හමුවුණේ නැහැ. මෙයට හේතුව කුමක්ද?ඒකටත් හේතු කීපයක්ම තිබෙනවා. මම 2004 දි විදේශගතවෙලා මගේ වැඩිදුර අධ්‍යාපන කටයුතු නිම කරල ලංකාවට ආවේ 2007 වසරේදී. ඒ වෙනකොට ලංකාව හිතපු නැති තරමේ ලංකාවක් බවට පත්වෙලා. මම මෙරටින් බැහැරව සිටි වසර තුනක කාල සීමාවේ ලංකාවේ සංගීත ක්‍ෂේත්‍රයේ බිහිවෙන්න පුළුවන් අවර ගණයේ නිර්මාණ බිහිවෙලා.ඒ ඔස්සේ සංගීත ක්‍ෂේත්‍රය ප්‍රපාතයකටම ඇද වැටිලා කියන දෙය පෙනී ගියා. ඉතාම පහත් ගණයේ ගීත ලියාගෙනඒවාට බටහිර තනු යොදමින් නිර්මාණ සොරාකන, මංකොල්ලකන ආකාරය දකින්න ලැබුණා. මම මේවා දැකල කලකිරීමකට වඩා ලැජ්ජාවට පත්වුණා.මම හිතුවා මෙවැනි ක්‍ෂේත්‍රයක් තුළ මේ වගේ ගීත අපි කරන්න ඕනද කියලා. මෙයට වගකියන්න ඕන අද මේ රටේ සියලු නිර්මාණ මංකොල්ලකන ජනමාධ්‍ය ටිකක් තියෙනවා. ඒ ආයතනවල ලොකු පුටුවල කට්ටිය තමයි මෙයට වගකියන්න ඕන.ඒ කියන්නේ ඉදිරියේදී ඔබ සංගීත නිර්මාණ හරහා දැකගන්න නොලැබේවි කියන එකද?මෙහෙමයි, මගේ ගීත නිර්මාණ එකක් දෙකක් ඉදිරියේදී එයි. මට අවශ්‍ය මගේ නිහැඬියාව බිඳ දමන්නයි. ඒ හැරුණාම ඒ ඔස්සේ විශාල දෙයක් කරන්න මම හිතන් නැහැ.ඔබේ දියණිය ගැනත් දැනගන්න කැමැතියි?මගේ දුවට දැන් වයස අවුරුදු 9 ක්. ඇය ඇගේ අධ්‍යාපනික කටයුතුවලට මුල්තැන දීලා තියෙන්නේ. මමත් වැඩිපුරම කාලය යොදවන්නේ ඇගේ අධ්‍යාපනික කටයුතු සාර්ථක කරගන්න උදව් කරන්න. ඒ වගේම ඇය වෙනුවෙන් වෙහෙසෙනවා.ඔබ නැවත වතාවක් යුග දිවියට එළැඹුණා. ඇය ගැනත් කතා කරමු.මම නැවත විවාහ වෙලා මාසයක් පමණ වෙනවා. ඇය රිද්මි සුලෝචනා. ඇයටත් දියණියක් ඉන්නවා. ඇය වික්‍රමාරච්චි ඔෆ්ටීෂියන් ව්‍යාපාරයේ ශ්‍රවණ පරීක්‍ෂකවරියක් ලෙස සේවය කරනවා. අපි හතර දෙනා බොහොම සතුටින් හොඳින් ඉන්නවා.ඔබේ අනාගත බලාපොරොත්තු?මම ලංකාවට ආවේ මම ඉගෙන ගත්ත දෙයින් ප්‍රයෝජනයක් මටත් රටටත් ලබා දෙන්නයි. අවාසනාවකට වගේ මම ඉගෙන ගත්ත ’Audio Engineeringවලින් මේ රටේ කලා ක්‍ෂේත්‍රයේ වැඩක් ගන්න තැනක් නැහැ. මොකද අධ්‍යාපනික පසුබිම කලා ක්‍ෂේත්‍රයට වැදගත් නැහැ කියන එක මට අවබෝධ වුණා. මොකද අද සෑම තැනකම අධ්‍යාපනයට, ප්‍රවීණත්වයට ඉඩක් නැති නිසා.තුෂාරි වික්‍රමසිංහඡායාරූප - දුෂ්මන්ත මායාදුන්න ස්ටුඩියෝ යුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007187</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳදෙපාර්තමේන්තුවේ රාජකාරි කටයුතුවලට බාධාවන අන්දමින් අනුලාට නිතර දුරකථන ඇමතුම් ලැබෙන බැව් ගණකාධිකාරිවරයා කිහිපවිටක්ම නිරීක්‍ෂණය කර තිබුණි.දිනක් අනුලා එක දිගට පැය භාගයකට ආසන්න කාලයක් සෙලියුලරයේ එල්ලී හුරතල් වනු දුටු හෙතෙම ඇයට අඬගසා දොස් පවරමින් මෙසේ ඇසීය.”කවුද අනුලා ඔයාට ඔච්චර ටෙලිෆෝන් කරන්නෙ?””කස්ටර්මර්ස්ලා සර්” අනුලා තොදොල් වෙමින් තෙපළාය.”ඒ කියන්නෙ ගනුදෙනුකාරයො. දෙපාර්තමේන්තුවෙද? ඔයාගෙද? ගණකාධිකාරි ඇසුවේ මුවඟට සිනාවක් නංවා ගනිමිනි.කෙසඟ මිනිසකු වූ සුමිත් තම බයිසිකලය රියගාලේ නවතා තබා බාර් එකට ගොඩ වූයේ හීන් අඩියක් ගැසීමේ අපේක්‍ෂාවෙනි. ඔහු බාර් එකේ සිට නිවෙස බලා යාම සඳහා ආපසු විත් බයිසිකලට නැඟීමට සැරසෙන විට කිසිවකු තම බයිසිකලයේ වාඩිවෙන අසුනේ රතු තීන්ත තවරා ඇති බැව් හදිසියේම දුටුවේය.ඉමහත් කෝපයට පත් ඔහු බයිසිකලය එතැනම තබා ආපසු බාර් එකට ගොඩ වී, එහි තැන තැන අසුන් ගෙන සිටි අය දෙස බලා මෙසේ කෑගසා කීය.”කවුද යකෝ, මගෙ බයිසිකලේ සීට් එකේ තීන්ත අතුල්ලපු පාහරයා?”එවිටම එක් මේසයක අසුන් ගෙන සිටි හැඩිදැඩි සද්දන්ත මිනිසෙක් නැඟිට මෙසේ ඇසීය.”මමයි තීන්ත ගෑවේ. ඇයි තමුසෙ මොනවා කරන්නද?””නෑ ඒකට කමක් නැහැ. ඒත් ඔහේ දන්නෙ කොහොමද මම රතු පාටට ගොඩක් ආසයි කියල.”සුමිත් බයාදු ලෙස තට්ටය අතගාමින් ඇසීය.”අපේ නැන්දම්මව මට පේන්න බෑ මචං” අරුණ, මනෝජ් සමඟ කිව්වේ කාර්යාලයේදී දිවා ආහාරය ගනිමින් සිටියදීය.”එහෙම කියන්න එපා බං. නැන්දම්මා නැත්තං උඹට, උඹේ වයිෆ් නිශාන්ති කොහෙන්ද?””ඒ හින්දම තමයි බං, මට ඔය ගෑනි පේන්ඩ බැරි.” අරුණ කීවේ කෝපයෙනි.”ඕනෑම රෝගයක් ශරීරයේ දුර්වලම තැනටයි මුලින්ම හැදෙන්නෙ.” වෛද්‍ය ගුණසේකර එසේ පැවසුවේ තමන්ගෙන් ප්‍රතිකාර ගන්නට ආ කොළඹගේ පරීක්‍ෂා කරද්දීය.”එහෙනං ඒක තමයි දොස්තර මහත්තයෝ අපේ පවුලට නිතරම ඔළුවේ කැක්කුමක් හැදෙන්නෙ නේද?” යනුවෙන් කොළඹගේ කීවේ කහට බැඳුණු දත් පෙන්වා සිනාසෙමිනි.මැණිකේ විවාහ වුණේ පාසල් දිවියට ආයුබෝවන් කිව්වත් එක්කමයි. ඈ නිළියක් වුණෙත් විවාහයෙන් පස්සෙයි. ඒ වෙන කොට මැදිවියේ පසුවූ ඇයට ඇගේ තරමටම උස මහත රූමත් දියණියකුත් සිටියා.දවසක් දා කලා පත්තරයක ලේඛකයකු මැණිකේ හා කතා බහ කොට පිටවී ගියායින් පස්සේ දියණිය මැණිකේට මෙන්න මෙහෙම කිව්වා.”අම්මා, අම්මගෙ වයස කීයයි කියල කිව්වත් මට ප්‍රශ්නයක් නැහැ. හැබැයි කරුණාකරලා එහෙම වයස කියන කොට මගෙ වයසට වඩා මාස 10 ක් වත් වැඩියෙන් කියන්න.””අම්මේ මගෙ අතින් වහලෙට හේත්තු කරලා තිබුණු ඉණිමඟ පෙරළුණා. ඉක්මනට ඇවිත් ඒක කෙළින් කරලා දෙනවද? තම කුඩා පුතු කෑ ගසා කියනවා චාන්දනීට ඇසුණි. ඈ සිටියේ දිවා ආහාරය පිළියෙල කරමිනි.”මම කුස්සියෙ වැඩක් පුතා. තාත්තට කියන්නකො ඒක කෙළින් කරන්න කියල. චාන්දනී සිටි තැනම සිට උස් හඬින් කීවාය.””තාත්තට ඒක කරන්න බැහැ අම්මේ. එයා ඉන්නෙ වහලෙ එල්ලිලා.” පුතා පිළිතුරු දුන්නේය.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007188</link>
    <topic>‘සිංහල ලකුණ’ සොයා මහ ගෙදරට ගිය ගමනක්</topic>
    <author>ඉනෝකා සමරවික්‍රම</author>
    <content>‘සිංහල ලකුණ’ සොයා මහ ගෙදරට ගිය ගමනක්මාර්ටින් වික්‍රමසිංහ මහතාහිරු අවරට යන්නට තවත් ඇත්තේ හෝරා කිහිපයක් පමණි. තැන තැන වැටුණ ගස් සෙවණැලි අමුතු සොඳුරු බවක් ගෙන එයි. සුදු වැලිපාරේ අපි මහගෙදර දෙසට පියමැන්නෙමු. වසර දෙසියක් පමණ පැරණි මහගෙදර අප පිළිගන්නට මඟ බලා හිදින්නාසේය.ගසක රැඳි හුන් ගිරා ජෝඩුව ක්‍රෑස්... ගා පියඹා ගොස් බකිනි ගසක වැසුවෝය. මහගෙදර ඇත්තේ ගාම්භීර බවකි. හිතට නැඟෙන්නේ සංවේගය මුසු සතුටකි. ආඩම්බරයකි. අපි මහගෙදරට ඇතුළු වූවෙමු.වසර ගණනක් පැරණි මහගෙදර අපට බොහෝ දේ නිහඬව පවසන්නේය. සාහිත්‍ය ලෝකයේ නවපෙරළියක් ඇති කළ යුග පුරුෂයකු මහා පාණ්පඩිවරයකු උපන් ගෙදරට පැමිණි මේ ගමන ආඩම්බරයකි. එහෙත් ඔහු නොමැති වීම සංවේගයකි.අතීතය හරහා යමින් නවයුගයක් කරා පිය මැන්නද අතීතයේ අප නොදුටු බොහෝ දේ එහි ඇත්තේය. එදාටත් වඩා ඒවායේ වටිනාකම් ඇත්තේ අද දවසේය.එක්දහස් අටසිය අනූවේ මැයි විසිනව වනදා උපන් මාර්ටින් වික්‍රමසිංහ නම් වූ මහා ප්‍රාඥයා ගේ් උපත සිදුවූ, ඔහු කුඩා කල හැදී වැඩුණු අවුරුදු එකසිය විස්සක පමණ පැරණි කොග්ගල මලලගම ගිංපතලියේ නිවෙස අද ජන කෞතුකාගාරයකි.මහගෙදර බිත්ති සුදුපිරියම් කර සිංහල උළු හෙවිල්ලා ඇති අතර එහි කාමර කිහිපයකි. වික්‍රමසිංහයන් උපන් කාමරය තිඹිරිගෙය ලෙස නම් කර ඇති අතර එහි වතුර දමන ජෝගු, බේසමක්, ඇඳක් ආදි භාණ්ඩ කිහිපයක් පමණක් ඇත.”මා උපන් දිනයේ අඩවන් කරන ලද දොර ඇති කාමරයෙහි උන් වින්නඹුව ‘සරම’ යැයි කියනු ඇසූ තාත්තාත් සහෝදරියනුත් බෙහෙවින් සන්තෝෂ විණැයි මගේ නෑයන් කියනු මා නොයෙක්වර අසා ඇත. ඔවුන් ඒ තරම් පී‍්‍රති වූයේ පිට පිට කම්බා අටක් බිහි කළ අම්මා වැදූ එකම සරම මා බැවිනි.”වික්‍රමසිංහයන් තම ජීවිතයේ අත්දැකීම් ලියූ ‘උපන් දා සිට’ කෘතියෙහි වින්නඹු කාමරය ගැන නාමමාත්‍රිකව සටහන් කර ඇත්තේ එසේය. අලුත් කතා කලාවක් බිහි කරමින් වික්‍රමසිංහයන් ලියූ ‘ගම්පෙරළියෙ’හි හමුවන බොහෝ චරිත කොග්ගල, මහගෙදර අවට විසූ චරිත වීම විශේෂිතය.එමෙන්ම ඔහු දකුණේ ජන ජීවිතය අගය කළ අතර යම් කාලයක කෞතුකාගාරයක් නිර්මාණය කළ යුතු යැයි යන මතයේ සිටි අයෙකි. ඔහු සිතේ තිබූ කෞතුකාගාර අදහස අද සැබෑවක් වී ඇත්තේය. ඒ මාර්ටින් වික්‍රමසිංහ භාරකාර මණ්ඩලය නිසාය.වික්‍රමසිංහයන් ජීවත්ව සිටියදී පරිහරණය කළ දෑ මෙන්ම එතුමා විසින් ලියූ පොතපත, ජීවිතයේ සුවිශේෂ අවස්ථාවලදි ගත් ඡායාරූප, මහගෙදර බිත්තිවල එල්ලා ඇත්තේය. පතපොත පොත් රාක්කවල සුරක්‍ෂිතව තබා ඇත්තේය. නිවෙසෙහි ගෘහ භාණ්ඩ ආදිය ද එලෙසින්ම තිබේ.මීට වසර ගණනාවකට පෙර එනම් සුද්දාගේ කාලයේදී 1924 වසරේ කොග්ගල හා ඒ අවට ගම් ගුවන් තොටුපළක් තැනීම සඳහා රජයට පවරා ගත් අතර මහගෙදර ද ඊට ඇතුළත් විය. නමුත් රජයට පවරාගත් බොහෝ දේ පසුකාලීනව විනාශ වී ගොස් තිබූ අතර සුදු ජාතික කාන්තාවක් ‘මහගෙදර’ ජීවත් වීමට තෝරාගත් නිසා එය ආරක්‍ෂිත විය. එක්දහස් නමසිය හැටදෙක වර්ෂයේදි කොග්ගල මහගෙදර හා භූමිය රජය විසින් වික්‍රමසිංහයන්ට භාරදෙන අවස්ථාවේ ද මහගෙදර නිරුපද්‍රිතව තිබීම භාග්‍යයක් විය.ජන කෞතුකාගාරයේ නැරඹිය හැකි අංග කිහිපයකි. වික්‍රමසිංහ උපන් නිවෙසය. ජීවන කලාගාරය, සමාධිය, ජන කෞතුකාගාරය, පැරණි යාන වාහන ප්‍රදර්ශනාගාරය හා අවට පරිසරයයි.අතීතයේ පටන් ගොඩබිම හා ගංගාවල ප්‍රවාහනය සඳහා භාවිතා කරන ලද පාරු, ඔරු, තිරික්කල, ගොන්බැඳි කරත්ත ආදිය ප්‍රදර්ශනයකට තබා ඇත.අපි එහි රැඳී සිටින විටදි හලාවත, බලංගොඩ, නිට්ටඹුව ආදි ප්‍රදේශවල පාසල් කිහිපයක දරු දැරියෝ ගුරුවරු පැමිණ සිටියහ.වික්‍රමසිංහ මහතා විසින් ලියන ලද කෘති, ඔහුගේ අත්අකුරු, ලැබූ සම්මාන ගෞරව නාම සියල්ල දැකබලා ගත හැක්කේ වික්‍රමසිංහ ජීවන කලාගාරයෙනි.දකුණු පළාතේ කර්මාන්ත, ජන ජීවිතය පිළිබිඹු කෙරෙන රැකියා මෙන්ම කෝලම්, රූකඩ ආදි ජන ඇදහිලිවල යාතු කර්ම ආදියට යොදා ගැනෙන දේ මෙන්ම තවත් බොහෝ දෑ ජන කෞතුකාගාරයේ බැලීමට ඇත්තේය. ඒ අතර ඇඳුම් ආයිත්තම් ද වේ. නගරයේ වෙසෙන දරුවන් අපේ පැරණි ගමගෙදර තිබූ දෑ හඳුනන්නේ නැත. ඔවුන්ට ඒවා දකින්නට නැත.කාලය විසින් වෙනස්කරන ලද මුළුතැන්ගෙය නොව සාම්ප්‍රදායික මුළුතැන්ගෙය දැකීමට නම් එන්න කොග්ගලට. දුම්මැස්ස, මිරිස්ගල, ලුණුපොල්කට්ට පමණක් නොව මැටි මුට්ටි හට්ටිද තවත් දෑ එහි ඇත. ඉපැරණි ගෘහ භාණ්ඩ ආදි තවත් බොහෝ දෑ ඒ අතර වේ.වික්‍රමසිංහ මහතා ජීවත්ව සිටි කාලයේදි එකතු කර තිබූ ඇතැම් දේ ද ඇතුළුව පසුව වික්‍රමසිංහ භාරකාර මණ්ඩලය විසින් ද තවත් දෑ එකතුකර නිමැවු ජන කෞතුකාගාරය ජනතා ප්‍රදර්ශනය සඳහා විවෘත වූයේ 1982 අවුරුද්දේදීය.දිනපතා උදෑසන 9.00 සිට සවස 5.00 දක්වා සතියේ සෑම දිනෙක කෞතුකාගාරය මහජන ප්‍රදර්ශනය සඳහා විවෘත කර තිබේ. කෞතුකාගාරයේ ඇති දෑ මෙන්ම වත්ත පිටිය බලාකියා ගැනීමට ද කිහිප දෙනෙක් සිටිති. ඒ අතර සුවිශේෂි වූවකු අපට හමුවිය. ඔහු නම් හැත්තෑ දෙහැවිරිදි කස්තුරි පියදාසය.”මම උපන්නෙත් මේ ගමේමයි. මං ඉගෙන ගත්තේ හබරාදුව බෞද්ධ පාසලේ. අටේ පන්තියට යනතුරු ඉගෙන ගත්තා. ඉස්කෝලේ යන කාලේ ඉඳලම වික්‍රමසිංහ මහත්තයව දන්නවා. මාව දැක්කම “කොල්ලෝ” කියලා තමයි කතා කරන්නේ. එතුමා ‘දිනමිණ’ කන්තෝරුවේ වැඩ කරන කාලේ මහගෙදර එනවා. මට ‘තේරි ගී’ පොතක් දුන්නා. එතුමා ආඩම්බරකාරයෙක් නම් නෙමෙයි. මං මුලින්ම වැඩකළේ හෝටලේ.පසුව වික්‍රමසිංහ මහතාගේ දරුවෝ කිව්වා මේ කෞතුකාගාරය බලාගන්න කියලා. මං කැමැත්තෙන් ආවා. ඒ වුණත් මම 1978 ඉඳලම මේ ගේ බලා ගන්නවා. මට මතකයි එතුමා නැතිවුණ දවස. කවුරුත් බලාගෙන හිටියේ දේහය කොයි වෙලාවෙද ගේන්නේ කියලා. වික්‍රමසිංහ මහත්තයා දෙවියෙක් වගෙයි. මෙතැනට එන ළමයි හෝ කවුරු හරි වික්‍රමසිංහ මහත්තයට අගෞරව වෙන විදිහට කතා කළොත් මට හරියට කේන්ති යනවා. මම මේ දේවල් බලාකියා ගන්නේ එතුමාට මම ආදරය, ගෞරවය දක්වන නිසයි.” පියදාස අප හා කතාකරන අතරතුර දෑස් නැඟි කඳුළු පිසදමයි.ප්‍රදර්ශනාගාරය නරඹන්නට එන අයගේ ගමන් මහන්සිය නිවා ගැනීම සඳහා පසෙකින් අම්බලම තිබේ.මහගෙදර පසුකර සියල්ල නරඹා අප එන්නට හැරුණෙමු. මහගෙදරට දකුණු පසින් ඇත්තේ වික්‍රමසිංහ සමාධියයි.”තාත්තා එක්වරක් රුසියාවට ගියා. ඒ ගිය ගමනෙදි මහා ලේඛක ටෝල්ස්ටෝයිගේ නිවෙස, ඔහුගේ සොහොන ආදිය බැලීමට ගියා. තාත්තා එහි චාම් බව අගය කළා. තාත්තාගේ භෂ්මාවශේෂ තැන්පත් කළ ස්ථානයත් ඉතාම චාම්පව තියන්න අපි තීරණය කළා. ‘විරාගය’ පොත ලියන කාලේ තාත්තා බණ්ඩාරවෙල බිඳුණු වැව ප්‍රදේශයේ නතරව හිටියා. ඒ හිටපු නිවෙසේ තිබූ තණකොළ වර්ගයක් තමයි සමාධියේ සිටුවා තිබෙන්නෙ.”වික්‍රමසිංහයන් පාවිච්චි කළ කන්නාඩියවික්‍රමසිංහ පුත් විශේෂඥ වෛද්‍ය රංග වික්‍රමසිංහ මහතා පැවැසුවේය.භෂ්මාවශේෂ තැන්පත් කුටිය මත තැබූ ගල් සිරස නොසැලී බලාහිදී. එයින් ගම්‍ය වන්නේ අකම්පිත බව, නොසැලෙන අධිෂ්ඨානය, මහමෙරක් සේ සියල්ල දරා ගැනීමේ ශක්තියයි.ඒ මහා පුරුෂයාට හිස නමා අපි එන්නට පිටත් වූවෙමු. නිල්වන් මුහුදු තීරය, පටුමාවත් හෝ එදා වික්‍රමසිංහගේ පොත්වල කියැවුණු සුන්දර ගම්මානය අද දකින්නට නැත. මුදුහු තීරය වැසී යන ලෙස ඉදිවූ සුවිසල් හෝටල්ය. ගුරුපාර, පටුපාර මතින් ඉදිවූ තාර දැමූ මහපාරය.එහෙත් ‘ගම්පෙරළියෙ’න්, ‘කරුවල ගෙදරින්’, ‘අපේ ගමින්’ එදා අප දුටු පරිසරයේ සිතින් ඇවිද එමින් අපි මහගෙදර පසුකර ආවෙමු. වසර ගණනකදි පරිසරය මෙන්ම අප ජීවත්වන පරිසරය වෙනස් වී ඇත.ඇතැම් දේ දරාගත හැකිය. ඇතැම් දේ දරා ගැන්මට නොපුළුවන. එහෙත් මහගෙදර මේ සියල්ල නිසලව විඳදරා ගනිමින් තවත් යුග යුග ගණනක් යෙහෙන් හිඳිනු ඇත. ඒ යුග පුරුෂයකු ගැන තොරතුරු ලොවට කියන්නටය.ඉනෝකා සමරවික්‍රමඡායාරූප–විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av1007189</link>
    <topic>හද පුදසුන</topic>
    <author>යමුනා මාලිනි පෙරේරා</author>
    <content>හද පුදසුනඔබ යම් කිසිවක් බලාපොරොත්තුවෙන් සිටින විට ඔබේ සිතට පාළුවක් නොදැනෙයි. එසේ ම ඔබ යම් කිසිවෙකු ගැන බලාපොරොත්තු තබාගෙන සිටින විට ඔබට කාන්සියක් ද නොදැනෙයි.ජීවිතයේ යම් යම් අවස්ථාවලදී අපි මේ බලාපොරොත්තු දල්වාගෙන බලා සිටිමු. එසේ දල්වාගෙන සිටින බලාපොරොත්තු නිවී ගිය විට අපේ සිත් ඉන් දැවී යාම ස්වාභාවික ය.පෙම්වතා හමුවන මොහොත ගැන සිත සිතා සිටින පෙම්වතියට ඊට එහා වෙනත් පැතුමක් තවත් නැත. සුළඟේ සර සර හඬටත් පොළවේ වැලිකැටවල හඬටත් හිත සැලෙයි. ඒ විතරක් ද තමන් ම හුස්ම ගන්නා හඬටත් තමන්ගේ ම සිත සැලෙයි. පෙම්වතියන්ගේ හැටි එහෙමය.එකම පෙම්වතකු පතාගෙන සිටින පෙම්වතියන්ගේ සිත් කොහොමත් එහෙම ය. මිනිසුන් සහ ගැහැනුන් අතර පවතින්නා වූ මේ සොඳුරු සම්බන්ධතාවයට අර්ථකථන දිය නොහැකි නිසාදෝ ඊට ‘ආදරය’ යන කෙටිම වචනය යොදා ගන්නට සිදුවෙයි.  සැන්දෑ අහස වගේ සැරසී මට ඉන්න කියා කියන්න ඇයි ඔබ නාවේ මා රිදවන්නද සිතුවේ  කන පලඳින්න ගෙනා - තෝඩු දෙකින් එකක් කඩා අහසට විසිකෙරුවා මං රෑ කල අහස බලන ඔබට පෙනේවී හිතන්නෙපා අඬ හඳ යැයි ඔබ රැවටේවී  ගෙල පලඳින්න ගෙනා - සමන් පිච්ච පොකුරු කඩා අහසට විසි කෙරුවා මං රෑ කල අහස බලන ඔබට පෙනේවී හිතන්නෙපා තරුයි කියා ඔබ රැවටේවීපද - ලූෂන් බුලත්සිංහල සංගීතය - එච්.එම්. ජයවර්ධන ගායනය - විශාරද මාලිනී බුලත්සිංහලකන පලඳනාව පැලඳුවේ ඔබ වෙනුවෙන්ම ය. ඔබට මිසක් වෙන කාට මම මගේ ලස්සන පෙන්නන්නද? ඒ විතරක් ද? ගෙල පලඳන්නට ගෙනා සමන් පිච්ච සුවඳ ද ඔබ වෙනුවෙන් ම ය. ඔබට මිස කාට මම ඒ සුවඳ පුද දෙමිද?ඒත් දහසක් බලාපොරොත්තු මට දී ඔබ ආවේ නැත. ඔබ සිතන්ට ඇත්තේ මට රිදවන්නට වෙන්නට ඇත. ඔබ ඒ තරමට ම නපුරු ය. හොඳයි මම මගේ තෝඩු කඩා අහසට විසිකරමි. මගේ ආදරය ශෝකයෙන් පළිගසන්නේ ඒ විදියටය. මට මගේ ගෙල පලඳින්න ගෙනා සමන් පිච්ච මල් ද අහසට දමා ගසමි. මට ඒ තරමටම ආදරය වේදනා දෙයි.රාත්‍රියට අහස දෙස බලන්න. එවිට පෙනෙන අඩසඳ මගේ කඩා දැමූ තෝඩු ය. ඔබ දකින තරු ඒ සමන්පිච්ච මල් ය. ඉතින් දැන් ඔබට සතුටු ඇතිනේ...ප්‍රේමයෙන් නොසන්සුන් වූ සිතක ඉක්මන්කාරකමේ බොළඳ ස්වරූපය ඉස්මතු කරන්නට පද රචක ලූෂන් බුලත්සිංහලයන් දැරූ වෑයම අපූරු ය. ඒ මවා දෙන රූපක සහ උපමා ඔස්සේ අපේ සිත් මවා ගන්නා වාක්චිත්‍රය ද පෙර නොවූ විරූ එකකි. මේ ගීයේ විශේෂත්ව එයයි. පෙම්වතාගේ නොපැමිණීම නිසා නොසන්සුන් වූ පෙම්වතියකගේ නුරුස්සන සුලු හැඟීම්වලියට මීට වඩා තේරුමක් දෙන්නට ඇත්තටම බැරි ය.ආදරය අඩුවෙන් ලැබෙන විට විඳින දුකට වඩා සැම විටම ආදරය වැඩියෙන් ලැබෙන විට විඳින්ට වන දුක වැඩි ය. ‘වැඩි සෙනේ දබරෙටයි’ කියා කියන්නේ ඒ නිසාමය. පෙම්වතාගේ නොපැමිණීම අසනීපයක් හෝ වෙනයම් හේතුවක් නිසා සිදුවන්නට ඇතැයි කියා සිතන්නට ඇගේ බුද්ධිය ඉඩ නොදෙයි. හදවත ඉස්මතු වී වහසි බස් කියන්නේ ඔහු තමාට රිදවන්නම හිතාගෙන මෙසේ නො ආ බවයි.මේ චමත්කාරජනක ආදර නෝක්කාඩුව ගී ගත කළ ලූෂන් බුලත්සිංහල මේ ගීතය ගැන මෙසේ කතා කළේ ය.“මේක ඇත්තටම ආදරවන්තයාගේ නොපැමිණීම උඩ ආදරවන්තියක ගේ සිතේ ඇතිවන සිතුවිල්ලක් විශේෂිතව කියන්නයි මම උත්සාහ කළේ. පේරාදෙණියේ සරසවියේ මගේ යහළුවෙකු සිටියා ඔහු එක පෙම්වතියකට එනවා කියා වෙනත් පෙම්වතියක් හමුවන්නට යන අවස්ථාවක් ගැන සිතද්දී තමා මෙය ලියැවුණේ. ඇත්තටම මේ පදවැලට සුදුසුම සංගීතයත් එච්.එම්. ජයවර්ධනයන් ගෙන් යෙදුණා. ඒ එක්කම මාලිනිගේ ගායනා විලාසයත් ඊට ම ගැළපුණා. මෙයත් හැත්තෑව දශකයේ නිර්මාණය වුණු ගීතයක්.”ඊළඟට මට අදහස් ලබාගන්නට උවමනා වුණේ මේ අපූරු ගීතය සංගීතවත් කළ එච්.එම්. ජයවර්ධනයන් ගෙන්. ඔහු කීවේ මේ ලූෂන් ලියූ පදවල තිබෙන අපූර්වත්වය නිසාම ඊටම ගෝචර වන අපූරු තනුවක් නිර්මාණය වුණු බවයි. ඒ වගේ ම මාලිනී ගේ ගායන විලාසයේ තිබෙන අපූර්වත්ය ගැන ද ඔහු තෘප්තිමත්ව කතා කළා.කෙසේ වෙතත් අපට සිටිය විශිෂ්ට ගණයේ ගායන ශිල්පිනියක වූ විශාරද මාලිනි බුලත්සිංහලයන් මේ ගීතයේ අරුත් හා භාවයන් වටහාගෙන ගැයූ විලාසයේ අපූරුව සදා රැඳි පවතියි. නොසන්සුන් වී කැළඹුණු පෙම්වතියකගේ හිතේ ස්වභාවය ඉතාම ළඟන්නා විදියට සංගීතවත් වී තිබෙන්නේ ඊට නොදෙවැනිවය. එදා සිට අද දක්වාම ප්‍රේම ලෝකවල නොසන්සුන්කම්, කැළඹිලි, හැලහැප්පිලි තිබෙනවා ඇත. කවියන්ගේ පන්හිඳ තුඩගට පුවත් සහ අරුත් සපයන මේ ප්‍රේමයේ ස්වභාවය කැළඹෙන - කැළතෙන - නිසලවන සයුර සේ ම නොවේ දැයි සිතමි.යමුනා මාලිනි පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071810</link>
    <topic>බලන්නකො වික්ටර් අද කෙල්ලගෙ මුහුණෙ තියෙන සතුට</topic>
    <author/>
    <content>බලන්නකො වික්ටර් අද කෙල්ලගෙ මුහුණෙ තියෙන සතුටලියන්නේ නිව්ටන් ගුණසේකර අඳින්නේ හර්ෂ ගුණවර්ධනසඳුන් කලුපහනගේ “හද ඇඳි රූ” ඡායාරූප ප්‍රදර්ශනය විවෘත කිරීමේ ශුභ මොහොත සඳහා ආරාධනා ලැබ සිටි අමුත්තන්ගේ වාහන ‘ලයනල් වෙන්ඩ්ට්’ කලාගාරය වෙත ඇදී එන්නට වූයේ එක දිගටය. වැඩ දැමූ ඇත්දල පාටැති පියකරු කුර්තාවකින් සැරසී සිටි සඳුන් කඩිසරව එහා මෙහා යමින් එහි අඩුපාඩු සොයා බැලුවේය.අපර්ණා සහ ඇගේ යෙහෙළියන් සුදු පිච්චමල් දම් වලින් විසල් පොල් තෙල් පහන හැඩ වැඩ කරමින් සිටියේ කිචිබිචි ගා සිනාසෙමිනි. සිහින් මධුර සංගීත රාවයක් දර්ශනීය ඡායාරූපවලින් සැරසූ කලාගාරයේ පසුබිමෙන් ඇසුණේය.වර්ණවත් ඇඳුමින් පැලඳුමින් සැරසුණු තරුණ කාන්තාවන් නිසා සබා ගැබ තව තවත් අලංකෘතව දිස්විය. ඔවුන් වෙතින් හමා ආ මුදු විලෙවුන් සුවඳින් මුළු කලාගාරයම සුගන්ධවත් විය.සඳුන් වරින් වර දෑස් විදහා ශාලාවේ ප්‍රධාන දොරටුව දෙස බැලුවේ තිසරුගේ රුසිරි රුව දකින රිසියෙනි.එහෙත් ඒ වන විටත් ඇය හා ඇගේ පවුලේ උදවිය එහි පැමිණ නොසිටියහ.ඡායාරූප ප්‍රදර්ශනය විවෘත කිරීම සඳහා ආරාධනා ලැබ සිටියේ ප්‍රංශ තානාපති කාර්යාලයේ ප්‍රධාන විධායක නිලධාරියාය. ඔහු ප්‍රකට ඡායාරූප ශිල්පයකු වශයෙන් කීර්තියක් දිනා සිටි අයෙක් විය.හරියටම නියමිත වේලාවට විනාඩි පහක් තියා ඔහු සබාගැබට ඇතුළු වූයේ සිනාවකින් මුව සරසාගෙනය.ඕකිඩ් මලින් සැරසූ මල් දමක් ගෙලට දමා සඳුන් ඔහු මහත් හරිසරින් පිළිගත්තේ සියල්ලන්ගේම අත්පොළසන් හඬ මධ්‍යයේය. ඒ වන විට ආරාධිත අමුත්තන්ගෙන් බොහොමයක් ප්‍රදර්ශන ශාලාව වෙත පැමිණ සිටි අතර අනුපමා සහ වික්ටර් ද ඔවුන් අතර සිටිනු දක්නට ලැබිණ.ඒ මොහොතේ තිසරුගේ අඩුව අන් කාටත් වැඩියෙන් දැනුණේ සඳුන්ටය. ඔහුගේ මුහුණ මැළවී තිබෙනු දුටු සුරනිමල රහසින් ඔහුට යමක් කොඳුලේය.”උඹ අප්සෙට් ගහන්න එපා.. මං දැන් තිසරුට රින් කළා. ඒ ගොල්ලන්ගෙ වාහනේ් ට්‍රැපික් එකකට අහුවෙලා.. මෙලහකටත් මගේ හිතේ ළඟම ඇති..”ඒ වචන ටික සඳුන්ගේ හිතට අමුතුම ප්‍රාණයක් ගෙන දුන්නේය. දැන් ඉතින් බිය වන්නට කරුණක් නැත. තිසරුගේ පැමිණීම සීයට සීයක්ම ෂුවර්ය.”තිසරුලා මොකද දන්නෙ නැහැ ලේට්..?” අනුපමා හෙමින් සීරුවේ සඳුන් වෙතට කිට්ටුවෙමින් ඇසුවාය.”එයාලගෙ වාහනේ් ට්‍රැපික් එහෙකට අහුවෙලා අනූ.. දැන්නම් කිට්ටුකරලා ඇති..””ඇත්තද.. එහෙනම් කමක් නැහැ..” නැවත වික්ටර් අසලට පියනගමින් අනුපමා කීවාය. විශේෂ ආරාධිතයින් අතින් පහන්සිළු දල්වන්නට ඔන්න මෙන්න කියා තිබියදී ඩග්ලස් දැරණියගල, සේරා සහ තිසරු ප්‍රදර්ශන ශාලාවට ප්‍රවේශ වූහ. රන්වන් බෝඩරයක් සහිත අලංකාර සාරියකින් සැරසී සිටි තිසරු දෙස ඒ වටා සිටි පිරිසගේ නෙත් ඊසර ඇදීගියේ එකවරමය. සඳුන් වහා පෙරට ගොස් ඔවුන් තිදෙනා පිළිගත්තේ දෑත් එක්කොට ආචාර කරමිනි.මඟුල් බෙර හා ජයසක් හඬ නැඟෙද්දි ආරාධිතයින් අතින් විසල් පොල්තෙල් පහනේ පහන් වැටි එකින් එක දැල්වෙන්නට විය.කවුරුත් ඒ සුන්දර මොහොත දෙස දෙනෙත් දල්වාගෙන බලාසිටියේ සතුටිනි. ඒ සතුට හා මිහිර අන් කවරෙකුටත් වඩා දැනුණේ තිසරුගේ් හදවතටය. ඇය වරින් වර දෑස් කොනින් සඳුන් දෙස බලමින් අපමණ ආස්වාදයක් ලැබුවාය.කලාගාරයට එක්රොක් වී සිටි ආරාධිතයන් ඡායාරූප ප්‍රදර්ශනය නරඹන අතරතුර සඳුන් සිය ආදරවන්තිය සමඟ ද වචනයක් දෙකක් හුවමාරු කරගන්නට අමතක නොකළේය. සිය යෙහෙළිය සමඟ රැඳී සිටි අපර්ණා මේ දෙස බලා සිටියේ ඇස පිය නොහෙළාය. එම දර්ශනය ඇගේ හිත රිදවීය.”සාරියට ඔයා හරිම ලස්සනයි තිසරු...””කුර්තා එක ඇන්දාම ඔයත් හරිම හැන්ඩ්සම්...””ඔයාලා පරක්කුවෙනකොට මගෙ හිත ගැහෙන්න ගත්තා... අද ඔයා නාවානම් මේ සතුට මගෙ හිතේ නැහැනෙ තිසරු..””කොහොම හරි වෙලාවට එන්න ලැබුණ එක ලොකු දෙයක්...””ඔයාගෙ අර ලස්සන ෆොටෝ ග්‍රාප් එක මං අන්තිම මොහොතෙ ඉවත් කළා... ඒකට තරහ වෙන්න එපා තිසරු. අප්පච්චි දැක්කොත් ප්‍රශ්නයක් වෙයි කියලා මට හිතුණා..””එහෙම කරපු එක හොදා සඳුන්..””මං පොඩ්ඩක් අර පැත්තට යන්නද තිසරු? ඔයා අනුපමාලත් එක්ක ජොයින් වෙන්න..”මොහොතකට ඇගෙන් සමුගත් සඳුන් ප්‍රදර්ශනය නරඹන ප්‍රධාන ආරාධිතයන් අතරට දිව ගියේය.ඒ මොහොතේ වික්ටර් සහ අනුපමා සිටියේ ප්‍රදර්ශන ශාලාවේ ඈත කෙළවරට වෙන්නය. අප්පච්චිත් සේරා පුංචි අම්මාත් තමා ගැන වැඩි අවධානයක් නොකර නිදහසේ ඡායාරූප නරඹමින් සිටීම තිසරුගේ හිතට ලොකු අස්වැසිල්ලක් මෙන්ම සතුටක් ද ගෙනදුන්නේය. ඇය සෙනඟ පීරාගෙන සිය යෙහෙළිය වෙතට දිව ගියේ කුඩා දැරියක් මෙනි.”බලන්නකො වික්ටර් අද කෙල්ලගෙ මුහුණෙ තියෙන සතුට?” තිසරුගේ අතැ’ගිලි අල්ලාගත් අනුපමා සතුටින් සිනාසුණාය.”සතුටු නැද්ද...? තමන්ගෙ අනාගත සහකාරයගෙ දස්කම් දකිනකොට නේද තිසරු..?””මං නම් හීනෙකින්වත් හිතුවෙ නැහැ අද මට මෙහෙම නිදහසේ එන්න ලැබෙයි කියලා වික්ටර් අය්යෙ...””හෑබෑවෙන හීනත් තියෙනවා තිසරු...” වික්ටර් සැහැල්ලු හඬින් සිනාසෙමින් තිසරුගේ මුහුණ දෙස බැලුවේය.”ඒත් මට බය ජීවන හීනය හැබෑවෙයිද කියලයි?””බය වෙන්න එපා.. ඒකත් හැබෑවෙයි... නේද අනූ..?””මං නම් හීන දකින්න ආසා නැහැ...” අනුපමා කට උල්කරමින් කීවාය.”ඒකට මම...? මං ඊයෙත් ලස්සන හීනයක් දැක්කා බය හිතෙන?””ලස්සන හීනවල මොනවද බය හිතෙන්න තියෙන්නෙ?” වික්ටර් ඇසුවේ දෑස් විසල් කරමිනි.”මං දන්නෙ නැහැ.. ඒත් මට බය හිතුණා””අපි කාගෙත් ජීවිතවල පැවැත්ම තියෙන්නෙ හීන ගොඩක් මැද කියලයි මන් හිතන්නෙ. එහෙම නැතුව යථාර්ථය මැද්දෙ නෙවෙයි.. යථාර්ථය දකින මිනිහට ප්‍රතිපත්තියක් හැදෙනවා.. ඊට පස්සෙ කිසිම දෙයක් හරියට කරගන්න බැරිවෙනවා..””අනේ ඔයාගෙ දර්ශනේ.. අපිට ඕවා තේරෙන්නෙ නැහැ නේද අනූ?””මේ ඒක නෙමේ අන්න තිසරුගෙ අප්පච්චියි.. පුංචි අම්මයි මේ පැත්තට එනවා..”පිරිස අතරින් තමන් සිටි දිසාවට එමින් සිටි ඩග්ලස් හා සේරා දෙසට දෑස විහිදුවමින් අනුපමා කීවාය.අළු පැහැති සෆාරී සූට් එහෙකින් ඩග්ලස් සැරසී සිටි අතර සේරා වටිනා සාරියකින් හැඩ වැඩ වී සිටියාය.”අපි මේ දුව කොහෙද කියලා බැලුවෙ... කවුද මේ යාළුවො දෙන්නා?” වික්ටර් සහ අනුපමා දෙස බලමින් ඩග්ලස් දෙබැම රැළි ගැන්නුවේය.”මේ මගෙ හොඳම යාළුවා අනුපමා... මේ එයාගෙ හස්බන්ඩ් වික්ටර්... අපේ ගේ කිට්ටුවමයි ඉන්නෙ..””ඒ කිව්වෙ ඔයාලත් බීච් රෝඩ් එකේමද?”””බීච්රෝඩ් එකෙට දකුණු පැත්තෙන් තියෙන දෙවැනි පටුමගේ..””එහෙනම් දුව බීච් එකට යන්නෙ මෙයත් එක්ක?””ඔව් අප්පච්චි..””ඔයාගෙ ෆොටෝ එහෙකුත් ප්‍රදර්ශනේ තියෙනවා අපි දැක්කා...” සේරා දෑස් පුංචි කොට අනුපමා දෙස බලමින් මදහස පෑවාය.”ඔව්.. දවසක් අපි බීච් එකේ ඉන්න වෙලාවකයි ඒක ගත්තෙ...” ඔවුන්ගේ් සතුටු සාමිචිය යන අතරතුරේදී සඳුන් ද ඔවුන් අතරට දිව ආවේය.”මිස්ටර් දැරණියගල... ප්‍රදර්ශනේ බලලා ඉවරද?””ප්‍රදර්ශනේ නම් බලලා ඉවරයි.. හරිම අපූරුයි.. අපි ගොඩක් රසවින්දා.. නේද සේරා?””ඇත්තමයි... හුඟ කාලෙකට පස්සෙ මේ වගේ එක්ස්ෂිබිසන් එකක් දැක්කෙ..” මුව පුරා සිනාසෙමින් සේරා ද සිය සතුට පළ කළාය.”බොහොම ස්තුතියි..” සඳුන් කීවේ තිසරුගේ මුහුණටද නෙත් කැලුම් විහිදුවමිනි.”එහෙනම් දුව අපි යමු නේද?””අපි තව ටිකක් වෙලා ඉඳලා යමු අප්පච්චි?””බැහැ.. බැහැ.. අපි ඉක්මනට යන්න ඕනැ... මං පාටි එකට යන්න ලෑස්ති වෙන්නත් එපායැ..” සේරා මුහුණ ගස්සමින් ඉවත බැලුවාය.ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071811</link>
    <topic>ජීවන මගේ හමුවූ අමරණීය චරිත</topic>
    <author>ඉනෝකා පෙරේරා බණ්ඩාර</author>
    <content>ජීවන මගේ හමුවූ අමරණීය චරිතඅනුලා කරුණාතිලකකිරල – මැනල වෙන් කරන්න බැරි හුඟක් දේ ජීවිතයට අදාළයි.හරියට, ඇතිවෙලා - නැතිවෙලා යන බොහෝ බැඳීම් අතරෙ ජීවිතේ කොහේ හරි තැනෙක ආදරේ නවතිනව වගේ.සමහර විට, ජීවිතේ පුරාම රැඳිල ඉන්නෙත් එහෙම රැඳෙන එකම ආදරයක්. වියෝ වුණත් ඔවුන් හදවතින් ඈත් නොවෙන්නෙත් ඒ නිසා.අනුලා කරුණාතිලක ප්‍රවීණ රංගවේදිනියගෙ ජීවිතේ හමු වූ ශ්‍රේෂ්ඨ සුවිශේෂී චරිතෙ වෙන්නෙත් එහෙම කෙනෙක්.දයා රණවීර. ඇගේ පි‍්‍රය හිමි.දයා රණවීරවියෝ වුණත් ඔහු තවම ඇගේ හිතේ ජීවත් වෙනව.”ඒ හමුවීම මට අද වගේ මතකයි. මං තාත්තා එක්ක දවස පත්තර කන්තෝරුවට ගියේ රූප සුන්දරී තරගෙදි ගත්තු මගේ පින්තූරයක් ඉල්ලා ගන්න. ඒක මමම යවපු එකක්.කර්තෘ ළඟට ගිහින් කතා කරනකොට, එවෙලෙම වගේ දයා එතැනට ආවා.”ආ... මේ ඉන්නෙ ඔය පින්තූරවල අයිතිකාරයා. එයාගෙන්ම අහල දැනගන්න...” කියල කර්තෘ දයාව පෙන්නුව. මං දයාගෙන් පින්තූරෙ ගැන ඇහුවා.”ඒ පින්තූරෙ හොඳ මදි. කැමැති නම් අපි කවරෙකට හොඳ පින්තූරයක් ගමු... දවසක තාත්තා එක්ක එන්න...””බොහොම නිවිච්ච කතා බහ. වැදගත් පෙනුම. ඇත්තටම එදා හිතුණ දයා හොඳ මහත්මයෙක් කියල.අන්තිමේ අපි විවාහ වුණා. ඒ බැඳීම – ආදරේ මැරෙනකල්ම හිතේ තිබුණා. දයා මට හොඳ සැමියෙක් වගේම මගේ දරුවන්ට ආදරණීය තාත්තෙක්. ඒ හිස්තැන තාමත් දැනෙන්නෙ දයාගේ ශ්‍රේෂ්ඨ ගති ගුණ නිසා...මාව නිළියක් කළේ එයා. ඒ ගෞරවයත් හිමි එයාට. මේ ජීවිත කාලෙදි මොන තරම් පිරිසක් මුණ ගැහුණත් දයා එක්ක බැඳුණු - ගෙවපු ජීවිතේ මට සදා අමරණීය වෙන්නෙ ඒ නිසා...”දයා - අනුලා ආදර කතාවත් එක්ක ඈ නිළියක් වෙනව.ඊට විවරණ දෙන්නෙ ආචාර්ය ලෙස්ටර් ජේම්ස් පීරිස් ජ්‍යෙෂ්ඨ සිනමා අධ්‍යක්‍ෂවරයා.”දවසක් ජී. ඩබ්ලිව් සුරේනුයි, සුගතපාල ද සිල්වයි අපේ ගෙදර ආවා. ඒ ගොල්ලො කිව්වා ගිහින් ලෙස්ටර් මහත්මයා මුණ ගැහෙන්න කියල. ඒ 1962 අවුරුද්දෙ දවසක. දවසක් ලෙස්ටර් මහත්මයා වාහනයක් එවල තිබුණා. තාත්තයි මායි එතුමගෙ දෙහිවල මහ ගෙදරට ගියා. එදා තමයි මම මුලින්ම ලෙස්ටර් ජේම්ස් පීරිස් සූරින් මුණගැහුණෙ.”අපි රූප සුන්දරී තරගෙ බලන්න ගියෙත් ‘ගම්පෙරළියට’ නන්දා කෙනෙක් හොයන්න. ඔයා පුංචි වැඩියිනෙ. ඒත් දැන් මට ඔයාව අතාරින්නත් ලෝබයි. බලමු ඔයාට මොනවද කරන්න පුළුවන් කියලා..” එහෙම කියල මට ගම්පෙරළියෙ නන්දගෙයි – පියල්ගෙයි දෙබසක් දුන්නා.එදා ඒ ගෙදර තව කෙනෙක් හිටියා. ගාමිණි ෆොන්සේකා. මට පුදුමයි.අපි ඉස්කෝලෙ කෙල්ලො ටික එකතු වුණාම ඒ දවස්වල කතා කළේම ‘සංදේශය’ ගැන. ගාමිණිගෙ ‘සංදේශයෙ’ චරිතෙ නිසා මං එච්චර ආසා වුණේ නැහැ. ඒත් හැබෑවට දකිද්දි හරි සතුටක් දැනුණා.ලෙස්ටර් මහත්මයා මට කියන්න කියපු දෙබසෙදි ගාමිණි ‘පියල්’ වෙන්න කැමැත්තෙන්ම ඉදිරිපත් වුණා. ඇත්තටම නන්දගෙ දෙබස් ටික මට කියන්න පුළුවන් වුණේ එයා ඒ උදව්ව කළ නිසා. එතකොට මට වයස 16 යි.කොහොමටත් නන්දා වෙන්න මං පුංචි වැඩියි කියලා මටත් දැනුණා. ඒක මුළු චිත්‍රපටය පුරාම විහිදෙන ප්‍රධාන චරිතයක්. අන්තිමේ ලෙස්ටර් මහත්මයා මාව ‘ලැයිසා’ කියන ටිකක් දඟකාර චරිතෙට තෝරා ගත්තා.එදා මං පළමු වරට ලෙස්ටර් මහත්මයා දැක්ක වගේම පළමුවරට ගාමිණි මුණගැහුණෙත් එකම වහලක් යට.විලියම් ගොපල්ලව අග්‍රාණ්ඩුකාරවරයා සමඟලෙස්ටර්-සුමිත්‍රා යුවළ සමඟ අනුලා සහ පවුලේ අයඅපේ ගෙදර හිටියෙ කෙල්ලොම විතරයි. තාත්තා තමයි එකම පිරිමියා. පිරිමි ළමයි එක්ක ඇසුරක් – කතා බහක් තිබුණෙම නැති තරම්. මේ දෙන්නම ඒ කාලෙත් සිනමාවෙ දැවැන්තයො. ඇත්තටම එදා හිතට පොඩි ලැජ්ජාවක් ආවා. ගාමිණි එක්ක දෙබස් කියන්න කිව්වම ඒ ලැජ්ජාව තවත් වැඩිවුණා.නමුත් මට එතැනදි ගාමිණි උදව් කළේ හරියට ගුරුවරයෙක් වගේ.ගාමිණි මගෙන් ඇහුවා ඔයා කැමැතිම නළුවා කවුද... කියල.‘ඔයා නම් නෙවෙයි...’ මං ගත් කටටම කිව්වා. එයා මොකුත් නොකියා හිනා වුණා. එතකොට ගාමිණි හරි කඩවසම්. විවාහ වෙලත් නැහැ. ඇත්තටම ඒක වුණේ ‘සංදේශයෙ’ එයා කරපු සටන්කාමි චරිතෙ නිසා.හර්බට් ඇම්. සෙනෙවිරත්න මගෙ කැමැතිම නළුවා. නමුත් මට කවදාවත් ඒක එයාට කියාගන්න බැරි වුණා. සිනමාවෙදි එයා බොහොම අහිංසක පෙම්වතෙක්. ගාමිණිට අරහෙම කියැවුණේ හර්බට් ඇම්. සෙනෙවිරත්නට තිබුණු ඒ කැමැත්ත නිසා මිස අහිතකින් නම් නෙවෙයි.ගාමිණි සහ ලෙස්ටර් සූරින්, දයා ළඟට මට සුවිශේෂීම චරිත දෙක. මේ සියල්ල ඒ සුවිශේෂීකම එක්ක බැඳුණු දේවල්.ගාමිණි එක්ක එදා බැඳුණු සමීපකම මැරෙනකල් තිබුණා. ‘චණ්ඩියා’ මං ගාමිණි එක්ක ප්‍රධාන චරිතෙ රැඟූ පළමු චිත්‍රපටය. මට හුඟක් වැරදුණා. ටයිටස් තොටවත්ත මහත්මයයි ගාමිණියි තමයි මට රංගනය ගැන කියා දුන්නෙ. ‘චණ්ඩියා’ කරද්දිමයි ‘පරසතුමල්’ සහ ‘සීතල වතුර’ චිත්‍රපට කළේ.’පරසතුමල්වලට ගාමිණි මාව තෝරා ගනිද්දි මං ඒ තරම් කැමැති වුණෙත් නැහැ. ටෝනිගෙ පස්සෙන් යන පවුල් කඩන මහ අවුල් සහගත චරිතයක්. නමුත් ඊළඟට මගේ ජීවිතේට මුණ ගැහුණු සුවිශේෂී චරිතෙ මුණ ගැහෙන්නෙත් ‘පරසතුමල්’ නිසා.ඒ ‘පරසතුමල්’ මංගල දර්ශනය දවස. ෆිල්ම් එක බලනකොටත් මගේ හිතේ චකිතයක්. ෆිල්ම් එක ඉවර වුණු ගමන් මගේ් ළඟට හිනාවෙවි කෙනෙක් එනවා. විලියම් ගොපල්ලව අග්‍රාණ්ඩුකාරවරයා.ගාමිණි ෆොන්සේකා”මට හරිම සන්තෝසයි. බොහොම අපූරුයි ඔයාගෙ රඟපෑම...” එහෙම කියල මගේ අත්දෙකම අල්ලගෙන හිටියා මොහොතක්. එයා එක්ක හිටපු අනෙක් ප්‍රභූන් පිරිසත් ඇවිත් මාව වටකර ගත්තා. එදා ඉඳල මොන උත්සවේදි මුණ ගැහුණත් එතුමා මගේ ළඟට ඇවිත් වචනයක් දෙකක් කතාකරල මිස ගියේ නෑ.මට අමතක නොවෙන්නෙ ඒ නිහතමානිකම. අපේ රටේ පළමු ජනාධිපතිතුමා. මේ හැම දෙයක්ම හිතද්දි ගොපල්ලව මැතිතුමාගේ හමුවීම මට සදා අමරණීයයි.අනික් කෙනා ටෝනි. ටෝනි රණසිංහ. පටන් ගැන්මෙ පටන් අදටත් මගේ පරණ මිත්‍රයා. ඒ බැඳීමත් හැමදාම එක වගේ. සුමිත්‍රා පීරිස්, කරුණාසේන ජයලත්, වික්‍රම බෝගොඩ මේ අයත් මගේ මතකයේ රැඳුණු අමරණීය චරිත”රංගන ජීවිතයේ සොඳුරු මතක අතර මේ හැමෝම අනුලගෙ හිතේ හැමදාමත් පෙළ ගැහිල.ඒ හැමෝටම ඉදිරියෙන් අදත් හිනා පිරුණු මුවින් බලා ඉන්නව සේ දැනෙන්නෙ වියෝවූ පිය හිමි දයා රණවීර කියලයි අනුලා කියන්නෙ.ඉනෝකා පෙරේරා බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071812</link>
    <topic>කාන් උළෙලට පසු වදනක්</topic>
    <author>මංජුල සේනාරත්න ප්‍රංශයේ සිට ලියයි</author>
    <content>කාන් උළෙලට පසු වදනක්ප්‍රංශ සිනමාව ගැන වඩාත් පුළුල් ලෙස කතා කරන, විශේෂයෙන් ප්‍රංශ සිනමා කර්මාන්තයේ නියැළෙන අයගේ ප්‍රයෝජනය සඳහා ම මසකට වරක් පළ වන Film Francaise නමැති සඟරාවේ ජුනි මස කලාපයේ කාන් සිනමා උත්සවය ගැන පළවුණු විශේෂ ලිපියකි.මේ වසරේ කැන්ස් සිනමා උත්සවය නිම වී ගත වෙමින් තිබෙන්නේ තෙවන සතියයි. ගෙවුණු මාසයක පමණ කාලයක් පුරා මහා උද්යෝගයකින් කතා බහට ලක් වුණු ප්‍රංශයේ මහා සිනමා මංගල්‍යය නිම වූ සැණින් ඉහත සඟරාව යළිත් වරක් කතා බහට ලක් කරන්නේ ගෙවුණු උත්සවය ගැන නොවේ. තවත් මාස එකොළහකින් ලබන වසරේ මැයි මාසයේ පවත්වන්නට නියමිත උත්සවය ගැනය. දැන් සිටම ආරම්භ වී ඇති එහි සංවිධානය කටයුතු ගැනය.මුළු ලෝකයේම අවධානයට පාත්‍ර වන මෙවැනි සිනමා උත්සවයක් සතියකින් දෙකකින්, මාසයකින් දෙකකින් සංවිධානය කරන්නට නොහැකිය. ඒ සඳහා වසරක්ම වුවමනා වෙයි. ඒ වසර පුරාම නිසි බලධාරීන් තමන්ට හිමි කටයුතුවල නිසි ආකාරයෙන් යෙදුණේ නැතිනම් උළෙල නිසි ලෙස පවත්වන්නට නොහැකි වෙයි.කාන් සිනමා උත්සවය යනු හුදෙක් සති දෙකකට පමණක් සීමා වුණු ක්‍රියාවලියක් නොව වසරක් පුරාම දිවෙන, සංවිධානය වන ක්‍රියාවලියකි. තවත් අයුරකින් කිවහොත් කාන් සිනමා උත්සවය යනු වසර පුරාම අඩු වැඩි වශයෙන් කතා බහට ලක් වන මාතෘකාවකි.පසුගිය මැයි මස 23 වැනිදා කාන් සිනමා උත්සවයේ හැට තුන් වන අදියර නිමාවට පත් විය. මෙවර හොඳම සිනමා පටයට හිමි වන  Palme d’or සම්මානය හිමි කර ගත්තේ තායිලන්ත චිත්‍රපට අධ්‍යක්ෂ Apichatpong Weerasethakul ගේ Uncle Boonmee නමැති සිනමා පටයයි.දැන් කාන් උළෙල නිමය. එහෙත් උත්සවය ඇසුරෙන් ගොඩනැගුණා වූ විවිධ කතා බහ, වාද විවාද නිම වන බවක් පෙනෙන්නට නැත. සම්මාන දිනු සිනමා පට සහ සම්මාන දිනු නළු නිළියන් රගනා නිර්මාණ මේ දිනවල පැරිසියේ සිනමා ශාලාවල ප්‍රදර්ශනය වීම ආරම්භ වී තිබේ. ඒවායේ අධ්‍යක්ෂවරුන් ගේ සහභාගිත්වයෙන් පැවැත්වෙන සම්මන්ත්‍රණය. පුවත්පත් සාකච්ඡාය. “කාන් උළෙලින් පසු ජීවිතය” යන මැයෙන් පසුගිය දිනක විකාශනය වුණු විශේෂ රූපවාහිනි වැඩසටහන මේ උත්සවය ගැන නොදන්නා බොහෝ දේ අපට කියා දීමට සමත් විය. ඒ අතරම ජූරියේ තීරණ සම්බන්ධයෙන් විවිධාකාර මතභේදාත්මක අදහස් ගොඩනැගෙමින් තිබේ.වත්මන් ලෝකයේ වසරකට සිනමා උත්සව 800 ක් පමණ පැවැත්වෙන බව කියවේ. මේ අතරින් මුල් තැන ගන්නා උත්සවයන් තුනකි. ඉතාලියේ වැනිස් සිනමා උළෙල ලෝක සිනමා ඉතිහාසයේ පැරණිතම සිනමා උළෙලයි. (මෙහිදී සිනමා උත්සව යනුවෙන් අදහස් කරන්නේ ඔස්කාර් සම්මානය වැනි තිළිණ ප්‍රදානය කිරීමේ උත්සව නොවේ) 1932 වසරේදී මුල් වරට අරඹන ලද වැනිස් සිනමා උළෙලට පසුව දකුණු ප්‍රංශයේ කාන් සිනමා උත්සවය ආරම්භ කරන ලද්දේ 1946 වසරේදී දෙවන ලෝක යුද්ධය අවසන් වීමත් සමඟමය.කාන් සිනමා උළෙල ආරම්භ කරන්නට මූලික හේතු වූයේ ද වැනිස් උත්සවයට සිනමා නිර්මාණ තෝරා ගැනීමේදී බලධාරීන් විසින් වැඩි වශයෙන් ජර්මානු හා ඉතාලි නිෂ්පාදනයන්ට මුල් තැන ලබා දෙන්නට තීරණය කර තිබීමයි.වර්ෂ 1936 - 1939 යන කාලයේදී ප්‍රංශ රජයේ අධ්‍යාපන හා සංස්කෘතික කටයුතු භාර ඇමැතිවරයාව සිටි, පසු කලෙක ජර්මානු හමුදා අතින් ඝාතනයට ලක් වුණු Jean Zey  විසින්. 1939 වසරේ ජුනි මාසයේදී කෑන්ස් සිනමා උත්සවය මුල් වරට පවත්වන්ට කටයුතු සංවිධානය කළේ.සිනමා තාක්ෂණයේ මුල් පෙරළිකරුවන් ගෙන් කෙනෙකු වන ප්‍රංස ඉංජිනේරුවෙකු වුණු ලුව් ලුම්යේ මේ උත්සවේ ජූරියේ සභාපති තනතුර හොඹවන්නට කැමැත්ත ප්‍රකාශ කර තිබිණි. උත්සවයේ ආරම්භක ප්‍රදර්ශනය කිරීම් සැප්තැම්බර් 01 වැනිදාට නියමිතව තිබුණු අතර මේ සුවිශේෂ දිනයේම ජර්මානු නාසි හමුදා පෝලන්තය ආක්‍රමණයට මුල පිරූහ.ලොව දරුණු යුද්ධයකට පිවිසෙමින් සිටිනා මොහොතක සිනමා උළෙලක් ආරම්භ කිරීමත් පවත්වාගෙන යාම සුදුසු නොවෙතැයි බලධාරිහු සිතූහ. මේ අයුරින් යුද්ධයට ඉඩ දී කාන් සිනමා උත්සවයේ මුල්ම අදියර උපන් ගෙයිහිම මිය ගියේ.එයින් වසර හතකට පසුව 1946 වසරේ සැප්තැම්බර් මාසයේ යළිත් වරක් කාන් උත්සවය ආරම්භ විය. වසරක් පාසා පවත්වන්නට යෙදුණා වූ මේ සිනමා මංගල්‍යයට ලැබෙන්නට වූ කීර්තිය ඉහළ යන්නට විය. විශේෂයෙන් ඒ වන විට ලෝක සිනමාවේ පාලනය අතට ගන්නට මාන බලමින් සිටි හොලිවුඩ් සිනමාකරුවෝ තමන්ගේ නිර්මාණ ලොව ඉදිරියට ගෙන එන්නට කාන් උළෙල මනා පරිසයක් යැයි සිතූහ.වසර හැට තුනක් ගෙවී ගිය පසුව ද බොහෝ හොලිවුඩ් සිනමාකරුවන් තමන්ගේ නිර්මාණ කාන් උත්සවයේ තරගාකරි හෝ ප්‍රදර්ශන අංශය සඳහා යොමු කරවන්නට උත්සාහ කරන්නේ එයින් අනාගතයේ ලබා ගත හැකි මහා ආර්ථික ලාභය පමණක් නොව විචාරක ප්‍රශංසාව නිසාය.වත්මන් සිනමා ලොවේ පැවැත්වෙන ප්‍රධානතම සිනමා උත්සව වන වැනිස් හා බර්ලින් සිනමා උත්සව අභිබවා යමින් කාන් උත්සවය මුල් තැනට පැමිණෙන්නට හැකියාව ලැබී ඇත්තේ හේතු කිහිපයක්ම නිසාය. මුල්ම හේතුව වෙනකක් නොව ප්‍රංශය යනු තවමත් ලෝක සිනමාවේ ඉහළින් වැජබෙන රටක් වීමයි. කලාත්මක සිනමාවට මුල් තැන දෙමින් කර්මාන්තයක් ලෙසින් සිනමාව ආරක්ෂා කර ගනු පිණිස වාණිජ සිනමා පට නොනිපදවන තැනකි ප්‍රංශය.(ප්‍රංශ සිනමා කර්මාන්තය ආරක්ෂා කර ගන්නට රටේ පාලන තන්ත්‍රය බැඳි සිටිනා ආකාරය විස්තර කිරීම තවත් දිගු ලිපියකට මඟ පාදයි) ලෝ ප්‍රකට සිනමා කරුවන් විශේෂයෙන් හොලිවුඩ් සිනමාකරුවන් ප්‍රංශ සිනමාවට ගරු කරන්නේ වැඩි වැඩියෙන් ප්‍රංශ සිනමා පට නරඹන්නේ ඔවුන්ගේ සිනමා ගමනට ප්‍රංශ සිනමාවේ බලපෑම ඉවහල් වුණු ආකාරය ගැන නිතර ප්‍රකාශ කරමිනි.මීට මාස දෙකකට පෙර තමන්ගේ අලුත්ම සිනමා අච්චාරුව වූ ‘මයි නේම් ඉස් ඛාන්’ රැගෙන පැරිස් නගරයට පැමිණ ඉන්දීය අධ්‍යක්ෂ කරන් ජොහාර් එක් වූ චිත්‍රපටයේ මුල් දර්ශනයට සහභාගි වන්නට මට අවස්ථාව ලැබුණි. තමන්ගේ සිනමා ගමනට ඉන්දීය නිර්මාණකරුවන් වන රාජ් කපුර්, ගුරු දත්, සෘෂිකේෂ් මුකර්ජි වැනි ඉන්දීය සිනමාකරුවන් මෙන්ම ප්‍රංස සිනමාකරුවන් වූ ප්‍රංශුවා ටෲෆො සහ ක්ලෝඩ් චැබ්රෝල් වැනි අයගේ නිර්මාණ බෙහෙවින් ඉවහල් වුණු බව ඔහු කියා සිටියේය.ටෲෆො ගේ  Jules and Jim චිත්‍රපටයේ ඇතැම් ජවනිකා තමන්ගේ ‘කබි කුෂි කබි ගම්’ වෙනුවෙන් සෘජුවම තමා යොදා ගත් බව ඔහු කීවේ ආඩම්බරයෙනි. ප්‍රංශය තමන්ගේ සිනමාව කලාත්මක මාධ්‍යයක් ලෙසින් මෙසේ රැක ගැනීමේ ක්‍රියාවලියේ එක් කැපී පෙනෙන අංගයකි කාන් සිනමා උත්සවය. තමන්ගේ සිනමාවට ලෝක වෙළෙද පොළේ ලැබෙනා තැන රැක ගනු පිණිස, එහි ගුණාත්මක බව ලෝකයාගේ කතා බහට ලක් කරුණු පිණිස සංවිධානය කරනා මේ කාන් මංගල්‍යයේ වැඩ කටයුතු කෙරෙනා ආකාරය සුළුවෙන් සලකා බැලීම වටී.1946 වසරේදී මුල්ම වරට කාන් සිනමා උළෙල ආරම්භ කරනා විට එයට සහභාගි වුණු සිනමා පට සංඛ්‍යාව 42 ක් විය. වසර 63 කට පසුව අද දවසේ එයට විවිධ රටවල නිෂ්පාදකවරුන් විසින් එක් කරන නිර්මාණ සංඛ්‍යාව (විවිධ අංශ වෙනුවෙන්) 2000 කට ආසන්නය. මැයි මාසයේ තුන් වන ඉරිදා දිනයේ උත්සවය නිල වශයෙන් නිමාවට පත් වීමත් සමඟ උළෙලට නිර්මාණ තෝරා ගැනීම භාරව සිටිනා තෙරි ෆෙර්මෝ (Thirry Fremaux)හට නිවාඩු ලැබෙන්නේ සති දෙකක කාලයක් පමණි. ඉන් අනතුරුව ඔහු යළිත් වරක් ඊළඟ වසරේ උත්සවය සඳහා සිනමා පට තෝරා ගැනීමේ අති බැරැරුම් කාර්යයේ නිරත වීම අරඹයි.මාස එකොළහක කාලයක් පුරා විවිධ රටවලින් තමන් වෙත ලැබෙනා සිනමා පට 6000 කට ආසන්න සංඛ්‍යාවක් නරඹමින් හා ඒවායින් සුදුසු නිර්මාණ තෝරා ගනිමින්, තෝරා ගත් නිර්මාණ විවිධ ප්‍රදර්ශන අංශවලට බෙදා තබමින් මොහු ඉටු කරනු ලබන කාර්යභාරය ගෙවුණු කාලය පුරා කිසි දිනෙක මතවාදයට ලක් නොවීම මෙහිදී කැපී පෙනෙන කරුණකි. තමන් වෙත ලැබෙනා හැම සිනමා පටයක්ම පෞද්ගලිකව නරඹන බව තෙරි ෆෙර්මෝ ප්‍රකාශ කරයි.යම් කිසි සිනමා නිර්මාණයක ගුණාත්මක බව එහි මුල් විනාඩි තිහ ඇතුළත දැක ගන්නට හැකි බව ඔහු කියා සිටින්නේ චිත්‍රපට 6000 ක් පමණ නැරැඹීමේ කාර්යය ගැන විමසු විටදීය.වසරින් වසර සිනමා උත්සවය සඳහා ලැබෙනා නිර්මාණ සංඛ්‍යාව වැඩි වෙද්දී එයට අංශ කීපයක් එකතු විය. 1978 එක් කරනු ලැබුඋද certain Regard නමැති අංශයට ඇතුළත් වන්නේ ඒ වන විටත් චිත්‍රපට නිපදවා ඇති මුත් එහෙත් ලෝකයා ගේ වැඩි අවධානයට ලක් නොවූ අධ්‍යක්ෂවරුන්ගේ සිනමා කෘතිය.මෙයට සිනමා පට 20 ක් තෝරා ගන්නා අතර 1998 වසරේදී ඇති කරනු ලැබු Cinefondation පදනම මඟින් මේ අංශයේ සම්මාන ලබනා නිර්මාණකරුවන් හට ඔවුන්ගේ චිත්‍රපට ආර්ථික වශයෙන් සාර්ථක වුවද නොවුවද මුදල් ආධාර ලබා දෙනු ලබයි. තවද 1962 වසරේදී ඇති කරනු ලැබු Semaine de la Critique අංශය සඳහා තෝරා ගන්නා නිර්මාණ සලකා බලනුයේ හුදෙක්ම ලෝකයේ විවිධ සිනමා පුවත්පත් වල සේවය කරනා සිනමා විචාරකයන් අතිනි.සිනමා උත්සවයට සිනමා උළෙල අතරින් මුල් තැන හිමි වන්නේ එයට සහභාගි වන (මුල් තෝරා ගැනීම්වලට) දහසකට අධික සිනමාපට සංඛ්‍යාව නිසාම නොවේ. එයට සහභාගි වන තුන් දහසකට අධික පුවත්පත් කලාවේදින් සංඛ්‍යාව හෝ ලෝ ප්‍රකට තරු කැළ නිසාද නොවේ. හුදෙක්ම කැන්ස් සිනමා උත්සවය යනු අද සිනමා ලෝකයේ තරුණ සිනමාකරුවන් අප්‍රකට සිනමාකරුවන් හට ලෝකයේ විශාල දොරටු විවර කර දෙන එකම ස්ථානය නිසාවෙනි.එමෙන්ම උත්සවය අතරවාරයේදී තමන්ගේ සිනමා පට අලෙවිය සඳහා වැදගත් වෙළෙඳ පොළක් සොයා ගන්නට අධ්‍යක්ෂවරුන්ට නිෂ්පාදකවරුන්ට හැකියාව ලැබෙන හෙයිනි. තමන් ලියු තිර රචනා අලෙවි කර ගන්නට තිර රචකයන්ට අවස්ථාව එහිදී ලැබෙනා හෙයිනි. ඉතාලි ජාතික බර්නාඩෝ බර්තෝලුවිසි ජර්මානු ජාතික බාබෙර් ෂ්‍රඩර්, බ්‍රිතාන්‍ය ජාතික කෙන් ලෝච්, චීන ජාතික වොන් කා වයි එමෙන්ම ඇමරිකානු ජාතික ක්වෙන්ටන් ටැරෙන්ටිනෝ වැනි පසු කලෙක ලෝක සිනමාවේ නම් රැන්දු සිනමා කරුවන්ට මුල් අත්වැල ලබා දුන්නේ කාන් සිනමා උත්සවයයි. මේ නාමාවලිය බොහෝ දිගු එකකි.අද ලෝකයේ වසරකට නිෂ්පාදනය කරනු ලබන සිනමා පට සංඛ්‍යාව අනුව බලනා කල ප්‍රංශයට හිමි වන්නේ පස් වන තැනයි. (ඉන්දියාව, එක්සත් ජනපදය, ජපානය හා චීනයට පසුව) ගෙවුණු වසරේ ප්‍රංශ නිෂ්පාදකයන් අතින් සිනමා පට 203 ක් නිපදවී තිබේ. බොහෝ ප්‍රංශ නිෂ්පාදන ලොව කැපී පෙනෙන සම්මාන දිනා ගනී.උදාහරණයක් ලෙසින් ඇමරිකාවේ ඔස්කාර් සම්මාන උත්සවයන්හිදී හොඳම විදේශීය නිර්මාණය සඳහා වැඩිම වාරයක් (35 වතාවක්) නාම යෝජනා වී ඇත්තේ ප්‍රංස සිනමා පටයි. ඉතාලියට පසුව මේ සම්මානය වැඩි වතාවක් දිනා ගෙන ඇත්තේ ද ප්‍රංශයයි. (9 වතාවක්)මංජුල සේනාරත්න ප්‍රංශයේ සිට ලියයිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071813</link>
    <topic>බොරු කියන, කරන කට්ටිය අද කලා ක්ෂේත්‍රයේ වැඩියි</topic>
    <author>තුෂාරි වික්‍රමසිංහ</author>
    <content>බොරු කියන, කරන කට්ටිය අද කලා ක්ෂේත්‍රයේ වැඩියිසුදත්ත තිලක්සිරිකලා ක්‍ෂේත්‍රයේ තමන්ගේම අනන්‍යතාවයක් ගොඩනඟාගත් කලා ශිල්පීන් අතර ජනප්‍රිය කලාකරුවකු ලෙසයි සුදත්ත තිලකසිරි අප සැම හඳුනන්නේ. පසුගිය දිනවල සුදත්ත දේශපාලන වේදිකාවේද කැපී පෙනෙන චරිතයක් බවට පත්වුණා. විවිධ කලා හැකියාවන්ගෙන් පිරුණු සුදත්ත කලා ක්‍ෂේත්‍රයේ විවිධ ඉසව් හරහා සිය දක්ෂතා විදහා පාන්නේ, වේදිකාව, පුංචි තිරය, රිදී තිරය, එකසේ ජයගනිමින්.සුදත්ත ගේ නවතම රඟපෑම් ඇතුළත් ටෙලිනාට්‍යය ‘ඉතිං අවසරයි’ මේ දිනවල පුංචි තිරය ඔස්සේ දිග හැරෙයි. සිය කලා ජීවිතය පිළිබඳවත් නිර්මාණ කටයුතු පිළිබඳවත් කතාබහ කරන්නට සුදත්ත අප සමඟ එක්වුණා.ඔබේ නවතම කලා තොරතුරුවලින් අපේ කතාබහ අරඹමු.මම අධ්‍යක්ෂණයෙන් සහ නිෂ්පාදනයෙන් දායකවුණු ‘ඉතිං අවසරයි’ ටෙලිනාට්‍යය මේ දවස්වල විකාශනය වෙනවා. එය මගේ හයවන ටෙලිනාට්‍ය අධ්‍යක්ෂණය, දොළොස් වන නිෂ්පාදනය. අවංකව ජීවත්වන, බොරු නොකරන තරුණයෙක් වටා ගෙතුනු කතාවක් මෙය.අනුන්ගේ දේවල් පසුපස ලුහුබඳින්නේ් නැතිව, සර්ව සාධාරණව මේ ලෝකෙ ජීවත්වෙන්න කියන ආදර්ශය ගෙන දෙන සුන්දර කතා තේමාවක් වටා මේ ටෙලිනාට්‍යය දිවෙනවා.රවීන්ද්‍ර යසස්, සඳුන් විජේසිරි, නිලන්ති ඩයස්, හෂිනිකා කරලියැද්ද, ජී.ආර්.පෙරේරා, නෙතලි නානායක්කාර, ගාමිණී ජයලත් වගේ ජනප්‍රිය නළු නිළි පිරිසක් මෙයට රංගනයෙන් දායක වෙනවා. ඒ වගේම, මගේ බලාපොරොත්තුවක් තිබෙනවා මේ අවුරුද්ද අවසානයේ දී චිත්‍රපටයක් නිර්මාණය කරන්නත් තව අලුත්ම ටෙලිනාට්‍යයක් නිර්මාණය කරන්නත්. එය මට ලැබුණු ආරාධනාවක්. එඩ්වඩ් මල්ලවආරච්චිගේ ‘මනාලියක්’ නවකතාව ඇසුරින් තමයි මේ ටෙලිනාට්‍යය නිර්මාණය වෙන්නේ.ඊට අමතරව හැම ඉරිදාවකම උදේ 8.00ට ‘මැක්ස්’ ටෙලිවිෂන් එකේ (තවුසන්ඩ් ටෝක්) ‘හතර වරං ඇත්ත’ වැඩසටහනට දායක වෙනවා. සමාජයේ ජීවත්වෙන, විවිධ සමාජ මට්ටම්වල චරිත හැසිරෙන ආකාරය, ඔවුන්ගෙන් සමාජයට වෙන හොඳ දේවල් නරක දේවල් හෙළි කිරීම මේ වැඩසටහන ඔස්සේ සිදුවෙනවා.පසුගිය දවස්වල ඔබ දේශපාලන කටයුතුවල නිරතව සිටියා. ඔබේ ඒ දේශපාලන අරමුණු ඉෂ්ට වුණාද?ජනාධිපතිවරණය වෙලවේදී අපි වෙහෙසුණේ ජනාධිපති මහින්ද රාජපක්ෂ මැතිතුමාගේ ජයග්‍රහණය වෙනුවෙන් කටයුතු කිරීමටයි. ‘දැයට හිතැති කලාකරුවන්ගේ වේදිකාව’ කියන කලා එකමුතුව ඔස්සේ ජනාධිපතිවරණයේදී එතුමාගේ ජයග්‍රහණය පතා රටපුරාම අපේ හඬ ගෙන ගියා.රටේ පැවැතුණු මහා දරුණු කාලකණ්ණි යුද්ධය නිමාකරල රට සොඳුරු මාවතකට යොමු කළේ අපේ ජනාධිපතිතුමායි. ඔහු දූරදර්ශී රාජ්‍ය තාන්ත්‍රික දක්ෂ නායකයෙක්.මේ රට යම්කිසි තැනකට ඔසවා තබන්න පුළුවන් වන්නේ එතුමාට පමණයි කියන එක අපේ මනසේ තිබුණු සහ තිබෙන දෙයක්. මේ රට සමෘද්ධිමත් රටක් බවට පත් කළ හැකි, රටට සුදුසුම නායකයා ඔහුයි කියන මතයේ අපි සිටිනවා. එතුමාගේ ජයග්‍රහණය විජයග්‍රහණයක් කිරීමට අපි වෙහෙසුණා. ඒ සිහිනය අද වන විට සැබෑ වී තියෙනවා. .ඔබටත් දේශපාලනයට පිවිසීමට අදහසක් නැත්ද?දේශපාලනයට පිවිසෙන්න අදහසක් නැහැ. සම්පූර්ණයෙන්ම නිදහසේ ඉන්න කැමැති පුද්ගලයෙක් මම. මගේ පෞද්ගලික දේශපාලනයක් තිබෙනවා. ඒත් සක්‍රිය දේශපාලනයට පිවිසෙන්න අදහසක් නැහැ. මම ලංකාවට ආවේ ලෝකෙ දියුණුම රටක ඉඳලා. මට මුදල් හොයන්න අවශ්‍ය නැහැ. මට අවශ්‍ය මගේ රටට මාගෙන් විය යුතු සේවය ඉටුකරන්න පමණයි. ඒ කලාව හරහා.කලා ක්‍ෂේත්‍රයේ වසර ගණනාවක සිටම කටයුතු කරන ඔබට වර්තමාන කලා ක්‍ෂේත්‍රය හා කලා ශිල්පීන් ගැන ඇත්තේ මොනවගේ හැඟීමක්ද?ඇත්තටම මම කලා ක්‍ෂේත්‍රය ගැන කලකිරිලා ඉන්නේ. කලාකරුවන් දෙවැනි වන්නේ දෙවියන්ට විතරයි කියලා කියමනක් තියෙනවා. නමුත් ලංකාවේ සමහර කැපී පෙනෙන කලාකරුවන්ගේ ඇතුළාන්තය දැක්කහම ඇත්තටම කලකිරෙනවා.මේ අතර හොඳ කලාකරුවන් නැත්තේම නැහැ. අද කලා ක්‍ෂේත්‍රයේ බොරුකරන, කියන කට්ටිය වැඩියි. සමාජයට කරන බොරුව නිසාම වෙලාවකට හිතෙනවා කලාකරුවන් ද මේ කියලා. අද වෙළෙඳ දැන්වීමකට පෙනී සිටියත් පහුවැනිදට ඒ කෙනත් කලාකාරයෙක් කියලා හිතනවා.ඇත්තටම මේ තත්ත්වය ඉතාම කනගාටුදායකයි. මේ ක්‍ෂේත්‍රය ගැන කලකිරුණත් මාව වට්ටන්න බැහැ. මගේ ගමන මොන බාධක කම්කටොලු ආවත් මම යනවා.ඔබ වේදිකා නාට්‍ය කීපයකට රංගනයෙන් දායක වෙන බව පැවසුවා. ඒ ගැනත් කතා කරමු.මම වේදිකා නාට්‍ය රංගනයට දායක වෙන්නේ අවුරුදු 20කට පසුවයි. 1990 ආචාර්ය ප්‍රේමසිරි කේමදාස මාස්ටර් ගේ ‘මානසවිල’ ඔපෙරාවට රංගනයෙන් සම්බන්ධ වුණාට පසුව මේ වෙනකොට තමයි අලුත්ම වේදිකා නාට්‍ය දෙකකට රංගනයෙන් දායක වුණේ.නන්දන හෙට්ටිආරච්චිගේ ‘චාලි පොප්ලින්’ නව නිර්මාණය සහ සුමිත් ගෝමස් ගේ ‘ශ්‍රිතේජා’ ඒ වේදිකා නාට්‍ය දෙකයි. වේදිකාව කියන්නේ හරිම තෘප්තිමත් තැනක්. මගේ පටන්ගැන්ම වේදිකාව. යළිත් හිටපු තැනටම ගියොත් හොඳයි කියලා මට හිතුණා. ඉදිරියේ දී ප්‍රේක්ෂකයාට මගේ ඒ රඟපෑම් දැකගන්න පුළුවන්.ඔබ ගායනයටත් දක්ෂයි. ඒ අංශයෙන් ඉදිරියට යන්න අදහසක් නැත්ද?හැමදේම බදාගෙන කරන්න අමාරුයි. මම ගීත කලාව අත්හැරල තිබුණෙ. නමුත් මෑතකදී මම අම්මා ගැන ගීතයක් නිර්මාණය කළා. එය මගේ පද රචනයක්. පුතා තමයි එයට තනු නිර්මාණය කළේ.ඔබේ පෞද්ගලික ජීවිතය. ඒ ගැනත් යමක් සඳහන් කළොත්?මගේ බිරිඳ සුමුදු තිලක්සිරි. ලොකු පුතා සුපුන් තිලක්සිරි, දෙවැනි දියණිය යශෝදරා, තුන්වන දියණිය සුපුනි. දැන් පුතාට අවුරුදු 17ක්. දියණියන් දෙදෙනා වයස 12, 10 අතර වෙනවා. ඇත්තටම ඉතාම සතුටින් අපේ ජීවිත ගතවෙනවා. දරුවන් කලාවට දක්ෂයි වගේම ආදරෙයි. බිරිඳගේත් දරුවන්ගේත් හොඳ සහයෝගයක් මගේ ඉදිරි ගමනට ලැබෙනවා.සුදත්ත ගේ ලිපිනය 278/බී, එස්.එස්.ඩයස් මාවත, දිවුලපිටිය, බොරලැස්ගමුවතුෂාරි වික්‍රමසිංහඡායාරූපය-මාලන් කරුණාරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071815</link>
    <topic>‘ජය පිට ජය’සොඳුරු ආදර කතාවක්</topic>
    <author>හේමාලි විජේරත්න</author>
    <content>‘ජය පිට ජය’සොඳුරු ආදර කතාවක්සුනිල් සෝම පීරිස්සුනිල් සෝම පීරිස් කියන නාමය සිංහල සිනමා ඉතිහාසය පුරාම ආදරයෙන් සිහිපත් කළ හැකි නාමයක්. එක්තරා යුගයක බොක්ස් ඔෆිස් වාර්තා තැබු චිත්‍රපට රැසක් අධ්‍යක්ෂණය කරමින් සිංහල සිනමාව පෝෂණය කළ අධ්‍යක්ෂවරයෙක්.අද ඔහු ගැන අපේ කතාබහ යොමු වෙන්නටත් එක්තරා ආකාරයක හේතුවක් වේ. පුරා දශක ගණනාවක් තිස්සේ සිනමා ඉතිහාසයේ කොයිම මොහොතක හෝ මේ නාමය වියැකී ගිය මොහොතක් අපට දක්නට නොලැබුණි.ඒ එදා සිට මේ දක්වා නොකඩවා ඔහු චිත්‍රපට අධ්‍යක්ෂණයේ යෙදී සිටීමය. මේ මොහොතේත් ඔහු අධ්‍යක්ෂණය කළ ‘ජය පිට ජය’ චිත්‍රපටය තරු මණ්ඩලයේ සිනමා ශාලාවල තිරගත වේ. ඔහුගේ චිත්‍රපට ලැයිස්තුව අර්ධ ශතකයකටත් වැඩි යැයි කිව්වොත් ඔබ පුදුම නොවේවි. මේ දිනවල තිරගත වන්නේ ඔහුගේ 54 වැනි සිනමා අධ්‍යක්ෂණයයි. අලුත් සිනමා නිර්මාණය පිළිබඳවත් ඉදිරි නිර්මාණ කටයුතු පිළිබඳවත් ඔහු සමඟ කළ කතාබහකි මේ.ඔබේ නවතම චිත්‍රපටය ‘ජය පිට ජය’ මේ දිනවල තිරගත වෙනවා. ඒ පිළිබඳ කතා කළොත්?‘ජය පිට ජය’ කියන්නේ මගේ 54 වැනි සිනමා අධ්‍යක්ෂණය එය මගේම නිෂ්පාදනයක්. මේ චිත්‍රපටයේ සම අධ්‍යක්ෂණයට මගේ පුතා සුදේශ් වසන්ත පීරිස් එක් වෙනවා. අර්ජුන් කමලනාත්, අමීෂා කාවින්දි ප්‍රධාන චරිතවලට එක්කරගෙන සොඳුරු ආදර කතාවක් තමයි මේ චිත්‍රපටයේ දිගහැරෙන්නේ.ඔබේ සිනමා නිර්මාණ ලැයිස්තුව අර්ධ ශතකයකටත් එහා ගිය එකක්. ආපස්සට හැරෙද්දි මොනවද දැනෙන්නේ?චිත්‍රපට නිර්මාණය විනෝදාංශයක් හැටියට කළේ නෑ. වෘත්තීයක් හැටියටමයි කළේ. ඉතාම සුපරීක්ෂාකාරීව වාණිජ රැල්ලේ චිත්‍රපට කරල ක්ෂේත්‍රයට සාධාරණයක් ඉෂ්ට කළා. ඒ නිසා තමයි රසික ජනතාව අපේ චිත්‍රපට ප්‍රතික්ෂේප නොකර නැරැඹුවේ. අවුරුදු 40 ට අධික කාලයක් නොකඩවා මේ ක්ෂේත්‍රයේ රැඳුණේ ඒ නිසයි.දශක හතරකට අධික කාලයක් ඔබ සිනමාවේ රැඳුණා. එදා - අද සිනමාවේ වෙනස ඔබට දැනෙන්නේ කොහොමද?එදා - අද වෙනස දිහා බැලුවම මූලිකම දේ තමයි වියදම් පැත්තෙන් දැනෙන වෙනස. එදා දැවැන්ත නිර්මාණයක් වුණත් අපිට ඔරොත්තු දෙන අන්දමට කරන්න පුළුවන්කම තිබුණා. එදාට වඩා අද චිත්‍රපටයක් කරන්න 10 ගුණයකින් වැඩි වියදමක් යනවා. ලාබ ලබන්න නම් එවැනි වැඩි වියදමක් දරල චිත්‍රපට කිරීම අපහසුයි. වියදම් පාලනය කරගෙන කළොත් තමයි අද මේ ක්ෂේත්‍රයෙන් ලාභයක් ගන්න පුළුවන්.එදා ජනපි‍්‍රය චිත්‍රපට නැවත වතාවක් නිර්මාණය කරන ආකාරය අද අපි දකිනවා. ඔබටත් ඔබේ ‘ඔබටයි පි‍්‍රයේ ආදරේ’, ‘මමයි රජා’, ‘ජය අපටයි’ වැනි නිර්මාණ කරන්න පුළුවන් නේද?එදා මම හදපු චිත්‍රපට දැන් ආයෙත් මමම ප්‍රතිනිර්මාණය කළත් ඒක එදා තරම් සාර්ථක වෙයි කියලා මම හිතන්නේ නෑ. එදා හිටපු නළු නිළියෝ, ගායකයෝ, ගායිකාවෝ නැතුව ඒ ප්‍රතිනිර්මාණය නැවත කරන්න බෑ කියලා මමම දන්නවා. අපි දෙවැනිවට යමක් ප්‍රතිනිර්මාණය කරනව නම් ඒක පළවැනි නිර්මාණයට වඩා උසස් වෙන්න ඕන. එහෙම නැතුව කරලා වැඩක් නෑ.සිනමාවේ රැඳුණ මේ දීර්ඝ කාලය පුරා ඔබට අභියෝග ආවේ නැත්ද?ඕන තරම් ආවා. කොහොමින් හරි ඒක ජයගත්තා. රූපවාහිනිය ආවම ඒකත් එක පැත්තකින් අභියෝගයක් වුණා. අද වන විට ඒ තත්ත්වය උග්‍ර ලෙසම බලපානවා. මිනිස්සු දැඩි ලෙසම රූපවාහිනියට ඇලී ගැලී ඉන්නේ. සිනමා ශාලාවලට යනවා අඩුයි.සිනමා ජීවිතේ මතක හිටින සිද්ධි බොහොමයක් ඇති ඔබට.අනන්තයි. අප්‍රමාණයි. පළවැනිම කරුණ තමයි එදා අපි චිත්‍රපට කළේ හරිම විනෝදෙන්. එදා හිටපු නළු නිළියෝ අද ඉන්න අය වගේ මැෂින් වගේ වැඩ කළේ නෑ. එක වැඩක් කරගත්තොත් ඒක ඉවර කල තමයි තව එකක් කළේ.‘ඔබටයි පි‍්‍රයේ ආදරේ’ චිත්‍රපටයේ ආශාවේ ආශාවේ ගීතය රූපගත කළේ කොම්පඤ්ඤ වීදියේ බාර් එකක් ඇතුළේ. ඒ ගීතය උදේ 6.00 ට රූපගත කරන්න පටන් අරන් ඉවර වෙන කොට පාන්දර දෙකයි.1986 - 87 කාලයේ මට මතකයි විජය මගේ චිත්‍රපටය රඟපාන්න ඉන්න ගමන් යාපනේ යන්න සූදානම් වුණා. මම කිව්වා යන්න එපා විජය අයියා ඔය ගමන භයානකයි කියලා. එතකොට විජය මගෙන් අහනවා ඇයි උඹ බයයිද මම මැරෙයි කියලා.බය වෙන්න එපා මම පික්චර් එකේ ඉතිරි වැඩ ටික කරන්න එනවා කියලා. යාපනේ ගමන ගිහින් ඇවිත් මගේ ‘රජ වැඩ කාරයෝ’ චිත්‍රපටයේ රඟපාන්න විජය ආවා. අපි ෂූටිං ලෑස්ති කරලා තිබුණා. ඒ වුණාට විජය ඇවිත් යාපනේ සංචාරය වීඩියෝ පට දෙකක් ගෙනත් නිෂ්පාදක නිහාල් චන්ද්‍රසිරි ගේ ගෙදර දාගෙන බැලුවා. එදා ෂූටිං කරන්න ලැබුණේ නෑ. අද එහෙම නම් මොන වගේ ප්‍රශ්න එයි ද? ඒ වගේ විනෝදෙන්, විවේකයෙන් තමයි අපි චිත්‍රපට කළේ.හේමාලි විජේරත්නඇය දිල්හාරා රාජපක්ෂ. කන්ද උඩරටින් කලා ලොවට පිවිසි දිල්හාරා මේ වනවිට ටෙලිනාට්‍ය ගණනාවකටත් රූපවාහිනී වෙළෙඳ දැන්වීම් කීපයකටත් රංගනයෙන් දායක වී ඇති කලා ශිල්පිනියකි. නර්තනය විෂයයක් ලෙස හදාරා ඇති දිල්හාරා ගායනයට දක්වන්නේ කදිම දක්ෂතාවයකි.රංගනයෙන් ඉදිරියට ගොස් හොඳ නිර්මාණවලට දායකවීමට බලාපොරොත්තු වන ඇය තම ජීවන තොරතුරු පිළිබඳවත් අනාගත බලාපොරොත්තු පිළිබඳවත් ‘රසඳුන’ වෙත අදහස් පළ කළේ මෙසේ ය.“මම මුලින් ම මේ ක්ෂේත්‍රයට පිවිසුණේ මෝස්තර නිරූපිකාවක් ලෙස. ඉන් පසුව මට රූපවාහිනි වෙළෙඳ දැන්වීම් කීපයකටම පෙනී සිටීමේ අවස්ථාව ලැබුණා. ටෙලිනාට්‍යවලට දායක වෙන්න ලැබුණේ ඉන් පසුව. ‘කීටයා’, ‘අභිසමය’, ‘තට්ටු ගෙවල්’, ‘සුවඳ ඔබයි අම්මේ’, ‘සුර පුරසර’, ‘ඉස්සරහ ගෙදර’, ‘දළ ඇති හංසයෝ, ‘නිලංජනා’ වැනි ටෙලිනාට්‍ය ඒ අතරින් සුවිශේෂයි. එම ටෙලි නිර්මාණ අධ්‍යක්ෂවරුන්ට මම ස්තුතිවන්ත වෙනවා.මේ දිනවල විකාශය වන ‘ස්වයංජාත’ ටෙලිනාට්‍යයේ බර්ගර් කාන්තාවකගේ චරිතයක් නිරූපණය කිරීමට මට අවස්ථාව ලැබුණා. ඒ වගේ ම මේ දිනවල රූපගත කෙරෙමින් පවතින ‘රෝමියෝ ජුලියට්’ ටෙලිනාට්‍යයේ හොඳ චරිතයක් නිරූපණය කරන්න මට අවස්ථාව ලැබිල තියෙනව. ඒ වගේ ම රූපවාහිනිය සඳහා නිර්මාණය වන ගීත කීපයකම පසුබිම් රංගනය සඳහාත් මම පසුගිය දිනවල සහභාගි වුණා. මගේ කලාකටයුතු වලට සැමියාගෙන් සහ දියණියගෙන් ලැබෙන්නේ නොමඳ සහයක්.හැකිතාක් කලා ක්ෂේත්‍රයේ රැඳී සිටිමින් හොඳ නිර්මාණ වලට දායක වීමයි මගේ අරමුණ. ‘ඇය පැවසුවා’.48/6 ඒ පතිරගොඩ පාර පමුණුව මහරගමගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071816</link>
    <topic>වාහන ශිල්පය ගැන අපට දැනුම දෙන ජනපි‍්‍රයම ශ්‍රාවකයා</topic>
    <author>ඉඳුනිල් වීරරත්න</author>
    <content>වාහන ශිල්පය ගැන අපට දැනුම දෙන ජනපි‍්‍රයම ශ්‍රාවකයාගාමා ගාමිණී සුබසිංහනම කියූ සැණින්මේ රටේ පමණක් නොව විදේශයන්හි පවා වෙසෙන ගුවන් විදුලි ශ්‍රාවකයින් අතර ජනපි‍්‍රය ගුවන් විදුලි රසිකයෙක්.ඒ මතු නොව කවියට, ගීත රචනාවට කෙටිකතා කලාවට මෙන්ම ලේඛන කලාවට ද එකසේ දක්‍ෂයෙක්. මේ සියලු හැකියාවන් ඇති කලාකරුවකු වුවත් ඔහු වෘත්තියෙන් හමුදා සේවයේ සිටි රණවිරුවෙක්.ගාමා ගාමිණී සුබසිංහ කලාකාමී රසිකයකු ලෙස පුවත්පත් බොහොමයකට ලිපි සපයා ඇති අතර අද මේ සටහන තැබෙන්නේ ඔහු සතුව ඇති සුවිශේෂී දක්‍ෂතා පිළිබඳව හෙළිදරව් කිරීමට.ඔහු මෝටර් කාර්මික ශිල්පියෙකි. රියැදුරු උපදේශක වරයෙකි. ශ්‍රී ලංකාවේ වාහන ශිල්පය පිළිබඳව අංක 1 ශිල්පියකු මෙන්ම ආසියාවේඒයශ්‍රේණිය හිමිකරගත් විශිෂ්ටයෙකි.මේ වන විට ඒ පිළිබඳව පොත් 3 ක් ලියා පළ කර ඇති ඔහු සිය කලා ජීවිතයත් වෘත්තීය ජීවිතයත් පිළිබඳව තොරතුරු හෙළිකළේ මෙලෙසින්.”මගේ පියා සුබසිංහ මුදියන්සේ හිටපු දුම්රිය ස්ථානාධිපතිවරයෙක්. ඔහුගේ ස්ථාන මාරු නිසා මට පාසල් කිහිපයකටම යන්න සිදුවුණා. මුලින්ම ගියේ හැටන් ශ්‍රී පාද මහා විද්‍යාලයට. එහි නාලන් මෙන්ඩිස් මහත්මා මා සමඟ හිටියේ එකට. ඉන්පස්සේ නුවරඑළිය ගාමිණී මහා විද්‍යාලයට ගියා. එහිදී ජයසේකර අපොන්සු මහත්මා මා සමඟ ඉගෙන ගත්තා. ඉන්පසු පොල්ගහවෙල පරාක්‍රම බාහු ම.ම. විද්‍යාලයට ගියා. උසස් පෙළ කලා අංශයෙන් හදාරලා පේරාදෙණියේ විශ්ව විද්‍යාලයට ඇතුළත් වුණා. මගේ තිබුණු කලා හැකියාවන් නිසා විශ්ව විද්‍යාලයේ පිහිටවූ කලා හවුලේ ලේකම් වුණා.ඒත් 1971 වසරේ චේ ගුවේරා කැරැල්ල හේතුවෙන් විශ්ව විද්‍යාලය වසා දැමුණු නිසා ගමට ගියා. ඒත් පැවතුණු වාතාවරණය අනුව ගමේ ඉන්න බයවුණා. මේ නිසා මම හමුදාවට සාමාන්‍ය සෙබළකු ලෙස බැඳුණා.ශ්‍රී ලංකා යුද හමුදාවේ සේවය කරන විට විවිධ පාඨමාලා හැදෑරීමේ අවස්ථාව ලැබුණා. ඒ අතරින් මම වඩාත්ම දක්‍ෂ වුණේ කාර්මික අංශයට. මෝටර් සයිකල් කාර්මික පාඨමාලාවේ සිට යුද්ධ ටැංකිය දක්වා පාඨමාලා හැදෑරීමේ අවස්ථාව ලැබුණා.මේවා පැදවීම, නඩත්තුව ඇතුළු ඒ සම්බන්ධව ඇති සියලුම දැනුම ලබාගත්තා. මේ නිසා ලංකාවේ මෝටර් කාර්මික ශිල්පය පිළිබඳව ලබාගත හැකි ඉහළම ශ්‍රේණිය වන 1 වැනි ශ්‍රේණියේ සහතිකය ලබාගත්තා.එහි ප්‍රතිඵලයක් ලෙස ඉන්දියාවේ මහාරාෂ්ට්‍ර ප්‍රාන්තයේ ආමට් නගර් හි හමුදා පාසලක වැඩිදුර අධ්‍යාපනය සඳහා ශිෂ්‍යත්වයක් ලැබුණා.මාස 6 ක් පුරා පැවැත්වුණු මේ පාඨමාලාව හැදෑරීම සඳහා රටවල් 17 ක හමුදා ශිෂ්‍යයින් ඇවිත් ගියා. පාඨමාලාව අවසානයේ පැවැත්වෙන පරීක්‍ෂණයෙන් පසු ලකුණු ලබා දෙන්නේ 1000 න්. මට මෙයින් ලකුණු 888 ක් ලැබුණා. ඒ ගණන එදා ශිෂ්‍යයෙක් ලබාගත් වැඩිම ලකුණු ප්‍රමාණය. මේ නිසා මට ඒයශ්‍රේණිය ලැබුණා. මෙය තමයි ආසියාවේ ඇති වාහන ශිල්පය පිළිබඳ ඉහළම ශ්‍රේණිය.ඉන්පසු යළි ශ්‍රී ලංකාවට පැමිණි මම හමුදාවේ උපදේශක වරයෙක් ලෙස කටයුතු කළා. මෝටර් සයිකලයේ සිට යුද ටැංකිය සන්නද්ධ රථය දක්වා සෑම වාහනයක්ම පුහුණු කළේ මම. මගේ සේවා කාලය තුළදී මේ වන විට යුද ටැංකි රියැදුරන් දහසකට වැඩි ප්‍රමාණයක් ප්‍රගුණ කරලා තිබෙනවා.”මේ දැනුම සමාජයට බෙදා දෙන්නට ඔහු ගත් උත්සාහය පිළිබඳවත් අසා දැන ගනිමු.”මම හමුදා සේවයෙන් විශ්‍රාම යන විට බලලත් නිලධාරී (RSM)තනතුරේ හිටියේ. මට වැටහුණා අපේ රටේ රියැදුරන් අනතුරු වැඩිකර ගන්නේ නිවැරැදි දැනුමකින් තොරව රිය පදවන නිසා කියලා. නියම ශිල්පය නොදැන එළවීමෙන් ජීවිත හානි, දේපළ හානි වනවා. හිරේ විලංගුවේ වැටෙනවා. මේ නිසා 2000 වසරේ ’රියැදුරන්ට උපදෙස්’කියන පොත මම ලියා එළි දැක්වූවා.වාහනයක් එළවගෙන ගියාට විතරක් මදි. එය ක්‍රියාකරන්නේ කොහොමද කියන මූලික දැනුමක් රියැදුරකුට තියෙන්න ඕන. මේ නිසා වාහනයක ක්‍රියාකාරිත්වය, ගියර් පද්ධතිය, තිරිංග පද්ධතිය, එන්ජිම ඇතුළු වාහනයක ක්‍රියාකාරිත්වය පිළිබඳව ඇතුළත් ’වාහන කාර්මික දැනුම’ නමින් පොතක් එළි දැක්වූයේ 2003 වසරේදී.මට මේ පොත් වලට ඉහළ ප්‍රතිචාර ලැබුණා. පාඨකයින්ගේ ඉල්ලීම නිසාම වාහනයක ඇති සියලුම කොටස් සමඟ අංග සම්පූර්ණ නඩත්තුව පිළිබඳව ලියූ තුන්වැනි පොත ‘වාහන නඩත්තුව‘ නමින් 2008 වසරේ එළි දක්වන්න මට හැකිවුණා. මේ පොත් තුනම මල් පියලි ආයතනයෙන් තමයි ප්‍රකාශයට පත්කළේ.”හමුදා සේවයේ කාර්ය බහුල ජීවිතයක් ගත කළත් ඔහු ගුවන් විදුලි රසිකයෙක්. ඒත් මේ තරම් ජනපි‍්‍රයත්වයක්.දියණිය සකුරා දිල්හාරා සහ බිරිඳ හිල්ඩා සමඟ”එදා අපිට ගීතයක් අහන්න තිබුණේ ගුවන් විදුලිය විතරයි. ඉතින් වැඩ නැති වෙලාවට වෙළෙඳ සේවයේ ගීත අහන එක තමයි විනෝදාංශය. මට අහන්න අවශ්‍ය ගීත ඉල්ලලා තැපැල්පත් දාන්න පුරුදු වුණා. දවසකට දහ සැරයකට වඩා නම් යනවා. ටික දවසක් යන විට නිවේදක නිවේදිකාවන් හිතවත් වුණා. මගේ නමත් ජනපි‍්‍රය වුණා.”ඔහු ගීත රචකයෙක් ලෙසත් ජනපි‍්‍රයයි.”මට කවි, ගීත ලිවීමේ හැකියාවත් තිබෙනවා. මා ලියූ ‘රජුන් රජ කිරුළ දරන්නට සටන් වදින දා සටන් බිමේ’ කියන ගීතය ඉන්ද්‍රානි පෙරේරා මහත්මිය ගායනා කළා. එච්.ආර්. ජෝතිපාල මහත්මයා ගයන ‘පිපි මල් විල මෙන් හිත ලස්සන’ ගීතය ලිව්වෙ මම.’සකුරා මලකි ඔබ නම් පිපුණේ කිමද රහසින්’ ගීතය වර්නන් පෙරේරා මහතා ගායනා කරනවා. මේ ගීතය මම ලිව්වෙ මුලතිව් කෑම්ප් එකේදි. එදා මගේ දුව හම්බවුණු දවස. මම හිටියෙ මුලතිව් කෑම්ප් එකේ. රාජකාරි නිසා මට එන්න බැරි වුණා. හිතේ තිබුණු හැඟීම් මම ගීතයක් ලෙස ලිව්වා.”අපි අහමු ඔහුගේ මීළඟ වෑයම ගැනත්.”මට සිංහල භාෂාව වගේම ඉංගී‍්‍රසි පාලි, හින්දි සහ දෙමළ භාෂා පිළිබඳ දැනුම තියෙනවා. ඉතින් මා සතුව ඇති, මේ දැනුම උපයෝගී කරගෙන ‘නමේ තේරුම දැනගන්න’ කියන පොත ලිව්වා. මෙහි නම් 5,000 ක් තියෙනවා. එය දැනට මුද්‍රණයේ පවතින්නේ.ඊට අමතරව මම ඉන්දියාවේ ඉගෙන ගන්න කාලේ ඇමරිකන් ජාතික මහත්මයෙකුගෙන් අංක විද්‍යාව පිළිබඳව පොතක් තෑගි ලැබුණා.මෙය අංක විද්‍යාවේ ඇති සියලුම රහස් ඇතුළත් පොතක්. මම මේ පොත කියවලා අත්හදා බැලුවා. දැන් මට ඒ පිළිබඳව හොඳ දැනුමක් තිබෙනවා. මෙයින් කෙනෙක් මැරෙන දිනය පවා නිවැරැදිව කීමේ හැකියාව තිබෙනවා.මේ දිනවල අංක විද්‍යාව පිළිබඳව පොතක් සකස් කරමින් යනවා.”කතා බහ අවසන් කරන්නට පෙර සිය පවුලේ තොරතුරු පවසන්නටත් ඔහු අමතක කළේ නැහැ.”මගේ බිරිඳ හිල්ඩා වික්‍රම බාහු. ඉන්දියාවේදී ශිල්පය හැදෑරූ ජනපි‍්‍රය රූපලාවණ්‍ය උපදේශිකාවක්. අපට ඉන්නේ එකම දුවයි. ඇගේ නම සකුරා දිල්හාරා. ඇයත් ගුවන් විදුලි රසිකාවක්. ඒ වගේම සිංහල, ඉංගී‍්‍රසි, හින්දි දෙමළ ගීත ගැයීමේ හැකියාව තිබෙනවා. මේ නිසා ගුවන් විදුලියට දුරකතනයෙන් ගීත කියන දුරකතන ගායිකාවක්.”‘සකුරා’ පිටිදූව හබරාදූව ඔහුගේ ලිපිනයයිඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=av10071817</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්කරීනා කපූර් සහ සායිෆ් අලි ඛාන් ලොව වටා සංචාරය කරන්නම උපන් යුවළක්. දෙදෙනා නිතරම කැමැති විදෙස් සංචාරවලට එකතු වෙන්නයි. නමුත් සමහර වෙලාවට චිත්‍රපට රූපගත කිරීම්වලට යන්නත් සිදුවෙනවා. ඒ විතරක් ද? සිනමා සම්මාන උලෙළවලට සහභාගි වෙන්නත් මේ දෙදෙනා විදෙස් ගත වෙනවා.අයිෆා සම්මාන උලෙළ ශ්‍රී ලංකාවේ පැවැත්වෙද්දී එයට සහභාගි වූ සායිෆ් සහ කරීනා, ඉන් පසුව පිටත්ව ගියේ මොරොක්කෝවටයි. ඒත් චිත්‍රපට රූපගත කිරීමකටයි.සිත් ඇද ගන්නා ස්වභාවික පරිසරයකට හිමිකම් කියන මොරොක්කෝවේදී රූපගත කෙරෙන ‘ඒජන්ට් විනෝද්’ චිත්‍රපටයේ දර්ශන කිහිපයක රඟපාන්නයි සායිෆ් - කරීනා යුවළ ඒ රටට ගියේ. (මොරොක්කෝව පිහිටා තිබෙන්නේ අප්‍රිකාවේ උතුරු කොටසේයි. ලෝක ප්‍රකට ජිබ්රෝල්ටා සමුද්‍ර සන්ධිය පිහිටා තිබෙන්නේ මේ ආසන්නයේමයි.“මම සායිෆ් එක්ක ගියේ මොරොක්කෝවේ ටැන්ජියර් නගරයටයි. ඒක උතුරු මොරොක්කෝවේ නගරයක්. මුහුදෙන් එහා තියෙන්නේ ස්පාඤ්ඤයයි. ටැන්ජියර් නගරය හරිම ලස්සනයි. මම නම් මේ වගේ ලස්සන පරිසරයක් තියෙන නගරයක් මීට කලින් දැකලා නැහැ.ටැන්ජියර් හරියට මිහිමත තියෙන සුරංගනා ලෝකයක් වගෙයි. වචනයෙන් විස්තර කරන්න බැරි තරමේ සුන්දරත්වයක් ටැන්ජියර් නගරයේ තියෙනවා. ඒ රටේ මිනිස්සු හින්දි චිත්‍රපටවලට හරිම කැමැතියි. පුංචි ගෑනු ළමයි මම රඟපාපු ජවනිකාවල ඇතුළත් වුණු ගීත ගායනා කරනවා මම දැක්කා.ඒක ගෑනු ළමයෙක් ‘ජබ් වී මෙට්’ චිත්‍රපටයේ ගීතයක් ගායනා කරනවා දැක්කාම මට පුදුම සතුටක් දැනුණා. එයා ගායනා කළේ මම රඟපාපු ජවනිකාවක ගීතයක් ටැන්ජියර් නගරයට ආවාම මට දැනුණා පුංචි ළමයි මට කොච්චර ආදරේ ද කියලා. මේ පුංචි ළමයි මගේ හදවත පැහැර ගත්තා. ඒ අය දැක්කාම මට මගේ පුංචි කාලෙ මතක් වුණා. ඒ ළමයින්ගෙ පිම්බුණු කම්මුල්, හුරතල් හිනා කොයිතරම් අගේ ද කියල මට හිතුණා.” කරීනා මොරොක්කෝවේ අගය කියා පෑවේ පුදුම සතුටකින්.“මේ රටේ රසික රසිකාවියන් ගොඩක් ම ආදරේ ශාරුක්ටලු. ඊළඟට මට කියලයි කිව්වේ. ඒ අය මගේ හැම චිත්‍රපටයක් ම බලලා තියෙනවාලු. මොරොක්කෝවේ හින්දි චිත්‍රපට විකාශය කෙරෙන රූපවාහිනී චැනල් එකකුත් තියෙනවා. ඒ චැනල් එකේ අපේ හැම හින්දි චිත්‍රපටයක් ම විකාශය වෙනවා.”“අපේ ‘ඒජන්ට් විනෝද්’ චිත්‍රපටය නිෂ්පාදනය කරන්නේත් සායිෆ්. ඔහු මේ චිත්‍රපටයේ ත්‍රාස ජනක දර්ශන කිහිපයක ද රඟපෑමට ලක ලැහැස්ති වී සිටිනවා. කරීනාටත් එවැනි ම දර්ශන කිහිපයක් නිරූපණය කිරීමේ වගකීම පැවරිලා.සායිෆ් සහ කරීනාට පදිංචි වන්නට ගැළපෙන නිවසක් මුම්බායි නගරයේ තිබෙනවා. මේ නිවෙස මිලට ගත්තේ සායිෆ්. එහි ඇතුළත නිම කළ යුතු වැඩ කොටසක් තිබෙන බවයි කරීනා පැවසුවේ. නමුත් ඒවා කරන්නට, සොයා බලන්නට දෙදෙනාටම කාල වේලාවක් නැහැ.ලොව වටා සංචාරය කරමින් දැනට කෙරෙන රූපගත කිරීම්වලට විරාමයක් ලැබුණු දාට තමයි ඒ ගැන සොයා බලන්නට හැකි වන්නේ. එතෙක් සායිෆ් - කරීනා කැදැල්ල පාළුවට තියේවි.බොලිවුඩ් රසික පරපුරේ ප්‍රසාදය දිනාගත් ආකර්ෂණීය රුවක් හිමි තරුවක් තමයි, බිපාෂා බාසු. ඇය නිරතුරුවම පාහේ තමන් රඟපාන චිත්‍රපටවලින් එකිනෙකට වෙනස් ඇඳුම් මෝස්තර රසික රසිකාවියන් වෙත සමීප කරන්නට උත්සාහ ගන්නවා. මේ ඇඳුම් මෝස්තර වඩාත් ම ග්‍රහණය කරගන්නේ රසිකාවියන් බවට සැකයක් නැහැ. ඒ අතරේදීම තවත් වැඩකටත් බිපාෂා ගේ සිත යොමුවෙලා තිබෙනවා. සිනමා ලෝකයට සම්බන්ධ කටයුත්තක් නම් නොවෙයි.එය ශරීර සෞඛ්‍යය හා සම්බන්ධ වුණු කටයුත්තක්. තමන්ගේ සෞඛ්‍යය රැක ගැනීම පිළිබඳව උනන්දුවක් දක්වන ඉන්දියානුවන් දැන් එන්න එන්නම වැඩිවෙලා. ඒ අය නිතරම ව්‍යායාම්වල යෙදෙන්නට බෙහෙවින් ම කැමැතියි. මේ ව්‍යායාම නිසි අයුරින් කරන්න නම් ඒ වෙනුවෙන් විශේෂ ඇඳුම් පැලඳුම් අවශ්‍ය වෙනවා.විශේෂයෙන් ම කායවර්ධනය සඳහා ව්‍යායාම් කරන අයට ම වෙන්වූ ඇඳුම් පැලඳුම් නිර්මාණය වී තිබෙනවා. බිපාෂා බාසු ගේ අවධානය යොමු වෙලා තියෙන්නෙ මේ ඇඳුම් පැලඳුම් අලෙවි කිරීම පිළිබඳවයි. ඇය එවැනි ඇඳුම් පැළඳුම් අලෙවි කරන ස්ථානයක් පසුගිය සතියේ විවෘත කළා.‘Bipasha Basu love your self’ යනුවෙන් මේ වෙළෙඳ සල නම් කර තිබෙනවා. බිපාෂාගේ මේ වෙළෙඳ සලට ලෝක ප්‍රකට කාය වර්ධන ඇඳුම් සහ උපකරණ නිෂ්පාදනය කරන සමාගමක දායකත්වයක් ලැබිලා.බිපාෂා, තමන්ගේ අලුත්ම ව්‍යාපාරය ගැන තොරතුරු රසික ජනතාවට දන්වා තිබුණේ අන්තර් ජාලයේ ට්චිටර් වෙබ් අඩවිය ඔස්සේයි. ‘ලෝක ප්‍රකට රීබෝක් සමාගමත් එක්ක එකතු වෙලා මම කාය වර්ධන සහ ව්‍යායාම් වලට භාවිතා කරන ඇඳුම් පැලඳුම් අලෙවි කරන ස්ථානයක් ළඟදී පටන් ගත්තා.මම ඒකට දාපු නම තමයි, ‘බිපාෂා බාසු ලව් යුවර් සෙල්ෆ්’ ඔයාලත් එන්න’ බිපාෂා තම ට්විටර් පිටුවෙන් ට්වීට් කර තිබුණේ ඒ අයුරෙන්.බිපාෂා මීට කලින් ද කායවර්ධන කටයුතු වෙනුවෙන් ඩී.වී.ඩී. තැටියක් වෙළෙඳ පොළට නිකුත් කර තිබුණා. එහි ඇතුළත් වුණේ ව්‍යායාම් සිදු කළ යුතු නිවැරැදි ආකාරය දක්වන වැඩසටහනක් එම කාර්යයට බිපාෂාට සහයවී තිබුණේ කාය වර්ධන ක්ෂේත්‍රයේ ප්‍රවීණයෙකු වන ඩීනූ පාන්ඩේ යි.“මේ කාලෙ ඉන්දියාවෙ හුඟ දෙනෙකුට අවශ්‍ය වෙලා තියෙන්නෙ තමන්ගේ ශරීර සෞඛ්‍යය රැක ගන්නයි. ඒ නිසා හුඟ දෙනෙක් ව්‍යායාම් කරන්න පෙලඹිලා. ඒ නිසා තමයි මම ඒවාට සම්බන්ධ ව්‍යාපාරයකට හිත යොමු කළේ.” බිපාෂා, ඉන්දීය විද්යුත් මාධ්‍යයකට කරුණු දක්වමින් ප්‍රකාශ කර තිබුණා.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=am1007183</link>
    <topic>කතා කරන්න බැරි දරුවන් කතා කරවන කථන චිකිස්සාව</topic>
    <author>සාකච්ඡා කළේ ගාමිණී සුසන්ත</author>
    <content>කතා කරන්න බැරි දරුවන් කතා කරවන කථන චිකිස්සාවඋතුරු කොළඹ වෛද්‍ය විද්‍යාලයේ කථිකාචාර්ය වෛද්‍ය වරුණි බණ්ඩාරකථන චිකිත්සාව“ ජනපි‍්‍රය ප්‍රතිකාර ක්‍රමයක් නොවූවද, උගුරේ ඇතිවන යම් යම් ආබාධ නිසා ඇතිවන කතා කිරීමේ අපහසුතාව මඟහරවා ගැනීමට කථන චිකිත්සාව ඉතා පලදායි ලෙස උපයෝගී කර ගත හැකිය. වෛද්‍ය ප්‍රතිකාර මඟින් සුව කර ගත නොහැකි, යම් යම් කතා කිරීමේ අපහසුතා සුවකර ගැනීමේ හැකියාව මේ චිකිත්සක ක්‍රමය සතුය.කතා කිරීමේදී සිදුවන යම් යම් අපහසුකම් නිසා බොහෝ දෙනෙක් විශේෂයෙන් කුඩා දරුවෝ සමාජයෙන් දුරස්වී සිටීමට පෙළඹෙති. කථන චිකිත්සාව උපයෝගී කරගෙන ඒ අපහසුතා මඟ හැරගෙන හොඳින් සමාජයේ හැසිරීමේ අවස්ථාව උදාකරගත හැකිය.ගොත ගැසීම, නිවැරැදි ලෙස උච්චාරණය කිරීමේ නොහැකියාව, වචන නිවැරැදි ලෙස හැසිරවීමේ නොහැකියාව, වචන අතර පරතරය නිවැරැදි ලෙස තබා ගැනීමේ නොහැකියාව, ශබ්දය පිට කිරීමේ නොහැකියාව ආදිය කථනයේදී ඇතිවන අපහසුතාය.ඉහත සඳහන් කළ එක් එක් දුර්වලතාවන්ට, කථන චිකිත්සාව යොදා ගන්නා ආකාරය වෙනස්වේ. දරුවාගේ ගොත ගැසීම මවුපියන් පීඩා විඳින විශාල ගැටලුවක් වෙයි.දරුවකු කුඩා කාලයේදීම ගොත ගැසීමට හේතුවන කරුණු කීපයක්ම හඳුනාගත හැකිය. දරුවා කතා කිරීම ආරම්භ කරන සමයේදී පවුලේ සමීපතමයෙක් ගොත ගසයි නම්, එම පුද්ගලයාව අනුකරණය කිරීමට දරුවා පෙළඹෙයි.දරුවා ස්වල්ප වශයෙන් ගොත ගසන විට ඇතැම් මවුපියන් දරුවාට සැර කරන අවස්ථාද එමටයි. එයින් දරුවා බියට පත්වේ.දරුවාට කතා කිරීමට අවශ්‍ය වුවත් “මම ගොත ගැසුවොත් අම්මා බනීවි” යන හැඟීම ඇතිවීම නිසා දරුවාගේ ගොත ගැසීම තවත් වර්ධනය වෙයි. එසේ නැතහොත් දරුවා කතා නොකර සිටීමට පෙළඹෙයි.මුල් අවදියේම දරුවාට ඉතා සමීපවී පැහැදිලිව කතා කරන ආකාරය කියා දීමෙන් දරුවාගේ ගොත ගැසීම මඟහරවා ගත හැකිය.එසේ නැතිව දරුවා වැඩිහිටියකු බවට පත්වී වයස අවුරුදු 25 පමණ වූ විට ගොත ගැසීම මඟහරවා ගැනීම අපහසුය. අපහසු වුණද එම පුද්ගලයාගේ කැපවීම සහ කථන අභ්‍යාසවල නිවැරැදිව යෙදීම මත වැඩිහිටියකු වුව ගොත ගැසීමෙන් මිදිය හැකිය.උගුරු දණ්ඩ ලෙස හඳුන්වන ස්වාශරාලය තුළ ස්වර තන්තු නමින් පටි දෙකක් පිහිටා තිබේ. කතා කිරීමේදි හඬ පිටවන්නේ මේ ස්වර තන්තු නිසාය. කටහඬ තීව්‍ර කිරීම, ශබ්දයේ ප්‍රමාණය අඩු වැඩි කිරීම පාලනය වන්නේ මේ ස්වර තන්තු මගින්ය.ස්වර තන්තු හොඳින් ක්‍රියාත්මක නොවුණහොත් හෝ ආපදාවකට ලක්වුවහොත් කටහඬ පාලනය කරගත නොහැකි වේ. එවිට බැරැන්ඩි කටහඬක් ඇතිවේ.විනෝද චාරිකාවකදි හයියෙන් කෑ ගසමින් විනෝද වන අයගේ උගුර බැරැන්ඩි වෙයි. දේශපාලන වේදිකාවේ, විරෝධතා ව්‍යාපාරයකදි යටි ගිරියෙන් කෑ ගසන අයගේත් උගුරු බැරැන්ඩි වෙයි. එහිදී සිදුවන්නේ මෙයයි.තොරතෝංචියක් නැතිව කතා කිරීමේදි කෑ ගැසීමේදී ස්වර තන්තු එකිනෙක ගැටෙයි. පසුව ඒවා ඉදිමේ. එවිට කටහඬ පාලනය කරගත නොහැකි වෙයි. පිට වෙන්නේ බැරැන්ඩි හඬකි.හෙම්බිරිස්සාවකදී ද එයම වෙයි. එවිට ස්වර තන්තු ඉදිමෙන්නේ වෛරසයේ බලපෑමෙනි. වෛරස් ආසාදනය සුව වූ පසු ඉදිමුව නැතිවී කටහඬ ඉබේම ප්‍රකෘති තත්ත්වයට එයි.ස්වර තන්තුවල ගැටිති ඇතිවීම නිසාද කතා කිරීමේ අපහසුතා ඇතිවේ. එවැනි අවස්ථාවක ශල්‍යකර්මයකින් එම ගැටිති ඉවත් කළ යුතු අතර පසුව කථන චිකිත්සක ප්‍රතිකාර මඟින් කටහඬ යථා තත්ත්වයට පත් කර ගත හැකිය.කථන චිකිත්සක ප්‍රතිකාර දීර්ඝ කාලයක් කළ යුතු අතර ඉතා කැපවීමෙන් එය කළ යුතුය. දින කීපයක් සතිකීපයක් පමණක් ප්‍රතිකාර කිරීමෙන් ප්‍රතිඵල ලබා ගැනීම අපහසුය.දරුවා කතා කිරීමට ප්‍රමාද වූ විට මවුපියන් කලබල වෙති. දරුවාට වසරක් පමණ වන විට දරුවා ශබ්ද පිට නොකරයි නම්, කතාකිරීමේ මූලික ලක්‍ෂණ නොපෙන්වයි නම්, වෛද්‍යවරයකු හමුවිය යුතුය.එහිදී වෛද්‍ය උපදෙස් අනුව ක්‍රියා කිරීමෙන් මෙන්ම කථන චිකිත්සක ප්‍රතිකාර ලබාගැනීමෙන් දරුවාට කතා කිරීමේ හැකියාව ලබාගත හැකිය. ඇසීමේ දුර්වලතා ඇති ළමයි කතා කරන්නේ නැත. දරුවා හොඳින් කතා කිරීමට එම ළමයාට හොඳින් ශ්‍රවණය විය යුතුය. දරුවකු හොඳින් කතා කිරීමට මවුපියන් දරුවන් සමඟ නිතර කතා කිරීම ඉතා වැදගත්ය.ඇතැම් මව්වරු දරුවා රූපවාහිනී කාටූන් වැඩසටහන්වලට යොමුකොට තමන්ගේ වැඩ කටයුතු කරගෙන යති. දරුවා කැමැත්තෙන්ම රූපවාහිනිය දෙස බලා සිටිනු ඇත. අම්මාට තම වැඩකටයුතු කර ගැනීමට පහසු වනු ඇත.එහෙත් දරුවාගේ කථන හැකියාවද අඩුවන බව අම්මා දන්නේ නැත. ඉහත අවස්ථාවලදී කතා කිරීමේ අවශ්‍යතාව දරුවාට නොදැනේ. එහි ප්‍රතිඵලය වන්නේ දරුවා කතා කිරීමට අලසවීමය. එවැනි දරුවකු පිපාසය ඇතිවූ විට වතුර බෝතලය අතින් පෙන්වනු විනා “අම්මේ මට වතුර තිබහයි” කියා නොකියනු ඇත. ඒ දරුවා තුළ තිබෙන කතා කිරීමට ඇති අලස භාවයයි.ඇතැම් දරුවන් කතා කළද ඔවුන් පවසන දේ පැහැදිලි නැත. එවැනි දරුවන් කවියක් හෝ ගීතයක් ගායනා කරන විට එය අපැහැදිලිය. එවැනි දරුවන් සමඟ මවුපියන් නිතර සිටින නිසා එවන් දරුවන් පවසන දේ මව්පියනට නම් තේරුම් යනු ඇත. එහෙත් වෙනත් අයකුට එම දරුවා පවසන දේ නොවැටහෙනු ඇත. මෙයද කථන චිකිත්සාවේ පිහිට පැතිය යුතු අවස්ථාවකි.ඇතැම් මවුවරු දරුවන්ට කතා කිරීමට අවස්ථාවක් දෙන්නේ නැත. “මට බඩගිනියි”, “මට වතුර ඕන”, “මට නිදිමතයි”, “මට කිරි ඕන” වැනි දේ ළමයා කීමට පෙර මවුවරු එම අවශ්‍යතාව ඉටුකර දෙති. එහිදී සිදුවන්නේ දරුවාට කතා කිරීමට අවස්ථාවක් නොලැබීමය.එවැනි තත්ත්වයක් නිසා කථන අපහසුතාවයකින් පෙළෙන දරුවන් ද කථන චිකිත්සාව මඟින් යථා තත්ත්වයට පත්කර ගැනීමට හැකියාව ඇත.ඔටිසම්” නම් රෝග තත්ත්වය ඇති දරුවන් තුළද කතා කිරීමේ දුර්වලතා උපතින්ම ඇතිවේ. එම දරුවන් කෙරෙහි විශේෂ අවධානයක් යොමුකොට කථන චිකිත්සක ප්‍රතිකාර ලබා දීමෙන් ඔවුන්ගේ කථන හැකියාව යම් පමණකට හෝ දියුණු කළ හැකිය.කථන චිකිත්සාවේදී සිදු කෙරෙන්නේ දරුවා කථනය සඳහා උත්තේජනය කිරීමකි.වචනයක් හෝ කතා නොකරන දරුවාට ප්‍රථමයෙන්ම කිසියම් ශබ්දයක් නැංවීමට පුහුණු කරයි. එතැන් පටන් විවිධ අභ්‍යාස ක්‍රම මඟින් දරුවාගේ කටහඬ උපදවා ගැනීමට උදව් කරයි. ඒ සඳහා විශාල කැපවීමක් සහ ඉවසීමක් ද අවශ්‍යවේ.නියමිත දිනවලදී කථන චිකිත්සකවරයා වෙත දරුවා රැගෙන යාම වැදගත්ය. එහිදී දරුවාගේ කථනයේ වර්ධනයක් සිදුවී ඇතිදැයි නිගමනය කර ගත හැකිය.පෙර කී ලෙස ශබ්දයක් පිට කිරීමට පුරුදු කිරීමෙන් පසුව වචනයක් කීමට පුරුදු කරයි. ඉන්පසු වාක්‍යයක් කීමට පුහුණු කරයි. මේ සඳහා අවශ්‍ය වන්නේ මවුපියන්ගේ කැපවීමය. එමෙන්ම සුදුසුකම් සහිත කථන චිකිත්සකවරයකු වෙත දරුවා යොමු කිරීමද වැදගත්ය.උපතේදී ඇතිවන ඇතැම් කථන දුර්වලතා මඟහරවා ගැනීමට ශ්‍රවණ ආධාරක උපයෝගී කර ගත හැකිය. මෙය දරුවා කුඩා අවදියේදීම කළ යුත්තකි. පළමුව දරුවාගේ ඇසීමේ පරාසයට ගැලපෙන ශ්‍රවණ ආධාරකය දරුවාට ලබාදී දෙවනුව කථන චිකිත්සකවරයකු වෙත යොමු වීමෙන් කථන හැකියාව දියුණු කරගත හැකිය. ශ්‍රවණ ආධාරකය පැලදීමෙන් පමණක් කථනය දියුණු කරගත නොහැකි බව මතක තබා ගන්න. ඒ සඳහා “කථන චිකිත්සාව“ අවශ්‍යමය.සාමාන්‍යයෙන් පිරිමින්ගේ ස්වර තන්තු දිගින් අඩුය. ඝනකමින් වැඩිය. කාන්තාවන්ගේ ස්වර තන්තු දිගින් වැඩි අතර ඝනකමින් අඩුය. යම් හෙයකින් උපතේදී පිරිමි අයකුගේ ස්වර තන්තු දිගින් වැඩිවී ඝනකමින් අඩු වුවහොත් ඔහුට පිහිටන්නේ කාන්තාවකගේ මෙන් හඬකි.එසේම කිසියම් කාන්තාවකගේ ස්වර තන්තු දිගින් අඩුවී ඝනකමින් වැඩි වුවහොත් ඇයට පිහිටන්නේ පිරිමියකුගේ මෙන් කටහඬකි.මේ තත්ත්වය කුඩා අවධියේදීම හඳුනාගතහොත් කථන චිකිත්සක ප්‍රතිකාර මගින් සහනයක් ලබාගත හැකිය.ගර්භණි සමයේ සමහර කාන්තාවන්ගේ කට හඬ පිරිමි කටහඬක් මෙන් ගොරෝසු වන අවස්ථා ඇත. එයට හේතු වන්නේ ගර්භණී සමයේදී සිදුවන හෝමෝනවල අසමතුලිත ස්වභාවයයි.දරුවා බිහි කළ පසුව කටහඬ යථා තත්ත්වයට පත්වේ. සුළු පිරිසකගේ පමණක් කටහඬේ වෙනස්වීම දිගටම පවතී. මෙම තත්ත්වයද කථන චිකිත්සාව මගින් පහසුවෙන් මඟ හරවා ගත හැකිය.සාකච්ඡා කළේ ගාමිණී සුසන්තකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=am1007184</link>
    <topic>සෙම ඇවිස්සුණොත්...</topic>
    <author>සාකච්ඡා කළේ අරුණි මුතුමලී</author>
    <content>සෙම ඇවිස්සුණොත්...වැලිසර ළය රෝහලේ විශේෂඥ වෛද්‍ය බන්දු ගුණසේනසෙම ඇති අයෙකු දෙස බලද්දී ඔවුන්ට ප්‍රශ්න දෙකක් ඇතිබව පෙනේ. එකක් හුස්ම ගන්නා මාර්ගයේ විෂබීජ ආසාදනයකි. අනෙක හුස්ම ගන්නා මාර්ගයට බලපාන අසාත්මිකතාවකි. පටන් ගැන්මේ සිට කෙළවර දක්වා හුස්ම ගන්නා මාර්ගය තෙත්ව පවතී. එසේ වන්නේ එම මාර්ගය ඇතුළත ඇති ශ්ලේෂ්මල පටලයෙන් නිපදවෙන ශ්ලේෂ්මල නිසාය.ආසාදනයකදී හෝ අසාත්මිකතාවකදී මේ ශ්ලේෂ්මල පටලය ඉදිමි ශ්ලේෂ්මල වැඩිපුර නිපදවෙයි. ඒවා නහයෙන් හෝ කටින් පිට කළ යුතුය. අපි සෙම කියන්නේ ඒවාටය. ආසාදනයකට සරල උදාහරණය හෙම්බිරිස්සාවය. අසාත්මිකතාවට උදාහරණ පීනස හෝ ඇදුමය.හෙම්බිරිසාව හැදි නහය හිර වී සොටු ගලා, හිස කැක්කුම හැදුණමත් අපි සෙම කියමු.උදේට පිනස ඇවිස්සි කිවිසුම් යද්දි නහයෙන් වතුර වගේ ගලද්දිත් අපි සෙම කියමු.හෙම්බිරිසාවකදි විෂබීජ සහිත සෙම නළල මැද නහය දෙපැත්තේ කුහරවලට ගිය විට හැදෙන හිසරදයටත් අපි සෙම කියමු.හෙම්බිරිසාව නරක් වී කැස්ස ඇති වී සෙම කැඩි යන විට පපුවේ සෙම යැයි කියමු.හැම ලෙඩක්ම සෙම යැයි හැඳින්වීමට අපි පුරුදුව සිටිමු. එහෙත් සෙම කියන්නේ ලෙඩක් නොවේ.දවසකට කන්තෝරුවේ පඩිපෙළ අසලදී දන්නා හඳුනන කී දෙනෙකුට ඔබ සුබ පතනවාද? ඔවුන්ගෙන් කී දෙනෙකුගේ දුක සැප විමසනවාද? ලැබෙන පිළිතුරු ලෙස නිතර ඇසෙන වචනයක් මතකද?”කොහොමද ඉතිං සැප සනීප””ඔහේ ඉන්නවා... මට නං එපාවෙලා අනේ මේ සෙම...””මොකද අද පරක්කුවෙලා?””බබාට සෙම වැඩිවෙලා අනේ... බේත් ගන්න ගියා.”ආ... මොකද මේ ඔලුවේ තෙල් ගාලා නෙවේ නාලා?””සෙම අනේ සෙම””ආ... මේ පඩි ටික නැගලා ඔච්චර මහන්සිද?””ඔව් අනේ මේ සෙමට..””සෙම” ලොව පුරාම රෝගීන් අතර ‘පොදු සාධකය’ වී තිබේ.”ඇත්තටම මොකක්ද මේ සෙම?”ක්‍රිස්තු පූර්ව 400 දී පමණ හිපොක්‍රටිස් නම් ගී‍්‍රක වෛද්‍ය විද්‍යාඥයා ප්‍රකාශ කර තිබුණේ මිනිස් ශරීරය මූල ධාතු හතරකින් සැදී ඇති බවත් ඒවා සමතුලිතව නොපවතින කල්හි මිනිසා රෝගියෙකු වන බවත්ය. ඉන් එක් ධාතුවක් රුධිරයයි. අනෙක් ධාතුවලින් එකක් සෙම ලෙස ඔහු නම් කර තිබේ.වසර දෙදහසක් පමණ වෛද්‍ය විද්‍යාවට බලපෑම් කළ මේ සිද්ධාන්තය ක්‍රිස්තු වර්ෂ 1800 දී බිඳ වැටුණු අතර, ඉන්පසු බටහිර වෛද්‍ය විද්‍යාවේ සෙමට තැනක් නැති විය.සෙම කියලා හැමෝම කියනවා තමයි. ඒත් සෙම කියලා ලෙඩක් නෑ.”කොහෙද ඔය සෙම තියෙන්නේ. උගුරෙද නහයෙද පපුවෙද ඔළුවෙද?” යැයි අසමින් වැලිසර ළය රෝහලේ විශේෂඥ වෛද්‍ය බන්දු ගුණසේන මහතා ඒ මතය සනාථ කළේය.ශ්වසන මාර්ගය නහයෙන් පටන් ගෙන ශ්වාස නාළිකාවලින් කෙලවර වෙයි. මේ මාර්ගයේ නිතරම තෙත් ගතියක් පවතී. එය ඇතිකරන්නේ ශ්ලේෂ්මල මඟිනි. මේ ශ්ලේෂ්මල වැඩිපුරම නිපදවීමට ප්‍රධාන හේතු දෙකක් බලපායි. ශ්වසන මාර්ගයේ විෂබීජ ආසාදනයක් ඇතිවීම එක් හේතුවකි. දෙවැනි හේතුව අසාත්මිකතාවක් ඇති වීමය.එසේ වැඩිපුර නිපදවන ශ්ලේෂ්මල එක්කෝ කැහැලා පිට කරගත යුතුය. නැතිනම් කාරලා පිට කළ යුතුය.ඔබ සෙම ලෙස හඳුන්වන්නේ ඒ තත්ත්වයය.හෙම්බිරිස්සාවකදී සොටු ගලන්නේ, කැස්ස ඇති වෙන්නේ, ඔළුව බර වන්නේ සෙම්ප්‍රතිශ්‍යා විෂ බීජයට එරෙහිව ශරීරය සටන් කරන නිසයි. හෙම්බිරිස්සාව ශ්වසන මාර්ගය දිගේ පැතිරිලා කැස්ස ආවාම සෙම ලෙස පිට කරන්නේ ඒ විෂබීජයි.මේ ක්‍රියාවලියට විෂබීජ ශරීරගත වීමකින් තොරව, ඇති වන්නේ නම් එය ආසාත්මිකතාව නිසා සිදුවන්නක්. සෙම ලෙඩක් නොවෙයි.” ඔහු අපට සෙම පෙනෙන්නට ලැබෙන ආකාරය පිළිබඳ විස්තර කළේය.එහෙත් පැන නැඟුණු ගැටලුව නම් සමහරුන්ට සදාකාලිකවත් සමහරුන්ට තාවකාලිකවත් සෙම පවතින්නේ කෙසේද යන්නය. එයට ඇත්තේ සරල පිළිතුරකි. විෂ බීජයකින් හට ගන්නා සෙම විෂ බීජය විනාශ වනවාත් සමඟ අවසන් වුවද ආසාත්මිකතාවක් නිසා ඇතිවන සෙම ලෙහෙසියෙන් සමනය නොවේ. මේ ආසාත්මිකතාවට කෑම බීම පමණක් නොව මල්රේණු, හඳුන්කූරු දුම, මකුළු දැල්, දූවිලි වැනි එකිනෙකට වෙනස් වූ හේතු මත එක් එක් පුද්ගලයාට ඇති විය හැකිය. එසේ නැති නම් වායු දූෂණය වැනි වෙනත් පාරිසරික උත්තේජකයක් නිසාද ආසාත්මිකතාවක් ඇති වන්නට පුළුවන.සමහරුන්ට මන්නාරමේ ගිය විට සෙමය. තවත් සමහරුන්ට බෝඩිමේ සිට ගමේ ගිය විට සෙමය. අනිත් අයට ගමේ සිට කොළඹ ආ විට සෙමය. සමහරුන්ට නම් සෙම තද වන්නේ ගුවන් යානයෙන් බිමට බැස්ස විටය. මේවාට ද හේතු තිබෙන බව වෛද්‍ය බන්දු ගුණසේන මහතා පැහැදිලි කළේය.“ඉපදුණු දවසේ සිටම අපේ ශරීරය ප්‍රතිශක්තිය ගොඩ නගා ගන්නවා. විෂබීජවලට එරෙහිව සටන් කරනවා. නමුත් විෂබීජ රහිත ප්‍රදේශයකදී වුණත් වාහන දුම් වැනි වායු දූෂණ නිසා ස්වභාවිකවම ප්‍රතිශක්තිකරණය ක්‍රියාත්මක විය යුතු දිශාවන්ට එරෙහිව වෙනත් දිශාවන් කරා යොමු වෙනවා. ආසාත්මිකතා ඇති වන්නේ ඒ වගේ අවස්ථාවක විය හැකියි.වැඩිහිටි වයසේදී යම් ආසාත්මිකතාවක් පෙන්වනවා නම් කුඩා කාලයේදීත් එය දකින්නට ලැබෙන අවස්ථාව වැඩියි. සමහර විට ඕනැවට වඩා ආරක්ෂා වෙන්න යෑමෙනුත් ආසාත්මිකතා ඇති වෙනවා.”“අහස් යානයකින් බිමට බහින විට සෙම ඇවිස්සෙනවා යැයි කියන්නේ අහස් යානය තුළ ජල වාෂ්ප අඩු සිසිල් පරිසරයක සිට ජල වාෂ්ප වැඩි උණුසුම් පරිසරයකට පැමිණීම නිසයි.උපන් ගමට එන විට පීනස වැඩි වෙන්නේ ළමා කාලයේ ශරීරයේ සංවේදීතාව ගොඩ නැඟුණු ආකාරය අනුවයි.වයස අවුරුදු 2, 3, 4, 5 කාලේ මකුළු දැල් වගේ පරිසරයේ පවතින ආසාත්මික කාරකයක් ශරීරයට හඳුනාගන්න ලැබුණොත් වැඩිහිටි වියේදීත් ගමේ ගෙදර ගිය විට මකුළු දැල්වලට ආසාත්මික වෙනවා.”ඉතින් එතකොටත් සෙම එනවනේ... ඒ තරම් සෙම ඇගේ තිබෙනවා ද? මම බාධා කළෙමි.“ලෙඩා කියන හැම අවස්ථාවකම ශ්ලේෂ්මලය ශරීරය තුළ නිෂ්පාදනය වෙන්නේ නැහැ. ඒ වගේම ශ්ලේෂ්මලයට අමතරව ශ්වසන මාර්ගයේ සියුම් පටකය හරහා වායුගෝලයේ තෙතමනය ඇදෙන නිසාත් විෂබීජයක් ශරීරගත වූ විටත්, ආසාත්මිකතාවකදීත් ශ්ලේෂ්මල පටකය ඉදිමෙන්න පුළුවන්. එවිට රුධිර නාල ප්‍රසාරණය වී විෂබීජවලට එරෙහිව සටන් කරන්න සෛල වැඩිපුර එවනවා.සමහර විට වෙනත් උත්තේජනයන් නිසාත් ශ්ලේෂ්මල ශ්‍රාවය වෙනවා.ඉහත ඕනෑම අවස්ථාවකදී අපි කැහැල එළියට දමන්නේ සුදු රුධිරාණු සහිත ශ්ලේෂ්මලයයි. ශ්ලේෂ්මල නිපදවෙන ආකාරය ඉතාම සංකීර්ණ සක්‍රීය ජීව ක්‍රියාවලියක්.වෛද්‍ය බන්දු ගුණසේන මහතා කියන ආකාරයට සෙම ඇතිවීමේ ක්‍රියාකාරිත්වය යුද පෙරමුණකටත් වඩා ක්‍රියාශීලිය. සාමාන්‍යයෙන් ශ්ලේෂ්මල අවර්ණය. වීෂබීජයක් ශරීරගත වූ වහාම ඊට එරෙහිව සටන්කාමී සෛල පෙළ ගැස්වීමට ඕනෑම ශරීරයක් ක්‍රියාත්මක වෙයි. සටන් පෙරමුණේ මුලින්ම එන්නේ න්‍යුට්‍රොෆිල සෛලය. සාමාන්‍යයෙන් විෂබීජය හඳුනාගෙන පහර දීමට පෙර ඉදිරිපෙළ සටනට ඒ න්‍යුට්‍රොෆිල සූදානම්ය. විවිධ රෝග පිළිබඳ ශරීරයේ ඇති ස්වයං දත්ත ගබඩාවේ තොරතුරු ආධාරයෙන් සතුරා හඳුනා ගත් විට අවශ්‍ය ප්‍රතිශක්තිකරණය සහිත සෛල නිකුත් කරන්නේ ඉන් පසුවය.නමුත් ආසාත්මිකතාවකදී ඉදිරියට එන්නේ ඉයෙසිනෝෆිලයි. එවිට අප පොදු වහරේ හඳුන්වන්නේ සෙම කහ පාට වෙලා කියාය. ඇදුම, පීනස වැනි ආසාත්මික රෝගී තත්ත්වයන් නිසා ද සෙම කහ පාටට හැරේ.සෙම කොළ පාටට පෙනේ නම් තත්ත්වය වෙනස්ය. එහි දී අපට පැහැදිලි වන කරුණ නම් විෂබීජ ශරීරගත වී ඇති බවයි. විශේෂයෙන්ම සූඩමොනාස් බැක්ටිරියාව ශරීරගත වූ විට එම බැක්ටීරියාවේ කොළ පැහැය පිටවන සෙමවලින් ද දැකිය හැකි වේ.රතු හෝ දුඹුරු පාටට සෙම පිට වන්නේ ද විෂබීජ ඇතුළුවීම නිසා විය හැකිය.ඇතැම් විට වැඩිපුර කැස්ස ඇතිවීම නිසා ශ්වසන පද්ධතියේ සියුම් තුවාල හට ගැනීමෙන් ද ලේ පැහැයට සෙම පිට වේ.එහෙත් කැස්ස සමඟ ලේ පිටවීමේ අසාමාන්‍ය තත්ත්වයක් පවතී නම් ඒ පිළිබඳ අවධානය යොමු කළ යුතු වන්නේ එය ක්ෂය රෝගයේ හෝ පිළිකාවක ලක්ෂණයක් විය හැකි බැවිනි.මීට වඩා හාත්පසින්ම වෙනස් හේතුවකටත් සෙම ඇතිවිය හැකිය. එනම් පණු රෝග නිසාය. විශේෂයෙන් කොකු පණු රෝගය වැනි අවස්ථාවලදීත්, ශ්වසන මාර්ගයේ දිලීර හට ගත් අවස්ථාවලදීත් සෙම හා කැස්ස ඇති විය හැකිය.පණුවන්ට හා දිලීරවලට එරෙහිව ශරීරයේ ප්‍රතිශක්තිකරණය ක්‍රියාත්මක වන විට රුධිරයේ ඉයොසිනෝෆිල සෛල පණුවන්ගේ පිලවුන්ට හා දිලීරවලට එරෙහිව සටනට පැමිණේ. මෙහි ප්‍රතිඵලය ඇදුම අවස්ථාවක වැනි රෝග ලක්ෂණ මතු වීමය.මෙවැනි අවස්ථාවකදී නිවැරැදිව රෝගය හඳුනා ගැනීම ඉතා වැදගත්ය.එය සිදුවන්නේ කෙසේ ද අපි ළය රෝග විශේෂඥ වෛද්‍ය වරයා විමසුවෙමු.පපුවේ මහන්සිය (හතිය) සමහරවිට හෘද රෝගවලට හෝ වෙනත් පෙනහලු රෝගවලට එන්න පුළුවන්.කොහොම වුණත් රෝගියාගේ හැසිරීමෙන් හරියටම රෝගය හඳුනාගන්න පළපුරුදු වෛද්‍යවරයෙකුට පුළුවන්. සමහරු නම් ඇඟ ටිකක් මහත් වුණත් සෙමට ය කියා කියනවා. එය වැරදියි.”“නමුත් අසාත්මිකතාව තදටම දරුණුවට ආවාම ශරීරයේ ශ්ලේෂ්මල නිපදවීමේ සහ ප්‍රතිශක්තිකරණයේ ජීව ක්‍රියා වේගයෙන් සිදුවන නිසා නිකුත් වන සංඝටක හේතුවෙන් රෝගියාට හෝන්දු මාන්දු ගතියක් ඇතිවෙන්න පුළුවන්. සමහර කෙනෙකුට අංශක 100 ට වගේ ශරීර උෂ්ණත්වය ඉහළ යන්නත් පුළුවන්. වාහන දුම, කර්මාන්ත ශාලාවලින් පිටවන දුම ආදිය නිසා ආසාත්මිකතාවට ලක්වන පිරිස බොහෝ ය. නාගරික ප්‍රදේශවලට අප එසේ අවධානයක් යොමු කළ ද රටේ සෑම ප්‍රදේශයකම ‘සෙම’ ට හේතු සාධක පවතින බවට හොඳම නිදසුන ‘සෙම’ තත්ත්වයෙන් මෙන් ම ශ්වසන ආබාධවලින් පෙළෙන පාසල් දරුවෝ ය.මීට අමතරව සිගරට් දුම් පානය නිසා ක්‍රොනික් බ්‍රොන්කයිටිස් ශ්වසන රෝගය හටගනී. එහිදී පෙනහැල්ලේ ඇලෙන තාර වැනි ද්‍රව්‍යවලින් එහි ඇදෙන සුලු ගතිය වළකා හුස්ම ගැනීම ද අපහසු කරයි. මිනිත්තුවක දුම්පානය පෙනහලු පැය 24 කින් දුර්වල කිරීමට තරම් සමත් ය. නිතර දුම් පානය කරන්නන් පරණ බර කරත්ත මෙන් ශබ්ද නඟා කහින්නේ ඒ අපහසුව නිසා ය.මද්‍යසාර නිසා ද ‘සෙම’ වැඩි විය හැකි ය. එයට හේතුව මද්‍යසාර නිසා ඇතිවන විජලන තත්ත්වය සමනය කිරීමටත් රුධිර නාලිකා ප්‍රසාරණය වීමෙන් ඇතිවන තත්ත්වයන් සමනය කිරීමටත් ශ්ලේෂ්මල වැඩියෙන් නිපදවීමට උත්සාහ දැරීමය.කෙසේ වෙතත් පපුවේ සෙම ලෙස බහුලව හඳුන්වන ඇඳුම රෝගය නොවේ නම්, ‘සෙම’ හොඳ කර ගැනීමට කළ යුත්තේ පැරැන්නන් අනුගමනය කළ දේවල් ම යැයි ළය රෝග විශේෂඥ වෛද්‍ය බන්දු ගුණසේන මහතා පවසන්නේ මෙසේ ය.“දැන් රෝගීන් කියන විදිහට සෙම හැඳීගෙන එනවා කියලා හිතෙනවා නම් උණුසුම් ජලවාෂ්ප ආග්‍රහණය කරන්න පුළුවන්. නැත්නම් සාන්ද්‍රණය වැඩි ලුණු වතුරෙන් මුඛය උගුර සේදීමටත් පුළුවන්. මී පැණි, උණුසුම් බීම, දෙහි දොඩම් වගේ දේවල් ගත්තත් හරි. පිටරට අයත් හනි ඇන්ඩ් ලෙමන් කියලා ගන්නේ ඒ දේවල් තමයි. ශරීරයට විවේකය දී උණුසුම්ව තබා ගත්තත් හරි.ඔය කිසිම ලෙඩක් හැදෙන්නේ නෑ හොඳට පළා වර්ග, පලතුරු, අලුත් එළවලු වගේ දේවල් ආහාරයට ගන්නවා නම්. වෙන රටවල මිනිසුන්ට ඒ වගේ සම්පත් නැති නිසා විවිධ ආහාර හොයනවා. නමුත් මේ තරම් ආහාර වර්ග විවිධත්වයකින් තෝරා ගන්න තරම් වාසනාවක් තිබෙන අපි ඒ දේවල් නොගෙන අමතක කරලා නිකම්ම ලෙඩ්ඩු වෙනවා.”රෝගයක් වුවත් නැතත් සෙම තද වූ විට වේදනා විඳීන්නේ එය ඇති කෙනා ය. ඒ නිසා තාවකාලිකව එයට පිළියමක් ලෙස සහනයක් ගෙන ආ හැකි ක්‍රමයක් ද තිබේ. එනම් හිස පහළට සිටින පරිදි මුණින් ඇලවී, විනාඩි 5 ක් 10 ක් පමණ රෙදි කඩකින් වසාගෙන උණු හුමාලය මුහුණට ඇල්ලීම ය.ඒ අතර තදින් හුස්ම ගැනීමත්, තවත් කෙනෙකු ලවා සෙමින් පිටට තට්ටු කිරීමත් මගින් සෙම කැඩී යාම නිසා යම් සහනයක් ලැබිය හැකියි. හොඳින් දියර වර්ග පානය කිරීම ද සෙම තත්ත්වය මග හරවා ගැනීමට ඉතා වැදගත් ය. නහය තද වනවිට කටින් හුස්ම ගැනීමට පුරුදු වුවහොත් පපුව තවත් වේලන නිසා එවැනි අවස්ථාවක නිදන කාමරේ ජල බඳුනක් තැබීම ද වැදගත් බව ඇතැමුන්ගේ මතයයි.සාකච්ඡා කළේ අරුණි මුතුමලීකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ay1007181</link>
    <topic>ගුරුවරයකු නැති වේලාවට මං හිටියේ ඉස්කෝලේ පහළ ඇළේ</topic>
    <author>සාගරිකා දිසානායක ජයසිංහ ඡායාරූපය – විමල් කරුණාතිලක</author>
    <content>මහාචාර්ය සරත් කොටගමසරත් කොටගම කොළඹ විශ්ව විද්‍යාලෙ සත්ත්ව විද්‍යා අංශයේ පරිසර විද්‍යාව පිළිබඳ මහාචාර්යවරයෙක්. ඔහු ලංකාවේ කුරුල්ලන් පිළිබඳ පර්යේෂණ රැසක් සිදු කොට අපේ රටට ආවේණික පක්ෂීන් ගැන විශේෂ තොරතුරු රාශියක් ලොවට හඳුන්වා දුන් පුරෝගාමී පරිසර විද්‍යාඥයෙක්.කවදාහරි පරිසරවේදියෙක් වෙනවා’ යන අධිෂ්ඨානය මා සිත තුළ ඇති වුණේ පුංචි කාලෙදිමයි. ගුරුතලාවෙ ශාන්ත තෝමස් විද්‍යාලෙ හිටපු නේවාසිකාගාර පාලක ගුරුතුමා ආර්. ඒ. හේමන් ගුරුතුමාගෙ පෙලඹවීමෙන් පරිසරය අධ්‍යයනය කරන්න වඩාත් නැඹුරු වුණා. එතකොට මට අවුරුදු 13 ක් විතර ඇති.නවසිය පනහේ අගෝස්තු මාසෙ විසි දෙවැනිදා බණ්ඩාරවෙල කටුගහ නම් වූ සුන්දර ගම්මානෙදි ඔහු මෙලොව එළිය දුටුවේ අම්මගේ මහ ගෙදරදි. මද්දුම බණ්ඩාර කොටගම ඔහුගේ පියා. අම්මා විමලාවතී කටුගහ කුමාරිහාමි.පවුලට කුළුදුලේම එක් වුණු සිඟිති පුතාට ඔවුන් නම තිබ්බේ “සරත් විමල බණ්ඩාර කොටගම” කියලා. සරත්ට බාල මල්ලිලා තුන් දෙනයි. නංගිලා දෙන්නයි.කටුගහ ගමේ උපන්නට සරත් හැදී වැඩුණේ ඔහුගේ පියා ගෙ ගමේ. බිබිල කොටගම.ගොඩ මඩ ඉඩම් රැසක් සරත්ලගෙ අපුච්චාට තිබුණා. ගේ අහල පහල කැලෑ රොදවල දුව පැන ඇවිදින්න, ඇළ දොළේ පැනල නාන්න පීනන්න ඔවුන්ට ඇති තරම් නිදහස තිබුණා. සරත්ට අකුරු කියෙව්වෙ කොටගම පන්සලේ නායක හාමුදුරුවො.ඔහු මුලින්ම අධ්‍යාපනය ලැබුවේ කොටගම ප්‍රාථමික පාසලේ. ඒ පාසලේ මාස හයක් පමණ ඉගෙන ගත්තට පස්සෙ අපුච්චා සරත් ඇතුල් කළා බණ්ඩාරවෙල ශාන්ත තෝමස් ප්‍රාථමික විද්‍යාලෙට.“ඒ වසරේ පාසලේ පළමු ශ්‍රේණියට ඇතුළත් වූ පුංචිම ළමයා මමයි. ඒ නිසා පාසලේ විදුහල්පතිතුමා වූ ඩබ්ලිව්. ඩී. කීබන් මහත්තය මාව ඔහුගෙ ගෙදරම මාස තුනක් නවත්තා ගත්තා. බෝඩිමේ ජීවිතේ ගෙදරට වඩා හුඟක් වෙනස් වුණාට ඉක්මනින්ම මම ඒ පරිසරයට හුරු වුණා. මගේ වයසට සමාන තව ළමයි හිටපු නිසා මට ගෙදරින් ඈත් වීමේ පාළුව ඒ තරම් දැනුණේ නෑ.පාසලේ ඉගැන්වීමේ මාධ්‍ය ඉංගී‍්‍රසි වුණත් අපිට තද බල විදියට නීති පැනෙව්වෙ නෑ. සිංහල දෙමළ වගේම බර්ගර් හා විදේශික ළමයිනුත් අපි එක්ක එකට සිටි නිසා අපේ ව්‍යවහාර භාෂාව වුණේ ඉංගී‍්‍රසි.පුංචි කාලෙ අපි හරිම නිදහසේ විනෝදයෙන් සතුටින් ඉගෙන ගත්තා. අද වගේ ගෙදර වැඩ ගොන්නක් එදා අපිට නෑ. පාසලේ වැඩ පාසලේදීම කළා. පාසලින් පසුව වැඩි වශයෙන් ම කළේ සෙල්ලම් කිරීම. අපි පාසල් නේවාසිකාගාරෙ ශිෂ්‍යයො නිසා අපිට ක්‍රීඩා කරන්න ඕනෑ තරම් අවස්ථාව ලැබුණා.පුංචි කාලෙ ඉඳන්ම පරිසරයට ඇලුම් කළා. බොහෝ වේලාවට ගුරුවරයකු නැත්නම් මම ඉන්නෙ පන්තියෙන් පිට. පාසල් වත්තේ. පාසල පිහිටා තිබුණේ පුංචි කඳු ගැටයක් උඩ. මේ කන්ද පාමුලින් සුන්දර දිය කඳුරක් ගලා ගියා. මේ කඳුරේ බැහැලා දඟලන්න, වතුරෙ පීනන මාළු බලන්න මම හරිම ආසයි. ඉතින් විවේකයක් ලැබුණු ගමන්ම මම දුවන්නෙ ඒ දිය කඳුර ගාවට. ගුරුවරුන් ඒ බව දැන ගෙන හිටියා. “කොටගම පන්තියෙ නැත්නම් දිය පාර අසල ඇති” කියලයි ඔවුන් මා හොයාපු කෙනෙක් වෙතොත් කිව්වෙ.පාසල් පිට්ටනියේ කෙළවර විශාල දැලක් ගහලා තිබුණා. නානා ප්‍රකාර වර්ගවල පාට පාට සමනළුන් පියාඹාගෙන යන විට මේ දැලේ පැටලෙනවා. පුංචි අපේ සතුට මේ සමනළුන් අල්ලා නිදහස් කිරීම. සමනල්ලු අල්ලන්න දවසට කී වරක් ඔය දැල දිගේ බඩ ගාලා ඇත්ද...?” මහාචාර්යතුමා සිතින් ආයෙත් ඒ සමනළ වියට පිවිසෙනවා.“පුංචි කාලේ මම ඒ හැටි කැපී පෙනෙන දස්කම් දක්වාපු ශිෂ්‍යයෙක් නොවෙයි. ගණන් වරද්දලා වේවැල් පාර කාපු හැටි මතකයි. අපේ පාසලේ ‘කේන් මාස්ටර්’ කියලා තනතුරක් දීපු ගුරුවරු දෙන්නෙක් හිටියා. ඉහළ ශ්‍රේණිවලට සහ පහළ ශ්‍රේණිවලට වෙන වෙනම. ළමයෙක් කිසියම් වරදක් කළොත් දඬුවම් දෙන්නේ මේ ගුරුවරු දෙදෙනා ගෙන් කෙනක් පමණයි. වරද සොයා ගත් ගුරුවරයා ළමයා අතේම කළ වරද සටහන් කළ පුංචි තුණ්ඩුවක් ලියා දීලා කේන් මාස්ටර් ළඟට යවනවා. එවිට වරදට අදාළ දඬුවම ලබා දෙනවා. දඬුවම ලබන්නට හේතුව දරුවා දැන සිටිය යුතුයි.” මහාචාර්යතුමා කියනවා.පාසලේදී මම කළ හැකි හැම ක්‍රීඩාවක්ම කළා. අනිවාර්යයෙන්ම උදේ පාන්දර අවදි වී පිහිනන්නට ඕනෑ. වැස්ස, පින්න, ශීතල මේ කිසිවක් සමාවට කරුණු නොවෙයි දිනපතා පිහිනීමෙන් හොඳ ව්‍යායාමයක් වගේම පිහිනුම් ශූරයකු බවට පත්වෙන්නට මට අවස්ථාව ලැබුණා.මට හොඳට චිත්‍ර අඳින්න පුළුවන්. ඒ නිසා පාසලේ නාම පුවරු ඇඳීම බොහෝ විට මට භාර වුණා. පාසල් ජීවිතය බොහොම පී‍්‍රතිමත්. ඒ නිසාම නිවාඩුව දුන්නත් දවසක් දෙකක් පහුවෙලා ගෙදර යන්නත් පාසල පටන් ගන්න දවසක් දෙකක් කලින් පාසලට එන්නත් අපි කණ්ඩායමක් පුරුදු වෙලා හිටියා.මම පාසලට ඇතුල් වෙලා වසර දෙකක් පමණ යන විට මගේ මල්ලිලාත් වරින් වර පාසලට ඇතුල් වුණා. ඔය විදිහට අපි හතර දෙනාම ශාන්ත තෝමස් විද්‍යාලයට ඇතුල් වුණා.නිවාඩු කාලෙ ගමේ ගියාම ඒක වෙනම ලෝකයක්. අපි සහෝදර සහෝදරියො හය දෙනයි අහල පහල ගෙවල්වල දරු දැරියොයි එකතු වෙලා උදේ ඉඳන් රෑ වෙනකල් සෙල්ලම් කළා. කැලේ ඇවිද්දා. ගම පුරා දුව ඇවිදිනවා. අපේ ගම්වල අදටත් සම්ප්‍රදායික කුල සිරිත් විරිත් අනුගමනය කෙරෙනවා. ඒත් පුංචි ළමයි විදිහට අපිට දෙමව්පියො ගමේ ඕනෑම තරාතිරමක ළමයෙක් එක්ක සෙල්ලම් කරන්නට තහංචි දැම්මෙ නෑ.හයේ පන්තියෙන් පස්සේ ගුරුතලාවේ ශාන්ත තෝමස් විද්‍යාලයට ඇතුල් වෙන්න මටත් වරම් ලැබුණා. ඇතුළත් වීමේ තරග විභාගයෙන් ඉහළ ලකුණු ගත් සිසුන් ඇතුල් කළේ ගල්කිස්සෙ ශාන්ත තෝමස් විද්‍යාලෙට. මං තේරුණේ ගුරුතලාවට. මගේ ජීවිතේ වර්තමාන ජයග්‍රහණ සියල්ලට පසුබිම සකස් වුණේ පාසලේදී කියලයි මට හිතෙන්නෙ.ගුරුතලාවෙ පාසල මනරම් පරිසරයක පිහිටා තිබුණා. පාසලේ වත්ත පුරාම අලංකාර මල් වවල හරියට උද්භිද උද්‍යානයක් වගේ.ශාලාවෙන් ශාලාවට ක්‍රීඩා පිටියට නේවාසිකාගාරයට බොහෝ දුරක් පයින් ඇවිද යා යුතුයි. ඒ කාලෙ හිටපු පාලකයින් මේවා සැලසුම් කළේ ළමයින්ගේ සිතට සැනසීමත් කයට ව්‍යායාමයත් එකවර ලැබෙන විදිහට. එක තැනක සිට තව තැනකට යන අතරතුර කිසිම ගහකින් කොලයක්වත් කැඩීම තහනම්. අතරමග කෙළ ගැසීම තහනම්. කෙළ ගහනවා නම් තමා ගේම ලේන්සුවට කෙළ ගහලා එය නිසි පරිදි ඉවත් කළ යුතුයි. වැරදිලාවත් කොළයක් කඩල අහු වුණොත් අනිවාර්යයෙන්ම විදුහල්පතිතුමාගේ කාමරයට කැඳවා දඬුවම් ලබා දෙනවා. ගස් වැල්වලට ආදරය කරන්න පරිසරය රැක ගන්න පුංචි කාලෙදිම අපි හුරු පුරුදු වුණේ එහෙමයි.”හැම සතියකම අපි ගෙදරට ලියුමක් ලියන්න ඕනෑ. ඉතින් හැමෝම ලියන්නෙ ඔබ හැම සතුටින් ද? අපි බොහෝම සතුටින් සිටිමු.” කියන වාක්‍ය දෙකයි. පාසලේ නේවාසිකාගාරෙ මිදුල අලංකාර කරගන්න පිඩලි අල්ලා තණ පිටියක් හැදුවෙ ළමයි. ඒ වගේම පාසල් සමූපකාරේ හැදුවෙ ළමයි පස්වලින් ගඩොල් කපලා. ඒ ගොඩනැගිල්ල අදත් හොඳට තියෙනවා. පරිසර හිතකාමී ගඩොල් කියලා දැන් අපි ඒවා විදේශිකයන් ගෙන් ඉගෙන ගන්න හැදුවට අපේ රටේ මේ බොහෝ දේ ඈත අතීතයේ පටන්ම තිබුණා.බාල දක්ෂ කටයුතුවලට සහභාගි වුණු නිසා මට හොඳට උයන්න හුරු පුරුදු වුණා. බාල දක්ෂ ජම්බෝරියකට පිට කඳවුරකට ගියාම මුළු කණ්ඩායමටම කෑම උයන්නෙ මම. මට ඉතින් ‘කෝකියා’ කියලා නමකුත් පට බැඳුණා.නේවාසිකාගාරෙ ශිෂ්‍යයන්ටත් බාල දක්ෂයන්ටත් ගම හරහා දුවන්නට තිබුණා. මම මේ ගම හරහා දිවීමට ඉතාම කැමැතියි. සෑම මසකටම වරක් අවට කන්දක් නඟින්නට හෝ පෙර නොගිය තැනක් හොයාගෙන ගිහින් ආපහු එන්නට ඕනෑ නියම කළ කාලයට. මේ ගමන අපිට බොහෝ අත්දැකීම් ලබා දුන්නා. හතේ අටේ පන්තිවල අපට භෞතික විද්‍යාව ඉගැන්වූ ආර්.ඒ. හේමන් ගුරුතුමා තමයි මට කුරුල්ලන් නැරැඹීමේ මුල් පාඩම කියා දුන්නෙ. ඔහුගේ විනෝදාංශය ගමේ අවට කැලෑවල ඇවිදිමින් කුරුල්ලන් නැරැඹීම හා උන් ගැන අධ්‍යයනය කිරීම.එතකොට මට අවුරුදු දහතුනක් විතර ඇති. හේමන් සර් එක්ක කුරුල්ලන් බලන්න යන්න කවුද කැමැති කියලා ඇහුවම මම ඉදිරිපත් වුණා. එදා තමයි කවද හරි කුරුල්ලො ගැන ඉගෙන ගෙන පරිසරවේදියෙක් විය යුතුය යන අදහස මගේ හිතට ආවේ. ඉන් පස්සෙ මම හැම දේ ම කළේ ඒ අරමුණ ඉටුකර ගන්න අදහසින්.බොහෝ විට නිවාඩු කාලවල හේමන් සර් සිය පවුලත් සමඟ රට පුරා වනෝද්‍යානවල සංචාරය කළා. මාත් ඒ ගමන්වලට සහභාගි කරවා ගත්තා. යාල, කුමන, විල්පත්තු, සිංහරාජ වගේ ම ලංකාවේ අප්‍රකට වනාන්තරවලත් අපි සංචාරය කළා.පාසලේ හොකී කණ්ඩායමේ නායකයා මමයි. පාපන්දු බාස්කට් බෝල් වගේ ම ජවන හා පිටියේ ක්‍රීඩාවලටත් හැම වසරේ ම තෑගි ගත්තා. 1965 දී ත්‍රිකුණාමලයේ ශාන්ත මයිකල් විද්‍යාලය සමඟ බාස්කට් බෝල තරඟෙට ගිහින් නතරවෙලා හිටපු එවරස්ට් හෝටලේ දී තමයි ජීවිතේ මුල් වරට කොත්තු රොටීවල රස බැලුවේ. පාසලේ විෂයයන් සඳහා කවදාවත් තෑගි ලැබුණේ නැති වුණාට පළමු වතාවට ‘පක්ෂි අධ්‍යයනය’ සඳහා පාසලෙන් ප්‍රථම ස්ථානය දිනා ගත්තෙ මමයි. තෑග්ග රුපියල් විසි පහක පොත් වවුචරයක්. කොළඹ එච්.ඩබ්ලිව්. කේවිස් පොත් සාප්පුවෙන් පොත් ගන්න. ජීවිතේට කොළඹ ආපු නැති මම පළමු වතාවට තාත්තත් එක්ක කොළඹට ආවා. ඒ 1965 දී තාත්තා අඳුරන ලියනගේ ලියන මහත්තයා හිටියේ කිරුලපනේ. ඒ ගෙදරට ඇවිත් නැවතිලා පහුවදා ඒ මහත්තයා එක්ක ම ගිහින් ගත්තේ ජී.එම්. හෙන්රි ගේ ලංකාවේ කුරුල්ලෝ පොත. තෑග්ග රුපියල් 25 යි. පොත රුපියල් 35 යි. තාත්තා ගෙන් රුපියල් 10 ක් ඉල්ලගෙන පොත අරන් ආවේ රටක් රාජ්‍යයක් දිනුවා වගේ.”අ.පො.ස. සාමාන්‍ය පෙළ සමත්වෙලා උසස් පෙළ ලියන්න මම ගල්කිස්සෙ ශාන්ත තෝමස් විද්‍යාලෙට ඇතුල් වුණා. පී.සී.එන්. ජයසූරිය, ජේ.ඩී.එස්. ජයසිංහ, අරිසෙන් අහුබුදු වගේ ගුරුවරු අපිට ඉගැන්නුවා මතකයි. අපි එන්නට කලින් කුමාරතුංග මුනිදාස මහත්තයත් ඒ පාසලේ උගන්වලා තිබෙනවා. ඉංග්‍රීසි මාධ්‍ය පාසලක් වුණාට ලංකාවේ හෙළ බස උගත් ප්‍රමුඛයන් කිහිප දෙනෙක් ම පාසලේ උගන්වලා තියෙනවා. ඒ නිසා ම අපිත් සිංහල භාෂාවට සාහිත්‍යයට බොහෝ ම නැඹුරු වුණා. සිංහල හා ඉංග්‍රීසි සාහිත්‍ය සංගම්වලට සම්බන්ධ වෙලා වැඩ කළා.අපට රසායන විද්‍යාව උගන්වාපු ගුරුතුමා එරල් ප්‍රනාන්දු. ඒ වනවිට ලංකාවෙ අමතර පන්ති ක්‍රමය ඇරැඹෙන කාලෙ එරල් ගුරුතුමා අපිට උගන්වන නිසාම ඔහුගෙ පන්තිවලට යන්න තහනම්. ඔහුට මාස තුනකට කැනඩාවට යන්න සිදුවූ නිසා අපිට අමතර පන්තියට එන්න අවසර දුන්නා. ඒත් අපෙන් මුදල් අය කළේ නෑ” ඔහු කියනවා.උසස් පෙළ ජීව විද්‍යා අංශයෙන් වෛද්‍ය විද්‍යාලෙට යන්න තරම් සුදුසුකම් ඇතුළු විභාගෙ සමත් වුණත් සරත් වෛද්‍ය විද්‍යාලෙට ගියෙ නෑ. ඔහු ජීව විද්‍යා විෂය ධාරාව තෝරා ගත්තේ කුරුල්ලන් පිළිබඳ වැඩිදුර ඉගෙන ගන්න ඔහු තුළ වූ ආශාව සපුරා ගන්නා අදහසින්මයි.1969 ඔහු කොළඹ විශ්ව විද්‍යාලෙ විද්‍යා පීඨයට ඇතුල් වුණා. ඒ කාලෙත් නවක වදේ තිබුණා. ඒත් එහි අවසාන අරමුණු වුණේ සිසුන් සමාජගත කිරීම මිස අද වගේ හිංසා පීඩා කිරීම නොවෙයි. විශ්ව විද්‍යාලෙදිත් සරත් ක්‍රීඩා කළා. දිවීමෙන් හොකී පිහිනුම් හා බාස්කට් බෝල් තරගවලින් ශූරතා දිනා ගත්තා. දේශපාලනේටත් යොමුවුණා. වාමාංශික ව්‍යාපාරයට යොමුවුණා. හැත්තෑ එකේ කැරැල්ල කාලෙ ඔහු විශ්ව විද්‍යාලෙ නේවාසිකාගාරෙ ඉඳල එන අතර මගදී පොලිසියෙන් අල්ලගෙන ගියේ හැඳුනුම්පත නැතිව හිටි නිසා. දවස් තුනක් කුරුඳුවත්ත පොලිසියේ රඳවලා තියාගෙන ඉඳල නිදහස් කළා. රනිල් වික්‍රමසිංහ මහත්තයා ඒ කාලෙ නීති පීඨ සිසුවෙක්. සරත් විද්‍යා පීඨයේ ශිෂ්‍ය සංගමයේ සභාපති වෙලා හිටියා.සරත් 1974 දී විශ්ව විද්‍යාලෙන් පිට වුණේ දෙවැනි පෙළ ඉහළ පන්ති සාමාර්ථයක් ලබාගෙන. ඒ අවුරුද්දෙම සරත් කන්තලේ සීනි කම්හලේ පර්යේෂණ නිලධාරියකු ලෙස පත්ව ගියේ ජාතික විද්‍යා සභාව හරහා. කන්තලේ උක් වගාවන්ට වල් ඌරන් ගෙන් වන හානිය පිළිබඳ පර්යේෂණ කළ ඔහු පසුව කොළඹ විශ්ව විද්‍යාලයේ ජීව විද්‍යා අංශයේ කතිකාචාර්යවරයකු ලෙස සේවයට බැඳුණා.සරත් තමන්ටම ආවේණික ශෛලියකට අඳින පළඳින හැසිරෙන පුද්ගලයෙක්. දහදිය හොඳින් උරා ගන්නා පහසු ටී කමිසයකින් සැරසීමටත් කොණ්ඩය වවාගෙන සපත්තු වෙනුවට සෙරෙප්පු පැළඳ ගෙන ඉන්නත් ඔහු කැමැතියි. විශ්ව විද්‍යාල කතිකාචාර්ය තනතුර සඳහා සම්මුඛ පරීක්ෂණයට ඉදිරිපත් වුණෙත් එහෙම.සම්මුඛ පරීක්ෂණයේදී මහාචාර්ය අරූල් ප්‍රකාසම් ඔහුගෙන් ඇහුවා උගන්වන්න යන්නෙන් ඔහොමද? කියලා ඒ සඳහා දෙන්නට සාධාරණ පිළිතුරක් ඔහුට තිබුණා. ඔහු විශ්ව විද්‍යාල අධ්‍යාපනය ලැබුවෙ ශිෂ්‍ය ණයක් ලබා ගෙන. මවුපියන්ට කරදර කරන්න අකැමැති නිසා. ලැබුණු වැටුපෙන් ශිෂ්‍ය ණය බේරලා ජීවත් වෙන්න වියදම් කළාම මිල අධික කලිසං කමිස සපත්තු මිලට ගන්න මුදලක් ඉතිරි නොවන බවයි ඔහු කීවෙ.ශ්‍රී ලංකාවට ආවේණික මාල ගිරවාගේ හැසිරීම් හා ආහාර ගැනීමේ රටාව ආශ්‍රිත පර්යේෂණය සිදු කොට කොළඹ විශ්ව විද්‍යාලයෙන් ආචාර්ය උපාධිය ලබාගත් සරත් ඇබර්ඩින් විශ්ව විද්‍යාලයෙන් පී.එච්.ඩී. උපාධිය ලබාගත්තා.මධ්‍යම පරිසර අධිකාරියේ වැඩ කරන අතරතුර හැඳිනගත් නාමලී පෙරේරා සමඟ විවාහ වූ සරත්ට තරිණි හා ඕදාත නමින් දියණියක් හා පුතෙක් සිටිනවා. 1984 දී විවෘත විශ්ව විද්‍යාලයට සම්බන්ධ වූ ඔහු 1997 දී කොළඹ විශ්ව විද්‍යාලයේ ජීව විද්‍යා අංශයේ පරිසර විද්‍යාව පිළිබඳ මහාචාර්ය ධූරය සඳහා පත්වුණා. 1989 සිට 1992 දක්වා වන සත්ත්ව සංරක්ෂණ දෙපාර්තමේන්තුවේ අධ්‍යක්ෂ ධූරයට පත්වූ මහාචාර්යතුමා කොළඹ විශ්ව විද්‍යාලයේ කුරුලු විද්‍යාව පිළිබඳ හා පරිසරය ආශ්‍රිත පාඨමාලා රැසක් ඔහු විසින් හඳුන්වා දෙනු ලැබුවා.විශ්ව විද්‍යාලය හා ප්‍රජාව සම්බන්ධ රාජ්‍ය හා රාජ්‍ය නොවන සංවිධාන රැසක මූලිකත්වය ගෙන කටයුතු කළ මහාචාර්යතුමා 1976 දී විශ්ව විද්‍යාලයේ අනුමැතියෙන් බිහි කළ ක්ෂේත්‍ර පක්ෂි අධ්‍යයන කවය තවමත් ක්‍රියාත්මක වෙනවා.1980 සිංහරාජ සංරක්ෂණ ව්‍යාපෘතිය ඇසුරින් “සංරක්ෂණය සඳහා පානගමු”, ප්‍රජා අධ්‍යාපන පදනම, ශ්‍රී ලංකා පාරිසරික කොංග්‍රසය, මිහිකත ආයතනය වැනි සංවිධාන රැසක් බිහි කළා. පරිසරය හා කුරුල්ලන් පිළිබඳ කරන ලද පර්යේෂණ හා සංරක්ෂණ ව්‍යාපෘති අගයමින් දෙස් විදෙස් සම්මාන රැසක් මහාචාර්යතුමාට ලැබී තිබෙනවා.“2004 ජනාධිපති සම්මානය, 1994 ශ්‍රී ලංකා විද්‍යාභිවර්ධන සංගමය මගින් පිරිනැමුණු සම්මානය 2003 වසරේ විද්‍යාව පිළිබඳ ජනතාව දැනුවත් කිරීමේ ක්‍රියාවලිය සඳහා ජාතික විද්‍යා පදනමෙන් පිරිනැමුණු විශේෂ සම්මානය 2003 අන්තර්ජාතික ජීව විද්‍යා සංරක්ෂණ සංගමය මගින් පිරිනැමුණු සම්මානය ඒ සම්මාන අතරින් විශේෂයි.එක්සත් ජාතීන්ගේ පරිසර විද්‍යා හා විද්‍යාඥයන්ගේ විද්‍යායතනයේ සමථ කමිටුවේ සාමාජිකයෙකු ලෙස වසර දහයක් මුළුල්ලේ කටයුතු කරන මහාචාර්යතුමා සබරගමුව විශ්වවිද්‍යාලයෙන් ඌව වෙල්ලස්ස පදනමින් වගේ ම 2009 සංස්කෘතික අමාත්‍යාංශය මගින් දේශමාන්‍ය සම්මානයෙන් ද පුදනු ලැබුවා.සාගරිකා දිසානායක ජයසිංහ ඡායාරූපය – විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ay1007182</link>
    <topic>නන්දිකඩාල් කලපුවත් දැන් ආරක්ෂාවේ මධ්‍යස්ථානයක්</topic>
    <author>මුලතිව් සංචාරයකින් පසුනිහාල් පී. අබේසිංහ සේයාරූ - සුදම් ගුණසිංහ</author>
    <content>ප්‍රභාකරන්ගේ අණසකට යටත්ව පැවැති මුලතිව් දිස්ත්‍රික්කයේ ද සිවිල් පරිපාලනය දැන් ස්ථාපිත වෙමින් පවතී.මුලතිව්, නන්දිකඩාල් කලපුව, අලම්පිල්, පුදුකුඩුඉරුප්පු, පුදුමාතලන්, මුල්ලයාවට්ටි, විශ්වමඩු, වෙල්ලමුල්ලි වයික්කාල් වැනි උතුරු යුද මෙහෙයුමේ ප්‍රධාන මර්මස්ථානවලට අද වසරක් ඇතුළත සිවිල් පරිපාලනයේ මෙන් ම සංවර්ධනයේ අරුණලු වැටෙමින් පවතී.මුලතිව් දිස්ත්‍රික්කයේ සිවිල් පාලනය ඇරැඹීමේ පියවර වන්නේ ජනතාව පදිංචි හා ජනතාවට අවශ්‍ය ප්‍රදේශවල කඳවුරු බැඳ සිටි ආරක්ෂක හමුදාව සඳහා වෙනම ගොඩනැඟිලි ඉදි කිරීමයි.දෙවැන්න මුලතිව් ප්‍රදේශයේ 21000 ක් ජනතාවක් පසුගිය මාස තුන ඇතුළත පෙර ඔවුන් සිටි ස්ථානවලම නැවත පදිංචි කරවීමයි. තෙවැන්න ඔවුන්ට අවශ්‍ය යටිතල පහසුකම් ලබාදීමයි. උතුරු වසන්තය යටතේ මේ වැඩපිළිවෙළ ක්‍රියාත්මක ය.වටරප්පලෙයි අම්මාන් කෝවිලහමුදා කඳවුරු පාසල් හා රජයේ ගොඩනැඟිලිවලින් ඉවත් කිරීමේ මුල් පියවර යටතේ මුලතිව් ප්‍රධාන ආරක්ෂක බළසේනා මධ්‍යස්ථානය දැන් මුලතිව් නගරයේ සිට නන්දිකඩාල් කලපුව ප්‍රදේශයට ගෙනැවිත් නව ගොඩනැඟිල්ලක ඉදිකර ඇත.ප්‍රභූ නිලධාරි නිවස්නයක් නිලධාරි නිවාසත්, හමුදා සාමාජිකයන් සඳහා නේවාසික ගොඩනැඟිලිත් දැන් මුලතිව් හි නන්දිකඩාල් කලපුව අසල මනරම් ප්‍රදේශයක ඉදිවී තිබේ.මුලතිව් ප්‍රදේශයේ ආරක්ෂක කටයුතු. සංවර්ධන කටයුතු සහ නැවත පදිංචි කිරීම් පිළිබඳව තොරතුරු සොයා බැලීමට එහි ගිය ආරක්ෂක ලේකම් ගෝඨාභය රාජපක්ෂ මහතා මුලින් ම කළේ නන්දිකඩාල් කලපුව අසල ඉදිකළ මුලතිව් නව ආරක්ෂක බලසේනා මූලස්ථානය නිරීක්ෂණය කර ඒ සංචාරය සිහි කිරීමට අඹ පැළයක් ද රෝපණය කිරීම ය.මේජර් ජනරාල් ප්‍රසන්න ද සිල්වා මහතා ආරක්ෂක ලේකම් ගෝඨාභය රාජපක්ෂ මහතා වෙත සමරු ඵලකයක් පිරිනැමූ අවස්ථාවඊට පසු ආරක්ෂක ලේකම්වරයා එහි පැමිණ සිටි මුලතිව් සටනේදී පෙරමුණ ගත් යුද, ගුවන්, නාවික හා පොලිස් හමුදා ප්‍රධානීන් සහ නිලධාරීන් ඇමතූහ.එහි දී ආරක්ෂක ලේකම්වරයා අවධාරණය කළේ වසර 30 ක් යුද්ධ කර විවිධ කැපවීම්කර ජීවිත ගණනාවක් පූජා කර ලබාගත් යුද ජයග්‍රහණය සදාකාලික යුද ජයග්‍රහණයක් කිරීමට සියලු දෙනා ඇප කැපවී විමසිලිමත්ව කටයුතු කළ යුතු බවයි.දැනටමත් මේ ප්‍රදේශයේ සිවිල් ජනතාව දහස් ගණනින් පදිංචි කර ඇති බවත් ඔවුන් සමඟ කටයුතු කිරීමේදී ඉතා පරෙස්සමෙන් ඉවසීමෙන් කටයුතු කළ යුතු බවත්, සිවිල් ජනතාවගේ ප්‍රශ්න විසඳීමට පොලිසිය කටයුතු කරන බවත් ආරක්ෂක ලේකම්වරයා පෙන්වා දුන්නේ ය.මුලතිව් දිස්ත්‍රික්කය පුරා ඉදිරි මාස 3 ඇතුළත පොලිසි 6 ක් පිහිටුවනු ලැබේ. දැනට ඇත්තේ මුලතිව් පොලිසිය හා පොලිස් අධිකාරි කාර්යාලය පමණයි.එහිදී පැවැති උත්සවයේදී ආරක්ෂක ලේකම්වරයා පැවසුවේ ඉදිරියේදී මුලතිව් ප්‍රදේශයේ සිවිල් පරිපාලනයට පොලිසිය සහාය විය යුතු බවයි.මුලතිව් නව ආරක්ෂක බළසේනා මූලස්ථානයමුලතිව් ආඥාපති මේජර් ජනරාල් ප්‍රසන්න ද සිල්වා පැවසුවේ දැනට මුලතිව් ප්‍රදේශයේ පුද්ගලයන් 21000 ක් නැවත පදිංචි කර ඇති බවයි. තවත් 60000 ක් ඉදිරියේදී පදිංචි කිරීමට කටයුතු යොදන බව ද ආඥාපතිවරයා කීය. ඔඩ්ඩුසුඩාන් ප්‍රදේශයේ නැවත පදිංචි කිරීම් සියයට 99 ක් දැනට ම අවසන් වී තිබේ.මුලතිව් උතුර,, විශ්වමඩු නැඟෙනහිර, වෙල්ලමුල්ලි වයික්කාල් ප්‍රදේශවල නැවත පදිංචි කිරීම් කිරීමට අපහසු වී තිබේ. නැවත පදිංචි කිරීම් කිරීමට බාධාවක් වී ඇත්තේ එල්.ටී.ටී.ඊ. සංවිධානය අතුරා ඇති බිම් බෝම්බයි.රජයේ හමුදා තම ආරක්ෂාව පිණිස දමා තිබූ බිම් බෝම්බ ඉවත් කර ඇත. නමුත් කිසිම පිළිවෙළක් නැතිව ඉහත ප්‍රදේශවල එල්.ටී.ටී.ඊ. ය අතුරා තිබෙන බිම් බෝම්බ ඉවත් කිරීම පරෙස්සමෙන් කළ යුතුව තිබේ. ඒ සඳහා යුද හමුදාව සෙබළු 500 ක් සමඟ හා තවත් සංවිධාන 3 ක් එක්ව කටයුතු කරයි.පුදුකුඩුඉරිප්පු හි ඉදිරි මාසය ඇතුළත පුද්ගලයන් 18000 ක් පදිංචි කිරීමට කටයුතු යොදා තිබේ. වවුනියා සරණාගත කඳවුරුවල සිටින 30000 ක් මුලතිව් හි පදිංචි වීමට අපේක්ෂාවෙන් සිටිති.ප්‍රදේශයේ පොදු ප්‍රවාහන සේවා ද සතුටුදායක ය. මුලතිව් සිට කොළඹට, වවුනියාවට, යාපනයට, අනුරාධපුරයට බස් රථ 25 ක් පමණ පිටත් වේ.ජාතික විදුලි බල පද්ධතියට සම්බන්ධ කිරීමට මාන්කුලම්, ඔඩ්ඩුසුඩාන් සිට මුලතිව් දක්වා අධිබල විදුලි රැහැන් ඇද තිබේ. එය ළඟදීම විවෘත කිරීමට කටයුතු යොදා ඇත.නන්දිකඩාල් කලපුවනැදුන්කර්නි වටරප්පපුලි ප්‍රදේශවලට ද ජාතික විදුලි බල පද්ධතියෙන් ජූලි මස සිට විදුලිය ලැබෙන බවත් මේජර් ජනරාල් ප්‍රසන්න ද සිල්වා මහතා පැවසීය.අවතැන් වූවන් අතර සිටින සිසු සිසුවියෝ 5000 ක් පමණ පාසල් යති. ඒ අයට අධ්‍යාපනය ලැබීමට පහසුකම් සලසා ඇත. ඔවුන්ට පෙළ පොත් ද ලබාදීමට පියවර ගෙන ඇත.මේ පාසල්වල තිබෙන අඩුපාඩු සපිරීමට පරිත්‍යාගශීලීන්ට අවස්ථාව තිබෙන බව ද මේජර් ජනරාල්වරයා කියයි.දැනට ලැබී ඇති සංඛ්‍යා ලේඛන අනුව ඔඩ්ඩුසුඩාන් හි සිසු සිසුවියෝ 2500 ක් ද මුලතිව් හි සිසු සිසුවියෝ 2500 ක් ද පාසල් යති. මුලතිව් ප්‍රදේශයේ දැනට පාසල් 48 ක් ක්‍රියාත්මකය.නැවත පදිංචි කළ අය අතර වැඩි පිරිස දෙමළ ජාතිකයෝ ය. මුස්ලිම් හා සිංහල පවුල් ද නැවත පදිංචි කළ පවුල් අතර වෙති.නැවත පදිංචි වන ජනතාවට තම පුරන් කුඹුරු අස්වැද්දීම් පිණිස අක්කරයකට බිත්තර වී බුසල් 3 ක් හා රසායනික පොහොර නොමිලේ ලැබේ.මුල් පියවර ලෙස මුලතිව් හි පුරන් කුඹුරු සියල්ලම ලබන මහ කන්නයේදී වගා කිරීමට උතුරු වසන්තය යටතේ කටයුතු සූදානම් කර තිබේ.ඉවත් කල බිම් බෝම්බඊට අමතරව නැවත පදිංචි කළ අයට විවිධ බෝග වර්ග වගා කිරීමට දුම්කොළ සමාගම උදව් කරයි. වගා කරන අයට බීජ පොහොර ලබාදෙන අතර අස්වැන්න ද එම සමාගම මිලදී ගනු ලැබේ.නැවත පදිංචිකරුවන් සඳහා කුකුළු පාලනය, ගෙවතු වගාව හා සුළු ව්‍යාපාර සඳහා විවිධ රාජ්‍ය හා පෞද්ගලික සංවිධාන උදව් කරනු ලැබේ. කුඩා වෙළෙඳසල් බයිසිකල් අලුත්වැඩියා ආයතන ලොතරැයි අලෙවි සල්, බාබර් සැලුන් ඉදිකරනු ලැබ අතර ඒ මගින් නැවත පදිංචි වූවන් සඳහා ස්වයංරැකියා අවස්ථා සලසා දෙයි.යුද හමුදාව මගින් පමණක් පසුගිය කාලයේදී මාර්ග කිලෝමීටර් 150 ක් ජලාශ හා ජල මාර්ග 45 ක් ප්‍රතිසංස්කරණය කර ඇත. ඊට අමතරව දෙමළ ජනතාවගේ නිවාස ගණනාවක් ද හමුදාව විසින් ප්‍රතිසංස්කරණය කර තිබේ.මුලතිව් මුතියන්නිකුලම් ප්‍රදේශයේ කුඹුරු අක්කර 6000 ක් ඉදිරි මහ කන්නයේදී වගා කිරීමට කටයුතු යොදා තිබෙන බව ද මේ ගමනේදී අපට දැනගන්නට ලැබිණි.මුලතිව්හි ආගමික සිද්ධස්ථාන ප්‍රතිසංස්කරණය කිරීමට කටයුතු ද යොදා ඇත. ඔවුන්ගේ ආගමික කටයුතු සඳහා සහාය දැක්වීමට යුද හමුදාව පූර්ණ සහාය දක්වා තිබේ. මුලතිව් වටරප්පලෙයි අම්මාන් කෝවිලේ වාර්ෂික මංගල්‍යය ද යුද හමුදාවේ සහාය ඇතිව පසුගියදා පැවැත්විණි.බස්රථ 25ක් ධාවනය වන අතර අලුතින් ප්‍රවාහන සේවා ආරම්භ කිරීමට කැමැති අයට ඒ පහසුකම් ලබාදීමට ජාතික ප්‍රවාහන කොමිසම කටයුතු යොදා තිබේ.සිවිල් පරිපාලනය ස්ථාපිත කිරීම යටතේ ධීවර කර්මාන්තය ව්‍යාප්ත කිරීමට ද පියවර ගෙන ඇත. ඒ අනුව මීට වසරකට පෙර දරුණු සටන් ඇති වූ නන්දිකඩාල් කලපුවේ පවා දැන් ධීවර කර්මාන්තය සිදු කෙරේ.අතින් බිම් බෝම්බ ඉවත් කරන අන්දමමුලතිව් මුනියන්කට්ටු වැවේ ධීවර කර්මාන්තයේ නියුතු පවුල් 42 ක් සිටිති. ඔව්හු දිනකට ධීවර කර්මාන්තයෙන් රුපියල් 850 කට අධික මුදලක් උපයති.නැවත පදිංචි කරන ජනතාවගේ සුබසෙත පිණිස සෑම යුද හමුදා සෙබළකුට කාර්ය භාරයක් පවරා තිබේ. ඒ පිළිබඳව දැනුමක් සෑම සෙබළෙකුටම ලබාදී ඇති බව ද මුලතිව් 64 වැනි සේනාංකයේ අධිපති බ්‍රිගේඩියර් සත්‍යප්‍රිය ලියනගේ මහතා පවසයි.මීට වසරකට පෙර නන්දිකඩාල් කලපුවේ දී සිවිල් ජනතාව දහස් ගණනක් බේරාගත් අයුරින් නැවත පදිංචි කරන ජනතාව ද සුරැකීමට කටයුතු කරන බව ද බ්‍රිගේඩියර් ලියනගේ පවසයි.කුඹුරු සකස් කිරීමේ කටයුතුවලදී හමුදාවේ ට්‍රැක්ටර් ගොවීන්ට ලබාදීමටත් හමුදාවේ ශ්‍රම දායකත්වය ලබාදීමටත් ක්‍රියා කරනු ලැබේ. හමුදාව සාමාජික හා ක්‍රීඩා කටයුතු වලදී දෙමළ ජනතාව සමඟ සුහදව කටයුතු කරති.මුලතිව්හිදී පසුගියදා පැවැති අලුත් අවුරුදු උලෙළේදී හා වෙසක් උත්සවයේදී හමුදාව සමඟ දෙමළ ජනතාව ඉතාමත් සහයෝගයෙන් ක්‍රියා කරනු දක්නට ලැබිණ. ළමා පිරිස ඒ කටයුතුවලට වැඩිවශයෙන් ම ඉදිරිපත් වූහ.ප්‍රදේශයේ සියලු පොදු වැඩ කටයුතුවලට ත්‍රිවිධ හමුදාව පූර්ණ සහාය ලබාදෙයි. ඒ නිසා ම අද දෙමළ ජනතාව අතර හමුදාව කෙරෙහි විශ්වාසය ගොඩනැගෙමින් පවතී.මුලතිව් ප්‍රදේශයේ බිම් බෝම්බ ඉවත් කිරීම බාරදී ඇත්තේ යුද හමුදාවේ ඉංජිනේරු බළකායට ය. යන්ත්‍රානු සාරයෙන් බිම් බෝම්බ ඉවත් කරන අයුරු.මුලතිව් දෙවැනි ඉංජිනේරු බලකායේ අණ දෙන නිලධාරි ලුතිනන් කර්නල් මංගල මායාදුන්නේ මහතා පවසන පරිදි මුලතිව් මැරිටයිම්පත්තු ප්‍රදේශයේ කුමාරපුරන් ග්‍රාම නිලධාරි වසමේ බිම් බෝම්බ බහුලව අතුරා ඇත.මෙම බිම් බෝම්බ ඉවත් කිරීම හමුදා සෙබළු 65 ක් මගින් හා බිම් බෝම්බ සංවේදී උපකරණ 13 ක් හා ‘ගොෂිනා’ බිම් බෝම්බ ඉවත් කරන යන්ත්‍ර 2 ක් මගින් කරනු ලැබේ.රුපියල් ලක්ෂ 600 ක් පමණ වටිනා පර්මනියේ නිපදවූ ගොෂිනා යන්ත්‍රය දුරස්ථ පාලකයක් මගින් බිම් බෝම්බ ස්වයංක්‍රීයව ඉවත් කරනු ලැබේ. එය ඉතා ආරක්ෂිත බිම් බෝම්බ ඉවත් කිරීමේ යන්ත්‍රයකි.කුමාරපුරන් ග්‍රාම නිලධාරි වසමේ පමණක් වර්ග මීටර් 172300 පමණ ප්‍රදේශයක බිම් බෝම්බ වළලා ඇතැයි යුද හමුදාව නිරීක්ෂණය කර ඇත. දැනටමත් වර්ග මීටර් 34900 ක ප්‍රදේශයක බිම් බෝම්බ ඉවත්කර ඇතැයි කපිතාන් මංගල මායාදුන්න පවසයි.කොටින්ගේ ප්‍රධානතම විශාලතම කඳවුරු සංකීර්ණයක් ලෙස පවත්වා ගෙන ගිය මුලතිව් ප්‍රදේශය ප්‍රධාන නගරයක සියලු අංග උපාංග සහිතව සංවර්ධනය කිරීමට මූලික අඩිතාලම දමා ඇත.යළි පදිංචි වූ අයට ජලය බවුසර් මගින් ලබාදෙන අතර වෛද්‍ය පහසුකම් ලබාදීමට ද හමුදාව පියවර ගෙන තිබේ. මුලතිව් ප්‍රදේශයේ සියලු සිවිල් පරිපාලන පහසුකම් ලබාදීමට රාජ්‍ය පරිපාලන අමාත්‍යංශය, ආරක්ෂක අමාත්‍යංශය, සමුපකාර අමාත්‍යංශය, ලෝක ආහාර වැඩපිළිවෙළ, උතුරු ආණ්ඩුකාර කාර්යාලය සමඟ ත්‍රිවිධ හමුදාව උපරිම පහසුකම් ලබා දෙමින් සිටී.මුලතිව් සංචාරයකින් පසුනිහාල් පී. අබේසිංහ සේයාරූ - සුදම් ගුණසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=ay1007183</link>
    <topic>යුද්ධයක් තිබුණු පළාතක් මේ තරම් ඉක්මනින් දියුණු වුණේ කොහොමද කියලා අපට පුදුමයි</topic>
    <author>සම්පත් අබේසිංහ</author>
    <content>ආරුගම්බේ” රළ බිඳෙන තැනට මීටර හය හත්සියයක් ඇතත්, එහි හඬ මනාව අපගේ හෝටල් කාමරය සිසාරා විහිදෙයි. ඉන් මා නොඉවසිලිමත් වූයේ මේ අසිරිමත් චමත්කාරය සියැසින් දැකබලා ගන්නා තුරුය.සංචාරක අධිකාරියේ ප්‍රවර්ධන කාර්යාංශයේ කළමනාකාර අධ්‍යක්ෂ, දිලිප් මුදාදෙණියමා ඉදිරියේ පෙනෙන නොපෙනෙන මානයේ නිල්වන් මුහුදය. වේලාව උදෑසන 8.00 පමණ වුවද හිරු රශ්මිය තදින් දැනෙයි. නාවික හමුදා යාත්‍රාවක් අවට නිරීක්ෂණය කරයි. රාත්‍රියේ වැඩ අවසන් කළ ධීවර බෝට්ටු සිය ගණනක් වෙරළෙහි ගාල්කර ඇත. යුද්ධය අවසන් වූ පසු ධීවරයෝ නිදහසේ තම රැකියාව කරන බව පෙනේ.දුරින් පෙනෙන විශාල පාලම සුනාමියෙන් පසු අලුතින් තැනු පාලමයි. ඒ අසලින් ආරම්භ වන පොතුවිල් නගරය නැගෙනහිර පළාතෙහි ඇති තරමක් දියුණු නගරයකි. වැඩි දෙනා ධීවර කර්මාන්තයෙහි නියැළෙති.දෙවැනි ස්ථානය දිනාගත් නෙට්යන්ග්“ආරුගම්බේ” ප්‍රදේශයට පොල් ඵලදාවෙන් අඩුවක් නැති හෙයකි. පෙනෙන තෙක් මානයේ පොල් රුප්පාවයි. එය කෙළවර වන්නේ පානම් පත්තුවෙනි. පානමේ සිට පොතුවිල් දක්වා හමා එන රළගෙඩි රැසක්ම පොතුවිල් වෙරළේදී ගමන් නිමවයි.ඒ සෑම රළ පෙළක්ම මුහුදේ හරස්කඩට ගමන් කිරීම මෙහි ඇති විශේෂත්වයයි. එය එසේ වන්නේ රට තුළට බොක්කක් ලෙස මුහුද නෙරා තිබීම නිසාය.ශ්‍රී ලන්කන් සභාපති නිශාන්ත වික්‍රමසිංහලාහුගල, යාල, කුමන අභය භුමි තුනම පිහිටා ඇත්තේ “ආරුගම්බේ” වටේටය. නැගෙනහිර පළාත විනාශ කළ කුරිරු යුද්ධයත් තවත් වරෙක සුනාමි ව්‍යවසනයත් නිසා හෙම්බත්වූ ස්වභාවික පරිසරයත්, ජනයාත් සැනසිලි සුසුමක් හෙළන මොහොත මෙය වේ.එවැනි සාමකාමි වාතාවරණයක් ලොවට කීමේ අරමුණින් සංචාරක අමාත්‍යංශය හා ශ්‍රී ලන්කන් එයාර්ලයින්ස් සමාගම එක්ව සංවිධානය කරනු ලැබු දිය මත ලිස්සා යාමේ අන්තර්ජාතික තරගාවලිය ආරුගම්බේ මුහුදු තිරයෙහි අතිඋත්කර්ෂවත් අන්දමින් පසුගියදා පැවැත්විණි.පසුගිය ජුනි 18 වෙනිදා සිට 24 වෙනිදා දක්වා පැවැති එම තරගාවලිය සඳහා, ඇමෙරිකාව, ඕස්ට්‍රේලියාව, ස්පාඤ්ඤය, පෘතුගාලය, නවසීලන්තය, එක්සත් රාජ්‍යය සහ ජර්මනිය ආදි රටවල් ගණනාවකින් ක්‍රීඩකයෝ එකසිය විසි අටක් සහභාගි වූහ. මෙම තරගාවලිය හැඳින්වූයේ “ශ්‍රී ලන්කන් එයාර් ලයින්ස් ප්‍රෝ 2010, ආරුගම්බේ” නමිනි.මේ තරගාවලියේ ප්‍රථම ස්ථානය දිනාගත් ඕස්ට්‍රේලියානු ජාතික “ජුලියන් විල්සන්” මහතා අප සමඟ ප්‍රකාශ කළේ මෙසේය.“මා ලංකාවට පැමිණුනේ ප්‍රථම වතාවටයි. මා ලංකාව ගැන අසා තිබුණත් මේ තරම් සුන්දර පරිසරයක් ගැන මා විශ්වාස කළේ නැහැ. ආගන්තුක සත්කාර, ආහාරජුලියන් විල්සන්පාන, නවාතැන්, බොහෝමත්ම ඉහළයි. මා නැවතත් ලංකාවට එනවා.”ජුලියන් විල්සන් හට ප්‍රථම ස්ථානය සඳහා පිරිනැමෙන කුසලානය, සහතිකපත් සහ මුදලින් ඩොලර් 20,000 ක චෙක්පතක් පිරිනැමිණි.තරගයේ දෙවන ස්ථානය දිනාගත් ඇමෙරිකානු ජාතික “නෙට් යන්ග්” මහතා අදහස් ප්‍රකාශ කරමින්, ආරුගම්බේ වෙරළ තිරය සර්ෆින්ග් ක්‍රීඩාවට ඉතාමත් යෝග්‍යයි. වඩාත් උස් නොවූ, අවශ්‍ය වේගය රැඳි හරස්කඩට පෙරළෙන රළ සර්ෆින්ග් සඳහා ඉතා වැදගත්. එවැනි ස්වභාවික වෙරළ තීර ලෝකයේ බොහෝමත්ම අඩුයි. තරගයේ සංවිධාන කටයුතු ඉතාම ඉහළ මට්ටමක පැවතුණා. පහසුකම් අතිනුත් ඉතාම ඉහළයි.දෙවැනි ස්ථානය වෙනුවෙන් කුසලාන සහතික පත් සහ ඩොලර් 10,000 ක් මුදලින් පිරිනැමිණි.මේ තරගයට සහභාගි වූ ඕස්ට්‍රේලියානු ජාතික “ජැකිෂාෆ්” මහතා අපූරු දෙයක් අපට පැවසුවා.”මා ලංකාවට එන්න බියෙනුයි හිටියේ. මා හිතුවේ නැහැ යුද්ධයක් තිබුණු ප්‍රදේශයක් මේ තරම් දියුණු ඇති කියලා. මේ රට සාමකාමියි. හැම දෙයක්ම හොඳයි.”එසේම දෙස් විදෙස් සංචාරකයින් දහස් ගණනින් තරගය නරඹමින් විනෝද වනවා අපට දක්නට ලැබිණ. බොහෝ දෙනෙකුට මෙය විනෝද ජනක අලුත් අත්දැකීමක් බව ඔවුන් සමඟ අදහස් හුවමාරුවේදී අපට දැනගන්නට ලැබිණි.මේ තරගාවලිය සඳහා මූලික දායකත්වය සැපයූ “ශ්‍රී ලන්කන් එයාර්ලයින්ස්” සභාපති නිශාන්ත වික්‍රමසිංහ මහතා සමඟින් කතා කළෙමු.”වසර තිහක යුද්ධයෙන් හා සුනාමියෙන් සංචාරක ව්‍යාපාරයට දරුණු පහරක් එල්ල වුණා. සමහර රටවල් ලංකාවට ඒම අවදානම් බව ප්‍රකාශයට පත්කළා.දැන් රට සාමකාමියි. ඒ නිසා සංචාරකයන්ගේ පැමිණීම දවසින් දවස වැඩි වෙනවා. සැබවින්ම මේ රටේ අස්සක් මුල්ලක් නෑර බියකින් තොරව යන්න එන්න පුළුවන් බව ලෝකයට පෙන්වීමට අපට අවශ්‍ය වුණා. සර්ෆින්ග් ක්‍රීඩාව ලෝකයේ සංචාරකයින් වඩාත් කැමති මෙන්ම ජනපි‍්‍රයම ක්‍රීඩාවක්. ආරගම්බේ එයට කදිම තැනක්.අද මාධ්‍ය මගින් ලෝකයේ සෑම රටකම මේ තරගාවලිය ගැන ප්‍රචාරය වෙනවා. ලොව සැමදෙනාගේම අවධානය අප රට වෙත යොමුවෙනවා. ලංකාව හොඳ සංචාරක ගමනාන්තයක් බව ඒ හැමෝම තීරණය කරාවි.”ශ්‍රී ලන්කන් එයාර් ලයින් ප්‍රෝ 2010 – ආරුගම්බේ තරගාවලිය පවත්වනු ලබන්නේ වෘත්තීයමය දියමත ලිස්සා යාමේ සංවිධානය මූලිකත්වයෙනි. සංවිධානයේ කළමනාකරු වන ඩේන් ජෝර්දාන් මහතා අප සමඟ අදහස් දක්වමින් කියා සිටියේ”දියමත ලිස්සායාමේ ක්‍රීඩාව සඳහා ඉතාම යෝග්‍ය වෙරළ තීර කිහිපයක් ලංකාවේ විශේෂයෙන් නැඟෙනහිර මුහුදේ පිහිටා තිබෙනවා. ආරුගම්බේ පිටරටවලත් ජනපි‍්‍රයයි.අපි ආසයි මේ පරිසරයට. ඉදිරියේදීත් මෙවැනි තරග රාශියක් පැවැත්වීමට බලාපොරොත්තු වෙනවා.ශ්‍රී ලංකාවේ සංචාරක අධිකාරියේ ප්‍රවර්ධන කාර්යාංශයේ කළමනාකාර අධ්‍යක්ෂ, දිලිප් මුදාදෙණිය මහතා අප සමඟ ප්‍රකාශ කළේ”දැන් ලංකාවට පැමිණෙන සංචාරකයින්ගේ කැපී පෙනෙන වර්ධනයක් තිබෙනවා.2009 වසර සමඟ සසඳා බැලීමේදි 2010 මැයි මාසය වන විට සංචාරකයින්ගේ පැමිණීම සියයට 43 දක්වා ඉහළ ගොස් තිබෙනවා.ශ්‍රී ලංකාව ආරක්ෂිත හා ආකර්ෂණීය දියමත ලිස්සායාමේ ගමනාන්තයක් ලෙස ඔවුන් අතර ජනපි‍්‍රයවී තිබෙනවා.සංචාරක ව්‍යාපාරයේ ප්‍රායෝගික ගැටලු අප හොඳින් හඳුනාගෙන තිබෙනවා. ඒවාට නිසි පිළිතුරු ලබා දෙමින් පවතිනවා.ඉදිරියට ද ඵලදායි තරගාවලි සංවිධානය කිරීමට බලාපොරොත්තු වෙනවා. පසෙකින් ලාහුගල ජාතික වනෝද්‍යානයෙන් ද අනෙක් පසින් යාල, කුමන ජාතික වනෝද්‍යාන වලින් වටවූ “ආරුගම්බොක්ක” අප රටට ආඩම්බරයකි.සම්පත් අබේසිංහඡායාරූප - සුදත් මලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007182</link>
    <topic>සිළුමිණ ගුරු ගෝල තරගයට ඇල්ලී අනුග්‍රහය</topic>
    <author>ඡායාරූපය සුදත් මලවීර</author>
    <content>සිළුමිණ ගුරු ගෝල තරගයට ඇල්ලී අනුග්‍රහය’සිළුමිණ’ ගුරු ගෝල තරගය සඳහා අනුග්‍රහය දැක්වීමට සීමාසහිත ඇල්ලි පෞද්ගලික සමාගම ඉදිරිපත්ව සිටී. එම සමාගමේ සමූහ අධ්‍යක්ෂ ඉල්ලීන් රිලුවාන් මහතා අනුග්‍රාහක චෙක්පත ලේක්හවුස් සභාපති බන්දුල පද්මකුමාර මහතාට බාර දුන් අවස්ථාව. සිළුමිණ දැන්වීම් කළමනාකාර ස්ටැන්ලි තිලකරත්න, මාධ්‍ය සම්බන්ධීකාරක ගාමිණී රූපානන්ද ඩෙස්ටිනී දැන්වීම් ආයතනයේ අධ්‍යක්ෂ ෂාන් ආර්. සේනානායක මහත්වරු ද මෙහි වෙති.ඡායාරූපය සුදත් මලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007181</link>
    <topic>මෙරට නිෂ්පාදිත EZY පරිගණකයට ඇමෙරිකාවෙන් සහතිකයක්</topic>
    <author/>
    <content>මෙරට නිෂ්පාදිත EZY පරිගණකයට ඇමෙරිකාවෙන් සහතිකයක්EZY ඉන්ෆොටෙක් ප්‍රධාන විධායක නිලධාරී ෂෆ්රාස් හම්සඩීන් සහ ජූඩ් තිසේරාඩුබායිහි ප්‍රධාන කාර්යාලය ඇති EZY ඉන්ෆොටෙක් 2009 වසරේ පෙබරවාරි මස ආයෝජන මණ්ඩලයේ ව්‍යාපෘතියක් ලෙස ශ්‍රී ලංකාවේ පරිගණක නිෂ්පාදනය කිරීම ආරම්භ කළේය. වසර 1 1/2 ක් වැනි කෙටි කාලය තුළ ඡ්ඛක ස්ලිම්ටොප් පරිගණක ශ්‍රී ලංකාවේ ජනපි‍්‍රයත්වයක් ලබා සිටී.EZY සමාගමේ ඉලක්කය වූයේ ප්‍රමිතියෙන් ඉහළ දැරිය හැකි මිලකට ශ්‍රී ලාංකික ජනතාවට පරිගණක ලබාදීමය. මාස කීපයක් ඇතුළත පකිස්තානයට සහ බංග්ලාදේශයට මෙම පරිගණක අපනයනය කිරීමට ද සමාගමට හැකි විය. ඇමෙරිකාවේ පරිසර ආරක්ෂක ඒජන්සිය විසින් බලශක්ති තරු සහතිකය දැන් සමාගමට ලබාදී තිබෙනවා.” ප්‍රධාන විධායක නිලධාරී ෂෆ්රාස් හම්සඩීන් මහතා පැවසීය.බලශක්ති තරු පරිගණක වැඩසටහනින් අදහස් කෙරෙන්නේ බලශක්තියෙන් කාර්යක්ෂම පුද්ගලික පරිගණක සහ මොනිටර් සහ පි‍්‍රන්ටර් ලබාදීමයි. මෙම පරිගණක සේවය සඳහා නොගන්නා විට ඉබේම ක්‍රියා විරහිත වේ. එමඟින් විශාල බලශක්තියක් පාරිභෝගිකයාට ඉතිරිකර ගැනීමට හැකිවේ.ලෝකයේ අද විශාල වශයෙන් නිෂ්පාදනය වන්නේ පරිගණක උපකරණයි. ඒ නිසා බලශක්ති තරු සහතිකය හිමිකර ගැනීම සමාගමට මහත් ප්‍රයෝජනවත් වන්නක් බව ද හම්සඩීන් මහතා කීය.රත්මලානේ පිහිටා ඇති කර්මාන්ත ශාලාව සඳහා ඇමෙරිකානු ඩොලර් මිලියන 3 ක් ආයෝජනය කර ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007183</link>
    <topic>මාලබේ SAITM  ආයනයෙන් උසස් පෙළ සිසුනට උපදේශන සේවා</topic>
    <author/>
    <content>මාලබේ SAITM  ආයනයෙන් උසස් පෙළ සිසුනට උපදේශන සේවාමාලබේ South Asian Institute of Technology and Management (SAITM) උසස් අධ්‍යාපන ආයතනය සිය 2010 වසරේ සැප්තැම්බර් / ඔක්තෝබර් මාස සඳහා නව බඳවා ගැනීම් මේ දිනවල සිදු කරයි. දේශීය මෙන්ම විදේශීය උසස් පෙළ හැදෑරූ සිසුන් හට ද මෙහිදී උසස් අධ්‍යාපනය ලැබීමට වරම් හිමිවන අතර ශ්‍රී ලංකාවේදීම ඉතාමත් සාධාරණ මිලකට අන්තර්ජාතිකව පිළිගත් උපාධි හිමිකර ගැනීමේ විරල අවස්ථාවක් හිමිවේ.මෙරට තුළ මුදල් ඉතිරි කර ගැනීමේ මෙන්ම ශ්‍රී ලංකාව විදේශ විනිමය ඉපයීමේ කාර්යයට ද SAITM ආයතනය දායක වෙයි. ඒ, ඔස්ට්‍රේලියාව, කැනඩාව, එංගලන්තය ඇතුළු බටහිර රටවලත් බොහෝ මැද පෙරදිග රටවලත්, මාලදිවයින ඇතුළු දකුණු ආසියාතික රටවලත් ශිෂ්‍ය ශිෂ්‍යාවන්ට SAITM ආයතනයේ අධ්‍යාපනය ලැබීමට අවස්ථාව සලසා දීමෙනි.මාලබේ ප්‍රදේශයේ දැකුම්කලු වටපිටාවක පරිසර හිතකාමී ලෙස නිමවා ඇති SAITM ආයතනය එහි වෛද්‍ය ඉංජිනේරු කළමනාකරණ පරිගණක බහු මාධ්‍ය (MULTIMEDIA) උපාධි පාඨමාලා හදාරන සිසුන්ට අවශ්‍ය සියලු පහසුකම් සලසා ඇත. පළපුරුදු දක්ෂ ආචාර්ය මණ්ඩලය හා ලොව පිළිගත් නවීන ඉගැන්වීම් ක්‍රම පරිපූර්ණ විද්‍යාගාරවලට අමතරව ඉඩ පහසුකම් සහිතව ආපන ශාලාව පුස්තකාලය ශ්‍රවණාගාරය ශිෂ්‍ය විවේකාගාර වාහන නැවැත්වීමේ පහසුකම් ඇතුළු තවත් බොහෝ අංග පිහිටුවා තිබේ.වෛද්‍ය පීඨය, ඉංජිනේරු පීඨය, කළමනාකරණ පීඨය, හා බහු මාධ්‍ය (MULTIMEDIA) පීඨය තම තෙවැනි කණ්ඩායම්වලට සිසුන් බඳවා ගනී. 0112413331 දුරකථන අංකයන්ගෙන් වැඩි විස්තර ලබාගත හැකිය. උසස් පෙළ සිසුනට සිය වෘත්තිය තෝරා ගැනීමට උපකාරී වන උපදේශක සේවාවක් ද නොමිලේ සපයයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007184</link>
    <topic>රේන්බෝ පේජස් සාමාජික නාමාවලිය සංයුක්ත තැටියක</topic>
    <author/>
    <content>රේන්බෝ පේජස් සාමාජික නාමාවලිය සංයුක්ත තැටියකරේන්බෝ පේජස් නමින් ප්‍රචලිතව ඇති ශ්‍රී ලංකා ටෙලිකොම් පබ්ලිකේෂන් ආයතනය, මානව සම්පත් කළමනාකරණ ආයතනය සමඟ එක්ව සාමාජික දුරකථන නාමාවලිය, සංයුක්ත තැටි මාධ්‍යයෙන් එළිදැක්වීය.ශ්‍රී ලංකා ටෙලිකොම් පබ්ලිකේෂන් ප්‍රධාන විධායක නිලධාරි මල්රාජ් බලපිටිය මහතා, මානව සම්පත් කළමනාකරණ ආයතනයේ සභාපති ලලිත් විජේතුංග මහතාට නාමාවලි සංයුක්ත තැටිය පිළිගැන්වූ අවස්ථාව. මානව සම්පත් කළමනාකරණ ආයතනය උප සභාපති අජිත් ද කොස්තා, මේජර් ජෙනරාල් ෂවේන්ද්‍ර සිල්වා, ටෙලිකොම් පබ්ලිකේෂන් සාමාන්‍යාධිකාරි ආර්. එන්. විජේතුංග මහත්වරු ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007185</link>
    <topic>ග්‍රෝහ ජල කරාම ඩිජිටල් තාක්ෂණයෙන්</topic>
    <author/>
    <content>ග්‍රෝහ ජල කරාම ඩිජිටල් තාක්ෂණයෙන්ජර්මනියේ ග්‍රෝහ ඒ ජී ආයතනය සමඟ විසි වසරක සබැඳියාව සමඟින් විසිත්ත නාන කාමර කට්ටල බෙදාහරින නියෝජිතයකු ලෙස කීර්තිමත් නාමයක් දිනා ඇති සමාගමකි Charter House.”Charter House සතු අත්දැකීම් සම්භාරය හා වෙළෙඳපොළ පිළිබඳ පුළුල් අවබෝධය ඉවහල් කර ගනිමින් ගෙවුණු විසි වසර තුළ විශාල ක්‍ෂේත්‍රයක විවිධ මට්ටමේ සේවාලාභීන් හට අනගි සේවාවක් ලබාදී තිබෙන්නේ ඒ සියල්ලගේම ප්‍රසාදය දිනා ගනිමිනි. ඔවුන් ගෙනෙනු ලබන ජල නල උපාංග තනිපුද්ගල නිවාස ඒකකයන්ට පමණක් නොව හෝටල්, තට්ටු නිවාස ආදී මහා පරිමාණ ව්‍යාපාර ස්ථාන කරා ද ගෙන යනු ලබනවා” අලෙවි කළමනාකරු කියයි.ඩිජිටල් තාක්ෂණය රැගත් නවතම ග්‍රෝහ මෙවලම් ප්‍රදර්ශනයට හා අලෙවියට ගෙන එන්නට සැලසුම් කොට ඇත. ජල උෂ්ණත්වය, වේගය සහ ගලා යන කාලය පාලනය කිරීමට මෙමඟින් ‘ප්‍රෝග්‍රෑම් කළ හැකි වනු ඇත. තමාගේ රුචි අරුචිකම්වලට ගැළපෙන පරිද්දෙන් ග්‍රෝහ සමඟ Charter House ඇති කර ගත් මේ සුසංයෝගයෙන් අනගි දේ සොයන ලක්වාසීන්හට ලොව විස්මිත භාණ්ඩ ලබාගැනීමට හැකිවනවා පමණක් නොව එම සුපිරි තාක්ෂණය නිවැරැදිව ස්ථාපිත කිරීමේ වෘත්තීයමය දායකත්වය ද ලබාගත හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007186</link>
    <topic>ගෝල්ෆේස් හෝටල් සමූහය අලුත් වෙයි</topic>
    <author/>
    <content>ගෝල්ෆේස් හෝටල් සමූහය අලුත් වෙයිමාධ්‍ය සාකච්ඡාවට සහභාගි වූ උපසභාපති චේතිය පෙරේරා, ජ්‍යෙෂ්ඨ උපසභාපති චන්ද්‍ර මොහොට්ටි, සභාපති සංජීව් ගාඩ්නර් හා අධ්‍යක්‍ෂ ලක්‍ෂ්මන් සමරසිංහ යන මහත්වරු.ගෝල්ෆේස් හෝටල් සමූහයට අයත් හෝටල් ඉදිරි අනාගතයට ගැළපෙන ආකාරයට සැලසුම් කිරීමත්, පුළුල් කිරීමත් එමෙන්ම ශ්‍රී ලංකා හෝටල් සංස්ථාව යටතේ ඇති හෝටල් හා ව්‍යාපාර ප්‍රවර්ධනය කිරීම පිළිබඳවත් පසුගියදා ගෝල්ෆේස් හෝටල් සමූහයේ සභාපති හා ප්‍රධාන විධායක නිලධාරි සංජීව් ගාඩ්නර් මහතාගේ ප්‍රධානත්වයෙන් මාධ්‍ය සාකච්ඡාවක් පැවැත්විණි.මේ අවස්ථාවට ගෝල්ෆේස් හෝටල් සමූහයේ ජ්‍යෙෂ්ඨ උපසභාපති චන්ද්‍රා මොහොට්ටි, අධ්‍යක්‍ෂ ලක්ෂ්මන් සමරසිංහ හා උපසභාපති චේතිය පෙරේරා යන මහත්වරු සහභාගි වූහ. චේතිය පෙරේරා මහතා නිල වශයෙන් උපසභාපති තනතුරට පත්කිරීමද මෙදින සිදුවිය.රජය 2015 වන විට සංචාරකයින්ගේ පැමිණීමේ වර්ධන වේගයක් අපේක්‍ෂා කරන අතර එය 2500 000 ක් දක්වා බලාපොරොත්තු වෙයි. රජයේ මේ ඉලක්කයට ගැලපෙන ලෙස ගෝල්ෆේස් හෝටල් සමූහයද ප්‍රතිසංස්කරණය කිරීමට අපේක්‍ෂිතයි. මීට අමතරව දේශීය සංචාරකයන් සඳහා වූ පහසුකම් වැඩිකිරීමට ද මෙම හෝටල් සමූහය බලාපොරොත්තු වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007187</link>
    <topic>මුල් ළමාවිය සංවර්ධනයට කැප වූ ආදර්ශ ගම්මාන</topic>
    <author/>
    <content>මුල් ළමාවිය සංවර්ධනයට කැප වූ ආදර්ශ ගම්මානළමා ලේකම් කාර්යාලයේ අධ්‍යක්ෂ යමුනා පෙරේරා මහත්මිය මුල් ළමා විය සංවර්ධන ආදර්ශ ගම්මාන පිහිටුවීම පිළිබඳව විස්තර කරමින්.ළමා සංවර්ධන හා කාන්තා කටයුතු අමාත්‍යාංශයේ ළමා ලේකම් කාර්යාලය, මුල් ළමාවිය දරුවන්ගේ රැකවරණය හා සංවර්ධනය සහතික කිරීමේ නව ව්‍යාපෘතියක් ක්‍රියාත්මක කරයි.“එය මුල් ළමා විය රැකවරණ හා සංවර්ධන ආදර්ශ ගම්මාන නම් වේ”.මෙයින් අදහස් කරනුයේ මුල් ළමාවිය දරුවාගේ් රැකවරණය හා සංවර්ධනය උදෙසා කැපවී කටයුතු කරන පිරිසකගෙන් සහ ආයතනවලින් සමන්විත ශාරීරික, මනෝ සමාජීය හා ප්‍රජනන සංවර්ධනයෙන් පෝෂිත මුල් ළමාවිය දරුවන් සිටින ගම්මාන ඇති කිරීම වේ.මේ ආදර්ශ ගම්මාන ව්‍යාපෘතිය ප්‍රාදේශීය ලේකම් කොට්ඨාස 14ක තේරාගත් ගම්මාන 14ක නියමු ව්‍යාපෘතියක් ලෙස ක්‍රියාත්මක කිරීමට සැලසුම් කර ඇත. ළමා ලේකම් කාර්යාලයේ මෙහෙයවීම යටතේ ග්‍රාමීය සංවර්ධනය උදෙසා ක්‍රියාකරන ප්‍රාදේශීය ලේකම්ගේ සෘජු අධීක්ෂණය යටතේ මේ ව්‍යාපෘතිය ක්‍රියාත්මක වේ.එහි පළමු ආදර්ශ ගම්මානය ස්ථාපිත කිරීමේ කටයුතු ඉංගිරිය ප්‍රාදේශීය ලේකම් කොට්ඨාසයේ අරකාවිල ගම්මානයේ පසුගියදා ආරම්භ කෙරිණ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007188</link>
    <topic>ඩග්ලස් පුත්‍ර අලෙවි නියෝජිතයන්ට ජකර්තා නුවරදී GT සම්මාන</topic>
    <author/>
    <content>ඩග්ලස් පුත්‍ර අලෙවි නියෝජිතයන්ට ජකර්තා නුවරදී GT සම්මානඩග්ලස් සහ පුත්‍රයෝ (පෞද්ගලික) සමාගමේ ජීටී ටයර් අලෙවි නියෝජිතයන් සඳහා සම්මාන ප්‍රදානෝත්සවය ඉන්දුනීසියාවේ ජාකර්තා නුවර දී පැවැත්විණි. ඩග්ලස් සමූහ ව්‍යාපාරයේ සභාපති කළමනාකාර අධ්‍යක්ෂ සරෝජ් පෙරේරා මහතා සහ සම්මානලාභි ටයර් අලෙවි නියෝජිතයෝ මෙහි වෙති.ක්ෂේත්‍රයේ පාර්ශ්වකරුවන් සහ ප්‍රවීණයන්ගේ දායකත්වය ඇගයීම සඳහා පවත්වනු ලබන වාර්ෂික ඉසව්වලින් ඩග්ලස් ඇන්ඩ් සන්ස් (පුද්ගලික) සමාගමේ ට්ඊ සම්මාන ප්‍රදානෝත්සවය ටයර් අලෙවි ක්ෂේත්‍රයේ වඩාත්ම කීර්තිමත් සම්මාන රාත්‍රියකි. පසුගියදා ඉන්දුනීසියාවේ ජකාර්තා නගරයේ දී පැවැති මෙම සම්මාන රාත්‍රිය සඳහා සහභාගි වූ සම්භාවනීය අමුත්තන් අතර ඉන්දුනීසියාවේ ශ්‍රී ලංකා තානාපති ජෆර් හුසේන් මහතා සහ ඉන්දුනීසියාවේ ර්‍ථඊ ට්චණචඩ ඊඩභදඨඨචත සමාගමේ සභාපතිවරයා හා ජ්‍යෙෂ්ඨ නිලධාරීහු ද වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj1007189</link>
    <topic>ගමේ පාසල්වලට සෙලින්කෝ ලයිෆ් පංති කාමර ඉදිකර දෙයි</topic>
    <author/>
    <content>ගමේ පාසල්වලට සෙලින්කෝ ලයිෆ් පංති කාමර ඉදිකර දෙයිසෙලින්කෝ ලයිෆ්හි පාසල් සංවර්ධන වැඩසටහන යටතේ තෝරාගත් පාසල් 11 ක් සඳහා නව පන්ති කාමර ඉදිකිරීම, ඒවා සඳහා අවශ්‍ය ලීබඩු සැපයීම සහ සෞඛ්‍යාරක්ෂණ පහසුකම් ලබාදීම සිදුකර ඇත. වාලච්චේන මනිපුරම් විග්නේශ්වර විද්‍යාලය, මාතර කැටියපේ ප්‍රාථමික විද්‍යාලය, පන්නල වේරහැර කනිෂ්ඨ පාසල, රඹුක්කන පිටවල රෝමානු කතෝලික පාසල හා මඩකලපුව නාවත්කර්ණි ශ්‍රී කණකර් විද්‍යාලය එම වැඩසටහනින් ප්‍රතිලාභ ලද පාසල් කිහිපයකි.දිවයිනේ අඩු පහසුකම් සහිත ග්‍රාමීය ප්‍රදේශ 46 ක වෙසෙන ජනතාවගේ සෞඛ්‍යාරක්ෂණය නඟා සිටුවීම සඳහා සමාගම මඟින් ක්‍රියාත්මක කරන ලද වෛද්‍ය හමුව මෙවර සාර්ථකව 6 වන වසරටත් පැවැත්වූ අතර මෙමඟින් ජනතාවට නොමිලේ වෛද්‍ය ප්‍රතිකාර ලබා ගැනීමේ අවස්ථාව සැලසිණි.සමාගමේ අනෙකුත් සමාජ සත්කාරක වැඩසටහන් අතුරින් පසුගිය වසරේදී දියත් කළ “සෙනෙහසක උදානය” වැඩසටහන මඟින් 2000 කට අධික ගැබිණි මව්වරුන් හා අලුත උපන් දරුවන් ඇති මව්වරුන් පිරිසක් සඳහා පූර්ව හා ප්‍රසව සුරක්ෂාව පිළිබඳ දැනුවත් කිරීම සිදු කරන ලදී.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj10071810</link>
    <topic>ඩයලොග් ආසියාටා ‘නැණස TV’ උතුරටත් ගෙන යයි</topic>
    <author/>
    <content>ඩයලොග් ආසියාටා ‘නැණස TV’ උතුරටත් ගෙන යයියාපනය ප්‍රදේශයේ පාසලක විදුහල්පතිවරයකු උතුරු පළාත් ආණ්ඩුකාර විශ්‍රාමික මේජර් ජනරල් ජී. ඒ. චන්ද්‍රසිරි මහතා අතින් රූපවාහිනී යන්ත්‍රයක් ලබා ගනිමින්. උතුරු පළාත් සභාවේ ප්‍රධාන ලේකම් ඒ. සිවසාමි සහ ඩයලොග් ආසියාටා සමාගම් අලෙවි අංශයේ ප්‍රධානී රවීන්ද්‍ර සිවසිතම්පරම් ද මෙහි වෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj10071811</link>
    <topic>සිංහල භාෂාවෙන් අන්තර්ජාල සේවා ලබා දෙන සුබස වෙබ් අඩවිය</topic>
    <author/>
    <content>සිංහල භාෂාවෙන් අන්තර්ජාල සේවා ලබා දෙන සුබස වෙබ් අඩවියකොළඹ විශ්වවිද්‍යාලයීය පරිගණක අධ්‍යයනාතනයේ භාෂා තාක්ෂණ පර්යේෂණාගාරයේ ප්‍රධානී ආචාර්ය රුවන් වීරසිංහ මහතා උත්සවය ඇමතු අවස්ථාව.කොළඹ විශ්ව විද්‍යාලයීය පරිගණක අධ්‍යයනාතනයේ භාෂා තාක්ෂණ පර්යේෂණාගාරය, සිංහල භාෂාව ඔස්සේ අන්තර්ජාල සේවා ලබා දෙන ‘සුබස’ වෙබ් අඩවිය (www.subasa.lk)පසුගියදා එළි දැක්වීය.කොළඹ විශ්වවිද්‍යාලයීය ශ්‍රවණාගාරයේ පැවැති මෙම උත්සවයේ ප්‍රධාන ආරාධිතයා ලෙස සහභාගි වූ ශ්‍රී ලංකා තොරතුරු තාක්ෂණ නියෝජිත ආයතනයේ ප්‍රධාන මෙහෙයුම් නිලධාරී රොෂාන් දේවපුර මහතා පැවසුවේ සුබස වෙබ් අඩවිය එළි දැක්වීම, සිංහල භාෂාවෙන් පරිගණකය සහ අන්තර්ජාලය පරිහරණය කිරීම පහසු කිරීම සම්බන්ධයෙන් ගත් ඉතා වැදගත් ඉදිරි පියවරක් බවයි.සුබස වෙබ් අඩවියේ සිංහල භාෂාවෙන් පරිගණකය සහ අන්තර්ජාලය පරිහරණය කිරීම පහසු කරන මෘදුකාංග සහ මෙවලම් රාශියක් තිබෙනවා. එම අගනා මෘදුකාංග කොළඹ විශ්වවිද්‍යාලයීය භාෂා තාක්ෂණ පරියේෂණාගාරය දීර්ඝ කාලයක් කළ පර්යේෂණවල ප්‍රතිඵල බව ද ඔහු පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj10071812</link>
    <topic>ජනතාවට හරි පාර පෙන්වන</topic>
    <author/>
    <content>ජනතාවට හරි පාර පෙන්වනසාලා ජියෝ ඉන්ෆොමේෂන් සිස්ටම්ස්හි කළමනාකාර අධ්‍යක්ෂ චින්තක විජේවික්‍රම, අධ්‍යක්‍ෂවරුන් වන ප්‍රසන්න සූරියප්පෙරුම, ඩී.එල්.ආර්. ශ්‍යාමාල් අරුණ සෙනෙවිරත්න මහත්වරුන් සාලා ප්‍රෝ සැට් ගවේෂණ පද්ධතිය හඳුන්වා දුන් අවස්ථාවේ.සාලා එන්ටර්ප්‍රයිසස්හි අනුසමාගමක් වන සීමාසහිත සාලා ජියෝ ඉන්ෆොමේෂන් සිස්ටම්ස් පෞද්ගලික සමාගම ‘සාලා ප්‍රෝ සැට්’ නමින් නවතම GPS ගවේෂණ පද්ධතියක් එළි දැක්වීය. එය පොදු මහජනතාවට විවෘත වූවකි.GPS යනු ඇමෙරිකානු අභ්‍යවකාශ තාක්ෂණය මත පදනම් වූ රේඩියෝ තොරතුරු ගවේෂණ පද්ධතියකි.ලොව පුරා වෙසෙන සිවිල් ජනතාවට නොකඩවා නිවැරැදි ස්ථාන පෙන්වා දීම, ස්ථාන ගවේෂණය කිරීමේ අවස්ථා සැලසීම සහ කාල නිර්ණය කිරීම ආදිය මෙම පද්ධතියෙන් ලැබෙන පහසුකම් අතර වේ.ලෝකයේ ඕනෑම ස්ථානයක සිටින ඕනෑ තරම් මිනිසුන් පිරිසකට දිවා රාත්‍රී කාලවල දී ඕනෑම කාලගුණ තත්ත්වයක දී නිවැරැදි ස්ථානයක හා කාලය පිළිබඳ තොරතුරු ලබා දීමට GPS පද්ධතියෙන් හැකිවේ.සාලා ජියෝ ඉන්ෆොමේෂන් සිස්ටම්ස් සමාගමේ කළමනාකරණ අධ්‍යක්ෂ චින්තක විජේවික්‍රම මහතා මෙසේ කියා සිටී.”මේ පද්ධතිය භාවිත කිරීමෙන් ශ්‍රී ලංකාවේ ඕනෑම ලිපිනයක් සොයා බැලීමට හා ගවේෂණය කිරීමට ඉඩ සැලසෙන බවයි.ඕනෑම ස්ථානයකට ගමන් කළ හැකි කෙටිම හා වේගවත්ම මාර්ගය පිළිබඳ විස්තරාත්මක ලෙස උපදෙස් ට්ර්‍ථඉ ගවේෂණ පද්ධතියෙන් ලැබේ.එහි 100,000 කට වැඩි මංසලකුණු හා වැදගත් ස්ථාන අන්තර්ගත වේ. ඒවා අතර ඉන්ධන පිරවුම්හල්, ATM යන්ත්‍ර, බැංකු, රෝහල්, හෝටල්, උද්‍යාන, පොලිස් ස්ථාන ආදිය වේ.ඔබට අවශ්‍ය වඩාත් නිවැරැදිම ස්ථානය සොයා ගැනීමට එය නිතැතින් ඉවහල් වනු ඇත.එසේ ම වෙතත් කිසිවකුගේ සහායක් නොමැති ව ඔබට අවශ්‍ය ස්ථානයට ගමන් කිරීම මාර්ගය පහසුවෙන් සොයා ගැනීමට ද එය උපකාර වේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aj10071813</link>
    <topic>දරුවන්ගේ දත් රැක ගැනීමේ වැදගත්කම</topic>
    <author/>
    <content>දරුවන්ගේ දත් රැක ගැනීමේ වැදගත්කමමෑතකදී පවත්වන ලද මුඛ සෞඛ්‍ය ආශ්‍රිත සමීක්ෂණයකදී හෙළිවූ පරිදි දරුවන්ගේ දන්ත සෞඛ්‍ය අතිශය අවදානම් තත්ත්වයක පවතින බව හෙළිවිය.යුනිලීවර් ශ්‍රී ලංකාහි මුඛ සෞඛ්‍ය හා ඩියෝ කාණ්ඩ අංශ ප්‍රධානී නිලූෂි ජයතිලක “දරුවන්ගේ දත් වැඩිහිටියන්ගේ දත් වලට වඩා පහසුවෙන් දිරා යා හැකි අතර තම දත් රැකගැනීමේ වැදගත්කම පිළිබඳව වැඩිහිටියන් වශයෙන් අපගේ යුතුකමයි. කුඩා කල සිටම දවසට දෙවරක් දත් මැදීම වැනි යහපත් පුරුදු ඇති කිරීමෙන් දරුවන් හට ජීවිත කාලය පුරාම නීරෝගී මුඛයක් පවත්වා ගෙන යා හැකි වෙනවා” යැයි පවසයි.දත් දිරායාම සහ කිරිදත් අහිමිවීම දරුවන්ගේ ස්ථාවර දත්වල සෞඛ්‍ය තත්ත්වය කෙරෙහි සෘජු බලපෑමක් ඇති කළ හැකි බව කියන සිග්නල් ලාංඡන කළමනාකරු දත් දිරායාම සහ මුඛ රෝග පහසුවෙන් වළකාගත හැකියි. ෆ්ලෝරයිඩ් සහිත දන්තාලේපයකින් දිනකට දෙවරක් දත් මැදීම දරුවන්ගේ දත් දිරායාම 50%කින් පමණ පහත හෙළිය හැකියි” යැයි කියයි.උදෑසන සහ රාත්‍රියේ දත් මැදීම මඟින් සිය මුඛ සෞඛ්‍ය තත්ත්වය ඉහළ නංවාගත හැකි ආකාරය පිළිබඳ දරුවන් හා මනුපියන් දැනුවත් කිරීමේ ජාත්‍යන්තර ව්‍යාපෘතිය සිග්නල් ප්‍රකාශයට පත් කරයි. මෙම ව්‍යාපෘතිය ඉදිරි මාස කිහිපය තුළ ශ්‍රී ලංකාවේ ක්‍රියාත්මක වීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>18</day>
    </date>
    <link>http://www.silumina.lk/2010/07/18/_art.asp?fn=aw1007181</link>
    <topic>ඇයි සුනීතා මේ ළමයා ළඟටම එන්නේ</topic>
    <author>මතුගම මහින්ද විජේතිලක</author>
    <content>තමන්ට හෝ අනුන්ට හෝ මේ දෙපාර්ශවයට ම හෝ යහපත පිණිස කුසල් හි යෙදුණෝ සුගත ගාමීව උපදිති. අයහපත පිණිස අකුසල්හි යෙදුණෝ දුගතිගාමීව උපදිති. කෙසේ වුව ද මරණාසන්න අවස්ථාවේ චුති සිතට අරමුණු වන අතීත ක්‍රියාකාරකමක් අනුව ඊළඟ ප්‍රතිසන්ධිය සිදුවන බව බෞද්ධයෝ දනිති.කොයි තරම් දාන ශීලාදී පුණ්‍ය කර්මයන්හි යෙදුණ ද මරණාසන්නයේ දී ලෝභය, ද්වේශය හා මෝහය මූලික වී අරමුණු වන අතීත ක්‍රියාවක් ප්‍රබලව සිටීමෙන් එසේ සිදුවේ. දාන ශීල පුණ්‍ය ක්‍රියා සමඟ භාවනාමය කුසල ක්‍රියාවන් හි යෙදී සිත ශක්තිමත් කැර ගත් පුද්ගලයා ඒ තත්ත්වය වළක්වා ගනී.ජීවත්ව සිටින අය කෙරෙහි හෝ දේපළ සම්පත් කෙරෙහි හෝ ඇල්මෙන් මිය ගිය කෙනෙකු තමන් ද දුගතියක ඉපිද තමන්ට උදව් කළ කෙනෙකුට අයහපත් ව ක්‍රියාත්මක වීමේ සිද්ධියකි මේ.සම්පත් කොළඹ නාගරික ප්‍රදේශයේ පදිංචි 23 හැවිරිදි තරුණයෙකි. කිසිවෙකුට වරදක් හිරිහැරයක් පාඩුවක් නොවන පරිදි ජීවත් වූ ඔහු ආගම දහම කෙරෙහි නැඹුරු වූයේ මස් මාළු කරවල බිත්තර පවා ආහාරයට නොගෙන කරුණාව මෛත්‍රිය හුරු පුරුදු කළ අයෙකි. හිටි හැටියේ ම ඔහුට කෑම අරුචියක් හට ගත්තේ ය. ආහාරයක් වශයෙන් ඔහුට පානය කළ හැකි වූයේ කිරි පමණි. හේ දවසින් දවස ම කායිකව දුර්වල වන්නට වූයේ ය.සම්පත් නිදා ගෙන සිටින විට ඔහු නිදා සිටි යහනේ කවුදෝ කෙනෙක් වාඩි වී සිටින බව ඔහුට දැනෙන්නට විය. සමහර අවස්ථාවල ඇඳ ළඟ තවත් කෙනෙකු සිට ගෙන සිටින බව දැනෙන්නට විය. ගමනක් යන විට ඔහු පසු පසින් කවුදෝ කෙනෙක් පැමිණෙන බව දැනෙන්නට විය. ඔහු උදේ සවස තෙරුවන් වන්දනා කරන විට ඒ ස්ථානයේ ඇති ජනේලයට පිටින් සිට කවුදෝ කෙනෙක් බලා සිටින බව ඡායාවක් මෙන් පෙනේනනට විය.මෙසේ ටික කාලයක් ගත විය. දිනක් රාත්‍රියේ සම්පත් පුරුදු පරිදි නින්දට ගියේ ය. නින්දත් නොනින්දත් අතර සිත තැන්පත් වන විට ඔහු ඇඳෙන් ඉහළට ඇදී යන්නාක් මෙන් දැනිණ. ඔහු දැන් සිටින්නේ ඇඳට ඉහළිනි. ඔහු ඇඳ ඉහළ සිට ඇඳ දෙස බැලුවේ ය. ඇඳ උඩ තම ශරීරය නිද්‍රා ස්වරූපයෙන් පවතී. ඔහුට යළිත් තම ශරීරයට රිංගා ගැනීමට අවශ්‍ය විය.එහෙත් එසේ කළ නොහැකි විය. කවුදෝ ඔහු අල්ලා ගෙන නිවසින් පිටතට ඇදගෙන යන බව දැනේ. ඔහුගේ සිරුර මත ඔහුගේ මිය ගිය පුංචි අම්මා හිඳගෙන ඔහු මෙසේ අහසේ පාවෙමින් ගෙන යන බව දැනෙයි. දිනක් නිවසට ඉහළ ඉඩමේ කෙළවර අහසේ පාවෙමින් සිටියේය. තවත් දවසක් නිවස පිළිකන්නේ අහසේ පාවෙමින් සිටියේ ය. මෙසේ දින කීපයක් නිවසින් පිටත තම ඉඩමේ පිටතට නොගොස් අහසේ පාවෙමින් සිටියේ ය.යළි දිනයක ඔහු ශරීරයෙන් ඉහළට ඇදෙන්නට විය. එය වළක්වා ආපසු තම ශරීරයට රිංගා ගන්නට උත්සාහ කළ ද ඔහුට ආපසු ශරීරය සමඟ එකතු වෙන්නට නොහැකි විය. ඇඳට උඩින් පාවෙමින් තිබෙන තම ශරීරය ඉතා සියුම් හා සැහැල්ලු බව ඔහුට දැනේ. ඒ මත හිඳ ගෙන සිටින පුංචි අම්මා ඔහු කැඳවා ගෙන යයි. නිවසෙන් පිටතට ආවේය.එසේ ආවේ දොර ජනෙල් වසා තිබෙන නිවසේ බිත්තියක් විනිවිද ගෙන ය. ඒ සඳහා කිසි ම වෙහෙසක් හෝ අපහසුවක් ඔහුට නොදැනුණු බව මතකය. නිවසෙන් පිට වී ඉඩමෙන් ද පිට වී අහසේ පාවෙමින් ගමන් කරන බව ඔහුට පෙනේ. ඔහු පහත බැලීය. කළුබෝවිල නගරයේ මාර්ගය දෙපසින්, ගොඩනැගිලිවලත් විදුලි පහන් දැල් වෙමින් තිබේ. ඉඳ හිට වාහන ගමන් කරන බව ද පෙනේ.විශාල ප්‍රදේශයක භූ®මි භාගයක් පුරා පැතිර පවතින දකුණු කොළඹ මහ රෝහල් පරිශ්‍රය පෙනේ. දැන් නුගේගොඩ දෙසට ගමන් කරයි. ඇන්ඩර්සන් පාර හන්දිය පැහැදිලිව පෙනේ. පාර දෙපස ම පිහිටි ජාත්‍යන්තර පාසල් ගොඩනැගිල්ල හා සියලු ම වෙළෙඳ ගොඩනැඟිලි දිස්වේ. ඔහු කොහුවල සුසාන භූමිය අසල නතර විය. සුසාන භූමියේ ගේට්ටුවෙන් ඇතුළු විය.සුසාන භූමියේ සිටි විශාල පිරිසක් ඔහු වටා එක් රොක් වන්නට වූහ. ඔව්හු විවිධ පුද්ගලයෝ වූහ. සමහරු ඉතා විරූපීය. ඔහු දැන් සිටින්නේ සුනීතා පුංචි අම්මාගේ සොහොන් කොත ළඟය. ඔහුට බියක් දැනිණි. ඔහුට මෙතැනින් පලා යන්නට උවමනා විය. වටා රැස්වී සිටින සමහරු ඔහුගේ අතින් අදී. ඔහු විශාල උත්සාහයක් ගෙන ගේට්ටුව අසලට ආපහු ආවේය.සමහරු ඔහු නතර කැර ගන්නට මෙන් ඇතුළට අදිති. ඉතාම පීඩනයට පත්ව, වෙහෙසක් දරමින්, දඟලා යන්තම් එළියට පැන ගත්තේ ය. ඉතා ම වේගයෙන් ආපසු නිවෙස කරා ආවේය. දැන් පුංචි අම්මා ඔහු සමඟ නැති බව දැනේ.ඇය සොහොනේ නතර වන්නට ඇතැයි සිතේ. දැන් නිවසේ දොරවල් වසා ඇත. ඇතුළු වන්නේ කෙසේද? බියක් සිතට දැනේ. ඇතුළු වන්නට නොහැකි වුණොත් කුමක් සිදුවේද? ඔහු මහත් වෙහෙසක් දරා නිවසට රිංගා ගත්තේ ය. කාමරයට ගියේ ය. වහාම තම ශරීරය තුළට ඇදී ගියේ ය.ඔහු ශරීරයට රිංගා ගෙන අවදි විය. කෑගැසුවේ ය. අම්මාට කතා කළේ ය. මේ රෑ දෙගොඩ හරියේ පුතාගේ කෑ මොර දීමෙන් බියපත් වූ මෑණියෝ ද ඔහුගේ කාමරයට පැමිණ විදුලි පහන් දැල්වූවා ය. සම්පත් බියෙන් වෙවුලති. ශරීරය දහදියෙන් තෙමී ඇත. සම්පත් බියපත්ව සිදු වූ සියලු විස්තර කීවේය.එදා රාත්‍රිය පහන් වන තුරුම කල්පනා කළේ ය. කොහුවල සොහොන් භූ®මිය තුළදී ඔහු වටා මළවුන් එක් රැස් වූ හැටි. සමහරු වියරු සිනා පළ කළ හැටි. සමහරු දත් විලිස්සා ගෙන පැමිණි හැටි. සමහරු ඉතා අප්‍රසන්න පෙනුමෙන් පෙනී හිටි හැටි. මුන් අමනුස්සයෝ ය. ප්‍රේතයෝ ය. ප්‍රේතියෝ ය. මල යක්ෂයෝ ය. යක්ෂණියෝ ය. සම්පත් කල්පනා කළේ ය. මේ ජීවත්ව සිටිද්දී අනුන්ට ඊර්ෂ්‍යා කළ එවුන් ය.වංචා දූෂණ කළ එවුන් ය. රැකියා කළ ස්ථානවලට පවා වංචා කළ එවුන් ය. වේලාවට රැකියාවට නොගොස් ගන්නා වැටුපට පවා වංචා කළ එවුන් ය. තණ්හාවෙන් අනුන් සතු දේ කඩා වඩා ගත්තෝ ය. රාජ්‍ය දේපළ සොරා ගත්තෝ ය. ජනතාවට වංචා කළෝ ය. ජනතාව රවටා බොරු පොරොන්දු දී ඒවා ඉටු නොකොට කොමිස් අල්ලස් ගත් දේශපාලනඥයන් පවා මළ ප්‍රේතයන් වී ඉපිද එහි සිටි බව මතකය.ඔවුන් සමඟ වංචා දූෂණ කළ කොන්ත්‍රාත්කරුවෝ ද නිලධාරීහු ද එහි සිටියහ. ඔව්හු සා පිපාසාවෙන් පෙළි පෙළී උගුර තෙමා ගන්නට දිය බිඳක් නැතිව දුක් විඳින බව දැනුණි.ඉතින් එහෙම නම් මේ තරම් දැහැමි ව ජීවත් වන, මස්, මාළු, කරවල, බිත්තර, උම්බලකඩ පවා ආහාරයට නොගන්නා මට මෙසේ සිදුවන්නේ ඇයි දැයි තමන්ගේ සිත සමඟ තර්ක කළේ ය. පසුදා සිට යළිත් මස් මාළු කන්නට තීරණය කළේ ය. ඔහු එසේ ම සිදු කළේ ය.එහෙත් සුවයක් නොදැනුණේ්ය. සුනීතා පුංචි අම්මා ඔහු කැඳවා ගෙන සොහොනට කැඳවා ගෙන යන්නට විය. ඔහු මහත් වෙහෙසක් දරා ආපසු එයි, පසු ගිය ජූනි 01 වැනි දා උදේ අම්මා අවදි වී පුතාට තේ එකක් හදාගෙන පුතාගේ කාමරයට ගියා ය. සම්පත් ඇඳේ නැත. නාන කාමරයේ ද නැත. ඔහු ආ ගිය තැනක් නැත. දින දෙකක් පුරා ඔහු සෙව්වා ය. සම්පත් නැත.මේ අතර ඈත ප්‍රදේශයක පදිංචිව සිටි සුනීතාගේ පුතෙකුගෙන් පණිවුඩයක් ලැබුණි. සම්පත් එහි පැමිණ ඒ කිට්ටුව පිහිටි ආරණ්‍යයකට ඇතුළත්ව සිටින බව මෑණියන්ට ආරංචි විය.“අනේ! දෙයියනේ! මට සිටින එකම දරුවා?...” යැයි ඇය බියපත්ව වහාම එහි ගොස් හඬා වැලපී ඔහු ආපසු කැඳවා ගෙන ආවා ය.ඇය ‘සිළුමිණ’ පාඨකයෙකුගේ උපදෙස් පරිදි කෝට්ටේ ගුප්ත ගවේෂණ මධ්‍යස්ථානයට පුතා කැඳවාගෙන ගියේ ය.එහිදී සම්පත් වෙව්ලන්නට විය.“කව්ද මේ ශරීරයට රිංගා ගෙන ඉන්නේ?”“මම... මම... මම...”“මම මම නෙවෙයි, ඉක්මනින් කියන්න?”“මම සු...නී...තා”“කව්ද සුනීතා කියන්නේ?”“සම්පත් ගෙ පුංචි අම්මා”“දැන් කොහේද සුනීතා ඉන්නේ?”“මං මැරුණා...”“මොනවා වෙලා ද මැරුණේ”“2003 වෙසක් පෝය දවසේ මේ ළමයි සල් උයනක් හැදුවා. මමත් උදව් කළා. මේ ළමයින්ට කෝපි ටිකක් වත්කර දෙන්න කියා මම කුස්සියට ගියා. කෝපි වත්කරන කොට හිටි හැටියේ මගේ පපුව තද වෙලා (හෘදයාබාධයක්) මළා. මගේ දරුවෝ පින් දහම් කරන්නේ නෑ. ඒ වෙලාවේ මගේ හිතට අතීත අකුසලයක් මතුවී පෙනුණා. වෛරයක් හිතුණා. මම දැන් සෙහොනේ ඉන්න මළ යක්ෂණියක්.”“ඉතින් ඇයි සුනීතා මේ ළමයා ළඟට එන්නේ, තමුන්ගෙ ළමයි ළඟට යන්න පුළුවන් නේද?”“වැඩක් නෑ... වැඩක් නෑ... උන් පිනක් දහමක් කරන්නේ නෑ. උන් හොඳ නෑ. උන් හදපු හැටි, උන්ට දස මාසයක් කුසේ දරාගෙන හිටි හැටි, ලේ කිරි කර පෙවූ හැටි, උන්ට උගන්නපු හැටි, උන් කල්පනා කරන්නේ නෑ. උන් මට පින් දෙන්නේ නෑ.මේ සම්පත් තමයි පින් දහම් කරන්නේ. මෙයාට පුළුවන් මාව මේ දුකෙන් බේරා ගන්න. මම සම්පත් පුතාට ආදරෙයි.. මම මෙයාව මම සිටින තැනට අරගෙන යනවා. හැමදාම උදේ 6 ට හවස 6 ට මම සම්පත් බලන්න එනවා. එයා බුදුන් වඳින හැටි බලා ඉන්නවා. මම සම්පත්ට ආදරෙයි. මම මෙයාව අරං යනවා.“සුනීතා! තමුන් මහා පාපයක් කැරගන්න හදන්නේ, සම්පත් ජීවත්ව හිටියොත් තමයි තමුන්ට පින් ලබා ගන්න පුළුවන්. දැන් සුනීතා මේ ශරීරයෙන් ඉවත් වී යන්න. අපි සුනීතාට පින් දෙන්න කියන්නම්.”“බෑ... බෑ... මට මෙයා දාලා යන්න බෑ... (හඬා වැළපෙයි)“එහෙම නම් දඬුවම් විඳින්නයි සිද්ධ වෙන්නේ...”ඔය හිස හත්කඩකට පලාවි, ගින්නෙන් පිළිස්සේවි.”“හොඳයි... එහෙනම් මම යන්නම්...”සම්පත්ට නැවත මස් මාළු කරවල බිත්තර තෙල් බැඳුම් වලින් වැළකී උදේ හවස බෞද්ධ පිළිවෙත් කරන්නට නියම කැරිණි. දින 21 ක් ආජීව අට්ඨමක ශීලය සමාදන් වී “මම බෝධි සත්ත්ව චර්යාවේ යෙදෙන්නෙක් මි” යි සිතා සිත ශක්තිමත් කොටගෙන උදේ හවස සජ්ක්‍ධායනා කරන්නට පිරිත් කීපයක් නියම කැරිණි. දානයක් දී පුංචි අම්මාට පින් දෙන්නට ද නියම කැරිණි.දැන් සම්පත් ඉස්සර මෙන් ම උදේ හවස බුදුන් වඳි. ඔහු පමණක් නොව මෑණියෝ ද මස් මාංශ භක්ෂණයෙන් වැළකී සිටිති. දැන් සම්පත් අහසින් ගමන් කරන්නේ නැත. කොහුවල සොහොන් භූ®මියට යන්නේ නැත. භූතයන් ගේ ග්‍රහණයට අසු වී දුක් විඳින්නේ නැත. පුංචි අම්මා ඔහු සොයා එන්නේ නැත. ඇය දැන් වෙනත් අය කරා යන්නට මාන බලනවා දැ’යි අපි නොදනිමු.මතුගම මහින්ද විජේතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007251</link>
    <topic>ඖෂධ මාෆියාවට එරෙහිව රජය තදින් සිටී</topic>
    <author>සුනිල් දයා අල්විස්</author>
    <content>සුනිල් දයා අල්විස්රජය විසින් ක්‍රියාත්මක කරනු ලබන ඖෂධ ප්‍රතිපත්තියට බාධා වන අන්දමින් සිදු කැරෙන අනර්ථකාරී ක්‍රියා මැඬ පැවැත්වීම සඳහා දැඩි අවධානය යොමු කරන බව රජයේ ඉහළ පෙළේ ආරංචි මාර්ග අනාවරණය කරයි.ප්‍රමිතියෙන් උසස් ඖෂධ සහන මිලට ලබා දීම සඳහා රජය මේ වන විට පියවර රැසක් ගෙන ඇති අතර ඇතැම් පුද්ගලයන් ඖෂධ මාෆියාවක් ක්‍රියාත්මක කරමින් ඖෂධ අලෙවියෙන් අයුතු සහගත ලෙස ලාබ ලබන බව ද ප්‍රකටව තිබේ.මෙකී ඖෂධ මාෆියාව මැඬ පවත්වා මෙරට ජනතාවට ප්‍රමිතියෙන් උසස් ඖෂධ සාධාරණ මිලකට ලබා දීමටත් නිදහස් සෞඛ්‍ය සේවය මඟින් ගුණාත්මක ඖෂධ මහජනතාවට ලබා දීමටත් ඉදිරියේදී විශේෂ ක්‍රියා මාර්ග ගන්නා බවත් රජයේ ආරංචි මාර්ග සඳහන් කරයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007251_1</link>
    <topic>ජනපති දෙවිනුවර ශ්‍රී විෂ්ණු දේවාලය වැඳ පුදා ගනී</topic>
    <author/>
    <content>දෙවිනුවර ඓතිහාසික ශ්‍රී විෂ්ණු දේවාලයේ වාර්ෂික පෙරහර 753 වැනි වරටත් උත්කර්ෂවත් අන්දමින් අද පැවැත්වීමට සියලු විධිවිධාන යොදා ඇත. මේ නිමිත්තෙන් දෙවිනුවර විෂ්ණු දේවාලයට මහින්ද රාජපක්ෂ ජනාධිපතිතුමා ඊයේ ගිය අතර ආගමික කටයුතු වල යෙදී ආශිර්වාද ලබාගත්තේය.ජනාධිපතිතුමා මෙහිදී සිය මෑණියන් වූ ඩී. සමරසිංහ දිසානායක මහත්මිය සිහිවීම පිණිස ඉදිකිරීමට නියමිත වාහල්කඩ සඳහා මුල්ගල තැබුවේ ය.ශ්‍රී විෂ්ණු දේවාලයේ බස්නායක නිළමේ ඩිෂාන් වික්‍රමරත්න ගුණසේකර මහතා ද මැති ඇමැතිවරු කිහිප දෙනෙක් ද මේ අවස්ථාවට එක්වූහ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007251_2</link>
    <topic>මිය ගිය ශිෂ්‍යයාට පහර දුන්නේ සරසවියේ ම සිසුවෙක්</topic>
    <author>ඉනෝකා සමරවික්‍රම</author>
    <content>- පොලිස්පතිඉනෝකා සමරවික්‍රමතමාට පොලිසිය පහර නොදුන් බවත්, රුහුණු සරසවියේම කනිෂ්ඨ සිසුවකු තමාට පහර දුන් බවත්, පහර කෑමකට ලක්ව මිය ගිය බව කියන රුහුණු විශ්ව විද්‍යාලයේ තෙවැනි වසරේ ශිෂ්‍ය ඩී. එස්. අනුර බණ්ඩාර මිය යාමට පෙර සිය මව වයලට් මනතුංග මහත්මියට පවසා ඇතැයි පොලිස්පති මහින්ද බාලසූරිය මහතා කියයි.පොලිස්පතිවරයා එසේ කීවේ, රුහුණු විශ්ව විද්‍යාලයේ ගැටුම පිළිබඳව කෙරෙන පරීක්ෂණවල ප්‍රගතිය දැනුම් දීමට ඊයේ (24) පොලිස් මූලස්ථානයේ පැවැති මාධ්‍ය හමුවේදීය.ජනතා විමුක්ති පෙරමුණ හා ඊට විරුද්ධ ශිෂ්‍ය කණ්ඩායම් දෙකක් අතර ඇතිවූ ගැටුමකින් පසුව මේ සිදුවීම සිදුව ඇති අතර පහර කෑමට ලක්වූ ශිෂ්‍යයා බදුල්ල මහ රෝහලේ 22 වන වාට්ටුවට ඇතුළත් කරනු ලැබ ඉකුත් 23 වැනිදා මිය ගියේය.මේ සිදුවීම පිළිබඳව අපරාධ පරීක්ෂණ දෙපාර්තමේන්තුවේ නිලධාරී කණ්ඩායමක් හා බදුල්ල පොලිසියේ නිලධාරී කණ්ඩායමක් පරීක්ෂණ මෙහෙයවන බව ද මියගිය ශිෂ්‍යයාට පහර දුන්නේ යැයි කියන සිසුවා සැඟවී සිටින බවත් ඔහු ඉක්මනින් අත්අඩංගුවට ගැනීමට කටයුතු කරන බවත් පොලිස්පතිවරයා එහිදී වැඩිදුරටත් පැවැසීය.සිද්ධිය පිළිබඳව මෙතෙක් පවතින තත්ත්වය පිළිබඳව කරුණු ඇතුළත් වාර්තාවක් මහින්ද රාජපක්ෂ ජනාධිපතිතුමාට සහ ආරක්ෂක ලේකම් ගෝඨාභය රාජපක්ෂ මහතාට ද ලබාදී ඇතැයි ද පොලිස්පතිවරයා සඳහන් කරයි.මියගිය සිසුවාගේ මරණයට හේතුව ඔහුගේ මොළයේ අභ්‍යන්තර ලේ ගැලීමකින් සිදුවූවක් ලෙස බදුල්ල අධිකරණ වෛද්‍ය නිලධාරී එම්. එන්. රාහුල් මහතා විසින් පවත්වන ලද පශ්චාත් මරණ පරීක්ෂණ වාර්තාවේ සඳහන් කොට තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007252</link>
    <topic>විදේශගත කොටි ක්‍රියාකාරකම් මඬින්න අන්තර්ජාතික මෙහෙයුමක්</topic>
    <author>අරුණි මුතුමලී</author>
    <content>අරුණි මුතුමලීඅන්තර්ජාතික වශයෙන් ක්‍රියාත්මක එල්ටීටීඊ ක්‍රියාකාරීන් පිළිබඳ වැදගත් තොරතුරු රැසක් ශ්‍රී ලංකා අභ්‍යන්තර බුද්ධි අංශ අනාවරණය කරගෙන තිබේ.එල්ටීටීඊ ක්‍රියාකාරීහු නැෙඟනහිර ආසියාව, බටහිර යුරෝපය, කැනඩාව සහ අප්‍රිකාව ආශ්‍රිතව මිනී මැරුම්, ආයුධ ජාවාරම් සහ මූල්‍ය වංචාවලට සම්බන්ධ වූවෝ වෙති.ශ්‍රී ලංකාවේ අභ්‍යන්තර බුද්ධි අංශ සහ අන්තර්ජාතික පොලිසියේ සහාය ඇතිව මේ ක්‍රියාකාරීන් පිරිස කොටුකර ගැනීමේ උත්සාහයක නිරතව සිටියි.විදේශගත මේ ත්‍රස්ත ජාලය අවසන් කරන තුරු රටේත් දකුණු ආසියානු කලාපයේත් ත්‍රස්ත ක්‍රියාකාරකම්වල අවසානයක් දැකිය නොහැකි බව රජයට අවබෝධ වී ඇතැයි ද බුද්ධි අංශ වාර්තා පෙන්වා දෙයි.බුද්ධි අංශ සේවා මගින් නව මෙහෙයුමක් ක්‍රියාත්මක කර ඇති අතර එමගින් අත්‍යවශ්‍ය ත්‍රස්තවාදී පිරිස් අල්ලා ගැනීමට කටයුතු යොදා තිබේ. ඒ සඳහා අවධානය යොමු කරන රාජ්‍යයන් සමඟ ශ්‍රී ලංකා අභ්‍යන්තර බුද්ධි අංශ සාමූහික ක්‍රියාමාර්ගයකට පැමිණ ඇති අතර, එමගින් ඒ ඒ රටවල සිටින ත්‍රස්තවාදීන් හඳුනා ගැනීමට කටයුතු යොදා තිබේ.වාර්තා පෙන්වා දෙන ආකාරයට, මෙහිදී වඩාත් අවධානය යොමුව ඇත්තේ සිවරාස පිරුණ්ඩබාන් හෙවත් අච්චුඩාන් හෙවත් සුරේෂ්, බහිතරන් හෙවත් භාවී, නරේන්ද්‍ර රත්නසභාපති හෙවත් නරේන්, ගනේෂ්රුබාන් හෙවත් රුබාන් සහ පොන්නයියා ආනන්දරාජා හෙවත් අයියා හෙවත් රාජා ඇතුළු ආයුධ මිලදී ගැනීම, අන්තර් නෞකා කටයුතුවලට සම්බන්ධ ව්‍යාපාරිකයන් ලෙස පෙනී සිටින එල්.ටී.ටී.ඊ. පිරිසක් වෙත ය.විශ්වමඩුහිදී සොයාගත් එල්.ටී.ටී.ඊ. යේ අන්තර්ජාතික අංශයේ ප්‍රධානියෙකු වූ කැස්ත්‍රෝගේ දිනපොත් සහ ලිපි ලේඛන මගින් එල්.ටී.ටී.ඊ. යට මූල්‍යමය ආධාර කරන ලද ආයතන සහ ත්‍රස්තවාදීන්ගේ විදේශීය මධ්‍යස්ථාන පිළිබඳ ඉතා වැදගත් තොරතුරු සොයා ගැනීමට හමුදා බුද්ධි අංශ සමත්වී තිබේ. එල්.ටී.ටී.ඊයේ නාවික මෙහෙයුම්, මුදල් හුවමාරු ඇතුළු ව්‍යාපාරවලට සම්බන්ධ තොරතුරු රැසක් එහි අඩංගු වී ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007253</link>
    <topic>හොඳ දේට උදවු දෙනවා</topic>
    <author>සුමේධා නවරත්න</author>
    <content>එ.ජා.ප.යසුමේධා නවරත්නරටේ යහපත වෙනුවෙන් කෙරෙන ජාතික කටයුතුවලදී ආණ්ඩුවට සහය ලබාදීමට එ.ජා.ප.ය සූදානම් බව එ.ජා.ප.යේ මහලේකම් තිස්ස අත්තනායක මහතා පැවසීය.නව ව්‍යවස්ථාවේ කොටස් කිහිපයක් සම්බන්ධයෙන් ආණ්ඩුව එ.ජා.ප.යේ අදහස්, යෝජනා ලබාගත් බව පැවසූ මහලේකම්වරයා පවසා සිටියේ එම යෝජනා ව්‍යවස්ථාවට ඇතුළත් කරගැනීම ආණ්ඩුවේ වගකීම බවය.ආණ්ඩුවට විපක්ෂයේ සහය නොමැතිව හෝ නව ආණ්ඩුක්‍රම ව්‍යවස්ථාව සම්මත කර ගැනීමට අවශ්‍ය පාර්ලිමේන්තු බහුතර බලය තිබුණ ද විපක්ෂයේ යෝජනා ද ඊට ඇතුළත් කරගැනීම ඉතා වැදගත් බවද ඔහු කීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007256</link>
    <topic>මුරලි පන්දුවෙන් කළ හපන්කම් විස්මිතයි</topic>
    <author/>
    <content>මේ වාර්තාව කිසිදා බිඳින්න බෑ- ෂේන් වෝන්සුපිරි ක්‍රිකට් ක්‍රීඩක මුත්තයියා මුරලිදරන් විසින් ඉකුත් දා පිහිටවනු ලැබු ටෙස්ට් කඩුලු 800 වාර්තාව කිසිවකුටත් බිඳ දැමිය නොහැකි බව ඔස්ට්‍රේලියාවේ සුපිරි ක්‍රිකට් ක්‍රීඩක ෂේන් වෝන් පැවසු බැව් අන්තර්ජාතික ජනමාධ්‍ය වාර්තා කෙළේය.මුරලිදරන් ඔහු ගේ අවසන් ටෙස්ට් පන්දුවෙන් ප්‍රග්‍යාන් ඔජා ගේ කඩුල්ල ලබා ගත්තේ ඉන්දීය කණ්ඩායමේ දෙවැනි ඉනිම ද අවසන් කරමිනි. දඟ පන්දු යවන ෂේන් වෝන් විසින් ලබා ගෙන තිබු කඩුලු 708 වාර්තාව සම කිරීමට මුරලිදරන් සමත්වූයේ 2007 වසරේදීය. අවසන් ටෙස්ට් තරගයේදී කඩුලු 800 ඉලක්කය ළඟා කැර ගැනීමට කඩුලු 8 ක් අවශ්‍ය තිබු අතර මුරලි ලෝකයම පුදුමයට පත් කරවමින් එම ඉලක්කය සපුරා ගත්තේය.“ඔහුගේ ගමන පුදුමාකාරයි. ඔහු පන්දුවෙන් කළ හපන්කම් විස්මිතයි. කඩුලු 800 ඉලක්කයට මින්පසු කිසිවකුත් ළඟා වෙයි කියා මා හිතන්නේ නෑ.” යැයි ස්කයි ස්පෝට්ස් සේවයට ෂේන් වෝන් ප්‍රකාශ කෙළේය.පසුගිය දශක දෙක පුරා ලොව හොඳම දඟ පන්දු යවන්නන් ලෙස නම් දරන්නේ මුරලිදරන් සහ ෂේන් වෝන්ය. ඔවුන් එකිනෙකාගේ ආකර්ෂණය පිළිබඳ ෂේන් වෝන් මෙසේ ද කියයි.“අපි හැම මොහොතෙම එකිනෙකා දෙස ඇහැගහගෙනයි ඉන්නේ. මුරලිගේ මුහුණේ සැම විටම හිනාවක් තිබෙනවා. ඒ වගේම ඔහු ක්‍රිකට් ක්‍රීඩාව හොඳින් වින්දා. මා මුරලිව ඉතා ඉහළින් අගය කරනවා. අපි එකිනෙකා ප්‍රතිමල්ලවයන් ලෙස ක්‍රීඩා කරද්දී එකිනෙකා පරයා යන්නටත් උත්සාහ කළා. ශ්‍රී ලංකාව හා ඔස්ට්‍රේලියාව අතර ඒ මහා ක්‍රිකට් සංග්‍රාමය අතර අප දෙදෙනාගේ පුංචි යුද්ධය හරිම විනෝදාත්මකයි.”කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007259</link>
    <topic>නායකයා තේරීමට ඡන්දයකට ගියොත් වැඩි වාසිය රනිල්ට</topic>
    <author>නිරෝෂි විමලවීර</author>
    <content>නිරෝෂි විමලවීරඑක්සත් ජාතික පක්ෂයේ නායකයා තේරීම සඳහා ඡන්දයක් පැවැත්වීමට සිදු වුවහොත් එහි වැඩි වාසිය රනිල් වික්‍රමසිංහ මහතාට හිමිවන බව එම පක්ෂයේ අභ්‍යන්තර ආරංචි මාර්ග සඳහන් කරයි.ප්‍රතිසංවිධාන යෝජනා අනුව පක්ෂයේ තනතුරු පිරවීමට ඡන්ද විමසීමක් පැවැත් වුවහොත් ඡන්දය දීමේ අයිතිය ලැබෙන්නේ කෘත්‍යාධිකාරී මණ්ඩලයේ සාමාජිකයන්ට හා පක්ෂය නියෝජනය කරන පාර්ලිමේන්තු මන්ත්‍රීවරුන්ට පමණි. ඔවුන් ගෙන් අති බහුතරයක් දෙනා රනිල් වික්‍රමසිංහ මහතාට සහාය පළ කරති.එක්සත් ජාතික පක්ෂ කෘත්‍යාධිකාරී මණ්ඩලයේ බහුතරය විපක්ෂනායක රනිල් වික්‍රමසිංහ මහතා විසින් පත් කරනු ලබන්නේ ය.එසේම පාර්ලිමේන්තු මන්ත්‍රීවරුන්ගෙන් විශාල පිරිසක් වික්‍රමසිංහ මහතාට ඉතා හිතවත් බව ද එහි වැඩි වාසිය වික්‍රමසිංහ මහතාට හිමිවන බව ද එම ආරංචි මාර්ග පවසයි. මෙම තත්ත්වය තේරුම් ගැනීමෙන් පසු වික්‍රමසිංහ මහතාට එරෙහි කණ්ඩායමක් පළාත් පාලන හා පළාත් සභා මන්ත්‍රීවරුන්ට ද පක්ෂ තනතුරු තේරීමේ ඡන්ද අයිතිය ලබා දෙන ලෙස එජාප කෘත්‍යාධිකාරි මණ්ඩලයට යෝජනාවක් ඉදිරිපත් කොට ඇති මුත් මෙතෙක් ඒ සඳහා අනුමැතිය ලැබී නැති බවත් අනාවරණය වෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072513</link>
    <topic>තිස්ස අබේසේකර ප්‍රණාම උළෙල 29 දා</topic>
    <author/>
    <content>ප්‍රවීණ සිනමා කලාකරු ආචාර්ය තිස්ස අබේසේකරයන් අනුස්මරණය කිරීම උදෙසා සංවිධානය කෙරෙන පළමු වාර්ෂික දේශනය සහ සුනිල් මිහිඳුකුල විසින් සංස්කරණය කළ  ‘සිනමා සංස්කෘතික ප්‍රාඥයා’ නම් ප්‍රණාම ලිපි සංග්‍රහය දොරට වැඩුම මේ මස 29 දා ජාතිත චිත්‍රපට සංස්ථාවේ සභාපති කුමාර් අබේසිංහ මහතාගේ ප්‍රධානත්වයෙන් චිත්‍රපට සංස්ථා සිනමාහලේ දී පැවැත්වේ.අනුස්මරණ දේශනය පවත්වනු ලබන්නේ ප්‍රවීණ ලේඛක අමරහේවා මද්දුම මහතා විසිනි. උත්සවය අවසානයේදී ආචාර්ය තිස්ස අබේසේකරයන් අධ්‍යක්ෂණය කළ ‘විරාගය’ චිත්‍රපටය තිරගත කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007254</link>
    <topic>වර්ජනයට මුහුණ දෙන්න ලංගම සීරුවෙන්</topic>
    <author>තාරක වික්‍රමසේකර</author>
    <content>තාරක වික්‍රමසේකරපෞද්ගලික බස් රථ හිමියන්ගේ සංගම් දෙකක් හෙට (26) මධ්‍යම රාත්‍රියේ සිට බස්නාහිර පළාත තුළ ඇරැඹීමට යෝජිත බස්රථ වර්ජනයට සාර්ථකව මුහුණ දීමට සූදානමින් සිටින බව ලංකා ගමනාගමන මණ්ඩලයේ සභාපති එම්.ඩී. බන්දුසේන මහතා සිළුමිණට කීය.වර්ජනයක් ඇති වුවහොත් ඊට මුහුණ දිය යුතු හෙයින් රියැදුරු කොන්දොස්තරවරුන් ඇතුළු සියලුම සේවකයන්ගේ නිවාඩු අවලංගු කර ඇතැයි ද ඒ මහතා පවසයි. බස් රථ 350 ක 400 ක පමණ අතිරේක බස් ඇණියක්ලංගම සතුව පවතින බව කී ඒ මහතා එම බස් රථ සියල්ලම බස්නාහිර පළාතේ ධාවනයටත්, බස්නාහිර පළාතේ සිට ගමන් අරඹන දුර සේවා සඳහාත් යොදවන බව කීය.මෙම බස් රථ ඩිපෝවල දැනට ධාවනය වන නමුත් ඒවා දෛනික කාල සටහන්වල යොදා නැතැයිද ඒ මහතා කීය. එම නිසා අනිකුත් සේවාවන්ට බාධාවක් සිදු නොවන බවත් ඔහු පෙන්වා දෙයි.මේ සම්බන්ධව අදහසක් දැක්වූ බස්නාහිර පළාත් ප්‍රවාහන ඇමැති උපාලි කෙඩිකාර මහතා පවසන්නේ යෝජිත වැඩවර්ජනයට පෙර සාකච්ඡාවට ඒමට වර්ජකයන් කටයුතු කළ යුතු බවයි. බස්නාහිර පළාතේ ගාස්තු වැඩි කිරීමෙන් බස් හිමියකුට දිනකට දැරිය යුතු වන්නේ ඉතාම අවම මුදලක් බවත් වයඹ හා සබරගමුව පළාත්හි බලපත්‍ර ගාස්තු වැඩි කළ විට කිසිවක් නොපවසන ලද බස් හිමියන් දැන් බස්නාහිර පළාතේ ගාස්තු පමණක් ඉස්මතු කර දක්වන බවත් කීය.මේ සම්බන්ධව අප කළ විමසීමකදී ලංකා පෞද්ගලික බස් රථ හිමියන්ගේ සංගමයේ සභාපති ගැමුණු විජේරත්න මහතා පැවසුවේ මහා භාණ්ඩාගාරයෙන් අධිකාරියට අවසර දී ඇති 300 ක් වන සේවක සංඛ්‍යාව අභිබවා යමින් 800 ක පමණ සේවක පිරිසක් නඩත්තු කිරීමට අධිකාරිය කටයුතු කරන බවයි. මේ නිසා එම මුදල් ලබා ගැනීමට මෙවන් ගාස්තු වැඩි කිරීම් සිදු කරන බවත් ඔහු පෙන්වා දෙයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007255</link>
    <topic>පුංචි ආණ්ඩුවේ වැඩ මදි නම් කතාකරන්න ...0112328428</topic>
    <author>සම්පත් අබේසිංහ</author>
    <content>සම්පත් අබේසිංහපළාත් පාලන ආයතන සම්බන්ධයෙන් මහජනතාවට ඇති ගැටලු ඉදිරිපත් කිරීම සඳහා විශේෂ ඒකකයක්, එම අමාත්‍යංශය මඟින් පිහිටුවා ඇත. මින් ඉදිරියට දිවයිනේ ඕනෑම පළාත් පාලන ආයතනයකින් විසඳිය යුතුව ඇති නමුත් තවමත් නොවිසඳුණු ජනතා ගැටලු හෝ එම ආයතනවලින් සිදුවන අසාධාරණ හා අකටයුතුකම් සෘජුවම මෙම ඒකකයට පැමිණිලි කළ හැක. පළාත් පාලන හා පළාත් සභා අමාත්‍ය ඒ.එල්.එම්.අතාවුල්ලා මහතාගේ සංකල්පයක් වන මෙම ‘විශේෂ ඒකකය’ ඇමතීම සඳහා 0112328428 හෝ 0112328282 දුරකථන අංක භාවිතා කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007257</link>
    <topic>මහවැලි පවුල් 58000 කට ඉඩම් බලපත්‍ර</topic>
    <author>නිහාල් පී. අබේසිංහ</author>
    <content>නිහාල් පී. අබේසිංහමහවැලි ඉඩම්වල පදිංචිව සිටින පවුල් 58000 ක් සඳහා ඒ ඉඩම්වල අයිතිය තහවුරු කරන ඉඩම් දීමනා පත්‍ර ඉක්මනින්ම ලබාදීමට පියවර ගන්නා බව මහවැලි අධිකාරියේ අධ්‍යක්ෂ ජනරාල් සහ වාරිමාර්ග හා ජල කළමනාකරණ අමාත්‍යංශයේ ලේකම් ඉංජිනේරු අයිවන් ද සිල්වා මහතා පැවසීය.විශේෂයෙන් මහින්ද රාජපක්ෂ ජනාධිපතිතුමාගේ උපදෙස් පරිදි වාරිමාර්ග හා ජල කළමනාකරණ ඇමැති නිමල් සිරිපාල ද සිල්වා මහතාගේ හා නියෝජ්‍ය ඇමැති එස්. එම්. චන්ද්‍රසේන මහතාගේ මෙහෙයවීම හා අධීක්ෂණය මත මෙම වැඩ පිළිවෙළ ක්‍රියාත්මක වන බවද ලේකම්වරයා කීය. මේ යටතේ ඉදිරි සති කිහිපය ඇතුළත මහවැලි ඉඩම් දීමනා පත්‍ර 35000 ක් අදාළ ඉඩම් හිමියන්ට පිරිනමනු ලැබේ.මන්නාරමේ යෝධ වැව හා අකත්තිමුරුප්පු යෝජනා ක්‍රම යටතේ දැනටමත් කුඹුරු හෙක්ටයාර 8000 ක් අස්වද්දා ඇති බවත් ඉදිරි මහ කන්නයේදී උතුරේ තවත් කුඹුරු හෙක්ටයාර 8000 ක් අස්වද්දන බවත් ලේකම්වරයා පැවසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa1007258</link>
    <topic>බාල ලොකු ලූනු බීජ වගා කළ ගොවීන් ලොකු අමාරුවක වැටිලා</topic>
    <author/>
    <content>බාල වර්ගයේ ලොකු ලූනු බීජ අලෙවි කළ බව කියන එක්තරා පෞද්ගලික සමාගමකට එරෙහිව පරීක්ෂණයක් පවත්වා නීතිය මඟින් ක්‍රියා කරන ලෙස ඇමැති ජනක බණ්ඩාර තෙන්නකෝන් මහතා පොලීසියෙන් ඉල්ලීමක් කැර තිබේ.දඹුල්ල ප්‍රදේශයේ ලොකු ලූනු වගාකරුවන් මේ බාල බීජ සිටුවීමෙන් දැඩි අපහසුතාවට ලක්ව ඇති බව පවසන ඇමැතිවරයා ඒ හෙයින් ගොවීන් මුළු වසර පුරාම නිසි ආදායමක් නොලබන තත්ත්වයට පත්ව ඇතැයි ද පෙන්වා දුන්නේය.මෙවර යල කන්නය සඳහා ගොවීන් වැඩි දෙනෙක් අදාළ සමාගමෙන් බාල වර්ගයේ ලොකු බීජ ලබාගෙන ඇති බවත් හෙළිවී තිබේ.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072510</link>
    <topic>ඇසළ පෙරහර අගෝස්තු 10</topic>
    <author>ඉන්දික පොල්කොටුව සහ අසේල කුරුළුවංශ</author>
    <content>ඉන්දික පොල්කොටුව සහ අසේල කුරුළුවංශහෙළයේ අසිරිමත් මහා මංගල්‍යය ලෙසින් හැඳින්වෙන මහනුවර ඓතිහාසික ඇසළ පෙරහර මංගල්‍යය ඉපැරැණි චාරිත්‍රානුකූලව අගෝස්තු මස 10 දා සිවු මහා දේවාලයන් හි කප් සිටුවීමෙන් ආරම්භ කෙරේ.අනතුරුව ඇසළ පෙරහර මංගල්‍යයේ ප්‍රථම කුඹල් පෙරහර අගෝස්තු මස 15දා වීදි සංචාරය කිරීමට නියමිත අතර අගෝස්තු 19දා අවසන් කුඹල්පෙරහර වීදි සංචාරය කිරීමෙන් අනතුරුව අගෝස්තු 20 වැනිදා රන්දෝලි පෙරහර මංගල්‍යය ආරම්භ කෙරෙමින් ප්‍රථම රන්දෝලි පෙරහර වීදි සංචාරය කිරීමට නියමිතය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072511</link>
    <topic>කතරගම මහ පෙරහර අද</topic>
    <author>ඊ. එච්. සෝමපාල කතරගම විශේෂ</author>
    <content>ඊ. එච්. සෝමපාල කතරගම විශේෂඓතිහාසික කතරගම මහා දේවාලයේ අවසන් ඇසළ මහා පෙරහර 25 අද රාත්‍රි වීදි සංචාරය කෙරේ. හෙට 26 වැනිදා පෙරවරුවේ මැණික් ගඟේ දිය කැපීමෙන් පෙරහර කටයුතු අවසන් වෙයි.මෙවර කතරගම මහ පෙරහර වෙනදාට වඩා අලංකාරත්වයෙන් යුතුව පැවැත්වීමට සියලු වැඩ කටයුතු යොදා ඇතැයි කතරගම මහ දේවාලයේ බස්නායක නිලමේ හා ඌව පළාත් ප්‍රධාන අමාත්‍ය ශෂින්ද්‍ර රාජපක්ෂ මහතා පවසයි.25 වැනිදා පවත්වන කතරගම මහ පෙරහරට උඩරට, පහතරට, සබරගමු, රුහුණු නැටුම් කණ්ඩායම් 40 ක් පමණ එක්වෙති. ඊට අමතරව අලි ඇතුන් 20 කට අධික ගණනක් ද මීට එක්වෙති. පසුගිය 22 වැනිදා ගිනි පැගීම සිදුවිය.මෙවර වසර 30 කට පසුව කතරගම දේවාලයේ පෙරහරේ හරෝ හරා දෝංකාරය වෙනදාට වඩා රැව්දුන් බවත් ඊට හේතුව උතුරු නැගෙනහිර සිට පැමිණි 16000 කට අධික පිරිසක් මෙවර පෙරහරට එක්වීම නිසා බවත් කතරගම පෙරහර සංවිධායක කමිටුවේ නිලධාරීහු පවසති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072512</link>
    <topic>සංචාරයට නව ක්‍රියාන්විතයක්</topic>
    <author>සාගරිකා දිසානායක</author>
    <content>සාගරිකා දිසානායකවසර 2016 වන විට ශ්‍රී ලංකාවට පැමිණෙන සංචාරකයන් ගේ සංඛ්‍යාව ලක්ෂ විසිපහ දක්වා වර්ධනය කර ගැනීම සංචාරක අමාත්‍යාංශයේ ඉලක්කය වන බව ආර්ථික සංවර්ධන නියෝජ්‍ය ඇමැති ලක්ෂ්මන් යාපා අබේවර්ධන මහතා පැවැසීය.ඒ මහතා එසේ පැවැසුයේ පසුගියදා ශ්‍රී ලංකා සංචාරක හා හෝටල් කළමනාකරණ ආයතනයේ 2009 වසරේ සත්කාරක කළමනාකරණය පිළිබඳ වාර්ෂික උපාධි පිරිනැමීමේ උත්සවයේ ප්‍රධාන අමුත්තා ලෙස සහභාගි වෙමිනි. 2016 වසරේදී සංචාරකයන් ලක්ෂ 25 ක් මෙරටට ගෙන්වා ගැනීමේ ඉලක්කය සපුරා ගැනීම සඳහා සංචාරක ක්ෂේත්‍රයෙහි දැනට පවතින අඩුපාඩු රැසක් සපුරා ගැනීමට අදහස් කරන බව ද ඇමැතිවරයා පැවැසීය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072514</link>
    <topic>කුමන වන උයන සුරැකීමට නව සංරක්ෂණ වැඩ පිළිවෙළක්</topic>
    <author>නිහාල් පී. අබේසිංහ කුමන සංචාරයකින් පසු</author>
    <content>නිහාල් පී. අබේසිංහ කුමන සංචාරයකින් පසුමෙරට ප්‍රමුඛතම කුරුලු පාරාදීසය ලෙස හැඳින්විය හැකි කුමන ජාතික උද්‍යානයේ පාරිසරික හා පුරා විද්‍යාත්මක සංරක්ෂණ හා සංවර්ධන කටයුතු විධිමත් කිරීමට ආර්ථික සංවර්ධන ඇමැති බැසිල් රාජපක්ෂ මහතාගේ මෙහෙයවීමෙන් නව වැඩ පිළිවෙළක් ක්‍රියාවට නංවා ඇත.වසර 30 ක් පමණ ත්‍රස්තවාදී ගැටුම් නිසා සංචාරකයන් සඳහා විවෘතව නොතිබුණු කුමන ජාතික උද්‍යානය පසුගිය ජනවාරි මාසයේ සිට දෙස් විදෙස් සංචාරකයන්ට විවෘත වී තිබේ.දෙස් විදෙස් කුරුලු විශේෂ 285 ක් දක්නට ඇති මේ කුරුලු පාරාදීසයේ සියලුම අභ්‍යන්තර මාර්ග ප්‍රතිසංස්කරණය කිරීමට කටයුතු කරන බව වන ජීවී අංශය බාර අධ්‍යක්ෂ ජනරාල් ආචාර්ය හරිස්චන්ද්‍ර පතිරාජ මහතා පවසයි.මේ සඳහා රුපියල් ලක්ෂ 78 ක් වැය කෙරේ. ඒ සමඟම මේ වන උයනේ ඕකන්ද තුන්මුල්ල හා කිරිගල්ඇබේ ප්‍රදේශවල නව වන ජීවී නිවහන් ඉදිකිරීම ද පියවර ගනු ලැබේ. දැනට ස්ථාන පහක ඇති කඳවුරු බිම්වලට ජලය හා වැසිකිලි පහසුකම් ලබාදීම සඳහා රුපියල් ලක්ෂ 15 ක්ද වැය කරනු ඇත. වන ජීවී නිලධාරීන් සඳහා නිල නිවාස ඉදිකිරීමටත් කටයුතු කරන බවත් පතිරාජ මහතා පවසයි. මේ අතර කුමන ජාතික උද්‍යානයේ උද්‍යාන බාරකාර අජිත් වසන්ත කුමාර මහතා පැවසුවේ පසුගිය මාස හය ඇතුළත රුපියල් ලක්ෂ 12 ක ආදායමක් ජාතික උද්‍යානයෙන් ලැබුණු බවයි.ඉදිරියේදී කුමන හා ඒ අසල ඇති ලාහුගල ජාතික උද්‍යාන නැරැඹීමට දැනට වඩා විදේශ සංචාරකයන් ගෙන්වා ගැනීමට නව වැඩ පිළිවෙළක් සංචාරක ප්‍රවර්ධන අංග මඟින් ක්‍රියාවට නංවන බව ද ආර්ථික සංවර්ධන අමාත්‍යංශය පවසයි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072515</link>
    <topic>ස්වර්ණ පුස්තක සම්මාන පළමු වටය නිම වේ</topic>
    <author/>
    <content>බණ්ඩාරනායක සම්මන්ත්‍රණ ශාලා පරිශ්‍රයේදී කොළඹ ජාත්‍යන්තර පොත් ප්‍රදර්ශනයට සමගාමීව සංවිධානය කරනු ලබන “ස්වර්ණ පුස්තක සම්මාන” උළෙලේ ග්‍රන්ථ සමීක්ෂණ කටයුතු පාදක මණ්ඩලය විසින් නිම කර ඇත.විවිධ ක්ෂේත්‍රයන් නියෝජනය කරන, පතපොතට සැබැවින්ම ඇලුම් කරන දොළොස් දෙනෙකුගෙන් සමන්විත පාදක මණ්ඩලය පළමු විනිශ්චය මණ්ඩලය වූ අතර ප්‍රකාශන ආයතනයක් විසින් 2009 වසර තුළ ප්‍රකාශයට පත් කරන ලද ග්‍රන්ථ 80 ක් පමණ සමීක්ෂණයට භාජන විය. ඔවුන් විසින් පොත් 12 ක් තෝරා දෙවන සමීක්ෂණ මණ්ඩලයේ විනිශ්චයට යොමු කළ යුතු නමුත් ලකුණු තත්ත්ව අනුව පොත් 14 ක් ඒ සඳහා තෝරා ගැනීමට සිදුවිය.සුමිත්‍රා රාහුබද්දගේ “කන්දක් සේමා”, චන්ද්‍රා ජයතුංගගේ “ගති වියමනක්”, සුමිත් නානායක්කාරගේ “මාශම්සෝලි”, සුනේත්‍රා රාජකරුණානායකගේ “බුද්ධදාසි”, කරුණාදාස සූරියආරච්චිගේ “කළු දෝංකාරය”, ශි‍්‍රයානි ඒකනායකගේ “දුටිමි නෙතිත් කසුප් නිරින්ද්”, තාරකා වාසලමුදලිආරච්චිගේ “කළු”, මහින්ද රත්නායකගේ “වලා යටින් මිහිමඬලට”, උපාලි උබයසේකරගේ “දෙදහස් විසිහයේ මහල්ලා”, තිලක් ජයරත්නගේ “ස්වාජනා” සෝමවීර සේනානායකගේ “අපේ රාලලාගේ දේශය”, සරත් විජේසූරියගේ “පරමානන්දය”, ටෙනිසන් පෙරේරාගේ “භවාන්තරය” සහ ශමෙල් ජයකොඩිගේ “රෝසමාලි” පාදක මණ්ඩලය විසින් මධ්‍යම මණ්ඩලය වෙත යොමු කරන ලද ග්‍රන්ත දාහතරයි.මධ්‍යම මණ්ඩලය පස් දෙනෙකුගෙන් සමන්විත වන අතර ඔවුන් විසින් තෝරනු ලබන ග්‍රන්ථ පහ නිර්දේශිත ග්‍රන්ථ වේ. එම ග්‍රන්ථ උත්තරීතර මණ්ඩලයේ සමීක්ෂණයට භාජන කෙරෙන අතර ස්වර්ණ පුස්තක සම්මානය පිරිනැමෙන ග්‍රන්ථය ප්‍රකාශයට පත් කරන්නේ ඔවුන්ගේ විනිශ්චය පරිදිය. මධ්‍යම මණ්ඩලය තෝරනු ලබන ග්‍රන්ථ 05 ට රුපියල් පනස් දහස බැගින් ත්‍යාග ප්‍රදානය කෙරේ. අවසන් වටයෙන් තෝරා ගන්නා ග්‍රන්ථයට එම රුපියල් 50000 ට අමතරව රුපියල් ලක්ෂ 5 ක මුදලක් සහ ස්වර්ණ පුස්තක සම්මානය හිමිවේ.බටුවන්ගල රාහුල හිමි, සුන්දර නිහතමානි ද මෙල්, දයා දිසානායක, සතිස්චන්ද්‍ර එදිරිසිංහ සහ චන්ද්‍රිකා විජේසුන්දර යන අය මධ්‍යම මණ්ඩලයේ සාමාජිකයින් වේ.උත්තරීතර මණ්ඩලයේ සභාපතිත්වය ආචාර්ය ඩී. බී. නිහාල්සිංහයන් විසින් දරන අතර සෙසු සාමාජිකයින් වන්නේ මහාචාර්ය චන්ද්‍රසිරි පල්ලියගුරු, මහාචාර්ය කුලතිලක කුමාරසිංහ, ඩබ්ලිව්. ඒ. අබේසිංහ සහ සුමිත්‍රා පීරිස් යන පිරිසයි.ශ්‍රී ලංකා පොත් ප්‍රකාශකයන්ගේ සංගමය සංවිධානය කරනු ලබන ස්වර්ණ පුස්තක සම්මාන ක්‍රියාවලියේ සම්බන්ධීකාරක බණ්ඩාර ඇහැලියගොඩ යි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=aa10072516</link>
    <topic>ආදි ආනන්දිය මාධ්‍ය ප්‍රධානින්ට උපහාර</topic>
    <author>ඡායාරූපය - සුදත් මලවීර</author>
    <content>කොළඹ ආනන්ද විදුහලේ කුලරත්න ශාලාවේදී පැවැති ආනන්ද රාත්‍රි ප්‍රසංගයේදී ආදි ආනන්දීය සංගමය විසින් මාධ්‍ය ප්‍රධානින් සිවු දෙනකුට උපහාර දක්වන ලදී. එසේ උපහාර ලැබු මාධ්‍ය ප්‍රධානීන් වන ලේක්හවුස් සභාපති බන්දුල පද්මකුමාර, විදුලි සංදේශ නියාමන කොමිසමේ සභාපති අනුෂ පැල්පිට, ස්වාධීන රූපවාහිනි සභාපති රොස්මන්ඩ් සේනාරත්න හා ජාතික රූපවාහිනියේ සභාපති සරත් කෝන්ගහගේ සහ ආනන්ද විද්‍යාලයාධිපති එල්. එම්. ඩි. ධර්මසේන මහත්වරු සම්ප්‍රදායික පොල්තෙල් පහන දැල්වීමේ අවස්ථාවට සහභාගි වූ අයුරු.ඡායාරූපය - සුදත් මලවීරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=ab1007251</link>
    <topic>සියලු පක්ෂවල අදහස් ව්‍යවස්ථාවේ නියෝජනය විය යුතුයි</topic>
    <author>සංවාද සටහන සරත් පෙරේරා</author>
    <content>ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අධ්‍යයන අංශයේ මහාචාර්ය පියදාස අතුකෝරාලරටක ගමන් මඟ තීරණය කරන ආණ්ඩු ක්‍රම ව්‍යවස්ථාව ඒ රටේ හැම ජන කොටසකම තමන්ගේ ව්‍යවස්ථාව ලෙස පිළිගන්නේ නම් එතනම දේශපාලන ස්ථාවරත්වයක් ඇතිවන බව ද මේ රටේ ක්‍රියාත්මක වුණ එකඳු ව්‍යවස්ථාවකටවත් එවැනි පිළිගැනීමක් නොලැබුණ බව ද ශ්‍රී ජයවර්ධනපුර විශ්ව විද්‍යාලයේ දේශපාලන විද්‍යා අධ්‍යයන අංශයේ මහාචාර්ය පියදාස අතුකෝරාල මහතා පවසයි.සිළුමිණ සමඟ සම්මුඛ සාකච්ඡාවකට එක්වෙමින් මහාචාර්ය වරයා එම ප්‍රකාශය කළේ ය. එහිදී ඇසූ ප්‍රශ්න කීපයක් හා ඒවාට අතුකෝරල මහතා දුන් පිළිතුරු මෙසේ ය.* මුල සිටම විවේචනයට ලක් වුණ මේ විධායක ජනාධිපති ක්‍රමය වෙනස් කරන්න දැන් කතා කෙරෙනවා. මේ ක්‍රමය ගැන ඔබ හිතන්නේ කුමක්ද?1978 දී මේ ව්‍යවස්ථාව ගෙනාපු ජේ.ආර්. ජයවර්ධන මහත්මයා 1966 මේ ක්‍රමය ගෙන ඒම ගැන මුල් ම අදහස පළ කරමින් කිව්වේ රටේ සංවර්ධනය සඳහා ප්‍රජාතන්ත්‍රවාදයේ යම් යම් අංගෝපාංග කැප කිරීමට සිදුවන බවයි. ඒ අනුව අවිනිශ්චිත භාවය තුරන් කර රටේ දේශපාලන ස්ථාවර භාවය ස්ථාපිත කිරීම සඳහා විධායක ජනාධිපති ක්‍රමය ගෙන ආ යුතු බවයි ඔහු දිගටම අවධාරණය කළේ.පැවැති ආණ්ඩු ක්‍රමය සංශෝධනය කිරීම සඳහා පාර්ලිමේන්තු තේරීම් කාරක සභාවක් පත්කර එහි නිර්දේශ අනුව තමයි ජේ.ආර්. මේ ආණ්ඩු ක්‍රමය හඳුන්වා දුන්නේ. විපක්ෂයේ විරෝධය නොතකා කඩුමුඩියේ හඳුන්වා දුන් ව්‍යවස්ථාවක් ලෙස මේ ව්‍යවස්ථාව හඳුන්වා දෙන්න පුළුවන්.* ඔය මොන පාර්ලිමේන්තු තේරීම් කාරක සභා පත් කරල නිර්දේශ ලබාගත්ත කිව්වත් මේ ව්‍යවස්ථාව එකම එක පුද්ගලයකුගේ සිහිනයක් සැබෑවීමක් ලෙස හැඳින්වූවොත් ඔබ පිළිගන්නවද?ඇත්තටම ඒක පිළිගන්න වෙනවා. ජේ.ආර්. ජයවර්ධන මහතා 1966 මේ අදහස ඉදිරිපත් කරන කොට අඩු ගණනේ එතුමා නියෝජනය කළ එජාපයේ නායක ඩඩ්ලි සේනානායක මහතාවත් මේ අදහස පිළිගත්තේ නැහැ. 1972 ආණ්ඩුක්‍රම ව්‍යවස්ථා සම්පාදක මණ්ඩලයට ජේ.ආර්. මේ අදහස ඉදිරිපත් කළ අවස්ථාවෙත් එය ප්‍රතික්ෂේප වුණා.1978 මේ ව්‍යවස්ථාව ගේන්න හදන කොට එවකට ප්‍රධාන විපක්ෂයේ සිරිමා බණ්ඩාරනායක මැතිනියම ජේ.ආර්. ට මේ තේරීම් කාරක සභාව අලුත් ව්‍යවස්ථාවක් ගේන්න හදනව ඒකට මේ තේරීම් කාරක සභාවට බලයක් නැහැ ඒ අයට බලය තියෙන්නේ පවතින ව්‍යවස්ථාව සංශෝධනය කරන්න පමණයි කියා පෙන්වා දුන්නා. එතකොට විපක්ෂයේ සියලු දෙනා විරුද්ධ වෙද්දී එක පුද්ගලයෙකුගේ මෙහෙයවීම අනුව හදිසියකින් සම්මත කරගත් ව්‍යවස්ථාවක් ලෙස මේ 1978 ව්‍යවස්ථාව පිළිගන්න වෙනවා.* මේ ව්‍යවස්ථාව ගෙන ඒමෙන් බලාපොරොත්තු වූ අරමුණු ඉටු වුණාය කියල ඔබ හිතනවද?මේ ව්‍යවස්ථා සම්පාදනය කිරීමේ දී එම ව්‍යවස්ථා සම්පාදකයන්ගේ ප්‍රධාන අරමුණ වූයේ ආර්ථික සංවර්ධනය කියන සාධකය ආර්ථිකය සංවර්ධනය කිරීම සඳහා ශක්තිමත් විධායකයක් සහිත ස්ථාවර ආණ්ඩුවක් ඕන කියල තමයි ඇත්තටම මේ ව්‍යවස්ථාව පාලක පක්ෂයේ බලය දිගටම පවත්වා ගෙන යන්න ගෙනාවේ.ප්‍රංශයේ ඩිගෝල් බලයට ඇවිල්ල දැන් තියන ප්‍රංශයේ පස්වැනි සමූහාණ්ඩු ක්‍රම ව්‍යවස්ථාව සම්පාදනය කර ගැනීමේදීත් මේ අදහසම තමයි ඉදිරිපත් කළේ. එම ආණ්ඩු ක්‍රම ව්‍යවස්ථාව ගෙන ඒමට කලින් ප්‍රංශයෙත් දේශපාලනය හොඳටම අස්ථාවර වෙලා තිබුණේ. ප්‍රංශයට අලුත් ව්‍යවස්ථාවෙන් ප්‍රශ්න බොහොමයක් ජය ගැනීමට පුළුවන් වීම නිසා ජේ.ආර්. ජයවර්ධන මහතා මේ ව්‍යවස්ථාව ගෙන ආව කියල හිතන්න පුළුවන්. නමුත් වුණේ වෙන දෙයක්.* විධායක ජනාධිපති ක්‍රමයෙන් ප්‍රංශය දේශපාලන ස්ථාවරත්වයක් ගොඩනඟා ගන්න සමත් වුණත් මේ ක්‍රමයෙන් මේ රටේ එතෙක් තිබුණ දේශපාලන ස්ථාවරත්වයත් විනාශ මුඛයට ඇද වැටීම නේද වුණේ?ව්‍යවස්ථාවකට පොදු එකඟත්වයක් අවශ්‍යයයි. මේ රටේ මෙතෙක් ක්‍රියාත්මක වුණ 1948 සෝල්බරි ව්‍යවස්ථාවේ ඉඳල 1972 හා 1978 මේ ඕනෑම ව්‍යවස්ථාවකට පොදු එකඟත්වයක් තිබුණේ නැති බව අපි දන්නවා. මේ විධායක ජනාධිපති ධූරය වටා විශාල බලයක් කොයි රටකවත් නැති විදියට ගොනු වීම හැමවිටම විවේචනයට ලක්වෙලා තියනවා.අපි කතා කරන්නේ පුද්ගලයෙක් ගැන නෙවෙයි ධූරය ගැන. අපි හැමවිටම ප්‍රාර්ථනා කරන්නේ නීති ගරුක යුක්ති ගරුක සාධාරණ සමාජයක් හදන්නනේ. මේක කොයි තරම්ම වැදගත් ද ඇරිස්ටෝටල් මිනිසාගේ දේශපාලන හැසිරීම ගැන කියනවා මේ ලෝකයේ සතුන් අතර හොඳම සතා මිනිසාය. නමුත් ඔහු නීතියෙන් හා යුක්තියෙන් ඉවත් කළ විට නරකම සතා බවට පත්වේය කියලා.මේ නිසා රටක මූලික ලියැවිල්ල සැකසීමේදී සියලු දෙනාගේ හඬට කන්දෙමින් ඔවුන් රටේ මූලික දේශපාලන ප්‍රවාහයේ කොටස්කරුවන් කරගන්න පියවර ගන්න ඕන. ව්‍යවස්ථාවෙන් ඒ සඳහා ප්‍රතිපාදන ඇති කරන්න ඕන.මේ ව්‍යවස්ථාවෙන් එක පුද්ගලයකු වටා විශාල බලයක් ගොනු වෙලා තිබුණත් ඔහුගේ කටයුතු සංවරණය කිරීම සඳහා ව්‍යවස්ථාව තුළ විධිවිධාන සැලසිලා නැහැ.විධායක ජනාධිපති කියල කියන්නේ දේශපාලන පක්ෂයක් නියෝජනය කරන පුද්ගලයෙක්. ඔහු අධිකරණයට ගේන්න බැහැ. ඔහුට මුක්තියක් තියනවා. මෙහෙම බලයක් දෙන්නේ නාම මාත්‍රික විධායක බලයක් වරප්‍රසාදයක් තියන පුද්ගලයකුට. නිදසුනක් විදියට බ්‍රිතාන්‍ය මහ රැජින ඔවුන්ට එවැනි බලයක් දීල තියෙන්නේ දේශපාලනයට සම්බන්ධ නොවන නිසා.දේශපාලනයට කවුරු හරි සම්බන්ධ නම් ඔහු අතින් වැරදි අඩුපාඩු සිදුවෙන්න පුළුවනි. එතකොට මෙතනදි නීතිය ඉදිරියේ කවුරුත් සමානයි නීතියක් ඉහළින් කවුරුත් ඉන්න බැහැ කියන ප්‍රජාතන්ත්‍රවාදී මූල ධර්මය උල්ලංඝනය වෙනවා. ඉහළ ධූර හා ඇමැති ධූර වලට පත් කිරීමේ බලය තමන් අතේ ඕනෑම අමාත්‍යංශ ප්‍රමාණයක් තියා ගන්න තිබෙන ඉඩකඩ මේවා දිගටම බරපතල විවේචනයන්ට ලක්වූ කාරණා.* විධායක ජනාධිපති ධූරයේ බලය විවේචනයට ලක්වුණත් ත්‍රස්තවාදය තුරන් කර යුද්ධය ජයගන්න මේ බලය ප්‍රයෝජනවත් වුණා නේද?ඒක පිළිගන්න වෙනවා.මේ පාර්ලිමේන්තුව ඇරෙන්න මේ ජනාධිපති ධූරයත් සමඟ ඇති කරල තියන සමානුපාතික නියෝජන ක්‍රමය යටතේ ශක්තිමත් ආණ්ඩුවක් හදන්න පාර්ලිමේන්තු බලය ලබාගැනීමේ ඉඩකඩ ඇහිරිලා තියනවා. එවැනි අස්ථිර පාර්ලිමේන්තු බලයක් තුළ වුණත් සෘජුව තීරණ අරන් ක්‍රියා කරන්න මේ ව්‍යවස්ථාව යටතේ විධායක ජනාධිපති ධූරයට ලැබිල තියන බලතල අනුව ක්‍රියාකරන්න පුළුවන්. ඒක අප යුද්ධ කාලය තුළ දැක්කා. බාහිරින් හා අභ්‍යන්තර වශයෙන් එල්ල වූ බාධා මැද ජනාධිපතිතුමාට පුළුවන් වුණා තමන්ට ලැබිල තියෙන බලතල අනුව නොසැලී යුද්ධය ජයග්‍රහණය කරා ගෙනියන්න.නමුත් මේ විධායක ජනාධිපති ක්‍රමය යටතේ රටේ දේශපාලන ස්ථාවරත්වය ව්‍යූහාත්මකව ගොඩනඟන්න පුළුවන් කියන තර්කය පිළිගන්න බැහැ.බලන්න මේ ව්‍යවස්ථාව ගෙනාපු මුල් කාලෙ ඉඳලම මේ රටේ දේශපාලන ස්ථාවරත්වයක් තිබුණේ නැහැ. විශේෂයෙන් 82/83 වසරවලින් පසුව දිගටම දකින්න තිබුණේ දේශපාලන අස්ථාවරත්වයක්. මොකද රටක දේශපාලන ස්ථාවරත්වය දකින්න පුළුවන් වෙන්නේ ඒ රටේ වාර්ගික කණ්ඩායම් සියලු ජනවර්ග කොතෙක් දුරට මේ දේශපාලන ධාරාවන් එක්ක සම්බන්ධවෙලා ඉන්නවද, ඒ අය කොතෙක් දුරට මේ පවතින ක්‍රමය පවත්වාගෙන යන්න උදව් වෙනවද, අනෙක් පැත්තෙන් කොතෙක් දුරට ආර්ථිකය ශක්තිමත්ව තිබෙනවද යන කරුණු මත. මේව කෙළින්ම රටක ස්ථාවරත්වයට බලපානවා.* ඔබම කියනවා මේ රටේ පැවතුණ හැම ව්‍යවස්ථාවක්ම විවේචනයට ලක්වූ බව. රටට ලංකාවට ගැලපෙන ව්‍යවස්ථාවක් හදාගැනීම කෙසේ විය යුතුද?මේ ව්‍යවස්ථාව සම්පාදනය කරපු ආකාරයම වැරදියිනේ. එතන පුළුල් සංවාදයක්වත් කාගෙත් හඬට කන්දීමක්වත් වුණේ නැහැනේ. 1948 ව්‍යවස්ථාවට කිව්වේ ඒක අනුන්ගේ් ව්‍යවස්ථාවක් කියලා. 1972 ව්‍යවස්ථාව ගැන කිව්වේ ඒක ශ්‍රී ලංකා නිදහස් පක්ෂයේ ව්‍යවස්ථාවක් කියලා. 1978 ව්‍යවස්ථාවට එල්ල වුණ චෝදනාව ඒක එක්සත් ජාතික පක්ෂයේ වුවමනාවට හදාගත්තු ව්‍යවස්ථාවක් කියන එක.ඒ නිසා අපි මේ අවස්ථාවේ අලුත් ව්‍යවස්ථාවක් ගේන්න හදනවා නම් පුළුල් සංවාදයකට ගිහින් මේ පවතින ව්‍යවස්ථාවේ අඩුපාඩු මොනවාද ඒවට ප්‍රතිකර්ම මොනවාද කියල දීර්ඝ සාකච්ඡාවකට ඉඩකඩ සලසලා කාගෙත් එකඟත්වය ඇතිව අලුත් ව්‍යවස්ථාවක් හදාගන්න වෙනවා. හදාගන්න ව්‍යවස්ථාව මේ රටේ කවුරුත් අරයගේ මෙයාගේ ව්‍යවස්ථාව කියල කියන්න බැහැ කවුරුත් පිළිගන්න වෙනවා හදන ව්‍යවස්ථාව තමන්ගේ ව්‍යවස්ථාව කියලා. එවැනි පිළිගැනීමක් ඇති ව්‍යවස්ථාවක් හදාගත්තොත් එතනම ඇත්තටම දේශපාලන ස්ථාවරත්වයකට මුලපිරීමක් වෙනවා.මොකද එවැනි තත්ත්වයක් තුළ රටේ හැමෝම රටේ ආණ්ඩුක්‍රම ව්‍යවස්ථාවට ගරු කරන තත්ත්වයක් ඇතිවෙනවා. ඇමෙරිකාවේ දැන් තියන ව්‍යවස්ථාව අවුරුදු 200ක් තිස්සේ ක්‍රියාත්මක වෙනවා. අදත් ඒ ව්‍යවස්ථාව පිළිගන්නවා. ඉන්දියාවෙත් 1950 දී පොදු පිළිගැනීමක් ඇති ව්‍යවස්ථාවක් හදාගන්න ඒ රටට පුළුවන් වුණා.මේ ව්‍යවස්ථාව යටතේ ප්‍රජාතන්ත්‍රවාදයේ සෝදාපාළුවක් තියනව කියල කවුරුත් පිළිගන්නවා. එහෙම නම් ඊට ප්‍රතිකර්මයක් ලෙස පාර්ලිමේන්තුවට බලය ලැබෙන ආණ්ඩු ක්‍රමයකට යනවද නැද්ද කියල තීන්දු කරන්න වෙනවා.* විධායක ජනාධිපති ක්‍රමයකින් විධායක අගමැති ක්‍රමයකට යාම ගැනනේ දැන් කතාවෙන්නේ...?පාර්ලිමේන්තුවේ දැන් බලයක් නැතිය කියන එක ප්‍රධාන චෝදනාවක්. ඔය බ්‍රිතාන්‍ය ක්‍රමය තුළ අගමැති පාර්ලිමේන්තුªව තුළ සිටීම නිසා ප්‍රජාතන්ත්‍රවාදය ඉහළටම ගමන් කරනවා. මොකද ඔවුන් සියලුදෙනාම පාර්ලිමේන්තුවට වග කීමට බැඳී සිටිනවා. එසේ නොවේ නම් විශ්වාසභංග යෝජනාවකින් ඒ පාලනය පෙරළා දැමීමේ අයිතියත් පාර්ලිමේන්තුවට ලැබෙනවා.මේ තත්ත්වය ප්‍රජාතන්ත්‍රවාදී දෘෂ්ටිකෝණයෙන් බැලුවොත් ඉතාම ඉහළ තත්ත්වයක්. මෙවැනි ක්‍ර‍්‍රමයක් තුළ බලයේ ඉන්න ආණ්ඩුවත් ඉතාම ඉහළ සුපරීක්ෂණයකට ලක්වෙනවා.මොකද පාර්ලිමේන්තුවට කෙළින්ම වගකියන ක්‍රමයක් නිසා යහපත් පාලනයක් පවත්වාගෙන යන්න සංවරණයන් හා තුලනයන් එම ක්‍රමය තුළම තිබෙනවා.* විධායක අගමැති රටේම ඡන්දයෙන් පත්කරන යෝජනාත් තිබෙනවා. මේ ක්‍රමය ගැන කියන්නේ කුමක්ද?මේක මා හිතන්නේ ඊශ්‍රායලයේ විතරක් තිබුණ ක්‍රමයක්. නම වෙනස්වෙලා පවතින ක්‍රමයම තියනව නම් ශුද්ධ ප්‍රතිඵලය බිංදුවයිනේ. එතකොට එහෙම පත්වෙන ඒ පුද්ගලයව පාර්ලිමේන්තුව තුළ ලොකු බලපෑමකට ලක්කරන්න බැරුව යනවනේ.දැන් ඉතාම හොඳ සාමකාමී කාලයක් තියෙන්නේ. ඒ නිසා දැන් අලුතෙන් කල්පනා කරන්න පුළුවන්. පසුගිය වසර තිහේ යුද්ධයක් තිබුණ නිසා කෙනෙකුට තර්ක කරන්න ඉඩ තිබුණා යුද්ධය ජයගන්න ශක්තිමත් විධායකයක් තියෙන්න ඕන වගේ කතාවක්. මොකද යුද්ධය කෙරෙන අවස්ථාවක සෘජු තීරණ අරන් ක්‍රියාත්මක කරන්න අවශ්‍ය බලතල තිබෙන්න අවශ්‍යයයිනේ. පසුගිය කාලය තුළ පාර්ලිමේන්තු ආණ්ඩු ක්‍රමයක් තිබුණා නම් මේක සාර්ථකව කරන්න බැරි වෙන්නත් ඉඩ තිබුණා. එතන විවාදයක් නැහැ. නමුත් දැන් අපට පේනවා රට තුළ ඉහළ සාමකාමී තත්වයක් තිබෙනවා. දැන් තමයි මිනිස්සුන්ට ඇත්තටම සිවිල් සමාජය මොකක්ද කියන එක දැනෙන්න පටන් අරන් තියෙන්නේ. හමුදා මාර්ග බාධක නොයෙක් විදිහේ ආරක්‍ෂක පරීක්‍ෂාවන් ඉවත්වෙලා දැන් සිවිල් සමාජය ඉස්මතු වෙන්න පටන් අරන් තියෙන්නේ.* යුද්ධයට හරියන ක්‍රමයක් සාමයට හරියන්නේ නැහැ කියලයි ඔබ කියන්නේ?සිවිල් සමාජය ඉස්මතු වෙනකොට විශාල නිදහසක් මිනිස්සුන්ට ලැබෙනවා. ඒ නිදහස තුළ දේශපාලනයත් දැඩි ස්වරූපයක් ගන්න බැහැ. මොකද දේශපාලනයට දේශපාලන නායකත්වයට නිරන්තරයෙන් අර සිවිල් සමාජයේ හඬට කන්දෙන්න වෙනවා. මොකද සිවිල් සංවිධාන එතනදි බලවත් වෙනවා. ඒ පැත්තට තමයි දැන් රට ගමන් කරමින් තිබෙන්නේ. මේ සන්දර්භය තුළයි අපට රට සංවර්ධනය කියන දේත් කතා කරන්න වෙන්නේ.* රටක් දියුණු කරන්න නම් එක් පාලකයෙක් යටතේ යම් දීර්ඝ කාලයක් යම් විනයක් ඇතිව රටක් පාලනය විය යුතු බව අග්නිදිග ආසියානු රටවල අත්දැකීම් වලින් පේනවා. සිංගප්පූරුව, මැලේසියාව, දකුණු කොරියාව වගේ රටවල් මීට නිදසුන්. දුප්පත් රටක් නංවන්න යම් සොඳුරු ආඥා දායකයෙක් ඕන කරන බව මේ අත්දැකීම්වලින් කියැවෙනවා නේද?(සිනහවෙමින්)ඔබ කියන ඔය රටවල ඉතා කෙටි කාලයක් තුළ ඉහළ ආර්ථික සංවර්ධනයක් ළඟාකර ගන්න ඒ රටවල් සමත් වුණ බව ඇත්ත. නමුත් ඒ රටවල් දියුණුවුණා. ඒ කාල පරිච්ඡේදයේ අන්තර්ජාතික ක්ෂේත්‍රයේ තිබුණ තත්වයයි අද තියන තත්වයෙයි වෙනසක් තියනවා.ලෝක එදා තිබුණ බලකඳවුරු අද බිඳ වැටිලා ඇමෙරිකාව ප්‍රමුඛ එක කඳවුරක් අද තියෙන්නේ. අලුතෙන් බලවේග මතු වෙමින් තිබෙන අවස්ථාවක් අද තියෙන්නේ.ඔය කියපු රටවල නායකයො රටවල් දියුණු කරන්න ගත්තු ක්‍රියාමාර්ග අවසානයේ සාර්ථක වුණා. 1977 ලංකාවත් ජේ.ආර්. යටතේ ඔය මාර්ගයේනෙ යන්න උත්සාහ කළේ. ඒක අසාර්ථක වුණා.මං හිතන්නේ ඔය කියපු අග්නිදිග ආසියානු රටවල් එක්ක ගත්තම ලංකාවේ සමාජ ආර්ථික දේශපාලන වාතාවරණය ඊට වෙනස්. ලංකාවෙ ප්‍රජාතන්ත්‍රවාදී පදනම ආරම්භ වෙන්නේ නිදහසටත් කළින් ඉඳන්. 1931 දී අපට සර්ව ජන ඡන්ද බලය ලැබුණේ. ඒකත් එක්ක ඇතිවුණ පුළුල් සමාජ බලවේගයක් තමයි ලංකාව තුළ ක්‍රියාත්මක වෙන්නේ. මේක දේශපාලන පක්‍ෂ, ශක්තිමත් වෘත්තීය සමිති ව්‍යාපාරයන් මුල් බැස ගත්ත රටක්. ඒ නිසා සිංගප්පූරු ආකෘතියටම යන්න බැරිවුණා.වෙළඳපොළ, විවෘත ආර්ථික ක්‍රමය මත අද යන්න වෙලා තියෙන්නේ. ඒ ඇර යන්න වෙන ක්‍රමයක් අද දකින්න නැහැ. ඒ ක්‍රමය තුළ ප්‍රජාතන්ත්‍රවාදී අයිතීන් ගැන යම් හඬ නැඟීමක් තියනවා. එවැනි ස්ථාවරයක් තුළ තමයි විදේශ ආයෝජන ගලා ඒමක් වගේ් කරුණු බොහෝවිට අපේක්‍ෂා කරන්න පුළුවන්.* ඔබ කියන්නේ පුරවැසියන්ගේ අයිතීන් රැකදෙන වඩාත් ප්‍රජාතන්ත්‍රවාදී පාලන ක්‍රමයක් ස්ථාපිත විය යුතු බවයි?එවැනි ක්‍රමයකින් තමයි දේශපාලන ස්ථාවර භාවයත් ආර්ථික දියුණුවත් ළඟා කරන්න පුළුවන්. කවුරු බලයට ආවත් පවතින ආර්ථික රාමුවේ වෙනස්කම් කරන්න බැරි තත්වයක් අද තියෙන්නේ. මේ යන ක්‍රමය තුළ මතවාද න්‍යාය වාද වගේ දේවල් යම් ආකාරයකට පස්සට ගිහිල්ලා තියෙන්නේ. තියනව නම් ඒව සුළු වෙනස්කම්.රජය විපක්‍ෂය සමඟ සාකච්ඡා කරන්න පටන් අරන් තියනවා. මේක හොඳ ආරම්භයක්. රජයත් ප්‍රධාන විපක්‍ෂයත් අතර සාකච්ඡා සියලු කොටස් සියලු පක්‍ෂ කරා ව්‍යාප්ත විය යුතුයි. ඔවුන්ගේ අදහස් ව්‍යවස්ථාව තුළ නියෝජනය විය යුතුයි.1972 ව්‍යවස්ථාවෙන් පස්සේ දෙමළ ජනතාව හිතන බව පෙනුණා මේ ව්‍යවස්ථාව තමන්ගේ එකක් නොවේය මහජාතියේ වුවමනාවට හදාගත්ත එකක්ය කියලා. 1978 වෙනකොට ඒ අය ව්‍යවස්ථා සංශෝධන ප්‍රවාහයට එන්නෙත් නැහැ.උතුරු නැඟෙනහිර ප්‍රදේශවල ද්‍රවිඩ ජනතාවත් මේ රාමුවට අරගෙන මේක සිංහලයන්ගේ පමණක් නෙවෙයි ඒ සියලු ජනකොටස්වලත් රට කියන හැඟීම ඒ අයටත් දෙන්න පුළුවන් වුණොත් විතරයි අපේ රටට සුබවාදී අනාගතයක් ගොඩනඟාගන්න පුළුවන් වෙන්නේ.සංවාද සටහන සරත් පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=ab1007252</link>
    <topic>සුමේධාගේ නිල නිවාසයේ දොර ජනෙල් කැඩිලා !</topic>
    <author>චන්දන බණ්ඩාර</author>
    <content>ජනාධිපතිතුමාගේ ප්‍රධානත්වයෙන් ගිය සතියේ කැබිනට් මණ්ඩලය රැස්වීය. එහිදී මුලින්ම සාකච්ඡාවට ගැනුණේ ඇමැතිවරුන්ගේ නිල නිවාස නිසි ලෙස නඩත්තු නොවීම ගැනය.මුලින්ම ජනාධිපතිතුමා අදහස් දැක්වීය.”මාත් ඔය නිල නිවාසවල ඉඳලා තියෙනවා. ඒ නිසා මම දන්නවා ඔය ගැටලුව. රාජ්‍ය පරිපාලන අමාත්‍යංශයට මේවා නඩත්තු කරන්න බැහැ. අනෙක මේ නඩත්තු කිරීම් පිළිවෙළකට වෙන්නේ නැහැ. ඒ නිසා ඇමැති නිල නිවාස නඩත්තුව අදාළ ඇමැතිවරයාගේම අමාත්‍යංශයටම ලබා දෙනවා නම් සාර්ථකයි. ඒ නිසා ඇමැති නිල නිවාස අමාත්‍යංශවලටම පවරා දුන්නත් කමක් නැහැ” ජනාධිපතිතුමා කැබිනට් මණ්ඩලයට කීවේය.”ඒත් සර් එහෙම කළොත් ඇමැතිවරයාගේ විෂය මාරු වෙනකොට ගැටලු මතු වෙනවා නේද?” ඇමැති ජෝන් සෙනෙවිරත්න කියා සිටියේය.ඉන් අනතුරුව කැබිනට් මණ්ඩලයට අදහස් දැක්වූයේ ඇමැතිනී සුමේධා ජී.ජයසේනයි. “මගේ් නිල නිවාසයේ කාමර දෙකක දොරවල් කැඩිලා. ජනේල වහන්ඩ බැහැ. ඒවා කඩාගෙන වැටෙනවා. මම හරිම කරදරයක ඉන්නේ” ඇමැතිනී සුමේධා ජයසේන කීවාය.ඊට පිළිතුරු දුන්නේ ජනාධිපතිතුමාය.”එහෙනම් ඉතින් ඒ ගැන ඉතාම ඉක්මනටම සොයා බලන්න වෙනවා”ඉන් අනතුරුව කැබිනට් මණ්ඩලයට ඉදිරිපත් කැර තිබුණේ පීඩාකාරී ආයුධ පනත ගැන කෙටුම්පතකි. මේ නිසා සමාජයට සිදු වෙන බලපෑම සහ දරුවන්ට සිදුවන බලපෑම ගැන එහිදී අවධානයට ලක්කැරිණි.මේ අතරතුර ජනාධිපතිතුමා කීවේ තමන්ට පසුගිය දිනෙක මවක විසින් එවා තිබූ ලිපියක් ගැනය. ඒ මව ඒ ලිපියේ ද ලියා තිබුණා තමන්ගේ දියණිය වැඩිවියට පත්වීමටත් පෙර සිදුවූ අපරාධයක් ගැන. ඒක වෙලා තිබුණේ එක්තරා වැඩිහිටියෙක්ගෙන්. ඇත්තටම ඒක රෝගී මානසිකත්වයක්. අපි අවුරුදු 30ක යුද්ධය නිමාකළා. දැන් ඒ කාලය මෙවැනි අපරාධ නැතිකරන්න යොදාගත යුතුයි. ඇත්තටම මේවා අතිශයම කනගාටුදායක තත්ත්වයක්” ජනාධිපතිතුමා කැබිනට් මණ්ඩලය හමුවේ කීවේය.”සිර ගෙවල්වල සිටින සිරකරුවන්ගේ දරුවන්ට බිරින්දෑවරුන්ට කන්න බොන්න නැහැ. නමුත් සිරකරුවන්ට තුන්වේලම කන්න බොන්න ලැබෙනවා. සිරගත වෙන අයගෙන් සියයට හැත්තෑවක්ම කිසිම අධ්‍යාපනයක් නොලද අයයි. සියයට පහයි උසස් අධ්‍යාපනය ලැබූ අය ඉන්නේ.” ඇමැති ඩිව් ගුණසේකර කැබිනට් මණ්ඩලයට හෙළි කළේය.”මේක ඇත්තටම පිටරට ගිය අම්මාවරුන්ගේ ප්‍රශ්නයට සමානයි. අම්මාවරු පිටරට ගියාම දරුවන්ට මේ වගේ ගැටලු මතුවෙනවා. මට දවසක් දරුවෝ දෙන්නෙක් මුණගැසුණා. ඔවුන්ගේ මව විදේශ ගතවෙලා. ඒ දරුවෝ දෙන්නාගේ් මව නැති නිසා පුරුද්දට වගේ ඔවුන්ට අහස දිහා බැලෙනවාලු. මේවා ඇත්තටම දරුවන්ට ලොකු මානසික පීඩාවන්. ඒ නිසා ඒ දරුවන්ගේ් මානසික ආතතිය අපි තේරුම් ගත යුතුයි. අපි රට සංවර්ධනය කරනවා වගේම මේ වගේ දේ අමතක කරන්ඩ හොඳ නැහැ. අපි සමාජය ගොඩනඟන විට මේ දේවල් වෙනස් කරන්ඩ ඕනේ. නැතිනම් අපි හිතන සංවර්ධනය රටට ලැබෙන්නේ නැහැ” ජනාධිපතිතුමා කැබිනට් මණ්ඩලයට ඉතා දීර්ඝ පැහැදිලි කිරීමක් කළේය.ශත දහයක් බාර වෙලාශතක දෙකක් ගැහුවාඉන් අනතුරුව ධීවර අමාත්‍යංශය සම්බන්ධව කැබිනට් පත්‍රිකාවක් ඉදිරිපත් කළේ ඇමැති රාජිත සේනාරත්න විසිනි. එම කැබිනට් පත්‍රිකාවෙන් කියා තිබුණේ තංගුස් ආනයනය සපුරා තහනම් කළ යුතු බවටය. මේ යෝජනාව සඳහා භාණ්ඩාගාරයේ අනුමැතිය ද ලැබී තිබිණි. මේ නිසා කැබිනට් මණ්ඩලයේ අදහස වී තිබුණේ තංගුස් දැල් ආනයනය නතර කළ යුතු බවටය.”ඒ නීතිය දැනට කොහොමත් ක්‍රියාත්මක වෙනවා. නමුත් ඒ තීරණය ප්‍රායෝගික නැහැ. ඒකට හේතුව තමයි දැල්වලට කියලා නෙමෙයි තංගුස් නූල් ගේන්නේ. තංගුස් නූල් ගෙනත් පසුව දැල් වියනවා” ඇමැති රාජිත සේනාරත්න කැබිනට් මණ්ඩලයට කීවේය.”ඒක ඇත්ත තමයි. දැල්වලට කියලා නෙමෙයි තංගුස් ගේන්නේ. ගෙනාවට පස්සේ තමයි දැල් වියන්නේ” ජනාධිපතිතුමා ඇමැති රාජිතගේ ප්‍රකාශය අනුමත කළේය.ඉන් අනතුරුව ඇමැති රාජිත පැහැදිළි කළේ තංගුස් දැල් භාවිතය නිසා සිදුවෙන හානි ගැනයි. තංගුස් දැල්වලට අහුවෙන මාළු දැල්වලින් පැනලා ගියත් දැල්වලට තුවාල වෙලා මුහුදේදී මැරෙනවා. ඊටත් වඩා භයානකම දෙය තමයි සමහර දැල් කැඩිලා මුහුදට යනවා. ඒක තවත් විනාශයක්. ඒ නිසා මේක ඉතාම අහිතකරයි” ඇමැති රාජිත කියා සිටියේය.ඉන් අනතුරුව කැබිනට් මණ්ඩලයට අදහස් දැක්වූයේ ඇමැති අනුර පි‍්‍රයදර්ශන යාපාය. “මොනවා වුණත් තංගුස් නූල් වෙනත් අවශ්‍යතාවලට පාවිච්චි කරනවා. ඒ නිසා මේ නූල් ගෙන්වීම සපුරා තහනම් කිරීම ඉතා අමාරුයි.” ඇමැති අනුර පි‍්‍රයදර්ශන යාපා කියා සිටියේය.”මේ තංගුස් නූල් කෘෂි කර්මාන්තයට යොදා ගන්නවා. ඒ නිසා තංගුස් නූල් ගෙන්වීම සම්පූර්ණයෙන්ම නතර කිරීම සුදුසු නැහැ.” ඇමැති සී.බී. රත්නායක කීවේය.රාජිත සේනාරත්නඊට පිළිතුරු බැන්දේ ඇමැති රාජිත සේනාරත්නය. “වෙනත් දේවලට සහ කෘෂි කර්මාන්තයට තංගුස් නූල් අවශ්‍ය නම් ඒ වෙනුවට කපු නූල් වලින් වියන ලද දැල් තිබෙනවා. ඒවා පාවිච්චි කරන්ඩ පුළුවන්. ඒවායෙන් පරිසරයට හානියක් වෙන්නේ නැහැ.” ඇමැති රාජිත සේනාරත්න කියා සිටියේය.”හොඳයි එහෙම නම් අපි තංගුස් නූල් ගෙන්වීම සම්පූර්ණයෙන්ම තහනම් කරමු.” ජනාධිපතිතුමා කියා සිටියේය.කොළඹ රාජකීය විද්‍යාලයේ 175 වන සංවත්සරය පසුගියදා පැවැතියේ ජනාධිපතිතුමාගේ ප්‍රධානත්වයෙනි. එම උත්සවයේ ජනාධිපතිතුමාගේ කතාව සකස් කිරීම පැවැරී තිබුණේ සුපුරුදු පරිදි ජනාධිපති මාධ්‍ය අධ්‍යක්ෂ මහින්ද ඉලේපෙරුමටය. එහිදී මහින්ද ඉලේපෙරුම මාධ්‍ය අධ්‍යක්ෂවරයාට ජනාධිපතිතුමා කීප වරක්ම කතා කරමින් කතාව සැකසීම සඳහා උපදෙස් ලබා දුන්නේය.එහිදී ජනාධිපතිතුමා අතීත කතා කීපයක් ද සිහිපත් කළේය. “රාජකීය විද්‍යාලයේ ආදි සිසුවෙක් තමයි ජෝර්ජ් රාජපක්ෂ. ඔහු රාජකීය විද්‍යාලය වෙනුවෙන් ක්‍රිකට් ක්‍රීඩා කරද්දි ශතක දෙකක් අරගෙන තියෙනවා. ඔහු තරගයට යාමට පෙර ශත දහයක් මහනුවර දළදා මාලිගාවට දාලා බාරයක් වෙලා තියෙනවා.මේ ක්‍රිකට් තරගයට සහභාගී වුණ තවත් කෙනෙක් රුපියලක් දළදා මාලිගාවේ පිං කැටයකට දාලා බාරයක් වෙලා තියෙනවා. හැබැයි රුපියලක් දාලා බාරයක් වුණ කෙනාට ක්‍රිකට් තරගයේදී ලකුණු රැස් කරන්න බැරි වෙලා තියෙනවා. අන්තිමට රුපියල දාපු කෙනා කියනවාලු “ගිරුවායෙන් ආපු කෙනා ශත දහයක් දාලා ශතක දෙකක් ගැහුවා. මම රුපියලක් දාලා ලකුණු දහයක් ගහ ගන්න බැරි වුණා.” කියලා. ජනාධිපතිතුමා ජනාධිපති මාධ්‍ය අධ්‍යක්ෂ මහින්ද ඉලේපෙරුම සමඟ කියා සිටියේය.”ඒ විතරක් නෙවෙයි ඉලේපෙරුම අතීතයේ තව කතා තිබෙනවා. ඒ සත්‍ය කතාවලින් අපට ගන්න දේවල් තිබෙනවා. එදා ජෝර්ජ් රාජපක්ෂගේ පියා ඩී.එම්. රාජපක්ෂ රාජකීය විද්‍යාලයට ඇවිත් තියෙන්නේ රෙද්ද බැනියම ඇඳගෙන. ඒ නිසා එයාට අනෙක් අය හිනා වෙලා තියෙනවා. හැබැයි ජෝර්ජ් දක්ෂ ක්‍රීඩකයෙක් නිසා ඒවාට සැලුණේ නැහැ. ක්‍රීඩාවේ යෙදෙන කෙනෙක් ජය වගේම පරාජය උහුලන්න පුරුදු වෙනවා. අභියෝග බාර ගන්න වගේම අභියෝග කරන්නත් පුරුදු වෙනවා. ළමයින්ට ඒක හොඳ පාඩමක් වේවි. ඒ නිසා ඒ ටිකත් මගේ කතාවට ඇතුළත් කරන්න.” ජනාධිපතිතුමා තම මාධ්‍ය අධ්‍යක්ෂවරයාට උපදෙස් දුන්නේය. ඒ අනුව රාජකීය විද්‍යාලයේදී ජනාධිපතිතුමා කළ කතාවට එය ඇතුළත් කැර තිබිණි.මේ අතර ජනාධිපතිතුමා රාජකීය විද්‍යාලයේ උත්සවයේදී පැවැත්වූ කතාවට තවත් අතීත කතාවක් ඇතුළත්ව තිබිණි. “ජේ.ආර්. ජයවර්ධන හිටපු ජනාධිපතිතුමා හොඳ ක්‍රීඩකයෙක්. ඒ කාලේ මේ විද්‍යාලයේ ක්‍රීඩා උත්සවයකට ආපු ජේ.ආර්. ජයවර්ධන, අනුර බණ්ඩාරනායකට සුබ පතා තිබුණා. ඔබට සදා කාලිකවම විපක්ෂයේ ඉන්ඩ ලැබේවා කියලා.අනුර බණ්ඩාරනායක මැතිතුමා පසු කාලයකදී ඒ බව මාත් සමඟ හිනා වෙවී කිව්වා. රනිල් වික්‍රමසිංහ මැතිතුමාත් රාජකීය විද්‍යාලයේ ආදි ශිෂ්‍යයෙක්. ඒ නිසා එදා ජේ.ආර්. අනුරට කළ සුබ ප්‍රාර්ථනය අද මම රනිල් වික්‍රමසිංහ මැතිතුමාට කරනවා. ඒක තමයි ප්‍රජාතන්ත්‍රවාදය.” ජනාධිපතිතුමා සිය කතාවේදී කියා සිටියේය.තුනෙන් දෙකහදලා ගොඩක් කල්මාලිනී ෆොන්සේකාපාර්ලිමේන්තුව 20 වැනිදා රැස් වූයේ ප. ව. 1.00 ට ය. එජාපයේ සිදුවන්නට යන ප්‍රතිසංස්කරණය ගැන එජාපයේ මන්ත්‍රීවරු ද, ආණ්ඩුව ගෙන ඒමට සූදානමින් සිටින ව්‍යවස්ථා සංශෝධනය ගැන ආණ්ඩුවේ මැති ඇමැතිවරු ද මන්ත්‍රී ආලින්දයට වී කතාබහ කරන්නට වූහ.සවස් භාගය වන විට එජාපයේ මන්ත්‍රීවරුන් කීප දෙනකු ද ආණ්ඩුවේ මැති - ඇමැති පිරිසක් ද වරින් වර සුපුරුදු පරිදි ඇදී එන්නට වූයේ ජනාධිපති පාර්ලිමේන්තු කටයුතු ලේකම් කුමාරසිරි හෙට්ටිගේ ගේ කාමරය දෙසටය.දිනේෂ් ගුණවර්ධන, සුසිල් පේ‍්‍රමජයන්ත, ජගත් පුෂ්ප කුමාර, සරණ ගුණවර්ධන, ගුණරත්න වීරකෝන්, ලලිත් දිසානායක, හේමාල් ගුණසේකර, චන්දිම වීරක්කොඩි, මාලිනී ෆොන්සේකා යන මැති ඇමැතිවරු ද ඒ අතර වූහ.කතාබහ අතරට උද්‍යෝගීමත්ව පැමිණියේ එජාපයේ අබ්දුල් කාදර් මන්ත්‍රීවරයාය.“මං පසුගිය දිනවල හිටියේ ඩුබායි රටේ. එහේ අය ලංකාව ගැන නොයෙක් දේවල් ඇහුවා. ලංකාව දැන් හොඳ රටක්. අයෝජනවලට හොඳ රටක් කිව්ව. මහින්ද රාජපක්ෂ ජනාධිපතිතුමා වගේ නායකයෙක් ලෝකයෙ කොහේවත් නෑ කිව්වා.මර්වින් සිල්වා නියෝජ්‍ය අමාත්‍යවරයා ද එතැනට පැමිණියේ දුටුගැමුණු පරපුරේ කතාවක් සිහිපත් කරමිනි. කතාබහ උණුසුම් වෙද්දී සියලු දෙනාටම තේ කෝප්පයක රසය විඳීමේ අවස්ථාව ලැබිණි.නාමල් රාජපක්ෂ මන්ත්‍රීවරයා ඒ අතරට ආවේ සහෝදර මන්ත්‍රීවරු පිරිසක් ද සමඟය. කාදර් මන්ත්‍රීවරයා දුටු නාමල් රාජපක්ෂ කීවේ අපේ කාදර් මන්ත්‍රීතුමා විදේශවල ගිහින් අපේ රට ගැන දේශනා තියනවා කියලා ආරංචියි කියාය.ඔව්! ඇත්ත කියන්න එපායැ. අපිට රටක් ඉතිරි කරල දුන්නෙ ජනාධිපතිතුමානේ. මොන පක්ෂයේ හිටියත් ඒක අපි පිළිගන්න ඕනැනේ. ඔයත් එන්න මං එක්ක ලෝකෙ වටේ රවුමක් ගිහින් මේව කියන්න. කාදර් මන්ත්‍රීවරයා නාමල් රාජපක්ෂ මන්ත්‍රීවරයාට කීවේය..එජාප හිටපු මන්ත්‍රී ටී. මහේෂ්වරන් මහතාගේ බිරිය විජයකලා මහේෂ්වරන් එජාප මන්ත්‍රීවරිය කතාවට කැඳවා ගත්තේ කුමාරසිරි හෙට්ටිගේය.“ඔබතුමියගේ මහත්තයා ඒ දවස්වල අපේ ජනාධිපතිතුමා එක්ක හරිම යාළුයි. ජනාධිපතිතුමා මෙහෙට ආ හැම වේලාවක එයත් එනවා. හෙට්ටිගේ කියද්දී විජයකලා මහේෂ්වරන් මන්ත්‍රීවරිය කීවේ “ඒකනං ඇත්ත. ජනාධිපතිතුමා හොඳයි. අපිට උදව් කරලත් තියෙනවා. ඇත්තටම එයා හරි හොඳයි” කියාය.“ඔයාට ගොඩක් වැඩ කරන්න පුළුවන් මිනිස්සුන්ට. එන්න අපිත් එක්ක එකතු වෙන්න ඇමැති දිනේෂ් ගුණවර්ධන, ඇතුළු පිරිස කියද්දී මහේෂ්වරන් මන්ත්‍රීවරිය” ප්‍රතිචාර දැක්වූයේ සිනහවකිනි.“අපි පසුගිය දිනවල යාපනයේ හිටියේ. මහේෂ්වරන් මන්ත්‍රීතුමිය අපට ගොඩක් සැලකුවා. අපි ප්‍රවෘත්ති සාකච්ඡාවක් තිබ්බෙත් මෙතුමියගෙ ගෙදර.” නියෝජ්‍ය අමාත්‍ය විජිතමුණි සොයිසා කීවේය.“මමත් කැමැතියි යාපනයෙ පැත්තට මොනවා හරි උදව්වක් කරන්න මාලනී ෆොන්සේකා මන්ත්‍රීතුමිය කියද්දී, මහේෂ්වරන් මන්ත්‍රීවරිය කීවේ ඔය ගොල්ලො ඕනෑ තරමක් එන්න මං උදව් කරන්නම්” කියාය.එජාප මන්ත්‍රී දොස්තර ජයලත් මන්ත්‍රීවරයා සිනහමුසුව පැමිණ ඇමැති මර්වින් සිල්වාගේ දෑත් අල්ලා ගත්තේ මේ අපේ ඥාතියා කියාය.“දැන් නම් අපේ පැත්තෙ තුනෙන් දෙක හරි” නියෝජ්‍ය ඇමැති ජගත් පුෂ්පකුමාර කීවේ කවුරුත් සිනහ ගන්වමිනි.“දැන් නෙවෙයි අපි තුනෙන් දෙක හදල ගොඩක් කල්.” හෙට්ටිගේ කීය.ගිය බ්‍රහස්පතින්දා අවසන් වූ ශ්‍රී ලංකාව සහ ඉන්දියාව අතර පැවැති ටෙස්ට් ක්‍රිකට් තරගය දෙස මෙරට බොහෝ දෙනාගේ අවධානය යොමුව තිබිණි. ඒ මුත්තයියා මුරලිදරන් සුපිරි දඟ පන්දු යවන්නා තම ටෙස්ට් ක්‍රීඩා දිවියෙන් සමුගන්නා තරගය වීම නිසා ය. එහිදී මුරලිදරන් ටෙස්ට් කඩුළු 800 ක් ලෙස ලෝක වාර්තාව තම නම ඉදිරියේ සටහන් කර ගත්තේ ය.මුරලිගේ අවසන් තරගය දැක බලා ගැනීමට ජනාධිපතිතුමා ද ගාල්ල අන්තර්ජාතික ක්‍රීඩාංගනයට පැමිණ සිටියේ ය.දිවා ආහාරය සඳහා තරගය නතර කළ අවස්ථාවේදී ජනාධිපතිතුමා මුරලිට විශේෂ සමරු තිළිණයක් ද පිරිනැමුවේ ය. අනතුරුව ජනාධිපතිතුමා ශ්‍රී ලංකා සහ ඉන්දීය ක්‍රීඩකයන්ට අතට අත දී සුබ පැතීමට ද අමතක නොකළේ ය.අලි වැටත් නියරත්කඩාගෙන ගිහින්ශ්‍රී ලංකා රාමඤ්ඤ නිකායේ 67 වන උපසම්පදා උත්සවය පසුගිය දා අනුරාධපුරයේදී පැවැතියේ රාජ්‍ය අනුග්‍රහය ඇතිවයි. ජනාධිපතිතුමා සහ එ.ජා.ප නායකයා සහ නියෝජ්‍ය නායකයා ද ඊට එක්ව සිටියෝ ය. එ.ජා.ප නායකයා එම උත්සවයට පැමිණෙන අවස්ථාවේදී සංවිධායකයෝ ඉක්මනින් ම එ.ජා.ප නායකයාට ආසනයක් පිළියෙළ කළහ. “කොහොමද ඔබතුමාලා අපිත් එක්ක සහයෝගයෙන් වැඩ කරනකොට තිබෙන පිළිගැනීම” ජනාධිපතිතුමා එ.ජා.ප නායකයාට කීවේය. එ.ජා.ප නායකයා ඊට කිසිදු පිළිතුරක් දුන්නේ නැත.අමාත්‍ය සියඹලාපිටියගේ ප්‍රධානත්වයෙන් අඟහරුවාදා සවස් භාගයේ විශේෂ කමිටුවක් කැඳවා තිබිණි. සංවර්ධනයේ පුළුල් වීමත් සමඟ බරපතළ ගැටලුවක් බවට පත් වී ඇති අලි මිනිස් ගැටුම සම්බන්ධයෙන් ස්ථිර සාර විසඳුමක් සොයන එම කමිටුවට වනජීවී නිලධාරීන් ක්ෂේත්‍රයේ ප්‍රවීණයන් පරිපාලන නිලධාරීන් සහ මාධ්‍යවේදී බුලිත ප්‍රදීප් කුමාර ද මෙහි සාමාජිකයෝ වූහ.1950 දී 1500 වූ අලි ගහනය අද 7000 ක් පමණ වෙලා. සංවර්ධනයත් සමඟ අලි මිනිස් ගැටුමට ස්ථිර විසඳුමක් අවශ්‍යයි. අමාත්‍යවරයා පැවසීය.මේ අතර වනජීවී නිලධාරීන් පැවසුවේ “ඇමතිතුමනි මොන තරම් අලි වැට නඩත්තු කළත් වල් අලි වැට කඩාගෙන යනවා.”සියල්ල අලුතින්ගොඩනඟන්න වෙලා“ඉතිං ඕක අහන්න දෙයක් ද? කොහොමත් අලි වැටත් නියරත් ඔක්කොම කඩාගෙන ගිහින් ඉවරයිනේ. අමාත්‍යවරයා පැවසුවේ සියල්ලන් ම සිනා සයුරේ ගිල්වමිනි.විදුලිබල හා බලශක්ති ඇමැති චම්පික රණවක පසුගියදා මුලතිව් ප්‍රදේශයේ සංචාරයක නිරත විය. එම අවස්ථාවට ආර්ථික සංවර්ධන ඇමැති බැසිල් රාජපක්ෂ, රාජ්‍ය පරිපාලන ඇමැති ඩබ්.ඩී.ජේ.සෙනෙවිරත්න ඇතුළු අමාත්‍යංශ නිලධාරීහු එක්ව සිටියහ. මේ සංචාරයේදී මැති ඇමැතිවරු මුලින්ම ගියේ මුලතිව් යුද හමුදා අණදෙන මූලස්ථානයටය. එහිදී මැති ඇමැතිවරු පිරිස පිළිගනු ලැබූයේ මුලතිව් ප්‍රදේශ භාර ආඥාපති මේජර් ජෙනරාල් ප්‍රසන්න සිල්වා විසිනි.ඉන් අනතුරුව ඇමැති බැසිල් රාජපක්ෂ ඇතුළු පිරිස ගියේ ත්‍රස්තවාදය පරාජය කිරීමෙන් අනතුරුව යළි ගොඩනැඟීමේ කටයුතුවල සංවර්ධන ප්‍රගතිය සොයා බැලීමටයි. එහිදී මුලතිව් ප්‍රදේශයේ රජයේ නිලධාරීන් හමුවීමට ද මැති ඇමැතිවරු කටයුත ªªකළහ. “මුලතිව් දිස්ත්‍රික්කයට විතරක් නෙමෙයි. උතුරු නැෙඟනහිරට විදුලිය ලබාදීමට රජය රුපියල් කෝටි ගාණක මුදල් වැය කළා. එම මුදල් ලබාගත්තේ අන්තර්ජාතික ණය දෙන ආයතනවලින්. ඒ ණය රජය තවමත් ගෙවමින් සිටිනවා. ඒ ණය පියවන්නේ දකුණේ සිංහල ජනතාවගෙන් ලබාගන්නා බදුවලින් බව ඔබතුමාලා අමතක කරන්න එපා” එම හමුවේදී විදුලිබල ඇමැති චම්පික රණවක කියා සිටියේය.”ඒ විතරක් නෙමෙයි දැන් මේ පළාත්වල සියල්ල අලුතෙන් ගොඩනඟන්න වෙලා තියෙන්නේ. ඔබතුමාලාටත් මේ ප්‍රදේශයේ දෙමළ ජනතාවටත් අඳුරේ ඉන්න වෙලා තියෙන්නේ ත්‍රස්තවාදීන් මේ ප්‍රදේශ විනාශ කළ නිසායි. දැන් මේ ප්‍රදේශයේ ජනතාව අපේ වීරෝදාර හමුදාවන්ට පින්සිදු වෙන්න අඳුරෙන් එළියට ඇවිත් තිබෙනවා” ඇමැති චම්පික කියා සිටියේය.මම දන්නවා මේ ප්‍රදේශවල සිටින සමහර රජයේ නිලධාරීන් හා රාජ්‍ය නොවන සංවිධාන කියාගෙන යනවා මේ කරන සංවර්ධන කටයුතු සියල්ල කරන්නේ උතුරු නැඟෙනහිරට ලැබෙන විදේශ ආධාරවලින් කියලා. එහෙම කියලා රජය ගෙන යන මේ වැඩ කොටස අවතක්සේරුවට ලක් කරලා දෙමළ ජනතාව රජයෙන් ඈත්කිරීමේ වැඩපිළිවෙළක් ක්‍රියාත්මක වෙනවා. එහෙම කරන්න එපා. නැවත වතාවක් දෙමළ ජනතාව රජයේ ජාතික ක්‍රියාවලියෙන් බැහැර කරන්ඩ එපා. වෙන්කරන්ඩ කටයුතුª කරන්ඩ එපා” ඇමැති චම්පික කියා සිටියේය.මම බිමින්ම එන්නම්එ.ජා.ප මොනරාගල දිස්ත්‍රික් මන්ත්‍රී ධර්මදාස බණ්ඩාගේ දියණියගේ විවාහ මංගල උත්සවය ගිය සතියේ පැවැත්විණි. ඒ කොළඹ තරු පංතියේ හෝටලයකදීය. මන්ත්‍රී ධර්මදාසගේ දියණිය අතිනත ගත්තේ කළුතර දිස්ත්‍රික් පළාත් සභා මන්ත්‍රී පී.ඩී. අබේරත්නගේ පුත්‍රයා සමඟයි. මේ විවාහ මංගල උත්සවයේදී ධර්මදාස බණ්ඩා මන්ත්‍රිවරයාගේ දියණිය වෙනුවෙන් ජනාධිපතිතුමාත් පී.ඩී. අබේරත්න එ.ජා.ප මන්ත්‍රීවරයාගේ පුත්‍රයා වෙනුවෙන් එ.ජා.ප නියෝජ්‍ය නායක කරූ ජයසූරීයත් සාක්ෂි ලෙස අස්සන් තැබූහ.කරූ ජයසූරියඑම මංගල උත්සවයට පසුව ජනාධිපතිතුමා අනුරාධපුර බලා යාමට සූදානම් වූයේ රාමඤ්ඤනිකායේ උපසම්පදා උත්සවයට සහභාගී විමටය. එම උත්සවයට එ.ජා.ප නියෝජ්‍ය නායක කරූ ජයසූරිය ද යාමට නියමිතව තිබිණි. “කරූ මන්ත්‍රීතුමා මාත් එක්කම චොපර් එකේ අනුරාධපුරයට යන්න පුළුවන් ඔබතුමාටත්.” ජනාධිපතිතුමා කීවේය.”අනේ බොහොම ස්තූතියි ජනාධිපතිතුමනි, මට ඔබතුමා එක්ක යන්න පුළුවන්. ඒත් මට තව වැඩ ටිකක් කර ගන්ඩ තිබෙනවා. ඒ නිසා මම බයි රෝඩ් එන්නම්.” එ.ජා.ප නියෝජ්‍ය නායක කරූ ජයසූරිය ජනාධිපතිතුමාට කීවේය.ජනාධිපතිතුමා, එ.ජා.ප නායකයා සහ එ.ජා.ප නියෝජ්‍ය නායක කරූ ජයසූරිය එදින පස්වරුවේ අනුරපුරේ රාමඤ්ඤනිකායේ උපසම්පදා උත්සවයට සහභාගී වූහ.මගේ යෝජනා නැහැ රෝසිගෙන් මැසිවිලිඑජාප යේ තීරණාත්මක කෘත්‍යාධිකාරී මණ්ඩල රැස්වීමක් පැවැත්විණි. ඒ එ.ජා.ප මූලස්ථානය වන සිරිකොතදීය. න්‍යාය පත්‍රයට අනුව එ.ජා.ප කෘත්‍යාධිකාරි මණ්ඩල රැස්වීම ආරම්භ වීමට ප්‍රථමයෙන් එ.ජා.ප නායකයා, කරූ ජයසූරිය, තිස්ස අත්තනායක සහ ගාමිණී ජයවික්‍රම පෙරේරා සමඟ කතාබහ කරමින් සිටියේය. මේ අතරතුර එ.ජා.ප නායකයගේ ආරක්ෂක නිලධාරියෙක් පැමිණ කීවේ, කෘත්‍යාධිකාරී මණ්ඩලයෙන් ඉවත් කළ කෙනෙක් කෘත්‍යාධිකාරී මණ්ඩල රැස්වීමට පැමිණ සිටින බවය.එලෙස එ.ජා.ප කෘත්‍යාධිකාරි මණ්ඩල රැස්වීමට පැමිණ සිටියේ එ.ජා.ප යේ හිටපු පළාත් මන්ත්‍රීවරයකු වූ උපාලි පියසෝමයි. මේ බව දැනගත් එ.ජා.ප නායකයා ගාමිණි ජයවික්‍රම පෙරේරාට කියා සිටියේ උපාලි පියසෝම වහාම කෘත්‍යාධිකාරි මණ්ඩල රැස්වීමෙන් ඉවත් කරන ලෙසය.එහෙත් උපලි පියසෝම කෘත්‍යාධිකාරි මණ්ඩල රැස්වීමෙන් ඉවත්වීම ප්‍රතික්ෂේප කැර තිබිණි. පසුව එ.ජා.ප නායකයාගේ ප්‍රධානත්වයෙන් කෘත්‍යාධිකාරි මණ්ඩල රැස්වීම ආරම්භ කෙරිණි.”දැන් මේ කෘත්‍යාධිකාරි මණ්ඩලයට ආරාධනා නොකළ කෙනෙක් ඉන්නවා. ඒ නිසා ඔහු වහාම ඉවත් වෙන්ඩ. නැතිනම් මේ රැස්වීම ව්‍යවස්ථානුකූල වෙන්නේ නෑ.” එ.ජා.ප නායකයා කීවේය.”මා කෘත්‍යාධිකාරි මණ්ඩලයෙන් ඉවත් කළ බවක් මට දැනුම් දීලා නැහැ.” උපාලි පියසෝම කියා සිටියේය. ඉන් අනතුරුව එ.ජා.ප නායකයා උපාලි පියසෝම ඉවත් කිරීමට අදාළ ලිපි ගොනු ඉදිරිපත් කළේය. ඉන්පසුව උපාලි පියසෝම රැස්වීමෙන් ඉවත්ව ගියේය.ඉන් පසුව එ.ජා.ප නායක රනිල් වික්‍රමසිංහ, කරූ ජයසූරිය සහ ගාමිණි ජයවික්‍රම පෙරේරා එ.ජා.ප ප්‍රතිසංවිධාන යෝජනා ගැන කෘත්‍යාධිකාරි මණ්ඩලයට කරුණු පැහැදිලි කළේය. ඉන්පසව එ.ජා.ප ප්‍රතිසංවිධාන කමිටු වාර්තාව විජේදාස රාජපක්ෂ මන්ත්‍රීවරයා සභාවට ඉදිරිපත් කළේය. වාර්තාව කියවා අවසන් වෙනවාත් සමඟම රෝසි සේනානායක මන්ත්‍රිවරිය නැඟී සිටියාය.”කාන්තා නියෝජනය ගැන මා ලබා දුන් යෝජනා මේ වාර්තාවේ නැහැ. ඒ නිසා මේ වාර්තාව සංශෝධනය විය යුතුයි.” රෝසි සේනානායක කීවාය.ඉන් අනතුරුව එජාප මන්ත්‍රී රවී කරුණානායක කෘත්‍යාධිකාරී මණ්ඩලයට අදහස් දැක්වූයේය. “යම් මොහොතකදි සම්මුතියෙන් පක්ෂ නායකයා පත් කළ නොහැකි අවස්ථාවකදී ඡන්දයක් පැවැත්වෙනවා. එවැනි අවස්ථාවක ඡන්ද අයිතිය ගම් මට්ටමේ පර්ෂද නායකයන්ටත් හිමි විය යුතුයි.” රවි කරුණානායක මන්ත්‍රිවරයා කීවේය.”මේ ප්‍රතිසංවිධාන යෝජනා ප්‍රජාතන්ත්‍රවාදී වීම ගැන මා සතුටු වෙනවා. යම් සම්මුතියකින් බැරි වුණොත් ඡන්දය විමසීමේදී පළාත් පාලන ආයතන මන්ත්‍රීවරුන්ට සහ නියෝජිතයන්ට ඡන්ද අයිතිය හිම විය යුතුයි. එ.ජා.ප මන්ත්‍රී සජිත් ප්‍රේමදාස කියා සිටියේය.විමල්ගේ උපවාස දර්ශනඑස්.බී. ඉන්දියාවේදී බලයිජාතික නිදහස් පෙරමුණේ නායක, ඉදිකිරීම්, ඉංජිනේරු සේවා නිවාස හා පොදු පහසුකම් ඇමැති විමල් වීරවංශ කිලිනොච්චියේදී පැවැති කැබිනට් රැස්වීමට සහභාගි වීමට නොහැකි වූයේ අයහපත් සෞඛ්‍ය තත්ත්වය හා මවගේ අභාවය හේතුවෙනි. එනිසා මෙවර කැබිනට් රැස්වීමට පැමිණි විමල් දෙස කාගෙත් විශේෂ අවධානය යොමු වී තිබිණි.කැබිනට් රැස්වීමට පෙර විමල් සමඟ සුහද පිළිසඳරක යෙදීමට විදේශ ඇමැති ජී.ඇල්. පීරිස් අමාත්‍යවරයා ද අමතක කෙළේ නැත.”විමල්ගෙ මාරාන්තික උපවාසයත් එක්ක යූ.එන්. එකේ කට්ටිය කලබලයට පත්වුණු බව පැහැදිලිව පේන්න තිබුණා.” ජී.ඇල්. පැවසුවේය.”විද්වත් මණ්ඩලය සම්බන්ධයෙන් මුලින් නිකුත් කළ නිවේදනයත් වෙනස් කළා නේද?” විමල් ද විමසුවේය.”ඔයාගේ මාරාන්තික උපවාසයට ප්‍රතිචාර වශයෙන් එහෙම දෙයක් වුණා. විද්වත් මණ්ඩලය පුද්ගලයන් ඉලක්ක කර ගෙන පිහිට වූ එකක් නොවෙයි කියලයි පසුව යූ.එන්. එක කිව්වේ.” ජී.ඇල්. ඇමැතිවරයා පැහැදිලි කළේය.උසස් අධ්‍යාපන ඇමැති එස්.බී. දිසානායකට විමල් වීරවංශගේ මෑණියන්ගේ අවමඟුල් උත්සවයට සහභාගි වීමට නොහැකි වී තිබුණේ ඔහු ඒ වන විට ඉන්දියාවේ නිල සංචාරයක යෙදී සිටි බැවිනි. එනිසා ශ්‍රී ලංකාවට පැමිණි පසු ඒ පිළිබඳව විමසා බැලූ එස්.බී. දිසානායක විමල් වීරවංශ නිල නිවෙසේ පැවැති සත් දින දානමය පුණ්‍ය කර්මයට සහභාගි වීමට අමතක කළේ නැත.”විමල්ගේ මාරාන්තික උපවාසය ගැන ඉන්දියානු අගමැතිතුමා පවා කරුණු සොයා බැලුවා. විදේශ ලේකම් නිරූපමා රාඕ මහත්මිය කීවේ, යූ.එන් එක මේ ගැන කලබල වෙලා ඉන්න බව පෙනෙනවා, ඔවුන් කලාපයේ අනෙකුත් රටවලට දැන් කරුණු පැහැදිලි කරන්නේ ඒ නිසයි, කියලයි.” එහිදී එස්.බී. අමාත්‍යවරයා එසේ පැවසුවේ විමල් වීරවංශගේ මාරාන්තික උපවාසය ගැන සඳහන් කරමිනි.චන්දන බණ්ඩාරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007251</link>
    <topic>මුරලි...නොනැවතී අටසීයට ම යමු මුරලි...නොනැවතී අටසීයට ම ගියා</topic>
    <author>-කසුරි</author>
    <content>මුරලි කවදාවත් පුරාජේරුකාරයෙක් විදියට හැසිරිලා නැහැ. මුරලි උත්පත්තියෙන් දෙමළ... සිංහලත් පුළුවන්.. ඉංගී‍්‍රසි හොඳටම පුළුවන්.ඒත් මුරලිට කාටත් කතා කරන්ඩ පුළුවන් පොදු භාෂාවක් තිබුණා. ඒ භාෂාවෙන් ඔහු ඕස්ටේ‍්‍රලියාවේ ෂේන් වෝන් එක්කත් පකිස්තානයේ සයිඩ් අෆ්රිඩි එක්කත් කොදෙව් දූපත්වල බ්‍රයන් ලාරා එක්කත් ඉන්දියාවේ සචින් තෙන්ඩුල්කාර් එක්කත් ශ්‍රී ලංකාවේ සනත් ජයසූරිය එක්කත් එක විදියට කතා කළා. ඒ දෙමළෙන්වත් සිංහලෙන්වත් ඉංගිරිසියෙන්වත් නෙමෙයි.ඔහුගේ ම භාෂාවෙන්.ඒ භාෂාව තමයි “හිනාව“මුරලිගේ හිනාව ඔහුට ම ආවේණික එකක්.සචින් තෙන්ඩුල්කාර් තමන්ගෙ පන්දුවකට හයේ පාරක් ගහපුවාමත් මුරලි හිනාවුණා. සයිඩ් අෆ්රිඩි තමන්ගෙ පන්දුවකට දැවී ගියාමත් මුරලි හිනාවුණා. ඒ විතරක් නෙමෙයි මැක් ග්‍රා ගේ වේග පන්දුවකට තමන්ගෙ කඩුල්ල කුඩුපට්ටම් වුණාමත් හිනාවුණා.ඒ නිසාම ටෝනි ග්‍රේග් ඔහුව හැඳින්වූයේ “සිනාසෙන ඝාතකයා” ලෙසින්. ප්‍රතිවාදීන්ගේ කඩුල්ලක් තමන්ගේ පන්දුවකින් විනාශ වූ විට බොහෝ පන්දු යවන්නන් උඩ පැන පැන දඟලනවා. ඒත් මුරලි උපහාසයෙන් මෙන් සිනාසෙනවා. ඒ උපහාස සිනාවේ තිබෙන්නේ “ඇද්ද? ගැහුව ද?” වැනි පොඩි දරුවකු ගේ උපහාස ප්‍රශ්නාර්ථයක්. උඩ පැන්නා නම් ඒ කඩඉම් කඩුල්ලකදී විතරයි.මේ පුරාජේරු සටහන තබන විට ඔහුගේ ටෙස්ට් විකට් ගණන 793 යි. ඒක නොබිඳෙන සුළු විශිෂ්ට ගණයේ වාර්තාවක්. ඒත් ඔබ මේ සටහන කියවන විට ඒ වාර්තාව තවත් ඉහළ ගිහින් තිබෙනවාට සැකක් නැහැ.මුරලිගේ බලාපොරොත්තුව තිබුණෙ කඩුලු 800 ක වාර්තාවක් ඉතිරි කරල ටෙස්ට් ක්‍රිකට් ක්‍රීඩාවෙන් ගෞරවනීය ලෙස සමුගන්නට. ලෝකයේ එතෙක් මෙතෙක් පහළ වූ විශිෂ්ටතම පන්දු යවන්නා ලෙසින් විශ්‍රාම යන්නට. ශ්‍රී ලාංකේය ක්‍රිකට් පොතේ නෙමෙයි ජගත් ක්‍රිකට් ඉතිහාසයේ රත්තරං පිටුවක ඔහු නම ලියා තබන්න. ඒ නම අගින් වරහන් ඇතුළේ “ශ්‍රී ලංකාව“ ඛ්යලා අනිවාර්යයෙන්ම ලියැවෙනවා.මුරලිගේ බලාපොරොත්තුව වූයේ ගාල්ලේ ටෙස්ට් තරගයෙන් පසු විශ්‍රාම යන්ඩ. පටන් ගැන්මේදී පසුම්බියේ තිබුණේ කඩුලු 792 යි. ඒකත් නොබිඳෙන වාර්තාවක් තමයි. ආසන්න තරගකරුවා වූ ෂේන් වෝන් දැන් ටෙස්ට් ක්‍රිකට් ක්‍රීඩාවෙන් සමුඅරගෙන හුඟාක් කල්. ඊළඟට ලැයිස්තුවේ ඉන්න අයට මුරලිගේ වාර්තාවට සමීපවීමට තවත් ගව් ගණනක් එන්ඩ වෙනවා. ඒ නිසා 792 කේ වාර්තාවත් නොබිඳෙන සුළුයි. ඒක ඇත්තක්.ඒත් ලකුණු 99 යි 100 යි අතර විශාල වෙනසක් තිබෙනවා. කඩුලු 99 යි 100 අතරත් විශාල වෙනසක් තිබෙනවා. ඒ වගෙම කඩුලු 792 යි 800 යි අතර සුවිශාල වෙනසක් තිබෙනවා. ඒ වෙනස සංඛ්‍යාත්මක එකක් නෙමෙයි. ගුණාත්මක එකක්.ඒක නිසා මුරලි 800 යේ අති විශිෂ්ට, අති ගෞරවනීය, අති සම්භාවනීය වාර්තාව දක්වා පියමං කළ යුතුයි. මුරලිට එය මේ ඉන්දු - ශ්‍රී ලංකා ටෙස්ට් තරගාවලියේදී කළ හැකියි.ගාල්ලේ තරගයේදී ටෙස්ට් තරගයේ දවසක්ම වැස්ස විසින් උදුරා ගත්තා. ඒ උදුරා ගැනීම මුරලිගෙ 800 වාර්තාවට බාධාවක් වුණොත් ඒක ඓතිහාසික වාර්තාවක්.ඒ නිසා ගාල්ලේ ටෙස්ට් තරගයෙන් මුරලි සමු නොගත යුතුයි. මේ තරගාවලියටම සහභාගි විය යුතුය. ක්‍රීඩාවකදී වාර්තා ගැන කතා කිරීම එතරම් යහපත් දෙයක් නොවන බව ඇත්තක්. ඒත් ශ්‍රී ලංකාවේ අපට මේ වැනි වාර්තාවක් ගැන යළිත් කතා කරන්නට ලැබේද යන්න සිහිනයක් පමණයි.අපේ ජීවිත කාලය තුළදී අපේ ක්‍රීඩකයෙක් මෙවැනි නොබිඳෙන සුළු වානේ වලින් පන්නරය ලැබූ වාර්තාවක් තැබීම අප ලද මහා වාසනාවන්ත සිද්ධියක්.සුසන්තිකා දැන් ඔලිම්පික් රිදී පදක්කම් ලාභිනියක්. අපට තවත් ඔලිම්පික් පදක්කමක් විශේෂයෙන් රිදී පදක්කමක් යනු සිහිනයක් ම පමණයි.මුරලිගේ කඩුලු 800 වාර්තාවත් ඒ වගේම එකක්. ඒ නිසා මුරලි 800 දක්වා යා යුතුයි.”මුරලි මේ පියවර දෙක තුන නොනැවතී ඉදිරියට යන්න... ශ්‍රී ලංකාව වෙනුවෙන් ඒ තීරණය ගන්න ඔබ අපේ සදාකාලික වීරයා. ඒ ගැන කිසිඳු තර්කයක් නැහැ. ඔබ ශ්‍රී ලංකාවේ සුවිශේෂී පුරවැසියා.මුරලි ඔබ විසින් තබා යන හිඩැස පුරවන්නට නම් අපට බැහැ. ඒත් 792 සහ 800 අතර ඇති හිඩැස ඔබට පිරවිය හැකියි.එය කළ හැක්කේ ඔබට පමණයි. ඒ රත්තරන් පිටුවේ 792 ලියැවෙනවාට වඩා 800 ලියැවෙනවා නම් අපි හුඟාක් කැමතියි.ඒ නිසා මුරලි නොනැවතී 800 ටම යන්න.මුරලි පිළිබඳ මේ සටහන පුරාජේරුවක් වන්නේ කෙසේ ද? ඔහු කිසිදිනෙක පුරාජේරු කාරයෙක් නෙමෙයි. ඒත් මේ සටහන අවසානයේදී මගේ පුරාජේරුවක් බවට පත්වෙනවා.ඒ එකම එක සිද්ධියක් නිසා. 1996 ලෝක කුසලාන අවසන් මහා තරගය ජයගෙන පකිස්තානයේ ලාහෝර් නගරයේ සිට අපේ වීරයින් කටුනායකින් ශ්‍රී ලංකාවට ගොඩබට හිමිදිරිය මට අද වගේ මතකයි.ඒ පිනිබර හීතල හිමිදිරියේ කටුනායක ගුවන් තොටුපළේ සිට ලෝක ශූරයින් මවුබිමට පා තබන මොහොත ජාතික රූපවාහිනියෙන් සජීවී ලෙස විකාශය කළා.එදා සජීවී විස්තරය ගෙන ආවේ සිංහලයෙන් මාත් ඉංගී‍්‍රසියෙන් හරිත පෙරේරාත්. ඒ රූපවාහිනියේ ක්‍රීඩා අධ්‍යක්‍ෂකව සිටි විල්සන් මහත්තයාගේ ඉල්ලීම පිට.එදා අනෙකුත් ක්‍රීඩකයන් මවුපියන් දරු මල්ලන් සමඟ නොඉවසිලි ලෙස කතා බහ කරද්දී සිප වැළඳ ගනිද්දි අත්කොට සුදු කමිසයකින් අඳුරු පාට ටයි එකකින්, අඳුරු පාට කලිසමකින් සැරසී ගුවන් තොටුපළේ සැටියක කලබලයක් නැතුව ඉඳගෙන සිටි මුරලි ළඟට ගිහින් කතා කළ ඓතිහාසික මොහොත මට මතකයි.මුරලි සමුගන්නා මේ මොහොතේ් ඒ සිද්ධිය මට මතක් වුණා.එහෙත් එය තවත් ඕලාරික ටෙස්ට් තරගයක් නොව නාට්‍යමය අවස්ථාවලින් සපිරි නාට්‍යයක් බවට පත්විය.ටෙස්ට් තරගයේ දෙවැනි දවස වැස්ස උදුරා ගත්තේය. මුරලිට දවසක් අහිමි විය. 800 ඉලක්කය අසීරුවන ලකුණු පෙනෙන්නට පටන්ගත්තේය.මුරලිගේ සිත තුළ අභිමානය මෝදුවෙද්දී ශ්‍රී ලංකාවේම ක්‍රීඩා ලෝලීන්ගේ් සිත් තුළ අඩමානය මෝදුවන්නට පටන්ගත්තේය.”මේ මගේ අවසාන ටෙස්ට් තරගය.. මින්පසු මම ටෙස්ට් ක්‍රිකට්වල සහභාගි වන්නේ නෑ.. ගාල්ලෙන් මම සමුගන්නවා”මුරලි පුන පුනා කීවේය.”මුරලි දක්ෂ ක්‍රීඩකයෙක්.. ඔහු සමඟ ක්‍රීඩාකරන්නට ලැබීමත් ලොකු දෙයක්. ඒත් මුරලිට අපි 800 ඉලක්කයට යන්ඩ දෙන්නෙ නෑ..”ඉන්දීය නායක දෝනි කීවේය.”ඇත්ත තමයි.. දවසකුත් අහිමිවුණා.. මුරලිගේ ඉලක්කය අඩමානයි”අපට ද සිතිණි.මේ පිටුවේ ඇති සටහනේ මුල් කොටස ලියුවේ ඒ වැසි දිනයෙන් පසු උදාවූ හිමිදිරියේය.”මුරලි මේ ටෙස්ට් තරගයෙන් නවතින්න එපා. 800 තෙක් නොනැවතී යන්න”ඒ මොහොතේ ලියැවුණු කවි දෙපදය මෙසේ වීය.එහෙත් මුරලි අප සිතාගෙන සිටියාටත් වඩා දඟකාරයෙකි. ඔහු ඉන්දීය පළමු ඉනිමේ කඩුලු 5ක් බිඳ දැම්මේය. ඉලක්කයට තව ඇත්තේ 3කි. එනම් දෙවැනි ඉනිමේදී තවත් කඩුලු 3ක් ලබාගත යුතු විය.ලසිත් මාලිංග පළමු ඕවරයේදීම කඩුල්ලක් ලබාගත්තේය.පසුව මුරලි ද කඩුල්ලක් ලබාගත්තේය. මාලිංග දක්ෂ පන්දු යැවීමක නිරත වෙමින් කඩුලු 3 ක්ම ලබාගත්තේය.ඒ අතරතුර මුරලි තවත් කඩුල්ලක් ලබාගත්තේය. තව අඩු එකක් පමණි.ඉන්දියා පසු පෙළ පිතිකරුවෝ මේ ඉලක්කයට එරෙහිව ප්‍රාකාරයක් ගොඩනැංවූහ.අවසාන කඩුලු දෙකින් එකක් දැවී ගියේය. දහස් ගණන් ක්‍රීඩාලෝලීහු ගාලු පිට්ටනිය වටා මේ අසිරිමත් සහ උද්වේගකර නාට්‍යය නරඹමින් සිටියහ. මුරලි පන්දුව යවන්නට පන්දුව අතට ගන්නා විට වටෙන්ම නැඟුණු අත්පොළසන් සහ ඔල්වර හඬ දෝංකාර දෙන්නට විය. ඒ දෝංකාරය රූමස්සල කන්දේ හැපී ආපසු ක්‍රීඩාපිටිය වෙතටම ආවේය. මහ සයුරේ රළ පෙළ ද මොහොතකට නිහඬව ඒ දෝංකාරය අසා සිටියේය.ඩිල්ෂාන් පන්දු යවමින් සිටියේය. ඉන්දීය පිතිකරුවා සිය සීමාවෙන් පිටතට පාදය ඇද්දේය. කඩුලු රකින්නා මොහොතකින් කඩුල්ල බිඳ දැමීය. විනිසුරුවරයා තෙවැනි විනිසුරුට තීන්දුව දීමේ රාජකාරිය බාරදුන්නේය.අවට නිහඬ වීය. ඒ පිතිකරු ලැයිස්තුවේ අවසාන කඩුල්ලයි මුරලි 799යි. 800 ඉලක්කය ගිලිහී යාවිද?දැවීගියේ නම් ටෙස්ට් තරගයෙන් ශ්‍රීී ලංකාවට ජය හිමිවනු ඇත. එවිට මුරලිට ඉලක්කය අහිමිවනු ඇත.මොහොතකට ශ්‍රී ලංකාවේ ජයග්‍රහණය කල් තැබූ ප්‍රේක්ෂකයෝ මුරලිගේ ඉලක්කය වටා රොක්වූහ.තීන්දුව සටහන් විය.”NOT OUT”ශ්‍රී ලංකා ප්‍රේක්ෂකයන් වෙනිත් මහා ජයඝෝෂාවක් සහ අත්පොළසන් හඬක් නැඟිණි. ජයග්‍රහණය අහිමි වූ විට ජයඝෝෂා නැඟීම කෙතරම් අපූරු සිද්ධියක්ද?පන්දු ඕවරයෙන් ඕවරය ගෙවී යන්නට වීය. අනෙක් අන්තයේ පන්දු යවන්නා පන්දුව අතට ගත්විට රසික හදවත් තුළ ඇතිවූයේ “ඒ කඩුල්ල දැවී යන්න එපා” යන අපූරු සිතිවිල්ලකි.අන්තිමේදී මුරලි 800 වැනි කඩුල්ල ලබාගත්තේය. ඒ තමන් සහභාගිවන අවසාන ටෙස්ට් තරගයේ ප්‍රතිවාදීන්ගේ අවසාන කඩුල්ල ය.එය සැබැවින්ම නාට්‍යමය අවස්ථාවලින් ගහන ටෙස්ට් තරගයක් වීය.මුරලි ඉතිහාසයට එක්විය. 709 ක් වූ ෂේන් වෝන් ගේ වාර්තාව පසුකර ගිය මුරලි ඒ වනවිටත් ජගත් ක්‍රිකට් ඉතිහාසයට එක්ව සිටියේය. දැන් 800 වැනි කඩුල්ලත් සමඟ කිසිවකුටත් පසුකළ නොහැකි මායිමක සටහනක් තබමින් ශ්‍රී ලංකාවේ “මුරලි” ටෙස්ට් ක්‍රිකට් පිටියෙන් සමුගත්තේය. ඒ මොහොතේ ලියැවුණු කවි දෙපදය මෙසේය.-කසුරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007252</link>
    <topic>දළඳා වහන්සේගේ අනුහස් ලද පළමු පින්බිම අනුරාධපුරයයි</topic>
    <author/>
    <content>නුවර කලාවියේ ප්‍රධාන සංඝ නායක, ස්වර්ණමාලි මහා චෛත්‍යාරාමාධිකාරීඅනුරාධපුර මහා විහාර පිරිවෙන් කෘත්‍යාධිකාරී මහා විහාර ව්‍යාපෘතියේ අධ්‍යක්ෂ මණ්ඩල සාමාජිකපල්ලේගම හේමරතන නාහිමිබුදුන්වහන්සේ පිරිනිවන් පෑමෙන් අනතුරුව උන්වහන්සේගේ ශ්‍රී දේහය ආදාහන කිරීමෙන් පසුව සතර දළදා වහන්සේ ප්‍රමුඛ කොට අකු ධාතුන්, ලලාට ධාතුන් යන ධාතුන් වහන්සේලා අළු බවට පත් නොවි ශේෂ වූහ. සෙසු ධාතුන් වහන්සේලා තඹ සහල් පමණ වි-මුං පියලි පමණ වි ශේෂව ගිනි නිවි ගිය බව ද ධර්ම ග්‍රන්ථවල සඳහන් වේ.මෙම ධාතුන් වහන්සේලා සුදුසු පුද්ගලයින් වෙත බෙදා හැරීම සඳහා ද්‍රෝණ නම් බ්‍රහ්මණයා ඉදිරිපත් වූ අතර සතර දළදා වහන්සේලාගෙන් එක් නමක් ගාන්ධාරවාසින් වෙත ප්‍රදානය කෙරිණි. අනෙක් දළදා වහන්සේ නාග ලෝකයෙන් පැමිණ ජයසේන නම්වූ නා රජුන් වෙත ප්‍රදානය කළ අතර ද්‍රෝණ බ්‍රහ්මණයා විසින් හිස්වැස්මේ සඟවා ගත් දළදාව සක්දෙව් රජු විසින් තව්තිසාවටද ගෙන යනු ලැබීය. අනෙක් දළදා වහන්සේ ඛේම තෙරුන් වහන්සේ මඟින් කාලිංග රජු වෙත ප්‍රදානය කෙරුණි.කලිඟු රජු වෙත ලැබුණු වාම යටි හනුවේ දළදා වහන්සේ කලිගු රටේ සිදුවූ සතුරු ආක්‍රමණ හේතුවෙන් හේමමාලා සහ දන්ත කුමරුන්ගේ මාර්ගයෙන් ශ්‍රී ලංකා කිත්සිරි මෙවන් රජු වෙත ලැබුණි. එදා සිට ශ්‍රී ලංකා රාජ්‍යත්වයේ රාජ සංකේතය වෙමින් ඉමහත් භක්ති ප්‍රණාමයන්ට බඳුන් වෙමින් පැවැත එන්නේ එම දළදා වහන්සේ ය.දෙවැනි දළදා වහන්සේ වැඩ සිටින්නේ කොහිද?ලලාට ධාතු වංශ කථාවන්ට අනුව දකුණු දළදා වහන්සේ ලබා ගන්නේ ජයසේන නම් නා රජුන් විසිනි. මෙම නාග රාජයාණන් විසින් එම දළදා වහන්සේ නා ලොවෙහි ඉදි කළ චෛත්‍යයක තැන්පත් කර වන්දනාමාන කරනු ලැබීය. පසු කාලයෙහි රුහුණු පුරවරයෙහි රජ පැමිණි කාවන්තිස්ස රාජ යුගයේ සේරු නුවර ආසන්නයේ ඉදිකළ සෝමපුරයේ චෛත්‍යයක් ඉදි කෙරිණි. රජුගේ සොහොයුරියක් විවාහ වී සිටි ගිරි අබා නම් වූ ප්‍රාදේශීය රජු විසින් ඉදිකරන ලද මෙම චෛත්‍යය සෝමාවතී චෛත්‍ය නමින් ප්‍රසිද්ධ විය. අනතුරුව මෙම දාගැබ්හි ධාතු ගර්භයේ තැන්පත් කිරීම සඳහා ධාතුන් වහන්සේලා වැඩම කරන්නේ කෙසේද යන ප්‍රශ්නය මතුවිය.එහිදී මහා දේවානම් මහ තෙරුන් වහන්සේ ශිෂ්‍ය නමක් වූ මිහිඳු තෙරණුවෝ නා ලොවට වැඩ නා ලොවේ වැඩ සිටි දකුණු දළදාව ලබාගෙන ලක්දිවට රැගෙන විත් සෝමාවතී චෛත්‍යයේ තැන්පත් කළ බව ලලාට ධාතු වංශ කථාවල සඳහන් වේ. ඒ බුදුරදුන්ගේ දකුණු දළදා වහන්සේයි. ඒ අනුව ශ්‍රී ලංකා පුණ්‍ය භූමිය සම්මා සම්බුදුන් වහන්සේගේ දළදා වහන්සේලා දෙනමකගේ පහසින් පාරිශුද්ධම වූ පුණ්‍ය භූමියක් ලෙස දැක්විය හැකිය.තුන් සිංහලයේමසමස්ත සිංහලද්වීපය රුහුණු මායා පිහිටි වංශයේත් ප්‍රදේශ තුනකින් සමන්විතව පැවැති බව ඓතිහාසික මූලාශ්‍රවලින් තහවුරු වෙයි. දැනට මැද මහනුවර සෙංකඩගල පුරවරයෙහි වැඩ වාසය කරන ශ්‍රී දළදා වහන්සේ මේ තුන් සිංහලය පුරාම වැඩ විසූ බව වංශකතා තොරතුරු අනුව තහවුරු වෙයි.අද සෙංකඩගල පුරයෙහි වැඩ වසන ශ්‍රී දන්ත ධාතුන් වහන්සේ ආදියේ සිට රාජ්‍යත්වයේ සංකේතය විය. සිංහල බෞද්ධ උරුමයේ අනෙක් ප්‍රධාන සාධකය වූ ශ්‍රී මහා බෝධින් වහන්සේ රජවරුන්ගේ හා රාජධානිවල වෙනස් වීමත් සමඟ තැනින් තැනට රැගෙන යා නොහැකි වූ නිසා රාජ්‍යත්වයේ ප්‍රධාන සංකේතය ශ්‍රී දළදා වහන්සේ ලෙස පැවැති බව පෙනී යයි.ක්‍රි. ව. 301 - 328 කාලයේ රජ පැමිණි කිත්සිරි මෙවන් රජුගෙන් පසුව පස් වැනි මිහිදු රජු දක්වා අනුරාධපුරයෙහි වැඩ විසු දළදා වහන්සේ සොලි ආක්‍රමණ හේතුවෙන් කලක් රෝහණ දේශයේ තිස්සමහාරාම ස්ථුපයේ ද වැඩ සිටි බව සඳහන් වේ.ක්‍රි. ව. 10 වැනි සියවසට අයත් සේ සැලකෙන කිරින්ද සෙල්ලිපියෙහි බුදුන්වහන්සේ යටි වාම දළදාව තිස්සමහාරාමයේ වැඩ සිටි බව තහවුරු වේ.ඒ අනුව රෝහණ පුරවරයේ ද දළදා සමිදුන් වැඩ සිටි බව සනාත වෙයි.මේ හැර හතර වැනි මිහිදු රජුගේ පුවරු ලිපියකට අනුව එම යුගයේ මිහින්තලාවෙහි ඉදිකළ දළදා මාලිගයක වැඩ සිටි බව ද සඳහන් වේ.පොලොන්නරුවටපස්වැනි මිහිඳු රාජ යුගයෙන් පසුව පොලොන්නරු රාජධානියට වැඩම කරවන දළදා වහන්සේ වටදාගෙය හා හැටදා ගෙය (ක්‍රි. ව. 1187 ඬශ්ශංකමල්ල) ආදි මහා ප්‍රාසාදවල වැඩ වසමින් අනේක විධ භක්ති පූජා ලැබීය.1 වැනි විජයබා රජු විසින් කරවන ලද දළදා මාලිගයේ වැඩ සිටි කාලයේ දළදා වහන්සේගේ බිලක්කාර භටයන්ගේ රැකවරණ යටතේ පැවැති බව බිලක්කාර ද්‍රවිඩ සෙල්ලිපි වල සඳහන් වේ.දඹදෙණියට1215 දී සිදුවූ කාලිංග මාංඝ නම් වූ කුරිරු ඝාතකයාගේ ආක්‍රමණය හේතුවෙන් වාචිස්සර නමැති මහ තෙරුන් ප්‍රමුඛ භික්ෂුන් වහන්සේලා දන්ත ධාතුන් වහන්සේ කොත්මලය ප්‍රදේශයට වැඩම කරවන ලදි.යාපහුවටඅනතුරුව දඹදෙණියේ රජ පැමිණි තුන්වන විජයබාහු රජු දවස කොත්මලේ සිට බෙලිගලට වැඩම කළ දළදා වහන්සේ එහි තුන් මහල් දළදා මන්දිරයක් කරවා දළදා වහන්සේ තැන්පත් කරනු ලැබීය. ඉන් පසුව දෙවන පැරකුම්බා රජු විසින් සිය මාලිගය අසලම ඉදිකළ මැදුරක දළදා හා පාත්‍රා ධාතුන් දෙකම තැන්පත් කරන ලදී.කුරුණෑගලටපළමුවැනි බුවනෙකබා රජු විසින් යාපහුව සුබ පබ්බත නම් වූ ගිරි සිරස මත ඉදිකළ දළදා මාළිගාවක දළදා හිමි වඩා හිඳුවා පුද සත්කාර කළහ. පළමුවන බුවනෙකබා රජු දවස මෙහි පැමිණි ආර්ය චක්‍රවර්ති නොහොත් මනිතුංගන් නැමැති ආක්‍රමණිකයා දළදා වහන්සේ පක්‍ෂිරට රැගෙන ගොස් වාරවර්මන් කුලශේකර නම් වූ පක්‍ෂි රජුට භාර කළේය. ඉන්පසුව රජ පැමිණි තුන්වන පරාක්‍රමබාහු රජු (ක්‍රි.ව. 1302-1309) පක්‍ෂි රටට ගොස් කුලශේඛර රජු හා සුහදව දළදා වහන්සේ යළි ලක්දිවට වැඩම කරවා පොලොන්නරුව දළදා මාලිගයේ යළි තැන්පත් කළේය.බුවනෙකබා රජු විසින් පොලොන්නරුවේ වැඩසිටි දළදා වහන්සේ කුරුණෑගල ඉදි කළ දළදා මාගාවකට ගෙන ගොස් වැදුම් පිදුම් කරනු ලැබීය. හතර වන පරාක්‍රමබාහු රජු කුරුණෑගල රජවීමෙන් අනතුරුව දිනපතා දළදා පූජා පවත්වන ආකාරය සඳහන් දාඨාධාතු චරික්ත නම් ග්‍රන්ථයක් ද කළ බව චූලවංශ කතාවෙන් අනාවරණය වේ.ගම්පොළටකුරුණෑගලින් සංක්‍රමණය වූ සිංහල රාජධානිය ගම්පොලට මාරුවීමත් සමඟ දළදා වහන්සේ ගම්පොලට වැඩම කළ බව පෙනේ. විගුල වත්ත සෙල්ලිපියේ සඳහන් ආකාරයට තුන්වන වික්‍රමබාහු රජු කුඹුරු යායක අස්වනු දළදා වහන්සේට නිතිපතා පූජා කළ බව සඳහන් වීමෙන් එය සනාත වෙයි.ජයවර්ධනපුර කොට්ටේටපස්වන බුවනෙකබා රජතුමන් කෝට්ටේ සිය රාජධානිය කරගත් පසු දළදා වහන්සේ ගම්පොලින් ජයවර්ධනපුර කෝට්ටේ වෙත වැඩම කළ බව අස්ගිරිතල්යක නම් වූ ලේඛනයේ සඳහන් වෙයි.1412 දි 6 වැනි පරාක්‍රමබාහු රජු තෙමහල් දළදා මැදරක් ඉදි කරවා දළදා වහන්සේ එහි තැන්පත් කළේය.හංස - ගිරා - සැලලිහිණි ආදි සංදේශ කාව්‍යවලින් මේ දළදා මැදුර ගැන බොහෝ තොරතුරු අනාවරණය වෙයි.ආදි කවි ලියවි ඇත්තේ එම දළදා වහන්සේ වැඩසිටි තෙමල් ප්‍රාසාදය පිළිබඳව ය.සීතාවකටකෝට්ටේ යුගයේ දළදා වහන්සේ වැඩසිටි දළද මාළිගය භාරව සිටි දියවඩන නිළමේ වූයේ හිරිපිටියේ රාළ නැමැත්තෙකි.කෝට්ටේ ධර්මපාල රජු ක්‍රිස්තු භක්තිකයෙකු වීම හේතුවෙන් හිරිපිටියේ රාළ දළදා රැගෙන ගොස් සීතාවක රජුගේ භාරකාරත්වයට පත්කරන ලදි.සීතාවක රජු විසින් දළදා වහන්සේ දෙල්ගමු විහාරයේ තැන්පත් කරනු ලැබීය.වැනි සංදේශ කවිවලින් මේ බැව් සනාත වේ.ක්‍රි.ව. 1592 සි 1604 දක්වා කාලය තුළ මහනුවර රාජධානියේ ගොඩනැගූ 1 වන විමලධර්ම සූරිය රජු සීතාවක දෙල්ගමු විහාරයේ වැඩසිටි දළදා වහන්සේ ක්‍රි.ව. 1593 දී උඩරට රාජධානියට වැඩම කළේය.සීතාවක රාජධානියට අයත් ප්‍රදේශ වරින් වර පෘතුගීසින්ගේ ආක්‍රමණවලට ලක්වූ නිසා දෙල්ගමු විහාරයේ වැඩසිටි දළදා වහන්සේගේ ආරක්‍ෂාව ගැන පැවැති අවිනිශ්චිත තත්වය මෙසේ වීමට හේතු වූවා විය හැකිය.ඒ හැර පළවන විමලධර්මසූරිය රජුගේ රාජ්‍යත්වය තහවුරු වීම සඳහා ශ්‍රී දළදා වහන්සේ අත්‍යවශ්‍ය සාධකයක් වීම ද මෙහිදී ප්‍රධාන වී ඇත. අදද ශ්‍රී දළදා වහන්සේ වැඩ සිටින්නේ සෙංකඩගල පුරවරයේ පළමුවැනි විමලධර්මසූරිය රජු විසින් ඉදිකළ දළදා මාළිගයේ ය.මේ අනුව බලන විට ශ්‍රී දළදා වහන්සේ ප්‍රථමයෙන් වැඩ සිටි අනුරාධපුරවරය දළදා වහන්සේගේ මහානුභාවයෙන් අනුහස් ලද පළමු පිංබිම වන අතර ඉන් අනතුරුව තුන් සිංහලයම දළදා වහන්සේගේ සම්බුද්ධ බල මහිමයෙන් පෝෂණය ලබා ඇතිබව වංශකතා අනුව තහවුරු කළ හැකිය.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007253</link>
    <topic>අනුරාධපුර දළදා පෙරහර බොදු ඉතිහාසයේ අමරණීය සිහිවටනයක්</topic>
    <author>සංවාද සටහන කට්ටඹුවාගම විජයපාල කුමාරසිංහ</author>
    <content>14 වැනි වරටත් පැවැත්වෙනඋතුරු මැද මහ ඇමැති බර්ටි ප්‍රේමලාල් දිසානායක* අනුරාධපුර ඓතිහාසික දළදා පෙරහැර ආරම්භ කිරීම ඔබගේ දේශපාලන ජීවිතයේ අමරණීය සිහිවටනයක් වෙන්නේ කුමන හේතු නිසා ද?මා උපන්නේ අනුරාධපුර ශුද්ධ භූමියේ පිහිටි පැරණි රෝහලේය. හැදුණේ් වැඩුනේ බෞද්ධ වටපිටාවක. මගේත් මගේ පවුලේත් විශේෂ අවස්ථා සියල්ලකදීම අපි මහා සංඝරත්නයේ අවවාදානුශාසනා අනුවයි කටයුතු කළේ. මෙවැනි හේතු සාධක රාශියක් නිසාම අප මේ පුණ්‍ය භූමියට දැඩි ලෙස භක්තිමත් වුණා. විජය ශ්‍රී ජය ශ්‍රී මහා බෝධි රාජයාණන්ගේ පිහිට හා රැකවරණය ලැබූ අප බෝධි උරුමය මෙන්ම දළදා උරුමය ද ගැන ද සැලකිලිමත් වුණේ 1996 වර්ෂයේ දී. ඒ කාලේ ජේතවන ව්‍යාපෘතියේ කාර්ය මණ්ඩලයේ අනුග්‍රහයෙන් පොසොන් පොහෝ දින දවල් කාලයේ උඩමළුවේ සිට අභයගිරිය දක්වා පැවැත්වූ දළදා පෙරහර වීථි සංචාරය කරන විධිමත් පෙරහරක් ලෙස සංවර්ධනය කිරීමට අපට හැකියාව ලැබුණා.* මේ දළදා පෙරහර අංග සම්පූර්ණ දළදා පෙරහරක් කිරීමට මූලික පදනම වැටුණේ කොහොමද?අටමස්ථානාධිපති නායක හිමිපාණන් ඇතුළු ගරුතර සංඝරත්නයේ උපදෙස් හා අනුශාසනා ලබමින් අනුරාධපුර දිසාපතිතුමන් ප්‍රමුඛ පෙරහැර කමිටුවක් ස්ථාපනය කිරීම තමා මුලින්ම සිදු වුණේ. ඊළඟට එම පෙරහර කමිටුවේ මෙහෙයවීම මත නගරයේ රාජ්‍ය හා අර්ධ රාජ්‍ය ආයතනවල පූර්ණ අනුග්‍රහය ලැබුණා. රාජ්‍ය නොවන සංවිධාන මෙන්ම බෞද්ධ සංවිධාන වාගේම පෞද්ගලික අංශයත් නිරන්තරව අපට සහයෝගය ලබා දුන්නා. මේ පෙරහර සඳහා ජනාධිපතිතුමන් ප්‍රමුඛ රජයේ විශේෂ අනුග්‍රහයත් අපට හිමි වුණා. ඒ වාගේම දියවඩන නිලමෙ තුමා ප්‍රමුඛ මහනුවර දළදා මාලිගයේ කාර්ය මණ්ඩලය අනුරාධපුරය දළදා පෙරහර චිත්තාකර්ෂණීය පෙරහරක් කිරීම සඳහා එදා සිට අද දක්වා අප වෙත සුවිශාල සහයෝගයන් ලබා දුන්නා.* වසරින් වසර මේ පෙරහර වර්ණවත් කිරීමට ඔබ විශාල දායකත්වයක් දරනවා. මොකක්ද මෙහි ඇති විශේෂත්වය.දළදා වහන්සේ ප්‍රථමයෙන්ම වැඩ සිටියේ මේ පින්බිමේ. අවුරුදු හයසීයක් විතර කාලයක් වැඩ සිටිමින් ලක්ෂ සංඛ්‍යාත ජනකායකගේ භක්ති පූජා ලැබුවේ මේ බිමේදී. ඒ වාගෙම ඉතිහාසගත තොරතුරු අනුව දුර්භික්ෂ භය සතුරු ආක්‍රමණවලදී පුද පූජා පවත්වා දළදා වහන්සේටග් පිහිට ලබා ගත්තේ දැනට නටඹුන්ව ඇති පැරැණි දළදා මාලිගයේදී. මේ සියලු සංසිද්ධි නැවත නැවතත් ජීවමාන කරවන පෙරහැරක් තමා අනුරාධපුර ඓතිහාසික දළදා පෙරහැර. මෙවැනි කරුණු කාරණා නිසාම වාර්ෂිකව පැවැත්වෙන මේ පෙරහර පිළිබඳව මා තුළ විශේෂත්වයක් පවතිනවා.* අලි ඇතුන් බෙරකරුවන් නැටුම් කණ්ඩායම් වැනි පෙරහරේ මූලිකාංග ඒකරාශී කිරීමේදී විශාල වැඩ කොටසක් ඉටු කළ යුතුයි. මේවා සංවිධානය කෙරෙන්නේ?මේ එක් එක් කාර්යයන් රාජ්‍ය රාජ්‍යානුබද්ධ හා පෞද්ගලික අංශ විසින් භක්තිමත්ව ඉටු කරනු ලබනවා. ප්‍රධාන අමාත්‍යංශ විසින් ඒවා සම්බන්ධීකරණය කරනවා. ඒ අතර සංඝරත්නයේ අවවාද අනුශාසනා අනුව පෙරහරේ කටයුතු ක්‍රියාවට නැගෙනවා. ඒ හැර පළාත් සභා මැති ඇමතිතුමන්ලා මන්ත්‍රීතුමන්ලා මෙන්ම ප්‍රාදේශීය සභාවලින්ද අපට විශාල සහයෝගයක් ලැබෙනවා. අනුරාධපුර නගරාධිපතිතුමන් ප්‍රමුඛ මහනගර සභාව ඉටු කරන කාර්යය ද අති විශාලයි.* මෙවැනි පෙරහර සඳහා නර්තන ශිල්පීන්ගේ අවශ්‍යතාව ඉතා විශාලයි. මේසා විශාල නර්තන ශිල්පීන් සංඛ්‍යාවක් සපයා ගන්නේ කෙසේද?පෙරහර ආරම්භ වූ මුල් කාලයේ මේ සඳහා අවශ්‍ය නර්තන ශිල්පීන්ගෙන් වැඩි පිරිසක් පළාතෙන් පිටස්තර ආයතනවලින් සපයාගනු ලැබුවා. මේ තත්ත්වයට විසඳුමක් හැටියට අපගේ පළාත් සංස්කෘතික දෙපාර්තමේන්තුව මඟින් පළාතේ කලායතන විධිමත්ව සංවිධානය කකරලා ඒ තුළින් ග්‍රාමීය මට්ටමේ නර්තන ශිල්පීන් පරපුරක් බිහි කළා.ඔවුනගේ හැකියාවන් ඔප මට්ටම් කර ගැනීමට දුමින්ද දිසානායක ඇමතිවරයාගේ අපේගම කලා මංගල්‍යය හා පළාත්කලා උළෙල ප්‍රයෝජනයට ගනු ලැබුවා. පළාත් සංස්කෘතික දෙපාර්තමේන්තුව යටතේ පළාත් රාජ්‍ය නැටුම් කණ්ඩායමක් වාගෙම සංගීත කණ්ඩායමක් ස්ථාපිත කළා.* ඒ තුළින් පළාතේ නර්තන හා සංගීත ශිල්පීන්ගේ වර්ධනයක් ඇති වුණා?වර්ධනයක් විතරක් නොවෙයි. මේ පෙරහර සඳහා අත්‍යවශ්‍ය අංගයක් වූ නර්තන ශිල්පීන් විශාල පිරිසක් බිහි වුණා. කලායතනවල සීඝ්‍ර ප්‍රගතියක් ඇති වුණා. දැනටමත් අපගේ පළාතේ නැටුම් කණ්ඩායම පළාත් මට්ටමෙන් ඔබ්බට ගොස් ජාතික මට්ටමේ පසුවන අතර ඔවුන්ට විදේශ සංචාර සඳහා ද අවස්ථා සලසා දී තිබෙනවා. මේ රජරට සංස්කෘතිය සම්පත් සියල්,ම දළදා පෙරහැරේදී උපයෝගී කරගනු ලබනවා.* ඉතිහාසගත තොරතුරු අනුව ශ්‍රී දළදා වහන්සේ අනුරාධපුර පැරණි දළදා මාලිගයේ සිට අභයගිරියට වැඩමවා පුද පිළිවෙත් කළ බව සඳහන් වෙනවා. ඒ අනුව මේ පෙරහර ක්‍රියාවලියේදී අභයගිරිය වැදගත් වන්නේ කොහොමද?බොහෝ විට අනුරාධපුර දළදා පෙරහරට එක්වන පෙරහැර අංගෝපාංග තෝරාගෙන ඇත්තේ ඓතිහාසික මූලාශ්‍ර අනුවයි.අභයගිරි විහාරය සැදූ මහසෙන් රජුගේ පුතාවූ කිත්සිරි මෙවන් රජු කාලයේ තමා දළදා වහන්සේ ලක්බිමට වැඩම කළේ.එහිදී පැවති රාජ්‍ය අනුග්‍රහයන් මත වාර්ෂිකව අභයගිරියට දළදා වහන්සේ වැඩම කරලා උත්සව පවත්වලා පුද පිළිවෙත් ඉටු කළ බව තමා සඳහන් වෙන්නෙ.ඒ නිසාම ආරම්භයේ සිටම අනුරාධපුර ඓතිහාසික දළදා පෙරහර අභයගිරිය දක්වා ගොස් එහි වත් පිළිවෙත් වලින් පසුවයි ඉදිරි කටයුතු කරන්නෙ.* පැරණි දළදා පිළිවෙත් නූතන දළදා පෙරහරේ ද අනුගමනය කරන බව සංවිධායක පිරිස පවසනවා. කෙසේ ද ඒවා මේ පෙරහරට එක්වන්නෙ?ඓතිහාසික තොරතුරු අනුව අතීතයේ පැවති අනුරාධපුර දළදා පෙරහරේදී පන්සිය පනස් ජාතක කථා ප්‍රදර්ශනය කළ බව සඳහන් වෙනවා.ඒ අනුව අපි ද පෙතිකඩ චිත්‍ර භාවිතා කරමින් එම අවස්ථා පිළිබිඹු වනසේ පෙරහර අලංකාර කරනවා. අනෙක් කරුණ තමා පෙරහර යන මාවත දිගට පිරිත් සජ්ඣායනා කරමින් භික්ෂූන් වහන්සේලා වැඩම කරවීම. මෙවැනි අංග මේ පෙරහරට එකතු කිරීමෙන් අපි අනුරාධපුරවරයේ අතීත දළදා පෙරහර නැවත සංකේතවත් කිරීමට බොහෝ අංග මීට එක් කරනවා.* මෙවර පෙරහර වීථි සංචාරය කෙරෙන මාර්ගය ගැන කරුණු දැක්වුවොත්?පළමු දිනයේ එනම් ජූලි 24 දින උඩමළුවේ නැඟෙනහිර දොරටුවෙන් ඇරඹෙන පෙරහර රුවන්වැලි සෑ පෙත්මග ඔස්සේ ථූපාරාමය අසලින් අනුලා මාවත දිගේ ගමන් කර අභයගිරියෙන් ගෙවදී. දෙවන දින (ජූලි 25) ශ්‍රී මහා බෝධි පිවිසුම් දොරටුවෙන් අරඹා සිංහ කණුව අසලින් පොදු වෙළඳ සංකීර්ණය, ඔරලෝසු කණුව ඔස්සේ මධ්‍ය මහා විද්‍යාලය ඉදිරි පිටින් ජයන්ති මාවතට පිවිස ඉන් දකුණට හැරී සිංහ කණුව අසලින් යළි උඩමළුවේ පිවිසුම් දොරටුවෙන් ගෙවැදීමට නියමිතය.* ඔබගේ දෙටුපුත් තැපැල් හා විදුලි සංදේශ නියෝජ්‍ය අමාත්‍යවරයාගෙන් මේ සඳහා ලැබෙන දායකත්වය කෙබඳු ද?මේ පෙරහර ආරම්භ කරන විට ඔහු මන්ත්‍රීවරයෙක් නෙවෙයි. ඒත් එදා මෙදා තුර ඔහුගේ් කැපවීම මේ පෙරහර සාර්ථක කර ගන්න මට විශාල ශක්තියක් වුණා. ඔහු නිලමේ කෙනකු වශයෙන් ද මේ පෙරහරේ ගමන් කරනවා.ඒ හැර ඔහු නියෝජ්‍ය අමාත්‍ය හා කැබිනට් නොවන අමාත්‍ය තනතුරු දැරූ සියලු අවස්ථාවලදී ඒ ඒ අමාත්‍යංශ වලින් දිය හැකි උපරිම සහයෝගය පෙරහර වෙනුවෙන් ලබා දුන්නා.අදටත් 2010 පෙරහර සඳහාත් දුමින්ද දිසානායක නියෝජ්‍ය අමාත්‍යවරයා විශාල වැඩ කොටසක් මේ සඳහා ඉටු කරනු ලබනවා. ඒ වාගෙම මගේ පෞද්ගලික කාර්ය මණ්ඩලයත් නියෝජ්‍ය අමාත්‍යතුමාගේ පෞද්ගලික කාර්ය මණ්ඩලයත් දිවා රෑ නොබලා මේ සත්කාර්ය වෙනුවෙන් ඇප කැපවී කටයුතු කරනවා. ඔහුගේ සභාපතිත්වයෙන් ක්‍රියාත්මක වන අපේගම සංවර්ධන පදනම මේ ආගමික මෙහෙවරේදී ප්‍රශංසනීය වැඩ කොටසක් ඉටු කරනවා.* කෙසේද මෙවර පෙරහර සඳහා ආරක්ෂක විධි විධාන?1997 සිට පෙරහර සඳහා ආරක්ෂක අංශ විසින් විශේෂ ආරක්ෂක වැඩ පිළිවෙළ දියත් කළා. මෙය ත්‍රස්ත උවදුරුවලින් තොරව නිදහසේ පෙරහර පවත්වන පළමු අවස්ථාවයි. ඉතින් මෙවර අනුරාධපුර ඓතිහාසික ඇසළ පෙරහර විධිමත්ව හා අතිඋත්කර්ෂවත්ව පැවැත්වීමට නියෝජ්‍ය පොලිස්පතිතුමා ප්‍රමුඛ ආරක්ෂක අංශවලින් අපට ලොකු සහයක් ලැබෙනවා.* ඔබතුමන්ගේ පුරෝගාමිත්වයෙන් යළි පුනර්ජීවනය ලැබූ අනුරාධපුර ඓතිහාසික දළදා පෙරහර 1997 සිට වාර්ෂිකව 13 වතාවක් අඛණ්ඩව පවත්වා ගැනීමත් පෙරහරේ හෙට දවස ගැනත් ඔබේ අදහස්?ආරම්භ කරපුදා සිටම ජය ශ්‍රී මහා බෝ රදුන්ගේ් පිහිටාරක්ෂාවත් දළදා සමිඳුන්ගේ රැකවරණයත් නිසා අප මේ පෙරහර විවිධ විචිත්‍ර බවක් එක් කළා. අපේ ජනතාවගේ සැදැහැ සිත පහන් කළා. ආගමික භක්තිය ඇති කළා.මේ දළදා පෙරහරේ උරුමය අවුරුදු දහස් ගාණක් තිස්සේ ලැබුණු අපේ උරුමයක් වියැකී ගිය ඒ උරුමය යළි ජීවමාන කිරීමට අපට අවස්ථාව ලැබුණා.සංවාද සටහන කට්ටඹුවාගම විජයපාල කුමාරසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007254</link>
    <topic>ආගමික ප්‍රබෝධයකට මුල පිරූ අගමැතිතුමාගේ උතුරේ සංචාරය</topic>
    <author>සුනිල් දයා අල්විස් රමණී සුබසිංහ</author>
    <content>අග්‍රාමාත්‍ය දි.මු. ජයරත්න මහතා පසුගියදා වවුනියා දිස්ත්‍රික්කයේ සංචාරයක යෙදුණේ ය.උතුරේ ආගමික සහජීවනයක් සමඟ ආගමික ප්‍රබෝධයක් ඇති කිරීමට හා ආගමික කටයුතු සොයා බැලීමේ අරමුණින් අගමැතිවරයකු ප්‍රථම වරට මෙම ප්‍රදේශයට පැමිණි අවස්ථාවක් ලෙස ද මෙය සනිටුහන් වෙයි.වවුනියාව නගර සභා සංස්කෘතික ශාලාවේදී ප්‍රදේශයේ විහාරස්ථානයක හිමිනමකට අග්‍රාමාත්‍ය දි.මු. ජයරත්න මහතා මුදල් ප්‍රතිපාදන ලබාදුන් අවස්ථාව. සබරගමුව උපකුලපති කුඹුරුගමුවේ වජිර හිමියෝ ද මෙහි සිටිති.අග්‍රාමාත්‍යතුමාගේ මෙම සංචාරයත් සමඟ වවුනියා දිස්ත්‍රික්කයෙන් ආරම්භ කරන ආගමික මධ්‍යස්ථාන සංවර්ධනය කිරීමේ ජාතික වැඩසටහන මුළු රට පුරා ක්‍රියාත්මක කිරීමට ද පියවර ගෙන තිබේ.මේ වෙනුවෙන් රජයේ මුදල් මෙන් ම විදේශාධාර ද ලබා ගැනීමට ද පියවර ගන්නා බව අග්‍රාමාත්‍ය දි.මු. ජයරත්න මහතා පවසයි.මහින්ද චින්තනයේ ආගමික සංස්කෘතික හා සදාචාරාත්මක කරුණුවලට අදාළව ආගමික මධ්‍යස්ථාන කේන්ද්‍ර කරගෙන දැහැමි සමාජයක් ගොඩනැඟීම බුද්ධ ශාසන ආගමික කටයුතු ඇමැතිවරයා ලෙස ද අග්‍රාමාත්‍යවරයාගේ බලාපොරොත්තුවයි.මේ සියලු කරුණු පෙර දැරී කරගෙන එතුමා තම වවුනියා සංචාරයේදී එම දිස්ත්‍රික්කයේ පිහිටා තිබෙන බෞද්ධ විහාරස්ථාන හින්දු කෝවිල් ඉස්ලාමීය දේවස්ථාන කතෝලික දේවස්ථානවලට ගොස් ඒවායේ පවතින ගැටලු හා ප්‍රශ්න අවබෝධ කරගත්තේ ය. මේ මධ්‍යස්ථානවල පවතින අඩුපාඩු මඟ හරවා කඩිනමින් එම සියලු ආගමික මධ්‍යස්ථාන සංවර්ධනය කිරිමට ද පියවර ගන්නා බවට ද එතුමා පොරොන්දු විය.අග්‍රාමාත්‍යතුමා මෙහිදී ප්‍රදේශයේ සියලු ආගමික නායකයන් සමඟ ද එම ප්‍රදේශයේ ආගමික මධ්‍යස්ථානවල අඩුපාඩු දැන ගැනීමේ සාකච්ඡාවක් ද පැවැත්වීය.මන්නාරම රදගුරු රාසප්පු ජෝෂප් පියතුමා විසින් අග්‍රාමාත්‍යතුමා පිළිගන්නා ලද අවස්ථාව.වවුනියාව දිස්ත්‍රික්කයේ බෞද්ධ විහාරස්ථාන 20 ක්ද කිතුණු දේවස්ථාන 15 ක් ද ඉස්ලාමීය දේවස්ථාන 18 ක් හා හින්දු කෝවිල් 301 ක් ද පිහිටා තිබෙන බව ද අග්‍රාමාත්‍යතුමාගේ විමසුම්වලදී ඉදිරිපත් වූ කරුණුවලින් අනාවරණය විය.අග්‍රාමාත්‍යතුමා මේ සංචාරයේදි බෞද්ධ, හින්දු, මුස්ලිම් හා කතෝලික දේවස්ථානවල අඩුපාඩු හා සංවර්ධන කළ යුතු කරුණු සොයා බැලූ අතර බෞද්ධ විහාරස්ථාන ඇතුළු සෙසු ආගමික මධ්‍යස්ථාන රැසක පවතින අඩුපාඩු හා සංවර්ධන කටයුතු වෙනුවෙන් මුදල් ප්‍රතිපාදන ද ලබා දුන්නේ ය.මේ එක් ආගමික මධ්‍යස්ථානයකට සංවර්ධන කටයුතු උදෙසා රුපියල් ලක්ෂයක මුදලක් වෙන් කර ඇත. වවුනියා දිසාපති කාර්යාලයේ සාකච්ඡාවකට ද එහි සංස්කෘතික ශාලාවේ දී පැවැති රැස්වීමකට ද ප්‍රදේශයේ ශාසනාරක්ෂක බල මණ්ඩලයේ රැස්වීමකට ද අග්‍රාමාත්‍යතුමා සහභාගි වූ අතර මේ රැස්විම්වලදී එතුමා උණුසුම් ලෙසින් පිළිගනු ලැබිණ. ප්‍රදේශයේ විහාරස්ථානවල විහාරාධිපති ස්වාමීන් වහන්සේලා රාසප්පු ජෝශප් මන්නාරම බිෂොප්තුමා ද මුස්ලිම් ආගමික මධ්‍යස්ථානවල මවුලවිවරුන් සහ හින්දු කෝවිල්වල කුරුක්කල් තුමන්ලා ද අග්‍රාමාත්‍යතුමා මේ සංචාරයේදී හමුවූහ.තම සංචාරය පිළිබඳව අදහස් දැක්වූ අග්‍රාමාත්‍යතුමා දශක තුනක කාලයක් පුරා පැවැති යුද්ධය නිසා උතුරේ ජනතාවට බොහෝ දේ අහිමි වූවා සේම ආගමික මධ්‍යස්ථානවලට ද දුෂ්කරතා ගැහැට විඳින්නට සිදු වූ බව කීය.ප්‍රදේශයේ හින්දු කෝවිල් පූජකවරයකුට පොල් පැළ බෙදාදුන් අවස්ථාව.යුද්ධය අවසන් කර සාමය තහවුරු වීමෙන් පසු මේ ප්‍රදේශ සංවර්ධනය කිරීමට රජය ප්‍රමුඛත්වය ලබාදී කටයුතු කරගෙන යන බව ද අඩුපාඩු රැසක් පවතින සියලු ආගමික මධ්‍යස්ථානවල ප්‍රතිසංස්කරණ කටයුතු සිදු කර දීමට ක්‍රියා කරන බව ද කීය.මඬුකන්ද රජ මහා විහාරස්ථානය සිවන් කෝවිල සහ ඕමන්ත පරනාටකල් වික්ෂෝප මාතා දේවස්ථානය නැරඹීමට ද අග්‍රාමාත්‍ය තුමා ගියේ ය.වවුනියා සංචාරයේ මතක සටහන් එම ප්‍රදේශයේ ජනතාව අතර තබමින් පාසල් ළමයින් සඳහා පොත්පත් බෙදාදීම, ජල ටැංකි, වියළි ආහාර ද්‍රව්‍ය, පිරිසිදු කිරීම් කට්ටල්, දෘශ්‍යාබාධිතයන් සඳහා ඇස් කණ්ණාඩි, ඇඳුම්, පැළඳුම්, පෙර පාසල් උපකරණ ආදිය බෙදාදීම ද එතුමාගේ මෙම සංචාරයේදී සිදු වූ තවත් සුවිශේෂ සිදුවීම් කිහිපයකි.මෙම අවස්ථාවන්ට වාණිජ හා කර්මාන්ත ඇමැති රිෂාඩ් බදියුදින්, බුද්ධ ශාසන හා ආගමික කටයුතු නියෝජ්‍ය ඇමැති එච්.කේ.ඒ.ඩී.එස්. ගුණවර්ධන, මහනුවර දිසාපති ගෝඨාභය ජයරත්න බෞද්ධ කටයුතු කොමසාරිස් චන්ද්‍රසෝම ගමගේ වවුනියාව ශ්‍රී.ල.නි.ප ප්‍රධාන සංවිධායක සුමතිපාල පේමරත්න යන මහත්වරු ද වවුනියා දිසාපතිනි පී.එස්.එම්. චාල්ස් මහත්මිය ද සහභාගි වූහ.සුනිල් දයා අල්විස් රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007255</link>
    <topic>අද මහ පෙරහර පවත්වන කතරගම පුදබිම</topic>
    <author>ඡායාරූපය- කේ.ජී. සෝමපාල කතරගම විශේෂ</author>
    <content>කතරගම වසන්ත කාලය උදාවී ඇති හෙයින්, කතරගම දෙව්රද හා කතරගම පුදබිම ගැන සනිටුහනක් තැබීමට මා හට ද සිත් විය. කතරගම දෙව්රදගේ නිරන්තර ආශීර්වාදය හා පහස ලබන මෙම කාලපරිච්ඡේදය මාගේ රාජකාරි දිවියේ ස්වර්ණමය එක් අවස්ථාවක් යැයි මට හැඟේ.සර්ව ආගමික පුදබිමක් හැටියට ඉතා අගනා වූ සේවයක් ලෝකවාසී ජනයාට මෙම පුදබිම මඟින් ජනිත කරනු ලැබේ. කිරිවෙහෙර චෛත්‍ය, මුස්ලිම් පල්ලිය, හින්දු කෝවිල, යන ත්‍රිවිධ ස්ථාන එකට එක් කොට, මිනිසුන්ගේ සිත් සතන්වල පහළ වන දේව භක්තිය එකට ඇඳ බැඳ තබන තෝතැන්නක් බඳු මහත් ආශ්චර්යමත් වූ පුදබිමකි.තුන් ලෝකාග්‍ර වූ ලොවුතුරා බුදු පියාණන් වහන්සේ ලක්දිව වැඩමවා, පරිභෝග කළ අති පාරිශුද්ධ සොළොස්මස්ථාන අතුරින් එක් තැනක් වූ මේ අසිරිමත් පුද බිම, පළාත් බෙදුම් අනුව මොනරාගල දිස්ත්‍රික්කයේ සිත්තරම් පළාතටත්, බුත්තල කෝරළයටත් මායිම්ව පිහිටා ඇත. බුදු රජාණන් වහන්සේ තෙවන වරට ලක්දිවට වැඩම කර කතරගම කිරි වෙහෙර පිහිටි තැන කිහිරිය වෘක්ෂ මූලයේ දී රහතන් වහන්සේලා පන්සියයක් නමක් පිරිවරා වැඩ සිට, එකල කතරගම අග්‍ර රාජධානිය කොට ගත් මහසෙන් දෙව්රද ප්‍රධාන පිරිසට දහම් දෙසූ බව ඉතිහාසයේ සඳහන් වේ. දහම් අසා සෝවාන් ඵලයෙහි පිහිටි මහසෙන් දෙව් රජුට එම ස්ථානය ආරක්ෂා කරන ලෙස භාර දෙන ලදින්, මරණින් පසුව ද දේව ආත්මලාභියෙකු වී එම ස්ථානය ආරක්ෂා කළ බව බෞද්ධයෝ විශ්වාස කරති.සෝවාන් ඵල ලත් හෙයින් විශුද්ධි දෙව් වූද, මරණින් මතු දේවාත්මය ලද හෙයින් උත්පත්ති දේව වූද, මනුෂ්‍ය රජෙක්ව සිටිය දී සම්මුති දෙවියෙක් වූද, මෙම තුන් ආකාරයෙන්ම දෙවි වූ මහාසේන දෙවියන් කතරගම කන්දේ මනුෂ්‍ය රජව සිටි සමයේ වැඩ සිටි හෙයින් ද, දේව ආත්මලාභීව එහිම අදෘශ්‍යමාන දේව විමානයන්හි වැඩ වසන හෙයින්, “කන්ද කුමාර” යනුවෙන් ව්‍යවහාර වන්නටත්, මෙම නම් වලට සමාන නම් ස්කන්ධ කුමාර ශිව පුත්‍රයන්ට ද ඇති හෙයින්, මෙම දෙවිවරු දෙදෙනාම එක් අයෙකු ලෙස පසු කලෙක දී සලකන්නට වී යැයි ද, කතරගම වැඩ සිටි කන්දේ රත්මලානේ ශ්‍රී සිද්ධාර්ථ නායක ස්වාමීන් වහන්සේගේ “කන්ද කුමාර පූජා මාලා” නමැති ග්‍රන්ථයේ සඳහන් වේ.මේ රජු පිළිබඳ ඇති තේජස, ධෛර්ය, වීර්යය, බල පරාක්‍රමය නිසා මුහුණු සයක් සහ අත් දොළොස මූර්තිමත් වී යැයි සඳහන් වේ. කතරගම දෙවියන් පිළිබඳ නොයෙකුත් ජනප්‍රවාද පවතින අතර, ජනප්‍රවාද කොයි ආකාරයකින් වෙතත් මහා බල සම්පන්න සියලු ලෝක වාසී සත්වයන්ගේ යහපතට පිහිටවන දෙවි කෙනෙකු වැඩ වසන බව මෙම පුද බිමෙන් ආශිර්වාද ලබා ගැනීමට දස දෙසින් පැමිණෙන බැතිමතුන් දන්නා කරුණකි.දෙවියන් පිළිබඳ පුරාවෘත්ත රාශියක් පොත පතෙහි සඳහන් වී ඇත. එසේ වුවද සමනළ ගිරි මුදුනෙහි පිහිටි එකම ශ්‍රී පාද ලාංඡනය බෞද්ධ, හින්දු, මහමද්, ක්‍රිස්තියානි ආදි බැතිමතුන් ඒ ඒ අයගේ ශාන්තෘවරයාණන්ගේ පාද ලාංඡනය යැයි වඳිති, පුදති, ගෞරව කරති. එය කෙසේ වෙතත් එහි ශ්‍රී පාද ලාංඡනයක් ඇති බව සත්‍යයකි. කතරගම දෙවියන්ද, මෙසේ බෞද්ධයන් “මහාසේන දෙවි” වශයෙන් ද, හින්දුන් “ස්කන්ධ කුමාර දෙවි” වශයෙන් ද, මුස්ලිම්වරුන් “භයාද් නබි” වශයෙන් ද ඇදහීම් ඇත්තේය.පසු කලෙක දී දුටු ගැමුණු රජතුමා යුද දිනා කතරගම දෙවොල, කන්ද කුමාර යන්ත්‍ර එකසිය අටක් පිට සතර කොන මත නිධාන තබා රන් උළු සෙවිලි කරවා, රන් කොත් පලඳවා සාදන ලදි. මේ ආකාර ස්වර්ණමය සුවිශාල මන්දිරයක් සෑදීමට යෝග්‍ය ස්ථානයක් තෝරාගන්නා ලද්දේ දෙවියන් වහන්සේගෙන් බවට ජනප්‍රවාදයක් ද තිබේ. දුටු ගැමුණු රජු යුද දිනා පැමිණෙන තුරු රජතුමා වූ භාරයක් අනුව, ඉහත සඳහන් රන් මාලිගාව ඉඳිවන තෙක් තාවකාලිකව ඉදිකළ කොළ අතු පන්දලම සිහිවීම පිණිස, කතරගම මහ දේවාලයේ ප්‍රවිශ්ඨ දොරටුව ඉදිරිපිට අදටත් කොළ අතු පන්දලම පවතී.සෑම වර්ෂයකම මෙම පරණ අතු පන්දලම ඉවත්කර අලුත් කොළ අතු දමා ප්‍රතිසංස්කරණය කිරීම සිදු කරනු ලබයි. මෙම අතු පන්දලමට නව කොළ අතු යෙදීම පෙරහැරේ ගමන් කරන අලි ඇතුන් මාර්ගයෙන් සිදු කිරීම තවත් සුවිශේෂත්වයකි. දුටු ගැමුණු රජතුමාට යුද ජයග්‍රහණය කිරීම සඳහා සහාය වූ කඩොල් ඇතාගේ දළ යුගලය ප්‍රදර්ශනය කිරීම ද මෙම අතු පන්දලම ප්‍රතිසංස්කරණය කරන දින සිට පෙරහර මංගල්‍ය අවසන් වන තෙක් සිදු කෙරේ.ඉහත සඳහන් ආකාරයට පුරාණයේ සිටම පැවත එන නොයෙකුත් චාරිත්‍ර විධි ඉටු කෙරෙමින් ඇසළ උත්සවය ඉතාම උත්සවශ්‍රීයෙන්, භක්ත්‍යාදරයෙන් ලෝකවාසී ජනතාව සමරණු ලබයි. වීදි අලංකාර කිරීමෙන්, පෙරහර පැවැත්වීමෙන්, ශබ්ද පූජා පවත්වමින්, ගිනි පෑගීමේ පූජා ආදියෙන් මෙම උත්සවශ්‍රීය දෙවියන් වෙනුවෙන් තවත් විචිත්‍රවත් වේ. කතරගම දෙවියන් බැති සිතින් සිහිපත් කර චාරිත්‍ර වාරිත්‍ර ඉටු කරන මෙම කාල වකවානුවේ මුළු ලෝකවාසී සත්වයාටම සාමය, සෞභාග්‍ය උදාවේවායි ඉත සිතින් ප්‍රාර්ථනා කරමි.ඡායාරූපය- කේ.ජී. සෝමපාල කතරගම විශේෂකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007256</link>
    <topic>ගෙවීමේ ක්‍රමයට විදුලිය ලබාගන්න පහසුකම් සලසනවා</topic>
    <author>සුභාෂිණී ජයරත්න</author>
    <content>ඒ.පී.පෙරේරා - නාත්තන්ඩියවිදුලිය අරපිරිමැස්මෙන් පාවිච්චි කිරීම වැදගත්ය. විවිධ දින සමරන අපේ රටේ ‘විදුලිය දිනයක්’ ඇති කර එදිනට ස්ථිර වශයෙන්ම මුළු ලංකාවේම විදුලිය ඇති සෑම නිවෙසකම එක් පහනක් හෝ නිවා දැමීමට, අතිරික්ත විදුලි පහන්, රාත්‍රිය පුරා දැල්වෙන වාණිජ පුවරු, සමාජ ශාලා පුවරු, මංගල්‍ය සඳහා ආලෝක කරන දස දහස් ගණන් විදුලිය බුබුලු සීමා කිරීමට හැකිද?ඔබේ යෝජනාව හොඳයි. ඒ වගේම අපි දැනට පොදුවේ බලාපොරොත්තු වෙන්නේ ප්‍රධාන වශයෙන් විදුලිය භාවිත කරන්නන්ට හොඳ පරිභෝජන ප්‍රතිපත්ති මඟින් සුවපහසුව රැකගන්නා ගමන්ම විදුලිය ඉතිරි කිරීමේ ක්‍රම හඳුන්වා දීමටයි. රාත්‍රියේ අධික ඉල්ලුමට සහන ක්‍රමයක් ලෙස “සුපිරි පහන්” වැඩපිළිවෙළ යටතේ LED සහ ෆ්ලොරසන්ට් විදුලි බුබුලු ලබාදීම මේ වනවිට දියත් කර තිබෙනවා.අගෝස්තු මස 3 දා සිට 8 දක්වා බණ්ඩාරනායක අනුස්මරණ සම්මන්ත්‍රණ ශාලාවේ ‘විදුල්කා’ ප්‍රදර්ශනයට සහභාගී වුණොත් ඔබේ නිවෙස්වල විදුලිය ඉතිරි කරගන්නා ක්‍රම පිළිබඳ තොරතුරු ඕනෑ තරම් ලබා ගන්නත් පුළුවන්.ළමා පත්තරවලිනුත් මේ පිළිබඳව අපි බොහෝ දැනුම බෙදා දෙනවා.එම්.පී.එස්.නිෂාන් පතිරණ – කෑගල්ලමීට වසරකට පමණ පෙර විදුලිය බල මණ්ඩලයේ විවිධ පුරප්පාඩු සඳහා “දීර්ඝ සේවා තිළිණ ලාභී පදනම” මත ලංවීම සේවකයන්ගේ දරුවන්ගෙන් අයැදුම්පත් කැඳවනු ලැබුවා. එම බඳවාගැනීම් සිදුවන්නේ කවදාද?ලං.වි.ම. දුර්වලතා පිළිබඳ අදහස් හා යෝජනා ඉදිරිපත් කළ හැක්කේ කාටද? කෙළෙසද?අවුරුදු 30ට වඩා කල් සේවයේ නියුතු වූවන්ගේ දරුවන්ගෙන් එසේ අයැදුම්පත් කැඳවූයේ පුරප්පාඩුවලින් සියයට 10 ක් පිරවීම සඳහායි. උදාහරණයක් ලෙස ලිපිකරු තනතුරු දහයක් තිබේනම් ඉන් එකක් ඔය කියන පදනම යටතේ පුරවනවා. ඒ අයටත් විභාගයක් තියලා ඉන් වැඩිම ලකුණු ගන්නා අයයි තෝරාගන්නේ. දරුවෝ හුඟක් ඉල්ලුම් කර තිබුණා. මේ වනවිට සිය දෙනකු පමණ බඳවාගෙන තිබෙනවා.ඔබේ දෙවැනි පැනයට පිළිතුර ඕනෑම ගැටලුවක් මගේ නමට 576, කොළඹ ලිපිනයට යොමු කළ හැකියි. විද්යුත් තැපැල් මඟින් නම් elecomplaints@sltnet.lk ඔස්සේ දැනුම් දෙන්නත් පුළුවන්.බන්දුසිරි කංකානම්ගේ – පිළියන්දලදිවයිනේ සෑම ගමකම පාහේ ක්‍රියාත්මක වන ‘අවමංගල්‍යාධාර සමිතිවලට අයත් කුඩා සමිති ශාලාවලින් පවා රුපියල් 240/-ක මාසික කුලියක් විදුලිය බිල්පත් මඟින් අය කරගන්නා බව ඔබතුමා දන්නවාද? රුපියල් 60/- ක් වූ සාමාන්‍ය මාසික කුලිය මෙන් සිව්ගුණයක් මේ සමිතිවලින් අය කිරීම අසාධාරණ බව මණ්ඩලයේ නිලධාරීන්ට අවබෝධ කරදීම හොඳයි නේද?විදුලිය ගාස්තු අය කරන්නේ ගෘහස්ථ, ආගමික, පොදු කාර්ය යන ක්‍රම මතයි. මෙය අයත් වන්නේ පොදු කාර්ය කියන කොටසටයි. එනිසා එම මුදල අනිවාර්යයෙන් ගෙවිය යුතුයි. නමුත් අපි ඔබේ යෝජනාව පිළිබඳ සළකා බලන්නට මෙතැන් සිට තීරණය කරනවා.එල්.ඩී.ජයසිංහ – මීගොඩවිශ්‍රාමිකයකු වන මා ඉතා දුක සේ උපයාගත් මුදලින් දැනට වසර තුනකට පෙර මිලදී ගත් පරිචස් 10ක බිම් කැබැල්ලේ සෑදූ කුඩා නිවෙසට විදුලිය නොලැබීම නිසා ඉතා දුකට පත්වී සිටින්නේ. මේ මුළු ඉඩමේ ප්‍රමාණය අක්කර 20ක් පමණ වන අතර දැනට පදිංචිකරුවන් 15 දෙනකු පමණ වෙසෙනවා. ඔවුන් සියලු දෙනාටමත් විදුලිය නැහැ. අපේ මේ අවශ්‍යතාව විසඳා දෙන්න?විදුලිය බල මණ්ඩලයේ ට්‍රාන්ස්ෆෝමරයකින් විදුලිය ලබාදිය හැක්කේ ග්‍රාහකයින් සීමිත සංඛ්‍යාවකට පමණයි. තවත් අයට විදුලිය ලබාදීමේදී එහි ධාරිතාව වැඩි කළ යුතු වෙනවා. තවත් පොඩි කරුණක් කිව යුතුයි. ඔබ ඉඩම මිලදී ගත්තේ වෙන්දේසි ඉඩමකින් නම් ඔබේ නිවෙසට විදුලිය ලබාදීමේදී අනිත් නිවෙස්වලටත් ඉබේම සේවය ලබාගත හැකිවුණු විට එහි වාසිය වෙන්දේසිකරුවන්ටයි. පාඩුව විදුලිබල මණ්ඩලයටයි. ඒ නිසා ඔබ සියලු දෙනාටම විදුලිය අවශ්‍ය නම් 15 දෙනාම එක්ව ඉල්ලීමක් ලෙස අපිට දන්වන්න. එවිට අපිට විදුලිය ලබාදීමට කටයුතු කරන්න පුළුවන්.ආනන්ද පී.මද්දුමගේ – නුගේගොඩනුගේගොඩ සුභද්‍රාරාම පාරේ බලශක්ති පේෂකර්මාන්තයක් කරගෙන ගිය මට මෑතකදී ඉඩම් ආරවුල් නඩුවක් නිසා පැමිණිලි පාර්ශ්වය විසින් කර්මාන්තයේ විදුලිය විසන්ධි කරන ලදී. මිරිහාන පොලිසියට ඒ බව දැන්වූ විට විමසීමේදී පැමිණිලි පාර්ශ්වයේ විරෝධතාවක් නිසා ලෙකෝ හි ගංගොඩවිල ශාඛාව මඟින් මෙය රාජගිරිය ප්‍රා.ලේ. වෙත යොමු කෙරුණු අතර එහිදී පරීක්ෂණයකින් පසු විදුලිය සන්ධි කිරීමට හැකි බවට තීන්දු විය. මටද හිමිකම් ඇති මේ ඉඩමේ නඩුව දැනට වසර තුනකට වැඩිය. මා අයැද සිටින්නේ විශාල මුදලක් වැයකර අලුත්වැඩියා කළ යන්ත්‍ර සූත්‍ර අඩාලව නිෂ්පාදනය ද අඩාලව ඇති නිසාත් සේවකයන්ගේ රැකියාවල් අහිමිව ඇති නිසාත් තාවකාලික පදනම මත හෝ විදුලිය ලබාදෙන ලෙසයි. ඒ සඳහා අයවිය යුතු මුදලක් වේ නම් ලං.වි.ම.ට ගෙවීමට ද සූදානම් ය.මෙය උසාවියේ පවතින නඩුවක්. ඒ ගැන අපට තීන්දු දීමට බැහැ. ඒ වගේම අපට ප්‍රාදේශීය ලේකම් විසින් විසන්ධි කිරීමේ තීන්දුවක් ලබා දී තිබෙනවා.කේ.ජී.කරුණාරත්න - වෙල්ගමසෑම මසකම විදුලිය බිල්පත ලද දිනයේ හෝ පසු දින අදාළ මුදල සමණබැද්ද උපතැපැල් කාර්යාලයට ගෙවා ලදුපත ලබාගත්ත ද එය බිල්පතෙන් අඩුවන්නේ මාස දෙකකට පමණ පසුවය. එසේම ගෙවීම ප්‍රමාද කිරීමට අදාළ දඩ මුදල් ද මගෙන් අයකර ගනී. මේ අසාධාරණයට විසඳුමක් දී ප්‍රමාද දඩ මුදල තැපැල් දෙපාර්තමේන්තුවෙන් ලබාගැනීම නේද විය යුත්තේ? මෙය මාහට පමණක් නොව විශාල පාරිභෝගික පිරිසකට සිදුවන අසාධාරණයක් බැවින් විසඳුමක් දෙන්න?(මේ පිළිබඳ වහා ක්‍රියාත්මක වූ ඇමැතිවරයා අදාළ නිලධාරීන් විමසුවේ සමනබැද්ද උප තැපැල් කාර්යාලය මේ වනවිට ජාලගත කර ඇත්දැයි සොයා බලන ලෙසයි.)අපි දඩ මුදලක් අය කරන්නේ විසන්ධි කිරීම් දැනුම් දීමක් එව්වොත් පමණයි. සාමාන්‍යයෙන් උප තැපැල් කාර්යාලවලින් බිල්පත් එකතු කර එවන නිසා මසක පමණ ප්‍රමාදයක් සිදු වෙනවා. එය වැළැක්වීමට අපි උප තැපැල් කාර්යාල සියල්ල ජාලගත කරන්න (ධදතඪදඥ) කටයුතු කර තිබෙන්නේ. මේ වනවිට සියයට 75ක් පමණ ඔන්ලයින් කර අවසන්. ඉදිරියේදී ඔය ප්‍රශ්නය ඇති වෙන එකක් නැහැ.සුජාතා ගුණවර්ධන – කඩවතපාරිභෝගිකයන්ට දරන්නට අපහසු විදුලිය බිල අඩුකර සහන සලසන්න.ලංකාවේ විදුලිය බිල කළාපයේ අනෙක් රටවලට සාපේක්ෂව වැඩියි. හැබැයි අපි හැමදාම පැය 24 පුරාම විදුලිය සපයනවා. අනෙක් රටවල ඒ වගේ නැහැ. දැන් විදුලිය නිපදවන්නේ ඉස්සර වගේ නොවෙයි. 1995 වන තුරු ජල විදුලිය භාවිත කළ අපි දැන් ජලයෙන් විදුලිය නිපදවන්නේ සියයට 35යි. ඉතිරිය ඩීසල්වලින්. දැන් විදුලිය ජනනයට විශාල වියදමක් දරන්න සිදුවී තිබෙනවා. තෙල් මිල ඉහළ යෑම පාලනය කරන්න අපිට බැහැ. දැනට විදුලිය ඒකකයක් නිපදවන්න රුපියල් 17.51ක් වැය වෙනවා. එය බෙදා හරින්නේ 12.94 ගානේ. ඒකකයකින් රුපියල් 4ට වඩා පාඩුයි. රටපුරා පාඩුව වසරකට බිලියන 40ක් ඉක්මවනවා. බිලියන 20ක් වූ රටේ ජනගහනයෙන් සෑම පුරවැසියෙක්ම රුපියල් 2000/- බැගින් ගෙව්වොත් තමයි ඒ ණය ගෙවෙන්නේ. මේ පාඩුව පුරවන්නේ බදුවලින්.ඒ නිසා දැනට විශාල සහනයක් දෙන්න අපහසුයි. නමුත් ඒකක 90ට වඩා අඩුවෙන් භාවිත කරන අයට සහනයක් දී තිබෙනවා.කොහොම වුණත් 1980 සිට බැලුවොත් ශත 18 සිට විදුලිය ඒකකයක මිල සිය ගුණයකින් පමණ පසුගිය තිස් වසර පුරා වැඩිවී තිබෙනවා. ඉදිරි අවුරුදු පහේදීත් වැඩිවීම පවතින්න පුළුවන්. නමුත් 2014 දී අපි ඒ විදුලිය ජනන වියදම අඩුකර සුළු හා මධ්‍ය පරිමාණ කර්මාන්තකරුවන්ටත් අඩු පරිභෝජනයක් සහිත අයටත් සහන සලසන්න කටයුතු කරනවා.දේවිකා අලස් - පිළියන්දලමගේ නිවෙස ඉදිරිපිට විදුලිය කණුවේ ආධාරක කම්බිය සවිකර ඇත්තේ මගේ වත්ත ඇතුළේ ගේට්ටුව ආසන්නයේය. මේ පිළිබඳව ප්‍රාදේශීය සභාවට සහ විදුලිය බල මණ්ඩලයට දැන්වුවද ප්‍රතිචාරයක් නැත. මේ තත්ත්වය නිසා වත්තට වාහනයක් ගැනීම පවා අපහසුවී තිබේ. මෙය ඉවත් කරදීමට ඔබගේ කාරුණාව දක්වන්න.මෙය සිදුවී ඇත්තේ මෙතුමිය නිවෙස මිලදී ගැනීමට පෙර විය යුතුයි.(දේවිකා මෙනෙවියව දුරකතනයෙන් සම්බන්ධකර දීමට අපට හැකිවිය. ඇයගේ ගැටලුව නිලධාරීන්ට සෘජුවම පැවසීමට ඉන් අවස්ථාව උදාවීම විශේෂත්වයකි.)ඔබේ ගැටලුවට රත්මලානේ විදුලි ඉංජිනේරු මහතා හමුවන්න. ප්‍රාදේශීය විදුලි ඉංජිනේරු අංක 75, අත්තිඩිය පාර, රත්මලාන. ඒ අතර අපට ඔබේ ගැටලුව පිළිබඳ පැහැදිලි විස්තරයක් එවන්න.වික්‍රමරත්න බණ්ඩාර – ගන්නෝරුවමඅප ප්‍රදේශයට නියමිත වෝල්ටීයතාවයෙන් විදුලිය නොලැබේ. විශේෂයෙන් විභාග සඳහා සූදානම් වන ශිෂ්‍යයන්ට එය මහත් අපහසුවකි. විදුලිය තිබියදීත් ලාම්පු පත්තු කරන්නට සිදුවී ඇත. එනිසාම සමහර දරුවන්ගේ ඇස්වලට ප්‍රතිකාර කිරීමට ද සිදුව තිබේ. මෙය අපට පමණක් නොව රටේ බොහෝ ප්‍රදේශවලට පොදු ගැටලුවකි. මෙයට විසඳුමක් ලබාදෙන්න.අපේ ට්‍රාන්ස්ෆෝමරයකින් දැනට විදුලිය ලබා දිය හැක්කේ කිලෝමීටර 1.8ට පමණයි. නමුත් ජනතාවගේ දැඩි ඉල්ලීම නිසා සියදෙනකුට දිය හැකි විදුලිය දෙතුන් සියයකට බෙදා දෙන කොට සියලුදෙනාටම ලැබෙන්නේ අඩු සැර විදුලියක්. එනිසා කලක් යද්දී ෆියුස් වුණත් යන්න පුළුවන්.(මේ අතර නිලධාරීන්ට ඒ ප්‍රදේශයේ සිදුව ඇති ගැටලුව එසැණින් සොයා බලන ලෙස ද ඇමැතිවරයා උපදෙස් දුන්නේය. ඔවුන්ගේ ප්‍රතිචාරවලට අනුව පිළිතුර මෙසේය.) මේ වනවිට වැඩිදියුණු කිරීම් සඳහා ඒ ප්‍රදේශයේ ඔය තත්ත්වය ඇතිවී තිබෙන්නේ සිංගල්ෆේස් ඒවා ත්‍රීෆේස් (තෙකලා) බවට පත්කරනවා. අලුත්වැඩියාවලින් පසු ඔබේ ගැටලුව විසඳෙයි. අනිත් ප්‍රදේශ ගැනත් අපි සොයා බලනවා.ඩබ්ලිව්.මැන්සියුස් - කටානදිවුලපිටිය විදුලිය බල මණ්ඩලයට අයත් කඩවල මඩම්පැල්ල දක්වා දිවෙන අධිබල විදුලිය රැහැන් මාර්ගයේ නිතර බිඳවැටීම් සිදුවේ. ඇතැම් අවස්ථාවල දින කිහිපයක් දක්වා ඒ බිඳවැටීම් සකස් කරන්නේ නැත. දැනුම් දීමකින් තොරව හදිසියේ කෙරෙන විදුලිය ඇණහිටීම් ද බහුලය. මේ හේතුවෙන් ගම් 6ක පමණ ජනතාව අපහසුවට පත්වේ. මාර්ගය දෙපස වීදි ලාම්පුවලින් බොහොමයක් ද අබලන් වී ඇත. මෙයට විසඳුමක් දෙන්න.මෙය සිදුවී ඇත්තේ නොරොච්චෝලේ අලුතින් කෙරෙන සංවර්ධන කටයුතුවලට විදුලිය විසන්ධි කිරීම් සහ ගංවතුරින් සිදුවූ කරදර නිසයි. ඒවා ඉක්මනින් සකස් කරන්න කටයුතු යොදනවා. වීථි ලාම්පු පිළිබඳ ප්‍රාදේශීය සභාවට දැනුම් දී අලුතින් යොදාගත හැකියි.කේ.ඒ. ගුණරත්න - රාගමආර්ථික අපහසුතාවලින් පෙළෙන අපට විශාල මුදලක් වැයකර විදුලිය ලබාගැනීමට සිදුවන අවස්ථාවලදී එය කොටස් වශයෙන් ගෙවීමට ක්‍රමයක් සාදාදිය හැකි ද?පුළුවන්. ඒ සඳහා රජයේ බැංකු අනුග්‍රහයෙන් ණය ක්‍රමයක් සකසා දෙන්න බලාපොරොත්තු වෙනවා. විදුලි බිලෙන් ගෙවෙන්න මේ ක්‍රමය අගෝස්තු මස සිට ලබා දෙනවා.කුසුමාවතී මෙන්ඩිස් - කලගෙඩිහේනමනු කියවන්නන් ගැන චෝදනා අපමණයි. ඔවුන් නියමිත දිනට මීටරය කියවීමට පැමිණෙන්නේ නැත. එනිසා විදුලිය ඒකක ගණන වැඩි වී අපේ බිල ද දෙගුණ තෙගුණ වෙයි. ඒ අතර ඔවුන් විවිධ අයගේ මුදලට අකටයුතුකම් කරන බවට ද චෝදනා පවතියි. මේ සේවාව මීට වඩා විධිමත් කළ හැකියි නේද?මනු කියවන්නන්ගේ හිඟයක් තිබෙන නිසා නියමිත දිනට නොපැමිණීම වගේ දේවල් විය හැකියි. නමුත් එය ඉක්මනින් ම විධිමත් කරනවා. මනු කියවන්නා දින කිහිපයක් ප්‍රමාද වී ආවාට ඔබේ විදුලිය බිලෙහි වැඩිවීමක් වන්නේ නැහැ. මොකද ඔවුන් දින ගණන අනුව මසකට ගැලපෙන්න ඒකක ගණන හදන නිසා. ඒ වගේ ම ඔබ සම්පූර්ණ විදුලි බිල ඒ දින 35 හෝ 40 ට ගෙවිය යුතු නැහැ. ඔබට හැකි ගණනක් ගෙවන්නත් පුළුවන්.ඩබ්ලිව්. සී. රත්නපාල - කොළොන්නාවඅප ප්‍රදේශයේ විදුලිය අත්හිටුවන අවස්ථාවලදී විදුලිය පෞද්ගලික සමාගම කිසිදු පූර්ව දැනුම්දීමක් කරන්නේ නැහැ. හදිසි ඇමතුම් ඒකකය ද ක්‍රියා විරහිත ය. ඒ පිළිබඳ විමසූ විට පුවත්පත්වල දැන්වීම් පළ කළ බව කියයි. විද්‍යුත් මාධ්‍යයෙන් මෙය දැනුම්වත් කිරීමට කටයුතු කරන්න.අපි පුවත්පත්වල දැන්වීමක් පළ කරන්නේ පනතට අනුවයි. ඊට අමතරව වෙබ් අඩවියෙත් දැනුම් දීම තිබෙනවා. සාමාන්‍යයෙන් මසකට පෙර පුවත්පත්වලින් දැනුම් දීම කරන්නේ. හදිසි බිඳ වැටීම්වලදී දැනුම් දීමක් වෙනමම කරනවා.ඔබට යම් ගැටලුවක් තිබෙනවා නම් අපේ හදිසි ඇමතුම් ඒකකයට 1910 න් ලෙකෝ එකට දැනුම් දෙන්න පුළුවන්. (විදුලි පෞද්ගලික සමාගම) එසේ නැත්නම් විදුලිය බල අමාත්‍යංශයට 1901 න් දැනුම් දෙන්න.එස්. ඩී ධර්මසේන - මාලබේකුලී වැඩ කර ජීවත්වන අප අලුතෙන් නිවෙසක් අටවා ගත්තේ ඉතා දුක් මහන්සියෙනි. ජීවත්වීමට සුදුසු පරිදි සකසා ගත් මේ නිවෙසේ දොර ජනේල දැමීමට වඩා අපට අවශ්‍ය වූයේ විදුලිය ලබා ගැනීමයි. මේ සඳහා දුක්මහන්සියෙන් උපයා ගත් මුදල ළඟ තබා ගනිමින් අප අදාළ නිලධාරීන්ට දන්වා සිටියත් ඔවුන් අපට පැවසුවේ දොර ජනෙල් නැතිව විදුලිය ලබාදිය නොහැකි බවයි. දොර ජනෙල් නැතිව විදුලිය දෙන්නේ නැද්ද?දොර ජනෙල් අපිට වැඩක් නැහැ. දොර ජනෙල් නැතුවට විදුලිය දෙනවා. ඔබේ ගැටලුව සමඟ අප අමාත්‍යංශයේ සහකාර අධ්‍යක්ෂ (සංවර්ධන) හමුවන්න.ආර්. සංජානා - මෝදරමහා පරිමාන ව්‍යාපාරිකයන් කාලයක් තිස්සේ විශාල වශයෙන් විදුලිය හොරකම් කරනවා. නමුත් අසරණ දුප්පත් අයකු රැහැනට කොක්කක් ගසා විදුලිය ගත් විට පමණක් අල්ලනවා. ලොකු ව්‍යාපාරිකයන් කඩා පනින ඒකකය මගින් අල්ලන්නේ නැත්තේ ඇයි?මහජන උපයෝගිතා කොමිසම නිසා කඩා පනින ඒකකය ක්‍රියාත්මක කිරීමට බාධාවක් නම් එය විසඳාගත යුතුයි නේද?කඩා පනින ඒකකය ජාතික මට්ටමින් කරගෙන යනවා. එයට ලොකු පොඩි කිසිදු භේදයක්, බාධාවක් නැහැ. පසුගිය ජූනි මාසයේ සිට ජූලි 11 දක්වා වැටලීම් නිසා අපි මිලියන 24 ආදායමක් ලබා තිබෙනවා. කඩා පනින ඒකකයේ අය අල්ලස් ගන්නවා නම් හෝ එවැනි අකටයුත්තක් තිබේ නම් එය මට දැනුම් දෙන්න. නැත්නම් ලේකම්තුමාට හෝ අතිරේක ලේකම්තුමාට දැනුම් දෙන්න. ඒ ගැන අපි ක්‍රියාත්මක වෙනවා.ඩබ්ලිව්.එස්. ලියනගේ - පිටියගෙදරවේයන්ගොඩ විදුලිබල මණ්ඩලයට අයත් බෙම්මුල්ල පිටියගෙදර ප්‍රදේශයට රාත්‍රි 7 න් පසු විදුලිය අඩු වී යයි. ප්‍රතිදීප්ත විදුලි බුබුලක්වත් දල්වා ගැනීමට නොහැකි ය. එම ප්‍රදේශයට අලුතෙන් ට්‍රාන්ස්ෆෝමරයක් දමන බවට වේයන්ගොඩ විදුලිය අධිකාරිතුමා දන්වා සිටිය ද තවමත් එම කාර්යය සිදුවී නැත. මේ ගැටලුව විසඳා දීමට ඔබේ කාරුණික අවධානය යොමු කරන්න.(මේ පිළිබඳව අදාළ ප්‍රදේශයේ නිලධාරීන්ගෙන් විමසීමට යුහුසුළු වූ ඇමැතිවරයා)දැනට අලුතින් ට්‍රාන්ස්ෆෝමරයක් යොදන්න ඇස්තමේන්තු කරගෙන යනවා. මාස තුනක් ඇතුළත (ඔක්තෝබර් අග වගේ) ප්‍රශ්නය විසඳිය හැකියි.කමල් වීරක්කොඩි - කොට්ටාවකැස්බෑව විදුලිය බල මණ්ඩල ඩිපෝවට හදිසි විදුලි ඇනහිටීම් හෝ ගස් කඩා වැටීම් පිළිබඳ දැනුම්දීමට දුරකථන ඇමතුම් ලබාදුන්න ද කිසිවිටෙකත් රිසිවරය ගන්නේ නැත. එසේ දෙවරක් තුන්වරක් එසේ කතා කළ පසු දවස පුරාම දුරකථනය කාර්ය බහුල (එන්ගේජ්) හඬක් දෙයි. (2702221) දුරකථන ලබාදී ඇත්තේ රිසිවරය පසෙකින් තබා ජනතා ප්‍රශ්න මඟහරින්න ද?මේ ගැන අපි සොයා බලනවා. (එසැණින් නිලධාරීන් යොදවා දුරකථන අංකය පරීක්ෂාකර බලන්නට උපදෙස් ලබාදී තිබෙනවා. ඒ දුරකථනය මේ මොහොතේ නම් වැඩ කරනවා. නමුත් එවැනි හදිසි අවස්ථාවක ගැටලුවක් වුණොත් හදිසි ඇමතුම් අංක 1987 සහ 1901 දැනුම් දෙන්න. අනිත් කරුණ තමයි හදිසි බිඳවැටීමක් වුණ විට සෑම ගෙදරකින්ම දුරකථන ඇමතුම් ලැබෙන විට අපට අංකය එන්ගේජ් වගේ දැනෙන්න පුළුවන් ඒ ගැනත් ටිකක් හිතන්න ඕන නේද?ආර්.එම්.ඩී. ගුණතිලක - මහවමහව ප්‍රා.ලේ. කොට්ඨාසයේ 136 යද්දිගම වසම තුළ මීට වසර තුනකට පෙර විදුලි බලය ලබාදීමේදී කොටස් කිහිපයකට විදුලි බලය ලබාදීම මඟ හැරුණි. මේ ප්‍රදේශවල සිටින්නත් ස්වයං රැකියා කරන්නන් නිසා යන්ත්‍ර සූත්‍ර පවා ක්‍රියාකරවීමට නොහැකිව මහත් දුෂ්කරතාවයකට පත්ව ඇත.එම කොටස්1. යද්දිගම - වැලිවැව උල්කන්ද ගොඩයාය දක්වා ඇති කොටස් (නිවාස 40)2. යද්දිගම - තේක්කවත්ත ඇතුළතින් ඇති කොටස් (නිවාස 25)3. 136 යද්දිගම වසම 144 පයිලිගම වසම, 145 දිවුලෑල වසමටත් අයත්වන යද්දිගම දිවුල්වැව හරහා කොටස (නිවාස 20) මඟ හැරුණු කොටස්වලට විදුලිය ලබා දෙන්න.මෙහිදී අදාළ ප්‍රාදේශීය ලේකම්වරයා විමසීමෙන් පසු) මේ ඉල්ලීම ප්‍රාදේශීය ලේකම්තුමා මඟින් අපට ඉදිරිපත් කරන්න එහෙම නැත්නම් කෙලින් ම අපේ අමාත්‍යංශ ලේකම්තුමාට හෝ අතිරේක ලේකම්තුමාට ඉදිරිපත් කරන්න. අපේ ඉදිරි ව්‍යාපෘතිවලටත් මෙය යොදා කරන්න පියවර ගන්නවා.හොරණ ශ්‍යාමා දෙනගමවිදුලි බිල අඩු කිරීම සඳහා සීඑෆ්එල් (ප්‍රතීදීප්ත) බල්බ භාවිතය බහුල වශයෙන් ශ්‍රී ලංකාවේ සිදුවන අතර මෙහි ආලෝකයේ ඇති දීප්ති මත් භාවයේ අඩුකම නිසා ඇස්වල පෙනීම සඳහා බලපෑමක් ඇතිවීමේ අවදානමක් ඇති බැවින් අනාගත පර පුර පෙනීමේ දුර්වලතාවන්ට මුහුණදීමේ ප්‍රවණතාවක් ඇත. මේ නිසා ඉදිරි අනාගතයේ දී අක්ෂි සෞඛ්‍ය සඳහා විශාල මුදලක් රජයට දැරීමට සිදුවිය හැකිය. මේ සඳහා ගත යුතු ක්‍රියාමාර්ග කුමක්ද?සීඑෆ්එල් විදුලි බුබුළුවල ආලෝකයේ එහෙම අඩුවක් නැහැ. පසුගිය කාලයේ ගුණාත්මකබවින් අඩු පහන් තිබුණා. නමුත් දැන් තරු 1 සිට 5 දක්වා ප්‍රමිතිය තීරණය කිරීමට කටයුතු යොදා තිබෙනවා. ප්‍රමිතියෙන් තොර විදුලි බුබුලු විකිණීම තහනම්.ස්තුතිය - විදුලිය බල හා බලශක්ති අමාත්‍යාංශයේ සහකාර අධ්‍යක්ෂ සුලක්ෂණ ජයවර්ධන, නියෝජ්‍ය සාමාන්‍යාධිකාරි, (ලංවීම) කේ.ඒ. කරුණාසේන, උපදේශක කේ. ඒ. දේවසුරේන්ද්‍ර, ජ්‍යෙෂ්ඨ විධායක චමින්ද ලියනගේ, මානව සම්පත් නිලධාරි ජේ. වික්‍රමසිංහ, පාරිභෝගික සේවා ඉංජිනේරු නිවන්ති ප්‍රනාන්දු යන මහත්ම මහත්මීන්ට)පාඨක ඔබේ ගැටලු ඇමැතිවරුන් හමුවට ගෙන එන සිළුමිණ ‘ඇමැතිතුමනි මේ අහන්න’ විශේෂාංගයේදී තවත් ඇමැතිවරුන් රැසකට ඉදිරියේදී ඔබේ ගැටලු ඉදිරිපත් කරන්නට අප සූදානම්. තැපැල්, පරිසර, වරාය, ආර්ථික, සංවර්ධන, ඉඩම් හා පොදු පහසුකම් ඇතුළු අමාත්‍යාංශ මෙන් ම මෙතෙක් ඔබේ ගැටලු ඉදිරිපත් කළ අමාත්‍යාංශවල ඇමැතිවරුන්ට ද ඔබේ ගැටලු ඉදිරිපත් කිරීමට සූදානම් හෙයින් ඔබේ නොවිසදුනු ප්‍රශ්න ඉතා කෙටියෙන් අප වෙත ලියා එවන්න.  ‘ඇමැතිතුමනි මේ අහන්න’ සිළුමිණ,ඩී.ආර්. විජේවර්ධන මාවත,ලේක්හවුස්, කොළඹ 10 ෆැක්ස් - 0112429260සුභාෂිණී ජයරත්නඅරුණි මුතුමලීඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007257</link>
    <topic>කියාගන්න බැරි දුකක්...</topic>
    <author>ටිරෝනි</author>
    <content>සිත නැවතුණු තැනක්ඒ විශ්ව විද්‍යාල පරිසරයට මාත්, මට විශ්ව විද්‍යාල පරිසරයත් ආගන්තුක වූ යුගයයි. බැංකුව අසලින් වූ පුංචි කඳු ගැටය දෙසට විහිදුන පාර දෙපැත්තේ වූ සියලු දෙය මට පෙනුණේ ඉතාමත් නුහුරු ලෙස. හැමදාම මම ගමන් ගත්තේ පාර දෙපස ගොඩනැඟිලි, පුද්ගලයන් සහ සිදුවන සිදුවීම් දෙස විමසිල්ලෙන් බලමින්.හරියටම කියනව නම් සරසවිය ඉදිරිපිට නුවර පාරෙන් මීටර් කිහිපයකුත් සිසුන්ට අයත් ලෙසයි ඔවුන් හැසිරුනේ. සරසවිය ඉදිරිපිට නුවර පාරේ මහා විශාල ‘බම්පරයක්’ දාලා ඒකට ‘මෝඩ ගැට්ට’ කියලා නමක් වැටෙන්න හේතු වුණෙත් ඒ හැසිරීමේ අතුරු ප්‍රතිඵල හැටියට. කොහොම වුණත් සරසවියට යන පාරේ මුල ඉඳන් මුළු සරසවිය පුරාම හරිම සජීවී ගතියක් නම් තිබුණා මතකයි. තැන් තැන්වල ජ්‍යෙෂ්ඨයන්ගේ ප්‍රශ්න කිරීම්වලට ලක් වන නවකයන්. ඇතැම් විට බියපත් මුහුණු. තවත් තැනක අභියෝග දනවන මුහුණු. ඒ වසරේ මුල් ම දවස්වල නවකයන් අතරේ විතරක් නෙමෙයි ජ්‍යෙෂ්ඨයන් අතරේත් කිසියම් ආතතියක් තිබුණ වගෙයි.නවක ශිෂ්‍යාවක් විදිහට සරසවියේ කන්ද නැග්ග මට ඇය මුලින් ම දැක්කේ කවදද කියලා මතකයක් නෑ. සමහර විට අර ‘ආතතියේ’ මමත් කොටස්කාරියක් වෙලා හිටපු නිසා වෙන්න ඇති. ඒත් ඇය මුල ඉඳන් ම එතන ඉන්න ඇති. ඒ පුංචි මුල්ල ඇයට බොහොම හුරු පුරුදු බවක් මට දැන් මතක් වෙනවා. නුවර පාරේ ඉඳලා කන්ද නැඟගෙන එනකොට දකුණු අත පැත්තේ බැංකු ගොඩනැඟිල්ලේ තාප්පය. ඇය ඉඳගෙන හිටියෙ ඒ තාප්පය කෙළවර වෙන තැන පදික වේදිකාවේ. ඇයත් මමත් හිතවත් වුණේ අහම්බෙන්. ඒ ට්‍රැවලිං බෑගයක් නිසා. පදනම් ආයතනයේ තිබුණු වැඩමුළුවක් වෙනුවෙන් මම ඒ බෑගය අරගෙන ආවේ එහි පිටුපස වූ කුඩා රෝද දෙකෙන් බිම දිගේ ඇදගෙන.“අනේ නෝනා බෑග් එක හීරෙයි...”ඇය මට කියන්න ඇත්තේ බැරිම තැන වෙන්න ඇති.“ගාණක් නෑ ආච්චියේ. මේ බෑග් හදලා තියෙන්නේ මෙහෙම ඇදගෙන යන්න තමයි”ඇයට පිළිතුරු නොදී යන්න මට හිතුණේ නැහැ. ඒත් මම තවත් වචනයකට ඉඩක් නොතබා ඉක්මනින් අධ්‍යයන අංශයට ගියා. එදා ඉඳන් හැමදාකම ඇයත් මමත් අඩුම තරමින් හිනාවක් හරි හුවමාරු කරගත්තා. පදික වේදිකාවේ ඉඳගෙන ඉන්න ඇයගේ දෙපා අසල රුපියලේ දෙකේ මාරු කාසි. ඒ සියල්ලම විශ්ව විද්‍යාලයේ සිසුන්ගෙන් ඇය ලද පරිත්‍යාග. ඒ දවස්වල ගෙදර ඉඳලා විශ්ව විද්‍යාලයට එන්න බස් ගාස්තුව රුපියල් නවයයි. ඉතින් අතේ ඉතිරි රුපියල හැමදාම ඇයට. දින ගණන් ගෙවී ගියා. ගතවන දවසකට රුපියල ගානේ. සමහර වෙලාවට මම හිතෙන්ගණන් හැදුවා.“දැනට මම මේ ආච්චිට රුපියල් පනස් හතක් දීලා තියෙනවා.”දවසක් මිතුරු මිතුරියන් පිරිසක් එක්ක කන්ද නගිද්දී මම නිකමට වගේ කිව්වා.“රුපියල් පනස් හත මහ ගාණක් ද හලෝ...”පර්ස් වගේ ම පුංචි අත් බෑග් විවර වුණා. රුපියල දෙක එළියට ඇවිත් පුංචි එකතුවක් හැදුණා.“මෙන්න ආච්චිට අපෙනුත් සපෝට් එකක්...”ඒ මාරු කාසි ටික ඇය ගේ අතට ගියා. එහෙම තමයි විශ්ව විද්‍යාල ජීවිතය. එකතු වුණේ රුපියල දෙක වුණත් එතන හිටපු ඇතැම් මිතුරු මිතුරියන්ට තමන්ගේ ආහාර වේලෙන් කිසියම් කැප කිරීමක් කරන්න සිදු වෙන්න ඇති. ඒත් අසරණකම ඉදිරියේ උණු වන හිත් සරසවියේ නොඅඩුව තිබුණා. අනික් අතට ඇය කවදාවත් ශිෂ්‍යයන්ගෙන් මුදල් ඉල්ලුවේ නැහැ. අත පෑවේ නෑ. ඒ වෙනුවට ඇය සිසුන් දිහා බලාගෙන හිටියා. ඒ බැල්මේ අදහස ගැබ් වෙලා තිබුණේ නැහැ. ඒත් ඇගේ බැල්ම තේරුම් ගන්න බැරි හිත් සරසවියෙ තිබුණේ නැහැ.දවසක් ඇගේ හුදෙකලාව මැකිලා තිබුණා. ඒත් ඒ හරිම කටුක විදිහට. ඇය ළඟින් ම බිළිඳෙක් වඩා ගත් තරුණියක් ඉඳගෙන හිටියා. බිළිඳා මෙලොවට ඇවිත් දින ගණනක්වත් නැතුව ඇති.“මේ මගේ දුව නෝනා”ඇය මට තරුණිය හඳුන්වා දුන්නා. බිළිඳා දෙස බලාගෙනම ඉන්න තරුණියගේ මුහුණ මැලවිලා.ඇයගේ මුහුණත් එහෙමයි.තවත් දින කිහිපයකින් ඇය යළිත් හුදකලා වී සිටියා.“දුව ගෙදරක වැඩට ගියා නෝනා”“එතකොට බබා...?”“නොවිමසාම බැරි පැනයක්මම ඇගෙන් ඇහුවා.“බබා හදාගන්න දුන්නා”මම නිහඬවම ඇය පසුකර ගියා. හිත් ඇතුළේ කියා ගන්ඩ බැරි ව තියෙන දේවල් එහෙමම තිබුණාවේ. අවුරුදු හතරක් ගෙවා දාලා මම විශ්ව විද්‍යාලයට සමු දුන්නා. ඒත් ඇය ඒ ජීවිත සරසවියේ පදික වේදිකාවේ ඉඳගෙන තවමත් ශිෂ්‍යයන් දිහා බලාගෙන ඉන්නවා.ටිරෝනිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007258</link>
    <topic>රේඛා</topic>
    <author>රූපාන්ති බුලත්සිංහල</author>
    <content>චන්දිමා ඇහැරුණේ නැත. ඇගේ අතපය ගල් ගැසී තිබුණි. මුහුණ මළානික වී ඇත. ගෙල දෙපසට කඩා වැටී තිබුණි. වී ඇත්තේ කුමක්දැයි අම්මාට තේරුම් ගත නොහැකි විය. අම්මා දුවේ, දුවේ යැයි කෑගැසුවාය. තාත්තා එතැනට දුවගෙන ආවේ සිදුවී ඇති දේ තේරුම් ගන්නට නොහැකි වූ බැවිනි. “අනේ අපේ දුව“ තාත්තාට කියවුණි.”අනේ, දුව කතා කරන්නේ නැහැ. මේ බලන්න වෙලා තියෙන දේ.” අම්මා තාත්තාගේ් අතින් අල්ලා ගත්තාය. වෙනදා උදෑසනට ගෙල සරසන ටයිපටිය අද ඇගේ බෙල්ලට තොණ්ඩුව විය. ඇය කළ වරදක් නැත. මරණ දඬුවම? නොකළ වරදකට මරණ දඬුවම, මේ කාගේ නීතියක්ද? චන්දිමාගේ හුස්ම වා තලයට මුසුවී හමාරය. නොකළ වරදකට ජීවිතයෙන් වන්දි ගෙවූ ඇය ගැන සෑම පුවත්පතක් ම සටහන් කර තිබුණි.ඇය පහවසරට අම්මා කෙනෙකි. සෑම උදෑසනම අම්මා එනතෙක් දරුවෝ මඟ බැලූහ. අහස පොළොව තරම් අම්මාගේ සෙනෙහස පුංචි එවුන්ට අනර්ඝ වස්තුවකි. ගැහුවත් බැන්නත් කවදාවත් පොඩි එවුන් නම් තරහාවුණේ නැහැ.ආයුබෝවන් ටීචර්, පුංචි එවුන්ගෙ හිත් ආදරෙන් පිරිලා. පහවසරේ අම්මා, තමන්ගේම දරුවකුට අම්මා වෙන දවස පැමිණියා. සුන්දර වූ සිහිනය සැබෑවෙන තෙක් ඈ ඇඟිලි ගැන්නා. ඒ අම්මා වී සතුට භුක්ති විඳීමටය. ඉරණම, වාසනාව, දුක, සැප මේ සෑම දේම වෙනස් වන්නේ් නිමේෂයකිනි. වාසනාවට වඩා අවාසනාව මුල් විය. දරු ප්‍රසූතියේදී ඇති වූ අධික රුධිර වහනයෙන් පහවසරේ අම්මා නික්ම ගියා. හල්තොට කනිෂ්ඨ විද්‍යාලයේ පහවසරට පමණක් නොව ඇගේ දරුවාට ද අම්මා කෙනෙකු අහිමි වූ බව 20 වෙනි අඟහරුවාදා ‘දිනමිණ’ සටහන් කොට තිබුණි. දැනුම ලබාදීම හැම ගුරුවරියකගේම රාජකාරිය වුවත්, ගුරු අම්මා කෙනෙකුවීමට සෑම කෙනෙකුටම නොහැකිය.දොස්තර මහත්වරු කීපදෙනෙක් වට කරගෙන බෙහෙත් කරන කොට පැටියාට මොනවා සිතෙන්න ඇද්ද? ඌයි... ඌයි.. අම්මෝ කියලා කියන්න වචන ඉගෙනගෙන නොතිබුණාට හොඬ වැල උස්සලා පැටියා දෙපාරක් තුන් පාරක් කුංචනාද කළා. ඒ පාර නම් වටේ හිටපු හැමෝම අයින් වුණා. එහෙම වුණා කියලා පැටියාට වෙන දෙයක් වෙන්න කියලා අතහැරලා දාන්නත් බැහැ. දොස්තරවරු හැමෝම පැටියා වටේට ආයිත් ළං වුණා. කමක් නැහැ ‘හැමෝම මට ආදරෙයි’ පැටියා හොඬවැල උස්සලා ආචාර කළා.අම්මා තාත්තා නැති මට මොනවා වුණහම මොකද? අන්තිමේදී බොහොම අමාරුවෙන් පැටියා හිත හදාගත්තා. තාම පැටියට මාස දෙකයි. උමේෂ් කියලා නමකුත් තිබ්බා. පොතුවිල් ඌරණීය කළපුවේ මඩේ වැටිලා ඉන්න කොට ජීවිතයත් මරණයත් අතර බයක් පැටියාට තිබුණේ්.වෙඩි වැදුණ හතරගාතෙ මඩ තැවරෙන කොට ඒක දරාගන්න බැරි වේදනාවක්. කරුණාවන්ත පිරිසකගේ සහාය නිසා පැටියා තරමක් සුව අතට හැරුණා. ඒත් අම්මා තාත්තා නැති පාළුව පැටියාගෙ ජීවිතේ හැමදාම තිබුණා. වෙලාවකට පැත්තකට ඇලවෙලා කල්පනා කළා. කෑම බීම ගැන ඒ හැටි ඕනෙකමක් තිබුණෙ නැහැ. වදෙන් පොරෙන් සහායකයින් කෑම කැවුවා. එකපාරට කිරිපිටි අසාත්මික වුණා. ඒ පාර හුස්ම හිර වෙනව වගේ් දැනුණා. පැටියාගෙ අම්මා තාත්තා පැටියා පිළිගන්න ඒ ලෝකෙ ඉඳලා ආවා. 22 වෙනිදා ලංකාදීපය පුංචි පැටියාගෙ මෙලොවෙන් සමුගැනීම සනිටුහන් කළා.පාරේ වැටී ඇත්තේ කුමක්ද? ඔහු ළංවී බැලුවා. දරු පැටියෙක්. ඔහුට ඉබේටම කියවුණා. ලේ තැවරුණු සිඟිත්තා දෝතින්ම ගත් දිනේෂ්ට ඇති වුණේ උතුරා යන දරු සෙනෙහසක්. කොහොම හරි මේ පැංචා ජීවත් කරන්න ඕනෙ. එකපාරටම දිනේෂේගේ හිතට ආවෙ එයයි. හිතක් පපුවක් නැතුව, කාත් කවුරුත් නැති ගාණකට අම්මා දරුවා දමා යන්නැති.ඇගේ සිත කෲර වුණාට දිනේෂ්ට නම් කවදාවත් එහෙම කරන්න බැරි වුණා. කිරි සප්පයෙක් පාරට විසිකරලා දමලා හිතේ සැනසීමෙන් ජීවත් වෙන්න අම්මා කෙනකුට පුළුවන්ද? ‘අබුද්දස්ස කාලේ ලබුත් තිත්තයි රාළේ’ කියලා තමයි ඉතින් කියන්න පුළුවන්. මේ හැම දෙයක්ම 22 වෙනිදා ‘දිවයින’ පෙළගස්වා තිබුණි.ගේට්ටු කණුව පුංචි යාළුවාගෙ ඇඟට වැටුණහම අනිත් හැම කෙනෙක්ම කලබල වුණා. යාළුවාගේ අතපය ගැහෙනවා. ඔළුවෙන් ලේ ගලනවා. සුදු ගවුම රතුම රතුපාටයි. ලේවිලක පුංචි යාළුවා වැටිලා. අනේ කවුරුත් නැද්ද උදව් කරන්න. අපිට බයයි. හැමෝම බය වෙලා එහාට මෙහාට දුවනවා. ඉක්මණට වාහනයකට එන්න කියමු. අනේ... දරුවා උස්සලා ගන්න. ගුරුතුමියත් හොඳටම බය වෙලා. උස්සලා ගන්න කොටම බෙල්ල කඩාගෙන වැටුණා. ‘අපේ යාළුවා අපිට වටිනවා’ පළමු වසරේ ළමයි අඬන්න ගත්තා. නිමාෂාව රථයකට දමාගත් පිරිස ඇය කන්තලේ රෝහලට ගෙන ගිය බව ලිව්වේ 22 වෙනිදා ‘ලක්බිම’.ජීවත්වීමට අවසර නොමැති නිමාෂා මෙලොව හැර ගිය බව පුංචි යාළුවන්ට කොහොම කියන්නද? ආයිත් එයා එන එකක් නැහැ පුතේ, කොච්චර ආදරෙන් යාළුකමෙන් හිටියත් අපිට වෙන්වෙන්න සිද්ධ වෙනවා. සොබා දහමෙ හැටි එහෙම තමයි.රූපාන්ති බුලත්සිංහලකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af1007259</link>
    <topic>මඳ අඳුරේ තරු එළියේ ‘සිඟිති’ ඝාතකයන්ට ගොදුරු විය....</topic>
    <author>සටහන -අමල් යශෝමන් ජයසිංහ</author>
    <content>“උඹේ ලොක්කා හිර ගෙදරින් එළියට ආපු ගමන් මං ඕකාට වෙඩි තියන්නෙ ටී පනස් හයේ දෙකක් අත් දෙකට ම අරන්”පාතාලයට සම්බන්ධ කල්ලි දෙකක් අතර කෝන්තර සිත් යට සඟවාගෙන එකට මත්පැන් පානය කරමින් සිටි ‘සිඟිති’ නමැත්තා පාසල් ගුරුවරයාගේ මුහුණ දෙස ම එක එල්ලේ බලා ගර්ජනා කරන්නට වූයේය. ඊට කිසි පිළිතුරක් නුදුන් පාසල් ගුරුවරයා එය තම කණ්ඩායමේ පාතාල නායකයා වන ‘ශාන්’ ගේ කනෙහි තැබුවේය.මිනිස් ඝාතන, ඝාතනයට තැත් කිරීම්, අවි ජාවාරම්, කප්පම් ගැනීම් ආදි අපරාධ රැසකට සම්බන්ධ හා අවි ජාවාරමක් සම්බන්ධයෙන් බන්ධනාගාර ගතව සිටින ‘ශාන්’ නමැත්තා එක්තරා දේශපාලනඥයෙකුගේ ප්‍රබලයෙකි. ඔහු හමුවීම සඳහා විශේෂ වරප්‍රසාද හිමි වී තිබුණේ ‘උදය’ නමැති පාසල් ගුරුවරයාට හා තවත් කිහිප දෙනකුට පමණි. කලක් තම සමීප ඇසුරේ පසු වූ ‘සිඟිති’ පසුව අමනාප ව තමන් කෙරෙහි දැඩි වෛරයෙන් පසුවන බව ශාන් දැන සිටියේය.ඔහු තම විස්තර හෙළිදරව් කරතැයි යන බිය හා සැක නිතර ශාන් ගේ සිතෙහි මෝදු විය. ඒ නිසා ම කළ යුතු ම එකම දෙය ‘සිඟිති’ මරා දැමීම බව ඉඳුරාම විශ්වාස කළ හේ එය සැලසුම් කෙළේ ය. ඒ සඳහා සැලසුම් යෙදීමටත් එය මනා ලෙස ක්‍රියාත්මක කරවීමටත් තම දකුණු අත මෙන් විශ්වාසයේ සිටි උදය නම් පාසල් ගුරුවරයාට පැවරුවේය.උදය තම නායකයා ගේ නියෝගය හිස් මුදුණින් පිළිගත්තේය. ඒ අනුව සිඟිති ඝාතනය කිරීම සඳහා සැලසුම් සකස් කළේය. බන්ධනාගාර ගතව සිටින පුද්ගලයකුගේ මඟ පෙන්වීම හරහා දක්ෂ වෙඩික්කාරයකු සොයා ගැනීමට එතරම් ඔහුට අපහසු නොවීය. ඝාතනය සඳහා අවශ්‍ය වන ඩිස්කවරි වර්ගයේ යතුරු පැදියක් ද වෙඩික්කාරයෙක් ද උදයට ලබා දුන්නේය.උදය ගුරුවරයා ශාන් විසින් තමන්ට සොයා දුන් වෙඩික්කරු හා සිඟිති හඳුනාගත හැකි පුද්ගලයකු ද කැඳවා ගෙනැවිත් සිඟිති ජීවත්වන ප්‍රදේශයේ ලැගුම්හලක නවාතැන් ගත්තේය.සුල මුල සොයා ගිය සැරයන් වරු දයාසේන හා වීරසේනසිඟිති ගැවසෙන තැන් පිළිබඳව දැන ගැනීම සඳහා ඔත්තු කරුවන් යොදන ලදි. ඔත්තුවක් ලැබිණි. ඒ කළුතර ප්‍රදේශයේ දේශපාලකයෙකුගේ පෝස්ටර අලවා මතුගම ක්‍රීඩා පිටියට පැමිණ තවත් සිව් දෙනකු සමඟ සිඟිති මත්පැන් පානය කරන බවකි. එහි නිවැරැදි බව සනාථ කරගත් උදය වහා ඒ බව ශාන්ට දුරකථනයෙන් දැනුම් දුන්නේය. අනතුරුව ඒ සමීපයෙන් ගමන් ගනිමින් තම පැරණි මිතුරා වන උදය දුටු සිඟිති අතක් වනා ආචාරයක් ද දැක්වීය.සැණෙකින් ශාන් ගෙන් උදයට ඇමතුමක් ලැබිණි.‘මොනවද යකෝ තව තවත් බලා ඉන්නේ දැන්ම ඉවරයක් කරපල්ලා’ එය විධානයකි. වහා උදය වෙඩික්කාරයාට දැනුම් දුන්නේ සිඟිති වෑන් රියකින් පැමිණ සිටින බවකි. ඒ අනුව වෙඩික්කාරයා සහ ඔහුගේ සගයා සිඟිති සිටින බවට දැනුම් දුන් ස්ථානයට පැමිණ පරීක්ෂා කර බලා ඔහු එම ස්ථානයේ නොමැති බව දැක ශාන්ට කතා කළේය.‘සිඟිති මෙතන නැහැ’ඒ වන විට මත්පැන් පානයේ යෙදී සිටි ඔවුන්ගෙන් අයකු කට ගැස්මක් ගෙන ඒම සඳහා වෑන් රියෙන් පිටත් ව ගොස් තිබිණි.‘මොනවද මේ නැහැ කියන්නෙ? මං මේකෙ ඇතුළෙ හිටියට මට පේනව යකෝ... උන් ඔතනින් ගිහින් නැහැ... ඕකුන් පිට්ටනියෙ බිබී ඉන්නෙ... දැන්ම ඉවරයක් කරලම දාපන්...’සිඟිති හඳුනගන්නා තමන්ට අවශ්‍ය වූ පුද්ගලයා වන සිඟිති එහි ඉන්නා බවට ඒ අවස්ථාවේදීම හඳුනාගත්තේය. වහා සගයා වෙඩික්කරුවා යතුරු පැදියේ නංවා නියමිත ආසන්නයට ම රැගෙන විත් බස්සවා යතුරු පැදිය ආපසු හරවා සූදානමින් නවතා තබා සිටියේය.තරු එළිය ද වසන් වූ ඒ අඳුරු රාත්‍රියේ දී සිඟිති මරා දැමීමේ සත්‍ය සටහන ශාන් ගේ සවනෙහි තැබීමට ද වෙඩික්කරුවා තුළ මතු වී තිබු එක් වුවමනාවක් ද විය. සිඟිතිට මරු උරුම කර දෙන රුදුරු වෙඩි උණ්ඩයේ ශබ්දය හා සිඟිති ගේ මරු අඳෙීනාව ශ්‍රවණය කරවන්නට වෙඩික්කරුවා තම ජංගම දුරකථනයේ ‘ස්පීකරය’ ක්‍රියාන්විතව තබා ගත්තේය.ඝාතනයට යොදා ගත් ගිනි අවිය පරීක්ෂා කරතිමේ බැව් කිසිත් නොදැන සිටි සිඟිති මේ වන විට දුරකථන ඇමතුමක යෙදී සිටියේය. ප්‍රදේශයම මහ හඬ නැංවිණි. වෙඩික්කරුවා ගේ සුරතේ තිබු ගිනි අවියෙන් වෙඩි වරුසාවක් නිකුත් විණි. ඒ සැණින් වෙඩි කෑ සිඟිති අඩි කිහිපයක් ඉදිරියට දිවගොස් තවත් යා ගත නොහැකි ව මුලින් සිඳලු ගසක් මෙන් බිම ඇද වැටිණි. බිම හොත් සිඟිති සමීපයට ම ළංවූ වෙඩික්කරුවා ඔහුගේ පපු පෙදෙස බලා තවත් වෙඩි උණ්ඩ කිහිපයක් දත්මිටි කමින් ඉලක්කයට එල්ල කර නිහඬව බලා සිටියේය. ඒ සැණින් ක්‍රියාත්මක වූ යතුරු පැදියට අසුරු සැණින් නැගුණු වෙඩික්කරුවා තම සගයා සමඟින් නවාතැන් ගෙන සිටි ලැගුම් හල කරා ඉගිලී ගියේය. ශාන් ගේ ඉල්ලීමට අනුව සිඟිති ඝාතනයේ සතුටු සාදය උද්දාමයෙන් සමරන්නට විය. ඒ වෙනුවෙන් ආහාරපාන, මත්පැන් ද මනා කට ගැස්ම ද මදි නොකියන්නට සපයා දුන්නේ උදය ගුරුවරයා විසිනි.සිඟිති ගේ අවසන් මර අඳෙීනාව ද වෙඩි උණ්ඩයේ හඬ ද තම ජංගම දුරකථනයෙන් අසා සිටි ශාන් මහත් පී‍්‍රතියකින් පසු වී ඊට කැපවූවනට ඔහුගේ නොමඳ ස්තූතිය ද පිරි නැමුවේය. අනතුරුව තමන් සපයා දුන් යතුරු පැදිය තම නිවෙස අසල පිහිටි ස්ථානයකට බාර දීමට කටයුතු කරන ලෙසට ද ශාන් උදයට නියෝග කළේය.මේ මිනිස් ඝාතනයේ උණුසුම කෙමෙන් මැකී යාමෙන් පසු, එනම් දින කීපයකට පසු වෙඩික්කරුවා විසින් තම ඝාතනයේ කොන්ත්‍රාත් මුදල වන රුපියල් ලක්ෂ 5 ද රැගෙන ගුරුවරයාගෙන් සමුගෙන නික් ම ගියේ ය. සිඟිතිගේ භූමදාන කටයුතු සිදු වී දින කීපයකට පසුව සිඟිති ගේ වැඩිමහල් සොයුරාට දුරකථන පණිවුඩයක් ලැබිණි. රුපියල් ලක්ෂ 20 ක් නුදුනහොත් සිඟිතිට සිදු වූ දෙය මෙන් ඔහුගේ බිරිය, දරුවා හා සොහොයුරාට ද එම ඉරණම අත් කර දෙන බවට ඉන් කියැවිණි. ගුරුවරයා විසින් දෙන ලද එම ඇමතුමින් බියට පත් වූ ඔව්හු වහා ප්‍රදේශයෙන් පලා ගොස් රහසිගත ව සැඟ වී සිටියහ.මතුගම ප්‍රදේශයේ සිදු වූ මෙම ඝාතනය සම්බන්ධයෙන් විවිධ කටකතා තැන තැන පැතිර ගියහ. මෙය දේශපාලන ඝාතනයක් බවට ද කටකතා පැතිර ගියේය. මේ පිළිබඳ ව විධිමත් පරීක්ෂණයක් කරන ලෙස ජ්‍යෙෂ්ඨ නියෝජ්‍ය පොලිස්පති කේ. පී. පී. පතිරණ හා බස්නාහිර දකුණ නියෝජ්‍ය පොලිස්පති ආනන්ද හෙට්ටිආරච්චි මහත්වරු විසින් කළුතර කොට්ඨාශ භාර පොලිස් අධිකාරී ලලිත් පතිනායක මහතාට පැවරුවේය.පොලිස් අධිකාරී පතිනායක මහතා විසින් කළුතර අපරාධ කොට්ඨාශ විශේෂ විමර්ශන ස්ථානාධිපති සමන් පද්මලාල් සැරයන් වරුන් වන (55202) වීරසේන, (26019) දයාසේන, (4492) ගුණවර්ධන, (17668) ජයන්ත, පො. කො. (50880) මුණසිංහ, (54582) ප්‍රසාද්, (82114) විජයායක නිලධාරීන් හා ග්‍රාමාරක්ෂක නිලධාරිනි (3059) මහේෂි නිලධාරිනිය ද සමන්විත විශේෂ විමර්ශන කණ්ඩායමක් පත් කරන ලදී.මෙහි සුලමුල සොයා ගැනීමේ තීක්ෂණ බුද්ධිය මෙහෙය වූ පොලිස් අධිකාරිවරයා පළමු, දෙවන හා තෙවන පියවර අනුව යමින් සිදුකළ යුතු කාර්යයන් පිළිබඳව උපදෙස් මාලාවක් නිකුත් කළේය. මේ අතරේ දී බුද්ධි තොරතුරු රැස් කිරීමේ දී ‘ශාන්’ නමැත්තා බන්ධානාගාරය තුළ සිට තම සැලසුම් ක්‍රියාවට නංවා සිදුකර ඇති බවට අනාවරණය විය. ඒ අනුව අධිකරණ නියෝග මත ඔහුගේ විශේෂ හිර කුටිය පරීක්ෂා කිරීම සඳහා බන්ධනාගාර නිලධාරීන්ගේ සහාය ද ලබා ගැනිණි. එහිදී ශාන් සතුව තිබු ජංගම දුරකථන 07 ක් අත්අඩංගුවට ගැනුණු අතර ඝාතනය සැළසුම් කරන ලද ජංගම දුරකථනය ද සොයා ගැනීමට සමත් විණි.කළුතර පොලිස් අධිකාරීලලිත් පතිනායක මහතාඅපරාධ විමර්ශන ඒකකයේ ස්ථානාධිපති උප පො. ප. සමන් පද්මලාල් මහතා‘ශාන්’ ගේ අණසකට යටත් වූ කළුතර ප්‍රදේශයේ සුපිරි හෝටල් හිමියන් විසින් දිනපතා ‘ශාන්’ ගේ නියෝගයෙන් ආහාරපාන සිර කුටියට ලැබෙන්නට සලස්වා ගෙන ඇති බව ද බන්ධනාගාරය තුළ විශේෂ වරප්‍රසාද ලබා සිටි අයෙකු බව ද පැවැසේ.සිදුකරන ලද විධිමත් පරීක්ෂණ ඔස්සේ යතුරු පැදිය පැද වූ පුද්ගලයා සහ තවත් අයෙකු ද මතුගම දී අත්අඩංගුවට ගෙන රැඳවුම් නියෝග මත දිගින් දිගට ම ප්‍රශ්න කිරීමේදී අත්‍යවශ්‍ය වූ තොරතුරු රැසක් හෙළිදරව් කෙරිණි.මේ වන විට මෙහි මහ මොළකරු වන ඝාතනයට සම්බන්ධ ප්‍රධාන සැකකාර පාසල් ගුරුවරයා ප්‍රදේශයෙන් පලා ගොස් සැඟවී සිටියේය. ඔහු අත්අඩංගුවට ගැනීම පොලීසියට මහත් අභියෝගයක් වූ අතර ඔහු විදේශ ගතවීමට යන බවට ලද තොරතුරකින් පසු විදේශ ගමන නතර කරවීමට අදාළ නියෝග ලබාගත්තේය. මේ අතරේදී මහ මොළකාර ගුරුවරයාගේ වතු කොන්දොස්තරවරයකු වන සොහොයුරා අල්ලා ගැනීමෙන් පසු ගුරුවරයා භාවිත කළ ජංගම දුරකථනය ද සොයා ගැනීමට හැකි විණි.සැකකාර ගුරුවරයා සැඟ වී සිටි තැන් සොයා ගිය ද ඔහු සෑම තැනින් ම සූක්ෂමව නික්ම ගොස් තිබුණ ද තවදුරටත් හැංගිමුත්තන් කෙළීම ඵලක් නැතැයි අවබෝධ කර සිටි. හෙතෙම අධිකරණයට බාරවීමට තීරණය කර සිටියේය. ඒ සඳහා ඔහුගේ හිතවතෙකු වන නීතිඥවරයකු කදිම උපදෙසක් ද ලබා දී තිබුණේය.ඒ අනුව ඔහු කිසියම් රංගනයක යෙදිණි. නවගමුව පොලිස් වසමට පැමිණි හෙතෙම ප්‍රසිද්ධ ස්ථානයකට වී දුම්වැටියක් උරන්නට වීය. එහිදී පොලිසිය විසින් ඔහුට විරුද්ධ ව අධිකරණයේ නඩු පවරා එහි බැදුම්කරය මත අධිකරණයට ඉදිරිපත් වී වරද පිළිගෙන දඩ මුදල නොගෙවා දඬුවම් විඳීමට වැලිකඩ බන්ධනාගාර ගත වූයේය.මතුගම අධිකරණයේ පැවැති ඝාතනය නඩුව සඳහා අධිකරණ නියෝගයක් අනුව අධිකරණයට ඉදිරිපත් කිරීමෙන් පසු ඔහු විසින් ලබා දුන් ප්‍රකාශය මත ඝාතනයට යොදා ගනු ලැබූ ගිනි අවිය සැඟ වූ ස්ථානය ද ඝාතන සැලසුම සඳහා භාවිත කළ ජංගම දුරකථන සම්බන්ධතාවය ද හෙළි විණි.ඔහුගේ නිවස අසල ගල් තලාවක ගුහාවක සඟවා තිබි ටී 56 ගිනි අවිය විමර්ශන ඒකකයේ නිලධාරීන් විසින් සොයා ගැනිණි.සටහන -අමල් යශෝමන් ජයසිංහපිංතූර - රක්ෂණ ශි‍්‍රයන්ත  කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af10072510</link>
    <topic>ජනමතය</topic>
    <author/>
    <content>අද ටියුෂන් පංති යාම රෝගයක් බවට පත්වී හමාරය. ළමා මනසට මානසික සුවය සතුට පී‍්‍රතිය අවශ්‍යය. සාරධර්ම ද අත්‍යවශ්‍යය. හොඳ නරක පින් පව් තේරුම් ගැනීම ඉගෙන ගන්නා අවධියේ සිටම අවබෝධය ලැබිය යුතුය. ඇතැම් පෞද්ගලික පංති උදෑසන සිට රාත්‍රි 10 දක්වාම පැවැත්වේ. ඉරිදා හා පෝය දිනවලද නිවාඩු කාලයේ ද මේ පංති පැවැත්වීමට ආචාර්යවරු පසුබට නොවෙති.වෙසක් පුර පසළොස්වක පෝය බෞද්ධයාගේ උතුම් පෝය දිනයයි. එදින ද පෞද්ගලික පංති පවත්වනු පෙනේ. පෝය දින හා ඉරිදා දින නිවාඩුව අකමැත්තෙන් වුවද මේ පංතිවලට කැප කිරීමට අද ළමා පරපුරට සිදුව ඇත. තම දරුවා දහම් පාසලට යවා ගුණධර්ම ඉගැන්වීමට විශාල කැමැත්තක් ඇති නමුත් අධ්‍යාපනය ඉදිරියේ මව්පියන් අසරණය. පෞද්ගලික පංති ආගමික වර්ධනයට විශාල අවහිරයක් වී ඇත.පෝය දිනවල සියලු වෙළෙඳසල් ද වසා දමයි. සියලු පෞද්ගලික හා රාජ්‍ය ආයතන වසා දැමේ. ජනතාව විවේකීව පිනට දහමට යොමු කිරීම එහි අරමුණයි. එහෙත් මල් වැනි දරුවෝ මානසික සුවය අහිමි කරගනිමින් මේ පෞද්ගලික පංතිවල දවස පුරාම කාලය ගෙවති. අධික මහන්සිය විඩාව තුළින් ගෙදරට පැමිණෙන දරුවාට පූජනීය ස්ථානයකට යෑමට තරම් මානසික ශක්තියක් නැත. අපේ උතුම් මිනිස් ගුණධර්ම සෝදාපාළු වී යෑම ක්‍රමයෙන් සිදුවේ.සාරධර්මවලින් පිරි සමාජයක් බිහි කිරීමට ගත් මේ පෞද්ගලික පංති පෝය දිනවල හා ඉරිදා උදය වරුවේ තහනම් කිරීමේ තීරණය කිරීම ඉතාමත් කාලෝචිතය. මේ රටේ ආගමට දහමට ලැදි සියලු ගිහි පැවිදි අය මෙය අගේ කොට සලකනු ඇත. රටට කරන විශාල යහපතකි.ශාස්ත්‍රපති පූජ්‍ය දෑරංගල මංගල හිමිගා/ රිපන් බාලිකා විද්‍යාලයේ ආචාර්යයාචකයින්ට පෞද්ගලික බස්රථ තුළ සිඟමන් යැදීම තහනම් කර ඇති බවට, පෞද්ගලික බස්රථ සංගමයේ සභාපති, ගැමුණු විජේරත්න මහතා ගෙන ඇති ක්‍රියාමාර්ගයට ප්‍රණාමය දැක්වීම මඟී ජනතාව වූ අප කාගේත් යුතුකමකි. සමහර යාචකයින්ට බස්රථවලට ගොඩවීමට නොදුන් විට, රියැදුරු මහතාට හෝ කොන්දොස්තර මහතාට හෝ නොසරුප් වචනයෙන් බැණ වදින අයුරු මා අනන්තවත් දැක තිබේ. බස්රථ තුළ සිඟමන් යදින අතරතුරේදී සිඟමන් නොදෙන මඟීන්ට ඒ අයුරින්ම දොස් නඟන අයුරු ද දැක ඇත.එහෙත්, බස් රථ තුළ සිඟමන් යදින යාචකයින් දැන් නැතත්, එම අඩුව පිරිමැසීමට දෝ සමහර කොන්දොස්තර මහත්වරුන් ක්‍රියාකර ඇත්දැයි සිතේ. ඇතැම් කොන්දොස්තර මහත්වරුන්ගේ පෙනුම යාචකයින් හා සමානය. ඔවුන් දින ගණනකින් රැවුල කපා නැත. මාස ගණනකින් කොණ්ඩය කපා නැත. ශරීරයේ ඉහළ කොටස නිල කමීසයෙන් ආවරණය කරගෙන ඇතත්, පහළ කොටස ආවරණය කරගෙන ඇත්තේ දුර්වර්ණ වී ගිය නොයෙකුත් ආකාරයේ වස්ත්‍රවලිනි.ඇතැම් කොන්දොස්තරවරුන්ගේ රෞද්‍ර මුහුණු දකින විට, ඉතිරි රුපියල හෝ ඉල්ලීමට පවා සිතෙහි චකිතයක් උපදී. ඒ අයුරින් දිනකට බස්රථ හත අටක ගමන් කරන මඟියාට රුපියල් දහයක් හෝ පහළොවක් පමණ අහිමි වී යයි. ඉතිරි සල්ලි නොදී ඔවුන් බසයේ ඉදිරියට හෝ පසුපසට මාරුවී යන්නේ මගියාට ද නොදැනෙන්නටය. බසය මගීන්ගෙන් පිරී ගිය විට ඔහු සොයාගැනීමටවත් නොහැකිය.උදෑසන ප්‍රසන්න සිතුවිලි සමඟ සිය රාජකාරිය සඳහා යාමට පෞද්ගලික බස්රථයට ගොඩවන මගියා, ඉන් බැස යන්නේ බස්රථය තුළ සිදුවන අප්‍රසන්න දේ දැකීමෙන් හා ඇසීමෙන් පසු ලේ අපිරිසිදු කරගෙනය.ඇතැම් කොන්දොස්තර මහත්වරුන්ගේ කතා ශෛලීය ඉතාමත් අප්‍රසන්නය. මගියාගේ වයස, තැන නොතැන තෝරාගැනීමට තරම්වත් ඔහුට හැකියාවක් නැත. එය ඔහු හැදුණු වැඩුණු පරිසරයේ වරද ද? එසේ නොමැතිනම් ඔහුට සිතීමේ ශක්තියක් නොමැතිකම නිසාද? යන්න සිතාගැනීමට බැරි තරම්ය.මගියෙක් කුමන ස්ථානයක සිට හෝ බසය නැවතීමට සංඥාවක් කළහොත්, බසය නවතා ඔහු නංවා ගනියි. බසයෙන් බැසයන මගියාගේ වටිනාකමක් නොමැති බවත්, බසයට ගොඩවන මගියාගේ වටිනාකම වැඩි බවත් සිතීම ඔවුන්ගේ ප්‍රතිපත්තියකි.ටිකට් මැෂිම අතේ එල්ලාගෙන තිබියදී ටිකට් නොදී සිටීම බරපතළ වරදක් බව දන්නා හෝ නොදන්නා කොන්දොස්තරවරුන් එසේ ටිකට් නොදීමට හේතුවක් කරගෙන තිබෙන්නේ, මඟියාගෙන් වැඩිපුර මුදල් අයකර ගැනීමේ පහත් චේතනාවකැයි හැඟේ.එක නැවතුමක විනාඩි කීපයක් නවතා තබමින් හැල්මේ ධාවනය වූ බස්රිය හිටිහැටියේ පිම්මේ දුවන්නට පටන්ගනියි. පිටුපස හැරී බලන විට පිඹගෙන එන තවත් බස් රථයකි. රියදුරු මහතාට හා කොන්දොස්තර මහතාට ඉහිලුම් නැත. හරියට පරළ වූවා සමානය. කොන්දොස්තර තැන නොයෙකුත් ආකාරයේ අණ නිකුත් කරයි. වයස් සීමාව කුමක් වුවද, ඉදිරි නැවතුම්පළේ බසින මඟියා බසය නැවතීමට පෙර දොර අසලට පැමිණ සිට බසය නවතනවාත් සමඟම බිමට බැසිය යුතුය. එසේ බැසීමට නොහැකි වූවොත් බැණුම්ය. මෙසේ බැසීමට ගොස් අතපය කඩාගත් අයද අපමණය.බසයක් නොනවත්වා, බල්ටි ගසා බිමට පැණීමේ ක්‍රම, මඟීන්ට පුහුණු කරවන ස්ථාන, බස්රථ සංගම්වලින් හෝ වෙනත් ආයතනයක මැදිහත් වීමෙන් හෝ මගී ආරක්ෂාව උදෙසා රටපුරා ස්ථාපිත කළ යුතුය. පෞද්ගලික බස් රථ සේවාව ප්‍රතිසංවිධානය කිරීමට සැමවිටම උත්සුක වන, ගැමුණු විජේරත්න මහතාට කළ යුතුව ඇත්තේ බස්රථ සේවකයින් මනාව දැනුවත් කරවීමයි.පෞද්ගලික බස්රථ සේවාව කර්මාන්තයක් ලෙස නඟාසිටුවිය යුතු බව සැමවිටම පවසන විජේරත්න මහතා, එම කර්මාන්තය රැකෙන්නේ මගියාගෙන් බවත්, සිහිතබා ගත යුතුය.රියැදුරු මහත්වරුන්ගේ සහ කොන්දොස්තර මහත්වරුන්ගේ ඉහත අමනෝඥ ක්‍රියා හේතුවෙන් පාඩු විඳීමට සිදුව තිබෙන්නේ පෞද්ගලික බස්රථ හිමියන්ට බවද කිව යුතුව ඇත.කලින් කලට නොයෙකුත් බලධාරීන් මෙන්ම, අමාත්‍යවරුන් පත්වුවත්, කීමට හෝ කියන දේ ඇසීමට හෝ අසා විසඳුම් යෙදීමට කිසිදු කෙනෙක් මේ වනතුරු පත්වී නොතිබීම, පෞද්ගලික බස්රථ මඟීන්ගේ අවාසනාවට හේතුවකි. මෙම හේතූන් නිසා අසරණ – අහිංසක මගීන්, නොයෙකුත් තාඩන, පීඩන විඳිමින් පෞද්ගලික බස්රථවල ගමන් කරන්නේ, රියැදුරු තැනට හා කොන්දොස්තර තැනට සිතෙන් ශාප කරමිනි.පෞද්ගලික බස් රථ කර්මාන්තය කෙරෙහි වගකිවයුතු කිසිවෙක් නොසොයා, නොබලා සිටීම, එය අයාලේ යාමට හා පිරිහීමට හේතුවක් වෙමින් තිබීම ශෝචනීයය.ප්‍රවාහන අමාත්‍යතුමාගේ මැදිහත් වීමෙන් හෝ පෞද්ගලික බස් කර්මාන්තය, විනයගරුක හා නීතිගරුක සේවාවක් බවට පත්කළහොත්, එය මඟී ජනතාවට හිතැ’ති අනගි ජනතා සේවාවක් ලෙස පැසසුමට ලක්වීම නොඅනුමානය.සමරවීර හෙට්ටිආරච්චිරත්මලානමැදිරිගිරිය රෝහල සහ වෙනත් රාජ්‍ය ආයතන රාශියක්ම තිබෙන ස්ථානයක් වන රෝහල පාර වසර 20 කින් පමණ කිසිම අලුත්වැඩියාවක් නොමැතිකමින් මඟී ජනතාව දැඩි අපහසුතාවට පත්ව ඇත. දිනකට දහස් ගණනක් ජනතාව මෙන්ම රථවාහන ද ගමන් කරන මෙම මාර්ගයේ තිබෙන එකම බෝක්කුව ද එක පැත්තක් කඩා වැටී ඇත.පාරේ විශාල වලවල් සෑදීම නිසා වර්ෂා කාලයට මෙය එකම මඩවගුරකි. පාර දෙපස අනවසර ඉදිකිරීම් සහ රථගාලක් ද පවත්වාගෙන යෑම නිසා වාහනයක් එනවිට පයින් හෝ පාපැදියකින් යන අයහට අයින්වීමට වත් ඉඩක් නොමැත. මෙම පාරෙන් ප්‍රදේශීය ලේකම් කාර්යාලයට, ප්‍රාදේශීය සභාවට, රෝහලට, ගොවිජන සේවා මධ්‍යස්ථානයට, ආයුර්වේදයට, ව්‍යාපාර අධිකාරියට හා තවත් විශාල ආයතන රාශියකට යෑමට තිබේ.දිනපතාම ප්‍රාදේශීය සභාවේ මන්ත්‍රීවරුන් පවා ගමන් කරන මෙම පාර වසර ගණනාවකින්ම අලුත්වැඩියා නොකිරීම නිසා ගමන්කරන ජනතාවට මෙන්ම රවාහනවලට ද එය විශාල හිරිහැරයකි.එම නිසා වගකිවයුතු නිලධාරි මහතුන්ගේ අවධානය යොමුකර ඉතා ඉක්මනින්ම මෙම පාරේ අනවසර ඉදිකිරීම් රථගාලත් සමඟ ඉවත් කර පාර පුළුල් කර අලුත්වැඩියා කර දෙන මෙන් ගෞරවයෙන් ඉල්ලා සිටිමි.  ඒ.ජී.සේනාරත්නමැදිරිගිරියනාත්තන්ඩිය මැතිවරණ බල ප්‍රදේශයේ දහස් ගණනක් ජීවත්වන ප්‍රදේශ හරහා වැටී ඇති මයිලාව, තැඹිලිකොටුව හන්දියේ සිට පුංචි පාලම දෙසට දිවෙන වැලිපාර, වර්ෂා කාලයේ එකම මඩවගුරකි.මේ මාර්ගයේ දෙපැත්තෙන්ම මීටර් 300 පමණ කොන්ක්‍රීට් කර තාර දමා ඇතත් දැනට අතරතුර ඉතිරිවී ඇති කොටස ප්‍රදේශවාසීන්ගේ ගමනාගමනයට මහත් බාධාවක් වී තිබේ.අධික වර්ෂා කාලයේ නාත්තන්ඩිය ප්‍රදේශය ජලයෙන් යටවූ විට නගරවාසීන්ට මෙන්ම ගම්වාසීන්ට ද, කුලියාපිටිය මාර්ගයට සම්බන්ධවීමට ඇති එකම අතුරු මාර්ගය ද මෙය වන බැවින් පළාතේ ජනතාවට මනා සේවයක් වීම පිණිස, මෙම පාර මඟ නැඟුම හෝ ගම නැඟුම යටතේ පිළිසකර කර දීමට කටයුතු කරන ලෙස නාත්තන්ඩිය ප්‍රාදේශීය සභාවේ සභාපතිතුමා ඇතුළු සැමගෙන් ඉල්ලා සිටිමි.  ඒ.ජී.පෙරේරාමයිලාවරට පුරා ම රාත්‍රි කාලයෙහි දල්වනු ලබන වීථි ලාම්පු සංඛ්‍යාව ලක්ෂ හතක් බව මාධ්‍යයෙන් දැනගන්නට ලැබුණි.මෙම සංඛ්‍යාව හැකි තරම් දුරට අඩුකැර ගැනීමට පියවර ගත යුතුව ඇත. එම ප්‍රමාණය හරි අඩකින් අඩු කර ගැනීමට කටයුතු කළහොත් විශාල විදුලිය ප්‍රමාණයක් ඉතිරි කැර ගත හැක.ලංකා විදුලි බල මණ්ඩලය පවත්වා ගෙන යනු ලබන්නේ විශාල පාඩුවක් පිට ය.එම පාඩුව දරන්නට සිදුවී ඇත්තේ මහා භාණ්ඩාගාරයට ය. හෙවත් මෙරට මහජනතාවටයි.වීථි ලාම්පු ලක්ෂ හත ම දැල්විය යුතු ද? කණුවක් හැර කණුවක දැල් වුවහොත් හරි අඩක් අඩු කැර ගත හැකි ය.බොහෝ විට සවස 5.30 ට පමණ විථි ලාම්පු දල්වන බව පෙනෙන අතර උදේ හත වන තෙක් ඒවා දැල්වෙන බව පෙනෙන්නට තිබේ. වීථි ලාම්පු දැල්වීම සවස 6.30 ට ආරම්භ කොට ඒවා අලුයම 5.30 ට පමණ නිවා දැමුවහොත් අධික විදුලිය ප්‍රමාණයක් ඉතිරි කැර ගත හැකි ය.කරුණාසේන දේවප්‍රියවිශ්‍රාමික පරිපාලන නිලධාරිසිළුමිණ පුවත්පතේ ‘ජන මත පිටුව‘ තීරය යටතේ රාජ්‍ය කළමනාකරණ සහකාර සේවයට බඳවාගැනීම පිළිබඳව කිහිප අවස්ථාවකදී කරුණු පළ වී තිබෙනු දුටුවෙමි. එම ලිපි මඟින් බොහෝවිට ප්‍රකාශ කෙරුණේ අතීතයේ පැවැති කළමනාකාර සහකාර සේවයට බඳවා ගැනීමේ තරග විභාග පිළිබඳව හා ඒවායේ කඩඉම් ලකුණු පිළිබඳවත් බඳවාගත් ප්‍රමාණය අල්ප පිරිසක් බවත්ය.2006 වසරේදී පැවැති තරග විභාගය පිළිබඳවත් එම විභාගයෙන් බඳවාගත් සංඛ්‍යාව අල්පයක් බවත් ඇතැම් ලිපි මඟින් ප්‍රකාශ විය.රාජ්‍ය සේවයට බඳවාගනු ලබන තරග විභාගයක පැරැණි ප්‍රතිඵල මත නැවත නැවත බඳවා ගැනීම් නොකළ යුතු යැයි මම සිතමි. පැරැණි විභාගයක ප්‍රතිඵල මත නැවත නැවත බඳවාගැනීම් කළහොත් තරුණ පිරිස් රැසකට අසාධාරණයක් සිදුවේ. එසේම රාජ්‍ය පරිපාලන සේවය, අධ්‍යාපන පරිපාලන සේවය, විගණන සේවය, ගණකාධිකාරී සේවය වැනි සේවා සඳහා ද පැරණි විභාග මත නැවත නැවත බඳවාගැනීමේ ක්‍රමවේද නොපවතී. පැරණි 2006 විභාගය මත 2010 වසරදීත් පත්වීම් ලබාදීම කාලෝචිත පියවරක් නොවේ.  ගයාන් දොලවත්තපාදුක්කපසුගිය වර්ෂයේ අධ්‍යාපන ලේකම්වරයා විසින් සිසුන්ගේ පාසල් පොත් බෑගයේ බර අඩු කිරීමේ ක්‍රමවේදයක් යෝජනා කරමින් නව පොත් බෑගයක ආකෘතියක් පවා ජන මාධ්‍ය තුළින් හඳුන්වා දෙනු ලැබීය. වර්තමාන ලේකම්වරයා විසින් ද සිසුන්ගේ සෞඛ්‍ය ගැන අවධානය යොමු කරමින් වැඩපිළිවෙළක් ක්‍රියාත්මක කිරීම කාලෝචිතය. කවරෙකුහට ප්‍රශංසාවක් ලැබුණත් නැතත්, එවන් වැඩපිළිවෙළක් ක්‍රියාත්මක කිරීම වැඩදායකය.මෙම වැඩපිළිවෙල පසෙකට නොදමා ක්‍රියාත්මක කිරීම ගැන අධ්‍යාපන ඇමතිතුමන්ගේ කාරුණික අවධානය යොමු වේවා.  ඇම්.ඩී. කොස්වත්තේකුරුණෑගලපාණදුර රෝහලේ බාහිර රෝගීන් සඳහා ඖෂධ නිකුත් කරන කවුළු අසල පවත්නා අධික තෙරපීම නිසා රෝගීන්ට සිදුවන අපහසුතා බොහෝ ය.කලින් මෙම ස්ථානයේ පැවති ඉඩ ප්‍රමාණය රෝහල් වෙනත් කටයුතු යොදාගෙන ඇති බැවින් රෝගීන් පෝලිමේ සිටිය යුතු ඉඩ ප්‍රමාණය ඉතා සීමිත ය. එමෙන් ම රෝගීන්ගේ පෝලිම් ළඟින් ම විවෘත කුණු කාණුවකි.කුඩා දරුවන් රෝගීන් වයසක අය දැඩි අපහසුතාවන්ට පත්වන අතර වහළ ආවරණය සඳහා යොදා ඇති සෙවිලි තහඩු කැඩී බිඳී ඇති හෙයින් අව්වැසි වලින් ද පීඩා විඳීමට රෝගීන්ට සිදුවේ.අදාළ බලධාරීන් මේ පිළිබඳව සොයා බලා මීට පිළියම් යොදා අසරණ රෝගීන්ට පිහිට වන මෙන් කාරුණිකව ඉල්ලා සිටිමි.  ඩී.බී. කුරුප්පුපාණදුරවැඩිහිටි පුරවැසියන් සඳහා නව ආරක තාක්ෂණික හැඳුනුම්පතක් නිකුත් කරන බැව් සමාජ සේවා අමාත්‍ය ෆීලික්ස් පෙරේරා මැතිතුමා ප්‍රකාශ කර ඇති බැව් 2010.06.22 දා දිනමිණ පත්‍රයේ පළ වී තිබිණි.ඒ පිළිබඳව අපගේ ගෞරවපූර්වක ස්තුතිය පුදකරමු. මට මතක හැටියට මෙයට අවුරුදු තුනකට පමණ පෙර ජ්‍යෙෂ්ඨ පුරවැසි හැඳුනුම්පතක් ලබාගැනීම සඳහා ජ්‍යෙෂ්ඨ පුරවැසි කොමසාරිස් ඉරුගල් බණ්ඩාර මහතාට, එම ඉල්ලුම් පත්‍රයට අවශ්‍ය සියලුම ලිපි ලේඛන ඡායාරූප දෙකක් ද, මුදල් ඇණවුමක් ද සහිතව එම ඉල්ලුම් පත්‍රය ලියාපදිංචි තැපෑලෙන් යැවීමි.එහෙත් හැඳුනුම්පත තබා එම ලිපිය ලැබුණ බවට පිළිතුරක්වත් අද මේ දක්වා ලැබුණේ නැත. නව තාක්ෂණික හැඳුනුම්පත සඳහා වැඩිහිටි පුරවැසියාගේ් රුධිර සාම්පලයක් ඇතුළු අනෙකුත් රෝග පිළිබඳ තොරතුරු ඇතුළු කර රෝග හඳුනාගෙන රෝග නිවාරණය කිරීමේ වැඩපිළිවෙළක් ද එහි අඩංගු වුවහොත් හැඳුනුම්පත වෛද්‍යවරයකුට ඉදිරිපත් කළ විට ඔහුට ප්‍රතිකාර කිරීම පහසු වනු ඇත.ඩී.එස්.කේ.නානායක්කාරනිවිතිගලඅද දුම්රිය ගමනාගමනය කිවූ සැනින් බොහෝ දෙනාගේ් කටින් පිටවන්නේ “අපෝ මහ එපා කරපු ගමනක්. හරිම රස්තියාදුවක්” ලෙසයි.රාජකාරි ස්ථාන කරා පිටත්වීමට නියමිත වේලාවට දුම්රිය පොළට පැමිණියත් නියමිත ගමන් ඇරඹීමට දුම්රියක් නොමැතිවීම නිසා මගීන්ට මහත් අපහසුතාවන්ට පත්වීමට සිදුවී තිබේ.ඇතැම් වෙලාවට නියමිත දුම්රිය එදින කිසිදු පෙර දැනුම්දීමකින් තොරව අත්හිටුවයි. එම අවස්ථාවේදී ඊට පසුව පැමිණෙන දුම්රිය ද පැය භාගයක්, විනාඩි හතළිස්පහක් වැනි කාලයක් ප්‍රමාද වී ධාවනය වේ.දුම්රිය දෙකක හෝ තුනක ගමන් ගන්නා මගීන්ට මේ අවස්ථාවේදී බලවත් දුෂ්කරතාවන්ට මුහුණ දීමට සිදුවේ.සියලු දෙනා හටම ඉතා ඉක්මනින් නියමිත වේලාවට රාජකාරියට, පාසලට හෝ වෙනත් කටයුතු සඳහා නික්ම යාමට තිබෙන බැවින් දුම්රියට ගොඩවීමට මහත් වෙහෙසක් දැරුවද බොහෝ දෙනාගේ ප්‍රාර්ථනා බොඳව යන්නේ ඔවුන්ටත් නොදැනීමය. ඒ වනවිටත් රාජකාරි ස්ථානයට, පාසලට හෝ වෙනත් අත්‍යවශ්‍ය කටයුතු සඳහා නිවෙස්වලින් වෙලාවටත් පෙර පැමිණෙන මගීන් ඇතැම්විට බලාපොරොත්තු සුන් වී පෙරළා නිවෙස්වලට ද පැමිණේ.බොහෝ අවස්ථාවන්හි දී නියමිත ප්‍රමාණයට වඩා වැඩියෙන් මගීන් දුම්රියට ගොඩවීම නිසා දුම්රිය මැදිරි තුළ පොල් පැටවූවා සේය.පැයක් හෝ දෙකක් මෙසේ දුම්රිය තුළ තෙරපීමත් ප්‍රමාද වී සේවයට වාර්තා කිරීමෙනුත් අවසානයේ දී සිදුවන්නේ එදින තුළ රැකියා කටයුතු ද නියමිත ආකාරයට කරගත නොහැකි මට්ටමට ගොස් නිකරුණේ හෙම්බත් වීමයි.සතියකට දින දෙකක් හෝ තුනක් අනිවාර්යයෙන්ම රතු ඉරට පහළින් අස්සන් කිරීමට සිදුවීම අතිශය ශෝකජනක කරුණකි.දැඩි ආර්ථික අපහසුතාවන්ට මුහුණ පෑමට සිදුව ඇති යුගයක මාසිකව ලබන වැටුප මෙම හේතූන් නිසා යළි කොටසක් කපා හැරීම තුළ සේවකයන්ට මහත් දුෂ්කරතා පැන නඟින බැව් අමුතුවෙන් සිහිපත් කළ යුතු නොවේ.රැකියා ස්ථානයට නියමිත වෙලාවට වාර්තා කිරීමට නොහැකිවීමට හේතුව මෙසේ දුම්රිය සේවාවන්හි ඇති දුබලතා යන්න නිතරම ප්‍රකාශ කිරීමට හැකිද? ඇතැම් ආයතන ප්‍රධානීන් සේවකයන්ගේ මෙවැනි දුක් ගැනවිලිවලට සැමදා එකඟවේද?මගීන්ට කිසිදු කරදරයක් නොමැතිව ගමනාගමනයට තිබෙන මෙම මඟ ඇහිරීමට කිසිවකුට පුළුවන්ද? එසේ කුඩම්මාගේ සැලකිලි අපට දැක්වීමට අහිංසක මගින් කර ඇති වරද කුමක්ද?දුම්රිය දෙපාර්තමේන්තුවේ ඉහළ බලධාරීන්ගේ අවධානය පිණිස මෙය යොමුවේයැයි සිතමි.මධුභාෂිණී කරුණාතිලකපහළයාගොඩගණේමුල්ලරුපියල් හයේ සහ නවයේ බස් ගාස්තු සඳහා ටිකට් පත් නිකුත් කිරීමක්, පෞද්ගලික බස් රථවල කොන්දොස්තරගෙන් ඉටු නොවේ.යම් විටෙක මඟියෙක් කොන්දොස්තර මහතාගෙන් ටිකට් පතක් ඉල්ලා සිටියහොත් ඔහුට සිදුවන්නේ කොන්දොස්තර තැනගේ කඨෝර වදන් වැලකට සවන් දීමට ය. නැතහොත් බසයෙන් බැසීමට සිදුවේ. කොන්දොස්තර මහතා ටිකට් පතක් නිකුත් නොකළත්, ඒ ක්‍රියාව හාස්‍යයට ලක්වනුයේ බසයේ ම අලවා ඇති දැන්වීමකිනි.එහි සඳහන් වනුයේ ටිකට් පතක් නො මැතිව ගමන් ගන්නා මගියාට ද රු. 100 ක දඩයක් සහ බස් ගාස්තුව මෙන් දෙගුණයක් ගෙවීමට සිදුවේ ය යන්න ය.ටිකට් පතක් නිකුත් නොකිරීම නිසා මගියාට සිදුවෙන අපහසුතාවයන් කීපයකි.1. බස් රථය මඟදී යම් ආපදාවකට ලක්වුවහොත් කොන්දොස්තර තැන ගෙන් මුදල් ආපසු ඉල්ලා ගැනීමට ක්‍රමයක් හෝ සාක්ෂියක් නැතිවීම.2. බස් මගියකුගේ යම්කිසි භාණ්ඩයක් බසයේ අමතකව ගිය විටක එය ආපසු ලබාගැනීමට ක්‍රමයක් හෝ සාක්ෂියක් නැතිවීම.මෙම හේතු නිසා පෞද්ගලික බස් රථවලින්් කෙටිගමන් යන මගීනටත් ටිකට් පත් නිකුත් කරවීමටත් හෝ දැනටමත් මාර්ගස්ථ ප්‍රවාහන අධිකාරි තුමා විසින් නිකුත් කරනු ලැබ ඇති නියෝගය දැඩිසේ ක්‍රියාත්මක කරවීමටත් පියවර ගන්නා මෙන් වගකිව යුත්තන්ගෙන් කාරුණිකව ඉල්ලා සිටිමි.රත්නපාල වේරගලකොළඹ - 08පසුගිය කාලයේ තිබුණු සරුසාර කුඹුරු, දැන් කැලෑ වැවුණු හිස් ඉඩම් බවට පෙරලී ඇත. ජලය බැස යාමට ක්‍රමයක් නැති නිසා, වැසි දිනවල ජලාශ බවට පත්වී අවට ජනයාටද මේ නිසා කරදර ඇතිවේ. කඩවත සහ කිරිබත්ගොඩ ආසන්නයේ මෙවැනි ඉඩම් දකින්නට ලැබේ. මේ ඉඩම් කුඹුරු ලෙස නැවත අස්වැද්දීම හෝ සුදුසු බෝග වගාවන් සඳහා යොදා ගැනීමේ ක්‍රමවත් වැඩපිළිවෙළක් තිබේ නම් හොඳ යැයි සිතේ.  සුජාතා ගුණවර්ධනකඩවතඔබේ ගමේ, නගරයේ හෝ ප්‍රදේශයේ මෙතෙක් ඉටු නොවූ මහජන සේවාවන්, පොදු අඩුපාඩු ආදිය ගැන අපට ලියා එවන්න.එම ලිපි යොමු කිරීමේදී ඔබේ නම ලිපිනය අත්‍යවශ්‍ය බව ද සලකන්න.ජනමත පිටුව, සිළුමිණ, ලේක්හවුස්, කොළඹ 10.ලිපිනයට ඒ ලිපි යොමු කරන්න.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=af10072511</link>
    <topic>දුව සදහටම යන්න ගිහින්</topic>
    <author>කේ.ඇර්.ආර්. රාජමන්ත්‍රි පිංතූර - වැලිමඩ සමූහකීර්ති මෙන්ඩිස්</author>
    <content>දහඅට හැවිරිදි චන්දිමා උදයාංගනී ගේ අකල් මරණයෙන් මුළු ඌව පරණගම ප්‍රදේශයම තවමත් කම්පාවට පත්ව ඇත. කෝට්ටගොඩ ග්‍රාමයේ ජීවත් වූ ඇගේ මරණය මෙතෙක් අභිරහසක් ව පැවැතීම තවත් ප්‍රහේළිකාවකි.සිය නිවෙසේ කාමරය තුළ ටයි පටියකින් ගෙල සිර වී ඇය බිම වැටී සිටියාය. සිදුවීම දුටු ඇගේ පියා අහල පහල අය ද සමඟ ඇය රෝහලට රැගෙන ගිය ද චන්දිමා ඒ වන විටත් මෙලොවින් සමුගෙන සිටියාය.චන්දිමාගේ මරණය තවමත් අභිරහසක්ව ඇත්තේ කිසිවකු ටයි පටියෙන් ඇගේ ගෙළ හිර කිරීම සිදුකර ඇතැයි කියන වෛද්‍ය මතය නිසාය.වෛද්‍යවරයාගේ නිගමනය මත ඇගේ මරණය පිළිබඳව දැඩි සැකයක් පවතින බව චන්දිමාගේ දෙමව්පියෝ ද පවසති.“අපිට ළමයි තුන් දෙනෙක් ඉන්නවා... තුන්දෙනාම ගැහැනු ළමයි. වැඩිමල් දුවලා දෙන්නාම විවාහ වෙලා වෙනමම පදිංචිව ඉන්නේ... චන්දිමා අපේ බාල දුවයි... අපි එයාට හරිම ආදරෙයි. එයාත් එහෙමයි. මේ ගෙදර දෙන්න හිටියෙත් එයාටමයි...එදා පහළොස් වැනිදා... රෑ... මගේ බිරිය ටී. වී. එක බලමින් හිටියේ. මම හිටියේ මිදුලේ. මම ගෙදරට ඇතුළට ආවේ කුස්සිය පැත්තෙන්... දුව පේන්න හිටියේ නැති නිසා මම බිරියගෙන් ඇහැව්වා දුව කෝ කියලා... එයා කිව්වා දුව නිදාගන්න ගියා කියලා... දුව නිදා ගන්න කාමරයේ දොර වහලා තිබුණේ... මම දොරට තට්ටු කළත් දුව කතා කළේ නැහැ. බිරියත් දුවට කතා කළත් සද්දයක් නැති නිසා අපි පස්සේ දොර කැඩුවා...”“දුව බිම වැටිලා හිටියා... ටයි පටියකින් බෙල්ල හිරවෙලා තිබුණා... පස්සේ තමයි අහල පහල අයට කතා කරලා දුව ඉස්පිරිතාලෙට අරගෙන ගියේ...” යැයි චන්දිමාගේ පියා වන වික්‍රමසිංහ මහතා කියා තිබුණේය. ඔහු වැඩිදුරටත් පවසා ඇත්තේ නිවෙසට යාබද තවත් නිවෙසක පදිංචිකරුවන් සම¼ඟ ආරවුලක් තිබු බවත්ය.“අපි දෙන්නා මරා ගන්න බැරි වුණු නිසා දුව මැරුවද දන්නේ නැහැ...”ඔහු වැඩි දුරටත් කීවේය. ටයි පටිය ද සමඟ රෝහලට ගෙන ගිය චන්දිමාගේ මරණය පිළිබඳ පශ්චාත් මරණ පරීක්ෂණය පැවැත්වූයේ බදුල්ල මහ රෝහලේදී අධිකරණ වෛද්‍ය නිලධාරීවරයාගේ මූලිකත්වයෙනි. ඔහුගේ නිගමනය වී ඇත්තේ තනිවම ටයි පටියකින් සිය ගෙල හිර කොට ගෙන මිය යෑම කළ නොහැකි බවය. මෙය තුන්වැනි පාර්ශ්වයක් විසින් සිදු කළ යුත්තක් බවට සැක කරන බවත්ය. වෛද්‍යවරයාගේ නිගමනයෙන් පසු චන්දිමාගේ මවුපියන් මෙන්ම අසල්වාසින්ද පවසන්නේ කිසියම් අයකු විසින් ඇගේ ගෙල හිර කොට ඇය ඝාතනය කර ඇති බවය.චන්දිමා මෙසේ නිවෙසේ වැටී සිට ඇත්තේ පහළොස් වැනිදා රාත්‍රී දහයට පමණය. ඇගේ පියා මේ පිළිබඳ පොලිසියට කළ දැනුම් දීමෙන් පසු වහා ඇය රෝහලට යවන ලෙස ද පොලිසිය ඔවුනට දන්වා ඇතැයි කියති. එහෙත් ඒ වන විටත් ඇය මිය ගොස් සිට ඇත. ඇය ගෙලේ රැඳුණු ටයි පටිය පාසල් යන සමයේදී ඇය පාවිච්චි කළ එකක් බව ද පොලිසිය කීය.චන්දිමා මව පියා සමඟඌව පරණගම පොලිසියේ ස්ථානාධිපති ඩී. එම්. වසන්ත දිසානායක මහතා ඇතුළු කණ්ඩායමක් වහා සිද්ධිය සම්බන්ධව ප්‍රශ්න කිරීම් අරඹා ඇත.“මේ තරුණිය මීට කලින් නිවෙසට යාබද තරුණයකු සමඟ හාදකමක් පවත්වා තියෙනවා. ඔහු ඇය රැගෙන ගොස් තියෙනවා... පසුව මව්පියන් ඇය හොයාගෙන ........ මේ ගෙදරට ගෙනත් තියෙනවා. එදා සිට එම තරුණයා කිසිදා ඒ ගෙදරට ඇවිත් නැහැ. මේ සිද්ධිය වී ඇත්තේ මීට මාස තුනකට පමණ පෙරයි. ඒ කාලේ මෙහේ හිටියේ වෙනත් ස්ථානාධිපතිවරයෙක්” යනුවෙන් මේ සම්බන්ධයෙන් කළ විමසීමකදී ස්ථානාධිපතිවරයා සඳහන් කළේය.“අනෙක් කරුණ තමයි මවුපියන් සමඟ මෙම තරුණියත් නිදාගන්නේ එකම කාමරයක... එදාත් පියා මිදුලේ හිටියා... මව රූපවාහිනී බලමින් ඉඳලා තියෙනවා. ඒ අතරේ තමයි ඇය කාමරයට නිදා ගන්න ගිහින් තියෙන්නේ... අපිට දැනට ලැබිලා තියෙන ප්‍රකාශ මත චන්දිමා විසින්ම තමයි කාමරයේ දොර වසා ගෙනත් තියෙන්නේ...” යැයි ද හෙතෙම අවධාරණය කළේය.කෙසේ වෙතත් චන්දිමා සිය කාමරයේ දොර වසා තිබු අතර පොරොවකින් ගසා කඩා දොර විවෘත කර ඇති බව ද පොලිසිය කියයි. පොලිසිය දොර කැඩු තැනැත්තාගෙන් ද ප්‍රකාශයක් සටහන් කරගෙන තිබේ.කෙසේ වෙතත් ඇගේ අබිරහස් මරණය කිසියම් පුද්ගලයකු විසින් කරන ලද ඝාතනයක් ද යන්න සෙවීම සඳහා දැනටමත් පුළුල් පරීක්ෂණ ආරම්භ කර ඇතැයි ද පොලිස් ස්ථානාධිපතිවරයා කීවේය.පොලිසිය මේ සම්බන්ධයෙන් ඇගේ මව, පියා හා අසල්වාසින් ඇතුළු පිරිසකගෙන් ප්‍රකාශ සටහන් කර ගෙන ඇත. චන්දිමා ඝාතනයට ලක්වූයේ නම් ඇය කෑ ගැසීමක් හෝ පොර බැදීමක් හෝ සිදුකළ යුතුව ඇතැයි යන්න ද පොලිසියේ මතය වේ. නැතහොත් ඇගේ ශරීරයේ හෝ ගෙලේ සිරීම් හෝ තැලීම් තිබිය යුතුය. එසේ නම් චන්දිමා ඝාතනයට ලක්වූ බවක් පිළිබඳ කිසියම් හෝ තොරතුරක් සොයා බැලිය යුතුය.“අපේ දුවට මැරෙන්න තරම් හේතුවක් තිබුණේ නැහැ... එයා අපිට හරි ආදරෙයි...අපි වයසට ගියාම එයා අපිව රැකබලා ගන්නවා කිව්වා... අපිත් දුව ගැන අහස උසට බලාපොරොත්තු තියලයි හිටියේ... එයා අපි ඔක්කොම දාලා හොරෙන්ම ගිහිල්ලා...”චන්දිමාගේ පියා හැඬු කඳුළෙන් පවසන්නේ දුවගේ මරණය ගැන තමන්ට සැක සහිත බවය.“අපි හිතන්නේ කව්රුහරි දුවගේ බෙල්ල හිර කරන්න ඇති කියලයි... කව්රු කළත් මේ අපරාධය කළ කෙනා නීතිය හමුවට ගේන්න... අපි ඉල්ලන්නේ එච්චරයි...”ඌව පරණගම පොලිසිය ද මෙම ප්‍රශ්නයෙන් දැඩි අපහසුතාවයට පත්ව සිටී. පොලිසිය ද මේ පිළිබඳ සියුම් පරීක්ෂණයක් අරඹා රහසිගතව තොරතුරු එක්රැස් කරමින් සිටී.මේ අතර ගෙල සිර කරගෙන එල්ලීමට තරම් තැනක් ඒ කාමරයේ නොමැති බව ද දැනගන්නට ඇත. තනිවම ටයි පටියෙන් ගෙල සිර කරගැනීමෙන් මරණය සිදුකර ගත නොහැකි බව ගම්වාසිහු බොහෝ දෙනෙක් පවසති. ඒත් වෛද්‍ය මතයත් ඇගේ දෙමව්පියන්ගේ අදහසක් මීට හරස් වී තිබේ.චන්දිමාගේ පියා පවසන්නේ ඔවුන් හා යාබද නිවෙසේ පදිංචි පුද්ගලයකු අතර ඉඩම් ආරවුලක් ඇති බවක්ය. ඔවුන් කෙසේ හෝ තමන් පදිංචි ඉඩම බලහත්කාරයෙන් අල්ලා ගැනීමට උගුල් අටවන බවය. පොලිසිය ඒ සම්බන්ධයෙන් ද පරීක්ෂණයක් අරඹා තිබේ.“අපි සිද්ධිය සම්බන්ධයෙන් කිහිප දෙනෙකුගෙන්ම ප්‍රකාශ සටහන් කරගෙන තියෙනවා. ඇය කව්රු හෝ විසින් ඝාතනයට ලක් කළ ද යන්න සෙවීමට තවදුරටත් තොරතුරු සොයනවා” යැයි පොලිස් ස්ථානාධිපතිවරයා පවසයි.කෙසේ වෙතත් චන්දිමා සිය දිවි හානි කර ගත්තා ද නැතහොත් කව්රුන් හෝ ඇය මරා දැමුවා ද යන්න සොයා ගැනීමට පොලිසිය තවමත් සමත් වී නැත. ඒ නිසා දහඅට හැවිරිදි චන්දිමා උදයංගනී ගේ ඝාතනය තවමත් අබිරහසක් වී තිබේ.. චන්දිමා වියෝ වී අදට දින දහයක් ද ගතවී ඇත. පන්නෙවෙල මහ විද්‍යාලයෙන් සිප්සතර හැදැරූ ඇය ගමේ කා සමඟත් ළෙන්ගතුකමින් හැදුණු වැඩුණු දහසක් සිතුම් පැතුම් පොදි බැඳගෙන අනාගත බලාපොරොත්තු රැසක් සිත්හි තබාගෙන ජීවත්වූ නව යොවුන් තරුණියකි.කේ.ඇර්.ආර්. රාජමන්ත්‍රි පිංතූර - වැලිමඩ සමූහකීර්ති මෙන්ඩිස්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007251</link>
    <topic>දුක්විඳින මිනිස්සු ගැන කම්පා වන හදවතක් අම්මාට තිබුණා</topic>
    <author>සටහන -උපාලි සමරසිංහ</author>
    <content>දුක්විඳින මිනිස්සු ගැන කම්පා වන හදවතක් අම්මාට තිබුණා- නවලෝක රෝහලේ අධිපති ජයන්ත ධර්මදාසවිශ්ව කීර්තිධර සාහිත්‍යවේදියකු වන ඇන්ටන් චෙකොෆ්ගෙන් වරක් පත්‍රකලාවේදියෙක් ඔබේ සාර්ථකත්වයට ආසන්නතම හේතුව කුමක්දැයි ඇසීය. කිසිම පැකිළීමක් නැතිව ඊට හේතුව මගේ බිරිඳම යැයි චෙකොෆ් කීවේ ආඩම්බරයෙනි. එමතුදු නොව හෙතෙම තවදුරටත් ඊට කරණු එක් කෙළේය.”මා යම්දුරකට සාර්ථක මිනිහෙක් නම් ඒකෙන් බාගයක් මගේ බිරියට අයිතියි. මන්ද, මා විඳි හැම දුකක්ම කඳුළක්ම ඇයත් ඒ විදියටම දරාගත්තා...”පෙට්ටිකඩයේ සිට මහා සාප්පු සංකීර්ණ හා රෝහල් සංකීර්ණ දක්වා ව්‍යාපාරිකයෙක් ලෙස දියදද නැංවූ නවලෝක සමූහ ව්‍යාපාර නිර්මාතෘ එච්. කේ. ධර්මදාසයන්ගේ බිරිය ද එවැන්නියකි.මීලින් ධර්මදාස නම් වූ ඇය ඔහුගේ දුක, කඳුළ, හදගැස්මේ ද සහකාරිය වූවාය. හිටපු චිත්‍රපට සංස්ථා සභාපති, ටෙලිකොම් සමාගමේ අධ්‍යක්ෂ, නවලෝක රෝහලේ අධිපති ජයන්ත ධර්මදාස එසේ වූ තම මෑනියන් ගැන මෙසේ මතකය අවදි කරයි.අපේ පවුලෙ දරුවන් ගැහැනු 4යි. පිරිමි 2යි. මං ඉපදිලා තියෙන්නෙ ගැහැනු ළමයි තුන්දෙනෙකුට පස්සෙ නිසා අම්මගෙන් තාත්තගෙන් පුදුම ආදරයක් ලැබුණා.පවුලේ අනෙක් දරුවන්ටත් ඔවුන් එසේම ආදරය කළත් මට අම්මගෙ සුවිශේෂයක් තිබුණා. තාත්තාගෙ දුෂ්කරම කාලෙ මට මතක නෑ. මා මේ කුටුම්භයට එනවිට තාත්තාට හෝටලයක් තිබුණා. ලී වෙළෙඳාමට ලී මඩුවක් තිබුණා. ඒකාලෙ ලී මඩුවනෙ තිබුණෙ.අද තමයි ටිම්බර් ස්ටෝර්ස් තියෙන්නෙ. තාත්තා උදේ රැය නොබලා වැඩ කළ මිනිහෙක්. පුදුම ධෛර්යයක් ඕනෑකමක් ඇතිව වැඩ කළ කෙනෙක්. උදේ පාන්දර වැඩට ගියාම ආයිත් එන්නෙ රෑ වෙලා. ගෙදර දරුවන් සියලු දෙනාගෙ වැඩකටයුතු සිදුවන්නෙ අම්මගෙන්. කිව්වට පිළිගන්න ඒ කාලෙත් අපේ ගෙදර 15 දෙනෙක් විතර හිටියා. මාමලා, නැන්දලා ඒ අයගෙ දරුවො මේ හැම දෙනාම.වී වේලලා, හාල් කොටලා, මිරිස් අඹරලා ගමේ ගැහැනු වගේම තමා අපෙ අම්මත් වැඩ කළේ. මොනතරම් උදව්වට කට්ටිය හිටියත් තාත්තාගෙ කෑම වේල අම්මා හදන්න ඕනෑ. අතපසුවීමකින් හරි ප්‍රමාදයකින් හරි එහෙම නොවුණොත් තාත්තා ඒක දන්නවා.උදේ කෑම වේලත් බැඳගෙනයි තාත්තා ගෙදරින් පිටවන්නෙ. උයන පිහනවාටත් වඩා අම්මා දුක්වින්දෙ රෙදි හෝදන්න. මා හිතන්නෙ ඇය රෙදි පොට්ටනි ගණන් දවස් දෙකකට වරක් සේදුවා. පිරිමි දරුවන්ට වඩා ඇය වඩාත්ම ඇහැගහගෙන හිටියෙ ගැහැනු දරුවන් ගැන.කොටට අඳින්න කොණ්ඩය කොටට කපන්න, වෙනත් විච්චූර්ණ හැඩවැඩ දැමිලිවලට ඇය කැමැති නෑ. ඇය නිතරම කීවෙ ගැහැනු දරුවකුගෙ ආත්මය චරිතවත් බව කියලයි. වැඩිහිටියෙක් කතාකරන තැනක වාඩිවෙලා ඉන්නටත් අපට තහනම්. විධිමත් අධ්‍යාපනයෙන් උසස් නොවුණත් මේ දෙන්නාම ප්‍රායෝගික සමාජ දැනුමින් ඉතාම ඉහළයි.අම්මගෙ ගම පෑලියගොඩ. තාත්තා මාතර. ඒත් ජීවිතයේ වැඩි කාලයක් තාත්තත් ගතකළේ පෑලියගොඩ. දෙන්නා කැලණි ගඟේ නාන තොටුපළේදි හඳුනාගෙන තියෙන්නෙ. ඒ හඳුනාගැනීමේ සංසාරගත පුරුද්දත් එක්තැන්වූ තවත් අවස්ථාවක් කියලා මට හිතෙනවා.ඒ තරමට මේ දෙන්නා අතර සමඟියක් තිබුණා. තාත්තට ව්‍යාපාරික ඥානය තිබුණත් ඒවා පිළිවෙළකට කරගන්න නිතර අම්මාගෙන් උපදෙස් ලැබුණා. මං මුලින්ම 1 ශ්‍රේණියේ ඉඳගෙන 5 ශ්‍රේණිය දක්වා ශාන්ත ජෝශප් විදුහලටයි ගියේ.ගෙදර තාත්තගෙ කාරය තිබුණත් අනෙක් ළමයින් වගේ ලංගම බස්වල තෙරපිලා පාසල් යන්න එන්න තාත්තා පුරුදු කළා. අම්මත් කීවෙ දරුවන් වුණාම දුකට සැපට කොයිකටත් පුරුදු වෙන්න ඕනෑ කියලයි.පස්වන ශ්‍රේණියෙන් පස්සෙ ගල්කිස්සෙ ශාන්ත තෝමස් විදුහලට ඇතුළු කළා.තාත්තා ගමනක් යන හැම වෙලාවෙම පිච්ච මල් තුන හතරක් දාපු වීදුරුවක් අරගෙන අම්මා කාරය ඉදිරිපිටට එනවා.කෑම කනකොට අපි කාටවත් හලාගෙන කන්න බෑ. ඇඟිල්ලෙ දෙවැනි පුරුකෙන් උඩට ඉඳුල් තියෙන්න බත් කන්නත් බෑ. ඉතාම විනීතව කටයුතු කරන්න අම්මා අපට උගැන්නුවා.කවුරුන් හරි කිසියම් දෙයකට සල්ලි ඉල්ලුවොත් අවශ්‍යතාව හොඳින් සොයා බලනවා.ඉටුකළ යුතුම දෙයක් නම් ඒක ලැබේවි. ඒත් මොනම දෙයක් හෝ ලබාදීම කළේ තාත්තාට ඒ ගැන දැනුම්වත් කරලයි. උදේ පාන්දර ළිඳ ගාව රෙදි ටික හෝදලා පිටි ටික කොටාගෙන අපෙ අම්මා අපට තමන් උයාගත් දෙයින් පෝෂණය කරනවා.නවලෝක හෝටලය ලොකුවට තිබුණත් ඒකෙ වැඩට මිනිස්සු හිටියත් අම්මා ගෙදර රසට ඉව්වා. මැහුම් ගෙතුම් කළා. කොළඹින් පිටට යන කරත්ත පේළියත්, ඈත ගම්වලින් කොළඹට එන තවලම් කරත්ත, ලොරි ආදියත් නවත්වන්නෙ අපේ හෝටලයෙ ඉදිරිපිටයි.උදේ කෑමට දහවල් කෑමට මේ විදිහට නවතින කරත්ත ලොරිවල වැඩකරන අහිංසක දුප්පත් මිනිස්සු පෙන්වලා අම්මා කියනවා අන්න පුතේ, ඉගෙන ගත්තෙ නැත්නම් අර විදියට දුක් විඳින්නයි වෙන්නෙ. හොඳට ඉගෙන ගන්න කියලා. ඒ කාලෙ පෑලියගොඩ කියන්නෙත් තරමක් ලඳු කැලෑ වදුල සහිත ප්‍රදේශයක්. මේවයෙ සෙල්ලම් කරන්න ඇවිදින්න යන්න අපිත් ආසයි. අම්මත් ගහකොළට සතාසීපාවාට බෙහෙවින්ම ආදරය කළ කාන්තාවක්. පවුලෙ දරුවො ටිකයි ඥාති දරුවො ටිකයි එකතු වුණාමත් සෙල්ලම් කරන්න පුළුවනි. ඇය අපිට සෙල්ලම් කරන්න වෙලාවක් නියම කළා.පාඩම් කරන්නත් වේලාවක් නියම කළා. මේවා දැඩි නීති රීති. ඒවා ඉක්මවන්න අපට බෑ. ඉක්මවා ගියොත් තාත්තා හවසට ආවාම කියනවා. කියපු ගමන් සියලුම හිතුවක්කාරයො සුවච කීකරු දරුවො වෙනවා. තාත්තත් ගහන්නෙ නෑ. අම්මත් නියපිටින් ගහලා නෑ. ඒත් තාත්තා රවලා බැලුවම අක්කලා අපිට ඒ ඇති. දරුවන් දෙන්නෙක් අතර කිසියම් විදියක නුරුස්නා යමක් සිද්ධ වී නම් ඒ වරද කළේ මං කියා කීවොත් ප්‍රශ්නය එතැනින් ඉවරයි. මට උඩින් ඉන්න අක්කයි පසුව ඉන්න නංගියි අතර රණ්ඩුවක් වෙලා ඒ ගැන අම්මා විමසන විටදි මේ විදියට බොහෝ විට වෙන්නෙ.මගෙ පැත්තට බෝලය විසිවුණාම අම්මා ඒ ගැන තවදුරටත් හොයන්නෙ නැහැ. ඒ තරමට ඇය මට ආදරෙයි.අම්මගෙ මතයක් තිබුණා දරුවෙක් වුණාම හැම දෙයක්ම ඉගෙනගන්ට ඕනෑ කියලා. ඉස්කෝලෙ ගිහින් උසස් පෙළ සමත්වෙලා කෙලින්ම මං අසවල් ව්‍යාපාරිකයගෙ පුතා කියලා ඉහළම වගකීමක් දෙන්න අම්මත් තාත්තත් කැමැති වුණේ නෑ.ඒ අය මාව මුලින්ම මෙහෙට දැම්මෙ ක්ලාර්ක් කෙනෙක් හැටියට. ලැබෙන්නෙත් ලිපිකරුවගෙ පඩියමයි. ඊළඟට ගරාජ් එකේ මැකැනික් වැඩට දැම්මා.ඊළඟට පර්චේසින් (මිලදී ගැනීමේ අංශයට) දැම්මා. ඒ අනුව මං මාර්කට් ගියා. මේ හැම දෙයක්ම අම්මගෙ ප්‍රායෝගික ඥානය. පහළ ඉඳන් ඉහළ තැනට ආ හින්දා මට ඒ ක්‍ෂේත්‍ර ගැනත් වැටහීමක් ලැබුණා. අපෙ අම්මා හරියට නැකැත් විශ්වාස කළා. කේන්දර බැලුවා. ඒත් දෙවියන් ලොකුවට ඇදහුවෙ නෑ.ඒත් කතරගම වන්දනාවෙ නම් අපව ගෙනිච්චා. නුවරඑළියෙත් නොවරදවාම යනවා.කොටින්ම පිටරට සවාරි දරුවන් සමඟ යන්න ඇය කැමැතියි. කොළඹ ජේතවනාරාමයට නිතර ගියා. නවලෝක තොරණට දැන් අවුරුදු 54 ක්.ඒ තොරණ ආරම්භයේ ඉඳන්ම අම්මා පුදුමාකාර කැපවීමකින් ඒ පිළිබඳ කටයුතු කළ මාතාවක්. තාත්තා සල්ලි වියදම් කළාට ඒ කටයුතු සියල්ල සොයාබැලුවෙ අම්මා. ඉතාම ලස්සනට අඳින්න පළඳින්න ඇය හරිම කැමැතියි.හැබැයි! ඒවා ජේත්තුකාර විදියට නොවෙයි. ඇඟ පෙනෙන්න නම් තමන්ගෙ දුවක් අඳිනවාට ඇය ඉඩදුන්නෙම නෑ. කොටින්ම ලොකු අක්කාට ටෙනිස් ගහන්න ඉගෙන ගන්න බොහොම සටනක් කරන්න වුණා. පීනන්න ගැහැනු ළමයින් යවන්ඩත් ඇය කැමැති වුණේ නෑ. ඒ ශරීර නිරාවරණය කෙරෙන ඇඳුම අඳින්න වෙන නිසයි.වෙලාවට වැඩ කිරීම, වේලාව කළමනාකරණය කිරීම ඇය මට ඉගැන්වූ වැදගත්ම දෙයක්. මා දැනටත් වෙලාවට වැඩ කරන්නෙ අම්මා අපට ඉතාම බරපතළ ලෙස ඒවා ඉගැන්වූ නිසයි. ලජ්ජා-බය දෙක දේවධර්මයක්. ඒවා නැතිව ජීවත්වෙලා ඵලක් නෑ ඇය නිතර කී කතාවක්.ගායනා කරන්න ඇය තුළ යම්බඳු කුසලතාවක් තිබුණා. “හරිමි රජ සැපා - මම ලක්දිව තී නිසා” ගීතය ඇගේ මුවඟ නිතර රැඳුණා. තාත්තත් එක්ක තරමක් හෝ නොමනාපයක් වූ දවසට ඇය තාත්තව යාළුකරගන්නෙ මේ වගේ දේවල් කරලයි. ඒ කාලෙ රසිකයො පිස්සු වට්ටපු ‘චින්තාමණි’ කියලා චිත්‍රපටයක් ගැන අම්මා නිතර කීවා. ඒ දෙන්නා චිත්‍රපට බලන්න යන්නෙ කලින් ඒ අය එම චිත්‍රපටය බලලා ඇවිත් සුදුසුනම් විතරක් දරුවන්ට පෙන්වනවා.අපේ අම්මා හරිම නිර්භීත කාන්තාවක්. මට මතකයි ‘හස්තිගිරි’ හෝටලයේ අයිතිකාර මහත්මයගෙ නෝනත් ඒ අයත් අපිත් සමඟ ගමනක් යන විට කවුරුහරි හොරෙක් ‘හස්තිගිරි’ හෝටලයෙ නෝනගෙ මාලෙ කඩාගෙන ගිය වෙලාවෙ අම්මා අපවත් දාලා හොරා අල්ලන්න දුවපු හැටි. බොහොම අමාරුවෙන් ඇය නවතා ගත්තෙ. අයුක්තිය අසාධාරණය පෙනෙන්න බෑ. දුප්පත් අහිංසක මිනිස්සු වෙනුවෙන් ඇය බොහෝ දේ නිහඬව කළා. වයසක අයගෙ ලෙඩට දුකට බැලුවා.දරුවන් ලැබෙන්න ඉන්නා අම්මාවරුන් හොය හොයා උදව් කළා. ඒ අය කන්න කැමැති දේවල් දාලා බත් පැකට් හදලා ඒ ගෙවල්වලට යැව්වා.කැලණි ගඟ උතුරලා පල්ලෙහා හිටපු මිනිස්සු ගංවතුර කාලෙට පාලම උඩට එන සිද්ධිය අපේ අම්මා හරියට කම්පාකළ සිද්ධියක්.ඇය මේ ගැන තාත්තට නිතර කීවා. ඒ අනුව තමයි නවලෝකපුරය හදලා ඒ මිනිසුන්ට ඉඩම් ගෙවල් දුන්නෙ. අපේ අම්මා නායකත්වයට කැමැති ගැහැනියක්. වන්දනාවේ වුණත් ගියේ ව්‍යාපාරික පවුල් පිටින්. ඒ යනකොට ඇය හදන ‘වෙරළු අච්චාරුව‘ කොයි තරම් මිහිරිද? කියනවා නම් මට දැනුත් ඒ රසය දැනෙනවා. නීතිඥ ක්‍ෂේත්‍රයේ පතළ නමක් තිබෙන කෝසල විජේතිලක මහත්මයයි, නුගේගොඩ ව්‍යාපාරික පද්මසිරි මහත්මයයි තවමත් අම්මගෙ ‘වෙරළු අච්චාරුව‘ ගැන කතා කරනවා. ඒ තරම් මිහිරට ඒක අම්මා හැදුවා. අපේ අක්කලාට පාසල් ලබාදුන්නෙ ‘හොඳයි’ කියලා කවුරුහරි කිව්වොත් ඒ පදනමට. මුලින්ම කැලණිය ගුරුකුලයට ගිය අක්කලා පසුව ගෝතමී බාලිකාවටත් ගියා.අපේ අම්මගෙ අහිංසක විනෝදාංශයක් තිබුණා. ඒ තමයි ගිරව්, සැලලිහිණියො ගෙනැවිත් උන්ට කතාකිරිමට උගැන්වීම. මේ සත්තුත් දරුවො වගෙ අපේ අම්මට ආදරය කළා. හොඳට කතාකරන්න උගැන්නුවාට පස්සෙ අම්මා උන්ට ඉගිල යන්න කූ®ඩුව අරිනවා. ඒත් සමහර සත්තු යන්නෙ නෑ. ශ්‍රී රාහුල මාතා කුලඟන සමිතියේ අම්මා කටයුතු කළේ පුදුම ආසාවෙන්.හැම අවුරුද්දෙම දෙසැම්බර් 31 වැනිදා අපේ ගෙදර කිරි උතුරවනවා. ඒක අම්මා සැලකිල්ලෙන් කළ දෙයක්. අම්මා අවුරුදු 80ක් ආයු වළඳා අපෙන් ඈත් වුණත් මේ පුරුදු අපි හරියටම කරනවා. 31 වැනිදා රාත්‍රිය පහන් වෙන්නෙ සාංඝික දානයක් දීලා.බක් මහටත් ඈ කටයුතුª කළේ පුදුම කැපවීමකින්. රසකැවිලි හදන්න නෑගම් යන්න ඇය කැමැතියි. පුංචි කාලෙ නම් අපෙ අම්මා ඇඳුම් මැහුවෙ සිංගර් මැෂිමකින්.තවමත් මේ මැෂිම අක්කගෙ ගෙදර තියෙනවා. ලොකු වෙනකොට තමයි අක්කලාට වුණත් සාප්පුවලින් ඇඳුම් ගන්න දුන්නෙ. එතෙක් ඇය තමයි ඇඳුම් මැහුවෙ.පුංචි කාලෙ අක්කලා උයන්න පුරුදුවෙන්න සෙල්ලමට හාල් ගන්නකොට අම්මා තරමක මැටිවලං ගෙනල්ලා එළවළු හාල් පොල් දීලා ඒ අය උයනවා බලා ඉඳලා හරියට සතුටු වෙනවා.වැඩිහිටියන්ගෙ ඥාතින්ගෙ ගෙදරකට අප ගෙනයන්නට පෙර අම්මා අපට අවවාදයක් දෙනවා. එතැන ගිහින් කිසිම වගවිභාගයක් නැතිව කියවන්න එපා.තමා බලපු චිත්‍රපටයක් හරි නවකතාවක් කෙටිකතාවක් ගැන කතාකරන්න. හිස් වචන නම් එපා.ඇත්තටම අප ඒ තැන්වල පුංචි දරුවො සමඟ කතා කළෙත් ඒ දේවල් පමණයි. මෙහෙම අම්මා අපව වියත් සබාවලට ගෙනගියෙ විනයක් ඇතිවයි. ඉවුම්, පිහුම් රෙදි සේදීම, ස්වාමිභක්තිය ගැහැනු අපට උරුම දේවල්.නිතර අම්මා අක්කලාට කියනවා මට ඇහිලා තියෙනවා. ඈ තුළත් මොනතරම් හොඳට ස්වාමිභක්තිය තිබුණාදැයි අපි දන්නවා.තාත්තා හම්බවෙන්න කවුරුන් හරි කට්ටියක් ආවත් පිටත්වෙන තුරාවට ඇයත් හැංගිලා ඒ කට්ටිය දිහා බලා ඉන්නවා.තාත්තට අනතුරක් කරයිද කියලා. තාත්තා අමනාප වෙලා හිටියොත් කෑම මේසයට අම්මා එන්නේ තාත්තගෙ කෝට් බෑයත් දමාගෙන මනප්පුවාගෙ සින්දුවත් කියාගෙනයි. නැත්නම් වෙනත් චිත්‍රපට සින්දුවක්.බලාපල්ලා මේ මුහුණේ හැටි – උදෙන්ම දැකගන්ඩ කීයක් වටී අර කෝට් බෑය දාගෙන බස්තමකුත් අරන් මෙහෙම කියාගෙන එන අම්මා දුටු ගමන් තාත්තට හිනායනවා. අපටත් හිනායනවා.අම්මා මේවා කළාට ගැහැනු ළමයින්ට මේවා කරන්න බෑ. ඇය කියන්නෙ දරුමල්ලො ලබලා පවුලෙ සාමය විනෝදය සඳහා මේවා ඒ කාලෙට කළාට කමක් නෑ කියලයි.අපෙ අම්මා දරුවන් රැක්කෙපුදුමාකාර විදිහට. භීෂණ කාලේ අපි ගෙවල්වලට එනකම් ඇයට ඉහිලුම් නෑ. ගේ ඉදිරිපිටටම වී පාර බලන් ඉන්නෙ.අපේ අම්මා මී මුණුපුරන් පවා දැක්කා. ගහකොළට ආදරය කළා. අක්කගෙ ගෙදර ටවුන්හෝල් හරියෙ පොඩි ඉඩකඩේ පවා ඇය ගස් වැව්වා. ඒත් අවාසනාව ඒකෙ කොන්ක්‍රීට් අතර ඇය කළ ‘තුරු සෙවණ’ දකින්න ඇයට බලන්න බැරිවුණා.ඒක දැක්කනම් අම්මා හරියට ආඩම්බර වේවි මගේ දරුවොත් මං වගේ නේද කියලා.මට මතකයි පුංචි කාලෙ මමත් අක්කත් දවල්ට අම්මා නිදාගත්තාම හොරෙන් ගිහින් බලනවා අම්මගෙ පපුව හුස්ම ගන්නකොට හෙල්ලෙනවද කියලා.හුස්ම වැටෙනවා නම් ඒ ගැන පරීක්ෂා කරලා අපි සතුටු වෙනවා. අපට අම්මා ඉන්නවා කියලයි අපි ඒ පුංචි සතුට විඳින්නෙ.මම පස්සෙ කාලෙක දැනගත්තා වීණා ජයකොඩිත් එහෙම කළාලු. මට මතකයි දවසක් අක්කා පාසල් ගවුම පිටින්ම ආ ගමන් අඬනවා. ඇයි කියලා හොයා බැලුවාම අම්මගෙ කකුල ඉදිමිලාඑදා හරියට දහවල් වේල හදාගන්න ඇයට බැරිවෙලා. අක්කා අඬලා තියෙන්නෙ කෑම හරියට නැති හින්දා නොවේ. අම්මගෙ කකුල ඉඳිමුණු දුකට.නව යෞවනයත් එක්කම මාත් හොරැහින් කෙනෙක් එක්ක යාළු වුණා. අම්මා නොදන්නා ගාණට හිටියා.කවරදාවත් ඇහුවෙ නෑ. මං කියන්න ගියෙත් නෑ. අන්තිමට මං විවාහවුණෙත් එයා එක්කමයි. අම්මා හැමවිටම දරුවන්ට ආශිර්වාද කළා.ඇය හදන කකුළු හොද්ද මොන තරම් රසවත්ද කියලා කියන්නෙ ඒ රසය මට තවම ලැබිලා නෑ. ලෝකයේ කොතැන කෑවත් මං ඒ රහට කාලා නෑ. ඒක තමයි අම්මගෙ කෑම රහ. මගෙ අම්මයි තාත්තයි ජීවත්වුණු මහා බැඳීම නිසා අම්මගෙ අන්තිම මොහොත අපි තාත්තට කීවෙ නෑ.එයත් අපට නැතිවේවි කියලා බයක් දැනුණා. මගෙ අම්මා බොහෝ පින් කළා. අම්මගෙ නිර්භීතකමයි දයාවන්තකමයි තාත්තගෙ කරුණාවයි, ව්‍යාපාරික ඥානයයි මටත් ලැබුණා. මගෙ අම්මා කොහේ හරි හොඳ තැනක ඉපදිලා ඇති. එතුමිය වෙනුවෙන් මේ වචන කීපය උපහාරයක් වේවායි පතනවා.ජයන්ත ධර්මදාස මහතා දුරදිග කතාබහට වැඩිමනත් මනාප නැති කෙනෙකි.ඒත් තම මෑණියන් නිසා හෙතෙම මා සමඟ බොහෝ කතාකළේය. ඔහුගේ සොහොයුරිය රුක්මණී වෙල්ගම මහත්මිය ද මෙහිදී අපට මෙන්ම ඔහුට ද කරුණු මතුකැර දුන්නාය.සටහන -උපාලි සමරසිංහඡායා - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007252</link>
    <topic>රට පිට</topic>
    <author/>
    <content>රට පිටවිදේශ රැකියාවකට යාමට කිසියම් අයෙක් අපේක්ෂා කරන්නේ නම් පහත සඳහන් කරුණු පිළිබඳ අවධානය යොමු කළ යුතුය. විදේශ රැකියාවකට යාමට සිතූ පමණින් හදිසි නොවී විදේශ රැකියා අවස්ථා ගැන සොයා බැලීම් කළ යුතු අතර විදේශ රැකියා පිළිබඳ තොරතුරු විදේශ සේවා නියුක්ති කාර්යාංශයේ අනුමැතිය ලැබූ විදේශ රැකියා ඒජන්සි ආයතන විද්‍යුත් හා මුද්‍රිත මාධ්‍යවල පලකරනු ලබන දැන්වීම් මඟින් හෝ විදේශ සේවා නියුක්ති කාර්යාංශයේ ප්‍රධාන කාර්යාලයේ පළමු අනුමැති අංශයෙන් හෝ පළාත් / දිස්ත්‍රික් කාර්යාලවලින් ලබාගත හැක.එසේ කිරීමෙන් ඔබට රැකියාවේ සුරක්ෂිතභාව පිළිබඳ තමාට තීරණයක් ගැනීමට හැකිවේ. මේ තොරතුරු ලබාගැනීමේදී ඔබ කිසිවිටෙක අතරමැදියකුට හෝ තැරැව්කරුවකුට මුදල් ගෙවීමක් නොකළ යුතු අතර, එවැනි පුද්ගලයන් ගැන තොරතුරු ඇත්නම් වහාම කාර්යාංශයට දැනුම් දෙන්න.ඔබ කිසිවිටෙක පුහුණුව ලබානොගෙන ව්‍යාජ ලේඛන සාදා විදෙස්ගතවීමට උත්සාහ නොකරන්න. එසේ කිරීමෙන් ඔබේ රැකියාව පිළිබඳව විදේශ සේවා නියුක්ති කාර්යාංශයට වගකීමක් දැරීමට නොහැක. විදේශ සේවා නියුක්ති කාර්යාංශය විදේශ රැකියාවක් සඳහා යන ඔබව රැකබලා ගැනීමේ වගකීම දරන අතර ඔබගේ ද වගකීම වන්නේ අප විසින් ලබාදෙන උපදෙස් පරිදි විදේශගතවීමයි.විදේශ සේවා නියුක්ති කාර්යාංශය සැමවිටම ඔබට සහාය වන අතර ඔබගේ එකඟතාව හා සහයෝගය සැමවිටම බලාපොරොත්තු වන්නේ විදේශ රැකියා ක්‍ෂේත්‍රයේ සිදුවන දූෂණ සහ අක්‍රමිකතාවලින් ඔබ මුදවා ගැනීම සඳහා බව විදේශ සේවා නියුක්ති කාර්යාංශයේ සභාපති නීතිඥ කිංස්ලි රණවක මහතා දන්වා සිටී.එසේම ඔබ විදේශ රැකියාවක් සඳහා විදේශගතවීමට පෙර ඒ ගැන දෙවරක් හොඳින් සිතා බලා කටයුතු කළ යුතුය. ඔබගේ පවුලේ සිටින කුඩා දරුවන්, වැඩිවියට පත් දරුවන් සිටී නම් ඔවුන්ගේ ආරක්ෂාව හා සුබසාධනය, පවුලේ වැඩිහිටි සාමාජිකයන් සිටී නම් ඔවුන් ගැන හා සමස්ත පවුල් සංස්ථාව පිළිබඳව ම අවධානය යොමු කළ යුතුය. නැතිනම් ඔබ විදෙස්ගත වූ පසු ඔවුන් කිසියම් අපහසුතාවකට පත්වේ නම් හෝ කරදරයකට පත්වේ නම් ඔබ විදේශගතවීමෙන් බලාපොරොත්තු වූ ප්‍රතිඵල ලබාගැනීමට නොහැකිවේ.එසේම තමා විදේශගතවී කිරීමට බලාපොරොත්තු වන රැකියාවේ ස්වභාවය පිළිබඳව, මූලිකව දැරීමට සිදුවන වියදම් පිළිබඳව, තමාගේ ශරීර සෞඛ්‍ය හා රෝග පීඩාදිය පිළිබඳව හා ඔබ විදේශගතවීමට බලාපොරොත්තු වන රටේ රැකියාව කරන ස්ථානයේදී හා පිටතදී මුහුණදීමට සිදුවෙතැයි සිතන දේ පිළිබඳව හොඳ අවබෝධයක් ඇතිව විදේශගත විය යුතුය. එසේම තවත් විශේෂයෙන් දැනුවත් කළ යුතු කරුණක් වන්නේ විදේශගත වීමට පෙර කිසි දිනක තමාගේ නම, වයස වෙනස් කර විදේශගත නොවිය යුතුª බවයි.යම් යම් කාරණා මත විදේශ රැකියා ඒජන්සි ආයතන හා ඔවුන්ගේ තැරැවුකරුවන් කාන්තාවන් අනවශ්‍ය පරිදි ගෘහ සේවා ක්‍ෂේත්‍රය ගැන අනවශ්‍ය උනන්දු කිරීම් ඇතිකර ඔවුන්ගේ පෞද්ගලික තොරතුරු පවා වෙනස් කර ඔවුන් විදේශගත කිරීමට උනන්දු වෙයි.මෙයට හේතුව මේ තැරැවුකරුවන්ට ඒජන්සි ආයතන කොමිස් මුදල් ලබාදීමයි. ඔබ මෙවැනි දේ ගැන සැලකිලිමත් වී විදේශ සේවා නියුක්ති කාර්යාංශයේ උපදෙස් මත ක්‍රියා කරන්න. නැතිනම් ඔබට පසුව තම රටේදී හා විදේශගත වන රටේදී ගැටලු රාශියකට මුහුණ දීමට සිදුවිය හැක. ඉහත සඳහන් කරුණු සැලකිල්ලට නොගෙන ඔබ විදේශගත වුවහොත් ඔබට රැකියාවේ ගිවිසුම් කාලය සම්පූර්ණවීමට පෙර රැකියා ස්ථාන මාරු කිරීමට හෝ සිය රටට පැමිණීමට සිදුවිය හැක.එසේම ඔබ නිතරම නුපුහුණු ශ්‍රමිකයෙක් ලෙස විදේශගත වනවාට වඩා පුහුණු ශ්‍රමිකයකු ලෙස විදේශගත වීමට කටයුතු කරන්න. එසේ කිරීමෙන් ඔබටත් රටටත් විශාල ප්‍රතිලාභ රැසක් හිමිවේ. පුහුණු ශ්‍රමයට විදේශයකදී වැඩි වැටුපක් සේම සමාජ වටිනාකමක් ද හිමිවේ. ඒ සඳහා ඔබ වෙනුවෙන් පෙනී සිටීමට විදේශ සේවා නියුක්ති කාර්යාංශය සූදානමින් සිටී.ඔබට විදේශ රැකියාවක් සඳහා විදේශගත වීමට මාර්ග දෙකක් ඇත. ලියාපදිංචි රැකියා ඒජන්සියක් මාර්ගයෙන් හෝ දැනටමත් විදේශගත වී සිටින අනුග්‍රහ දක්වන මිතුරකු හෝ ඥාතියකු මාර්ගයෙන් විදේශගත විය හැක.විදේශ රැකියා ඒජන්සියක් මඟින් විදේශගත වන්නේ නම් ඔබ විසින් එම ඒජන්සි ආයතනය විදේශ සේවා නියුක්ති කාර්යාංශයේ ලියාපදිංචිවී ඇත්ද යන වග එම රැකියා ඒජන්සි ආයතනයේ ඒ වනවිට කාර්යාංශ ලියාපදිංචි බලපත්‍රය වලංගුව පවතී ද යන්න එම රැකියා ඒජන්සි ආයතනයට රැකියා සඳහා පුද්ගලයින් විදේශගත කිරීමට අවශ්‍ය අනුමැතීන් විදේශ සේවා නියුක්ති කාර්යාංශයෙන් ලබාගෙන ඇත්ද යන වග එම අනුමැතීන් වලංගුව පවතිනවාද යන්න ඔබ විසින් සොයා බැලිය යුතුය.ඒ ගැන ඔබට විදේශ සේවා නියුක්ති කාර්යාංශයේ ප්‍රධාන කාර්යාලයෙන් හෝ ප්‍රාදේශීයව පිහිටි කාර්යාලවලින් හා කාර්යාංශයේ 011-2880500 දුරකතන අංකවලට ඇමතීමෙන් දැනගත හැකිය.ඊට අමතරව ඔබ ස්වයං මාර්ගයෙන් විදේශගත වන්නේ නම් තමාට අනුග්‍රහ දක්වන තමා විදේශගත වන රටේ එම අනුග්‍රාහකයා හොඳින් දන්නා කෙනෙකු පමණක් නම් විදේශගත වන ලෙස විදේශ සේවා නියුක්ති කාර්යාංශය රැකියාලාභියාට දන්වා සිටී. එසේ ඔබව දැනුවත් කරන්නේ විවිධ වූ වංචනික ක්‍රියා සිදුකරන පුද්ගලයින්ගෙන් ඔබව ආරක්ෂා කරගැනීම සඳහායි.ශ්‍රී ලංකා විදේශ සේවා නියුක්ති කාර්යාංශයේ පණිවුඩයකි.ව්‍යසන අඳුරු සෙවනැලි හිස මත රන්දා වෑවෙන විටදි මගෙ හදවත දුක හින්දා හිත නළවන්න ලඟ කෙනෙකුත් නැති හන්දා සිහිවේ ඔබේ ගුණ කඳ සෙනෙහස රන්දාඔබේ නෙතට කඳුළක් මා දුන් හන්දා වෑවෙයි මගේ හද ඔබ විඳී දුක් හින්දා දුකකට වැටී මම තව ළත වෙන හන්දා දැනුණා මටත් ඔබ විඳි ඒ දුක් කන්දාදුකකදි මගේ හිස අත ගා නල වන්න ඔබ නෑ අම්මෙ දැන් මා ළඟ සැන සෙන්න දුක් ගින්දරක් ආවත් සිත පා රන්න තනිවයි එයට වී ඇත්තේ උර දෙන්නඔබගෙන් ලැබුණු කරුණා බර සෙනෙහසට ට නැත අන් දෙයක් සම කෙරුමට කිසිම වි ට තිබුණා රැඳී ලොව්තුරු සුවයක් එය ට අම්මේ ලැබේවිද ඒ සැප නැවත ම ටවෙන විට පමා අකුරට ගොස් මා එන වා වැට ළඟ ඉඳන් මඟ බලමින් ලත වෙන වා ඔබ හදවතට මා දුන් දුක් සිහි වෙන වා සමා වෙන්න අම්මේ ඔබ බුදු වෙන වාඑංගලන්තය මධුරී අබේවික්‍රමමේ රටේ සිදුවෙන ස්වභාවික විපත්වල තත්ත්වය දැන් එන්න එන්නම වැඩියි. ඒත් අපේ පැත්තට නම් කිසිම කරදරයක් නැහැ. කොහොම වුණත් ලංකාව වගේ නම් නැහැ. ලංකාවේ මිනිස්සු ඒ තරම්ම මේ රටේ නැහැ. හැම වෙලාවකම බැලුවොත් හැමෝටම වැඩ. ඇත්තටම කතා කරල සතුටුසාමිචියේ යෙදෙන්නවත් අපිට වෙලාවක් නැහැ.මිනිස්සු ඉන්නෙ ඒගොල්ලන්ගෙ ලෝකවල. ඇනිත් එක්කෙනාට මොනවා වුණත් වැඩක් නැහැ. මට මේ දවස් ඔළුව උස්සන්න බැරි තරමටම වැඩ. ඉතින් කොහොමද ගෙවල් පැත්ත. මං ළඟදි අම්මාටත් ලිපියක් යැව්වා.එයාගෙ අසනීප තත්ත්වය තාම එහෙන්මමයිලු. ළඟ ඉඳගෙන එයාට බෙහෙත් ටික දෙන්න තියෙනවා නම් හොඳයි. අනේ සඳුනි අම්මා ගැන කොහොම හරි බලන්න. ඔයාගෙ අධ්‍යාපන කටයුතු කොහොමද? තව මෙහේ ඉන්න වෙන්නෙ අවුරුදු දෙකයිනෙ. ඒ ආවට පස්සේ ගේ කොහොම හරි හදා ගනිමු.  සෞදි අරාබිය නලීන්දිටිමි මම පෙරදිනක ”ෆේස් බුක්” නෙත ගැටී අහඹුවෙන් නුඹේ “හොබි” ය අසු පිටේ යෑම බව පියෙකුගේ දහඩියෙන් ලැබූ සරසවි වරම පසක් කළහොත් යෙහෙකි අසු පිටින් වැටෙන්නට පෙර!මහනුවර තාත්තාඉපනැල්ල වෙල් එළිය දුරයි අම්මේ මටත් ඒත් නුඹ මා ළඟයි මුළු සිතින් තව තවත් ආදරේ කරුණා මුදලටම අලෙවි වෙන පිටරටෙයි මේ රටෙයි වෙනස්කම් දැනෙයි මටකැනඩාව ආශානෙළනු රිසි මලකි අතු අග පිපි හැඩය වෙළනු ගත සුවඳ පෙනුමට වැඩිය දැනුණු සිතට ඔබ අමතක නොම වීය කියනු කෙසේ කෙළමිද මලකටු අතුයවිඳීනු බැරි සුවඳ මල් ගස අතු යටය දකිනු රිසි දෑස උඹ පිං කළ සේය පිරුණු සිතකි සහනය සුවඳින් පිරවීය සිඳෙනු එපා මල නටුවෙන් දුක් වේයඅත්තිඩියේ නිමල් සිරිතිස්ස දම්මාම් ජාත්‍යන්තර ගුවන් තොටුපළඅව්වේ තිබෙන රැස්මාලා අඩුවේවා! වෙහෙසෙන කයට නිති සුවසහනය වේවා! ”මුහුදු ගෙදර” සුළඟින් ගතසුව දේවා! ”සිංඤෝරේ” ගෙ කරුණා ඇස යොමු වේවා!කරනා වැඩ පලද හරියට ඉටු වේවා! කිසි අඩුපාඩුවක් කාටත් නොපෙනේවා! කොච්චර වැඩ කළත් ඔරවන උන් ගාවා! ”සිංඤෝරා” ගෙ ගෙරවිල්ලත් නැති වේවා!දහදිය හලා නොරටක ඉඳ දුක උහුලා දන්දෙන බත්පතට මාපියො වෙත පුදලා සිව්බඹ විහරණේ ඇත අද නුඹ ලබලා මතු නුඹෙ දිවිය සරුවෙයි පින පෑදීලාරෝගී නෑයන්ට අතදුණි හැම විටම මවුපිය දෙපළ සුවපත් නුඹ හින්දාම බක්කුල මහ රහත් හිමි සේ හැමදාම සැනසෙනු නිරෝගීව සසරේ යන තුරුමකෑමට ලැබෙන කොයිදේවත් රස වේවා! බත් නැතුවත් “පැස්ටා” කුස පුර වාවා! කිසිදා කිසිවිටෙක කුසගිනි දුක නේවා! ගත සවිබල රැකගන්නට හැකි වේවා!දින සති ගෙවීයන් ඉගිලී හනි හනික කාලය පියාඹාපන් තටු ලද විලස දැක සෙනෙහෙන් බදා සිප ගන්නා පිණිස පෙර මඟ බලා ඉන්නෙමි සොහොයුරු මැණික!හිම වැටෙනා කලට උණුසුම දැනීයන් සීතල නුඹට පීඩාවක් නොවීයන් සීතල නිසා මධුවිතෙ නොමගැලීයන් නුඹෙ යහගුණය ඒ අයුරින් රැකීයන්සියඹලාපේ කේ.ඒ. ජයන්තා කුමුදුනීගිනි ගහන අව් කූටෙ සිසිල දෙන වැසි සමේය වුණත් අපි ඉවර නැති වැඩ ගොඩකනිවාඩුව ඉසිඹුවක් විහිළුවක් වෙලා දැන් අද ලැබෙයි ගෙට ලැබෙයි මඟ බලන සිත අපේ බලාපොරොත්තු අහස තෙක් තව තවත් පොදි බදින  ලෙබනන් නිල්මිණිවෙහෙස වූ ගත සිතින් ගිනි ගහන මැදියමේ අබලන් වූ බස් රියක කොළොම්පුර මායිමේ මව් උකුල පුරා හිඳ සිනා පෑ දරුවනේ කොහිද ඒ කිරි සිනා මේ විසල් පුරවරයේමාළු පිනි බෙදාගෙන එදිනෙදා බත් පතේ සෙනෙහසින් රස බැලූ මගේ ලබැදි මිතුරනේ විපතේදී ළඟ ඉඳන් නුඹ පෑව මුදු සෙනේ මල් කළඹකින් තමයි මෙහිදි නම් පැවැසුනේපැල් කොටේ ඇන තියන් ඉන්දෙද්දි ගේ පැලේ මඟ තොටක් විට යද්දි දුව ඇවිත් කඩි නමේ ගිය නටා ගරුසරුව මඟ සරු සරුව මඟ කියූ මිනිසුනේ ගමට එන්නට පාර කියන් මට හෙට දිනේහොඳින් ඉන්නා විටදි බලාගෙන සිනාසෙන විපතදි හැර දමා ඔහේ හැල්මේ දුවන සමත් වුණු එවුන් හා ළබැඳියන් සසදම්න නුඹේ වූ දා සිත් මල් මල් පුදමි බැති සිතිනසිනා මල් සිඳී ගිය මුහුණ මැද ගැවසෙති මා මුවට හායි කියනා හඬින් සැනසෙමි ඩොලර රැස් කරන්නට දිවා රෑ වෙහෙසෙමි ඉතිරි කරගත් යමක් රැගෙන ඔබ වෙත එමිමෙල්බර්න්, ඕස්ට්‍රේලියාව ශි‍්‍රයානි පෙරේරාඅතීතයේ ගෙවීගිය මතක හැම දෙයක් මුලු සිතින්ම වලලා දැමීමට තරම් සිතක් නැත. ඒත් මට හිතෙනවා නුඹ නම් ඊට වඩා හාත්පසින්ම වෙනස් ඇති කියලා. මං කවදාවත්ම හිතුවෙ නැහැ.මේ රටින් එන්න. මට ඕනෙ වුණෙ හැම දෙයක්ම අමතක කරන්න. ඒකට තමයි රටින් පිටවුණේ. ඒත් හිත කියන්නෙ පුදුම දෙයක් වෙලාවකට හිතාගන්න බැරි දුර ගමන් හිතට යන්න පුළුවන්. ස්විස්ටර්ලන්තයේ හිටියත් වෙලාවකට හිතින් මම ලංකාවෙ.මතකද ඒ දවස්වල අපි සෙල්ලම් කරපු පිට්ටනිය. මං එකපාරටම හිතෙන් එතනට එනවා. ඒත් උඹලා කවුරුවත් එතන නැති වුණහම මගේ හිතට දුක හිතෙනවා.අපේ ගම එදාට වඩා ගොඩක් වෙනස් ඇති නේද? ඒ අවුරුදු විස්ස ගෙවුනේ අද ඊයේ වගේ. මට තාමත් හිතාගන්න බෑ බං. අපේ පුංචි කාලෙ අපි හොඳට වින්දා. ඒත් අපි දැන්නම් විඳවනවා.ලංකාවෙන් ආපුවහම තමයි හිතෙන්නෙ ලංකාව කොච්චර හොඳද කියලා. රට යනවා කිවුවහම මිනිස්සු මහා ලොකුවට හිතනවා. ඒ රටක ගිහිල්ලා තනි වුණහම තමයි ඔක්කොම එපා වෙන්නේ. වෙල් එළිය, රතු හාලෙ බත්, අගුණකොළ මැල්ලුම මේ හැම දෙයක්ම අපේ අතීතය.චීස්, බටර්, හැන්බේකන් සමඟ ස්ටයිල් වුණ මගේ වර්තමානය උඹලා කවුරුත් නැහැ. වෙලාවකට මේ ඒකාකාරී ජීවිතේ එපා වෙනවා.අපේ කන්ට්‍රැක් එක දික් කරන්න තව මාස දෙකක් තියෙනවා. හිතුණොත්මම ඉක්මණින්ම ලංකාවට එනවා.ස්විඩනයේ සාලියඔබේ සෙනෙහෙබර අම්මාට, තාත්තාට, ආදරය කළ බිරියට, සැමියාට, දයාබර දරුවන්ට ඔබේ සිතේ ඇතිවෙන හෘදයාංගම පැතුම්, සිතට දැනුණු හැඟීම් සිදුවුණු රසවත් සිදුවීම්, කෙටියෙන් පැහැදිලිව, නිර්මාණාත්මකව ලියා ඔබ වෙනුවෙන් ම වෙන්වූ සිළුමිණ ‘රට පිට’ වෙත එවන්න.සිංහල බසින් එවන විට එම ලිපිය ඡායාරූපයක් (IMAGES JPG)  ආකාරයට එවන්න.සංස්කාරක ‘රටපිට’ සිළුමිණ ලේක්හවුස්, කොළඹ - 10, ශ්‍රී ලංකාව ෆැක්ස් - 2429260 මේල් - editor@silumina.lkකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007253</link>
    <topic>ගල්ලෙනක පිහිටි මානියම්ගම රජමහ විහාරය</topic>
    <author>සටහන හා සේයාරූ</author>
    <content>ගල්ලෙනක පිහිටි මානියම්ගම රජමහ විහාරයදුර්වර්ණ වී ගිය මහනුවර යුගයේ දේව රූපමේ සොඳුරු ස්ථානයට යා හැකි මාර්ග දෙකකි. කෑගලු දිස්ත්‍රික්කයට අයත් දෙහිඕවිට ප්‍රාදේශීය ලේකම් කොට්ඨාසයේ පනාවල කෝරලයේ පිහිටි අවිස්සාවේල්ල මානියම්ගම පුරාණ රජමහා විහාරයට යා හැකි එක් මාර්ගයක් වන්නේ අවිස්සාවේල්ල නගරය පසුකර උසාවිය අසලින් ඇති දකුණට දිවෙන වෙලන්ගල්ල මාර්ගයයි. මේ මාර්ගයේ කිලෝමීටර් 5 ක් පමණ ගිය තැනදී මෙම සුන්දර විහාරස්ථානය හමුවේ.විහාරයට යෑමට ඇති අනෙක් මාර්ගය වන්නේ ඇහැලියගොඩ නගරයෙන් පනාවල මාර්ගයේ පැමිණ පනාවල ආයුර්වේද රෝහල අසලින් වම් පසට දිවෙන මානියම්ගම මාර්ගයයි. මේ මාර්ගයේ කිලෝමීටර් හතක් පමණ ගිය තැනදී ලෙන් විහාරයට ළඟාවිය හැකිය.කඳු වළල්ලෙන් වට වූ යකහටුවාව කඳු පාමුල විශාල ගල් ලෙනක පිහිටා ඇති විහාරය වළගම්බා රජු සැඟව සිටි ස්ථානයක් ලෙස ද ඉතිහාස තොරතුරු පවසයි.අනුරාධපුර රාජ සමයට අයත් ඉපැරැණි මෙම ලෙන් විහාරය ක්‍රි. පූ. 103 - 76 කාලයේ රජ කළ වළගම්බා රජු විසින් තමන්ම සතුරන්ගෙන් ගැලවී සිටීමට උපකාර වූ ස්ථානයන්ට කළගුණ සැලකීමක් වශයෙන් මෙම විහාරය ඉදිකළ බව සඳහන් වේ.ක්‍රි. ව. 1705 - 1738 මහනුවර රාජ්‍ය සමයේදී ශ්‍රී වීර පරාක්‍රම නරේන්ද්‍රසිංහ රජතුමා ද ක්‍රි. ව. 1748 - 1779 මහනුවර රාජධානි සමයේ රජ කළ කීර්ති ශ්‍රී රාජසිංහ රජතුමා ද මෙම ඓතිහාසික රාජමහා විහාරය ප්‍රතිසංස්කරණය කර ඇති බව ද සඳහන් වේ.මෙම රාජමහා විහාරයේ පිහිටීම අනුව ඇතුළට නෙරා ගිය ගල්ලෙන තුළ පිළිම ගෘහය වෙන්ව ඇත්තේ අඩි 5 1/2 ක පමණ ගනත්වයෙන් යුතු විශාල බිත්තියකිනි. විහාර මන්දිරය තුළ 18 රියන් සැතපෙන ප්‍රතිමා වහන්සේ නමකි.අභය මුද්‍රාව සහිත හිදි පිළිම වහන්සේද දෙනමකි. සමාධි මුද්‍රාවේ හිදි පිළිම වහන්සේ නමක් ද ඇතුළුව විෂ්ණු දේව ප්‍රතිමාවක් ද මෙම විහාරයේ පිහිටා ඇත.මල්වැල් ලියවැල්, නෙළුම්මල් හංසරූප යන සිතුවම්වලින් මෙහි ගල් පියස්ස සරසා ඇති අතර මේ වන විට මෙම මනරම් සිතුවම් දුර්වර්ණ වී විනාශ වී යමින් පවතී. මෙම සිතුවම් මහනුවර යුගයට අයත් සිතුවම් වේ.දහ අට රියන් සැතපෙන පිළිම වහන්සේමේ වටිනා ඉපැරැණි බිතු සිතුවම් ආරක්ෂා කිරීමට විධිමත් වැඩ පිළිවෙළක අවශ්‍යතාවය බෙහෙවින් අවශ්‍ය බව විහාරාධිපති අඹන්වල හේමාලංකාර හිමියෝ පවසති.කීර්ති ශ්‍රී රාජසිංහ රජ සමයේදී ආරම්භ වූ අලුත් සහල් මංගල්‍යය නොකඩවාම වාර්ෂිකව සිදු කෙරේ. දුරුතු පුර පසළොස්වක පොහෝ දින පවත්වන මෙම පෙරහර රාජකීය කරල් පෙරහර ලෙස ද හැඳින්වෙයි.සංස්කෘතික නර්තනාංගයන්ගෙන් යුතුව පවත්වන මෙම පෙරහර උඩරට, පහතරට, සබරගමු, නැටුම් අලි ඇතුන් සහිතව සීතාවක රාජධානිය තුළ සංචාරය කෙරෙන අද්විතීය කලාත්මක පෙරහරක් ලෙස පැවැත්වෙන්නකි.මෙරට පැවැත්වෙන එකම කරල් පෙරහර ද මෙම මානියම්ගම කරල් පෙරහර වන අතර පැරැණි කලාත්මක හෙළ චාරිත්‍ර ඔපවත් කරන සංස්කෘතික අංගයක් ලෙස කරල් පෙරහරට හිමිව ඇත්තේ සුවිශේෂ ස්ථානයකි.ඓතිහාසික මානියම්ගම පුරාණ රාජමහා විහාරයදිය නෑ පොකුණසටහන හා සේයාරූඇහැලියගොඩ සමූහඑච්. ඇම්. කිත්සිරි රූපසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007254</link>
    <topic>කොණ්ඩෙ කපන්න සල්ලි හොයන්න යකඩ ඉස්සුවා</topic>
    <author>ටෙක්ලා පද්මිණී කාරියවසම්</author>
    <content>කොණ්ඩෙ කපන්න සල්ලි හොයන්න යකඩ ඉස්සුවා”කර්මාන්ත පුරේ වැඩට යන්නයි මම මෙහෙන් ගියාට පස්සේ හිතාගෙන ඉන්නේ. අපේ අම්මා වැඩ කරන්නේ කර්මාන්ත පුරයේ. මාව මෙහේට දැම්ම අයම මට එතන රස්සාව දෙන්නම් කියලා අම්මට කීවලු”මොකද ධනංජය මෙහේට ආවයි කීවේ?”කර්මාන්ත පුරයේ යකඩ හොරකම් කරන්න ගිහිල්ලා”හොරකම් කළාද?”හොරකම් කළේ නැහැ. එතන තියෙන්නේ කැලෑව වගේ. කර්මාන්ත පුරයේ යකඩ අනම් මනම් එතනට ගෙනත් දානවා. ගමේ මිනිස්සු ඒවා අරගෙන ගිහින් විකුණලා සල්ලි ගන්නවා. ඒක දැලක් ගහලා වෙන්කරලා තියෙන්නේ. ඒත් දැල දැන් නැහැ. ඒක මිනිස්සු කඩලා. මම ඊට කලින් යකඩ ගන්න ගිහින් තිබුණේ නැහැ. මම එදා තනියම ගියා යකඩ ටිකක් ගන්න.”මොකටද ඉතිං ඔයාට කවදාවත් නැතිව යකඩ ගන්න හිතුණේ?මගේ ප්‍රශ්නය එතරම් ප්‍රියමනාප එකක් වූයේ නැත. යෞවනයේ තඹපැහැ මුහුණ රතුවී ගියේය. සඟවා ගැනීමට බොහෝ දේ ඇති බව දෑස්හි ඇඳී තිබිණි. වරක් හිස ඔසවා ම දෙස බැලූ ධනංජය යළි බිම බලාගත්තේ ලජ්ජාවෙනි. මට නිහඬව සිටීමට සිදුවිය. බොහෝ වේලාවකට පසු ධනංජය කටහඬ අවදි කළේය.”සිංහල අවුරුද්ද ආවා. මට කොණ්ඩේ කපාගන්න සල්ලි තිබුණේ නැහැ. අම්මා ළඟ තිබුණු සල්ලිත් ඔක්කොම ඉවරවෙලා මම මගේ පොඩි පොඩි වැඩවලට සල්ලි සොයාගත්තේ පුවක් කපලා දීලා. ඉතිං පුවක් කපන එකත් නවත්තලා තිබුණේ. මං ඉතිං හිතුවා යකඩ ටිකක් අරන් විකුණ ගන්න ඕන කියලා. එතකොට කොණ්ඩේ කපාගන්න පුළුවන්නේ”දන්නෙ නැද්ද අනුන්ගේ දේවල් හොරකම් කරන එක වැරැදියි කියලා?”දන්නවා. ඒත් ඒවා කුණු ගොඩේ තියෙන ඒවනේ. එතනට පස්දාලා වහනවා. ඉතිං හැමෝම ගන්න එක මම ගත්තහම මොකද?”හැමෝම කරන පළියට තමනුත් වැරැදි වැඩ කරන්න ඕනෑ කියලා කොයි පොතේද තියෙන්නේ? කියලා ධනංජයගෙන් අහන්න මට හිතුණා. ඒත් ඒක මෙච්චර පුංචි කොල්ලෙක්ගෙන් අහන්න ඕනැ ප්‍රශ්නයක් නෙවෙයි. ඊට වඩා ලොකු මිනිස්සු අනුන් කරන පළියට කොච්චර වැරැදි වැඩ කරනවද? ඒ වෙනුවට මං කොල්ලගෙන් වෙන ප්‍රශ්නයක් ඇහුවා.පුතා ඉස්කෝලේ කීයට වෙනකල් ගියාද?”ඉස්කෝලේ නවයට වෙනකම් ගියා. මෙහේ ඇවිත් ඉස්කෝලෙ යන්න බැරි වුණා. ඇයි, මට අකුරු බැහැනේ. උසාවියෙන් මාව මෙහේට දාන්නේ නැතිව ඉස්කෝලේ යවන්න හැදුවේ. ඉස්කෝලේ යන්න ඔක්කොම හරි ගස්ස ගත්තා. ප්‍රින්සිපල් සර් මට පත්තරයක් කියවන්න දුන්නා. මට කියවන්න බැහැනේ. ඉතිං කීවා ඉස්කෝලෙට බාරගන්න බැහැ. පිරිවෙනකට යන්න කියලා. ඒපාර ඉස්කෝලේ යන්නේ නැති නිසා උසාවියෙන් මෙහෙට දැම්මා”අකුරු බැරි ඔයා කොහොමද ඉස්කෝලෙ නවයට වෙනකම් ගියේ?”මාව පේල් වුණේ නැහැ. හැමදාම ලොකු පන්තියට දැම්මා”තමන්ගේ නම ලියාගන්නවත් බැරි ධනංජය ඉස්කෝලේ නවයට ගිහින්! ඒකෙන් පෙනෙන්නේ ශ්‍රී ලංකාවේ නිදහස් අධ්‍යාපන රටාවෙ ප්‍රගතිය. අකුරු බැරි ළමයෙක් ඉස්කෝලෙ නවවැනි ශ්‍රේණිය සමත්වෙලා.මට හිතෙන්නේ නම් ශ්‍රී ලංකාවේ අධ්‍යාපන ක්‍රමවේදය වෙනස් විය යුතුයි. අවුරුදු පහේදි පාසලට ඇතුළු වූ දරුවා අවුරුදු දහසයේ දී පාසලෙන් ඉවත්වන්නේ අකුරක්වත් බැරිව නම් ඒ දරුවා වෙනුවෙන් රජය දරන වියදමින් රටට ලැබෙන ප්‍රතිලාභය කුමක්ද? අධ්‍යාපන ක්‍රමවේදය වෙනස් වෙද්දී ගුරුවරුන්ගේ අධ්‍යාත්මික හා මානසික පරිවර්තනයක් ද සිදුවිය යුතුයි. දැන්නම් ඉස්කෝලේ එක වසරට ඇතුළත් කරන දරුවන්ගේ ගෙදර වැඩවලින් බොහොමයක් කරන්නේ අම්මලා තාත්තලා. ]මළ පොතේ අකුරක් දන්නැති දරුවෝ ඉස්කෝලෙන් එළියට එනකොට අනාගතේ ඒ ළමයින්ගේ දරුවන්ගේ පාසල් වැඩ කරලා දෙන්නේ කවුද කියන ප්‍රශ්නය ගැන මං හිතුවා.අනේ මන්දා නරක කාලෙට ඔය වගේ දේවල් මිනිස්සුන්ට හිතෙනවලු. වැඩක් නැති දේවල් හිතන එක නවත්තලා මම ධනංජය එක්ක කතාවට වැටුණා.ඉතිං?”ඉස්කෝලේ යන්නෙ නැති නිසා මෙහේ එන්න කීවා. තව ළමයි ඉන්නවා පාළු නැහැ. වැඩ ඉගෙනගන්න පුළුවන්, අකුරුත් ඉගෙන ගන්න පුළුවන් කීවා. මම මෙහේ ඇවිත් අකුරු ඉගෙන ගත්තා. මට දැන් ටිකක් ලියන්නයි කියවන්නයි පුළුවන්. මේසන් වැඩත් ඉගෙන ගත්තා. මේ සැරේ අවුරුද්දට මම ගෙදර ගිය වෙලාවේ නැන්ද ගේ පුතාගේ ගේ හදන එකට උදව් කළා. මට බිත්ති බඳින්න පුළුවන්. ඒත් මම අත්වැඩ දුන්නා විතරයි. එයාලා අහනවනේ කොහෙන්ද වැඩ ඉගෙනගත්තේ කියලා. ඉතිං මෙහේ ඉන්නවා කීවම ගමේ සලකන්නේ නැහැ. හිරේ වැටිච්ච එකෙක් කියලා මිනිස්සු කතාකරන්නෙත් නැහැ”එහෙනං මොකටද හොරකමේ ගියේ?”හරි මිස්, හොරකම් කරන්න හිතන් ගියාට මම හොරකම් කළේ නැහැ. එතන අයිනකට වෙලා මම කල්පනා කරකර හිටියා. සිකුරිටි එකේ අයියා කෙනෙක් ඇවිත් මාව අල්ල ගත්තා. එයාලගේ ලොක්කා ළඟට යමු කීවා. මමත් ගියා. එයාලා කීවා පහුගිය කාලේ බඩු හුඟක් නැතිවෙලා තියෙනවා. අහුවුණු එකේ උඹව පොලිසියට බාරදෙනවා කියලා.”ඉතිං ඔයා හොරකම් කළ දේවල් පොලිසියට දුන්නද?”නැහැ. මාව විතරයි එක්ක ගියේ. මම ඇත්තම කීවා. මං යකඩ ගන්න ගියේ කොණ්ඩේ කපාගන්න. ඒත් එතන වාඩිවෙලා හිටියට මම යකඩ ගත්තේ නැහැ කියල. ඒත් උසාවි දැම්මා. අන්තිමට මෙහෙට දැම්මේ ඉස්කෝලෙ යන්නැති නිසා.”ඉතිං පුතාගේ තාත්තාගෙන් කොණ්ඩේ කපන්න සල්ලි ඉල්ල ගන්න තිබුණනේ?”අපි තාත්තගෙන් සල්ලි ඉල්ලන්නේ නැහැ. තාත්තා වත්තේ කිරි කපනවා. එයා රබර් විකුණුවහම ගෙදරට බඩු ගෙනත් දෙනවා. අනෙක් සල්ලි සේරගෙම බොනවා.මිස් දන්නෙ නැහැ. මේ සැරේ මම අවුරුද්දට ගියහම තාත්තා මාව ගෙදරින් එළෙව්වා. අම්මා ඇවිත් මාව එක්ක ගියේ. දැන් මෙහේ ඇවිත් මම අවුරුදු දෙකක් විතර වෙනවා. මම ගෙදර ගියාට මට ආපහු එන්න සල්ලි තිබුණේ නැහැ.අනික මිස් අවුරුද්දට සංගීත සංදර්ශන වෙසක් එකට වෙසක් කූඩු තොරණ ඒවා බලන්න යන්න ආස හිතුණා. ඉතිං මම නැන්දගේ ගෙදරට වෙලා හිටියා. පොසොන් පෝය ඉවර වුණහම නැන්දට කීවා මට යන්න ඕනෑ කියලා. එන්න හිටපු දවසට ඉස්සරින් දවසේ අපේ සර් කෙනෙක් අපේ ගම පැත්තෙ ගිහින් එන ගමන් මාව එක්ක ආවා.”ඇයි තාත්තා ගෙදරින් එළෙව්වේ?”මම අවුරුද්දට ගිහින් ඉන්දැද්දි උණගත්තා. මට නැඟිටින්න බැරිව හිටියේ. අම්මා වැඩට ගිහින්. තාත්තා ගෙදර ඉඳලත් මාව බැලුවේ නැහැ. අම්මා ඇවිත් බෙහෙත් ගේන්න යං කීවා. රෑ වෙලා. ඉතිං මම කිව්වා දැන් හොඳයි, බෙහෙත් ඕන නෑ කියලා.එහෙම කීවා කියලා “බෙහෙත් ඕන නැත්නම් පලයං යන්න මෙහේ ඉන්න එපා කියලා” තාත්තා මට ගහලා එළෙව්වා. අම්මා රෑම මාව නැන්දලගේ ගෙදර ගෙනත් ඇරලුවා. නැන්දා කීවා කොහේවත් යන්නැතිව නැන්දගේ ගෙදරට වෙලා ඉන්න කියලා. මම නැන්දගේ ගෙදරටම වෙලා හිටියා.”අපේ තාත්තා කොහොමත් මටයි අක්කටයි ආදරේ නැහැ. අක්කත් කර්මාන්තපුරේ වැඩට යනවා. එයාට තාත්තා ආදරේ නැහැ කියලා වගක්වත් නැහැ. මට නම් හරි දුකයි. තාත්තා ආදරේ මල්ලිට විතරයි. අක්කා ආච්චිලගේ නැන්දලගේ ගෙදර යනවා. එයා වැඩිය ගෙදර ඉන්නේ නැහැ. එයා නම් මට ආදරෙයි. සල්ලිත් දෙනවා. මම මෙහේ ඉඳලා ගිහින් හොඳ රස්සාවක් කරන්න හිතන් ඉන්නේ.”සියලු බලාපොරොත්තු සුනුවිසුණු වී ගිය සිරිමල් යොවුන් වියේ එලිපත්ත පසු කරමින් තරුණ වියට එළෙඹී සිටින මේ තරුණයා දැලි රැවුලු කොණ්ඩය කපා ගන්නට ගොස් අක්කර අටක සිරවී සිටී.අවුරුද්දට ගිහිල්ලා ආවේ නෑනේ. දැන් පැනලා යන්නද හිතන් ඉන්නේ?නෑ මිස් පැනලා ගිහින් මොනවා කරන්නද? අම්මට ලියුමක් යවන්න බැරුව ඉන්නේ. රස්සාවට ගන්න කැමතියි කියලා ලියුමක් ලැබුණොත් මට මෙහෙන් යන්න පුළුවන්. පැනලා යන්නේ නැහැ.කොල්ලා තිර හඬින් කීය. ඒත් ඔහුගේ මුහුණේ ඇති කලකිරීම හා කැලඹීම හේතුවෙන් ඔහු කී දේ එලෙසම ක්‍රියාත්මක වේද යන්න පිළිබඳ සැකයක් තිබේ. ඒ හෙට දවසේ අපේ තරුණ පරපුරයි!ටෙක්ලා පද්මිණී කාරියවසම්කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007255</link>
    <topic>නෙළුම් විල</topic>
    <author/>
    <content>නෙළුම් විලගුණසිංහ හෙට්ටිආරච්චිඅධ්‍යාපන ඇමැතිවරයා ගමට ආවේ ය.ඔහු ගේ නිරීක්ෂණ චාරිකාවේ අරමුණ වූයේ විදුහල් බිමේ ඉදිකිරීමට යෝජිත තෙමහල් ගොඩනැඟිල්ලට සුදුසු තැනක් සොයාබැලීමය.මෙවිටම වාගේ ගමේ එක්තරා සිසුවියක් පාපැදියෙන් කඩමණ්ඩියට ආවා ය.ඇමැතිවරයා පාසලට ගිය ආරංචිය කන වැකුණු ඇය බඩුගැනීම පසෙක තබා යළි පාපැදියට නැඟුණාය.ඇය පාසල් බිමට යන විට ඇමැතිවරයා සිය නිලදර මඬුල්ල ද සමඟ කිසිවක් සාකච්ඡා කරමින් සිටියේය.ඇය ඔහු අබියසට ම ගියා ය.’ඇමැතිතුමා, අපේ ඉස්කෝලෙ මොකක්ද මේ කරන්න යන්නෙ?’ ඇය කීකරුව ඇසුවා ය.”අපි ළමයො ඔය ළමයින්ගෙ ඉස්කෝලෙට අලුත් ගොඩනැඟිල්ලක් හදන්නයි යන්නෙ. ඉතින් ඒක හදන්නෙ කොතැනද කියල තමයි මේ බලන්නෙ” ඇමැතිවරයා කරුණු පැහැදිලි කළේය.සතුටට පත් ශිෂ්‍යාව ඇමැතිවරයා අසලම ගැවසෙමින් සිටියා ය.පාසල අසල සුවිශාල සල්ගසක් තිබිණ. එය කපා දමා නව ගොඩනැඟිල්ල එතැන ඉදිකිරීම සුදුසු බව නිලධාරීහු දැන්වූහ.ශිෂ්‍යාවගේ මුහුණ මැලවී ගියේ ය.ඇය ඇමැතිවරයාට කිට්ටු කළා ය.”ඇමැතිතුමා, මාත් යමක් කියන්නද?””මොකක්ද ඔය ළමයාට කියන්න තියෙන්නෙ?” ඇමැතිවරයා ශිෂ්‍යාව දෙස බැලුවේය.”ඇමැතිතුමා, මං අහල තියන විදිහට මේ සල්ගහ මෙතන තියෙන්නෙ මේ ඉස්කෝලෙ පටන්ගන්නත් ඉස්සර ඉඳල! අපේ අම්මල මේ ඉස්කෝලෙ ඉගෙන ගන්න කාලෙත් මේ සල්ගහ තිබුණලු. අනිත් එක මේකෙ මල් පිපුණම ඉස්කෝලෙම සුවඳයි. ඒ හින්ද ඇමැතිතුමා මේ සල්ගහ කපන් නැතුව අලුත් ගොඩනැඟිල්ල වෙනින් තැනක හදන්න බැරිද?”ඇමැතිවරයා හිස සොලවමින් සල්ගස දෙසත්, ශිෂ්‍යාව දෙසත් මාරුවෙන් මාරුවට බැලුවේය. ඔහු ගේ සිතට සියුම් සතුටක් දැනී තිබිණි. ඊට හේතුව ශිෂ්‍යාවගේ මැදිහත්වීමය. පාසල් වේලාවෙන් පසු වුව සිය පාසල ගැන සොයාබැලීම යහපත් ලක්ෂණයකි. ඇමැතිවරයකු සමඟ වුව බයක් සැකක් නොමැතිව කතා කර සිය අදහස කෙළින්ම පැවසීමට හැකිවීම තවත් එබඳුම යහපත් ලක්ෂණයකි.”හොඳයි, එහෙම නං අපි වෙනින් තැනක් තෝරගම්මු!” ඇමැතිවරයා නිලධාරීන්ට යෝජනා කළේ ය.ඒ අනුව නිලධාරීහු ගොඩනැඟිල්ල තැනීමට සුදුසු වෙනත් තැනක් යෝජනා කළහ.සල්ගස බේරිණි.ගොඩනැඟිල්ල ද ඉදිවිණි.තවත් කාලයක් ගෙවී ගියේ ය.ඇමැතිවරයා ජීවිතයෙන් සමුගත්තේය.ඔහුගේ පුත්‍රයා පාර්ලිමේන්තු මන්ත්‍රීවරයෙක් වූයේය.පාසලේ ම ඉදිකරන ලද බුදු මැදුරක් විවෘත කිරීමට ඇමැති පුතු ද ආයේ ය.එදින ඔහු බුදු රුව ඉදිරියේ පිදුවේ අර සල්ගසින් නෙළා ගන්නා ලද මල් ය.මා මේ ලියූ කතාවට පහළොස් වසරක පමණ ඉතිහාසයක් තිබේ.මෙය අක්මීමන ආසනයේ ගා/පිලාන විද්‍යාර්ථෝදය මහ විදුහලයි. එහි ආ ඇමැතිවරයා අධ්‍යාපන ඇමැති ව සිටි ආචාර්ය රිචඩ් පතිරණ මහතා යි. ඇමැති පුතු ඔහු පුතු දොස්තර රමේෂ් පතිරණ මහතායි.ශිෂ්‍යාව පුෂ්පකාන්ති ජයමංගලානියි. ඇය අද ගුවන් හමුදාවේ නිලධාරිනියකි.සල්ගස අලුත් පරපුරක් සුවඳවත් කරමින් වැජඹෙයි.  ගාල්ලේ අඟුළුගහ, දොරපෙ, ගලහෙගෙ දූවේ, කුමාරසිරි පල්ලියගේ මහතා විසින් යොමු කරන ලද ලිපියක් ඇසුරිනි.දවාලේ කෑම පිඟාන අතට ගත් සිරියාට ඉහිලුම් නැති විය. එහි වූයේ බතුත්, එළවුළු වෑංජනයකුත් පමණි.ඒ වන විට ‘සිරියා’, මසවුළක් නැතිව බතක් නොබුදින තරමට මසට ගිජුව සිටියේ ය.පිඟාන ආපසු තැබු ගේ කුස්සියෙන් එළියට බැස හේ පිටුපස වහලේ සඟවා තිබු තුවක්කුව අතට ගත්තේ ය.වහා වහා මිදුල පසු කළ ඔහු ගේ රුව වන වදුලේ සැඟවිණ.ඊළඟ මොහොතේ එය ගං ඉවුරෙන් මතු විය.ඔහු ගේ උකුසු ඇස ගසින් ගසට දිව ගියේ ය. මොහොතකින් එය අතු දෙබලක නැවතිණ. ඒ සමඟ ම මුහුණට හිනාවක් නැඟිණ.එල්ලය ඇල්ලු ඔහු කොකා ගැස්සුවේ ය.ගොදුර ‘දඩස්’ ගා බිම වැටිණ.ඒ, වැඳිරියකි. වෙඩි පහර වැදී තිබුණේ ඇගේ හිසට ය. තුරුලෙහි වූයේ පැටවෙකි.වැඳිරිය කෙඳිරියක් නඟා ගෙන ම මිය ගියා ය. මව ගේ ලෙයින් නැහැවී සිටි පැටවා කෑ ගාන්නට වූයේ ය.කවදාවත් නැතුව සිරියා ගේ හිත ගැස්සුණේ ය. වමතින් තුවක්කුව දරා ගෙන ම ඔහු ගල්ගැසී වඳුරු මව ගේ නිසල සිරුර දෙස බලා සිටියේ ය.මව ගේ සියොළඟ ඉව කර බැලු පැටවා සිරියා වෙත පැන උරයේ එල්ලුණේ ය.සිරියා ගේ සුරත පැටවා වෙත ගියේ නොදැනුවත්වමය. ඔහු උගේ හිස පිරිමැද්දේ ය. පැටවා සිරියා ගේ ගෙලෙහි එල්ලුණේ ය.සිරියා ආපසු හැරුණේ ය; අඩියට දෙකට ගේ පැත්තට ආවේ ය. ඔහු ගේ පා නැවතුණේ ලී දඬු මැස්ස ළඟ ය. ඔහු තුවක්කුව එහි විසි කළේ ය.වෙන දා සතකු දඩයම් කළ විට ඔහු ගේ අත ගියේ දඩයම් පිහියට ය. එහෙත් අද ඔහු ගේ අත ගියේ උදැල්ලට ය.ඒ, වඳුරු මව මිහිදන් කරනු පිණිස ය.එතැන් පටන් සිරියා තුවක්කුව අතින් නෑල්ලු බව මේ කතාව හෙළි කළ ඌව, මාවෙලගම, පේ‍්‍රමරත්න අබේනායක ගුරුතුමා මට කීවේ ය.  වැල්ලවායේ, ආනපල්ලමේ, දඹේගොඩ ජිනදාස මහතා විසින් යොමු කරන ලද ලිපියක් ඇසුරිනි.මුනුබුරා ගේ උපන් දිනය වෙනුවෙන් තෑගි බෝග ගේන්නට සීයා සාප්පු ගියේ ය.දෝත පුරා තෑගි පුරවා ගත් හේ සාප්පුවේ උඩුමහලේ සිට පහත මහලට පිය මැන්නේ ය.පිය ගැට පෙළ බසිමින් සිටි වියපත් පාරිභෝගික මහතා අප්‍රාණික ව වැටෙන්නට යනු දුටු සේවකයෝ වහා දුවගොස් ඔහු වත්තන් කර ගත්හ.පාරිභෝගික මහතා ගේ තත්ත්වය යහපත් නැති බව පෙනුණෙත් ඔහු ගේ නිවෙසට ඒ බව දැන් වූ සේවකයෝ වහා ම ඔහු රෝහල්ගත කළහ.එහෙත් රෝහලේ දී අනපේක්ෂිත ලෙස ඔහු මිය ගියේ ය.මිය යන විට ඔහු සතුව මුදල් ද රන් අබරණ ද විය. රෝහල් කාර්ය මණ්ඩලයේ ද සහායෙන් සාප්පු සේවකයෝ ඒවා ලේඛන ගත කළහ. අනතුරුව, රෝහලට ආ පාරිභෝගික මහතා ගේ භාරකරුවනට ඒවා භාර කළහ.ඉන් නොනැවතුණු ඔවුහු අවමඟුලට ද සහභාගි වූහ.එසේ නොසිතූ, නොපැතූ මොහොතක මිය ගියේ ටෙලිකොම්හි සේවාව කොට විශ්‍රාම ගොස් සිටි කඩවත, ඉහළ බියන්විල, ජේ. ඒ. චන්ද්‍රපාල මහතා ය.සිය පාරිභෝගිකයා වෙනුවෙන් ඉහළින් ම යුතුකම් ඉටු කළේ කඩවත, කැන්ඩි සාප්පුවේ සේවක පිරිසය.ඒ සේවක ජනයාට ද, රාගම රෝහල් කාර්ය මණ්ඩලයට ද මියගිය චන්ද්‍රපාල මහතා ගේ පවුලේ ඥාතින් ගේ ගෞරවය මෙසේ පිරිනැමේ.  කඩවත, ඉහළ බියන්විල, කොස්ලන්දවත්තේ, ජිනසේන රුවන්පුර මහතා විසින් යොමු කරන ලද ලිපියක් ඇසුරිනි.වෙසක් පෝ දා මම මිතුරකු ගේ නිවෙසට ගියෙමි. ඔහු වෙසක් සැරසිලි කරමින් සිටියේය. මම ඔහුට උදවු වීමි.අඳුර වැටෙන්නට කිට්ටුව යාබද නිවෙසින් එක වරම ආයේ උස් හැඬුම් හඬකි.ඒ, වියපත් ගැහැනු හඬකි.මට මිතුරා ගේ මුහුණ බැලිණි.’එකත් එකට ම පුතයි, ලේලියි පන්සල් යන්න ඇති!’ මිතුරා කීවේ ය.’ඇයි? අම්මට ඇවිදින්න බැරි ද?’ මම ඇසීමි.’පුළුවනි, ඒත්, ඔය මනුස්සයට ගේට්ටුවෙන් එළියට බහින්න තහනම් කරලයි තියෙන්නෙ. වයසක උදවිය පිනට, දහමට ලැදියිනෙ. ඒත්, ඔය පුතා පෝයකටවත් අම්මව පන්සලකට යවන්නෙ නෑ.’’පුදුමයිනෙ.’ එතකොට, අම්ම පුතාගෙ ගෙදර හිරකාරියක් වෙලා!’’ඔව්’’මොකක්ද ඉතිං ඔය අම්ම පුතාට කරල තියන වැරැද්ද?’’වැරැද්ද ඉතිං පුතාව හදපු එක තමයි!’’වෙන දරුවො නැද්ද?’’දුවක් ඉන්නව පිටරටක. මාස්පතා අම්මට සල්ලිත් එවනව. ඒත් උන්දැ ඒ සල්ලිත් ඔය පුතාට ම දෙනව.’’පුත්තු මොනව කළත් අම්මල එහෙම තමයි’අඳුර වැටිණ.අප මිතුරා ගේ නිවෙස විදුලි බුබුළින් හැඩ විය. හැඬුම් හඬ ආ නිවෙස ද එසේ ම හැඩ වී තිබිණ.මා අත් දුටු තවත් මෙබඳු කතාවක් තිබේ. එය ද මවක හා පුතකු පිළිබඳ ව ය.මේ මව බේබදු සැමියා ගෙන් ලද අපමණ ගැහැට ඉවසමින් දරුවන් පස් දෙනකු සමඟ කටුක දිවියක් ගෙවුවා ය. ඇතැම් විට ඇය පනම් හතරක් සොයා ගත්තේ දණක් වතුරේ බැස කපා ගත් තණ කොළ විකිණීමෙනි.කලක් යන විට ඇගේ කටහඬ නැත්තට ම නැති වී ගියේ ය. අනතුරු ව ඇය මහ මගට වැටුණා ය. එහෙත් ඇය සිඟමන් නොයැද්දා ය; හරක් මඩුවක හෝ ගහක් යට නිඳා ගත්තා ය.ඇය මගට වැටුණු පසු ඇගේ පුතෙක් නිවෙසෙහි පදිංචියට ආවේ ය. එහි සිට පින්තූර රාමු කිරීමේ ව්‍යාපාරයක් ඇරඹූ ඔහු ගේ පුරුද්ද වූයේ සිය මව ගෙට එන විටම දොර වසා දැමීම ය. එවිට ඇය අගුවේ ඇන තියා ගනී.දිනක් මම පින්තූරයක් රාමු කර ගනු පිණිස ඔහු හමුවට ගොස් සිටියෙමි.තද වැස්සක් වැටුණේ ය.මව වැස්සේ තෙමී ගෙන ම ගෙට ආවා ය.පුතු වහා ම මව පිටතට තල්ලු කළේ ය. ඇය ‘දඩාස්’ ගා බිම ඇද වැටුණා ය.මා සිටි නිසා ඔහුට දොර වසන්නට බැරි විය.මව නැගිට ගොස් අගුවේ ගුළි ගැසුණා ය.ගෙතුළට ගිය පුතු මස් ව්‍යංජනයක් සමඟ පාන් ගිල දමන්නට වූයේ ය.මට ඉවසිය නොහැකි විය. මම වැස්සේ ම ආපසු එන්නට වීමි.  මහරගම, නාවින්නේ, යූ.ඒ. ආතර් මහතා විසින් යොමු කරන ලද ලිපියක් ඇසුරිනි.අපට ගවයෝ හතර පස් දෙනෙක් ම සිටියහ. පාසල් ගොස් ගෙදර ආ වෙලේ පටන් මට පැවරී තිබුණ ප්‍රධාන කටයුත්ත ගව පාලනය ය.තණ ඇති පෙදෙස් සොයා ගවයන් එහි දක්කා ගෙන ගොස් දිගේලි කළ යුතු ය.ඔවුනට බීමට ජලය සැපයිය යුතු ය. අඳුර වැටෙත් ම ඔවුන් ආපසු ගෙවත්තට දක්කා ගෙන ආ යුතු ය.රජයේ රැකියාවක් කළ මපියාගෙන් නම් කිසිම බුරුලක් නොලැබිණ. ඔහු කළ එක ම දේ අප පෝෂණය කිරීම පමණ ය.’හරක් ටික අරං පලයං! හරකුන්ට හොඳට කවපං’ බොන්ඩ වතුර දීපං! හරක් ටික හොඳට බලා ගනිං!’මපියා ගේ නියෝග මට මහත් වධයක් විය. මා ජීවත් වූයේ මව ගේ දයානුකම්පාව නිසා ම යැයි හැඟේ.පොතක් – පතක් බලන්නට පවා වේලාවක් නොමැති වූයෙන් මම බෙහෙවින් දුක්වීමි.මේ කෙසේ වුව ද අපේ ගව රැළෙහි වූ කුඩා වස්සාට මම ළෙන්ගතු ව සිටියෙමි.දිනක් පියා ආගන්තුකයන් දෙදෙනෙක් අපේ ගෙදරට එවී ය.’මං වහුපැටියව සල්ලිවලට ගත්ත’ යි ඉන් කෙනෙක් කීවේ ය.පැටවා විකිණීම මට ඉහිලුවේ නැත. ඌ රැගෙන යන මිනිසා සමග ඔහු ගේ ගෙදර යමි’ යි මම ඉටා ගතිමි.කිසි කතාවක් නැති ව පැටවා ගේ ලණුව අතින් ගත් මම ඌ දක්කා ගෙන ඉස්සර වීමි. මිනිස්සු මා පිටුපසින් ආවෝ ය.සෑහෙන දුරක් ගිය අපි තේ කඩයක් අසලට සමීප වීමු.’තේ එකක් බීල යමු!’ මිනිසා යෝජනා කළේ ය.මා සිටියේ ද ලොකු තෙහෙට්ටුවකිනි. තේ එකක් බීවා නම් හොඳ යැයි මට දැ සිතිණ. එහෙයින් මම පැටවා ළඟ පාත වූ ගසක ගැට ගැසීමි.’අනේ අර වහුපැටියව මස්කඩකාරයෙකුට දීලනෙ! පව්! දන්නැතුව දෙන්ඩ ඇති!’කවුදෝ කියනු මට ඇසිණ.මසිත ගිනි ගත්තේ ය.මම වහා ම මිනිසා අසලට ගියෙමි.’මං පැටියව ආපහු ගෙදර ගෙනියනව. තමුසෙට දෙන්නෙ නෑ.’ලණුව ලිහාගත් මම වහු පැටියා දක්කා ගෙන ආපහු පිටත් වීමි.දෙපැයකට පමණ පසු මට ඌ ආපසු අපේ වත්තට දක්කා ගෙන ආ හැකි විය.අහිංසකයා කඳුළු පිරුණ දෑසින් මදෙස බලා සිටියේ ය. මම උගේ හිස පිරිමැද්දෙමි.මපියා මට නොසෑහෙන්න බැන්නේ ය. මම කරබාගෙන සිටියෙමි.වැඩි කල් නොගියේය.වහු පැටියා අතුරුදහන් වූයේ ය. මපියා යළි ඌ හොරෙන් ම විකුණා දමා ඇති වග රහසක් නොවී ය.මට හැඬිණ.දින ගණනක් ම මම හැඬුවෙමි.අද මා වියපත් ය.වහු පැටවා සිහිපත් වන විට අද ද මගේ දෑස තෙමෙයි.  වේයන්ගොඩ, වදුරව, විනී ප්‍රේමරත්න මහතා විසින් යොමු කරන ලද ලිපියක් ඇසුරිනි.නෙළුම් විල, සිළුමිණ, ලේක්හවුස්, කොළඹකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007256</link>
    <topic>යුග ගණන් පැරැණි ශාස්ත්‍රීය ලේඛන සුරකින යතිවරයාණෝ</topic>
    <author>ඉනෝකා සමරවික්‍රම</author>
    <content>යුග ගණන් පැරැණි ශාස්ත්‍රීය ලේඛන සුරකින යතිවරයාණෝඅපට බොහෝ වටිනා ලියකියවිලි ඇත්තේ ය. ඇතැම්විට ඒවා රැක ගැනීම බොහෝ දුෂ්කර ය. මීට අවුරුදු හැත්තෑවකට අසූවකට පමණ පෙර උපන් අයගේ උප්පැන්න සහතිකය නැත. එක්කෝ එය අස්ථාන ගත වී ඇත. එසේත් නැත්නම් පරිස්සමක් නැතිකමින් හානි වී ඇත. ඇතැමුන්ගේ විවාහ සහතික ආදී වෙනත් ලියකියවිලි වලට ද සිදුව ඇත්තේ ද එයම ය. අද මෙන් එදා තාක්ෂණය දියුණු නැත.වැලිවිටියේ ශ්‍රී ගුණරතන හිමිඅද නම් ඕනෑම ලියවිල්ලක් පරිගණක ගත කර වසර ගණන් රැක ගැනීමට පුළුවන. කෙසේ වෙතත් උප්පැන්න සහතිකයවත් ඇතැමුන්ට රැක ගැනීමට නොහැකි යුගයක වසර අසූවක් පැරැණි පුවත්පත් ගොන්නත් ඉතාම සුරක්ෂිතව රැකගෙන ඇතැයි අපි ඔබට කීවොත් ඔබ පුදුම වනු ඇත. මෙය පුදුමයක් නොව සත්‍යයකි.විශේෂයෙන් ම මෙය අපට ආඩම්බරයකි.එක්දහස් නමසිය තිහේදී පත්තර මහ ගෙදරින් ආරම්භ වූ ‘සිළුමිණ’ පුවත්පතේ ශාස්ත්‍රීය සංග්‍රහය එකතු කර මනා පිළිවෙළට සකස්කර ආරක්ෂා කරගත් පැවිදි උතුමන් දෙනමක් පිළිබඳව කෙරෙන ඇගයීමකි මේ.“ගාලු කඩවත් සතර ද්විතිය සංඝනායක රාජකීය පණ්ඩිත වැලිවිටියේ ශ්‍රී ගුණරතන හිමි මගේ ගුරු හාමුදුරුවෝ. උන්වහන්සේ භාෂාවට සාහිත්‍යයට ඉතාම ආදරෙන් ලැදිව කටයුතු කළ කෙනෙක්. උන් වහන්සේට පාලි, සංස්කෘත පිළිබඳව හොඳ දැනුමක් තිබුණා. අපවත් වන තුරු ම උන් වහන්සේ ශාස්ත්‍රීය කටයුතු වල නියැලුණා මේ විහාරස්ථානයේ තිබෙන සිළුමිණ ශාස්ත්‍රීය සංග්‍රහ අතිරේක සිළුමිණ පුවත්පතේ ආරම්භයේ සිටම අපේ හාමුදුරුවෝ එකතු කර තිබෙනවා.උන් වහන්සේ අපවත් වන තුරු ම සිළුමිණ පත්තරය ඉතාම කැමැත්තෙන් කියෙව්වා. එහි තිබූ හරබර ලිපි අගය කළා. මම හිතන්නේ මේ පළාතේ කොහෙවත් මේ විදිහට ශාස්ත්‍රීය සංග්‍රහය එකතු කරලා නැතිව ඇති. සාමාන්‍යයෙන් පත්තර පරිස්සම් කරන්න හරිම අමාරුයි. කාවන්ගෙන් හා වෙනත් කෘමි උවදුරුවලින් බේරා ගන්න අමාරුයි.නමුත් අපේ හාමුදුරුවෝ මේ අතිරේක ඉතාම ආදරයෙන් සුරැකුවා. අද විවිධ අධ්‍යාපන කටයුතුවල නියැලෙන අය ඔවුන්ට අවශ්‍ය පැරණි ලිපි ලේඛන අවශ්‍ය වූ විට අපේ විහාරස්ථානයට ඇවිත් මේවා බලලා අවශ්‍ය තොරතුරු ලබාගන්නවා.”හම් බැම්මෙන් බැඳ සුරක්ෂිතව තබාගෙන තිබෙන අතිරේක එකතුව පිළිබඳව අදහස් දක්වමින් අපවත් වී වදාළ වැලිවිටියේ ශ්‍රී ගුණරතන හිමියන්ගේ ගෝල හිමි නම වන ගාලු කඩවත් සතර සහ බෙන්තර වලල්ලාවිට කෝරලයේ ප්‍රධාන සංඝනායක නාරංඕවිට තිලකරත්න ස්වාමීන් වහන්සේ පැවසූහ.එක්දහස් නමසිය හයේ දී උපත ලබා ඇති ගුණරතන හිමියන් පැවිදි ජීවිතයට ඇතුළත්ව ඇත්තේ එක්දහස් නමසිය දහ නමයේදී ය. එවකට උන්වහන්සේ ගේ වයස අවුරුදු දහතුනකි. අත්තම්මාගේ කැමැත්තට අනුව පැවිදි බිමට එළැඹුණු ගුණරතන පොඩි හාමුදුරුවෝ පොතපතේ අධ්‍යාපන කටයුතුවල ආසාවෙන් නියැළුණහ.පාලි සංස්කෘත දැනුමෙන් පොහොසත් වූ ගුණරතන හිමියෝ බොහෝ පොත පත පරිශීලනය කළහ. ගුරුවරයෙක් ලෙස ද කටයුතු කළ ගුණරතන හිමියෝ තම ගුරු වැටුපෙන් රුපියල් 25000 ක නිවාස ණයක් ගෙන ගාල්ල මිනුවන්ගොඩ ශ්‍රී ගුණරතන බෞද්ධ මධ්‍යස්ථානය ගොඩනැඟූහ. උන්වහන්සේ එම ණය මුදල සඳහා ගෙවා ඇති මාසික වාරිකය රුපියල් අනූහතයි සත හැට හයකි. බොහෝ ශාසනික සේවාවල යෙදුණු ගුණරතන හිමියෝ එක්දහස් නමසිය හත්තෑ හයේ අප්‍රේල් විසි හතරවන දා අපවත් වී වදාළ සේක.එතැන් පටන් සියලු කටයුතු පැවැරුණේ තිලකරතන ස්වාමීන් වහන්සේට ය. තම ගුරු හාමුදුරුවන් එකතු කළ පතපොත මෙන් ම සිළුමිණ ශාස්ත්‍රීය අතිරේක පොත් ආරක්ෂා කර ගැනීමට තිලකරතන හාමුදුරුවෝ අපමණ වෙහෙසක් ගත්තාහ.“මම කොතරම් කාර්යබහුල වුණත් මේ පතපොත පිළිබඳව අවදානයෙන් ඉන්නේ. කාවන්ගෙන් බේරා ගෙන ඉතාම සුරක්ෂිතව මේ දේවල් තබාගෙන ඉන්නවා. අපේ නායක හාමුදුරුවෝ පුංචිම වැදගත් කියලා හැඟෙන කොළ කෑල්ල වුණත් ඉතාම පරිස්සමට අරන් තිබ්බ කෙනෙක්. 1960 ගණන්වල දී නිවාස දෙපාර්තමේන්තුවෙන් ගත් නිවාස ණයට අදාළ සියලු ලියකියවිලි අදටත් ඉතාම සුරක්ෂිතව තිබෙනවා.නිවාස ණය, රක්ෂණ ලිපි, ආදී පරණ තෝම්බු එකතුවක් දිග හැර පෙන්වමින් තිලකරතන හිමි පවසන්නේ ය.ගුණරතන හිමියන්ගේ එකම ගෝලයා වූ තිලකරතන හිමියන්ට නම් ගෝල හාමුදුරුවරු කිහිප දෙනෙකු ම සිටිති.ගෝල හිමිවරුන් පිළිබඳව විමසීමේදී තිලකරතන හිමි බොහෝ වේලාවක් නිහඬව සිටියේ ය. උන්වහන්සේගේ දෑසේ පිරුණ කඳුළු අපි දුටුවෙමු. අපි එකිනෙකා මුහුණ බලා ගතිමු.ගුණරතන හිමියන් ගුරු වැටුපෙන් මිලට ගත් කාරයඅපට පෙන්වන්නට යැයි කියා තිලකරතන හිමියන් ගෙන ආ පොත් ගොන්නෙහි අතින් ලියූ නිබන්ධන කිහිපයක් ම විය. එය සිංහල භාෂාව, කාව්‍ය ආදිය පිළිබඳව ජයවර්ධනපුර විශ්වවිද්‍යාලය වෙනුවෙන් එක්දහස් නවසිය අසූ ගණන්වල දී සැකසූ නිබන්ධන කිහිපයකි.“මේවා කාගෙද හාමුදුරුවනේ...” අපි විමසුවෙමු.සුසුමක් හෙළූ තිලකරතන හිමියෝ හඬ අවදි කළහ. ඔය මගෙ දීප්තිමත් ම ගෝලයගේ. උන්වහන්සේ ජයවර්ධනපුර විශ්ව විද්‍යාලයේ ඉගෙන ගත්තේ. ඉගෙනීමට බොහෝම දක්ෂයි. කුඩා කාලයේ හිටියේ කෑගල්ලේ ළමා නිවාසයේ.දරුවගේ ඉගෙනීමට තිබෙන දක්ෂකම දුටුව නිසා මම පැවිදි කරගත්තා. ඒ මගේ පළමු වැනි ගෝලය. ඉංග්‍රීසි පිළිබඳව හොඳ දැනීමක් තිබුණා. බොරැල්ල ඇක්වයිනස් ආයතනයට යවලා තමයි ඉංග්‍රීසි ඉගැන්නුවේ. ඉගෙන ගන්න අතර ශිෂ්‍යත්වයකට ඉල්ලුවා. ඒ අනුව පශ්චාත් උපාධිය කරන්න චීනයට ගියා. උන්වහන්සේට චීන භාෂාව ඉතා හොඳින් කතා කරන්න පුළුවන්. චීනනාරංඕවිට තිලකරත්න හිමිගුවන් විදුලියේ සේවය කළා. ඒ වෙනකොට අවුරුදු තිස්පහක් විතර ඇති. උන්වහන්සේ හෘදයාබාධයකින් අපවත් වුණා.දේහය ලංකාවට ගෙනාවේ නැහැ. චීනයේ දී චීන ලංකා තානාපති කාර්යාලය මැදිහත්වී අවසන් කටයුතු සිදු කළා.පියෙකු තමන් උගන්වා උස් මහත් කළ දරුවකු තුරුණු වියේදී මිය ගිය විට තැවෙන දුක්වන ලෙසම තිලකරතන හිමියෝ ද දුක්වෙති.විටින් විට විවිධ ශාස්ත්‍රීය කටයුතු සඳහා දෙස් විදෙස් හි සංචාරය කරන තිලකරතන හිමියෝ අසරණ දරුවන්ගේ අනාගත අභිවෘද්ධිය සඳහා ද කටයුතු කරන්නාහ. වසර විසි අටක කාලයක් තිස්සේ කෑගල්ලේ පවත්වාගෙන යනු ලබන ළමා නිවාසය ඊට උදාහරණයකි.“මේ ළමා නිවාසය මුලින් ම පවත්වාගෙන ගියේ හිටපු තැපැල් ඇමැතිවරයකු වූ කීර්ති මහතා. මෙය මුලින් ම ආරම්භ කරලා තියෙන්නේ එක්දහස් නමසිය හැටපහ අවුරුද්දේ. පසුව තමයි මම මෙය බාරගත්තේ. මේ දිනවල ළමා නිවාසයේ අලුත්වැඩියා කටයුතු නිසා වහලා තියෙන්නේ. දරුවෝ 12 ක් පමණ සිටිනවා. මේ අයව පිරිවෙනට හා පාසලට යවනවා. ඇතැම් දරුවන්ට බාර කාරයෝ ඉන්නවා. ඇතැම් අයට බාරකාරයෝ නැහැ.තිලකරත්න හිමි ගිහි කළ ගුණරතන ගුරු හිමි සමඟපාසල් අධ්‍යාපනයෙන් පසුව මේ දරුවන්ට වෘත්තිය පුහුණුව ලබා දෙනවා. ඉන්පසුව රැකියා වලටත් යොමු කරනවා. අවුරුදු පහේ සිට දහඅට දක්වා වූ දරුවන්ව අප සුරක්ෂිතව බලා කියා ගන්නවා.” අසරණ වූ දරුවන්ට පියෙකු මෙන් කටයුතු කරන තිලකරතන හිමියෝ කරුණාව දයාව පෙරදැරිව තම පුංචි අම්මා ද ආදරෙන් බලා කියා ගත්තා හ.“මගෙ අම්මා තාත්තා ජීවතුන් අතර නැහැ. අම්මගෙ නංගි විවාහ වෙලා හිටියෙ නැහැ. අපිව බලා කියා ගත්තේ ඇය. දැන් ඇය වයසයි. ඇයට බලන්න කෙනෙක් නැහැ. මම පැවිදි වෙලා ඉන්නේ කියලා මට අහක බලන්න බැහැ. හිච්චි අම්මා දැන් ඉන්නේ මගෙ ළඟ. ඇයට ලෙඩට දුකට බලන්නේ මම. අම්මා තාත්තා වයසට ගියහම ඒ දෙන්නවත් මම තමයි රැක බලාගත්තේ.”අපවත් වී වදාළ ගුනරතන හිමියන්ගෙන් ලද ගුරු හරුකම් ඔස්සේ පැවිදි ජීවිතයේ දිගු දුරක් පැමිණි තිලකරතන හිමියන් අද සියල්ල උපේක්ෂා සහගතව විඳ දරා ගැනීමේ ශක්තියෙන් පිරිපුන් ය.“අපේ නායක හාමුදුරුවන්ට හිටිය එකම ගෝලයා මම. කුඩා කාලයේදී හැමදාම නායක හාමුදුරුවන්ට පාලි, සංස්කෘත වගේ ම ධර්මය පිළිබඳව පාඩම් දෙන්න ඕන. ගාථා ආදිය හොඳින් උච්චාරණය කරන්න ඕන. නායක හාමුදුරුවෝ හැම දෙයක් ගැනම බොහොම සැලකිලිමත්. ශාස්ත්‍රීය පැත්තට වැඩි නැඹුරුවක් තිබුණා. නායක හාමුදුරුවෝ ඇලුම් කළේ පොත පතට. උන්වහන්සේ විටින් විට මේ ශාස්ත්‍රීය සංග්‍රහ නැවත නැවත කියවා බලනවා. මගෙ අරමුණ මේ දේවල් තවත් කාලයක් ඉතාම හොඳින් ආරක්ෂා කරගැනීමයි.පියසේන නිශ්ශංක, මාර්ටින් වික්‍රමසිංහ ආදී වූ විද්වතුන්ගේ කර්තෘත්වයෙන් හැඩ වූ සිළුමිණ පුවත්පතේ ශාස්ත්‍රීය අතිරේකයන්හි එකල පල වූ ලිපි අතර වෙස්සගිරියේ ශිලා ලිපි, කාලිංග මාඝ යුද්දේ විස්තරය, රාජසිංහ රජු හා ඕලන්ද ජනපතියා, ලන්දේසින්, ඉංග්‍රීසින් හා සටනට සූදානම් යන ලිපි සුවිශේෂීය. ඊට අමතරව සිංහල භාෂාව පිළිබඳව බොහෝ තර්ක විතර්ක ඊට ඇතුළත් ය.සිළුමිණ පුවත්පත ආරම්භ වූයේ 1930 මාර්තු 30 වැනිදා ය. මේ ගෙවීයන්නේ අසූවැනි වසරයි. එදා මෙදා තුළ සිළුමිණ බොහෝ වෙනස්කම් වලට භාජනය වූයේ ය. සමාජය වෙනස් වූයේ ය. ලේක්හවුස් පුස්තකාලයේ හා ලේඛනාරක්ෂණ දෙපාර්තමේන්තුවේ සිළුමිණ පුවත්පත සුරැකිව තිබුණත් පුද්ගලික මට්ටමින් ආරම්භක ශාස්ත්‍රීය අතිරේක එකතුවක් තිබීම විරලය.අසූ වසරක් පුරා සිළුමිණ නාමය සුරැකමින් ශාස්ත්‍රීය සංග්‍රහ එකතු කර තවත් යුග ගණනක් ඒවා ආරක්ෂා කිරීමට කටයුතු කළ හා කරන බුද්ධපුත්‍රයන් වහන්සේට අපි හිස නමා ගරු කරමු.ඉනෝකා සමරවික්‍රමඡායාරූප - විමල් කරුණාතිලකකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007257</link>
    <topic>මැරෙනවනම් කොහේ හිටියත් මැරෙනවනෙ</topic>
    <author/>
    <content>මැරෙනවනම් කොහේ හිටියත් මැරෙනවනෙඅප කාටත් හොර රහසේ කාලය වේගයෙන් පියාඹා ගියේය. නංගී වෙනුවෙන් කළ බොරු පුද පූජා අවසන්වීම නිසා ජීවිතය ගැටගසා ගැනීමේ ප්‍රශ්න අඩු විය. අයියා තමන් ලද වේතනයෙන් කොටසක් අම්මාට දීමට ද අමතක නොකළේය. අයියා කුඩා අවදියේ කළ දඩබ්බරකම් බොහෝ අඩුවී තිබිණ.අ.පො.ස. සාමාන්‍ය පෙළ හොඳින් සමත්වූ මට උසස් පෙළ සඳහා මාතර නගරයට යෑමට සිදුවිය. එය මා ලද අලුත්ම අත්දැකීමකි. කුඩා අවදියේදී ආප්ප හොරෙන් කෑ තිලකා දැන් උස් මහත් වූ තරුණියකි. මා දන්නා තරමින් වයස අවුරුදු පහළොවක් පමණ වන්නට ඇත. තිලකා ගැන මා තුළ කිසියම් හැඟීමක් ඇතිවූවාදැයි නොදනිමි. මට තිලකා නොදැක සිටීමට බැරිතරම් විය. ආප්ප වට්ටිය නැතත් මම දිනපතාම වාගේ තිලකා මුණගැසුණෙමි.මා ටිකෙන් ටික උස් මහත් වෙද්දී තාත්තා පිරවුම් හලේ වැඩට යන ගමන් ආප්ප වට්ටිය බේකරියෙන් ගෙන ගොස් තැබුවේය. ඇත්ත වශයෙන්ම එය සිදුවූයේ මා පැපොල සෑදී ලෙඩවූ අවස්ථාවේ සිටය.”දැන් කොල්ල ලොකුª මහත් වෙච්චි එකේ පුතාලගෙ තාත්තම ඔය ආප්ප වට්ටියට කර ගහන්නකෝ”අම්මාගේ ඉල්ලීම ඒ ලෙසින්ම සිදුවිය. මා පාසල් ගියේ බේකරිය පසුකරමිනි. සුදු ඇඳුමින් සැරසුණු තිලකා මිදුලට වී මඟ බලා සිටියාය.”ඇයි දැන් ආප්ප ගේන්නෙ නැත්තෙ” හදිසියේම දිනක් තිලකා ඇසුවාය.”ඔයා හොරෙන් කන හින්දා..”බත් ඇට අවුලා කමින් සිටි පොල්කිච්චන් දෙදෙනෙක් ඉගිළ ගියෝය. ඔවුන් ඉගිළ ගොස් වැසූ අඹ ගස දෙස මා මොහොතක් බලා සිටියේ ඔවුන් ආපසු එතැයි සිතමිනි.”මම යනව. මට පරක්කු වෙනවා”ඔවුන් ආපසු නොපැමිණි බැවින් මම යන්නට සැරසුණෙමි. තිලකාගේ දෑසේ කඳුළු පිරෙමින් තිබිණ.”මොකෝ මේ කඳුළු පිරිලා.””මං හොරෙන් කෑවෙ නෑ. වට්ටියෙන් ආප්පයක් ගත්ත විතරයි”කම්මුල් දිගේ කඳුළු බේරෙන්නට විය. ඇගේ දෑසේ කඳුළු පිසදමන්නට සිතුණද එය කළ නොහැක්කකි. ඇග්නස් නැන්දා එවිටම මිදුලට පැමිණියාය. තිලකා වහා ගෙට දුවගියේ දෑසේ කඳුළු අම්මා දකිතැයි සිතූ නිසා විය යුතුය.”මොකෝ තිලක කියන්නෙ”ඇග්නස් නැන්දා ඇසුවේ යමක් සැක කළ බැවිනි. මා ළඟ උත්තරයක් නොවීය.”පියදාස ආප්ප ගේනකොට පරක්කුයි” තිලකට ඉස්කෝලෙ යන්න ඉස්සෙල්ල ආප්පයක් කන්න නැතිව නිකන් දොළදුක වගේ”නැන්දා කියද්දී මට හිනා ගියේය.”සේපාල ළමය දිගටම මෙහේ වැඩ කළා නම් ආප්ප ටික උදෙන්ම ගෙන්න ගන්න තිබුණ. කෝ මිනිහ පඩි මදියි කියල දමල ගහල ගියානෙ”අයියා බේකරියෙන් අස්ව ගිය බව මම දැන සිටියෙමි. අයියාට එකතැනක නිවිහැනහිල්ලේ වැඩ කරන්නට බැරි බව තාත්තා වරක් කියනු මට ඇසිණ.”මුදලාලි දරුවෙකුට වගේ සලකද්දී මූට එතන ඉන්න බැරිවුණානෙ.”අම්මාද ඉඳහිට වගපල කීවාය. එහෙත් අයියා බේකරියෙන් අස්ව යෑමේ නියම හේතුව කිසිවකු දැන සිටියේ නැත.* * *නගරයේ පාසලට යෑම සඳහා මා උදෙන්ම යා යුතු විය. බස් නැවතුම තිබුණේ බේකරියට මඳක් ඈතිනි.තිලකා පාසල් යන ගමන් බස් නැවතුමට ආවේ ගෙදර කිසිවකුටත් නොදැනෙන්නටය. ඇයි මෙච්චර උදෙන්”මා අසද්දී තිලකා හොරගල් අහුලන්නාක් මෙන් බලා සිටියාය.”ඉස්කෝලෙ අතුගාන්න තියෙනව“”හැමදාම””ඔව්..””ඉතින් ඇයි මෙතනට වෙලා ඉන්නෙ”කැකිරි පළන්නාක් මෙන් තිලකා හිනැහුණාය. ඈ මෙසේ උදෙන්ම පැමිණෙන්නේ මා සමඟ කතාබහට බව මා නොදැන සිටියා නොවේ. එහෙත් බොහෝ දිනවල එකම වචනයකුදු කතාකරන්නට අවස්ථාවක් නොවීය. බස්රිය පැමිණි සැණින් මම බස්රියට ගොඩවීමි. මා එසේ බස්රියට ගොඩවනවිට තිලකා හූල්ලමින් බලාසිටියාය.”මොකෝ අයිය බේකරියෙන් අස්වුණේ” මම දිනක් තිලකාගෙන් ඇසුවෙමි.”නිකන් වෙන්න ඇති””නිකන් වෙන්න බැහැ. හේතුවක් තියෙන්න එපායැ.””මං දන්නෙ නැහැ”තිලකා එසේ කියමින් එහාට මෙහාට ඇඹරුණාය.”අයිය ඔයා වගේ නෙවෙයි””ඒ කිව්වෙ..””අයිය දවසක්....”බස්රිය පැමිණියෙන් මම බස්රියට ගොඩවීමි. තිලකා කියන්නට ගියදේ අසාගන්නට නොහැකිවීම ගැන මම පාසලට යනතුරුම සිතන්නට වීමි. පසුදින ඒ ගැන විමසිය යුතු යැයි සිතුවද තිලකා බස් නැවතුමට නොපැමිණියාය. ඉන්පසු දින කිහිපයක්ම තිලකා එනතුරු බලා සිටිය ද ඈ නොපැමිණියාය.හදිසියේ දිනක් බේකරියේ මිදුලේ ඈ සිටිනු මම දුටුවෙමි.”ඇයි දැන් ඉස්කෝලෙ අතුගාන්න යන්නෙ නැද්ද?”කටට ආවාට මෙන් මම ඇසුවෙමි.ඇග්නස් නැන්දා මිදුලට ආවේ මා දෙස රවා බලමිනි. අමුත්තක් දුටු බැවින් මම එතැනින් පියමන් වීමි.”අයිය එක්ක නටන්න ලෑස්ති වෙච්චි නාඩගම ඒ පාර මල්ලි එක්ක නටන්නද උඹේ කල්පනාව“මා බේකරිය පියමන් කරද්දී ඇග්නස් නැන්දාගේ වචන යාන්තමට හුළෙඟ් පාවීයනු ඇසිණ. ඒ වචනවලින් මගේ සිත සසල විය. සසල වූ සිතට තිලකා පිළිබඳ හැඟීම වඩාත් කාවැදින. ඒ සමඟම අයියා ගැන ඇතිවූ සැකය සිත්පුරා ඔඩු දුවන්නට විය.”පුතේ ඉස්කෝලෙ වැඩ ටික හරියට කරගත්ත නම්”අම්මා දිනක් මේ අන්දමින් මට අවවාද කළේ මේ ගැන යමක් ඉව වැටීමෙන් විය යුතුය. මම අම්මා සමඟ වාද කරන්නට නොගියෙමි. අම්මාට දක්වන කීකරුබව තවමත් මා සමඟය. යටිසිත ප්‍රසාරණය නොවේ. තිලකා මටත් හොරෙන් එහි රැඳී සිටී. පාසල් වැඩ පෙරටු කරගෙන මම උසස් පෙළ විභාගයට පෙනී සිටියෙමි. එහෙත් ප්‍රතිඵල සතුටුදායක නොවීය. වැඩ දෙකකට එස් අකුරු ලැබී තිබිණ. භෞතික විද්‍යාවට සී අකුරක් තිබීම ගැන මම බෙහෙවින් පසුතැවිලි වීමි. ඒ මා දැඩි ආශාවකින් උගත් විෂය භෞතික විද්‍යාව වූ බැවිනි.විභාග ප්‍රතිඵල නිසා ඇතිවූ කලකිරීම නිසාත්, ගෙදර ඇතිවූ ආර්ථික ප්‍රශ්න වැඩිවීම නිසාත් මම රැකියාවක් සොයන්නට වීමි.”තව සැරයක් විභාගෙ කලා නම් පුතේ”තාත්තා පමණක් නොව අම්මා ද ඒ ඉල්ලීම කළාය. එහෙත් මගේ සිතේ වූ අඩුව පිරවිය හැකි නොවීය. පුවත්පත්වල තිබූ පුරප්පාඩු අනුව මගේ සුදුසුකම් අනුව ඉල්ලිය හැකි හැම තනතුරකටම මම අයදුම්පත් දැමුවෙමි.එහෙත් ඒ සියල්ල ගඟට කැපූ ඉනි හා සමාන විය. එක් පෞද්ගලික ආයතනයක් පමණක් අයදුම්පත ලද බව දැන්වීමට තරම් නිහතමානීවී තිබුණා. සෑම රැකියාවකටම දේශපාලනය හරස් විය. ඇමැතිවරයාගේ ලියුම රැකියාවක් ලැබීමේ එකම සාධකය විය.“චාමික අයියෙ ඇවිත් සද්ද නැතුව තාත්තව මුණගැහෙන්නකො”එක් හැන්දෑවක තකහනියේම මා හමුවීමේ බලාපොරොත්තුවෙන් පාර අයිනට පැමිණ සිටි තිලකා පැවසුවාය.”ඒ මොකටද?””ඇමැතිය තාත්තගෙ දකුණු අත වගේ. තාත්ත ඡන්දෙට සල්ලි වියදම් කළා. ඉතින් තාත්ත කිව්වොත් ඇමැති ලැයිස්තුවෙ උඩින්ම අයියගෙ නම තියේවි””මට එපා””අයිය හරි මෝඩයි””වෙන්න ඇති””අද රස්සාවක් ගන්න වෙන ක්‍රම නෑ””මම දන්නවා උන්ගෙ පස්සෙන් යනවට වැඩිය හිඟා කනව හොඳයි””අනේ මන්ද”මම ආපසු හැරුණෙමි. තිලකා දුකින් බලා සිටියාය. පිරවුම්හල් සේවකයකු වූ තාත්තාට දේශපාලන හයියක් ඇත්තේම නැත. වරක් සෝමරත්න මුදලාලි තාත්තටත් මටත් පෝස්ටර් ඇලවීමට කතාකළ බව මට හදිසියේ සිහිපත් විය. එය ප්‍රතික්ෂේප කළ නිසා මුදලාලි අප කෙරෙහි දැක්වූයේ අඩු තක්සේරුවකි.අන්තිමට නාවික හමුදාවට නැවියන් බඳවාගැනීමේ පුරප්පාඩු දැන්වීමක් මා ඇස ගැසින. සතුට ඉහවහා යද්දී මම ඉල්ලුම් පතක් තැපැල් කළෙමි.”මගෙ නම් කැමැත්තක් නෑ පුතේ. හමුදාවෙ කිව්වම මරණයට අත වන වන ඉන්න තැනක් නෙ”අම්මා කීවේ ඇඬූ කඳුළිනි.”මැරෙනවනං කොහෙ හිටියත් මැරෙනව අම්මෙ””උඹ ඉතින් පණ්ඩිතයනෙ”මේ රැකියාව ලැබෙන්නට එපායැයි අම්මා දෙවියන් යදින්නට ඇත.දෙවියන් අම්මා සමඟ උරණ වී සිටින්නට ඇත. නංගී සම්බන්ධයෙන් කළ පුද පූජා සියල්ලම වතුරේ ගියේ ද එබැවිනි.“වසන්තිට දැන් හොඳට කියවන්න පුළුවනි. පොතපත හොඳට ඉගෙන ගෙන විභාගෙකුත් පාස්වුණා ය කියල කිව්වේ.”හදිසියේ දිනක් කොළඹ ගොස් පැමිණි තාත්තා පැවසුවේ අපමණ සතුටකිනි.“අනේ වාසනාවන්. කෙල්ලට දෙයියො බැලුව.”අම්මාගේ වචනවල ද සතුට උතුරා යමින් තිබිණ.“හෙට උදේ කිරිබත් ටිකක් උයාගෙන පන්සල් යන්න ඕනි.”“දැන් ඉතින් තියෙන්නෙ පොඩි කොලූගෙ ප්‍රශ්නෙ තමයි...”තාත්තා පැවසුවේ දිග සුසුමක් හෙළමිනි. මම නෑසුණක් මෙන් ගෙතුළට වී සිටියෙමි.“සේපාලට ඇමැතිතුමා ළ¼ඟ රස්සාවට එන්න කිව්වලුනෙ...”තාත්තා පැවසුවේ අම්මාට පමණක් ඇසෙන්නට හීන් හ¼ඩිනි.“ඔව් ඉතින් තාප්ප බිත්තිවල පෝස්ටර් අලවපුවගෙ ප්‍රතිඵල තියෙන්නත් එපායැ” පොඩි එකා විතරයි ගල් ගිල්ල වගේ ඉන්නෙ. දරුවන්ගෙ තාත්තට බැරි ද පොඩි එකා ගැන ඇමැතිතුමාට කතා කරන්න.”අම්මා ද පැවසුවේ හීන් හඬිනි. ඒත් තාත්තා නිහඬ ය. වැහි කුණාටුවක් එන ලකුණු තදින් හමා ආ සුළඟ පැවසුවේ ය. අතුගා තිබූ මිදුල දෙවනත් කරමින් සර සරගා කොළ හැලෙන්නට විය. ජනෙල් පියන්පත් වැසිය යුතු යැයි සිතමින් අම්මා නැගිට ගියා ය.“දැන් අපේ දරුවො කිරි සප්පයො නොවෙයි. ලොකු එකා ඇමැතිය පස්සෙ ගියාට අපට ඕව දිරවන්නෙ නෑ. චාමික කොහොමත් ඕවට කැමති නෑ.”තාත්තා ද, උන් තැනින් නැගිට අම්මා පසුපස ගියේ එසේ කියමිනි. සමහර ජනෙල් පිටතින් වැසීම සඳහා තවත් අයකු ඇතුළතින් අගුල් තද කළ යුතු විය. ඒ කාර්යය සඳහා හැමදාමත් අම්මාට තාත්තා හෝ මා උදව් විය යුතු විය.කතා බහ නැවතිණ. ඇසුනේ තද සුළඟේ ඝෝෂාව පමණි........................පසුදා පහන් වෙද්දී වැස්ස පායා තිබිණ. කලකින් වැසි වට නිසාදෝ නැවුම් සුවඳක් පොළව බදාගෙන තිබුණි. දෙමළිච්චන් රෑනක් ගැඩවිලි පණුවන් සොයමින් මිදුල පුරා සැරි සැරුවෝ ය. වැසි වැටුණු මිදුලේ සේදී ගිය පෙනුමක් මිස වෙනත් අමුත්තක් පෙනෙන්නට නොවීය. අම්මා උයා බැඳ දුන් බත් මුලත් ආප්ප මල්ලත් රැගෙන තාත්තා කඩුල්ලෙන් පිටව ගියේ ය. ඇමැති වාහනයක් ආවේ අයියා කැටුව යන්නට ය. අයියාට මෙසේ ගමන් පහසුව ලැබුණේ ඇමැති රියදුරාගේ මිතුදම නිසා ය. අයියා ඕනෑ ම අයකු අන්දවන්නට සමත් ය. මිතුදමත් සමඟම අයියා ඇමැති රියදුරා ද අන්දවන්නට ඇත.කරන්නට විශේෂ යමක් නොවූයෙන් මම මිදුලේ එහා මෙහා ඇවිද්දෙමි.“ආප්ප කන්න අකමැති නම් බේකරියෙන් මොනව හරි අරන් ඇවිත් කාපං”අම්මාගේ කටහඬ ගෙතුළින් ඇසිණ.“එහෙනම් අම්මටත් එක්ක බනිස් ගේන්නෑ?”“මට එපා. මට ඉතිරි වෙච්චි ආප්ප තියෙනවා. මාළු පාන් බනිස් බේකරියෙ ඇතිනෙ. කැමැති දෙයක් අරන් ඇවිත් කාපං.”මා යනවිට කාන්ති කැෂියර් කූඩුවේ වාඩි වී සිටියාය.“ඇයි ඉස්කෝලෙ ගියේ නැද්ද?”“ඉස්කෝලෙ ගිහින් ඇති කියල හිතුව“තවත් කොටසක් ලබන සතියේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007258</link>
    <topic>මිනිත්තුවක කතාවක්</topic>
    <author/>
    <content>මිනිත්තුවක කතාවක්සිංහයකු ඇති කළ ධනපතියා ඌ බලාගැනීමට සේවකයෙකු අවශ්‍ය බව දන්වා පුවත්පත් දැන්වීමක් පළ කළේය. දැන්වීම පළවී සතියකට පසු ඒ සඳහා ඔහුට අයදුම්පත් දෙකක් ලැබී තිබුණි.වයස අවුරුදු 40ක පුද්ගලයකු මේ සඳහා තමා බඳවා ගන්නා ලෙස ඉල්ලා තිබූ අතර අනික් අයදුම්පත වයස 18ක පමණ තරුණියකගෙන් විය. ඔවුන් දෙදෙනාම තමන්ට ඇති සුදුසුකම් උපරීම වශයෙන් දක්වා තිබුණි. එකම දවසක මේ දෙන්නා කැඳවා සම්මුඛ පරීක්ෂණය පැවැත්වීමට සිංහ හිමියා තීරණය කළේය.ඒ අනුව දෙදෙනාම සිංහ කූඩුව ළඟට කැඳවාගෙන ගිය ධනවතා වඩාත් සුදුසු පුද්ගලයා තෝරාගැනීමට සූදානම් විය.ප්‍රථමයෙන් කූ®ඩුව ඇතුළට යවනු ලැබුවේ වයස 18 ඇති සුරූපී යෞවනියයි.... ඇය සිනාසෙමින් ඉඟි කරමින්, නටමින් සිංහ කූ®ඩුව ඇතුළට ගියාය. සිංහයා ළඟට සමීප වූ ඇය ඌගේ වලිගය පිරිමැද පිටට අත තබා තම ශිල්ප දක්වන්නට විය... මොහොතකින් සිංහයා ඇයට අවනත වූ බව පෙනී ගියේය. අනතුරුව සිංහයාට තමා දන්න භාෂාවෙන් කතා කළ ඇය ඌ ළඟට කැඳවා පුංචි හාද්දක් දී වැළඳ ගත්තාය.මෙය බලා සිටි සිංහ අධිපතියා අනික් පුද්ගලයා අමතා මෙසේ ඇසීය.”තමුසෙටත් පුළුවන්ද එහෙම කරන්න?””ඔව්. පුළුවන්.. හැබැයි සිංහයා එළියට දාන්න ඕන”ප්‍රේමදාස රොඩ්රිගෝ කළුතරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as1007259</link>
    <topic>ගුරු සේවයේ රසකතා</topic>
    <author/>
    <content>ගුරු සේවයේ රසකතාගුරු විදුහලේ නේවාසිකාගාර පාලනයේ වැඩි වගකීමක් ඇත්තේ නේවාසිකාගාර පාලකයාට ය. නේවාසික ගුරු සිසුන්ට අවශ්‍ය ආහාරපාන සකස් කෙරෙන්නේ ඔහුගේ මඟ පෙන්වීම යටතේ ගුරු විදුහලේදී මය. ඒ සඳහා වැය වන මුදල් නේවාසිකයන් සමානව දැරිය යුතුය.ළඟ ළඟම සිදුවූ භාණ්ඩ මිල ඉහළ යෑම් හමුවේ වෙනදාට වඩා වැඩි මුදලක් අය කර නොගෙන මෙම වැඩ පිළිවෙළ කරගෙන යෑම අසීරු බව නේවාසිකාගාර පාලක සමරකෝන් මහතාට පෙනී ගියේය.එබැවින් භාණ්ඩ මිල ඉහළ යෑම නිසා මතු වූ ගැටලුසහගත තත්ත්වය පිළිබඳව ගුරු සිසුන් සමඟ සාකච්ඡා කර ඔවුන්ගේ එකඟතාවය මත යම් මුදලක් වැඩි කිරීමට සමරකෝන් මහතා අදහස් කළේය.ඒ අනුව එක් සඳුදා දිනෙක රාත්‍රී ආහාරයට පෙර සියලුම නේවාසිකයනට භෝජනාගාරය අසල ශාලාවට රැස්වන ලෙස නේවාසිකාගාර පාලකයා දැනුම් දීමක් කළේය. සියලු දෙනම පාහේ එදින නියමිත වේලාවට අදාළ ශාලාවට රැස් වූහ.භාණ්ඩ මිල ඉහළ යෑම පිළිබඳව සංඛ්‍යා ලේඛන සහිත දීර්ඝ විස්තරයක් එහිදී සමරකෝන් මහතා ගුරු සිසුන් හමුවේ තැබීය.‘එහෙමනම් අපි ලබන මාසෙ ඉඳල එක් කෙනෙකුගෙන් තව රුපියල් පනහ ගානෙ ආහාර මණ්ඩලයට එකතු කරමු’ යැයි සාකච්ඡාව නිමාවට පත් කිරීමේ අදහසින් යුතුව සමරකෝන් මහතා පැවසීය.එහෙත් සිදු වූයේ නොසිතූ දෙයකි. ඉඳහිට දවසක සවස් යාමයේ නගරයට ගොස් මඳ පමණට දාගෙන එන්නට පුරුදු ව සිටි සිඩ්නි සහ සුමිත් එදින ද නගරයේ සිට පැමිණ කෙළින්ම මෙම සාකච්ඡාව පැවැත්වෙන ස්ථානයට කඩා වැදුණේය.‘එහෙම හිතෙන හිතෙන විදියට සල්ලි එකතු කරන්න ඉඩ දෙන්න බැහැ. එහෙම නම් ඒකට සාධාරණ හේතු මොනවද කියල පැහැදිලි කරන්න ඕන නේද?’ සිඩ්නි ඇසීය. එහෙත්, මේ ප්‍රකාශය කරන අතරතුරදී මිතුරන් කීප දෙනෙකු ඔහු අසුන් ගැන්වීමට උත්සාහ ගත් අතර ශාලාව පුරා සිනහ හඬක් ද පැතිර ගියෙන් මෙහි යම් අමුත්තක් ඇති බව සිඩ්නිට ද නොදැනුණා නොවේ.‘ඇයි සිඩ්නි මහත්තය. මං ඉතිං මේ පැය බාගයක් තිස්සෙම කිව්වෙ ඒක නේන්නං’ මවිතයට පත් වූ සමරකෝන් මහතා පැවසීය.‘හා කිව්ව ද? එහෙමනම් කමක් නැහැ’ සිනහව මධ්‍යයේම සිඩ්නි පැවසීය.විශ්‍රාමලත් විදුහල්පති බණ්ඩාරගම පුල්ලපෙරුමකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as10072510</link>
    <topic>බුද්ධියෙන් ජීවිතය සැලසුම් කර හදවතින් ජීවත්විය යුතු ය</topic>
    <author>සාකච්ඡා කළේ -රමණී සුබසිංහ</author>
    <content>බුද්ධියෙන් ජීවිතය සැලසුම් කර හදවතින් ජීවත්විය යුතු යදහම් උයන 6ධර්මිෂ්ඨ සමාජයක් ගොඩ නැඟෙන්නේ එහි පුරවැසියන් දැහැමි සිතිවිලි හා දැහැමි ක්‍රියාකාරකම්වලින් යුතු වන්නේ නම් පමණි. විශේෂයෙන් බෞද්ධ සමාජයක ගැටුම්, කලහකාරී ස්වභාව, සොර මැරකම් පැවතිය නො හැකි ය. ඒ සඳහා පදනම නිර්මාණය කළ යුතු වන්නේ සමාජයේ කුඩාම ඒකකය වන පවුලෙනි.මේ නිසා පළමුව පවුලේ අර්බුද හා ගැටලු අවම කළ යුතු ය. ඒ සඳහා වූ ආචාර ධර්ම මාලාවක් බුද්ධ දේශනාවේ අන්තර්ගත ය. විවාහයට පිවිසෙන දෙදෙනා මේ පිළිබඳ අවධානය යොමු කරන්නේ නම් පවුල් ජීවිතයේ කරදර දුරු කරගැනීම අපහසු වන්නේ නැත.විවාහය නම් සංස්කෘතික පසුබිම් දෙකකට අයත් දෙදෙනකු ගේ එක්වීම ය. සිතුම් පැතුම්, ආචාර සමාචාර විධි, බලාපොරොත්තු අතින් මේ දෙදෙනා එකිනෙකාට වෙනස් ය. විවාහයේ දී සිදු කැරෙන්නේ මෙසේ වෙනස් දෙදෙනක් සම තත්ත්වයකට ගෙන ඒමට උත්සාහ දැරීමය. එහිදී ජීවිත කාලය පුරාම එකිනෙකාට ගැළපීමට දෙදෙනාම උත්සාහ කිරීම ඉතා වැදගත් වේ.සාමාන්‍යයෙන් විවාහයක් සිදු කැරෙන්නේ බොහෝ පිරිසක ගේ ආශිර්වාදය ඇතිවය. මවුපියන්, නෑදෑ හිත මිතුරන්, අසල්වැසියන් ගේ සහභාගිත්වයෙනි. පිරිසක් ඉදිරිපිට කළ විවාහය නිසා මේ දෙදෙනාටම ගැලවීමක් නැත. පිළිගැනීමක් ඇති කළ නිසා වෙන්වීම අපහසු ය. වෙන්වීමේ ප්‍රවණතාවය වැඩිවන්නේ අප්‍රසිද්ධියේ සිදුකළ විවාහයන්හි දී ය.විවාහය රඳා පැවතීමේ දෙවැනි ශක්තිය දරුවන් ය. දරුවන් බිහිවීමත් සමඟ අඹු සැමියන් ගේ බැඳීම තහවුරු වේ. දරුවා මේ අසමාන දෙදෙනාගේ එක් ප්‍රතිඵලයකි. ඔහු තුළ මව සහ පියා යන දෙදෙනා ම ජීවත් වෙති.පවුල් ජීවිතයේ බොහෝ ගැටුම් නිර්මාණය වන්නේ විවාහයේ අරමුණු වටහා නොගැනීම නිසා ය. අප ගේ සංස්කෘතියේ විවාහය සිදු කෙරුණේ ආස්වාදය පිණිස නොවේ. එහි ප්‍රධාන අරමුණ වූයේ දරුවන් බිහි කිරීම ය. ආස්වාදය පිණිස විවාහය බටහිරින් පැමිණි ආකල්පයකි. අද දකින්නට ලැබෙන්නේ මේ ආකල්පය වර්ධනය වන ස්වභාවයකි. දෙදෙනා ගේ ආස්වාදය උදෙසා දරුවන් පමා කිරීම, රූපය අවලස්සන වේ යැයි සිතා දරුවන් පමා කිරීම ආදී අවස්ථා කොතෙකුත් අපි දකිමු. පවුල් ජීවිත අවුල් වන්නේ මෙවැනි අරමුණු ප්‍රමුඛ වීම නිසා ය. පැරැණි රජවරු දරුවන් වෙනුවෙන් සිය රජකම පවා හැර ගියහ. රඝු වංශයේ සඳහන් වන ලෙස දිලීප රජුට දරුවන් සිටියේ නැත. අමාත්‍යවරුන්ට රාජ්‍ය බාර කළ රජු දරුවන් ලැබීම පිළිබඳ ඍෂිවරයකු ගේ උපදෙස් පතා වනගත වූයේ ය.දරුවන් බිහි කිරීම මහා පින්කමක් බව දහමේ සඳහන් ය. ලොව්තුරා බුදු පදවිය ලබන පුතකුට ජන්මය ලබාදිය හැකි වන්නේ මවුපියන්ට ය. හිට්ලර් වැනි දරුණු පුද්ගලයන් බිහි වන්නේ ද මවක ගේ කුසිනි. මේ නිසා තමන් බිහි කළ දරුවා හොඳ පුරවැසියකු ලෙස සමාජයට දායාද කිරීම ද මවුපියන් ගේ විශාල වගකීමකි. ත්‍රිපිටකයේ අපදාන පාලියේ මේ පිළිබඳ වටිනා කතා රැසක් ඇතුළත් ය. මහා ප්‍රජාපතී ගෝතමිය ගේ චරිත කතාව ඉන් එකකි.ප්‍රජාපතී තෙරණියෝ පිරිනිවන් පාන්නට ආසන්න බව දැන බුදුරජාණන් වහන්සේ වෙත පැමිණ මෙසේ ප්‍රාර්ථනා කරන්නාහ. “රජ්ජුරුවන් ගේ බිසව, රජ්ජුරුවන් ගේ මෑණියෝ යන මේ තනතුරු ලැබීම කාන්තාවකට අපහසුවන්නේ නැත. යම් කාන්තාවකට ‘බුද්ධ මාතා’ යන නාමය ලද හැකි නම් එය මේ ලොව ලද හැකි ඉහළම තනතුර වන්නේ ය. මේ ලොව යම් කාන්තාවක් පුතුන් බලාපොරොත්තු වෙනවා නම් ඒ සියලුම කාන්තාවන්ට ඔබ වහන්සේ වැනි පුතුන් ම ලැබේවා.”විවාහ ජීවිතයක අරමුණ විය යුතු වන්නේ හොඳ දරුවන් බිහි කිරීම ය. අර්බුද මතු වන්නේ ඉන් බැහැරව කටයුතු කිරීම නිසා ය. ‘මිනිසා’ යනු භින්න රුචික පුද්ගලයෙකි. එනම්, ඔහු විවිධත්වයට කැමති ය. ඒකාකාරීත්වය මිනිස් ස්වභාවයට ම විරුද්ධ ය. විවාහය ද ඒකාකාරී බව බොහෝ දෙනා ගේ විශ්වාසයයි. එය ඒකාකාරී වන්නේ ආස්වාදයම මූලික කරගත්තේ නම් පමණි. අරමුණ විය යුතු වන්නේ හොඳ දරුවන් බිහි කිරීමය. ඒ වෙනුවෙන් කැපවීම ය. දරුවන් වෙනුවෙන් ජීවත්වන, පවුල ගොඩ නඟා ගන්නා අඹු සැමියන් අතර අර්බුද අවම ය.විවාහ ජීවිතයේ ගැටලු හා අර්බුද අවම කිරීම සඳහා, සැපවත් කරගැනීම සඳහා භාර්යාවගෙන් ස්වාමි පුරුෂයාටත්, ස්වාමි පුරුෂයාගෙන් භාර්යාවටත් ඉටු විය යුතු යුතුකම් දහයක් සිඟාලෝවාද සූත්‍රයෙහි අන්තර්ගත ය. ස්වාමි පුරුෂයා විසින් සිය බිරියට ගරු සැලකිලි ඇතිව ඇමතීමෙන් ද, අවමන් නොකිරීමෙන් ද, වෙනත් ස්ත්‍රීන් හා අනාචාරයෙහි නොහැසිරීමෙන් ද ඓශ්චර්යය පවරා දීමෙන් ද, ආභරණ ගෙන දීමෙන් ද සංග්‍රහ කළ යුතු ය. ස්වාමි දියණිය විසින් තම සැමියාට ගේ දොර වැඩපළ මනා කොට කිරීමෙන් ද, පිරිවර ජනයාට මනාකොට සංග්‍රහ කිරීමෙන් ද, පරපුරුෂ සේවනයෙහි නොයෙදීමෙන් ද, රැස් කළ වස්තුව රැක ගැනීමෙන් ද, සියලු කටයුතු අනලස්ව ඉටු කිරීමෙන් ද අනුග්‍රහ කළ යුතු ය.විවාහය සාර්ථක වන්නේ භාර්යාව හා සැමියා අතර අකුටිල සම්බන්ධයක් පවතින්නේ නම් පමණි. තම ස්වාමි පුරුෂයාට අවංකව, කීකරුව, ප්‍රියමනාපව, හිතවත්ව ක්‍රියා කිරීම ස්වාමි දියණිය ගේ යුතුකමකි. පවුලේ සාමය, සතුට, ගුණධර්ම වර්ධනය වන්නේ, කීර්ති ප්‍රශංසා වැඩි වැඩියෙන් ලැබෙන්නේ අඹු සැමියන් අතර අවංක විශ්වාසයක් හා නිහතමානී බවත් තිබේ නම් පමණි. මේ යුතුකම් ඇසුරේ ගොඩ නැඟෙන්නේ දෙදෙනාට දෙදෙනා ගරු කරන හොඳ පෞරුෂ දෙකකි. ආදරය, විශ්වාසය, බැඳීම යන මේ සියල්ල එහි අන්තර්ගත ය. හොඳ දරුවන් බිහි කළ හැකි වන්නේ මෙවන් අඹු සැමියන්ට ය. මෙහි ආස්වාදය ද බැහැර වී නැත. ඒබ්‍රහම් මාස්ලෝ නම් විද්වතා පවසන ලෙස මිනිසුන් ගමන් කරන්නේ අවශ්‍යතා හඹා ගෙන ය. බුදු දහමේ ද මේ පිළිබඳ විග්‍රහ කැරේ. ආහාරපාන, ඇඳුම් පැළඳුම්, ඉඳුම් හිටුම් අපගේ මූලික ම අවශ්‍යතාය බොහෝ විට පවුල් කඩා ඉහිරෙන්නේ මේ අවශ්‍යතා සම්පූර්ණ නොවූ විට දී ය.දුප්පත්කම එන විට ආදරය පෑල දොරින් නික්මෙනවා යැයි අපේ ජනවහරේ එන කියමනකි. මේ නිසා විවාහ වීමට පෙර මේ මූලික අවශ්‍යතාව හෝ සපුරා ගැනීමට කටයුතු කිරීම වැදගත් ය.අනාගතය ගැන නොදන්නා ජීවිතයේ යථාර්ථය නොදන්නා දරුවෝ ‘ලුණුයි බතුයි කාල හරි අපි ජීවත් වෙමු” යැයි තම බොළඳ ආදරය හමුවේ විවාහ වෙති. විශේෂයෙන් ඈත පිටිසර ගම් දනව්වල මෙවැනි අවස්ථා සුලබ ය. එක් අවස්ථාවක අම්පාර ප්‍රදේශයේ ගම්මානයක මෙවැනි සිදුවීමකට මුහුණ දුන් දැරියකට මුහුණ දෙන්නට සිදුවූ අවාසනාවන්ත තත්ත්වයක් පිළිබඳ අසන්නට ලැබුණි. අඩු වයසින් හිතුමතයේ විවාහ වූ මේ දැරිය දරුවන් දෙදෙනකු බිහි කරන්නීය. ආර්ථික දුෂ්කරතා වැඩි වෙත් ම ඇය ගේ සැමියා ඇය හා දරුවන් මඟ හැර යන්නේ ය.දරුවන් ගේ කුස ගිනි නිවන්නට මාළු ඇල්ලීමට ගිය ඇය දරුවන් දෙදෙනා වැව් කණ්ඩියේ තබා දියට බසින්නී ය. හය හතර නොදත් එක් දරුවෙක් දියට බසින්නේ දියයට සැඟවී ගත්තේ ය. මෙවන් අවාසනාවන්ත ඉරණමකට ඇය ගොදුරු වූයේ ජීවිතය පිළිබඳ වූ අනවබෝධය නිසා ය. මවුපියන් දරුවන් කෙරෙහි වැඩි අවධානයක් යොමු කළ යුතු වන්නේ හරි මඟ යැවිය යුතු වන්නේ මෙවන් අවාසනාවන්ත තත්ත්වයන්ගෙන් ඔවුන් මුදවා ගැනීමට ය.විවාහ වන තැනැත්තා සතර කර්ම ක්ලේශයන්ගෙන් දුරු විය යුතු බව සිඟාලෝවාද සූත්‍රයෙහි ම සඳහන් ය. එනම් ප්‍රාණඝාතය, සොරකම, කාමයෙහි වරදවා හැසිරීම, බොරුකීම යන කරුණු හතරෙන් දුරු විය යුතු ය. ඡන්ද, දෝෂ, භය, මෝහ යන සතර අගතියෙන් දුරු විය යුතු ය. විවාපත් වන දෙදෙනා ආශාව නිසා නොමඟ නොයා යුතු ය. ද්වේශය, බය, අනවබෝධය නිසා නොමඟ නොයා යුතු ය. රහමෙර පානය, නොකල්හි වීථි සංචාරය, නෘත්‍ය දර්ශනයට යාම, දූ කෙළිය, පාප මිත්‍රයන් හා එක්වීම, අලස බව යන භෝග විනාශ මුඛයන්ගෙන් දුරු විය යුතු ය. පවුල් ජීවිතයට පිවිසිය යුතු වන්නේ මෙසේ සතර අගතියෙන්, සතර කර්ම ක්ලේශයන්ගෙන්, භෝග විනාශ මුඛයන්ගෙන් දුරු වූ තැනැත්තා ය.බඹරෙක් මලෙන් රොන් ගෙන වදයක් බඳිනවා වගේ, වේයන් තුඹසක් බඳිනවා වගේ තමන් ගේ ආර්ථිකය ක්‍රම ක්‍රමයෙන් ගොඩනඟා ගත යුතු ය. ඉහත ආචාර ධර්ම ආරක්ෂා නො කළේ නම් කෙනකුට ආර්ථිකය ගොඩනඟා ගත නොහැකි ය. ආර්ථිකය සහ මූලික අවශ්‍යතා ගොඩනඟා ගත් පසු ආරක්ෂාව පිළිබඳ අවධානය යොමු කළ යුතු ය. ආරක්ඛ සම්පදා ලෙස ව්‍යග්ඝපජ්ජ සූත්‍රයේ සඳහන් වන්නේ එයයි.අප ගේ සමාජයේ පවුල් ජීවිතයට ආරක්ෂාව අත්‍යවශ්‍යය. තමන් විවාහ වෙනවා නම් බිරියට ඇවැසි ආරක්ෂාව සැපයීමට බැඳී සිටිය යුතු ය. ඇය තනි නොකළ යුතු ය. කතා කරන්න, දුක සැප හොයන්න, කෙනෙක් නැති තැන පවුල කඩා ඉහිරීම වැළැක්විය නොහැකි ය.මේ නිසා සමාජ සම්බන්ධතා ගොඩනඟා ගැනීම ද වැදගත් ය.“සංතුට්ඨි පරමං ධනං”ජීවිතයේ සතුට තිබිය යුතු ය.“විශ්වාසා පරමා ඥාතී”විශ්වාසය තිබිය යුතු ය. සමාජයේ එකිනෙකා අතර සම්බන්ධතාවයක් නොවුණේ නම් මිනිසුන් තනි වී පවුල බිඳී විසිරී යෑමට පුළුවන. මේ සියල්ල සපුරාගන්නා අතර ම සත්‍යවාදී වීම, නිවැරැදි වීම ද වැදගත් ය. අවසානයේ“නිබ්බාණං පරමං සුඛං”අධ්‍යාත්මික සංවර්ධනය ද ඇති කර ගත යුතු ය. ජීවිතයේ කවර දේ කළත් අවසානයේ අපි මිය යමු. වයසට යන කල, ලෙඩ දුක් සෑදෙන කල, මරණය දකින කල අප හරි හම්බ කළ දේ, ගරු නම්බු නාම කිසිවකින් පලක් නැත. මේ ජීවිතයේ අධ්‍යාත්මික ප්‍රවණතාවක් ඇති කරගත යුතු වන්නේ ඒ නිසා ය. ඔබ, පසළොස්වක පොහෝ දිනට හෝ පන්සල් යා යුතු ය. වන්දනා ගමනකට, බණ භාවනාවලට සහභාගි විය යුතු ය. සිල් සමාදන් විය යුතු ය. එතැන දී අපත් නො දැනීම අධ්‍යාත්මික සහනයක් ලැබෙනු ඇත.ජීවිතය නම් කරදර රාශියකි. ජීවිතය නම් අට ලෝ දහමය. ලාබ අලාබ, යස අයස, නින්දා ප්‍රශංසා, දුක සැප යන මේ අංගයන්ගෙන් අපට දුරස් විය නොහැක. ලෝක ස්වභාවය එයයි. මේ වාට මුහුණ දී ජයග්‍රහණය ලැබීමේ ශක්තියක් කෙනකුට තිබිය යුතු ය. ඒ ශක්තිය ලැබීමට නම් මේ සමාජයත් සමඟ සිටිය යුතු ය. අපිට නෑදෑ හිත මිතුරන් ඉන්නවා. ඕනෑම ප්‍රශ්නයකදී පිරිස් ඉන්නවා. යන සිතිවිලි පැවතිය යුතු ය. අද අප දකින්නේ මේ හැකියාව දුරු වී යන ස්වභාවයකි. එවිට ප්‍රශ්න විසඳාගත නොහී මානසිකව ශාරීරිකව දුර්වල වන්නේ ය. එවන් පුද්ගලයාට සිය දිවි නසා ගන්නවා හැර වෙනත් ප්‍රතිකර්මයක් නැත.එක එකතු කිරීම සමානයි දෙක ය. දෙක එකතු කිරීම දෙක සමානයි හතරය. මේ අප ඉගෙන ගත් ආකාරයයි. එහෙත් සැබෑ ජීවිතයට මෙය ගැළපෙන්නේ නැත. වතුර වීදුරු දෙකක් එකතු කළ විට එක් වතුර වීදුරුවකි. වැලිගොඩවල් දෙකක් එකට එකතු කළ විට එක් වැලි ගොඩකි. මේ යථාර්ථය තේරුම් ගැනීමට නම් අප ගේ බුද්ධියයි හදවතයි දෙකම දියුණු කළ යුතු ය.බුද්ධියෙන් ජීවිතය සැලසුම් කර හදවතින් ජීවත් විය යුතු ය. ජීවිත අවුල් වන්නේ සියල්ල බුද්ධියෙන් තීරණය කිරීමට ගිය විට දී ය. මේ නිසා බෞද්ධයින් වන ඔබ හදවතේ කරුණාව, මෛත්‍රිය, දයාව ප්‍රගුණ කල යුතු ය. සාමය, සංතුෂ්ටිය පිරුණු පවුලක් ගොඩනඟා ගත හැකි වන්නේ එවිට ය.සාකච්ඡා කළේ -රමණී සුබසිංහකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=as10072511</link>
    <topic>සිතින් දිරිමත් මිලාන්ට අපිත් දිරියක් වෙමු</topic>
    <author>පිංතූර -ජාඇල මධ්‍යම</author>
    <content>සිතින් දිරිමත් මිලාන්ට අපිත් දිරියක් වෙමුඅතපය හතර හොඳින් පිහිටා තිබියදීත් රැකියාවල් නැතැයි රජයට බැණවදිමින් වටිනා කාලය කඩ පිල් - හන්දිවලට මිඩංගු කරන ඇතැම් තරුණයින්ට ආදර්ශයට ගත හැකි පුද්ගලයෙක් පසුගියදා අපට හමුවිය. පාදයක් නැතිවුණත් ජීවිතය ජයගෙන ඉදිරියට යන ඔහු අපට මුණගැසුණේ ජා–ඇල වෑවල ප්‍රදේශයේදී ය.මිලාන් බිරිය සහ දරු දෙදෙනා සමඟමිලාන් වෝල්ටර් ප්‍රනාන්දු (43) නම් වූ ඔහු දෙදරු පියෙකි. මේ දිරිය තරුණයාට වයස අවුරුදු 7දී සිය දකුණු පාදයට විෂ බීජයක් ඇතුළුවීම නිසා කොළඹ මහ රෝහලේදී සිදුකළ ශල්‍යකර්මයකදී වෛද්‍ය පරීක්ෂණයකට අනුව පාදය මුළුමනින්ම ඉවත් කිරීමට සිදුවිය.”පාදයක් මට අහිමි වුණයි කියා මා දුක් වුණේ නැහැ. කිහිලිකරුවක ආධාරයෙන් පාසල් ගිහින් මගේ අධ්‍යාපන කටයුතු ඉතා හොඳින් කරගෙන ගියා” යැයි මිලාන් පැවසුවේය.වෑවල ශාන්ත සේවියර් මහා විද්‍යාලයේ අ.පො.ස. සාමාන්‍ය පෙළ සමත් මිලාන්ට තවදුරටත් ඉගෙනීමේ හැකියාව හා ආශාව තිබුණත් ආර්ථික අපහසුතා නිසා දිගට ඉගෙනීම වැළැකිණ.එහෙත් මිලාන්ගේ සිතේ ශක්තියත් නොපසුබට උත්සාහයත් නිසා කාලාන්තරයක් තිස්සේ ඔහුගේ සිතේ පැළපදියම්ව තිබූ විදුලි කාර්මික වැඩ ඉගෙන ගැනීමේ සිහිනය, සැබෑවිය.පාදයක් අහිමි වුවද ඔහුට විවාහයට එය බාධාවක් නොවීය.ඔහුගේ හොඳ ගතිගුණ ගැන පැහැදුණු ශිරෝමි ප්‍රියංගිකා මිලාන්ගේ දයාබර බිරිය වූවාය.දැන් ඔවුනට පුතුන් දෙදෙනෙකි. දරු දෙදෙනා සමාජයට වැඩදායක රටට දැයට හිතැති හොඳ පුරවැසියන් කිරීමේ පරම චේතනාවෙන් ආර්ථිකය සරිකර ගැනීමට මෙම දිරිය මිනිසා සිය බිරියත් සමඟ දිවා රෑ නොතකා කටයුතු කරති.මේ ආදර්ශමත් දිරිය මිනිසා කිහිලි කරුවේ වාරුවෙන් සිය පාපැදියේ නැඟී ගමේ ගොඩේ නොයෙක් වැඩකටයුතුවල නියැලීමට යන එනු දකින විට කෙනෙකුට ඇතිවන සතුට අප්‍රමාණය.ජීවිතයේ වාරු ඇති මිනිහකු ලෙසින් අද ඔහු කිහිලිකරුවේ ආධාරයෙන් සිය පාපැදියේ ගමන් කරමින් නිවෙස්වලට විදුලි රැහැන් ඇදීම, රූපවාහිනී යන්ත්‍ර ගුවන්විදුලි යන්ත්‍ර හා කැසට් යන්ත්‍ර අලුත්වැඩියා කිරීම මෙන්ම නිවෙස්වලට තීන්ත ගෑම, දොර – ජනේල ඔප දැමීමේ හා තවත් බොහෝ රාජකාරිවල නියැළෙයි. කරන වැඩේ හොඳට කරන නිසා ඔහුට ජනතා ඉල්ලුම බොහෝය.මිලාන් ඕනෑම උසකට නැඟ වැඩ රාජකාරි කරන්නේ දෙපා ඇත්තකුටත් වඩා අතිදක්ෂ අයුරිනි.කිහිලිකරුවේ ආධාරයෙන් ගම පුරා නොව මුළු රට පුරා වුවත් ගොස් වැඩ කරන්න මිලාන්ට මහත් චිත්ත ධෛර්යයක් තිබුණත් වෘත්තිය සඳහා අවශ්‍ය උපකරණ පාපැදියෙන් ගෙන යෑම ඔහුට ඉතා අසීරුය.ඒ නිසා ඔහුට සරණ විය හැකි පුද්ගලයෙකු - ආයතනයක් හෝ සංවිධානයක් වෙතොත් මේ දරු පවුලේ අනාගත අභිවෘද්ධිය වෙනුවෙන් රෝද හතරේ යතුරු පැදියක් ලබා දීමට ඉදිරිපත් වුවහොත් එය මිලාන්ගේ ජීවිතයට මහඟු අත්වැලක් මෙන්ම ඉමහත් පිනක් අත්වන ක්‍රියාවක් බැව් මිලාන් පවසයි.මිලාන්ගේ ලිපිනය හා දුරකථනය - ඊ.ඒ.ඩබ්ලිව්.ඩබ්ලිව්.ප්‍රනාන්දු, ‘ලහිරු නිවස’, මහවත්ත, වෑවල, ජාඇල. දු.ක.0718871322.පිංතූර -ජාඇල මධ්‍යමලෙස්ලි පෙරේරාකිහිලිකරුවේ ආධාරයෙන් නිවෙස්වල වැඩට පාපැදියෙන් යන අවස්ථාවක්රූපවාහිනී යන්ත්‍රයක් අලුත්වැඩියා කරන අයුරුකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007251</link>
    <topic>පියුමයි පොකුණයි</topic>
    <author>හේමාලි විජේරත්න</author>
    <content>පියුමයි පොකුණයිවිවේකයෙන් ඉන්නේඉරිදට විතරයි - කුමාර්උදේටයි දවල්ටයි උයාගෙනහතට අපි ඔෆීස් යනවා - තනූජාකලාවත් එක්ක බැඳුණු සුප්‍රකට ව්‍යාපාරිකයකුගේ නිවෙසකටයි මෙවර අපි ගොඩවැදුණේ. ව්‍යාපාරික ලෝකය අතිශයින්ම කාර්යබහුලයි. බොහෝ විට අපි අසා ඇත්තේ ඒ තුළ දකින්නට ලැබෙන්නේ මුදල මත පසුබිම්වන ලෝකයක් ගැන බවයි.එහෙත් අද අපි හමුවන ඔහුගේ ලෝකය තුළ මුදලට ප්‍රමුඛ ස්ථානයක් හිමි නොවෙයි. ව්‍යාපාරිකයෙකු වශයෙන් ඔහුට මුදල් හම්බකිරීමේ පරමාර්ථයක් නැතැයි කියන එක නොවේ ඉන් අදහස් වූයේ.මුදල පසුපසම පමණක්ම ඔහු හඹා නොයන බවයි. ඔහු කලා ක්ෂේත්‍රයේ බොහෝ පිරිස් අතර සුහද ගනුදෙනුවක නිරත වන කුමාර් කොතලාවලය. ටොරානා වීඩියෝ මූවීස් අධිපති යැයි කිව්වොත් තවත් ඔහු හඳුනාගන්නට පහසුවෙයි.ටොරානා වීඩියෝ මූවිස් වෙතින් හැමදාමත් අපට තිළිණ වූයේ වැදගත්, හරවත් නිර්මාණය. මේ අපූරු නිර්මාණ අපට තිළිණ කරන්නට වෙහෙසවන, කාලය, ශ්‍රමය, ධනය කැපකරන ඔහු දැන් අප අභියස සිටී.මේ සියල්ල සොඳුරු නිමාවකින් එළිදකින්නට හැමදාමත් ශක්තිය, ධෛර්යය සපයන ඔහුගේ සහකාරියත් අපේ කතාබහට අරුතක් එක්කරන්න එක්වුණු එක ගැන අපට සතුටුයි.කුමාර් කොතලාවල තම දයාබර බිරිඳ තනූජා අපට හඳුන්වා දුන්නා. ඇය ඔහුගේ ව්‍යාපාරික ජීවිතයට මෙන්ම පෞද්ගලික ජීවිතේ ඔහුට ආදරණීය කැදැල්ලක හිමිකාරිත්වය තිළිණ කරන දයාබර හිතවතියයි.අපි ව්‍යාපාරික ලෝකයට එළඹෙන්නේ අපේ පරම්පරාවෙන්. ටොරානා කියන මුල් ව්‍යාපාරය පටන් ගත්තේ අපේ අම්මා. ඊට පස්සෙ අපි අධ්‍යාපනය නිමකරල විවාහ වුණාට පස්සේ ඒ ව්‍යාපාරය ඉදිරියට කරගෙන යන්න පටන්ගත්තා. අපේ පවුලේ සහෝදරයෝ තුන්දෙනයි. මම දෙවැනියා. අයියයි මල්ලියි මමයි මේ ව්‍යාපාරය ඉදිරියට අරගෙන ආවා. මම කරගෙන යන්නේ ‘ටොරානා වීඩියෝ මූවිස්’ කියලයි.එහෙම බලාගෙන යනවිට ‘ටොරානා’ කියන නාමයට අවුරුදු 30ට වැඩි ඉතිහාසයක් තිබෙනවා. කුමාර් සහ තනූජා සිය නිවහන ඉදිකළේ නාවල සේනානායක මාවතේයි. කලබලකාරී නාගරික පරිසරයක වුණත් ඔවුන්ගේ නිවෙසට ඇතුළුවන විටම දැනුණේ දැඩි නිස්කලංක බවකි.මේ නිවෙසේ වෙසෙනුයේ, කුමාර්, තනූජා සහ පුංචි පුතා තේනුජය. මීට වසර 11ට පමණ පෙරාතුව විවාහ වුණු කුමාර්ගේත් තනූජාගේත් පුත් තේනුජට දැන් වයස අවුරුදු 08කි. ඔහු කොළඹ රාජකීය විද්‍යාලයේ ඉගෙනුම ලබයි.”තනූජයි මමයි විවාහවුණේ ප්‍රේම සම්බන්ධයකින්. ඇය මගේ ව්‍යාපාරික කටයුතුවලට ලොකු සහයෝගයක් දෙනවා. ව්‍යාපාරය ගැන හොඳ අවබෝධයක් ඇයටත් තිබෙනවා. පුංචි දෙයක් වුණත් එකපාරක් කිව්වොත් එයා ඉක්මනටම ඒක අල්ල ගන්නවා. ඒ නිසා මගේ කටයුතු හුඟාක් පහසුවෙලා තිබෙනවා. මගේ ව්‍යාපාරයේ නිෂ්පාදන පැත්ත ගැන මම අවධානය යොමු කරගෙන ඉන්නේ. තනූජා තමයි මාර්කටින් පැත්ත ගැන බලන්නේ. පෞද්ගලික ජීවන සහකාරියකු වනවාට අමතරව තම සැමියාගේ ජීවනෝපායන මාර්ගයට ද සහයෝගය දෙන බිරිඳක ලබන්නට තරම් කුමාර් වාසනාවන්තයකු වී ඇති සැටියක් අපට දැනිණ.මේ නිවෙසේ දවස ආරම්භ වනුයේ පාන්දර 4.30ටය. පළමුවෙන්ම අවදිවනුයේ කුමාර්ය. දිනපතා කරන ශාරීරික අභ්‍යාසවලින් පසුව පාන්දර 5.00 පමණ වන විට ඔහු තනූජාවද අවදි කරවයි.’කුමාර් මාව අවදි කළාම මම කරන්නේ ඉක්මනට උයන පිහින දේවල් සූදානම් කරගන්න එකයි. අපි තුන්දෙනාම උදේ 7.00 වෙනකොට නිවෙසින් පිටත් වෙන්න ඕන. උදේට දවල්ට දෙකටම උයාපිහාගෙන කෑමත් අරන් තමයි අපි නිවෙසින් පිටවෙන්නේ. පුතා ඉස්කෝලෙට දාලා අපි දෙන්නා ඔෆිස් එකට යනවා. ඉස්කෝලේ ඇරුණාම මම පුතත් එක්ක ගෙදර එනවා. කුමාර් එනකොට නම් ඉතින් ටිකක් හවස් වෙනවා.තනූජා දවසේ වැඩ කටයුතු ගැන කියන්න ගත්තා. ගෘහණියක් විදියට ඇය ඉතාමත්ම කාර්යශූර කාන්තාවක් නේද කියලා අපට හිතුණා. උදේ පාන්දරට ඇය කඩිමුඩියේ ආහාර පිසින ගැහැනියක්. ඒ අතරම තම එකම පුතුගේ ඕනෑඑපාකම් සොයා බලමින් ඔහු පාසලට රැගෙන යාමට සූදානම් කරන මවක්. කාර්යාලයට ගිය පසු තමන් ළඟට පැමිණෙන පාරිභෝගිකයන්ට අවංක සේවයක් ලබාදීමට උත්සාහ කරන ව්‍යාපාරිකාවක්. යළි නිවෙසට පැමිණි පසු තම ආදරණීය ස්වාමියාගේ යුතුකම් ඉටුකරන දයාබර බිරිඳක්. මෙකී නොකී හැම භූමිකාවක්ම ඈ නිරූපණය කරන්නේ ඉතාම හොඳ අවබෝධයකින්.අපේ ගෙදර වැඩ කටයුතුවලින් නම් ඉතින් මගේ හිතට කිසි බරක් නෑ. ඒවා ඔක්කොම තනූජා කලට වේලාවට කරනව. විශේෂයෙන් මේ ගේ හදන කාලේ ඔක්කොම ගැන සොයාබැලුවේ ඇයයි. අනිත් පැත්තට පුතාගේ අධ්‍යාපන කටයුතු ගැන වුණත් වැඩියෙන් හොයා බලන්නේ උනන්දු වෙන්නේ ඇය. මගේ ව්‍යාපාරික කටයුතුත් එක්ක ඒ ගැන නිතරම සෙවිල්ලෙන් ඉන්න විවේකයක් මට නෑ.හැබැයි ව්‍යාපාරිකයෙක් වුණාට වෙනත් බොහෝ ව්‍යාපාරිකයන්ට වගේ හැමදාම හවසට ඩිනර් ඩාන්ස් පාටි මට නෑ. මම ගොඩාක් කැමැති නිස්කලංකව මගේ වැඩේ කරගෙන ඉන්න. මට ඕන ඉක්මනට ගෙදරට ඇවිත් පවුලේ අයත් එක්ක එකතුවෙන්න. අපි බොහෝ විට කන්නේ තනූජා අතින් උයන කෑම. අපේ පුතත් ඒවට දැන් හුරුවෙලා ඉන්නේ.අපට හිතුණොත් අද එළියෙන් කන්න ඕන කියලා තුන්දෙනා එක්කම ගිහින් එළියෙන් කාල එනවා. අපි විවේකයෙන් ඉන්නේ ඉරිදා දවසට විතරයි. ඉතින් එදාට අපි කැමැති නිදහසේ ගෙදරට වෙලා ඉන්නයි. අනික් දවස් 6ම මම වෙලාවට ඔෆිස් එකට යනවා. මගේ වගකීම තමයි සේවකයන් එන්න කලින් මම කාර්යාලයට යන එක. ඒ නිසා මම පුළුවන් තරම් උදෙන්ම කාර්යාලයට යනවා. උදේට ‘මුල් පිටුව‘ බලන්නෙත් යන්න අඳින ගමන්.කලා ක්‍ෂේත්‍රයට තිළිණ කරපු අපූරු නිර්මාණ කුමාර් අතින් වීඩියෝ පට බවට පත්වුණේ ඉදිරි අනාගතය වෙනුවෙන් කිසියම් සංරක්ෂණයකට ද මඟ පාදමින්. අනෙක් සුවිශේෂීම කාරණය වනුයේ ඔහු ඒ සඳහා තෝරාගන්නා නිර්මාණයන්හි ඇති ප්‍රමිතියයි. ඉතාම වටිනා අගනා නිර්මාණ පමණක් ඒ සඳහා තෝරාගැනීමේ රුචිකත්වය පිළිබඳ ඔහු තුළ ඇති දැනුම විශිෂ්ටය.සිනමා නිර්මාණ ගතහොත් ‘සිරිමැදුර’, ‘අයෝමා’, ‘හංසවිලක්’, ‘තුන්වැනි යාමය’, ‘පවන රළුවිය’, ‘මොනරතැන්න’, ‘වීරපුරන්අප්පු’, ‘ක්‍රිස්තු චරිතය’, ‘සාගරයක් මැද’, ‘සුද්දිලාගේ කතාව‘, ‘පරසතුමල්’, ‘මාරුතය’, ‘තුංමං හන්දිය’, ‘දඩයම’, ‘දොරකඩ මාරාව‘, ‘අග්නිදාහය’, ‘බහු භාර්යා’ ඇතුළු නිර්මාණ රැසක් ඔහු සතුවෙයි. ඉදිරියේදී ආචාර්ය ලෙස්ටර් - සුමිත්‍රා යුවළගේ ‘රේඛාව‘, ‘ගම්පෙරළිය’, ‘ගැහැනු ළමයි’, ‘මායා’, ‘දෑස නිසා’ වැනි නිර්මාණ එළිදැක්වීමට බලාපොරොත්තු වේ.ටෙලි නිර්මාණ අතර ‘නන්නාඳුනන්නී’, ‘සංක්‍රාන්ති සමය’, ‘සිහින දනව්ව‘, ‘පතොක් පාලම’, ‘සඳ අමාවකයි’, ‘දළ රළ පෙළ’, ‘නිසල විල’, ‘සුදු සහ කළු’, ‘අකාල සන්ධ්‍යා’, ‘හිරුට මුවාවෙන්’, ‘දත්කැකුළු පාලා’, ‘රුපියල් ශත’, ‘කඩවර’, ‘ඉසුරුගිර’, ‘භාවනා’, ‘බෝඩිම’, ‘වෙදහාමිනේ’, ‘කන්දෙගෙදර’, ‘දඩබිම’, ‘දඬුබස්නාමානය’ වෙයි.මෙවැනි අපූර්ව නිර්මාණ තෝරා ගැනීම සඳහා ඔහු තුළ වන ඉහළ ගණයේ රසඥතාවයට ගැළපෙන රසඥතාවයක් තනූජාට ද ඇති බව මට තහවුරු වූයේ ඇයත් සමඟ මේ නිර්මාණ පිළිබඳ කළ සාකච්ඡාවේදීය.තනූජා ද කුඩා කල පටන්ම කලාවට ආදරය කල, කලාව ඇසුරේ සිටි තැනැත්තියකි. හොඳ නිර්මාණයක්, චිත්‍රපටයක් ටෙලි නාට්‍යයක් හෝ ගීතයක් පිළිබඳ වුවද කිසියම් දෙයක් ඇසුවොත් එහි අග මුල සිට සියලු විස්තර කියන්නට තනූජා දනී.හේමාලි විජේරත්නඡායාරූප -දුෂ්මන්ත මායාදුන්නස්වර්ණවාහිනිය හඳුන්වාදෙන නවතම රියැලිටි ටෙලිවිෂන් අත්දැකීම, ‘ඩාන්ස් ස්ටාර් ඩාන්ස්’ ළඟදීම රූපවාහිනි තිරයේ දිග හැරේ.ශ්‍රී ලාංකේය සුපිරි තාරකාවන්ගේ ප්‍රාසාංගීකත්වය සොයා යන මෙම වැඩසටහන සඳහා, රිදී තිරය හා පුංචි තිරය හැඩ කළ සුපිරි තරු 24 ක් සහභාගී වෙති.ලබන නොවැම්බර් 27 වැනිදා සිට සෙනසුරාදා සහ ඉරිදා රාත්‍රි 9.00 – 10.00 දක්වා විකාශය කෙරෙන ’Dance Stars Dance’ජයග්‍රාහකයන් තෝරා ගැනෙන්නේ ප්‍රේක්‍ෂක SMS මනාපයෙනි. විශාල ත්‍යාග ප්‍රමාණයක් පිරිනමන මෙම වැඩසටහනේ විනිසුරු මඬුල්ල ලෙස, චන්න විජේවර්ධන, සබීතා පෙරේරා සහ උපුල් ශාන්ත සන්නස්ගල යන ජනපි‍්‍රය චරිත කටයුතු කරති.”ඩාන්ස් ස්ටාර්ස් ඩාන්ස්” වැඩසටහන සඳහා සහභාගිවන ශිල්පීන් මෙසේය.උපේක්‍ෂා ස්වර්ණමාලි, කිශානි අලංකි, චූල් පද්මේන්ද්‍ර කුමාර පතිරණ (චූලා), දමිතා අබේරත්න, අනූෂා දමයන්ති, සුරේෂ් ගමගේ, සාලිය සත්‍යජිත්, තිලංක විදූෂ (චිලි), ඕෂදී හේවාමද්දුම, ශලිනි තාරකා, රොෂෙල් ප්ලංකට්, අක්‍ෂා සුදාරිනී, උදාරි වර්ණකුලසූරිය, ගයේෂා පෙරේරා, නුවන් ගුණසේකර, හේමාල් රණසිංහ, බාචි සුසාන්, රජිත් හිරාන් චාමිකර, පුබුදු ගමගේ, අයේෂා දිසානායක, ගිවන්ත අර්ථසාත්, අසන්ති නාලිකා, ධනුෂ්කා ඉරෝෂනී, ලසන්ත ප්‍රමුදිත සිල්වා.මෙහි නිර්මාණ අධ්‍යක්‍ෂණය බුද්ධික කුලසේකර (අධ්‍යක්‍ෂ වැඩසටහන්) ගෙනි. අධ්‍යක්‍ෂණය සජීව ප්‍රතාපසිංහ සහ අමිල නුවන් වාදසිංහ ගෙනි.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007252</link>
    <topic>ක්‍රියාකාරි දේශපාලනයට ගියොත් ස්වාධීනත්වය නැති වෙනවා</topic>
    <author>ඉනෝකා සමරවික්‍රම</author>
    <content>ක්‍රියාකාරි දේශපාලනයට ගියොත් ස්වාධීනත්වය නැති වෙනවාබෙල්ලන්විල අයත් වන්නේ කොළඹ දිස්ත්‍රික්කයට වූ නමුදු එය එකල සුන්දර ගමකි. අද මෙන් ජාතික පාසල් හෝ ජාත්‍යන්තර පාසල් නොතිබූ එකල තිබුණේ ගමේ පොල්අතු ඉස්කෝලේ පමණි. වයස අවුරුදු දහතුන වන තෙක් ගමේ පොල්අතු ඉස්කෝලේ ඉගෙනුම ලැබූ මේ පුංචි කොලු ගැටයා බෙල්ලන්විල සෝමරතන ගුරුහාමුදුරුවන් සෙවණේ පැවිදි දිවියට ඇතුළත් වූයේය.ගිහි දිවියේදි විටෙක පාසලින් කට්ටි පනිමින්ද ගෙවූ ජීවිතය පැවිදි දිවියට එළැඹීමත් සමඟ වෙනස් විය. ඉන්පසුව ඉගෙනීම කෙරෙහි උනන්දුව ආසාව වර්ධනය වූයේය. මේ පුංචි සාමනේර ස්වාමින් වහන්සේ අනාගතයේ දිනෙක රටේ පමණක් නොව විදේශයන්හිද ප්‍රසිද්ධ ප්‍රාඥයකු වේයැයි කිසිවෙකු නොසිතන්නට ඇත.එනමුදු අද උන්වහන්සේව නොහඳුනන්නෙකු නැති තරම්ය. ඒ වෙනත් කිසිවකු නොව බෙල්ලන්විල රජමහා විහාරයේ විහාරාධිපති මහාචාර්ය බෙල්ලන්විල විමලරතන ස්වාමීන් වහන්සේය.ගුරුවරයකු ලෙසින් පමණක් නොව ලේඛන කලාවෙහිද දස්කම් දක්වන බුදු දහම පිළිබඳ ශාස්ත්‍රීය ග්‍රන්ථ කිහිපයක්ම ලියා ඇති මහාචාර්ය විමලරතන ස්වාමින් වහන්සේගේ අලුත් ග්‍රන්ථය “බුදු පිළිමයට පෙර බුදු හාමුදුරුවෝ” මේ මස 28 දා සවස 4.00 ට කොළඹ 07 නිදහස් චතුරශ්‍රයේ ශ්‍රී ලංකා පදනම් ආයතන ශ්‍රවණාගාරයේදි එළිදැක්වේ. මේ ඒ පිළිබඳ මහාචාර්ය බෙල්ලන්විල විමලරතන හිමියන් හා කළ සාකච්ඡාවකි.”මම තරුණ වියේ සිටම ලේඛන කලාවට ඇල්මක් දැක්වුවා. ඒ කාලේ පුවත්පත්වලට පොඩි පොඩි ලිපි ලිව්වා. විශ්ව විද්‍යාලවල අධ්‍යාපනය ලබන කාලවලදිත් ලිපි ලිවීම කෙරුවා.ඒ කාලේ සිට ලේඛන කලාවට තිබූ ඇල්ම තමයි අවසානයේ පොතපත ලිවීම දක්වා වර්ධනය වුණේ. මා මුලින්ම ලියූ කෘතිය ‘බෞද්ධ සම්ප්‍රදාය හා සංස්කෘතිය’. ඉන්පසුව ‘සැපය පිළිබඳව බෞද්ධ මතය’. ‘බුදු පිළිමයේ මුද්‍රා සහ ආසන’ ආදි පොත්පත් කිහිපයක් ලිව්වා.ඔබවහන්සේගේ අලුත්ම කෘතිය ‘බුදු පිළිමයට පෙර බුදු හාමුදුරුවෝ’. ඔබවහන්සේ මේ කෘතියෙන් කීමට අදහස් කරන්නේ කුමක්ද?මගේ ආචාර්ය උපාධිය සඳහා පර්යේෂණ කළේ බුදු හාමුදුරුවන්ගේ මහා පුරුෂ ලක්‍ෂණ සංකල්පය පිළිබඳව. මම ඒ පිළිබඳව බොහෝ දේ කියෙව්වා. කරුණු එකතු කළා. බුදු පිළිමය, මුද්‍රා ආසන, මූර්ති කලාව පිළිබඳව, පිළිම නෙළීම ආදිය පිළිබඳව පොතපත බැලුවා. මා කලින් ලියූ පොත්වල බුදු පිළිමය වෙනුවට භාවිතා කළ කැටයම් ආදිය පිළිබඳව සවිස්තරාත්මකව ලියන්නට බැරි වුණා. මේ පොතින් මා කියන්නේ බුදු පිළිමයට පෙර බුදු හාමුදුරුවෝ හඳුන්වන්න භාවිතා කළ කැටයම් හා වෙනත් සංකේත පිළිබඳව. අතීතියේ මිනිසුන් තුළ තිබූ අදහසක් තමයි බුදු හාමුදුරුවෝ පිළිමයකින් පෙන්වන්න බැහැ. එසේ පෙන්වීම නොකළ යුතුයි.මේ තිබූ මත බිඳගෙන එනතුරු විවිධ සංකේත තමයි භාවිතා කළේ. බුදු හාමුදුරුවෝ පෙන්වීමට නෙළුම්මල වගේම බුද්ධෝත්පත්තියේදි යම් චිත්‍රවල සිදුහත් කුමාරයා නැතිව දෙවියන් චිත්‍රණය කොට එහි දෙවියන්ගේ අතට හිස් සළුවක් දී තිබෙනවා. ඒ වගේම බුද්ධත්වය නිරූපණය කළේ බෝධියෙන්. පරිනිර්වාණය නිරූපණය කළේ චෛත්‍යයෙන්. මේ දේවල් තමයි සාකච්ඡා කරන්නේ. මෙහි අන්තර්ගතය තමයි බුදු පිළිමයක් නිර්මාණය කරන්නට කෙටිකලකින් නොහැකි වුණේ ඇයි? පොතෙහි ප්‍රධාන පරිච්ඡේද හතරක් තිබෙනවා. උත්පත්තිය, බුද්ධත්වය, ප්‍රථම ධර්ම සංඝායනාව හා පරිනිර්වාණය. ප්‍රධාන සිදුවීම්වලට අමතරව විවිධ සිදුවීම් මීට ඇතුළත්. ඒ කියන්නේ යමහමහ පෙළහර පෑම, සුජාතා සිටු දේවියගේ කිරිපිඬු පූජාව ආදි දේ පිළිබඳව ඇතුළත් අතරම දුර්ලභ ඡායාරූප සියයකට වඩා ප්‍රමාණයක් පොතෙහි තිබෙනවා.විශ්ව විද්‍යාලයේ ඉගැන්වීම් කටයුතුත් විහාරස්ථානයේ කටයුතුත් වෙනත් බාහිර කටයුතුත් කරන අතර පොතපත ලිවීමට කාලය සොයා ගන්නේ කොහොමද?විවේකයක් නම් නැති තරම්. මේ පොතට ඇතුළත් කර තිබෙන්නේ මා ඉන්දියාවේදි සොයා ලබාගත් දැනුම හා පොතපත ඇසුරෙන් ලද දැනුම. මේ පොත වෙනුවෙන් ඡායාරූප සෙවීමට විශාල වෙහෙසක් දැරීමට සිදුවුණා. මම මගේ ආචාර්ය උපාධිය කරන යුගයේදි මගේ පර්යේෂණ කටයුතු වැඩිපුරම කළේ එංගලන්තයේ හා ඉන්දියාවේදි. මම විදේශයකට ගියොත් අනිවාර්යයෙන්ම ඒ පළාතේ තිබෙන පුස්තකාලයට ගොඩවෙනවා. ඒ වගේම පොත් සාප්පුවලට යනවා. ධර්මය පිළිබඳව මෙන්ම බුද්ධ ප්‍රතිමා නිර්මාණ ආදි කලා ශිල්ප පිළිබඳව පොතපත මිලට ගන්නවා. මෙය දුෂ්කරයි. නමුත් මම කෙසේ හෝ පොතක් කියවීමට, ලිවීමට කාලය සොයා ගන්නවා.ඔබ වහන්සේ් ධර්ම ප්‍රචාරක කටයුතුවලට මෙන්ම ලේඛන කලාවටත් යොමුව සිටිනවා. නමුත් වර්තමානයේ ඇතැම් භික්‍ෂුන් වහන්සේලා දේශපාලනයට නැඹුරුවක් දක්වනවා. ඔබවහන්සේ මේ තත්ත්වය දකින්නේ කොහොමද?මට මතකයි මගේ තරුණ කාලේ. විද්‍යාලංකාර විශ්ව විද්‍යාලයේ ඉගෙනගන්න කාලේ මම ශිෂ්‍ය ව්‍යාපාරවල කටයුතු කළා. මම මහා ශිෂ්‍ය සංගමයේ සභාපති හැටියටත් හිටියා. එයින් වුණේ ගෞරව උපාධියක් කරන්න ඉඳලා සාමාන්‍ය උපාධියක් කරගන්න ලැබුණ එක. විද්‍යාලංකාර විශ්ව විද්‍යාලයෙන් එළියට ආවට පසුව විද්‍යෝදය විශ්ව විද්‍යාලයේ ගෞරව උපාධියක් කළා. ඉන්පසුවයි ඉගෙනීම වැඩිදියුණු කර ගත්තේ. මම තරයේම විශ්වාස කරන දෙයක් තමයි භික්‍ෂූන් වහන්සේලා ක්‍රියාකාරි දේශපාලනයේ නිරත විය යුතු නැහැ. එයින් වෙන්නේ භික්‍ෂුන් වහන්සේලාගේ ස්වාධීනත්වය නැතිවෙන එක පමණයි.ඉනෝකා සමරවික්‍රමශ්‍රී ලංකා සංචාරක ප්‍රවර්ධන කාර්යාංශය සඳහා ඔගිල්වි ඇක්ෂන් දැන්වීම් ප්‍රචාරක සමාගම විසින් නිර්මාණය කරන ලද ‘Making of Small Miracle’ නමැති ප්‍රචාරක ව්‍යාපෘතිය වෙනුවෙන් එහි නිර්මාණ රචක අජිත් ගලප්පත්ති විසින් රචනා කරන ලද ප්‍රචාරක තේමා ගීතය සෙන්ටිග්‍රේට්ස් කණ්ඩායමේ නවතම ‘රූසිරි’ ගීත ඇල්බමයෙහි ඇතුළත් කොට ඇත.මෙම තේමා ගීතයේ සංගීත නිර්මාණය සෙන්ටිග්‍රේට්ස් සංගීත කණ්ඩායමේ තුසිත් නිරෝෂණ ගෙනි. ගායනා කළේ ප්‍රවීණ ගායන ශිල්පි ටී.එම්. ජයරත්න සහ සෙන්ටිග්‍රේට්ස් සංගීත කණ්ඩායහෙම් උදය වික්‍රමසිංහ යි.ශ්‍රී ලංකාවේ ආශ්චර්යය හා එහි අභිමානය කෙරෙහි ජාත්‍යන්තර අවධානය යොමු කරවීමේ වැදගත්කම මෙම තේමා ගීතයට පසුබිම් වී තිබේ.ගම්පහ රත්නාවලී බාලිකා විද්‍යාලීය දෙමාපිය සංසදයට ආධාර පිණිස ‘සිවු ගී මියැසිය’ නමින් සංගීත ප්‍රසංගයක් මෙම 31 දා සවස 3.30 ට සහ 6.30 ට විද්‍යාලීය රංග ශාලාවේදී පැවැත්වේ.සුනිල් එදිරිසිංහ, කරුණාරත්න දිවුල්ගනේ, අමරසිරි පීරිස්, ප්‍රදීපා ධර්මදාස ගී ගයන මෙම ප්‍රසංගයේ සංගීත අධ්‍යක්ෂණය සුසිල් අමරසිංහ ප්‍රමුඛ ගුවන් විදුලි වාද්‍ය වෘන්දයය. කථනය වසන්ත රෝහණ ගෙනි.මාධ්‍යවේදියෙකු හා රංගන ශිල්පියෙකු වන සේන ඉදිරිසිංහගේ නවතම ප්‍රහසන නාට්‍යය නිර්මාණය ‘කිං යම’ අගෝස්තු මස 02 වැනිදා කුරුණෑගල නගර ශාලාවේදී වේදිකා ගත කැරේ.කුසුම් පරණගම්පල, අසිත ජයවර්ධන, සේන ඉදිරිසිංහ, සජිත් අරුණ ප්‍රියදර්ශන, දිලුක්ෂිකා රණසිංහ හා ජිනදාස ද සිල්වා යන අය මෙහි ර¼ඟපාති. නිමල් එදිරිසිංහ පසුතල නිර්මාණයෙන් ද, හේරත් වහින්ද්‍රසිංහ රංගාලෝකයෙන් ද දායකත්වය ලබා දෙති.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007253</link>
    <topic>ඒ පැතුම අනාගතයට බාරයි</topic>
    <author>තුෂාරි වික්‍රමසිංහ</author>
    <content>ඒ පැතුම අනාගතයට බාරයිඇය තරම් අනන්තවත් බාධක, කම්කටොලුවලට මුහුණදුන් තරුණියක මේ සමාජයේ තවමත් නැතිව ඇති. මොනතරම් බාධක, අභියෝග එල්ල වුණත් ඇය පසුබට වුණේ නැහැ. ඇගේ පෞද්ගලික ජීවිතය තව තවත් ශක්තිමත් කර ගනිමින් අනාගතය ජයගන්නේ සමාජයේ කාටත් ආදර්ශයක් ගෙන දෙමින්. ඒ ‘ඕලු’ ටෙලිනාට්‍යයේ ‘ඕලු’ චරිතය හරහා.සැබෑ ජීවිතයේ මංජුලා කුමාරි, නව පරපුරේ කලා තරු අතර ඉහළින් ම බැබළෙන්නියක්. ‘ඕලු’ චරිතය හරහා ප්‍රේක්ෂකයන් අතර ඉතාම ජනප්‍රියත්වයට පත් මංජුලා අද වනවිට ටෙලිනාට්‍ය ගණනාවකම විවිධ චරිත නිරූපණයේ නියැලෙයි. පසුගිය කාලයේ මාධ්‍ය ක්ෂේත්‍රයේ තරමක් නිහඬවම කල්ගත කළ ඇය තම නිහඞතාව බිඳිමින් රසඳුන සතුටු සාමීචිය හැඩ කළා. ඒ ඇගේ නවතම තොරතුරු සමඟින්.මංජුලා අද ඔබ රංගන ශිල්පිනියක් විතරක් නෙමෙයි. ටෙලිනාට්‍ය නිශ්පාදිකාවක් ලෙසත් ජනප්‍රියයි. මේ ගැන මොකද හිතෙන්නේ?ඇත්තටම සතුටුයි. මේ දවස්වල මගේ නවතම ටෙලිනාට්‍ය නිෂ්පාදනය ‘අහස සේ නුඹ අනන්තයි’ විකාශනය වෙනවා. එය ‘ඕලු’ ක්‍රියේෂන්ස් හරහා කළ තුන් වැනි ටෙලිනාට්‍ය නිෂ්පාදනය. මීට පෙර ‘සසර සෙවණැලි’, ‘සසර බැඳි බැමි’ ටෙලිනාට්‍ය දෙක නිෂ්පාදනය කළා.‘අහස සේ නුඹ අනන්තයි’ ටෙලිනාට්‍යයේ ඔබ අපට හමුවන්නේ ද්විත්ව චරිත නිරූපණයක් හරහා.මධූ, රශ්මි කියන චරිත දෙක තමයි මෙහිදී මම නිරූපණය කරන්නේ. ග්‍රාමීය සහ නාගරික පරිසරවල හැදී වැඩෙන යුවතියන් දෙදෙනකු ලෙස මම රඟපානවා. මේ ටෙලිනාට්‍යයේ රූගත කිරීම් මේ දවස්වල කොළඹ, මොරටුව, කළුතර අවට සිදුවෙනවා. මේ නිසා ම නිළියක ලෙසත් ටෙලිනාට්‍ය නිෂ්පාදිකාවක් විදිහටත් මම තරමක් කාර්ය බහුලයි.කොහොමද ඔබේ විවාහ ජීවිතය?හොඳයි. එයත් හොඳින් ගත කරනවා.පසුගිය කාලයේ ඔබ ඔබේ අධ්‍යාපන කටයුතු වෙනුවෙන් වෙහෙසුණා. දැන් ඒ කටයුතුවල ප්‍රගතිය මොනවගේද?මම බාහිර උපාධිය සඳහා පෙනී සිටියා. එහි අවසාන විභාගය ළඟදී පැවැත්වුණා. උපාධි ප්‍රදානෝත්සවයත් මීට මාස කීපයකට පෙර අවසන් වුණා.ලංකාවේ නිළියක ලෙස කටයුතු කරන්න ලැබීම ගැන මොකද හිතෙන්නේ?ලංකාව මම ඉපදුණු රට. ඇත්තටම ලංකාවේ නිළියක් වෙන්න ලැබීම ගැන මට සතුටුයි. ලංකාවේ දක්ෂ නළු නිළි පිරිසක් ඉන්නවා. කලා කටයුතුවලදී සමහර දක්ෂතා දක්වන්න පුළුවන් අවස්ථා අහිමි වී, නොලැබී ගිය වාර අනන්තවත් තිබෙනවා. නමුත් කනගාටුවක් නැහැ. මොකද නිළියක ලෙස අද මම සෑහෙන්න ඉදිරියට ඇවිත් තියෙනවා කියා හිතෙනවා.මංජුලාටත් චානුකටත් විවේකයක් ලැබුණාම එය ගත කරන්නේ කොහොමද?අපි දෙන්නටම විවේකයක් නම් ඇත්තෙම නැති තරම්. මේ දවස් ටිකේම අපේ ටෙලිනාට්‍ය නිෂ්පාදන කටයුතු වෙනුවෙන් වෙහෙසෙනවා. හැම වෙලේ ම ඉන්නේ ලොකේෂන්වල. අහම්බෙන් හරි විවේකයක් ලැබුණොත් දෙන්නම කොහේ හරි ලස්සන පළාතක ඇවිදින්න යනවා. නැතිනම් චිත්‍රපටයක් බලනවා.පෝය දවසට වගේ නම් පන්සල් යනවා. යන පන්සලේ සෙනඟ වැඩියි කියල දැනුණොත් වෙන පන්සලකට යනවා. ඉස්සර නම් මම පෝයට සිලුත් ගත්තා. ඒත් දැන්නම් සිල් ගන්න යන්නෙ නැහැ. මොකද මම සිල් ගන්න ගියොත් සිල් ගන්න ආව මිනිස්සු මගේ දිහා බලාගෙන ඉඳියි. අන්තිමේදී මට සිල් ගන්න වෙන්නෙත් නැහැ. ඒ අයට සිල් ගන්න වෙන්නෙත් නැහැ.කලා ක්ෂේත්‍රයේ ඔබේ ළඟම යහළු යෙහෙළියන් කවුද?ළඟම කියල කෙනෙක් නම් කරන්න අමාරුයි. කලා ක්ෂේත්‍රයේ කවුරුත් මා සමඟ සුහදයි. උත්සව, සම්මන්ත්‍රණ විවිධ වැඩසටහන්වල දී හැම කලාකරුවෙක්, කලාකාරිනියක් වගේ ම මට හමුවෙනවා. ඒ ඇරුණහම විශේෂ සුහදත්වයක් බැඳීමක් නැහැ. කලා ක්ෂේත්‍රය නියෝජනය කරන අපි හැමෝම වගේ කාර්ය බහුලයි. මේ හින්දා ළඟම යහළු යෙහෙළියන් නම් කරන්න තරමක් අපහසුයි. මගේ සැමියා, චානුක, අම්මා, ආච්චි අම්මා තමයි හැමදේකදීම මගේ ළඟින් ම ඉන්නේ.කලා ක්ෂේත්‍රයේ ඔබට තරගයක් තියෙනව නේද?තරගයක් තිබෙනවා. මොකද අද ක්ෂේත්‍රයේ දක්ෂ නළු නිළි පිරිසක් ඉන්නවා. ඒ අතරින් මම යම්තාක් දුරකට රංගනයෙන් ඉදිරියට ගිහින් ඇති බව හැඟෙනවා. මට යමක් කරන්න පුළුවන්, හොඳ චරිතයක් ඕනෑම චිත්‍රපටයක, ටෙලිනාට්‍යයක අන්තර්ගත නම් මම ඒ චරිතය අනිවාර්යයෙන් ම බාර ගන්නවා.ඔබ දැන් ආදරබර බිරිඳක්. ආදරණීය මවක් වෙන්න අදහසක් නැත්ද?අදහසක් තියෙනවා. නමුත් චානුකගේත් මගේත් කලා කටයුතුත් ව්‍යාපාරික කටයුතුත් එක්ක අපි දෙන්නම කාර්ය බහුලයි. නුදුරු අනාගතයේ ඒ පැතුම ඉටු කරගන්න අපි දෙන්නම බලාපොරොත්තු වෙනවා. එතකන් එය කාලයට බාරදීලයි තියෙන්නේ.මංජුලාගේ ලිපිනය - නො. 42/ 2, රත්නාවලී පාර, කළුබෝවිල, දෙහිවලතුෂාරි වික්‍රමසිංහඡායාරූප - ටෙනිසන් එදිරිසිංහජාතික රූපවාහිනි සංස්ථාවේ අධ්‍යක්ෂ ජනරාල් ධූරයට ප්‍රවීණ මාධ්‍යවේදියකු, විශ්ව විද්‍යාල කථිකාචාර්යවරයෙකු මෙන් ම කලක් විවිධ ආයතනයන්හි ඉහළ ගණයේ පරිපාලන නිලධාරි තනතුර දැරූ කරුණාරත්න පරණවිතාන මහතා පසුගියදා පත් කෙරිණ.පරණවිතාන මහතා කලක් ශ්‍රී ලංකා ගුවන් විදුලි සංස්ථාවේ අධ්‍යක්ෂ ජනරාල් වශයෙන් ද, ලේක්හවුස් ආයතනයේ කර්තෘ මණ්ඩල අධ්‍යක්ෂවරයා වශයෙන් ද ජාතික රූපවාහිනි සංස්ථාවේ ප්‍රධාන විධායක නිලධාරි වශයෙන් ද කටයුතු කළේ ය. ඔහු එංගලන්තයේ බ්‍රැඩ්ෆර්ඩ් විශ්ව විද්‍යාලයේ ජාත්‍යන්තර දේශපාලන විද්‍යාව පිළිබඳ ශාස්ත්‍රපති උපාධිධරයෙකි. ‘සිවු වැනි ආණ්ඩුවේ දේශපාලනය’ ඔහු ලියූ ග්‍රන්ථයකි.ප්‍රවීණ සිනමා කලාකරු ආචාර්ය තිස්ස අබේසේකරයන් අනුස්මරණය කිරීම උදෙසා සංවිධානය කෙරෙන පළමු වාර්ෂික දේශනය මේ මස 29 වැනිදා පස්වරු 3.30 ට ජාතික චිත්‍රපට සංස්ථාවේ සභාපති කුමාර් අබේසිංහ මහතාගේ ප්‍රධානත්වයෙන් කොළඹ ජාතික චිත්‍රපට සංස්ථා සිනමාහලේ දී පැවැත්වෙයි. අනුස්මරණ දේශනය පවත්වනු ලබන්නේ ප්‍රවීණ ලේඛක අමරහේවා මද්දුම විසිනි.ඊට සමගාමීව සුනිල් මිහිඳුකුල සංස්කරණය කළ ‘සිනමා සංස්කෘතික ප්‍රාඥයා’ නම් වූ ආචාර්ය තිස්ස අබේසේකර ප්‍රණාම ලිපි සංග්‍රහය ද එදින දොරට වඩී. එය ලේක්හවුස් ප්‍රකාශනයකි. උත්සවය අවසානයේ ආචාර්ය තිස්ස අබේසේකර අධ්‍යක්ෂණය කළ ‘විරාගය’ චිත්‍රපටය තිරගත කෙරෙනු ඇත.කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007254</link>
    <topic>හදවතක වේදනා</topic>
    <author>වසන්ත ජයසිංහ ආරච්චිගේ</author>
    <content>හදවතක වේදනාලෝකය මොනතරම් නම් වෙනස්ද? විසමද? ඒ වගේමයි අපේ ජීවිතවලට එල්ලවෙන බලපෑමුත් විවිධාකාරයි. කතාවටත් අපි කියන්නේ ලෝකය ගෝලාකාරයි මිනිසුන් විසමාකාරයි කියලයි. කොහොමවුණත් රුවන්ගේ ජීවිතයටත් කාත් කවුරුත් නොපැතූ ආකාරයට එල්ලවුණු දරුණු අභියෝගයකට ඔහුට මුහුණ දෙන්න සිද්ධ වෙලා.ඒ ඇයි ද කියන කාරණය අපි ඔබට කියන්නම්. ඉන්පසුව ඔබ තීරණය කරන්න තමන්ටත් හැකි පමණින් ඔහුට සරණක් වෙන්න පුළුවන්ද කියලා. බාලිකා නිවාස පාර, රුක්මලේ පන්නිපිටියේ පදිංචි රුවන් රත්නායකගේ් කතාවයි අද අපි හදවතක වේදනාවේ හෙළිදරව්වෙන් ඔබට ගෙනෙන්නේ.එක් දරු පියකු වන රුවන් රත්නායකට මේ වෙනකොටත් වයස අවුරුදු 40 යි. වෘත්තියෙන් ඔහු මාධ්‍යයට සම්බන්ධ රැකියාවකුත් කරන්නේ කෙසේ හෝ තම ආදරණීය පවුලට ශක්තියක් වීමේ අරමුණෙන්. මේ අතරතුරදීයි හිටි හැටියෙම නොසිතූ මොහොතක ඔහුට අභාග්‍ය සම්පන්න ඉරණමකට මුහුණ දෙන්නට සිද්ධ වෙන්නේ. අපි ඒ කතාව රුවන්ගේ වචනවලින්ම අහමු.”දැන් මට මේ ලෙඩේ හැදිලා අවුරුද්දයි මාස දෙකක් විතර වෙනවා. මුලින්ම මට තිබුණේ කෑම කන්න පි‍්‍රයතාවයක් නැති එක. එහෙම ඉඳලා මාස 6 ක් විතර යනකොට මගේ තිබුණු බරින් රාත්තල් දහයක් විතර අඩුවුණා. මම ඒක ඒ තරම් හිතුවේ නැහැ. ඒත් පසුව කකුල්වල ඇඟිලි හිරිවැටෙන්න ගත්තා. යටිපතුල්වලට පවා ඒ දේ වුණා. ඒ අතරම ඔළුවේ කැක්කුමකුත් බෙල්ලේ වේදනාවකුත් ඇතිවුණා. බැරිම තැන මම ගියා ලලින්ද්‍ර ගුණරත්න කියන වෛද්‍යතුමන් ළඟට. ඒ මාර්තු මාසයේදි විතර. වෛද්‍යතුමන් පරීක්‍ෂා කරලා බලලා කිව්වේ මගේ ලේවල හිමොග්ලොබින් ප්‍රමාණය වැඩිවෙලා ඒ නිසයි මෙහෙම වෙන්නේ කියලා.”රුවන්ගේ ශරීරයේ හිමොග්ලොබින් ප්‍රමාණය අධික වීම නිසාම වෛද්‍ය අනුමැතිය මත ලේ ඉවත් කිරීමකුත් ඉන්පසුව සිදුවුණා. ඒ නිසාම පසුවදා ඉඳන්ම රුවන්ට තිබුණු අතුරු ආබාධ ක්‍රමයෙන් අඩුවෙලා ගියා. ඒත් තාවකාලික සුවයක් මිසක රුවන්ට ඉන් සම්පූර්ණයෙන්ම අත්මිදෙන්නට හැකියාවක් උදා නොවුණේ නැවතත් එම රෝගය උත්සන්නවීම නිසයි. ඒ නිසාම නැවතත් ඔහු එම වෛද්‍යවරයා ළඟට යන්නට තීරණය කළා.”දෙවැනි වතාවේ මම යනකොටත් මගේ ලේවල හිමොග්ලොබින් වැඩියි. ඒ නිසයි මෙහෙම වෙන්නේ කියන එක දැනගත්තා. ආයෙත් රුධිරය අයින් කළා. ඊට පස්සේ ලලින්ද්‍ර වෛද්‍ය තුමා තාසිමන් කියන වෛද්‍ය තුමා ළඟට මා යොමුකළා. එතැනදී කළ පරීක්‍ෂණවලින් හෙළිවුණෙ මගේ ශරීරයේ හැම තැනම කුද්දටි වැනි ස්වභාවයක් තියෙනවා කියලයි. මේ නිසා අදාළ රෝගය සොයා ගැනීමට ඊට පස්සේ කරන්න පුළුවන් හැම පරීක්‍ෂණයක්ම කළත් කිසිම ආබාධයක් හොයාගන්න බැරිවුණා.”එහෙත් දවසින් දවස රුවන්ගේ ආබාධය නරක අතට හැරෙන්න ගත්තා. මෙය රුවන් ඇතුළු පවුලේ හැමෝටම වගේම වෛද්‍යවරුන්ටත් ප්‍රශ්නාර්ථයක් ගෙන දුන්නා. ඒ මෙතෙක් කලක් එවැනි රෝගියකු හමුනොවීම නිසා වගේම සිදුකළ පරීක්‍ෂණත් කිසිදු ආබාධයක් ගෙන නොදුන් නිසයි. අවසන් මොහොතේ වෛද්‍යවරු තීරණය කළේ රුවන්ගේ ශරීරයෙන් කුද්දටියක් ගෙන පරීක්‍ෂා කරන්නයි.”මගේ කිහිල්ල ප්‍රදේශයෙන් කුද්දටියක් අරගෙන පරීක්‍ෂා කළා. ඒත් කිසිම දෙයක් හොයාගන්න පුළුවන් වුණේ නැහැ. ඒත් මට ටිකක් අමාරු නිසා කොළඹ මහරෝහලේ නතර වෙන්න කියලා කිව්වා. ඊට පසුවයි මම මැයි මාසේ මහරෝහලට ඇතුළත් වුණේ. ඊට පස්සේ ආපහු පරීක්‍ෂණ කරන්න ගත්තා. ඒ වෙනකොට මට ඇවිදගන්නවත් පුළුවන් කමක් තිබුණේ නැහැ. වළලුකරෙන් පල්ලෙහා පණනැතිව ගිහිල්ලා.”රුවන් සිය බිරිය සහ පුතා සමඟමේ වෙනකොටත් රුවන්ට ඇතිවුණු රෝගය නිශ්චිතවම හඳුනාගන්න කිසිම කෙනකුට හැකියාවක් ලැබුණේ නැහැ. ඒ කාගේ අවාසනාවටද කියන දේ රුවන් මෙන්ම අපිවත් දන්නේ නැහැ. ඒත් වෛද්‍යවරුන්ගත් උත්සහයන් ඔවුන් අතරමඟ අතහැර දැම්මෙත් නැහැ. සිදු කරන්න හැකි හැම පරීක්‍ෂණයක්ම රුවන්ගේ ජීවිතය වෙනුවෙන් කරන්න වෛද්‍යවරුන් උත්සාහ ගත්තා. ඉන්පසු තීරණය වුණේ බෙල්ලෙන් හා කකුලෙන් කුද්දටියක් ගෙන නැවත පරීක්‍ෂා කරන්නයි. එහෙත් මේ වෙනකොටත් යම් මානසික ඇද වැටීමක සිටි රුවන් ඒ කටයුත්තට තරමක් අකමැතිත් වුණේ බය නිසාමයි.”මට තිබුණේ බයක්. පරීක්‍ෂණ කීයක් කළාද? ඒත් සාර්ථක වුණේ නැහැ. පස්සේ මම ආයේ කැමැති වුණා. ඒත් ඉන්පස්සේ දැනගත්තා මට තියෙන්නේ පොයම් සින්ඩ්‍රොම් (poems) කියන රෝග ලක්‍ෂණය කියලා. ඒක රෝග කිහිපයක එකතුවක් කියලා කිව්වා. ඒකත් අනුමානයක් විතරයි. පස්සේ මගේ රුධිර සාම්පලයක් ඉන්දියාවට යවලා මේ රෝගයට බෙහෙත් කරන්න ගත්තා.”රුවන්ට වැළදී ඇති මේ රෝගයේ ලක්‍ෂණ නම් ශරීරයේ ප්‍රතිශක්තිකරණ ශක්තිය බිඳ වට්ටනවා වගේම ශරීරයේ අවයව වලට විරුද්ධව වැඩකරන්න ගන්න එක. ඒ නිසාම ස්නායු අඩපණ කරන්නත්, සමේ පැහැය වෙනස් කරන්නත්, ශරීරය පණනැතිව යන්නත්, හිමොග්ලොබින් ප්‍රමාණය වැඩිවීමත් ශරීරයේ කුද්දටි ඇතිවීමත් මේ රෝගය හරහා සිදුවෙනවා. දැන් ඔහුට බෙහෙත් දෙනවා. ඒත් ඒක ස්ථිර විසඳුමක් නෙමෙයි කියලයි කියන්නේ.මේ අතරම ඉන්දියාවට යැවූ රුධිර සාම්පල වාර්තා මේ වනවිට රුවන් අතට ලැබිලා. එයින් ස්ථිරවම කියවුණේ අපි මුලින් සඳහන් කළ ‘පොයම්’ රෝගයම රුවන්ට වැළඳී ඇති බවයි. දැන් ඔහුට සිදුව ඇත්තේ මේ රෝග පාලනය කිරීම සඳහා බෙහෙත් ලබාගන්නයි.”අද වෙනකොටත් මම දන්නේ නැහැ මේ ලෙඩේ හැදෙන්නේ කොහොමද කියලා. වෛද්‍යවරු කියන්නෙ ඇමරිකාවෙත් රෝගින් 99 ක් වගේ සුළු ගණනක් හමුවෙලා තියෙන්නේ කියලා. දැන් තියෙන එකම විසඳුම ඉන්දියාවට ගිහින් ශෛල බද්ධ කරන්න කියලයි දොස්තරලා කියන්නේ. ඒක ලංකාවේ කරන්න බැහැ කියලා කියනවා. ඉන්දියාවේ වෙල්ලෝර් රෝහලේ පුළුවන් ඉක්මනින් කරන්න කියලයි කියන්නේ. ඒත් ලක්‍ෂ 30 ක මුදලක් ඒ සඳහා හොයාගන්න කියලා වෛද්‍යවරු කියනවා.”මේ රෝගය උත්සන්න වීමත් සමඟ රුවන්ට රැකියාවට යන්න හැකියාවක් ලැබුණේ නැහැ. ඒ නිසාම රුවන්ගේ ආදරණීය බිරිය චන්දිමා පි‍්‍රයදර්ශනිත් මේ පවුලට ශක්තියක් වෙන්න රැකියාවක් කරනවා. ඒත් ඒ හොයන රුපියල් ශත මේ වනවිටත් රුවන්ගේ බෙහෙත් හේත් වගේම උදාර රත්නායක එකම පුතා පෙර පාසල් යවන්නත් චන්දිමා උත්සහා ගන්නවා.”ඇත්තටම අපි ගොඩක් අසරණ වෙලා ඉන්නේ. මම කවදාවත් හිතුවේ නෑ මේ වගේ ලෙඩකට මට මුහුණ දෙන්න වෙයි කියලා. දැන් මට මේ ලෙඩේ පාලනය කරන්න දිනපතා බෙහෙත් ගන්න ඕන. ඒත් ඒ දවසකට බොන බෙහෙත් පෙත්තක් රුපියල් එක්දහස් නවසිය පනහක් (1950). අපි හොයාගත්ත හැම ශතයක්ම වියදම් වුණේ මේ ලෙඩේ වෙනුවෙන්. මට මගේ දරුවයි බිරියයි ගැන දුකයි. එයාලා මම හින්දා ගොඩක් දුක් විඳිනවා. මේ වෙනකොටත් මගේ බෙහෙත්වලට උදව් කරන්නේ මගේ හිතමිත්‍රාදින්. මම එයාලට සදාකාලික ණයගැතියි. ආත්මයක් ගාණේ මම පින් දෙනවා. ඒ ඇරෙන්න මම වෙන මොනවා කරන්නද?”රුවන් රත්නායක මේ මොහොතේ ගොඩක් අසරණයි. ඔහු විතරක් නෙමෙයි මුළු පවුලම. ඒත් කෙසේ හෝ රුවන් මේ ඛේදවාචකයෙන් අපි ගලවාගත යුතුමයි. ඒ වෙනුවෙන් ඔහුව ඉන්දියාවට යවන්න අපිට පුළුවන් නම් ඒක ලොකු ශක්තියක් වේවි. ඒ සඳහා හැකිපමණින් සරණක් වෙන්න ඔබට පුළුවන් නම් මේ අසරණකමෙන් රුවනුත් ආදරණීය පුංචි පුතාත් දයාබර බිරියත් මුදවාගන්නට හැකියාවක් උදාවේවි. එහෙම වුණොත් ඒක මේ රත්තරන් පවුලට කරන ලොකු පුණ්‍යකර්මයක්. ඒකම ඔබට ආත්ම ගාණක පිනක් නේද?ලිපිනය – 195/27, බාලිකා නිවාස පාර, රුක්මලේ, පන්නිපිටිය.ගිණුම් අංකය - 2330741 ලංකා බැංකුව, ටොරින්ටන් ශාඛාවදුරකතනය – 071 - 7565228වසන්ත ජයසිංහ ආරච්චිගේසිනමා සංස්කෘතිය පෝෂණය කිරීම, සිනමා සාක්ෂරතාව වර්ධනය කිරීම සහ සිනමාව පිළිබඳව අධ්‍යාපනය විධිමත්ව හා ක්‍රමානුකූලව ලබාදීමේ අරමුණින් ජාතික චිත්‍රපට සංස්ථාවේ සිනමා සංස්කෘතික කාර්යාංශය මඟින් සිනමාකරණ පාඨමාලා යළි ස්ථාපිත කෙරේ. මෙම සිනමාකරණ පාඨමාලා 2005 වර්ෂයේ සිට 2008 වර්ෂය දක්වා අඛණ්ඩව පවත්වාගෙන ආ අතර ඉන්පසු වසර දෙකකට ආසන්න කාලයක් නතරව තිබිණ.එම පාඨමාලා යළි ආරම්භ කිරීම පිළිබඳව මාධ්‍ය දැනුම්වත් කිරීමේ ප්‍රවෘත්ති සාකච්ඡාවක් පසුගියදා ජාතික චිත්‍රපට සංස්ථාවේ වත්මන් සභාපති කුමාර් අබේසිංහ මහතාගේ ප්‍රධානත්වයෙන් පැවැත්විණි. සිනමාව පිළිබඳ ජනාධිපති උපදේශක ප්‍රවීණ නළු රවීන්ද්‍ර රන්දෙනිය, ප්‍රවීණ චිත්‍රපට අධ්‍යක්ෂ සෝමරත්න දිසානායක, චිත්‍රපට සංස්ථාවේ උපදේශක ටී.එම්.සංඝදාස සහ පාඨමාලා සමායෝජක කොළඹ විශ්වවිද්‍යාලයේ ශ්‍රීපාලි මණ්ඩපයේ ආචාර්ය ටියුඩර් වීරසිංහ යන අය මේ සඳහා සහභාගි වූහ.මෙම පාඨමාලා මඟින් සිනමාව පිළිබඳ මූලික හැඳින්වීමේ සිට එහි ක්‍රම විකාශය සහ සිනමාව යන දැවැන්ත මාතෘකාව තුළ ව්‍යාප්තව ගිය විවිධ දිශානතින් පිළිබඳ හැදෑරීමක් සැපයෙනු අතර වෘත්තීය මට්ටමේ නිර්මාණකරුවන් බිහිකිරීම මෙම පාඨමාලාවලින් ඉටුවන මූලික කාර්යය වේ.සිනමාකරණ පාඨමාලා දෙකක් ආරම්භ කිරීමට ජාතික චිත්‍රපට සංස්ථාව බලාපොරොත්තු වේ. ඉන් එකක් සිනමාකරණ ඩිප්ලෝමා පාඨමාලාව වන අතර අනෙක සිනමාකරණය පිළිබඳ සහතික පත්‍ර පාඨමාලාවයි.සිනමාකරණ ඩිප්ලෝමා පාඨමාලාව 2005 වර්ෂයේ ආරම්භ වූ අතර මේ වන විට එම පාඨමාලාව හැදෑරූ කණ්ඩායම් 4ක් ඩිප්ලෝමාධාරීන් වශයෙන් සිනමා ක්ෂේත්‍රයේ විවිධ අංශවල කටයුතු කරන අතර, එම වසරේ වැඩිම ලකුණු ලබාගත් ශිෂ්‍යයාට ජාතික චිත්‍රපට සංස්ථාවේ අනුග්‍රහයෙන් සිනමාව පිළිබඳ වැඩිදුර හැදෑරීම සඳහා කොරියාවේ විශ්වවිද්‍යාලයක අධ්‍යාපන අවස්ථාවක් ද ලබාදෙන ලදී. දැනට ඔහු සිනමා ක්ෂේත්‍රය සමඟ ක්‍රියාකාරීව දායක වී සිටින අතර මේ වනවිට චිත්‍රපටයක් නිර්මාණය කරමින් ද සිටී.ඩිප්ලෝමා පාඨමාලාව වසරක් පුරා සති අන්ත දිනවල පැවැත්වෙන පූර්ණකාලීන පාඨමාලාවකි. අදියර දෙකකින් සමන්විත වන මෙය පළමු අදියරේදී න්‍යායික දැනුම සඳහා ද, දෙවැනි අදියරේ දී, අධ්‍යක්ෂණය, සංස්කරණය, තිර රචනය, කැමරාකරණය, න්‍යාය හා විචාරය යන විෂයයන් පිළිබඳ ප්‍රායෝගික පුහුණුව ද ලබා දේ. දෙවැනි අදියර අවසානයේදී කෙටි චිත්‍රපටයක් නිෂ්පාදනය සේ නිබන්ධයක් සකස් කිරිම මඟින් පාඨමාලාව සම්පූර්ණ කළ යුතුය. ඩිප්ලෝමා පාඨමාලාව සඳහා මූලික සුදුසුකම් වශයෙන් අ.පො.ස. උසස් පෙළ සමත්වීම සමඟ ක්ෂේත්‍රයේ පළපුරුද්ද සලකනු ලැබේ.සිනමාකරණය පිළිබඳ සහතික පත්‍ර පාඨමාලාව 2006 වසරේ සිට 2008 දක්වා පැවැත්වුණි. සහතිකපත්‍ර ලාභීන් කණ්ඩායම් තුනක් මේ වන විට බිහිකර ඇත.සහතික පත්‍ර පාඨමාලාව සාර්ථකව අවසන් කිරීම ඩිප්ලෝමා පාඨමාලාවට සුදුසුකමක් වශයෙන් සලකනු ලැබේ. සහතික පත්‍ර පාඨමාලා සඳහා මූලික සුදුසුකම් වශයෙන් අ.පො.ස. සාමාන්‍ය පෙළ සමත්වීම සහ ක්ෂේත්‍රයේ පළපුරුද්ද සලකනු ලැබේ.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007255</link>
    <topic>පිස්සු හැදෙන සඳ</topic>
    <author>එඩ්වඩ් චන්ද්‍රසිරි</author>
    <content>පිස්සු හැදෙන සඳ”ඔයා දන්නවද වැඩක්. මම අද උදේ තිබුණු රැස්වීමට ගිහින්, වේදිකාවට නැඟලා,’නෝනාවරුනි, මහත්වරුනි, මම තමා ඔබේ අලුත් කෘෂිකර්ම ඇමැතිවරයා’ කියලා කිව්වා විතරයි, එතන හිටිය මිනිස්සු මට කුණු වෙච්ච තක්කලි, කෙසෙල් ගෙඩි, බිත්තර වගෙ දේවල්වලින් ගහන්ඩ පටන් ගත්තනෙ. මම බොහොම අමාරුවෙන් බේරිලා ආවේ. ඒ එන ගමන් මට හිතුණා මම කොයි තරම් වාසනාවන්තයෙක් ද කියලා.” නව ඇමැතිවරයා නිල නිවසේ පෝටිකෝවේදී තම බිරිඳට එසේ කීවේ රථයෙන් බසිමිනි.”ඉතින් මොකක්ද ඒකෙ තියෙන වාසනාව?”ඇමැති බිරිඳ ඇසුවේ පුදුමයටත් වඩා කෝපයෙනි.”වාසනාව...? ඇයි මෝඩියේ, මම කර්මාන්ත ඇමැතිවරයා වුණා නං එහෙම?”ඇමැතිතුමා කීවේ කටපුරා සිනාසෙමිනි.ප්‍රේමදාස රෙදි සාප්පුවකට ගොඩ වැදුණේ කලිසමක් මිලදී ගන්නා අදහසිනි. කලිසම් තොගයක්ම පෙරළා බලා තමාට ගැළපෙන කලිසමක් තෝරා ගෙන හැරී බලද්දී එහා පැත්තේ තිබුණු කමිස තොගයක් දැක කලිසම ආපසු දමා, ඉන් කමිසයක් තෝරා ගෙන සාප්පුවෙන් එළියට පැමිණියේය.ඔහු පසුපස හඹා ආ ආරක්‍ෂක නිලධාරියෙක්, “මහත්තයා පොඩ්ඩක් ඉන්න. ඔහේ මේ කමිසෙට ගෙව්වෙ නැහැ නේද?” යයි ඇසුවේය.”ඇයි මං කමිසෙට හරියන්න කලිසමක් දාලා ආවනෙ.” ප්‍රේමදාස කීය.”ඒ වුණාට මහත්තයා ඒ කලිසමට ගෙව්වෙත් නැහැනෙ.”ආරක්‍ෂක නිලධාරියා තවත් පැනයක් නැගීය.”මට ඕනෙ නැති කලිසමකට මං ගෙවන්නෙ මොකටද හලෝ.”යනුවෙන් කී ප්‍රේමදාස යන්නට හැරුණේය.දුම්පානය කරන්නන් දකින විට කෝපයට පත්වන, එමෙන්ම ඊට වහා ප්‍රතිචාර දක්වන එක් කාන්තාවක් දිනක් පාරේ ගමන් කරමින් සිටියාය. බස් නැවතුම් පළක කණුවකට හේත්තු වී බොහෝ සැහැල්ලු ආකාරයෙන් දුම්වැටියක් උරන තරුණයකු දැක කෝපයට පත් ඇය ඔහු අසලට ගොස් ආවේගශීලීව මෙසේ ඇසුවාය.”තමුසෙගෙ අම්මා දන්නවද තමුසෙ ඔය විදියට සිගරට් බොනවයි කියල?””ඔය නෝනගෙ මහත්තයා දන්නවද ඔහේ මහ පාරෙදි හම්බුවෙන නන්නාදුනන ඉලන්දාරිත් එක්ක පැටලෙන්න යනවයි කියල.” තරුණයා පෙරළා ඇසුවේය.”මොකද අම්මේ තාත්තගෙ ඔළුවේ කෙස් නැත්තෙ?” කුඩා මංජුල තම මවගෙන් ඇසුවේ කුතුහලයෙනි.”ඒ, තාත්තා හුඟාක් හිතලා මතලා වැඩකරන, බොහොම බුද්ධිමත් කෙනෙක් හින්දනෙ පුතේ.” මව පිළිතුරු දුන්නාය.”එහෙනං අම්මගෙ ඔළුවෙ හුඟාක් කෙස් තියෙන්නෙ.” මංජුල මවගේ හිස වෙතට ඇඟිල්ලක් දිගු කරමින් ඇසුවේය.”මේ උඹ මගෙන් මුකුත් අහන්නෙ නැතුව ගිහින් පොතක් පතක් බලාගනිං.” මව කෝපයෙන් මංජුලට කඩා පැන්නාය.මිස්ටර් වික්‍රමාරච්චි, හදිස්සියෙම පුතාගෙ විවාහ උත්සවය අවලංගු කරන්න තීරණය කළේ මොකද? කුරුප්පු මහත්මිය ඇසුවේ වික්‍රමාරච්චි මහතාගේ මේසය ඉදිරිපිට අසුනට බර දෙමිනි.”වෙන මොනවා කරන්නද මිසිස් කුරුප්පු මගෙ ලේලි වෙන්න හිටිය ඒ ගෑනු ළමයා ගිය සුමානෙ කරාටේ තරගෙකින් දිනුවනෙ.” වික්‍රමාරච්චි පිළිතුරු දුන්නේ කනස්සල්ලෙනි.එඩ්වඩ් චන්ද්‍රසිරිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007256</link>
    <topic>නළුවෙක් නොවුණා නම් මම ක්‍රිකට් ක්‍රීඩකයෙක්</topic>
    <author>වසන්ත ජයසිංහ ආරච්චිගේ</author>
    <content>නළුවෙක් නොවුණා නම් මම ක්‍රිකට් ක්‍රීඩකයෙක්ඔහු අමිල අබේසේකර. ඒත් බොහෝ දෙනෙක් ඔහු හඳුනා ගත්තේ ‘ආමන්ත’ විදිහට. ආමන්ත ඔබට මුණගැහුණේ ‘පබා’ ටෙලිනාට්‍යය ඔස්සේයි. ඒත් හිටපු ගමන් ම ආමන්ත ‘පබා’ ටෙලිනාට්‍යයේ දකින්න ලැබුණෙත් නැහැ. ඒ අතරතුර කතාවන් විවිධ පැති ඔස්සේ ගියා. කොහොම වෙතත් පසුගිය දිනෙක ‘පබා’ ටෙලිනාට්‍යයේ අවසන් කොටස විකාශනය වුණා. මේ අතරතුරයි අවසන් මොහොතේ ආමන්තත් පබාත් නැවත දකින්නට ලැබුණේ. අමිල බොහෝ දෙනෙක් අතරට ගියේ ආමන්ත හරහායි. දැන් ‘පබා’ අවසන්.ඒ පිළිබඳවත් තවත් බොහෝ දේ ගැනත් පසුගිය දවසක අමිල අප හා කතා කළ මොහොතක් මේ.‘පබා’ ටෙලිනාට්‍යය හිටි හැටියෙම අවසන් වුණා. ඒත් මුල ඉඳලම දුටු ‘ආමන්ත’ පහු වෙනකොට අපි දැක්කේ නැහැ.ඔව්. ඒකට හේතු කිහිපයක් තිබුණා. මූලිකම දේ මගේ විවාහයට මට කාලය වෙන් කරන්න සිදුවුණා. රූගත කිරීම්වලට මාසෙකට වැඩි කාලයක් සම්බන්ධ වුණේ නැහැ. ඒ වගේ ම පහුගිය කාලේ පෞද්ගලික වැඩකටයුතු කිහිපයකට කාලය වෙන් කරන්න සිද්ධ වුණා. ඒ අතර මම විදෙස් ගත වුණා.මේ හේතු නිසා ‘පබා’ ටෙලිනාට්‍යයට යන්න මට ලැබුණේ නැහැ. ඊට පස්සේ අධ්‍යක්ෂවරයා කිව්වා ටෙලිනාට්‍යය අවසන් සිදුවීම් රූගත කරනවා සම්බන්ධ වෙන්න කියලා. තවත් පැත්තකින් ‘පබා’ (උපේක්ෂා ස්වර්ණමාලි) හිටියෙත් නැති නිසා මට විතරක් රංගනයෙන් කරන්න දෙයක් තිබුණේ නැහැ.ඇත්තටම මොකක්ද ඔබේ අදහස ‘පබා’ ටෙලිනාට්‍යය පිළිබඳව?මම හිතන්නේ ලංකාවේ මෙතෙක් බිහිවුණු ටෙලිනාට්‍ය අතරින් අතිශය ජනප්‍රියත්වයක් දිනාගන්නට ‘පබා’ ටෙලිනාට්‍යයට හැකියාව ලැබුණා. මං හිතන්නේ ටෙලිනාට්‍ය බැලීමෙන් ඈත්වෙලා හිටපු අය ටෙලිනාට්‍ය නොබලපු අය පවා මේ ටෙලිනාට්‍ය බලන්න ගත්තා. ඒක ලංකාවේ විතරක් නෙවෙයි පිටරටවල පවා ජනප්‍රිය වුණා.අපිට ලැබුණ ප්‍රතිචාර වලින් ඒ දේ තේරුණා. අවුරුදු තුනක් තිස්සේ මේ ජනප්‍රියත්වය රැකගන්නවා කියන එක ලොකු අභියෝගයක්. ඇත්තටම අමිල අබේසේකර කියන නමට වඩා ආමන්ත කියන නමයි මිනිස්සු අතර තිබුණේ.ඒත් මුලින් තිබුණ ජනප්‍රියත්වය පහුවෙනකොට අඩුවෙලා ගියා කියලා හිතෙන්නේ නැද්ද?මෙහෙමයි. ආරම්භයට වඩා කතාව විවිධ පැති වලට ගියා අපි දැක්කා. ඒ දේ ආයතනික මට්ටමින් හෝ කවුරුන්ගේ හෝ වුවමනාවට සිදුවුණා ද කියන්න දන්නේ නැහැ. නමුත් ඉතිං මේකට නියම උත්තරේ දන්නේ කතා රචකයා කියලයි මට හිතෙන්නේ.රංගන ශිල්පියෙක් විදිහට ඔය මෙගා ටෙලිනාට්‍ය රැල්ලට එකඟද?මෙගා ටෙලිනාට්‍යය තුළ ලොකු වැරැද්දක් මම දකින්නේ නැහැ. හැබැයි ඉතිං මෙගා ටෙලිනාට්‍ය සෙල්ලමක් හැටියට ගණන් අරගෙන ප්‍රමිතියක් නැතුව නිර්මාණය වෙනවා නම් ඒක බරපතළ වැරැද්දක්. එහෙම වුණ නිසයි ඔය මෙගා ටෙලිනාට්‍යවලට පසුකාලීනව ලොකු විරෝධයක් ආවේ තිබ්බ ගැහුව ටෙලිනාට්‍යය කියලා.නමුත් දැන් මම සම්බන්ධ වෙලා හිටපු ‘පබා’ ටෙලිනාට්‍ය ඔය රැල්ලෙන් වෙනස් වෙලයි හිටියේ. අපි දවසට සීන් තුනක්, හතරක් කළේ. හොඳින් කාලය අරගෙන කළේ. ඒත් අද දවසට සීන් විස්ස තිහ කරන ටෙලිනාට්‍ය තියෙනවා. ඒ නිසයි ඒවා තුළ ප්‍රමිතියක් නැත්තේ.හැබැයි ඉතිං ක්ෂේත්‍රයේ බොහෝ අය අතරමං වුණා නේද?ඔව්. ඒක මම පිළිගන්නවා. ගොඩක් කාර්මික ශිල්පීන්ට අපේ නළු නිළියන්ට වැඩ නැති වුණා. ඒත් ඉන්දියන් රැල්ලට විකල්ප හැදුණා. ඒක ලොකු දෙයක් විදිහට මම දකින්නේ.නිවේදකයකු විදිහට ඔබ සාර්ථකයි කියලා හිතනවද?රංගනය හා නිවේදනය කියන්නේ වෙනමම විෂයයන් දෙකක්. ‘දෙරණ’ වේදිකාවේ මට යමක් කරන්න අවස්ථාව ලැබුණා. එය සාර්ථකයි කියලා මට හිතෙනවා ලැබුණු ප්‍රතිචාරවලින්. අනෙක් දේ නාලිකාවක, රියැලිටි වැඩසටහනක තිබුණු ඒ නියම ප්‍රමිතිය ජාත්‍යන්තර මට්ටමේ ප්‍රමිතිය අපි නිතරම දෙරණ ඩ්‍රිම් ස්ටාර් වේදිකාවේ ඇති කළා. ඒ දේ අනෙක් කිසිම නාලිකාවකට කරන්න හැකියාව ලැබුණේ නැහැ. ඒ එක වැඩසටහනට ලැබුණු ජනප්‍රියත්වය ඉතාම ඉහළයි. සීසන් 3 ළඟදීම ආරම්භ වෙයි. මට ඒ අවස්ථාව ලබා දුන්නට ඇත්තටම ‘දෙරණ’ ට ස්තුතියි.පසුගිය කාලේ ඔබත් දේශපාලනය හරහා තරග කරන්න හදනවා කියලා රාවයක් තිබුණනේ.අනන්තවත් ආරාධනා ලැබුණා ඡන්දේ ඉල්ලන්න කියලා. දේශපාලනයට ගිය කලාකරුවන් ඉන්නවා. ඔවුන්ට දොසක් කියන්න බැහැ කාටවත්. ඒක ඒ අයගේ කැමැත්තනේ. නමුත් ඉතිං මම පෞද්ගලිකවම ඒ විෂයට කැමැති නැහැ.මේ දවස්වල ඔබ ‘අහස සේ නුඹ අනන්තයි’ ටෙලිනාට්‍යයේ අපි දකිනවා.ඔව්. විසුල කියන චරිතය. මේ කතාවත් ඉතාම හොඳයි. ලැබෙන ප්‍රතිචාරවලින් තේරෙනවා මේ ටෙලිනාට්‍යයත් ජනප්‍රියත්වය කරා යයි කියලා. දැනටමත් බොහෝ අය මේ ටෙලිනාට්‍යය නරඹනවා. ලොකු වෙනසක් තියෙන චරිතයක්.රංගනය වෘත්තිය විදිහට කරගෙන ජීවත්වෙන්න පුළුවන් පරිසරයක් අපට තියෙනවද?ඇයි නැත්තේ. ඉතාම හොඳින් පුළුවන්. නමුත් නළු නිළියන් විදිහට අපි දැන ගන්න ඕන කරන දේ හරියට කරන්න. ඕනෑවට එපාවට කළොත් ටික කාලයක් විතරයි. සමහර අය අපි දැකලා තියෙනවා මේ ක්ෂේත්‍රයට ආව ගමන් ම ඔළුව උදුම්මා ගන්නවා. ඒ අයට කෙටි කාලයයි. එහෙම නොවුණොත් හොඳ ආදායමක් ලබන්න පුළුවන් වෘත්තියක් මේක.සමහර විටක ඔබ රංගන ශිල්පියෙක් නොවුණා නම්.අනිවාර්යයෙන් ම ක්‍රිකට් ක්‍රීඩකයෙක් වෙයි. මම කුඩා කාලයේ ඉඳලම ක්‍රිකට් සෙල්ලම් කළේ. එහෙම වුණා නම් අද වෙනකොට මම ජාතික කණ්ඩායමට සෙල්ලම් කරන්නත් තිබුණා. නමුත් ඉතිං දෛවය මාව ඇදලා දැම්මේ මේ ක්ෂේත්‍රයට.අවසන් වශයෙන් කොහොමද දැන් ඔබේ අලුත් ජීවිතේ?අපි ගොඩක් සතුටින් ඉන්නේ. දෙන්නට දෙන්නා ටිකක් කාර්ය බහුලයි. ඒත් ඒ සියල්ල අපි තේරුම් අරගෙන හොඳ ජීවිතයක් ගෙවන්නයි අපි බලාපොරොත්තු වෙන්නේ.වසන්ත ජයසිංහ ආරච්චිගේකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007257</link>
    <topic>මුරලි සමුගන්නා ඓතිහාසික තරගයේ බලාපොරොත්තු වර්ෂාවෙන් සේදී බොඳවී යයිද</topic>
    <author>ඉඳුනිල් වීරරත්න</author>
    <content>මුරලි සමුගන්නා ඓතිහාසික තරගයේ බලාපොරොත්තු වර්ෂාවෙන් සේදී බොඳවී යයිදලෝක ක්‍රිකට් ක්‍රීඩා ඉතිහාසයේ එදා මෙදා තුර බිහිවූ විශිෂ්ටයින් අතර අති විශිෂ්ටයා ඔහුයි. එසේම ශ්‍රී ලාංකේය ක්‍රිකට් වංශ කතාවේ සදාතනික තරුව ද ඔහුයි.ලෝක ක්‍රිකට් ඉතිහාසයේ අති විශිෂ්ටයා, ලාංකේය ක්‍රිකට් වංශ කතාවේ රන් අකුරින් නම ලියූ ආදරණීය ක්‍රීඩකයා මුත්තයියා මුරලිදරන් මේ වන විට තම ටෙස්ට් ක්‍රිකට් දිවියට සමු දී අවසන්.ඒ, මේ දිනවල පැවැත්වෙන මයික්‍රොමැක්ස් කුසලාන ඉන්දීය - ශ්‍රී ලංකා ටෙස්ට් තරගාවලියේ ගාල්ල ජාත්‍යන්තර ක්‍රිකට් ක්‍රීඩාංගණයේ පැවැත්වුණු පළමු ටෙස්ට් තරගයේදී ඔහු ටෙස්ට් ක්‍රිකට් ක්‍රීඩාවෙන් විශ්‍රාම ගත් නිසා.ලෝකයේ එදා මෙදා තුර බිහිවූ අති විශිෂ්ටම පන්දු යවන්නා ලෙස විවාදයකින් තොරවම හඳුන්වන මුරලි මෙම සටහන තබන මොහොත වන විට ටෙස්ට් තරග 132 කට තරග කර කඩුලු 792 ක් ලබා ගනිමින් ලෝකයේ ඉහළම ටෙස්ට් කඩුලු ලාභියා වෙයි. එසේම එක්දින තරග 334 කට සහභාගි වී කඩුලු 512 ක් ලබා ගෙන එක්දින පිටියේද වැඩිම කඩුලු ලාභියා ලෙසින් ලොව අංක එකේ සිටියි.ගාල්ලේ පැවැත්වුණු පළමු ටෙස්ට් තරගය මුරලිගේ අවසන් ටෙස්ට් තරගය වූ අතර එහිදී තවත් කඩුලු 8 ක් ලබා ගෙන කඩුලු 800 සීමාවට ළඟාවීමට ඔහුට හැකියාව ලැබෙනු ඇති බවට බොහෝ දෙනාගේ ප්‍රාර්ථනය විය. මෙලෙස එකම තරගයක කඩුලු 8 ක් ලබා ගැනීම ක්‍රීඩකයකුට විශාල අභියෝගයක් වන අතරම මුරලිට මෙවැනි අභියෝග එතරම් ප්‍රබල වූවක් නොවන බව බොහෝ අවස්ථාවල පෙන්වා දී තිබේ.1972 අප්‍රේ‍්‍රල් 17 මහනුවර කුණ්ඩසාලේ උපන් මුරලි මේ වන විට 38 වියේ පසුවෙයි. 1992 වසරේ අගෝස්තු 28 ඕස්ට්‍රේලියාවට එරෙහිව තරග වැදෙමින් ටෙස්ට් වරම් ලැබූ මුරලි, 1993 අගෝස්තු 12 වැනිදා ඉන්දියාවට එරෙහිව එක්දින වරම් ලැබීය.සිය මංගල ටෙස්ට් තරගයේදී ඕස්ට්‍රේලියාවේ ක්‍රෙග් මැග්ඩොමට් කඩුල්ල මුවා කිරීමේ වරදට හසුකර ගනිමින් ලකුණු 9 කට දවාලු මුරලි සිය මංගල ටෙස්ට් කඩුල්ල ලබා ගැනීමෙන් කඩුලු දඩයම ඇරැඹීය.100 වැනි කඩුල්ල ලබා ගන්නේ ඔහුගේ 27 වැනි තරගයේදී වන අතර ඔහුට ගොදුරු වන්නේ නවසීලන්තයේ ස්ටීව් ෆ්ලෙමින්. සිය 42 වැනි තරගයේදී එංගලන්තයේ බෙන් හොලියොක් දවාලමින් 200 වැනි කඩඉම පසුකරන ඔහු, 58 වැනි තරගයේදී දකුණු අපි‍්‍රකාවේ ෂෝන් පොලොක් දවා ගනිමින් 300 වැනි කඩුල්ල ලබා ගනියි.සිම්බාබ්වේ කණ්ඩායමේ හෙන්රි ඔලන්ගා 400 වැනි කඩුල්ල ලෙසින් මුරලිට ගොදුරු වන්නේ ඔහුගේ 72 වැනි තරගයේදී. ඕස්ට්‍රේලියාවේ මයිකල් කැස්ප්‍රොවික් 500 වැනි කඩුල්ල ලෙස දවා ගන්නේ මුරලිගේ 87 වැනි තරගයේදී.සිය 89 වැනි තරගයේදී සිම්බාබ්වේ කණ්ඩායමේ මුලුලෙකි න්කාලා දවා ගනිමින් 520 වැනි ටෙස්ට් කඩුල්ල ලබා ගන්නා මුරලි, එතෙක් ලොව වැඩිම දෙවැනි කඩුලු ලාභියා ව සිටි කොදෙව් ක්‍රීඩක කර්ට්නි වොල්ෂ් පසුකර යයි. බංග්ලාදේශයේ කාලෙඩ් මෂුඩ් 600 වැනි කඩුල්ල ලෙසින් දැවී යන්නේ මුරලිගේ 101 වැනි තරගයේදීය.බංග්ලාදේශයේ සයිඩ් රසෙල් දැවී යන්නේ 700 වැනි විකට්ටුව වෙමින්.ඒ මුරලිගේ 113 වැනි තරගයේදී. මෙතෙක් ලොව වැඩිම ටෙස්ට් කඩුලු ලාභියාව සිටි ඕස්ට්‍රේලියාවේ ෂේන් වෝන් ගේ වාර්තාව බිඳ හෙළන්නේ එංගලන්තයේ පෝල් කොලින්වුඩ් 709 වැනි කඩුල්ල ලෙසින් දවා ගනිමින්. ඒ මුරලිගේ 116 වැනි තරගයේදී. මේ වන විට වෙනත් ක්‍රීඩකයකුට කිසිදා ළඟාවිය හැකියැයි සිතිය නොහැකි සීමාවක් වූ 792 සීමාවේ සිටින මුරලි තවත් කඩුලු 8 ක් ලබා ගනිමින් 800 සීමාවට යාමේ අභියෝගය බාරගෙන සිටී.මුරලිට මෙය එතරම් විශාල අභියෝගයක් ද නොවේ. ඒ ඔහු මේ වන විටත් ඉනිමකදී කඩුලු 5 බැගින් අවස්ථා 66 කදී ලබාගෙන තිබීමත්, තරගයකදී කඩුලු 10 බැගින් අවස්ථා 22 කදී ලබා තිබීමත් නිසාවෙනි. මෙතෙක් පන්දු 43 669 ක් යවමින් 22.71 ක සාමාන්‍යයක් රඳවා සිටින මුරලිගේ හොඳම පන්දු යැවීම ලෙසින් වාර්තා වන්නේ එක් ඉනිමක දී ලකුණු 51 කට කඩුලු 9 ක් දවා ගැනීමයි.ලොව මෙතෙක් පහළ වූ විශිෂ්ටතම පන්දු යවන්නාට, සාමයේ ප්‍රතිමූර්තිය ලෙසින් හැඳින්වූ අපේ ආදරණීය ක්‍රීඩකයාට උණුසුම් සුබ පැතුම්.මුරලි සමුගන්නා නිසාම අපට අතිශයින් වැදගත් වන මයික්‍රොමැක්ස් කුසලාන පළමු ටෙස්ට් තරගයේ (මේ ලියන මොහොත වන විට කී‍්‍රඩා කර තිබුණේ පළමු දිනයේ පමණි) පළමු දිනයේ වැඩිම ගෞරවය දිනාගෙන තිබුණේ ශ්‍රී ලංකා කණ්ඩායම විසිනි.මුරලිගේ රුව රැගත් රන් කාසියකින්, කාසියේ වාසිය උරගා බැලූ මෙහි වාසනාව සංගක්කාරට හිමිවිණි. මුලින්ම පන්දුවට පහරදීමට පසුබට නොවූ ඔහු, ඒ තීරණය නිවැරැදි බව පෙන්වමින් නායකත්වයේ ඉනිමක් ක්‍රීඩා කළේය.ආරම්භක පිතිකරු තිලකරත්න ඩිල්ෂාන්ගේ දැවීයාමෙන් පසු පිටියට පිවිස තරංග පරණවිතාන සමඟ එක්ව ලකුණු 103 ක් ලබා ගත්තේය. මෙහිදී තරංග පරණවිතාන ද නොදැවී ලකුණු 110 ක් ලබා ගනිමින් පළමු දිනය නිමා වන විට කඩුලු 2 ක් දැවී ලකුණු 256 ක් ලබා ප්‍රබල ස්ථානයට පත්ව සිටියේය.ටෙස්ට් ශතකයක් ලබා ගැනීම ලෙහෙසි පහසු කාර්යයක් නොවේ. විශේෂයෙන්ම ලොව ශ්‍රේණිගත කිරීම අනුව අංක එක ස්ථානයේ සිටින ප්‍රබල ඉන්දීය කණ්ඩායමට එරෙහිව ශතකයක් රැස්කිරීම සැබැවින්ම විශිෂ්ට දස්කමකි.සංගා මෙතෙක් ටෙස්ට් තරග 88 කට සහභාගි වී ඉනිම් 147 කදී ලකුණු 7549 ලබා සිටී. ශතක 21 ක් අර්ධ ශතක 32 මෙම ලකුණු ප්‍රමාණයට ඇතුළත් වන අතර, පහරදීමේ වේගය 55.53 තරම් ඉහළ අගයකි. මෙතෙක් ලබාගත් වැඩිම ලකුණු ප්‍රමාණය වන්නේ 287 කි.දකුණු අපි‍්‍රකාවට එරෙහිව 2000 වසරේ ජූලි 20 පැවැති 1504 වැනි ජාත්‍යන්තර ටෙස්ට් තරගයේදී අංක 05 පිතිකරු ලෙසින් පිටියට පිවිසි සංගා 4 පහර 3 ක් සමගින් ලකුණු 23 ලබාගත් අතර බොජේ ගේ පන්දුවකට කඩුල්ල මුවා කිරීමේ වරදට හසුවී දැවී ගියේය.කෙසේ වෙතත් අවසන් වර ඉන්දියාව සමඟ පැවැති ටෙස්ට් තරග දෙකේදීම ශතක රැස්කරගත් සංගා මේ ලබාගත් ශතකය ඔහු ඉන්දියාවට එරෙහිව පිට පිට ලබාගත් 3 වැනි ශතකය වෙයි.මෙම තරගය, ආරම්භ පිතිකරු ලෙස පිටියට පිවිසි නවක කී‍්‍රඩක තරංග පරණවිතානට සුවිශේෂී එකක් බවට පත්ව තිබේ. ඒ ඔහු සිය කුලුඳුල් ශතකය රැස් කිරීමයි.1982 අපේ‍්‍රල් 15 වැනිදා කෑගල්ලේ උපත ලැබූ නිෂාද් තරංග පරණවිතාන වමතින් පිත්ත හසුරුවන දකුණතින් පිට දඟ පන්දු යවන තුන් ඉරියව්වෙන් දස්කම් දක්වන්නෙක් ලෙසින් කණ්ඩායමට එක් වී සිටී.2009 පෙබරවාරි 21 දා පාකිස්ථානයට එරෙහිව කරච්චි හිදී ටෙස්ට් වරම් ලැබූ තරංග, මලින්ද වර්ණපුර සමඟ ඉනිම ඇරැඹුවද ඔහුට මුහුණ දීමට හැකිවූයේ පන්දු 3 කට පමණි.උමා ගුල්ගේ පන්දුවක් හමුවේ මිෂ්බා උල්හක් අතට උඩ පන්දුවක් දෙමින් ලකුණු නොලබාම දැවී ගියේය.එහෙත් දෙවැනි ඉනිමේ ලකුණු 9 ක් ලබා ගත් අතර ඊට 4 පහර 2 ක් ඇතුළත්විය. දෙවැනි තරගයේදී ඔහු ලකුණු 21 ක් ලැබූ අතර උමා ගුල්ගේ පන්දුවකට උඩ පන්දුවක් දීමෙන් දැවී ගියේය. එම තරගයේ තුන්වැනි දිනයේදී එනම් 2009 මාර්තු 03 වැනිදා ලාහෝරයේ ගඩාපි ක්‍රීඩාංගණයට එමින් සිටි ශ්‍රී ලංකා ක්‍රීඩකයින්ට ත්‍රස්ත ප්‍රහාරයක් එල්ල විය. සැබැවින්ම මෙයින් අපේ ක්‍රීඩකයින්ගේ දිවි බේරුණේ හාස්කමකින් මෙනි.කෙසේ වෙතත් එසේ ඇරැඹි සිය ටෙස්ට් දිවියේදී මීට පෙර අර්ධ ශතක 2 ක් පමණක් ලබා සිටි තරංග පරණවිතාන ගාල්ලේදී ඉතාමත් අගනා ඉනිමක් ක්‍රීඩා කරමින් මෙය ලියන මොහොත වන විට නොදැවී ලකුණු 110 ක් ලබා සිටී.තරගයේ දෙවැනි දිනය වර්ෂාවෙන් සේදී ගිය බැවින් ප්‍රබල ස්ථානයක පසුවූ ශ්‍රී ලංකා කණ්ඩායමට සුපුරුදු රිද්මයෙන් දස්කම් දැක්වීමට තිබූ අවස්ථාව ඇහිරී ගිය බව ප්‍රවීණ ක්‍රීඩා විස්තර විචාරකයින්ගේ මතයයි.මෙම තරග මාලාවේ ඉතිරි ටෙස්ට් තරග කොළඹදී පැවැත්වෙයි.දෙවැන්න ජූලි 26 සිට 30 දක්වා කොළඹ ඉඉඛ් පිටියේදී ද තෙවැන්න අගෝස්තු 3 – 7 දක්වා පී සරා ඕවල් පිටියේදී ද පැවැත්වෙයි.එහිදී යළිත් මුරලි ක්‍රීඩා නොකරන බැවින් ගාල්ලේදී ඔහුට සමුදීමට ක්‍රිකට් ක්‍රීඩකයින් මෙන්ම ප්‍රේක්‍ෂකයින්ද සැදී පැහැදී සිටියි.මුරලිගෙන් හිස් වන ශ්‍රී ලංකා කණ්ඩායමේ හිඩැස කිසිදා පිරවිය නොහැකි වුවත්, අපේ සෙසු ක්‍රීඩකයින්ට ශ්‍රී ලංකාව ජයග්‍රහණය කරා ගෙන යාමේ ශක්තිය තිබේ.ඉඳුනිල් වීරරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007258</link>
    <topic>අපේ තාත්තාගේ පෙම්වතිය මියගියේ නැහැ</topic>
    <author/>
    <content>අපේ තාත්තාගේ පෙම්වතිය මියගියේ නැහැ’එදා මෙදා තුර’ ගීතය ලියූ විමල් ජයශාන්තගේ දියණිය කියයි.ජූලි 11 වැනි ඉරිදා ‘සිළුමිණ’ පුවත්පතෙහි ‘රසඳුන’ අතිරේකයෙහි, ‘හද පුදසුන’ හි පළ වූ ‘නොකියා ගිය ගමන’ නමින් යමුනා මාලනී පෙරේරා මහත්මිය ලියූ ලිපිය සම්බන්ධයෙනි.එම ගීතයේ රචකයා වන විමල් ජයශාන්තගේ එකම දියණිය වශයෙන් මා එම ගීතය පිළිබඳව දන්නා කරුණු කීපයක් දක්වා ලීමට මෙය ලියමි.’එදා මෙදා තුර’ ගීතය මපියා රචනා කළ ප්‍රථම සහ අවසාන ගීතය නොවන අතර ෆීලික්ස් ඇන්ටන් ගයන ‘යන්තම් කිරි සුවඳ මුවින්’ නම් වූ ගීතයත් මගේ පියා ලියා ඇත. එමෙන්ම ඔහුට එළිදැක්වීමට නොහැකි වූ ගීත රචනා බොහෝ ප්‍රමාණයක් මා ළඟ සුරක්ෂිතව තිබේ.එසේම මගේ පියාගේ ප්‍රථම පෙම්වතිය මියගියේ නැත. ඇය වෙනත් කෙනෙකු හා සම්බන්ධකමක් ආරම්භ කිරීම නිසා ලද විරහ වේදනාව රචනාවට නැඟුවේ ඇය මියගියාය යනුවෙනි.’ඒත් ඉතින් දැන් සොඳුරියෙ ඔබ නැත ඇයි මේ ලොව මා තනිව ගියේ’යනුවෙන් ඔහු අදහස් කළේ යළිත් ඇය ඔහුගේ ලෝකයට නොඑන බවයි. ඔහුගේ තනිවීම හා ඇගේ වියෝව දැක්වුවද සත්‍ය සිදුවීම නම් ඔහුගේ සිතින් ඇය වෙන්වූ බවයි. ‘ඈ දැන් ඔහුගේ ලෝකයේදී මරණයට පත්වූ කෙනෙකි’ යන්න දැක්වූයේ ඇය මියගියා යයි හැඟෙන පරිදිය.මේ ගීතය සංගීතවත් කොට ගායනා කළ සනත් නන්දසිරි මහතාටත් පුවත්පතට ලිපිය ලියූ යමුනා මාලනී පෙරේරා මහත්මියටත් මගේ මියගිය පියාගේ නාමයෙන් ඔහුගේ ගීතය පිළිබඳව යළි සිහිකරදීම පිළිබඳව බොහෝ සේ කෘතඥවෙමි.මීට විමල් ජයශාන්තගේ දියණිය තාරුකා මුතුමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av1007259</link>
    <topic>අපේ සිනමා කර්මාන්තය වෙනුවෙන් ඕනෑම සහයෝගයක් දෙන්න චීනය සූදානම්</topic>
    <author>හේමාලි විජේරත්න</author>
    <content>අපේ සිනමා කර්මාන්තය වෙනුවෙන් ඕනෑම සහයෝගයක් දෙන්න චීනය සූදානම්ප්‍රවීණ සිනමා නළු සනත් ගුණතිලක ඇතුළු පිරිසක් චීන රජයෙන් කළ ආරාධනයකට අනුව පසුගියදා චීන සංචාරයකට එක් විය. එහි ප්‍රධාන අරමුණ වූයේ චීනයේ පවත්වන්නට යෙදුණු ශ්‍රී ලාංකේය සිනමා උලෙළයි. මේ සඳහා සනත් ගුණතිලකගේ ‘එකමත් එක රටෙක’, සුමිත්‍රා පීරිස් ගේ ‘යහළුවෝ’, බෙනට් රත්නායකගේ ‘සුළඟ’, වසන්ත ඔබේසේකරගේ ‘ආගන්තුකයා’, ජැක්සන් ඇන්තනිගේ ‘අබා’ සහ නීටා ප්‍රනාන්දු නිෂ්පාදනය කළ ‘නිසලගිර’ යන චිත්‍රපට තෝරාගෙන තිබිණ.මෙම සිනමා කෘතී නියෝජනය කරමින් සනත් ගුණතිලක, සුමිත්‍රා පීරිස්, වසන්ත ඔබේසේකර, බෙනට් රත්නායක, රවීන්ද්‍ර රන්දෙණිය, ජස්ටින් බෙලගමගේ සහ දමිතා අබේරත්න සංචාරයට එක්වූහ. සංචාරයෙන් පසු ඒ පිළිබඳ පිළිසඳරකට පසුගිය දිනක අපි සනත් ගුණතිලක කැඳවා ගත්තෙමු.චීන සංචාරය සඳහා මේ ආරාධනය ලැබුණේ කොහොමද?ඒ සඳහා ප්‍රථමයෙන් ම අපේ ජනාධිපතිතුමාට කිසියම් ගෞරවයක් හිමි විය යුතු ය. චීන රජය සමඟ අපේ රටේ මිත්‍රත්වය සිරිමාවෝ බණ්ඩාරනායක මැතිනියගේ යුගයේ පටන් පැවතුණා. නමුත් මහින්ද රාජපක්ෂ ජනාධිපතිතුමාගේ කාලයේ ඒ මිත්‍ර සබඳතාව තවදුරටත් වැඩි දියුණු වුණා.ජනාධිපතිතුමාගේ 2007 චීන සංචාරයෙන් පසු චීනය හා ලංකාව අතර ඇති කරගත් ගිවිසුමේ එක් ප්‍රධාන කොටසක් වුණේ සංස්කෘතික අංශයයි.මේ හරහා 2007 දී අපේ පිරිසක් චීන සංචාරයක නියුතු වුණා. ඊට එකල හිටපු චිත්‍රපට සංස්ථා සභාපතිතුමාත් සහභාගි වුණා. ඉන්පසු 2008 වසරේදී චීනයෙන් පිරිසක් ලංකාවට ආවා. මෙහි චීන චිත්‍රපට උලෙළකුත් පැවැත්වූවා. 2009 වර්ෂයේදී නැවත අපේ පිරිසක් චීනයට යාමට නියමිත වූවත් ඒක කෙරුණේ නෑ.ඒ නිසා තමයි 2010 දී අපි චීන සංචාරයට එක් වෙන්නේ.2007 ඇති වුණු ගිවිසුම අනුව ද මේ සබඳතා ඇතිවෙන්නේ?ඔව්. මේ ගිවිසුම යටතේ චීනයෙන් ඉල්ලීමක් තිබුණා ශ්‍රී ලාංකේය චිත්‍රපට උලෙළක් චීනයේ පවත්වන්න කියලා. ඒ අනුව ශ්‍රී ලාංකේය චිත්‍රපට 10 ක් ඒ සඳහා යවලා තිබුණා.වසන්ත ඔබේසේකර, බෙනට් රත්නායක, දමිතා හා සනත්ඒ අතරින් චිත්‍රපට 06 ක් ඔවුන් තෝරාගෙන තිබුණා. ඒ අතර මගේ ‘එකමත් එක රටෙක’ චිත්‍රපටයක් තිබුණා. එය නියෝජනය කරමින් තමයි මම චීනයට ගිය පිරිසට එකතු වුණේ.ඔබට ලැබුණු අත්දැකීම් කොයි වගේ ද?කිසිම මොහොතක ආධුනික බවක් දැනුණෙ නෑ. 2008 දී චීන දූත පිරිස අපේ රටට ආවම මම, සුමිත්‍රා පීරිස් වැනි අය ඒ අය සමඟ කිට්ටු සබඳකම් පැවැත්වූවා. හරියට අපේ නෑදෑයින් වගේ. ආගන්තුක සත්කාරත් ඉතාම ඉහළයි.චීන සිනමාව ගැන ලබපු අත්දැකීම් බොහෝ විට අපේ රටේ සිනමා කර්මාන්තයටත් ප්‍රයෝජනයක් වේවි.චීනයෙන් අපේ රටේ සිනමා කර්මාන්තයට ගත යුතු දේවල් බොහෝ යි. චීනයේ සම්පූර්ණයෙන් ම චිත්‍රපට බාරව ඉන්නේ චිත්‍රපට කාර්යාංශය. එහි අධ්‍යක්ෂ ජනරාල් Tong Tang මහතා පුදුමාකාර විදියට ලංකාවට ආදරය කරන කෙනෙක්. ලංකාවේ සිනමා කර්මාන්තය වෙනුවෙන් ඕනෑම ආකාරයේ සහයෝගයක් දෙන්න ඔහු සූදානම්. පෞද්ගලික අංශයත් රජය සමඟ එකතුවෙලා සිනමා ව්‍යාපාරය දියුණු කරන්න එක්වෙලා ඉන්නවා. ඇමරිකානු සමාගම් පවා චීනය සමඟ බැඳිලා ඉන්නවා.ඒ කුමන පෞද්ගලික අංශයත් සමඟ සබඳතා තිබුණත් අවසන් තීන්දුව තිබෙන්නේ චිත්‍රපට කාර්යාංශය අතේ. එතනින් කිසිම විටෙක අදහස් වෙන්නෙ නෑ රාජ්‍ය ඒකාධිකාරයක් තිබෙනවා කියලා.චිත්‍රපට උලෙළට ලැබුණු ප්‍රතිචාර කොයි වගේ ද?අපේ කණ්ඩායමේ නායකත්වය තිබුණේ රවීන්ද්‍ර රන්දෙණියට. චීන ශ්‍රී ලංකා තානාපති කරුණාතිලක අමුණුගම ඉතා ම හොඳ සහයෝගයක් සහ පිළිගැනීමක් අපට ලබා දුන්නා. ඔහු ලංකාව හා චීනය අතර හොඳ සම්බන්ධතාවයක් ගොඩනඟන කෙනෙක්.චිත්‍රපට උලෙළ ඉස්සරලම පටන් ගත්තේ බීජිං නුවර. සුමිත්‍රා පීරිස් ගේ ‘යහළුවෝ’ තමයි ඉස්සරලම ප්‍රදර්ශනය වුණේ.ඒ සඳහා චීන උප සිරැසි යොදලා තිබුණා. ඉතා ම හොඳ ප්‍රතිචාරයක් ඒ සඳහා ලැබුණා.බෙනට්, දමිතා හා සනත් සමඟ චීන ශ්‍රී ලංකා තානාපති අමුණුගම මහතාමේ අතරතුර ම අපිව අරගෙන ගියා සිනමා කර්මාන්තයට සම්බන්ධ වෙනත් දේවල් නරඹන්න. පළමුවෙන් ම අපි ගියේ චීන සිනමා කෞතුකාගාරයට.ඉතාම විශාල භූමි ප්‍රදේශයක් පුරා ඒක විහිදිලා තිබුණා.මේ ගැන තිබුණු දේවල් මේ විදියට කොහොමද සංරක්ෂණය කළේ කියල අපිටම හිතා ගන්න බැරි වුණා. චීනයේ විතරක් නොවෙයි ලෝක සිනමාවේ අවධානයට ලක් වන බොහෝ දේවල් මේ කෞතුකාගාරයේ සංරක්ෂණය කර තිබුණා.මෙය නරඹද්දී අපිට මෙහෙම දෙයක් නෑ නේද කියන සිතුවිල්ල ඔබට ඇති වුණේ නැති ද?අනිවාර්යයෙන් ම ඇති වුණා. මේ පිළිබඳ කතා බහකුත් එහිදී ඇති වුණා. ඔවුන් අපට උදව් කරන්න ලෑස්තියි. ඒ සඳහා චීන ශ්‍රී ලංකා තානාපති අමුණුගම මහතාත් චිත්‍රපට සංස්ථාවේ වර්තමාන සභාපතිතුමාත් සිනමාව පිළිබඳ ජනාධිපති උපදේශක රවින්ද්‍ර රන්දෙණියත් මැදිහත්වෙලා ඉන්නවා.ඊට පස්සෙ අපි ගියා චිත්‍රපට හා ටෙලිනාට්‍ය රූගත කරන ලොකේෂන් එකකට. ඒ වෙලාවේ මට මතක් වුණේ අපේ රන්මිහිතැන්න.ඒ වගේ දහ ගුණයක් විතර විශාලයි මේ ස්ටුඩියෝ එක. මෙහි අවුට් ඩෝ ස්ටුඩියෝ එකත් අපි නැරඹුවා. එහි තිබුණේ තනිකරම චීන පරිසරය. වෙනත් ස්ටුඩියෝ එකක් තුළ ඒ මොහොත වනවිටත් ඇමරිකානු චිත්‍රපටයක් රූගත කරමින් තිබුණා.චීනයේ චිත්‍රාගාරයකචීන සිනමා කර්මාන්තයට දිය හැකි උපරිම සහාය චීන රජය දීලා තිබෙන අයුරු අපි දැක්කා. චීනයේ තිබෙනවා CCTV කියලා රූපවාහිනි නාලිකාවක්. එහි පෙන්වන්නේ චිත්‍රපට පමණයි.අපිත් උත්සාහ කළා අපේ චිත්‍රපටයක් මේ රූපවාහිනියේ පෙන්නගන්න. අපි විතරක් නොවෙයි හොලිවුඩ්, බොලිවුඩ් පවා තරග කරනවා මේ නාලිකාවේ චිත්‍රපටයක් පෙන්න ගන්න. 1990 හෝ 1991 දී මගේ ‘සිසිල ගිනි ගනී’ චිත්‍රපටය චීනයේ ෂැංහයි චිත්‍රපට උලෙළ නියෝජනය කළා. ඒ නිසා මම ඒක නොමිලේ ලබාදුන්නා පෙන්නන්න කියලා.අපිත් සමඟ සම නිෂ්පාදන කටයුතු වලට ඒ අය කැමැතියි. මේ සියල්ල ඉදිරියේදී මල්ඵල ගැන්වෙයි කියලා බලාපොරොත්තු වෙනවා.අනිත් පැත්තෙන් මේ පාර අපට පෙන්නුවේ නැති වුණාට චීන රසායනාගාරත් ගිය පාර දූත පිරිසට පෙන්වල තිබෙනවා. චීන රසායනාගාර පහසුකම් අපට ලබා දෙන්නත් ඔවුන් කැමැති වෙලා තිබෙනවා.ඔබ ජනාධිපති මාධ්‍ය උපදේශක වෙලා ඉන්න කාලේ රසායනාගාරයට අවශ්‍ය උපකරණ රජයේ චිත්‍රපට අංශයට ලබා දුන්නා නේද? නමුත් ඒවායේ ප්‍රගතියක් නම් තාම නෑ නේද?ඔව්. ප්‍රංශයේ ලැබුණු ආධාර යටතේ තමයි එම උපකරණ ලබා දුන්නේ. ඒ පිළිබඳ බොහෝ දෙනා මට නොයෙක් චෝදනා කරනවා. ඒකට මම උරණ වෙන්නෙ නෑ. නමුත් ඒ උපකරණ ලබා දුන්නේ එවකට රජයේ චිත්‍රපට අංශයේ අධ්‍යක්ෂ මහතාගේ නියමිත නිර්දේශ මත. තාක්ෂණය පිළිබඳ මම දන්නේ නැහැ.සනත් ගුණතිලක, දමිතා අබේරත්න, බෙනට් රත්නායක, චීනයේ දීනමුත් ඔබ නොකියා අසන්නේ මේ උපකරණ ප්‍රයෝජනයක් නැහැයි කියන කතාවනේ. ඒක හැම තැනම තිබෙන කතාවක්. මේ ප්‍රශ්නේ අපේ ජනාධිපතිතුමා පවා දන්නවා.මෙතනදි කිසිම අවස්ථාවක මම මඟ ඇරලා නෑ. ළඟදී දවසක මට රීගල් සිනමා ශාලාවේදී හමුවුණා මේ ප්‍රංශ රසායනාගාර උපකරණ නිෂ්පාදිත සමාගමේ ශ්‍රී ලාංකේය ඒජන්තකරු. මීට ප්‍රථම මම ඔහු දැනගෙන හිටියේ නෑ. ඔහු මට දොස් නැගුවා.ඇයි මේව පාවිච්චි කරන්නෙ නැත්තෙ කියලා. ඒ පිළිබඳ වර්තමාන තත්ත්වය අනාගතයේදී මාධ්‍ය ලේකම් තුමා ප්‍රකාශ කරයි.‘එකමත් එක රටෙක’ චිත්‍රපටයෙන් පසු ඔබ නැවත චිත්‍රපටයක් කිරීමට සූදානමක් තිබුණා නේද? ඒකට මොකද වුණේ?“ස්ක්‍රිප්ට් එකක් ලියාගෙන ඉන්නවා. පසුගිය කාලේ කකුල කැඩිල හිටිය නිසා ඒ තිර රචනය නැවත සකස් කළා. ඒක මට දුන්නේ මගේ මිතුරෙක්. ඔහුගේ නම කුකේන්. ළඟදී කැනඩාවේ ඉඳලා ලංකාවට එනවා. ඒ අතරතුර තවත් ප්‍රංශ නවකතාවක් මට ලැබුණා. ඒකටත් මම දැඩි ලෙස ම ඇලුම් කරනවා.හේමාලි විජේරත්නඅහසින් හිම කඩා හැලෙනු මා පියවි ඇසින් දුටුවේ ජපානයේදී. අමිදා (amida) ගං ඉවුර දිගේ යායට පිපුණු සකුරා මල් දුටුවේ ජපානයේදී. ලොවැ සුප්‍රසිද්ධ පූජනීය පූජි කන්ද සැබැවින් නරඹන්නටත් මා වාසනාව ලද්දේ ජපානයේදී.ජුනි මාසය අවසාන වන විට ම උදා වන්නේ මනස්කාන්ත පූජි වන්දනා සමයයි. ජූලි මස පළමු වැනිදා සිට ම පූජි වන්දනාව ආරම්භ වෙයි. ඒ දිනවල ජපන් අහසේ නැඟෙන හිරුත් සුකොමලයි. සෞම්‍ය කිරණයි, ඔහුගෙන් විහිදෙන්නේ. ජපානයට කියන්නේ හිරු නැඟෙන රට කියා නේ. රටට ම වාසනාව හා සෞභාග්‍යය උතුරන්නේ ඒ හිරු නිසා කියායි ජපන් ජාතිකයන් විශ්වාස කරන්නේ. පූජි කන්දේ ඉතාම පැහැදිලි ම දර්ශනීය දසුන දැක ගත හැක්කේ මේ කාලේදීය.පූජි කන්ද මා දුටුවේ අහම්බෙන් වගේ, එදා සීතල දවසක්. මා උදෙන්ම නගොයා සිට ටෝකියෝ බලා ගමන් ගත්තේ ‘ෂින්කන්සෙන්’ නමැති විදුලි දුම්රියෙනි. මා වාඩිගෙන සිටියේ දුම්රියේ වම් පැත්තේ කියලයි මතක. ටෝකියෝ නගරයට ළඟා වෙන්නට මිනිත්තු හතළිහකට පමණ පෙර මෙන්න දුම්රියේ සිටි සියලු දෙනාම වාගේ නැඟිට පී‍්‍රතියෙන් උද්දාම වෙලා! මහා ගාල ගෝට්ටියක්.කුමක් හෝ දෙයක් දෙස මහත් ආශාවෙන් බලන අයුරුයි මා දුටුවේ. එයට ඔවුන් නැමිලා ආචාර කරන හැටිත් දුටුවා. මාත් කුතුහලයෙන් වගේ ඔවුන් බලන දෙස ඕනෑකමින් බැලුවා. පුදුමයි! ඔවුන් ඒ බැලුවේ මහා දැවැන්ත කඳු වැටියක්. මට තරමක බියකුත් දැනුණා.ඇත්තට ම මා නම් සිතුවේ නැහැ එදා ඒ ගමනේ දී පූජි කන්ද දකින්නට ලැබේවි කියා. ඒ නිසාම මට එය මනස්කාන්ත ආශ්චර්යයක් වුණා. පූජි කන්දේ හොඳ ම දසුන දර්ශනය වන ස්ථානය හමුවන්නේ එම මාර්ගයේදී බව එදයි මා දැන ගත්තේ. ඇත්තට ම මා කොයිතරම් වාසනාවන්ත ද කියා මට හිතුණා.ඒ නිසා ම මම පූජි කන්ද ගැන දැන ගන්නට වඩාත් උනන්දු වුණෙමි.පූජි (Fuji) කන්දට බොහෝ දෙනා ‘පූජියාමා’ කන්ද යැයි කියනු මට ඇසී තිබේ. එහෙත් නිවැරදි භාවිතය වන්නේ ‘පූජි’ කන්දය. (ජපන් භාෂාවේ යම කචථච යනු කන්ද යන තේරුම ගෙන දෙන බැවිනි.පූජි (Fuji) යනු ගිනි කන්දකි. මීටර් 3776 ක් පමණ උසින් යුතු මෙය ජපානයේ උසම කන්ද වශයෙන් සැලැකේ. 1707 වසරේ සිදු වූ අවසාන පිපිරීමෙන් පසුව එය අක්‍රියව, උදාසීනව පවතී. පූජි කන්දේ මවිත උපදවන පෙනීමත් කාලය හා සෘතු අනුව දිස්වෙන මෝස්තරත් නිසා කලක සිට කවීන් ගේ පෑන් තුඩට එහි සුන්දරත්වය හසුවන්නට පටන් ගෙන තිබේ. ඒ නිසාදෝ ‘ජපන් රට’ සංකේතවත් කිරීම සඳහා පූජි කන්ද යොදා ගෙන තිබේ.පූජනීය කන්දක් ලෙස ජපන් ජනතාවගේ ගරුත්වයට පාත්‍ර වී ඇති මේ කන්දට ඇතුළුවීමට ස්ත්‍රී පක්ෂයට තහනම්ව තිබු බව කියැවේ. මෙය රටේ වටිනා උරුමයක් ලෙස සලකා ජපන් වැසියන් කන්දට අධිගෘහිත දේවතාවට පුද සත්කාර කිරීම සිරිතක් කොට ගෙන තිබේ.තව ද කඳු නැගීම ආරම්භ කිරීමට පෙර මහා ගිනි පූජාවක් පවත්වා මල් පහන් තබන ලද පූජාසනය ඔසවා ගෙන නැටුම් සංදර්ශනය ද ඉදිරිපත් කරති. එහෙත් වර්තමාන තරුණ හා ළමා පරපුර ආගමානුකූල සිරිතට වඩා විනෝදාංශයක් වශයෙන් කඳු නැගීමේ යෙදෙන බව පෙනේ.පූජි කන්ද පිහිටා තිබෙන්නේ යමනෂි සහ ෂිසුවෝකා ප්‍රදේශ සීමාවේය. එය වඩාත් පැහැදිලිව දැක ගත හැකි පහසුම මාර්ගය වන්නේ ටෝකියෝ - ඔසාකා නගර අතර දිවයන දුම්රිය ෂින්ෆුජි නම් ස්ථානයේදීය.පූජි කන්දේ ඉතිහාසය බොහෝ ඈතට දිවයයි. ක්‍රි. පූ. 663 දී ස්වාමීන් වහන්සේ නමක් විසින් මේ කන්ද තරණය කරනු ලැබ ඇති බවට විශ්වාසයක් පවතී. කඳු මුදුනට ළඟා වූ සැණින් හිරු උදාව දැක බලා ගන්නා රිසියෙන් බොහෝ දෙනා කඳු නැගීම අරඹන්නේ සැඳෑ කාලයේදී හෝ රාත්‍රි කාලයේදීය.පූජි කන්දේ සිත් ඇදගන්නා සුලු දර්ශනීය විලාසය පාදක කොට ජපන් චිත්‍ර කලාවේ හා ඡායාරූප කලාවේ උසස් නිර්මාණ බිහිවී ඇත.හොකුසායි නම් චිත්‍ර ශිල්පියා කන්දේ විවිධ පැතිකඩ දර්ශන තිස් හයක් සිය තෙළිතුඩට හසු කරගෙන තිබේ.ජපන් සාහිත්‍යයේ පූජි ගැන බොහෝ කවි ලියැවී තිබේ. ඔනක ගා සුයිතා කවියා ගේ කෙටි කාව්‍ය නිර්මාණ අදටත් ජපානයේ පීරිසි, කෝප්ප පිඟන් විසිතුරු භාණ්ඩ ආදියේ දැක ගත හැකිය. පහත දැක්වෙන්නේ ඔහු ගේ කාව්‍ය නිර්මාණයක අනුවර්තනයකි.අහස අළුන් රුක් ගොමු හරිතවත් හිම වැටේ වි ද සැණෙන් අළු පැහැය සුදු වෙමින් පැතිරේවි හිම තදින් රුක් ගොමුද වසාගෙන වැතිරී ගිමන් හරිමි පිටේ බර ද ඔසවා ගෙන හිම, කළු කරාවි මෙමා පා වැසුම් ගලවාමි දෙපා මගෙ කසාවි ඕ පූජනීය පූජි! අහස, කරාවිද මට එසේ? පූජි කඳු තරණය අතරතුර කවි සිතක පහළ වූ හැඟීමකි.ඉන්ද්‍රානි රත්නසේකරකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072510</link>
    <topic>කවුළු දොරින්</topic>
    <author>හිරුණි</author>
    <content>කවුළු දොරින්ශ්‍රී ලාංකේය සිනමා ඉතිහාසයේ තවත් සුවිශේෂි සන්ධිස්ථානයක් සනිටුහන් කරමින් නවතම සිනමා පටයක් පසුගිය සතියේදී ආරම්භ විය. සුනෙත් මාලිංග අධ්‍යක්ෂණය කරන මෙම චිත්‍රපටයේ මුහුරත් උළෙල නෞකාවක් ඇතුළත පැවැත්වීම මෙහි සුවිශේෂත්වය වන්නේය.ජෙට්ලයිනර් නෞකාවේදී පැවැති මෙම ආරම්භක මොහොත වෙනුවෙන් කලා ක්‍ෂේත්‍රයේ ප්‍රවීණයෝ මෙන්ම නවකයෝ රැසක් ද සහභාගිවී සිටියහ.සිංහල චිත්‍රපට ඉතිහාසයේ නෞකාවක මෙවැනි සමාරම්භක උළෙලක් පැවැත්වූ ප්‍රථම අවස්ථාව මෙය බව බොහෝ දෙනකුගේ අදහස විය. ‘සිංහාවලෝකනය’ නමින් නම් කොට ඇති මෙම චිත්‍රපටය ඔවුන් හැඳින්වූයේ ‘ක්‍රිකට් චිත්‍රපටයක්’ වශයෙනි.අපේ ප්‍රවීණ නළු නිළියන්ට අමතරව ප්‍රවීණ, ජනප්‍රිය ක්‍රිකට් ක්‍රීඩකයන් කිහිපදෙනෙක් ද මේ චිත්‍රපටයේ රංගනයට එක්වීමට නියමිතයි.’සිංහාවලෝකනය’ චිත්‍රපටයෙන් අපේ සිනමා ක්ෂේත්‍රයට නවක නළු නිළි යුවළකගේ ප්‍රවිෂ්ටය සිදුවීම ද සුවිශේෂි සිද්ධියකි.ඒ රයිනි චාරුකා ගුණතිලක හා ඩිලෝන් ජයසිංහ ය. රයිනි චාරුකා නම් අපේ කලා ක්‍ෂේත්‍රයට අමුත්තියක් නොවන්නේ ඇය ප්‍රවීණ ගායක ගායිකා යුවළක් වන රූකාන්ත ගුණතිලකගේ හා චන්ද්‍රලේඛා පෙරේරාගේ වැඩිමල් දියණිය වීම නිසාවෙනි.රූකාන්ත – චන්ද්‍රලේඛා කලකට ඉහතදී මෙරටින් පිටවී විදේශගත වීමත් සමඟම රයිනිගේ අධ්‍යාපන කටයුතු සිදුවූයේ ද විදේශයකදීය.විදේශීය සරසවියකින් උපාධියක් ද හිමිකරගන්නට සමත් වූ ඇය සංගීතය පිළිබඳව ද උනන්දුවකින් කටයුතු කරන්නීය.මීට ප්‍රථම රූකාන්ත සහ චන්ද්‍රලේඛා මවුබිමට පැමිණ පැවැත්වූ සංගීත ප්‍රසංගයේදී ඇය තම ගායන හැකියාව ද අපූරුවට ඉදිරිපත් කළ අයුරු කාටත් අමතක නැතුව ඇති.රයිනිගේ චිත්‍රපටයේ රූගතකිරීම් වෙනුවෙන් චන්ද්‍රලේඛා ද මේ දිනවල දිවයිනට පැමිණ සිටී.රූකාන්ත ගුණතිලක, ජාතික රූපවාහිනී සංස්ථාවේ සහකාර අධ්‍යක්ෂ ජනරාල්වරයා වශයෙන් කටයුතු කරන බැවින් පසුගිය කාලයේම ශ්‍රී ලංකාවේ රැඳී සිටියේය. දියණියගේ චිත්‍රපටයේ මුහුරත් උළෙල වෙනුවෙන් මේ දෙදෙනාද සහභාගි වූහ.සිංහාවලෝකනයේ රංගනයට ඇරියුම් ලැබ සිටින නළු නිළියන් අතර ජනප්‍රිය නිළි කුසුම් රේණු ද වූවාය. ඇය උදේ පාන්දරම මුහුරත් උළෙලට සහභාගි වීම පිණිස සූදානම් වෙන අතර ඇගේ සැමියා ශ්‍රියන්තට කීවේ පරක්කු නොවී ඉක්මනට සූදානම් වන ලෙසය. එහෙත් ශ්‍රියන්ත පැවසුවේ ‘අනේ කුසුම් මට කියන්න අමතක වුණා ඔය චිත්‍රපටයේ මම රඟපාන්නේ නෑ.ඒ නිසා ඔයාට තනියම තමයි යන්න වෙන්නේ” කියලා. කුසුම් ඒ මොහොත වනතුරුත් සිතාගෙන සිට ඇත්තේ ශ්‍රියන්තට ද ඒ සඳහා ඇරියුම් තිබුණු ලෙසය.අන්තිමේදී කලබලයෙන් ඇඳපැලඳගත් කුසුම් තනිවම මුහුරත් උළෙලට පැමිණ සිටියාය.තවත් චිත්‍රපටයක ආරම්භක මොහොත පසුගිය සතියේම ජාතික චිත්‍රපට සංස්ථාවේ තරංගනී ශාලවේදී පැවැත්විණි. මේ චිත්‍රපටයේ රංගනය උදෙසා ජනප්‍රිය නිළි අනූෂා දමයන්තිට ද ආරාධනා ලැබ තිබිණ.ඇය පසුගිය කාලයේම නව නිවෙසක සිහිනය සැබෑ කර ගැනීම සඳහා වෙහෙසුණේය. මේ වනවිට ඇගේ නිවහනේ වැඩ කටයුතු 95% ක්ම නිමව තිබෙන අතර ඉතිරි සුළු ප්‍රමාණය මේ වනවිට අවසන් වෙමින් තිබේ.මේ නිසාම ඇය පැවසුවේ නිවෙසේ බඩුමුට්ටු සියල්ලම එහාට මෙහාට ඇද ඉතිරි වැඩ ටික නිමකරමින් පසුවන බවයි. නිවෙසේ සිහිනයෙන් පසු ඇගේ අනාගතයේ සුවිශේෂිම මොහොත උදාවෙන්නේ කවදාදැයි ඇසූ ප්‍රශ්නයට ඈ තවමත් නිශ්චිත පිළිතුරක් නොදී සිනහවකින් පමණක් සංග්‍රහ කළේ ඒ පිළිබඳ පසුවට දැනුම්දීමේ බලාපොරොත්තුවෙන් වන්නට ඇත.ප්‍රවීණ සංගීතඥ නවරත්න ගමගේ තවත් අලුත් ප්‍රසංගයක් සඳහා මේ දිනවල මූලික කටයුතු සැලසුම් කරමින් සිටියි. මීට වසර හයකට ඉහතදී ඔහු ‘සඳ එළියෙන් දෝතක්’ නමින් අපූරු ප්‍රසංගයක් පැවැත්වූවා අපට තවමත් මතකය.ඒ සමඟම ගිහාන් රෝහණගේ නවතම ටෙලිනාට්‍යයේත් මොහොන් හෙට්ටිආරච්චිගේ සිනමා නිර්මාණයක් වන ‘ඉගිලෙන්න ආසයි’ හි සංගීත අධ්‍යක්ෂණයත්, ඉමාන් පෙරේරාගේ සංගීත ප්‍රසංගයේ සංගීත අධ්‍යක්ෂණයත් ඔහුට බාරවී ඇත.එසේම නවා පිළිබඳව මේ දිනවල බොහෝ දෙනාගේ අවධානය යොමු වී ඇත්තේ ‘ස්වයංජාත’ ටෙලිනාට්‍යයේ සංගීත අධ්‍යක්ෂණය නිසාය.ශ්‍රී ජයවර්ධනපුර විශ්වවිද්‍යාලය කලා ලොවට තිළිණ කළ ඉමාන් පෙරේරා නම් ගායකයා පසුගිය වසර 10 ඇතුළතම නිර්මාණ ලෝකයේදී අපට හමුවූයේ නොමැත.මේ දිගු නිහැඩියාවට විරාමය තබමින් අගෝස්තු මාසයේ ’Iman melodious vocal performance’ නමින් සංගීත ප්‍රසංගයක් පැවැත්වීමට ඔහු මේ දිනවල සූදානම් වේ. මෙම ප්‍රසංගයේදී ඉමාන්ගේ නවතම ගීත ඇතුළත් සංයුක්ත තැටියක් එළිදක්වන අතර සංගීත ප්‍රසංගයේදී ගීත 16ක් ගායනා කිරීමට ද නියමිත ය.පසුගිය කාලයේ විකාශය වූ ටෙලිනාට්‍ය අතරින් චාමර පීරිස් අධ්‍යක්ෂණය කළ ‘අයාල්’ වෙනස් මඟක් ගත් ටෙලිනාට්‍යයක් බව බොහෝ දෙනකුගේ මතය විය.පිටසක්වළ ජීවියකුගේ පැමිණීම සම්බන්ධයෙන් අලුත් ආකාරයේ නිර්මාණයක් ඔහු ටෙලි නාට්‍ය ක්‍ෂේත්‍රයට රැගෙන ආවේය. කුලුඳුල් ටෙලිනාට්‍ය අධ්‍යක්ෂණයට ලැබුණු පැසසුම් විවේචන විචාර සමඟ චාමර මේ දිනවල සූදානම් වන්නේ තවත් අලුත් ටෙලි නිර්මාණයක් ප්‍රේක්ෂකයන් හමුවට රැගෙන ඒමටයි. ඒ සඳහා අලුත් නළු නිළියන්ට ඔහුගෙන් සුවිශේෂී ආරාධනාවක් ද වේ.හිරුණිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072511</link>
    <topic>අපේ නැටුමේ රඟ ලොවට පාන නන්දන වේරපිටිය</topic>
    <author>තිස්ස</author>
    <content>අපේ නැටුමේ රඟ ලොවට පාන නන්දන වේරපිටියනන්දන වේරපිටිය මහනුවර වේරපිටිය පරම්පරාවේ පාරම්පරික නැටුම් ශිල්පියෙක්. ඒ වගේම නැටුම් උපදේශකවරයෙක්.ඔහුගේ සුවිශේෂත්වය අපේ සාම්ප්‍රදායික පාරම්පරික නැටුම් ශිල්පය ජාත්‍යන්තර තලය වෙත ගෙන යාමට දී ඇති දායකත්වය නිසයි.නන්දන වේරපිටියඑක්සත් රාජධානියේ ‘ඇගේලියන් ඩාන්සින් ඇකඩමි’ නමින් නර්තන පාසලක් පවත්වාගෙන යන නන්දන පසුගිය දිනවල මෙරටට පැමිණියේ සුවිශේෂ මෙහෙවරක් වෙනුවෙන්. ඒ පිළිබඳව අප සමඟ කළ කතාබහ ඇසුරින් තබන සටහනකි මේ.තෙල්දෙණිය වේරපිටිය ගමේ නැටුම් පරපුරකට දාව උපන් නන්දන, පියාගෙන් නර්තන ශිල්පයේ අත්පොත් තබා පසුව නැටුම් ගුරුවරයකු ලෙස සිය උපදේශක දිවිය අරඹන්නේ කොටහේන රජයේ බාලිකාවෙන්. ඉනික්බිතිව කඳාන ශාන්ත සෙබස්තියන් විදුහලේ නැටුම් ගුරුව පත්වූ ඔහු ඒ කාලයේදී නන්දන රංගායතනය ආරම්භ කර ජාඇළ රසාංග සහ කඳානේ නිර්තාංජලී යන සංස්කෘතික මධ්‍යස්ථානවලදී නර්තන ශිල්පය දේශීය සිසු සිසුවියන්ට උගැන්වීම ආරම්භ කළා.1999 දී නර්තන කණ්ඩායමක් සමඟ එංගලන්තයට ගිය නන්දන ගේ කලා දිවියේ විශාල පෙරැළියක් ඇති වූයේ එහි වෙසෙන ශ්‍රී ලාංකික බොහෝ දෙනාගේ දැඩි ඉල්ලීමක් නිසාවෙන්.දුරුරට වෙසෙන සිය දුවා දරුවන්ට තම දේශීය නැටුම් ශිල්පය කියා දෙන්නට එහි ම නතර වන ලෙස කළ ඉල්ලීමයි.එයින් ආරම්භ කළ විදෙස් නර්තන පාඨමාලාව මේ වන විට ඉතාලිය, ප්‍රංශය, ජර්මනිය දක්වාම ව්‍යාප්ත වූයේ නන්දනගේ මනා කැපවීම හා කලා නිපුණතාව නිසාමයි.විදෙස් රටවල සිටින අපේ අයගේ දැඩි ඉල්ලීමක් නිසාම ඔහු යළි මෙරටට පැමිණෙන්නේ ප්‍රවීණ දේශීය නැටුම් කණ්ඩායමක් නිර්මාණය කොට විදෙස් නැටුම් සංදර්ශන මාලාවක් සඳහා ගෙන යාමේ අදහසින්.මේ සඳහා ලංකාවේ විවිධ ප්‍රදේශවලින් පැමිණි 2000 ක පමණ අයදුම්කරුවන් අතරින් තෝරා බේරාගත් කුසලතා පූර්ණ යොවුන් ශිල්පි ශිල්පිනියන් 9 දෙනෙකුගෙන් යුතු කණ්ඩායමක් මේ වන විට ඔහු තෝරා ගෙන අවසන්.එතෙර දස්කම්පෑමට පුහුණුවන ඩාන්සින් ලංකා නිල නර්තන කණ්ඩායමඔවුන් විදෙස් සංදර්ශන සඳහා පුහුණු කිරීමයි මේ දිනවල සිදුවන්නේ.දැනට එංගලන්තේ ලියාපදිංචි කොට ඇති ‘නන්දන ඩාන්සින් ලංකා’ ආයතනයේ නිල නර්තන කණ්ඩායම ලෙස තෝරාගෙන ඇති මේ පිරිසට කොළඹින් පබෝධ එදිරිසිංහ, ලසන්ත ප්‍රනාන්දු, කළුතරින් චේතිය බුද්ධික, ගයානි වෙත්තසිංහ, ගාල්ලෙන් චින්තා දිල්රුක්‍ෂි, අනුරාධපුරයෙන් ඉමල්කා සෙනෙවිරත්න, රත්නපුරයෙන් දිල්හානි ජයසේකර සහ කළුතරින් දුලානි කෝන්ගහගේ අයත් වෙන අතර අර්ජුන් ජයවීර වෘත්තිය ශිල්පියකු ලෙස සහභාගි වෙනවා.”අපේ ළමයින්ගේ කුසලතාව, කැපවීම දැක්කාම ඇස්වලට කඳුළු ආවා. ඒත් මේ ළමයින්ට එයින් පල ප්‍රයෝජනයක් ගන්න අවස්ථාවක් නෑ. ඒ ගැන විශාල කනගාටුවක් ඇති වෙනවා. ඒත් ඒ ගැන හිත හිතා නොහිඳ මට හැකි අයුරින් ඔවුන්ට අතදී අපේ වටිනාකම් ලොවටම පෙන්නන්නයි මගේ මේ වෑයම.”නන්දන වේරපිටිය අපෙන් සමුගනිමින් එසේ පැවසුවා. ඒ ගත් වෑයම සඵල කරන්නට සියලු දෙනාගේ සහාය අනුග්‍රහය ඔහුට ලැබිය යුතුයැයි අපද ඉඳුරාම සඳහන් කරන්නේ සාම්ප්‍රදායික කලාවෙන් යොවුන් පරපුර ක්‍රමයෙන් ඈත් වී යන ලකුණු පහළව ඇති නිසාය.තිස්සඈ හැමදාමත් සංගීතයට පෙම් බැන්දාය. මේ නිසාම ඈ පාසල් ශිෂ්‍යාවක වශයෙන් ගුවන් විදුලියේ ළමා මණ්ඩපයට සම්බන්ධ වූවාය. එතැනින් පටන් ගත් ගමන අද වන විට තමන්ගේම ගීත නිර්මාණ රැසක් සමඟ රසික රසිකාවන් හමුවීමේ භාග්‍යය ලද ඇය මායා රොඩ්රිගු ය.‘මම මුලින්ම මගේ ගීතයක් කළේ 1996 දී. ක්ලැරන්ස් විජේවර්ධන තමයි මගේ මුල්ම ගීත එකතුවට සංගීතය නිර්මාණය කළේ. ඒ කැසට් එක ‘යොවුන් සිහින’ නමින් නිකුත් වුණා. ගීත 12 න් යුතු නිර්මාණ එකතුවක්. ඒ කාලේ ආධුනිකයකු වශයෙන් ක්ෂේත්‍රයට ආපු මා වැනි කෙනෙකුට ක්ලැරන්ස් අත දීපු ආකාරය ගැන සිහිපත් වෙන කොට අදටත් මට ඔහු ගැන දැනෙන්නේ ගෞරවනීය හැඟීමක්. ඊට පස්සෙ 2000 වසරේදී මම මගේ දෙවැනි නිර්මාණ එකතුව එළි දැක්වූවා. ‘හිනැහෙන්න ඉඩ දෙන්න’ නම් වුණු ඒ ගීත එකතුවත් එක්ක ගීත 10 ක විෂුවල් අඩංගු ඩීවීඩී එකකුත් නිකුත් කළා.ලංකාවේ උපන් ලංකාවට ආදරය කරන ගායිකාවක වන මායා නිරන්තර ශ්‍රී ලංකාවේ රැඳෙන කෙනෙක් නොවේ. ඇගේ ස්වාමි පුරුෂයා ඉතාලියේ රැකියාවක නිරත වන බැවින් මායා මේ රටවල් දෙකෙහිම පදිංචි කාරියක්. ලංකාවට පැමිණෙන සෑම මොහොතකම තමන් ආදරය කරන කලාව වෙනුවෙන් නිර්මාණයක් කිරීම ඇගේ අභිප්‍රායයි. මෙවර ලංකාවට පැමිණි ඇය ‘නිජ බිම ශ්‍රී ලංකා’ නමින් අපූරු ගීතයක් ගායනා කළාය. මහින්ද බණ්ඩාර සංගීතවත් කළ මේ ගීතයේ පද රචනයත් මායා ගේමය. ඉතා අගනා රූප රචනයක් සමඟ මේ වන විට යුරෝපයේ බොහෝ රටවල ප්‍රචලිත ගීතයක් බවට එය පත්වී ඇත.‘ඉතාලියේ තිබෙන ‘ශ්‍රී ටීවි එකේ ශ්‍රී hit songs’ කියන වැඩ සටහනේ දෙවැනි තැනට මේ ගීතය මේ වෙන කොට ඇවිත් තිබෙනවා. අපේ රට ගැන අභිමානයක්. ආඩම්බරයක් ඇතිවෙන විදියේ ගීතයක් මේක. ඒත් එක්කම පසුගියදා තවත් අලුත් ගීත 03 ක් ඩීවීඩී කළා. දිනේෂ් බෝගොඩ තමයි ඒ ගීත සංගීතවත් කළේ. ඉතාලියේ පැවැත්වෙන බොහෝ සංගීත ප්‍රසංග සඳහා ද ඇය සිය දායකත්වය ලබා දෙයි.“2007 වර්ෂයේ මම ග්‍රේෂන් ආනන්ද ඉතාලියට ගෙන්වා ගෙන, ‘ආනන්ද - මායා’ රාත්‍රිය කියලා විශාල සංගීත ප්‍රසංගයක් ඉතාලියේ මිලානෝ නගරයේ පැවැත්වුවා. ඒ සංගීත ප්‍රසංගයට පේ‍්‍රක්ෂක ප්‍රතිචාර රැසක් ලැබුණා. ඉදිරියේදී මගේ ඒක පුද්ගල ගී ප්‍රසංගයක් පවත්වන්නට බලාපොරොත්තුවක් තිබෙනවා.නො. 339, බෝපිටිය, පමුණුගම මායාගේ මෙරට ලිපිනයයි.හේමාලිකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072512</link>
    <topic>හද පුදසුන</topic>
    <author>යමුනා මාලිනී පෙරේරා</author>
    <content>හද පුදසුනමේ මහා විශ්වය විස්මිතය. එතුළ ගැබ්ව ඇති ආදරය නම් හැඟීම සුන්දරය. මේ සුන්දරත්වය එකම විශ්වීය මායා ජාලයකි. සොබා දහමේ සැබෑ සොඳුරු බව දකින්නට පවා ආදරයේ ඇස් ඕනෑ කෙරේ.ආදරයේ ඇස්වලට ආපු විරහ කඳුළේ සොඳුරු පටලය ලෝකයේ මේ සොඳුරු බව දකින්නට තුන් වැනි ඇසකට කාචයක් තනා දෙතැයි මට සිතෙයි. ලොවේ සොඳුරු බව ඒ තුන්වැනි ඇසට කවදාවත් මුවා නොවෙයි.නමුත් ආදරයට එහා නොගිය ආදරයට - මෙහා නොවන තවත් අපූරු හැඟුමක් ලෝකයේ තිබෙයි. මේ සොඳුරු ළෙන්ගතුකමේ අරුත සපුරාම හකුළුවා ලන වචනය ‘මිතුරුදම’ යැයි කියන්නත් බැරි ය. මක්නිසා ද එහි අරුත මිතුරු දමකට වඩා සියුම් වන බැවින් ය. ඊට වඩා උතුම් වන බැවින් ය.සුපෙම් හැඟුම් ඔබෙන් එපා මිතුරුදම් විනා නෞකාවකි මා ඈත සමුදුරේ මා පහන් ටැඹයි මෑත ගොඩබිමේතරු එළිය නුදුටු රාත්‍රි කාලයේ දැඩි සිතකින් දුරු ගමන යමි ඉතින් කිසිදින අප හමුනොවන බව දනිමි සිහිනය මිය යා යුතුය මේ ලෙසින්දිවයුරු සැඟවෙන මොහොතක තනිවී ඉකිබිඳිමි වියරු වී පාළුවෙන් පියදසුනකි තනි හිතක නොමැකෙනා නෙතු වෙහෙසමි යළි දකිනතුරු දුරින්...පද - කපිල කුමාර කාලිංගසංගීතය - රෝහණ වීරසිංහගැයුම - ප්‍රදීපා ධර්මදාස සමඟ ලක්ෂ්මන් විජේසේකරදෙදෙනෙකු අතර ඇතිවන්නට හැකි උතුම්ම බැඳීම මේ ළෙන්ගතුකම යැයි සිතන්නට පුළුවන් ය. අපේ සංස්කෘතිය අනුව ගැහැනියක හා පිරිමියකු අතර මේ ළෙන්ගතුකම දිහා වපර ඇස’කින් බැලෙන්නට කාරණා ඇත. නමුත් ආදරයට වඩා සුපවිත්‍ර වූ සුනිර්මල වූ හැඟීමක් ලෙස ඒ ළෙන්ගතුකම නිර්වචනය කරනු කැමැත්තෙමි. ‘ආදරයට අනුරාගය මුසුවෙයි. අනුරාගය කෙළෙස් හැඟීමකි. නමුත් මේ ළෙන්ගතුකම තුළ ඒ කිළිටි ගෑවිලාවත් නැත. උදෑසන පිනිකැටයක් සේ එය සැහැල්ලු ය. විනිවිද පෙනේ. දුක හෝ සතුට සමව බෙදාගැනේ. රාගික චේතනාවෙන් තමාගේ ඉඳුරන් සන්තර්පනය කරගන්නා රාගය වැනි අශ්ලීල හැඟීමක් මෙහි නොවෙයි.කපිල කුමාරඔබත් මාත් අතර ඇත්තේ එවැනි හැඟීමක් යැයි මම අදහමි. එය මේ ලෝකයේ ඇති සුන්දරම හැඟීම ය. අබමල් රේණුවක් තරම්වත් මේ හැඟීමේ උත්තරීතරත්වය කෙළෙසන්නට එපාම ය. අපි දෙදෙනා ආදරවන්තයන් නොවෙමු. නමුත් අප එකිනෙකාට ආදෙර්ය. ඔබ මගේ ය. මා ඔබගේ ය.මේ දුරස්ථ හිතෛශීභාවය කෙසේ නම් නිර්වචනය කරම් ද? මා නෞකාවක් වී පාවෙන්නේ, පාවී යන්නේ මෑත ගොඩබිමේ ඇති පහන්ටැඹ වන ඔබගේ ආලෝකයෙනි.ඔබ මගේ ප්‍රදීපස්ථම්භයයි. තරු එළියක් නැති රාත්‍රි කාලයේ දැඩි සිතකින් මේ ගමන යාගන්නෙමි. ගමන දුරය. වෙහෙසකර ය. නමුත් ලෝකයේ කොතැනක හෝ සිට ඔබ මදෙස බලාසිටියි. අපට හමුවීමේ සිහිනයක් නැත. එසේ ම ඒ සිහිනය මරා දැමිය යුතු ද නැත. මක්නිසා ද ඒ සිහිනය ඉබේ ම මියැදෙන්නට බලාපොරොත්තුවෙන් සිටින නිසා ය.හිරු නැගී එනවිට මට ඔබේ රුව පෙනෙන්නේ නැත. එවිට මට හුදෙකලාවේ වේදනාව පසක් වෙයි. පාළුවේ වියරුවෙන් ඉකිබිඳිමින් සිටිද්දී යළිත් ඔබ පෙනෙන්නේ රාත්‍රිය උදා වන විට ය. ඈත සිට ඔබේ නෙතු පහන් දැල්වෙනු බලාගෙන මට මගේ ගමන යා හැකි ය.කපිල කුමාර කාලිංගයන්ගේ මේ අදහස අපූර්වත්වයක් ජනනය කරවන ඉසියුම් සිතුවිලි දහරාවකට මඟ පාදා දෙයි. දෙදෙනෙකු අතර ඇති මෙවැනි සොඳුරු සබැඳියාවන් ලෝකයේ මොනතරම් ඇත්ද? ඔහු මේ ගැන කීවේ මෙලෙසයි.“අසූව දශකයේ අග වගේ තමා මේ ගීය ලියැවුණේ. රෝහණ වීරසිංහයන් ගීත අටක් නිර්මාණය කළා. ඒ සඳහා දුන් නිර්මාණයක් මේක. ඇත්තටම මෙහි තේමාව වන්නේ ‘සියල්ලටම අනතුරුව ඉතිරි වන්නේ අපූරු මිනිස් සබඳතා පමණක් ය’ යන මා දරන අදහස වෙන්නැති. මෙය බොහෝ දෙනෙකුට ගෝචර වන අත්දැකීමක්. ගීතය ගැයුවේ ගුරුවරයා සහ ශිෂ්‍යාවක වීමත් විශේෂයි. එවකට ලක්ෂ්මන් සංගීත ගුරුවරයෙක්. ප්‍රදීපා සංගීතය හදාරන සිසුවියන් රෝහණ වීරසිංහයන් ගේ අපූරු තනුවත් මේ දෙදෙනාගේ ගායනයත් මගේ පදමාලාවට ආලෝකයක්.ප්‍රදීපා ධර්මදාස ශිල්පිනියත් මේ ගීතය ගැන බොහොම තෘප්තිමත් හැඟීමෙන් කතා කළේ.“1995 දී තමා මේ ගීය මගේ සංගත තැටියට ඇතුළත් වුණේ. ප්‍රේමය කියන දෙය සම්ප්‍රදායික විවාහයකින් කෙළවර විය යුතු ය යන්නයි අපේ පොදු මතය. නමුත් මෙතැන ඊට වඩා වෙනස් වූ සම්බන්ධතාවයන් ජීවිතවල අපට හමුවෙනවා සොඳුරු ඇසුරු ඕනෑ තරම්. ඒත් ඒවා ආදරය නෙමෙයි. ඊට වඩා සුන්දර වෙන්න පුළුවන්. රාගික චේතනාවලින් කෙලෙස් නැති මෙවැනි ඇසුරු සමාජයේ තිබෙනවා. රසිකයෝ බොහොම ආදරයෙන් මේ ගීතය වැළඳගත්තා. ලක්ෂ්මටත් මටත් මේ ගීතය ගයන්නටම විදේශ රටවල සංදර්ශනවලට ආරාධනා ලැබිලා තිබෙනවා. ඒ තරමට ම එය මිනිසුන්ට සමීපයි.”ලක්ෂ්මන් විජේසේකරයන් ද ගීතය ගැන පැවසුවේ එබඳුම අදහසක්ඉතින්, රසික හදවත්වල ඇතුළාන්තයට ගලා ගොස් ඔවුන්ගේ බුද්ධියට අමතන්නට රස පහස අවදි කරවන්නට රෝහණ වීරසිංහයන්ගේ අපූරු සංගීතයත් මොනවට යෙදී ඇති ආකාරය ඔබත් විඳිනවා ඇති. ජීවිතේ සුන්දරය. බොහෝ විට හුදෙකලාව ළඟ එය වඩාත් සුන්දර ය. සොඳුරු බැඳීම් ඈතින් තිබුණත් සිතට සුන්දර ය. ළඟට ළං වූවිට දැනෙන ‘ගින්දර’ දැනෙන්නේ නැති නිසා ය. සිත පෙළන හුදෙකලාවේ පාළු, සීතල, ඈත පෙනෙන පහන් ටැඹක ආලෝකයෙන් උණුසුම් වනවිට ලෝකයේ ඇති පරම පවිත්‍ර බැඳීමක සුන්දරත්වය ඔබට විඳින්නට ලැබෙයි. ඔබ දුර ය... ඒ නිසා ම හදවතට වඩාත් ම ළඟ ය...!යමුනා මාලිනී පෙරේරාකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072513</link>
    <topic>නාරි ලාලිත්‍යයේ හැඩරුව මතුකරන දෙරණ මිස් ශ්‍රී ලංකා</topic>
    <author/>
    <content>නාරි ලාලිත්‍යයේ හැඩරුව මතුකරන දෙරණ මිස් ශ්‍රී ලංකාදෙරණ රූපවාහිනියෙන් සෑම සිකුරාදා දිනකම රාත්‍රි 7.00 විකාශය වන ‘දෙරණ මිස් ශ්‍රී ලංකා’ වැඩසටහන ඔබ කවුරුත් නරඹනවා ඇත. ශ්‍රී ලාංකේය සුරූපිනියන් රැසකගෙන් හැඩවෙන මෙය Derena Veet Miss Sri Lanka for miss World යනුවෙන් හඳුන්වනු ලැබේ. එහි අර්ථය ‘දෙරණ මිස් ශ්‍රී ලංකා’ වශයෙන් කිරුළු පලඳින සුරූපිනිය ලෝක රූ ‘රැජන’ තරගය නියෝජනය කිරීමේ අවස්ථාවට හිමිකම් කියනු ලැබීමයි. අගෝස්තු මස 10 වැනි දින ගල්කිස්ස මහ හෝටලයේදී කිරුළු පලඳින මෙම රූ රැජන කවුරුන් වෙයිද?’දෙරණ මිස් ශ්‍රී ලංකා’ තරගය මේ පවත්වනුයේ සිවුවැනි වතාවටය. එය ආරම්භ කරනු ලැබුවේ 2007 වර්ෂයේදීය. 2007 වසරේදී මරියා කොළඹගේ ද 2008 වසරේදී රොෂෙල් එඩ්‍රියානාද, 2009 වසරේදී ගම්‍යා විජේදාසද දෙරණ මිස් ශ්‍රී ලංකා වශයෙන් කිරුළු පැලදූහ.විනිශ්චය මණ්ඩලයශ්‍රී ලංකාව පුරා විසිරී සිටින සුරූපිනියන් අතරින් ලැබුණු අයදුම්පත් 150 ක් අතුරින් තෝරා ගත් සුරූපිනියන් මේ තරගයට ඉදිරිපත් වුණි. මේ වන විට අවසන් දොළොස් දෙනා දක්වා තේරී හමාරය. සෑම තරගයකින්ම රූපයෙන් ඉහළ තැනක සිටිනවා වගේම, අධ්‍යාපනයෙන්, බුද්ධිමත් බවෙන්, සාමාන්‍ය දැනීමෙන්, පෞරුෂත්වයෙන් අනූන විය යුතු බව ඔවුහු සඳහන් කරති. බොහොමයක් සුරූපිනියෝ ඔස්ට්‍රේලියාව, කැනඩාව, එංගලන්තය වැනි රටවල විශ්වවිද්‍යාලයන්හි අධ්‍යාපනය හදාරන අය වෙති.අවසන් දොළොස් දෙනා අතරට පැමිණි සුරූපිනියන් පහත සඳහන් පරිදි වේ.1. ශෂී ප්‍රනාන්දු – වයස 22 – මහනුවර 2. ඩීනා තිසේරා - වයස 20 – හලාවත 3. නතාෂියා ඇමන්ඩා - වයස 21 – බත්තරමුල්ල 4. අශ්විනි පීරිස් - වයස 20 – මහනුවර 5. ට්‍රේෂියා එරිස්ටිනා - වයස 18 – කිරුළපොන 6. දිල්රුෆා ෂානාස් - වයස 24 – කෑගල්ල 7. ශලිනි රාජපක්ෂ – වයස 21 - වෙන්නප්පුව 8. ගිහානා ගුණරත්න – වයස 23 – මහරගම 9. නිරාශා ද සිල්වා - වයස 20 - වේයන්ගොඩ 10. සුනේදා ප්‍රසාදිනි – වයස 22 – කුරුණෑගල 11. සැලෝන් රණතුංග - වයස 21 – කැලණිය 12. පුෂ්පිකා සාරදා – වයස 21 - පොළොන්නරුව කර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072514</link>
    <topic>ඇත්තට කවුද ඒ ලස්සන කෙල්ල?</topic>
    <author/>
    <content>ඇත්තට කවුද ඒ ලස්සන කෙල්ල?ලියන්නේ නිව්ටන් ගුණසේකර අඳින්නේ හර්ෂ ගුණවර්ධන”එහෙනම් අපි ගිහින් එන්නම් මිස්ටර්... අපි දෙන්නට තව පාටි එහෙකට යන්නත් තියෙනවා...” සඳුන්ගේ පිටට සෙමින් තට්ටු කරමින් ඩග්ලස් අඩියක් පෙරට තැබුවේය.”ආවට ගොඩක් ස්තුතියි මිස්ටර් දැරණියගල””තිසරුත් පාටි එකට යනවද?” අනුපමා ඇසුවාය.”මං නම් යන්නෙ නැහැ...””ඉතින් ඉන්නකො ඔයත් අපිත් එක්ක යන්න... අපි ඔයාව ගෙදරටම ඩ්‍රොප් කරන්නම්.. නේද වික්ටර්..””ඔව්.. අපිත් වෙහිකල් එහෙක ආවෙ.. ඔයා ඉන්න අපිත් එක්ක යන්න” වික්ටර් ද ඇගේ යෝජනාවට තල්ලුවක් දෙමින් කීවේය.”බැහැ.. බැහැ.. ඒක කරන්න බැහැ..” සේරා එම යෝජනාවට හරස් කපමින් ඩග්ලස්ගේ මුහුණ දෙස බැලුවාය.ඔව් දුව.. ඔයා තවත් මෙතන ඉන්න එකේ තේරුමක් නැහැනෙ.. අපි යමු..” තිසරුගේ මුහුණ මැලවී යනු දුටු සඳුන්ගේ හිතටද ශෝකයක් දැණින. ඔහු කිසිවක් කියාගත නොහැකිව මෙන් ඔවුන් දෙස නිහඬව බලා සිටියේය.තිසරු ඔවුන් සැමගෙන් සමුගත්තේ වේදනාවෙනි. පි‍්‍රයයන්ගෙන් වෙන්වීමේ දුක ඒ මොහොතේ ඇයට තදින්ම දැණින. ඒ වේදනාව එයාකාරයෙන්ම සඳුන්ගේ හදවතටද දැණුනේය.ආපසු නිවෙසට එන අතරතුරේද තිසරු සැරි සරමින් සිටියේ සඳුන්ගේ ආදර ලෝකය තුළය. ඔහුගේ මනරම් ඡායාරූප දැක්ම ඇගේ සිත බෙහෙවින් අමන්දානන්දයට පත්කොට තිබිණ. තවත් ටික වේලාවක් ඒ සොඳුරු අඩවිය තුළ රැඳී සිටින්නට තිබුණේ නම් කෙතරම් ආශ්වාදයක් විඳගන්නට තිබුණේ දැයි ඇය සිහි කළාය.ඩග්ලස් රිය පදවාගෙන යන අතරතුරේදී ඡායාරූප ප්‍රදර්ශනයට තබා තිබූ ඇතැම් පියකරු සේයාරූ අගය කරමින් කතා කළේය. තමා නිෂ්පාදනය කරන්නට යන චිත්‍රපටයේ නිශ්චල ඡායාරූප ශිල්පියා වශයෙන් සඳුන්ව තෝරාගත යුතු යැයිද ඔහු සිතුවේය. ඔහු එබඳු සිතුවිලි ගොන්නක නිමග්නව සිටියදී ඉදිරිපස අසුනේ වාඩිගෙන සිටිය සේරා රාත්‍රී සාදයට හැඩ වැඩ වෙන අන්දම ගැන සිහින මැව්වාය.බිත්ති ඔරලෝසුවේ රාත්‍රී අටේ කණිසම නාදවෙන හඬ ඇසුණු සැණින් නිදන කාමරයේ සිටි අපර්ණා මැද සාලයට දිව ආවාය. මේ වේලාවට රූපවාහිනියෙන් විකාශය වන ‘කිරිකවඩි’ ටෙලිනාට්‍යය නැරඹීමට ඇය තුළ වූයේ දැඩි ආශාවකි. මොනවැඩ තිබුණත් රාත්‍රි අට වන විට ඇය රූපවාහිනි තිරය ඉදිරියට දිව එන්නේ මලට ඇදෙන සමනලියක් මෙනි.”මොකද දන්නෙ නැහැ මේ ළමයා තාමත් පරක්කු?” එසේ කියමින් ගේ ඇතුළේ සිටි මාකොළ හාමිනේද සාලයේ තිබූ පුටුවක ඈඳි ගත්තාය. ඇයද දැන් කාලයක සිට දියණිය සමඟ ‘කිරිකවඩි’ නැරඹීමට ඇබ්බැහිවී සිටින්නීය.අපර්ණාගේ පියා වූ සෙනරත් ඔහුගේ කාමරයට වී පත්තරය කියවමින් සිටියේය. ඔහු රූපවාහිනිය ඉදිරිපිටට ආවේ ප්‍රවෘත්ති යද්දී පමණි. ටෙලිනාට්‍ය නම් ඔහු බැලුවේම නැත.”සඳුන් අයියගෙ පින්තූර ප්‍රදර්ශනේ බලන්න හුඟක් සෙනඟ ඇවිත් හිටියද දුවේ?””ගොඩාක් ඇවිත් හිටියා අම්මෙ...””ඕක තව දවස් කීයක් තියෙනවද?””හෙටයි.. අනිද්දයි විතරයි..”ටෙලිනාට්‍යය පටන් ගත් නිසා ඇය ඊට වැඩි යමක් දියණියගෙන් නොඇසුවාය. ඒ මොහොතේ අපර්ණාගේ ඇස් දෙක රූපවාහිනි තිරය මත ඇලී තිබිණ.සඳුන්ගේ යතුරු පැදියේ “පුටු... පුටු” හඬ ඇසුණේ ටෙලිනාටකය අවසන් වන්නට ඔන්න මෙන්න කියා තිබියදීය. සේයා රූ ප්‍රදර්ශනය වෙනුවෙන් මුළු දවසම තදින් වෙහෙසෙන්නට සිදුවූ නිසා ඔහු ඒ වන විට සිටියේ දැඩි ලෙස විඩාවට පත්වය. කෙළින්ම ඉස්තෝප්පු කාමරයට ගිය සඳුන් විගස ඇඳුම් මාරුකොට ඇඟපත සෝදාගන්නට සැරසුණේය.’කිරිකවඩි’ නැරඹීමෙන් පසුව අපර්ණා හොරගල් ඇහිලුවේ සඳුන් කතාවට අල්ලාගන්නටය. ඔහුගෙන් විමසිය යුතු කිසියම් කාරණයක් ඒ වනවිටත් ඇගේ හිත පතුලේ කැකෑරෙමින් තිබිණ.ඇයට ඒ සඳහා සුදුසු අවස්ථාව උදාවූයේ රාත්‍රී කෑම මේසයේදීය.මාකොළ හාමිනේ එම මොහොතේ බුදුන් වඳිමින් සිටියාය.”අද සඳුන් අයියට හුඟක් සන්තෝස දවසක් නේද?” අපර්ණා ඇසුවේ දෑස් පුංචි කරමිනි.”ඔව්... ඕක ඉතින් අහන්නත් දෙයක්ද.. ළමයො.. මං හිතුවටත් වැඩි පිරිසක් අද මගෙ ප්‍රදර්ශනේ බලන්න ආවා.. ඔයත් දකින්න ඇතිනෙ..””ඒක විතරමද සන්තෝසෙට කාරණේ?””මොනවා ගැනද ඔයා මේ අහන්නෙ අපර්ණා? අහන දෙයක් කෙළින් අහන්නකො..””ඇහුවොත් මට ඇත්තම කියනවද?” ඇඟිළිතුඩුවලින් ඔහුගේ උරහිසට අනිමින් අපර්ණා ඇස්දෙක නැටේව්වාය.”මං දන්නවා ළමයා ඔය අහන්න හදන කාරණය මොකක්ද කියලා””එහෙනම් සඳුන් අය්යට දිවැස් ඇති...””මං අර ටිකක් ළඟට වෙලා ආදරෙන් කතා කරපු ලස්සන ගර්ල් කව්ද කියලා නේද ඔයා අහන්නෙ? හරිනේද?””ඇත්තට කවුද ඒ ලස්සන කෙල්ල සඳුන් අය්යෙ?””ඔයාට ජෙලස් හිතුණා නේද?””ඉතින් අගේ නොකර කියන්නකො කව්ද ඒ?””තිසරු දැරණියගල... සල්ලිකාර ලොකු පවුලක එකම දුව.. මං එයාව මේ ළඟදි අඳුනගත්තෙ... ඒ ඇවිත් හිටියෙ එයාගෙ අප්පච්චියි... පුංචි අම්මයි”අපර්ණාගේ මුහුණ මැලවී ගියේ සඳුන් බලාසිටියදීමය. තමාට රහසේ සෙනෙහසපාන මේ අහිංසක දඟකාර කෙල්ල ගැන ඔහුගේ හිතට සියුම් ශෝකයක් දැනිණි.”සඳුන් අයියා එයාට ආදරය කරනවද? මට ඇත්ත කියන්න”ඇගේ හැඟුම්බර කටහඬ සඳුන්ගේ හිත පාරාගෙන ගියේය.”මං මුළු මානව වර්ගයාටම ආදරය කරනවා අපර්ණා..” ඔහු ප්‍රශ්නය මඟ හරිමින් උස් හඬින් සිනාසුණේය.”මං ඇහුවෙ එහෙම ආදරයක් ගැන නෙවෙයි සඳුන් අයියෙ?””අපි තාම දැන අඳුනගත්තා විතරයි ළමයො... අනිත් එක එයයි මමයි හරියට අහසයි.. පොළවයි වාගේ...” කෑම කා අවසන් කළ සඳුන් අතුරුපස සඳහා මේසය මත තිබූ කෙසෙල් ඇවරියෙන් ගෙඩියක් කඩා ගත්තේය. අපර්ණා දුක්මුසු බැල්මෙන් යුතුව ඉවත බලාගෙන සිටියාය.”ඔයා දැන් හොඳ ළමයා වාගෙ ගිහින් නිදාගන්න අපර්ණා..”සඳුන් පුටුවෙන් නැගිටමින් අපර්ණාගේ උරහිසට අත තැබුවේය.”අද මට නින්ද යන එකක් නැහැ..” ඇය හැඬුම් ස්වරයෙන් කීවාය.”ඒ මොකද..?””එහෙම තමයි...””අපර්ණා කැමැතියි කිව්වා නේද රඟපාන්න? තිසරුගෙ අප්පච්චි ෆිල්ම් එකක් කරන්න යනවාලු. මට පුළුවන් වෙයි ඔයාට ඒකෙ පොඩි චරිතයක් අරන් දෙන්න.. ඔයාට මං ඒ හෙල්ප් එක කරන්නම්..””මට ප්‍රොමිස් කියන්න?” ඇය සිය අත්ල ඔහු ඉදිරියේ තබමින් ඇස පිය නොහෙළා බලා සිටියාය.”ප්‍රොමිස්..” ඔහු ඇගේ අත්ල තදින් මිරිකුවේය.”ඌයි.. මට රිදුණා” බොරු තරහක් පෙන්වමින් අපර්ණාද ඔහුගේ උරහිස කෙනිත්තුවාය.******”ඔන්න බොස් මේන් රෝල්ස් ටිකට මං නළු නිළියො ටික මේ වෙනකොට සිලෙක්ට් කරලා ඉවරයි... ඒ සේරම එක පයින් කැමැතිවෙලයි ඉන්නෙ..”මාරසිංහ සීතල බියර් වීදුරුව තොලගාමින් ඩග්ලස්ගේ මුහුණට එබුණේය.”කුසුම්රාණිටත් කතා කළාද?””මේ මොනවා අහනවද බොස්? ඒවා සේරම හරි.. මේ මාරයා කවුද කියලා බොස්ට මේ ෆිල්ම් එකෙන් පස්සෙ තමයි තේරෙන්නෙ බොස්..””තමුසෙ ඉතින් වැඩකාරයා විත්තිය මං දන්නවා” විස්කි වීදුරුවට අයිස් කැටයක් දමා ගනිමින් ඩග්ලස් හැක.. හැක ගෑවේය.”මං ට්‍රයි කරන්නෙ බොස්ට නොම්මර එකේ චිත්‍රපටයක් කරලා දීලා තව ලක්‍ෂගාණකුත් හොයලා ජනාධිපති සම්මානත් අරන් දෙන්න.””මුහුරත් එක අපි කැන්ඩි තිබ්බොත් මොකද? නුවර මගෙ ගම් පළාතනෙ?” ඩග්ලස් චිත්‍රපට අධ්‍යක්‍ෂ වංශනාථ දෙසට හැරෙමින් ඇසුවේය.”මේ වගේ වැඩවලට “අවුට් ටේෂන්” හොඳ නැහැ මිස්ටර් දැරණියගල.. නුවරට හැමෝටම යන්න අමාරුයි.. විශේෂයෙන්ම මීඩියාස් වලට. මුහුරත් එක කොළඹ තියෙන එකයි වඩා හොඳ..” වංශනාථ කීවේ බැරෑරුම් හඩිනි.”අපි මුහුරත් එක කොළඹ තියමු බොස්.. එතකොට හැමෝටම යන්න එන්නත් ලේසියිනෙ” මාරසිංහද අධ්‍යක්‍ෂවරයාගේ අදහස අනුමත කරමින් දෙබැම රැළි කළේය.”කොළඹ.. කොහෙද හොඳ?””අපි ගෝල්ෆේස් හොටෙල් එක බුක් කරමු.. බොස්..””හරි මං ඒක කරන්නම්.. දවස ලබන සුමානෙ දහවැනිදනෙ”ලබන සතියටකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072516</link>
    <topic>පොත් ලියන එක දැන් මට ඇබ්බැහි වෙච්ච පුරුද්දක්</topic>
    <author>හේමාලි විජේරත්න</author>
    <content>පොත් ලියන එක දැන් මට ඇබ්බැහි වෙච්ච පුරුද්දක්ලේක්හවුස් ආයතනය අපේ සාහිත්‍ය ක්ෂේත්‍රයට ප්‍රතිභාසම්පන්න, දක්ෂ ලේඛක ලේඛිකාවන් රැසක් බිහි කළ පුණ්‍ය භූමියක්. එදා සිට මේ දක්වා ගණන් බැලුවහොත් එය කොතෙක්දැයි කීමට නොහැකි තරම්. අද අපේ කතා නායිකාව ද පුවත්පත් කලාවේදිනියක් වීමේ නොතිත් ආශාවකින් ගෞරවයකින් යුතුව ලේක්හවුස් පඩිපෙළ නැග්ග කෙනෙක්. ඇය අද සාහිත්‍ය ක්ෂේත්‍රයේත් පරිවර්තන සාහිත්‍යයේත් ඉහළින්ම වැජඹෙන තැනැත්තියක්.ඇය අනුල ද සිල්වා.ගැහැනියකට ඔබින ගුරු වෘත්තිය වැනි වෘත්තියක් හැර දමා ඇය සිය අනාගතය වෙනත් මඟකට යොමුකර ගත්තේ හිත යට කුඩා කල පටන්ම තැන්පත්ව තිබු පුවත්පත් කලාවේදිනියක් වීමේ නොතිත් ආශාව මුදුන්පත් කර ගැනීම වෙනුවෙනි. පුරා වසර ගණනාවක් ලේක්හවුස් ආයතනයේ පුවත්පත් කලාවේදිනියක වශයෙන් ද, ‘මිහිර’ පුවත්පතේ සහ ‘තරුණි’ පුවත්පතේ කර්තෘවරිය වශයෙන් ද කටයුතු කළ ඈ පසු කලෙක මෙම ආයතනයෙන් ඉවත් වී තවත් පුවත්පත් ආයතන කිහිපයකම කටයුතු කළාය. අද රැකියාවෙන් විශ්‍රාම ගෙන නිවෙසේ සිටියත් ඇගේ ලේඛන දිවියට නම් විශ්‍රාමයක් ඇත්තේම නැත. ඒ බව අපට සාක්ෂාත් කරනුයේ වසරක් පාසා අපේ සාහිත්‍ය ලෝකයට ඈ එක්කරන විවිධ ගණයේ නවකතා, සේම අපූරු පරිවර්තන කෘතිය.“මේ දිනවලත් මම පොත් හතරක වැඩ කටයුතු ඉවර කරමින් යනවා. ‘රතු වසන්තය’, ‘ආදරය සමුගනිමු’, ‘විලාසිනි’ සහ ‘farther’s watch’ ඉංගි‍්‍රසි කෘතියේ පරිවර්තනය ‘ආදරය සමුගනිමු’ කියන්නේ සයෝනාරා පරිවර්තනය ‘විලාසිනි’ත් පරිවර්තනයක්.අපි අනුල ද සිල්වා සොයාගෙන ඇගේ නිවහනට ගොඩ වැදුණු මොහොතක ඇය ප්‍රකාශ කළාය. මෝදර කාකදූව ප්‍රදේශයේ මුහුද පෙනෙන නොපෙනෙන දුරින් ඉදිවුණු ඇගේ නිවහන මේ හැම ග්‍රන්ථයකම, පරිවර්තන කෘතියකම තිඹිරිගෙය බව අපට දැනුණි. ඈ විශ්‍රාම සුවයෙන් නිවෙසේ පසු වූවත් ඇගේ ගමන බිමනේ, කතා බහේ කිසිදු වියපත් බවක් රැඳී නොමැති බව මට පසක් විය. ඇගේ ගමන බිමනේ ඉතාම ඉක්මන් කඩිසර බවක් විය. කතාබහ ද එසේමය. ලේඛනයේදී ද ඇගේ මේ කඩිසර බව ඉක්මන් කෘතියකට ඉඩ හසර සලසනු ඇතැයි මට සිතුණි.“පුංචි කාලේ ඉඳන්ම මම පුරුදු වෙලා හිටියේ ඉක්මනට වැඩ කරන්න. ඒ නිසා ගෙදර දොරේ වැඩකට ගියත් උයන්න පිහින්න ගියත් ඒ වැඩේ ඉක්මනට කිරීමේ පුරුද්ද මට තිබෙනවා. ඒ නිසා විවේකය ලැබුණු ගමන්ම ලියන්න පෙලඹෙනවා. රෑට ටිකක් ලියනවා. දවල්ට වුණත් විවේකයක් තිබුණොත් ලියනවා. දැන්නම් ඉතින් නිතරම ගෙදර ඉන්න නිසා නිතරම ලියන්න පුළුවන්.අනුලා 1963 වර්ෂයේ පේරාදෙණිය විශ්ව විද්‍යාලයෙන් කලා උපාධියක් හිමිකරගත් උපාධිධාරිණියකි. විශ්ව විද්‍යාලයෙන් පිටවූ සැණින්ම ඇයට ගුරුවරියක් ලෙස පත්වීමක් ලැබුණ ද ඉතා කෙටි කලකින්ම එයට ආයුබෝවන් කියූ ඇය ලේක්හවුස් ආයතනයේ පුවත්පත් කලාවේදිනියක ලෙස සම්බන්ධ වූවාය. ඈට ලේඛන කලාවට ප්‍රවිෂ්ට වීමේ වුවමනාව කොයිතරම් තිබුණේ ද යන්න පිළිබඳ ‘බේරේ ගෙදර සිට’ යනුවෙන් ඈ ලියූ ඇගේ ජීවන තොරතුරු ඇතුළත් පොතේ මෙසේ සඳහන් වේ.“මේ පත්වීම බාර නොගෙන පුවත්පත් කාර්යාලයකට රිංගා ගන්නට ඇත්නම් යන සිතුවිල්ල නිරන්තරව මගේ සිතට වද දෙන්නට විය. මේ වන විට මගේ කවි, කෙටි කතා හා ලිපි සෑහෙන සංඛ්‍යාවක් පුවත්පත්වල පළවී තිබු අතර ගුවන් විදුලියෙන් ද ප්‍රචාරය වී තිබුණි. ඒ මා කුඩා අවදියේ සිටම පුවත්පත්වලට සහ ගුවන්විදුලියට ලිවීම අරඹා තිබු බැවිනි.එහෙත් මා පුවත්පත් කතුවරුන් හෝ ගුවන් විදුලි නිෂ්පාදකයින් කිසිවකු දැක හෝ හඳුනාගෙන නොතිබුණි. ඔවුන් හා සම්බන්ධතා ගොඩ නැගුණේ ලිපිවලින් පමණි. ඔවුන් දැක බලා ගැනීම සඳහා කොළඹ ඒමේ ආශාව සිතේ ඇති වුවද එය කිසිදාක ඉටු නොවුණි. කෙසේ වුවද පුවත්පත් කලාවේදින් හා ගුවන් විදුලි ශිල්පීන් මගේ හදවත් තෝතැන්නේ දෙවිවරුන් බවට පත්වී තිබුණි. මගේ අධිෂ්ඨානය වී තිබුණේ ද කෙසේ හෝ ඒ දෙවිවරුන් සිටිනා තැනකට ප්‍රවිෂ්ට වීමය.අනුලාගේ පළමු නවකතාව 1964 දී ‘උන්මත්තකයෝ’ නමින් පළ වන්නේය. එතැන් පටන් නවකතා, කෙටිකතා, ළමා කතා, යොවුන් සාහිත්‍ය කතා සහ පරිවර්තන රැසකට දොරටු ඇයට විවර වන්නේ ඈ සතු වූ දක්ෂතාව නිසාමය.‘මගේ ගම අම්බලන්ගොඩ වුණ නිසා මම රැකියාවට ආවේ නවාතැන්වල ඉඳලා. කොහොම හරි 1969 දී මගේ තනිකඩ ජීවිතේ නිමා කරල මම විවාහ වෙනවා. සිරිපාල රූපසිංහ නම් වූ ඔහු එවකට ගුරු විද්‍යාලයීය කථිකාචාර්යවරයෙක්. ඒක යෝජිත විවාහයක් වුණත් අපි දෙන්න එකම කාල පරිච්ඡේදයක විශ්ව විද්‍යාලයේ සිටි අය. පසුව ඔහු කොළඹ විශ්ව විද්‍යාලයේ අධ්‍යාපන පීඨයේ මහාචාර්යවරයෙක් බවට පත් වුණා.විවාහය කොහොමවත්ම මගේ රැකියාවටවත් ලේඛන කලාවටවත් බාධාවක් වුණේ නෑ. ඒ වගේම ඔහු මගේ පොත්පත් කියෙව්වෙත් නෑ. මම නවකතා ලියන නිසා නිතරම කිව්වේ බොරු ලියනව කියලයි.එයා ඒ තරම් සිංහල භාෂාව ගැන උනන්දුවක් තිබුණු කෙනෙක් නොවෙයි. ඔහු වැඩියෙන්ම ඉංගි‍්‍රසි භාෂාවෙන් ලියපු කෙනෙක්. ඔහු සිංහලෙන් ලියන ලිපි ලේඛනවල හරි වැරදි මට බලන්න දුන්න අවස්ථා තිබුණා. මුලදි මුලදි මගේ පොත් විකුණ ගන්නත් උදව් කළා. පස්සෙ පස්සෙ ඒවා අසීරු කාර්යයන් වෙන කොට අනේ ඔන්න ඕවා අතඇරලා දාල නිකා ඉන්න කියලත් කිව්වා.පුවත්පත් කලාවේදිනියක ලෙස රැකියාව කරනවා යනු නියමිත වේලාවකට කාර්යාලයට ඒමට හෝ යාමට හැකි රැකියාවක් නොවේ. ඒ සමඟම ස්වාමියෙකු වෙනුවෙන් ඉටුවිය යුතු යුතුකම්, ගෘහණියක ලෙස ගෙදර දොරේ කටයුතු මෙන්ම දරුවන් දෙදෙනෙකුගේ මවක් ලෙස පැවරෙන වගකීම් ද සමඟ අනුලා ලොකු යුද්ධයක් සිය පෞද්ගලික ජීවිතයේ කරන්නට ඇත.“මට කොයිතරම් වැඩ රාජකාරි තිබුණත් ලිවීම අතහරින්න තරම් ධෛර්යයක් තිබුණේ නෑ. ඒකට එකම හේතුව පුංචි කාලේ පටන්ම මේ ක්ෂේත්‍රයට තිබෙන කැමැත්ත. දරුවෝ පුංචි කාලේ අම්බලන්ගොඩ අම්මල ගාව තියලත් මම රැකියාවට ආවා. ගම්පහ මහත්තයාලගේ මහ ගෙදර ඉඳන් සතියේ දවස් පහ වැඩට ඇවිත් සති අන්තයේ දරුවෝ බලන්න අම්බලන්ගොඩ දුවනවා. කොහොමත් දරුවෝ පුංචිම කාලේ නම් මට පොත් ලියන්න බැරි වුණා. ලොකු දුවට අවුරුදු දහයක් විතර වෙනකොට තමයි ආයිත් ලියන්න ගත්තේ. උදේට ඉතින් ගෙදර ලොකු යුද්ධයක් තමයි තිබුණේ. දරුවෝ ඉස්කෝල යවන්න, මහත්තයා විශ්ව විද්‍යාලයට යන්න මමත් උයලා පිහලා ඉවර වෙලා කාර්යාලයට එන්නත් ඕන. හැබැයි ඉතින් ඔය හැම වැඩක් අතරතුරම ලියන්නත් වෙලාවක් හොයාගත්තා.අද ඇගේ දියණියත්, පුතාත් දෙන්නම විවාහකයි. කලක් ඇගේ දියණිය විදේශගත වී සිටි මොහොතේ මුනුපුරන් සමඟ කාලය ගත කරන්නට ඇය ද විදේශගත වූවා. මේ දිනවල නැවතත් ඇය සිය මුණුපුරන් සමඟ කාලය ගත කරනවා.‘අපේ කතාවේ මැද්දට ආවෙත් ඇගේ පුංචි මුණුපුරු ‘හිරු උද්‍යාණ’. ආච්චි අම්මගේ කතන්දර කලාවට වහ වැටිලා වගේ ඔහු කැරකෙන්නෙම අනුල වටේ.“පොත් ලියනවා කියන එකත් හරියට කුඩු කෑවා වගේ. නොලියා ඉන්නම බෑ. දැන් ඒක අපි ඇබ්බැහි වෙච්ච පුරුද්දක් බවට පත්වෙලා. සමහර වෙලාවට රෑ මැදියම වෙනකම් ලියන කොට දුවල, පුතාල කියනවා අම්මා මොනවට ඔච්චර මහන්සි වෙනවද මන්ද කියලා. ඒක මට වෙහෙසක් නොවෙයි. ඒක මගේ සතුට. මැරෙනකම්ම පොත් ලියන එක තමයි මගේ සතුට.හේමාලි විජේරත්නකර්තෘට ලියන්න | මුද්‍රණය සඳහා</content>
  </post><post>
    <category>NEWSPAPER</category>
    <date>
      <year>2010</year>
      <month>07</month>
      <day>25</day>
    </date>
    <link>http://www.silumina.lk/2010/07/25/_art.asp?fn=av10072517</link>
    <topic>බොලිවුඩ් පුරයෙන්</topic>
    <author>සුජීව තේවහෙට්ටිගේ</author>
    <content>බොලිවුඩ් පුරයෙන්සිනමාවයි දේශපාලනයයි එකිනෙකට සම්බන්ධ නොවූ තැනක් සොයා ගැනීම අසීරු කාරණයක්. බොලිවුඩ්පුරයේත් මේ සම්බන්ධය දකින්නට තිබෙනවා. බොහෝ විට ඉන්දීය දේශපාලන ලෝකය බොලිවුඩ් සිනමා ලෝකයෙන් යැපෙන්නට උත්සාහ දරන ආකාරයකුත් නැත්තේ නැහැ. විශේෂයෙන් ම බොලිවුඩ් චිත්‍රපටවල ඇතුළත් වන ගීත අතිශය ජනප්‍රියත්වයට පත්වන විට එම ගීත නිර්මාණ තම තමන්ගේ දේශපාලන ප්‍රතිරූප නංවා ගන්නට, එසේත් නොමැති නම් තමන්ගේ දේශපාලන ප්‍රචාරක කටයුතු වලට යොදවා ගන්නට ඉන්දීය දේශපාලනඥයන් වෑයම් කරනවා.මීට හොඳම උදාහරණයක් ‘ස්ලම්ඩෝන් මිලියනයර්’ චිත්‍රපටයට ජනප්‍රියත්වය හඹා එද්දී දකින්නට ලැබුණා. එම චිත්‍රපටයේ එන ‘ජායි හේ’ ගීතය ජනතාව අතරට පිවිසෙද්දී ඉන්දීය කොංග්‍රස් පක්ෂය එම ගීතය තමන්ගේ මැතිවරණ ප්‍රචාරක ව්‍යාපාරයට යොදා ගැනීම ප්‍රකට කාරණයක්. එම මැතිවරණ ප්‍රචාරක ව්‍යාපාරයේ තේමා ගීතය හැටියටයි ‘ජායි හේ’ ගීතය යොදා ගැනුණේ.පසුගිය සතියේ තවත් එවැනිම සිදුවීමක් දැනගන්නට ලැබුණා. මේ සිදුවීමට මුල් වුණේත් බොලිවුඩ් චිත්‍රපටයක්. ‘පීප්ලිලයිව්’ මේ චිත්‍රපටයයි. එහි ඇතුළත් වූ ‘මහන්ගා දයාන්’ යනුවෙන් ගැයෙන ගීතය ඉන්දියාවේ දේශපාලන පක්ෂ නායකයන් කිහිප දෙනෙකුගේ ම හිත්වලට ඇල්ලුවා. ඔවුන් එම ගීතය සවන් වැකුණු සැණින් ම දැඩි උනන්දුවක් දැක්වූයේ එහි නිෂ්පාදකවරයා මුණ ගැසීමටයි. නිෂ්පාදකවරයා වෙනින් කවුරුවත් නොවෙයි. අමීර් ඛාන්. මේ දේශපාලන නායකයන් අමීර් මුණ ගැසී ඔහුගෙන් ඉල්ලීමක් කළා.තමන්ගේ දේශපාලන ප්‍රචාරක ව්‍යාපාරයට ‘මහන්ගා දයාන්’ ගීතය ඇතුළත් කර ගන්නට ඉඩ දෙන්නැයි ඔවුන් අමීර්ගෙන් ඉල්ලා සිටියා. මේ වෙනුවෙන් අවශ්‍ය ගාස්තුව ගෙවා එම ගීතයේ අයිතිය තම දේශපාලන පක්ෂවල ප්‍රචාරක කටයුතුවලට හිමිකර දෙන්නැයි ද ඔවුන් තවදුරටත් ඉල්ලා සිටියා. දේශපාලන පක්ෂ කිහිපයක් ම මෙලෙස දැඩි ඉල්ලීම් කරද්දී අමීර් ඒ කිසිදු පක්ෂයකට කොන්ද නමන්නට ගියේ නැහැ. අවශ්‍ය නම් ඉහළම මිලකට මෙම ගීතයේ අයිතිය කුමන හෝ දේශපාලන පක්ෂයකට හිමිකර දෙන්නටත් අමීර්ට හැකියාව තිබුණා. නමුත් ඔහු එම තීරණයට එළඹුණේ නැහැ.අගෝස්තු 13 දා සිට තිරගත කිරීම ආරම්භ කිරීමට නියමිත මේ චිත්‍රපටයේ ගීත එකතුව එළි දක්වන අවස්ථාවේදී අමීර් තම තීරණය ප්‍රකාශයට පත් කළා. පසුගිය සතියේ පැවති එම අවස්ථාවේදී අමීර් පැවසුවේ ඉන්දියාවේ කිසිදු දේශපාලන පක්ෂයකට හෝ දේශපාලන ගායකයෙකුට ‘පීප්ලි ලයිව්’ චිත්‍රපටයේ ගීත ඉන්දියාවේ කිසිම දේශපාලන පක්ෂයක ප්‍රචාරක ව්‍යාපාරයකදී පාවිච්චි කරන්න අපි ඉඩ දෙන්නෙ නැහැ. විශේෂයෙන් ම ‘මහන්ගා දයාන්’ කියන ගීතය කිසිම දේශපාලන කටයුත්තකට යොදා ගන්න අපි අවසර දෙන්නෙ නැහැ. ඒ ගීතය එම චිත්‍රපටයට අදාළ ගීතයක් විතරයි” අමීර් විශේෂ මාධ්‍ය හමුවකදී පැවසුවා.මෙම ගීතයේ අයිතිය ඉල්ලා තිබුණේ ඉන්දියාවේ විපක්ෂ දේශපාලන පක්ෂ කිහිපයක්. ‘පීප්ලි ලයිට්’ චිත්‍රපටයේ කතාවට පදනම් වී තිබෙන්නේ දේශපාලන තේමාවක්. වර්තමානයේ ඉන්දියාවේ ඉහළ යමින් පවතින ජීවන වියදම සහ එවැනි වාතාවරණයකදී මතුවෙමින් තිබෙන ජනතා විරෝධතා මේ චිත්‍රපට කතාව සම¼ඟ හොඳින් ගැලපී තිබෙනවා. එම වාතාවරණය ‘මහන්ගා දයාන්’ ගීතයෙන් මැනවින් නිරූපණය වන නිසයි ඉන්දීය විපක්ෂ දේශපාලනඥයන් මෙම ගීතයට කැමැත්තක් දක්වන්නේ.ඉන්දියාවේ සිටින ලස්සනම කාන්තාව හැටියට මෑතකදී කිරුළු පැලඳුණේ කරීනා කපූර්ටයි. ඒ ජයග්‍රහණයෙන් බෙහෙවින් ම සතුටට පත්ව ඇති ඇය චිත්‍රපට රූපගත කිරීමකට උතුරු අප්‍රිකාවේ පිහිටි මොරොක්කෝවෙහි සංචාරය කළා. සායිෆ් අලි ඛාන් නිෂ්පාදනය කරන ‘ඒජන්ට් විනෝද්’ නම් වූ එම චිත්‍රපටයේ රූපගත කිරීම්වලට එක්වූ ඇය පසුගිය සතියේ තම නිවෙසට පැමිණි පසුව ඇයගේ සිත් තැවුලට හේතුවන යම් කිසිවක් සිදුවෙලා.කරීනා ගේ විද්‍යුත් තැපෑල (ඊ -මේල් එක) කිසිවකු විසින් අක්‍රිය කරලා. මේ නිසා පසුගිය දවස්වල ඇයට විද්‍යුත් තැපෑල භාවිතා කරන්නට බැරි වුණා.“කරීනා පහුගිය සති කීපය තිස්සේ ම හිටියේ කාර්ය බහුලවයි. සති දෙක තුනක් මොරොක්කෝවේ ගත කළා. ඒ වැඩ කටයුතු ඉවර කරලා ආපහු ගෙදර ආපු කරීනා, ඊ - මේල් එක චෙක් කරන්න හැදුවා. ඒත් ඒක හරි ගියේ නැහැ. කවුරු හරි නන්නාඳුනන කෙනෙක් එයාගෙ ඊ මේල් එක අක්‍රිය කරලා. මේ ගැන කරීනා ගොඩක් දුක් වුණා. මොකද ඔය ඊ මේල් එකවුන්ට් එක එයා අවුරුදු ගණනක් තිස්සෙ පාවිච්චි කළ නිසා. මේ කතාව කිව්වේ කරීනාගේ සමීප හිතවතියක්.මාධ්‍යවේදියෙකු මේ හිතවතියගෙන් විමසුවේ, මේ බව පොලිසියට දැන්නුවේ නැද්ද කියලයි. “කරීනාට ඔය ඇබැද්දිය වුණත් පොලිසියට පැමිණිලි කරන්න තරම් කාලයක් තිබුණෙ නැහැ. ගෙදරට ඇවිත් දවසකින් දෙකකින් ආයෙමත් චිත්‍රපටයක ෂූටින් වලට යන්න වුණා” ඇය කියා සිටියා. මේ සිද්ධිය පිළිබඳව කරීනා මෙතෙක් කිසිවක් ප්‍රකාශ කර නැහැ.මේ අතර කරීනා නිසා චිත්‍රපට අධ්‍යක්ෂවරයෙකුට ද අපහසුතාවන් විඳින්නට සිද්ධ වූ බවත් දැනගන්නට ලැබුණා. ඔහු තමයි, ‘මිලන්ගේ මිලන්ගේ චිත්‍රපටය අධ්‍යක්ෂණය කළ ප්‍රසාද් ඩෝකි. මේ අධ්‍යක්ෂවරයාගේ දුරකථන අංකයක් කරීනාගේ අංකයක් ලෙස ප්‍රසිද්ධ වීම නිසා ඔහුට දිනකට ඇමතුම් 150 ක් පමණ රසික රසිකාවියන්ගෙන් ලැබිලා. මේ නිසා තමන්ට මහත් පීඩාවකට මුහුණ දීමට සිදුවූ බවයි, චිත්‍රපට අධ්‍යක්ෂවරයා පවසා තිබුණේ.සුජීව තේවහෙට්ටිගේකර්තෘට ලියන්න | මුද්‍රණය සඳහා</content>
  </post></root>